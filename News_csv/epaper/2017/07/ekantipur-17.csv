शीर्षक,विवरण
रामेछापमा भीषण बाढी,"बाढीमा परेर मनिला तामाङ, सुमन खत्री र अशोक तामाङ हराइरहेका छन् । उनीहरूको खोजी जारी छ । बाढीमा परेर घाइते भएका ९ जनालाई उद्धार गरी उपचारका लागि हेलिकप्टरबाट काठमाडौं पठाइएको छ । काठमाडौं पठाइएकामा भगवती खत्री, शर्मिला खत्री, राधा खत्री, कुमार खत्री, प्रमिता खत्री र सुन्तली खत्री छन् । बाँकेको सिम्लागढी घर भएका विशाल बुढा, सुर्खेतका झलकबहादुर घर्ती र रुद्रबहादुर गुरुङलाई पनि उपचारका लागि काठमाडौं पठाइएको छ । घाइतेमध्ये ३ जनाको अवस्था गम्भीर छ । प्रमुख जिल्ला अधिकारी सूर्यबहादुर खत्रीले बाढीग्रस्त क्षेत्रमा हराइरहेका ३ जनाको खोजीका लागि तीनवटै सुरक्षा निकायका साथमा स्थानीय पनि जुटेको बताए । तैपनि बेलुकासम्म कोही फेला परेका छैनन्।बिहान घटनास्थलमा पुगेर फर्केका प्रहरी नायब उपरीक्षक कुमोध ढुंगेलका अनुसार उद्धारका लागि बोलाइएको नेपाली सेनाको एमआई १७ हेलिकप्टर बाढीग्रस्त क्षेत्रमा अवतरण गर्न नसकेपछि दोलखाको किर्नेस्थित खिम्ती जलविद्युत् आयोजनाको हेलिप्याडमा ओरालिएको थियो । त्यसपछि ल्याएको अर्को सानो हेलिकप्टरले ३ पटक गरी बिरामी किर्ने लगेको थियो । मध्यराति खिम्ती र फर्पुबीचको छतिवने खोला, खिम्ती बजारबीचको खहरे खोला र दक्षिणी खिम्तीको खानीखोलामा भीषण बाढी आएको थियो । बाढीले खिम्तीबेताली खण्डमा पर्ने छतिवने मोटर पुल बगाएको छ । छतिवनेदेखि खिम्तीको लहरिनीतर्फको झन्डै ७ सय मिटर सडकसमेत बगाएको छ । पहिले सडक भएको स्थानमै अहिले खोला बगेको छ । सडक र पुल बगाएपछि उत्तरी रामेछापतर्फको यातायात सेवा ठप्प छ । गोकुलगंगा र उमाकुण्ड गाउँपालिकातर्फ जानका लागि अब दोलखा जिल्ला घुम्नुपर्ने भएको छ ।खहरे खोलामा आएको बाढी पुल नजिकैबाट खिम्ती बजारमा पसेको थियो । बाढीले स्थानीय श्याम श्रेष्ठको घरमा केही क्षति पुर्याएको छ । निर्माणाधीन पुलको उत्तरपूर्वी चेपबाट बाटो बनाई बाढी बजारमा पसेको हो । यसअघि २०७० सालमा पुल बगेपछि उक्त स्थानमा पुन: पुल बनाउने काम अन्तिम चरणमा छ । त्यसबेलाको बाढीले ८ जनाको ज्यान लिएको थियो ।खानीखोलामा आएको बाढीले खिम्ती बजारबाट मन्थलीतर्फ जाने पुष्पलाल मार्गको केही खण्ड बगाएको छ । सवारी साधन जाने अवस्था छैन । खिम्तीखानीखोला खण्डमा यातायात बन्द छ । बाढीले २६ वटा पोल बगाएपछि खिम्ती र गेलुमा विद्युत् अवरुद्ध छ । बाढीले सार्वजनिक सम्पत्तिबाहेक ५ घर र सयौं रोपनी खेत बगाएको प्रहरीको प्रारम्भिक अनुमान छ । बाढीले खानेपानी र सिँचाइका पूर्वाधार नष्ट बनाएको छ । एउटा खानेपानी ट्यांकी पनि पुरिएको छ । यसैबीच जिल्ला दैवी प्रकोप उद्धार समितिको बैठकले खिम्तीका बाढीपीडितलाई सोमबार घटनास्थलमै पुगेर राहत बाँड्ने निर्णय गरेको छ । रेडक्रसमा भएका राहत सामग्री र खाद्यान्न लगेर वितरण गर्नका समिति बनाइएको छ । बैठकले पुष्पलाल मार्गको खानी खोलामा सडक मर्मत गरी तत्काल सञ्चालनमा ल्याउने, खिम्तीदेखि फर्पुको आवागमन खोल्नका लागि स्थानीय तहलाई निर्देशन दिने, खानेपानी शुद्धीकरण र स्वास्थ्य सचेतीकरणको कार्य सम्बन्धित निकायबाट गर्ने निर्णय गरेको छ ।"
प्रधानन्यायाधीशमा पराजुली सर्वसम्मत,"काठमाडौं व्यवस्थापिका संसद्कोसुनुवाइ विशेष समितिले प्रधानन्यायाधीशमा सर्वोच्च अदालतका वरिष्ठतम न्यायाधीश गोपाल पराजुलीको नाम आइतबार सर्वसम्मत अनुमोदन गरेको छ । पराजुलीले सोमबार राष्ट्रपति विद्यादेवी भण्डारीबाट नियुक्तिसँगै पद तथा गोपनीयताको शपथ लिनेछन् ।संसदीय सुनुवाइका क्रममा पराजुलीले न्याय क्षेत्रको सुधारका लागि ३९ बुँदे कार्ययोजना प्रस्तुत गर्दै स्वच्छ, निष्पक्ष, छिटोछरितो, न्याय सम्पादन र न्यायमा जनताको पहुँच बढाउने प्रतिबद्धता जनाए । निष्पक्षताको प्रदर्शन कार्यशैलीले गरेको हुन्छ, सफलता असफलता उसको कार्यले देखाउँछ, उनले भने, न्यायले परिस्थितिजन्य प्रमाणका आधारमा फैसला सुनाउँछ, न्याय भनेको निष्पक्षताबाहेक केही होइन । अदालतको तेस्रो पञ्चवर्षीय रणनीतिक योजनाको प्रभावकारी कार्यान्वयन नै आफ्नो मुख्य प्राथमिकता रहने उल्लेख गर्दै पराजुलीले न्यायपालिकाका सम्बन्धमा व्यक्त हुँदै आएका समसामयिक चासो र न्यायपालिकाप्रतिका अपेक्षालाई यथाशक्य सम्बोधन गर्ने गरी न्यायिक सुधार अघि बढाउने बताए ।असार दोस्रो साता संवैधानिक परिषद्को बैठकले कायममुकायम प्रधानन्यायाधीश पराजुलीलाई प्रधानन्यायाधीश पदमा नियुक्तिका लागि सिफारिस गरेको थियो । तत्कालीन प्रधानन्यायाधीश सुशीला कार्कीले गत जेठ २४ मा उमेर हदका कारण अनिवार्य अवकाश पाएपछि प्रधानन्यायाधीश पद रिक्त थियो । कार्की निवृत्त हुँदा अर्को प्रधानन्यायाधीशका लागि संविधानमा तोकिएको योग्यता (सर्वोच्चमा तीन वर्ष सेवा अवधि पुगेका) न्यायाधीश नभएका कारण झन्डै एक महिनापछि मात्र नयाँ नियुक्तिका लागि सिफारिस भएको हो ।२०४७ मंसिरमा तत्कालीन पुनरावेदन अदालतको अस्थायी न्यायाधीशका रूपमा न्यायसेवामा प्रवेश गरेका पराजुली सर्वोच्चको अस्थायी र स्थायी न्यायाधीश हुँदै न्यायपालिकाको सर्वोच्च स्थानमा पुगेका हुन् । त्यसअघि उनी कानुन व्यवसायीका रूपमा सक्रिय थिए । गत जेठ २४ देखि कामु प्रधानन्यायाधीशका रूपमा सर्वोच्चको नेतृत्व गरिरहेका पराजुलीले प्रधानन्यायाधीश पदबाट २०७५ वैशाख १५ गते अवकाश पाउनेछन् । यसअघि प्रधानन्यायाधीश पदमा नियुक्तिका लागि पराजुली अयोग्य हुनुपर्ने कारण भए उपलब्ध गराउन सर्वसाधारणलाई दिइएको समयसीमाभित्र उनीविरुद्ध कुनै उजुरी परेन । संविधानअनुसार अन्य संवैधानिक निकायका प्रमुख र राजदूतमा झैं सर्वोच्चका प्रधानन्यायाधीश र न्यायाधीश पदमा नियुक्तिका लागि संसदको सुनुवाइ विशेष समितिको अनुमोदन आवश्यक पर्छ । संवैधानिक परिषद्बाट ती पदका लागि प्रस्तावित व्यक्तिलाई अस्वीकार गर्न १५ सदस्यीय सुनुवाइ समितिको दुई तिहाइ आवश्यक पर्छ । सुनुवाइका क्रममा सांसदहरूले भरतपुर महानगरको निर्वाचन परिणाम (१९ नम्बर वडाको पुन: मतगणना वा मतदान) सम्बन्धी मुद्दाको पेसी बारम्बार सर्नुको कारणदेखि प्रधानन्यायाधीशमाथिको महाअभियोग र आईजीपी नियुक्ति विवादसम्मका विषयमा सरोकार राखेका थिए । जवाफमा पराजुलीले भरतपुर महानगरमा मतगणना या पुन: मतदानको विषयमा अदालत छिट्टै निर्णयमा पुग्ने बताए । असोज २ मा अर्को चुनाव छ । त्योभन्दा अघि कानुनअनुसार हामी निर्णयमा पुग्छौं, उनले भने । निवर्तमान प्रधानन्यायाधीश सुशीला कार्कीविरुद्धको महाअभियोगको कारबाही रोक्न अदालतले गरेको आदेशबारे सांसदहरूको प्रश्नमा पराजुलीको उत्तर कूटनीतिक खालको थियो । अदालतमा न्यायाधीशलाई महाअभियोग मात्र आउँदैनन् । मलाई प्रधानन्यायाधीश बनाउनै हुन्न भनेर पनि मुद्दा आयो, निराकरण भयो, उनले भने, नीलो पानीमा तरंग भयो । तरंगित अवस्था व्यवस्थापन कसरी गर्ने भन्ने मुख्य विषय हो । महाअभियोगको मुद्दा र शक्ति पृथकीकरणको सिद्धान्त पनि त्यसैगरी हामीले जिम्मेवार भएर व्यवस्थापन गर्ने हो ।सर्वोच्चको अन्तरिम आदेशपछि कार्की अदालत फर्के पनि महाअभियोगविरुद्धको मुद्दा सर्वोच्चको संवैधानिक इजलासमा विचाराधीन छ । संसद्मा महाअभियोग दर्ता गराएका सांसदहरूले भने यसअघि नै महाअभियोग फिर्ता लिएका छन् ।"
शर्मासहित ३ विरुद्ध भ्रष्टाचार मुद्दा,"काठमाडौं कर निर्धारणमा अनियमितता गरेको आरोपमा अख्तियार दुरुपयोग अनुसन्धान आयोगले कर फछ्र्योट आयोगका तीन पदाधिकारीविरुद्ध आइतबार विशेष अदालतमा भ्रष्टाचार मुद्दा दायर गरेको छ । अख्तियारले आयोगका तत्कालीन अध्यक्ष लुम्बध्वज महत, सदस्य उमेश ढकाल र सदस्य सचिव तथा आन्तरिक राजस्व विभागका निलम्बित महानिर्देशक चूडामणि शर्माविरुद्ध मुद्दा दायर गरेको हो । कर फछ्र्योट आयोगबाट विभिन्न कामकारबाही हुँदा राज्यलाई ठूलो आर्थिक नोक्सानी पुर्याएको आरोपमा छानबिन हुँदा भ्रष्टाचारजन्य काम भएको भेटिएकाले आयोगले मुद्दा दायर गर्ने निर्णय गरेको हो, अख्तियारका प्रवक्ता जीवनाथ कोइरालाले कान्तिपुरसित भने, कर संकलनमा प्रतिकूल असर पारी राज्यकोषमा हानिनोक्सानी हुने खालका क्रियाकलाप गरेको भेटिएको छ । अख्तियारले आयोगका तीनै अधिकारीहरूविरुद्ध १० अर्ब २ करोड १९ लाख १ हजार ८ सय ४२ रुपैयाँ बिगो मागदाबी गरेको छ । अख्तियारका अनुसार हरेक पदाधिकारीमाथि ३ अर्ब ३४ करोड ६३ लाख ३ हजार ९ सय ४७ रुपैयाँ बिगो मागदाबी छ । बिगोअनुसार भ्रष्टाचार निवारण ऐनकै दफा ७ अनुसार दोब्बर जरिवाना माग गरिएको छ । अख्तियारले बिगो र जरिवानासमेत गरी हरेकसँग १० अर्ब २ करोड १९ लाख १ हजार ८ सय ४२ रुपैयाँ मागदाबी गरेको छ । तीन जनासँगको एकमुष्ट मागदाबी करिब ३० अर्ब ६ करोड रुपैयाँ छ । स्रोतका अनुसार ४३ वटा फाइलहरूमाथि मात्रै अनुसन्धान भएकाले बिगो अझै बढ्ने छ ।अख्तियारका अनुसार आयोगले क्षेत्राधिकार नाघेर दर्जनौं निर्णय गरेको भेटिएको छ । करछलीका फाइलहरूमा समेत निर्णय गरेर कर मिनाहा भएको छ । अघिल्लो पटक आयोगले निर्धारण गरेर असुल गरेको करसमेत फिर्ता दिने गरी सम्झौता भएको छ । कर निर्धारण भएपछि चित्त बुझाएर मौन बसेका र कुनै विरोधको प्रक्रियामा नगएका कारण बक्यौता रहेका करदातामाथिको करसमेत मिनाहा भएको छ । माग नभएको रकमसमेत छुट दिइएको छ भने नक्कली भ्याट बिल प्रकरणका व्यावसायिक फर्म र कम्पनीहरूको कर पनि मिनाहा भएको छ । अदालतमै विचाराधीन मुद्दासमेत फिर्ता नलिएकै अवस्थामा करदाताको बक्यौता मिनाहा गरिएको छ । त्यसैगरी करदाता आफैंले गरेको घोषणाको भ्याट रकम पनि फिर्ता भएको छ । आयोगको कार्यावधि समाप्त हुने मितिमा समेत सम्झौता गरेको अख्तियार स्रोतले बतायो । बन्दीप्रत्यक्षीकरणको बहस जारी आफ्ना पति चूडामणि शर्मालाई गैरकानुनी रूपमा थुनामा राखिएको दाबी गर्दै कल्पना उप्रेती शर्माले दायर गरेको बन्दीप्रत्यक्षीकरणको मुद्दामाथि सर्वोच्च अदालतमा तेस्रो दिन पनि बहस जारी छ । बहस नटुंगिएपछि मुद्दा हेर्दाहेर्दैमा राखी सोमबारका लागि मिति तोकिएको छ । हालसम्म निवेदकका तर्फबाट बहस सकिएको छ भने सरकारी वकिलहरूले बहस सुरुवात गरेका छन् ।"
फेडेररको कीर्तिमान,"सर्वाधिक विम्बल्डन उपाधि जितेको कीर्तिमानमा अब फेडेररभन्दा मार्टिना नभराटिलोभा मात्र अगाडि छन्लन्डन (एएफपी) रोजर फेडेरर आठौंपल्ट विम्बल्डन जित्ने पहिलो पुरुष खेलाडी भएका छन् । यससँगै उनले जितेको ग्रान्डस्लाम उपाधि १९ पुगेको छ । फेडेररले आइतबार भएको फाइनलमा क्रोएसियाका मेरिन चिलिचलाई हराए । तेस्रो वरीयताका स्विस खेलाडी चोटबाट संघर्ष गरिरहेका सातौं वरीयताका खेलाडीमाथि ६३, ६१ र ६४ ले विजयी रहे । दोस्रो सेटको क्रममा चिलिचलाई उपचार आवश्यक भएको थियो । सन् २०१२ यता पहिलोपल्ट विम्बल्डन जितेका फेडेररले यसका लागि १ घण्टा ४१ मिनेट मात्र खर्चे । फेडेरर आधुनिक समयमा विम्बल्डन जित्ने बढी उमेरका खेलाडी बनेका छन् । खेलका क्रममा यस्तो अप्ठ्यारो हुने गर्छ, फेडेररले चिलिचको चोट इंगित गर्दै भने, तर यसका बावजुत पनि मेरिनले राम्रो खेले र बलियो चुनौती पेस गरे । यसका लागि उनलाई म बधाई र धन्यवाद दिन चाहन्छु ।यसपल्टको उपाधिसँगै फेडेररले उपाधि कीर्तिमानमा पिट साम्प्रास र विलियम रेनसलाई उछिनेका छन् । साम्प्रासले सन् २००० र रेनसले सन् १८८९ मा सातौंपल्ट विम्बल्डन जितेका थिए । सर्वाधिक विम्बल्डन उपाधि जितेको कीर्तिमानमा अब फेडेररभन्दा मार्टिना नभराटिलोभा मात्र अगाडि छन् । नभराटिलोभाले नौपल्ट विम्बल्डनको एकल उपाधि जितेका छन् । जनवरीमा अस्ट्ेरलियन ओपनपछि ६ महिना आराम लिएका फेडेररले यस वर्षका तीनमध्ये दुई ग्रान्डस्लाम उपाधि जितेका छन् ।"
९ गतेदेखि सत्याग्रह,"काठमाडौं (कास) प्राडागोविन्द केसीले आफ्ना दुई सूत्रीय माग पूरा नभए साउन ९ गते अपराह्न ४ बजेदेखि सत्याग्रह सुरु गर्ने चेतावनी दिएका छन् । चिकित्सा शिक्षा र सेवा सुधारका ठोस माग राखेर बारम्बार सरकारको ध्यानाकर्षण गराउँदै असार ३१ सम्मको अल्टिमेटम दिएका केसीले उक्त अवधिमा पनि माग पूरा नभएको भन्दै आफू फेरि सत्याग्रह गर्न बाध्य भएको बताए । उनले पछिल्लो पटक माथेमा प्रतिवेदन र आफूहरूले दिएका सुझावसहित चिकित्सा शिक्षा विधेयक पारित गर्नुपर्ने र चिकित्सा शिक्षा क्षेत्रमा भइरहेका अनियमितता रोक्न सरकार र सम्बद्घ निकायलाई तत्काल ६ वटा काम गर्नुपर्ने माग अघि सारेका छन् । चिकित्साशास्त्र अध्ययन संस्थान (आईओएम) मा डिनको सिफारिसअनुसार तत्काल सहायक डिन र क्याम्पस प्रमुख नियुक्त गर्नसमेत उनले माग गरेका छन् । आफूसित भएको सम्झौताअनुसार आईओएमलाई थप स्वायत्तता दिँदै विद्यार्थी भर्ना, शुल्क र सम्बन्धनसम्बन्धी अधिकार त्रिवि कार्यकारी परिषद्बाट पुन: आईओएममा फिर्ता गर्नुपर्ने मागसमेत उनको छ ।सरकारी निर्देशन र अदालतको आदेश नटेर्ने मेडिकल कलेजहरूको सम्बन्धन तत्काल खारेज गर्नुपर्नेसमेत डा केसीको माग छ । चिकित्सा शिक्षा आयोग नबनेसम्म मेडिकल शिक्षाका सबै तहको शुल्क विश्वविद्यालयले नभई सरकारले तोक्ने व्यवस्था गर्नुपर्ने उल्लेख गर्दै डा केसीले सबै निजी कलेजमा एमडीएमएस र एमडीएस तहको शुल्क चालु शैक्षिक सत्रदेखि लागू हुने गरी काठमाडौं विश्वविद्यालयसरह कायम गर्न माग गरेका छन् । काठमाडौं विश्वविद्यालयले एमडीएमएस र एमडीएस तहको शुल्क २२ लाख रुपैयाँ तोकेको छ । आईओएममा पदाधिकारी नियुक्त नगरेर अस्तव्यस्त बनाउने, अधिकार खोस्ने र नाजायज रूपमा धेरै शुल्क कायम गर्ने त्रिवि पदाधिकारीलाई तत्काल बर्खास्त गर्नुपर्ने मागसमेत केसीको छ ।"
फर्किए प्रधानसेनापति,"काठमाडांंै प्रधानसेनापति राजेन्द्र क्षत्री दुई साता लामो अमेरिका र बेलायतको औपचारिक भ्रमण सकी शनिबार साँझ स्वदेश फर्किएका छन् । उनी असार १६ मा अमेरिकाको न्युयोर्क प्रस्थान गरेका थिए । उनको भ्रमण दुईपक्षीय सम्बन्ध सुधार र सैन्य सहकार्य अघि बढाउनेमा केन्द्रित रहेको जनाइएको छ । नेपाली सेनाले यस प्रकारको उच्च सैनिक नेतृत्व तहको भ्रमणबाट मित्र राष्ट्रहरूसँग लामो समयदेखि रहँदै आएको सुमधुर मैत्रीपूर्ण सम्बन्ध थप मजबुत हँुदै जाने जनाएको छ । प्रधानसेनापति क्षत्रीको भ्रमणले नेपाली सेनासंयुक्त राष्ट्रसंघ र बेलायती सेनाबीचको आपसी सहयोग तथा सद्भाव अरू प्रगाढ र सबल बनेको नेपाली सेनाले उल्लेख गरेको छ । क्षत्री असार २३ मा सम्पन्न संयुक्त राष्ट्रसंघको विश्व शान्ति कार्यमा शान्ति सैनिक पठाउने देशका सुरक्षा प्रमुखहरूको दोस्रो सम्मेलनमा सहभागी भएका थिए । उनले त्यहाँ रहँदा नेपाली सेनाले उच्चस्तरमा सहभागिता पाउनुपर्नेमा लबिइङ गरेका थिए । क्षत्रीले राष्ट्रसंघसित फौजका आधारमा अधिकृतस्तरमा नेपाली सेनाको सहभागिता बढाउन र नेतृत्व तहमा मौका दिनसमेत आग्रह गरेका थिए । सम्मेलनमा सहभागी भएर प्रधानसेनापति क्षत्री बेलायत भ्रमणमा गएका थिए ।औपचारिक निमन्त्रणामा त्यहाँ पुगेका उनले बेलायतसँगको दुई सय वर्षभन्दा पुरानो सम्बन्धलाई स्मरण गर्दै सहकार्यमा जोड दिए । उनले बेलायती सेनाध्यक्षसँग अन्तक्र्रिया गर्दै सहकार्य गरेर विश्व शान्तिमा अघि बढ्ने बताए । क्षत्री र बेलायती समकक्षीबीचको भेटमा सेनाको अधुनिकीकरणमा नेपाललाई बेलायतले गर्ने सहयोगलगायत विषयमा छलफल भएको सैनिक जनसम्पर्क निर्देशनालयले जनाएको छ । विमानस्थलमा बलाधिकृत रथी बलदेवराज महत, सेनाका रथिवृन्द र काठमाडौंस्थित विभिन्न कूटनीतिक नियोगका सैनिक सहचारीहरूले स्वागत गरेका थिए ।"
निर्वाचन कार्यालयमा नाम लेखाउनेको भीड,"बाँके निर्वाचन आयोगले मतदाता नामावली अद्यावधिक गर्न सुरु गरेपछि फोटोसहितको मतदाता नामावलीमा नाम लेखाउनेको भीड लागेको छ । यसअघि मतदाता नामावलीमा छुट भई स्थानीय तहको निर्वाचनमा मतदान गर्न नपाएकाहरू नाम लेखाउन ओइरिएका हुन् । आयोगले छुट मतदाताहरूलाई फोटोसहितको नामावली दर्ताका लागि साउन १ देखि १५ गतेसम्म समय दिएको छ । आयोगले जिल्ला निर्वाचन कार्यालयमा पुगेर नाम दर्ता गर्न आग्रह गरेको छ । बाँकेको हकमा नेपालगन्जस्थित क्षेत्रीय निर्वाचन कार्यालयमा नामावली संकलन गर्ने व्यवस्था मिलाइएको छ ।पहिलो दिन आइतबार नामावली भर्नेको भीड लागेपछि निर्वाचन कार्यालयले ५ वटा टोली खटाएको छ । सुरुमा दुई स्थानमा नामावली भर्ने व्यवस्था मिलाइएको थियो । तर, नाम दर्ता गर्न छुट भएका व्यक्ति थपिँदै गएपछि सहजताका लागि स्थान थपिएको हो । पहिलो दिन ३ सय बढी व्यक्तिले नाम दर्ता गराएको निर्वाचन कार्यालयले जनाएको छ । हामीले सोचेभन्दा बढी मतदाता नाम दर्ता गर्न कार्यालयमा आएपछि टोली थपेर दर्ता गरिरहेका छौं । समय अभावका कारण एकै दिन सबैको दर्ता भ्याइएको छैन, क्षेत्रीय निर्वाचन अधिकारी वसन्तराज अधिकारीले भने, साउन १५ सम्म नाम दर्ता गर्ने समय छ । निर्वाचन कार्यालयमा आएर दर्ता गराउन सकिन्छ ।आयोगले नामावली दर्ताका लागि जिल्ला निर्वाचन कार्यालय तोकेपछि राजनीतिक दलहरूले ग्रामीण क्षेत्रका स्थानीयलाई समस्या हुने बताएका छन् । तर, आयोगले जनशक्ति अभाव र समय नभएको भन्दै गाउँमै पुगेर नाम दर्ता गर्न असमर्थता जनाएको छ । उसले गाउँमै टोली पठाएर नामावली दर्ताका लागि एक महिना समय लाग्ने दाबी गरेको छ । जसका कारण राजनीतिक दलका नेताहरूको गाउँमै पुगेर नाम दर्ता गर्ने आग्रह कार्यान्वयन हुन सकेन ।स्थानीय तहको निर्वाचनपछि आयोगले प्रदेश र संघको निर्वाचन तयारी थालेको छ । त्यसका लागि मतदाता नामावली अद्यावधिक गर्न लागिएको हो । नामावली अद्यावधिकले स्थानीय तहको निर्वाचन अघि छुटेका मतदाताहरूलाई नाम दर्ता गर्ने अवसर दिएको छ । १८ वर्ष उमेर पुगिसकेका व्यक्तिले फोटोसहितको नामावली दर्ता पाउने छन् । बाँकेमा २ लाख ४६ लाख १ सय ३ मतदाता छन् । आयोगले अद्यावधिक गर्न थालेपछि मतदाताहरूको संख्या थपिनेछ । वैदेशिक रोजगारीमा गएका युवाहरूले नाम दर्ता गर्न छुटाएका थिए । घर फर्किएकाहरूले नाम दर्ता गरिरहेका छन् ।"
चाँडो अनुसन्धान गर : पीडित,"भोजपुर (कास) अरुण गाउँपालिका ३ प्याउलीमा दुई छिमेकी घरका तीन बालबालिकाको रहस्यमय हत्याबारे चाँडो अनुसन्धान गर्न पीडित परिवारले माग गरेका छन् । निर्ममतापूर्वक भएको हत्याको डेढ महिना बितिसक्दा पनि दोषी पत्ता लगाउन नसकेको पीडित परिवारको गुनासो छ ।१४ वर्षीय रञ्जीव सापकोटा, १३ वर्षीया सुष्मा फुयाल र ८ वर्षीय प्रदीप फुयालको शंकास्पद हत्याबारे प्रहरीले अनुसन्धानमा ढिलाइ गरेको उनीहरूको आरोप छ । छोराछोरीका शव आँखैअगाडि जसरी भेटिए, देखिए, उसैगरी हत्यारा पत्ता लाग्नुपर्छ, अनुसन्धान गरिराखेका छौं भनेर मात्रै हुँदैन, रञ्जीवका बुबा रवीन्द्र सापकोटाले भने, हत्या गरिएका बालबालिकालाई सरकारले सहिद घोषणा गर्नुपर्यो, अनुसन्धान चाँडो गरिदिनुपर्यो, उनले भने ।यत्तिका दिन बिते, हाम्रा बसरी बाँचेका छौं, अहिलेसम्म केही न केही तथ्य आउनुपर्ने हो नि ! घटनाबारे जिल्ला तहबाट गम्भीरता नदेखाइएकै कारण अनुसन्धान ढिलाइ भएको उनले आरोप लगाए । पीडित पक्षले गृहमन्त्री जनार्दन शर्मालाई भेटेर घटनाबारे प्रभावकारी र चाँडो अनुसन्धानको माग राखेको छ । एक हप्ताअघि गृहमन्त्रीज्यूलाई भेटेर मौखिक माग राखेका थियौं, उहाँले मातहतका अनुसन्धान निकायलाई गम्भीरताका साथ अनुसन्धान गर्न आग्रह गर्ने बताउनुभएको थियो, तर अनुसन्धानमा चित्त बुझाउने अवस्था छैन, पीडित पक्षका तर्फबाट गृह मन्त्रालय पुगेका दिनेश सापकोटाले भने । यसबारे प्रधानमन्त्री कार्यालयमा समेत ध्यानाकर्षण गराइएको पीडित पक्षले जनायो ।सुष्मा र प्रदीपका बुबा चेतनाथ फुयालले आफूहरूलाई न्याय दिलाउन आलटाल गरिएको आरोप लगाए । उनीहरूमा छोराछोरी गुमाउँदाको पीडा छुट्टै छ, तर दोषी पत्ता लाग्न नसक्दा दिनदिनै पीडा थपिँदै गएको छ । यो घटना सधैं अनुसन्धानमै सीमित हुने हो कि टार्न खोजेको हो, बुझ्नै सकिएन, उनले भने । भोजपुरमै जन्मिएका राष्ट्रपति विद्यादेवी भण्डारी, अर्थमन्त्री ज्ञानेन्द्रबहादुर कार्की र ५ जना सांसदहरूले समेत घटनामा चासो नदिएको पीडित पक्षको गुनासो छ ।"
२४० क्षेत्र अस्वीकार्य : एमाले,"काठमाडौं प्रमुख प्रतिपक्षी एमालेले संविधानविपरीत प्रतिनिधिसभाको सदस्य संख्या बढाउने कुरा आफूलाई अस्वीकार्य हुने बताएको छ । गत साता प्रधानमन्त्री निवासमा भएको प्रमुख दलको बैठकमा सत्तारूढ दलका नेताहरूबाट निर्वाचन क्षेत्र निर्धारण आयोग बनाउनुभन्दा २ सय ४० निर्वाचन क्षेत्रलाई नै निरन्तरता दिनु उचित हुने मनसाय व्यक्त भएको थियो । एमाले स्थायी समितिको आइतबारको बैठकमा उक्त विषयमाथि समीक्षा भएको हो । बैठकले संविधानमा तोकिएभन्दा बढी क्षेत्र कुनै हालतमा बनाउन नहुने धारणा तय गरेको छ । समयमै प्रतिनिधिसभा र प्रदेशसभाको निर्वाचन नगर्ने नियतबाट यस्तो विषय आइरहेको ठहर एमालेको छ ।समयमै निर्वाचन नगर्ने नियतबाट आएको यस प्रचारमा गम्भीर षड्यन्त्र लुकेको ठहर गर्दै हाम्रो पार्टी उक्त कुरा पूर्ण रूपमा अस्वीकार गर्दछ, एमाले प्रचार विभाग प्रमुख योगेश भट्टराईले भने, निर्धारित समयमै प्रदेशसभा र प्रतिनिधिसभाको निर्वाचन सम्पन्न गर्न संविधानले व्यवस्था गरेअनुरूप १ सय ६५ निर्वाचन क्षेत्र निर्धारण गर्न अविलम्ब निर्वाचन क्षेत्र निर्धारण आयोग गठन हाम्रो माग हो । निर्वाचन क्षेत्र निर्धारण आयोग गठन नहुँदा प्रदेश र प्रतिनिधिसभा निर्वाचनसम्बन्धी तयारी गर्न नसकिएको भन्दै निर्वाचन आयोगले समेत सरकारको ध्यानाकर्षण गराइरहेको छ । साउन १५ भित्र क्षेत्र निर्धारणको प्रतिवेदन दिइए मात्र संविधानले तोकेअनुसार माघ ७ भित्र प्रतिनिधिसभा र प्रदेशसभाको निर्वाचन सहज रूपमा सम्पन्न गर्न सकिने जानकारी आयोगले सरकारलाई गराइसकेको छ । संसद्ले पनि क्षेत्र निर्धारण आयोग गठनसम्बन्धी ऐन गत चैतमै बनाइसकेको छ । तर सरकारले आयोग गठन गरेको छैन । निर्वाचन नतिजाको समीक्षालगायत विषयमा छलफल गर्न बसेको स्थायी समिति बैठकले आइतबारबाट सुरु गरिएको मतदाता नामावली अद्यावधिक कार्यमा सक्रियतापूर्वक लाग्न पार्टी कमिटीहरूलाई निर्देशनसमेत दिएको छ । सबै नागरिकलाई सहज र सुविधाजनक ढंगले मतदाता नामावलीमा नाम समावेश गर्ने व्यवस्था मिलाउन एमालेले निर्वाचन आयोगको पनि ध्यानाकर्षण गराएको छ । असोज २ गते हुने प्रदेश २ को निर्वाचनमा पनि पहिलो स्थान ल्याउन एकताबद्ध भएर परिचालित हुन पनि बैठकले पार्टी कमिटीलाई निर्देश गरेको छ । चुनावमा पार्टीका तर्फबाट निर्वाचितहरूलाई एमालेले साउनभित्रै अभिमुखीकरण तथा प्रशिक्षण दिने निर्णय गर्दै बैठकले त्यसका लागि मिति, स्थान र व्यवस्थापन गर्न प्रदेश कमिटीहरूलाई निर्देशन दिएको छ । एमालेले यसअघि स्थानीय तह निर्वाचनका कारण रोकिएका कमिटी, जनसंगठन र प्रवासी नेपाली मञ्चका अधिवेशन प्रदेश २ बाहेक अन्य स्थानमा खुला गरेको छ । अध्यक्ष केपी ओली निवासमा भएको बैठकमा स्थानीय चुनावमा पहिलो स्थान हासिल गरेको भन्दै केक काटेर नेताहरूले शुभकामना आदानप्रदान गरेका थिए ।नयाँ शक्ति पार्टी र संघीय समाजवादी फोरमद्वारा रोष यसैबीच नयाँ शक्ति पार्टी र संघीय समाजवादी फोरमले पुरानै २४० निर्वाचन क्षेत्र कायम राख्ने आशयका वार्ताप्रति रोष प्रकट गरेका छन् । नयाँ शक्ति संयोजक बाबुराम भट्टराई र फोरम अध्यक्ष उपेन्द्र यादवले आइतबार संयुक्त वक्तव्य जारी गर्दै त्यस्तो गरिए अमान्य हुने बताएका हुन् । उनीहरूले संघीयता, गणतन्त्र, धर्मनिरपेक्षता, समावेशितालगायत विषयलाई नकारात्मक प्रभाव पार्ने र उल्ट्याउन खोज्ने कुनै पनि गतिविधि स्वीकार्य नहुने जनाएका छन् ।हामीले पहिलेदेखि नै तीनवटै निर्वाचन एकै चरणमा हुनुपर्ने विषय उठाउँदै आएको सर्वविदितै छ तर पनि पहिले स्थानीय तहको निर्वाचन गरियो । त्यसपछि स्वत: प्रदेशको चुनाव सम्पन्न गर्नु नै सान्दर्भिक र उपयुक्त हुनेछ, संयुक्त वक्तव्यमा भनिएको छ, संघीयताको प्रणालीमा राज्य प्रवेश गरिसकेको वर्तमान अवस्थामा फेरि संघीय व्यवस्थापिका संसद्को निर्वाचन पुरानै २४० निर्वाचन क्षेत्रअनुरूप गर्ने आशयका वार्ताहरूले संघीय लोकतान्त्रिक गणतन्त्रलाई नै प्रतिकूल प्रभाव पार्नेछ । उनीहरूले संघभन्दा पहिले प्रदेशको चुनाव गरिनुपर्ने पनि माग गरे ।भट्टराई र यादवले संविधान संशोधन प्रक्रिया थाती राख्न नहुने बताएका छन् । सदनमा समेत टेबुल गरिएको संविधान संशोधनको विषयलाई आवश्यक परिमार्जनसहित संशोधन गरी टुंग्याएर मात्रै आगामी निर्वाचनहरूका लागि सहज वातावरण बन्नेछ । अन्यथा यो विषयले गम्भीर संकट ल्याउन सक्नेछ, वक्तव्यमा भनिएको छ । डेढ वर्षयता पार्टी एकताका लागि प्रयास गरिरहेका भट्टराई र यादवलाई स्थानीय चुनावको नतिजापछि तत्काल एकतामा नजान निकटस्थ र कार्यकर्ताको दबाब छ । यद्यपि नेताहरूले आन्तरिक भेटघाट भने जारी राखेका छन् । कान्तिपुरसँग कुरा गर्दै यादवले नयाँ शक्तिका नेताहरूले एकतामा खासै चासो नदेखाएको टिप्पणी गरे । नयाँ शक्तिका नेताहरूले भने तीनै चरणका स्थानीय चुनावपछि ठोस रूपमा कुरा अघि बढाउने जानकारी दिए ।"
संख्या थप्ने कुरा मान्य छैन,"काठमाडौं (कास) नयाँ शक्ति पार्टी र संघीय समाजवादी फोरमले पुरानै २४० निर्वाचन क्षेत्र कायम राख्ने आशयका वार्ताप्रति रोष प्रकट गरेका छन् । नयाँ शक्ति संयोजक बाबुराम भट्टराई र फोरम अध्यक्ष उपेन्द्र यादवले आइतबार संयुक्त वक्तव्य जारी गर्दै त्यस्तो गरिए अमान्य हुने बताएका हुन् । उनीहरूले संघीयता, गणतन्त्र, धर्मनिरपेक्षता, समावेशितालगायत विषयलाई नकारात्मक प्रभाव पार्ने र उल्ट्याउन खोज्ने कुनै पनि गतिविधि स्वीकार्य नहुने जनाएका छन् ।हामीले पहिलेदेखि नै तीनवटै निर्वाचन एकै चरणमा हुनुपर्ने विषय उठाउँदै आएको सर्वविदितै छ तर पनि पहिले स्थानीय तहको निर्वाचन गरियो । त्यसपछि स्वत: प्रदेशको चुनाव सम्पन्न गर्नु नै सान्दर्भिक र उपयुक्त हुनेछ, संयुक्त वक्तव्यमा भनिएको छ, संघीयताको प्रणालीमा राज्य प्रवेश गरिसकेको वर्तमान अवस्थामा फेरि संघीय व्यवस्थापिका संसद्को निर्वाचन पुरानै २४० निर्वाचन क्षेत्रअनुरूप गर्ने आशयका वार्ताहरूले संघीय लोकतान्त्रिक गणतन्त्रलाई नै प्रतिकूल प्रभाव पार्नेछ । उनीहरूले संघभन्दा पहिले प्रदेशको चुनाव गरिनुपर्ने पनि माग गरे ।भट्टराई र यादवले संविधान संशोधन प्रक्रिया थाती राख्न नहुने बताएका छन् । सदनमा समेत टेबुल गरिएको संविधान संशोधनको विषयलाई आवश्यक परिमार्जनसहित संशोधन गरी टुंग्याएर मात्रै आगामी निर्वाचनहरूका लागि सहज वातावरण बन्नेछ । अन्यथा यो विषयले गम्भीर संकट ल्याउन सक्नेछ, वक्तव्यमा भनिएको छ । डेढ वर्षयता पार्टी एकताका लागि प्रयास गरिरहेका भट्टराई र यादवलाई स्थानीय चुनावको नतिजापछि तत्काल एकतामा नजान निकटस्थ र कार्यकर्ताको दबाब छ । यद्यपि नेताहरूले आन्तरिक भेटघाट भने जारी राखेका छन् । कान्तिपुरसँग कुरा गर्दै यादवले नयाँ शक्तिका नेताहरूले एकतामा खासै चासो नदेखाएको टिप्पणी गरे । नयाँ शक्तिका नेताहरूले भने तीनै चरणका स्थानीय चुनावपछि ठोस रूपमा कुरा अघि बढाउने जानकारी दिए ।"
मानव अधिकार आयोग भित्रै राय बाझियो,"काठमाडौं राष्ट्रिय मानव अधिकार आयोगले मलेठ घटनाबारे तयार पारेको प्रतिवेदन कान्तिपुरमा सार्वजनिक भएको विषयलाई लिएर आयोगका अधिकारीहरूभित्रै राय बाझिएको छ । आयोगका निमित्त सचिव यज्ञप्रसाद अधिकारीले आइतबार एक वक्तव्य जारी गर्दै असार २९ मा प्रकाशित समाचारमा उल्लेख गरिएको गोप्य प्रतिवेदन अहिले पनि आयोगमा विचाराधीन अवस्थामै रहेको दाबी गरेका छन् । आयोगकै एक उच्च अधिकारीले भने २९ जेठमा प्राप्त उक्त रिपोर्ट प्रधानमन्त्री तथा मन्त्रिपरिषदको कार्यालयमा एक साताअघि नै पठाइसकेको जानकारी दिए । उक्त प्रतिवेदन सिंहदरबारस्थित कानुन शाखामा दर्ता भएको ती अधिकारीले खुलाए । उक्त प्रतिवेदन हालसम्म आयोग बैठकमा छलफलका लागि पेस नगरिएको तथा पेस भएपछि छलफल भई निर्णयसमेत हुन बाँकी रहेको आयोग स्पष्ट पार्दछ, वक्तव्यमा भनिएको छ, आयोगको निर्णय नै भएको जस्तो भ्रम पर्ने गरी प्रकाशित समाचारप्रति आयोग गम्भीर आपत्ति प्रकट गर्दछ । आयोगको दस्ताबेजबारे अनधिकृत सूचना प्रसार भएको भन्दै छानबिन थालिएको समेत वक्तव्यमा उल्लेख छ ।सप्तरीको मलेठमा एमालेले २३ फागुनमा आयोजना गरेको सभा मधेसी मोर्चाले बिथोल्ने क्रममा हिंसा हुँदा ५ को मृत्यु भएको थियो । आयोगले ३१ चैतमा पूर्वन्यायाधीश ताहिर अली अन्सारी नेतृत्वमा उच्चस्तरीय अनुसन्धान टोली गठन गरेको थियो । २९ जेठमा उक्त टोलीले आफ्नो प्रतिवेदन आयुक्त प्रकाश वस्तीलाई बुझाए पनि सार्वजनिक गरिएको थिएन । आयोगका एक उच्च अधिकारी भन्छन्, हामीले ठूलो धनराशि खर्च गरेर स्थलगत अनुसन्धान गर्छौं, यस्ता दर्जनौं प्रतिवेदन बन्छन्, तर किन हो सार्वजनिक हुँदैनन् । कार्यान्वयन भए नभएको बारेमा कसैलाई थाहै हुँदै हुँदैन ।आयोगकी प्रवक्ता मोहना अन्सारीले आयोगले नै मलेठ घटना छानबिन गर्न अन्सारी नेतृत्वमा उच्चस्तरीय समिति गठन गरेको हुनाले उक्त प्रतिवेदन आयोगकै भएको ठोकुवा गरिन् । त्यो प्रतिवेदन दिने उच्चस्तरीय समिति आयोगले गठन गरेको हो, त्यसैले उसले दिएको प्रतिवेदन आयोगकै हो, उनले भनिन्, यो कुरा त हाम्रो स्टेटमेन्टमै क्लियर छ । यसमा अलमलिनुपर्ने के छ र ? उनले गोप्य दस्ताबेज चुहिएकामा आश्चर्य प्रकट गर्दै आफू देश बाहिर भएकाले त्यसबारे विस्तृत बुझ्ने बताइन् । प्रवक्ता अन्सारीले आयोगकै प्रतिवेदन भन्दै गर्दा निमित्त सचिव अधिकारीको वक्तव्यमा भने गोप्य लिखत भन्ने शब्द मात्रै उल्लेख छ ।कान्तिपुरले फेला पारेको आयोग प्रतिवेदनको निष्कर्षअनुसार मलेठमा एमाले र मोर्चा दुवै पक्षको शक्ति प्रदर्शनको होडबाजीका कारण हिंसा हुन पुगेको भन्दै दुवै पक्षलाई दोषी ठहर गरिएको थियो । आयोगका अर्का अधिकारीका अनुसार गोप्य दस्तावेज चुहिएपछि राजपा अध्यक्ष मण्डलका एक नेता राजेन्द्र महतोले उक्त दस्तावेजमा मोर्चा पक्षलाई बढी दोषी देखाइएको भन्दै कार्यकर्ता ल्याएर आयोग घेर्ने धम्की दिएका थिए । समाचारलाई लिएर अन्य सरोकारवालाले पनि चासो देखाएपछि तीन दिनपछि मात्रै आयोगले ढिलो गरी प्रस्टीकरण दिएको हो ।"
मानव अधिकार आयोग भित्रै राय बाझियो,"काठमाडौं राष्ट्रिय मानव अधिकार आयोगले मलेठ घटनाबारे तयार पारेको प्रतिवेदन कान्तिपुरमा सार्वजनिक भएको विषयलाई लिएर आयोगका अधिकारीहरूभित्रै राय बाझिएको छ । आयोगका निमित्त सचिव यज्ञप्रसाद अधिकारीले आइतबार एक वक्तव्य जारी गर्दै असार २९ मा प्रकाशित समाचारमा उल्लेख गरिएको गोप्य प्रतिवेदन अहिले पनि आयोगमा विचाराधीन अवस्थामै रहेको दाबी गरेका छन् । आयोगकै एक उच्च अधिकारीले भने २९ जेठमा प्राप्त उक्त रिपोर्ट प्रधानमन्त्री तथा मन्त्रिपरिषदको कार्यालयमा एक साताअघि नै पठाइसकेको जानकारी दिए । उक्त प्रतिवेदन सिंहदरबारस्थित कानुन शाखामा दर्ता भएको ती अधिकारीले खुलाए । उक्त प्रतिवेदन हालसम्म आयोग बैठकमा छलफलका लागि पेस नगरिएको तथा पेस भएपछि छलफल भई निर्णयसमेत हुन बाँकी रहेको आयोग स्पष्ट पार्दछ, वक्तव्यमा भनिएको छ, आयोगको निर्णय नै भएको जस्तो भ्रम पर्ने गरी प्रकाशित समाचारप्रति आयोग गम्भीर आपत्ति प्रकट गर्दछ । आयोगको दस्ताबेजबारे अनधिकृत सूचना प्रसार भएको भन्दै छानबिन थालिएको समेत वक्तव्यमा उल्लेख छ ।सप्तरीको मलेठमा एमालेले २३ फागुनमा आयोजना गरेको सभा मधेसी मोर्चाले बिथोल्ने क्रममा हिंसा हुँदा ५ को मृत्यु भएको थियो । आयोगले ३१ चैतमा पूर्वन्यायाधीश ताहिर अली अन्सारी नेतृत्वमा उच्चस्तरीय अनुसन्धान टोली गठन गरेको थियो । २९ जेठमा उक्त टोलीले आफ्नो प्रतिवेदन आयुक्त प्रकाश वस्तीलाई बुझाए पनि सार्वजनिक गरिएको थिएन । आयोगका एक उच्च अधिकारी भन्छन्, हामीले ठूलो धनराशि खर्च गरेर स्थलगत अनुसन्धान गर्छौं, यस्ता दर्जनौं प्रतिवेदन बन्छन्, तर किन हो सार्वजनिक हुँदैनन् । कार्यान्वयन भए नभएको बारेमा कसैलाई थाहै हुँदै हुँदैन ।आयोगकी प्रवक्ता मोहना अन्सारीले आयोगले नै मलेठ घटना छानबिन गर्न अन्सारी नेतृत्वमा उच्चस्तरीय समिति गठन गरेको हुनाले उक्त प्रतिवेदन आयोगकै भएको ठोकुवा गरिन् । त्यो प्रतिवेदन दिने उच्चस्तरीय समिति आयोगले गठन गरेको हो, त्यसैले उसले दिएको प्रतिवेदन आयोगकै हो, उनले भनिन्, यो कुरा त हाम्रो स्टेटमेन्टमै क्लियर छ । यसमा अलमलिनुपर्ने के छ र ? उनले गोप्य दस्ताबेज चुहिएकामा आश्चर्य प्रकट गर्दै आफू देश बाहिर भएकाले त्यसबारे विस्तृत बुझ्ने बताइन् । प्रवक्ता अन्सारीले आयोगकै प्रतिवेदन भन्दै गर्दा निमित्त सचिव अधिकारीको वक्तव्यमा भने गोप्य लिखत भन्ने शब्द मात्रै उल्लेख छ ।कान्तिपुरले फेला पारेको आयोग प्रतिवेदनको निष्कर्षअनुसार मलेठमा एमाले र मोर्चा दुवै पक्षको शक्ति प्रदर्शनको होडबाजीका कारण हिंसा हुन पुगेको भन्दै दुवै पक्षलाई दोषी ठहर गरिएको थियो । आयोगका अर्का अधिकारीका अनुसार गोप्य दस्तावेज चुहिएपछि राजपा अध्यक्ष मण्डलका एक नेता राजेन्द्र महतोले उक्त दस्तावेजमा मोर्चा पक्षलाई बढी दोषी देखाइएको भन्दै कार्यकर्ता ल्याएर आयोग घेर्ने धम्की दिएका थिए । समाचारलाई लिएर अन्य सरोकारवालाले पनि चासो देखाएपछि तीन दिनपछि मात्रै आयोगले ढिलो गरी प्रस्टीकरण दिएको हो ।"
उम्मेदवारले खर्च विवरण बुझाएनन्,"हेटौंडा स्थानीय तह निर्वाचनमा भाग लिएका यहाँका ५० प्रतिशत उम्मेदवारले निर्धारित समयभित्र खर्च विवरण बुझाएका छैनन् । अन्तिम मत परिणाम सार्वजनिक भएको ३० दिनभित्र निर्वाचन खर्चको शीर्षकसहित जिल्ला निर्वाचन कार्यालयमा विवरण बुझाउनुपर्ने व्यवस्था छ । कार्यालयका अनुसार हेटौंडाका मेयर पदका अधिकांश उम्मेदवारले चुनावी खर्च बुझाइसकेका छन् । जिल्लामा १० स्थानीय तहका ५ सय ३० पदका निम्ति २ हजार २ सय ४० जनाले उम्मेदवारी दिएका थिए ।सबै पार्टीले चुनावी खर्च बुझाउने फारम लगिसकेको कार्यालयका सूचना अधिकारी दिनेश श्रेष्ठले बताए । उम्मेदवारी दर्ता गर्न दलहरू जति हतारिएका थिए विवरण बुझाउनमा भने त्यसको ठीकविपरीत प्रवृत्ति देखिन्छ । केही उम्मेदवारलाई चुनावी खर्च विवरण बुझाउनुपर्छ भन्नेसम्म थाहा छैन । उम्मेदवारले अस्वाभाविक र कानुनमा उल्लेख भएभन्दा बढी खर्च नगरून् भनेर विवरण मागिने हो । तर, निर्वाचन आयोगले नै यो प्रक्रियालाई औपचारिकतामा मात्रै सीमित गरेको पाइन्छ । उम्मेदवारहरूले तोकेभन्दा बढी खर्च गरी कागजी रूपमा सीमाभित्रैको विवरण पेस गरे पनि आयोगले कसीकसाउ गरेको छैन । महानगरपालिका मेयरउपमेयरले साढे ७ लाख, वडाध्यक्षले ३ लाख, उपमहानगरपालिका मेयरउपमेयरले साढे ५ लाख, वडाध्यक्षले अढाई लाख, नगरपालिकाका मेयरउपमेयरले साढे ४ लाख खर्चन पाउने कानुनी व्यवस्था छ । त्यस्तै वडाध्यक्षले २ लाख, गाउँपालिकाको प्रमुखउपप्रमुखले साढे तीन लाख, वडाध्यक्ष र सदस्यले डेढ लाख र जिल्ला समन्वय समितिका प्रमुखउपप्रमुखले अढाइ लाख र सदस्यले डेढ लाख रुपैयाँसम्म खर्च गर्न पाउने कानुनी व्यवस्था छ ।७ सय ६ धरौटी जफत विभिन्न पदमा उम्मेदवारी दिएकामध्ये ७ सय ६ जनाको धरौटी जफत हुने भएको छ । खसेको सदर मतको १० प्रतिशत पनि नल्याउने उम्मेदवारको धरौटी जफत हुने व्यवस्था छ । यहाँका २ हजार २ सय ४० उम्मेदवारमध्ये सबैभन्दा बढी धरौटी जफत हेटौंडा उपमहानगरमा हुने भएको छ । इन्द्रसरोवर गाउँपालिकामा १ सय जनाले उम्मेदवारी दिएकामध्ये ३२ जनाले धरौटी जोगाउन सकेनन् । गाउँपालिकामध्ये कैलाशमा २ सय १ उम्मेदवारमा ४९ जना, भीमफेदीमा १ सय ८६ उम्मेदवारमध्ये ४५, वाग्मतीमा १ सय ९० मध्ये ४४ र बकैयामा २ सय ४७ मध्ये ६२ जनाको धरौटी जफत हुने भएको छ । मकवानपुर गढीमा १ सय ७० मध्ये ४८, मनहरीमा २ सय १३ मध्ये ७३ र राक्सिराङमा १ सय ६५ मध्ये ५५ जनाको धरौटी जफत हुने जिल्ला निर्वाचन कार्यालयले जनाएको छ । थाहा नगरमा सबै पदमा गरी २ सय ७३ जनाको उम्मेदवारी परेकामा ९८ ले धरौटी जोगाउन सकेनन् । हेटौंडा उपमहानगरमा २ सय जनाको धरौटी जफत हुँदै छ । यहाँ सबै पदमा गरी ४ सय ९५ जनाको उम्मेदवारी परेको थियो । उम्मेदवारी दर्ता गर्न वडा सदस्य पदमा ५ सय, वडाध्यक्षमा १ हजार, प्रमुख तथा उपप्रमुख पदमा १ हजार ५ सय रुपैयाँ धरौटी राख्नुपर्छ ।"
प्रधानमन्त्रीको स्वकीय सचिवमा जोशी,काठमाडौं (कास) प्रधानमन्त्री शेरबहादुर देउवाले आफ्नो स्वकीय सचिवमा कानुन व्यवसायी केशवराज जोशीलाई विशिष्ट श्रेणी (सचिवसरह सेवा सुविधा पाउने गरी) नियुक्त गरेका छन् । जोशी यसअघि कांग्रेसको संसदीय दल हेर्ने गरी देउवाकै स्वकीय सचिव थिए । देउवाका राजनीतिक र आर्थिक सल्लाहकार भने अझै नियुक्त भएका छैनन् ।
बीपी सडकमा रातमा गाडी चलाउन रोक,काठमाडौं (कास) यातायात व्यवस्था विभागले बीपी लोकमार्गमा सोमबारदेखि राति चल्ने भाडाका गाडी आवतजावतमा रोक लगाएको छ । विभागका पदाधिकारीले ट्राफिक प्रहरी र यातायात व्यवसायीसित आइतबार बैठक गरी रात्रिकालीन समयमा बीपी लोकमार्गमा चल्ने भाडाका गाडी आवतजावतमा रोक लगाउने निर्णय गरेका हुन् । विभागले साँघुरो सडकमा धेरै गाडी आवतजावत गर्दा दुर्घटना बढ्दै गएको निष्कर्ष निकाल्दै बीपी लोकमार्गमा राति भाडाका गाडी आवतजावतमा रोक लगाएको हो।
बढुवामा अन्याय गरिएको छैन : गृहमन्त्री,"काठमाडौं गृहमन्त्री जनार्दन शर्माले एआईजी, डीआईजी र एसएसपी बढुवामा केही व्यक्ति विशेष मर्कामा परेको बताएका छन्। उनले नियतवश भने कसैलाई पनि अन्यायमा नपारेको उल्लेख गर्दै बढुवा सिफारिस संगठनको हितमा भएको दाबी गरे । ५९ औं प्रहरी सञ्चार दिवसका अवसरमा प्रहरी प्रधान कार्यालयमा आयोजित कार्यक्रममा गृहमन्त्रीले यस्तो बताएका हुन् । गृहमन्त्री शर्माले पुलिस देखेर जनता भाग्ने अवस्थालाई सुधार्नुपर्ने बताउँदै स्मार्ट पुलिसिङको आवश्यकता पनि औंल्याएका छन् । साइबर अपराध सबैभन्दा ठूलो चुनौती रहेको भन्दै उनले हालै श्रीलंकामा सम्पन्न गृहमन्त्रीस्तरीय बैठकमा त्यसबारे छलफल भएको बताए । उनले भने, नेपाल प्रहरीको कम्प्युटर शाखा र सञ्चार शाखालाई समन्वय गर्न आवश्यक छ । गृहमन्त्री शर्माले प्रहरी प्रधान कार्यालय बाहिरबाट पनि आफूअनुकूल सूचनाहरू सर्वसाधारणमा पुर्याउने र भ्रम छर्ने काम भइरहेको बताए । उनले प्रहरीका केही उपल्ला अधिकारीहरूले प्रोपोगान्डा शाखा चलाइरहेको भन्दै त्यसलाई बन्द गर्न निर्देशन दिएका छन् । उनले अफिस र कर्मचारी नै राखेर प्रहरी अधिकारीले प्रोपोगान्डा गरेको बताउँदै त्यस्तो शाखाको अब काम नभएको बताए ।"
प्रधानमन्त्रीको प्रश्न सडक हो कि पोखरी ?,"काठमाडौं प्रधानमन्त्री शेरबहादुर देउवाले काठमाडौं उपत्यकाभित्रका सडकको अवस्था तत्काल सुधार्न मातहतका निकायहरूलाई आइतबार निर्देशन दिएका छन् । उनले प्रधानमन्त्री कार्यालयमै बोलाएर सम्बद्ध निकायका पदाधिकारीहरूलाई बढीमा १५ दिनभित्र समस्या समाधान नगरे कारबाही गर्ने चेतावनीसमेत दिए ।काठमाडौंमा सडक हो कि पोखरी हो चिन्न नसक्ने भएको छ, भौतिक पूर्वाधार तथा यातायात, सहरी विकास, स्थानीय विकास, ऊर्जा मन्त्रालयका सचिव र मातहतका निकाय प्रमुखहरूलाई सामुन्ने राखेर देउवाले भने, खाल्डाखुल्डीले महानगर भन्न पनि लाज लाग्ने अवस्था छ । तपाईंहरू के गरिरहनुभएको छ ? उनले खाल्डाखुल्डी पुरेर तत्काल सडकको अवस्था सुधार्न निर्देशन दिँदै त्यसका लागि आवश्यक परे बजेट तत्कालै उपलब्ध गराउने बताएका थिए । शुक्रबार अपराहन नेपालटारमा ३ कक्षामा अध्ययनरत विनीता फुयालको ढलले बगाएर मृत्यु भएको थियो । सामाखुसीमा स्कुले बालिका सत्या सापकोटालाई ढलले बगाउँदा बटुलाले तत्कालै उद्धार गरेका थिए । ती घटनाप्रति गम्भीर ध्यानाकर्षण गराउँदै देउवाले तत्काल फिल्डमा गएर सडकको अवस्था सुधार्न निर्देशन दिए । तपाईंहरूले आजै फिल्डमा गएर काम गर्न निर्देशन दिनुस् । बढीमा १५ दिनभित्र खाल्डाहरू पुर्नुस् । फुटेका ढलहरू बनाउनुस् । ढलेका बिजुलीका पोल गाड्नुस्, देउवाको निर्देशन थियो, मैले अबको १५ दिनभित्र खाल्डाखुल्डी देख्न नपरोस् । मलाई रिपोर्ट गर्नुहोस् । प्रधानमन्त्री देउवाले उपत्यकाका नेपाल टेलिकम, विद्युत् प्राधिकरण र सडक विभागले समन्वय गरी काम गर्नसमेत निर्देशन दिए । एउटै खाल्डो खनेर बनाउन सकिने काम तपाईंहरू किन ३ पटक खन्नुहुन्छ ? देउवाले भने । बैठकमा उपप्रधान एवं स्थानीय विकासमन्त्री विजयकुमार गच्छदार, सहरी विकासमन्त्री प्रभु साह, मुख्य सचिव राजेन्द्रकिशोर क्षत्रीलगायत थिए ।"
गोदावरीलाई स्मार्ट सिटी बनाइने,"ललितपुर गोदावरी नगरपालिकाले आव ०७४७५ को बजेट, नीति तथा कार्यक्रम सार्वजनिक गरेको छ । पहिलो नगर परिषद्ले गोदावरी नगरलाई अन्तर्राष्ट्रिय स्तरको स्मार्ट सिटी बनाउने लक्ष्य लिएको छ ।नगर प्रमुख गजेन्द्र महर्जनले यसका लागि ३२ बुँदे कार्ययोजना बनाई बजेटको ठूलो अंश विकास निर्माणमा विनियोजित गरेको जनाए । गोदावरीदेखि काठमाडौंसम्म मोनोरेलको सम्भाव्यता अध्ययन, तारे होटेलमा लगानी गर्ने व्यवसायीलाई लगानी र रोजगारीका आधारमा न्यूनतम ५० देखि ९० प्रतिशतसम्म एकीकृत सम्पत्तिकर ३ वर्षसम्म छुट, नगरको सम्पूर्ण क्षेत्रलाई जोड्ने गरी (आन्तरिक चक्रपथ) यातायात सुधार गुरुयोजनाको सम्भाव्यता अध्ययन गर्ने नीति तथा कार्यक्रममा उल्लेख छ । स्वास्थ्य केन्द्रलाई डाक्टरसहितको बनाउने, गोदावरी फूलचोकी क्षेत्रमा केबरकारको सम्भाव्यता अध्ययन, भ्युटावर निर्माण, जिल्ला अस्पाताललाई ५ वर्षभित्रमा सय शय्या र छुट्टै आयुर्वेद अस्पालत सञ्चालन गर्ने, नयाँ स्थापना हुने उद्योग, कलकारखाना, विद्यालय, अस्पताललाई नगरपालिकाले प्रोत्साहन गर्दै पूर्वाधार विकासमा सहयोग दिने, अव्यवस्थित र अवैध रूपमा सञ्चालित क्रसर, ढुंगा र बालुवा खानीलाई आगामी वर्षदेखि आईईई र ईआईए गर्ने नीति लिएको छ ।नगरको सार्वजनिक जग्गा, पोखरी, पार्क, पाटीपौवा, मन्दिर, सडक पेटी, ढल अतिक्रमण गरी बनाइएका घर टहरा हटाउने, राष्ट्रिय पुनर्निर्माण प्राधिकरणबाट स्वीकृत प्राप्त घर बनाउँदा नक्सापास नि:शुल्क गर्ने, दुग्ध, तरकारी तथा फलफूल संकलन केन्द्रलाई व्यवस्थित गर्न शीतभण्डारको व्यवस्था गर्ने कार्यक्रम अघि सारेको छ । नेवार, तामाङ, अल्पसंख्यक पहरी, दनुवारको बाहुल्यता बस्तीमा विभिन्न वेशभूषा झल्कने कला, संस्कृतिको संरक्षण गर्न होमस्टे सञ्चालन गर्ने, राजकुलो सुधार, प्रत्येक वडामा सूचना केन्द्र स्थापना, निर्माण कार्यको गुणस्तर परीक्षण गर्न गुणस्तर परीक्षण केन्द्र, नगरपालिकाबाट सञ्चालन हुने ५ लाखभन्दा माथिका योजनामा योजना खाता र योजना स्थलमा होडिङ बोर्ड अनिवार्य राख्नुपर्ने व्यवस्था गरेको छ । गोदावरी, बडिखेल, चापागाउँ खसिमार, क्षेत्रभित्रका खानेपानीका स्रोत पहिचान गरी एकीकृत पानी संकलन केन्द्र स्थापना, खेलकुद मैदान, पार्क बनाउने नीति कार्यक्रममा उल्लेख छ ।त्यस्तै नगरका उत्कृष्ट विद्यालय, खेलाडी र सञ्चारकर्मीलाई पुरस्कृत, अस्तव्यस्त रहेको चापागाउँ बसपार्क र ठाउँठाउँमा प्रतीक्षालय निर्माण, फोहोरमैला व्यवस्थापन गर्न नगर विकास कोष र लगानी बोर्डसँग समन्वय गरी व्यवस्थापन गर्ने, नगरपालिकामा हेल्प डेस्क, ज्येष्ठ नागरिकका लागि दिवा सेवा केन्द्र, विश्रामस्थल निर्माणको लक्ष्य लिएको छ । गोदावरी कुण्ड, गोदावरी नौधारा, विंशखुनारायण, लेले सरस्वतीकुण्ड, जयलकुमारी बालकुमारी, भैरव मन्दिर, तिलेश्वरधाम, टीकाभैरव, झरुवाराशीको सन्तानेश्वर, चापागाउँको वज्रबाराही र भैरव मन्दिर, ठेचोको नवदुर्गा, बालकुमारी, ब्रहमायणी, ढल्केश्वर, ठैवको श्वेतबाराहीको संरक्षण प्रवद्र्धन गर्ने नीति लिएको छ ।"
शिक्षक सेवा आयोग ऐन मस्यौदा बन्दै,"काठमाडौं (कास) शिक्षक सेवा आयोगका अध्यक्ष ताना गौतमले संवैधानिक व्यवस्थाअनुसार शिक्षक सेवा आयोग ऐन मस्यौदा को तयारी भइरहेको जनाएका छन् । अहिलेसम्म शिक्षा मन्त्रालयअन्तर्गत रहेको आयोगले देशभरिका कक्षा १० सम्मका विद्यालयमा कार्यरत शिक्षकको बढुवा, पदपूर्ति र अध्यापन अनुमतिपत्र (शिक्षक लाइसेन्स) प्रदान गर्दै आएको छ । शिक्षा ऐन आठौं संशोधनले विद्यालयको तहगत संरचना परिवर्तन भई कक्षा ८ सम्म आधारभूत र कक्षा ९१२ माध्यमिक तह कायम भएको छ । त्यसैअनुसार शिक्षकको शैक्षिक योग्यता परिवर्तन भएको छ । आयोगले विद्यमान ऐन, कानुनअनुसार शिक्षकको बढुवा, पदपूर्ति र लाइसेन्स दिने काम गरेको छ, अहिलेसम्म गर्दै आएको कामलाई आयोगले नै गर्ने उल्लेख गर्दै गौतमले कान्तिपुरसित भने, संविधानमा भएको व्यवस्थाअनुसार अब शिक्षक सेवा आयोगको छुट्ट्रै ऐन तर्जुमा भइरहेको छ । चाँडै शिक्षा मन्त्रालयमार्फत अघि बढाउने तयारीमा छौं । शिक्षक सेवा आयोग मस्यौदाले संघीयताअनुकूलको ऐन प्रस्ताव गरेको अध्यक्ष गौतमले जनाएका छन् । संघीयताअनुकूलको ऐन हरेक प्रदेशमा कार्यालय स्थापना गर्ने र ती प्रादेशिक कार्यालयले सम्बन्धित स्थानीय तहसँग समन्वय गरी त्यहाँ रिक्त पदको संख्या विवरण यकिन गरी पदपूर्तिको काम गर्ने प्रस्ताव गरिएको छ, उनले भने । आयोगले अहिलेसम्म जिल्ला शिक्षा कार्यालयमार्फत पदपूर्ति, बढुवा र शिक्षक लाइसेन्सलगायत काम गर्दै आएको छ । छुट्टै ऐन बनेपछि विद्यालय तहको पदपूर्ति गर्ने संवैधानिक आयोग बन्नेछ ।पदपूर्तिमै समस्याशिक्षा ऐन आठौं संशोधनले विद्यालय तहको नयाँ संरचनाअनुसार शिक्षकको न्यूनतम शैक्षिक योग्यता, दरबन्दी, लाइसेन्सको नयाँ मापदण्ड तोकेको छैन । जसका कारण चालू आवमा खुला विज्ञापन गर्न नसकेको आयोगले जनाएको छ । कार्यतालिकाबिना आव ०७३७४ सकिँदै छ, अध्यक्ष गौतमले भने । यसअघिको व्यवस्थाअनुसार कम्तीमा १२ कक्षा वा सोसरहको शैक्षिक योग्यता प्राप्तले शिक्षण गर्न सक्थे । त्यसका लागि शिक्षक लाइसेन्स अनिवार्य छ । त्यसैगरी स्नातक (बीएड) तथा तालिम प्राप्त शिक्षकले कक्षा १० सम्म पढाउन लाइसेन्स प्राप्त गरेका थिए । नयाँ संरचनाअनुसार माध्यमिक तह पढाउन स्नातकोत्तर हासिल गरेको हुनुपर्ने प्रावधान छ ।"
कुष्ठरोग निवारण संघद्वारा सम्मान,"काठमाडौं (कास) नेपाल कुष्ठरोग निवारण संघले ठँहिटीका ८९ वर्षीय लक्ष्मीदास मानन्धर र ललितपुर पुल्चोकका ९० वर्षीय राजकृष्ण श्रेष्ठलाई सम्मान गरेको छ । संघको केन्द्रीय सभाको अवसरमा उपप्रधान तथा स्थानीय विकासमन्त्री विजयकुमार गच्छदारले दोसल्ला ओढाएर उनीहरूलाई सम्मान गरे । संघका अध्यक्ष तथा पूर्व प्रमुख निर्वाचन आयुक्त सूर्यप्रसाद श्रेष्ठका अनुसार संघले असहाय विपन्न कुष्ठरोग प्रभावितको लाललनपालन, सामाजिक पुनर्बास तथा उनीहरूका बालबालिकाको नि:शुल्क पठनपाठन, व्यावसायिक तालिम, उच्च तथा प्राविधिक शिक्षा छात्रवृत्तिलगायत काम गर्दै आएको छ ।"
पाँच केजीे चरेस बरामद,"काठमाडौं (कास) त्रिभुवन अन्तर्राष्ट्रिय विमानस्थल हुँदै थाइल्यान्ड जान लागेका कुमारसिंह तामाङको लगेजबाट ५ केजी चरेस बरामद भएको छ । तामाङ शुक्रबार राति ९ बजे नेपाल एयरलाइन्सको विमानबाट त्यसतर्फ जान थालेका थिए । खनियाबास ३, धादिङका तामाङले आफ्नै गाउँका रविनकुमार गुरुङ चरेस दिएको बताएका छन् । उनको बयानकै आधारमा ब्युरोले गुरुङलाई पनि काठमाडौंको बानियाँटारबाट नियन्त्रणमा लिएको छ ।"
नि:शुल्क जाँच्न इन्कार,"बाँके सिकलसेल एनिमियापीडितलाई नि:शुल्क उपचारका लागि सरकारले नेपालगन्जस्थित भेरी अञ्चल अस्पतालमा छुट्टै केन्द्र स्थापना गरे पनि अस्पतालले रगत जाँच्नै इन्कार गरेको छ । सुरुसुरुमा मेसिन बिग्रिएको बहाना देखाएको अस्पतालले अहिले सिकलसेलमा नि:शुल्क सेवा दिन नसकिने जनाएको छ ।यो रोग थारू समुदायमा महामारीका रूपमा देखिँदै आएको छ । सरकारले प्रभावित पहिचान गर्न थारू समुदायमा नमुना रगत संकलन कार्यक्रम ल्याएको छ । रोग पहिचानपछि एक लाख रुपैयाँबराबरको उपचार सेवा नि:शुल्क उपलब्ध गराउने सरकारी नीति छ । तर, अस्पतालले नि:शुल्क जाँच्न इन्कार गरेपछि संकलित करिब ५ सय रगत नमुना अलपत्र अवस्थामा छ । जिल्ला जनस्वास्थ्य कार्यालयले रगत संकलन गरी अञ्चल अस्पताल पठाएको हो ।अस्पतालले सुरुमा सिकल जाँच गर्ने मेसिन बिग्रिएको जनाउँदै आएको थियो । तर, प्राविधिक टोलीले जाँच गर्दा मेसिन ठीकठाक देखिएपछि अस्पतालले आवश्यक रसायन सकिएको दाबी गर्यो । जनस्वास्थ्यले रसायनसमेत उपलब्ध गराउने प्रतिबद्धता जनाएपछि बल्ल अस्पतालका सुपरिटेन्डेन्ट डा वीरेन्द्रबहादुर चन्दले नि:शुल्क जाँच गर्न नसक्ने जवाफ फर्काए । सरकारले सिकलसेलका लागि ल्याएको कार्यक्रम हाम्रो होइन, हामीसँग फन्डिङ छैन । कार्यक्रम जनस्वास्थ्यको हो, उसैले गर्नुपर्यो, उनले कान्तिपुरसँग भने, भेरीले किनेको औषधिबाट नि:शुल्क जाँच गर्न सक्दैनौं । रि एजेन्टले फ्री गर्न मान्दैन । जाँचका लागि एक हजार रुपैयाँ लिने गरेका छौं ।पश्चिम तराईका थारूमा सिकल जाँच र औषधि उपलब्ध गराउन भेरी अस्पतालमा ल्याबसहितको सेन्टर स्थापना गरिएको छ । तर, अस्पतालले नि:शुल्क सेवा दिन आनाकानी गरेपछि सरकारी कार्यक्रम प्रभावित हुने भएको छ । जनस्वास्थ्य कार्यालयका वरिष्ठ जनस्वास्थ्य अधिकृत खिमबहादुर खड्काले उक्त कार्यक्रम सरकारकै भएका कारण अञ्चल अस्पतालमा रगत जाँच गर्न पठाएको बताए । सिकल जाँचका लागि सरकारले भेरीमा ल्याब स्थापना गरेको छ । जाँचका लागि आवश्यक सामग्री हामी उपलब्ध गराउँछौं, उनले भने, अञ्चल अस्पतालले रगत जाँच्न इन्कार गर्नुको कारण बुझ्न सकिएको छैन । उनले रगत जाँचका लागि आवश्यक सामग्री पठाइदिन केन्द्रीय प्रयोगशालासँग माग गरेको बताए । बैजनाथ१ की १९ वर्षीया सन्तोषी चौधरीलाई शरीर दुख्ने व्यथा बल्झिरहेपछि चिकित्सकले सिकलसेल एनिमियाको जाँच गर्न सुझाए । उनले गाउँमै आएका स्वास्थ्यकर्मीसँग आफ्नो रगत नमुना पठाइन् । सोही गाउँकी २३ वर्षीया मञ्जु चौधरी, बैजनाथ४ का रोमसिंह थारूले पनि रगत नमुना दिएका छन् । बैजनाथ र राप्ती सोनारी गाउँपालिकाका थारू समुदायबाट ५ सय व्यक्तिको रगत नमुना संकलन गरिए पनि अहिलेसम्म जाँच हुन सकेको छैन ।झन् फैलिँदै थारू समुदायमा यो रोग भुसको आगोजसरी फैलिरहेको छ । सिकलसेल ग्रस्त पतिपत्नीले जन्माएकामध्ये २५ प्रतिशत सन्तान पूर्ण प्रभावित, ५० प्रतिशत रोगी र २५ प्रतिशत मात्रै स्वस्थ हुने गरेको पाइन्छ । पूर्णरूपमा रोग लागेकाको अकालैमा मृत्यु हुने गरेको छ । जन्मिँदै प्रभावित ५० प्रतिशतले बिहेबारी गर्दा बच्चामा पनि त्यो रोग सर्छ । त्यस्तै, पति वा पत्नीमध्ये एक जना मात्रै उक्त रोगबाट पीडित छन् भने उनीहरूबाट जन्मिने सन्तान २५ प्रतिशत रोगी र ७५ प्रतिशत स्वस्थ हुने भएकाले बिहेबारीअघि रगत परीक्षणका लागि चिकित्सकले सुझाव दिँदै आएका छन् । बेलैमा रोग पहिचान हुन सके सिकलसेल प्रभावित दम्पतीले सन्तान जन्माउनेनजन्माउने सल्लाह गर्न समय पाउँछन् । रोग पत्ता नलाग्दै ५ वर्षमुनिका ५० प्रतिशत बालबालिकाको ज्यान जाने गरेको भेरी अञ्चल अस्पताल नेपालगन्जका फिजिसियन डा राजन पाण्डे बताउँछन् । उक्त रोग पुस्तान्तरण हुँदै गएकाले समस्या बल्झेको उनको भनाइ छ । १५ देखि २५ वर्ष र ६० वर्षका वृद्धवृद्धामा समेत सिकलसेल पाइएको छ । यो रोग लागे पनि लक्षण अन्तिम चरणमा मात्र देखिने भएकाले अरूभन्दा खतरा मानिन्छ । रोगको लक्षण नदेखिँदै बिहेबारी भई बच्चासमेत जन्मिसक्ने भएकाले नयाँ पिढीमा सर्दर्ै गएको डा पाण्डेले बताए । स्वास्थ्य अनुसन्धान परिषद्सँग मिलेर त्रिभुवन विश्वविद्यालय ट्रफ अनुसन्धान प्रयोगशालाले हालै गरेको अनुसन्धानपछि समयमै सवधानी नअपनाए मुलुकले ठूलो क्षति बेहोर्नुपर्ने चेतावनी दिएको छ । पश्चिम नेपालका अविवाहित थारू महिलाको डीएनए परीक्षण गर्दा १८ प्रतिशतमा सिकलसेल हेटेरोजाइगोस ट्रेट भेटिएको र ०६८ को थारू समुदायको जनसंख्याका आधारमा ३ लाख बढी व्यक्तिमा सिकलसेलका संकेत पाइएको अनुसन्धानले देखाएको छ ।के हो सिकलसेल ?सन् २००३ मा दुई व्यक्तिमा उक्त रोग भेटिएको थियो । रूपन्देही पश्चिमका दाङ, बर्दिया, कञ्चनपुर र कैलालीमा पुस्तौंदेखि एकै स्थानमा बस्दै आएका थारू समुदायमा मात्रै संक्रमण देखिएको छ । दक्षिण अफ्रिका, अमेरिका, भारतको मध्यप्रदेशलगायत क्षेत्रमा बसोबास गर्दै आएका आदिवासीमा समेत सिकलसेल एनिमिया रोग भेटिएको छ । यद्यपि सिकलसेल लागेकालाई औलो रोग लाग्ने सम्भावना भने कम हुन्छ । दशकयता पश्चिम तराईका जिल्लामा बिरामीको संख्या बढ्दै गएको छ । वंशाणुगत रोग भएकाले आमाबुवाबाट सन्तानमा सर्छ । गोलो आकारको रक्तकोष हँसिया आकारको हुनुलाई चिकित्सकले सिकलसेल एनिमिया भन्छन् । बिरामीमा शरीर, हाडजोर्नी दुख्ने, पटकपटक जन्डिस, रक्तअल्पता र निमोनियाँ देखिने उनीहरू बताउँछन् । रोग पहिचान हुन नसक्दा अधिकांशले बाथ, युरिक एसिड, हाडजोर्नी र नसा रोगको औषधि सेवन गरिरहेको पाइन्छ । नेपालगन्जमा हालसम्म सिकलसेलका ५ सयभन्दा बढी बिरामी पहिचान भइसकेको अञ्चल अस्पतालका फिजिसियन डा पाण्डे बताउँछन् ।"
औषधि नि:शुल्क तर सधैं अभाव,"सरकारले नि:शुल्क घोषणा गरे पनि भेरी अञ्चल अस्पतालमा औषधि नै नियमित पाइँदैन । एक सातायता अभाव झन् चर्किएको छ । बिरामीहरू सीमावर्ती बजार रुपैडिहा गएर औषधि किन्न बाध्य छन् । हाइड्रोक्स युरिया नामक औषधि प्रतिटयाब्लेट १० रुपैयाँमा किन्नुपरेको उनीहरूको गुनासो छ ।फिजिसियन डा पाण्डेले सिकलसेलको औषधि सधैंजसो अभाव हुने गरेको बताए । कहिले हुन्छ, कहिले हुँदैन । प्राय: अभाव नै देखिन्छ, उनले भने, बिरामीले सहजै पाएका छैनन् । अस्पतालका सुपरिन्टेन्डेन्ट डा वीरेन्द्रबहादुर चन्दले औषधि नियमित आपूर्ति नहुँदा अभाव भएको बताए । उनले बिरामीलाई नि:शुल्क औषधि उपलब्ध गराइएको बताए । तर, नियमित औषधि आउँदैन । त्यसैले सबै बिरामीलाई उपलब्ध गराउन नसकिएको हो, उनले भने, औषधिको पर्याप्तता आपूर्तिमा निर्भर रहन्छ ।जिल्ला जनस्वास्थ्य प्रमुख खड्काले अस्पतालको फार्मेसी शाखाले भारतका विभिन्न कम्पनीबाट सम्झौता गरी औषधि ल्याउने गरेको बताए । तर, सिकलसेलका बिरामीका लागि औषधि खरिद गर्न ढिलाइ गर्दा अभाव भएको हुन सक्ने उनको भनाइ छ । यस वर्ष पहिलोपटक जिल्ला जनस्वास्थ्यले सिकलसेलको औषधि खरिद गरेको खड्काले जानकारी दिए । हामीले खरिद गरेको औषधि नेपालगन्ज आइसकेको छ । आवश्यकताअनुसार अस्पताल र स्वास्थ्यचौकीले लैजान सक्नेछन्, उनले भने, अब अभाव हुने छैन ।"
न्यायपालिकाले चुनौती सामना कसरी गर्ने ?,"सुधार गर्न आवश्यक छैन ?यी सबका बाबजुद न्यायपालिकामा सुधार गर्न आवश्यक छ । सुधार गर्न कहिल्यै अबेर भएको ठान्नु हँुदैन । सुधारको पहिलो काम प्रधानन्यायाधीशबाट नै सुरु हुुनुपर्छ । प्रधानन्यायाधीश भनेको न्यायपालिकाको नेता हो । नेताले आफ्नो दृष्टिकोण लागू गर्न पाउनुपर्छ, संस्थाको सुधारका लागि । कम्तीमा प्रधानन्यायाधीश हुनेले तीनदेखि चार वर्षका लागि काम गर्न पाउनुपर्ने हो । यस विषयमा संविधान बन्ने क्रममा काफी चर्चामात्रै भएन, राजनीतिक तहमा प्रयत्न पनि भएको हो । तर यसमा सरोकारवाला रहेको न्यायपालिकाको नै सहयोग प्राप्त हुनसकेन ।दोस्रो, आजको जस्तो न्यायपरिषद आवश्यक पर्छ, पर्दैन ? नियुक्ति मात्र हैन, न्यायाधीशहरूको आचरणको नेकिवदी समेतको जिम्मा यसलाई छ । यसमा यो संस्था कति प्रभावकारी छ ? प्रश्न उठाउने ठाउँ प्रशस्त छ ।तेस्रो, संसदीय सुनुवाइको व्यवस्थामाथि पुनर्विचार आवश्यक छ । सरकारबाट सोझै न्यायाधीश नियुक्ति हुने हो भने संसदीय सुनुवाइ (त्यो पनि प्रभावकारी बनाएर मात्र) राख्नु उचित हुने हो कि ? न्यायपरिषद नै राख्ने हो भने त्यसलाई प्रभावकारी बनाऊँ । संसदीय सुनुवाइ आवश्यक पर्दैन ।चौथो, न्यायाधीश हुनेको आचरण राज्यको तटस्थ अंगको अध्ययन एवं निगरानीमा रहने व्यवस्था हुनुपर्छ । जुन नियुक्तिका अवस्थामा वा न्यायाधीशको आचरणमा प्रश्न उठ्दा सम्बन्धित व्यक्तिहरूको अध्ययनका लागि उपलव्ध होस् । उदाहरणका लागि कैयन मुलुकमा न्यायाधीश नियुक्ति गर्दा गुप्तचर एजेन्सीबाट प्राप्त सूचनालाई ख्याल गरिन्छ ।जे भए पनि स्वतन्त्र र सक्षम न्यायपालिका लोकतान्त्रिक राज्यको तीनमध्ये एक प्रमुख अंग हो । कानुनको शासन लागू गराउने जिम्मा यसैले पाएको छ । संघीयतामा गएपछि यसको भूमिका अझ विस्तारित भएको छ । यो अंगलाई निष्पक्ष, स्वतन्त्र र विश्वसनीय बनाउन नसक्दाको हानि सम्पूर्ण जनता र राज्यले व्यहोर्नुपर्ने भएकाले पनि यसको खराब पक्षलाई न्युनीकरण गर्ने र राम्रा पक्षलाई प्रोत्साहित गर्दै जानुपर्छ । अरू विकल्प छैन ।"
अलमल्ल स्थानीय तह,"स्थानीय निर्वाचनमार्फत ६ प्रदेशका ६ सय १६ गाउँनगरपालिकामा जनप्रतिनिधि बहाल भइसकेका छन् । २ सय ८३ गाउँनगरपालिकामा चुनाव भएको दुई महिना र ३ सय ३४ गाउँनगरपालिकामा चुनाव भएको एक महिना बितेको छ । मतगणना विवाद भएको चितवनको भरतपुर महानगरपालिकाबाहेकमा स्थानीय तहमा जनप्रतिनिधिले काम पनि थालिसकेका छन् । पुन:संरचना गरेर अधिकार सम्पन्न बनाइएका स्थानीय तह सञ्चालनको नौलो अभ्यास भइरहेका बेला कार्य जिम्मेवारी र वित्तीय अधिकारलगायतका विषयमा स्पष्ट व्याख्या गर्ने कानुन नै नभएर जनप्रतिनिधिहरू भने अलमल्ल छन् । स्थानीय तहमा जनप्रतिनिधि बहाल भए पनि कानुन नभएर यसरी अन्योल उत्पन्न हुनुमा विधेयक तयार तथा संसद्मा पेस गर्ने सरकार र प्रक्रिया पुर्याएर पारित गर्ने संसद्को कमजोरी देखिन्छ । स्थानीय तहलाई चाहिएको कानुन स्थानीय तह शासन सञ्चालनसम्बन्धी हो जुन जनप्रतिनिधि बहाल हुनुअघि नै पारित हुनुपथ्र्यो । गत वैशाखमा संसद्मा पेस भएको विधेयक अहिले संसद्मा छलफलकै क्रममा छ । विधेयक छिटो पारित गर्न सरकारले तत्परता नलिएकाले कार्यकालको सुरुमै गर्नुपर्ने स्थानीय तहको संवैधानिक अधिकार प्रयोग र प्रचलनबाट निर्वाचित प्रतिनिधि विमुख हुन विवश भएका हुन् । केन्द्र, प्रदेश र स्थानीय सरकारको स्रोतसाधन विभाजनसँग सम्बन्धित राष्ट्रिय प्राकृतिक स्रोत तथा वित्त आयोग सञ्चालन र अन्तरसरकारी वित्त व्यवस्थापनसम्बन्धी विधेयक पनि संसद्बाट पारित भएका छैनन् । त्यसैगरी कर्मचारी समायोजन विधेयक पनि संसद्मा विचाराधीन छ । स्थानीय तहका जनप्रतिनिधिको बैठक भत्ता र पारिश्रमिकका विषयमा समेत प्रस्ट खाका आइसकेको छैन । प्रदेशसभाको अधिकार क्षेत्रमा पर्ने स्थानीय तहका जनप्रतिनिधि र कर्मचारीको सेवासुविधासम्बन्धी कानुन पनि व्यवस्थापिकासंसद्ले नै बनाउनुको विकल्प छैन । संविधानले प्रदेशसभाहरू गठन नहुँदासम्म उनीहरूको विधायनी अधिकार पनि संघीय संसद् (व्यवस्थापिका संसद्प्रतिनिधिसभा) लाई नै दिएको छ । स्थानीय जनप्रतिनिधिलाई आफ्नो सुविधा आफंै तय गर भनेर छाड्नु वित्तीय एकरूपता, अनुशासन र नैतिक रूपमा पनि उपयुक्त हुँदैन । यो काम कानुन बनाएर सरकारले नै गरिदिनुपर्छ । आफ्नो सुविधा आफंै बढाउने विगतको संसदीय अभ्यासले दिएको नकारात्मक सन्देशबाट पाठ सिकेर स्थानीय तहका जनप्रतिनिधिलाई बद्नाम हुन नदिनु पनि राज्यको दायित्व हो । २४ घण्टा जनसेवामा ध्यान दिनुपर्ने स्थानीय तहका कार्यकारी पदमा निर्वाचित जनप्रतिनिधिलाई पारिश्रमिक नलिऊ वा आफ्नो सुविधा आफंै तय गर भन्नु भ्रष्टाचार गर्न प्रेरित गर्नुसरह हो ।संविधानले स्थानीय तहलाई कार्यकारी, व्यवस्थापकीय र न्यायिक अधिकार दिएर सरकारकै स्वायत्त अंगको मान्यता दिएको छ । संविधानको अनुसूची ८ मा नगर प्रहरी, स्थानीय कर, पर्यटन शुल्क, व्यवसाय कर, मालपोत संकलन, स्थानीय सेवाको व्यवस्थापन, स्थानीयस्तरका विकास आयोजना, आधारभूत र माध्यमिक शिक्षा, खानेपानी, साना जलविद्युत् आयोजना, वैकल्पिक ऊर्जालगायतका २२ वटा अधिकार स्थानीय तहका लागि तोकिएको छ । यस्तै, अनुसूची ९ मा सहकारी, शिक्षा, स्वास्थ्य, कृषि, खानी तथा खनिज, सामाजिक सुरक्षा र गरिबी निवारण जस्ता १५ विषयलाई संघ, प्रदेश र स्थानीय तहको साझा अधिकार सूचीमा राखिएको छ । ती अधिकारहरूको स्पष्ट व्याख्यासहित कानुन बनेपछि मात्र नवनिर्वाचित जनप्रतिनिधिहरूलाई कार्य सञ्चालन तथा सेवा प्रवाह गर्न सहज हुन्छ । तत्कालका लागि यी कानुन, नियम र नमुना कार्यविधि उपलब्ध गराउनु सरकारको प्राथमिक दायित्व हो । स्थानीय शासन सञ्चालनसम्बन्धी कानुन बनेपछि यसअघिको स्थानीय स्वायत्त शासन ऐन २०५४ खारेज हुने हो । फरक संरचना र अधिकारसहितको स्थानीय तह अहिले सञ्चालनमा रहेकाले पुरानो ऐनका आधारमा सञ्चालन हुँदा थुप्रै व्यवधान खडा हुन सक्छन् । हुन त सरकारले जेठ १७ मा स्थानीय तहमा कार्य विभाजन र सम्पादनमा समस्या नआओस् भनेर ऐन नबन्दासम्मका लागि स्थानीय तह सेवा सञ्चालन तथा व्यवस्थापनसम्बन्धी आदेश जारी गरेको छ । केन्द्रबाट अन्य निर्देशन पनि जारी भएका छन् । तत्कालको जटिलता हटाउन मात्र आदेशनिर्देशन जारी गरिएकाले यो पूर्ण होइन । अहिलेको अपरिहार्यता कानुन नै हो । सरकारले संसद्मा विचाराधीन यससम्बन्धी कानुनहरूलाई छोटो प्रक्रियाबाट पारित गर्न आवश्यक पहलकदमी गर्नुपर्छ । संसद्मा सहज बहुमतमा रहेको सत्ता पक्षले जति तदारुकता देखायो, विधेयक त्यति छिटो पारित हुन्छ । स्थानीय स्रोतसाधन पहिचान र परिचालन गर्दै गाउँनगरलाई समृद्ध बनाउने अवसर नवनिर्वाचित जनप्रतिनिधिलाई आएको छ । तर क्षेत्राधिकारका विषयमा स्पष्ट नभएरै गाउँनगरपालिकाले यसपालि वार्षिक बजेट तथा नीति र कार्यक्रम बनाउँदा नै समस्या झेल्नुपर्यो । केन्द्रले स्थानीय तह सञ्चालनसम्बन्धी कानुन बनाइसकेपछि मात्र गाउँनगरपालिकालाई पनि अन्य आवश्यक नियम, कानुन बनाउन सहज हुन्छ । त्यसैले व्यवस्थापिका संसद्मा अलमलिएका विधेयकहरूलाई जतिसक्दो छिटो पारित गराउनुपर्छ । यस क्रममा संविधानको भावनाबमोजिम स्थानीय तहको अधिकार कटौती नहुनेतर्फ पनि सजग रहनुपर्छ । स्थानीय जनप्रतिनिधिले पनि विजय उत्सवका मालाखादामा रङमङिनुभन्दा स्थानीय सरकार सञ्चालनको अभ्यासको अध्ययन, सेवा प्रवाहको तत्कालको कार्यसूची निर्माण र परिणाममुखी कामको थालनीमा ध्यान दिनु आवश्यक छ ।"
अख्तियारको मौनताले ढुकुटीमा ब्रह्मलुट,"स्थानीय तहलाई अधिकार दिऊँलामो संघर्ष र बलिदानपश्चात सिंहदरबारको अधिकार गाउँमा पुगेको छ । जनताले उत्साहसाथ स्थानीय तहका चुनावमा सहभागी भई आफ्ना जनप्रतिनिधि चुनेका छन् । २ नम्बर प्रदेशमा असोज २ गते निर्वाचन हुँदैछ । स्थानीय तहमा अब विकासका लहर आउँछ भनी जनता खुसी छन् भने यस खुसीसँगै आफू निर्वाचित भएका क्षेत्रका जनप्रतिनिधिहरू पनि जनताको सहभागितामा विकास एजेन्डाहरू अघि बढाउन तयार छन् । संविधानले नै स्थानीय तहको एकल अधिकारको रूपमा २२ वटा अधिकार दिएको छ । संघ, प्रदेश र स्थानीय तहको साझा अधिकारहरू पनि संविधानमा समावेश गरिएको छ । यी अधिकारलाई सहज ढंगबाट स्थानीय तहमा कार्यान्वयन गर्न विभिन्न अड्चन देखिँदैछन् ।१ स्थानीय तह स्थानीय सरकार पनि हो । संविधानले नै स्थानीय सरकारलाई स्वतन्त्र र स्वायत्तता दिएको छ । ५ वर्षसम्म कसैले स्थानीय सरकारलाई विस्थापित गर्न सक्दैन । तर अहिले संघीय मामिला तथा स्थानीय विकास मन्त्रालयले स्थानीय सरकारलाई हिजोजस्तै मन्त्रालयको मातहतकै निकायको रूपमा हेर्न खोज्दैछ । यसले गर्दा मन्त्रालयमार्फत स्थानीय तहलाई विभिन्न निर्देशन दिएर आफू स्थानीय सरकारभन्दा ठूलो हँु भनी अप्रत्यक्ष रूपमा आफ्नो मातहतमा राख्न चाहिरहेको छ ।२ संविधानले स्थानीय तहलाई प्रदान गरेका अधिकार कानुन बनाई कार्यान्वयन गर्न सरकार उदासीन भएको छ । जुन कानुन स्थानीय तहको चुनावअघि नै बनाई सक्नुपथ्र्याे, त्यो अहिलेसम्म बनिसकेका छैनन् । संसदबाट आवश्यक नियम, कानुन बनाउन सरकारले ढिलो गर्दैछ । कानुनको अभावमा उत्साहसाथ काम गर्न खोज्ने निर्वाचित जनप्रतिनिधिको उत्साहमा तुषारापात हुँदैछ । ३ कर्मचारीको सामन्ती सोच अर्को एउटा अड्चनको रूपमा देखिँदैछ । स्थानीय तहमा कर्मचारी जान नचाहेको कुरा हिजोआज सञ्चार माध्यममा आइरहेका छन् । संसदमा विचाराधीन कर्मचारी समायोजन सम्बन्धी विधेयकमाथि पनि कर्मचारी संगठनका दबाबमा विभिन्न संशोधन प्रस्तावहरू राखिएका छन् । निर्वाचित स्थानीय तहका जनप्रतिनिधिहरू मातहत बसेर उनीहरूले काम गर्न रुचाएको देखिएन । यसको लागि एक तह बढुवाको माग गर्दैछन् । ३५ दिनमा हाजिर हुनुपर्ने अन्यथा स्वत: निष्कासित हुनुपर्ने, समयमा कार्यालयमा उपस्थित नभए स्पष्टीकरण लिन सकिने जस्ता विधेयकमा रहेका प्रावधानहरूलाई परिमार्जन गर्न लबिङ गरिरहेका छन् । जनताभन्दा कर्मचारीहरूलाई महत्त्व दिई यिनका माग सम्बोधन गर्न सांसदहरू पनि लागिपरेका छन् ।४ स्थानीय तहका निर्वाचित जनप्रतिनिधिहरूले मनोमानी निर्णय गर्छन्, यिनले केही जानेका छैनन् भन्ने भ्रम पनि कर्मचारीतन्त्रबाट उचाल्दैछन् । जुन जनप्रतिनिधि योग्य छन् भनी जनताले स्वीकार गरेका छन्, ती जनप्रतिनिधिबाट आफ्नो ठाउँको विकास कसरी गर्नुपर्छ भन्ने कुरा त्यहाँका जनप्रतिनिधि र जनतालाई कसैले सिकाउनु पर्दैन । सिंहदरबारको अधिकार गाउँमा पुग्यो भन्ने तर अधिकार दिन कन्जुस्याइँ गर्नु कसैको पनि हितमा हुने छैन । प्रकाश सुवेदी भरतपुर८, चितवन"
सेनाले पाल्ने सेतो हात्ती,"शासकहरूले धेरैथोक फौजी निकायमाथि भर गर्दा नागरिक निकाय कसरी कमजोर हुन्छन् भन्ने उदाहरण हाम्रै इतिहासमा छन् । २०३१ सालतिर तरुण बुलेटिन (पछि नेपाली सेना : नागरिक नियन्त्रणका चुनौती पुस्तक) मा छापिएको लेखमा बीपी कोइरालाले राणाकालीन प्रसंग उठाएका छन् । शासक सेनाको भर पर्थे । नागरिक विभागका काममा फौजीकै बोलवाला थियो । विस्तारै जिल्ला अधिकारी र विभागका अधिकारीहरू पनि सबै सेनाबाट नियुक्त हुनथाले । त्यो र अहिलेको व्यवस्था तुलना गर्न मिल्दैन । तर आज पनि नागरिक विभागहरूले गर्नुपर्ने धेरै काममा सेना संलग्न छ । सडक निर्माण सम्बन्धी परामर्शदाता र चाहिए सबकन्ट्रयाक्टर पनि नियुक्त गर्न उसलाई अधिकार दिइएको छ । फरक यत्ति हो, यो कामलाई अहिले विधिको जलप लगाएर लोकतान्त्रिक बनाइएको छ ।हाम्रो सेनाको वैशिष्टय के हो ? उसले राइफल मात्रै बोक्दैन । फास्ट ट्रयाक खन्न खन्ती बोक्छ । निकुञ्ज जोगाउन लौरो बोक्छ । पेट्रोल पम्प चलाउँछ । मेडिकल कलेज, जलविद्युत र घरजग्गामा पैसा लगाउँछ । यसरी रक्षाबाहेक भौतिक योजना, वन, ऊर्जा, आपूर्ति, स्वास्थ्य आदि विभिन्न मन्त्रालयका केही न केही महत्त्वपूर्ण काममा सेनालाई अघि सारिएको छ । विपद् पर्दा सूचना प्रवाह पनि सजिलो हुन्छ भनी अहिले ऊ सातै प्रदेशमा एफएम चलाउन अघि बढेको छ । यसको औचित्य सावित गर्न विदेशी दृष्टान्त दिइएको छ । हो, दुईथरी मुलुकमा यो चलन छ : सैन्यप्रधान वा विदेशमा धेरै पल्टन खटाएका मुलुक । सैन्यप्रधान मुलुकमा शासकको शक्ति सुदृढीकरण गर्न सेनाले रेडियोको भर लिएका छन् । जस्तै पाकिस्तानी सेनाले सुरु गरेको एफएम नाइन्टिसिक्स स्वात उपत्यकामा विद्रोह दबाउने रणनीति अन्तर्गत थियो । त्यसलाई पछि धेरै ठाउँमा विस्तार गरियो । इजरायली सेनाले देशैभर चलाउने गलाज सैनिक रेडियो पनि विवादरहित छैन ।लोकतन्त्र बलियो भएका अमेरिका र बेलायतमा प्रयोजन भिन्न छन् । अमेरिकन फोर्सेज नेटवर्क अन्तर्गतका रेडियो र टिभी विदेशमा रहेका ब्यारेकका सैनिक, रक्षा अधिकारी र तिनका परिवारलाई लक्षित छ । विदेश र समुद्रमा खटिने जलसैनिकले अंग्रेजी भाषाका कार्यक्रम नै हेर्न नपाउने अवस्थामा यी मिडिया सहयोगी छन् । ब्रिटिस फोर्सेज ब्रोडकास्टिङ सर्भिसको रेडियो र टिभी पनि बेलायती सैनिक र तिनका आश्रितमा लक्षित छ । तर यिनका विषयवस्तुमाथि रक्षा मन्त्रालय वा सेनाको नियन्त्रण छैन । यी मुलुकमा पनि विपद् पर्छ । त्यतिबेला सैनिक मिडियामात्रै निर्विकल्प हुने होइनन् । निजी र स्वायत्त मिडियाले पनि सहयोग गर्छन् । मानौँ, नेपाली सेनालाई निजी क्षेत्रको भर छैन रे । पूर्वाधारमा धनी रेडियो नेपाललाई सरकारले यो भूमिकामा सक्षम र तम्तयार किन नराख्ने ?संक्रमणकालमा राजनीतिक दलहरूले शक्ति सुदृढीकरण गर्न सशस्त्र निकायको आड खोजे । आफू विरोधी शक्तिसँग मोलमोलाइ गर्दा यो आडले एकखाले साइकलोजिकल बार्गेन पइन्ट पनि दिने भयो । परिणामत: सेनाको आर्थिक चरित्रबारे महालेखा परीक्षकको प्रतिवेदनमा धेरै प्रश्न उठ्दाउठ्दै पनि दलहरूले सेनालाई चिढ्याउन चाहेनन् । विकासको सुरक्षाकरण गरियो । अप्ठेरो पर्दा सहयोग माग्नु ठिकै हो, तर असफल दरिनबाट जोगिन पनि सेनाकै भर लिइयो । द्रुतमार्ग बनाउन उसैलाई जिम्मा दिइयो । राणाकालमा त बरु पुरानो बाटो काजगोश्वारा (अहिलेको सडक विभाग) अन्तर्गत रही सेनाको पल्टन (समरजङ्ग) ले बाटो मर्मतमात्रै गथ्र्यो । नयाँ बाटो विभागले बनाउँथ्यो । अहिले सडक विभागलाई सुदृढीकरण गर्ने सोचिएन, सेनालाई नै अघि सारियो । सेनाको नेतृत्वमा द्रुतमार्ग निर्माण सफल नै होला । त्यतिबेला हामीले सेनाको बाटो खन्ने कला खारिएछ भनेर गर्व गर्नु कि सडक विभागको हैसियत खस्केछ भनेर दु:खी हुनु ? यस्तै कुरा आउँछ, रेडियोको । सेनाले सूचना मजाले प्रवाह गर्यो भनेर हर्षित हुनु कि रेडियो नेपाल यति सानो काममा पनि असक्षम भएछ भनेर मन दुखाउनु ?यसपछिको प्रश्न हो, हामी कसको सिको गर्दैछौँ ? श्रीलंका, पाकिस्तान र बंगलादेशलाई हेरी नेपाली सेनाले पनि उद्योग व्यवसाय वा प्रतिरक्षासँग प्रत्यक्ष सरोकार नराख्ने विषयमा हात हाल्नु गलत हो । किनकि हाम्रो संविधानले कल्पना गरेको मुलुक त्यस्ता होइनन् । श्रीलंकामा त सेनाले सपिङ मल, पशु क्लिनिक, निजी सुरक्षा, वैदेशिक रोजगारी र ब्युटीपार्लर व्यवसाय पनि चलाउँछ । पाकिस्तानको फौजी फाउन्डेसनले कारखाना, पर्यटन र बेकरी व्यवसायमा समेत हात हालेको छ । त्यही सिको गर्दै बंगलादेशको सेना कल्याण संस्थाले पाँचतारे होटल र बैंक चलाउँछ । आइसक्रिम बेच्छ । नाफामुखी व्यवसाय गर्दा उच्च सैनिक अधिकारीले अकुत धन थुपारे भनी बंगलादेश राइफल्समा सैनिक विद्रोह भयो । सन् २००९ मा भएको त्यो विद्रोहमा ६८ सैनिक उच्च अधिकारी मारिए । नाफामुखी होस् या नहोस्, व्यवसायले लाभमात्रै ल्याउँदैन, व्यवस्थापन हुन नसक्दा कलह पनि निम्त्याउँछ ।अब गर्ने के त ? नागरिकले सेनालाई सधैँ चोरऔँला मात्रै ठडयाएर हुँदैन । विकल्प दिन सक्नुपर्छ । सेना प्रवक्ताकै भनाइ अनुसार उसले मुलुकभर झन्डै २ सय एफएममा आफ्नो कार्यक्रम चलाएको छ । विपत् व्यवस्थापन सम्बन्धी उसको रिलिफ रेडिनेस प्रशंसनीय छ । तर सेनाले रेडियो कार्यक्रम चलाउनु र रेडियो नै चलाउनु फरक कुरा हो । उक्त प्रयोजनलाई आफैले पूर्वाधार र संस्था खडा गर्दा सम्बद्र्धन र सञ्चालनका जिम्मेवारी थपिन्छन् । अन्य मुलुकले अनिष्टको बेला सूचना प्रवाह कसरी गर्छन् ? के हाम्रा निजी एफएमहरू त्यस्तो बेला उद्धार फौजलाई सहयोग गर्ने मानवीयता राख्दैनन् ? निजी क्षेत्र छोडौँ, विस्तारित पूर्वाधार भएको रेडियो नेपाल पनि छ । उसलाई यो भूमिकामा सबल बनाउन राजनीतिक इच्छाशक्ति बाहेक अरू केले रोक्छ ? हामी अन्य निकायलाई जगाएर गराउनुपर्ने काम पनि दैनन्दिन सेनामाथि थप्दैछौँ । यो पाराले हामी एकातिर नागरिक विभागहरूलाई सक्षम बनाउने अवसर गुमाउँदैछौँ भने अर्कोतिर सेनालाई विशिष्टीकरण गर्ने अवसर ।अहिलेसम्मका प्रधान सेनापतिहरू सेनामा सुरक्षाका अन्तरवस्तुभन्दा पूर्वाधारका हाँगाबिँगा बलियो बनाउन बढी तम्सेका देखिन्छन् । दस ठाउँमा हात हाल्नेभन्दा प्रतिरक्षामै सानो तर चुस्त फौज बनाएर काम किन नगर्ने ? आखिर सेनाले सबथोकमा हात हाल्नुहुन्न भन्ने मत भद्रकाली बाहिरमात्रै भएको होइन । ब्यारेकका मेस हलमा पनि चर्चा हुने कुरा हुन् यी ।सेना चुनौतीमा रम्ने संस्था हो । उसले लिएका काम सम्पन्न गर्न सक्नेमा शंका नहोला । चिन्ता उसको खुबीमाथि नभई दलहरूको यो राजनीतिक आत्मसमर्पणवादले देशलाई कता लैजाला भन्नेमा हो । यस्ता गम्भीर मामिलामा नागरिकमात्रै प्रतिपक्षी बनिरहनुपर्ने अवस्था लोकतन्त्रको भविष्यको लागि सुखद सूचक होइन । यी विषयमा छलफल गर्न संसदीय समिति जागुन् । दलका बैठकमा यी कुरा प्रेसिङ एजेन्डा बनुन् । अनावश्यक चौतर्फी धन्दामा सफल भयो भने सेना राजनीतिक मत्ता हात्ती बन्छ, असफल भयो भने सेतो हात्ती । दुवैमा मुलुकलाई घाटा छ । सेना सेना नै बनोस्, हात्ती नबनोस् ।ट्विटर"
राजपा नेपालका चुनौती,"मधेस केन्द्रित राजनीतिक दलहरूमध्ये ६ वटाको एकीकरणपश्चात् निर्मित राष्ट्रिय जनता पार्टी (राजपा) नेपालले राजनीतिक दलको कानुनी मान्यताका लागि प्रक्रिया अगाडि बढाएको छ । एकीकरण गर्ने ६ वटै दल निर्वाचन आयोगमा विधिसम्मत रूपले दर्ता रहेका दलहरू नै हुन् । ६ वटैका केन्द्रीय कार्यसमितिले एकीकरणका लागि सर्वसम्मत निर्णय गरेका छन् र राजपा नेपालले मागेको चुनाव चिह्न छाता अहिले निर्वाचन आयोगमा खाली छ । नाम सम्बन्धी विवाद पनि छैन । त्यसैले जानाजान कुनै अर्घेलो खडा गरिएन भने एकीकृत राजनीतिक दलको रूपमा राजपा नेपाल देश र मधेसको प्रमुख दलको रूपमा विधिवत प्रतिस्पर्धामा उत्रिनेछ ।राजपा नेपालको जन्म आम मधेसीको चाहना र तिनकै दबाबले भएको हो । जनदबाबपछि मधेसका ६ वटा प्रमुख दलले एकीकृत हुने निर्णय गरे, जो सही र सटिक थियो । यस निर्णयबाट हर्षित, विस्मित वा स्तव्धित हुने सबैले आआफ्नो पहिलो प्रतिक्रियामा खुसी नै जाहेर गरे । हर्षित हुनेहरूको खुसी त स्वाभाविक नै थियो, किनभने यो तिनको आकांक्षाको परिपूर्ति थियो । यसो गरे हुन्थ्यो नि भनी कुटिल उपदेश दिनेहरूले चाहिँ एकीकरण सम्भव होला भनी कल्पना पनि गरेका थिएनन् ।राजपा अहिले पूर्वदेखि पश्चिमसम्मको सम्पूर्ण मधेसी, थारू, मुस्लिम, दलित लगायत सबैको प्रतिनिधि पार्टीको रूपमा स्वीकृत भएको छ । संघीय समाजवादी फोरमका पूर्वप्रधानमन्त्री बाबुराम भट्टराईको नयांँ शक्तिको मिलन र बिना संशोधन निर्वाचनमा जाने पल्टीले राजपा नेपाल संयुक्त लोकतान्त्रिक मधेसी मोर्चाप्रति जनताको समर्थनको सम्पूर्ण भाग प्राप्त गरिसकेको छ । बिना संशोधन निर्वाचनको विरोधको आह्वानपछि निर्वाचन हुनेनहुने सम्पूर्ण मधेसमा भएको जबर्जस्त विरोध यसको प्रमाण हो । जननायक बीपी कोइरालाको आह्वानमा पञ्चायत व्यवस्था अन्तर्गत भएका निर्वाचनको विरोध, तत्कालीन राजा ज्ञानेन्द्रको प्रतिगमनको प्रतिस्थापनको निम्ति कू प्रयासस्वरुप भएको स्थानीय निर्वाचनताका ७ दलीय मोर्चाको आह्वानमा भएको विरोध र जबर्जस्ती लादिएको संविधानलाई अस्वीकार गर्दै असार १४ गते निर्वाचन राजपा नेपालले विरोध र प्रतिरोध गरेको थियो । अहिलेसम्म नेपालमा तीनपटक निर्वाचनको विरोध भएको छ । यस निर्वाचनमा राज्यले आफ्ना सबै शक्ति र हथकन्डा प्रयोग गरे पनि राजपाले शान्तिपूर्ण प्रतिरोध गर्यो, जसलाई मधेसी जनताले साथ र समर्थन गरे । मधेसका शीर्ष र प्रमुख नेताहरूको सहभागितामा शान्तिपूर्ण आमसभा भइरहेको बखत मञ्चमै अश्रुग्यास र गोली प्रहार गरियो । जिल्लाजिल्लामा आन्दोलनकारीमाथि अन्धाधुन्द लाठी प्रहार भयो, ५ सयभन्दा बढी आन्दोलनकारीलाई गिरफ्तार गरियो, पञ्चायती शैलीमा मुद्दा चलाइयो । तैपनि जनताको प्रतिरोध जारी रह्यो । यो निश्चय नै मधेसका मुद्दाका लागि पार्टीको अडानमा जनताको स्वीकृति सहितको समर्थन हो र भविष्यका निम्ति कार्यादेश पनि ।पर्याप्त सम्भावनाका साथै राजपा नेपाल चुनौतीमाझ पनि घेरिएको छ । यी सारा चुनौती र सम्भावनालाई खोक्रो बनाउन सक्रिय छ । सबभन्दा पहिलो चुनौती एकीकरण घोषणा हुँदाको राजनीतिक परिदृश्यको संवेदनशीलता देखापर्यो । लामो अनिश्चिततापछि एकीकरणको साइत जुरेको थियो । तर घोषणाको समयको राजनीतिक ज्योतिषी उपयुक्त देखिएनन् । सत्ता र विपक्ष येनतेन संविधान कार्यान्वयन तथा आसन्न स्थानीय निर्वाचनमा अग्रता प्राप्त गर्ने रणनीतिमा थिए । द्वन्द्व समाधानमा उनको ध्येय कतै थिएन । मतको गणितमा घोक्रिएको बेला राजपा नेपालको घोषणाले उत्पन्न गुत्थीले सबैलाई विचलित पार्यो । संविधान संशोधन भयो भने राजपा नेपाल र संघीय समाजवादी फोरमको बीचमा चुनावी गठबन्धनको सम्भावना बढ्थ्यो र यसले सत्ताका खेलाडीहरूलाई झन् अप्ठ्यारोमा पाथ्र्यो । त्यसैले गोप्य सूचना, सञ्चार, कर्मचारीतन्त्र, प्रशासनिक प्रभाव, लाभका आकर्षण लगायत राज्यका सबै सुविधा सम्पन्न शासकीय समूह विभाजन तथा निषेधको वातावरण निर्माण रणनीतितिर लागे । मधेसमा जबर्जस्त आन्दोलनले संविधान कार्यान्वयनको सारा खेल बिगार्ने निश्चित थियो । त्यसैले यथास्थितिवादीहरूका लागि मधेस केन्द्रित दलहरू खासगरी राजपा नेपाल र संघीय समाजवादी फोरमबीच दूरी र विभाजन जरुरी थियो । यसका निम्ति सत्ता र विपक्षबीच भएको गोप्य संवादको निष्कर्ष थियो संविधान संशोधन नगर्ने तथा फोरम र राजपामध्ये एकलाई निर्वाचनको विरोध गर्न बाध्य गराई बाहिर राख्ने अथवा त्यसो गर्न नसके दुबैलाई बाहिर राखी सबै ताकत प्रयोग गरी आन्दोलन दबाउने । राजपाको गठनले विचलित र अनिर्णयमा रहेको फोरम तथा एकीकृत राजपाबीच संवादको मौका नै रहन नदिनेगरी खेल खेलियो र सहजै विभाजन गराइयो । बिना संशोधन चुनाव गराइए आन्दोलनको आँधीबेहरी ल्याउनेको भाषा एक पहरमै बुलेटको जवाफ ब्यालेटमा बदलियो । त्यसपछि हुनै लागेको संविधान संशोधनका सबै सम्भावना चकनाचुर भए । अहिले पनि परिस्थितिमा परिवर्तन आएको छैन । सत्तापक्षले एक साताभित्र संविधान संशोधनको कुरा चलाएको छ भने विपक्षीले संशोधनको विरोध गर्ने आफ्नो पुरानो अडान यथावतै रहेको भन्दैछ । एजेन्डा छाडी स्थानीय निर्वाचनमा भाग लिएका मधेस केन्द्रित दलहरू भने लाज जोगाउन संशोधन नभई दिए हुन्थ्यो भन्नेमा छन् । यी सबै परिस्थितिलाई चिर्दै मधेस केन्द्रित शक्तिहरूबीच एकता कायम गरी यथाशीघ्र संविधान संशोधन, थरुहट प्रदेशको सीमांकन र जनसंख्याको आधारमा मधेसका सबै जिल्लामा स्थानीय तह निर्धारणको सुनिश्चित गर्ने वातावरण बनाउनु राजपा नेपालको पहिलो राजनीतिक चुनौती र दायित्व हो । राजपा नेपालले मधेसी र थारूहरूको अन्यसरह बराबरीको हक, राज्यका अंगहरूमा न्यायोचित समावेशी सहभागिता, मधेस र थरुहट प्रदेशको स्वशासनको अधिकार, जनसंख्याको आधारमा जनप्रतिनिधित्व, भाषा र संस्कृतिसँंग सम्बन्धित अधिकार लगायत मधेसका एजेन्डा जोगाएको छ अब यस ज्योतिलाई लक्ष्यसम्म पुर्याउने दायित्व पनि बोक्नुपर्छ । आन्दोलनको लामो यात्रामा देखिएका आरोहअवरोहलाई स्वाभाविक मानी दोषारोपणमा नअल्झी पार्टीको आन्तरिक एकता मजबुत गर्दै मधेस केन्द्रित सबै राजनीतिक शक्तिबीच एकता निर्माणमा लाग्नुपर्छ ।आन्तरिक सामञ्जस्यता र लयबद्धताको आभावमा एउटै छतमा बसेर पनि लक्ष्य प्राप्ति हुनसक्दैन । अव्यवस्थताले आन्तरिक कलह जन्माउँदै प्रत्युत्पादक परिणाम ल्याउन सक्छ । आन्तरिक व्यवस्थापनतर्फको दिशामा अहिलेसम्म भएको कार्यलाई सन्तोषप्रद मान्ने स्थिति देखिंँदैन । पूर्वदेखि पश्चिमसम्मको सम्पूर्ण मधेसको क्षेत्रीय, सामुदायिक, वर्गीय सन्तुलनलाई केन्द्रमा राख्दै राजपाको एकीकरणले एकजुट भएका मधेसका स्थापित, संघर्षशील, क्षमतावान नेतृत्व पंक्तिलाई योग्यता र आवश्यकताको आधारमा जिम्मेवारी दिएमा मात्र राजपा नेपाल मधेसको प्रतिनिधि शक्तिको रूपमा स्थापित हुनसक्छ । यो उसको अर्को चुनौती हो । मधेसका युवा अत्यन्तै आक्रोशित र विद्रोही मनस्थितिमा छन् । बराबरीको राजनीतिक र सामाजिक हैसियतनिम्ति मधेसको संघर्षप्रति लोकतन्त्र, समानता, प्रगतिशीलता र क्रान्तिकारी रूपान्तरणको नारा दिएर शासनमा स्थापित दलहरूले धारण गरेको यथास्थितिवादी मानसिकताले यस्तो आक्रोशपूर्ण विद्रोही मानसिकताको विस्तार हुँदैछ । मधेसको शान्तिपूर्ण आन्दोलनको दमन र संवादको प्रक्रियामा धोखाधडी तथा ठगीले युवाहरूको विद्रोही मानसिकतामा घ्यु थप्दै उग्रवादतिर धकेलिरहेको अवस्था छ । तर शासकहरू देशमा द्वन्द्वको स्थिति कायम राखेर सत्ताको भागबन्डा र साधनस्रोतमाथि नियन्त्रण गर्न चाहन्छन् । त्यसैले जानाजान मधेस र राज्यको दूरी बढाइँदैछ र युवाहरूमा नियतवश उग्रप्रतिकारको भावना विकसित गराइँदैछ । यसले मधेसको समस्या समाधान हुनुको सट्टा अझै पेचिलो हुनेछ र देशको एकता पनि झन्झन् कमजोर हुँदै जानेछ ।मधेस अस्थिर र अशान्त बन्नेछ । परिवर्तनका वाहक मधेसका युवाशक्तिलाई स्थितिको जटिलताको बोध गराउँदै परिवर्तनको एकमात्र बाटो शान्तिपूर्ण संघर्षतिर डोर्याउन सघन राजनीतिक प्रशिक्षणको आवश्यकता छ । केही गरौं भन्ने मनसायले असंगठित र अव्यवस्थित रूपमा साना समूहहरूमा एकत्रित हुनलागेका युवाहरूमा परिस्थितिको सही आँकलन, विश्लेषण र कार्ययोजना विकास गर्ने क्षमता बढाउँदै युवाशक्तिको निर्माण राजपा नेपालको जिम्मेवारी हो । मधेस आन्दोलनमा थारू, मुस्लिम, दलितको योगदान भए तापनि यी समुदायको संगठित शक्ति निर्माणका निम्ति जनाधारयुक्त प्रभावकारी नेतृत्वको विकास हुनसकेको छैन । यसका निम्ति पनि ठोस कार्ययोजना सहितको रणनीतिको आवश्यकता छ । यी सबका अलावा राजपा नेपालको अगाडि थुप्रै चुनौती छन् । सम्भावना र अवसर पनि पर्याप्त छन् । राजपा नेपालका वरिष्ठ उपाध्यक्ष हुन् ।"
छाउपडी र प्रश्नहरुको ठेली,"सुदूरपश्चिममा छाउपडीेमा एक युवतीको भर्खरै मृत्यु भयो । केही महिनाअघि छाउगोठमा एक महिला र किशोरीको पनि मृत्यु भएको थियो । तत्कालीन प्रधानमन्त्री पुष्पकमल दहालले त्यहाँका प्रमुख जिल्ला अधिकारीलाई फोन गरेर चासो पनि दर्शाएका थिए । त्यतिबेला केही ठाउँमा छाउपडी भत्काइयो । तर केही समयपछि पुन: मुसीको भव जस्तै छाउपडी गोठ फेरि बनाइयो । गाउँका धार्मिक गुरु, राजनीतिक दलका नेता, अगुवा सबैलाई मस्टोको डरले यति सताएको छ, उनीहरू छाउपडी प्रथालाई हटाउनै चाहँदैनथे । के नेताहरूलाई डर छ, छाउपडी भत्काए उनीहरूको भोट बैंक पनि भत्किन्छ ? ४ चोटी प्रधानमन्त्री भइसकेका सुदूरपश्चिमका शेरबहादुर देउवाले कहिले पनि छाउपडी प्रथाको विरोध गरेका छैनन् । नत पूर्व प्रधानमन्त्री लोकेन्द्रबहादुर चन्द, न पूर्व गृहमन्त्री भीम रावलले विरोध गरेका छन् । उनीहरूले किन बुझ्दैनन् कि यो प्रथा हटाउन राजनीतिक दलकै दबाबले मात्र सकिन्छ । तर उनीहरूको कानमा यो कुरा कसले पुर्याइदिने ?माओवादीको सशस्त्र द्वन्द्वका बेला उनीहरूका कार्यकर्ताले छाउपडी हटाउन केही गरिटोपलेका थिए । कार्यकर्ताले डर देखाएर केही महिलालाई छाउपडीमा बस्न रोकेका थिए । तर जसै द्वन्द्व सिद्धियो, माओवादीमा लागेका महिलासमेत पुन: छाउपडीमा बस्नपुगे । माओवादीको प्रगतिशीलता त्यही छाउपडीभित्र हराउन पुग्यो । म आछामको रामारोशन पुग्दाचाहिँ छाउपडीको अस्तित्व नदेख्दा खुसी लागेको थियो । दलित बस्तीमा यसको कारणचाहिँ धर्म परिवर्तन रहेछ । त्यहाँका दलित क्रिस्चियन भइसकेका रहेछन् । प्रभुलाई प्राथना गर्न थालेपछि हामी छाउपडी जान छाड्यौं, त्यहाँका महिलाले भनेका थिए । कमसेकम धर्म परिवर्तनको सकारात्मक पाटो थियो त्यो ।छाउपडीमा आगोले जलेकी महिलाको कथा र महिलाको मृत्यु भएको घटना सुन्नमा आइरह्यो । छाउमा बस्दा बलात्कारका घटना पनि सुनिए । तर घटनाहरूले कसैलाई छोएन, किनभने ती त दलित महिलामाथि भएका थिए । त्यो बेला मलाई लागेको थियो, हिन्दु धर्मका गुरुहरूले चाहिँ छाउपडी हटाऊँ भनेर किन क्रिस्चियन धर्मगुरुले जस्तै आन्दोलन नचलाएका होलान् ? कि हिन्दु धर्मगुरु पनि सुदूर पच्छिमका मस्टोसँग डराउँछन् ? उनीहरू भनिरहन्छन्, महिलाहरू छाउपडीमा बसे मस्टो खुसी भइरहन्छन् । छाउपडीमा महिला बसेर मस्टो खुसी हुने हुने भए त नेपालभरिका सबै हिन्दु धर्म मान्ने महिला पनि प्रत्येकचोटी महिनावारी हुँदा छाउपडीमै बसे हुन्छ नि यो विषयमा त धर्मगुरु र धामीझाँक्रीले एउटा ठूलो राष्ट्रिय सम्मेलन गर्ने कि ? के छाउपडी प्रथा हटाउन सुदूरपश्चिमका सबै समुदाय क्रिस्चियन बन्नुपर्ने हो भन्ने प्रश्नले मलाई झकझक्याइरहन्छ । छाउपडी प्रथाविरुद्ध त्यहाँका प्रगतिशील, लोकतान्त्रिक शक्तिहरू केही पनि नबोल्ने भनेर कसलाई सोधुँ ? प्रगतिशीलता सहरमा मात्र चाहिने हो ? छाउपडी प्रथा हटाउन वर्षमा सयजना महिला मर्नुपर्ने हो ? के आफ्नो दानापानी हरिन्छ भनेर छाउपडी प्रथा हटाउन धार्मिक गुरुहरू डराएका हुन् ?छाउपडी हटाउने कोही संवेदनशील देखिँदैनन् । ठूला राजनीतिक दलका नेताहरू आफ्नो परिवारका सदस्यहरू छाउपडीमा बस्नु नपरेकाले पो गम्भीर नभएका हुन् कि । छाउपडीमा महिलाको मृत्यु हँुदा सामाजिक सञ्जाल र आमसञ्चार माध्यममा लेखिन्छन्, महिला अधिकारका बारेमा बोल्नेहरूले जति बोले पनि छाउपडी प्रथा हटेन । हो, हटेको छैन । तर के यस्तो विषयमा महिला अधिकारकर्मीले मात्र बोल्नुपर्ने हो ? अरूको पनि चासो हुनुपर्ने होइन र ? के छाउपडीमा महिला मरेको र बलात्कृत भएको कुराले सुन्दर सुदूर पश्चिमलाई कुरूप बनाउँदैन र ? २ वर्षअघि एक वामपन्थी नेताले मलाई भनेका थिए, तिमी सुदूरपश्चिमको बारेमा नराम्रा कुरामात्रै लेख्छ्यौ । छाउपडी प्रथा पहिलेपहिले थियो । अहिले त हटिसकेको छ । तर तिम्रो लेखमा त सुदूर पश्चिमको बेइज्जत हुन्छ । राम्राराम्रा कुरा पनि लेख्ने गर न । मैले उनलाई भनेकी थिएँ, म कसरी सुदूरपश्चिमको बारेमा सुन्दर कुरा लेखुँ, जहाँ पत्थरकी शैलेश्वरी देवीलाई पुजेर जीवित महिलालाई बाम्बार मर्न र जल्न विवश गराइन्छ । छाउपडी प्रथा हटिसकेको भन्ने तपाईको विचारमा छ भने हिँड्नुस् आजै, डोटी र अछाम जाऊँ र हेरुँं, त्यहाँको छाउपडीमा बसेका महिला । त्यहाँ मस्टोले आग र बाघ लगाइदिन्छ भन्ने धारणा छ अझै छ । सती प्रथा हटाउन चन्द्रशमशेरलाई भारतमा राज्य गरेका फिरंगीहरूले प्रेरणा दिएका थिए । के नेपालमा पनि छाउपडी प्रथा हटाउन क्रिस्चियन धर्मगुरुहरूले प्रेरणा दिनुपर्ने हो ? के छाउपडीबाट मुक्ति पाउन र आफ्नो जीवन जोगाउन, सर्प र बाघबाट ज्यान जोगाउन र वासनाले उन्मुक्त पुरुषबाट बलात्कृत नहुन महिलाहरूले शिव र कृष्णलाई पूजा गर्न छोडेर यिशुलाई प्रार्थना गर्नुपर्ने हो ? नेपाललाई हिन्दु राष्ट्र बनाउन लागेका दलहरूको सनातन धर्मले के महिलालाई मस्टोको आदर गरेर बस र छाउपडीमा नै मरिरहु भन्छ ? यी सबै प्रश्नको उत्तर नआउन्जेल हरेक वर्ष महिलाको जीवन कुहिएको फर्सीजस्तै फ्याँकिनेछ ।"
कतारसाउदीको चेस खेल,"कतारको अलरखियामा कार्यरत नुवाकोटका आइसिंह तामाङको टाउकै माथिबाट अमेरिकी जहाज छिनछिनमा उडिरहन्छ । अमेरिकामा ३० बिलियन डलर लगानी गरेको कतारले उपलब्ध गराएको खाडीकै सबैभन्दा ठूलो अमेरिकी सेनाको बेस क्याम्प तामाङको घाँसे मैदानबाट नजिकै पर्छ । घाँसे मैदानको छेउमा भएका रुखको टुप्पाबाट देखिने बेस क्याम्पमा १० हजार अमेरिकी सेना तैनाथ छन् । सेनाको आफ्नै विमानस्थल छ । दैनिक ५ हजार गाईलाई घाँस काट्नुपर्ने आइसिंहलाई सेनाको कालो जहाज उडेर साउदीतिर लाग्नसाथ आफ्नो भान्सामा रहेको गोलभेँडाको झलझली याद आउँछ । एक महिनायता गोलभेँडाको मूल्य अकासिनुको पछाडि यही कालो जहाज (अमेरिका) भएको आइसिंहको सिधा बुझाइ छ । कारण उनी यसरी भन्छन्, अरू देशका जहाज साउदीको आकासमा उड्न पाएको छैन । यसको जहाज भने किन निर्वाध उड्न पाइरहेको छ ? साउदीले नाकाबन्दी गर्नुमा अमेरिकाको पनि हात छ ।गोलभेँडाको भाउ बढ्न थालेपछि आइसिंहलाई दिनमा कतिपटक विमान उड्यो, कतातिर लाग्यो, सानो जहाज उड्यो कि ठूलो भनेर खुब चासो बढ्न थालेको छ । जून ५ देखि साउदीकतार बीचको सम्बन्धमा दरार पैदा भएदेखि आइसिंहहरूलाई भान्साको खर्च धान्न मुस्किल हँुदै गएको छ । साउदी अरब, संयुक्त अरब इमिरेट्स (युएई), बहराइन र इजिप्ट एक ठाउँमा उभिएका छन् भने कतार एक्लै अर्को ठाउँमा छ । साउदीको नेतृत्वको समूहले कतारसँगको कूटनीतिक सम्बन्धविच्छेद मात्रै गरेको छैन, हवाई, स्थल र जलमार्गसमेत बन्द गरेर नाकाबन्दी गरिदिएको महिना दिन नाघिसक्यो । खाद्यान्न अभाव नभए पनि मूल्यवृद्धि छ । न्युन आयस्रोत भएका र खुद्रे पसलमा मात्रै पहुँच भएका कामदारलाई एउटै चिन्ताले सताएको छ, यो नाकाबन्दी कति टाढासम्म जाला ? खाडीमा दशककै सबैभन्दा ठूलो यो कूटनीतिक संकट समाधान उन्मुख देखिँदैन । स्थिति झन्झन् पेचिलो बन्दै गएको देखिन्छ । यी दुईलाई एकै ठाउँमा ल्याउन कुवेत प्रयासरत छ । तैपनि कुवेतले दुवै पक्षलाई एक ठाउँमा राखेर वार्तासम्म गराउनसकेको छैन । बरु साउदी र कतारका परराष्ट्रमन्त्री आआफ्ना पक्षमा लबिङ गर्न शक्तिशाली देशतिर दौडिरहेका छन् । युरोपतिरका मिडियालाई आआफ्ना सवाल र अडान प्रस्टाउने कोसिसमा छन् । सन् १९९६ यता खाडीमा मोतीझैं चम्किन थालेको कतारसामु नाकाबन्दी र कूटनीतिक सम्बन्धविच्छेद गर्नुमा ती देशले चार कारण दिएका छन् । ती मध्ये खाडी क्षेत्रमा आतंकवादलाई आर्थिक सहयोग गरेर प्रोत्साहन गर्नु प्रमुख कारण उल्लेख गरिएको छ । कतारले १२ समूह र ५४ जना आतंककारीलाई आर्थिक सहयोग गरेको उनीहरूको आरोप छ । कूटनीतिक सम्बन्धविच्छेद गरेको १७ दिनपछि (जून २२) उसका छिमेकी देशले १० दिनको अल्टिमेटम दिँदै १३ वटा माग तेस्र्याए । जसमा कतारले इरानसँगको कूटनीतिक सम्बन्ध अन्त्य गर्नुपर्ने, गल्फ कोअपरेसन काउन्सिल (जीसीसी) को सुरक्षामा दख्खल नपर्नेगरी इरानसँगको व्यापार तथा वाणिज्य कारोबार गर्न पाउने, कतारमा राख्ने भनिएको टर्की सैनिक बेस तत्काल हटाउने र टर्कीसँगको सैन्य अभ्यास बन्द गर्नुपर्ने, साउदी, युएई, बहराइन र इजिप्टले आतंककारी घोषणा गरेको र भविष्यमा गर्ने संगठनसँगको सम्बन्ध आधिकारिक रूपमा अन्त्य गर्नुपर्ने र सहयोग गर्न नपाउने माग छन् । यस्तै कतारमा रहेका साउदी, युएई, बहराइन र इजिप्ट, अमेरिका लगायत अरू देशले आतंककारी घोषणा गरेको संगठन वा व्यक्तिलाई उनीहरूको आफ्नै देशमा बुझाउनुपर्ने र उनीहरूको सम्पत्ति फ्रिज गरी बसाई क्रियाकलाप र अन्य विवरण पेस गर्नुपर्ने, अल जजिरा नेटवर्क र यसका अन्य संस्थाहरू खारेज गर्नुपर्ने, छिमेकी देशको आन्तरिक मामिलामा हस्तक्षेप गर्न नपाउने, साउदी, युएई, बहराइन र इजिप्टले खोजी गरेका नागरिकलाई कतारी नागरिकता दिन नपाउने, कतारको नीतिले ज्यान तथा सम्पत्ति गुमाएका आफ्नो नागरिकलाई क्षतिपूर्ति दिनुपर्ने, साउदी अरबले २०१४ मा गरेको सम्झौता अन्तर्गत कतारले अरब देशसँग सैन्य, राजनीति, सामाजिक र आर्थिक सम्बन्धमा सहमत जनाउनुपर्ने माग पनि अघि सारिएका छन् । कतारले यी मागहरू स्वतन्त्र देशको सार्वभौमिकता विरुद्ध रहेकाले पूरा गर्न नसकिने मात्रै होइन, साउदीयुएईको अपेक्षाभन्दा विलकुल नकारात्मक जवाफ पठाएपछि साउदी समूह नयाँ रणनीति बनाउन केन्द्रित छन् । ती देशको इजिप्टमा सम्पन्न बैठकले आतंकवाद र क्षेत्रीय एकता सम्बन्धी ६ वटा सैद्धान्तिक पक्षलाई अगाडि सारेको छ । उनीहरू अन्तर्राष्ट्रिय कानुनको परिधिभित्र रहेर कतारलाई थप दबाबमा पार्ने अभियानमा लागेका छन् । कतारबाट प्रकाशित पेनेन्सुलाका प्रधान सम्पादक डा खालिद अलसाफी भन्छन्, नाकाबन्दीको आडमा कतारलाई दिएका आदेशहरू पालन गर्न सम्भव छैन । उनीहरूका यी माग होइनन्, आधारहीन आरोपहरू हुन् । १३ वटा मागमध्ये अल जजिरा नेटवर्कको बन्द र इरानसँगको सम्बन्ध दूरी राख्नुपर्ने साउदीको प्रमुख सर्त छ । साउदीलाई नजिकबाट हेर्ने अमेरिकी वेस अरविया फाउन्डेसनका कार्यकारी निर्देशक अली सिहवी कतार आफै काठको घरमा बसेर छिमेकीको घरमा आगो लगाइरहेको दाबी गर्छन् । यो आगोको झिल्को आफूलाई पनि भेट्छ भन्नु कतारले बुझ्नुपथ्र्याे, उनी भन्छन् । ओमनसँग इरानको बलियो सम्बन्ध छ । टर्कीसँग साउदीकै सम्बन्ध बलियो छ । तर इरान र टर्कीसँग कतारले बढाउँदै लगेको सम्बन्धले उनीहरूलाई असाध्यै पीडा थपेको छ । सिहवीको बुझाइमा इरानले सहयोग गरेको हजवुल्लाह समूहबाट साउदी सबैभन्दा बढी आफ्नो सुरक्षामा चुनौती ठान्छ । सबै देशको सार्वभौमिकता र सुरक्षा महत्त्वपूर्ण हुन्छ । २ लाख ५० हजार जनसंख्या भएका कतार झन्डै १३ करोड जनसंख्या भएका छिमेकी विरुद्ध देखिनु कदापि राम्रो होइन । खाडीका आतंककारी र छिमेकी देशका प्रतिपक्षलाई अल जजिराले राम्रो स्थान दिइराखेको छ । कतारको नीतिलाई अल जजिराले कार्यान्वयन गरिरहेको छ, उनी भन्छन्, अल जजिरा अरविक राजनीतिक रूपमा प्रेरित छ । आखिर छिमेकीको प्रतिपक्षसँग मिलेर कतारलाई के फाइदा पुगिरहेको छ ?नेपालका लागि कतारी राजदूत युसुफ विन मोहम्मिद अल हैली साउदी लगायत देशले लगाएको आरोप तथ्यहीन भएको दाबी गर्दै भन्छन्, कतार अन्तर्राष्ट्रिय आतंकवाद विरुद्ध लड्न र क्षेत्रीय शान्ति सुरक्षामा कायम गर्न दह्रो ढंगले उभिएको छ । उनका अनुसार कतारका आर्थिक प्रदायक संस्था र बैंकमार्फत आतंककारी गतिविधि र त्यस्ता व्यक्तिलाई आर्थिक सहयोग गर्न पूर्ण प्रतिबन्ध लगाइएको छ । बरु कतारले आतंककारी विरुद्ध लड्नका लागि अन्तर्राष्ट्रिय स्तरमा ५० लाख अमेरिकी डलर सहयोग गरेको छ । आतंककारीहरूबाट पीडित बालबालिकाको शिक्षा र विकासको लागि विश्वभरका ७० लाख बालबालिकालाई सहयोग गरेको छ । उत्तर अफ्रिकाका तीन लाख युवालाई रोजगारीको अवसर प्रदान गरेको छ । कतार र साउदी समूहबीच परम्परागत पारिवारिक सम्बन्ध छ । भौगोलिक, जातीय र ऐतिहासिक सम्बन्ध छ । सन् १९९० यतादेखि यी सम्बन्धमा बेलाबेला देखिने उतारचढाव ट्रम्प प्रशासनको कारण उत्कर्षमा पुग्यो । एउटा समुद्री टापुको विषयलाई लिएर सन् १९९६ मा बहराइन र कतारबीच विवाद सिर्जना भएको थियो । यस विवादलाई मिलाउन साउदीले मध्यस्थताको भूमिका निर्वाह गर्न राखेको प्रस्ताव कतारले अस्वीकार गरेको थियो । खाडी क्षेत्रमा एकछत्र आफ्नो प्रभाव राख्दै आएको साउदीलाई कतारले दिनप्रतिदिन चुनौती दिन थाल्यो । अरब स्प्रिङसम्म आइपुग्दा अरब क्षेत्रमा कतारले आफ्नो भूमिका बढाउँदै साउदीको भूमिकालाई साइजमा ल्याउन थालेको थियो । कतारले अरब क्षेत्रमा साउदीकै आँखाबाट नहेरेपछि दुई बीचको सम्बन्ध आत्मीयता बनेन । बरु कतारले खेलकुदको माध्यमबाट अन्तर्राष्ट्रिय क्षेत्रमा आफूलाई बलियो हैसियतमा उभ्यायो । कतारमा विश्वकपको फुटबल खेल हुनमात्रै गइरहेको छैन कि विश्वकपका भलिबल, ह्यान्डबल, अन्तर्राष्ट्रिय स्तरका बक्सिङ प्रतियोगितादेखि हरेक वर्ष अन्तर्राष्ट्रिय स्तरको टेनिस प्रतियोगिता भइरहेको छ । ती खेलकुदका लागि चाहिने पूर्वाधारहरू तयारी अवस्थामा छन् । कतारले खाडी क्षेत्रकै खुला देशका रूपमा आफूलाई चिनाउने कोसिस गरेको छ । अरब क्षेत्रमा साउदी नियन्त्रित राजनीतिक हस्तक्षेपमा कतारले आफूलाई राजनीतिक, आर्थिक दुवै रूपमा फरक ढंगले उभ्याउन पुगेको छ । जसले विशाल साउदीलाई सानो देशले अन्तर्राष्ट्रिय र क्षेत्रीय रूपमा देखाएको दरिलो उपस्थिति सहन गाह्रो परिरहेको छ । साउदीमा रहेका अल अरेविया न्युज च्यानलका पूर्व महाप्रबन्धक अब्दुलरहमान अलरसिदका अनुसार कतारले साउदीसँग दुई वर्षअघि गरेका २० वटा बुँदामध्ये एकमात्रै कार्यान्वयनमा ल्याएको छ । उनी भन्छन्, कतारसामु अब दुई विकल्प छन् । कि छिमेकी देशले उठाएको मागलाई सम्बोधन गर्नुपर्यो कि कतार एक्लै बस्नुपर्यो ।साउदीकतारको शक्ति संघर्षको खेलमा अबको बाटो प्रस्ट देखिएको छैन । उनीहरूको सम्बन्ध सकियो वा पहिलाजस्तै नटुट्नेगरी जोडिन्छ कि वैकल्पिक सम्बन्धको खोजीमा छ ? उनीहरूको बीचको चेस खेलको चेपुवामा परेका आइसिंहलाई अहिले त गोलभेँडाको भाउको मात्रै चिन्ता छ । भोलि स्थिति झनै बिगिँ्रदै गए घाँसै काटेर नुवाकोटमा मासिक एक लाख रुपैयाँ पठाउने स्रोत नै गुम्छ कि भन्ने चिन्ता त्यत्तिकै छ ।"
प्रहरी बनेर अभियुक्त छुटाउन खोज्ने पक्राउ,रामेछाप (कास) आफूलाई डीआईजी बताउँदै जिल्ला प्रहरी कार्यालयमा दर्ता मुद्दाका अभियुक्त छुटाउन दबाब दिने दिने पूर्वप्रहरी पक्राउ परेका छन् । खाँडादेवी गाउँपालिका२ का ५२ वर्षीय मानबहादुर केसीलाई पक्राउ गरिएको हो ।उनले आफूलाई नेपाल प्रहरीको डीआईजी सुदीप आचार्य दाबी गर्दै जिल्लाका प्रहरी नायब उपरीक्षक कुमोध ढुंगेललाई फोन गरी सार्वजनिक अपराधमा पक्राउ परेका व्यक्ति छाडिदिन आदेश दिएका थिए । उमाकुण्ड गाउँपालिका२ का दासोना भन्ने दावा सोनाम शेर्पालाई असार ४ गते प्रहरीले पक्राउ गरी सार्वजनिक मुद्दा दर्ता गरेको थियो । केसीले असार १७ र १८ गते फोन गरी शेर्पालाई छाडिदिन भनेका थिए । सुरुमै आफूलाई फोनमा भाइ भनी सम्बोधन गरेका केसीलाई ढुंगेलले डीआईजी नै ठानेर जय नेपाल भन्दै आदरपूर्वक कुरा गरेका थिए । तैपनि ढुंगेललाई मुद्दामा संलग्न व्यक्ति र डीआईजीको सम्बन्धबारे शंका पस्यो । त्यसै बेला फेरि केसीको फोन आयो । त्यति बेला ढुंगेलले डीआईजी साबको नम्बर यो होइन भन्दा केसीले अर्कोबाट गर्छु भन्दै हत्तपत्त लाइन काटे । लगत्तै ढुंगेलले डीआईजी आचार्यलाई सम्पर्क गरी मुद्दा र फोनमा आएको निर्देशनबारे कुरा गर्दा अर्कै व्यक्तिले फोन गरेको थाहा भइहाल्यो । शुक्रबार पक्राउ परेका केसीलाई हिरासतमा राखिएको छ । प्रहरीमा १९ वर्ष सेवा गरेका उनी पूर्वप्रहरी नायब निरीक्षक हुन् । केसीले यसअघि पनि धेरै प्रहरी अधिकारीको नाम लिएर यस्तै प्रकृतिका घटनामा आरोपीको पक्षमा काम गर्दै आएको प्रारम्भिक अनुसन्धानमा देखिएको प्रहरीले जनाएको छ ।
स्मार्ट सिटी बनाउन केयूले सघाउने,"काभ्रे (कास) काभ्रेका ६ नगरपालिका र अन्य महानगर, उपमहानगरलाई स्मार्ट सिटी बनाउन काठमाडौं विश्वविद्यालयले सघाउने भएको छ । विश्वविद्यालयले काठमाडौं, ललितपुर, भक्तपुर र काभ्रेका महानगर तथा नगरपालिकालाई स्मार्ट सिटी बनाउन कम्प्युटर साइन्स एन्ड इन्जिनियरिङ विभागले स्मार्ट सिटी अनुसन्धान इकाई नै खडा गरेको हो । कोरियाको इन्चन नेसनल युनिभर्सिटीसँगको सहकार्यमा इकाईले काम गर्नेछ । स्मार्ट सिटीको अवधारणा बुझाउनेदेखि योजना निर्माण र कार्यान्वयनको चरणमा सघाउँछौं, विभागका प्रमुख मनीष पोखरेलले भने, नगरपालिकाका आवश्यकताबारे अध्ययन अनुसन्धानसमेत गर्छौं । पोखरेलका अनुसार पहिलो चरणमा पानी, खानेपानी र फोहोरमैला व्यवस्थापनको क्षेत्रमा काम गरिनेछ । सबै हिसाबले स्मार्ट, प्रविधिमैत्री र व्यवस्थित भएपछि मात्रै स्मार्ट सिटी बन्छ, पोखरेलले भने, स्मार्ट सिटीका सबै आधारमा काम गर्छौं । विश्वविद्यालयले स्मार्ट सिटी बनाउने काममा आफ्ना प्राध्यापक र विद्यार्थीलाई परिचालन गर्ने जनाएको छ ।"
कार्यालय नपाएर हैरान,"विराटनगर स्थानीय निर्वाचनबाट चुनिएका पूर्वका महानगर, नगर र गाउँपालिकाका प्रतिनिधि अहिले मतदातालाई धन्यवाद ज्ञापन, सम्मान ग्रहण अनि विभिन्न औपचारिक कार्यक्रममा व्यस्त छन् । कतिपय नयाँ अनुहार भएकाले काम थाल्नुअघि सल्लाह र सुझाव लिन सक्रिय देखिएका छन् । केही तहमा जनप्रतिनिधि बस्ने व्यवस्थित ठाउँ नपाएर समस्या छ । यसको असर सेवाप्रवाहमा परिरहेको छ । केही प्रतिनिधिले गाउँ(नगरको विकासका लागि के गर्न सकिन्छ भनेर योजना बनाउन थालिसके । कार्यालय नै छैन इलामका जनप्रतिनिधिलाई सबै गाउँपालिका र वडाका कार्यालय व्यवस्थापन भइनसकेकाले कहाँ गएर काम गर्ने भन्ने चिन्ता छ। सानो कोठामा सबैजना खाँदिनुपर्ने अवस्था छ । अधिकांश वडाका भवन छैनन् तर जसरी भए पनि आवश्यक सेवा प्रदान गरिनेछ, सन्दकपुर गाउँपालिकाका प्रमुख उदय राईले भने । नगरपालिकाहरूमा पनि वडा कार्यालय खोजी भइरहेको छ । गाउँपालिकाका कतिपय वडा कार्यालय कामै नदिने अवस्थामा छन् ।जनप्रतिनिधि कार्यालयमा आएर सानो कोठामा बस्ने गर्नुभएको छ, सन्दकपुर गाउँपालिका(३ का वडासचिव सुवास दाहालले भने, द्वन्दकालमा क्षतिग्रस्त भवन अझै नबन्दा काम कारबाहीमा अप्ठेरो परेको छ । यो गाउँपालिकाका पाँचवटा वडामध्ये अधिकांशमा भवन आभाव छ । अन्य गाउँपालिका र नगरपालिकामा पनि पर्याप्त पूर्वाधार छैनन् । कार्यालय भवन, फर्निचर, विद्युतीय सामग्रीलगायत तत्काल सेवा दिनुपर्ने आवश्यक सामग्री स्थानीय तहमा छैनन् । नयाँ भवन निर्माण पूरा भएको छैन, सन्दकपुर५ का वडाध्यक्ष जितबहादर साँवाले भने, पुरानो भवन जीर्ण भएर जति बेला पनि ढल्न सक्ने अवस्था छ । तर, पनि स्थानीयका न्यूनतम समस्या नियमित कार्यालयमा उपस्थित भएर सम्बोधन गर्ने योजना बनाएको उनले बताए । यसअघि नगरपालिका कार्यालयबाटै सेवा दिइँदै आएको थियो । निर्वाचनपछि वडा कार्यालय सञ्चालन अनिवार्य भएकाले भाडामा भए पनि भवन खोज्ने चटारो छ अहिले । कहाँबाट कार्यालय सञ्चालन गर्ने भन्ने टुङ्गो नलागेकाले काम अघि बढाउन सकिएको छैन, इलाम नगरपालिका७ का वडाध्यक्ष नरेश श्रेष्ठले भने, नीतिगत अप्ठेरो भए पनि खानेपानी व्यवस्थापनदेखि यसअघि प्रतिबद्धता जनाएका विषयमा केही दिनभित्र बैठक राखेर काम अघि बढाउँछौं । कतिपय गाउँपालिकाको केन्द्रबारे नै अन्योल रहेकाले त्यो मिलाउनुपर्ने दायित्व पनि छ जनप्रतिनिधिलाई । योजना बुन्दै धनकुटा नगरपालिकाका प्रमुख चिन्तन तामाङको व्यस्तता निकै बढेको छ । उनको टेबुलमा दैनिकजसो दर्जनौं औपचारिक कार्यक्रमको निम्तो थुप्रिरहेको हुन्छ । सबैका मन राखिदिन कार्यक्रममा जानुपर्ने भए पनि पहिले कार्यालयको कामलाई नै प्राथमिकता दिइरहेको उनले बताए । कम्तीमा तीनचार कार्यक्रममा पुग्ने गरेको छु, उनले भने, सेवाग्राहीका महत्त्वपूर्ण कामलाई भने पहिलो प्राथमिकतामा राख्ने गरेको छु । तामाङले बजेट निर्माणसँगै जनतालाई अनुभूति हुने गरी ठोस योजना बनाउन जुटिरहेको पनि बताए । साउन १ गते सर्वपक्षीय भेला गरेर नगरको योजना तथा रणनीतिका लागि बृहत् छलफल गर्ने उनले जानकारी दिए ।वडाध्यक्ष तथा अन्य जनप्रतिनिधिलाई ओरियन्टेसन दिने काम भइरहेको छ, उनले भने, धेरैजसो समय आगामी दिनमा नगरपालिकालाई कसरी समृद्ध बनाउने भन्ने योजना बनाउँदै बित्छ । निर्वाचन परिणाम आएको दस दिन बितिसक्दा महालक्ष्मी नगरपालिकाका प्रमुख पर्शुराम नेपालको कार्यकक्ष अझै व्यवस्थित छैन । स्थानीय क्याम्पसको एक भवनलाई कामचलाउ कार्यालय बनाइएको छ । त्यसमा सीमित कर्मचारीका भरमा मुस्किलले काम भइरहेको छ ।जिल्ला समन्वय समितिका स्थानीय विकास अधिकारी नै त्यहाँको कार्यकारी अधिकृत छन् । उनी पनि नियमति उपस्थित हुँदैनन् । एक नायब सुब्बा र दैनिक ज्यालादारी कर्मचारीका भरमा सेवाग्राहीको काम जेनतेन चल्दै गरेको प्रमुख नेपाल बताउँछन् । उनी यतिबेला कार्यालयको कामबाहेक मतदातालाई धन्यवाद ज्ञापन गर्न गाउँतिर पनि पुगिरहेका छन् । नगरको आयस्रोतका लागि योजना र बजेट बनाउने अभियानमा पनि लागिपरेको नेपालको भनाइ छ । जनताको मन जित्ने योजना बुन्ने काममा पनि लागिपरेको छु, उनले भने, आधारभूत आवश्यकताकै मुख्य काम गर्नुपर्ने चुनौती छ । घरदैलोमा व्यस्ततेह्रथुमका जनप्रतिनिधि मतदाताको घरदैलो पुगिरहेका छन् । उम्मेदवारहरू जितपछि पनि घरमै भेट्न आउँदा मतदाता खुसी देखिएका छन् । समय फेरिएछ जस्तो लाग्यो, छथर गाउँपालिका४ हमरजुङका भूपाल कार्कीले भने, चुनाव जितेका नेताहरू बधाइ दिन र समस्याका विषयमा सोधीखोजी गर्दै घरदैलोमै आइरहेका छन् । चुनावअघि आफूलाई जिताउन अनुरोध गर्दै गाउँमा मत माग्न गएका नेताहरू जितको खुसी मनाउन मतदातामाझ पुगेका हुन् । चुनावअघि गरेका बाचा तत्कालै नभए पनि क्रमश: पूरा गर्दै जान्छु भनेर मतदातालाई विश्वस्त बनाउँदै छु म्याङलुङ नगरपालिकाका प्रमुख सञ्जय तुम्बाहाम्फेले भने । मेयरउपमेयर, गाउँपालिका प्रमुख, उपप्रमुख, वडाध्यक्ष र सदस्यहरूसमेत जितको खुसी बाँड्दै गाउँगाउँ पुगिरहेको म्याङलुङ नगरपालिका३ का अर्जुन ढुंगानाले बताए । पार्टीका तर्फबाट उम्मेदवार बनेकाहरूले मतदातासँग बसेर जितहारको समीक्षा पनि गरिरहेका छन् ।कुन कामलाई प्राथमिकतामा पारेर गर्ने भनेर मतदातासँगै सल्लाह पनि गरिरहेको छु छथर गाउँपालिका प्रमुख सन्तोष तिगेलाले भने । विजयी उम्मेदवारले गाउँटोलका बासिन्दालाई एकै ठाउँ भेला बनाएर वा घरैमा पुगेर विकासबारे छलफल चलाइरहेका छन् । नगरक्षेत्रका सबै मतदाताले आफूलाई मत दिएर जिताएको महसुस भइरहेको म्याङलुङ नगरपालिकाका प्रमुख तुम्बाहाम्फेले बताए । जितपछि दूरदराजका मतदाताका घरमा पुग्नु र उनीहरूका दु:खपीडा बुझ्नुलाई पहिलो कर्तव्य ठानेको लालीगुराँस नगरपालिकाका प्रमुख अर्जुन माबोहाङले बताए । छथर गाउँपालिकाले पूर्वी तराई जोड्ने सिंधुवाशुक्रबारे सडक वर्षाका कारण अवरुद्ध भएको भन्दै तत्काल स्तरोन्नति गर्न सम्बन्धित पक्षको ध्यानाकर्षण गराएको छ । सामाजिक सुरक्षा भत्ता पहिलेभन्दा सहज तरिकाले वितरण गर्ने, लामो समयसम्म जनप्रतिनिधि नहुँदा अस्तव्यस्त बनेका स्थानीय तहमा विकासका पूर्वाधारको सुधार थाल्ने, सडक, खानेपानी, बिजुली, शिक्षा, स्वास्थ्यजस्ता आधारभूत विकासका योजना बनाउनेजस्ता निर्णय धेरै जनप्रतिनिधिले मतदातासँगै बसेर गरेका छन् । धन्यवाद दिँदैशपथ ग्रहण गरिसके पनि धरान उपमहानगरपालिकाका प्रमुख, उपप्रमुख पदभार नगरी मतदातालाई धन्यवाद दिन घरदैलो गरिरहेका छन् । प्रमुख तारा सुब्बा र उपप्रमुख मञ्जु भण्डारी सुवेदी चुनावअघि जस्तै गरी घरघर पुगिरहेका छन् । धरान(१५ बाँझगरामा भेटिएका सुब्बाले भने, भोट दिएर जिताउँदै हामीलाई धरानको विकास र समृद्धिका लागि नेतृत्व सुम्पने मतदाताको मान सम्मान र कदर गर्न फेरि घरदैलोमा निस्केका हौं ।अब पाँच वर्ष समय रहेकाले पदभार ग्रहण गर्न र कुनै नयाँ काम थालनीको घोषणा गर्न हतार नभएको उनले बताए । मतदाताले जनप्रतिनिधिलाई जितेपछि फर्केरै नआउने गरेको आरोप लगाउँछन् तर सुब्बा आफूले जनतालाई प्रश्न गर्ने मौका नदिने बताए । मतदातालाई धन्यवाद ज्ञापन गर्न पदभार ग्रहणको समय सोमबार सारिएको नवनिर्वाचित उपप्रमुख मञ्जु भण्डारीले बताइन् । (विप्लव भट्टराई, रमेशचन्द्र अधिकारी, चन्द्र कार्की, प्रदीप मेन्याङ्बो)"
अन्योलमा गाउँसभा,"रुकुम (कास) सानीभेरी गाउँपालिकाले मन्त्रालयले तोकेभन्दा ५ दिनपछि असार २९ गते गाउँसभा डाक्यो । आव २०७४७५ को नीति, कार्यक्रम तथा बजेट निर्माण र पारित गर्न डाकिएको सभाले ४ दिनसम्म पनि कुनै निष्कर्ष निकाल्न सकेन । साउन ११ गतेलाई फेरि गाउँसभा डाकिएको छ । बाँफिकोट गाउँपालिकाको गाउँसभा अझै बस्न सकेको छैन । पहिलो पटक असार २४ र दोस्रो पटक असार ३० गते डाकिएका सभा स्थगित भएपछि अब साउन ८ लाई तोकिएको छ । तोकिएको समयमा गाउँसभा गर्न नसक्ने अर्को गाउँपालिका त्रिवेणी हो । असार ३० गतेलाई तोकिए पनि हुने सम्भावना नदेखिएपछि सभा साउन ७ मा सारिएको छ। सभाको तयारीमा रहेका सदस्यलाई थप गृहकार्य गर्नुपर्ने भए पनि बैठक सरेको सूचनाबाहेक अरू कुनै निर्देशन दिइएको छैन । भनेकै समयमा गाउँसभा गर्न नसक्दा जनप्रतिनिधि अन्योलमा छन् । बाँफिकोट गाउँपालिका अध्यक्ष धर्मबहादुर केसीले स्थानीय सरकार सञ्चालनका लागि प्रदेश कानुन, ऐन, नियमावली तयार नहुँदा सभा डाक्न मुस्किल भइरहेको बताए । सरकार सञ्चालन गर भनेर आदेश मात्रै दिइएको छ, उनले भने, तर, कुन शीर्षकमा कति बजेट छुट्याउन मिल्ने तथा अन्य नीति कार्यक्रम कसरी बनाउने भन्ने नै खुलस्त भइसकेको छैन । उपल्लो निकायको निर्देशनकै भरमा गाउँसभा डाक्ने तयारी भइरहेको केसीले जानकारी दिए । वडाबाट प्राथमिकतासाथ योजना ल्याउने र त्यसकै आधारमा नीति, कार्यक्रम तथा बजेट बनाउने भनेर वडाका प्रतिनिधिलाई खटाइएको छ, उनले भने, अरू व्यस्तताले गर्दा पनि गाउँसभा गर्न ढिलाइ भइरहेको हो । त्रिवेणीका अध्यक्ष झक्कुप्रसाद घर्ती गृहकार्य नपुगेकै कारण निर्धारित समयमा गाउँसभा बस्न नसकेको बताउँछन् । आर्थिक वर्षको अन्त्यमा विभिन्न कुरा मिलाउनुपर्ने भएकाले त्यसैलाई प्राथमिकता दिनुपर्दा गाउँसभा प्रभावित भएको पनि उनले जानकारी दिए ।"
भन्सार स्थापनाको माग,"दार्चुला (कास) भारतसँग सीमा जोडिएको जिल्लाको उत्तरपश्चिमी भेग सीतापुलमा वर्षका ६ महिना मात्र सुरक्षा निकायको उपस्थिति रहन्छ । द्वन्द्वकालमा विस्थापित यहाँको छोटी भन्सार अझै पुन:स्थापित हुन सकेको छैन । व्यास गाउँपालिकाको पहिलो बैठकले भन्सार कार्यालय पुन:स्थापनाको माग गरेको छ । बैठकले गाउँपालिका१ को तिंकर र ५ को तिग्रममा छोटी भन्सार कार्यालय सुचारु गर्न सम्बन्धित विभागमा अनुरोध गर्ने निर्णय गरेको कार्यकारी अधिकृत गोविन्द केसीले जानकारी दिए । त्यसैगरी बैठकले आगामी आवका लागि बजेट निर्माण गर्न सबै वडा तहमा प्रक्रिया र कानुनअनुसार योजना तथा कार्यक्रम छनोट गरी साउन २५ भित्र गाउँपालिका कार्यालयमा पठाइसक्ने निर्णय गरेको छ । बैठकले २०७० सालको बाढीले क्षतिग्रस्त रिठीगाड लघु जलविद्युत् आयोजना सञ्चालनमा ल्याउन गाउँपालिका अध्यक्ष दिलीपसिह बुढाथोकीलाई जिम्मेवारी दिएको छ । भारत र चीनसँग सीमा जोडिएको व्यासमा ६ महिना मात्र प्रहरी हुन्छन् । भारत र चीनतर्फ वर्षैभरि सुरक्षाकर्मीको बाक्लो तैनाथी रहन्छ । चीनसँगको भन्सार तिंकर र भारतसितको सीतापुल भन्सार द्वन्द्वकालमा विस्थापित भएका हुन् । छिमेकी देशले सीमा सुरक्षा कति मजबुत पारिसके, हाम्रो भने पञ्चायतकालभन्दा घट्दो अवस्थामा छ, ७२ वर्षीय शोभानसिंह तिंकरीले भने, सीमामा आफ्नो राज्यको उपस्थिति नहुँदा आफूहरूलाई पनि अप्ठ्यारो महसुस हुन्छ । वडा नम्बर १ का तिंकर र छाङ्रू गाउँमा गरी दुई मात्र सौका समुदायको बस्ती रहेको छ । उनीहरू परम्परादेखि नै ६ महिना हिमाल र ६ महिना र्बेसी खलंगामा बसोबास गर्दै आएका छन् । यस्तो बेला उक्त क्षेत्र अवैध धन्दा गर्नेका लागि सजिलो रुट बन्ने गरेको स्थानीयको भनाइ छ । यो क्षेत्रबाट वन्यजन्तुका आखेटोपहार, यार्सागुम्बालगायत जडीबुटी खुलेआम तस्करी भइरहेको हुन्छ ।"
आऊ मिलाऔं हाम्रा हातहरु,"लेखनाथ (कास्की) गायकसंगीतकार रामेश हातमा माइक लिएर मञ्चमा उक्लिए । पञ्चायती व्यवस्था र राजतन्त्रमाथि गीतबाटै आक्रमण गरेको स्मरण गरे । ती दुवै व्यवस्था ढले पनि जनतालाई कुनै उपलब्धि नभएको गुनासो गरे । हामीले गाएको गीत पार्टी र नेताको लागि भयो, शनिबार साँझ पोखरामा उनले भने, अब जनतालाई बलियो बनाउन गीत गाउनुपर्छ ।जनतालाई मालिक बनाउन सबै एक ठाउँ आउन आग्रह गर्दै उनले गाउन सुरु गरिहाले :तिमी देऊ तिम्रा हातहरू,म दिन्छु मेरा हातहरूआऊ मिलाऔं हाम्रा हातहरूसंगम सांस्कृतिक मञ्चले उनलाई पोखराको स्टेजमा उभ्याएको हो । संगम सांस्कृतिक यात्राको पहिलो संस्करणमा मञ्चले उनलाई निम्त्याएको थियो । ७४ वर्षको उमेरमा पनि उनले युवा जोशका साथ गीत प्रस्तुत गरे । कालजयी गीत गाउँगाउँबाट उठ गाउँदा पोखरा उद्योग वाणिज्य संघको अमृतकक्ष तालीले गुञ्जायमान भयो । संघर्ष हो जीवन गीतले कार्यक्रममा उपस्थित प्रगतिशील लेखक, साहित्यकार, कलाकर्मीहरूलाई जुरुक्कै उचाल्यो । ओ जनता महान् गीतमा निरन्तर ताली बजिरह्यो ।गीत प्रस्तुतिसँगै रामेशले राजनीतिका तीतामिठा कुरा पनि गरे । उनले बारम्बार राजनीतिक पार्टी र नेताको लागि नभई जनताको लागि गीत गाउन अनुरोध गरिरहे । जनतालाई बलियो बनाएर जनतालाई नै देशको मालिक बनाउन यस्ता सांस्कृतिक अभियानहरू महत्त्वपूर्ण हुने उनले औंल्याए । कार्यक्रममा पदमराज ढकाल, हरिदेवी कोइराला, काजी गाउँले, विकास लुंगेली, ओमविक्रम ओझा, संगीता सुनाम, डीबी बान्तवा, नारायण बास्तोलाले पनि जनवादी गीत प्रस्तुत गरे । खुसीराम पाख्रिनको गैंची बेल्चा उचालेर, जेबी टुहुरेको आमा दिदी बहिनी हो गीत पनि गुन्जिए । संगम सांस्कृतिक मञ्चका कलाकारले गितार, मादल, हार्मोनियम र बाँसुरीमा मेरो जीवन, लेकैमा बादल, भरिया दाइ गीत पनि प्रस्तुत गरे । मञ्चका गीत किसान, मजदुर, दलित, महिला लगायत उत्पीडितका पक्षमा थिए । जनवादी गायक, संगीतकार, गीतकारको साझा संस्थाका रूपमा गठित मञ्चले हरेक तीन महिनामा यात्रा सञ्चालन गर्ने अध्यक्ष काजी गाउँलेले बताए ।"
संगीतमा आफ्नोपन जोगाउनुपर्छ,"काठमाडौं पहेँलो दाल छ भने पाउँ न, खानासित हरियो खुर्सानी कुटुक्क टोक्दै भारतीय गायक कुमार सानुले भने, नेपाली खाना खुब मनपर्छ ।कुमार सानुका नेपालमा पनि असंख्य फ्यान छन् । उनी भने नेपाल, नेपाली र यहाँको संस्कृतिको फ्यान रहेछन् । शनिबार एउटा कन्सर्ट सकेर आइतबार मन बहलाउन थानकोटस्थित चन्द्रागिरि पुगेका गायकले प्राकृतिक दृश्यको भरपूर आनन्द उठाए । खानपिनमा निकै सोखिन छु, मध्याह्नको समय चन्द्रागिरि थुम्कामा खाना खाँदै उनले भने, नेपाली परिकार साह्रै मनपर्छ । नेपाली कल्चर त भुल्नै सक्दिनँ । नेपाली संगीत, नेपालीका श्रोतासँगको प्रगाढ नाता रहेको बताउने यी बंगाली गायकले पहिलो पटक पश्चिम बंगालको सिलिगुडीको एउटा होटलमा गीत गाउँदाको क्षण सम्झिए । उनले त्यहाँ नेपाली अडियन्सका लागि भनेर नारायण गोपालको गीत गाएका थिए रे । भने, नेपाली संगीतको मेलोडी अत्यन्त मन छुने लाग्छ ।सन् ९० को दशकमा बलिउडमा चम्किएका कुमारले नेपाली भाषाका पनि धेरै गीत रेकर्ड गरेका छन् । उस बेलाका गीत नै बेग्लै थिए, उनले परिकारको स्वाद लिँदै भने, अचेल खानामा त मिलावट हुन थाल्यो, संगीतको झन् के कुरा गर्नु ?प्रत्येक मुलुकको आफ्नै मौलिक संगीत हुने भन्दै उनले त्यसलाई जोगाउन संगीतकर्मीहरू सचेत हुनुपर्ने बताए । भने, नेपाली संगीत पनि आफ्नै पाराको हुनुपर्छ, रहनुपर्छ । सस्तो लोकप्रियताका लागि अर्थहीन र मर्मविहीन गीत गाउनु समाजकै लागि हानिकारक हुन्छ । खराब गाना र खराब शब्दबाट टाढै हुनुपर्छ । भारतमा यस्ता गीतले समाज नै बिगारिसके । बलिउडको यस्तो कुप्रभाव नेपालमा नपरोस् भन्ने चाहन्छु।पछिल्लो समय युवा पुस्तामा सस्तो लोकप्रियता खोज्ने प्रचलन बढ्न थालेको र बजारको पछि मात्रै लाग्ने संगीतकर्मी कुशल नहुने उनले औंल्याए । आफ्नोपन झल्काउन आफंैले मेहनत गर्नुपर्छ, उनले भने, कुमार सानु बन्न मैले धेरै पापड बेल्नुपरेको छ । बजारकै पछाडि लागेको भए सायद मेरो अस्तित्व क्षणिक हुन्थ्यो कि ? कुमारका अनुसार, संगीत पनि उक किसिमको थेरापी हो । त्यसैले जुनसुकै गीत मर्मस्पर्शी र सार्थक हुनुपर्छ । विभिन्न भाषाभाषीका गरी २५ हजारभन्दा बढी गीत गाइसकेका ५९ वर्षे गायकले सुनाए, अचेल गाउनकै लागि गाइदिने प्रचलन हावी हुन थालेको छ । कुमारले चन्द्रागिरिमा भालेश्वर मन्दिरमा दर्शनपूजन गरे । रुद्राक्षको माला लगाई केही समय प्रार्थनामा मग्न देखिए । चन्द्रागिरिबाट वरिपरिको प्राकृतिक दृश्य नियाल्दै उनले थपे, नेपाल पवित्र स्थल हो । उनी सोमबारै भारत फर्किंदै छन् ।"
मिस यूके नेपाल को तयारी,"लन्डन (कास) बेलायतका नेपाली युवतीबीच गरिने एउटा सौन्दर्य प्रतियोगिताको छैटौं संस्करण सुरु भएको छ। मिस यूके नेपाल २०१७ को पहिलो अडिसनमा शनिबार ६ सुन्दरी सहभागी भए । अडिसनमा बर्मिङहमकी २२ वर्षीया सोफिया केसी, एन्डोभर निवासी १९ वर्षीया लिसा सुनार, प्लमस्टिड लन्डनकी २३ वर्षीया प्रकृति श्रेष्ठ, १७ वर्षीया करुणा भुसाल, उलविचकी १८ वर्षीया सृष्टि केसी र नर्थहोल्ट लन्डनकी २३ वर्षीया सृजना गुरुङ सहभागी भएको आयोजक इभेन्ट्स एन्ड आइडियाजकी निर्देशक शान्ति गुरुङले जनाइन् । पहिलो अडिसनका निर्णायकहरूमा लोकप्रिय गायक आनन्द कार्की, संगीतकार शिखर सन्तोष तथा मिस यूके नेपाल २०१६ टेनिसा राना र रनरअप विभिया श्रेष्ठ थिए । आयोजकका अनुसार फाइनल अडिसन २२ जुलाईमा हुनेछ । मिस यूके नेपाल २०१७ को फाइनल आगामी सेप्टेम्बर १० मा एम्पायर हलमा हुने तय भएको छ । प्रतियोगिताको ग्रान्ड फिनालेमा मिस नेपाल २००२ माल्भिका सुब्बा कोरियोग्राफरका रूपमा सहभागी हुने आयोजकले जनाएको छ । गत वर्ष यो भूमिकामा नायिका प्रियंका कार्की थिइन् । बर्सेनि गरिने यो प्रतियोगितालाई सधैं प्रतियोगी अभाव हुने गर्छन् । सुन्दरी अभाव भएपछि आयोजकले बीचमएक पटक प्रतियोगिता नै रद्द गरेका थिए ।"
पुनर्निर्माणले गति लिन सकेन,"रसुवा भूकम्प गएको २७ महिना बिते पनि जिल्लामा निजी आवास पुनर्निर्माणले गति लिन सकेको छैन । भूकम्पबाट अति प्रभावितमध्येको जिल्लामा अहिलेसम्म संघसंस्थाको सहयोगमा २ सय ६२ वटा मात्र निजी आवास पुनर्निर्माण भएका छन् । सरकारले उपलब्ध गराएको अनुदानबाट ५ सय ४७ घर बने पनि लाभग्राहीले तेस्रो किस्ता पाएका छैनन् । जिल्लामा ६ हजार ६ सय २९ घरधुरी लाभग्राहीको सूचीमा छन् । पुनर्निर्माण प्राधिकरण जिल्ला समन्वय समितिका सचिवालय प्रमुख कृष्णकान्त उपाध्यायका अनुुसार सरकारमार्फत आवास पुनर्निर्माणका लागि सम्झौता गरेका पीडितलाई तेस्रो किस्ताबापतको अनुदान वितरण गरिएको छैन । संघसंस्थाले भने तेस्रो किस्ताको रकम उपलब्ध गराइसकेका छन् । सरकारी अनुदान लिएकामध्ये तेस्रो किस्ताका लागि ५ सय ४७ जनाले निवेदन दिएका छन् । उनीहरूले रकम उपलब्ध गराएका घर बनिसकेका छन् । निर्माण सम्पन्न भएको २ महिना बित्यो, तेस्रो किस्ताबापतको रकम पाएको छैन, उत्तरगया गाउँपालिका २ का पीडित ऋषीश्वर पौडेलले गुनासो गरे । तेस्रो किस्ता पाउनका लागि इन्जिनियरबाट वैशाखमै सिफारिस गरेको उनले बताए । पहिलो किस्ता पाउन ९ हजार ७ सय १२ जनासँग सम्झौता भइसकेको छ । त्यसमध्ये पहिलो किस्ता पाउने ९ हजार ३ सय ३४ जना छन् । ३ हजार १ सय ६५ जनाले घर निर्माण गर्न सुरु गरिरहेका छन्, जिल्ला आयोजना कार्यान्वयन एकाइ रसुवाका आयोजना प्रमुख धीर फडेराले भने ।जिल्लामा १ हजार ९ सय १७ जना लाभग्राहीसँग सम्झौता हुन बाँकी छ । साबिकको लाङटाङ र हाकु गाविसमा अनुदान सम्झौता हुन सकेको छैन । जग्गाधनी पुर्जाविहीन, जग्गाको कुरा नमिलेको, जोखिमयुक्त बस्तीका कारण सम्झौता प्रक्रिया रोकिएको छ । वैदेशिक रोजगारीमा गएका परिवारसँग सम्झौता हुन सकेको छैन । हाकु र डाँडागाउँबाट विस्थापित भएकालाई सरकारले स्थापित गर्न सकेको छैन । बोगटीटार क्याम्पमा बस्दै आएका छेकु लामाले भने, सरकारले पीडितको उचित व्यवस्थापन गर्न सकेन । जन्मेहुर्केको थातथलो छाडेर अरूको ठाउँमा जग्गाको चर्काे भाडा तिरेर बस्नुपर्दा साह्रै पीडा भएको छ, लामाले थपे । २०७२ हाकु तथा डाँडागाउँबाट विस्थापित भई लहरेपौवाको बोगटीटार, नौबीसे, नुवाकोट र सदरमुकाम धुन्चे आसपास क्षेत्रमा बसोबास गरिरहेका छन् । अहिलेसम्म पनि विस्थापित परिवारको संख्या यकिन भएको छैन ।"
पोखरामा पनि हर्न निषेध,"कास्की पृथ्वीचोकका चारै सुरमा हर्न निषेध का बोर्ड राखिएका छन् । चोकमा जामै हुँदा पनि अघिल्लो दिनजस्तो चर्को स्वरमा हर्न बजाइएन । बजाउने केही चालकलाई सडकमा तैनाथ प्रहरीले सम्झाए । पर्यटकीय सहर पोखरामा आइतबारदेखि लागू भएको यो नियमलाई पहिलो दिन नै धेरैले पालना गरेको देखियो । पहिलो दिन नै नियम पालन गराउन चालकले साथ दिँदा हामी उत्साही छौं, कास्कीका ट्राफिक प्रहरी प्रमुख विश्वराज अधिकारीले भने, ध्वनिप्रदूषण घटाउँदा हुने लाभ नगरवासी र पाहुनालाई हो । एक्कासि नियम लगाउँदा मिश्रित प्रतिक्रिया आए पनि पहिलो दिनकै जस्तो भए हर्न निषेध प्रभावकारी हुने उनले बताए । पहिलो दिन चोकचोकमा खटिएका प्रहरीले हर्न बजाउनेलाई जरिवाना गरेनन्, बरु सम्झाए । केही चालक सडक पूर्वाधारको अवस्था दुरुस्त नभई लागू गरेको नियम प्रभावकारी नहुने प्रतिक्रिया दिइरहेका थिए । महानगरका मुख्य चोकमा खटिने ट्राफिक प्रहरीले एक सातासम्म नयाँ नियमबारे सम्झाउने, त्यसपछि भने जरिवाना गरिने जनाएको छ ।बगरका ट्याक्सीचालक देश पुनमगर भन्छन्, जेब्राक्रस सबैले देख्ने ठाउँमा हुनुपर्छ, रोडमा ट्राफिक लाइट होस् । मोडमोडमा कन्भेक्स ऐना होस् अनि पो नियम लाउँदा पनि राम्रो । ध्वनिप्रदूषण रोक्न नियम राम्रो भए पनि प्रहरी र महानगरपालिकाले पूर्वाधार नबनाई हतार गरेको उनले बताए । नगरबसका चालक सिम्पानेका रामबहादुर तामाङ हर्न निषेधको नियमले बटुवालाई जोखिम भएको बताए । गाडीलाई बाटै नछोडी मान्छे एक सुरले हिँड्छन्, अझ कानमा इयरफोन लगाएकाले त हर्न पनि सुन्दैनन्, उनले भने, हर्न निषेधले चालकहरू सचेत भएजत्तिकै सचेत बाटामा हिँड्नेले पनि हुनुपर्छ, त्यति हुन नसके एक्सिडेन्टको डर रहन्छ ।ट्याक्सीचालक गिरि गुरुङ पोखरा महानगरपालिकाले हर्न निषेधको नियम लाउँदा लाउँदै सडकको छाडा चौपाया पनि नियन्त्रणमा ध्यान दिनुपर्ने बताउँछन् । रोडमा छाडा छाडेका गाईभैंसी, साँढेबाच्छा हूलका हूल हुन्छन्, उनले भने, ठूलो समस्या त त्यो पनि छ । पर्यटक आउने सहर भएकाले हर्न निषेधको नियम सुन्दा राम्रो लागे पनि सडक धेरै ठाउँ बिग्रेका, छाडा चौपाया, गाडीलाई साइड नदिई हिँड्ने बटुवाको बानी आदि बाधा रहेको उनले बताए । हर्न निषेध लागू गराउँदै गर्दा महानगरपालिकाले बजार क्षेत्रका मुख्य स्थानमा मेटिएका जेब्राक्रसमा नयाँ रंगरोगन भने गराएको छ । सडकमा कतै पनि ट्राफिक लाइट भने राखिएका छैनन् ।"
सैनिक फिर्ता नगरी वार्ता हुँदैन : चीन,"बेइजिङ (सिन्ह्वाबीबीसी) चीनले आफ्नो भूभागमा गैरकानुनी रूपमा बसेका भारतीय सेना तत्काल हटाउन भारतलाई चेतावनी दिएको छ । भारतीय सेना चीन, भारत र भुटानको सीमा डोक्लामबाट नहटाए लाजमर्दो स्थितिको सामना गर्न तयार रहन चीनले चेतावनी दिएको हो । सिन्ह्वाका अनुसार त्रिदेशीय सीमा डोक्लामबाट भारतीय फौज फिर्ता नहुन्जेल कुनै किसिमको वार्ता हुन नसक्ने चीनको भनाइ छ । हाम्रो आधिकारिक अडान नै वार्ताका लागि भारतले आफ्ना सेना निसर्त फिर्ता गर्नुपर्छ भन्ने हो, दक्षिण तथा दक्षिणपूर्वी एसियाली अध्ययन केन्द्रका निर्देशक हु सिसेङले भने । उनले भारतले यो सर्त नमानेसम्म कुनै औपचारिक वार्ता सम्भव नरहेको उल्लेख गर्दै सञ्चार माध्यमले पनि विवादको आगोमा घिउ थपिरहेको आरोप लगाए । भारतले सडक निर्माणका कारण आफ्नो देशको सुरक्षामा चुनौती थपिएको बताउँदै भुटानसँग भएको सैन्य सम्झौताअनुसार डोक्लाममा सडक निर्माण रोक्न सैनिक पठाएको जनाएको छ । भारतले डोक्लाम क्षेत्र भुटानको भएकाले चीनले अनावश्यक हस्तक्षेप गरिरहेको बतायो । डोक्लाम क्षेत्रबाट फौज फिर्ता लैजान चीनले गरेको आग्रह भारतले बेवास्ता गरेकाले स्थिति बिग्रँदै गएको सिन्ह्वाले जनाएको छ । भारतका राष्ट्रिय सुरक्षा सल्लाहकार अजित डोभलको आसन्न बेइजिङ भ्रमणको पूर्वसन्ध्यामा चीनको यस्तो भनाइ सार्वजनिक भएको हो । डोभलले जुलाई २७ र २८ मा बेइजिङ भ्रमण गर्दै छन् । एक महिनादेखि चलिरहेको विवाद समाधान गर्न भारत सकारात्मक नभएको चीनको आरोप छ । साथै चीनले अहिलेको अवस्थालाई पाकिस्तान, भारत र चीनले दाबी गरेको दक्षिणपूर्वी काश्मीरमा सन् २०१३ र २०१४ मा भएका भिडन्त जस्तो साधारण रूपमा नलिन चेतावनी दिएको छ । द इन्डियन एक्सप्रेसका अनुसार भारतको सरकारले डोक्लाम विवादबारे त्यहाँका विपक्षी दलहरूसँग छलफल गरेको छ । विपक्षी नेताहरूले सरकारलाई बेइजिङसँगको तनाव कम गर्न र कूटनीतिक तहबाट समस्या समाधान गर्न सुझाव दिएका छन् । बैठकमा गृहमन्त्री राजनाथ सिंह, विदेशमन्त्री सुस्मा स्वराज, अर्थमन्त्री अरुण जेट्लीसहितका उच्च भारतीय अधिकारीहरू सहभागी थिए । भारत र चीनबीच १९६२ मा सीमा विवादका कारण युद्ध भएको थियो ।"
पूर्वशरणार्थीको उडान,"जसको ड्रिम्स सोर नामक संस्थाले विज्ञान, प्रविधि, इन्जिनियरिङ र गणित पढ्न चाहने विश्वभरका युवतीलाई प्रोत्साहन गर्छकाबुल (बीबीसी) तात्कालीन सोभियत संघले मुजाहिद्दिनविरुद्ध आक्रमण गरेपछि युद्धबाट बच्न सायस्ता वाइजले १९८७ मा अफगानिस्तान छाडिन् । त्यसपछि शरणार्थीका रूपमा उनी अमेरिका पुगिन् । क्यालिफोर्नियाको एक दुर्गम क्षेत्रमा हुर्किइन् र अध्ययन अगाडि बढाइन् । उनै सायस्ता २९ वर्षपछि जन्मस्थान पुग्दा परिचय फेरियो । उनी क्यालिफोर्नियाबाट सानो एकइन्जिन जहाजको पाइलटका रूपमा काबुल आइपुगिन् । त्यो उनको जन्मभूमिमा पहिलो उडान पनि थियो । उनले अफगानिस्तान फर्कन पाएकोमा निकै उत्साहित भएको बताइन् । करिब २९ वर्ष भएछ, अरूलाई प्रेरित गर्न संसारभर जहाज उडाउने म जन्मस्थान फर्कन पाउँदा निकै खुसी छु, उनले भनिन् । उनले आफ्नो वेबपेजमा आफू अफगानिस्तानको एक शरणार्थी शिविरमा जन्मिएको उल्लेख गरेकी छन् । आफूले क्याम्पस पढ्न सुरु गर्दासम्म पनि हवाई क्षेत्रका बारेमा खासै जानकारी नभएको उनले बताइन् । काबुलमा पत्रकार सम्मेलनमा उनले आफ्नो विगत सम्झिइन् । स्कुले जीवनमा उनले क्याम्पस पढ्ने र चाँडै विवाह गर्नेबारे सोच्ने गरेको बताइन् । उनले भनिन्, तर जब क्याम्पस गएँ मैले आफ्नो प्यारो काम भेटाएँ । सायस्ताका अनुसार आफ्नै जहाजमा मनलागेको ठाउँमा उड्न पाउनु वास्तवमै अविश्वसनीय कार्य हो । उनले अफगानिस्तानका महिलाले पनि यस्तो अनुभव लिनुपर्ने बताइन् । त्यसको सहयोगका लागि आफूले एक गैरनाफामुखी संस्था खोलेको जनाइन् । ड्रिम्स सोर नामक उनको संस्थाले विज्ञान, प्रविधि, इन्जिनियरिङ र गणित विषय अध्ययन गर्न चाहने विश्वका युवतीलाई प्रेरित गर्छ । उनी आफ्नो परिवारमा स्नातकोत्तर गर्ने पहिलो व्यक्ति हुन् । उनी अफगानिस्तानकी एकमात्र मान्यताप्राप्त नागरिक महिला पाइलट हुन् । उनले हरेक व्यक्तिले आफू जस्तोसुकै पृष्ठभूमिको भए पनि सफलताका लागि सपना देख्नुपर्ने बताइन् । उनले भनिन्, सपना ठूलो देख्नुस्, अनि कडा परिश्रम गर्नुस्, सफल निश्चितै हुनुहुनेछ । उनले विश्वमै महिलाहरूले पीडा भोगिरहेको धारणा राखिन् । अफगानिस्तानमा उडान विद्यालय स्थापना गरी त्यस्ता महिलाहरूलाई सेवा गर्ने बताइन् ।"
रहिनन् गणितज्ञ,क्यालिफोर्निया (सीएनएन) गणितको हालसम्मकै सबैभन्दा ठूलो पुरस्कार प्राप्त गर्ने मर्याम मिजाखानीको आइतबार मृत्यु भएको छ । अमेरिकाको स्ट्यानफोर्ड विश्वविद्यालयकी प्राध्यापक रहेकी मिजाखानीको ४० वर्षको उमेरमा क्यान्सरबाट मृत्यु भएको हो । उनी गणितको नोबल पुरस्कार भनेर चिनिने फिल्ड्स मेडल प्राप्त गर्ने एकमात्र महिला हुन् ।
५० शय्याको अस्पतालमा २ चिकित्सक,"गुलरिया बर्दिया अस्पतालका डा विन्दु पाण्डे र कृष्ण खनाललाई भ्याइ नभ्याइ छ । दैनिक १ सय ५० बिरामीको स्वास्थ्य परीक्षण उनीहरूकै जिम्मामा छ । ५० शय्याको अस्पतालमा इमरजेन्सीमा मात्रै २० देखि २५ जना बिरामी आउँछन् । दुई जना डक्टरले कता मात्रै हेर्नु, पाण्डे भन्छिन् । त्यसो त अस्पतालमा दरबन्दी नभएर चिकित्सक अभाव भएको भने होइन । अस्पतालमा १४ जना चिकित्सको दरबन्दी छ । अस्पतालका मेडिकल सुपरिन्टेन्डेन्ट सुभाष पाण्डे चीन गएका छन् । सरुवा भई बर्दिया अस्पतालमा आएका डा पिथेन्द्र खड्का नेपालगन्जस्थित भेरी अञ्चल अस्पतालमा ६ महिनादेखि काजमा छन् । उनी अस्पताल आएको एक महिना नबित्दै काजमा खटिएका थिए । अधिकांश चिकित्सक तालिमका लागि अन्यत्र गएपछि दुई डाक्टरले दैनिक डेढ सयभन्दा बढी बिरामीलाई सेवा दिनु परेको हो । प्रसूतिदेखि ठूलासाना शल्यक्रिया र इमरजेन्सी सेवासमेत उनीहरूले नै हेर्नुपर्छ । विशेषज्ञ डा पाण्डेले गर्मी मौसमका कारण भाइरल ज्वरोलगायतका बिरामी बढ्दै गएको बताइन् । उनका अनुसार बिरामीको चाप बढ्दै गएपछि आफूहरूले सामान्य आरामसमेत गर्न नभ्याएको बताइन् । बिरामको चाप बढ्दा धेरै कुर्नु परेको बिरामीको गुनासो छ । दरबन्दी अभावमा चौबीसै घण्टा सञ्चालन हुनुपर्ने फार्मेसी सञ्चालन हुन सकेको छैन । अस्पतालमा खटाइएका चिकित्सकले जिल्लामा बस्न नमान्दा समस्या भएको स्वास्थ्यकर्मी बताउँछन् । अस्पतालमा सर्पदंशका बिरामीसमेत बढ्दै गएका छन् । अस्पतालमा पाठेघर, हर्निया, हाइड्रोसिललगायतका जटिल शल्यक्रिया हुने गरेको छ । दरबन्दीअनुसार नभए पनि थोरै डाक्टरले बिरामीलाई सन्तोषजनक उपचार दिइरहेको डा पाण्डेले बताइन् । चिकित्सकको कम जनशक्ति भए पनि हामीले सकेसम्म बिरामीको उपचार गरिरहेका छौं, डा पाण्डेले भनिन्, दरबन्दीअनुसार पदपूर्ति भए बिरामीको उपचार सेवा सहज हुन्थ्यो ।"
बाढीले पाँच परिवार विस्थापित,"सिन्धुपाल्चोक (कास) भोटेकोसी गाउँपालिकाको मार्मिङ ह्याङ्लेमा छ्यादीखोलाको बाढीले जलविद्युत् आयोजनाको पाइप फुट्दा पाँच परिवार विस्थापित भएका छन् । शनिबारको बाढीले लाफिङ बुद्ध हाइड्रो पावर कम्पनीको कोलेस्टेट पाइप फुटाएको हो । धन्न भागेर बाँचें, नीमा तामाङले भनिन्् ,पसल, चौपाय सबै बाढीले बगायो । मध्यरातमा घर बगाउन थालेपछि झ्यालबाट भागेर बाँचेको उनले बताइन् । ह्याङ्लेका सुब्बा तामाङ, ग्याल्मी तामाङ, नीमा तामाङलगायत पाँच परिवारका घर बगाएको छ । पाइप फुटेपछि जमेको भेलले वरिपरिको जमिन भासिँदै गएको छ । स्थानीयले घटनाबारे रातारात प्रहरीलाई खबर गरेका थिए । स्थानीय शिक्षक भक्तलाल लामाका अनुुसार विस्थापितहरू छिमेकीको घरमा आश्रय लिएर बसेका छन् । इलाका प्रहरी कार्यालय बाह्रबिसेले विस्थापितको व्यवस्थापनको प्रयास भइरहेको जनाएको छ । प्रहरी निरीक्षक पञ्चमान बाखुले भने, अन्यत्र लैजान सुरक्षित जमिन नभएकाले समस्या परेको छ । बर्खालगत्तै सीमावर्ती भेगमा बाढीपहिरोको जोखिम बढेको उनले बताए । स्थानीयले आयोजनाले क्षतिपूर्ति दिनुपर्ने माग गरेका छन् ।"
जोगाइँदै गोटिहवाको जग्गा,"कपिलवस्तु (कास) क्रकुच्छन्द बुद्धको जन्मस्थान गोटिहवामा अतिक्रमित जग्गा अधिग्रहण प्रक्रिया अघि बढाइएको छ । गौतम बुद्धले २९ वर्षको उमेरसम्म बिताएको ठाउँ तिलौराकोटमा जग्गा अधिग्रहण भइरहेका बेला गोटिहवामा पनि काम थालिएको हो । तत्कालीन भारतीय सम्राट अशोक तीर्थाटन गर्न आउँदा स्तम्भ बनाएका कारण गोटिहवा पनि बौद्ध धर्मावलम्बीको महत्त्वपूर्ण ठाउँका रूपमा चिनिन्छ । जग्गा प्राप्ति ऐन २०३४ अनुसार प्रजिअको संयोजकत्वमा रहेको समितिले बैठक बसेर प्रक्रिया अघि बढाएको हो । गोटिहवामा स्थानीयले पुरातत्त्व विभागका नाममा रहेको २ बिघा १९ धुरभन्दा बढी जग्गा अतिक्रमण गरी घर बनाएका छन् । १ सय ६० नम्बर कित्ताको सबै जग्गामा घर, खेत, खलिहान बनाइएको छ । १७ कट्ठा जग्गा मात्र तारबार लगाई संरक्षण गरिएको छ । बसिरहेकालाई उचित क्षतिपूर्ति दिएर जग्गा अधिग्रहण थालिएको प्रजिअ विष्णुप्रसाद ढकालले बताए । समितिले जग्गा अधिग्रहणका लागि लुम्बिनी विकास कोषका पुरातत्त्व अधिकृत हिमाल उप्रेतीलाई प्रारम्भिक अधिकारी तोकेको छ । उनले गोहिटवा क्षेत्रमा जग्गा अधिग्रहणका विषयमा प्रशासनलाई प्रतिवेदनसमेत दिइसकेका छन् । स्थानीय स्तरमा भेला तथा छलफल गरी गाउँलेको रायसुझावसमेत राखेर प्रतिवेदन दिइएको उनले बताए । प्रशासनले गोटिहवाको जग्गा अधिग्रहणका विषयमा चासो राखेर पटकपटक लुम्बिनी विकास कोषलाई पत्राचार गरेको थियो । कोषले ४ करोड विनियोजन गरेको जानकारीसहितको पत्राचार गरेपछि जग्गा अधिग्रहण प्रक्रिया सुरु गरेको प्रजिअ ढकालले बताए । स्थानीय तह निर्वाचन र आर्थिक वर्षको अन्त्य भएकाले केही ढिलाइ भयो, उनले भने, अब मूल्य निर्धारण समितिलाई तदारुकताका साथ काम गर्न लगाई समयमै अधिग्रहण सक्छांै । स्थानीयले घर बनाउँदा प्राचीन कुवालगायत पुरातात्त्विक संरचना नष्ट भएकाले जति सक्दो छिटो अतिक्रमण हटाउनुपर्ने उपासक तेजकुमार बौद्धाचार्यले बताए । चिनियाँ पैदलयात्री फायहानका अनुसार गोटिहवालाई क्रकुच्छन्द बुद्धले ज्ञान प्राप्त गरेपछि पितापुत्रले भेटघाट गरेको स्थलका रूपमा चित्रित गरेका छन् । गोटिहवाको अशोकस्तम्भको उचाइ १० फिट र परिधि ८ फिट ६ इन्च रहेको छ ।"
प्राथमिकता पुल र बन्दरगाह,"महेन्द्रनगर दोस्रो चरणको स्थानीय तह निर्वाचनमा विजयी भएका कञ्चनपुरका जनप्रतिनिधि यतिबेला वार्षिक बजेटसँगै नीति तथा कार्यक्रम तर्जुमाको गृहकार्यमा व्यस्त छन् । कार्यभार सम्हाले लगत्तै भइरहेका बैठकमार्फत उनीहरू चुनावी अभियानमा घोषणा गरेका प्रतिबद्धतालाई सम्बोधन गर्न थालेका हुन् ।सबैभन्दा ठूलो कुरा विभिन्न विकास निर्माण र पूर्वाधार विकासका माध्यमबाट आर्थिक समृद्धि नै हो, प्रदेश नं ७ को जेठो भीमदत्त नगरपालिकाका प्रमुख सुरेन्द्र विष्टले भने, हामीले सुरु गर्ने कामबाट नगरपालिका मात्र नभई समग्र प्रदेशको आर्थिक विकास सम्भव हुने विश्वास गरेका छौं ।भीमदत्त नगरपालिकाका प्रमुख विष्टले देखेको समृद्धिको खाका र महाकाली नगरपालिकाका प्रमुख वीरबहादुर सुनारको मिल्दोजुल्दो नै छ । भीमदत्तका नगरप्रमुख विष्ट भन्छन्, महाकालीमा ४ लेनको पुल, दोधारमा सुख्खा बन्दरगाह बनेपछि कञ्चनपुर मुलुककै मुख्य सीमानाकामा विकसित हुनेछ । उनका अनुसार सीमावर्ती उत्तराखण्ड राज्यको टनकपुर नजिक लाग्ने पूर्णागिरिको वार्षिक मेलामा नेपाल भित्रिने भारतीय तीर्थालुको आगमन सहज भएमा महेन्द्रनगर धार्मिक पर्यटकीय गन्तव्यका रूपमा विकास हुनेछ । नगरप्रमुख विष्टले सुदूरपश्चिम विश्वविद्यालयमा प्राविधिक शिक्षाका अवसर विस्तार गरी व्यवस्थित पठनपाठनको व्यवस्था मिलाउन सके कञ्चनपुर भविष्यमा नेपालकै प्रमुख शैक्षिक हबमा रूपान्तरण हुन सक्ने विश्वास व्यक्त गरे । धार्मिक पर्यटन मात्र होइन शुक्लाफाँटा निकुञ्ज, झिलमिला ताल र यहाँका सांस्कृतिक रहनसहन पनि पर्यटन विकासका आधार हुन सक्छन्, उनले भने, पञ्चेश्वर परियोजना सुरु भएमा रोजगारीका अवसर सिर्जना हुन्छन् ।कञ्चनपुरका निर्वाचित जनप्रतिनिधिहरू आर्थिक समृद्धिका लागि दोधाराचाँदनी जोडन महाकालीमा निर्माण हुने ४ लेनको पुल नै प्रमुख आधार हुने बताउँछन् । पुल बने दोधारामा सुक्खा बन्दरगाहको योजना अघि बढ्छ, महाकाली नगरपालिका प्रमुख वीरबहादुर सुनारले भने, नेपालको आयात निर्यात यहाँको नाकाबाट हुन्छ । ७ नं प्रदेशमा उद्योग कलकारखाना खुल्न थाल्छन्, रोजगारी खोज्दै भारत र अन्य ठाउँमा पस्नुपर्ने बाध्यता अन्त्य हुन्छ ।बेतकोट नगरपालिकाको आइतबारको पहिलो बैठकले नगरको मास्टर प्लान बनाउने कार्यलाई प्राथमिकता दिएको छ । दैजी छेलाको औद्योगिक क्षेत्रमा रोकिएका काम काम तत्काल अघि बढाउने निर्णय पारित गरेका छौं, नगरप्रमुख अशोक चन्दले भने, आर्थिक समृद्धिका लागि उद्योग, कलकारखानासँगै व्यावसायिक कृषि र धार्मिक पर्यटनलाई पनि हामीले प्रमुखतामा राखेका छांै । चन्दले वर्षौंदेखि घरबास बनाई बसेका नगरक्षेत्रका जग्गाधनी प्रमाणपुर्जाविहीन बासिन्दालाई जनताको जग्गा, जनताकै नाममा भन्ने कार्यक्रमअन्तर्गत दर्ता प्रक्रिया अघि बढाउने पहल गर्ने निर्णय भएको जानकारी दिए । प्रमुख विष्टले उत्तर भारतका प्रमुख सहरहरू भीमदत्त नगरपालिकाको सीमावर्ती क्षेत्रमा रहेकाले ७ नं प्रदेशको आर्थिक विकासका लागि यो नगरले महत्त्वपूर्ण रोल निभाउन सक्ने बताए । उत्तराखण्ड राज्यले गरेको आर्थिक विकासकै मोडेलमा हामी अगाडि बढ्न सक्छौं, उनले भने । कञ्चनपुरमा ९ स्थानीय तहमध्ये ७ नगरपालिका र २ गाउँपालिका रहेका छन् । तीमध्ये भीमदत्त, महाकाली भारतको उत्तराखण्ड र उत्तरप्रदेश राज्यसँग जोडिएका छन् । दक्षिणी भेगका बेलौरी र पुनर्वास नगरपालिका भारतको उत्तर प्रदेशसँग जोडिएका छन् । उद्योग, कलकारखाना अत्यन्त न्यून रहेको कञ्चनपुरमा अधिकांश बासिन्दा कृषि पेसामा निर्भर छन् ।"
मन्थलीमा व्यवस्थित बसपार्क,"रामेछाप (कास) सधैं हिलाम्मे र धूलाम्मे हुने मन्थली बसपार्क पक्की र चौडा बनाउन थालिएको छ । जिल्लास्थित सहरी विकास तथा भवन निर्माण डिभिजन कार्यालय र मन्थली नगरपालिकाले बसपार्क निर्माण थालेका हुन् । यसपटक बसपार्कले ओगटेको क्षेत्रफल यकिन गरी जमिन सम्याउने र ढलानलगायत पूर्वाधारका काम अघि बढाइएको छ । डिभिजन कार्यालय प्रमुख अमरबहादुर थापाले बसपार्क निर्माणका लागि गुरुयोजना तयार भएको बताए । गुरुयोजनाबमोजिम काम सुरु गरिएको छ, आगामी दिनमा बसपार्क अतिक्रमण र आफूखुसी भोगचलन गर्ने प्रवृत्ति अन्त्य हुनेछ, उनले भने । स्थानीयले बसपार्क क्षेत्रमा गाडी मर्मत, विभिन्न व्यवसाय सञ्चालन गर्नुका साथै जथाभाबी माटो थुपार्दै आएका थिए । यसबाट बसपार्क कुरूप बनेको छ । अहिले बसपार्कको दीर्घकालीन विकासका लागि पार्किङस्थल, टिकट घर, प्रतीक्षालय, शौचालय र व्यावसायिक स्टलसमेत बनाउने गरी नक्सा तयार गरिएको छ । थापाका अनुसार गुरुयोजनाले समेटेका सबै पूर्वाधार बनेपछि बसपार्क आधुनिक देखिनेछ । २०५६ मा सदरमुकामसम्म सडक जोडिएपछि मन्थलीको गडुबारी बगरमा अस्थायी बसपार्क राखिएको थियो ।"
बालबालिकाको बिचल्ली,"बाँके (कास) श्रीमतीको हत्या गरी प्रहरीसामु आत्मसमर्पण गरेका कोहलपुर नगरपालिका४ बेलनपुरका मोहम्मद अपताफ बेडुवाका ६ छोराछोरीको बिचल्ली भएको छ । उनका ११ वर्षीय सुनील खान, ८ वर्षीय सुशील खान, ७ वर्षीय तसलिम खान र छोरीहरू ४ वर्षीया बौरी खान, ३ वर्षीया सुष्मा खान र ३ महिनाकी गौरी अलपत्र परेका हुन् । स्थानीयका अनुसार श्रीमतीको हत्या र बुबा प्रहरीमा पुगेपछि बालबालिकाको बिजोग भएको छ । त्यस्तै कान्छी श्रीमती सालमा नाउ गर्भवती छिन् । उनकी ४ वर्षीया छोरी सोनी खान छिन् । घरको विवादले आवेशमा आएका २९ वर्षीय मोहम्मदले असार २८ गते राति जेठी श्रीमतीको हत्या गरेका थिए ।"
द्वन्द्वपीडितलाई राहत,नुवाकोट (कास) स्थानीय शान्ति समितिको सिफारिसमा जिल्लाका साढे आठ सय द्वन्द्वपीडितलाई राहत वितरण गरिएको छ । जिल्ला प्रशासन कार्यालयले १२ करोड ३३ लाख ८० हजार रुपैयाँ वितरण गरेको हो । ८ सय ५५ पीडितलाई राहत वितरण गरिएको प्रजिअ जगदीशराज बरालले बताए । राज्य र विद्रोही पक्षबाट मारिएकाका १ सय ८७ परिवारलाई ५० हजारका दरले रकम उपलब्ध गराइयो । त्यस्तै मारिएका २१ सुरक्षाकर्मीका परिवारलाई डेढ लाख रुपैयाँका दरले उपलब्ध गराइएको छ ।
बन्दीपुरमा पूर्वाधार निर्माण हुँदै,"तनहुँ (कास) आन्तरिक तथा बाहिरी पर्यटक बढाउनका लागि बन्दीपुरमा पदमार्गलगायतका पूर्वाधार निर्माण थालिएको छ । पर्यटन विकास समिति बन्दीपुरले सरकारको वातावरणमैत्री स्थानीय शासन कार्यक्रममार्फत टुँडिखेल व्यवस्थापन कार्यक्रमसहितका अभियान सञ्चालन गरेको हो । एकपटक आएका पर्यटकलाई पटकपटक आउने बनाउन केही कार्यक्रम थालेका छौं, समिति अध्यक्ष बयस गुरुङले भने, पर्यटकले चाहेका र मन पराउने प्याकेज भएमा मात्र दोहोरिएर आउने बढ्छन्। गर्मी छल्नका लागि आउने पर्यटकलाई धेरै दिन बस्ने बनाउन दीर्घकालीन योजना बनाइएको उनले बताए ।"
बजार अनुगमन विकेन्द्रित,"काठमाडौं मुुलुकको पुन:संरचनासँगै बजार अनुगमनको काम पनि स्थानीय तहले नै गर्ने भएका छन् । गाउँ तहसम्मै सरकारको उपस्थिति देखाउन अनुगमनको जिम्मा स्थानीय तहलाई नै दिइएको सरकारी अधिकारीहरूको भनाइ छ । हाल बजार अनुगमन गरी व्यवस्थित र पारदर्शी बनाउने जिम्मेवारी आपूर्ति व्यवस्थापन तथा उपभोक्ताहित संरक्षण विभागको छ । विभागका अनुगमन टोलीले प्राय: दैनिक अनुगमन पनि गर्छ । अनुगमन उपत्यकामा मात्रै केन्द्रित हुन्छ । बजार सुधार हुन सकेको छैन । स्थानीय तह बलियो छ र स्थानीय तहबाटै सुधार हुँदा बजार स्वत: व्यवस्थित हुन्छ, विभागका महानिर्देशक कुमार दाहालले भने, अब अनुगमन विभागले गर्दैन । केन्द्रले नीति तथा कार्यक्रम बनाउँछ । विभागका अनुसार केन्द्रबाट दुर्गममा अनुगमन गर्न जाँदा ५० हजारभन्दा बढी खर्च हुन्छ । स्थानीय तहले उक्त रकमबाट प्रभावकारी रूपमा अनुगमन गर्न सकिने जनाएको छ ।बजेट तथा कार्यक्रमका लागि अर्थ मन्त्रालयले साउन महिनाभित्रै पठाउन पत्रचार गरेको उनले बताए । सोहीअनुसार विभागले तयारी गरिरहेको महानिर्देशक दाहालले बताए । उनका अनुसार चालु आर्थिक वर्षमा अनुगमनका लागि ५ करोड रुपैयाँ बजेट विनियोजन भएको थियो । उक्त रकममध्ये ४ करोड ८५ लाख रुपैयाँ ७ सय ४४ स्थानीय तहलाई दिइने विभागले जनाएको छ । जसअनुसार एउटा तहमा अनुगमनका लागि करिब ६५ हजार रुपैयाँ बजेट हुनेछ । ५ करोड रुपैयाँमध्ये विभागले २५ लाख रुपैयाँ राख्नेछ । उक्त रकम कर्मचारीको तलब, सवारी साधनमा इन्धन भर्ने र प्रशासनिक खर्चमा मात्रै खर्च हुन्छ, उनले भने, विभागले स्थानीय तहमा तालिम दिनेछ । विभागका अनुसार स्थानीय तहलाई व्यापारवाणिज्य, माग आपूर्ति बजार व्यवस्थापन तथा अनुगमन र उपभोक्ता अधिकार एवं हितसम्बन्धी नीति, कानुन, मापदण्ड कार्यान्वयन र नियमन गर्ने अधिकार हुनेछ । स्थानीय बजार तथा हाटबजार व्यवस्थापन, स्थानीय वस्तुको उत्पादन आपूर्ति तथा निकासी प्रक्षेपण मूल्य निर्धारण र अनुगमन, स्थानीय व्यापारवाणिज्यसम्बन्धी पूर्वाधार, स्थानीय वस्तु र सेवा व्यापारको मूल्य तथा गुणस्तरको अनुगमन र नियमन गर्नेछ । यस्तै स्थानीय व्यापारको तथ्यांक प्रणाली र अध्ययन अनुसन्धान, निजी तथा गैरसरकारी क्षेत्रसँग समन्वयसहकार्य, स्थानीय व्यापार प्रवद्र्धन, सहजीकरण र नियमन, स्थानीय बौद्धिक सम्पत्तिको संरक्षण, प्रवद्र्धन र अभिलेखांकन गर्नेछ । उपभोक्ता सचेतना अभिवृद्धि, लक्षित उपभोक्ताको लागत व्यवस्थापन र स्थानीय वस्तु एव सेवाको गुणस्तर परीक्षण पनि गर्ने विभागले जनाएको छ । बजार अनुगमनको जिम्मा स्थानीय निकायलाई दिनु उचित भएको उपभोक्ता अधिकारकर्मीहरू बताउँछन् । हालको अनुगमन केन्द्रलाई मात्रै केन्द्रित भएकाले गाउँका व्यापारीलाई करको दायरामा ल्याउन आवश्यक रहेको उनीहरूको भनाइ छ । अनुगमनको जिम्मा स्थानीय निकायलाई हुँदा केही उपभोक्तावादीको ठगी खाने भाँडो रोकिने उपभोक्ता हित संरक्षण मञ्च नेपालका अध्यक्ष कृष्णप्रसाद भण्डारी (मार्सेली) ले बताए । स्थानीय तहलाई अनुगमनको अधिकार दिनु धेरै राम्रो हो । गाउँबस्ती, वडाका सर्वसाधारणले सरकारको उपस्थित महसुस गर्छन् । वडा अध्यक्षले स्थानीय व्यावसायिक फर्मलाई दर्ता गर्न लगाउँछ । व्यवसायीहरू करको दायरामा आउँछन्, उपाध्यक्ष भण्डारीले भने, जसले गर्दा स्थानीय तहदेखि नै बजार स्वच्छ हुन्छ । उनका अनुसार सचेतना कार्यक्रमको नाममा उपभोक्तावादी संघसंस्थाले एक जिल्लाका लागि १ लाखदेखि २ लाख रुपैयाँसम्म लगेका छन् । उक्त रकम केन्द्रका मान्छेले घुम्ने रमाइलो गर्ने काम मात्रै भएको उनको आरोप छ । सचेतना कार्यक्रमको नाममा सरकारसँग पैसा लिएर जिल्ला घुमेर फर्केने काम मात्रै थियो । केही संस्थाहरूले मागिखाने भाँडो बनाएका थिए, उपाध्यक्ष भण्डारीले भने, अब ठगी खाने बाटो रोकियो । वडा अध्यक्षबाटै अनुगमन हुँदा प्रभावकारी बन्न सक्छ । हाल विभागले दैनिक औसतमा ११ व्यावसायिक फर्ममा अनुगमन गरे पनि बजारमा समस्या जस्ताकोतस्तै देखिएको छ । अनुगमन गरे पनि कारबाही नहुँदा बजारको समस्या जस्ताकोतस्तै देखिएको हो । कारबाही नहुँदा व्यवसायीले सामान्य गल्ती पनि सुधार गर्न चाहँदैनन् । अनुगमनको क्रममा व्यवसायीले बिनादर्ता सञ्चालन गर्ने, मूल्यसूची नराख्ने, लेबल नभएका सामान बिक्री गर्ने, सरसफाइमा ध्यान नदिने जस्ता कैफियत पनि फेला पर्छ । यी कैफियतहरू सजिलै सुधार गर्न सकिन्छ । व्यवसायीको लापरबाहीका कारण पटकपटक अनुगमन हुँदा पनि सुधार हुन सकेको छैन । स्थानीय तहमै अधिकारी हुँदा केही सुधार हुन सक्ने अधिकारकर्मीहरू बताउँछन् । वडा अध्यक्षबाटै अनुगमन हुँदा केही सुधार हुन सक्छ, उपभोक्ता अधिकार अनुसन्धान मञ्चका अध्यक्ष माधव तिमिल्सेनाले भने । अनुगमको अधिकारसँगै ७ सय ४४ क्षेत्रमा विज्ञ (दक्ष कर्मचारी) को व्यवस्था गर्नुपर्ने उनले बताए । अनुगमनको अधिकार मात्रै दिएर हुँदैन । अनुगमनका लागि दक्ष कर्मचारी पनि खटाउनुपर्छ, उनले भने, यदि त्यसो भएन बालुवा पानी खन्याएजस्तै हुन्छ ।"
विमानबाटै दिनहुँ कार्यालय आउजाउ,"क्यालिफोर्निया, अमेरिका (बीबीसी) विश्वका कयौं मुलुकमा आज पनि धेरैका लागि विमान चढ्नु भनेको एउटा सपना जस्तै हो । अझ हाम्रो देशमा राम्रो सुविधा भएको बसमा लामो दूरीको यात्रा गर्न धेरैले भाडामै समेत मोलमोलाई गरिरहेका भेटिन्छन् । तर, एक अमेरिकी नागरिक दिनहुँ आफ्नो कार्यालय बसमा होइन, विमानै चढेर जान्छन् । यसरी विमान चढेरै कार्यालय पुग्ने अमेरिकी नागरिक हुन् कर्ट भोन बादिन्सिकी । पेसाले मेकानिकल इन्जियनर उनी अमेरिकी राज्य सन फ्रान्सिस्कोस्थित एउटा टेक कम्पनीका सहसंस्थापक पनि हुन् । लस एन्जेलसमा बस्ने कर्ट दैनिक हवाई यात्रा गर्दै सन फ्रान्सिस्कोस्थित आफ्नो कार्यालय पुग्ने गरेका हुन् । साताको पाँच दिन लस एन्जेलसबाट सन फ्रान्सिस्को यात्रा कर्ट भोले प्रत्येक दिन ६ घन्टा लगाएर पूरा गर्ने गरेको बीबीसीले जनाएको छ । उनी कार्यालय जान ५ बजे उठ्छन्, १५ मिनेट कार चलाएर बोब होप बरबैंक विमान स्थल पुग्छन् । त्यहाँबाट ५६८ किलोमिटर उत्तरपश्चिमस्थित ओकल्यान्डसम्मको ९० मिनेटको हवाई यात्रा गर्छन् । बीबीसीका अनुसार उनी क्यालिफोर्नियामा प्रधान कार्यालय रहेको सिंगल इन्जिन विमान टर्बोप्रोपको उडानमा यात्रा गर्नुअघि सर्फ एयरको डिपार्टचर भवन नजिकै आफ्नो कार पार्किङ गर्छन् । बरबैंकदेखि ओकल्यान्डको यात्रा गर्न उनी २ हजार ३ सय अमेरिकी डलर तिर्छन् । विमानस्थलमा सुरक्षा जाँचमा समय लाग्ने भएकाले उनी विमानस्थलमा प्रवेश गर्न वैकल्पिक मार्गको प्रयोग गर्छन् । उनी कार पार्किङ गरेको केही मिनेटभित्रै विमान चढेर गन्तव्यतिर लाग्छन् । विमान सेवाले निर्धारण गरेको टिकट दरमै उनी असीमित यात्रा गर्ने गरेको बताउँछन् । दिनभरि काम गरेपछि उनी साँझ ५ बजे फ्री हुने गरेको बताए । राति ९ बजे उनी घर पुग्छन् । यसरी उनले एउटा विमान र दुईटा कारमा यात्रा गर्दै साताको पाँच दिनसम्म आफ्नो कार्यालय आउजाउ गर्छन् ।"
स्थानीय तहमा गयो ७५ अर्ब,"काठमाडौं स्थानीय तहका लागि केन्द्र सरकारले बजेटमा विनियोजन गरेको एकतिहाइ रकम निकासा दिन कोष तथा लेखा नियन्त्रक कार्यालय (कोलेनिका) हरूलाई सरकारले निर्देशन दिएको छ । महालेखा नियन्त्रकको कार्यालयले साउन १ आइतबारदेखि नै ७९ वटा कोलेनिकालाई निकासा दिन निर्देशन दिएको हो । आज (आइतबार) बाट स्थानीय तहका लागि उनीहरूको बजेट निकासा दिनू भन्ने आदेश कोलेनिकालाई गएको हो, महालेखा नियन्त्रकको कार्यालयका सहायक प्रवक्ता सूर्यमणि गौतमले भने, स्थानीय तहले बैंक खाताको व्यवस्थापन गरेपछि मन्त्रालयगत बजेट सूचना प्रणाली (एलएमबीआईएस) मा पेस भएका कार्यक्रम र वित्तीय समानीकरण अनुदान पुस्तिकामा समावेश भएका कार्यक्रमहरूको एकतिहाइ बजेट पाउनेछन् । महालेखा नियन्त्रक कार्यालयको निर्देशनपछि केही कोलेनिकाहरूले आइतबारै स्थानीय तहलाई बजेट निकासा दिएको हुन सक्ने अनुमान गौतमले गरे ।बैंक खाता र अन्य व्यवस्थापन नभइसकेका स्थानीय तहको हकमा कोलेनिकाले केही दिनपछि निकासा दिन्छ, उनले भने । सरकारले ७ सय ४४ वटा स्थानीय तहका लागि २ खर्ब २५ अर्ब रुपैयाँ बजेट विनियोजन गरेको छ । यसको एकतिहाइ रकम ७५ अर्ब रुपैयाँ हुन आउँछ । बाँकी रकम भने एकतिहाइकै दरले अब दुई चरणमा जाने छ । मंसिर १ र चैत्र १ मा निकासा दिने व्यवस्था सरकारले गरेको छ । तीनपटक गरेर एकतिहाइका दरले निकासा दिने व्यवस्था गरेको हो । केन्द्रीय सरकारले विनियोजन गरेको ससर्त र नि:सर्त अनुदानअन्तर्गतको बजेट निकासा गएको हो । स्थानीय तहले कति बजेट पाउने भन्नेबारे जानकारी पहिल्यै पाइसकेका छन्, अर्थ मन्त्रालयले बजेट महाशाखाका प्रमुख केवल भण्डारीले भने, उक्त आधारमा उनीहरूले आफ्नो बजेट बनाइरहेका छन् । बजेट पास गरिसकेका स्थानीय तहले निकासा भएको एकतिहाइ रकम भोलिबाटै खर्च गर्न पाउनेछन्।बजेट पास नगरी केन्द्रीय सरकारले दिएको बजेट खर्च गर्न नपाउने परिपत्र सरकारले गरिसकेको छ । कोलेनिकामार्फत जाने बजेट स्थानीय तहले सञ्चित खातामा जम्मा गर्नुपर्नेछ, उनले भने । स्थानीय तहलाई प्राप्त हुने सबै प्रकारको आम्दानी सञ्चित खातामा जम्मा गर्नुपर्ने व्यवस्था गरेको छ । उक्त खाता नेपाल राष्ट्र बैंकबाट इजाजत प्राप्त क वर्गको वाणिज्य बैंकमा मात्र खोल्न पाइनेछ । स्थानीय सञ्चित कोष खातामा जम्मा भएको रकम खर्च गर्नका लागि छुट्टाछुट्टै चालु तथा पुँजीगत खर्च खाता खोल्नुपर्नेछ, अर्थ मन्त्रालयले दुई साताअघि स्थानीय तहका लागि जारी गरेको निर्देशिकामा भनिएको छ । सञ्चित कोषमा सरकार तथा प्रदेशबाट प्राप्त अनुदान, आन्तरिक राजस्व र अन्य आय, अनुदान र ऋण, राजस्व बाँडफाँटसम्बन्धी विभाज्य कोषबाट प्राप्त हुने रकम, गाउँपालिकानगरपालिकामा गाभिएका साविकका गाविस तथा नगरपालिकाबाट दायित्व हस्तान्तरण भएको रकम, अन्य जुनसुकै तरिकाबाट गाउँपालिका वा नगरपालिकालाई प्राप्त रकम जम्मा गर्न पाइने छ ।गाउँपालिका वा नगरपालिकाले सञ्चित कोष खाताबाहेक खर्च खाता, धरौटी खाता र अन्य आवश्यक खाताहरू नेपाल राष्ट्र बैंकबाट स्वीकृति प्राप्त क वर्गको वाणिज्य बैंक वा अन्य बैंक तथा वित्तीय संस्थामा आवश्यकताअनुसार खोल्नुपर्नेछ, निर्देशनमा भनिएको छ, सम्बन्धित गाउँपालिका वा नगरपालिकाको क्षेत्रमा त्यस्तो बैंक उपलब्ध नभएमा आफूलाई पायक पर्ने स्थानमा रहेको नेपाल राष्ट्र बैकबाट अनुमति प्राप्त बैंक वा वित्तीय संस्थामा खाता खोली कारोबार गर्न सकिनेछ । यसबारे निर्णय स्थानीय तहले गर्नुपर्नेछ ।सबै प्रकृतिको आम्दानी सञ्चित खातामा रकम जम्मा गरेपछि स्थानीय तहले आफ्नो बजेटमा पेस भई पास भएका कार्यक्रका लागि अर्को खर्च खाता खोली त्यसमा जम्मा गरेर खर्च गर्नुपर्नेछ, भण्डारीले भने, सञ्चित कोषबाट सोझै खर्च गर्न पाइँदैन । खर्च खाता भने वाणिज्यभन्दा बाहेकको बैंक तथा वित्तीय संस्थामा समेत खोल्न पाउनेछन् । सकेसम्म वाणिज्य बैंकबाट कारोबार गर्नगराउनका लागि सरकारले हरेक स्थानीय निकायमा वाणिज्य बैंकको कम्तीमा एक शाखा खोल्न निर्देशन र प्रोत्साहनका कार्यक्रम अघि सारेको छ ।निजी बैंकहरूले समेत शाखा विस्तारको गृहकार्य गरिरहेका छन् । तत्काल २ सय ५० स्थानीय तहमा वाणिज्य बैंक खोल्न सकिने निष्कर्ष बैंकर्स एसोसिएसनले निकालेको छ । करिब ४ सय स्थानीय तहका लागि वाणिज्य बैंकको शाखा आवश्यक छ ।आइतबार केन्द्र सरकारले स्थानीय तहका लागि पठाएको बजेटबाट सवारी साधन खरिद गर्ने, जनप्रतिनिधिलाई तलब खुवाउनेलगायतका काम भने गर्न पाइनेछैन । अर्थले दुई साताअघि स्थानीय तहमा बजेट तर्जुमा, कार्यान्वयन, आर्थिक व्यवस्थापन तथा सम्पत्ति हस्तान्तरणसम्बन्धी निर्देशिका जारी गरी विभिन्न विलासिताका खर्चमा रोक लगाइसकेको छ । कानुन नबनेसम्म जनप्रतिनिधिलाई यो बजेटबाट तलबभत्तासमेत खान नपाइने व्यवस्था गरेको हो । स्थानीय तहको सभाबाट पारित गराई स्थानीय स्रोतबाट संकलिन रकमबाट सुविधा लिन पाउने बाटो भने खुला गरिदिएको छ । स्थानीय तहका पदाधिकारीको सुविधा प्रदेश सभाले बनाएको कानुनअनुसार हुनेछ, निर्देशिकामा भनिएको छ, कानुन नबनेसम्म सम्बन्धित स्थानीय तहको सभाबाट निर्धारण भएबमोजिम सुविधा मात्र प्रदान गर्न सकिनेछ । यस्तो सुविधा स्थानीय तहबाट असुल भएको राजस्व रकमबाट मात्र खर्च व्यहोर्नुपर्नेछ ।निर्देशिकाले स्थानीय तहमा सवारी साधन खरिद गर्नका लागि समेत अंकुश लगाइदिएको छ । नेपाल सरकारबाट उपलब्ध गराइएको बजेट तथा स्रोत साधनबाट कार्यालयको नियमित प्रयोजनको लागि सवारी साधन खरिद गर्न सकिने छैन, निर्देशिकामा भनिएको छ । निजामतीअन्तर्गतका कर्मचारी तथा पहिले नै स्थानीय निकायमा रहेका कर्मचारीका लागि प्रचलित कानुनभन्दा थप सुविधा दिन नपाइने निर्देशन अर्थले दिएको छ । कार्यरत कर्मचारीको तलबभत्ता, अन्य सुविधा तथा दैनिक भत्ता तथा भ्रमण खर्च नेपाल सरकारको प्रचलित मापदण्ड तथा नियम कानुनभन्दा बढी हुने गरी निर्धारण गर्न सकिनेछैन, निर्देशिकामा भनिएको छ ।सरकारबाट प्राप्त अनुदान रकमबाट तलबभत्ता भुक्तानी गर्ने गरी कर्मचारीको दरबन्दी थप वा नियुक्ति नगर्न निर्देशन दिइएको छ । केन्द्र सरकारले दिने नि:सर्त तथा ससर्त अनुदान, स्थानीय तहमा संकलन हुने राजस्व रकम कसरी खर्च गर्ने भन्ने कानुन स्थानीय तहले बनाउनुपर्नेछ । तर, कानुन तत्काल बनिनसकेकाले हालका विद्यमान कानुनकै आधारमा खर्च गर्न पाउने व्यवस्था गरिदिएको छ । स्थानीय तहको कोषबाट कानुनबमोजिमबाहेक कुनै प्रकारको रकम खर्च गर्न पाइनेछैन । स्थानीय तहको खर्चसम्बन्धी कानुन नबनेसम्म खर्चसम्बन्धी व्यवस्था नेपाल सरकारको प्रचलित कानुनअनुसार गर्नुपर्नेछ, निर्देशिकामा भनिएको छ ।"
चीन जोड्ने प्रमुख सडक जीर्ण,"धुन्चेरसुवा चीन जोड्ने प्रमुख नाका राम्चेस्याफ्रुरसुवागढीको सडकखण्ड स्तरोन्नति र मर्मत नहुँदा दिन प्रतिदिन जीर्ण बन्दै गएको छ । सडक जीर्णका कारण यातायात अवरुद्ध हुँदा आउजाउमा समस्या भएको छ। रसुवागढी जोड्ने एक मात्र सडकको कालेपत्रे धेरै ठाउँमा भत्केको छ । जताततै खाल्डाखुल्डी छन् । पहिरो नियन्त्रण गर्ने स्थायी उपाय अवलम्बन गरिएको छैन । एकतर्फी यातायात सञ्चालन गर्न मिल्ने उक्त सडक जीर्ण बन्दै गएपछि चीनसँगको व्यापारिक कारोबारमा नकरात्मक प्रभाव पारेको छ । सिन्धुपाल्चोकको तातोपानी नाका बन्द भएपछि चीनसँगको व्यापार सञ्चालन यतैबाट हुँदै आएको छ । यो नाकाबाट दैनिक सयौं कन्टेनर आवतजावत गर्छन् । सडक अवरुद्ध हुँदा सातसम्म पनि व्यापारिक सामान बोकेका कन्टेनर बाटैमा रोकिने गरेका छन् । खाल्डाखुल्डी सिंगल लेन सडकमा ज्यान जोखिममा राखेर आवतजावत गर्नुपरेको छ, कन्टेनर चालक रमेश रिजालले भने, भीरको सडकमा गाडीलाई साइड दिने ठाउँ पनि पुग्दैन । सडकको स्याउबारी, राम्चे, ग्राङ, मूलखर्क, खोपाङको भीर, सानु भार्कुमा पहिरोको जोखिम रहेको उनले बताए । स्याफ्रुबेंसीरसुवागढी सडकखण्डको फ्याङलुङ खोला लिङलिङ टिमुरेलगायतका स्थानमा पहिरोका समस्या छ । मूलखर्क सडकखण्डमा हिलाम्मे हुन थालेको छ । यसको असरले सवारी साधन दैनिक सञ्चालन हुन सकेका छैनन् । हिलोमा फसेका सवारी साधनललाई यात्रु र चालकहरूले डोरीले तानेर निकाल्न बाध्य छन् । सडक डिभिजन कार्यालय नुवाकोटले वर्षा लागेपछि सडक मर्मत सुरु गरेर झन् बिगारेको भन्दै चालकहरू आक्रोश पोख्छन् । सरकारले सडक स्तरोन्नति गर्ने घोषण गरेको दुई वर्ष बिते पनि हालसम्म कामको थालनी नै नगरेको गुनासो स्थानीयको छ । सडक मर्मत तथा सुधारका लागि सम्बन्धित मन्त्रालय र विभागमा जनप्रतिनिधिसहित डेलिगेसन गए पनि ध्यानै नदिएको प्रमुख जिल्ला अधिकारी चोमेन्द्र न्यौपाने बताए । छलफका लागि बोलाउँदा सडकका कर्मचारी बजेट छैन भन्दै पन्छिने गरेको प्रजिअ न्यौपानेले जनाए । सडक डिभिजन कार्यालय नुवाकोटका प्रमुख रोहित बिसुराले सुधारका काम भइरहेको जानकारी दिए । सोचेजति भएन होला, उनले भने, तर, बेत्रावती, कालिकास्थान, राम्चे, मूलखर्कलगायतका स्थानमा सडक चौडा, ढलान र मर्मत भएको छ । यो सडक एसियाली विकास बैंकको सहयोगमा बनेको हो ।"
पर्याप्त वर्षा नहुँदा पूर्वमा रोपाइँ प्रभावित,"मोरङ कटहरी ३ का श्याम कामतले धान रोपाइँ गर्न पाएका छैनन् । झरी पर्ने बेलामा चर्को घाम लागिरहेको छ । सिँचाइ अभावमा अधिकांश किसानको खेतमा रोपाइँ हुन सकेको छैन । उनले रोपाइँ गर्न २४ दिन लगातार वर्षा हुनुपर्ने बताए । हिजोआज भएको अलिअलि वर्षाले खेतमा पानी नबस्ने भएकाले धान सुक्ने उनको भनाइ छ । सिरहा औरही ३ का कृषक वीरेन्द्र यादवले ३ बिघा खेतमध्ये साउन लाग्दासम्ममा १५ कठ्ठामा मात्रै रोपाइँ गर्न सकेका छन् । केही दिनअघि भएको वर्षापछि थोरै भागमा रोपाइँ भइरहेको छ । सिँचाइ र कृषि मजदुर अभावले बेलैमा रोपाइँ हुन नसकेको उनको भनाइ छ । १० वर्षअघि जेठ अन्तिम साताबाटै रोपाइँ हुन्थ्यो तर हाल साउन लाग्दासमेत कतिपयले रोपाइँ सुरु नै गरेका छैनन्, उनले भने, वर्षा भएको समयमा धान रोप्ने मजदुर नपाउँदा त्यसै खेत सुकेर जान्छ । यस्तै सप्तरी धनगढीका धनेश्वर साहले ४ बिघा खेतमध्ये १० कठ्ठामा मात्रै रोपाइँ गरेको बताए । अलिअलि पानी परेको समयमा पम्पसेट चलाएर १० कठ्ठा रोप्न सकेको छु, उनले भने, हाल वर्षा भएको छ तर खेत रोप्ने मजदुर अभावले रोपाइँ हुन सकिरहेको छैन।हिमाली जिल्ला ताप्लेजुङ, संखुवासभा र सोलुखुम्बुमा धान खेतीयोग्य जमिन २४ हजार ६ सय १७ हेक्टरमध्ये ७ हजार ८ सय ३५१ हेक्टरमा रोपाइँ भएको पूर्वाञ्चल क्षेत्रीय कृषि निर्देशनालय विराटनगरले जनाएको छ । यस्तै पहाडी जिल्ला पाँचथर, इलाम, भोजपुर, तेह्रथुम, धनकुटा, उदयपुर ओखलढुंगा र खोटाङमा कुल १ लाख ६ हजार १ सय ३१ हेक्टर धान खेती हुने जग्गामध्ये ३५ हजार ९ सय ३८४७ हेक्टरमा रोपाइँ भएको हो । यस्तै तराईको झापा, मोरङ, सुनसरी, सप्तरी र सिरहास्थित कुल ३ लाख ४७ हजार २ सय ५७ हेक्टर धान खेतीयोग्य जग्गामध्ये ५६ हजार ४ सय ३५५६ हेक्टरमा रोपाइँ भएको निर्देशनालयको तथ्यांक छ । पूर्वाञ्चलको १६ जिल्लाको कुल २८ लाख ४५ हजार ६ सय हेक्टर जग्गामध्ये धान खेती ४ लाख ७८ हजार ५ हेक्टर हुने गर्छ । तर यसपालि १ लाख २ सय ९ हेक्टर जग्गामा मात्र रोपाइँ भएको छ । पूर्वाञ्चलका वरिष्ठ बाली संरक्षण अधिकृत अरुणकुमार घिमिरेले सिँचाइको अभाव, कमजोर मनसुन र चुनावले पूर्वाञ्चलमा २०९६ प्रतिशत मात्रै धान रोपाइँ हुन सकेको बताए । ६०७० प्रतिशत धान रोपाइँ भइसकेको हुनुपर्ने अवस्थामा वर्षा नभएकाले कतिपय कृषकले रोपाइँ सुरु गर्न पनि नसकेको अवस्था छ, उनले भने, गत वर्ष यही अवधिमा ३११ प्रतिशत रोपाइँ भएको थियो । असार १५ देखि साउन १५ सम्ममा धान रोपाइँ नभए उत्पादन घट्ने उनले बताए । अधिकृत घिमिरेले पूर्वाञ्चलमा बाह्रै महिना सिँचाइ हुनेमा २ लाख ६७ हजार ७ सय २१ र मौसमी सिँचाइ हुनेमा २ लाख २३ हजार ९ सय १ हेक्टर जग्गा रहेको बताए । नहरमा असार अन्तिममा पानी छोड्ने चलनले पनि सुरुदेखि नै कृषकले रोपाइँ गर्न नपाएको जिल्ला कृषि विकास कार्यालय मोरङका बागबानी विकास अधिकृत काशीकुमार चौधरीले बताए ।दुई दिन अगाडिसम्म सुनसरीमोरङ सिँचाइ आयोजनाले नहरमा पानी नछोडेको अवस्थामा समयमा रोपाइँ हुन नसक्ने उनले सुनाए ।"
ब्याजदरबारे चासो,"काठमाडौं (कास) मौद्रिक नीति सार्वजनिक भएपछि ब्याजदरमा कुनै असर नपरेकामा सरोकारवालाले चासो देखाएका छन् । आर्थिक वृद्धिका लागि कर्जा र निक्षेपको ब्याजदर स्वाभाविक हुनुपर्ने बैंकर्स संघका अध्यक्ष अनील शाहले बताए । स्वाभाविक ब्याजदर वृद्धिले मात्र स्वस्थ अर्थतन्त्रलाई टेवा पुर्याउनेछ, राजधानीमा आईबीएन मिडिया तथा रिसर्च सेन्टरले आयोजना गरेको कार्यक्रममा उनले भने । राष्ट्र बैंकका डेपुटी गभर्नर चिन्तामणि सिवाकोटीले पुनर्कर्जा सुविधा विस्तारले सरकारले लक्ष्य गरेको आर्थिक वृद्धिदर हासिल हुने दाबी गरे । कार्यक्रममा हालै आएको चालु आर्थिक वर्षको मौद्रिक नीतिमा छलफल भएको थियो ।"
भन्सारको असुली लक्ष्यभन्दा बढी,"पर्सा (कास) वीरगन्ज र सिर्सिया सुख्खा बन्दरगाह भन्सारले लक्ष्यभन्दा बढी राजस्व संकलन गरेका छन् । वीरगन्जले लक्ष्य भन्दा ०९३ प्रतिशत र सुख्खा बन्दरगाहले २६० प्रतिशत बढी राजस्व संकलन गरेको हो । वीरगन्जले कुल १ खर्ब ८ अर्ब १० करोड ७७ लाख ८७ हजार रुपैयाँ राजस्व संकलन गरेको छ । यो भन्सारलाई १ खर्ब ७ अर्ब ११ करोड ३१ लाख ६३ हजार रुपैयाँ राजस्व संकलनको लक्ष्य भन्सार विभागले तोकेको थियो । सुख्खा बन्दरगाह भन्सारले २१ अर्ब ५८ करोड ८५ लाख ९५ हजार रुपैयाँ राजस्व संकलन गरेको छ । विभागले यो भन्सारलाई २१ अर्ब ४ करोड ८ लाख ८२ रुपैयाँ राजस्व असुलीको लक्ष्य तोकेको थियो । दुवै भन्सारले गरी करीब १ खर्ब ३० अर्ब रुपैयाँ राजस्व संकलन गरेका छन् । यसरी दुवै भन्सारले गरी मुलुकको कुल भन्सार राजस्वको आधाभन्दा बढी राजस्व संकलन गरेको वीरगन्ज भन्सार प्रमुख सेवन्तक पोखरेलले जानकारी दिए । यस वर्ष दुवै भन्सारले राजस्व असुली लक्ष्य भेटाउनुका साथै मुलुककै कुल भन्सार राजस्वको आधाभन्दा बढी राजस्व वीरगन्जबाट संकलन हुने गरेको कुरा प्रमाणित पनि गरेका छन्, उनले भने, राजस्व असुली आधारमा मुलुकका समग्र भन्सार कार्यालयमध्ये वीरगन्ज पहिलो र सुख्खा बन्दरगाह भन्सार चौथो नम्बरमा छन् । दोस्रो नम्बरमा रहेको भैरहवा भन्सारले ६२ अर्ब ३२ करोड र तेस्रो नम्बरमा रहेको विराटनगर भन्सार कार्यालयले २४ अर्ब रुपैयाँ राजस्व संकलन गरेको छ । भैरहवाले लक्ष्य भेटे पनि विराटनगरले सकेन । अघिल्लो आर्थिक वर्षमा बन्द हडतालका कारण वीरगन्जले राजस्व असुली लक्ष्य भेटाउन सकेको थिएन । बन्द हडताल क्रममा वीरगन्ज नाका करिब ४ महिना ठप्प थियो । सुख्खा बन्दरगाह नाका सञ्चालनमा थियो ।"
बजेटको ८० करोड खर्च भएन,"लमजुङ आर्थिक वर्ष २०७३७४ मा आएको बजेटमध्ये ८० करोड १ लाख रुपैयाँ खर्च हुन सकेन । चालु र पुँजीगत बजेट गरी १६ प्रतिशत रकम खर्च नभएको कोष तथा लेखा नियन्त्रकको कार्यालयले जनाएको छ । गत वर्ष ९ प्रतिशत बजेट मात्रै फिर्ता भएको थियो । आर्थिक वर्ष २०७३७४ का लागि जिल्लामा कुल बजेट ५ अर्ब ९ करोड ८३ लाख रुपैयाँ अख्तियारी प्राप्त गरेको थियो । यसमा ४ अर्ब, २९ करोड ८२ लाख रुपैयाँ मात्रै खर्च भएको कार्यालयका लेखापाल कृष्णप्रसाद पौडेलले बताए । असारमा मात्रै २४८२ प्रतिशत (१ अर्ब ६ करोड, ६८ लाख ५२ हजार ७ सय ९५ रुपैयाँ) खर्च भएको देखिएको छ । उनका अनुसार चालु बजेट ८७ प्रतिशत र पुँजीगत बजेट ७५ प्रतिशत खर्च भएको छ । नागरिकलाई प्रत्यक्ष फाइदा पुग्ने पुँजीगत बजेट मात्रै २५ प्रतिशत अर्थात २७ करोड ६९ लाख खर्च हुन सकेन । पुँजीगत बजेट गत वर्ष पनि २५ प्रतिशत खर्च हुन सकेको थिएन । चालुतर्फ ५२ करोड ३२ लाख रुपैयाँ बजेट खर्च नभएको हो । अर्का लेखापाल नवराज सिग्देलका अनुसारका जिल्लाको ८ तहमा स्थापित निर्वाचन अधिकृतको कार्यालय, यसअघिको ५ वटा नगरपालिका, स्थानीय तहको निर्वाचनपछिको ८ वटा स्थानीय तहलगायतको पुँजीगत खर्च चालुमै जोडिएकाले चालुको बजेट धेरै देखिएको छ । यस्तै यसअघिको जिल्ला विकास समिति र पछिको समन्वय समिति (जिसस) को छुट्टाछुट्टै अख्तियारी प्राप्त थियो । विकास र समन्वय समितिको दुवै गरी पुँजीगत बजेट मात्रै कुल ४२ करोड ९३ लाख रहेकामा २५ करोड ६ लाख ६३ रुपैयाँ अर्थात् ५८३८ प्रतिशत बजेट मात्रै खर्च भएको छ । ४१६२ प्रतिशत अर्थात् १७ करोड ८६ लाख ७९ हजार ४ सय ३ रुपैयाँ खर्च हुन नसकेको लेखापाल सिग्देलले बताए । कृषि, पशु, वनलगायत कार्यालयको बजेट पनि जिविस वा जिससमार्फत आएकाले ती कार्यालयको बजेट खर्च नहुँदा जिविस वा जिससको खर्च हुन नसकेको बजेट बढी देखिएको उनले बताए । पुँजीगततर्फ सिँचाइ विकास डिभिजनको मात्रै ३ करोड ९५ लाख, सहरी विकास तथा भवन डिभिजन कार्यालयको मात्रै २ करोड ५४ लाख र खानेपानी तथा सरसफाइ डिभिजन कार्यालयको ६६ लाख १९ हजार रुपैयाँ खर्च भएन । प्रमुख कोष नियन्त्रक किशोरकुमार श्रेष्ठका अनुसार वैदेशिक स्रोतको फुकुवा ढिलो, असार महिनामा धेरै अख्तियारी आएको र समयमा काम हुन नसकेकाले विकास बजेट फर्किएको बताए । चुनावले सामान्य असर गरे पनि ठूलो असर नगरेको उनले बताए । वैदेशिक स्रोतको फुकुवा ढिला आउने, आर्थिक वर्षको अन्तिमतिर विभागले बजेट जिल्ला पठाउने गरेको छ । यसले गर्दा तत्काल खर्च हुन नसकी फिर्ता गएको छ, उनले भने, असार लागेपछि हतारहतार काम गर्ने, योजनाको ढिलो सम्झौताले पनि समयमा रकम खर्च हुन सकेको छैन ।"
निगमले अनलाइन बुकिङ थाल्यो,"काठमाडौं (कास) नेपाल वायुसेवा निगमको टिकट अब विश्वको जुनसुकै ठाउँबाट पनि खरिद गर्न सकिने भएको छ । निगमको रुटमा यात्रा गर्न चाहने यात्रुले अब अन्तर्राष्ट्रिय कार्ड प्रयोग गरी विश्वको जुनसुकै स्थानबाट टिकट बुकिङ गर्न सक्नेछन् । संस्कृति, पर्यटन तथा नागरिक उड्डयन मन्त्रालयका सचिव शंकरप्रसाद अधिकारीले निगमको प्रधान कार्यालयमा अनलाइन बुकिङ सेवाको उद्घाटन गरेका थिए । विदेशी मुद्राको अन्तर्राष्ट्रिय कार्डको प्रयोग गरी टिकट बुकिङ हुने निगमले जनाएको छ ।"
बजाजले ल्यायो सानो कार,"काठमाडौं (कास) भारतको मोटरसाइकल निर्माता कम्पनी बजाजले सानो कार बजारमा ल्याएको छ । कार नभनेर चारपांग्रे सवारी साधन भनिएको यसलाई धेरैले यसलाई मोटरसाइकलकै परिष्कृत रूप पनि भन्ने गरेका छन् । यसको इन्जिन क्षमताले पनि त्यही देखाउँछ । बजाजको वेबसाइटका अनुसार यसको इन्जिनको क्षमता २ सय १६ सीसी मात्रै छ । तर, यसमा पावर स्टेरियरिङ, पावर विन्डोको सुविधा छ । चार पांग्रा छन् । अगाडि दुई र पछाडि दुई जाना बस्न सक्ने भएकाले यो नानो कारको प्रतिस्पर्धी भनेर पनि भारतीय सञ्चार माध्यमले जनाउने गरेका छन् । यसको इन्जिन पछाडि राखिएको र तौल पनि कम छ । बजाजका अनुसार यसको तौल ४ सय ५० किलो मात्रै छ । यो बजारमा उपलब्ध अन्य साना कारभन्दा ३७ प्रतिशत कम तौल भएको गाडी हो, बजाजको वेबसाइटमा उल्लेख छ । गाडीमा अगाडिपट्टि (धेरैजसो गाडीको इन्जिन हुने ठाउँ) लाई सामान राख्ने स्थानका रूपमा बनाइएको छ । यसलाई बजाज क्युट नाम दिइएको छ । सानो क्षमताको इन्जिन भए पनि कारका रूपमा विकसित गरिएकाले यसलाई सुरक्षित मानिएको छ । यसलाई सीएनजी वा एलपीजीबाट चलाउन सकिने उल्लेख छ । यसको बजार मूल्य भारतमा कम्तीमा १ लाख ३२ हजार रहने भारतीय सञ्चार माध्यमले जनाएका छन् ।"
एम्कोले भित्र्यायो नयाँ ब्याट्री,"काठमाडौं (कास) एम्को ब्याट्रीले नयाँ ब्याट्रीहरू बजारमा ल्याएको छ । बजारमा ल्याइएको ब्याट्रीहरूमा एम्को म्याक्सलास्ट, एम्को सुपर स्टार्ट, एम्को अल्ट्रा लाइप, एम्को नेक्सजेन र एम्को इन्डुरा ब्रान्ड रहेको जारी विज्ञप्तिमा उल्लेख छ । बिक्रेता बौद्ध इन्टरप्राइजेजले एम्कोका उत्पादनहरूबारे जनचेतना फैलाउन वेब तथा मोबाइल एप्सका साथै लोयल्टी आधारित खुद्रा व्यापार उपहार कार्यक्रमसमेत सुरुवात गरेको जारी विज्ञप्तिमा छ ।"
जनता र सिद्धार्थको एकीकृत कारोबार,"काठमाडौं (कास) जनता बैंक नेपाल लिमिटेडले साविकको सिद्धार्थ डेभलपमेन्ट बैंकलाई प्राप्ति गरी शुक्रबारदेखि एकीकृत कारोबार सुरु गरेको छ । नेपाल राष्ट्र बैंकका कायममुकायम गभर्नर चिन्तामणि सिवाकोटीले एकीकृत कारोबारको शुभारम्भ गरेको जारी विज्ञप्तिमा उल्लेख छ । सिद्धार्थ डेभलपमेन्ट बैंक प्राप्तिपश्चात् जनता बैंकको चुक्ता पुँजी करिब ७ अर्ब, बैंकको निक्षेप परिचालन करिब ५० अर्ब र कर्जा ४५ अर्ब पुगेको जनाएको छ । पूर्वको ताप्लेजुङदेखि पश्चिमको दार्चुलासम्म देशका सहरी तथा ग्रामीण क्षेत्रमा विभिन्न स्थानहरूमा ११३ शाखा, १८ वटा शाखारहित बैंकिङ र ६७ वटा एटीएमहरूमार्फत सेवा प्रदान गरिरहेको बैंकले जनाएको छ ।"
सांग्रिला र कसमसको संयुक्त कारोबार,काठमाडांै (कास) सांग्रिला डेभलमेन्ट बैंकले गोरखामा प्रधान कार्यालय रहेको कसमस डेभलपमेन्ट बैंकलाई प्राप्ति गरेको छ । बैंकले असार ३० गते शुक्रबार एकीकृत रूपमा कारोबार सञ्चालन गरी औपचारिक प्राप्ति गरेको जारी विज्ञप्तिमा छ । सांग्रिलाका अध्यक्ष प्राडा रवीन्द्रप्रसाद श्रेष्ठ तथा कसमसका अध्यक्ष प्राडा टेकनाथ ढकालले संयुुक्त रूपमा एकीकृत कारोबारको शुभाराम्भ गरेको जनाइएको छ ।
बेखबर प्रतिद्वन्द्वी,"काठमाडौं नेपाल र सिंगापुर परिचित प्रतिद्वन्द्वी हुन् । एसियाली क्रिकेट परिषद् (एसीसी) ले आयोजना गर्ने प्रतियोगितामा यी दुई टोली धेरै आमनेसामने भएका छन् । सिंगापुरमा सोमबार सुरु हुने यू१९ विश्वकप छनोट एसिया क्षेत्रमा आपसमा भिड्नु अगाडि यी दुवै टोली एकअर्काबारे बेखबर छन् । मलेसिया र अफगानिस्तान प्रतियोगिताका अरू दुई टोली हुन् । डबल राउन्ड रोबिन लिगमा हुने खेलको विजेता राष्ट्र अर्को वर्ष न्युजिल्यान्डमा हुने आईसीसी यू१९ विश्वकपमा छनोट हुनेछ । मलेसिया र सिंगापुर एसियाली छनोट पार गरेर यस प्रतियोगितामा आएका हुन् । त्यसमा मलेसिया विजेता र सिंगापुर उपविजेता भएका थिए । नेपाल र अफगानिस्तानलाई सीधै विश्वकप छनोट खेल्न दिइएको हो । डेढ वर्षअघि बंगलादेशमा भएको यू१९ विश्वकपमा नेपाल क्वाटरफाइनलसम्म पुगेको थियो । त्यही आधारमा नेपाल र अफगानिस्तानलाई सोझै छनोटमा प्रतिस्पर्धा गर्न दिइएको थियो । गत महिना अफगानिस्तानले आयरल्यान्डसँगै टेस्ट मान्यता पाएपछि खेल्न लागेको यो पहिलो आधिकारिक प्रतियोगिता हो । हामीलाई सिंगापुरका बारेमा खासै थाहा छैन, त्यही भएर हामी उनीहरूसँग ढुक्क हुन सक्दैनौं, नेपालका प्रशिक्षक विनोद दासले भने । उनकै कप्तानीमा नेपाल सन् १९९९ मा सिंगापुरमै एसीसी यू१९ एसिया कपमा दोस्रो भएर पहिलोपटक विश्वकपमा छानिएको थियो । नेपालले यू१९ स्तरमा सिंगापुरसँगको सबै खेल जित्दै आएको छ । २००९ यता नेपाल र सिंगापुर यू१९ मा पहिलोपटक खेल्न लागेका हुन् । पछिल्लोपटक कुवेतमा भेट हुँदा ज्ञानेन्द्र मल्लको अर्धशतक मदतमा नेपालले सिंगापुरमाथि ३ विकेटको जित हात पारेको थियो । सिंगापुरको राष्ट्रिय टोली २०१० को एसीसी ट्रफीबाट रेलिगेसनमा परेको थियो । त्यसपछि सिंगापुरले एसीसीका प्रमुख प्रतियोगिता खेल्ने मौका गुमाउँदा नेपालसँगको भेट पातलिएको थियो । नेपालले प्रमुख प्रतियोगितामा प्रतिस्पर्धा गर्दा सिंगापुर एसीसीमा दोस्रो दर्जाको मानिएको च्याम्पियनसिप खेल्न बाध्य थियो । गत वर्ष डिसेम्बरमा श्रीलंकामा भएको एसीसी यू१९ एसिया कप सिंगापुरले खेलेको पछिल्लो अन्तर्राष्ट्रिय प्रतियोगिता थियो । त्यसमा सिंगापुर पाकिस्तानसँग ७९, बंगलादेशससँग ७० र अफगानिस्तानसँग ७३ रनमा अलआउट भई क्रमश: ९, ७ र ९ विकेटको पराजय भोगेको थियो । नेपाल भने दीपेन्द्रसिंह ऐरीको ९० रनका बावजुद २ सय २८ रनको लक्ष्य लिएर आएको श्रीलंकासँग १ रनले पराजित भएको थियो । त्यसपछि भारतसँग ६ विकेटले पराजित भएको नेपालले मलेसियामाथि १ विकेटको जित हात पारेको थियो ।श्रीलंकामा यू१९ एसिया कप खेलेका १५ मध्ये १० नेपाली खेलाडी सिंगापुरमा प्रतिस्पर्धा गर्दैछन् । नेपाली यू१९ बाट खेल्न लागेका कप्तान सन्दीप सुनारसहित दीपेन्द्र, आसिफ शेखले राष्ट्रिय टोलीबाट प्रतिनिधित्व गरिसकेका छन् । गत वर्ष एभरेस्ट प्रिमियर लिगमा शतक प्रहार गरी चर्चामा आएका आसिफले त्यसयता खासै प्रभाव पार्न सकेका छैनन् । भारत भ्रमणमा पनि उनको ब्याटबाट खासै रन निस्किएको थिएन । उनको ओपनिङ ब्याटिङ जोडी सन्दीप सुनार राम्रो फर्ममा छन् । प्रतियोगिताको तयारीका लागि नेपालले भारतमा तीन साता प्रशिक्षण गरेको थियो र पाँच अभ्यास खेल खेलेको थियो । हामी पूरा तयार छौं, सिंगापुरसँगको पहिलो खेल खेल्नुअगाडि नेपाली प्रशिक्षक दासले भने, हामीले आफ्नो योजनालाई मैदानमा उतारेर सामान्य हिसाबमा खेल्नुपर्छ । सोमबार सिंगापुरसँग खेलेको भोलिपल्ट नेपालले मलेसियासँग खेल्नेछ । जुलाई २० मा अफगानिस्तानसँग खेल्ने नेपालले २१ मा फेरि सिंगापुरसँग खेल्नेछ । जुलाई २४ मा मलेसियासँग खेलेपछि नेपालले २५ मा अफगानिस्तानसँग आफ्नो अन्तिम खेल खेल्नेछ ।"
नेपाल उज्वेकिस्तानसँग भिड्दै,काठमाडौं (कास) आफ्नो रक्षापंक्तिलाई ठोस र मजबुत बनाउनुपर्ने चुनौतीबीच नेपालले एएफसी यू२३ च्याम्पियनसिपको छनोटमा सोमबार उज्वेकिस्तानको सामना गर्दैछ । यूएईमा चलिरहेको छनोटको यो नेपालको दोस्रो खेल हुनेछ । यसअघि नेपाल यूएईविरुद्ध समूह डी मा ५० ले पराजित भएको थियो । त्यसमा नेपालको टिम छनोटमा कमजोरी देखिनुका साथै डिफेन्समा ठूलो समस्या रहेको थियो । यस्तोमा उज्वेकिस्तानको सामना गर्दा नेपालसामु आफ्नो रक्षापंक्तिलाई सुदृढ बनाउनुपर्ने जिम्मेवारी हुनेछ । यूएईले प्राप्त गरेको जितमा नेपालको फितलो रक्षापंक्ति सबैभन्दा मुख्य जिम्मेवार रहेको थियो । समूह चरणको अंक तालिकामा नेपाल चार टिममध्ये अन्तिम स्थानमा छ । आइतबार नै भएको अर्को खेलमा उज्वेकिस्तानले लेवनानलाई ३१ ले हराएको थियो । उज्वेकिस्तानविरुद्ध राम्रो नतिजा निकाल्न नसके लिग चरणको अन्तिम खेल अगाडि नै नेपालको चुनौती समाप्त हुनेछ । नेपालले बुधबार आफ्नो अन्तिम खेलमा लेवनानसँग खेल्नेछ र यो सम्भवत: प्रतिष्ठाको लडाइँ हुनेछ ।
रोनाल्डोप्रति ध्यान छैन मोउरिन्होको,"लस एन्जलस (एएफपी) जोसे मोउरिन्होले क्रिस्टियानो रोनाल्डोलाई ओल्ड ट्राफोड फर्काउने कुनै प्रयास नभएको स्पष्ट पारेका छन् । युनाइटेड प्रिसिजन टुर निम्ति अमेरिकामा रहेका बखत उनले यस्तो स्पष्टोक्ति दिएका हुन् । युनाइटेडले शनिबार टुर सुरु गर्ने क्रममा लस एन्जलस ग्यालेक्सीलाई ५२ हरायो । मोउरिन्होले आउने सिजनका लागि आफ्नो टोली बलियो बनाउने क्रममा भिक्टर लिन्डेलोफ र रोमेलो लुकालुलाई भित्र्याइसकेका छन् । तर उनले युनाइटेडकै लिजेन्ड तथा हाल रियल म्याड्रिडमा आबद्ध रोनाल्डोलाई भित्र्याउने सम्भावना नरहेको बताए । म भित्र्याउन नसकिने खेलाडीको पछि लाग्न सक्दिनँ, उनले भने । शनिबारको खेलमा इंग्ल्यान्डका स्ट्राइकर मार्कुस रासफोर्डले २ गोल गरे भने मारुअन फेलानी, एन्थोनी मार्सल र हेन्रिक मिखतार्यनले ११ गोल थपे । एकपक्षीय खेलमा नयाँ स्ट्राइकर लुकाकु दोस्रो हाफमा मैदान प्रवेश गरे तर गोल गर्न सकेनन् । उनले छिरेको ४ मिनेटमै एउटा सुनौलो अवसर पाए पनि उपयोग गर्न सकेनन् । उनको प्रहारलाई ग्यालेक्सी गोलरक्षक ब्रायन रोएले रोके । तर मोउरिन्होले लुकाकुको नि:स्वार्थी खेलको प्रशंसा गरे । लुकाकु एक निशानाबाज हुन् । उनी विपक्षीलाई आच्छु आच्छु पारेर खेल्न सक्छन्, उनले भने, उनी टिम प्लेयर हुन् र गोलै गर्न भनेर स्वार्थी बन्दैनन् । उनी आफ्नोबारे चिन्तित हुन्नन् । रासफोर्डले खेलमा आफ्नो गोल भोक देखाए । उनले पहिलो २ मिनेटमै गोल गरे । एरियर लासिटरको गल्तीमा उनले पेनाल्टी एरिया नजिकबाट सटीक फिनिसिङ गरे । उनले २० औं मिनेटमा अर्को गोल थपे । हुवा माटाको पासमा उनले गोल गरेका हुन् । गजबको शारीरिक बनोट भएका १९ वर्षीय रासफोर्ड अझै परिपक्व बन्ने क्रममा रहेको मोउरिन्होले बताए । यो एउटा केटाको प्राकृतिक विकास हो । उनी १३ महिनाअघि यहाँ आएभन्दा ३ सेमि अग्लेका छन् । उनको ज्यानमा मांसपेशी थपिएको छ । उनको गति विशेष छ । हामी त्यो गुमाउन चाहन्नौं, उनले भने ।फेलानीले मध्यान्तरमा ३० को अग्रता बनाइसकेका थिए । त्यसपछि दोस्रो हाफमा पूरै लाइनअप परिवर्तन गरे । युनाइटेडले ६७ औं मिनेटमा गोल गर्यो । मार्सलले अन्तिम गोल गरे । पहिलो हाफमा कुनै कोसिसै गर्न नसकेको ग्यालेक्सीले उत्तराद्र्धमा २ सान्त्वना गोल गर्यो । दुवै गोल मेक्सिकाली अन्तर्राष्ट्रिय खेलाडी जियोभानी डोस सान्तोसको नाममा रह्यो ।"
मोह त्याग्दै आर्सनल,"सिड्नी (रोयटर्स) धेरै महँगा भएका कारण आर्सनलले मोनाकोका किलियन मावाप्पेमाथि दिलचस्पी गुमाएको व्यवस्थापक आर्सेन वेङ्गरले बताएका छन् । वेस्टर्न सिड्नी वेन्डरर्समाथि ३१ को जितसहित अस्ट्ेरलिया भ्रमण सक्दा वेङगरले यस्तो खुलासा गरेका हुन् । १८ वर्षीय फ्रान्सेली फरवार्डमाथि रियल म्याड्रिड, पेरिस सेन्ट जर्मेन, म्यानचेस्टर सिटी र आर्सनलले चासो देखाएका थिए । गति र फुटवर्कका कारण धेरैका आँखामा परेका उनले गएको सिजन मोनाकोलाई फ्रेन्च लिगको उपाधि दिलाउन निर्णायक भूमिमा खेलेका थिए । स्थानीय सञ्चार माध्यमका अनुसार आर्सनलले उनका लागि १२ करोड ३० लाख पाउन्डको प्रस्ताव राखेको थियो । तर वेङगरले त्यो कुरा स्वीकारेनन् । त्यो सत्य होइन, उनले भने, मानिसहरूको ठूलो कल्पना हुन्छ । मावाप्पेबारे १० करोड माथिको कुरा आइरहेको छ । मान्छेलाई कल्पना गर्ने छुट छ । हामीले कुनै प्रस्ताव नै राखेका छैनौं । उनी मोनाकोमै रहनेजस्तो देखिन्छ । धेरै अवसर आए जस्तो देखिन्छ कहिलेकाहीं, अन्तिममा कतै पनि गएको पाइँदैन । वेङगरले क्लब र सहकर्मी खेलाडीहरूले चाहँदा पनि चिलियन फरवार्ड एलेक्सिस सान्चेजले सम्झौता नवीकरण गरिनसकेको बताए । सान्चेजबारे बाहिर आएका धेरै कुरा सत्य होइनन् । उनले नयाँ सम्झौता गरिरहेका छैनन्, उनले भने ।२८ वर्षीय फरवार्डको सम्झौता अझै एक वर्ष बाँकी छ । बेलायती सञ्चार माध्यमले उनी म्यानचेस्टर सिटीसँग नजिकिएको बताएका छन् । उनले केही दिनअघि आफू आर्सनलमै नवीकरण हुनेतर्फ नभएको उल्लेख गर्दै आउने सिजन च्याम्पियन्स लिग खेल्न इच्छुक रहेको बताएका थिए । आर्सनल २० वर्षमा पहिलो पटक च्याम्पियन्स लिग खेल्नबाट वञ्चित भएको हो । गत सिजन प्रिमियर लिगमा टोलीले पाँचौं स्थानमा चित्त बुझाउनुपरेको थियो । आर्सनलले अस्ट्ेरलिया टुरका क्रममा गत बिहीबार सिड्नी एफसीलाई २० ले हराएको थियो । उसले जुलाई १९ मा सांघाईमा बायर्न म्युनिख र जुलाई २२ मा बेइजिङमा चेल्सीसँग खेल्नेछ । चीनमा यी ठूला टिम भिडाएर इन्टरनेसनल च्याम्पियन्स कप हुन लागेको हो । उनले शीर्ष युरोपेली टोलीसँग उच्च गर्मीबीच खेल्नुपर्ने हुँदा त्यसनिम्ति तयारी गरिने बताए ।"
राजा जिम्बावेलाई सम्हाल्दै,कोलम्बो (एएफपी) सिकन्दर राजाले नटआउट हुँदै बनाएको सुदृढ ९७ रन मदतले जिम्बावे श्रीलंकाविरुद्धको एक मात्र टेस्टको तेस्रो दिन आइतबार आफ्नो दोस्रो इनिङ्समा सम्हालिन सफल भएको छ । माथिल्लो क्रमको पतनलाई राजाले रोकेका थिए । त्यस प्रदर्शन मदतले जिम्बावेले श्रीलंकामाथि २ सय ६२ रनको अग्रता पनि लिएको छ । दिनको खेल समाप्त हुँदा पाहुना टिमले ६ विकेट गुमाएर २ सय ५२ रन बनाएको छ । आर प्रेमादासा स्टेडियममा राजाले ५७ रन बनाएका म्याल्कम वाल्करसँग मिलेर सातौं विकेटका लागि १ सय ७ रनको नटआउट साझेदारी गरेका छन् । जिम्बावेले २३ रन बनाउँदा चार विकेट गुमाएको थियो । लगत्तै टिम पाँच विकेट गुमाएर ५९ रनको स्थितिमा पुग्यो । बायाँ हाते स्पिनर रंगना हेराथले पाँच विकेट लिएर जिम्बावेलाई दबाबमा राखेका थिए । लन्च अगाडि हेराथले २२ रन बनाएका सिन विलियम्सलाई पनि आउट गरे र त्यति बेला जिम्बावे १० रनले मात्र अगाडि थियो र टिममाथि संकट छाएको थियो । त्यसयता राजाले ४० रन बनाएका पिटर मुरसँग छैटौं विकेटका लागि ८६ रन थपे । राजाले पाँचौं अर्धशतक बनाउने क्रममा स्पिनर आक्रमणविरुद्ध आकर्षक ढंगले लगातार स्विप गरे । बिहानको सेसनमा कप्तान ग्रेम क्रेमरले पहिलोपल्ट पाँच विकेट लिएपछि श्रीलंका ३ सय ४६ रन बनाएर अलआउट भएको थियो । उता श्रीलंकाका लागि हेराथले ३० औंपल्ट एक इनिङ्समा पाँच विकेट लिए ।
बाकायोको चेल्सीमा,"लन्डन (एएफपी) चेल्सीले फ्रान्सेली मिडफिल्डर टिमोउ बाकायोकोलाई मोनाकोबाट भित्र्याएको शनिबार घोषणा गरेको छ ।२२ वर्षीय बाकायोको पाँचवर्षे सम्झौता गर्दै एन्टोनियो कोन्टेको टिममा आबद्ध भएका हुन् । मोनाकोलाई फ्रान्सको लिग वान च्याम्पियन बनाउन महत्त्वपूर्ण योगदान गरेका उनको स्थानान्तरण रकम ५ करोड १९ लाख ८० हजार अमेरिकी डलर भएको बताइएको छ ।यहाँ आउन पाएको र ठूलो टिममा आबद्ध भएकामा धेरै खुसी छु, बाकायोकोले भने, चेल्सीलाई हेरेर हुर्किएको हुँ । बाल्यकालदेखि नै निकै मन पराउने क्लब भएकाले मेरा लागि हस्ताक्षर भनेको प्राकृतिक तत्त्व हो । अब आकर्षक प्रशिक्षक र महान् सहकर्मीहरूसँग अगाडि बढ्नेछु । उनी मेमा पेरिस सेन्ट जर्मेनलाई पन्छाउँदै फ्रान्सेली लिगको उपाधि जितेको लियोनार्डो जोर्डिमको युवा वर्चस्व रहेको मोनाकोका एक स्टार हुन् । मोनाको च्याम्पियन्स लिगको सेमिफाइनल पनि पुगेको थियो । एभरटनका रोमेलु लुकाकु म्यानेस्टर युनाइटेड लागेपछि चेल्सी प्रशिक्षक कोन्टेका लागि बायोकोको आगमनलाई उपलब्धिका रूपमा लिइएको छ ।बाकायोकोबाट मोनाकोले आकर्षक मुनाफा पनि गरेको छ । उसले सन् २०१४ मा रेनेसबाट ७० लाख पाउन्डमा बाकायोकोलाई अनुबन्ध गरेको थियो । चेल्सी बाकायोकोको रोजाइको गन्तव्य पनि हो । उनको आगमनले सर्वियाली नेमान्जा माटिचका लागि स्टामफोर्डब्रिज छाड्ने बाटो पनि खोलेको छ ।"
ट्रस्ट नेपाललाई उपाधि,"धरान (कास) इटहरीको ट्रस्ट नेपाल ओभरसिज प्रालिले पाँचौं पूर्वाञ्चल क्षेत्रीय भलिबल प्रतियोगिताको उपाधि जितेको छ । धरान१५ स्थित एभरेस्ट लाइनको भलिबल कोर्टमा सम्पन्न फाइनलमा ट्रस्टले पूर्वक्षेत्रीय प्रहरी कार्यालय विराटनगरलाई २५१६, १८२५, २५१९, २५१५ को सेटमा हरायो । विजेता ट्रस्टले ४० हजार रुपैयाँ र उपविजेता पूर्वक्षेत्रीय प्रहरी कार्यालय विराटनगरले २५ हजार रुपैयाँ प्राप्त गरे । ट्रस्टका नवीन रिजाल बेस्ट ब्लकर, दिवस लिम्बू बेस्ट स्पाइकर र वसन्त राई बेस्ट डिफेन्स घोषित भए । पूर्वक्षेत्रीय प्रहरीबाट उत्तम पोखरेल बेस्ट लिफ्टर र प्रदीपकुमार श्रेष्ठ बेस्ट प्लेयर चुनिए ।विजेतालाई सुनसरी जिल्ला भलिबल संघका अध्यक्ष गोपाल श्रेष्ठ र क्लबका अध्यक्ष लोकेन्द्र खड्काले नगद तथा ट्रफी प्रदान गरेका थिए । प्रतियोगितामा पूर्वका ११ टिम सहभागी थिए ।"
विश्वकपमा पनि कतारमाथि साउदीको प्रहार,"लन्डन (रोयटर्स) ६ अरब मुलुकले फिफालाई लेखेर आतंकको आधारभूमि भएका कारण कतारबाट विश्वकप २०२२ को आयोजना खोस्न आग्रह गरेको खबर आएको छ । ती मुलुकले गत महिना कतारसँगका सबै सम्बन्ध तोडेका थिए । स्वीस वेबसाइट द लोकलले जनाएअनुसार साउदी अरेबिया, यमन, माउरिसनिया, यूएई, बहराइन र इजिप्टले संयुक्त रूपमा फिफालाई पत्र लेखेका हुन् । जसमा फिफा कोडको आर्टिकल ८५ अनुसार कतारलाई आयोजना अधिकारबाट हटाउन आग्रह गरेका हुन् । फिफा विधानको उक्त व्यवस्था आपतकालीन अवस्थामा लागू हुन्छ । रोयटर्सले उक्त पत्रको प्रतिलिपि हेरेको छैन । तर फिफाले चाहिँ अध्यक्ष जियानी इन्फाटिनोले त्यस्तो कुनै कागजात नपाएको प्रस्टोक्ति दिएको छ । फिफा अध्यक्षले कुनै त्यस्तो पत्र पाउनुभएको छैन । त्यसकारण यस्तोमा कुनै टिप्पणी गर्नुभएको छैन, एक फिफा प्रवक्ताले भनेका छन्, तर फिफा कतारको स्थानीय आयोजक समितिसँग निरन्तर सम्पर्कमा छ ।एक कतारी अधिकारीले चाहिँ साउदी र अन्य मुलुक त्यस्ता गतिविधिमा लागेको थाहा भएको तर पत्रबारे जानकारी नभएको बताएका छन् । साउदी, यूएई, बहराइन र इजिप्टले जुनमा कतारसँगको कूटनीतिक तथा पारवहन सम्बन्ध तोडेका थिए । उनीहरूले कतारमाथि आतंकवादलाई सघाएको र इरानसँग निकट भएको आरोप लगाएका छन् । एकदमै नगण्य फुटबल पृष्ठभूमि वा पूर्वाधार भएको मुलुक कतारले कसरी विश्वकप २०२२ को आयोजना जित्यो भन्ने कुरा रहस्यमा रहँदै आएको छ । उक्त विश्वकप नोभेम्बर र डिसेम्बर महिनामा हुने भएको छ । खासगरी जुन महिनामा हुने विश्वकप मरुभूमि मुलुकको अति विषम र उष्ण मौसमका कारण तुलनात्मक रूपले कम गर्मीको समयमा सारिएको हो ।"
