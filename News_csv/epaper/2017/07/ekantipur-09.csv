शीर्षक,विवरण
स्थानीय तहको पहिलो बजेट आज,"काठमाडौं स्थानीय तहले आफ्नो पहिलो बजेट आइतबार सार्वजनिक गर्दैछन् । व्यवस्थापिका संसद्मा अर्थ मन्त्रालयले पेस गरेजस्तै प्रमुख वा तोकिएका व्यक्तिले बजेट प्रस्तुत गर्नेछन् । वर्षभरि हुने चालु खर्च, पुँजीगत खर्च, वित्तीय व्यवस्थापन, स्थानीय राजस्व तथा सरकारले दिने आम्दानीका स्रोतसहितको बजेट हुनेछ । संघीय मामिला तथा स्थानीय विकास मन्त्रालयको निर्देशनअनुसार असार २५ गते पहिलो बजेट स्थानीय व्यवस्थापिका (गाउँनगर सभा) मा पेस गर्नुपर्ने भएको हो । कानुन बनिनसकेका कारण अन्तरिम हिसाबले निर्देशिकामार्फत सबै स्थानीय तहलाई असार २५ गते बजेट पेस गर्नु भनेका हौं, मन्त्रालयका सचिव दिनेश थपलियाले भने, केही स्थानीय तहबाहेक अधिकांशमा बजेट आज पेस हुँदैछ । गाउँनगर सभामा पेस भएको बजेट असार मसान्तसम्म पास गरिसक्नुपर्ने छ ।कानुन नभई निर्देशिकामार्फत २५ गते बजेट ल्याउनु भनेकाले प्राविधिक कठिनाइका कारण केही स्थानीय तहले एकदुई दिनपछि पनि बजेट सार्वजनिक गर्न सक्छन्, उनले भने, अधिकांशको तयारी २५ गतेकै लागि छ । संविधानअनुसार प्रत्येक आर्थिक वर्षको राजस्व र व्ययको अनुमान स्थानीय कानुनबमोजिम गाउँ सभा वा नगर सभामा पेस गरी पारित गराउनुपर्ने छ । पारित गरेपछि मात्रै नयाँ आर्थिक वर्षमा स्थानीय तहले बजेट खर्च गर्न पाउने छन् । स्थानीय व्यवस्थापिकामा (गाउँ सभानगर सभा) मा हाल निर्वाचित भएर आएका मेयरअध्यक्ष र उपमेयरउपाध्यक्ष, वडाध्यक्ष र प्रत्येक वडाबाट निर्वाचित चार सदस्य र दलित वा अल्पसंख्यक समुदायबाट निर्वाचित गाउँ कार्यपालिकाका सदस्यहरू रहनेछन् । सभामा प्रत्येक वडाबाट कम्तीमा दुईजना महिलाको प्रतिनिधित्व हुनेछ । उक्त सभामा अध्यक्ष वा अध्यक्षले तोकिदिएका उपाध्यक्ष वा सदस्यले स्थानीय व्यवस्थापिकामा बजेट पेस गर्ने हो । अध्यक्षले बजेट पेस गरे उपाध्यक्षले व्यवस्थापिकाको अध्यक्षता गर्नेछन् । अध्यक्षले बजेट पेस नगर्ने भए उनैले व्यवस्थापिकाको अध्यक्षता गर्नेछन् । उक्त सभामा पेस भएको बजेट पास भएपछि खर्च गर्ने बाटो स्थानीय तहलाई खुला हुनेछ । विवादका कारण यदि कुनै स्थानीय तहमा बजेट पेस हुन नसके वा स्थानीय व्यवस्थापिकाबाट पास हुन नसके हालकै अभ्यासअनुसार स्थानीय तहको कुल बजेटको एक तिहाइभन्दा बढी नहुने गरी पेस्की खर्चकै अवधारणा अवलम्बन गर्नुपर्ने छ । त्यसका लागि पनि व्यवस्थापिका संसद्मै पेस्की प्रस्ताव पेस हुनुपर्ने छ । स्थानीय तहको प्रमुख (मेयर वा अध्यक्ष) सहित बहुमतले बजेट पास गर्नुपर्ने छ, सचिव थपलियाले भने, बहुमतले बजेट पास हुन नसके पेस्की नै ल्याउनुपर्ने हुन्छ । स्थानीय व्यवस्थापिकाबाट बजेट पास वा पेस्कीसम्बन्धी व्यवस्था नभएसम्म केन्द्रीय सरकारबाट प्राप्त रकमसमेत खर्च गर्न पाइने छैन । अन्तरिम व्यवस्था भए पनि कानुनसमेत यही अवधारणामा बनाउन लागिएको मन्त्रालयले जनाएको छ । पहिलो र दोस्रो चरणको निर्वाचन भई मतगणना भइनसकेका ५ वटा स्थानीय तह र निर्वाचन हुन बाँकी प्रदेश २ मा भने कामचलाउ बजेट पेस हुनेछ । गाउँ सभानगर सभाबिनाको बजेटको परिकल्पना संविधानले गरेको छैन ।चालु खर्च मात्रै प्रयोग गर्न पाउने गरी स्थानीय तहमा खटिएका कार्यकारी अधिकृत (निजामती कर्मचारी) ले बजेट बनाउने हो, सचिव थपलियाले भने, पुँजीगततर्फको खर्च भने अबन्डामा राखिने छ । निर्वाचित निकाय आएपछि उनीहरूले पूरक बजेट ल्याई विकास निर्माणका कार्यक्रममा खर्च गर्ने योजना बनाउने छन् । असोज २ गते प्रदेश २ को निर्वाचन गर्ने मिति तय भएको छ । यो आधारमा आर्थिक वर्षको तीन महिनासम्म प्रदेश २ का ८ वटा जिल्लामा पुँजीगत खर्चसमेत हुने छैन । प्रदेश २ का सर्लाही, सप्तरी, धनुषा, सिरहा, रौतहट, बारा, महोत्तरी र पर्साका स्थानीय तहका लागि सरकारले ३७ अर्ब ३० करोड रुपैयाँ बजेट विनियोजन गरिसकेको छ । ती जिल्लाले निर्वाचित निकाय नपाउन्जेलसम्म सरकारले विनियोजन गरेको रकम थन्किएर बस्ने भएको छ । पहिलो र दोस्रो चरणको निर्वाचन भएका ५ स्थानीय तहमा समेत कार्यकारी अधिकृतले कामचलाउ बजेट सार्वजनिक गर्नुपर्ने भएको छ । स्थानीय तहको पहिलो चरणको निर्वाचन भए पनि मतपत्र च्यातिई सर्वोच्च अदालतमा मुद्दा चलिरहेका कारण भरतपुर महानगरपालिकामा निर्वाचित अधिकारी आइसकेका छैनन् । दोस्रो चरणको निर्वाचन भए पनि ४ वटा स्थानमा मतगणना सकिएको छैन । निर्वाचन आयोगका प्रवक्ता सूर्यप्रसाद शर्माका अनुसार विराटनगर महानगरपालिका, धरान उपमहानगरपालिका, कञ्चनपुरको पुनर्वा नगरपालिका र झापाको अर्जुनधारा नगरपालिकामा मतगणना सकिएको छैन । यी स्थानीय तहमा समेत कार्यकारी अधिकृतले कामचलाउ बजेट पेस गर्नुपर्ने छ ।मतगणना बाँकी र निर्वाचन नभएका तहमा कामचलाउ बजेट"
दार्जिलिङ फेरि तनावग्रस्त,"काँकडभिट्टा दार्जिलिङमा करिब डेढ महिनादेखि चर्किएको आन्दोलन हिंसात्मक बन्दा शुक्रबार र शनिबार थप तीन आन्दोलनकारीको मृत्यु भएको छ । यससँगै गोर्खाल्यान्ड आन्दोलनमा मृत्यु हुनेको संख्या ६ पुगेको छ । नेपालीभाषी भारतीयको बहुल क्षेत्र भारत, पश्चिम बंगाल अन्तर्गत दार्जिलिङमा यसअघि सुरक्षाकर्मीसँगको दोहोरो झडपमा तीन आन्दोलनकारीको मृत्यु भएको थियो ।शुक्रबार राति सेन्ट्रल रिजर्भ पुलिस फोर्स (सीआरपीएफ) को गोलीबाट दार्जिलिङ सोनादाका युवक टासी भुटियाको मृत्यु भएपछि शनिबार बिहानैदेखि दार्जिलिङ तनावग्रस्त बनेको थियो । सिंगमारीमा शनिबार सुरक्षाकर्मीआन्दोलनकारी झडपमा थप दुई आन्दोलनकारीको मृत्यु भयो । तुङसुङ निवासी ३७ वर्षीय सुरज सुन्दास र सिंहमारी रोपवे क्षेत्रका ४२ वर्षीय समीर गुरुङको सुरक्षाकर्मीको गोलीले ज्यान गएको हो । ती दुवैलाई प्रहरीले अन्धाधुन्ध गोली प्रहार गरेको गोर्खा जनमुक्ति मोर्चाका सहसचिव विनय तामाङले बताए । गोली लागेर थप एक दर्जन आन्दोलनकारी घाइते भएको उनले जनाए । घाइतेको स्थानीय अस्पतालमा उपचार भइरहेको छ । शनिबार दिनभर दार्जिलिङ, कालिम्पोङ, खरसाङ र मिरिक क्षेत्र तनावग्रस्त बनेको थियो । विद्यालयमा बंगला भाषा अनिवार्य गर्ने बंगाल सरकारको निर्णयको विरोधमा सुरु भएको आन्दोलन अलग राज्य गोर्खाल्यान्डको मागसँग जोडिएको छ । दार्जिलिङ २३ दिनयता अनिश्चितकालीन बन्द छ । विद्यालय, पर्यटन, चिया उद्योगलगायत क्षेत्र ठप्प छन् । दुई सातायता बंगाल सरकारको निर्देशनमा प्रशासनले इन्टरनेट सेवासमेत निषेध गरेको छ । आन्दोलन सशक्त बनाउन दार्जिलिङ क्षेत्रका सबै राजनीतिक शक्ति एकढिक्का भएका छन् । आन्दोलन गन्तव्यमा पुर्याउने भन्दै दलहरू सम्मिलित गोर्खाल्यान्ड मुभमेन्ट कोओर्डिनेसन कमिटी बनाइएको छ । यसमा गोर्खा जनमुक्ति मोर्चा, गोर्खा राष्ट्रिय मुक्ति मोर्चा, अखिल भारतीय गोर्खा लिग, जनआन्दोलन पार्टीलगायत दल सहभागी छन् । कमिटीका संयोजक प्राध्यापक कल्याण देवानले गोर्खाल्यान्ड प्राप्त नभएसम्म आन्दोलन नरोकिने जिकिर गरे । उनले बंगाल सरकारबाट बारम्बार भइरहेको हिंसा रोक्न केन्द्र सरकारसँग आग्रह पनि गरे । उनले भने, बंगालले दार्जिलिङमा हिंसा भड्काएर गोर्खाल्यान्ड आन्दोलन दबाउने चेष्टा गरिरहेको छ ।अलग राज्य गोर्खाल्यान्ड आन्दोलन चर्किंदै गएपछि बंगाल सरकारले दार्जिलिङसहित अर्को नेपालीभाषी भारतीयको बहुल राज्य सिक्किममा पनि अघोषित नाकाबन्दी लगाएको छ । खासगरी गोर्खाल्यान्ड आन्दोलनलाई सिक्किमका मुख्यमन्त्री पवन चाम्लिङले समर्थन जनाएको भन्दै बंगालले सिक्किममा खाद्यान्नलगायत अत्यावश्यक वस्तुको आपूर्ति रोकेको हो । सिक्किम नम्बरप्लेटका सवारीसाधन तोडफोड गरिएका छन् । आमरा बंगाललगायत गोर्खाल्यान्डविरोधी संगठनहरूको अगुवाइमा नेपालीभाषीमाथि कुटपिटसमेत सुरु भएको छ । गोर्खाल्यान्डको समर्थन गरेको निहुँ बनाएर बंगालले सिक्किममाथि नाकाबन्दी सुरु गरेको हो, सत्तारूढ सिक्किम डेमोक्रेटिक फ्रन्टका नेता तथा मुख्यमन्त्री चाम्लिङले सञ्चारकर्मीहरूसँग भने, दार्जिलिङका जनताको माग संवैधानिक हो भन्न नपाउनु ? चाम्लिङले शुक्रबार सिक्किमको गेजिङमा आयोजित एक सभामा अघोषित नाकाबन्दीबाट सिक्किमले व्यहोर्नुपरेको क्षतिको बंगाल सरकारले पूर्ति गर्नुपर्ने बताए । उनले गोर्खाल्यान्ड आन्दोलनबाट सबैभन्दा बढी नोक्सान सिक्किमले व्यहोर्नुपरेको भन्दै बंगाल सरकारलाई चेतावनी दिए, कतिन्जेल नाकाबन्दी गर्छौ, हेरांैला । चाम्लिङले उत्तरतिर चीनको चलखेल र दक्षिणमा बंगालको आतंकबाट सिक्किम दोहोरो मारमा परेको बताए । बंगालको अवरोधका कारण सिक्किमको पर्यटन व्यवसाय पूर्णरूपमा प्रभावित भएको छ । सवारीसाधन सिलिगुडी झरेकै छैनन्, चाम्लिङका सल्लाहकार भीम दाहालले भने, खाद्यान्न अभाव सुरु भएको छ ।"
नेतृत्वमा दलित,"कञ्चनपुर वीरबहादुर सुनार १५ वर्षको हुँदा उनको परिवार सुर्खेतबाट बसाइँ सरेर तत्कालीन चाँदनी गाविस पुग्यो । महाकालीपारिको यो विकट गाउँमा बाढी र डुबानको समस्या चर्को थियो । टापुजस्तो भूभाग एकातिरबाट महाकाली, अर्काेतिरबाट जोगबुढा नदीले कटान गरिरहन्थ्यो । गाउँलेलाई यी समस्याबाट मुक्ति दिन पहल गर्ने कोही थिएन । २०२२ वर्षको उमेरमा वीरबहादुर नै गाउँलेको अगुवाइ गर्दै महाकाली कटान रोक्न सक्रिय भए । २०३४ मा तटबन्ध बनाउने योजना आएपछि पनि काम गुणस्तरीय भएनभएको निगरानी गरिरहे उनले । स्थानीयको अगुवाइ गर्दागर्दै राजनीतिमा पनि सक्रिय भए । र, यतिखेर ६५ वर्षीय वीरबहादुर महाकाली नगरपालिकाको मेयर चुनिएका छन्, जो दलित समुदायबाट नयाँ स्थानीय तहको नेतृत्वमा पुग्ने पहिलो व्यक्ति बने । स्थानीय बासिन्दाको आग्रहमा २०४३ मा तत्कालीन चाँदनी गाविसका प्रधानपञ्च पनि बनेका थिए वीरबहादुर । बहुदलपछि कांग्रेसबाट २०५४ मा गाविस अध्यक्ष चुनिए । २०४६ मा शेरबहादुर देउवाबाट पार्टी सदस्यता लिएका उनी जहिले पनि महाकालीपारिको खम्बा का रूपमा रहिरहे । संसदीय र संविधानसभा निर्वाचनका बेला उनलाई ठूलो आश्वासन दिइयो । तर चुनाव सकिएपछि ओझेलमा पारिए । तैपनि पार्टीप्रतिको उनको झुकाब यति बलियो रहिरह्यो कि २०५१ को संसदीय निर्वाचनमा स्वतन्त्रबाट आफ्नै भतिजा लडदा पनि पार्टीकै उम्मेदवारलाई साथ दिए । २०६४ मा सुकुम्बासी समस्या समाधान आयोगका लागि कञ्चनपुरको जिल्ला अध्यक्ष भए । मेयर चुनिएपछि उनले महाकाली र जोगबुढा नदी नियन्त्रणलाई आफ्नो मुख्य प्राथमिकता ठानेका छन् । बर्सेनि बाढी झेलिरहेका नगरवासीलाई ढुक्कसँग बस्न सक्ने वातावरण बनाउने उद्देश्य रहेको उनले सुनाए । विकास निर्माणभन्दा पनि पहिले जोगबुढा र महाकाली किनारमा बलियो तटबन्ध चाहिएको छ, उनले भने, त्यसपछि अन्य विकास निर्माणका काम पनि अघि बढाउँछु । देहरादूनमा ८ कक्षासम्म पढेका वीरबहादुरले केही वर्ष चाँदनीमै सुनको व्यापार पनि गरे । त्यसमा घाटा भएपछि चिनी मिल चलाए । त्यो पनि चलेन । अहिले उनले दोधारा र चाँदनीमा उत्पादन हुने उखु किनेर खाडसारी मिल सञ्चालन गरेका छन् । उखुको उत्पादन घटदै गएपछि चिनी मिल फस्टाउन सकेन, उनले भने, अहिले सामान्य रूपमा गुड (सख्खर) मात्र उत्पादन गर्छु । लामो समयपछि भएको स्थानीय तहको निर्वाचनमा मतदाताले गरेको सम्मान नबिर्सिने उनी बताउँछन् । सबैलाई मिलाएर आफूले पाएको मतको सम्मान गर्दै जनतालाई निराश हुन दिने छैन, उनले भने ।"
पुरुषभन्दा महिला शिक्षक बढी,"काठमाडौं संस्थागत विद्यालयको आधारभूत तह (कक्षा १८ सम्म) मा ६६ हजार ३ सय ९५ शिक्षक छन् । यीमध्ये महिला शिक्षक ३४ हजार ६ सय २५ छन् । पुरुष ३१ हजार ७ सय ७० मात्रै छन्् । यो तथ्यांकअनुुसार निजी विद्यालयमा महिला शिक्षक ५२ प्रतिशतभन्दा बढी छन् । १ देखि १० सम्म पढाउने शिक्षकको संख्यामा भने पुरुष नै बढी छन् । सामुदायिकमा १ देखि कक्षा ८ सम्म ६८ हजार १ सय २६ महिला र १ लाख १७ हजार पुरुष शिक्षक छन् । यसमा ३० हजार ४ सय ४८ प्रारम्भिक बालविकास केन्द्रमा कार्यरत ३० हजार सहजकर्ताको संख्या जोडिएको छैन । आर्थिक सर्वेक्षणअनुसार विद्यालय तह १ देखि १२ सम्म पढाउने ३ लाख १२ हजार ६ सय ८७ शिक्षक छन् । त्यसमा १ लाख १३ हजार ४ सय ११ महिला र १ लाख ९९ हजार पुरुष छन् । कक्षा १ देखि १० सम्मको सामुदायिकमा ३२८ प्रतिशत मात्र महिला शिक्षक छन् भने संस्थागत विद्यालयमा ४५१ प्रतिशत । महिला शिक्षकको अवस्था अझै सुधार गर्नुपर्ने सर्वेक्षणमा सुझाव दिइएको छ । सामुदायिक विद्यालयमा कार्यरत सबै किसिमका शिक्षक संख्यामा लैंगिक समता सूचकांक आधारभूत तह १ देखि ५ तहमा ०६८ रहेको छ । आधारभूत तह १ देखि ८ मा ०५८ प्रतिशत मात्रै छ । संस्थागत विद्यालयमा महिला शिक्षकको सहभागिता राम्रो देखिएको छ, सर्वेक्षणमा भनिएको छ ।महिला शिक्षकमा विद्यार्थीको सिकाइ सुधार गर्न लगाव बढी हुने भएकाले विद्यालयको रोजाइमा पुरुषभन्दा महिलालाई अवसर दिने गरिएको प्याब्सनका वरिष्ठ उपाध्यक्ष डीके ढुंगानाले बताए । संस्थागत विद्यालयको शैक्षिक गुणस्तर सुधारमा पनि महिला शिक्षकको भूमिका रहेको उनले बताए । महिला शिक्षकमा कामप्रति लगाव बढी हुन्छ । विद्यार्थीलाई गाइड गर्ने र माया गर्न पनि महिला शिक्षक सक्षम हुन्छन्, उनले भने, बालबालिकाको मनोविज्ञान बुझ्छन् । पुरुषले अवसर खोज्छन् । वैदेशिक रोजगारमा जान्छन् । महिलामा शिक्षण पेसाप्रति आकर्षण देखिएको छ । सरकारले पनि सामुदायिक विद्यालयमा महिला शिक्षकको संख्या बढाउन आरक्षण कोटासमेत व्यवस्था गरेको छ । आधारभूत तहमा सामुदायिक विद्यालयका शिक्षकमा पुरुष र महिला प्रतिस्पर्धी समान देखिन्छन्, शिक्षक सेवा आयोगका सहसचिव लक्ष्मीराम पौडेलले भने । शिक्षा मन्त्रालयले सामुदायिक विद्यालयमा शिक्षक व्यवस्थापन गर्न सकेको छैन । २ हजार २ सय ३३ माध्यमिक विद्यालयमा एक जना पनि शिक्षक दरबन्दी उपलब्ध छैन । कतिपय जिल्लामा प्राथमिक तहमा शिक्षक दरबन्दी बढी छ भने अन्य तहमा न्यून । उपलब्ध शिक्षक दरबन्दी पनि विद्यालयगत वा जिल्लागत रूपमा समानुपातिक दरबन्दी मिलान र व्यवस्थापनको कार्य प्रभावकारी छैन, सर्वेक्षणमा भनिएको छ । दरबन्दी मिलानका आधार र मापदण्डको नीतिगत व्यवस्था गर्नुपर्ने सर्वेक्षणले सुझाव दिएको छ । कक्षा ९१२ सम्म शिक्षक दरबन्दी न्यून हुँदा सामुदायिक स्रोतबाट सञ्चालित विद्यालयको गुणस्तर सुधार हुन सकेको छैन । विद्यालय र विद्यार्थीको स्थानीय मागभन्दा पनि केन्द्रबाट बनाइने योजना लाद्ने प्रवृत्तिले विद्यार्थी टिकाउनसमेत सकिएको छैन । कक्षा १ मा जति विद्यार्थी भर्ना भएका हुन्छन्, कक्षा ८ सम्म पनि पुग्दैनन् । कक्षा ८ सम्म पुग्दा २४ प्रतिशत विद्यार्थी हराउने गरेको सर्वेक्षणले देखाएको छ । त्यस्तै १ कक्षामा भर्ना भएका १३ प्रतिशत बालबालिका ५ कक्षासम्म नपुग्ने देखाएको छ । सरकारले विद्यालय शिक्षामा लगानी बढाएको छ । शिक्षकलाई तालिम दिइरहेको छ । कक्षामा विद्यार्थी संख्या घटदै गएको छ । तर, सिकाइ उपलब्धि भने क्रमश: घटदै गएको छ । कक्षा पाँचको गणितमा सिकाइ उपलब्धि गत वर्षसम्म ५३ प्रतिशत थियो । यो वर्ष ४८ मा झरेको छ । नेपालीमा पनि सिकाइ उपलब्धि ६० बाट ४६ मा, अंग्रेजीमा ५४ बाट ४७ मात्रै भएको छ । घट्दै विद्यार्थी पछिल्लो वर्षमा सामुदायिक विद्यालयमा विद्यार्थी भर्नादर घट्दै गएको छ । शैक्षिक सत्र ०७३ मा आधारभूत तह (कक्षा १ देखि ८) मा ५९ लाख ९४ हजार ६ सय १२ र माध्यमिक तह (९ र १० कक्षा) मा ९ लाख ५८ हजार ५ सय २ विद्यार्थी छन् । ०६९ मा विद्यालय तहमा ७२ लाख ७७ हजार विद्यार्थी रहेकामा ०७३ मा घटेर ६९ लाख ५३ हजारमा आइपुगेको छ । ०७० मा ७१ लाख, ०७० र ७१ मा ७० लाखमा झरेको थियो । त्यस्तै उच्च शिक्षा अध्ययन गर्ने विद्यार्थी पनि घटदै गएका छन् । ०७०७१ मा ४ लाख ५ हजार विद्यार्थी भर्ना भएकोमा ०७१७२ मा २ लाख ९० हजार र ०७२७३ मा ३ लाख ६० मा झरेको छ । अन्य विश्वविद्यालयमा १८ प्रतिशत अध्ययन गर्छन् भने त्रिविमा मात्रै ८२ प्रतिशत अध्ययन गर्छन् । प्रारम्भिक बालविकास पढ्ने विद्यार्थी बढ्दै कक्षा १ मा भर्ना हुनुअघि प्रारम्भिक बाल विकास कक्षामा पढ्ने विद्यार्थीको संख्या बढ्दै गएको छ । सर्वेक्षणअनुसार १ मा भर्ना हुनुअघि ६४७ प्रतिशत बालबालिका प्रारम्भिक बालकक्षामा पढ्ने गरेका छन् । आर्थिक सर्वेक्षणअनुसार ०६९७० मा ५५६ प्रतिशत बालबालिका पूर्वबाल्यावस्थाको शिक्षा विकासको अनुभव लिएर भर्ना हुन्थे । यो संख्या ०७०७१ मा ५६९ पुग्यो । ०७१७२ मा ५९६, ०७२७३ मा ६२४ पुगेकामा चालु आर्थिक वर्षमा ६४७ पुगेको छ ।"
पासपोर्टसम्बन्धी वृत्तचित्र,"काठमाडौं (कास) राहदानी विभागले पासपोर्टसम्बन्धी पूर्ण जानकारी दिन वृत्तचित्र सार्वजनिक गरेको छ । सर्वसाधारणलाई पासपोर्टको महत्त्व र आवश्यक प्रक्रियाबारे जानकारी दिन उपप्रधान तथा परराष्ट्रमन्त्री कृष्णबहादुर महराले सामाजिक सञ्जालमा वृत्तचित्र सार्वजनिक गरे । फेसबुक, टवीटर, युट्युबलगायत सामाजिक सञ्जाल, परराष्ट्र मन्त्रालय र पासपोर्ट विभागको वेबसाइटमा वृत्तचित्र राखिएको छ । विभिन्न सञ्चारमाध्यमबाट पनि यसलाई प्रसारण गर्न सकिने जानकारी विभागका अधिकारीले दिए । परराष्ट्रमन्त्री महराको निरीक्षण भ्रमणका क्रममा विभागले उक्त वृत्तचित्र सार्वजनिक गरेको हो । उक्त वृत्तचित्रले सर्वसाधारणलाई राहदानीका सबै प्रक्रिया खुलस्त पार्ने महराले बताए । विभागका सबै क्षेत्र अवलोकन गर्दै मन्त्री महराले चुस्त सेवा उपलब्ध गराउन निर्देशनसमेत दिए ।उनले ईपासपोर्टको प्रक्रिया थाल्न, जनतालाई आफ्नो डकुमेन्ट सुुरक्षित रहेको महसुस गराउन कुनै कमजोरी नराख्न र पृष्ठ थपेर सुविधा दिन पनि निर्देशन दिए ।"
दुई तिहाइ जुटाउन फेरि कसरत,"काठमाडौं सत्ता गठबन्धनका दुई शीर्ष नेताले राष्ट्रिय जनता पार्टीसँग गरेको सहमतिअनुसार संविधान संशोधनको पक्षमा दुई तिहाइ बहुमत जुटाउने कसरत थालेका छन् । सरकार र राजपाका नेताबीच शुक्रबार प्रधानमन्त्री निवास बालुवाटारमा बसेको बैठकमा एक साताभित्रै संविधान संशोधन पारित गर्ने समझदारी भएको थियो ।प्रमुख प्रतिपक्ष एमालेले संविधान संशोधनमा साथ नदिने भएपछि प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल उसको समर्थनबिनै दुई तिहाइ मत पुर्याउने कसरतमा लागेका छन् । देउवा र दाहालले शनिबार बालुवाटारमा राप्रपाका अध्यक्ष कमल थापा र नेता पशुपतिशमशेर राणासंँग छलफल गरे । छलफलमा देउवा र दाहाल संविधान संशोधनमा राप्रपा एकढिक्का हुन सक्ने या नसक्नेमा आश्वस्त हुन खोजेका थिए । थापा र राणाले पार्टीको हिव्पअनुसार संशोधनको पक्षमा पार्टी एकमत हुने बताए पनि उनीहरू आश्वस्त हुन नसकेपछि राप्रपाले आइतबार नै संसदीय दलको बैठक बोलाएर संविधान संशोधनको पक्षमा मतदान गर्ने प्रतिबद्धता जनाउने भएकोछ । त्यसका लागि बैठक डाकिसकिएको छ ।संसद्मा राप्रपाको ३७ सिट छ । राप्रपा एकमत भए संविधान संशोधन विधेयक पारित हुने प्रबल सम्भावना छ । राप्रपा सरकारमा जान चाहिरहेका बेला प्रधानमन्त्री देउवाले संविधान संशोधन विधेयकमा एकमतका सात उभिए उसलाई उपप्रधानसहित चार मन्त्रालय दिने संकेत गरेका छन् । उपप्रधान पाए राप्रपा अध्यक्ष थापा आफैं पार्टीबाट सरकारको नेतृत्व गरेर जाने पक्षमा छन् । राप्रपा एकढिक्का हुने या नहुने भन्नेमा आश्वस्त हुन नसकेकै कारण सत्ता गठबन्धन दलले संविधान संशोधनपछि मात्रै मन्त्रिपरिषद् विस्तार गर्ने योजना बनाएका छन् । कति मन्त्रालय कुनकुन पार्टीबीच भागबन्डा गर्ने भन्ने निर्णय संविधान संशोधनका पक्षमा राप्रपा एकढिक्का हुने र नहुने भन्नेले धेरै हदमा निर्धारण गर्ने देखियो, देउवा निकट स्रोतले भन्यो, राप्रपा एकढिक्का हुने अवस्था आए दुई तिहाइ समर्थन पुग्ने गरी मन्त्रिपरिषद् विस्तार हुन्छ । नत्र सबै दल सरकारमा ल्याउनुको औचित्य हुन्न । संविधान संशोधनमा एकढिक्का हुनेमा आशंका जनाउँदै सत्ता गठबन्धन दलले यसअघि राप्रपालाई उपप्रधानमन्त्रीबिनाको चार मन्त्रालय छुट्याएको थियो । उपप्रधान लिएर अध्यक्ष थापा स्वयं सरकारमा पार्टीको नेतृत्व गर्दै जाने पक्षमा छन् ।कांग्रेस नेता विमलेन्द्र निधिले राप्रपाका ३७ सदस्य नै संविधान संशोधनको पक्षमा उभिए प्रमुख प्रतिपक्षबिनै दुई तिहाइ पुग्ने दाबी गरे । तैपनि हामीले संविधान संशोधनमा प्रतिपक्षको साथ खोजेका छौं । प्रतिपक्ष एमालेसँग पनि हाम्रो छलफल हुन्छ, मन्त्रिपरिषद् विस्तारबारेको प्रश्नमा निधिले भने, संविधान संशोधन विधेयकलाई अघि बढाउने प्राथमिकता सत्ता गठबन्धनको छ । त्यसपछि मात्रै मन्त्रिपरिषद् विस्तार हुन्छ । निधि कांग्रेस र माओवादी केन्द्रबीच मन्त्रालय भागबन्डा मिलाउन गठित कार्यदलका सदस्यसमेत हुन् । निधिले शुक्रबारको बालुवाटार बैठकमा संविधान संशोधनपछि मात्रै मन्त्रिपरिषद् विस्तार गर्ने छलफल भएको बताए । राप्रपा एकढिक्का हुँदा पनि संविधान संशोधनको पक्षमा ५ सदस्य पुग्दैन । अपुग मत तान्न प्रधानमन्त्री देउवाले एकसिटे साना दललाई समेत सरकारमा ल्याउने आश्वस्त पारेका छन् । स्रोतका अनुसार हरिचरण शाह, रामकुमार राई, रुक्मणि चौधरी, सीमा विकलगायत सांसदसमेत संविधान संशोधनको पक्षमा आइसकेको दाबी सत्ता गठबन्धन दलको छ । हाल कांग्रेस, माओवादी केन्द्र, राप्रपा, लोकतान्त्रिक फोरम, राजपा, संघीय समाजवादी फोरम, नेकपा संयुक्तलगायत सरकारको समर्थनमा ३ सय ९० बढी संख्या पुगिसकेको दाबी सत्ता पक्षको छ । संसद्मा कायम कुल ५९३ संख्याको दुई तिहाइ पुर्याउन ३९६ मत आवश्यक हुन्छ । राप्रपा एक मत भयो भने संशोधन पक्षमा ४ सय ४ मत पुग्ने देखिएको छ, सत्तारूढ दलकै एक नेताले भने, संविधान संशोधन पारित गर्नकै लागि मन्त्रिपरिषद् गठनमा ढिलाइ गरिएको हो । ती नेताका अनुसार एकसिटे दलका लागिसमेत चार मन्त्रालय दिने गरी छलफल भइरहेको छ । यसो गर्दा कांग्रेसमाओवादी केन्द्रकै मन्त्रालय संख्या घट्नेछ ।"
मिलेमतोमा बिक्री,"टोकराज पाण्डेप्रवक्ता, यातायात व्यवस्था विभाग"
घरेलु हिंसाको उजुरी नै पर्दैन,"काठमाडौं बालकुमारीकी माया (नाम परिवर्तन) घरेलु कामदार हुन् । उनी १४ वर्षदेखि यस व्यवसायमा लागेकी छन् । रोजगारदाताले सम्झौताअनुरूप तलब नदिने, सातामा एक दिन पनि बिदा नदिने, बिदा मागे कामबाट निकालिदिने धम्की दिने गरेको उनले सुनाइन्। महिनावारी भएका बेला बेस्सरी ढाड दुखेको हुन्छ, तैपनि काम नगरी सुख छैन, उनले भनिन्, काम छाडिहालौं भने अर्को ठाउँमा झनै खराब पर्लान् भन्ने डर छ । श्रीमान्ले अर्की श्रीमती भित्र्याएपछि उनी काभ्रेबाट काठमाडौं आएकी हुन् । उनका काँधमा दुई जना छोराछोरी पाल्ने जिम्मेवारी पनि छ । रोजगारदाताले कहिल्यै राम्रो मुखले नबोल्ने, आठ घण्टाभन्दा बढी समय काममा घोटाउने गरेको उनले सुनाइन् । यस्ता घटना प्रहरीले सामान्य मान्छ, उजुरी लिनै मान्दैन, उनले भनिन् ।घरेलु कामदारले हिंसा खेप्नुुपरे पनि सम्बन्धित निकायमा उजुरी गर्नेको संख्या नगण्य पाइएको छ । उजुरी गरिहाले पनि हत्या र बलात्कारजस्ता घटनाका मात्र आउने गरेको श्रम कार्यालयका सूचना अधिकृत शिवजी दवाडीले बताए । श्रम अधिकारकर्मी केशव दवाडीका अनुसार अधिकांश घरेलु कामदार रोजगारदाताबाटै कुटपिटमा पर्छन् भने महिला र बालबालिका यौन हिंसामा समेत परिरहेका हुन्छन् । उनीहरूले सातामा एक दिन बिदा पनि नपाउने समस्या भोगिरहेका छन् । धेरै कमलाई मात्रै उजुरी गर्नुपर्छ, न्याय पाइन्छ भन्ने चेतना छ, दवाडीले भने, थाहा भएकाहरू पनि भएको जागिर धरापमा पर्ला भनेर उजुरी नै गर्दैनन् । बालाजुकी आशा शाही पनि घरेलु श्रमिक हुन् । भूकम्पपश्चात् काम खोज्न काठमाडौं पसेकी शाही कामको विकल्प नभेट्टाएकै कारण घरेलु काममा अल्झिएर बसेको सुनाउँछिन् । खानबस्न दिन्छु, घर पठाउन पुग्ने पैसा दिन्छु, स्कुल पठाउँछु भनेर राखे, अहिले खाएको बसेको पैसा काट्छन्, घरमा पैसा पठाउन सकिरहेकी छैन, उनले दुखेसो गरिन् । रोजगारदाताको व्यवहार पनि राम्रो नभएको उनले सुनाइन् । धेरै हेप्छन्, उस्तै परे कुट्छन्, आएदेखि एकपटक पनि घर जान, आफन्त भेट्न दिएका छैनन्, उनले सुनाइन् । आशा पनि अहिलेसम्मआफ्नो समस्या लिएर कतै गएकी छैनन् । उजुरी गर्न गइहाले भरेदेखि बस्ने ठाउँ नहुने चिन्ताले प्रहरीसम्म पुग्न नसकेको उनले बताइन् ।नेपालमा मात्र होइन, घरेलु श्रमलाई विश्वबजारमै बेवास्ता गरिने अधिकारकर्मी औंल्याउँछन् । अन्तर्राष्ट्रिय श्रम संगठनको तथ्यांकअनुसार विश्वभर ५ करोड २६ लाख घरेलु श्रमिक छन् भने नेपालमा करिब २ लाख छन् । नेपालमा युवा रोजगारीको महत्त्वपूर्ण क्षेत्र स्थापित हुन सक्ने र महिलाका लागि वैदेशिक रोजगारीको विकल्प हुन सक्ने भएकाले घरेलु श्रमलाई सरकारले व्यवस्थित बनाउनुपर्ने अधिकारकर्मीको जोड छ ।"
पुरुषमा हेपाटाइटिस संक्रमण बढ्दो,"काठमाडौं (कास) काठमाडौं र पोखरा उपत्यकाका लागूऔषध प्रयोगकर्ता पुरुषमा हेपाटाइटिस संक्रमण दर बढ्दो पाइएको छ । राष्ट्रिय एड्स तथा यौनरोग नियन्त्रण केन्द्रले सेभ द चिल्ड्ेरनको आर्थिक तथा प्राविधिक सहयोगमा गरेको अध्ययनले यस्तो तथ्यांक औंल्याएको हो । केन्द्रले ०७३७४ मा एचआईभी उच्च जोखिममा रहेका समूहमध्ये पुरुष समलिंगी, तेस्रो लिंगी र सुईद्वारा लागूपदार्थ लिने पुरुषमाथि सर्वेक्षण गरेको थियो । १६ वर्षभन्दा माथिका लागूऔषध प्रयोगकर्तामा अनुसन्धान केन्द्रित थियो । काठमाडौं उपत्यकामा सुईबाट लागूपदार्थ प्रयोग गर्ने पुरुषमा एचआईभी व्यापकता दर ८ प्रतिशत छ भने त्यसको तुलनामा हेपाटाइटिस सी १८ प्रतिशतले बढेको देखिएको छ । पोखरा उपत्यकामा पनि एचआईभीको तुलनामा हेपाटाइटिसको व्यापकता दर ४ प्रतिशत बढी पाइएको छ भने संक्रमण दर झन्डै ५ गुणा बढी अर्थात् २१ प्रतिशत रहेको अध्ययनले औंल्याएको छ ।"
रहेनन् स्वामी रामानन्द,"काठमाडौं (कास) पूर्वीय दर्शनका ज्ञाता डा स्वामी रामानन्द गिरिको ७१ वर्षको उमेरमा निधन भएको छ । १० दिनअघि अचानक फोक्सोमा समस्या देखिएपछि गिरिलाई राजधानीको ग्रान्डी अस्पतालमा भर्ना गरिएको थियो । देवघाटमा महेश संन्यास गुरुकुल सञ्चालन गरी संस्कृत अध्ययन अध्यापनमा विशिष्ट योगदान दिएका गिरिले जनक दर्शनमा विद्यावारिधि गरेका थिए । धादिङ केवलपुरमा जन्मिएका गिरि आबालब्रह्मचारी हुन् । वेदान्त दर्शनको प्रचारप्रसारमा लागेका उनले पोखरा, झापा, दमौली, स्याङ्जा, काठमाडौं लगायतका स्थानमा आश्रम सञ्चालन गरी संस्कृत अध्ययनअध्यापन सुरु गरेको जयतु संस्कृतम्का सदस्य सचिव नवराज कट्टेलले बताए ।"
संशोधन प्रस्ताव मान्य छैन,"मोरङ (कास) एमाले अध्यक्ष केपी ओलीले संविधान संशोधन प्रस्ताव मुलुकको हितविपरीत रहेकाले एमालेलाई मान्य नहुने बताएका छन् । प्रतिपक्षसँग सल्लाहसमेत नगरी सत्तापक्षले जबर्जस्ती प्रस्ताव ल्याउन लागेको उनले आरोप लगाए । अहिलेको संविधान संशोधन प्रस्ताव फिर्ता लिनुपर्छ अनि केके संशोधन हुनुपर्छ, किन हुनुपर्छ छलफल गरेर मात्रै अगाडि बढ्नुपर्छ, मोरङमा शनिबार पत्रकारसँग कुरा गर्दै उनले भने, सत्तापक्षले स्थानीय तह निर्वाचन सम्पन्न भएपछि मात्र संविधान संशोधन गर्ने सहमतिविपरीत यही महिना गर्ने भनिरहेको छ, हेरौं कसरी हुन्छ ।उनले सत्ता गठबन्धन प्रदेश र केन्द्रको निर्वाचन गराउने पक्षमा नरहेको आरोप लगाए । प्रतिनिधिसभाको आयु थप्ने अब कल्पनासमेत गर्न नसकिने भएकाले माघ ७ भित्र बाँकी सबै निर्वाचन सम्पन्न गर्नेतर्फ दल लाग्नुपर्ने उनको भनाइ छ । दोस्रो चरणको स्थानीय निर्वाचनमा कांग्रेसले ल्याएको नतिजाबाट आफू अचम्मित भएको ओलीको प्रतिक्रिया छ । आफूहरूले जनतालाई राम्ररी बुझाउन नसकेकाले कांग्रेसले धेरै सिट जितेको उनले बताए ।"
द्वन्द्वपीडित बनिन् नगर उपप्रमुख,"गुलरिया तत्कालीन माओवादीलाई सहयोग गरेको आरोपमा ०५८ चैत २६ गते सेनाले उनका दाजु रामदासको हत्या गर्यो । यो घटनाले लामो समय परिवारलाई पिरोल्यो । दुई वर्षपछि ०६० फागुन ८ गते पति काशीरामको पनि सेनाबाटै हत्या भयो । त्यसपछिका दिन कृष्णकुस्मी थारूका निकै कष्टकर बने । दाजु र पतिको हत्याको झोकमा उनी पनि पार्टीमा खटिइन् । उनै थारू अहिले ठाकुरबाबा नगरपालिकामा उपप्रमुख चुनिएकी छन् । उनलाई माओवादी केन्द्रले उम्मेदवार बनाएको हो ।ठाकुरबाबा४ बरगदाकी ३५ वर्षीया थारूले १ सय ११ मतान्तरले एमालेकी बिना भट्टराईलाई हराइन् । उनले ७ हजार ८६ मत ल्याइन् । विवाह गरेको दुई वर्षमै पतिको हत्या भए पनि उनले हरेस खाइनन्, भूमिगत भएर पार्टीको काममा निरन्तर खटिइन् । त्यही संघर्ष र लगनशीलले उनलाई उपप्रमुखको कुर्सीमा पुर्याएको छ । दुईमहिने छोराको उपचारका लागि नेपालगन्ज जाँदा संयुक्त सुरक्षा फौजले पक्राउ गरेर करिब तीन महिना जेलमा राखेको थियो थारूलाई । भूमिगत छँदा थुप्रै चुनौती सामना गरेको उनले बताइन् । अब उनी सबै पक्षलाई समेटेर नगर विकासका लागि क्रियाशील हुने योजनामा छिन् । आफूजस्तै द्वन्द्वपीडितको समस्या समाधान गर्ने उनको मुख्य चाहना छ । द्वन्द्वपीडितको पुन:स्थापना र शिक्षित बेरोजगारलाई रोजगारी दिलाउने प्राथमिकता छ । द्वन्द्वमा धेरै दु:ख भोगेकाले पीडितको मर्कालाई नजिकबाट अनुभूति गरेकी छु, उनले भनिन्, नगरपालिकाको विकासका लागि सकेसम्म प्रयत्न गर्नेछु । पर्यटकीय र धार्मिक केन्द्रका रूपमा परिचित ठाकुरबाबालाई समृद्ध नगर बनाउने योजना थारूले सुनाइन् । नगरपालिका प्रमुखमा भने एमालेका घननारायण श्रेष्ठ निर्वाचित भएका छन् ।"
पुँजीगत खर्चको दुरवस्था,"आर्थिक वर्ष सकिनै लाग्दा विकास लक्षित पुँजीगत खर्चको दुरवस्था देखिएको छ । यस वर्ष ३ खर्ब ११ अर्ब पुँजीगत खर्च गर्ने लक्ष्य लिइएकामा असार २१ सम्म १ खर्ब ३९ अर्ब रुपैयाँ अर्थात ४५ प्रतिशत मात्रै खर्च भएको छ जसले सरकारको खर्च गर्ने क्षमतामाथि गम्भीर प्रश्न उठेको छ । पुँजीगत खर्च नहुँदा विकास निर्माणमा प्रत्यक्ष असर पर्छ । पुँजीगत बजेट शीर्षकमा सर्वसाधारणको जीविकामा प्रत्यक्ष असर पर्ने पूर्वाधारमा हुने लगानी समेटिएको हुन्छ । पुँजीगत खर्च बढाउन आर्थिक वर्ष सुरु हुनु ४५ दिनपूर्व जेठ १५ मै बजेट आए पनि सुधार हुन नसक्नु विडम्बना हो । बजेट पास हुन र ठेक्का लाग्न वर्षको आधा समय बितिसक्ने भएकाले आर्थिक वर्ष सुरु हुनुपूर्व नै बजेट ल्याउने गरी संविधानमै मिति किटान गरिएको छ । संविधानको प्रावधानअनुरूप पहिलोपटक गत वर्ष जेठ १५ मै आएको थियो । तर सत्ता प्राप्तिको दौडमा रहेका कांग्रेस र माओवादी मिलेर असार मसान्तमा विनियोजन विधेयक मात्रै पारित गर्न दिएका थिए । राजस्व उठाउने, ऋण लिनेलगायत कानुन पारित गर्न दिइएन । राजस्व उठाउन २०१२ सालको सामयिक कर असुली ऐनमा भर पर्नुपर्यो । त्यसले पनि सुरुका दुई महिना अन्योल बढाएको थियो । तर त्यसपछि पनि खर्च गर्ने निकायमा तदारुकता देखिएन । योजना आयोगले अनुगमन गर्ने भने पनि प्रभावकारी हुन सकेन । स्थानीय तहको निर्वाचनले आचारसंहिता लागेर पछिल्लो समय केही समस्या भए पनि आर्थिक वर्षको सुरुका अवधिमा खर्च हुन नसक्नुमा कुनै समस्या थिएन । खर्च नगर्ने विगतकै रोग यसपटक पनि देखिएको हो । बजेटको मध्यावधि समीक्षा गर्दै ८४ प्रतिशत खर्च हुने दाबी सरकारी अधिकारीले गरे । तर अब ७० प्रतिशत खर्च हुन पनि कठिन देखिन्छ । अस्थिर सरकार र कर्मचारीतन्त्रमा बढेको राजनीतीकरण पनि पुँजीगत खर्च हुन नसक्नुको कारण हो । सरकार परिवर्तन हुनेबित्तिकै आकर्षक मानिएका आयोजनामा आफ्नो मान्छे पठाउने प्रचलन छ । त्यहाँ कार्यरत कर्मचारी र अन्य जान चाहनेहरू पनि काम नगरेर चाकरीमा पुग्छन् । राजनीतिक संरक्षण नभई सचिव हुन नसकिने रोग कर्मचारीतन्त्रमा भित्रिएको छ । त्यसैले सहसचिव र सचिवहरू दलप्रति बफादार बन्दै गइरहेका छन् जुन दुर्भाग्यपूर्ण छ । तलका कर्मचारी सहसचिव वा उपसचिव बन्नका लागि सधैं परीक्षाको तयारीमा देखिन्छन् । कम्तीमा वर्षको ३० प्रतिशत कार्यालय लागेको समयमा यी कर्मचारी बिदा लिएर तयारीमा जुटेका हुन्छन् । अख्तियार दुरुपयोग अनुसन्धान आयोग, सतर्कता केन्द्रजस्ता निकायले उजुरीकै भरमा कर्मचारीलाई दु:ख दिन थालेपछि टेन्डरमा सही गर्न उच्च तहका कर्मचारी तयार देखिँदैनन् । जसोतसो सजिलो काम गरेर फुत्किने कसरत कर्मचारीको हुन्छ ।राजनीतिक दलहरूलाई आफ्ना मतदाता रिझाउन आयोजना मात्रै बजेटमा समावेश गर्नु छ । त्यसमा काम भए नभएको हेर्दैनन् । हरेक वर्ष बजेट बढाउन दबाब मात्रै दिन्छन् । सांसदहरूलाई आफूले खर्च गर्न पाउने रकम बढ्योबढेन भन्ने मात्रै चिन्ता छ । संसदीय समितिहरू सकेसम्म आयोजना घुम्नेमा बढी केन्द्रित छन् । पुँजीगत खर्च हुन नसकेकामा भन्दा आफूलाई लाभ हुने क्षेत्रमा हात हाल्न अधिकांश समिति अघि सर्ने गरेका उदाहरण प्रशस्त छन् । सांसद र अन्य नेताले काम नगर्ने ठेकेदारलाई संरक्षणसमेत गर्छन् । कतिपय ठेकेदार त आपैं सांसद पनि छन् । ठेक्का लिएर काम नगर्ने प्रवृत्ति बाक्लो छ । उनीहरूलाई कसैले कारबाही गर्ने आँट गर्दैनन् । योजना आयोगका अधिकारीहरू यस वर्ष ७० प्रतिशत हाराहारीमा खर्च हुने अनुमान गर्न थालेका छन् । तर अर्थविद्हरू ६० प्रतिशतको हाराहारीमा खर्च हुने बताउँछन् । सरकारले ७० प्रतिशतभन्दा बढी खर्च गर्न सक्यो भने त्यो विकासको गुणस्तरीयतामा प्रश्न उठ्नेछ । आर्थिक वर्षको अन्तिम साता हतारहतारमा गरिने कामले भ्रष्टाचार बढ्नुका साथै काम पनि गुणस्तरीय नहुने खतरा रहन्छ । संघीयताको कार्यान्वयन हुँदै जाँदा चालु खर्च बढ्ने र पुँजीगत खर्चलाई रकम अपुग हुने जोखिम पनि छ । त्यसैले पुँजीगत खर्च बढाएर विकासमा सरकारी लगानीको पर्याप्तता र सुनिश्चितताका लागि नयाँ प्रकारको कार्यान्वयन योजना ल्याउनुपर्छ । सबैभन्दा मुख्य कुरा त सबैतिर बढ्दै गएको दलीय राजनीतीकरण रोकिनुपर्छ ।"
स्थानीय तह निर्वाचनको सन्देश,"बेकारका चिठी लेखक सौरभलाई मैले कान्तिपुर दैनिकमा प्रकाशित लेखहरू पढेर चिन्दै आएको हुँ । उनका सबैजसो लेख अनुसन्धानात्मक हुन्छन् र तिनले देशको दुखाइमा मल्हम लगाउने प्रयास गरेका हुन्छन् । एउटा पाठकका हैसियतले मेरा दृष्टिमा औंलामा गन्न सकिने कान्तिपुर दैनिकका लेखकमध्ये सौरभ पनि पर्छन् र मैले कान्तिपुर दैनिकमा प्रकाशित उनका केही लेखमाथि कमीकमजोरी औंल्याउँदै कान्तिपुरमै टिप्पणी गर्ने अवसर पाएको पनि छु तर कान्तिपुरको यही असार १७ गते शनिबारको कोसेलीमा प्रकाशित नेपाली अनुहार कोर्ने प्रयास शीर्षकको उनको अन्तर्वार्तामा एउटा अखबारमा डा लेखेका तीनजनाले सधैं बेकारका चिठी पठाउँछन् भन्ने उल्लेख भएको देख्ता दु:ख लाग्यो । उनले पत्रिकाको नाम उल्लेख नगरेका भए पनि त्यो पत्रिका कान्तिपुर नै हुनुपर्छ र त्यहाँ सधैंजसो चिठी लेख्ने तीनजना डा मध्ये म पनि एक हुँ । यद्यपि केही समयदेखि मैले कान्तिपुरमा नियमित चिठी लेख्ने फुर्सद पाएको छैन तथापि सौरभले बेकारका चिठी लेख्ने डा भनेर मलाई पनि संकेत गरेका हुन् । यसरी एउटा लेखकले कान्तिपुरका मजस्ता चिठी लेख्ने पाठकलाई बेकारका चिठी लेख्ने भनेर होच्याउनु युक्तिसंगत होइन । लेख लेख्नभन्दा लेख, समाचार वा सामयिक घटनाको अध्ययन गरेर टिप्पणीमूलक चिठी लेख्न झन् गाह्रो हुन्छ भन्ने कुरा हरेक लेखकले नसोच्ने हो र राष्ट्रिय स्तरका नाम चलेका दैनिक पत्रिकाले पनि बेकारका चिठी लेख्ने हो भने लेखक, पाठक र पत्रिका प्रकाशकहरूको त्रिकोणात्मक सम्बन्ध विकसित हुन नसक्ने कुरा सुनिश्चित छ । डा मतिप्रसाद ढकाल गैंडाकोट१, विकासचोक, नवलपरासी गुरुको सम्मान गरौं अन्धकारबाट उन्यालोतर्फ डोहोर्याउने गुरुहरूप्रति सम्मान प्रकट गर्ने दिनका रूपमा गुरु पुर्णिमालाई लिइन्छ । हाम्रो पहिलो गुरु आमाबुबा नै हुन् । उमेर बढ्ढै गइसकेपछि गुरुकुल, शिक्षालयका गुरुहरूबाट शिक्षा प्राप्त गर्छौं । गुरुहरूकै कारण हामीले सफलता हासिल गर्न सकेका हौं । हामीलाई सही मार्ग देखाउने र सन्देश दिने गुरुहरू नै हुन् । पछिल्लो समय प्राविधिक शिक्षा र व्यावहारिक ज्ञानका गुरु र प्रशिक्षकहरूसमेत भेटिएका छन् । माटोबिना कुनै उब्जनी हुँदैन भनेजस्तै गुरुबिना चेलाको अस्तित्व रहन सक्दैन, तसर्थ गुरुहरूको सम्मान गरौं । न्हुंछेनारायण श्रेष्ठपुल्चोक, ललितपुर डुंगा डुबाउन तम्सिने माझीहरूदलगत एवं व्यक्तिगत स्वार्थले भरिएको राजनीति नेपालमा मात्र नभएर दक्षिण एसियामै लामो समयदेखि हावी हँुदै आएको देखिन्छ । यो स्वार्थ अन्तहीन बनिरहेकै कारण दक्षिण एसियाली क्षेत्र विश्वमै बदनाम बन्न पुगेको हो । पछिल्लो समय छिमेकी मुलुकहरूमा उल्लेखनीय परिवर्तन आए पनि नेपालको राजनीति सुधारोन्मुख देखिँदैन । यसै सन्दर्भमा बिहीबार प्रकाशित अझ कति मुजफ्फरनगर शीर्षकको चन्द्रकिशोरको लेखभित्र राजनीतिक, सामाजिक र मनोवैज्ञानिक पक्षलाई सूक्ष्म ढंगबाट विश्लेषण गर्न खोजिएको पाइन्छ । खासगरी सीमावर्ती भारतीय राज्य उत्तर प्रदेशको मुजफ्फरनगर क्षेत्रमा सन् २०१३ मा दुई समुदायबीच भएको दंगासँग जोडेर तयार गरिएको मुजफ्फरनगर बाँकी है विषयक वृत्तचित्र काठमाडौंमा प्रदर्शन भएसँगै जंगबहादुर राणाको पालादेखि अहिलेसम्म जोडिएको हिंसात्मक र स्वार्थी राजनीतिले निरन्तरता पाएको सन्दर्भ नजोडिरहन सकिँदैन । यसलाई कन्फ्लिक्ट अफ भ्यालुज भन्दा कन्फ्लिक्ट अफ इन्ट्रेस्ट हावी भएको मान्न कर लाग्छ । स्वार्थसिद्धिका लागि सर्वसाधारणबीच असुरक्षाको भाव उत्पन्न गराउनु, अरू समुदायलाई टेढो आँखाले हेर्न प्रोत्साहित गर्नु, आफूले प्रतिकार गर्दा मात्र सुरक्षित रहिन्छ भन्ने मनोविज्ञानको सामाजिकीकरण गराइनु २०४६ सालपछि हिंसात्मक राजनीतिलाई उत्कर्षमा पुर्याइएका परिदृश्य हुन् यी । अहिले यो निकृष्ट प्रवृत्तिको जरा अरू मजबुत भएको देखिन्छ । मुलुकलाई बचाउन खोज्ने राजनीतिज्ञको संख्या न्यून बन्दै गएको छ, डुंगा पार लगाउनेभन्दा आफू उम्केर जनता डुबाउन खोज्नेको भीड बढेको छ । अरूलाई भिडाएर, लडाएर, सिध्याएर शक्ति सञ्चय गर्न खोज्नेले आफू स्वयं र मुलुकलाई पनि डुबाएर छाड्नेछन् । डाभुवनेश्वर शर्माचन्द्रागिरि२, काठमाडौं कालोपत्रे गरेको दुई महिनामै खाल्डा पूर्वपश्चिम राजमार्गको जैसरी खोला पुलवारि र पारि गरिएको कालोपत्रे २ महिना नबित्दै भत्किएर खाल्डाखुल्डी बनेको छ । गैंडाकोट नगरपालिकाअन्तर्गत पर्ने यो खोलाको पुल भाँचिएको २ वर्षपछि बल्लतल्ल सञ्चालनमा आएको थियो । अहिले पुल वारिपारि गरिएको पिच भत्किएर खाल्डाखुल्डीमा पानी भरिएको देख्दा मन भरंग भएर आएको छ । बनाउनेले पैसा लिएरै बनाएको होला अनि गुणस्तर हेर्ने प्राविधिकले मापदण्डअनुरूप ठीक छ भनेर सिफारिस गरेकै होला अनि रकम भुक्तानी दिएकै होला । सबैले इमानदारीसाथ काम गरेको भए कालोपत्रे यतिछिट्टै उप्केर राजमार्गमा खाल्डाखुल्डी पर्ने थिएन । राज्यमा यस्तो कामको निरीक्षण गर्ने कसले हो ? गोबिन्दराज कोइराला हर्कपुर, नवलपरासी कोटेश्वर जाम र ट्राफिक प्रहरीकान्तिपुरमा प्रकाशित समाचारअनुसार जाम व्यवस्थापन गर्न नसकेका कारण कोटेश्वर ट्राफिकको टोली नै सरुवामा परेछ । सकुन्जेलसम्म ज्यान दाउमा राखेर पनि निरीह बन्दै कारबाहीमा तानिएका ट्राफिकको टोली देख्दा पक्कै सबैका मनमा दया पलाउँछ होला । किनकि यो कमजोरी एउटा व्यक्ति वा ट्राफिकको समूह विशेषभन्दा पनि सरकारको सडक आवागमन चुस्त पार्ने नियम र ट्राफिक जाम खुलाउन व्यवस्थापकीय पद्धतिलाई नियमन गर्ने निकाय फेल भएपछि पैदा भएको समस्या हो । कोटेश्वर वृत्तमा अर्को ट्राफिक टोली जाँदैमा त्यहाँ भीड व्यवस्थापन भइहाल्छ भन्ने हुँदै होइन । यो एकाध वर्षभित्र सिर्जिएको समस्या पनि होइन । यसले तमाम समस्याका स्रोत परिचालन गर्न राज्यमा बस्ने माथिल्ला व्यक्तिसँग सौदाबाजी गर्दै आजको डरलाग्दो निकासविहीन जामको स्वरूप र आकार तयार पारेको हो । यो जामको समस्या समाधान पैतालामा बिझेको काँडो झिकेजस्तो सहज पनि छैन । श्यामसुन्दर कुइकेलहाँडीगाउँ, काठमाडौं महिलालाई अवसरकान्तिपुरमा शुक्रबार प्रकाशित समाचारअनुसार पलाता गाउँपालिकाकी नवनिर्वाचित उपाध्यक्ष दाना न्यौपानेको समाज बदल्ने आँट र योजनाले मान्छेले पढेर भन्दा परेर सिक्छ भन्ने पुष्टि गरायो । नवसाक्षर न्यौपानेले समाजलाई राम्ररी बुझेकी छन् । उनले समाजसुधारमा आशातीत काम गर्न सक्नेमा शंका गर्न हुँदैन । अवसरले महिलालाई सक्षम बनाउँछ । दाना न्यौपानेलाई सफल कार्यकालको शुभकामना । सोफिया भट्टराईविराटनगर, मोरङ नेपालीका आस्थापुञ्ज भानु१८७१ असार २५ गते तनहुँमा जन्मिएका भानुभक्त आचार्यले रामभक्तिमा केन्द्रित रही रामगीता मात्र लेखेनन्, सिंगो रामायण नै तयार पारिदिए । उनले संस्कृतका आदिकवि वाल्मीकिद्वारा रचित रामायणको भावानुवाद गरेका थिए । यसपछि पनि उनले बधूशिक्षा, प्रश्नोत्तर माला आदि कृति पनि रचना गरे । भानुको उक्त रामायणलाई प्रकाशनमा ल्याई मोतीराम भट्टले जनजिब्रोमा रसासिक्त तुल्याए । खेतखलियानदेखि गाउँ, सहर र बिहेबटुलोसम्म पुर्याए । पृथ्वीनारायण शाहले भौगोलिक एकीकरण गरे भने भानुको यस कृतिले सारा नेपालीको मानसिकतालाई जोड्न सफल भयो । भट्टले नै भानुभक्त आचार्यको जीवनचरित्र (२०४८) प्रकाशन गरी उनको महत्त्व पनि बढाए । यसपछि आचार्य नेपाली मनोविज्ञानका रसायनकर्ता र नेपाली साहित्यका सूत्रधार साबित भए । यसपछिका मूर्धन्य साहित्यकार कविशिरोमणि लेखनाथ पौड्याल, महाकवि देवकोटा, नाट्यसम्राट् समदेखि आजसम्मकै नवोदित पुस्ताले पनि उनलाई बिम्ब बनाएर कविता रच्न थाले । उनका नाउँमा विद्यालय, क्याम्पस, पुस्तकालय, संघसंस्था, प्रतिष्ठान र पुरस्कारहरू स्थापित हुनुका साथै नयाँ नयाँ संस्थाहरू खोल्ने र त्यसको नाम उनकै नाउँसँग जोड्ने क्रम अद्यापि जारी छ । विभिन्न संघसंस्थाले पनि उनको सालिक निर्माण र कम्तीमा पनि भानुजयन्तीका दिन प्रभातफेरी, साहित्यिक गोष्ठी, पुरस्कार वितरण, उनका कृतिबारे चर्चापरिचर्चा र उनका बारेमा अनुसन्धान गरिएका कृति लोकार्पण गर्ने गरिरहेका छन् । नेपाल सरकारले पनि उनलाई आदिकविसहित महान् राष्ट्रिय विभूतिको सम्मान प्रदान गरेको छ । भानुभक्त नेपालभित्र जति लोकप्रिय छन्, त्योभन्दा ज्यादा नेपालबाहिरका मुलुकमा लोकप्रिय र सम्मानित छन् । खासगरी भारतको दार्जिलिङ, सिक्किम, आसाम, मणिपुर, देशरादूनमा अतिशय सम्मानका साथ उनको नाम लिइन्छ । त्यस क्षेत्रमा भानु गाउँ, भानुचोक भेटिन्छन् । यहाँसम्म कि अदालतहरूमा श्रीमद्भागवत् गीताको सट्टा भानुभक्त आचार्यकृत रामायण छोएर शपथ खुवाइन्छ । यो नै उनीप्रति दर्साइएको उच्च सम्मान हो । भुटान र म्यानमारलगायत विभिन्न मुलुकमा भानुजयन्तीमा विशेष समारोह हुने गरेका छन् । भानुभक्तको व्यक्तित्व र कृतित्वमाथि पनि निकै अध्ययन अनुसन्धान भएका छन् । धेरै अनुसन्धानमूलक कृति प्रकाशनमा आएका पनि छन् । यसर्थ पनि भानु सिंगो नेपालीभाषीका निम्ति मात्र नभई आम मानव सभ्यताका धरोहर बन्न सफल देखिन्छन् । डा धनपतिकोइरालाकावासोती, नवलपरासी स्रष्टाउपर नमीठो शब्दअसार २४ गते कोसेलीमा प्रकाशित राजकुमार बानियाको न सियो न बन्चरो लेख पठनीय छ । हुन पनि पुरातत्त्वविद्, अनुसन्धानकर्ताजस्ता राज्यद्वारा प्रदत्त सुविधाभोगी पदमा बसेर त्यही विषयमा अनुसन्धान गर्नु भनेको डाक्टरले बिरामी हेर्नु, इन्जिनियरले सडक बनाउनुजस्तै आफ्नो पदीय दायित्व निर्वाह गर्नु हो । जीवनयापनका लागि एकातिर पेसा अपनाएर अर्कातिर यस किसिमका अनुसन्धानात्मक कृति सिर्जना गर्दै जानु भनेको चाहिं अवश्य पनि त्यसप्रतिको निष्ठा हो । यसो भए पनि यस्ता अनुसन्धानकर्ता जोशीका विषयमा चाहिं डा महेशराज पन्तले कस्ता कस्ता महालण्ठ पनि नेपालको इतिहासको अन्वेषण गरी टोपल्ने काममा लागेका रहेछन् (पूर्णिमा पूर्णांक ११४, पृ३५) भनी लेख्नुभएको छ । डा पन्तले जोशीका हालसम्म प्रकाशित इतिहाससंस्कृति विषयका २८ ओटा ग्रन्थ पढ्न नपाउनुभएको त अवश्य पनि होइन होला । किन एउटा स्रष्टाले अर्काे स्रष्टाउपर यति नमीठो शब्दको प्रयोग गर्नुभएको होला ? यति सुन्दर लेखमा बानियाले यस सम्बन्धमा पनि अलिकति छलफल चलाइदिनुभएको भए सुनमा सुगन्ध हुने थियो । डा नयनाथ पौडेल, कालीमार्ग, नयाँबानेश्वर तराईमा एमाले किन अगाडि ?तराईमधेसमा २० जिल्ला छन् जसको भारतसँग सीमा जोडिएको छ । पहिले पूर्वदेखि पश्चिमसम्म एक मधेस एक प्रदेशको नारा थियो । पछि एक मधेस दुई प्रदेश भनियो र अहिले आएर ती २० जिल्ला नेपालका ५ वटा प्रदेशमा रहन पुगे । तर पनि कोर मधेस प्रदेश भनेर २ नम्बर प्रदेशलाई मान्ने गरिएको छ जसमा असोज २ गते स्थानीय तहको निर्वाचन हुँदै छ । अन्य प्रदेशमा पर्ने १२ जिल्लामा चुनाव भइसकेको छ, जहाँ १ सय ३० स्थानीय तह छन् । तिनमा एमाले एक्लैले ५८ स्थानीय तह जितेको छ । कांग्रेसले ४०, माओवादीले १३, संघीय समाजवादी फोरमले ८ र लोकतान्त्रिक फोरमले ६ वटा जितेका छन् । यसपटक तराई मधेसमा एमाले पुरै बढारिन्छ भन्ने कथनलाई निर्वाचनले गलत साबित गरिदिएको छ । कांग्रेस, माओवादी दुवैको सिट जोड्दा पनि एमाले बराबर पुग्दैन तराईमा । राजपाले निर्वाचनमा भाग नलिए पनि चुनावमा उपेन्द्र यादव र विजय गच्छदारको पार्टीको सक्रिय सहभागिता थियो । तर तिनीहरूले अपेक्षित भोट ल्याउन सकेनन् । एमालेको भोट काट्न सकेनन् । उता एमालेले तराईकै जनाधार भएका नेतालाई छानीछानी टिकट दियो, जुन जितको कारक बन्यो । एमालेले लिएका अडान र नीतिले गर्दा तराईमधेसमा एमालेको हार निश्चित छ भनेर भन्ने गरिएको थियो तर उसको नीति र अडान सही रहेछ भन्ने प्रमाणित यो निर्वाचनको मत परिणामले गरेको छ । भारतीय नाकाबन्दीलाई सघाउन सीमा नाकामा धर्ना दिई आफ्नै नेपाली दाजुभाइलाई दु:ख दिने मधेसवादी पार्टीहरूको नीति सही रहेनछ भन्ने कुरालाई तराईवासी मतदाताले प्रमाणित गरी देखाइदिएका छन् । इटहरी, बुटवल र भैरहवाजस्ता तराईका केन्द्रभूमिहरूमा एमालेले विजय प्राप्त गर्नुले तराईवासी एमालेको नीतिसँग होइन, बरु कांग्रेस, माओवादी र स्वयं मधेसी दलहरूले लिएको नीति र अडानसँग रुष्ट र असन्तुष्ट रहेको देखाएको छ । निर्वाचन बहिष्कार गर्ने राजपालगायतका पार्टी नीतिलाई तराईवासीले बहिष्कार गरिदिएका छन् । पहिलो र दोस्रो चरणको निर्वाचनबाट एमाले एक्लैले देशव्यापी रूपमा ४५ प्रतिशत स्थानीय तह कब्जा गरेको छ । कांग्रेसले ३६ र माओवादी केन्द्रले केवल १३ प्रतिशत सिट जितेका छन् । अर्थात मुलुकको सबैभन्दा ठूलो हिस्सा वा जनमत एमालेको रहेको प्रमाणित भएको छ। गोपाल देवकोटाचाबहिल, काठमाडौं राजपा चुनावमा जानुपर्छ पहिलो चरणको स्थानीय निर्वाचनबाट निर्वाचित प्रतिनिधिहरूले जिम्मेवारीपूर्वक आफ्नो कार्यभारसमेत सम्हालिसकेका छन् भने दोस्रो चरणमा निर्वाचित प्रतिनिधिले पनि कार्यभार सम्हाल्दै छन् । तर तराई मधेसको २ नम्बर प्रदेशमा अझै पनि निर्वाचन हुन सकेको छैन । २ नम्बर प्रदेशका जनता पनि आफूले चाहेको प्रतिनिधि छान्न आतुर नै छन् । दोस्रो चरणमा भएको निर्वाचनका कतिपय स्थानमा राजपाका नेता र कार्यकर्ताले स्वतन्त्र उम्मेदवारी दिनु र उत्साहपूर्वक रूपमा मतदाताले भाग लिनुले आफ्नो स्थानमा जनप्रतिनिधि नै चाहिन्छ भन्ने पुष्टि गरेको छ । राजपाका नेताकै कारण प्रदेश नं २ का जनतामाथि अन्याय हुन पुगेको छ । आफूले चुनेको प्रतिनिधिमार्फत विकास निर्माण भएको हेर्न त्यहाँका जनता पनि चाहन्छन् । जनताको चाहनाअनुसार राजपा अब पनि नचल्ने र यसरी राज्य हितविपरीत राजनीतिमा खोचे थाप्दै जाने नै हो भने भोलि जनताको नजरबाट नेताहरू एक्लिन सक्छन् । असोज २ गते प्रदेश नम्बर २ मा निर्वाचन गर्ने घोषणा सरकारले गरिसकेको छ । त्यो निर्वाचनको सदुपयोग गर्नु राजपा नेता र प्रदेश नम्बर २ का जनताका निम्ति हितकर छ । तिलप्रसाद न्यौपाने माछापोखरी चोक, काठमाडौं म्यादी प्रहरीको सेवानेपालका ७५ हजार युवा म्यादी प्रहरी घर फर्किंदै छन् । उनीहरूले राष्ट्रको महान् पर्व स्थानीय तहको निर्वाचन सफल बनाउन सहयोग गरे । ५५ दिनका लागि नियुक्ति भएका उनीहरूले निर्वाचन सरेकाले थप केही काम गर्न पाए । ६ वटा प्रदेशको निर्वाचन भइसकेको छ भने अब प्रदेश नं २ को बाँकी छ । यो चुनावमा म्यादी प्रहरीका रूपमा खटिएका युवालाई योग्यताअनुसार तालिम दिई सेवा लिन सम्बन्धित निकायको ध्यान जाओस् । बलराम थापाकुश्लेचौर, क्षेत्रपाटि, काठमाडौं"
काठमाडौंमै नअटाउने इगो भएका मान्छेहरू छन्,"प्रत्युष वन्त इतिहासकार तथा समाज अध्येता हुन् । दुई दशकदेखि प्रकाशित भइरहेको सिन्हास जर्नलको सम्पादकमण्डलका सदस्य वन्त अध्ययन अनुसन्धान संस्था मार्टिन चौतारीसँग पनि आबद्ध छन् । नेपालको इतिहास, शिक्षा, स्वास्थ्य र सामाजिक अर्थतन्त्रबारे खोज तथा अनुसन्धानमा निरन्तर लागिरहेका वन्त मिडियाबारे पनि सूक्ष्म अध्ययन गर्छन् । मिडिया अध्ययन का संस्थापक सम्पादक वन्तका रेडियो र छापामाध्यमबारे पुस्तकहरु प्रकाशित छन् । इतिहासमा विद्यावारिधि गरेका वन्तको सहसम्पादनमा बीसभन्दा बढी पुस्तक प्रकाशित छन् । नेपालको इतिहास र समाजका विभिन्न आयामको समाजशास्त्रीय तथा मानवशास्त्रीय अध्ययनको अवस्था, अहिलेको समयमा नेपाली र विदेशी अध्येयताको चासोका क्षेत्र र पठन तथा अध्ययन संस्कृतिको विकासबारे वन्तसँग सुधीर शर्मा र यज्ञशले गरेको कुराकानीको सम्पादित अंश : नेपालसम्बन्धी अध्ययन अहिले केकस्ता विषयमा केन्द्रित भइरहेको पाउनुहुन्छ ?यसलाई दुई हिसाबले हेर्न सकिन्छ । नेपालको राजनीतिक र सामाजिक क्षेत्रका सार्वजनिक वृत्तहरूमा जेजस्ता विषयमाथि छलफल भइरहेको छ, त्यसअनुसार अध्ययनअनुसन्धान गर्ने एउटा परिपाटी छ । जनयुद्ध चलेको पहिलो चारपाँच वर्षहरूमा नेपालमा अध्ययन गर्न आउनेहरूलाई यसमाथि त्यति चासो थिएन, तर सन् २००१ को राजदरबार हत्याकाण्डपछि जनयुद्धलाई ध्यानमा राखेर अध्ययनहरू हुन थाले । अहिले भूकम्पलाई केन्द्रमा राखेर अध्ययन गर्ने टोलीहरू जताततै बनेका छन् । अर्को परिपाटी भनेको सामाजिक वृत्तमा जेसुकै छलफल भइराखोस् मतलब नराख्ने, आफ्नो विधाको कुनै विशिष्ट विषयमाथि मात्रै चासो राख्ने । यो दृष्टिबाट नेपालभित्र धेरै विषयमा काम भइरहेको छ । तर केके विषयमा भइरहेछ, भन्न गाह्रो छ । यस्ता कामलाई सार्वजनिक वृत्तमा देखाउने परिपाटी एकदमै कमजोर छ हाम्रो । तपाईंको अध्ययनचाहिं अहिले केमा छ नि ?म जुन ठाउँमा काम गर्छु, त्यहाँ दुई थरी अध्ययनको काम हुन्छ । एउटा आफूले गर्ने, नितान्त आफ्नो अनुसन्धानको रुचि भएको काम । दोस्रो, संस्था चलाउनलाई आवश्यक संस्थागत कामहरू । यस्तो काम भनेको आफैंले अनुसन्धान नगर्ने तर अनुसन्धान गर्ने कामलाई व्यवस्थापन गर्ने हो रिसर्च म्यानेजर जस्तो । अनुसन्धानकै हिसाबले मैले अहिले मार्टिन चौतारीका रिसर्चर र एक अमेरिकी रिर्सचर मिलेर नेपाल इज दि लङ नाइन्टिन फिभ्टिज भन्ने शीर्षकमा दुई भोल्युम किताबको काम गरिरहेको छु । अहिले भइरहेको नेपाली समाजको अध्ययन कस्तो लाग्छ ?नेपालमा अहिले मूलत: दुई थरी काम भइरहेका छन् । एक थरी भने घटनामा मात्रै केन्द्रित हुने । घटनाकेन्द्रित किताबहरू बजारमा प्रशस्तै भेटिन्छन्, तर घटनालाई अन्य सामाजिक, राजनीतिक र आर्थिक विकासजस्ता पक्षबाट फराकिलो सन्दर्भमा हेर्ने काम कम भएको छ । घटनाको व्याख्या गर्ने तर त्यस समयमा कुनै निश्चित पात्रहरू महत्त्वपूर्ण नै छैनन् जस्तो । अर्को तरिका छ, केही निश्चित पात्रहरू मात्रै महत्त्वपूर्ण छन्, लामो समयदेखि नेपाली समाजमा भइरहेका घटनाक्रम भने महत्त्वपूर्ण छैनन् भनेजस्तो गर्ने । अनि नेपालमा इतिहास विधाभित्र एकएक गरी केलाउने थोरै मान्छे मात्रै छन् । समाजशास्त्रमा पनि लेखिनुपर्ने कुरा के हो भनेह्वाइ सोलिड हिस्ट्री विल बी भेरी युजफुल फर सोसियोलोजी ? तर यस्तो लेख्ने आँट कसको ? हाम्रो अनुसन्धान पद्धति नितान्त नौलो वा कान्छो छ, परिपक्व भइसकेको छैन । हामीकहाँ समाजशास्त्रको पढाइ धेरै पछि सुरु भएको हो । यो कमजोर छ भन्ने पनि सबैलाई थाहा छ, तर कसरी बलियो बनाउने भन्नेबारे हामीकहाँ अलि कम छलफल हुन्छ । प्राज्ञिक अध्ययनहरू प्राय: अंग्रेजी भाषामा हुन्छन् र अंग्रेजीमै छापिन्छन् । यस्ता काम जसले त्यस विषयमा काम गरेका छन्, तिनले मात्र पढे हुन्छ कि अलि धेरैले पढून् भन्ने लाग्छ ?यो सन्दर्भमा पनि भारतको केही उदाहरण दाँज्न सकिन्छ । भारतमा सन् १९३० को दशकसम्म एक थरी प्राज्ञिकहरू थिए, जो दुई भाषामा लेख्न सक्थे । उनीहरू अंग्रेजी र अर्को मातृभाषामा बराबरी लेख्थे, त्यसैले उनीहरूलाई अनुवादकको खाँचो परेन । तर नेपालमा भने केही विधामा त नेपाली भाषामै मात्र काम हुन्छ, जस्तो इतिहाससम्बन्धी विधा । २००७ सालसम्बन्धी इतिहासका सबै कुरा नेपालीमै मात्र उपलब्ध छन् । अंग्रेजीमा उपलब्धै छैनन् भनेको होइन, तर तपाईंले ००७ सालसम्बन्धी दसवटा किताब कुनकुन पढ्नुपर्छ भनेर सोध्नुभयो भने नौवटा त नेपाली भाषामै छन् । यस्तो किन भयो त ? त्रिभुवन विश्वविद्यालयबाट ००७ सालको संक्रमणमाथि अनुसन्धान गर्ने एकाधबाहेक सबै व्यक्तिले आफ्नो पीएचडी थेसिस नेपालीमा लेख्नुभएको छ । यसको फाइदा र बेफाइदा दुवै छ । नेपालसम्बन्धी अध्ययनअनुसन्धान गर्ने विदेशीहरूले नपढिदिएको हुनाले त्यस्तो काम जति परिचित हुनुपर्ने हो, त्यति हुन सकेको छैन । जोन ह्वेल्पटनको नेपालसम्बन्धी किताब ००७ सालको समयमाथि काम गर्ने सुरेन्द्र केसी वा राजेश गौतम वा भवेश्वर पंगेनीको भन्दा धेरै उद्धृत हुन्छ । समाजशास्त्र र मानवशास्त्र विधामा भने नेपालीअंग्रेजी दुवै भाषामा लेख्ने क्रम जारी छ । अंग्रेजी भाषामा किन चासो छ भने, अंग्रेजीमा लेख्दा त्यो नेपालबाहिर पढिन्छ । यो एउटा तथ्य पनि हो र भ्रम पनि । अंग्रेजीमा लेखेर आफूलाई प्रशिक्षित गर्न अहिले एउटा पुस्ता प्रयासरत छ । म त उहाँहरूलाई के भन्छु भने तपाईंहरूको कामकाजी भाषा नेपाली हो भने नेपालीमै लेख्नुस् । कालान्तरमा आत्मविश्वास यति बढेर आउँछ कि तपाईंले त्यसलाई अंग्रेजीमा पनि लेख्न सक्नुहुन्छ । नेपालसम्बन्धी अध्ययन गर्ने भनेको चाहिं झुर अंग्रेजीमा लेख्ने वा राम्रो अंग्रेजीमा झुर कुरा लेख्ने भने होइन । झुर कुरालाई सोझै झुर नै भन्ने हो । झुर अंग्रेजीमा राम्रो कुरा लेख्ने वा झुर विषय राम्रो अंग्रेजीमा लेख्ने प्रवृत्ति कत्तिको छ ?एक थरी नेपालीमा पढ्न नसक्ने र नेपाली स्रोतहरूमा काम गर्न नसक्नेहरू पनि अहिले नेपालमाथि काम गर्न थालिरहेका छन् । नेपाली स्रोतहरूमा उपलब्ध ८० प्रतिशत सामग्रीमा आधारित भएर २० प्रतिशत काम अंग्रेजीमा छापिँदै छ । मानौं, तपार्इंले नेपालसम्बन्धी कुनै विषयमा अंग्रेजी भाषामा लेखेर एउटा सामग्री लन्डनबाट निस्कने जर्नलमा पठाउनुभयो भने उक्त जर्नलले पियर रिभ्यु अर्थात् समकक्षी समीक्षाका निम्ति त्यो सामग्री आफ्नै रिभ्युअर कहाँ पठाउँछ । नेपाली नपढ्ने र नेपाली सन्दर्भ नबुझ्ने पियर रिभ्युअरले कस्तो पियर रिभ्यु गर्ला ? पियर रिभ्युको बैधानिकता त पियर रिभ्यु कसले छानेको छ भन्नेमा भर पर्छ । तपाईं नेपाल अध्ययनमा चुर्लम्म डुबेको मान्छे, तपार्इं पियर रिभ्युअरमा छानिनुहुन्न भने अवश्य त्यो पियर रिभ्यु राम्रो हुँदैन । यसरी पियर रिभ्युको प्रक्रियाबाट गुज्रेर आएको लेख जर्नलमा पनि छापिन्छ तर त्यो पढ्नलायक नहुन पनि सक्छ । त्यसैले यस्तो भ्रमबाट मुक्त हुन जरुरी देखिन्छ । पहिला जनयुद्धका कारणले, त्यसपछि राजनीतिक संक्रमण र भूकम्पका कारणले नेपालबारे अंग्रेजीमा धेरै कुरा लेखिँदै छन् । अंग्रेजीमा लेख्दा त्यसको एक्सपोजर धेरै हुने सम्भावना पनि हुन्छ । तर अंग्रेजीमा कमजोर कुरा लेख्दा पनि त्यसको एक्सपोजर बढी हुने सम्भावना उत्तिकै भयो । भनेपछि हाम्रो चुनौती भनेको के भयो भने त्यस्ता किसिमका जर्नलको पियर रिभ्यु नेटवर्क हरूमा नेपाल बसेर अध्ययन गरिरहेका वा नेपालमाथि गहिरो अध्ययन गरेकाहरू विदेशीहरूले प्रवेश गर्न कोसिस गर्नुपर्यो । नेपालमा हामीले जेलाई भनसुन भन्छौं नि, ठ्याक्कै त्यस्तै भनसुनले बन्ने नेटवर्क हो त्यो । एउटा बहस छ नि अन्तर्राष्ट्रिय स्तर को काम भएन भन्ने । हाम्रो सन्दर्भमा यसलाई कसरी बुझ्ने ?नेपालमा एक थरी मान्छेहरू अत्यन्तै लघुताभासबाट पीडित भएको देखियो अन्तर्राष्ट्रिय काम अरू देशमा मात्रै हुन्छ, हामीले गर्न सकिरहेका छैनौं भन्ने । हामीले गर्न नसक्नाका थुप्रै कमीकमजोरीमध्ये जेलाई अन्तर्राष्ट्रिय स्तर भनिन्छ, त्यो काम नेपालमा पनि भइरहेको छ भनेर देखाउनुपर्ने कुरा हो । नेपाली भाषामा लेखियो भन्दैमा त्यो अन्तर्राष्ट्रिय स्तरको हैन भनेर कसैले भन्छ भने त्यो मान्छेले सार्वजनिक वृत्तमा आफूलाई मूर्ख बनाउने अधिकार प्रयोग गरेको ठहरिन्छ । नेपाली समाजका विविध पाटामाथि अध्ययन गर्ने विदेशीको चासो अहिले पनि देखिन्छ । नेपालीहरूको रुचि पनि त्यो स्तरमा बढिरहेको छ कि छैन ?यस्तो क्रम नेपालीमा पनि बढिरहेको छ । नेपालसम्बन्धी विषय नभएका अन्तर्राष्ट्रिय जर्नलहरूमा पनि नेपालीहरूको लेख देखिन थालेको छ । राजनीतिसम्बन्धी जर्नल हुन् या विकाससम्बन्धी वा आतंकवाद र हिंसा विषय समेटिने जर्नलहरू नै किन नहुन्, त्यसमा पनि नेपालीहरूको उपस्थिती देखिन्छ, जुन आजभन्दा २० वर्षअघिको दाँजोमा बढ्दै आएको परिणाम हो । यसका केही कारण छन् । पहिलो, नेपालबाहिर पढ्ने नेपालीको संख्या एकदमै बढेको छ । तिनलाई पढ्ने क्रममै वा पीएचडी गर्ने क्रममा यस्ता जर्नलमा लेख छपाउनुपर्ने बाध्यता छ । त्यसरी नै प्राज्ञिक धनआर्जन गर्ने क्रममा पनि यस्ता काम भएका छन् । दोस्रो कारण, गएको २० वर्षमा नेपालबाहिर पहिलोचोटि प्राज्ञिक कर्म गर्ने नेपालीहरू स्थापित हुँदै छन् । भलै, एकाध अपवादबाहेक उहाँहरू आफ्ना क्षेत्रमा एकदमै कमजोर तरिकाले स्थापित हँदै हुनुहुन्छ । त्यसैकारण उहाँहरूको प्राथमिक चासो भनेको आफ्नो जागिरको सुरक्षा नै हो । तैपनि उहाँहरूले नेपालसम्बन्धी गर्ने अनुसन्धान होस् वा घुमाउरो तरिकाले नेपाल छोएर गर्ने अनुसन्धानहरू पनि जर्नलहरूमा छापिन थालेका छन् । यसले देखाउँछ, लेख्ने नेपालीहरूको संख्या बढिरहेको छ । तेस्रो कारण, नेपालमा हामी आफैंले गरिरहेको कर्म र विश्वविद्यालयमार्फत भइरहेको कर्मले पनि जर्नलहरूमा लेख्न सक्ने विद्यार्थीहरूको संख्या बिस्तारै बढाइरहेको छ । मार्टिन चौतारीले निकाल्ने सिन्हास जर्नलका गएका पाँच वर्षका अंकहरू हेर्नुभयो भने पनि त्यो देखिन्छ । यस्तो आशा देखिँदादेखिँदै पनि नेपालमा आम बुझाइ के छ भने विश्वविद्यालयअन्तर्गतका सिन्हास, सेडाजस्ता पुराना अध्ययन संस्था एकदमै कमजोर भए । नेपालको प्राज्ञिक बहस एकदमै कमजोर छ भन्ने बुझाइ छ । के त्यो गलत हो ?नेपालका पत्रपत्रिकामा सिनाससम्बन्धी समाचार खुबै निस्कन्छ कुनै बेला त्यो एकदमै सक्रिय थियो, अहिले मृतप्राय: छ भन्दै । त्यस्ता समाचारमा खड्गविक्रम शाह वा डोरबहादुर बिष्टका पालामा गज्जब थियो वा प्रयागराज शर्माले चलाउँदा जीवन्त थियो भनिन्छ । त्यो भएकै हो । तर समयक्रममा हेर्दा, त्यस्तो गोल्डेन एज कहिल्यै थिएन । सिनास सधैं राम्रो कहिल्यै पनि भएन । हो, त्यसका केही कुरा राम्रा थिए । हाम्रा अग्रजले सिनासलाई अन्तर्राष्ट्रिय स्तरको बनाउन धेरै मिहिनेत गरेका पनि हुन् । त्यो अवस्थालाई हेर्दा सिनास अहिले जीवित छैन भन्न केही गाह्रो छैन । तर एक समय नेपालमा गोल्डेन एज थियो र अहिले त्यो थान्को लाग्यो भन्नेचाहिं होइन । अहिले नेपालमै बसेर अन्तर्राष्ट्रिय स्तरका जर्नलमा छाप्न सक्ने मान्छेहरू छन् । त्यो भनेको यी मान्छेले अन्तर्राष्ट्रिय स्तरमा स्वीकार्य काम गर्न सक्छन् भन्ने हो । कुरा यति मात्रै हो कि यस्ता मान्छेहरू एउटै मात्र संस्थामा छैनन् । यस्ता रिसर्चर हरू एउटा सिनासमा हैन कि २५ वटा संस्थामा छरिएर बसेका छन् । यसरी काम भएकाले कुनै एउटै संस्थाको भिजिबिलिटी नदेखिएको हो । परम्परागत अवधारणाका थिंक ट्यांक को कुरा गर्दा यो संस्थाचाहिं एकदमै गज्जबको भयो भन्न सकिने अवस्था त देखिँदैन नि ?थिंक ट्यांक केलाई भन्ने ? यस्तोयस्तो काम गर्ने संस्था मात्र थिंक ट्यांक हुन् भन्यौं भने नेपालमा एउटा पनि थिंक ट्यांक छैन । तर थिंक ट्यांक प्रवृत्तिका धेरै संस्था छन्, जुन थरीथरी छन् र केही नाम मात्रका छन् । कैयनमा थिंक ट्यांक नभई थिंकर एक जना मात्रै छन् । उसले थिंक ट्यांकलाई आफ्नो व्यक्तिगत करियर अगाडि बढाउन प्रयोग गर्छ । व्यक्तिगत रूपमा कसैको नाम नलिउँ तर थिंक ट्यांक खोलेर आफ्नो करियर कहाँसम्म पुर्याउन सकिन्छ भन्ने उदाहरण त्यस्ता मान्छेबाट देखाउन सकिन्छ । मेरै पुस्ताको मान्छेले यही सहरमा बसेर त्यस्तो काम गरिरहेको छ । यस्ता थिंक ट्यांकहरू पनि छन्, जसले रिसर्च र पोलिसीलाई लिंक गर्न चाहन्छन् । यो प्रयास विभिन्न संस्थामा बसेर भइरहेको छ । मार्टिन चौतारी पनि आफैंमा थिंक ट्यांक हो, तर विशुद्ध थिंक ट्यांक मात्रै पनि होइन । थिंक ट्यांकलाई हामीले यसरी पनि सोच्नुपर्छ । नेपालका सन्दर्भमा हेर्दा सरकारले पनि थिंक ट्यांक चलाउने वातावरण दिँदैन । नेपालमा कुनै बेला बाहिर बसेका संस्थाहरूले दुईतीनवटा संस्थालाई यस्तो वातावरण दिएका थिए, ती अहिले बन्द भइसके । आर्थिक स्रोत नहुँदा थिंक ट्यांक चलाउन एकदमै गाह्रो हुन्छ । गहिरो अनुसन्धान र निरन्तर अध्ययन गर्ने थिंक ट्यांक चाहिन्छचाहिन्छ भन्ने जपेर मात्र हामी कहीं पुग्दैनौं । थिंक ट्यांकहरूलाई त गोडमेल र स्याहार पनि गर्नुपर्यो नि । विषयकेन्द्रित थिंक ट्याकंहरू बनाउनुपर्यो । जलस्रोतमा एकदुईवटा राम्रा काम गरेका संस्था छन् । तर ती संस्थाको पनि पाइपलाइन सुकिसकेको छ । एक थरी मान्छेहरू अन्तर्राष्ट्रिय स्तरमा जहाँ गएर जस्तोसुकै अवस्थामा पनि आफ्ना विषयमा बहस गर्न सक्नेखालका छन् । तर उहाँहरूले ट्रेन गरेका मान्छे छन् कि छैनन् भनेर हेर्दा कहीं पनि कोही देखिंदैन ।विदेशी दाता वा सरकारले गर्ने सहयोगभन्दा बाहेक निजी क्षेत्र या अन्य तरिकाबाट पनि स्रोत जुटाउन सकिन्छ होला नि ?हाम्रो देशमा अरू स्रोत कमजोर छन् । जस्तो भनौं न, नेपालका व्यापरिक संस्थाहरूमा रिसर्च लाई सहयोग गर्न सक्ने क्षमता छँदै छैन । हामीले भारतसँग दाँजेर हेरौं न, त्यहाँका केही आधारभूत रिसर्च संस्था टाटा घरानाको लोककल्याणकारी सहयोगबाट स्थापित छन् । त्यस्ता संस्था त भारतमा कति छन् कति । नेपालका कुनै पनि व्यापारिक संस्थाले यस्तो गर्न सकेका छैनन् । म आफैंले नेपालका घघडान अर्बपतिहरूलाई यो काममा तपाईंहरूलाई रुचि छ भनेर चिठीमा, इमेलमा, ट्वीटरमा लेखेर पठाउँदा कसैबाट पनि अहिलेसम्म जवाफ पाएको छैन । नेपालभित्र बसेका र नेपालबाहिर बसेका अर्बपतिहरूले रिसर्चमा धेरै ध्यान दिएर पैसा कमाएका होइनन्, अरू नै केही गरेर पैसा कमाएको हुनाले उनीहरूलाई थिंक ट्यांकमा विश्वास छैन भनेर मेरा मित्र जुगल भुर्तेलले मलाई भनिसके । अर्बपतिसँग धेरै संगत गरेको मान्छेले नै यस्तो भनेपछि मैले पत्याउनैपर्यो । त्यसैले नेपालमा अनुसन्धानका निम्ति प्राथमिक फन्ड दिनुपर्ने सरकारले नै हो । राजनीतिज्ञ रवीन्द्र अधिकारीले ट्वीटरमार्फत भन्नुभयो, नेपालमा थिंक ट्यांक खडा गर्नुपर्यो । म भन्छु नेपालमा अहिले जेसुकै नामले भए पनि चलेका २५ वटा संस्था पहिचान गरेर तिनलाई एकएकवटा बिषयमा काम गर्न चुनौती दिनुस् र त्यसका लागि सरकारले केही पैसा देओस् अनि हेरौं न कसले कस्तो काम गर्दोरहेछ ?त्यसो भए सामथ्र्य नभएर होइन कि इच्छै नभएर यस्तो भएको रहेछ, हैन त ?नेपालको सामथ्र्य छैन भन्नै मिल्दैन । त्रिभुवन विश्वविद्यालयको कुनै कुनै विभागमा हेर्नुभयो भने त्यहाँ संसारका २० वटा विश्वविद्यालयबाट पीएचडी गरेका मान्छे छन् । सामथ्र्यको त कमी छैन, तर हामीकहाँ एकअर्काको कुरा सुनेर तपार्इंका कुरामा म यसरी सहमत छैन भन्ने संस्कृति छैन । यस्तो प्रवृत्ति नेपाली समाजका सबै क्षेत्रमा व्याप्त छ । आजभन्दा १७१८ वर्षअघि मैले नेपालका घघडान इतिहासका प्रोफेसरसँग तपाईंको केन्द्रीय इतिहास विभागमा सेमिनार किन हँदैन भनेर सोध्दा उहाँले सेमिनार गरेर मलाई के फाइदा हुन्छ भनेर सोध्नुभयो । त्यसपछि अरू कुरा गर्ने कुनै शब्द मसँग बाँकी रहेन । मेरा मनमा लाग्यो यस्तो प्रश्न सोध्ने मान्छे गलत प्रोफेसनमा हुनुहुन्छ । तिनै प्रोफेसर हिजोआज नेपालका टेलिभिजनहरूमा धेरै झुल्किनुहुन्छ र नेपाल राज्यलाई कसरी जोगाउने र विकास गर्ने भन्ने विषयमा धेरै कुरा गर्नुहुन्छ । टेलिभिजनमा यति धेरै कुरा गर्ने उहाँले आफ्नो विभागलाई कसरी जोगाउने वा कसरी अगाडि बढाउने भन्ने विषयमा के सोचिरहनुभएको होला ? इतिहास विधामा मात्रै होइन, साहित्य, पत्रकारितालगायत सबैजसो क्षेत्रमा काठमाडौं उपत्यकामै नअटाउने इगो भएका मान्छे छन् । हामीकहाँ सहकार्य गर्ने संस्कृति एकदमै कमजोर छ । अरूलाई क्रेडिट दिएर अघि बढ्न नसक्ने एउटा सर्वमान्य गुण व्याप्त छ । त्यसैकारण असार महिनामा बजेट सक्न पिच गरेजस्तै असार महिनामा बजेट सक्न देशभर कार्यशाला भइरहेको हुन्छ । तैपनि नेपाली समाज क्रमश: अगाडि नै बढिरहेकै देखिन्छ । धेरै परिवर्तनहरू पनि भइरहेका छन् । यस्तो सकारात्मक पाटो पनि त छ नि, हैन र ?समग्रमा प्राज्ञिक क्षेत्रमा यस्तै भइरहेको भनेर भन्न गाह्रो छ । छरपस्ट हिसाबले यति धेरै काम भइरहेका छन् कि त्यसबारे गहिरो रूपमा चिन्ता राखेर डुब्ने मान्छेले मात्रै तिनलाई देखिरहेका छन् । बाँकी मान्छेले देखेकै छैन । नेपालको सामाजिक वृत्तमा धेरै प्रभाव पार्ने पत्रकारिताले नै हो । पत्रकारितामा पनि अहिले पेज भर्ने पत्रकारिता हावी भएको छ । दिनदिनमा एउटा रिपोर्ट गरेर भ्याइदिनुपर्ने बाध्यताका कुरा सुनिन्छन् । त्यसैले सार्वजनिक वृत्तमा भएका धेरै कुरा बाहिर आएका छैनन् ।अग्रज पुस्तादेखि हामीले सम्म यो देशमा सोसल साइन्स रिसर्च काउन्सिल बन्नुपर्छ भन्न थालेको ४५ वर्ष हुन थालिसक्यो । त्यो भनेको सरकारी पैसाले नेपालमा समाज विज्ञानका सबै विषयमा काम गर्न सक्ने एउटा संस्था बनोस्, जसले विश्वविद्यालयभित्र र बाहिर बसेकाहरूको कामलाई सहयोग गर्न सकोस् भन्ने हो । संसारका प्राय: देशमा यस्तै नाम र काम गर्ने संस्था हुन्छन् । हाम्रो अग्रज पुस्ता यस्तो प्रयास गर्दागर्दै सकियो । हामी पनि यही प्रयास गर्दागर्दै सकिन्छौं कि जस्तो लाग्छ । कहिलेकाहीं निराश हुने दिन मैले नलेखेको तर लेख्नुपर्ने विषयको एउटा शीर्षक सम्झिन्छु, त्यो हो गुड बाइ रिसर्च । किनभने जुन समाजमा रिसर्चको उपजबारे धेरैलाई चासो छ, तर रिसर्चलाई सहयोग गर्नेबारे चासो छैन भने त्यो समाजमा रिसर्चको राम्रो उत्पादन हुँदैन । दु:खको कुरा त्यस्तो समाजमा राम्रो रिसर्च उत्पादन नभएपछि त्यस्तो कर्म गर्न चाहने मान्छेहरू नेपालभन्दा बाहिर जान्छन् । त्यो आफैंमा अनौठो कुरा पनि भएन । तर अब यसरी जाने पुस्ताका धेरै मान्छे फेरि नेपाल फर्कन्छन् भन्नेमा चाहिं मलाई शंका छ । हामीजस्ता धेरै मूर्ख हँदैनन् । यस्तो जनशक्ति कुनै बेला फर्किने अवस्था पनि त आउला नि ?मैले कहिल्यै फर्कंदै फर्किंदैन भन्न खोजेको होइन । नेपालबाहिर बसेर नेपालसम्बन्धी प्राज्ञिक अध्ययन गर्नेको संख्या अब निरन्तर बढ्दो छ । धेरै टाढा हेर्नै पर्दैन । बेलायतमा बसेर प्राध्यापन कर्ममा आबद्ध सूर्य सुवेदीले भर्खर सुरु गर्नुभएको मुख्यत: बेलायत र युरोपमा केन्द्रित व्यक्तिहरूको नेटवर्क छ, जसले २०१५ डिसेम्बरमा काठमाडौंमा एउटा सानो बैठक गर्यो । त्यसभन्दा अरू बढी काम गरेको मलाई जानकारी छैन । त्यसले पोलिसीसम्बन्धी काम गर्ने भनेको छ । अर्को अमेरिकामा रहेको नेपाल स्टडी सेन्टर छ, जसले वार्षिक रूपमा पोलिसी कन्फरेन्स गर्ने गर्छ । यी दुइटालाई मात्रै हेर्नुभयो भने पनि नेपालभन्दा बाहिर बसेर प्राज्ञिक काम गर्नेको संख्या मजाले बढेको देख्न सकिन्छ । बेलायतमा मात्रै २०१६ मा करिब ७६ जना (नेपाली) विद्यार्थीहरू पीएचडी सकेर विभिन्न विश्वविद्यालयसँग अनेकन काममा आबद्ध हुनुहुन्थ्यो । यो भनेको त ठूलो नेटवर्क हो नि । सबैले नेपालसम्बन्धी अनुसन्धान गर्नुहुन्छ भनेको पनि होइन । तर यो संख्या बढ्दा नेपालमा उहाँहरूको विशेषज्ञतालाई प्रयोग गर्न सक्ने दुई किसिमको संयन्त्र निर्माण गर्न सकिन्छ । एउटा, छोटो अवधिको आबद्धता । त्यो भनेको समरको छुट्टीमा नेपाल आउने र उहाँहरूले कोर्स पढाउने, नेपालको विश्वविद्यालयभित्र वा बाहिर । यसका निम्ति यस्तो काममा रुचि राख्ने व्यक्तिहरू र यस्तो काम गर्ने सक्ने संस्थाबीच सहकार्य हुनुपर्यो । यस्ता कोर्स काठमाडौंकै मार्केटले पनि सजिलै धान्छ, कहीं स्रोत खोज्दै हिंड्न पनि पर्दैन । दोस्रो, भर्खरै पीएचडी सकेकाहरूलाई नेपाल फिर्ता गर्ने हो । भारतकै उदाहरण हेरौं न, सन् २००८ को आर्थिक संकटपछि बेलायत र अमेरिकामा पीएचडी सकेका धेरै भारतीय नागरिकले अमेरिका र बेलायतमा काम पाउने सम्भावना नभएपछि भारतमा आएर काम गर्न थालेका छन् । १० वर्षयता भारतमा स्थापना भएका विश्वविद्यालयका डिपार्टमेन्टहरूमा तिनीहरूलाई फेकल्टी मेम्बर बनाइएको छ । नेपालमा पनि त्यस्तै सम्भव होला नि कुनै दिन । हाम्रो समाजमा राजनीतिले बुद्धिजीवी वा बौद्धिक वृत्तलाई डोहोर्याइरहेको देखिन्छ । बौद्धिक बहसहरूले राजनीतिज्ञ वा राजनीतिक क्षेत्रलाई निर्देशित वा प्रेरित गर्ने अवस्था किन नभएको होला ?यस्तो भएको पनि होला । निर्देशित त हैन तर सार्वजनिक वृत्तमा हुने बौद्धिक बहसले हस्तक्षेप त गरिरहेको छ । गएको १५१६ वर्ष राज्यको पुन:संरचना र पछि संघीयतासम्बन्धी बहसमा महत्त्वपूर्ण हिसाबले भाग लिने बौद्धिकप्राज्ञिक मान्छेहरू गन्नुपर्यो भने हामीले ६७ जना मान्छेको नाम लिनुपर्छ कि पर्दैन ? दुइटा कृष्ण (खनाल र हाछेथु), लोकराज बराल, भूगोलशास्त्री पीताम्बर शर्मा र अरू केही । त्यसैले उहाँहरूले गरेको कर्मले नेपालको सार्वजनिक वृत्तमा केही पनि असर नै पारेन भन्ने पक्षमा म छैन । नेपालका राजनीतिशास्त्रीहरूको संगठन १९९० को दशकको अन्त्यसम्म आइपुग्दा छरपस्ट ढंगले तीनचार टुक्रामा विभाजित भयो । किनभने विभिन्न राजनीतिक विचार राख्दै आफ्नो प्राज्ञिक कर्मलाई सँगै अगाडि बढाउने क्षमता भएन । इगोको टकराव भयो जसले गर्दा त्यतिबेला सुरु भएको जर्नलले निरन्तरता पाएन । अहिले यी सबै संगठन मृतप्राय: छन् । त्यसो त इतिहासकारहरूको संस्था मृतप्राय: छ भन्दा मलाई खुट्टा भाँच्नुपर्ने रहेछ भन्ने चेतावनी दिइएको अनुभव पनि छ । यस्तो भन्ने व्यक्ति नेपालको एउटा विश्वविद्यालयको उपकुलपति हुनुहुन्छ । नेपालको राजनीतिले अरू सबै व्यवसायलाई जसरी गाँजेको छ, बौद्धिक र प्राज्ञिक कर्मलाई पनि त्यसरी नै गाँजेको छ । यी कर्म गर्छु भन्नेहरूको महत्त्वाकांक्षा यति माथि भयो कि, राजनीतिकर्मीहरूको सर्टको फेरो समोतर कुद्ने इच्छा धेरै भएकाहरूले गर्दा विभिन्न क्षेत्रमा राजनीतिक हस्तक्षेप निम्त्याइयो । प्राज्ञिक कर्म गरेर समाजमा मर्यादित हिसाबले बाँच्ने आत्मविश्वास धेरैमा भएन । इतिहास र समाजबारे लेख्ने काम साहित्यमार्फत पनि हुन्छ । हामीकहाँ यस्तो काम कत्तिको भइरहेको छ ?साहित्यकारहरूबाट आफ्नै हिसाबले इतिहास र समाजलाई लेख्ने काम भइरहेको छ । नेपालमा पनि यस्तो प्रयास भइरहेको छ । तर, अहिले नेपालमा राष्ट्रियतासम्बन्धी केही साहित्यकारले गरिरहेको बहस मलाई एकदमै बासी लाग्छ । २० वर्षअघि अरूले नै भनेका कुरा उहाँहरू हिजो मात्रै थाहा पाएजस्तो गरी लेखिदिनुहुन्छ । उहाँहरूले त्यो आधारभूत कामलाई टिपेर नयाँ काम गर्न नसक्ने भन्ने होइन । काठमाडौंमै पञ्चायतकालपछि प्रकाशित भएका सामग्रीको विश्वकै गतिलो अर्काइभ छ । त्यसमाथि धेरै काम गर्न बाँकी छ । प्राज्ञिक जर्नलको अनुभवचाहिं कस्तो छ ? तपाईंहरूले यो (सिन्हास जर्नल) निकाल्नका लागि निकालिरहनुभएको हो कि समाजमा कतै प्रभाव पनि परेको छ ?त्यो त तपार्इंले अरूलाई सोध्ने कुरा हो । २२ वर्ष सिन्हास जर्नल सम्पादन गरिसकेपछि अब म संसारको कुनै पनि फोरममा बसेर जर्नल सम्पादनसम्बन्धी लेक्चर दिन तयार छु । यस्तो खालको लामो तपस्या बिरलै हुन्छ । यो काम म एक्लैले गरेको पनि होइन, हाम्रो सामूहिक प्रयास हो । नेपालबाहिर नेपालका विषयमा अनुसन्धान गर्ने व्यक्तिबीच के गाइँगुइँ सुनिएको छ भने यो जर्नलमा लेख नछपाई अब हामीलाई गम्भीर रूपमा लिँदैनन् । तर नेपालमा मैले यो जर्नलमा लेखाउन कैयनलाई २० वर्षसम्म लखेटिरहें । सायद बूढो भएपछि उहाँहरूलाई सन्तानले सोध्नेछन्, तैंले त्यो जर्नललाई लेख किन लेखिनस् ?जर्नलको आम प्रभाव हँदैन । हामीलाई के भ्रम छ भने अन्तर्राष्ट्रिय भनिएका जर्नलहरू हजारांैको संख्यामा छापिन्छन् भन्ने । त्यो होइन । अन्तर्राष्ट्रिय स्तरका कैयन सर्वाधिक प्रभावशाली जर्नल पनि एकाध हजार कपीभन्दा धेरै छापिँदैनन् । हाम्रो जर्नल पनि केही सय प्रति छापिन्छ । अब त जर्नल सामग्रीहरू डिजिटल प्लेटफर्म मा आउन थालेपछि कति कपी छापियो भनेर मतलब नहुने समय आइसकेको छ । जर्नलको प्रभावलाई कतिले त्यसमा प्रकाशित लेख अन्यत्र कति उद्धृत गरियो भन्ने आधारमा पनि हेर्छन् । तर यो प्राज्ञिक बहुलट्ठीपन हो । म पनि यो रोगबाट टाढा छैन । कुनै प्राज्ञिक लेख निस्कियो भने यसले मेरा सामग्रीलाई उद्धृत गरेको छ कि छैन भनेर पुछारमा हेर्ने मान्छेहरूको बानी हुन्छ । म पनि गर्छु । त्यही कुरालाई गणना गरेर जर्नलको प्रभाव नाप्नु भनेको रोग नै हो । जब हाम्रो जर्नलमा नेपालसम्बन्धी छापिएका सामग्री जापान, जर्मनी, फ्रान्स, बेलायत र अमेरिकामा बसेर प्राज्ञिक कर्म गर्नेहरूले साइट गर्न थाल्छन्, त्यसको अर्थ हुन्छ । नेपालमा छलफल र बहसको सार्वजनिक वृत्त खुम्चिन थाल्यो भनेर पनि बेलाबेला भन्ने गरिन्छ । अहिलेको अवस्था कस्तो देख्नुहुन्छ ?सार्वजनिक वृत्तलाई हाम्रो हेराइअनुसार जस्तो सोच्यो, त्यस्तै देख्न सक्छौं । गाली गरिरहेको देखाएर नेपालमा सामाजिक सम्बन्ध त खतमै भएछ भनेर देखाउन पनि मिल्छ । तर त्यही सार्वजनिक वृत्तमा अनुसन्धानात्मक काम पनि पछिल्लो १० वर्षमा निकै भइरहेको छ । निराश भएका दिनमा नेपालको सार्वजनिक वृत्त खुम्चियो भनेर मैले पनि लेख्दिन बेर छैन, तर त्यो आफैंमा सही कुरा हँदैन । सार्वजनिक वृत्त वास्तवमा ठूलो भएको छ, यद्यपि कहिलेकाहीं एकदमै खुम्चिएजस्तो पनि देखिन्छ । ट्वीटर हेर्यो भने त त्यहाँ लेखिने केही ट्वीटहरूका आधारमा त्यो ठाउँ गाली मात्रै गर्ने वा कित्ताकाट गर्ने वा फलानाले फलानालाई भित्तैमा पुर्याएर सार्वजनिक जीवन नै सिध्याइदिने ठाउँजस्तो लाग्छ । सार्वजनिक वृत्तको अर्को ठाउँ भनेको पुस्तक हो । गएको १२१३ वर्षमा नेपालको पुस्तक प्रकाशनको अभ्यास कहाँ पुग्यो ? म सम्झिन्छु, मैले काम थाल्दा दुई हजार प्रति पुस्तक बिकेको खबर सुन्दा मान्छे अचम्मै मान्थे । तर अहिले त्यस्तो छैन । थाहा नपाउँदो हिसाबले सार्वजनिक वृत्त विशाल भइरहेको छ । गहिरो अनुसन्धान गरेर लामो खालको अनुसन्धान प्रकाशित गर्न धैर्य र राम्रो पाइपलाइन चाहिन्छ । त्यसलाई धान्न सक्ने स्रोत र धैर्य नहुँदा छिटछिटो काम सक्नुपर्ने बाध्यता छ । बिहान लेख्ने, दिउँसो अनलाइनमा राख्ने, तुरुन्त ट्वीट गर्ने र फलोअरहरूले दिएको कमेन्टबाट दंग पर्ने यस्तो मात्र सार्वजनिक वृत्त हाबी भयो भने हाम्रो बौद्धिक अभ्यास कमजोर हुन्छ । हामीलाई त लामो अवधिको काम गर्न सक्ने, राम्रो ठाउँमा प्रकाशन गर्न सक्ने, छजना मात्रैले किन नपढून् तर तिनको विचार परिवर्तन गर्न सक्ने काम भयो भने त्यसको २० वर्षपछि पनि प्रभाव भइरहन्छ ।"
कान्तिपुर कुराकानी,यस्तोयस्तो काम गर्ने संस्था मात्र थिंक ट्यांक हुन् भन्यौं भने नेपालमा एउटा पनि थिंक ट्यांक छैन । यो देशमा सोसल साइन्स रिसर्च काउन्सिल बन्नुपर्छ भन्न थालेको ४५ वर्ष हुन थालिसक्यो । कहिलेकाहीं निराश हुँदा मैले नलेखेको तर लेख्नुपर्ने विषयको एउटा शीर्षक सम्झिन्छु गुड बाई रिसर्च।अहिले नेपालमा राष्ट्रियतासम्बन्धी केही साहित्यकारहरूले गरिरहेको बहस मलाई एकदमै बासी लाग्छ । इतिहासकारहरूको संस्था मृतप्राय: छ भन्दा मलाई खुट्टा भाँच्नुपर्ने रहेछ भन्ने चेतावनी दिइयो ।
हुलाकीमा आउजाउ कठिन,"बारा वर्षायाम लागेसँगै तराई क्षेत्रको लाइफलाइन मानिने पूर्वपश्चिम हुलाकी मार्ग हिलोले हिँडिसाध्य छैन । प्रदेश नम्बर २ अन्तर्गतका आठ जिल्लामा स्तरोन्नतिको चरणमा रहेको ३ सय किमि सडकमा यात्रु सास्ती भोग्न बाध्य छन् । हिलोकै कारण अहिले ओहोरदोहोर कठिन बनेको छ । कल्भर्ट र नालामा ह्युमपाइप जडान गर्न बनाइएका खाडलमा पानी जमेको छ । दुवै छेउ थुपारिएको माटोले पूरै सडक हिलाम्मे छ । यात्रुको कष्ट लम्बिइरहँदा सडक निर्माण छिटो सक्नेतिर सम्बन्धित निकायको ध्यान देखिन्न । निर्माणका लागि केही खण्डको ठेक्का सम्झौता भइसकेको छ । कतै प्रक्रिया अन्तिम चरणमा पुगेर काम सुरु भएको देखिन्छ । तर, ठेकेदारको हेलचेक्य्राइँ र सरकारी अनुगमन अभावले निर्माणको गति असाध्यै सुस्त छ । निर्माण कसले गर्ने भन्नेमै द्विविधा देखिन्छ । कहिले भारत सरकारले त कहिले नेपाल सरकार आफैंले बनाउने चर्चा सुनिन्छ । हुलाकी आवतजावत योग्य नहुँदा गण्डक नहर, पूर्वपश्चिम राजमार्ग र भारतीय भूमि हुँदै आउजाउ गर्नुपर्ने बाध्यता छ । हुलाकी मार्ग आयोजनाअन्तर्गत कतिपय जिल्लाको सहायक (पूर्वपश्चिम राजमार्ग र दशगजा जोड्ने) सडक निर्माण गर्न भारतीय कम्पनीले ठेक्का लिएको थियो । उक्त कम्पनी भागेपछि अन्तत: भारतीय लगानीमै सरकारले यस वर्षदेखि सडक निर्माण सुरु गरेको छ । सडक बनाउने नाममा अन्योलमा राख्ने काम हुँदै आएको छ, वीरगन्ज उद्योग वाणिज्य संघका वरिष्ठ उपाध्यक्ष सुबोध गुप्ताले भने, अनेक चलखेलले सडक बन्न सकेको छैन । हुलाकी मार्गको पूर्वपश्चिम लम्बाइ कञ्चनपुरदेखि झापाको भद्रपुरसम्म १ हजार २१ किमि छ । भारत र नेपाल दुवैको लगानीमा निर्माण थालिए पनि खासै प्रगति हुन नसकेको आयोजना सम्बद्ध अधिकारी बताउँछन् । चालु वर्षमा यो सडकका लागि पहिलो चरणमा १४ अर्ब छुट्याइएको छ । हालसम्म नेपाल र भारतले २२ अर्ब उपलब्ध गराएको आयोजनाका एक अधिकारीले जनाए । जंगल व्यवस्थापनमा समस्या, मुआब्जा विवाद समाधान र विद्युत् लाइनको तारपोल व्यवस्थापनसँगै समयमा बजेट उपलब्ध नभएकाले निर्माणमा चुनौती थपिएको आयोजना निर्देशनालयका निर्देशक बलराम मिश्रले बताए । बजेट चाँडो उपलब्ध भए साढे दुई वर्षमा काम सम्पन्न हुन्छ, नभए १० वर्षमा पनि सकिँदैन, उनले भने, यसको जिम्मेवारी कसले लिने ? बजेट स्वीकृतिका लागि कतिपय डिजाइनिङ गरिएका फाइल अर्थ मन्त्रालयमा थन्किएको उनको भनाइ छ । मिश्रका अनुसार भारतीय परामर्श र नेपालको अब्जरभेसन मा यी योजनाको कालोपत्रे हाई क्वालिटी मा गर्नुपर्नेछ । दुई लेनका लागि सात मिटर चौडाइ कालोपत्रे गर्नुपर्छ । योजनामा सडकको बीच भागबाट १५१५ मिटर दायाँबायाँ विस्तार गर्नुपर्ने उल्लेख छ । महोत्तरीको मुख्य भन्सार भिठामोडदेखि जनकपुरसम्मको १९ किमि चार लेन बनाउने काम भइरहेको आयोजनाले जनायो । जिल्ला प्रशासन कार्यालयका अनुसार बारामा मात्र जग्गाको मुआब्जा, विद्युत्, टेलिफोन र जंगलका रूख व्यवस्थापन गर्न झन्डै २४ करोड खर्च भइसकेको छ । तर, निर्माणकार्य ५ प्रतिशत पूरा नहुँदै काम अहिले ठप्पजस्तै छ । बारा उद्योग वाणिज्य संघका अध्यक्ष विनोद साह काम भएनभएकोबारे सम्बद्ध निकायबाट निरन्तर निगरानी जरुरी रहेको बताउँछन् ।"
बधाई पाँच वर्षपछि,"विराटनगर आज म कसैलाई बधाई दिन्नँ, अबको पाँच वर्षपछि बिदा गर्दा मात्र दिनेछु, जति बेला लाखौं जनता बिदा गर्न फूलमाला लिएर तयार हुनेछन् । नगर प्रमुख पदमा कांग्रेस र उपप्रमुखमा एमालेका उम्मेदवार विजयी भएपछि मोरङ लेटाङ नगरपालिकाकी एमाले नेत्री एवं शिक्षिका शान्ति पाख्रिनले लेखेको फेसबुक पोस्ट हो यो । प्रतिक्रियामा इन्दिरा पौडेलले लेखेकी छन्, जिताउन खट्ने कार्यकर्ता र भोट दिने जनतालाई बधाई दिने हो, जितेकालाई पाँच वर्षपछि काम हेरेर । नागरिकको मनको भावना झल्काउने यी दुवै पोस्टले जनतासमक्ष स्वयंलाई प्रमाणित गरेर देखाउने जनप्रतिनिधिलाई चुनौती दिइरहेको छ ।शिक्षा र चेतनामा अगाडि मोरङमा चुनावी परिणामको सेरोफेरोमा लेखिएका पोस्टहरूले यतिखेर सामाजिक सञ्जाल भरिभराउ छ । जनताले हाम्रा वा राम्रा जसलाई जिताए पनि अन्तिम मूल्यांकन उनीहरूको योगदानबाटै हुने ती पोस्टहरूको आशय छ ।अहिले नै जितेकाको जयजयकार गर्नेभन्दा जनहितमा उनीहरूले चाल्ने गतिविधिलाई हेरेर प्रशंसा वा आलोचना गरिनुपर्नेमा अधिकांशले जोड दिएका छन् । घरदैलोमा गएर भोट माग्नै नपर्ने गरी विकास गर्न सबैले जनप्रतिनिधिलाई सुझाव दिएका छन् । विजयी उम्मेदवारले पनि जनभावनालाई बुझेर बोलिरहेका छन् । आफ्नो कार्यकालमा गाउँघरमा कहीं पनि कच्ची बाटो रहन दिन्नँ, कम्तीमा सबैतिर ग्राभेल सडक बनाउँछु, कटहरी गाउँपालिकाका नवनिर्वाचित प्रमुख रामकुमार कामत भन्छन् । उनी मधेसी समुदायमा पिछडा वर्गका हुन् । उनी अन्य कुनै ठूलो कुरा नगरी अभिभावकलाई निजी विद्यालयमा जानै नपर्ने गरी सरकारी विद्यालयको स्तर सुधार्नेमा जोड दिन्छन् । गणना सुरु भएको दिनदेखि अग्रता लिएका विराटनगरमा कांग्रेसबाट महानगर प्रमुख पदका उम्मेदवार भीम पराजुली र उपप्रमुख पदकी उम्मेदवार इन्दिरा कार्कीले पनि जनताकै लयमा बोलिरहेका छन् । जितेमा बिजुली, पानी, सडक र स्वास्थ्य सेवालगायतका क्षेत्रमा जनताले अनुभूति गर्ने खाले परिवर्तन नै मेरो पहिलो प्राथमिकता हुनेछ, पराजुली भन्छन् । कार्कीले आफ्नो उमेरअनुरूपकै पाको अभिव्यक्ति दिइरहेकी छन् । भीमजस्ता युवाको जोस र मेरो होसले मिलेर काम गरेमा महानगर बनिहाल्छ नि, कार्की भन्छिन् ।जनप्रतिनिधि र उम्मेदवारपछि सामाजिक सञ्जालमा सबैभन्दा बढी सुस्त मतगणनाकै चर्चा छ । हुन त राजधानीबाट एकपछि अर्को गर्दै दक्ष जनशक्ति आएर सघाउन थालेपछि गणनाले गति लिएको देखिन्छ । आदर्श विद्यालयका शिक्षकशिक्षिकाले समेत उक्त टोलीलाई सहयोग गरिरहेको हुनाले चाँडो गणना सम्पन्न हुने आशा जागेको छ । विद्यालयका प्राचार्य दुर्गाप्रसाद चुडालले चाँडो गणनाका लागि सम्पूर्ण स्रोत, साधन र जनशक्ति उपलब्ध गराएको बताउँछन् । नियमित कक्षा सञ्चालन गर्न यताउति छरिएका फर्निचरलाई मिलाएर राख्नुपर्ने र सरसफाइ पनि गर्नुपर्ने भएकाले ३१ असारभित्र आफूलाई विद्यालय खाली चाहिने उनी बताउँछन् । २ साउनबाट पठनपाठन सुरु गर्ने उक्त विद्यालयले सूचना जारी गरेको छ ।मतपत्र हेर्दा प्रमुख, उपप्रमुख, वडा अध्यक्ष र सदस्यमा निकै विचार गरी मतदाताले स्वस्तिक चिह्न लगाएको देखिन्छ, एक गणक भन्छन्, पूरै मतपत्रलाई नियालेर गणना गर्दा समय लाग्नु स्वाभाविक हो । उम्मेदवारलाई विचार पुर्याएर छानीछानी भोट खसालिनुले जनतामा चेतनास्तर निकै बढेको पाइएको उनी बताउँछन् ।राजधानीबाट आएका महिला पुरुष सम्मिलित अधिकृतको टोलीले समेत सघाइरहेको हुनाले छिट्टै महानगरले प्रमुख एवं उपप्रमुख पाउने सरोकारवालाहरू बताउँछन् । अहिले ९ टोलीले गणना गरिरहेका छन् । प्रहरी, मुख्य निर्वाचन अधिकृत र कर्मचारीबीच तालमेल मिलेमा धेरै समय लाग्दैन, सञ्चारकर्मी महाप्रसाद खतिवडा भन्छन् ।"
पहिरोले गाउँले विस्थापित,"स्याङ्जा पहिरो जान थालेपछि वालिङ नगरपालिका१४ को तमादी गाउँका बासिन्दा विस्थापित भएका छन्। यहाँका १७ घरधुरीमध्ये अधिकांश परिवार अन्यत्रै सरेको स्थानीय भीम लुइँटेलले बताए । अरूका घर पनि बस्नै नहुने गरी जोखिममा छन्, उनले भने, १० वटा घर झुन्डिएको अवस्थामा छन्, कतिखेर पहिरोले लाने हो थाहा छैन । मोटरबाटो जथाभावी खनिँदा पहिरो गएको लुइँटेलको भनाइ छ । जोखिम बढेपछि प्रहरीले स्थानीयलाई सुरक्षित स्थानमा सर्न आग्रह गरेको छ । विस्थापित परिवारलाई जिल्ला रेडक्रस र वालिङ नगरपालिकाले एकएक बोरा चामल राहतस्वरूप उपलब्ध गराएको स्थानीयले बताए । मनरूपा लुइँटेल, कुस्माखर लुइँटेल र डोलराज लुइँटेलका परिवार पूर्णरूपमा विस्थापित छन् भने अरू परिवार जोखिम खेप्दै घर आउजाउ गरिरहेका छन् ।बिनाइन्जिनियर हामीले बाटो खन्न मानेका थिएनौं, मनरूपाले भनिन्, तर, ठूलाबडाले आफ्नो पहुँचमा जथाभावी खनिदिए । हाम्रो घरछेउ अन्तभन्दा दोब्बर चाक्लो बनाए । डोजरले धेरै ठाउँ काटिदियो । अहिले बसाइँ नै सर्नुपर्ने स्थिति आयो । बारम्बार ढिस्को खसिरहँदा गाउँ नै बग्ने जोखिम रहेको उनले बताइन् । मध्यबर्खामा थातथलो छाड्नुपर्दा स्थानीयको बिजोग भएको छ । वालिङ नगर प्रमुख दिलीपप्रताप खाँडले तमादी बस्ती पहिरोको उच्च जोखिममा रहेकाले स्थानीयलाई छिटोभन्दा छिटो सुरक्षित स्थानमा सार्नुपर्ने बताए । माटो रातो र चिप्लो छ, उनले भने, बिनायोजना जाँच नगरी बाटो खनेका छन् । स्टिमेट नबनाई दबाबमा खन्दा निर्दोष जनता जोखिममा परे । कपुरकोटमा जमिन भासियो सल्यानमा गत वर्ष पहिरोसँगै सडक दुई मिटर भास्सिँदा कपुरकोट बजारछेवैका दुई पक्की घरसहित दर्जन घुम्ती पसल भत्किए । यसपालि पनि वर्षा लागेसँगै सडकछेउको जमिन भासिन थालेपछि बजारवासी त्रस्त छन् । खारामा दस वर्षअघिदेखि सुरु पहिरो अझै नियन्त्रणमा नआउँदा बजारक्षेत्र निरन्तर भासिँदै छ । जोखिम बढेपछि करिब सय घरपरिवार प्रभावित छन् । यसअघि नै दर्जनभन्दा बढी परिवार विस्थापित भइसके । गत वर्ष एक मिटर मात्र भास्सिएको सडकछेउ अहिले पाँच मिटरभन्दा बढी जमिन भास्सिएको भीमबहादुर भण्डारीले बताए । बजारवासी जोखिम मोलेर चर्किएका र भास्सिएका घरमा बस्न बाध्य भएको उनले जानकारी दिए । गत वर्ष सडक भास्सिएपछि दुई पक्की, दुई कच्ची र दर्जन घुम्ती पसल भत्किएका थिए, भण्डारीले भने, विकल्प नहुँदा केही परिवार अझै भास्सिएकै घरमा बस्दै आएका छन् । कोही दिनभरि ती घरमा होटल चलाउँछन्, सुत्न अन्तै जान्छन् । पानी पर्नासाथ जमिन भासिने भएकाले अरू घर पनि जोखिममा रहेको उनले बताए । भूसंरक्षण कार्यालयको सहयोगमा बर्सेनि जोखिमयुक्त क्षेत्रमा तारजाली लगाउँदै आए पनि प्रभावकारी नभएको ढगबहादुर विकले जानकारी दिए । बस्तीदेखि ३०३५ मिटर दूरीमा ठूलो पहिरो गएको छ । बजारको भित्रभित्रैबाट माटो बगिरहेको छ, उनले भने, आसपासका सबैजसो खेतीयोग्य जग्गा पहिरोले बगाइसक्यो । पानी पर्दा घरभित्र सुत्न डर लाग्छ । पहिरोले जोखिमयुक्त क्षेत्रमा लगाइएको तारजाली नै बगाउने गरेकाले नियन्त्रण योजना चुनौतीमूलक बनेको भूसंरक्षण कार्यालयका प्रमुख रामकृष्ण राजथलाले बताए । कार्यालयका अनुसार तीन नगरपालिका र सात गाउँपालिकाका २ सय १० गाउँ पहिरोको जोखिममा छन् । कालागाउँ८ झारकाँडामा १ सय १२, मूलखोला ब्युरेनीमा ४०, गर्पा गोठीवनमा ६०, ढाकाडाममा ७० र निगाँलचुलामा ५० परिवार जोखिममा रहेको कार्यालयले जनायो । जलविद्युत् आयोजना बगायोबाढीपहिरोका कारण लमजुङ र कास्कीको सीमा रुदी नदीमा निर्माणाधीन दुईवटा जलविद्युत् आयोजना क्षतिग्रस्त भएका छन् । ८ दशमलव ८ मेगावाटको रुदी ए र ६ दशमलव ६ मेगावाटको रुदी बी साना जलविद्युत् आयोजनामा क्षति पुगेको हो । विन्ध्यवासिनी हाइड्रोपावर डेभलपमेन्ट कम्पनी लिमिटेडले निर्माण गर्न लागेको आयोजना १५ दशमलव ४ मेगावाटको हो । वर्षासँगै आएको पहिरोले निर्माणाधीन बाँध बगाउनुका साथै विद्युत्गृहमा असर पुर्याएको छ । आयोजना प्रमुख सरोज भट्टराईले गत सातादेखि निरन्तर बाढीपहिरो आएको बताए । उनका अनुसार आयोजनाले बनाएको मुङ्ग्रीबेंसीसिङदी सडकका २५ ठाउँमा पहिरो गएको छ। रामबजारमुङ्ग्रीबेंसी सडक खण्डको कल्याङबेंसीनजिकै एक्वार भन्ने ठाउँमा मादीले १ सय मिटर कटान गर्दा सवारी आवागमन ठप्प छ । हिँड्ने बाटोसमेत अवरुद्ध छ । मादी र रुदी दोभानको पुल बगेको छ । अहिले आयोजना निर्माणकार्य बन्द छ । आगामी असोजसम्म निर्माण पूरा गर्ने लक्ष्य लिइएको रुदी ए आयोजना ८० प्रतिशत सकिएको थियो । रुदी बी ३० प्रतिशत सकिएको थियो । आयोजना निर्माणस्थलमा जाने बाटोसमेत बगाएकाले त्यो बनाउनै एक महिना लाग्ने भट्टराईले बताए । आयोजना निर्माणस्थलसम्म पुग्न थप १ साता लाग्छ । दुईवटा आयोजनामा भएको क्षति ३० करोड रुपैयाँ बराबर पुग्ने कम्पनीको दाबी छ । ३० करोडजति क्षति पुग्ने देखियो, बाटो र भत्काएका संरचना बनाउँदा ६ देखि ७ महिनासम्म लाग्न सक्छ, भट्टराईले भने ।(प्रतीक्षा काफ्लेस्याङ्जा, विप्लव मजर्हनसल्यान, आश गुरुङलमजुङ)"
४४ घर जोखिममा,"भरतपुर नारायणगढमुग्लिन खण्डअन्तर्गत डिलमा रहेका ४४ घर पहिरोको जोखिममा परेका छन् । सडक स्तरोन्नतिको काम सुरु भएदेखि यस क्षेत्रमा लगातार पहिरो खस्ने गरेको छ । पहिरोले मानवीय क्षति हुन सक्ने भन्दै बस्ती हटाउन नारायणगढमुग्लिन सडक आयोजनाले जिल्ला प्रशासनलाई पत्राचार गरेको छ ।आयोजनाका इन्जिनियर शिव खनालका अनुसार त्रिशूलीतर्फको सेती दोभान, केराबारी, चोभारखोला, कालीखोला, टोपेखोलालगायत क्षेत्रका घर पहिरोको जोखिममा छन् । हामीले लगातार पहिरो खस्ने गरेकाले नबस्नुस् भनेका हौं, उनले भने, स्थानीय हट्नै मान्दैनन् । सडकको काम सुरु भएपछि त्यस क्षेत्रका ६५ घर हटाइएको छ । विश्व बैंकको सहयोगमा ती घरधनीलाई मुआब्जा दिइएको थियो । उक्त खण्डको सडकलाई साढे २ वर्षअघि दुई लेनको बनाउन थालिएको थियो । त्यसपछि ठाउँठाउँमा पहिरो खस्ने गरेको छ । आयोजनाको पछिल्लो अध्ययनअनुसार जोखिममा परका घर हटाउन प्रशासनलाई पत्राचार गरिएको हो । सडक निर्माणको क्रममा पहाडको भित्ता कटिङ भएका र नभएका स्थानमा पहिरो खस्न सक्ने जोखिम देखिएकाले ती घर स्थानान्तरणका लागि असार १४ गते नै प्रमुख जिल्ला अधिकारी नारायणप्रसाद भट्टलाई पत्र दिइएको खनालले जनाए । आयोजनाको पहलमा जोखिममा परेका घर स्थानान्तरण गर्दा विश्व बैंकले मुअब्जा दिने गरेको छ । यसका लागि प्रशासनले सहयोग गरेको छ । प्रजिअ भट्टले तत्काल मानवीय क्षति हुन नदिन जोखिममा परेका घरहरू हटाउन पहल सुरु गरेको बताए । मैले इच्छाकामना गाउँपालिकाका प्रमुख गीता गुरुङलाई जोखिममा परेका घरधनीसमेतलाई बोलाई छलफल गर्न भनेको छु, उनले भने, नियमले मिल्नेसम्म मुआब्जा दिएर बस्ती सार्ने प्रक्रिया सुरु गर्ने तयारीमा छौं । आयोजनाको विज्ञसहितको टोलीले उक्त खण्डको २९ स्थानमा पहिरोको जोखिम भनेको छ । मुलुकको लाइफ लाइन मानिएको मार्ग अहिले सास्तीको केन्द्र बनेको छ । दिनहुँ खस्ने पहिरोले गाडी, यात्रुसँगै सडकका बस्तीलाई खतरामा पारेको छ । यस्तै पहिरोबाट घर र मानवीय क्षति जोगाउन बस्ती हटाउने पहल थालेको खनालले जनाए । यो आर्थिक वर्षमा मुआब्जा दिन नसके पनि आउँदो वर्षको बजेटबाट दिने गरी घर अन्यत्र सुरक्षित स्थानमा सार्नका लागि आग्रह गरेका छौं, खनालले भने, अब अटेर गरेर फाइदा छैन । अधिकांश घर त्रिशूली नदी छेउमा बनाइएको छ । कालीखोला नजिक १६१७ वटा पुराना घर निकै जोखिममा छन् । त्यहाँ पहिले होटल सञ्चालन गर्थे । अहिले पहिराले गाडी रोक्न थालेपछि बन्द भए । यो खण्डमा निकै पुराना घरहरू छन् । ती सबै सडक मिचेर बनाइएका मापदण्डविपरीतका छन् । सडक निर्माणसँगै यस खण्डका विभिन्न स्थानमा बसोबास गर्दै आएका स्थानीय दुई वर्षदेखि पहिरोको त्रासमा छन् । जुनसुकै ठाउँमा जाने पहिरोले उनीहरूलाई त्रसित बनाएको छ । सिमलतालकी इन्दिरा गुरुङले पहिरो खस्ने डरले रातभर जाग्राम बस्ने गरेको बताइन् । सडकको पश्चिमतर्फ नदीको किनारमा ससाना घरहरू छन् भने अर्कोतर्फ ६० मिटरसम्म अग्ला पहाड छन् ।"
मनाङ साक्षर जिल्ला,"लमजुङ (कास) सरकारले तोकेका सूचक पूरा गरेसँगै हिमाली जिल्ला मनाङ साक्षर जिल्ला घोषित भएको छ । जनगणना२०६८ अनुसार ६ हजार ५ सय ३८ जनसंख्या रहेको यो जिल्लामा ९६९ प्रतिशत जनसंख्या साक्षर भएको पाइएपछि साक्षर जिल्ला घोषणा गरिएको हो । मुलुकका ७५ जिल्लामध्ये मनाङ ३५ औं पूर्ण साक्षर जिल्ला बनेको जिल्ला शिक्षा अधिकारी रमाकान्त शर्माले बताए । सरकारले सन् २०१५ भित्र सबै नागरिकलाई साक्षर बनाएर सबै जिल्लालाई साक्षर जिल्ला घोषणा गर्ने महत्त्वाकांक्षी योजना बनाएको छ । अधिकांश जिल्ला अझै साक्षर बन्न सकेका छैनन् । आर्थिक वर्ष २०६८०६९ देखि सुरु भएको राष्ट्रिय साक्षर अभियानले जिल्लामा ५ वर्षपछि सार्थकता पाएको जिशिअ शर्माले बताए । जिशिकाका शाखा अधिकृत खुलानाथ गौतमका अनुसार २०६८ मा ७४९ प्रतिशत जिल्लावासी साक्षर थिए । पाँच वर्षको अन्तरालमा २२ प्रतिशत साक्षरता बढेको उनले बताए । मनाङजस्तो विकट ठाउँमा धेरै प्रयासबाट यो सम्भव भयो, उनले भने । उनका अनुसार १५ देखि ६० वर्ष उमेर समूहका जिल्लावासीलाई लेखपढ गर्न सक्ने बनाइएको छ । साबिक घ्यारु गाविसका शतप्रतिशत साक्षर भएका छन् । उक्त गाविसमा १५ देखि ६० उमेर समूहका ६२ जना मात्रै जनसंख्या छ । यस्तै, पिसाङका ९९२ प्रतिशत स्थानीय साक्षर छन् । सबैभन्दा कम भ्राकाका ९५१ प्रतिशत साक्षर छन् ।"
चितवनमा सुनिए कवि शलभ,"चितवन कवि एवं फिल्म निर्देशक राजेन्द्र शलभ शनिबार भरतपुरमा झुल्किए । राजधानीको धुवाँधुलोले निसास्सिएका उनी पाठकमाझ रिफ्रेस हुने मुडका साथ एकल कविता वाचन लिएरयता झरेका थिए । छोटोमीठो कविता लेख्न माहिर शलभलाई प्रत्यक्ष भेट्न र उनको रचना सुन्न चाहनेहरू मध्याह्नबाटै भरतपुर गार्डेन रिसोर्टमा आइसकेका थिए । अक्षर समूह चितवनले आयोजना गरेको अक्षरहरूका माझ कवि राजेन्द्र शलभ कार्यक्रममा युवादेखि पाका स्रष्टाको जमघट थियो । कार्यक्रम सञ्चालिका अजिता अधिकारीले शलभको कविता आमा १ वाचन गर्दै कार्यक्रमको दैलो उघारेपछि शलभ कविता सुनाउन स्टेज उक्लिए । राजधानीमा यसअघि नै एकल कविता वाचन गर्ने अवसर पाइसकेको छु, उनले मुस्कुराउँदै भने, तर मोफसलमा एक्लै उभिएर कविता वाचन गरेको यो पहिलो हो । उनले कविताको सुरुवात आमा ४ शीर्षकबाट गरे । कविता वाचन गरिरहँदा दर्शकदीर्घा स्तब्ध बन्यो । त्यसपछि कविले झनै कविता बर्साउन थाले । प्राय: कविताले वास्तविकता झल्काउँथ्यो । उनले पढेर के हुन्छ ? कलम र बन्दुक, रामेले मलाई स्कुलमा पनि हेप्छ, जून मलाई तिमीजस्तै लाग्यो चरासँग सिकेको कुरा लगायत कविता सुनाए । जे देख्छु त्यसैलाई कविता बनाउँछु । पहिलो ड्राफ्टमै कविता तयार हुन्छ, शलभले कविता लेखनबारे सुनाउँदै भने, रिराइट गर्दिनँ । फिल्म बनाउने भएकाले मेरो कवितामा भिजुअल बढी आउँछ । उनले कविताहरूको संग्रह कविताको रंग बाट एकपछि अर्को गर्दै कविता सुनाइरहे । उज्ज्यालोको सर्त, अग्नि परीक्षा, पाहुना हुन उनीहरू, तिमी नहुँदा शीर्षकका कविता सुनाए । अँध्यारोसँग आजित भएरम सूर्यको कारखनामा काम गर्न थालें धेरै समय बित्योतैपनि जीवनमा उज्ज्यालो छरिएनधेरैपछि बल्ल पो थाहा पाएँसूर्य आफैं अँध्यारोको अफिसमा जागिर खाँदो रहेछ सत्य शीर्षकको उक्त कविताले वान्समोरको हुटिङ नै पायो । कविले दोहोर्याएर वाचन नगरी धरै पाएनन् । त्यसपछि उनले अचेल, हयारी अर्थात् हरिप्रसाद, क्याथी, के राजा पनि रुन्छ ? जस्ता कविता सुनाएर उपस्थितको मन जिते । साह्रै साना कविता लेख्छु तर प्रवासमा रहँदा भने लामो कविता लेखेको थिएँ, उनले भने । कवि शलभले छोरी, स्वतन्त्र कैदी म, कुनै दिन त लगायत दुई दर्जन कविता सुनाए । आमा शीर्षकमा चारवटा कविता सुनाएका उनी नयाँ वर्ष शीर्षकको कविता सुनाउँदै बिदा भए । शलभका कविता सत्यतथ्य घटनासँग सम्बन्धित छन्, समालोचक डा एकनारायण पौडेलले भने, कवितामा कत्ति पनि फूलबुट्टा भरिएको छैन । सबैखाले पाठकले बुझ्न सक्ने कविता उनका छन् । कविको सबैले खुलेर प्रशंसा गरे । शलभ बहुमुखी प्रतिभाका धनी हुन्, कवि द्वारिका नेपालले प्रशंसा गर्दै भने, उहाँको मूल्यांकन राष्ट्रले गर्नुपर्छ । स्रष्टा धनराज गिरीले छोरी कविताले मन छोएको भन्दै छोटा भईकन कविता मीठो भएको बताए । मन चिरेर मनभित्र छिर्ने कविता छन्, अर्की स्रष्टा सरस्वती तिमल्सिनाले प्रशंसा गरिन्, कविता यथार्थपरक छन् । समीक्षक विमलप्रसाद पौडेलले भने शलभले जुन शीर्षकमा कविता लेख्छन्, त्यसको भिजुअल आउने गरेको बताए । आयोजक अक्षर समूहका अध्यक्ष ईश्वर कँडेलले स्रष्टा र पाठकबीचको सम्बन्ध बढाउन र साहित्यको महत्त्व बुझाउन यस्तो कार्यक्रमले सहयोग पुग्ने बताए ।"
भानु जयन्तीमा कविता प्रतियोगिता,काठमाडौं (कास) डिल्लीबजारस्थित सूर्योदय एजुकेसन फाउन्डेसन अन्तर्गत एसएबी पब्लिक स्कुलले २०४ औं भानुजयन्तीको अवसर पारेर उपत्यकाव्यापी स्थलगत कविता लेखन तथा वाचन कार्यक्रम गरेको छ । उक्त प्रतियोगितामा एम्बिसन एकेडेमीकी अनुज्ञा नेपाल प्रथम भएकी छन् भने रिपुमर्दिनी सैनिक स्कुलकी पुष्पा गुरुङले दोस्रो स्थान हात पारिन् । युनाइटेड स्कुलकी निष्ठा लम्सालले तृतीय र रिपुमर्दिनीकै रमा फुँयाल र केएमसीकी आष्मा शर्माले सान्त्वनमा पुरस्कार जिते । उपत्यकाका २० विद्यालयका ४० जना विद्यार्थीहरूको सहभागिता रहेको थियो ।पुरस्कृतलाई नगद पुरस्कारका साथै पदक र प्रमाणपत्र प्रदान गरिएको थियो । भानु प्रतिष्ठानका रिशवदेव घिमिरेले प्रतियोगीहरूलाई कविता लेखनबारे जानकारी तथा प्रशिक्षण दिएका थिए । कार्यक्रम नेपाल प्रज्ञा प्रतिष्ठानका प्राज्ञ अमर गिरीको प्रमुख आतिथ्यमा सम्पन्न भएको थियो ।
मञ्चमै तिखारिँदै एन्टिगोनी,"काठमाडौं उनी एउटा क्रूर राजाको भूमिकामा थिए । त्यो पनि ग्रिसको । शासकीय शैलीमा उनले बोल्नुपर्ने लामा र गहकिला संवादहरू टन्नै थिए । त्यसैले भुलिने डरले हातमा स्क्रिप्ट बोकेर छुटेका संवाद सम्झिँदै गर्थे । चार दिनअघि मात्रैको कुरा हो । विजय बराल नाटक एन्टिगोनी को रिहर्सलका बेला स्क्रिप्टमै घोत्लिरहेका थिए । नाटककै अन्य पात्रहरू सिर्जना सुब्बा, पशुपति राई पनि संवादमा निर्धक्क थिएनन् । शनिबार फाइनल मञ्चमा आइपुग्दासम्म उनीहरू आंशिक रूपमा तिखारिएका देखिए । तर, निराश भने छैनन् । विजय भन्छन्, मञ्चमै नाटक चलिरहन्छ, अभिनय तिखारिँदै जान्छ। अनामनगरस्थित मण्डला थिएटरमा प्राचीन ग्रिसेली नाटककार सोफोक्लिजको नाटक एन्टिगोनी लाई राजन खतिवडाले निर्देशनमा ढालेर यतिबेला मञ्चन गराइरहेका छन् । सोमनाथ खनाल र कोलकाता निवासी विक्रम परियारको अनुवादमा नाटकलाई रूपान्तरण गरी ग्रिसेली परिवेशमा जस्ताको तस्तै उतारिएको राजनले सुनाए । सोफोक्लिजको नाटकलाई अत्यन्त दु:खान्त नाटक भनेर चिनिने गरिन्छ । झन्डै डेढ घन्टा लामो नाटकमा कतै पनि हाँसो उठ्ने दृश्य, संवाद समावेश छैनन् । तर, जति कथामा दु:खान्त दृश्य छन्, त्यसले दर्शकको मनमा खासै छोएको भने पाइँदैन । राजनले यति धेरै गम्भीर नाटक किन छाने ? मण्डलामा धेरै लाइट नाटक भइरहे, उनले भने, दर्शकको स्वाद चेन्ज गर्न चाहेका हौँ । राजनले वजनदार कथावस्तु र टेक्स्ट ओरिन्टेड नाटक देखाउँदा कलाकारले पनि केही ज्ञान आर्जन गर्ने बताए । झन्डै एक महिनाको समय लगाएर तयार पारिएको नाटकमा कलाकारको अभिनय भने अपेक्षाअनुरूप छैन् । संवादमा बढी केन्द्रित भएका कलाकारले अभिनयमा फोकस हुन सकेका छैनन् । तर, निर्देशनको पक्ष भने धेरै हदसम्म सफल देखिन्छ । भाषा अनुवाद भए पनि नाटक ग्रिसको परिवेशमा बनेको छ । प्राचीन राजाको वेशभूषा, हाउभाउ, हिँड्नेबोल्ने तौरतरिकाले नाटक जीवन्त बनाउनुपर्ने हो । क्रूर राज्य सत्ता, पीडित जनता र परिवर्तन गर्न खोज्ने एन्टिगोनी युवतीको अन्तरद्वन्द्वमा नाटक घुमेको छ । एन्टिगोनी सत्यका लागि राज्यसत्ताको समेत आदेश नमान्ने साहसी युवती हुन्, जसको भूमिकामा रंगमञ्चकी अनुभवी सिर्जना सुब्बाले अभिनय गरेकी छन् । बोल्ड संवाद उच्चारण गर्दा उनले पात्रमाथि न्याय गरेको महसुस भए पनि भाव प्रस्तुतिमा कतै केही नपुगेको अनुभूति हुन्छ । नाटक न्यारेसनले बाँधेको छ । निर्देशकको न्यारेसनभित्र पनि बिनाप्रप्स कथावस्तु जोड्ने शैली रमाइलो लाग्छ । घमण्डी राजाले आफ्नो राज्यसत्तामा हैकम जमाइराख्न अप्राकृतिक र अमान्य व्यवहार लाद्न थाल्छ, जसको व्यवहार एन्टिगोनीलाई पटक्कै मन परेको हुँदैन । उनी विद्रोही स्वभावकी नारी हुन् । छोरी मान्छे सधैं दास हुनुपर्छ भन्ने मान्यता बोकेको उस बेलाको समाजमा एन्टिगोनीले रूपान्तरण खोज्नु नारी सशक्तीकरणको बोल्ड क्यारेक्टर मान्नुपर्छ । नाटक हेर्दा कथावस्तु पढिरहेको दर्शकले महसुस गर्छन् । संवादको ओझ अत्यन्त उपयोगी छन् । नाटकमा आफ्नो मरेको दाजुको दाहसंस्कार गर्न पाएकी बहिनीको संघर्ष, घमण्डी राजाले आफ्नै घमण्डका कारण हुनुपरेको विनाश, असत्यको पछाडि लाग्दाको परिणामलगायत सन्देश एकमुष्ठ देख्न सकिन्छ । दर्शकले नाटक हेरिसकेपछि खाली हात फर्कनु पर्दैन । मानसपटलमा जीवनोपयोगी उपदेश लिएर निस्कन्छन् । अभिनयको जादू अपेक्षाकृत नहुनुमा राजन आफंै पनि स्विकार्छन् । यस्ता ओझिला कथावस्तु बोकेका नाटकमा धेरैपटक अभ्यास गर्नुपर्छ, उनी भन्छन्, अनि मात्रै परिपक्वता झल्किन्छ । राजनले मण्डलाका कलाकारमा बोल्ड एक्टिङ क्षमताको विकास गराउन पनि अभ्यास गरेको बताए । अभिनय सिक्दै जाने कुरा हो । मञ्चमै अभिनय देखाउँदा देखाउँदै अभिनय राम्रो बनाउन सकिने निर्देशक राजनको विश्वास छ । साउन २२ गतेसम्म चल्ने नाटकमा विजय, सिर्जनासँगै रञ्जना ओली, विकास जोशी, सोमनाथ खनाल, प्रदीपकुमार चौधरी, उमेश तामाङ, अनुजा अधिकारी, पशुपति राई, अनुप न्यौपाने, मिलन कार्की, पुष्कर कार्की, सुदीप खतिवडा र सागर दाहालले अभिनय गरेका छन् ।"
"डोकलाङमा सैन्य होइन, राजनीतिक हल","नयाँदिल्ली तीन सातायता भारतचीनभुटानको त्रिदेशीय सिमानामा बढेको तनाव माथिल्लो राजनीतिक तहबाट हस्तक्षेप गरी समाधान गर्न दबाब बढेको छ । जर्मनीको हयामबर्गमा आयोजित जी२० मुलुकको सम्मेलनमा भारतीय प्रधानमन्त्री नरेन्द्र मोदी र चिनियाँ राष्ट्रपति सी चिनफिङबीच भएको संक्षिप्त भेटवार्तामा यसबारे कुराकानी भएनभएको बताइएको छैन । दुई नेताबीचको वार्ताबाट तनाव समाधानको बाटोमा जाने अपेक्षा गरिएको थियो । पहिले पनि यस्ता विवाद आउँदा माथिल्लो तहकै वार्ताबाट समाधान खोजिन्थ्यो । त्रिपक्षीय सिमाना डोकलाङमा जारी तनाव सन् १९६२ मा दुई मुलुकबीच भएको युद्ध अवधिभन्दा लामो भएको बताइएको छ । भारतीय अधिकारीका अनुसार भुटानले दाबी गरिरहेको भूभागमा चीनले बाटो बनाउन सुरु गरेपछि भारतीय सेनाले त्यसलाई रोक्न खोजेको छ । चीनले भने भारतीय सेना आफ्नो भूमिमा प्रवेश गर्नु आपत्तिजनक भन्दै बिनासर्त त्यहाँबाट हट्न आग्रह गरिरहेको छ । चीनले भारतीय सेना त्यस क्षेत्रबाट नहटे गम्भीर परिस्थिति उत्पन्न हुने र त्यसले गम्भीर परिणाम ल्याउन सक्ने बताउँदै आएको छ । उता, भुटानले भने चीनको भनाइको खण्डन गरिरहेको छ । केही दिनअघि भुटानी विदेश मन्त्रालयले विज्ञप्तिमार्फत चीनले सन् १९८८ र १९९८ को समझदारी उल्लंघन गरेको बताएको थियो । भारतले पनि चीनले एकतर्फी रूपमा निर्माण गरिरहेको सडकले यथास्थितिमा परिवर्तन हुने भन्दै त्रिपक्षीय सीमाको संवेदनशीलता बुझेर त्यसलाई रोक्न आग्रह गरिरहेको छ । भारत र चीनको व्यापारिक मार्ग सिलगुडी करिडोरसँग जोडिने यस मार्गको सामरिक महत्त्व रहेकाले रोक्नुपर्ने भारतीय पक्षको भनाइ छ । चीनले सेना हटाउन दिनहुँजसो आग्रह गरिरहेको छ । भारतीय नेताले यसबारे राजनीतिक प्रतिक्रिया दिइरहे पनि अहिलेसम्म एकपटक मात्र वक्तव्यमार्फत औपचारिक भनाइ सार्वजनिक गरेको छ ।भारतभुटान विशेष सम्बन्धका कारण चीन र भुटानबीच विवादित भूमिमा सडक निर्माण गर्दा त्यसको विरोध भारतले गरेको विश्लेषकहरूको बुझाइ छ । भारतीय सुरक्षा विश्लेषकका अनुसार चीनले उक्त बाटो निर्माण गरे भारतको सुरक्षा खतरा बढ्नेछ । उनीहरूले दुवै मुलुकलाई यो समस्याको सैन्य होइन, राजनीतिक समाधान खोज्न आग्रह गरिरहेका छन् । दुवै देशका राजनीतिक नेतृत्वले एकअर्काप्रति आरोपप्रत्यारोप लगाइरहेका छन् । त्यसैले राजनीतिक तहमै अर्थपूर्ण वार्ताको सुरुवात आवश्यक छ, पूर्वभारतीय सेनापति विक्रम सिंहले हिन्दु पत्रिकासँगको कुराकानीमा भनेका छन् ।केही दिनअघि चिनियाँ विदेश मन्त्रालयका प्रवक्ताले भारतलाई १९६२ को लडाइँबाट पाठ सिक्न आग्रह गरेका थिए । जवाफमा भारतका अर्थ तथा रक्षामन्त्री अरुण जेट्लीले भनेका थिए, सन् २०१७ को भारत १९६२ को भन्दा धेरै फरक छ । पूर्वसेनापति सिंहले सैन्य तनाव बढे यो दुवै मुलुकको हितमा नहुने बताएका छन् । कतिपय विश्लेषकले भारत र चीनबीचको तनावलाई अन्य सन्दर्भमा समेत जोडेका छन् । उनीहरूले यो विवाद सीमा विवाद मात्र नभएर पछिल्लो समयमा दक्षिण एसियामा विकसित नयाँ भूराजनीतिक अवस्था भएको बताएका छन् । भारतीय प्रधानमन्त्री मोदीको अमेरिका भ्रमणको एक साताअघि उक्त द्वन्द्व सुरु भएको थियो । भ्रमणपछि जारी संयुक्त वक्तव्यमा सुसुप्त ढंगले चीन र पाकिस्तानसँग सम्बन्धित विषयवस्तु राखियो । चीनले अघि सारेको बेल्ट एन्ड रोड इनिसियटिभ्स (बीआरआई) परियोजनाको एक अंश भारतपाकिस्तान इकोनोमिक परियोजनाले आफ्नो सार्वभौसत्तामा प्रश्न उठाएको भारतले बताउँदै आएको छ । त्यसलाई इंगित गरेर वक्तव्यमा विकास निर्माणका परियोजनाले सार्वभौमसत्तालाई सम्मान गर्नुपर्ने आशयको एक भाग विज्ञप्तिमा उल्लेख छ । त्यसैगरी, उक्त परियोजनाले छिमेकी मुलुक चर्काे ब्याजदर र ऋणमा डुब्ने भारतको भनाइ आइरहेका सन्दर्भमा मोदी र ट्रम्पबीच भएको भेटवार्तामा ऋणमा जिम्मेवारी हुनुपर्ने वाक्य राखियो । त्यसैगरी, पाकिस्तानप्रति लक्षित गरेर सीमापार आतंकवादसम्बन्धी केही प्रावधान पनि राखियो । गत मे महिनामा बेइजिङमा भएको बीआरआई सम्मेलनमा भारत सहभागी भएन । उक्त सम्मेलन वहिष्कार गर्नुलाई चीनका राष्ट्रपतिले व्यक्तिगत इगो को रूपमा लिएको भारतीय अधिकारीले बताए । यतिबेला चीनले भुटानसँग कूटनीतिक सम्बन्ध स्थापित गर्ने प्रयत्न गरिरहेको छ । भुटानसँग कूटनीतिक सम्बन्ध विस्तार गरी एकअर्काको मुलुकमा दूतावास स्थापना गर्ने चीनको चाहना छ । यो घटनामार्फत भुटानले आफूसँग सार्वभौम मुलुकका हिसाबले कति कूटनीतिक डिल गर्न सक्छ भनेर चीनले परीक्षण गरेको हुन सक्ने विश्लेषकहरूले बताइरहेका छन् । विशेषत: सुरक्षा र परराष्ट्र नीतिमा भुटानले भारतसँग समन्वय गर्ने गरेको आंकलन धेरैको छ । उक्त विवादमा भुटानले भारतमार्फत होइन, सीधै आफूसँग डिल गरोस् भन्ने चीनको चाहना छ । भारत र चीनबीचको संघर्ष बढ्दै गए त्यसले नेपाललगायत छिमेकी मुलुकलाई समेत प्रभाव पार्ने निश्चितजस्तै छ । यस विषयमा दक्षिण एसियाली मुलुकले भने आफ्नो धारणा राखेका छैनन् । तर विश्लेषकहरूले यो तनावको राजनीतिक तहबाट सकेसम्म छिटो समाधान खोज्न दुवै देशलाई दबाब दिनुपर्ने बताइरहेका छन् ।"
मलाला पनि ट्वीटरमा,इस्लामाबाद (बीबीसी) नोबेल पुरस्कार विजेता मलाला युसुफजाई शुक्रबारदेखि ट्वीटरमा आबद्ध भएकी छन् । आफ्नो विद्यालय शिक्षा पूरा गरेको पहिलो दिनमा उनी ट्वीटरसँग जोडिएकी हुन् । पहिलो ट्वीटमा उनले बालिका शिक्षाका लागि जारी आफ्नो अभियानमा सहयोग गर्न आह्वान गरेकी छन् । १९ वर्षीया उनले आफ्नो विद्यालय शिक्षालाई तीतोमीठो क्षण भन्दै यस्तो अवसर नपाउने करोडौं बालिकालाई सम्झिरहेको बताएकी छन् ।मलालाले ११ वर्षको हुँदा बालिका शिक्षाका बारेमा ब्लग लेख्न सुरु गरेकी थिइन् । बालिका शिक्षाका बारेमा अभियान सञ्चालन गरिरहेका बेला १५ वर्षको उमेरमा उनी तालिवानीको गोलीको सिकार भएकी थिइन् । टाउकोमा गोली लागेर घाइते भएकी उनको बेलायतमा उपचार भएको थियो । त्यस बेलादेखि उनले बेलायतमै अध्ययन गरेकी थिइन् । ट्वीटमा आबद्ध भएको २ दिनमै उनलाई पछयाउनेहरू ४ लाख ७६ हजार पुगेका छन् ।
युवाले बनाए पानी जोगाउने प्रविधि,"काभ्रे (कास) एसएलसी मात्रै पास गरेका तीन युवाले पानी व्यवस्थापन गर्ने प्रविधि विकास गरेका छन् । मण्डनदेउपुर नगरपालिका१२ का विष्णु पराजुली, रामेछापको सुखाजोर नगरपालिकाका विक्रम बस्नेत र नवलपरासीका अमरजित ठाकुरले वाटर म्यानेजमेन्ट सिस्टम प्यानल बनाएका हुन् । यसले घरको छत र जमिनमुनिको ट्यांकीमा कति पानी छ भन्ने देखाउँछ, पराजुलीले भने, ट्यांकीमा पानी सकिए आफंै पम्प चलाउने र पानी भरिएपछि तलको ट्यांकी आफैं बन्द हुन्छ । उनका अनुसार पम्प बन्द गर्न बिर्सिंदा ओभरफ्लो हुने समस्या हट्नुका साथै ट्यांकीमा मौज्दात पानीको मात्रा पनि यसले देखाउँछ । तीनैजनाले वैदेशिक रोजगारीका क्रममा सिकेको ज्ञान व्यवहारमा लागू गरेका हुन् । उनीहरूले ४ वर्ष दुबई र ४ वर्ष कतारमा इलेक्ट्रिकल सुपरभाइजरका रूपमा काम गरेका छन् । काम गर्ने क्रममा धेरै कुरा सिकियो, त्यसैलाई यहाँ प्रयोग गरिएको हो, बस्नेतले भने ।"
विद्यार्थीलाई कम्प्युटर,"सिन्धुपाल्चोक (कास) चिनियाँ विद्यार्थीले आफूसँगै पढ्ने स्कुले विद्यार्थीबाट संकलित रकमबाट भूकम्पबाट प्रभावित तीन विद्यालयका बालबालिकालाई कम्प्युटर र शैक्षिक सामग्री सहयोग गरेका छन् । नेपाल रेडक्रस सोसाइटीको समन्वयमा अमेरिकामा पढ्दै गरेका १७ वर्षे चिनियाँ युवक जोङछी वाङली (थुतु) ले उक्त सामग्री हस्तान्तरण गरेका हुन् । उनले मेलम्ची नगरपालिका १० अन्तर्गत शिखरपुरका तीन विद्यालयका बालबालिकालाई ५ लाख बराबरको सामग्री वितरण गरेका हुन् । हीरादेवी आधारभूत, बीपी मेमोरियल आधारभूत विद्यालय र नवलपुरस्थित नवलपुर माविलाई सामग्री हस्तान्तरण गरेका हुन् । भूकम्पबाट क्षति भएको नेपालको सन्दर्भमा विद्यालयका सहकर्मीसँग परमर्श गरेर सहयोग जुटाएका थिए । चीन र अमेरिकाका विद्यार्थीबाट संकलित रकमबाट सहयोग जुटाएका छौं, जोङछीले भने, भविष्यमा भूकम्पप्रभावित विद्यालयमा पुस्तकालय पनि बनाउने सोच बनाएका छौं । हीरादेवीका प्रधानाध्यापक गणेश दाहालले चिनियाँलाई धन्यवाद दिँदै सहयोगले आफूहरूलाई हौसला प्रदान गरेको बताए । भूकम्पमा परेर उक्त विद्यालयका ६ बालबालिकाको मृत्यु भएको थियो । रेडक्रस जिल्ला समितिका सदस्य अमृत खड्कामार्फत आमा वाङ यानसँगै उनी नेपाल आएका थिए । भूकम्प गएलगत्तै यानले सिन्धुपाल्चोक, दोलखा र रामेछापका पीडितलाई खाद्यान्न, लत्ताकपडा, जस्तापातालगायत ४० लाख बढीको राहत सामग्री सहयोग जुटाएका थिए ।"
तरलता व्यवस्थापन प्राथमिकतामा,"काठमाडौं कर्जा, तरलता र ब्याजदरमा आएको उतारचढावले यो वर्ष सृजना भएको वित्तीय असन्तुलन नियन्त्रण गर्ने प्रमुख उद्देश्यसहित आगामी आर्थिक वर्षको मौद्रिक नीति आइतबार सार्वजनिक हुँदै छ । यो वर्ष राष्ट्र बैंकले भरपुर प्रयास गर्दा पनि बैंक तथा वित्तीय संस्थामा देखिएको तरलता संकट प्रभावकारी रूपमा व्यवस्थापन गर्न सकेन । यसैकारण आगामी मौद्रिक नीतिमार्फत राष्ट्र बैंकले तरलता व्यवस्थापनका लागि मौद्रिक नीतिका विविध उपकरण ल्याउन लागेको हो । आगामी मौद्रिक नीति निर्माणको काम पुरा भएकाले आइतबार सार्वजनिक गरिने कार्यक्रम रहेको राष्ट्रबैंकका सहप्रवक्ता राजेन्द्र पण्डितले बताए । मुलुक संघीयतामा गएपछि सरकारले संघीय संरचनाअनुसार नै आगामी वर्षको बजेट सार्वजनिक गरिसकेको छ । केन्द्रबाट राज्यका सबै तह र तप्कामा जाने रकम बैंकमार्फत पुर्याउने सरकारको योजना छ । यसैकारण सरकारले प्रत्येक स्थानीय निकायमा कम्तीमा एउटा वाणिज्य बैंकको शाखा पुर्याउन निर्देशन दिइसकेको छ । आगामी मौद्रिक नीतिमा ती विषयहरूले पनि प्राथमिकता पाउने देखिन्छ ।विगत ५ वर्षयता कर्जा र निक्षेपबीचको ब्याज अन्तर (स्प्रेड) बढीमा पाँच प्रतिशत हुनुपर्ने व्यवस्था स्थिर राख्दै आएको राष्ट्र बैंकले आगामी मौद्रिक नीतिमार्फत त्यो अनुपात घटाउने सम्भावना छ । भारतलगायत अन्य छिमेकी राष्ट्रहरूको तुलनामा नेपालको स्प्रेड धेरै भएकाले पनि त्यसलाई केही घटाउन थालिएको हो । यस्तै, तरलता संकटसँगै देखिएको वित्तीय असन्तुलन नियन्त्रणका लागि अनिवार्य नगद अनुपात (सीआरआर), बैंक दर (पोलिसी रेट) घटाउनुका साथै पुनर्कर्जा सुविधा बढाउने तयारी भएको राष्ट्र बैंक स्रोतले बताएको छ । तरलता समस्या समाधानका लागि सीआरआर ०५ प्रतिशत बिन्दुले र बैंक दर १ प्रतिशत बिन्दुले घटाउने विषयमा छलफल भएको छ । हाल वाणिज्य बैकहरूले ६ प्रतिशत, विकास बैंकले ५ प्रतिशत र वित्त कम्पनीले ४ प्रतिशत सीआरआर कायम गर्नुपर्छ । यो बैंकहरूले ब्याज नपाउने गरी केन्द्रीय बैंकमा जम्मा गर्नुपर्ने रकम हो । यसकारण उक्त अनुपात घटाउँदा बैंकहरूले राष्ट्र बैंकमा हालभन्दा कम रकम जम्मा गरे पुग्छ । तर, सीआरआर घटाउँदा पनि बैंक तथा वित्तीय संस्थाको लगानीयोग्य रकम नबढ्ने जानकारहरू बताउँछन् । हाल ७ प्रतिशत रहेको बैंक दर घटाएर ६ प्रतिशत बनाउनेतर्फ राष्ट्र बैंक उन्मुख भएको देखिन्छ । यो बैंक तथा वित्तीय संस्थाले राष्ट्र बैंकबाट ऋण लिँदा तिर्नुपर्ने ब्याजदर हो । यो दर घटाउँदा बैंकहरूले सस्तोमा ऋण पाउने भएकाले वित्तीय प्रणालीमा तरलता बढ्छ । यो तरलता समस्या समाधानको दीर्घकालीन उपाय होइन ।बैंक तथा वित्तीय संस्थाले अन्तिम अवस्थामा मात्र राष्ट्र बैंकबाट ऋण सुविधा लिने हो । यसकारण बैंक दर घट्दैमा बजारमा तरलता बढिहाल्ने अवस्था नहुने जानकारहरूको तर्क छ । लगानीयोग्य रकम अभाव भएको भन्दै राष्ट्र बैंकले बैंक तथा वित्तीय संस्थालाई पुँजी, निक्षेप र कर्जाबीचको अनुपात (सीसीडी) गणनामा दिएको सुविधा यही असारदेखि सकिँदै छ । राष्ट्र बैंकका गभर्नर चिरञ्जीवी नेपालले असार मसान्तदेखि बैंक तथा वित्तीय संस्थाले उक्त सुविधा नपाउने सार्वजनिक रूपमै घोषणा गरिरहेका छन् । तर यसलाई निरन्तरता दिन भन्दै राष्ट्र बैंकलाई दबाब दिनेहरू धेरै छन् । उक्त सुविधालाई निरन्तरता दिनुपरेका अवस्थामा राष्ट्र बैंकले हालको गणना विधिमा परिमार्जन गर्नेछ । नयाँ गणना विधिमा उत्पादनशील क्षेत्रमा प्रभाव भएको कर्जाको भार धेरै र अनुत्पादनशील क्षेत्रको थोरै हुनेछ ।"
कृषिमा जम्दै पूर्वकम्लरी,"राजापुर (बर्दिया) अरूको घरमा कम्लरी र बुक्रही (श्रीमान् कमैया बसेको घरमा नि:शुल्क काम गर्ने) बस्ने महिलाहरू व्यावसायिक कृषिमा जमेका छन् । कोही कुखुरा पालेका छन् भने कोही तरकारी पेशामा जुटेका छन् । कृषि कर्ममा लागेपछि आम्दानीसँगै उनीहरूको दैनिकी सहज बन्दै गएको छ । यसरी दैनिकी सहज बनेका मध्येकी एक हुन्, राजापुर नगरपालिका२ की बन्दना थारू । उनी ५ वर्ष काठमाडौंमा कम्लरी बसिन् । हाल उनी कुखुरा पालन र तरकारीखेती गर्दै आएकी छन् । उनले दुई कठ्ठामा लगाएको तरकारीले वर्षमा ५० हजार रुपैयाँ कमाएपछि भारतमा मजदुरी गरिरहेका श्रीमान् जगतराम घर फर्किए । दुवै मिलेर खुकुरा पालन सुरु गरे । तरकारी खेतीबाट राम्रो कमाइ भएपछि श्रीमान् घर आउनुभो । सँगै मिलेर तरकारीसँगै खुकुरा पालन गर्यौं, उनले भनिन्, दुईतिरैबाट आम्दानी हुन थालेपछि खुसी छौँ ।पूर्वकम्लरी कल्पना थारू पनि तरकारीखेतीमा गर्दै आएकी छन् । पूर्वकम्लरी कृष्णा चौधरीले व्यावसायिक कुखुरा पालन गरेकी छन् । कुखुरा पालनबाट २० हजार रुपैयाँ आम्दानी गरेको उनले बताइन् । दोस्रो लटको खुकरा बिक्रीका लागि तयार भइसकेको छ । कुखुराबाट राम्रो आम्दानी हुने रहेछ । थोरै जग्गामा पनि गर्न सकिन्छ, कृष्णा भन्छिन्, आर्थिक आर्जनका लागि नजानेर धेरै समय खेर गयो । ढिलै भए पनि आफ्नै व्यवसाय सुरु गरेका छौँ । राजापुर क्षेत्रका करिब १ सय २० पूर्वकम्लरी र बुक्लरी महिलाहरू व्यावसायिक कृषि कर्ममा लागेका छन् । उनीहरू तरकारीखेती र कुखुरा, बंगुर, बाख्रा, भैंसी पालनमा लागेका छन् । उनीहरूले मासिक कम्तीमा पनि ३ हजारदेखि ५ हजारसम्म सहजै कमाउन सफल भएका छन् । कृषिबाट फाइदा हुन थालेपछि उनीहरू पुराना दिनहरू बिर्सिंदै गएका छन् । यहाँका पूर्व कम्लरी र बुक्रही महिलाहरूले विभिन्न समूह गठन गरी एक ढिक्का भएका छन् ।"
तरकारीबाट आत्मनिर्भर बन्दै,"तेह्रथुम लालीगुराँस नगरपालिका ४ फुलेकका किसान लिलम सुवेदीले ३ वटा प्लास्टिक टनेलमा टमाटर खेती गर्दै आएका छन् । प्लास्टिक घरभित्र टमाटर, बैगुन, खुर्सानी, भिन्डीलगायतका बेमौसमी तयारी खेती गरेर उनले वार्षिक १ लाख २० हजार रुपैयाँ बढी आम्दानी गर्दै आएका छन् ।उनले उत्पादन गरेको तरकारी बिक्रीका लागि बजारसम्म पुर्याउनु पर्दैन । बारीबाटै बजारकै मूल्यमा बिक्री हुने गरेको उनले बताए । तरकारी खेतीबाट भएको आम्दानीले सुवेदीका ६ जना परिवारको पालनपोषण र पढाइलेखाइ राम्ररी चलेको छ । सोही वडाकी यामकुमारी सुवदीले घरसँगै जोडिएको २ रोपनी क्षेत्रफल जमिनमा अकबरे खुर्सानी खेती गरेर वर्षमा एक लाख रुपैयाँको हाराहारीमा आम्दानी गरिरहेकी छन् । खुर्सानी बिक्रीबाट हुने आम्दानीबाट उनले पनि ६ जनाको परिवारका लागि घर खर्च चलाइरहेकी छन् । सोही वडाको चित्रे गाउँका पोस्टराज रायमाझीले पनि झन्डै १५ रोपनी जग्गामा व्यावसायिक रूपमा बन्दा, काउली र मूला खेती गरेका छन् ।उनले व्यावसायिक तरकारी खेती सुरु गरेको एक दशक बढी समय हुन लागेको छ । तरकारी खेतीबाट उनले वार्षिक ७ देखि १० लाख रुपैयाँसम्म आम्दानी गरिरहेका छन् । उनीहरू मात्र होइन, यहाँका हरेक घरका किसानले व्यावसायिक तरकारी खेती गरिरहेका छन् । यो गाउँबाट मात्र वार्षिक १२ करोड रुपैयाँ बढीको ताजा तरकारी पूर्वी तराईका बजारतर्फ निर्यात हुने गरेको छ ।व्यावसायिक तरकारी खेतीबाटै फुलेकका किसान आत्मनिर्भर बन्दै गएका छन् । तरकारी खेतीबाट यहाँका प्रत्येक किसानले ३ लाख रुपैयाँदेखि १५ लाख रुपैयाँसम्म घरमा भित्र्याउँदै आएका जिल्ला कृषि विकास कार्यालयले जनाएको छ ।"
निर्माण प्रक्रिया अघि बढ््यो,"काँटगाउँ (बारा) राष्ट्रिय गौरवको बहुचर्चित दोस्रो अन्तर्राष्ट्रिय विमानस्थल निर्माणअघि पूरा गर्नुपर्ने कामहरू धमाधम भइरहेका छन् । यस वर्ष एक अर्ब मुआब्जा र १० करोड परामर्शको कामका लागि बजेट विनियोजन भएकाले निर्माण पूर्वका कामहरू धमाधम भइरहेको हो । यसअघि राजनीतिक किचलोले काम अघि बढ्न सकेको थिएन । चर्चामा मात्रै सीमित भएको थियो । निजगढ अन्तर्राष्ट्रिय विमानस्थल निर्माण आयोजनाले नक्सांकन, मुआब्जा, जग्गा अधिग्रहण, परामर्शदाता छनोट, वातावरणीय प्रभाव मूल्यांकन मस्यौदालगायतका काम चालु वर्षमै भएको जनाएको छ । २० वर्षपछि बल्ल ट्रयाक मा आएको छ, विमानस्थल आयोजना प्रमुख हरि अधिकारीले भने, निर्माणपूर्व प्रथम चरणको गुरुयोजना तथा विस्तृत डिजाइन को तयारीअन्तर्गत माटो परीक्षण, वातावरणीय प्रभाव मूल्यांकन, अन्तर्राष्ट्रिय स्तरको परामर्श दाता छनोट प्रक्रिया सुरु भएको छ । प्रभाव मूल्यांकन तथा परामर्श दाताको मस्यौदा तयार भइसकेको उनले जनाए । विमानस्थलको चार किल्ला भित्र (११ हजार ८ सय ७५ बिघा) क्षेत्रमा पर्ने निजी स्वामित्वको १ सय १० बिघा जग्गाको मुआब्जा निर्धारण गरिएको छ । सर्वसाधारणले मुआब्जा पाउन थालेका छन् । प्रमुख जिल्ला अधिकारीको संयोजकत्वमा गठित मुआब्जा निर्धारण समितिले दर निर्धारण गरेको हो । मुआब्जाका लागि २० जनाको निवेदन परेकोमा १५ जनालाई उपलब्ध गराउन बिहीबार निर्धारण समितिले मालपोतलाई पत्राचार गरेको छ । नागरिक उड्डयन मन्त्रालयलको नाममा जग्गा पासका लागि पत्र लेखिएको छ, सहायक प्रमुख जिल्ला अधिकारी मुकेश केसरीले भने, मुआब्जासँगै निर्माण पूर्वको अन्य तयारीको काम भइरहेको छ । नक्सांकन भइसकेको क्षेत्रभित्र पर्ने एक सय १० बिघा खेत र घडेरीको मुआब्जा निर्धारण गरिएको प्रमुख जिल्ला अधिकारी विजयनारायण मानन्धरले बताए । गत चैत १३ को निर्धारण समितिको बैठकले सम्बन्धित जग्गाधनीलाई आफ्नो जग्गा हकभोगको स्थायी निस्सासहित आफूसित भएको प्रमाण पेस गर्न सार्वजनिक आह्वान गरिएअनुसार मुआब्जाका लागि धमाधम मागदाबी आइरहेको उनले जनाए । त्यहाँको घरधुरीसमेत सवा सयको हाराहारीमा छन् । खेत, मुख्य तथा सहायक बाटोले छोएको र घडेरी गरी तीन किसिमले जग्गाको वर्गीकरण गरी मूल्यांकनसहित दर निर्धारण गरिएको छ । निजी स्वामित्वमा रहेका जग्गा र विमानस्थल क्षेत्रभित्र पर्ने घर तथा अन्य संरचना स्थायी रूपमा अधिग्रहण गर्न जग्गाा प्राप्ति ऐन ०३४ को दफा ९ र १० अनुसार अधिग्रहण गर्न थालिएको छ, प्रजिअ मनान्धरले भने, बसोबास भइरहेको जग्गाको महत्त्व, खेतको हकमा उत्पादनलाई मध्यनजर गर्दै आकर्षक दर निर्धारण गरिएको छ । मोही जग्गाको हकमा जग्गाधनी र मोहीवालालाई ५०५० प्रतिशत मुआब्जा दिइनेछ । समितिको दरअनुसार मूल तथा सहायक सडकले छोएको जग्गाको मूल्यांकन क्रमश: ५ लाख ६० हजार, ३ लाख ३९ हजार २ सय ५० र सडकले नछोएको जग्गाको २ लाख ४१ हजार ५ सय प्रतिकठ्ठा तोकिएको छ । साविक करैयाको काँटगाउँ, बथान टोल, सपही, कोल्हवी र ककडीको जग्गा अधिग्रहणको लागि मूल्य तोकिएको हो । घर र बोटबिरुवाको छुट्टै मूल्य निर्धारण गरिएको छ । यसबाहेक अधिग्रहणमा परी जग्गा नभएका विस्थापितहरूको हकमा प्रमाण पेस गरेमा मूल्य निर्धारण गरिएको दरमा ५० र २५ प्रतिशत थप गरी मुआब्जा दिइने समितिले जनाएको छ । समितिका अनुसार एक कठ्ठा वा सोभन्दा कम भएकालाई ५० प्रतिशत र एक कठ्ठाभन्दा माथि र ५ कठ्ठासम्म हुनेलाई २५ प्रतिशत थप मुआब्जा दिइनेछ । यसरी चार किल्लाभित्र पर्ने १५ सय घर धुरीको टाँगियाबस्तीको झन्ठै ८ हजारको बसोबासको व्यवस्थापनबारे अझै अन्योल छ । उनीहरूको बसाइ र हकभोग गर्ने खेतबारी ऐलानी रहेको हुँदा मुआब्जा प्रक्रियाभित्र परेन । नम्बरी जग्गा नै छैन् । त्यही भएर मुआब्जा प्रक्रियामा ल्याउन मिल्दैन । यसको लागि विशेष गरेर सरकारले नै व्यवस्थापन गर्ने विषय हो ।"
पञ्चेश्वर बनाउन राजनीतिक पहल आवश्यक,"नयाँदिल्ली पछिल्लो तीन वर्षमा बहुउद्देश्यीय पञ्चेश्वर परियोजनाको संयुक्त विस्तृत परियोजना प्रतिवेदन (डीपीआर) तयार पार्न राजनीतिक तथा प्रशासिनक तहमा घनीभूत रूपमा छलफल भए पनि परियोजना तत्काल अगाडि बढ्ने अवथा नदेखिएको अधिकारीहरूले बताएका छन् ।विवादका केही बुँदामा राजनीतिक तहमा वार्ता हुनुपर्ने राय प्रशासनिक नेतृत्वले दिएको छ । अघिल्लो साता भारत भ्रमणमा आएका उपप्रधान तथा परराष्ट्रमन्त्री कृष्णबहादुर महराले भारतीय समकक्षी सुषमा स्वराजसँग यस विषयमा कुराकानी राखे पनि खासै प्रगति भएन ।पञ्चेश्वरको वार्तामा सहभागी अधिकारीहरूका अनुसार डीपीआरलाई अन्तिम रूप दिएर अगाडि बढाउने हो भने तत्काल दुइटा काम गर्नुपर्छ । पहिलो, विवादका रूपमा रहेका केही बँँुदा राजनीतिक तहबाट समाधान गर्ने । दोस्रो, केही प्राविधिक विषयहरूमा सहमति जुटाउन प्राविधिक समितिको गठन गर्ने र त्यसले प्राविधिक विषय हल गर्ने । अधिकारीहरूका अनुसार अहिलेको अवस्था यस्तो छ राजनीतिक तहमा ठोस नभई सामान्य छलफल हुने, प्रशासनिक तहमा दुवै मुलुकले अडान राख्ने र अगाडि नबढ्ने ।गत महिना भारतको देहरादुनमा भएको प्रबुद्ध समूहको बैठकमा पनि पञ्चेश्वरलगायतका अन्य परियोजनाबारे छलफल भएको थियो, तर त्यसमा पनि खासै प्रगति हुन सकेन । त्यसैले उच्च राजनीतिक तहमा निर्णायक वार्ता नभएसम्म अगाडि बढ्ने छाँटकाँट देखिँदैन ।अधिकारीहरूका अनुसार पञ्चेश्वर परियोजनलाई अगाडि बढाउने यो उपयुक्त मौका हो । पञ्चेश्वर परियोजनासहितको महाकाली सन्धि गर्ने शेरवहादुर देउवा पुन प्रधानमन्त्री छन् भने भारतीय प्रधानमन्त्री नरेन्द्र मोदीसमेत यो परियोजनालाई अगाडि बढाउन तयार छन् । दुई दशकदेखि कुनै प्रगति नभएको पञ्चेश्वर परियोजना तीन वर्ष अगाडि मोदीको नेपाल भ्रमणसँगै अगाडि बढ्ने संकेत देखिएको थियो, तर त्यस पछाडि परियोजना उत्साहजनक रूपमा अगाडि बढेन ।दुवै देशका केही मन्त्रीहरूले गर्नुपर्ने कामका कारण केही ढिलाइ भएको थियो । भर्खरै दुवै देशका मन्त्रीका तर्फबाट एकीकृत धारणा प्राप्त भएको छ, पञ्चेश्वर विकास प्राधिकरणका प्रमुख कार्यकारी अधिकृत महेन्द्रबहादुर गुरुङले भने, अब अर्काे कार्य भनेको विवादका बुँदाहरू पहिल्याउने र त्यसलाई समाधान गरेर अगाडि जाने हो । उनका अनुसार मुख्यत: पानीको प्रयोग गर्ने, विद्युत् उत्पादन गर्ने, लगानी जुटाउने तथा निर्माणको मोडालिटीलगायतका बुँदामा सहमति हुन बाँकी छ ।तर विवादित विषय हल गरेर मात्र परियोजना अगाडि बढ्ने अवस्था भने देखिँदैन । विशेषत: भारतको उत्तराखण्डमा परियोजनाको बारेमा तीव्र विरोध भइरहेको छ । परियोजनाले उत्तराखण्डमा डुबानको समस्या ल्याउने तथा हजारौं परिवार विस्थापित हुने भएकाले पहिला त्यो समस्या समाधान गर्न उत्तराखण्ड सरकारले केन्द्रलाई आग्रह गरिरहेको छ । एक अध्ययनअनुसार पञ्चेश्वर परियोजनामा निर्माण हुने डयामले झन्डै ३१ हजार परिवार विस्थापित हुनेछन् । यस अगाडि तेहरी बाँधले नै विभिन्न खाले समस्या सिर्जना गरेको हुनाले अर्काे बाँध निर्माण गर्दा यसले वातावरणीय समस्या ल्याउने भनी विरोध भइरहेको छ ।सत्तारूढ भारतीय जनता पार्टीका उत्तराखण्डका नेता तथा नेपालभारत प्रबुद्ध समूहका सदस्य भगतसिंह खोसियारी भने उत्तराखण्डमा हुन सक्ने विस्थापनलगायतका समस्या समाधान गरेर मात्र परियोजनलाई अगाडि बढाउन आवश्यक भएको बताउँछन् । प्रधानमन्त्री नरेन्द्र मोदी यो परियोजनलाई अगाडि बढाउने पक्षमा हुनुहुन्छ । त्यसैगरी म आफंै पनि यो परियोजनापछि विस्थापित हुने पुन: स्थापना, क्षतिपूर्ति तथा अन्य विषयलाई पहिला नै हल गरेर परियोजनालाई अगाडि बढाउने पक्षमा छु, खोसियारीले कान्तिपुरसँग भने । परियोजनाको डीपीआरलाई अन्तिम रूप दिने क्रममा देखा परेको सबभन्दा महत्त्वपूर्ण विषय भनेको डयाम कहाँ बनाउने भन्ने नै हो । नेपालले रूपालीगाडमा डयाम बनाउने प्रस्ताव गरिरहेको छ । भारतीय पक्षले भने त्यहाँ डयाम बनाउँदा बढी मान्छे डुबानमा पर्ने भन्दै पूर्णागिरिमा डयाम बनाउन प्रस्ताव गरिरहेको छ । परियोजनाको कुल विद्युत् उत्पादन क्षमता कति हो भन्ने विषयमा रहेको विवाद पनि हल नभएको वार्तामा सहभागी अधिकारीले बताए ।अर्काे विवादको विषय भने, कस्तो खालको डयाम बनाउने भन्ने पनि हो । नेपालले रकफिल डयाम बनाउन प्रस्ताव गरिरहेको छ भने भारतले भने कंक्रिट डयामको प्रस्ताव गरिरहेको छ । लगानी तथा प्रशासनिक संरचना अर्काे विवादको विषय हो । तर अधिकारीहरूका अनुसार अन्य प्राविधिक विषयको टुंगो लागेमा लगानी लगायतका अन्य विषय टुंगो लगाउने कार्य त्यति गाहो छैन ।"
बिमा र लघुवित्तमा आकर्षण,"काठमाडौं दोस्रो बजारमा यो साता बिमा कम्पनी र लघुवित्त संस्थाका सेयरमा लगानीकर्ताको आकर्षण बढेको छ । अन्य क्षेत्रका कम्पनीहरूमा खासै उत्साह नदेखिएपछि लगानीकर्ता फेरि बिमा र लघुवित्त कम्पनीहरूको सेयरमा आकर्षित भएका हुन् । यसैकारण यो साता बजारमा बिमा र विकास बैंक समूहको परिसूचक उच्च अंकले बढेका छन् । आइतबारको तुलनामा बिहीबारसम्मको कारोबारमा बिमा समूहको परिसूचक ३ सय २९३१ अंकले र विकास बैंकको ५६२ अंकले बढेको हो । अन्य क्षेत्रका कम्पनीहरूको तुलनामा बिमा कम्पनी र लघुवित्त संस्थाको प्रतिफल राम्रो भएकै कारण यी कम्पनीहरूको सेयरमा लगानीकर्ताको आकर्षण बढेको हो । यसैकारण साप्ताहिक कारोबारमा बिमा समूह र लघुवित्त संस्था आबद्ध विकास बैंक समूहको परिसूचक उच्च अंकले बढेका छन् । विगतमा यी समूह अन्तर्गतका कम्पनीको सेयरमा लगानीकर्ताको आकर्षण रहे पनि २३ महिना यता केही घटेको थियो । अहिले ती कम्पनीको सेयरमा लगानीकर्ताको आकर्षण फेरि बढेको हो । यो साता उत्पादन तथा प्रशोधनबाहेक सबै समूहका लगानीकर्ताको सम्पत्ति बढ्यो । बजार पुँजीकरण पनि साढे २२ अर्ब रुपैयाँले विस्तार भयो । साताभरको कारोबारमा बैंकिङ समूहको परिसूचक ३८५२, होटलको ३००८, वित्त कम्पनीको २५३, जलविद्युत्को १८४९ र अन्यको १४४ अंकले उकालो लागेका छन् । तर, उत्पादन तथा प्रशोधन समूहको परिसूचक २०३ अंकले ऋणात्मक रह्यो । यो साता समग्र नेप्से परिसूचक ४०२९ अंकले बढ्यो । तर, गत बिहीबारको अन्तिम मूल्य (यो साताको सुरु मूल्य) को तुलनामा भने नेप्से १८ अंकले मात्र बढेको छ । जसमध्ये जलविद्युत्, उत्पादन तथा प्रशोधन र वित्त कम्पनी समूहको परिसूचक ऋणात्मक रहेका छन् । कारोबारमा आएका बाँकी समूहको परिसूचक भने सकारात्मक देखिएका छन् । यो साता सेयर बजारमा २ अर्ब ६३ करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम करिब ४२ प्रतिशतले बढी हो । २७ हजार ३२ वटा कारोबारबाट १ सय ६२ कम्पनीका ७० लाख २३ हजार ६ सय ३० कित्ता सेयर खरिद बिक्री भएका छन् । गत साता ३४ लाख १४ हजार ५० कित्ता सेयर कारोबार हुँदा १ अर्ब ८५ करोड ५४ लाख ५७ हजार रुपैयाँ परिचालन भएको थियो ।साताभर महाकाली विकास बैंकको १ लाख ४८ हजार २ सय ९२, लक्ष्मी बैंकको २ करोड ५९ लाख ०३ हजार ८ सय ७३, एनआईसी एसिया बैंकको ८७ लाख २९ हजार ४ सय ७५ कित्ता हकप्रद सेयर सूचीकृत भएका छन् । यसैगरी, सोही अवधिमा छ्याङी हाइड्रोपावरको २१ लाख ६० हजार कित्ता साधारण सेयर र लक्ष्मी इक्विटी फन्डको ( १ करोड २५ लाख कित्ता एकाइ सूचीकृत भएको नेप्सेले जनाएको छ । साप्ताहिक कुल कारोबारमा बैंकिङ र बिमा समूहको हिस्सा क्रमश: ४२०९ र २५८२ प्रतिशत रह्यो । विकास बैंकको ५३, वित्त कम्पनीको २३२, होटलको ११७, जलविद्युत् ३१८ र संस्थापक सेयरको हिस्सा ५७९ प्रतिशत रह्यो ।पाँच दिनको कारोबारमा क वर्गका कम्पनीहरूको सेयर कारोबार मापक सेन्सेटिभ परिसूचक ९१७ र कारोबारमा रहेका सबै कम्पनीहरूको सेयर कारोबार मापक फ्लोट परिसूचक ३१९ अंकले बढ्यो । यो साता कारोबार रकम (२१ करोड १५ लाख २० हजार रुपैयाँ) का आधारमा नेपाल लाइफ इन्स्योरेन्स अग्रस्थानमा छ । कारोबार सेयर संख्या (११ लाख २० हजार कित्ता) का आधारमा एनआईबीएल समृद्धि फन्ड१ सबैभन्दा अघि छ । तर, कारोबार संख्या (३ हजार ७ सय ६९ वटा) का आधारमा नेपाल लाइफ इन्स्योरेन्स कम्पनी नै अग्रस्थानमा रहेको नेप्सेले जनाएको छ । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । विगतमा जस्तै, संस्थागत तथा सरकारी ऋणपत्रको पनि कारोबार भएन ।"
राजस्व असुलीमा सुक्खा बन्दरगाह सफल,"पर्सा वीरगन्जस्थित सिर्सिया सुक्खा बन्दरगाह भन्सार कार्यालयले लक्ष्य अनुसार राजस्व असुली गर्न सफल भएको छ । चालु आर्थिक वर्षमा यो भन्सार कार्यालयलाई भन्सार विभागले २१ अर्ब ४ करोड ८ लाख ८२ हजार रुपैयाँ राजस्व संकलनको लक्ष्य दिएको थियो । तर बुधबार नै २१ अर्ब ६ करोड रुपैयाँ राजस्व संकलन लक्ष्यभन्दा शून्य दशमलव १२ प्रतिशत बढी राजस्व संकलन गरेको थियो । शुक्रबारसम्म यो भन्सारले २१ अर्ब १६ करोड रुपैयाँ राजस्व संकलन गरी सकेको भन्सार कार्यालयका अधिकृत गणेश पौडेलले बताए । गत वर्षको तुलनामा बन्दहडताल कम हुनु तथा राजस्वमा योगदान गर्ने वस्तुहरू फलाम, मदिरा, इनर्जी ड्रिङ्क आदिको उत्साहजनक आयातका कारण आर्थिक वर्ष सकिन डेढ साताअघि नै वार्षिक राजस्व असुली लक्ष्य भेट्टाउन सम्भव भएको उनले जनाए । जेठमा यो भन्सारले लक्ष्यभन्दा करिब २० करोड रुपैयाँ बढी राजस्व संकलन गर्न सफल भएपछि वार्षिक राजस्व असुलीको लक्ष्य छिट्टै नै भेटेको हो । वार्षिक तथा मासिक राजस्व संकलन लक्ष्य भेट्टाउँदा भन्सार कर्मचारीले प्रोत्साहन भत्ता पाउने व्यवस्था छ । यसले समग्रमै भन्सार कार्यालयका कर्मचारी समूहको कार्यदक्षता र मूल्यांकनमा पनि अप्रत्यक्ष रूपमा प्रभाव पार्छ । असारमा भने लक्ष्य अनुरूपको राजस्व यो भन्सारले संकलन गर्न समस्या हुने संकेत देखिएको छ । शुक्रबारसम्म मासिक लक्ष्यको ६० दशमलव ८८ प्रतिशत राजस्व संकलन भएको छ । यस महिनामा २ अर्ब १३ करोड रुपैयाँ राजस्व संकलनको लक्ष्य रहेकोमा शुक्रबारसम्म १ अर्ब ३० करोड रुपैयाँ मात्र राजस्व संकलन भएको छ । अब बाँकी रहेको ८ दिनमा ४० प्रतिशत राजस्व संकलन गर्ने चुनौती छ । यस हिसाबले दैनिक करिब ५ करोड रुपैयाँ राजस्व यो भन्सारले संकलन गर्नैपर्छ ।"
जापानमा आईएमई क्योदाईको नयाँ शाखा,"काठमाडौं (कास) जापानबाट नेपाललगायत विश्वका विभिन्न देशहरूमा रेमिट्यान्स कारोबार गर्दै आएको आईएमई क्योदाई रेमिट्यान्सले जापानस्थित फुकुओकाको हाकातामा नयाँ शाखा विस्तार गरेको छ । आफ्नो सञ्जाल बढाउने क्रममा जापानको फुकुओका सहरको हाकातामा थप एक शाखा गत शुक्रबारबाट सञ्चालनमा ल्याइएको जारी विज्ञप्तिमा छ । आईएमईका प्रमुख कार्यकारी अधिकृत सुमन पोखरेल, क्योदाई रेमिट्यान्सका प्रमुख याचिरो किमोतो र एनआरएन जापानका उपाध्यक्ष टक गैरेलगायतको उपस्थितिमा नयाँ शाखाको शुभारम्भ भएको कम्पनीले जनाएको छ ।"
सानिमाको शाखा महाराजगन्जमा,काठमाडौं (कास) सानिमा बैंकले राजधानीको महाराजगन्जमा ४६ आंै शाखा सञ्चालनमा ल्याएको छ । उक्त शाखा कार्यालयको शुभारम्भ सानिमा बैंकका ब्रान्ड प्रवद्र्धक कलाकारद्वय मदनकृष्ण श्रेष्ठ र हरिवंश आचार्य (महजोडी) ले संयुक्त रूपमा गरेको बैंकले जनाएको छ । सानिमा बंैकको हाल मेचीदेखि महाकाली तथा सातै प्रदेशमा गरी ४६ वटा शाखा तथा ५३ वटा एटीएम सञ्चालनमा छ ।
साह र संगाकाराले अफगानविरुद्ध खेल्ने,"लन्डन (एजेन्सी) पाकिस्तानका लेग स्पिनर यासिर साह स्टार खेलाडीले भरिएको मेरिलेबोन क्रिकेट क्लब (एमसीसी) बाट अफगानिस्तानसँग मंगलबार ऐतिहासिक एकदिवसीय खेल खेल्ने भएका छन् । अफगानिस्तान पहिलो पटक लर्ड्समा आएर खेल्न लागेको हो । २६ टेस्टमा १ सय ४९ विकेट लिइसकेका साह हाल काउन्टी क्रिकेटमा खेलिरहेका छन् । उनीसँगै अर्का पाकिस्तानी खेलाडी मिसबाहउल हक पनि अफगानिस्तानविरूद्ध उत्रने छन् । एमसीसीको टोलीमा श्रीलंकाका पूर्व कप्तान कुमार सांगाकारा र वेस्ट इन्डिजका शिवनारायण चन्द्रपाल पनि हुनेछन् । न्युजिल्यान्डका पूर्व ब्याट्सम्यान ब्रेन्डन म्याकलमले एमसीसीको नेतृत्व गर्नेछन् । उनी मिडलसेक्सबाट नर्थवेस्ट टी२० ब्लास्टमा खेलिरहेका छन् । इङल्यान्डका अलराउन्डर समित पटेल र पूर्व विकेटकिपर क्रिस रिड पनि एमसीसीको टोलीमा हुनेछन् । एमसीसीका अन्य खेलाडीमा आयरल्यान्डका जोडीद्वय टिम मुर्टाग र जर्ज डकरेलसहित सरेका तीव्र बलर स्टुवार्ट मिकर र डरहामका क्रिस रुसवर्थ छन् । अफगानिस्तानी टोलीमा हालै इन्डियन प्रिमियर लिगमा सनराइजर्स हैदराबादबाट खेलेका रसिद खान र मोहम्मद नाबी हुनेछन् । गत सिजन यस्तै खेलमा नेपालले एमसीसीसँग लर्ड्समा खेलेको थियो, जसमा झन्डै ६ हजार दर्शक थिए ।"
रत्नजित विजयी,"काठमाडौं (कास) छैटौं पुष्पलाल स्मृति राष्ट्रिय खुला ब्याडमिन्टनको शनिबार पहिलो दिन पुरुष एकलमा डिफेन्डिङ च्याम्पियन रत्नजित तामाङले विजयी सुरुआत गरेका छन् । सातदोबाटोस्थित अन्तर्राष्ट्रिय खेलकुद परिसरको कोर्टमा त्रिभुवन आर्मी क्लबका रत्नजितले सुर्खेतका नीरज चौधरीलाई २११२, २११४ को सोझो सेटमा हराए । नेपाल पुलिसका विष्णु कटुवालले जेस्ट ब्याडमिन्टन एकेडेमीका अखिल श्रेष्ठलाई २११७, २१ ९ र नेपालगन्जका सरोज अन्सारीले ललितपुरका दिपेश शाक्यलाई १७२१, २११७, २१८ ले हराए ।आर्मीका जुनियर खेलाडी पविन लिन्थेपले छैटौं र्याङकिङ पुलिसका दीपक बोहरालाई ९२१, २१११, २११८ ले स्तब्ध बनाए । पविन इन्डोनेसियामा हुने एसियन जुनियर च्याम्पियनसिप खेल्न जाने तयारीमा रहेका छन् । एपीएफ क्लबका इन्द्र महता सुरुआतमै पिस फिटनेस सेन्टरका जीवन आचार्यसँग २१४, २१११ ले पराजित भए ।पुलिसका दिपेश धामी जेस्ट ब्याडमिन्टनका सुजन थापालाई २११४, २११३ ले हराएर अघि बढे ।एपीएफका सुदीप सेढाइँले काठमाडौंका दत्त थापालाई २११३, २११३ ले, एपीएफकै विजित थापाले आर्मीका रिजन महर्जनलाई २११७, २११७ ले, आर्मीका नवीन श्रेष्ठले बाँकेका शिव चौधरीलाई २११४, २१९, एपीएफका साजनकृष्ण ताम्राकारले सिन्धुलीका रुपक थिङलाई २११४, २१५ ले, पफेक्ट फिटनेसका नीरविक्रम देवकोटाले आर्मीका सुजन श्रेष्ठलाई १८ २१, २११५, २११७ ले, आर्मीका प्रफुल्ल महर्जनले नेपालगन्ज ब्याडमिन्टन क्लबका शिव थापालाई २११२, २१७, नेपालगन्जका इरफान अन्सारीले एपीएफका सुमन लिम्बूलाई २११०, २११०, कैलालीका सन्जिव खड्काले जेस्ट ब्याडमिन्टनका रवि चन्दलाई २१ ९, २११७ ले र आर्मीका दिलेन्द्र पुनले नेपाल प्रहरीका गौतम कठायतलाई २११४, १२ २१ र २११९ ले पराजित गर्दै प्रिक्वाटरमा प्रवेश गरे । यस संस्करणमा खेलसामग्री उत्पादन गर्ने अन्तराष्ट्रिय संस्था योनेक्सको साथ पाएको छ । योनेक्सले सटल कर्क, टीसर्ट र पुरस्कार राशि प्रायोजन आयोजक राष्ट्रिय ब्याडमिन्टन संघका अध्यक्ष वीरेन्द्र श्रेष्ठले जनाएका छन् ।"
गोरखलाई उपाधि,भक्तपुर (कास) १८ औं राष्ट्रिय परेवा उडान प्रतियोगिताको उपाधि काठमाडौं ठमेलका गोरख शम्शेर राणाले जितेका छन् । नेपाल परेवा उडान खेल संघद्वारा आयोजित स्पर्धामा राणाले उडाएको ५ परेवा २८ घण्टा ८ मिनेट उड्दै प्रथम भएको हो । दुई महिनादेखि सञ्चालित प्रतियोगिताको शनिबार जिल्लामा आयोजित समापनमा ४ लाख मूल्यबराबरको रनिङ सिल्ड को उपाधि राणालाई प्रदान गरियो ।
विमला र भीमलाई स्वर्ण,काठमाडौं (कास) तेस्रो दोर्जे खत्री मेमोरियल बोल्डरिङ प्रतियोगितामा विमला सुनुवार र भीमबहादुर तामाङ विजयी भएका छन् ।बालाजुस्थित दागम्बु क्लाइबिङ सेन्टरमा शनिबार महिलातर्फ सुस्मिता बराल दोस्रो र पेम्बा कान्डी शेर्पा तेस्रो भए । पुरुषमा टिटिन वर्टिन राईले रजत तथा विजय सुनुवारले कांस्य जिते । दुवै स्पर्धामा शीर्ष तीन स्थान हात पार्नेले नगद पाए । नेपाल स्पोर्टस क्लाइम्बिङ संघका केन्द्रीय सदस्य एवं ओलम्पियन फुपुल्हामु खत्रीका पिता दोर्जेको स्मृतिमा उक्त प्रतियोगिता गरिएको हो ।
पश्चिमाञ्चल विजयी,काठमाडौं (कास) नवौं राष्ट्रपति रनिङ सिल्डअन्तर्गत कीर्तिपुरमा भएको कबड्डीको राउन्ड रोबिन लिगमा पश्चिमाञ्चल र सुदूरपश्चिमले शतप्रतिशत जित निकालेका छन् । पश्चिमाञ्चल छात्र र सुदूरपश्चिम छात्रामा च्याम्पियन बने । कीर्तिपुर क्रिकेट मैदानमा भएको छात्र क्रिकेटमा पश्चिमाञ्चल विजेता भयो । फाइनलमा पश्चिमाञ्चलले पूर्वाञ्चललाई ८ विकेटले हरायो । पूर्वाञ्चलले २० ओभरमा सबै विकेट गुमाई ८४ रन बनायो । राजन मगरले २२ रन जोडे । पश्चिमाञ्चलले १२३ ओभरमा २ विकेट गुमाई लक्ष्य भेटायो । विशाल कार्कीले ३३ र सुशान्त थापाले १९ रन बनाए ।
किकबक्सिङमा कार्यसमिति,"काठमाडौं (कास) कृष्णबहादुर केसीको अध्यक्षतामा नेपाल कराते तथा किक बक्सिङ संघको कार्यसमिति चयन भएको छ ।संघको शनिबार पहिलो साधारणसभाबाट वरिष्ठ उपाध्यक्षमा अर्जुन थापा, उपाध्यक्षमा रविनकुमार जोशी र प्रतापलाल लामा, महासचिवमा सुदीप चापागाईं, सचिवमा रण बोगटी र कोषाध्यक्षमा वकिलबहादुर थापा चुनिए ।"
ट्ेरेड मल फुटसल विजेता,पोखरा (कास) पोखरा ट्ेरेडमल व्यवसायी समितिले अन्तर व्यवसायी फुटसलको उपाधि जितेको छ । साँघुमुख महेन्द्रपुल बजार समितिद्वारा पोखरा फुटसल एरेनामा शनिबार आयोजित फाइनलमा ट्रेड मलले बुद्ध विशालबजार व्यापारिक संघलाई टाइब्रेकरमा ३१ ले पछि पार्दै १५ हजार रुपैयाँ पुरस्कार जितेको हो । निर्धारित ४० मिनेट २२ गोल भएपछि खेल टाइब्रेकरमा धकेलिएको हो । ट्रेड मलका सुमन गुरुङ म्यान अफ द म्याच भए । विशालबजारका राजु गुरुङले उत्कृष्ट खेलाडी र ट्रेड मलका सुविन श्रेष्ठले सर्वाधिक गोलकर्ताको पुरस्कार जिते ।
लुकाकुको कीर्तिमानी सरुवा,"डिगमसिंहलाई स्वर्णकाठमाडौं (कास) डिगमसिंह चेम्जोङले चौथो राष्ट्रिय पारा टेबलटेनिसको पुरुष हिलचियरतर्फ स्वर्ण जितेका छन् । जोरपाटीमा शनिबार भएको फाइनलमा डिगमले लक्ष्मण रानामगरलाई ९११, १११३, ११७, ११५, ११३ को सेटमा पराजित गरे ।राष्ट्रिय शारीरिक अपाङ टेबलटेनिस संघद्वारा आयोजित स्पर्धाको पुरुष खुला सिंगल्समा विवेक राई विजेता भए । उनले मनोज थापालाई ११६, ११५, ११६ को सोझो सेटमा हराए । महिला खुलाको फाइनलमा निरुता मगरले आशा हमाललाई ८११, ११५, ११५, ९११, ११७ को सेटमा हराइन् ।"
सम्मान गुरुको,"चाँगुनारायण८, भक्तपुरस्थित हिम भानु इंग्लिस स्कुलमा कक्षा ६ मा पढ्ने निरुता बानियाँ आज शिक्षकहरूलाई ग्रिटिङ कार्ड बाँड्दै छिन् । अस्तिदेखि नै कार्डहरू बनाएको थिएँ, उनले भनिन्, हामी जहिले पनि यही गिफ्ट दिन्छौं । उनले निकै मिहिनेत गरेर रंगीबिरंगी कार्ड बनाएकी छन् । कुमुदिनी हायर सेकेन्डरी स्कुलका प्रतीक महर्जनचाहिँ स्कुलमा हुने कार्यक्रममा सहभागी हुँदै छन् ।वीरेन्द्र सैनिक आवासीय महाविद्यालयमा पनि आज विशेष कार्यक्रम छ । त्यहाँकी छात्रा अनिता बानियाँले सिंगिङ र डान्सिङमा भाग लिएकी छन् । टिचरहरूलाई खुसी पार्न जोक्स भन्ने योजना पनि उनले सुनाइन् । कक्षा १० मा पढ्ने उनी आफ्ना शिक्षकलाई अभिभावक सरह मान्छिन् । भन्छिन्, टिचर भनेको हाम्रो प्यारेन्ट्सजस्तै त हो । उहाँहरूले हामीलाई ज्ञान दिनुहुन्छ । डिसिप्लिन सिकाउनुहुन्छ । लमजुङस्थित हिमचुली सेकेन्डरी बोर्डिङ स्कुलमा पढ्ने निर्जला थापालाई चाहिँ शिक्षक भनेको मार्गनिर्देशक भन्ने लाग्छ । हामी कन्फयुज्ड भएको बेला सही बाटो देखाइदिने टिचर नै हो, उनले भनिन्, उहाँहरू भगवान्सरह हुनुहुन्छ । उनी गुरुपूर्णिमाको दिन आफ्ना सबै गुरुप्रति सम्मान गर्न जाँदै छिन् । गिफ्ट त केही दिन्न, उनले भनिन्, उहाँहरूले भनेको मान्नु नै गिफ्ट दिएसरह हो नि ।लिंकन स्कुल, गोंगबुकी शिक्षिका पुष्पा बस्नेत विद्यार्थीले हयाप्पी टिचर्स डे भनेको वा ग्रिटिङ कार्ड बनाएको देख्दा हर्षित हुन्छिन् । तर, उनी उपहार लिन्नन् । त्यो चलन ठीक लाग्दैन, उनले भनिन्, गिफ्ट दिनेबारे विद्यार्थीविद्यार्थीबीच कम्पिटिसन होला, उनीहरूलाई अनावश्यक प्रेसर पर्ला भन्ने लाग्छ । उनी बरु गुरुपूर्णिमालाई विद्यार्थीसँग खेल्ने, रमाउने वा उनीहरूसँग नजिकिने अवसरको रूपमा मनाउन चाहन्छिन् । काभ्रेको पनौतीस्थित सूर्योदय बोर्डिङ स्कुलका शिक्षक सूर्य लाकोजू विद्यार्थी र शिक्षक भनेका माझी र यात्रीझैं हुने बताउँछन् । माझीको भूमिकामा रहने शिक्षकले विद्यार्थीलाई नदीको पल्लो किनारासम्म पुर्याउने र फर्किएर अर्को यात्री अर्थात् विद्यार्थीलाई पुन: नदी तारिदिने उनले बताए । विद्यार्थी कहाँकहाँ पुग्छ, हामी जहाँको त्यहीँ हुन्छौं, उनले भने, कहीँ कतै भेटिँदा विद्यार्थीले नमस्ते मात्रै भनिदियो भने पनि गज्जबको आनन्द महसुस हुन्छ । गुरुपूर्णिमाको दिन मात्रै गुरुलाई पुज्ने र अरू बेला अटेरी गर्ने बानी राम्रो होइन । यस्तो गर्यो भने शिक्षक र विद्यार्थी दुवैको दैनिकी तनावपूर्ण हुन्छ । दिनको ५७ घण्टा सहकार्य गर्नुपर्ने भएकाले उनीहरूबीच हार्दिक सम्बन्ध हुनु अनिवार्य छ । यो कुरा अध्ययनकर्ताहरूले नै बताएका हुन् ।अमेरिकन साइकोलजिकल एसोसिएन (एपीए) को वेबसाइट आएको एक लेखअनुसार विद्यार्थीशिक्षक सम्बन्ध सुमधुर हुँदा त्यसले विद्यार्थीको जीवनभर सकारात्मक प्रभाव पार्छ । शिक्षकलाई आदर गर्नेहरूले जीवनमा राम्रै प्रगति गर्ने उक्त लेखमा समेटिएको छ । शिक्षकसँग राम्रो सम्बन्ध भएकाहरूले बढी प्रगति गरेको देखियो लेखमा भनिएको छ । विद्यार्थीसँग मनमुटाव हुँदा शिक्षकको संसार पनि सुखद हुन सक्दैन । शिक्षकले पनि सबै कुरा बुझेको हुँदैन, कक्षाकोठाको अनुशासनसम्बन्धी किताबहरूका लेखक भेर्नोन एफ जोन्सले भनेका छन्, विद्यार्थीसँग जति बातचित गर्यो, जति सहज रूपमा प्रस्तुत भयो, समस्या समाधान गर्ने उपाय उति थाहा हुँदै जान्छ ।"
"कस्ता गुरु, कस्ता चेला ?","डा विद्यानाथ कोइरालाशिक्षाविद्पूर्वीय सभ्यतामा गुरुको अर्थ र स्थान बृहत् छ । गुरु ती हुन्, जसले शिष्यलाई सबै ज्ञान दिन्छन् । विश्वको उत्पत्ति, अस्तित्व र अन्त्यबारे जानकारी दिन्छन् । आफू आचरणमा बस्छन् र शिष्यलाई पनि आचरण सिकाउँछन् । पूर्वीय परम्पराका गुरु तलब खाएर ज्ञान बाँड्दैनथे । समय आएपछि गुरुदक्षिणा लिन्थे । दक्षिणामा पनि कुनै वस्तु माग्दैनथे । बरु विद्यार्थीको क्षमता जाँच्न खोज्थे । आफूजत्तिकै वा आफूभन्दा जान्नेलाई मात्र शिष्य मान्न तयार हुन्थे । उनीहरू न विद्यार्थीलाई पिट्थे न त गलत राजनीतिमै धकेल्थे । गुरुहरू दुईथरीका हुन्थे । एक, आचार्य र अर्को उपाध्याय । आचार्यले आचरण सिकाउँथे । उपाध्यायले उपदेश दिन्थे । तर अहिलेका गुरु आचार्य हुन् कि उपाध्याय ? छुट्टयाउनै गाह्रो छ । हामीकहाँ गुरुको विकृत (डिजेनरेटेड) अर्थ स्थापित भइरहेको छ । निजी स्कुलमा पढाउने एक जना शिक्षक मसँग भन्दै थिए, विद्यार्थीहरू हामीलाई हेप्न खोज्छन् । मेरै बाउआमाको पैसा खाएर, मलाई नै फूर्ति देखाउने ? भन्ने खालको मानसिकता विकास भइरहेको छ । तर मलाई भने विद्यार्थीको कुरा पनि खासै गलत लागेन । मैले उनलाई जिस्काउँदै भनेँ, के तपाईंले कहिल्यै यो सोच्नुभयो कि विद्यार्थीहरू वास्तविक गुरु नपाइरहेका त छैनन् ? पूर्वीय गुरुशिष्य परम्पराको चेलाको पनि आफ्नै विशेषता हुन्थ्यो । ऊ गुरुले भनेको टेथ्र्यो । गुरुलाई कालो मोसो दल्दैनथ्यो, पाठशाला जलाउँदैनथ्यो । गुरुप्रति कृतज्ञ हुन्थ्यो, उनलाई आदर गथ्र्यो । तर अहिले आदर्श गुरु र असल चेला दुवैको अभाव बढ्दै गएको छ । गुरुचेला सम्बन्ध औपचारिकतामा परिणत भएको छ । गुरुपूर्णिमा एउटा परम्परा मात्र हुन थालेको छ । हामी क्याच ट्वान्टी टु अर्थात् दोधारे अवस्थामा छौं । न यता न उताको स्थितिमा छौं । हामीले पूर्वीय गुरुपरम्परा बिर्सियौं । पश्चिमाहरूको परम्परा पनि राम्ररी सिकेनौं । पश्चिमेलीहरू टिचरप्रति नतमस्तक हुँदैनन्, अब्लिगेटरी महसुस गर्दैनन्। तर, एकअर्काको योगदानको कुरा गर्छन् र त्यसको कदर पनि गर्छन् । केक काट्ने, उपहार दिनेजस्ता चलन सुरु गरेर हामीले पश्चिमी परम्परा अवलम्बन गर्न खोज्यौं । तर, त्यो चाप्लुसी (फ्ल्याटरिङ) शैलीको भइदियो । हामी अब कतैका रहेनौं । त्यसैले अब फेरि आदर्श गुरु र असल चेलाको सम्बन्ध विकसित नगरी नहुने भएको छ ।"
एलिशाले जितिन् ग्रान्ड प्राइज,"बुल्गेरियाको सोफियामा असार ८ देखि १६ सञ्चालन भएको प्रिन्सेस अफ द वल्र्ड२०१७ मा नेपालकी एलिशा बादे श्रेष्ठले प्रिन्सेस अफ ड वल्र्ड ग्रान्ड प्राइज र ओरिजिनालिटी सुपर ग्रान्ड प्राइज उपाधि जितेकी छन् । प्रतियोगितामा नेपालका तर्फबाट सहभागी रातो बंगला स्कुलमा ए लेभल अध्ययनरत १७ वर्षीया एलिशाले टयालेन्ट सोमा म प्यार बेचिदिन्छ,ु बहार बेचिदिन्छु र गैरी खेतको शिरै गीतमा नृत्य गरेकी थिइन् । नेप्लिज काउन्सिलका कार्यकारी निर्देशक दीपेन्द्ररत्न शाक्यका अनुसार प्रतियोगितामा नेपालसहित १५ मुलुकका ३५ बालिका सहभागी थिए । प्रतियोगिताको सुपर ग्रान्ड प्रिक्स वल्र्ड प्रिन्सेस २०१७ को शीर्ष उपाधि रूसकी १६ वर्षीया मरिना आलिएवले चुमिन् ।"
नोट मेला,"तिमीहरूले नोट त देखेकै छौ । किताब कलम, मिठाई र राम्रो लुगा किन्न मात्र होइन स्कुलको फी तिर्न, सिनेमा हेर्न वा अरूबाट जुनसुकै काममा सहयोग लिन पैसा नभई हुन्न । पैसा नभए हाम्रा धेरै आवश्यकता पूरा गर्न अप्ठेरो हुन्छ । त्यसकारण हाम्रो जीवनमा पैसाको ठूलो महत्त्व छ । तिमीहरूलाई थाहा छ ? पैसा (मुद्रा) कसरी बन्छ ? कसले बनाउँछ ? नेपालमा के कति दरका कति नोट छन् ? सुरुका नोटहरू कस्ता थिए ? अहिले कस्ता छन् ? सबैलाई यसबारे थाहा नहुन पनि सक्छ । त्यसैले तिमीहरूजस्तै भाइबहिनी र मुद्राबारे जान्न चाहने सबैका लागि जानकारी दिन राजधानीमा नोटहरूको प्रदर्शनी भइरहेको छ । बबरमहलस्थित आर्ट काउन्सिलमा शुक्रबार सुरु भएको यो प्रदर्शनी आज (आइतबार) सम्म चल्नेछ । प्रदर्शनीमा नेपाल, भारत, चीनलगायत विश्वका ६० मुलुकका नोटहरू राखिएका छन् । बिहान १० बजेदेखि बेलुका ५ बजेसम्म चल्ने प्रदर्शनी हेर्न कुनै शुल्क लाग्दैन । त्यहाँ गएर नेपालका सबै प्रकारका नोट, ती नोट छापिएको मिति, आकार, रूपरङलगायत धेरै विषयमा जानकारी लिन सकिन्छ । नोट प्रयोग गर्ने तरिका, नोटमा केरमेट गरे के हुन्छ, नक्कली नोट भनेको के ? सक्कली र नक्कली नोट छुट्टयाउने तरिकासमेत सिक्न सकिन्छ । नेपालमा पहिलोपटक २००२ सालदेखि नोट छाप्न सुरु गरिएको हो । त्यतिबेला अहिलेको जस्तो राष्ट्र बैंक थिएन । राष्ट्र बैंक भनेको सरकारको बैंक हो । अहिले यसले नोट छाप्ने, सरकारको आर्थिक कारोबार गर्ने, अन्य बैंक तथा वित्तीय संस्थाको अनुगमन गर्ने काम गर्छ । सुरुमा राष्ट्र बैंक नभएकाले सदरमुलुकी खानाबाट कागजको नोट छाप्न थालिएको थियो । २०१३ सालमा राष्ट्र बैंकको स्थापना भयो । त्यसपछि २०१६ सालदेखि नोट छाप्ने काम पनि राष्ट्र बैंकले नै गर्दै आएको छ । हालसम्म नेपालमा विभिन्न समयमा गरेर १ सय ५४ प्रकारका नोट छापिएका छन् । प्रदर्शनमीमा हालसम्मका यी सबै प्रकारका नोट देख्न पाइन्छ । नेपालमा १, २, ५, १०, २०, २५, ५०, १००, २५०, ५०० र १००० दरका गरी ११ प्रकारका नोटहरू छापिएका छन् । ती नोटहरूको आकार, प्रकार, रूपरंग सबै फरकफरक छन् । सन् १९९९ देखि १ र २ रुपैयाँका नोट छाप्न बन्द गरिएको छ । ती दरका नोटको सट्टामा सिक्का छापिन्छ । प्रत्येक नोटमा गभर्नरको हस्ताक्षर हुन्छ । राष्ट्र बैंकले नोट छाप्न सुरु गर्नुअघि त्यसमा खजान्चीको हस्ताक्षर हुन्थ्यो । राष्ट्र बंैकका पहिलो गभर्नर हिमालयशमशेर राणा हुन् । अहिलेका गभर्नर चिरञ्जीवी नेपाल हुन् । उनी १७ औं गभर्नर हुन् । सबै गभर्नरको पालामा नयाँ नोट छापिएको छ । सबैभन्दा कम नोट ५ सय रुपैयाँका मात्र १५औं गभर्नर दीपेन्द्रबहादुर क्षेत्रीको पालामा छापिएको हो । सबैभन्दा धेरै नोट सत्येन्द्रप्यारा श्रेष्ठको पालामा छापिएको थियो । कामु गभर्नर भएर पनि नोटमा हस्ताक्षर गर्न पाउने व्यक्ति कृष्णबहादुर मानन्धर हुन् । राष्ट्र बैंकले नोट छाप्नुअघिको पैसालाई मोरु भनिन्थ्यो । राष्ट्र बैंकले छाप्न थालेपछि त्यसलाई रुपैयाँ भन्न थालियो । नोटमा विभिन्न तस्बिरहरू हुन्छन् । नेपालमा राजतन्त्र भएका बेलाका सबैजसो नोटमा विभिन्न राजाका तस्बिर छन् । त्यसबाहेक महत्त्वपूर्ण मन्दिर, लालीगुराँस, गाई, सगरमाथा, माछापुच्छ्ेर, चौंरीगाई, जरायो, कंगारुलगायत विभिन्न प्राकृतिक तथा सांस्कृतिक धरोहरहरूका चित्र पनि हुन्छन् । केही वर्षयताको नोटमा राजाको तस्बिर छैन । राजाको तस्बिरको ठाउँमा सगरमाथा र लालीगुराँस राख्न थालिएको हो । राजतन्त्र समाप्त भएर मुलुकमा गणतन्त्र आएपछिका नोटमा राजाका तस्बिर हटाइएको हो । पहिले पहिलेका नोटमा सिंहदरबार, पचपन्न भयाले दरबार, पशुपतिनाथ, हिमाल, खेतीयोग्य फाँटहरू पनि राखिएको थियो । २०२७ सालमा राजा महेन्द्रको पालामा छापिएको १० रुपैयाँको नोटमा एकातर्फ राजा महेन्द्रको तस्बिर छ भने अर्कोतर्फ सिंहदरबारको फोटो छ । त्यही वर्ष छापिएको ५ रुपैयाँको नोटमा हिमालय, जंगल र धानखेतको फाँट भएको फोटो छ । अचेलको एक हजार रुपैयाँको नोटको पछाडि हात्तीको तस्बिर हुन्छ । तर २०२६ सालमा छापिएको एक हजार रुपैयाँकै नोटमा हात्तीको फोटो थिएन । त्यसपछिका सबै एक हजारका नोटमा हात्तीको फोटो राख्न थालिएको हो । विगतमा एकपटक २५ र २ सय ५० रुपैयाँका नोट पनि छापिएका थिए । तर अहिले ती दरका नोट छाप्न छोडिएको छ । प्रदर्शनमी पुराना नोट खरिदबिक्री गर्न पनि पाइन्छ । तिमीसँग भएका पुराना नोट बेच्न वा आफूले किनेर संकलन गर्न चाहन्छौ भने प्रदर्शनीमा यो सुविधा पनि छ । यहाँ कतिपय दुलर्भ पुराना नोट ६०६५ हजारदेखि १ लाख रुपैयाँसम्ममा बिक्री भएका छन् ।"
असल सन्तान,"बिहानदेखि पहाडतिर ठूलो पानी परिरहयो । तराईमा ठूलो बाढी आउन सक्ने भन्दै सतर्क रहन टालाटुलीका छिमेकीलाई पहाडबाट आफन्तले बारम्बार फोन गरे । बेलुकीपख पौवाटोलबासी टालाटुलीको घरमा जम्मा भए । त्यही बेला टालातुलीका बा जुनप्रकाश टुप्लुक्क आइपुगे । उनले रायपुर, पोर्ताहा र मलेठबासी बाढीबाट बच्न सुरक्षित ठाउँमा बसाइँ सारिसकेको खबर सुनाउँदै ढिलो नगर्न सबैलाई आग्रह गरे । सबैजना हतारहतार खाडो खोलाको पूर्वपट्टि उच्च ठाउँतिर लागे। ठूलो पानी पर्न थाल्यो । जुनप्रकाश र छिमेकीले रूखमा त्रिपाल टाँगेर बस्ने ठाउँ बनाए । टालाटुली, टोपी, भुना, मनु, मनीष, सुनीता सबै आआफ्ना बाआमासँग बसे । सबैका आँखा आफ्नो बस्तीतिर थिए । केही समयपछि आकाश खसेजस्तो आवाज सबैले सुने । सबै डराए । चारैतिर मानिस चिच्याएको आवाज गुन्जियो । खाडो खोलामा ठूलो बाढी आइहाल्यो । खोलाले जनावर, बालीनाली, घर, पुलपुलेसा बगाएर ल्याएको सबैले देखे । बाढीले बस्ती नै सलललल बगायो । उनीहरूले हेर्न नसकी आँखा छोपे । एकछिनपछि टालाटुलीले आमा जुनदेवीसँग रुन्चे स्वरमा भनिन्, हामीलाई रुवाउँदै पोहोर साल तराई बसाइँ सर्नुभयो मामु । हामीलाई त आफ्नो जन्मेको गाउँ छोड्न मनै थिएन । त्यो हरियो पहाड, झरना, सेतो हिमालको लहर देखिने मैना डाँडो सबै छोडेर आएको हैन ? तराईमा पनि कहाँ शान्ति रहेछ र ? जुनदेवीले छोरीलाई सम्झाउँदै भनिन्, पहाडमा पनि भूकम्प र पहिरोको निक्कै डर हुने । बाह्रै महिना काम गर्यो तर अन्नपात किन्नुपर्ने । तिमीहरूकै सुखको लागि तराई झरेको नि । खाडो खोलाको बाढी सुस्तरी घट्दै गए पनि रातभरि आइरहयो । चारपाँच गाउँका बासिन्दा रातभरि त्यही उच्च भागमा त्रिपालमुनि जाग्राम बसे । भोलिपल्ट पनि बिहानैदेखि पानी परिरहयो । दुईचार जना अपरिचितहरू आएर चिउरा र पानी बाँडे । सबैले त्यही खाए । सहरबाट बाढीपीडितलाई राहत लिएर ठूला मानिस आउने हल्ला चल्यो । सबैजना आसैआसमा बसे । तर दिन ढल्कन लाग्दासमेत कोही नआएपछि जुनप्रकाश पत्नी जुनेलीदेवी, छोराछोरी टोपी, टालाटुली र भुनाको साथ सानो पोको बोकेर बासको खोजीमा चुरे पर्वतको फेदी हुँदै पहाडतिर लागे । फटाफट केही घण्टा हिँडेपछि उनीहरू पहाड र तराईको सीमामा पुगे । मुजा परेजस्तो हरियो पहाडको किनारामा उनीहरूले एउटा सानो झुप्रो देखे । घरमा को हुनुहुन्छ ? बाहिरबाट आशाको स्वरमा जुनप्रकाश बोले । छिनभरमा हँसियाजस्ती बूढी सानो झुप्रोबाट बाहिर आइन् । ठूलो पानी परिरहेको बेला हिलो आँगनमा फाटेको छाता ओढेर सिंगो परिवार उभिरहेको देखेर बूढीआमा छक्क परिन् । उनले सोधिन्, तपार्इंहरू को ? कहाँबाट आउनुभएको ? यति ठुलो पानीमा कठै १ पिढीमै आउनुहोस् न । जुनेलीदेवीले करुणा स्वरमा भनिन्, हामी मधेसबाट आएका हजुर । सप्तरीको पौवाटोलबाट । हिजो दिनभरि पहाडमा परेको पानीले ठूलो बाढी आएर हाम्रो बस्ती नै बगायो । वर्षेनी ठूलो दशा आइपर्छ बज्यै । अहिले सबै घरबारविहीन भएका छन् । कति शरण लिन आफन्तकहाँ गए । कति भारत पसे । हाम्रो त आफन्त नि कोही छैनन् । पहाडका आफन्त परार साल भूकम्पमा परेर बिते । सम्पत्तिको नाममा यिनै तीनजना केटाकेटी, खुला आकाश र आफ्नै पाइलाबाहेक केही छैन । केही दिनलाई बास दिनुपर्यो हजुर । बास माग्नसाथ बूढी तर्सिइन् । उनले भनिन्, परार साल भूकम्प जाँदा छोराबुहारी शरण लिन तराई पसे । अहिले तराईमा विपत् पर्दा पहाड आउनुभएको छ । मान्छे भएर धर्म बिर्सन न नहुने हो । तर के गर्नु ठूलाभन्दा साना धेरै हुनुहुन्छ । केटाकेटी धेरै भए बास पाउन गाह्रो पर्छ । अलि माथि बजारमा जानुहोस् त धेरै केटाकेटी भएका अपरिचितलाई पिँढीमा उभिनसमेत दिँदैनन् । बूढीको कुरा सुन्नासाथ जुनेलीदेवी बोलिन्, त्यो हामीलाई थाहा छ हजुर । तर, हाम्रा केटाकेटी अरूजस्ता पिराहा छैनन् । कहिल्यै रुँदैनन् । सकेको काम सघाउँछन् । खाली हात बस्दैनन् । कहिल्यै झगडा गर्दैनन् । साना भए पनि अरूको सेवा गर्न रुचाउँछन्, पढाइलेखाइमा धेरै मिहिनेती छन् । नभन्दै केटाकेटीहरू उज्यालो मुहारका हँसिला र लोभलाग्दा थिए । उनीहरूले एकैसाथ बूढीको दर्शन गरे । केटाकेटीको असल बानी सुनेर बूढीआमै छमछमी नाचुलाझैं खुसी भइन् । उनी हाँसिन् र बूढालाई सोधेर आउने इसारा गर्दै भित्र पसिन् । बाढीले उठीबास लगाएको एउटा परिवार मधेसबाट बास माग्न आएको कुरा बूढालाई सुनाइन् । ठूलाभन्दा साना धेरै तर ज्ञानी र असल भएको पनि बताइन् । केटाकेटीहरू असल भएको कुरा सुनेर बूढा पनि खुसी भए । अनि उनीहरूलाई भित्र बोलाउन बूढीलाई अनुमति दिए । बूढी ढोकामा आइन् र जुनप्रकाशको परिवारलाई खुसी हुँदै भित्र बोलाइन् । सबै भित्र पसे । बेलुका उनीहरूले खाना खाए । अनि जेजस्तो थाङ्नोथरो थियो, त्यसैमा पल्टे । जुनेलीदेवीले सानो स्वरमा जुनप्रकाशलाई भनिन्, टालाटुलीका बा, हाम्रा सन्तान असल भएकाले बास पायौं । असल सन्तान भएको परिवारलाई सबैले माया र इज्जत गर्दा रहेछन् । भगवान् पनि सँगै हुँदा रहेछन् । जुनेलीदेवीको कुरामा जुनप्रकाशले पनि होमा हो मिलाए । उनले भने, हामीले सम्पत्ति कमाउन नसके पनि सन्तान असल भएकोमा खुसी लाग्छ । हाम्रा सन्तान असल भएकाले आज सारा वेदना बिर्सेजस्तो भो । मनै हलुका भयो नि, हैन त ? केटाकेटीहरूले आमाबुबाका सबै सुने । तर, सुने पनि नसुनेझैं तन्नाले मुख छोपेर मुसुमुसु हाँसे । अनि भुसुक्कै निदाए । बाहिर भने झरी परिनै रहेको थियो ।अनिल नेपाली"
