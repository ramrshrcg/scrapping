शीर्षक,विवरण
सिलवालको कागजात फर्जी,सिलवाल भन्छन् 'अदालतमा विचाराधीन विषयमा अहिले ममाथि प्रायोजित रूपमा आरोप लगाउन मिल्दैन । उनीहरू आफैंले कागजात मिलाएका हुन् ।'
बढेको शुल्क फिर्ता गराइने,भारतीय बोर्डका विद्यालयलाई छुट स्वदेशी पाठ्यक्रम सञ्चालन गर्ने निजी विद्यालयहरूले बढाएको शुल्क फिर्ता गराउने सहमति गरे पनि भारतीय सीबीएसई बोर्डको कोर्स पढाउने १४ वटा विद्यालयबारे भने शिक्षा मन्त्रालय मौन छ । मन्त्रालयले ती १४ विद्यालयले लिइरहेको चर्को शुल्क फिर्ता गराउने र नियमन गर्न चासो देखाएको छैन । अभिभावकले चर्को शुल्क लिएको निवेदन दिँदा पनि शिक्षा मन्त्रालयले कुनै सुनुवाइ गरेको छैन । सीबीएसई बोर्डको कार्यक्रम सञ्चालन गर्ने विद्यालयको नियमन गर्ने अधिकार मन्त्रालयले शिक्षा कार्यालयलाई समेत दिएको छैन । यस्ता विद्यालयमा कति विद्यार्थी पढिरहेका छन् ? कति शुल्क लिइरहेको छ ? यी विद्यालयमा पढाइ हुने पाठ्यक्रम नेपाली पाठ्यक्रमसँग मेल खान्छखाँदैन ? मन्त्रालयले अनुगमनसमेत गर्ने गरेको छैन । विद्यार्थी संगठनहरूले समेत स्वदेशी विद्यालयले बढाएको शुल्कको मात्रै विरोध गर्ने गरेका छन् ।
श्रीलंका र ओमानमा राजदूत नियुक्त,काठमाडौं (कास) राष्ट्रपति विद्यादेवी भण्डारीले सरकारको सिफारिसमा शुक्रबार श्रीलंका र ओमानको राजदूतमा क्रमश: प्राध्यापक डा विश्वम्भर प्याकुरेल र शर्मिला पराजुली (ढकाल) लाई नियुक्त गरेकी छन् । प्याकुरेल लामो समयदेखि प्राध्यापन क्षेत्रमा सक्रिय अर्थशास्त्री हुन् । पराजुली म्यानपावर क्षेत्रमा प्रत्यक्षअप्रत्यक्ष रूपमा काम गर्दै आएकी व्यक्ति हुन् । सरकारले सिफारिस गरेका १२ मध्ये पाँच जना राजदूत नियुक्त भइसकेका छन् । अन्यको अग्रिमो आउने क्रममा रहेकाले नियुक्ति हुन बाँकी छ ।
ओबरमा महरा नेतृत्वको टोली जाँदै,"पछिल्लो समय काठमाडौंमा ओबरका विषयमा छलफल र बहस भने बढेका छन् । चीनबाट प्राध्यापक, विज्ञहरू नेपाल आएर ओबरबारे बोल्ने गरेका छन् । शुक्रबार चिनियाँ अध्ययन केन्द्र र नेपाल इन्स्टिच्युट फर स्ट्राटेजिक स्टडिज (निस) ले आयोजना गरेको कार्यक्रममा चिनियाँ राजदूत यु होङले ओबरमार्फत चीनले दक्षिण एसियासँगको सम्बन्धलाई थप मजबुद र अन्तक्र्रियामुखी बनाउन चाहेको बताइन् । उनले ओबरबारे भनिन्, धेरैले चीनको विकासबारे सोध्छन् तर चीनले अघि बढाएको विषयमा भने साथ दिन अलमल गर्छन् । नीतिमा अस्थिरता भनेको यही हो । केन्द्रका कार्यवाहक प्रमुख तथा पूर्वराजदूत सुन्दरनाथ भट्टराईले चीनले अघि बढाएको उक्त कार्यक्रमले नेपाललाई फाइदा हुने बताए । सम्मेलनमा सहभागी हुनेभन्दा पनि नेपालको हस्ताक्षरसहित रचनात्मक सहभागिता आवश्यक छ, उनले भने । सिचुवान विश्वविद्यालयका प्राध्यापक तथा नेपाल मामिला विज्ञ योङ थाई (दाई) ले नेपाल चीनको अभियानमा सहभागी हुने विश्वास व्यक्त गर्दै भने, चीनले अब दक्षिण एसियासँग आफ्नो सम्पर्क बढाउनेछ, यसमा सहकार्य गर्न खोज्नेछ । नेपाल बीचमा रहेर चुक्दैन होला । एकदिने उक्त कार्यशालामा पूर्वपरराष्ट्रसचिव मधुरमण आचार्य, नेपालका लागि बंगलादेशका पूर्वराजदूत हुमायु कविर, कोलकाताका प्राध्यापक निलन्जन घोश, ट्रान्स हिमालयन अध्ययन केन्द्र, ल्हासाका प्राध्यापक लिउ चुनरोङ, पाकिस्तानका पूर्वराजदूत खालिद मोहम्मदलगायत एक दर्जन अध्येताले कार्यपत्र प्रस्तुत गरेका थिए ।"
बालबालिका प्रयोग नगर्ने प्रण,"काठमाडौं (कास) ललितपुरमा राजनीतिक दलका प्रतिनिधिहरूले स्थानीय निकायको चुनावमा बालबालिकाको प्रयोग नगर्ने प्रतिबद्धता जनाएका छन् । जिल्ला बालकल्याण समिति ललितपुरद्वारा शुक्रबार आयोजित अन्तक्र्रियामा ठूला तीन दलसहित विभिन्न पार्टीका प्रतिनिधिले प्रतिबद्धतापत्रमा हस्ताक्षर गरे । कार्यक्रममा जिल्ला बालकल्याण समितिका अध्यक्ष दीपक काफ्लेले चुनावी गतिविधिमा बालबालिकाको प्रयोग भएको पाइएमा तुरुन्तै खबर गर्न आग्रह गरे । चुनावमा बालबालिकाको प्रयोग गर्ने पार्टीका नेता तथा कार्यकर्ता र उम्मेदवारलाई कारबाही हुन्छ, उनले भने ।"
उम्मेदवार धमाधम,कल सेन्टरको १६६००१४४२२२ नम्बरमा फोन गरी सर्वसाधारणले आफ्नो जिज्ञासा राख्न सक्नेछन् । आयोग प्रवक्ता सूर्यप्रसाद शर्माका अनुसार वैशाख १५ देखि असार ३ सम्म बिहान ८ देखि बेलुकी ८ बजेसम्म कल सेन्टर सञ्चालनमा रहनेछ । उक्त नम्बरमा फोन गर्दा कुनै शुल्क लाग्ने छैन । निर्वाचनसम्बन्धी ईसीएन एप्स आयोगको वेबसाइट वा प्लेस्टोर र एप्स स्टोरबाट मोबाइलमा डाउनलोड गर्न सकिने आयोगले जनाएको छ ।
एमालेको घोषणापत्र तयार,"काठमाडौं (कास) एमालेले स्थानीय तहमा बहुमत सिट जित्ने र संविधानअनुसार समाजवादको अवस्थामा पुग्ने लक्ष्यसहितको चुनावी घोषणापत्र तयार गरेको छ । स्थायी समितिको शुक्रबार साँझ बसेको बैठकले उपाध्यक्ष वामदेव गौतम नेतृत्वको घोषणापत्र निर्माण समितिले तयार पारेको मस्यौदालाई सुझावसहित पारित गरेको हो । सामाजिक सुरक्षा, पूर्वाधार निर्माण, ऊर्जा विकासलगायत विषय घोषणापत्रमा मुख्य रूपमा समेटिएको छ । पहिलो मस्यौदामा धेरै महत्त्वाकांक्षी योजनासमेत आएपछि त्यसलाई परिमार्जन गर्नुपर्ने सुझाव स्थायी समिति सदस्यले दिएका थिए । स्थानीय चुनावलाई सुहाउँदो घोषणापत्र चाहिने भन्दै उनीहरूले परिमार्जन गर्नुपर्ने धारणा राखेका थिए । ती सुझाव पनि समेट्ने गरी मस्यौदा पारित भएको छ । मस्यौदा पारित भएको छ, सबै सुझाव समेटेर सम्पादन गरिन्छ, शनिबारसम्म यो काम सकेर आइतबार सार्वजनिक गर्छौं, एमाले प्रचार विभाग प्रमुख योगेश भट्टराईले भने । घोषणापत्रमा सुझाव समेट्न र सम्पादन गर्न उपाध्यक्ष भीम रावल, सचिव प्रदीप ज्ञवाली र स्थायी समिति सदस्य सुरेन्द्र पाण्डेलाई जिम्मेवारी दिइएको छ । एमालेले सामाजिक सुरक्षाका विषयहरूलाई घोषणापत्रमा बढ्ता जोड दिएको छ ।"
कूटनीतिक चासो बढ्यो,निर्वाचनमै शंका बढाउने गरी टिप्पणी गरिनु ठीक होइन परराष्ट्र
कक्षा १२ मा पार्टीविशेषको प्रश्न,"पार्टीविशेषको यस्तो प्रश्न सोध्नु गलत हो प्राध्यापक रवीन्द्र खनाल यो प्रश्न बनाउन एमाले र कांग्रेसबीच भागबन्डा भएको हुन सक्छ पूर्वप्रधानाध्यापक धनञ्जय शर्मा प्रश्न बनाउने एउटा पार्टीको होला, उत्तरपुस्तिका परीक्षण गर्ने अर्कैको पर्ला, अनि कति नम्बर दिन्छ होला ? हिसान अध्यक्ष रमेश सिलवाल"
नगरपालिकाको गाडी नियन्त्रणमा,"आफूले गाडी ल्याउन आदेश दिएको स्वीकार्दै प्रजिअ हिमनाथ दवाडीले भने, निर्वाचन प्रयोजनका लागि कुनै पनि गाडी प्रयोग गर्न मैले पत्र दिइरहनु पर्दैन । निर्वाचनमा सहयोग गर्नु नगरपालिकाको कर्तव्य हो । उनले चुनावमा असहयोग गर्नेमाथि कानुनअनुसार कारबाही गरिने चेतावनीसमेत दिए । आइतबार छलफलका लागि कार्यकारी अधिकृत कार्कीलाई डाकिएको तर पक्राउ नगरिएको उनले दाबी गरे ।निर्वाचन अधिकारीका रूपमा सिरहा खटिएका कीर्तिपुरका कार्यकारी अधिकृत सुमनकुमार त्यहाँ दोस्रो चरणमा चुनाव हुने भएपछि बिहीबार मात्र नगरपालिका फर्किएका हुन् ।"
नि:शुल्क सेवाबारे थाहै छैन,"आव ०७२७३ को बजेट वक्तव्यअनुसार गर्भवती र स्तनपान गराइरहेकी महिलाका लागि आवश्यक आइरन चक्की, फोलिक एसिड र ४ सय ग्राम एलबेन्डाजोल नि:शुल्क उपलब्ध हुने व्यवस्था गरिएको छ । यसबारे केही थाहा नभएको स्वास्थ्यकर्मीलाई तालिम युवा स्वास्थ्यकर्मीहरूका लागि नेपाल विज्ञान तथा प्रविधि प्रज्ञा प्रतिष्ठान (नास्ट) र इन्टर एकेडमी पार्टनरसिपको आयोजनामा शुक्रबारदेखि दुईदिने अनुसन्धानसम्बन्धी कार्यशाला सुरु भएको छ । नेपाल स्वास्थ्य अनुसन्धान परिषदको सहकार्यमा पहिलो चरणमा ५० जना सहभागी छन् ।"
उपचारै पाउँदैनन् अग्निपीडित,अग्निपीडितहरूको वास्तविक पीडा सम्बोधन गर्ने खालको कानुन अभाव रहेको अधिवक्ता सुष्मा गौतमले बताइन् । दोषीलाई न्यून सजाय हुने कानुनका कारण महिलामाथि यस्ता घटना भइरहने उनले बताइन् । स्वास्थ्यमन्त्री गगनकुमार थापाले अग्निपीडितहरूको यस्तो अवस्थाबारे थाहा नभएको प्रतिक्रिया दिए । उनीहरूको स्वास्थ्यलाई मुख्य एजेन्डा बनाएर काठमाडौंका सरकारी अस्पतालमा चाँडै आईसीयूको व्यवस्था गर्ने उनले आश्वासन दिए ।
बन्ने भयो बाहिरी चक्रपथ,"आव ०५६५७ मा सरकारले बाहिरी चक्रपथको परिकल्पना गरी अध्ययन सुरु गरेको थियो । व्यवस्थित बस्ती र दिगो सहरीकरणको महत्त्वाकांक्षी योजनाका रूपमा बाहिरी चक्रपथलाई अघि सारिएको हो । बाहिरी चक्रपथवरिपरि वातावरणमैत्री, प्रविधियुक्त र सुविधा सम्पन्न बस्ती बनाउने लक्ष्य छ । बाहिरी चक्रपथ उपत्यकाका तीनवटै जिल्लाका तत्कालीन ४० गाविस र ३ नगरपालिका छुने गरी ७१ दशमलव ९३ किमि लामो हुनेछ । यसले उपत्यकाभित्रका ठूलो भूभागलाई ओगट्नुका साथै तीव्र गतिमा बस्ती विकास हुने तथा सहरीकरणको चापमा परेका अधिकांश क्षेत्रलाई समेट्नेछ । ७ वर्षअघि अर्थ मन्त्रालयले आयोजनाका लागि करिब १० करोड र क्षतिपूर्तिका लागि ३ करोड रुपैयाँ छुटयाएको थियो । त्यसमध्ये ९ करोड रुपैयाँ कार्यालय सञ्चालनमै सकिएको छ ।"
आगोले गाउँ नै सखाप,"स्थानीय ज्ञानी यादवको घरबाट दिउँसो करिब साढे तीन बजे आगलागी सुरु भएको हो । गहुँको सातु पकाउने क्रममा आगलागी भएको प्रहरीले जनाएको छ । कोही खेतमा काम गरिहेका थिए । कोही गाईगोरु चराउनमा व्यस्त थिए । एक्कासि आगो लाग्यो, स्थानीय प्रेमकुमारी यादवले भनिन्, हेर्दाहेर्दै क्षणभरमा गाउँ खरानी भयो । सबै सम्पत्ति जलेर नष्ट भयो । हामी घरबाविहीन भएका छौं । घटनापछि गाउँमा रुवाबासी चलेको छ । घरविहीन भएकाहरू रूखमुनि आश्रय लिएका छन् । एउटाको गल्तीले गाउँ नै सखाप भयो । घरसँगै लत्ताकपडा र खाद्यान्न सबै जलेर नष्ट भएका छन्, स्थानीय वंशीराम यादवले भने, गहुँलगायतका हिउँदे बाली घरमा भित्र्याएका थियौं । ती सबै जलेर नष्ट भए । स्थानीय दिनेश यादवका अनुसार दिउँसो आगलागी भएका कारण मानवीय क्षति भने हुन पाएन । आगलागी भएपछि घरभित्र रहेका सर्वसाधारणको भागाभाग भएको थियो । तर, गोठभित्र बाँधिएका पशुचौपाया भाग्न नसकेका कारण जलेर मरेका हुन् । हावाहुरी निकै चलिरहेका बेला भएको आगलागी गाउँमा फैलिन समय लागेन । तर, मानिसहरू बाँच्न भने सफल भए, उनले भने, तर भौतिक सम्पत्ति भने सबै नष्ट भए ।"
ताल फुटेपछि बिचल्ली,"स्थानीय भाषामा रंग पोखरी भनिने ताल २ सय मिटर लामो र झन्डै ५० मिटर गहिरो थियो, उनले भने, फुटेर बालुवा, ढुंगासहितको लेदो एक्कासि आयो, केहीबेरमै सामान्य अवस्थामा फर्कियो । याङलेखर्क बगाउने गरी बाढी आएपछि छोपाल ताल फुटेको स्थानसम्म २ दिन लगाएर पुगेका थिए । तालको पानी पूरै सुकेको छ । उनले भने, पोखरीको चिनोचपेटो छैन, छेउमा एउटा सानो पोखरी फेरि बनेको छ ।"
२ वर्षदेखि टहरामै बास,"सबै रकम आएको छैन, जिल्ला समन्वय समितिका सूचना अधिकारी बलराम लुइँटेलले भने, काउलेको आउन बाँकी छ । उनका अनुसार पछिल्लोचोटि पीडितको संख्या विगतमा भन्दा घटेर आएको छ । जिल्ला समन्वय समितिमार्फत संकलन गर्दा सुरुमा संख्या १५ हजार ७ सय ४९ थियो । पछि राहत पाउने आसमा समितिमा निवेदन दिने निकै थपिए । सामान्य क्षति हुनेले पनि ठूलै राहत पाउने आशमा निवेदन दिएकाले संख्या १८ हजार ७ सय ५२ पुग्यो । समितिले गरेको पछिल्लो लगत संलकनमा भने संख्या स्वात्तै घटेको छ । अहिले पीडितको संख्या ७ हजार नाघ्लाजस्तो छैन, लुइँटेलले भने, इन्जिनियरको टोलीले स्थलगत लगत संकलन गरेसँगै संख्या घटेको हो ।"
"अख्तियारले आँखा चिम्लियो, थापा उम्किए","लेखा समितिले अनियमितता देख्ने, फिफाले भ्रष्टाचार नै ठहर्याएर कारबाहीसहित जरिवाना गर्ने, तर अख्तियारले कुनै अनियमितता नदेख्ने समस्याको चुरो यहीं छ । म त यतिसम्म स्पष्ट छु कि एन्फा अनियमितता प्रकरणमा भ्रष्टाचार भएको थिएन भन्नेहरू आफैं भ्रष्टाचारी हुन् ।"
परशुरामको जन्मदिन र अक्षय तृतीया,वैशाख महिनाका देवता मधुसूदनको पूजन र वसन्त ऋतुको मध्य समय पर्ने भएकोले अक्षय तृतीयाको रौनक विशेष छ ।
दलका मीठा घोषणा,"माओवादी मात्रै नभएर सबै ठूलासाना दलले स्थानीय चुनाव लक्षित गर्दै यसरी महत्त्वाकांक्षी कार्यक्रम अघि सारे पनि त्यसको कार्यान्वयन अनि अनुगमनको कुनै स्पष्ट व्यवस्था छैन । घोषणापत्रमा जे लेखे पनि सत्तारोहणपछि त्यसप्रति जवाफदेही नहुुने प्रवृत्ति रहेको भन्दै यसअघि पनि आलोचना हुने गरेको थियो । दोस्रो संविधानसभा चुनावमा दिएका प्रतिबद्धता विपरीत दलहरूले संविधान निर्माण क्रममा मस्यौदा ल्याएको आरोप पनि यसअघि नलागेको होइन । एमाले नेता रवीन्द्र अधिकारीले स्थानीय तहको चुनावका लागि दलहरूका महत्त्वाकांक्षी घोषणापत्र पढिसकेपछि बिहीबार ट्विट गरे, २०४८ सालदेखिका घोषणापत्र हेरेर केके काम भए, केके हुन सकेनन् भनी दलहरूले आत्ममूल्यांकन गर्नुपर्यो । यसको मूल्यांकन नागरिकबाट पनि होस् ।"
ब्रोङकियल अस्थमा,"रोग प्रभावित बालबालिका, युवा, वयस्क, बूढापाका सबै शारीरिक रूपमा सक्रिय रहनुपर्छ । आफूलाई अनुकूल हुने खेलकुद, व्यायाम आदिमा लाग्नुपर्छ ।डा रमेश चोखानीवरिष्ठ छाती रोग विशेषज्ञ"
मीठो निद्रा चाहिए,"सखरखण्ड, प्याज र काँचो लसुन निद्राका लागि पनि उपयोगी हुन्छन् । यस्ता खाद्य पदार्थमा प्रि बायोटिक्स प्राकृतिक रूपले पाइन्छ । यसले गर्दा निद्रामा सुधार हुनुका साथै तनावले गर्दा शरीरमा हुने प्रभाव कम गर्न सहयोगी हुन सक्छ ।अमेरिकामा गरिएको यो अध्ययन फ्रन्टियर इन बिहेभियरियल न्युरो साइन्स मा प्रकाशित भएको छ । उक्त अध्ययनअनुसार प्रिबायोटिक्सले निद्रा मज्जाले लगाउँ, तनाव घटाउँछ ।प्रिबायोटिक्स काँचो लसुन, सखरखण्ड, प्याजजस्ता खाद्यपदार्थमा आफ से आफ पाइने डायटरी फाइबर हो । प्रि बायोटिक्सले पेटमा कुनै समस्या भए त्यसलाई पनि निर्मूल गर्छ ।"
वायु प्रदूषण,"बढी पार्टिकुलेट म्याटर भएका ठाउँमा तीन महिनासम्म बस्नेहरूमा एचडीएलको स्तर कम पाइएयो उक्त अध्ययनमा उल्लेख छ । तर अध्ययनमा के पनि भनिएको छ भने, पुरुष र महिलामा वायु प्रदूषणको असर फरकफरक हुन्छ । धेरै बढी प्रदूषण भएको क्षेत्रमा महिला र पुरुष दुवैका लागि एचडीएलको स्तर कम थियो, तर यसको असर महिलामा बढी देखियो ।"
फास्ट फुड बढी खाँदा गन्हाउँछ सास,"सास प्राय: सबैको गन्हाउँछ, बेलाकुबेला । तर, बढी मात्रामा फास्ट फुड खानेहरूको चाहिँ जति बेलै गन्हाउँछ सास । जर्नल अफ नेचुरल साइन्सेज, बायोलजी एन्ड मेडिसिन मा प्रकाशित एउटा अध्ययनमा यस्तै दाबी गरिएको छ ।मानौँ, तपाईं बर्गर खानुहुन्छ भने, त्यसमा प्रयोग हुने प्याजले तपाईंको सास गन्हाउने होइन । बर्गरमा हुने आर्द्रता र राखिने तारिएका वस्तुहरूका कारण मुखमा दुर्गन्ध उत्पन्न हुन्छ । बर्गर खाँदा हाम्रो शरीरमा यस्तो प्रतिक्रिया हुन्छ, सामुन्ने पर्ने व्यक्ति पछुताउन थाल्छ । फ्राइज वा प्याटी तार्न जुन तेलको उपयोग हुन्छ, त्यसले पनि मानिसको पाचक तत्त्वसँग मिलेर सासलाई दुर्गन्धित बनाउने गर्छ ।अध्ययनअनुसार, सातामा कम्तीमा तीनचार पटक फास्ट फुड खाने युवायुवतीमा सास गन्हाउने समस्या बढी हुन्छ । कहिलेकाहीं मात्र फास्ट फुड खानेहरूमा चाहिँ यही एउटा कारणले यस्तो समस्या नहुन पनि सक्छ । फास्ट फुड बनाउन उपयोग गरिने तेलले गर्दा एसिडिटी बढ्ने जोखिम पनि हुन्छ । एसिडिटीका कारणले ग्यास्ट्रिक हुने र सास गन्हाउने पनि हुन्छ ।"
सोडा र रातो प्रोसेस्ड मासुले स्तन क्यान्सरको जोखिम',"अध्ययन परिणामअनुसार, किशोरावस्थाको समयमा यस्तोखाले खानपानले लामो समयसम्म स्तनको छाला सुन्निन सक्छ । यसले रजश्वला बन्द हुनुभन्दा अघि महिलामा स्तन क्यान्सर हुने खतरा बढाउँछ ।"
सुरु भयो छक्का पञ्जा २,"किरण कँडेलको संगीत रहने छक्का पञ्जा २ लाई दीर्घ गुरुङले खिचेका छन् । द्वन्द्व रोशन श्रेष्ठको रहनेछ । शुक्रबारदेखि नै फिल्मको हल टिजर भने सार्वजनिक गरिने निर्माता दीपकराजले बताए । नाममा नै दुई भएकोले पनि यसपटक तनाव दोब्बर महसुस गरिरहेको बताउँदै निर्देशक निरौलाले थपिन्, तर मेरो टिममा बलिया खम्बाहरू भएकोले फेरि राम्रो फिल्म बन्नेमा ढुक्क छु । अघिल्लो फिल्ममा रेमिटयान्सले समाजमा पारेको असरलाई देखाइएको थियो भने छक्का पञ्जा २ मा युवाहरूमा रहेको विदेश मोहलाई केलाउन खोजिएको दीपकले बताएका छन् । उनले यसपटक पनि लाइट कमेडी शैलीमै कथा वाचन गरिने बताए ।"
पूर्वप्रधानमन्त्रीले हेरे घामपानी,"उनले घामपानी जस्तो फिल्मलाई राज्य र समाज मिलेर हौसला दिनुपर्ने उनले सुझाव पनि दिए । पत्नी हिसिला यमी, पार्टी प्रवक्ता खिमलाल देवकोटा र स्वकीय सचिव विश्वदीप पाण्डेसहित फिल्म हेर्न आएका भट्टराईले टीट पनि गरेका छन् घामपानीले नेपाली इन्द्रेणी राष्ट्रियताको उत्खनन र प्रस्तुति उत्कृष्ट ढंगले गरेको रहेछ ।"
औषधि बेच्ने क्लिनिकमा ताला,"नारायणी र जनकपुर अञ्चल कार्यक्षेत्र रहेको शाखा कार्यालय वीरगन्जमा यसअघि ३ जना मात्र कर्मचारी थिए । कार्यालयकै काममा व्यस्त हुँदा स्थलगत अनुगमन र निरीक्षण हुन सकेको थिएन । पछिल्लो समय विभागले थप पठाएपछि फिल्ड वर्क बढेको छ, प्रमुख सिंहले भने, केही दिनमै अन्य जिल्लामा पनि निरीक्षण टोली पठाउँछौँ । कार्यालयका अनुसार नारायणी अञ्चलमा मात्रै २ हजार २ सय ९१ औषधि पसल दर्ता छन् ।"
"दुर्घटनामा २ को मृत्यु, १ बेपत्ता",सक्ला जाजरकोटका १२ वर्षीय धनबहादुर ओली नदीमा बेपत्ता भएका छन् । उनको खोजी भइरहेको प्रहरीले जनाएको छ । दुर्घटनामा परी ११ जना घाइते भएको जिल्ला प्रहरी कार्यालयका प्रहरी निरीक्षक थम्मनबहादुर रजालीले बताए । उनका अनुसार घाइतेमध्ये केहीको चौरजहारी र जिल्ला अस्पताल जाजरकोटमा उपचार भइरहेको छ । जिप सडकबाट करिब सय मिटर तल खसेको थियो । जिपमा २२ यात्रु सवार रहेको प्रहरीले जनाएको छ । जिप चालक भने फरार रहेका छन् ।
दलका अर्थ सपना,नेपाली कांग्रेस :  सबै जिल्ला सदरमुकाममा कालोपत्र बनाउने  नेपाललाई आगामी १० वर्षभित्र एउटा मध्यम आययुक्त मुलुक बनाउने  १६४५ वर्षसम्मका युवालाई लक्षित सहुलियतपूर्ण वित्तीय कार्यक्रम  १६ वर्ष नाघेका सबै नागरिकको बैंक खाता खोल्ने व्यवस्था  केन्द्र र प्रदेश माथिको निर्भरता घटाउँदै स्थानीय राजस्वको आधार फराकिलो बनाउनेनेकपा (एमाले) :  सबै महासागरमा नेपाली ध्वजाबाहक पानी जहाजहरू सञ्चालन गर्ने  निजी क्षेत्रलाई आजको विकसित प्रविधि र पर्याप्त साधनस्रोतले युक्त बनाइने  १० वर्षमा करिब ६ हजार ३ सय किमि रेलमार्ग बनाउने  नेपालको सम्पूर्ण उत्पादनलाई १० वर्षभित्र औद्योगीकरणमा सामेल गराउने  मेघा सहरसहित २० वटा अत्याधुनिक स्याटलाइट सहर विकास गरिनेमाओवादी केन्द्र :  प्रत्येक गाउँमा कृषि उपजहरूको बजारको व्यवस्था गरिने  कृषि पेसालाई प्रोत्साहित गर्न किसान पेन्सनको व्यवस्था गरिने  पर्यटकीय पैदल मार्ग र केबलकारहरूको व्यवस्था गर्न जोड दिइने  एक गाउँ एक नमुना उद्योग स्थापना गर्न जोड दिइने  उत्पादनमूलक रोजगारको व्यवस्था सुनिश्चित नहुँदासम्म बेरोजगार भत्ताको व्यवस्था गरिने
५ सय रुपैयाँको नक्कली नोट फेला,"दमक (कास) बिर्तामोडमा ५ सय रुपैयाँको नक्कली नोट फेला परेको छ । गाडी मजदुर दधिराम खतिवडालाई चार दिनअघि यात्रुले दिएको उक्त नोट नक्कली भएको खुलेको हो । झट्ट हेर्दा सक्कलीजस्तै देखिने उक्त नोट केही छोटो र पातलो छ । गभर्नर युवराज खतिवडाको हस्ताक्षर रहेको नोटमा घ २० ४७६७९९ नम्बर उल्लेख छ । दधिरामले बिर्तामोडस्थित यातायात कार्यालयमा कर बुझाउँदा उक्त नोट दिएका थिए । तर, कार्यालयले नोट नक्कली भएको भन्दै फिर्ता गरेपछि मात्र उनले थाहा पाएको बताए । केही दिनअघि पोखरालगायतका सहरमा पनि ५ सय रुपैयाँका नक्कली नोट फेला परेका थिए ।"
रत्न आभूषण संघमा जोत्सना,"काठमाडौं (कास) रत्न तथा आभूषण संघको तेह्रौं वार्षिक साधारणसभा एवं पाँचौं महाधिवेशनले जोत्सना श्रेष्ठको अध्यक्षतमा नयाँ कार्यसमिति गठन गरेको छ । संघको प्रथम उपाध्यक्ष सुमनमान ताम्राकार, द्वितीय उपाध्यक्ष नरेन्द्रकुमार गुप्ता, महासचिव शक्तिकुमार बेगामी, सचिव जयराम पाण्डे, कोषाध्यक्षमा ऋषि ठाकुर चुनिए । सल्लाहकारमा सुरेशमान श्रेष्ठ, रमेश महर्जन र मनीषलाल प्रधान रहेका छन् ।"
अब्बल अश्वेत महिलाहरू,(एजेन्सीको सहयोगमा)
किर्ते अभियोगमा बैंक प्रबन्धक पक्राउ,किर्ते गरी बैंक खाता परिवर्तन गरेको अभियोगमा जिल्ला प्रहरी कार्यालय सुनसरीले खतिवडासहित इनरुवा ९ बबियाको महावीर प्राविका शिक्षक चौधरी र मुख्य योजनाकार मानिएका सेवा निवृत्त नरसिंहका शिक्षक लालदासलाई समेत पक्राउ गरेको छ । उनीहरूलाई प्रहरी कार्यालयले किर्ते कागजात तयार पारी ठगी गरेको आरोपमा म्याद थप गरी असुन्धान अघि बढाएको छ । प्रहरीले पक्राउ परेकाहरूलाई ५ दिने म्याद थप गरिएको जनाएको छ ।
बालविवाहले पछुतो,चालु आवमा प्रहरीले १९ बालविवाह रोकेको इन्स्पेक्टर वीरबहादुर थापाले बताए । उनका अनुसार बालबालिकाले दिएको उजुरीका आधारमा विभिन्न धार्मिकस्थलमा गएर विवाह रोकिएको हो । बालबालिकाका क्षेत्रमा कार्यरत संस्था सिबिनले गरेको सर्भेक्षणका आधारमा १ वर्षमा १५ सय ८९ बालिका तथा २६५ बालकको विवाह भएको पाइएको छ । बाल हेल्पलाइनमा १ वर्षमा बालविवाहका २४ उजुरी दर्ता भई रोकिएको सिविनका संयोजक सिद्धराज पनेरूले बताए । उनका अनुसार बालविवाहका कारण सानै उमेरमा बच्चा जन्माउने र पढाइलगायत आधारभूत आवश्यकताबाट वञ्चित हुनुपर्ने बाध्यता छ ।
बलात्कारपीडित आमासहित शिशुको उद्धार,पीडकले कानुनी प्रक्रिया अघि नबढाउन धम्की दिएको छ
प्रहरीकै मिलेमतोमा दरौंदीबाट माछा,आँबुखैरनीका एक पूर्वप्रहरीले बम बनाउन आवश्यक सामग्री ल्याउने गरेको त्यसमा संलग्न एक युवाले बताए । माछा मार्ने गरेकोबारे आफूलाई जानकारी नभएको एसपी पाण्डेले बताए ।
निर्वाचन हुन नदिने षड्यन्त्र,"ऊर्जामन्त्री जनार्दन शर्माले स्थानीय तहको निर्वाचन भए मात्र संविधान कार्यान्वयन हुने बताए । यो यसअघिका निर्वाचनसँग दाँज्न मिल्दैन, उनले भने, संघीय लोकतान्त्रिक गणतन्त्रको पहिलो संविधान बनेपछि त्यसको कार्यान्वयनका लागि उत्सवका रूपमा निर्वाचनलाई लिनुपर्छ । गाउँ र नगरपालिकालाई असीमित अधिकार हुने भएकाले यसको सदुपयोग गर्नुपर्ने उनले बताए ।"
निजी विद्यालयमा ताला,"नेपाल विद्यार्थी संघ, नेकपा (माओवादी केन्द्र) निकट अनेरास्वियु (क्रान्तिकारी) र नेकपा माओवादी निकट अनेरास्विय (क्रान्तिकारीविप्लव) ले बनेपा, धुलिखेल र पनौतीमा रहेका निजी विद्यालयमा तालाबन्दी गरेका हुन् । भर्ना रोक्न भन्दै प्रशासन र लेखा शाखामा तालाबन्दी गरिएको छ । संगठनद्वारा जारी संयुक्त विज्ञप्तिमा माग बेवास्ता गरे झन् कडा आन्दोलन गर्ने बताइएको छ ।"
जलेर मृत्यु,कपिलवस्तु (कास) शुद्धोदन गाउँपालिका८ हथिहवामा आगलागी हुँदा शुक्रबार एक बालकको मृत्यु भएको छ । स्थानीय ओमप्रकाश कुर्मीका २ वर्षीय छोरा श्यामको जलेर मृत्यु भएको इप्रका पकडीका निरीक्षक विकास थापाले बताए । परिवारका सदस्य काममा गएका बेला घरमा आगलागी हुँदा बालकको मृत्यु भएको हो ।
कांग्रेस कार्यालयमा ताला,स्याङ्जा (कास) उम्मेदवार छनोटको विषयमा असन्तुष्ट वरिष्ठ नेता रामचन्द्र पौडेल पक्षधर कार्यकर्ताले कांग्रेसको जिल्ला पार्टी कार्यालयमा शुक्रबार तालाबन्दी गरेका छन् । पार्टी सभापति शेरबहादुर देउवा पक्षधरले आफ्ना लाइनका नेतालाई मात्रै उमेरदवारीको टिकट दिने निर्णय गरेको भन्दै तालाबन्दी गरेका हुन् ।
उपमन्त्री तिलौराकोटमा,"कपिलवस्तु (कास) श्रीलंकाका यातायात तथा नागरिक उड्डयन उपमन्त्री ऐके अशोका अभिसिंघीले शुक्रबार बुद्धस्थल तिलौराकोटको अवलोकन गरेका छन् । उपमन्त्री अभिसिंघीले तिलौराकोटको पश्चिमी र पूर्वी द्वार, राजदरबार र अघिल्लो वर्ष उत्खनन् गरी संरक्षण गरिएको मध्यभागको विहार र किल्ला संरचनाको अवलोकन गरेका थिए । विश्वकै बौद्धमार्गीको आस्थाको केन्द्र तिलौराकोट आएर पूजाआजा गरी प्रार्थना गर्न पाउँदा शान्तिको अनुभूति भएको बताए ।"
हावाहुरीले घर उडायो,लमजुङ (कास) हावाहुरीले दूधपोखरी गाउँपालिका६ गणेश डाँडामा एउटा घरको छानो उडाएको छ । स्थानीय रेलबहादुर गुरुङको घर हावाहुरीले उडाएको हो ।
मृगसहित पक्राउ,लेखनाथ (कास) पोखरा लेखनाथ महानगरपालिका १९ पुरुन्चौरबाट मारेको मृगसहित दुईजना पक्राउ परेका छन् । सार्दीखोलाबाट बा१७च २८५८ नम्बरको स्कारपियो गाडीमा मृग राखेर पोखरा ल्याउँदै गर्दा पुरुन्चौरको ठाँटी तल्लाकोटमा नदीपुरका जीवन गुरुङ र सिमलचौरका विकास गुरुङ पक्राउ परेका हुन् ।
खोसिएको हतियार भेटियो,बारा (कास) गत सोमबार कलैया उपमहानगरपालिका १२ धर्मनगरमा चोरी पैठारीको सामान नियन्त्रणमा लिन पुगेका प्रहरीबाट खोसिएको हतियार प्रहरीले फेला पारेको छ । प्रहरी उपरीक्षक नरेन्द्रप्रसाद उप्रेतीसहित पुगेको टोलीले खोजतलास गर्दा घटनास्थल नजिकैको चिम्नी भट्टामा लुकाइएको सटगन हतियार फेला परेको हो ।
सिकारी फर्किए,बागलुङ (कास) यस वर्ष सिकारका लागि ढोरपाटन आरक्ष आएका सिकारी काठमाडौं फर्किएका छन् । स्वीकृति लिई विभिन्न ४ एजेन्सीमार्फत आएका विदेशी सिकारीले ३ नाउर र ९ झारल मारेको आरक्षका सहायक संरक्षण अधिकृत पशुपति अधिकारीले बताए ।सिकारीले ३ नाउर र १० झारल मार्न स्वीकृति पाएका थिए ।
कोलोम्बियामा भवन भत्किँदा ५ को मृत्यु,भत्किएको भवन भग्नावशेषबाट उद्धारकर्ता र रेडक्रसका कार्यकर्ताले जीवितै व्यक्तिको उद्धार गर्ने कोसिसमा छन् । क्यार्टेगेना अग्नि नियन्त्रण विभागका अनुसार हालैका दिनहरूमा परेको भीषण वर्षाको कारण भवनको संरचना कमजोर भएकाले भवन भत्किएको हो ।
"संसद्मा झडप, सय घाइते","शुक्रबार संसद् भवनवरपरको वातावरण सामान्य भइसकेको छ भने सरकारले थप हिंसा भड्कन नदिन ठूलो संख्यामा सुरक्षाकर्मीलाई परिचालित गरेको छ । राष्ट्रवादी प्रदर्शनकारीले सोसल डेमोक्रेटिक पार्टी र अल्वानियाली दलको संयुक्त गठबन्धनविरुद्ध प्रदर्शन गरेका थियो । संसद् भवनमा भएको आक्रमणप्रति युरोपियन युनियन, नेटोलगायतले भत्र्सना गरेका छन् । प्रत्यक्षदर्शीहरूका अनुसार आक्रमणमा करिब २ सय जना नकाब लगाएर संसद् भवनमा प्रवेश गरेका थिए । झडपका कारण भुँइमा सिसाका टुक्रा र रगतको दाग देखिएको छ । प्रहरीले हतियारको बलमा नेतालाई हलबाट बाहिर निकालेको थियो ।"
सवारी गति बढाए तलबबाट जरिवाना,"उनले जरिवाना तिर्न नसके अदालतमा उपस्थित भएर जेलसमेत जानुपर्ने बताउँंदै चालकहरूलाई नयाँ नियम पालना गर्न सुझाए । थापाले अहिले स्थानीय निकायलाई थप अधिकार प्रत्यायोजन गर्दै सडकमा थुके, चुरोटको ठुटा फाले वा फलफूल खाएर बोक्रा र अन्य फोहोर फाले ८० पाउन्डसम्म जरिवाना गर्न थालिएको समेत जानकारी दिए । तर, नयाँ कानुनबारे करिब ६० प्रतिशत चालकहरू अनभिज्ञ रहेको एक अध्ययनले जनाएको छ । २५ वर्षमाथिका ३८ प्रतिशत चालकले मात्र नयाँ परिवर्तनबारे थाहा पाएको अध्ययनमा उल्लेख छ । १ मार्चदेखि इंग्ल्यान्ड, स्कटल्यान्ड र वेल्समा सवारी चालकका लागि नयाँ कडा नियम लागू भएको थियो । गाडी हाँकेको बेला फोनमा कुरा गरिरहेको भेटिए लाइसेन्स रद्द हुन सक्ने, जरिवाना एवं प्वाइन्ट पेनाल्टी छ ।"
तालिवानद्वारा वसन्त आक्रमणको घोषणा,२०१४ को अन्त्यमा अमेरिकी आबद्ध नेटो सैनिकले अफगानिस्तानमा जारी तालिवानसँगको युद्धमा आफूहरू सो युद्धमा नजाने घोषणा गर्दै प्राय: नेटो सैनिक त्यहाँबाट फर्किएपछि अफगानिस्तानमा सुरक्षाकर्मीमाथिको आतंककारी आक्रमण बढेको छ ।
अध्ययन गर्न सिरिया,सिरियाली वर्तमान सरकारका राष्ट्रपतिका प्रमुख सहयोगी रसियाले घटनाबारे छानबिन गर्न अन्तर्राष्ट्रिय अनुसन्धान टोलीलाई सिरिया जान यही अप्रिल ४ मा आग्रह गरिसकेको छ । क्रेमलिनका प्रवक्ता दिमित्री पुस्कोभ यसै हप्ता उक्त आणविक हतियार अनुगमनकारी संस्था (ओपीसीडब्लू) ले सिरियाली सरकारद्वारा घटनास्थलको भ्रमण गर्न गरेको आग्रह र अनुसन्धान प्रक्रियालाई बेवास्ता गरेको जनाए ।
वृद्धिदर मन्द,बेलायत युरोपिन युनियनबाट बाहिर निस्किने र आमनिर्वाचनको तयारी घोषणा भएको अवस्थामा यस्तो तथ्यांक बाहिर आएको हो । राष्ट्रिय तथ्यांक विभागका अनुसार मार्च महिनासम्म कुल गार्हस्थ उत्पादन ०३ प्रतिशतल मात्र बढेको छ । सन् २०१६ को अन्तिम चौमासिक कूल गार्हस्थ उत्पादन ०७ थियो ।
बदलाको दाउमा आर्मी,"झन्डै १५ हजार दर्शक क्षमताको रंगशालाको अहिले उत्तर र दक्षिणपट्टिका प्यारापिटलाई प्राविधिकले बस्न अयोग्य ठहर्याएका छन् । प्यारापिटको विभिन्न भागमा प्वालैप्वाल छन् । फुटबलवृत्तमा वीरगन्जको हराएको परिचय पुन: स्थापित गर्न यस प्रतियोगिता गरिएको आयोजकमध्येका एक विनोद परियारले बताए । ठूला प्रतियोगिता नहुँदा वीरगन्जबाट राम्रा खेलाडी उत्पादन हुन सकेका छैनन् । यसै प्रतियोगितामा सहभागी वीरगन्ज युनाइटेडमा स्थानीय४ जना खेलाडीमात्र छन्, परियार भन्छन्, बाँकी खेलाडी अन्यत्रबाट झिकाइएर खेलाइएको हो । स्थानीयस्तरका फुटबल पदाधिकारी र पुराना खेलाडीबीचको मनमुटावका कारण पनि पर्सामा फुटबल खस्किएको जानकार बताउँछन् ।"
संरक्षक र मायांकाको जोडी च्याम्पियन,"त्रिपुरेश्वरस्थित टेनिस कोर्टमा भएको भेट्रान ३५ वर्षमाथि पुरुष सिंगल्समा कमल भण्डारी विजेता भए । उनले फाइनलमा महेश श्रेष्ठलाई ६०, ६० ले हराए । कमलले डबल्समा महेश श्रेष्ठसँग मिलेर छेवाङ लामा र मनोज शाहको जोडीलाई ६३, ६४ ले हराएर अर्को उपाधि जिते । भेट्रान ५५ वर्षमाथि पुरुष डबल्समा मनोज राणा र छ्याम्बा डुन्डुपको जोडीले पृथ्वीमान गुरुङ र राजेन्द्र घिमिरेलाई ६१, ६२ ले हराएर उपाधि हात पारे ।"
भारतले च्याम्पियन्स ट्रफी नखेल्ने ?,जुन १ देखि इङल्यान्ड तथा वेल्समा सुरु हुने प्रतियोगिता आठ टिम सहभागी हुनेछन् । त्यसमध्ये बाँकी सातले टिम घोषणा गरिसकेका छन् । तर भारतले अटेरी गरे पनि प्रतियोगिताको नियमअनुसार भारत सजायको भागिदार भने हुने छैन । यसअघि आईसीसीले भारतसँगै अस्ट्ेरलिया र इङल्यान्डको प्रभुत्व रहने बिग थ्री सोच परित्याग गर्ने जनाएको थियो । दुबईमा भएको आईसीसी बैठकले यसको समर्थनमा निर्णय गरेको थियो । त्यस निर्णविरुद्ध बीसीसीआईको विरोध छ । मतदानमा भारत त्यसविरुद्ध उभिएको थियो । सन् २०१३ को च्याम्पियन्स ट्रफी विजेता भारतले प्रतियोगिताको अबको संस्करण नखेल्ने सम्भावना अझै कायम रहेको पनि अनौपचारिक रूपमा बताइसकेको छ ।
कोलकाता शीर्षमा,कोलकातास्थित इडेन गार्डेनमा दिल्लीले ६ विकेट गुमाई १ सय ६० रन बनायो । गम्भीरले ५२ बलमा ११ चौका प्रहार गरेपछि कोलकाताले १६२ ओभरमै लक्ष्य पूरा गर्यो । उनी इनिङ्सका क्रम यस सिजन प्रतियोगितामा धेरै रन बनाउने खेलाडी पनि भए । रोबिन उथप्पाले ३३ बल खेल्दै ५ चौका र ४ छक्का प्रहार गरी ५९ रन बनाए । उनले गम्भीरसँग १ सय ८ रनको साझेदारी गरे । पुछारको दिल्लीबाट सन्जु सामसनले ६० र श्रेयास ऐरले ४७ रन बनाए । कोलकाताका नाथन कटलरले ३ विकेट लिए ।
ख्वताबजि विजयी,काठमाडौं (कास) प्रथम सानुकाजी स्मृति फुटसलको उपाधि शुक्रबार इमेज च्यानलको ख्वताबजि टिमले समयबजिलाई टाइब्रेकरमा हराएर जितेको छ । निर्धारित समय २२ ले बराबर भएको थियो । आयोजक नेवा: पत्रकार राष्ट्रिय दबु काठमाडौं टिम नेवा: पत्रकार राष्ट्रिय दबु ललितपुरलाई ६० ले हराएर तेस्रो भयो । संकिपा समाजका गोलरक्षक सुरेन्द्र महर्जन उत्कृष्ट खेलाडी र समयबजिका स्ट्राइकर प्रकाश महर्जन (११) सर्वाधिक गोलकर्ता भए ।
प्रवीण स्मृति क्रिकेट हुने,धरान (कास) द राइजिङ स्टार्स क्रिकेट क्लबले वैशाख २३ देखि जिल्लास्तरीय दोस्रो प्रवीण स्मृति कप क्रिकेट हुने भएको छ । लामो समययता धरानमा क्रिकेट नभइरहेका राइजिङ स्टार्सले भगवती माविको मैदानमा उक्त प्रतियोगिता गर्न लागेको हो । संयोजक देवराज श्रेष्ठका अनुसार प्रतियोगितामा सुनसरीका १२ क्रिकेट क्लबले भाग लिने छन् । दुर्घटनामा निधन भएका सुनसरीका क्रिकेट खेलाडी प्रवीण प्रधानको स्मृतिमा गत वर्षदेखि क्रिकेट स्पर्धा गरिएको क्लबका अध्यक्ष मनीष श्रेष्ठले बताए ।
सारापोभा सेमिफाइनलमा,"स्टुटगार्ट (एपी) रुसी टेनिस स्टार मारिया सारापोभा डब्लूटीए स्टुटगार्ट ओपन टेनिसको सेमिफाइनल पुगेकी छन् । उनले शुक्रबार स्टोनियाकी एनेट कोन्टाभिटलाई ६३, ६४ ले हराइन् । १५ महिना प्रतिबन्ध भोगेर यसै स्पर्धाबाट कोर्टमा फर्केकी सारापोभाको यो तेस्रो जित हो ।"
डीपीएलले कोरेको बाटो,"यस आर्थिक वर्षको बजेटमै डीपीएललाई सम्बोधन गरिएको थियो । डीपीएलले सरकारको ५ लाख पाउने घोषणा बजेटले गरेको थियो । यो ५ लाख डीपीएल बजेटको सानो हिस्सामात्र हो । शाही पनि मान्छन् यो बजेटले केही हुँदैन, सरकारले डीपीएललाई सम्बोधन गर्नु ठूलो विषय हो । राष्ट्रिय खेलकुद परिषद्मार्फत बजेट घोषणामै परेको रकम लिन शाहीको टोली परिषदका सबै फाँटमा पुग्यो । अनेक सरकारी झमेलापछि डीपीएल आयोजकले त्यसलाई भुल्ने स्थितिमा पुर्याइदियो । यसबारे सायद युवा तथा खेलकुदमन्त्री दलजित श्रीपाइली अनभिज्ञ थिए । फाइनलमा प्रमुख अतिथिका रूपमा उनी भन्दै थिए, अर्को वर्ष सरकारले नै डीपीएल आयोजना गर्नेछ । एउटा के निश्चित जस्तै छ भने सरकारले आर्थिक सहयोग गरे या नगरे पनि शाही र धनगढीले डीपीएल पक्कै गर्नेछन् ।"
रेलिगेसन बच्ने होड,"बराबरीको घाटाम्यानचेस्टर युरोपेली च्याम्पियन्स लिगमा छनोटका लागि महत्त्वपूर्ण मानिएको खेलमा बिहीबार म्यानचेस्टर युनाइटेडले छिमेकी म्यानचेस्टर सिटीको घरमा गोलरहित बराबरी खेल्यो । सिटी चौथो स्थानमा छ । टोली एक खेल बढी खेलेको लिभरपुलभन्दा १ अंकले पछि छ । एक खेल कम खेलेको युनाइटेड भने पाँचौंमा छ, थप एक अंक पछाडि । युनाइटेड अहिले लगातार २४ खेलको अपराजित यात्राबाट गुज्रिइरहेको छ । यो क्लबका लागि कीर्तिमानी प्रदर्शन पनि हो । तर शीर्ष चारको होडमा बराबरीले सिटीलाई फाइदा पुर्याएको छ ।"
हक्कीमा आर्मी च्याम्पियन,विजेता खेलाडी आर्मीको मध्यपृतना मुख्यालय हेटौंडा पृतनापति देवकुमार सुवेदी र खेलकुद विकास समिति मकवानपुरका अध्यक्ष माधव तिमल्सिनाले पुरस्कृत गरे । देशका ६ महिला टोलीको सहभागिता थियो । गत वर्ष यहाँ पुरुष राष्ट्रिय हक्की आयोजना गरिएको थियो ।
लाहुरे बन्ने बक्र बाटो,"शिक्षा आर्जनको नाममा झन्डै १८ वर्ष विद्यालय तथा विश्वविद्यालय खर्चिएर विदेशमा शून्य तहबाट ब्लू कलर जब सुरु गर्नुपर्छ भने भन्नैपर्ने हुन्छ कि हाम्रो शिक्षामा समस्या छ कि मनोविज्ञानमा । कहीँ त अवश्य खोट छ । निशा स्कुलदेखि नै खुब मिल्ने एक साथी थिई । कक्षाका प्रतिभाशाली भनेर चिनिन्थ्यौं हामी दुवै जना । नियमित परीक्षामा मात्र होइन अतिरिक्त क्रियाकलापहरू, जस्तै : हाजिरीजवाफ, निबन्ध लेखन, कविता गोष्ठीजस्ता प्रतिस्पर्धामा पनि हामी सधैंजसो पहिलो वा दोस्रो हुने गथ्र्यौं । एक ढंगले भन्दा सम्झना एन्ड निशा कम्पनी को मनोपोली जस्तै थियो स्कुले पुरस्कारमा । मेरो स्कुले जीवनमा घरको कुल गार्हस्थ्य उत्पादन (जीडीपी) मा मैले जितेका पुरस्कारको हिस्सा पनि उल्लेख्य थियो । जीवनमा कहिल्यै अर्थशास्त्र विषय औपचारिक नपढेकी म यसै लेखको पहिलो अनुच्छेदमा मनोपोली जीडीपी जस्ता अर्थशास्त्रका प्राविधिक शब्द प्रयोग गरिरहेकी छु । यी र यस्ता अन्य शब्दसँग मलाई परिचित गराउने उही थिई साथी निशा । निशा त्यतिखेर शंकरदेव क्याम्पसमा बीबीएस पढ्दै थिई । म भने महेन्द्ररत्न क्याम्पस ताहाचलमा जनसंख्या मूल विषय लिएर बीएड पढ्दै थिएँ । देशमा २०६२६३ को आन्दोलन भर्खर सकिएको थियो । नयाँ नेपाल, आर्थिक क्रान्तिजस्ता शब्दहरू बजारमा नवप्रवेशी भए पनि यिनको प्रयोग ह्वात्तै बढेको थियो । यस्तै माहोलमा निशा र म राजनीतिक विषयमा गफिने गथ्र्यौं । समाचारमा सुनिने र पत्रपत्रिकामा पढिने समाचार र भाषणहरूमा आधारित भएर हाम्रा घण्टौं देश विकासमा गफिन्थ्यौं । निशा भन्थी, हाम्रो देशमा के छैन ? प्राकृतिक स्रोतको अथाह भण्डार छ, सामाजिक, सांस्कृतिक विविधता छ । तर न स्रोतको सही व्यवस्थापन हुन सकेको छ, न आवश्यक मार्केटिङ नै । सही व्यवस्थापन र मार्केटिङ हुन सक्ने हो भने देश सिंगापुर बन्न समय लाग्दैन । ऊ थप्थी, आफ्नै नाभिमा भएको कस्तूरीबारे थाहा नपाउने कस्तूरी मृगजस्तै अब हामी भौंतारिने होइन । अव यो स्थितिको अन्त्य हुनुपर्छ । जलविद्युत् र पर्यटनमा केन्द्रित भएर बढीमा ५ वर्षमा प्रतिव्यक्ति आय अहिलेको भन्दा दोब्बर बनाउनुपर्छ । ऊ ठ्याक्कै नेता नै लाग्थी त्यति बेला । उसको प्रस्तुति पनि त्यस्तै हुन्थ्यो । कुनै विद्यार्थी संगठनको सदस्य पनि थिई । ऊ व्यवस्थापन विषयकी विद्यार्थी, अर्थशास्त्र पनि पढेकी थिई । तथ्यांकहरूसहित तर्क गर्थी । विविध देशका उदाहरण दिन्थी । जनसंख्या शिक्षा पढेकी मलाई यस्ता कुरा केही थाहा थिएन । यिनै कुराकानीको सिलसिलामा त हो उसले मलाई कुल गार्हस्थ उत्पादन, प्रतिव्यक्ति आय, गिनी कोफिसियन्ट, मनोपोली, हेजिमोनीजस्ता प्राविधिक शब्दहरूसँग परिचित गराएकी । यसै क्रममा हाम्रो योजना बनेको थियो ऊ बीबीएसपछि अर्थशास्त्रमा र म समाजशास्त्रमा मास्टर्स गर्ने । अनि सोसियोइकोनोमिक अनुसन्धानमा संलग्न भई नामदामसहित नयाँ नेपाल निर्माणमा योगदान पुर्याउने । झन्डै दस वर्ष बित्यो । डीभी परेको केटासँग बिहे गरेर ऊ अमेरिका हानिई । देश यस्तै छ । ऊ आफन्तको बिहेको मौका पारेर नेपाल आएकी छ । २३ पटक भेट अनि कुराकानी भयो । लामै कुराकानी । कसरी उसले अंग्रेजी फ्लुएन्ट बनाइछ । सब वे मा काम गर्दाका अनुभवहरू, बिस्तारै ब्युटिसियन सिक्दै, आफैंले ब्युटिपार्लर सुरु गरेका अनुभवहरू सुनाई । तँ पनि यूएस ट्राई गर, उता गएपछि हामी हेल्प गरिहाल्छौं । बिस्तारै सबै ठीक हुन्छ पनि भनी । ट्रम्प र उसले लिएका आप्रवासी सम्बन्धी नीतिले गाह्रो पार्छ कि भन्नेसम्मका कुरा भए । म उसले सिकाएका जीडीपी, गिनी कोफिसियन्टजस्ता प्राविधिक शब्दहरू बिस्तारै बुझ्दै छु । मैले अहिले अलिअलि बुझ्न थालेका शब्दहरूबारे, तिनका अर्थ र संकेतबारे ऊ त्यतिखेरै सुपरिचित थिई । यस्तै विषयमा मैले सोध्न चाहें । उसले मलाई अनौठो ढंगले हेरी । अनुहारको भाव केही बदलियो । र भनी मलाई यी सबबारे केही चासो छैन, बिर्सी पनि सकें । बुझाइमा आएको स्थायी परिवर्तनलाई नै शिक्षा भनिन्छ भनेर पढेकी मलाई उसको यो प्रतिक्रियाले शिक्षाको परिभाषामा कन्फ्युज्ड बनायो ।उसका व्यवहारहरूमा केही बद्लाव भने आएको रहेछ । जता पनि थुक्दै हिँड्ने र खाइसकेको चुइँगम जथाभावी फाल्ने ऊ अहिले सानो कागज फाल्न पनि डस्टबिन खोज्ने, नपाए पोको पारेर झोलामा राख्ने भइछे । तर स्नातक तहमा पढ्दै गर्दा कुल राष्ट्रिय आम्दानी, देशको पुँजीगत खर्च तथा चालु खर्च, व्यापार घाटा आदिबारे तथ्यांकसहित व्याख्यान गर्ने तथा समस्या पहिचान गरी समाधानको सूत्र प्रस्तुत गर्ने ऊ अहिले सौन्दर्य प्रशाधनका उत्पादनहरूबारे मात्र चासो राख्ने भइछ । यो चासो र ज्ञानलाई कम आँकेको होइन तर स्नातक पढ्दासम्म, त्यो ज्ञान प्राप्तिका लागि उसले, उसको परिवारले र राष्ट्रले गरेको लगानीको प्रतिफल अहिले त शून्यबाट बिस्तारै नकारात्मकतर्फ पो गइसकेछ भन्ने मात्र मेरो सवाल हो । अहिले हाम्रो देशबाट रोजगारीका लागि मलेसिया तथा खाडी मुलुकमा मात्र होइन अध्ययनका लागि युरोप, अमेरिका, क्यानडा, अस्ट्रेलिया तथा जापानलगायतका देशहरूमा जाने क्रम बढ्दो छ । सन् २०१५१६ मा मात्र झन्डै ३० हजार विद्यार्थीले विदेश अध्ययनका लागि शिक्षा मन्त्रालयबाट नो अब्जेक्सन लेटर लिएका छन् । अघिल्ला वर्षहरूमा पनि झन्डै यति नै संख्यामा विद्यार्थीहरू अध्ययनका लागि बिदेसिने गरेका छन् र यो संख्या बढ्दो क्रममा छ । अध्ययनका लागि बिदेसिनु नराम्रो अवश्य होइन । तर अध्ययनको नाममा बिदेसिएका कति प्रतिशत युवाहरू साँच्चै अध्ययनमै छन् त ? यो कुनै अनुसन्धान प्रतिवेदनमा आधारित होइन तर अध्ययनकै नाममा बिदेसिएका आफ्नै नातागोता र साथीहरूसँगको कुराकानी र अब्जर्भेसन अध्ययनको आधारमा भन्न सक्छु ९० प्रतिशतभन्दा बढी अध्ययनको नाममा बिदेसिने मध्यम र निम्नमध्यम आर्थिक पृष्ठभूमिका युवाहरू तत्काल रोजगारीलाई नै पहिलो प्राथमिकतामा राखेका छन् । मेरो साथीको आफ्नै भाइ जापानमा छ । व्यवस्थापनमा मास्टर्स गरेको । पोर्क प्याकिङको काम गर्छ रे । ग्रामीण विकासमा मास्टर्स गरेको अर्को साथी, अस्ट्रेलियामा कुक छ । अंग्रेजी साहित्यमा मास्टर्स सकेर अमेरिका पुगेको अर्को दाइ ग्यास स्टेसनमा काम गर्छ रे । तथ्यांकशास्त्रमा मास्टर्स सकेर, नेपालकै स्थापित संस्थामा काम सुरु गरेको दाइ अमेरिका पुगेर ट्याक्सी चलाउँछ । बीएस्सी सीएसआईटी सकेर नर्वे गएको अर्को साथी रेस्टुरेन्टमा भाँडा माझ्छु भन्छ । यी पेसाहरूमा राम्रो कमाइ हुन्छ रे । यी मेरा आफ्नै चिनजानमा रहेका मेरा आफ्नै आफन्तका, साथीका केही कुरा । देशमा रोजगारीको अवसर छैन, रोजगारीका लागि बिदेसिनु के नराम्रो त ? नराम्रो अवश्य होइन । माथि उदाहरणस्वरूप प्रस्तुत गरेका कामहरू पनि साना भन्न खोजिएको होइन । सबै काम सम्मानयोग्य छन् र अति आवश्यक पनि । तर मेरो मतलब न्यूनतम प्लस टुदेखि स्नातक, स्नातकोत्तर तहसम्मको पढाइ सकेर त्यो पढाइसँग कुनै पनि तादात्म्य नमिल्ने कामका लागि बिदेसिनुले, ती लाखौं युवाले स्वदेशमा गरेको समय, मिहिनेत र आर्थिक लगानीको प्रतिफल के त ? त्यसो त, देशको कुल जीडीपीमै झन्डै ३२ प्रतिशत हिस्सा त विप्रेषण आयले ओगटेको छ भने अध्ययन वा जेको नाममा भने पनि बिदेसिनु सामाजिक गर्वको विषय बनेको छ । खुला बजार अर्थतन्त्रले, संसारको व्यापकतालाई विश्वग्रामको अवधारणामा खुम्च्याइदिएको छ । शिक्षा तथा रोजगारीका लागि विश्वको जुनै कुनामा पुग्नु पनि अब सामान्य बनिसकेको छ । विश्वका विभिन्न देशबाट अवसरको खोजीमा विकसित देशहरूमा जानु सामान्य बनिसकेको छ । फिलिपिन्स, बंगलादेश, तान्जिनियाजस्ता देशहरूले वैदेशिक रोजगारीलाई लक्षित गरेर जनशक्ति निर्माण पनि गरिरहेका छन् । तर हाम्रो देशको विडम्बना के भने समाजशास्त्रमा स्नातकोत्तर गरेको युवा जापानमा पोर्क प्याकिङमा लाग्न अभिशप्त छ । यो अवस्थामा आफ्नो गाँस काटेर छोराछोरी पढाउने अभिभावक के सोच्छन् कुन्नि ?लेख्दै गर्दा भैरव अर्याल सम्झिरहेको छु । रक्सौलमा रिक्सा चलाऊ वा दरभंगामा दरवानी गर, मलायामा बुट ठोक कि, मणिकर्णिकामा मुर्दा बोक घर गएपछि तिमी लाहुरे भइहाल्छौ । झन्डै ४० वर्षअगाडि भैरव अर्यालको लाहुरे निबन्ध छापिएको समयजस्तो अहिले लाहुरे शब्द सबैतिर लागू नहोला वा रोजगारीका गन्तव्यहरू विस्तार भए हुनन् तर अपवाद छोडेर नेपालीको लाहुरे शैली फेरिएको छैन । हाम्रो समाजिक पारिवारिक मनोविज्ञान त लाहुरेप्रति झन् व्यापक भएको छ । जे गरोस् जसो गरोस् विदेश भनेको विदेशै हो भन्ने मनोविज्ञान जबर्दस्त स्थापित छ । होइन भने हाम्रो शिक्षा तथ्यांकशास्त्रमा स्नातकोत्तर सकेर अमेरिकामा ट्याक्सी चलाउनका लागि हो ? हामी के पढ्छौं, के पढाउँछौं ? हाम्रा विश्वविद्यालयहरूमा दिइने शिक्षा के हो र किन दिइन्छ ? आठ कक्षा मात्र पास गरेको युवा जो मकाउमा सेक्युरिटी गार्डको काम गर्छ वा एसएलसी पास नभएकै अर्को युवा जग्गा दलालीको काम गर्छ र व्यवस्थापन विषयमा स्नातकोत्तर गरेको युवा जापानमा पोर्क प्याकिङ गर्छ भने हाम्रा विद्यालय वा विश्वविद्यालयले दिएको शिक्षाको उपादेयता के ? हो, अधिकांशका लागि नेपालमा बाह्र पन्ध्र वर्ष पढाइमा गरेको लगानी त्यस्तै विकसित देशहरूमा छिर्नका लागि अपनाइने चोरबाटो का लागि मात्र हो । भाषा वा उच्चशिक्षाका लागि भनेर प्रवेश गर्यो अरू नै काम गरेर बस्यो, यथार्थ यही हो । देशले शिक्षा नीति र कार्यक्रम ल्याउँदा, उत्पादित जनशक्तिलाई कहाँ र कसरी उपयोग गर्ने भन्ने सोच्दैन ? राज्यले प्रत्यक्ष अप्रत्यक्ष लगानी गरेर विज्ञान विषयमा दक्ष बनाएको युवा युरोपको कुनै सडकमा ट्याक्सी चलाउँछ वा अस्ट्रेलियाको कुनै रेस्टुरेन्टमा कुक छ भने देशले वा उसको परिवारले गरेको लगानीको प्रतिफल के भयो ? लाखौं अभिभावकले शिक्षाको नाममा गरेको लगानी, देशले शिक्षामा छुट्याएको खर्बौंको बजेट यसरी बालुवामा पानी खन्याएजस्तो हुन्छ भने त्यो लगानीको के अर्थ ? मलाई राम्रोसँग थाहा छ, मेरो आफ्नै छिमेकी काकाले छोरालाई साइन्स पढाउन कति वर्षसम्म पेटभर भात खानु भएन । काकीले कतिसम्म दु:ख गर्नुभयो भन्ने कुराको म आफैं साक्षी छु । हामी छोराछोरीलाई ३४ वर्षको उमेरबाट नै पढाउन सुरु गर्छौं । सम्भव भएसम्म छोराछोरीको पढाइका लागि लगानी गर्छौं । हाम्रै आमाबुवाले हाम्रो पढाइको लागि भनेर कति दु:ख गर्नुभएको छ । कति आफ्ना रहर र आँत मार्नुभएको छ । देशले आवधिक योजना बनाउँदा वा वार्षिक बजेट बनाउँदा शिक्षालाई प्राथमिकता दिन थालेको धेरै भइसक्यो । त्यति धेरै लगानी गरेर पढाइएका हामीहरू, त्यति धेरै दु:ख गरेर जानिएका कुराहरू चटक्क छाडेर कार्यक्षेत्र बिल्कुल नयाँ अँगाल्छौं भने त्यो अध्ययनको के अर्थ ? त्यसको कमाइले जीवन त सहज होला, तर अभिभावकले गधाझैं जोतिएर हामीमाथि गरेको लगानीलाई बीचबाटोमै मिल्काइदिएजस्तै भएन र ? त्यसो त विदेशमा गएर पढ्ने तथा काम सिकेर आउनुका धेरै फाइदा छन् । कतिले गुणस्तरीय शिक्षा आर्जनपश्चात् राष्ट्रियअन्तर्राष्ट्रिय रूपमा ठूलो योगदान पुर्याएका पनि छन् । त्यस्तै कतिपयले विदेशबाट सीप सिकेर स्वदेशमा अनुकरणीय काम पनि गरेका छन् । झन्डै २५ वर्षसम्म एकपटक पनि चियासम्म नपकाएको मेरो दाइ अस्ट्रेलियामा कुनै रेस्टुरेन्टमा मास्टर सेफ छ । कमाइ राम्रो छ । कहिलेकाहीं आउँदा आफैं पकाएर मीठो खुवाउँछ पनि । भाउजू पनि खुसी छन् । तर चियासम्म पकाउन नलगाई छोरोलाई डाक्टर वा इन्जिनियर बनाउँछु भनेर झन्डै १५ वर्षसम्म लगातार लगानी गर्ने आमाबुवा र फिजिक्स र केमेस्ट्रीका पट्यारलाग्दा फर्मुलाहरू कण्ठ गर्न लगानी गरेको समय सम्झँदा कस्तो महसुस होला है आमाबुवा र स्वयं दाइलाई ? उच्चशिक्षा नीतिले देशको विशेषता र विकासका सम्भाव्यतालाई प्राथमिकता दिएर सक्षम जनशक्ति निर्माणमा जोड दिने भनेको छ तर विश्वविद्यालय शिक्षा सकेको कुनै युवा ब्लू कलर जब गर्न अभिशप्त छ भने हाम्रो विश्वविद्यालयले कस्तो शिक्षा दिन्छ वा यी विषयगत शिक्षाका उपादेयता के हो भन्ने प्रश्न स्वभावैले उठ्छ । के पढाइको अन्तिम विन्दु भनेको जे गर जसो गर पैसा नै कमाऊ हो ?र अन्त्यमा, कोदोको आफ्नै महत्त्व छ, उपयोगिता छ, धानको आफ्नै छ । तर कोदो रोपेर धान फल्नु वा धान रोपेर कोदो फल्नु स्वाभाविक हुँदै होइन । त्यस्तै अस्वाभाविक देखिन्छ हाम्रो शिक्षा । हामी हाम्रा जनशक्तिलाई देशमा रोजगारी दिन सक्दैनौं भने हाम्रा लक्षित देशहरूमा काम गर्न सहज हुने शिक्षा किन नदिने ? त्यसैअनुसारको पाठ्यक्रम किन तयार नगर्ने ? शिक्षा आर्जनको नाममा झन्डै १८ वर्ष विद्यालय तथा विश्वविद्यालय खर्चिएर विदेशमा शून्य तहबाट ब्लू कलर जब सुरु गर्नुपर्छ भने भन्नेपर्ने हुन्छ कि हाम्रो शिक्षामा समस्या छ कि हाम्रो मनोविज्ञानमा । कहीँ त अवश्य खोट छ । विभिन्न दातृ निकायको सहयोगमा सञ्चालित विद्यालय शिक्षा सुधार कार्यक्रम तथा उच्च शिक्षा सुधार कार्यक्रमले यसमा सुधार ल्याउला त ? कि हाम्रो सामाजिक मनोविज्ञानमा नै परिवर्तन आउनुपर्ला !"
मलाई कल्ले अम्स दिन्या ?,"हुन त सुदूरपश्चिमै निम्नतम वर्गको विस्थापित भूमि हो । यस अर्थमा बहुसंख्यकको कर्म दानापानीका खोजीमा महाकाली तरेर कालापार जानु नै हो । कालापार भास्सेका बूढाले सम्पर्क नगरेका बाह्र वर्ष बित्यो । पहिले पहाड चढेर मन्दिर जान नसक्नेलाई बोकेर माथि लानेल्याउने गर्थे बूढा, वैष्णवीदेवीको मन्दिरमा । त्यस बेला दुई तीन वर्षबीच एक दुई महिनाका लागि आउँथे बूढा । त्यस्तै एक दुई महिनाको सहवासमा गंगादेवी भट्टले जन्माएकी दुवै छोराहरू अमृत भट्ट र त्रिलोक भट्टहरू अब ठूला भइवरी बिहेगरी आफैं बाउ बनिसकेका छन् ।बिहेबारी भएदेखि नै अमृते र त्रिलोकेले बाउ ईश्वरप्रशाद भट्ट सम्पर्कमा नआएका मिति टिपेर दिनगन्ती सुरु गर्न थालिसकेका कुरा भर्खर थाहा भयो, गंगादेवीलाई । छोराबुहारी चारै जनाले आएर यौटा फारम तेर्साउँदै भने, आमा, बाउ सम्पर्क नआका हिजो ठ्याक्कै बाहै्र वर्ष पुगिगया । कानुनी रूपमा अब उनी स्वर्गे भइसक्या । वडाबाट लिखार अब प्रमाणित पनि गन्र्या, बाउको काजकिरिया नि गन्र्या र उन्का आत्माको छटपट पनि शान्त गन्र्या । जेठोले कागत तेर्सायो, कान्छोले तेल हालेको कालो ध्वाँसोमा गंगाको दुवैतिरका बुढीऔंला दल्यो र ढ्याप्पै तीनचार ठाउँमा सहीछाप गरायो । जेठी बुहारीले टालो ल्याई, कान्छीले कपको पानीमा भिजाएर औंलोको कालो दलीदली मेटी ।बार मिलाएर कुशको बाउ बनाई दागबत्ती दिए दुवै छोराले । किरिया बसे । दानसान गरेर बैतडी आफ्ना गाउँबाट कञ्चनपुर झरेका आफ्ना गाउँलेहरूलाई पनि बोलाएर शुद्धिशान्ति भोज पनि खुवाए । बैतडीका आफन्तहरू सबले तारिफ गरे, अमृत र त्रिलोकको । छोरा भनेको छोरै हुन्छन् । सानो हुँदा मात्र बाउ देखेका छोराहरूले आज आफ्ना पिताका लागि यत्रो कार्य गरे । आजकलको जमानामा कसका छोराहरूले यस्तो गर्छन् ! हामी हुँदाखाँदाका जिम्दालाई त हेर्दैनन् हाम्रा छोराले । मान्नैपर्छ, भाग्यमानी रैछन्, ईश्वर भट्टे त । बुहारीहरू पनि कस्ता गुनिला, नदेख्या ससुराका लागि पनि यत्रो गर्ने ! ओहो ! आखिर बाहुन कन्या हुन् नि । गर्भैदेखि संस्कार सिकेका !कसैले चाहिँ भने, हतार नगरेको भए हुन्थ्यो । जिम्दै छन् कि ईश्वर के था ? कतै उतै कुनै कुमाउनीसित लसपस गरी उतै लुकेर बसेका पनि हुन सक्छ । दुई छाक हातमुख जोर्न र एकधरो लाउन पनि असमर्थ सेती महाकालीका निम्न वर्गका पुरुषहरू यसरी नै कालापार जान्छन् । हुन त सुदूरपश्चिमै निम्नतम वर्गको विस्थापित भूमि हो । यस अर्थमा बहुसंख्यकको दानापानी नै महाकाली तरेर कालापार जानु नै हो । कोही बेलाबखत फर्किन्छन् । स्वास्नीलाई पेट बोकाउँछन् । अनि बाघले जस्तै बच्चा जन्माउन पोथीहरूलाई एक्लै छाडेर जान्छन् । कोही कालापारको पार बेपत्ता हुन्छन् । कोही केही वर्षपछि अचानक कुमाउनीको लात खाएपछि बूढी खोज्दै आइपुग्छन् । कोही भने लालाबालाहरूको जुलुस बोकेर आउँछन् । आफ्ना सपूतहरूले पिताका लागि गरेका कार्यका निम्ति गर्व गर्दै, धक्कु दिंदै, मेरा छोराहरू त रामलक्ष्मण भन्दै दुई तीन महिना बिते गंगादेवी भट्टका। उनलाई के पीर अब ? कञ्चनपुर बजारको तीन किलोनजिकै अढाई बिघा जग्गामा पक्की घर छ । नगरपालिकाको जग्गा धुरको हिसाबमा मूल्य बोल्न सुरु भइसकेको छ । जग्गाका दुवैतिर मोटरका बाटा बनेका छन् । सुनै बराबर भइसकेको छ । छोराहरू दुवै कामधाम गर्छन् । कान्छो मास्टर छ स्कुलमा । जेठो महाकाली वारपार सामानको बेपार गर्छ । बुहारीहरू पनि राम्रै छन् । घर गरेकै छन् । ट्याममा तातो मीठो खुुवाइ पनि रहेकै छन् । यौटा बोझ थियो, पोइको, मरे कि जिम्दै । आफूले निर्णय गर्नु के आँट र ? वरिपरि उतै बैतडीकै टन्न बसेका छन् । कञ्चनपुरमा बस्ती पनि त्यस्तै छ । यौटा बैतडीवाले बसेको ठाउँमा माहुरी झुम्याजस्तो सबै बैतडीवाले । डँडेलधुरे माहुरीहरूको आफ्नै बेग्लै घार । दार्चुलेहरूको पनि त्यस्तै । अनि सेतीकाहरूका पनि कैलालीमा त्यस्तै अलगअलग घार । कञ्चनपुरमा पनि केही छैन ससुराली खोजेर आएका सेतीवालेहरू पनि ।अचानक फेरि उबेलाजस्तै चारै जना गंगासामु आइपुगे । चारै जना संयुक्त रूपमा आइपुगे कि झसङ्गै हुन्छ मन गंगाको । कुनै ठूलै समस्या नभई यसरी आउँदैनन् । अमृतले भन्यो, आमा, हामी दुई दाजुभाइबाट एक निर्नया गरिगरेउँ । बाउको पनि आत्माको थान्को लगाइहालियो । अब हाम्रो पनि आमाले आफू जिम्दै हुँदै घरबेस्था गरी थान्को लाइदिन्या निको । अनि तमी पनि ढुक्कसँग बसिजान्या । हमी पनि ढुक्कसँग बसिजान्ये । चिन्ताको टन्टै सकिजान्या । केही छिन अलमल भयो गंगादेवीलाई । आमाले केही बोल्नुअघि नै त्रिलोके बोलिहाल्यो, मायाले आमाको हात मुसार्दै, आमा, तेती ठूलो बात हैन, आफ्नै घरसम्पति । दुवै भाइ मिलिआयाकै छम् । तैपनि आमा हुँदै छिनाफाना गऱ्यार अम्सबन्डा गरिद्यार राख्यो भने, पछि वैरभाव नहुन्या हो । आमा नहुँदाको बात के जान्नु ? समस्या बढिजाला, मन फाटिजाला । साथमा सुतिजाँदा कोल्ट्या त फेरिइन्छ नै, पयर लागिगइन्छ । दिमाक गरम बेला क्या हुन्या, क्या हुन्या ? बडी मलिकाले नि भन्न सक्दैन । त्यसैले आमा आफैंले अम्सबन्डा गराइदिनु निको, भन्यार भाइसल्ला गर्या नि । तेसै कारणले हाम्लाई अम्स दिनुपर्याको बात भन्याको हो, आमा । अमृतेले थप्यो, त्यै त आमा । अइले नै जेजस्तो छुट्याइदिया, तमीलाई नि निको । आरामसाथ बस्न कटाउन पाइयो नि बुढेसकालको जिन्दकी । कति निको बात ! त्यसैले त हाम्लाई अम्स दिइहाल्न्या नि, आमा । म अइले नई कहाँ मरिगई पो हालम्ला र ? भर्खर त साठी कट्या हुम् । दुख्ख भोग्न्याले पो बूढी देख्या हुम् । तमी छोराहरू पीर नगर, भनिन् गंगादेवीले ।अन्तत: गंगादेवीले अंशबन्डा गर्दिनैपर्यो । उनीहरूले नै कसलाई के र कति भनेर कागतपत्र बनाए । गंगाले त उही ल्याप्चे ठोक्या हो, भन्या भन्या ठाउँमा । अढाई बिघाको दुई भाग जग्गा जेठाले लियो, उत्तर दक्षिण चिरेर पश्चिमी पाटा । पूर्वी पाटो एक भाग जग्गा र दुईतले पुरानो काठ र इँटावाले घर कान्छोले । घर पाएकोमा जग्गा कम भए नि राहत भेटे कान्छाकान्छीले ।अंशबन्डापछि केही दिन सब खुसीखुसी । परन्तु जेठी धेरै बस्न चाहिन अब कान्छीका घरमा । पाँचसात महिनाभित्रै अमृतेले अढाईतले ढुंगा र पिलरवाले घर उठाइहाल्यो र सरी पनि हाले । कुरा अब अलि छ्यांगै हुँदै जान थाल्यो । अंशबन्डा भए नि सँगै बस्दासम्म ठीकै लागेको थियो । तर सरेपछि भने गंगालाई मन परेन यसरी उसले एकएक पराल र सिन्का जम्मा गरेर बनाएको गुँड दुई चिरा पारेको । आफ्नो स्तनको एक मुन्टा एकातिर अर्को मुन्टा अर्कोतिर भएजस्तो चसक्क काट्यो मुटु । तर व्यवहार भनेको यस्तै हो । ठीकै हो नि, आफैं हुँदा नै मिलाएर राख्नुपर्छ । संसार यसरी नै चल्छ । कमसेकम आँगन जोरिएकै छ । गंगा आफैंले बनाएको मूलघरमै बसी कान्छोसँग । दुवै बुहारीले दुवै घर आमाकै त हो नि, जुन दिन जहाँ मन लाग्छ खानुस्, जहाँ मन लाग्छ बस्नुस् भनेकै थिए, अंश बाँड्ने बेलामा । जेठाको नयाँ घरको उत्तरतिरको पीपलको रूखको छहारी पर्ने शीतल कोठामा पनि उनका लागि बुहारीले ओछ्यान लगाइदिएकी छन् ।जेठाले घर बनाएपछि उसको जग्गा ठूलो देखियो, कान्छीको आँखामा । जेठाले आफैंले घर बनाएको तथ्यले महत्त्व पाएन । न त सासूको बरकतले बनेको घर सित्तैमा पाएको ज्ञानको चेत रह्यो । जेठीले अग्लो कौसीमा बसेर चाँदी रंगको टल्किने गेलेक्सी मोबाइलबाट घन्काएर म्युजिक सुन्न थाली । कौसीबाटै चिच्याएर यताउति कुरा गर्न थाली । बिस्तारै कान्छी बुहारीमा परिवर्तन देखियो । यसको प्रस्ट चेत हुन थाल्यो गंगा भट्टलाई । झर्को फर्को, पहिले अस्पष्ट हुँदै थियो । पछि त प्रस्टै, ठाड्ठाडै । जेठालाई बढी जग्गा दिएर कान्छालाई मारेकाजस्ता आक्षेप छिमेकमा लगाउन थाली कान्छी बुहारीले । आफैंआफैं मिलेर अंशबन्डा छुट्याएका कुरामा उल्टा आमालाई अर्घेलो बनाउन थाली डँडेलधुराकी पण्डित जोशीकी छोरी, कान्छी बुहारीले । हीनताबोध पनि हुने नै भयो, मास्टरकी श्रीमती । उता एक्सपोर्ट इम्पोर्टवाले साहुकी श्रीमती । आँखा झिमिक्कै नहुँदै त्यत्रा घर ठडिएका ।सँगसँगै कान्छोले पनि आमाको बोझ उल्ले मात्रै किन बोक्नेजस्तो व्यंग्य गर्न थाल्यो । छेडबाट आहत गंगा भट्टले एक दिन आफ्नो झिटीझाम्टा जेठा धनी छोराका घरमा सारिन् ।तर उता त झन् आएकै दिनबाटै उस्तै सुरु हुन थालिहाल्यो । कञ्चनपुर माध्यमिक विद्यालयको हेडमास्टरकी छोरी जेठी बुहारी । उसको त त्यसै पनि त्यत्रो जग्गा र घर भइसकेको सबै बैतडीवालेले नै आरिस गर्नैपर्ने अवस्था छ । यस सम्पन्न हैसियतमा सम्पत्तिहीन बूढी गंगा मगन्ते लाग्न आएकीजस्तो दृश्य छिमेकले देख्न थाले । जेठा त त्यसै पनि पहिलेदेखि आमाले कान्छोलाई माया गरेर घर दिई पक्षपात गरेको आरोप लाउँदै आइरहेकै थियो ।डेढ वर्ष सहेरै बसेकी गंगा अब नसहने भइन् । छोराबुहारी चारै जनालाई मूलघरमा जम्मा गराइन् । छिमेकीले पनि सुन्ने गरी कराइन्, तमीरुलाई त मइले अम्स दियाँ । अब मलाई चैं कल्ले अम्स दिन्या ? जेठोले भन्यो, आमा तमीलाई त बाउले अम्स दिन्या । तेरा बाउ मरिसक्या । मलाई चैं कल्ले अम्स दिन्या ? कान्छोले भन्यो, कल्ले दिन्या भन्या ? उई मर्या बाउले त होला नि, आमालाई अम्स दिन्या । गंगा झन् चिच्याई, मर्या बाउले दिन्या कसरी ? जेठा, त्यो त हामी क्ये जानुम् ? उई भगवान्लाई सोध्नु नि, आमा । सबै हाँस्न थाले  हा हा हा ।गंगादेवीको दिमागमा भुइँचालो गएजस्तो भयो । चिच्याएर कराउन थालिन्, मलाई चैं कल्ले अम्स दिन्या ? घरबाट हुत्तिएर बाहिर निक्लिन् कराउँदै, मलाई चैं कल्ले अम्स दिन्या ?अहिले पनि तपाईंले यदि कञ्चनपुर चोक बजारमा कोही अधबैंसे महिला आकाशतिर हेरेर, मलाई चैं कल्ले अम्स दिन्या ? मलाई चैं कल्ले अम्स दिन्या ? भनी छाती पिटीपिटी रोइकराइरहेकी देख्नुभयो भने चिनिहाल्नुस्, ती गंगा भट्ट हुन् । हुन त गंगा भट्टहरूलाई आजभोलि धनगढी या नेपालगन्जमा पनि देख्न सक्नुहुन्छ । या पोखरा, काठमान्डु, वीरगन्ज, भैरहवा, झापा, जनकपुर, सर्लाही, विराटनगर या धनकुटामा पनि आकाशतिर हात फैलाउँदै भगवान्सँग एकोहोरो सोधिरहेका, मलाई चैं कल्ले अम्स दिन्या ? मलाई चैं कल्ले अम्स दिन्या ? तर आमाहरूका विषयमा भने भगवान् पनि मौन नै रहन्छन् । त्यसैले आमाहरूले कहिले पनि जवाफ भेट्दैनन्, अंश विषयमा भने ।"
अतृप्त प्रेम,"हामी दुई संगिनी जेठको गर्मीमा पनि कडा कफी लिएर बसेका थियांै । ऊ गफमा मग्न देखिन्थी, मानौं अहिले भर्खर ऊ त्यही भूमिकामा छे जुन कुरा ऊ व्यक्त गरिरहेकी छ ।जाउलाखेलको चोकमा यतिबेर मान्छेहरूको कम हिँडडुल थियो । लगनखेल, रत्नपार्क र एकान्तकुनाबाट यात्री लिएर आउने माइक्रो, मिनीबस र टेम्पोहरूमा मान्छेहरूको कम भीडभाड देखिन्थ्यो । मध्याह्न भएकाले पनि होला देब्रेतिरको चिडियाखानाको गेट अघिल्तिर पनि खासै आगन्तुकहरूको उपस्थिति थिएन। हामी दुई संगिनी जेठको गर्मीमा पनि कडा कफी लिएर बसेका थियौं । ऊ गफमा मग्न देखिन्थी, मानौं अहिले भर्खर ऊ त्यही भूमिकामा छे जुन कुरा ऊ व्यक्त गरिरहेकी छ । साँच्चै मायामा त केही नहेरिँदां रैछ, मलाई यति माया गर्नुभो सरले कि त्यस्तो माया त जीवनमा मलाई कसैले गरेन ।ओहो ! त्यो प्रेम, स्पर्श, त्यो साथ र सहयोग । आजसम्म सर बाँचेको भए मेरालागि केही न केही व्यवस्था त पक्कै हुनेथियो । ऊ यथार्थमा झरी । यहाँ प्रेमको आबरणमा उसको अभाव, गरिबी, शारीरिक भोकको तृप्तिको निवारण पनि थियो । हो नि त यहाँ विशुद्घ प्रेम त कसैले कसैलाई गर्दैन । कुनै कथाहरूमा देखाइने पात्रहरूमा यो स्वाभाविक छ । तर यथार्थमा त यो धेरै कम नै लागू हुन्छ । अझै आजको यो परिवेशमा प्रेम आँखा चिम्म गरेर गरिनु सम्भव नै छैन । उसको लोग्ने मान्छेसँगको प्रेममध्ये सरसँगको प्रेम पहिलो भन्थी, किनकि बिहे त उसले धेरै अघि नै आफ्नै जात र उमेरको लोग्नेसँग गरेकी थिई जति बेला उसको उमेर कुरकुरे बंैसको पखेटा हालेर उड्नै लागेको थियो । ऊ मेरी किशोर वयकी दौंतरी हो । सामान्य साक्षर ऊ बोली, व्यवहार र विचारबाटै मनग्य पोखिइरहेकी थिई मेरासामु अहिले । यति बेला ऊ उसको प्यारो सरको बखानमा मस्त थिई । उसको भनाइमा पचास कटेको उसको सर ऊ काम गर्ने एनजीओकै डाइरेक्टर थियो र जहाँ ऊ सरसफाइ र भातभान्सा गर्थी । अधबंैसे मगर जातको उसको सर अत्यन्त मायालु र गरिबदु:खीहरूलाई माया गर्ने खालको थियो । आफूभन्दा पाँच वर्ष बढी उमेर भएकी, झगडालु र रिसाहा राइनीसँग सरको विवाह भएको थियो, त्यसैले सर उसकी श्रीमतीसँग खुसी थिएन । सायद ! आफ्नो पारिवारिक बैरागीपन हटाउन पनि ऊ मेरी पारपाचुके भइसकेकी र ४० कटेकी साथीसँग प्रेमको लेनदेनमा मग्न थियो ।उसले थपी, लुगा लगाएको पनि कति सुहाउने भन्या, कस्तो मिलेको शरीर, अनुहार रूप, रंग सबै बान्की परेको, ऊ निकै रोमाञ्चित देखिन्थी, यी सबै बयान गरिरहँदा, मानौं उसको सर उसकै अगाडि छ । अनि ऊ सरलाई छोएर महसुस गरिरहेकी छ । स्वाभाविक हो सात वर्षको सम्बन्धमा उसले सरलाई सयांै मात्र हैन, हजारौंपटक मापन गरेकी छ माया, भावना र शरीरले । उसैको कथनबाट थाहा लाग्यो सरको असामयिक मृत्युपछि ऊ पुन: माया र अभावको विकल्पको खोजीमा एक चतुर र आफ्नै दाम्ले लिम्बू पुरुषसँग लहसिई । उसको भनाइमा त्यो लिम्बू मेरै साथीकै पैसा धुत्ने र शरीरसँग खेल्नेबाहेकको ऊसँग अरू अपेक्षा गर्नु बेकार थियो । मेरी पैंतालीस वर्ष काटेर छयालीसको उकालो चढ्दै गरेकी अधबैंसे साथी रूपरंग र शरीरले खाइलाग्दी छ अझै, भनेको पाँच फिट २ इन्च अग्ली, गहुँगोरी, अनि रूपरंग र बंैसमा पनि औसतमा कामचलाउ छे । अनुहारमा देखिने हलुका चाउरीपन प्रस्टै देखिन्छ । उसको सरको मृत्यु भएको पाँच वर्ष भइसकेको छ । तर पनि ऊ सरलाई सम्झन्छे पटकपटक । ऊ आजभोलि अर्के पुरुष साथी भनौं प्रेमीको तीव्र खोजीमा छ । ऊ आक्कलझुक्कल मसँग जिस्कन्छे एै ! एउटा पैसो र मन भाको खोज्न ! म हाँसेर टार्छु । जीवनको यो प्रहरमा आउँदा ३ वटा पुरुष मन, शरीर र सपनाहरू छामिसकेकी मेरी अधबंैसे साथी पैसाकै लागि मात्र बिक्ने ऊ लोभी हैन न त यौनआबेग तृप्त गर्न खोज्ने यौनप्यासी नै हो । जीवनको पिच मार्गभन्दा ग्राबेलयुक्त ढुंगे गोरेटोमा हिँड्न बाध्यताकी धनी ऊ जीवन जिउने आशा र सपनाहरू बुन्दै थिई अनबरत नथाकी । जीवनको डुंगा भँगालोमा बग्दै जाँदा चोटहरूको ठक्करले कहिले किनारा कहिले माझ र पुछारैमा पुग्दा पनि यात्राको अन्त्य त नहुँदो रैछ । म छक्क पर्छु । ऊ अझै सपनाको खोजीमा छ, यात्राको तरखरमा छ ।"
उपभोगको स्वर्गमा आक्रोशको आगो,"के आक्रोशलाई पूर्णतया मानसिक वा शारीरिक कोणबाट बुझ्न सकिन्छ ? यो खास मानसिक संवेदना हो भने यसले अभिव्यक्त हुने बाटो खोज्छ । अभिव्यक्त हुन सकेन भने सम्भवत: यो मस्तिष्कमा थिग्रिएर बस्छ । के सयौं वर्षको समय ढुंगामा सेडिमेन्ट बनेर बसेझैं थुप्रिँदै जान्छन् आक्रोशका अवसादहरू ? वा मान्छेका दिमागभित्रै विस्फोट हुन्छ आक्रोश ? मस्तिष्कमा सञ्चित आक्रोश समयसँगै बिलाउन पनि सक्छ । के त्यसरी बिलाएन भने आक्रोश खास मौकामा ज्वालामुखीजस्तो उम्लिएर सतहमा पोखिन्छ ? के आक्रोशका भिन्न रूप र चरित्र हुन्छन् ? व्यक्तिगत तहमा मात्रै अभिव्यक्त हुन्छ वा त्यसको सामूहिक प्रस्फुटन पनि हुन्छ ? आक्रोशको सामाजिक आयाम कस्तो हुन्छ ? सामुदायिक संस्कारमा लेप भएर बसिरहन्छ कि आक्रोश ?प्रश्नहरू जति पनि छन् । उत्तर सहज भए यो कुनै लेखिनुपर्ने विषय बन्ने थिएन । जताततै आक्रोश अनुभूत गरिन्छ । आक्रोशबाट वशीभूत भएर अनेक कृत्य गरिन्छ । भूपि शेरचनले यो सहरका घरका जग खनेर हेर, त्यहाँ हल्लैहल्ला भेटिन्छन् भनेर कविता लेखे । घरका जगमा आक्रोश पनि भेटिन सक्छन् । चनाखो भए कोठा, चोटा सबै आक्रोशले भरिएको अनुभूत गर्न सकिन्छ । शासकमा आक्रोशको मात्रा कति हुन्छ कुन्नि, शासितहरू धेरैजसो आक्रोशित नै हुन्छन् । लोकतन्त्रप्रति आक्रोश छ, समाजवादप्रति आक्रोश छ, पुँजीवाद भनौं वा भूमण्डलीकरण, त्यसका विरुद्ध पनि आक्रोश नै गोचर हुन्छ । न बजारप्रतिको आक्रोश सकिएको छ, न राज्यसत्ताप्रतिको आक्रोश कम हुनेवाला छ । सार्वजनिक यातायातमा पेलिएर हिँडेकाहरू निधारका मुजामा आक्रोशका पत्र लिएर हिँडेका हुन्छन् । सानदार निजी गाडीमा हुइँकनेहरू पनि नाकका पोरामा आक्रोश नै बोकेर हिँडेका झैं देखिन्छन् । पहाडमा राष्ट्रवाद आक्रोशको भाषा बोल्छ, मधेसमा अधिकार आक्रोशकै राप फैल्याउँछ । सामाजिक सञ्जाल आक्रोशको संग्रह हो । गरिबी कहिले आक्रोश भएर सत्तासँग जोरी खोज्छ, कहिले सत्ताको मारमा परेर झन् कुरूप हुन्छ । संघर्षको घर्षणमा होस् वा हारको विषादमा, जताततै आक्रोश नै देखिन्छ । कविता आक्रोशकै लेखिन्छ । बिर्सेजस्तो नगर को हुँ म, चिन र तिम्रो कुण्ठित मनभित्र हजार फन्को बेरिएको छु तिम्रो अछन्डी लिंगभित्र बेस्सरी उम्लिरहेछुयो राज्यको सीमान्तसीमान्तबाट तोरण सोहोरेर यो राज्यको ओढारओढारबाट मेरा पुर्खाहरूको पुलिक बटुलेर कतिन्जेल हुन्छौ तिमी अधिनायक ?स्वप्निल स्मृति जर्मन दार्शनिक फ्रेड्रिक नित्सेले रुसी उपन्यासकार फ्योदोर दोस्तोएब्स्कीका पात्रको क्षुब्धतालाई एक खास मानसिक अवस्था मानेका छन् जो आक्रोशको स्रोत हो । द ल्यान्डलेडी र अन्डरग्राउन्ड नोट्स दुई भिन्न उपन्यासहरूलाई मिसमास पारेर फ्रान्सेलीहरूले एउटा उपन्यासको रूपमा फ्रेन्च भाषामा अनुवाद गरेका रहेछन् । सो उपन्यासमा प्रयोग भएको शब्द रिस्सेन्टिमेन्ट लाई नित्सेले आक्रोशको स्रोत मात्रै मानेनन् बरु एक सैद्धान्तिक पडाव बनाए । नित्सेले जेनियोलोजी अफ मोरल्स मा सो उपन्यासको एक पादरीको आक्रोशबारे लेखेका छन् । पादरीले अभिजातीय शासकलाई देखेर व्यक्त गरेको आक्रोश भनेको अरूको रूप, सफलता र मेधा देखेर अनुभूत गरेको लघुताभास र आफू अपूरो हुनुको क्षुब्धता हो भन्ने नित्सेको ठम्याइ छ । आक्रोशको यो खास तहले राम्रोनराम्रो, सहीगलत, आचारव्यभिचारजस्ता द्विगुणीय नैतिक मूल्यहरूको निर्माण गर्छ । आफूलाई एकापट्टि राखेपछि आफू र अन्यको भेद निर्माण हुन्छ । त्यही भेदले बेताबी बढाउँछ र आक्रोशलाई जन्म दिन्छ । आक्रोशको यो तहलाई उनले रिस्सेन्टिमेन्ट भनेका हुन् । त्यस्तो आक्रोश दासत्वले निर्माण गर्ने मानसिकता हो भन्ने पनि उनले संकेत गरेका छन् ।नित्सेले भौतिक र ऐतिहासिक पृष्ठभूमि उधिन्नुभन्दा मनोवैज्ञानिक तहमा मात्रै सो सिद्धान्तको व्याख्या गर्न रुचाएका छन् । बियोन्ड गुड एन्ड एभिल पुस्तकमा उनले लेखे, मनोविज्ञानलाई फेरि एकपटक विज्ञानहरूकी रानी मान्नुपर्ने भएको छ । आधारभूत समस्याहरू सम्बोधन गर्ने बाटो नै मनोविज्ञान हो । तर, मनोविज्ञानबाट नैतिकताको लेप उक्काउनुपर्ने पनि उनले जोडदार आग्रह गरेका छन् । नैतिक बोक्रोले मान्छेको अन्तर्य उजागर हुन दिँदैन भन्ने उनको मत छ । त्यसैले नित्से भनौं वा म्याक्स सेलर, उन्नाईसौं शताब्दीको दार्शनिक चिन्तनमा आक्रोशको मनोवैज्ञानिक आयाम बढी उधिनियो । त्यसअघि अठारौं शताब्दीमै एडम स्मिथले थियोरी अफ मोरल सेन्टिमेन्ट्स लेखे, जसमा उनले आक्रोशको सामूहिक आयाम उजागर गरेका छन् । कुनै किसिमको हिंसा भोगेको पीडितप्रतिको सहानुभूतिबाट आक्रोशको जन्म हुन सक्छ भनेर उनले आक्रोशको व्यापक आयामतिर संकेत गरेका थिए ।अहिलेको आक्रोश बुझ्न स्मिथको सामूहिक आयाम र नित्सेको बिल्कुल मनोवैज्ञानिक व्याख्या, दुवै एकअर्काका पूरक हुन सक्छन् । तर, के यी दुई भिन्न सैद्धान्तिक टुलको फ्युजन मात्रै वर्तमानको आक्रोश बुझ्न पर्याप्त होलान् ? माथि उद्धृत कवितामा कवि स्वयं आक्रोशित हुन सक्छ तर के त्यो आक्रोश उसको व्यक्तिगत क्षुब्धता वा आह्रिसको अभिव्यक्ति मात्रै हो ? सीमान्तमा धकेलिएका शासितहरूका झोंक नै कविता बन्नुले आक्रोशको खास ऐतिहासिक, सामाजिक र सांस्कृतिक पृष्ठभूमि भएको पुष्टि गर्छ । सामाजिक संरचना बदल्न खोज्ने र यथास्थिति कायम गर्न खोज्ने शक्तिहरूबीचको द्वन्द्व, ती शक्तिहरूमा देखिने हिंसाको मोह, संरचना बदल्ने दाबीसहित सतहमा देखिएका शक्तिहरूमा बढ्दै जाने संकीर्णता र जडसूत्रता र यो घर्षणबाट अनेक फाइदा उठाउन खोज्ने प्रत्यक्ष संलग्न वा असंलग्न व्यक्ति र समूहको स्वार्थहरूको टकराव, सबैले आक्रोशकै झिल्का पार्छन् । यस्तो जटिल भौतिक र मनोवैज्ञानिक सम्बन्धले उत्पन्न गर्ने अनेक किसिमका भय र आक्रोशको जालो पहिल्याउनु वर्तमानको सबैभन्दा ठूलो चुनौती हो । बहुसंस्कृतिवाद र जिहादी आक्रोशफ्रान्सेली राजनीतिशास्त्री ओलिभियर रोयले सय जना पुरुष जिहादी हरूमाथि खोज गरेर किताब लेखेका छन् । युरोपका विभिन्न सहरमा अन्धाधुन्द गोली चलाएर सामान्य नागरिकका ज्यान लिने जिहादीले किन त्यसो गरे भनेर जान्ने मनसुबाले रोयले सो खोज गरेका हुन् । उनको पुस्तक जिहाद एन्ड डेथ : ग्लोबल अपिल अफ इस्लामिक स्टेट को एक लामो अंश गार्जियन पत्रिकाले हाल सालै छापेका थियो । ती सय जिहादीमध्ये प्राय:ले सर्वशक्तिमान खलिफाले राज्य गर्ने आदर्श खिलाफतको स्थापनार्थ लडेका हौं भनेर दाबी गरेका छन् । त्यसैका निम्ति उनीहरूले आफ्नो ज्यान माया मारे । उनीहरूले आत्मघाती आक्रमणलाई मुख्य तकनिकीको रूपमा प्रयोग गरे । यस्ता आत्मघाती जिहादीमध्ये कसैले पनि युरोपमा आफू स्वयंले व्यक्तिगत रूपमा भोगेका असमानताबाट पिल्सिएर जिहादी बनेको खुलाएका छैनन् । बरु व्यक्तिगत जीवनमा उनीहरू सानातिना अपराधहरूमा संलग्न रहेको भेटिएको छ । धेरैजसो यी जिहादी इस्लामको सांस्कृतिक मान्यताविपरीतका आचरणमा लिप्त थिए । रोयले निष्कर्ष निकालेका छन्, यी जिहादीहरू धार्मिक कट्टरपन्थी होइनन्, हिंस्रक शून्यवादी हुन् । केले जन्माउँछ यस्तो हिँस्रक शून्यवाद ?सन् २००९ मा केनान मलिकले फ्रम फतवा टु जिहाद भन्ने किताब लेखे । सन् १९८९ मा इरानका शासक अयोतल्ला खोमेनीले लेखक सल्मान रुस्दीले सटनिक भर्सेज पुस्तक लेखेर इस्लाम धर्मको खिल्ली उडाएको दाबी गरे । रुस्दीको सो अपराध विरुद्ध फतवा जारी गरेपछि बेलायतका विभिन्न ठाउँमा इस्लाम धर्मावलम्बी हौं भनेर दाबी गर्नेहरूले रुस्दीविरोधी जुलुस निकाले । ठूला प्रदर्शनहरू भए । ती प्रदर्शनहरूमा सयौं मुस्लिम युवाले भाग लिए । ब्राडफोर्डका सडकमा आक्रोश व्यक्त गर्ने ती युवाले रुस्दीको विवादास्पद भनिएको उपन्यास सम्भवत: पढेका थिएनन् । तिनको व्यक्तिगत जीवनमा सो उपन्यासले कुनै ठूलो समस्या सिर्जना गरेको थिएन, न भविष्यमा कुनै अप्ठ्यारो सिर्जना गर्ने थियो । तर, ती सबै रुस्दीको फतवाको समर्थनमा जिहादी बन्न तम्सिए । मलिकले पश्चिममा उदाएको मल्टिकल्चरलिज्म (बहुसंस्कृतिवाद) को आलोचना गर्न लेखेको यो किताबमा सामान्य मान्छे किन जिहादी बन्न पुग्छन् भन्ने प्रश्नको उत्तर खोज्ने प्रयास गरेका छन् । सन् १९८९ को जनवरी महिनामा ब्राडफोर्डमा रुस्दीविरोधी प्रदर्शन भएको थियो । त्यसपछि पनि त्यहाँ थुप्रै प्रदर्शन आयोजना गरिए । त्यस्ता विरोध कार्यक्रमहरू बाक्लै हुन थालेपछि ब्राडफोर्डलाई सिटी अफ इस्लाम भनेर चिनिन थाल्यो । ती प्रदर्शनहरूबारे पत्रपत्रिकामा रिपोर्टिङ गर्ने क्रममा मलिकले एक जना पुराना चिनारुलाई भेट्छन् । ती युवा कुनै समयमा सोसलिस्ट वर्कर्स् पार्टी नामको वामपन्थी संगठनका सक्रिय सदस्य थिए । लन्डनमा नश्लवादविरोधी प्रदर्शन भएका बेला, उनी र मलिकले सँगै काँध मिलाएर हिँडेका थिए । उनी फुटबल खेलको ठूलो फ्यान थिए, सदर्न कम्फर्ट भन्ने ह्विस्कीका पारखी थिए र यौनमा ठूलो चाख राख्थे । तर हस्सन नामका यी युवा एक्कासि जिहादीहरूको सहयोगी बनेर ब्राडफोर्ड पुगे । केही वर्षको अन्तरालमा उनले एक ध्रुवबाट अर्को ध्रुवमा छलाङ मारे । एकातिर उनी वामपन्थी संगठनको अत्यन्त यान्त्रिक जीवनबाट दिक्क भइसकेका थिए भने आफू पहिचानविहीन भएको महसुस गर्न थालेका थिए । उनले भने, मुस्लिमका रूपमा मलाई आफ्नो प्रतिष्ठा बचाउन जरुरी छ भन्ने लाग्यो । साम्प्रदायिक जीवनको अर्थबोध भयो । त्यसैका लागि उनी सिटी अफ इस्लाम मा आइपुगेका थिए । जिहादी बनेर हिंसात्मक क्रियाकलापमा संलग्न हस्सनजस्ता युवाहरूलाई लक्षित गरेर इन्लाइटनमेन्ट का मूल्यबाट दीक्षित धेरै पश्चिमा गोराहरूले सिंगो मुस्लिम समुदायलाई लाञ्छित गरे । हस्सनहरू उदाउन थालेपछि पश्चिमी आधुनिकता र सभ्यतामाथिको आक्रमणको कारण खोज्दै क्ल्यास अफ सिभिलाइजेसन जस्ता पुस्तकहरू लेखिए । साम्युल पी हन्टिङ्टनको भविष्यवाणी गैरपश्चिमा सभ्यतालाई बर्बर सावित गर्ने ठूलो बौद्धिक हतियार बन्यो । यद्यपि, अल्पसंख्यक समुदाय र व्यक्तिको धार्मिक र सामुदायिक पहिचान जगेर्नाका निम्ति कानुनहरू बनेका थिए । सन् ८० को दशकमा ह्वात्तै बढेका साम्प्रदायिक दंगाहरू कम हुन थालेका थिए । तर, रुस्दीविरुद्धको फतवा जारी भएसँगै बहुसंस्कृतिवादलाई जगेर्ना गर्न बनाइएको कानुनको आडमा धार्मिक कट्टरपन्थीहरूले अतिवादी क्रियाकलाप गर्न थाले । यसै सन्दर्भमा, बेलायतमा थालिएको बहुसंस्कृतिवादी अभ्यासले संकट बेहोर्यो । यस्तो संकटकै कारण भारतीय मूलका केनान मलिकहरूले मल्टिकल्चरलिजम माथि प्रश्न उठाए । नश्लवादी गोरा विद्वान्हरूले गरेको बहुसंस्कृतिवादको आलोचनाभन्दा आफ्नो चिन्तन गुणात्मक रूपमा भिन्न छ भन्ने मलिकको दाबी छ । सो दाबीको पुष्टि गर्दै उनले सन् २०१४ मा अर्को पुस्तक लेखे, मल्टिकल्चरलिज्म एन्ड इट्स डिसकन्टेन्ट्स : रिथिंकिङ डाइभर्सिटी आफ्टर ९११ । दक्षिणपन्थी आलोचनाले एउटै नश्लको वर्चस्व हुनुपर्ने मत राख्छ भने आफूले सबै समुदायको सहअस्तित्वमा विश्वास गर्ने मलिकको दाबी छ । तर, एउटा खास भूगोलमा बहुल सम्प्रदायको सहअस्तित्व कसरी सम्भव छ भन्ने प्रश्नको कुनै ठोस उत्तर दिएका छैनन् मलिकले । बहुलवाद स्विकार्दैमा वा बहुसंस्कृतिवाद त्याग्दैमा सामान्य अल्पसंख्यक समुदायका पढेलेखेका युवाहरूको आक्रोश र क्षोभ मत्थर हुने संकेत देखिँदैन । वर्गीय कोणबाट चलेका अनेकन विमर्श र संघर्षले समेत यो प्रश्नको उचित समाधान खोज्न सकेका छैनन् । संकट र आलोचना बेहोरेको बहुसंस्कृतिवादी अवधारणा पूर्णतया त्यागिएको छैन, न युरोपेली जिहादी उदाउने क्रम नै रोकिएको छ । सन् १९८९ देखि २०१६ सम्म आइपुग्दा जिहादीहरूले अनगिन्ती हिंस्रक आक्रमण गरे, सामान्य र निहत्था मानिसको थोकमा ज्यान लिए । के जिहादी हिंसाको मुख्य कारण बहुसंस्कृतिवादको असफलताले बढाएको आक्रोश नै हो ? ठूला शक्तिराष्ट्रदेखि कमजोर र साना देशहरूमा समेत लगभग उही समयमा उदाएको दक्षिणपन्थी राजनीतिको मुख्य कारण पनि बहुसंस्कृतिवादको असफलता नै हो ? मलिकका तर्कहरू बलिया छन् तर अहिले सतहमा उर्लेको आक्रोश र सो आक्रोशको दक्षिणपन्थी बहकाउले अझ गहिरो चिन्तनको माग गर्छ । जिहाद भर्सेज म्याकवल्र्ड सन् १८५१ मा लन्डनमा फलाम र सिसा मोहोरेर भीमकाय प्रदर्शनी सभागृह क्रिस्टल प्यालेस को निर्माण गरिएको थियो । सो भव्यतम सभागृह देखेर फर्केको बीस वर्षपछि ब्रदर्स कारमाजोभ उपन्यासमा दोस्तोएब्स्की लेख्छन् : क्रिस्टल प्यालेसपश्चिमा प्रगतिको चिह्न हो । यत्रो पर्वताकार घर निर्माण गर्ने त्यो पराक्रमी आत्माको घमण्ड देख्यौ भने र आफ्नो जित र सफलतामा त्यो आत्मा घमण्डसाथ विश्वस्त भएको देख्यौ भने, तिमीलाई कम्पन छुट्नेछ । उसको घमण्ड, हठ र उसको अन्धताले तिमीलाई थरथर कमाउनेछ । र तिनलाई देख्यौ भने पनि तिमी काँप्नेछौ जसमाथि यो घमण्डी आत्मा सवार भएर शासन गरिरहेको छ । औद्योगिक पुँजीवादलाई उनले पराक्रमी आत्मा भनेका छन् भने क्रिस्टल प्यालेस लाई पुँजीवादको मन्दिर । सन् १८६२ मा युरोप भ्रमण सकेर फर्केपछि उनले एक पत्रिकामा लेखे : किन सबैथोक जे हामीसँग छ, भनौं विकास, विज्ञान, कला, नागरिक चेतना, मानवता, किन यी सब त्यही पवित्र करामती भूमिबाट आउँछ ? किन हाम्रो बाल्यकालदेखिको सिंगो जीवन युरोपेली ढाँचामा ढालिएको छ ?दोस्तोएब्स्कीले ऊबेला नै सचेत भएर गरेको प्रश्न अहिलेका लेखकले दोहोर्याउँदै छन् । पंकज मिश्राले यिनै प्रश्नहरूको सान्दर्भिकता खोज्दै भर्खरै एज अफ एंगर भन्ने पुस्तक लेखे । सिसमहलको सपना भनेको आधुनिकताले बाँडेको एकरूप सपना हो । संसारभर रहेका यति विविध मानिस र संस्कृतिलाई एकैखाले पश्चिमा ढपढाँचामा ढाल्ने होमोजिनाइजेसन को अटुट प्रक्रियाहरूले डरलाग्दा एबरेसन्स हरू जन्मायो । ठूला दुई विश्वयुद्ध लडिए, वातावरणीय विनाशले हजारौं मानिसका जीवन संकटमा पार्यो । सिसमहलले देखाएका सपना पूरा गर्न नसक्ने लाखौं मानिसका मनमा ठूला भ्वाङ परे, गहिरो अतृप्ति, र बेताबी पैदा भयो । आधुनिक बन्ने लालच उपभोगको लालचमा परिणत भयो । एकातिर उपभोगको चरम रूपले स्रोतको अटुट दोहन गर्यो भने, अर्कातिर लाखौं मानिसलाई ती स्रोत प्रयोग गर्नबाट वञ्चित गर्दै लग्यो । वञ्चितीकरणमा परेका मानिसले सँगसँगै आफू अपूरो भएको महसुस गरे । जति गरे पनि, पुग्दो उपभोग गर्न नपाएका कारण जीवन अपूरो हुन गएको महसुस भयो, आफूले पाउने जति सम्मान नपाएकोमा क्षुब्धता बढ्दै गयो । एकातिर गरिबी बढ्दै गयो, अर्कातिर सांस्कृतिक पहिचान नामेट हुँदै गयो । दुवैखाले वञ्चितीकरणले आक्रोशको मात्रा बढाउँदै लग्यो । मिश्राले जँ ज्याक्स रुसोका लेखनीको सहारा लिएर यस्ता आक्रोशका मनोवैज्ञानिक र सामाजिक कारणहरू खोतल्ने प्रयास गरेका छन् । रुसोले मान्छेको आधारभूत चाहना भनेको एमोर ड सुवा अर्थात् आत्मरक्षा हो भनेका छन् भने बिस्तारै समुदायगत बसाइ बढ्दै गएपछि मान्छेले आफूमा हुर्काएको अर्को आधारभूत गुण भनेको अरूभन्दा राम्रो बन्ने अभिलाषा हो । आफूप्रति अरूको सम्मान बढ्दै जाओस् भन्ने लोभ मान्छेको आधारभूत गुण हो भन्ने रुसोको मत छ । अरूको सम्मान नपाउन्जेल आफू अपूरो भएको सम्झने सामान्य मानवीय चरित्रका रूपमा स्थापित भएको छ । रुसोले यस्तो मानवीय चरित्रलाई एमोर प्रोप : भनेका छन् । आफ्नो अस्तित्व सुरक्षित गर्ने र अरूलाई पछि पारेर अघि बढ्ने यी दुवै गुणलाई पुँजीवादले आफ्नो निरन्तरताका लागि उपयोग गरेको छ । सामाजिक सञ्जालमा छताछुल्ल अरूभन्दा राम्रो देखिने स्पर्धा यसैको अभिव्यक्ति हो । उपभोगको बढ्दो क्रम पनि त्यही अरूबाट राम्रो भनिने अभिलाषाको परिणाम हो । सिसमहल आफू राम्रो छु भन्ने अभिमानको अभिव्यक्ति त हुँदै हो, त्यसले शासन गर्ने लाखौं मान्छेका मनमा अपूर्णताको ढ्वाङ पार्ने प्रभावशाली हतियार पनि हो । नवउदारवादी अर्थतन्त्रमार्फत भूमण्डलीकरणको विस्तारका लागि माथि भनिएका आधारभूत मानवीय चरित्रको उपयोग गर्न खोजिएको देखिन्छ । अमेरिकी राजनीतिशास्त्री बेन्जामिन आर बार्बरले सन् १९९५ मा जिहाद भर्सेज म्याकवल्र्ड शीर्षकको किताबमा उपभोगको स्वर्ग निर्माण गरेर आफ्नो सान्दर्भिकता र निरन्तरता कायम राखेको पुँजीवादलाई म्याकवल्र्ड भनेका छन् । संसारभर एउटै उपभोक्तावादी संस्कृति स्थापित गर्ने यो प्रक्रियाले कृत्रिम आवश्यकताहरूको निर्माण गर्छ र आम उपभोगको रफ्तारलाई बढाउँछ । लाखौं मानसिको एकैखाले वस्तुप्रतिको आकर्षण बढाउँछ, त्यो प्राप्त गर्ने लालसाको दोहन गरेर पुँजीको वर्चस्वलाई कायम राख्छ । यस्तो वर्चस्व जोगाउन अनुकूल राजनीतिक व्यवस्था पनि जरुरी भएकाले संसारभर उदारवादी राजनीतिक व्यवस्थाको प्रादुर्भाव गरियो । आधुनिक हुन उदारवादी व्यवस्था कायम गर्नुपर्ने अवस्था आइलाग्यो । अर्थात् राजनीतिक व्यवस्थाको पनि होमोजेनाइजेसन नै भयो । एकातिर त्यस्तो एकरूप व्यवस्था लाद्ने प्रक्रियालाई अत्यन्त प्राकृतिक र स्वाभाविक प्रक्रियाका रूपमा स्थापित गरिँदै छ भने अर्कातिर दुनियाँलाई धर्म र जातिका ससाना र जड घेराहरूमा विभाजित गर्दै मान्छे उभिने साझा धरातलको निर्माणमा भाँजो हालिँदै छ । उपभोगको स्वर्गमा हुर्केको क्षोभ, आक्रोश, अपूर्णताको अनुभूतिलाई मथेर सयौं इको च्याम्बर हरूको निर्माण गर्ने क्रम जारी छ । अर्थात्, म्याकवल्र्ड मा परेका अनेकन छिद्रहरूबाट किसिमकिसिमका जिहादी लहड को उत्तेजना बढेका छन् । कतै त्यो इस्लामको नाममा धर्मान्धता भएको छ भने कतै राजनीतिक हिन्दुत्वका रूपमा उदाएको छ । त्यही जिहादी लहडको एउटा रूप हो साँघुरो र असमावेशी राष्ट्रवाद जसले सांस्कृतिक भिन्नतासहितको सामूहिक अस्तित्व स्विकार्न सक्दैन । धार्मिक कट्टरता बढ्दै गए के हुन्छ ? त्यो आत्मघाती बन्छ, अरूसँगै आफंैलाई पनि सिध्याउँछ । राष्ट्रवादले अल्ट्रा स्वरूप ग्रहण गर्दै के हुन्छ ? चरम अन्य घृणा बढ्दै जान्छ र त्यो आवेगले हिंसात्मक रूप धारण गर्छ । खास क्षेत्रका वा खास रंग भएका तर सोझो र व्यक्तिगत दुश्मनी नभएका सामान्य मानिसहरूबीचको सम्बन्ध हिंसात्मक बन्दै जान्छ । ओलिभियर रोयले दाबी गरेजस्ता जीवनद्वेषी शून्यवादीहरूको संख्यामा वृद्धि हुँदै जान्छ । ती सबै सधैं खिलाफतको सपना देख्ने हुँदैनन्, ती रामराज्यको परिकल्पना गर्नेहरू पनि हुन सक्छन्, वा कुनै सेक्युलर स्वर्ग को परिकल्पनामा रम्नेहरू पनि हुन सक्छन् । दोस्तोएब्स्कीले आफ्ना पछिल्ला रचनाहरूमा उदारवादी भनिएको पुस्ताले कसरी निहिलिस्ट अर्थात् शून्यवादीहरू जन्मायो भन्ने देखाएका छन् । खासगरी उनले सन् १८७१ मा लेखेको डेमोन्स उपन्यासमा दिवास्वप्नमा रम्ने चरम व्यक्तिवादी बाबु र उसको घातक उपयोगितावादी छोराको सम्बन्धमा उदारवाददेखि शून्यवादसम्मको यात्रा व्यक्त भएको छ ।नयाँ परिकल्पना ?पश्चिममा उदाएको इन्लाइटनमेन्ट र त्यसले निर्माण गरेका मूल्यहरू सबै संकटग्रस्त भए । आधुनिकताका नाममा चलाइएको होमोजिनाइजेसन को प्रक्रियाले पनि थुप्रै चुनौतीहरू तेस्र्याएको छ । लोकतन्त्रले भनेजस्तो सफलता हात पारेन, साम्यवादको सपना रगतपच्छे भयो, कतै त्यो दुस्वप्न भयो, बहुसंस्कृतिवादले न म्याकवल्र्डको छिद्र पुर्न सक्यो, न जिहादी उन्मादलाई मत्थर पार्न सक्यो । अहिले आएर पृथ्वी र जीवजन्तुकै भविष्य संकटग्रस्त बन्दै गएको छ । मान्छेले बनाएका व्यवस्थाले नै यी संकट निम्त्याएका हुन्, मान्छेकै आक्रोशले जीवनमुखी आकार नपाउँदा यी चुनौतीहरू अघिल्तिर आएका हुन्, त्यसैले तिनको सामना गरेर यो दुनियाँलाई अझै बाँच्नयोग्य बनाउने जिम्मा पनि मान्छेकै हो । तर, संसारभरका सबै मानिसलाई उत्तिकै उपयोगी हुने र सबैले मान्ने कुनै खास एउटा मेटान्यारेटिभ ले यो संकटको सामना गर्न र पार लगाउन सघाउला ? के उत्तरआधुनिकहरूले भनेजस्तो ससाना र खण्डित न्यारेटिभहरूले संसारभरका मानिसले लगभग सँगसँगै बेहोरेका ठूला र मिल्दाजुल्दा संकटहरूको निदान गर्ला ? कुनै ठोस प्रेस्क्रिप्सन फेला नपार्दा पनि झोंक नै चल्छ ।"
दाह्री,"उता पड्कियोमदर अफ बम(सबै बमहरुका जननी भनिएको)र म असाध्यै सम्झिरहेछुहो चि मिन्हकोदाह्री यतायो फनफनी घुमिरहेकोपृथ्वीको छातीमा अचेलजताततै नैमदर अफ बमफादर अफ बमब्रदर अफ बमसिस्टर अफ बमकजिन अफ बमअंकल अफ बमअन्टी अफ बम(अर्थात् मिस्टर साम्राज्यवादकैहिंस्रक साम्राज्य)यतिका नृशंसफेमिली अफ बम काधीर, गम्भीर एवम् शान्तबिल्कुलै न्यायपूर्ण प्रतिरोधमाहेर, राम्ररी हेरएसिया महादेशकोएक सानो तर जुझारूदेश भियतनामकोमहान् इतिहासबाटबिस्तारै निस्केरहल्लिरहेको छ अहिलेसम्मनकमरेड हो चि मिन्हकोबहुतैबहुतैबहुतैबहुतै प्रासंगिकएक टुक्रा दाह्रीश्वेत, स्वच्छ र धवलसानो चिउँडोको एक टुक्राविशाल दाह्री"
आमा र,"धन्य म हुन्थें आमा तिम्रोपाउ परीकन रून पाए मेरो अन्तर्आत्मा तिम्रो स्नेहकिरणले धुन पाए संसार बरू नचिनूँ के भो देउता कति छन् भो नगनूँ क्यै नबुझूँ क्यै छैन मलाईमूर्खमहामूर्ख बनूँ तिम्रो ममताले मात्रै मन पुग्छ सधैं चोखिन पाए मेरो अन्तर्आत्मा धर्म गर्नु वास्तवमा के हो, मर्म बुझ्नु हो आमाको आमाका सन्तति नै बुझ्छन्भाषा अन्तर्आत्माको पुग्छ मलाई मेरी आमा केवल तिम्रो हुन पाए मेरो अन्तर्आत्मा जति आमाको स्नेह छ निमत्यति गंगाजल नै हैन आमाको काखै हो स्वर्ग अर्को स्वर्ग छँदै छैन बिर्सेरै पनि पुग्छ मलाई तिम्रो गुण सम्झन पाए मेरो अन्तर्आत्मा"
अनागरिक !,"महोत्तरीको बर्दिबास बजारबाट जम्माजम्मी डेढ किलोमिटरमा पर्छ, मञ्जय सदाको घर । तर मुसहर समुदायका यी तन्नेरीको ११ कक्षासम्मको पढाइ टुकीको मधुर उज्यालो र गन्धबीच नै गुज्रियो । १२ कक्षाको वार्षिक परीक्षाको मुखैमा पुगेपछि मात्र बिजुलीबत्तीको दर्शन गर्न पाए । वैशाख १ गते नयाँ घरमा बत्ती बल्यो, १० गतेबाट उनको परीक्षा सुरु भयो । भनिरहनु नपर्ला, यसको सबै श्रेय कलाकारद्वय सीताराम कट्टेल र कुञ्जना घिमिरेलाई जान्छ । तर आफ्नो बस्तीले पूरै काँचुली फेर्दा पनि मञ्जयको मुहारमा खुसीका रंगहरू पोतिन पाएको छैन । न त परीक्षामै एकाग्र हुन सकेका छन् । सर, घर त बन्यो तर राज्यले मलाई यो देशको नागरिक नै नमानेपछि घरले के माने राख्छ, उनी टेलिफोन कुराकानीमा बिलौना गर्दै थिए, अनि नागरिकता नै नभएपछि १२ कक्षा पास गरेर पनि के हुन्छ र ? चैत दोस्रो साता म रिपोर्टिङका लागि छोएको होइन, छाया नै नचल्ने मञ्जयको मुसहर बस्ती पुगेको थिएँ, त्यति बेला पनि उनले यही आशयको पीडा पोखेका थिए । जब सबै कथा कहे, उनले नागरिकता नपाएको कुरा पत्यारै लागेन । उनले एकै श्वासमा भनेका थिए, मेरो बुबा, आमा र चार दाइहरूको नागरिकता छ । मेरो पनि जन्मदर्ता र एसएलसीको सर्टिफिकेट छ । दुई वर्ष दौडधुप गरिसकें तर मलाई नागरिकता नै दिँदैनन् । यति धेरै प्रमाण हुँदा पनि किन नपाउने ? मनमा यस्तै सवाल खडा भयो । त्यसैले मुखबाट फ्याट्टै खस्यो, होइन होला । अनि हाम्रो कुराकानी सुनिरहेका सीतारामले मलाई विश्वास दिलाउन खोजे, त्यही त सुरुमा त मलाई पनि पत्यार लागेको थिएन । तर मञ्जयले नागरिकता नपाएको चाहिँ सत्य हो । त्यसपछि मुसहर बस्तीबाट एसएलसी पास गर्ने पहिलो र अहिलेसम्मका अन्तिम मञ्जयले नपाएको नागरिकता, पाएको हन्डर र भोगेको निराशाको कथा सुनाए । मञ्जयको बुबा, आमा र दाइहरूले मात्र होइन, बर्दिबासको पूरै मुसहर बस्तीका कुनै सदस्यले पहिलोपटक नागरिकता पाएका रहेछन्, २०६३ सालमा । नागरिकता बनाउनले टोली गाउँ छिरेको बखत । सुरुमा मञ्जयको बुबाको नागरिकता बन्यो, जन्मको आधारमा । त्यसपछि आमा र दाइहरूको वंशजको आधारमा । २०५४ साल पुस २७ गते जन्मिएका मञ्जयको त्यति बेला उमेर पुगेको थिएन । स्वाभाविक रूपमा नागरिकता बनेन । दुई वर्षअघि नागरिकताको सिफारिस लिन वडा कार्यालय गए तर सचिवले सीधै भनिदिए, मिल्दैन ? किन ? उनले सोधे । तिम्रो बुबाको जन्मको आधारमा नागरिकता बनेको रहेछ । त्यसैले त्यस्ता नागरिकका सन्तानलाई नागरिकता दिन रोक्का गरिएको छ, सचिवले ठाडो जवाफ दिए । अब कहिले खुल्छ र मेरो नागरिकता बन्छ ? यो प्रश्न सोध्दा मञ्जयको मुटुको ढुकढुकी बढेको थियो । खुला नि छिट्टै, सचिवले यत्ति भनेपछि बन्ला नि त भन्ने आस बोकेर मञ्जय घर फर्किए । पूरै दुई वर्ष बित्यो, तर यो राज्यले उनलाई नागरिक मान्दैमानेको छैन । यसबीचमा उनले नागरिकताकै लागि कतिपटक वडा कार्यालय र नगरपालिका धाए । उनी आफैंसँग त्यसको लेखाजोखा छैन । भन्छन्, कलेज जाँदा होस, वा किताब पल्टाउँदा दिमागमा चाहिं नागरिकता नै घुमिरहेको हुन्छ । नघुमोस् पनि कसरी, उनको प्रगतिको प्रत्येक पाइलामा नागरिकताको अभाव खड्किरहेको छ । मुसहर बस्तीमा पहिलोपल्ट आफैंले बचत समूह खोले तर बैंक खाता आफ्नो नाममा खोल्न पाएनन् । मोटरसाइकलको लाइसेन्स बनाउन पाएका छैनन् । अरू त अरू, १२ कक्षा दिएपछि लोकसेवा आयोगको तयारी गर्ने उत्कट चाह पनि तुहिएको छ । लाग्छ, मुसहर बस्तीका आशाका दियोलाई प्रोत्साहन गर्नुको सट्टा राज्यले चरम हतोत्साहित गरिरहेको छ । किन पनि भने, स्थानीय निकायका सरकारी अधिकारीलाई मञ्जयको नालीबेली थाहा छ तर उनीहरू आफैं नागरिकता दिन सक्दैनन् । कस्तो लाचारीपना ? मञ्जय आफैं भन्छन्, हामीलाई आरक्षण त दिइएको छ तर नागरिकतै नभएपछि केको आरक्षण ? मञ्जयलाई भेटेपछि नै हो मैले भेउ पाएको, चार अम्मलको कागजमा जीवन हुनु वा नहुनुको सच्चाइ लुकेको हुँदोरहेछ ।मञ्जयको बुबा अघिल्लो वर्ष बिते । त्यसैले उनको नागरिकता बनाउने जिम्मा आइलागेको छ, दाजु बिल्टु सदालाई । जीवनको चार दशक काटेपछि बिल्टुले बल्ल नागरिकताको महत्त्व बुझ्दै छन् । तर त्यति धेरै पढेलेखेको भाइकै भने नागरिकता बनेको छैन । बिल्टुले बडो मन दुखाई सोधे, सर, हामीलाई मात्र हेपेको हो कि सबैलाई यस्तै हो ? मसँग यसको जवाफ थिएन । बरु जिस्काएँ, तपाईंले भोट हालेको पार्टीको नेतालाई भन्नुस् न । फेरि चुनाव आउँदै छ । बनाइदिन्छन् । उनी मुसुक्क हाँसे मात्र । किनभने कुन पार्टीलाई भोट हालेको उनी आफैंले भुलेछन् । त्यसो त बिल्टु मात्र होइन, पूरै बस्तीवासीको नियति यस्तै रहेछ । कुन पार्टीलाई भोट हालियो, पत्तै पाउँदैनन् । त्यसको आफ्नै किस्सा छ ।चुनाव आएपछि उम्मेदारका आसेपासेहरू बस्ती छिर्छन् अनि मासु र रक्सीको मेला लगाइदिन्छन् । कहिल्यै टन्न खान नपाउने मुसहरहरूलाई कसले किन खुवायो, के मतलब ? पाएसम्म खान्छन् । भोलिपल्ट आफैं बिर्सन्छन् । यो क्रम चलिरहन्छ । बिल्टुले हाँस्दै सुनाए, अनि चुनावको ठ्याक्कै अघिल्लो दिन जसले खुवाएको छ र जुन चिह्नमा भोट हाल भनेको छ । भोलिपल्ट त्यसैमा छाप लगाउने हो । जित्योजितेन, पत्तै पाउँदैनन् । किनभने चुनाव सकिएपछि यो गाउँमा कोही कहिल्यै छिर्दैनन्, चाहे महामारी नै किन नलागोस् । अनि स्थानीय नेतासँग पनि सम्पर्क हुँदैन । अनि कहाँबाट समस्या परेको बेला सहयोग पाउँछन् । मञ्जय आफैं भन्छन्, कसैले हामीलाई आफ्नो ठान्दैन अनि कसलाई गएर मेरो नागरिकता बनेन भन्नु ? चिनेको ठूला ठालु भनेको स्कुल र कलेजका सरहरू हुन् । उनीहरू बिन्ती बिसाउँदा बन्छ, किन आत्तेको ? भनेर उल्टै रूखो भइदिन्छन् । यता, मञ्जयको मनको मुस्लो अझ दन्कन्छ । त्यसो त लामो दौडधुपपछि मञ्जयलाई वडा कार्यालयले नागरिकताका लागि सिफारिस बनाइदियो । त्यो पत्र अर्थात् सपनाको पोको बोकेर एकीकृत सेवा केन्द्र बर्दिबासमा पुगे । तर त्यहीं खेर गएको छ, उनको सपना । सेवा केन्द्रका हाकिमहरू भनिदिन्छन्, तिम्रो बुबाको जन्मको आधारमा नागरिकता बनेको रहेछ । त्यसैले तिम्रो नागरिकता बन्दैन । जबकि नेपालको संविधान २०७२ को धारा ११ को ३ मा स्पष्ट उल्लेख गरिएको छ, यो संविधान प्रारम्भ हुनुभन्दा अघि जन्मको आधारमा नेपालको नागरिकता प्राप्त गरेको नागरिकको सन्तानले बाबु र आमा दुवै नेपालको नागरिक रहेछन् भने निज बालिग भएपछि वंशजको आधारमा नेपालको नागरिकता प्राप्त गर्नेछ । संविधानमा यस्तो व्यवस्था छ तर केन्द्रका प्रमुख विमल भट्टराईचाहिं केही गर्न नसकिने बताउँछन् । भन्छन्, संविधानमा पाउने भनेर लेखेको छ तर ऐन, कानुनले रोकेको छ । हाम्रो दोष होइन । मञ्जय नागरिकता पाउनयोग्य भएको थाहा हुँदाहुँदै पनि कानुनले रोकेकाले आफूले केही गर्न नसकेको भन्दै दु:ख पनि व्यक्त गर्छन् तर उनै भट्टराईले मञ्जयको फाइल माथिल्लो निकायमा पठाउन भने इन्कार गरिरहेका छन् । उनी सीधै भन्छन्, यो सिडियो साबकहाँ पठाउने विषय नै होइन । स्थानीय अधिकारी नै यसरी यान्त्रिक भएपछि नागरिकले कस्तो सेवा पाउलान् ? यो त सीधै, स्थानीय प्रशासन र अधिकारीले मञ्जयलाई संवैधानिक अधिकारबाट वञ्चित गरेको भएन र ?१२ कक्षाको परीक्षा चलिरहेको छ तर मञ्जय मलाई फोन गरेर सोधिरहन्छन्, सर, मैले नागरिकता नपाउने नै रैछ ? ५ कक्षादेखि नै दाउराको भारी बोकेर पढेका मञ्जय नागरिकता नहुँदा कति अपमानित र कमजोर महसुस गर्दा हुन्, कल्पना गर्दा पनि मन कुँडिन्छ मेरो । त्यसैले उनले नागरिकता नपाएको नालीबेली अधिवक्ता ओमप्रकाश अर्याललाई सुनाएँ । सुरुमा त उनी पनि अचम्ममा परे । उनकै भनाइमा, केन्द्रका प्रमुख भट्टराईको अभिव्यक्ति त पूर्णत: अव्यावसायिक हो । संविधानले मिल्ने तर निर्देशिकाले प्रस्टता भएन भन्दैमा कसैलाई संवैधानिक अधिकारबाट वञ्चित गर्न मिल्दैन । कर्मचारीको दायित्व निर्देशिकामा भएको कुरालाई संविधानअनुसार व्याख्या र सहजीकरण गर्नु हो, अर्याल भन्छन्, कर्मचारीलाई स्पष्ट भएन भने उसले फरवार्ड गर्नुपर्छ । त्यहीं रोक्नुचाहिँ स्वेच्छाचारी र गैरजिम्मेवार हुनु हो । त्यसपछि मैले सेवा केन्द्रका प्रमुख भट्टराईलाई संवैधानिक र भावनात्मक दुवै हिसाबले मञ्जयले नागरिकता पाउनुपर्ने वा तपाईंको तहबाट नभए माथिल्लो निकायकहाँ पुराइदिनुपर्ने दोहोर्याएँ । मञ्जयको बारेमा अलि बढी नै चासो राखेको कारणले हुनुपर्छ, उनले बल्ल मुख खोले, यही सेवा केन्द्रमा मञ्जयकै नियतिबाट गुज्रिएर दुई हजारले नागरिकता पाएका छैनन् । उनले त्यत्तिकाले त नपाएर भएको छ, मञ्जयले नपाएर के भयो त ? भन्न खोजेका हुन् वा अरू केही ? प्रस्ट हुन सकिनँ तर मञ्जयले मुहार खुम्चाउँदै भनेको सर, नागरिकताकै कारण म त फ्रस्टेड भइसकें वाक्यांश मेरो कानमा अझ गुन्जिरहेको छ । बाँकी दुई हजारको हालत के होला ?"
नगरी काम पुग्दैन खान,"बढ्दो सहरीकरण र भूकम्पपछिको पुनर्निर्माणका लागि इँटाको माग ह्वात्तै बढेको छ । तर मेसिनबाटै इँटा बनाउने भट्टी थोरै छन् । अधिकांश भट्टामा कामदारहरू हातले नै इँटा बनाउँछन् । विभिन्न जिल्लाबाट पूरै परिवार राजधानीका इँटा भट्टामा काम गर्न आउँछन् । बालबच्चादेखि वृद्धवृद्धा र गर्भवतीसम्मले क्षमताले भ्याए काम गर्छन् । इँटा बनाएर सुकाएबापत १ रुपैयाँ पाउँछन् । र, त्यही इँटा बजारमा पुगेपछि ग्राहकले २५ रुपैयाँसम्म तिर्छन् । राजधानीका इँटा भट्टामा वर्षको ६ महिना मात्र काम हुन्छ । काँचो इँटालाई घाममा ४ दिनसम्म सुकाएर राख्नुपर्ने भएकाले वर्षायाममा यस्ता कारखानामा काम हुँदैन । पानी पर्यो भने इँटा खेर जान्छ । त्यसको ज्याला कामदारले आधा मात्र पाउँछन् । उनीहरू दिनमा २० घण्टा लगातार काम गर्छन् । साहुको दबाबले होइन, आफ्नै बाध्यताले । जति धेरै काम गर्यो त्यति धेरै पैसा आउने भएकाले । फेरि ६ महिना बेरोजगार हुनु त छँदै छ । केहीले जीविका चलाउन साहुबाट लिएको पेस्की तिर्न पनि ज्यादा काम गर्ने गरेका छन् ।यो तस्बिर कथा भक्तपुरको इँटा भट्टामा ६ महिना लगाएर खिचिएको हो । यसमा नवविवाहित जोडी विकास मानन्धर, २६ र अनु मानन्धर (१७) को दैनिकी देख्न सकिन्छ यसमा । उनीहरूको जीवन अत्यन्त सरल छ । राति १२ बजे उठेर साझाको ८ बजेसम्म काम गर्छन् । उनीहरूको ६ महिनाअघि विवाह भएको हो । ४ महिनायता अनु गर्भवती छिन्, तैपनि दैनिक २० घण्टा काम गर्छिन् । कारखानामा बाहेक घरायसी काम पनि गर्नुपर्छ अनुले । रामेछापका विकासका लागि यो कामलाई पुख्र्यौली पेसा भन्दा पनि हुन्छ । उनको बुवाआमाले यही काम गरेर उनलाई हुर्काएका थिए । अनुका लागि यो बिल्कुल नयाँ काम हो । वैशाख १४ गते उनीहरू काम सकेर रामेछाप फर्किएका छन् । यो सिजन उनीहरूले जम्माजम्मी १ लाख ५० हजार आम्दानी गरे । विगतको तुलनामा यो वर्ष थोरै आम्दानी भयो । बेमौसमी वर्षात धेरै भएकाले उनीहरूले बनाएको इँटा नष्ट भयो ।१ लाख ५० हजार आम्दानी गरेका उनीहरू १ लाख साहुसँग ऋण लिएर घर गएका हुन् । यही ऋण तिर्नका लागि पनि उनीहरू आगामी मंसिरमा भट्टामा आएर काम गर्नुपर्छ ।यसमा विकास र अनुबाहेक पश्चिम नेपालबाट काम गर्न आएकाको बालबालिकाहरूको तस्बिरसमेत समेटिइएको छ, बीचमा र अन्तिममा दायाँतिर।यही सोमबार मे १ अर्थात् अन्तर्राष्टिय मजदुर दिवस । मजदुर हकहितका लागि र विशेषत: ८ घण्टा काम, ८ घण्टा आराम र ८ घण्टा निद्राको सिद्धान्त लागू होस् भनेर विश्वभर यो दिवस मनाइन्छ । तर, विकास र अनुजस्ता इँटा भट्टामा काम गर्ने श्रमिकका लागि यो दिवसको अर्थ के ?"
असीवर्षे उदय,"भारतको बनारसमा ८० वर्ष जेठो पत्रिका उदय अचेल नियमित प्रकाशन भइरहेको छ । नेपाली साहित्यिक पत्रिका हो यो । नेपाली साहित्यले विश्वभरि फन्को मारिसकेको छ भने यो स्तम्भ जहाँको तहीं छ । मात्रै मियो फेरिएको छ पहिलेका सम्पादक काशीबहादुर श्रेष्ठ (सन् १९१११९८९) र अहिलेका सम्पादक दुर्गाप्रसाद श्रेष्ठ । व्यक्तिगत साइनोले यी सम्पादक बाबु अनि छोरा हुन् । समर्पण र योगदानका हिसाबले दुवै साहित्यकार अर्थात् नेपाली वाङ्मयसेवी । नेपाली साहित्यको उन्नयन केन्द्र मानिने बनारसबाट १९९३ मा प्रकाशन सुरु उदय २०७३ सम्ममा १६३ अंक प्रकाशित छ । सन् १९३९ मा जनकपुरमा जन्मिएका साहित्यकार दुर्गाप्रसाद सानै उमेरमा आफ्ना बाबु काशीबहादुर र आमा सुवर्णकुमारी श्रेष्ठका साथ बनारसको चौखम्भा पुगेर स्थायी बसोबास गरे । काशीबहादुरले ३१ वर्षसम्म उदय साहित्यिक पत्रिका प्रकाशन गरे । उनको निधनपछि छोरा दुर्गाप्रसादले ३० वर्षदेखि प्रकाशन निरन्तरता दिएका छन् । दुर्गाप्रसादको नेपाली भाषामा सम्झनाको बादल र सोनिया कथासंग्रह, चण्डीघोष स्ट्रिट, बागमती साक्षी छ, उसको अन्तहीन कथाहरू र कोसेली उपन्यास तथा देशदेशान्तर यात्रा संस्मरण कृति प्रकाशित छन् । हिन्दी भाषामा उनका सत्तारे मौसी कथासंग्रह, मराठी भाषामा आठव मेघ कथासंग्रह प्रकाशित छन् । उनै दुर्गाप्रसादको योगदानको कदर गर्दै नेपाल साहित्यिक पत्रकार संघले वाराणसीमै पुगेर गत फागुन पहिलो साता सम्मान प्रदान गरेको छ । उनै दुर्गाप्रसादले कोसेलीसित आफ्नो अनुभव यसरी बाँडे : उदय मभन्दा जेठो बनारसमा नेपाली भाषा साहित्यको माहोल पहिलेजस्तो छैन । धेरै अघिसम्म थुपै्र नेपाली विद्यार्थी बनारस पढ्न आउँथे । बालकृष्ण पोखरेल, तारानाथ शर्मा, कोषराज रेग्मी, चूडामणि रेग्मी, चूडामणि बन्धुलगायतले यहीँ पढेका हुन् । त्यो बेला काशी नेपाली साहित्यको प्रादुर्भाव केन्द्र हो । मोतीराम भट्ट यही टोल (चौखम्भा) मा बस्थे । यो चौखम्भा टोल बडा चर्चित छ । आधुनिक हिन्दीका जन्मदाता भारतेन्दु हरिश्चन्द्रको घर यहीं छ । यो टोलको प्रभाव हो कि सहरको प्रभाव पूरै बनारस साहित्य, धर्म, संस्कृतिको केन्द्र हो । परापूर्व कालदेखि नेपालीहरू यहाँ धर्म गर्न आउँछन् । पृथ्वीनारायण शाहले यहाँ आएर हतियार किनेर लगे भन्ने इतिहास छ । रणबहादुर शाहले यहाँ निर्वासित भएर ललिताघाटमा मन्दिर बनाएर बसे । अहिले पनि छ, त्यो पशुपतिनाथ मन्दिर । पशुपतिनाथकै रेप्लिका हो । त्यो बेला नेपाली छात्र संघहरू एक दुईवटा थिए । अहिले संस्कृत छात्र संघ मात्रै छ । पहिला विद्यार्थीहरू बालकृष्ण पोखरेल, तारानाथ शर्माहरूबाटबाट प्रेरणा पाउँथे र उनीहरूमा भएको प्रतिभा निस्कन्थ्यो । अहिले त यहाँ प्रेरणा पाएर पनि प्रतिभा निस्किने ठाउँ छैन । पत्रपत्रिका निस्किँदैन । आजकल पत्रिका छपाउन एकातर्फ अर्थ अभाव छ, अर्कोतर्फ रचना पनि पाइँदैन । म मात्रै उदय पत्रिका निकाल्छु । यो पत्रिका नेपाल र भारतको सिक्किम, दार्जिलिङ, आसाम, देहरादूनमा बसोबास क्षेत्रमा नेपालीको प्रतिभा उजागर गर्ने स्रोत भएको छ । उदय मभन्दा जेठो हो । म जन्मेको १९९५ सालमा हो । उदय बुवाले निकाल्न थाल्नुभएको १९९३ हो । बुवाले ३० वर्षसम्म निकाल्नुभयो, निरन्तर । त्यसपछि छपाउन सक्नुभएन, पछि बिरामी पर्नुभयो । उहाँको देहावसान पनि भयो । उदय बन्द भयो । बीस वर्ष जति बन्द भयो । नेपाल र भारतका साहित्यकारहरूले फेरि प्रकाशन हुनुपर्छ भने । कमलमणि दीक्षितले प्रोत्साहन दिएर फेरि मैले तीस वर्षअगाडि प्रकाशनलाई निरन्तरता दिएँ । बुवाले ८३ अंक निकाल्नुभयो । ८४ बाट मैले सुरु गरें । अहिले १ सय ६३ अंक पुगिसकेको छ । झन्डै झन्डै बुवाको बराबर आउन लागेको छु । अनेक समस्याहरू छन् । तर सहयोगीहरूले ठाउँठाउँबाट मद्दत गरिरहेका छन् । मैले १५०औं अंकमा लेख रचना पनि पाइँदैन र अर्थ अभाव पनि छ भनेर लेख प्रकाशन गरें । कमलमणिजीले उदय बन्द नगर्नोस् भनेर पैसा पठाइदिनुभयो । बनारसमा अचेल नियमित छापिने पत्रिका उदय मात्रै हो । अरु नेपाली पत्रपत्रिका छापिँदैन । नेपालीहरूको संस्कृत छात्र संघ छ, त्यसले वार्षिक पत्रिका निकाल्छ । पहिले यहाँ युगवाणी थियो । विश्व नेपाली संघ भन्ने संस्था थियो । अहिले यहाँ नेपालीहरू कम हुँदै गएका छन् । पहिले नेपालमा सुविधा नभएकाले यहाँ आउँथे । अब सबै सुविधा त्यही उपलब्ध छ । छापाखाना, मुद्रण, वितरण, व्यापार सबै सुविधा भयो । त्यसैले यहाँ चाख लिंदैनन् । नेपालमा छापिएका कुनै पनि पत्रपत्रिका, पुस्तक बनारस आउँदैन । मलाई उदय पत्रिका काठमाडौंबाटै छाप्नोस् भनिएको थियो । के समस्या छ भने नेपालबाट भारतमा पत्रपत्रिका पठाउन बडा गाह्रो छ । डाकबाट पठाउन साह्रै महँगो छ । व्यापारिक हिसाबले आउँदैन । भारतबाट चाहिं जति पनि जान सक्छ । नेपालबाट भारत ल्याउन परमिट (अनुमति) लिनुपर्छ । परमिट हत्तपत्त पाउँदैन । सन् २०१० मा देवकोटा शताब्दी मनाउँदाखेरी दार्जिलिङ, असमबाट गएका साहित्यकारहरूलाई नेपालमा किताब उपहार दिइयो । दुईतीन बाकस भरियो । बोकेर लान गाह्रो भयो । अनि उनीहरूले बोर्डरमा पुगेपछि त्यहीं छोड्नुपर्यो । लग्न दिएन । नेपालबाट पुस्तक, पत्रपत्रिका ल्याउन गाह्रो छ । यता (भारत) बाट लैजान सजिलो छ । यो समस्या धेरै पहिलेदेखिको हो । मेरो यहाँ अर्को गतिविधि पनि छ । नेपालभारत साहित्य सेमिनारहरू गराउने गरेको छु । बीपी कोइराला फाउन्डेसन नेपाल र दिल्लीमा छ । उनीहरूले मलाई जिम्मा दिन्छन् । मैले २००३ मा बनारसमा नेपालभारत लेखक सम्मेलन गराएको थिएँ । ८० जना साहित्यकारहरू आउनुभएको थियो । त्यसपछि २००९ मा देहरादूनमा नेपालभारत कवि सम्मेलन गराएँ । १९९९ मा सिलिगुडीमा फाउन्डेसनले नेपालभारत लेखक सम्मेलन गरेको थियो । दुवै देशका दुई सय लेखक सहभागी थिए । त्यही बेला नेपालबाट पुस्तक र पत्रपत्रिका ल्याउन हुने समस्याबारे कुरो उठेको थियो । दुवै देशका राजदूतले आफ्नो सरकारसमक्ष उठाउँछौं भनेर प्रतिबद्धता जनाएका थिए । दुईदुई वर्षमा सम्मेलन हुन्छ । एकपटक नेपालमा, एकपटक भारतमा । जतिपटक सम्मेलन हुन्छ, उतिपटक समस्याको उठान हुन्छ । तर अहिलेसम्म सम्बोधन भएको छैन ।साहित्यिक पत्रिकाको क्षेत्र एकदम विशाल भएको छ । साहित्यिक सामग्रीमै चित्त बुझाउनुपर्ने अवस्था रहेन । राजनीतिदेखि अनेकन पत्रपत्रिका छन् । तर साहित्यिक पत्रकारिता मुख्यत: मानिसको दिमागी खुराक प्रदान गर्छ । त्यो अरूले गर्न सक्दैन । यो काम मेरो मात्रै होइन, अग्रजहरू र समकालीनहरूको प्रेरणाबाट निरन्त रहन्छ । चालीस वर्षअगाडि मेरो बुवा काशीबहादुर श्रेष्ठलाई काठमाडौंमा साहित्यिक पत्रकार संघले सम्मान गरेको थियो । आज म बनारसमै साहित्यिक पत्रकार संघबाट सम्मानित हुने अवसर पाएको छु । आगतमा बनारसबाट नेपाली भाषा, साहित्य, संस्कृति प्रवद्र्धन गर्ने पुस्ताको अभाव खट्किँदै गएको छ । तर पनि नेपाली भाषा अब झाँगिइसकेको ठानेको छु ।"
कविको फेरिएको चोला,"अस्तिसम्म भिजिटिङ प्रोफेसरको कामकुरो धेरैलाई थाहा थियो । अब भने भिजिटिङपोएटको पालो पनि आएको छ, कलेज र स्कुलहरूमा । रक्सी र मायालु छुटेपछि झन् तिर्सना बढ्दो रहेछ भन्दै कुदिरहेका छन्, फिरन्ताकवि उपेन्द्र सुब्बा । लिम्बुवान क्षेत्रका हक्की कवि उपेन्द्र सुब्बा सधैंझैं संकोची देखिंदै धरानको भानुचोकमा उत्रिए । अनि निम्ता गरिएको याक्थुम चुम्लुङको भवन छेवैमा पुगे । कुनै भव्य विवाहको साइत भइरहेको हो कि झैं लाग्यो । आकर्षक साजसज्जाको टेन्टमुनि रेडकार्पेट बिच्छ्याइएको छ । बाजागाजाको स्वागत र बाटो डोर्याउनेको रीत पनि उस्तै लोभलाग्दो देखिन्छ । हत्तेरी, गलत ठाउँमा पो आइएछ भन्ने उनलाई भइरहेको थियो ।आ, २४ कविता सुनाउनै त बोलाएको हो नि भनेर कवि शैलीमै अलिक झुम्रो आवरणमा उपेन्द्र धरान उत्रिएका थिए । आइरन नभएको लुगामाथि केही दिनयता एकाएक आलस्य उत्रिएजस्तो चेहरा लिएर ! कविता पनि उही र उनै सुनाउँदै आएका कथाकुथुङ्ग्रीको सनातनी फूलबुट्टाझैं !! बाउले नपढेर दु:ख पाएमैंले पढेर दु:ख पाएँगाउँमाबाउ हलो जोतिराछन्म सहरमा टाउको जोतिराछु गरेर खानलाईबाउसँग संसार छभोकभोकै मर्न तयार मसँग अहंकार छ बाउले नपढेर दु:ख पाएमैले पढेर दु:ख पाएँ ।मिति फागुन २२, २०७३ । धराने समारोहको नाम थियो मुन्धुम साँझ । अलिक पर्तिर स्टेजमा गायक गणेश रसिकसामु राखिएको हारमुनियम रिडमा औंला खेलाइरहेको देखेर मात्रै उपेन्द्र ढुक्क भएका थिए कविता पढ्न निम्ता गरिएको कार्यक्रम यही रहेछ भनेर । धरान८ मा मुन्धुम बुटिक चलाएर बस्ने कलासंगीतकी फ्यानफलोवर मुनु मिभोकले आफ्नै सोखमा मुन्धुम साँझ आयोजना गरेकी थिइन् । व्यक्तिगत तवरमा आयोजना भएको यस्तो लघुसमारोहमा ठूलो अपेक्षा राख्न पनि मिलेन । रसिक गायकीको इन्टर्भलमा कवि सुब्बाको कविताको पालो थियो । झन्डै ८१० कविता सुनाएर चियाचिसो पिउँदै बाटा लाग्नै लाग्दा कवि सुब्बाले एउटा खाम पाएछन् । त्यहीं त खाम खोल्न मिलेन । यसो कोर्छे पर्दै बाहिर सडकको पल्लो कुनामा आएर खाम खोली हेर्दा उपेन्द्र आच्चीले बेहोस् भएनछन् । खामभित्र दाम थियो १५ हजार रुपैयाँ ।झन्डैले सेन्टिफ्ल्याट खाएको नि, अघिल्लो साता काठमाडौंमा भेटिएका कवि सुब्बाले सुनाए, धरानमैं अर्का एक चिनारुको लामो समयदेखि बाँकी खाएको थिएँ, त्यही खाम उसलाई बुझाइदिएर घर फिरें । धरानबाट फिरेलगत्तै उपेन्द्र उही जानपहिचान कविताको पोको बोकेर फिदिम पुगे । नयाँ वर्ष लाग्नासाथै पोखराको पोएट्री फेस्टिभलमा उत्रिए । लगत्तै काठमाडौंमा देश खोज्दै जाँदा फिल्मको पटकथाकार रूपमा स्टेजमा उभिए । त्यसको भोलिपल्ट कपनको एउटा निजी कलेजमा कवितावाचनमा उनी पुगेका थिए, फेरि अर्को दिन खोटाङको दिक्तेलतिर कविता सुनाउन बाटो लागिहाले ।हन, म एउटा दीनदु:खी कवि हुँ कि स्टेजका र्याम्पमा कुदिहिँड्ने मोडल हुँ (?) जस्तो पो लागिरहेको छ, उपेन्द्र आफैं अचम्ममा थिए, काठमाडौंमै कतिवटा कलेजको निम्तोलाई धान्न भ्याएकै छैन । टार्दै हिँडिरहेको छु । गजब के छ भने, भिजिटङप्रोफेसरजस्तै बनेका रहेछन् उपेन्द्र, एक जना व्यस्ततम भिजिटिङकवि । फेरि मकैभटमास खाएर कविता सुनाउँदै हिँड्ने अनकण्टार दैनिकी उनीसँग छैन । अथवा समोसाचियामा टर्ने एकेडेमिक कवि सम्मेलनजस्तो मात्रै हताहती स्थिति पनि होइन । हरेकपटक भिजिटिङ कवि भएरै १०१५ हजार रुपैयाँ पाएकै छन् उनले ।कामकुरो एकातिररक्सी र मायालु छुटेपछि झन् तिर्सना बढ्छ भन्छन् भनेरै देशदुनियाँलाई कविताको स्टेजमा लठ्याउँदै आएका उपेन्द्र पछिल्ला वर्षमा निकै चिनिएका फिल्मकर्मी पनि हुन् । पटकथा लेखकका रूपमा कबड्डी हुँदै देश खोज्दै जाँदा सम्म राम्रैसँग चिनिएका छन् । अहिल्यै पनि उनीसँग बाबु बोगटी र अपिल विष्टका दुई नेपाली फिल्म तथा दुई लिम्बू फिल्मको स्क्रिप्ट लेखी भ्याउने कागज सामुमा छँदै छन् । मलाई फिल्मले अलिक अँठ्याएको हो कि स्टेज कविताले भन्न सकिरहेको छैन, अनामनगरको बाजे सेकुवामा साधारण दही लस्सी पिउँदै उपेन्द्र बोलिरहेका थिए, यो वर्ष कनीकुथी गरेर छवटा मात्रै कविता लेख्न सकेको छु । मेरो समय र प्राथमिकता खपिनसक्नु चोइटिएको छ । उनले आफ्ना छोटालामा ४४ कविताको संग्रह खोलाको गीत प्रकाशनमा ल्याएको ३ वर्ष भइसकेको छ । तर, अहिलेसम्म तिनै कविताका पत्रलाई यताउता गरेरै उनको स्टेज चलिरहेको छ । अगाडिअगाडि भने रहरै रहरमा र हतारहतारमा कविता लेखेको रहेछु भन्ने लाग्दै छ । अब भने धित मर्ने गरी संग्रह निकाल्ने योजनामा छु । एक वर्षमा ६ वटा लेखेको छु, यो हिसाबले अबको ४ वर्षमा त संग्रह निकाल्न सक्छु कि ? उनी भन्छन् ।उपेन्द्रका बुझाइमा, फिल्मी कामकुराले भात खानलाई सजिलो हुने रहेछ । कस्तो भने यसमा गतिलै एड्भान्स पनि पाइन्छ । एड्भान्स पैसो लिएपछि त्यो काम कसरी र कहिले सकौं भन्ने पनि भइरहन्छ । हुनलाई यो गर्जो टार्ने सजिलो काम हो । एउटा किताब त कहिले हो कहिले ! छापिनुपर्यो, बजारमा जानुपर्यो, बिक्री भएर तोकेको अलिकति (कनीकुथी) रोयल्टी आउनुपर्यो । ओहो, कति पर्खिबस्नु ? म यस्तो कुरा सम्झेर आशावादीभन्दा पनि अलिक हतारवादी भएँ कि ? अहँ, फिल्मी बन्दिनँ भन्दाभन्दै बनिरहेको चिनारीमा उनी धन्य पनि छन्, तर सतर्क भएरै, फिल्ममा कथा बगेपछि पुग्छ । साहित्यमा जस्तो अनेक थोक गाँसेर हिंडिरहनु पर्दैन । कवि र कविता भनेरै अथवा गजलहाइकु भनेरै अन्धाधुन्द कुदिरहने भीडमा उपेन्द्र अलिक भिन्न पनि लाग्छन् । कुनै बेला सिर्जनशील अराजकता को पगरी लगाएर हिँडे पनि अहिले भने शालीन र सिर्जनशील विम्ब उनी आफूमा भित्र्याउन लालायित बनेका छन् । फिल्मी लाइनमा म प्रोफेसनलभन्दा पनि अलिक कमर्सियल भएजस्तो लाग्यो । अब यसबाट टाढिनुपर्यो भन्ने लागेको छ, उनी भन्छन, यो जगत्मा गम्भीरताभन्दा बढी ग्ल्यामर हुने रहेछ । मुस्किलको कुरा के छ भने, कुनै गम्भीर कविताकथाका कुरा भइरहेका बेला पनि उपेन्द्रको चिनारी अर्कै बन्न थालेपछि उनी हिँडिरहेको बाटोमा आफैंसँग उतर्सिएका हुन् । ए, उपेन्द्र ? फलानोफलानो फिल्ममा पटकथा लेखेका अनि कबड्डीकबड्डी फिल्ममा झाँक्री बनेर एउटी निसन्तान महिलालाई ऊ गर्ने पात्र यही हो भनेर चिनाउन थालिएपछि उपेन्द्र आफैंसँग सिर्जनशील अराजक बनेका छन्, आफ्नै चिनारीसँग आउटसाइडर बनेका छन् । भिजिटिङपोएट को नामकामकवि उपेन्द्र सुब्बालाई उपत्यका आसपासका कलेजहरू र मोफसलका कवितावाचन समारोहमा समय पुर्याउन भ्याइनभ्याई भइरहेका बेला कविक्रेजकै कारण खाडी मुलुकमा गएर एकल वाचन गर्ने ट्रेन्ड पनि अर्कातिर छँदै छ । कवि श्रवण मुकारुङ, राजन मुकारुङ, आहूति, खगेन्द्र संग्रौला, विमल निभा, अभि सुवेदीहरू पनि एकपछि अर्को गर्दै कतार गए । कोही प्राज्ञ परिचयमा गए, कोही सोखिन कवि बनेर । समालोचक घनश्याम न्यौपाने परिश्रमी ले कतार मरुभूमिमा पुगेर त्यहाँको सिर्जनशील समूहलाई गजल लेखनको मन्त्रणै दिए । अर्को चरणमा कतार पुगेका लेखक खगेन्द्र संग्रौलाले गजललाई वनमारा घाँस भनेर त्यतातिर नलाग्न अर्को काउन्टर मन्त्रणा सुनाए ।यो हूलमा लेखन, वाचन र शैलीका हिसाबमा अलग नाम बनेका राबतलाई बहराइन बोलाइयो । अघिल्लो वर्ष फागुनमा अन्तर्राष्ट्रिय नेपाली कलाकार समाज, बहराइनले दिएको निम्तोमा राबतको एकल वाचन चल्यो । उनले त्यहाँ १५ वटा कविता सुनाए । एक साता बहराइनको चक्कर लगाए । गोजीमा ५० हजार रुपैयाँ लिएर घर फिरे । हो, गायक वा नृत्यांगनालाई यसरी विदेशमा बोलाएको थाहा थियो । कविलाई बोलाएर स्टेज सुम्पेकोमा अचम्मै लाग्यो, राबत सम्झन्छन्, यहाँ पनि अनेक सभासमारोहमा कविता वाचनको निम्तो आइरहन्छ । तर अधिकांशमा सशुल्कै काम हुन थालेको छ । राबत पनि हूलमूलमा बाँधिएर सिलिगुढी, सिक्किम वा कालिम्पोङसम्म कविता सुनाउनै पुगेका रहेछन् । कवि श्रवण पनि हङकङदेखि कतारसम्मको भिजिटङ कविको चिनारीमा छँदै छन् । तर, अहिले भने प्रज्ञा प्रतिष्ठानको प्राज्ञ बनेपछिको उनको छायाछवि बढी प्राज्ञिक छ, कविको कमै छ । यसकारण उनी पहिलेजस्तो कविकविताबारेको पाठकप्रतिक्रिया दिइरहने मुड र मुद्रामा हत्तपत्त भेटिँदैनन् । अबका कविहरूको आवरण पहिलेजस्तो विरक्तिलाग्दो वा उदासीले घेरिएको मात्रै रहेन भन्नेमा राबत पनि ढुक्क रहेछन् । काठमाडौं सहर आसपासमै मकै, भटमास र कविताको विम्बात्मक प्रस्तुति हुने गरेको उनले पनि सुनेका छन् । कवि एवं हाल प्राज्ञ श्रवण मुकारुङले कथेको समोसा कवि को उपमामा पनि राबत सचेत छन् । एउटा कवि र्याम्पमा उत्रिएजस्तै स्थिति यहाँ देखिन थालेको छ, कविताको स्टेजसो भइरहेको छ, राबत भन्छन्, यो आफैंमा फेरिएको चिनारी हो नि । तर, राबतको हालत पनि उही रहेछ । तिनै मुस्किलले दुई दर्जन कवितालाई इधरका माल उधर गरेकै थिती उनी पनि कवि बनेर टहलिँंदै गरेको भेटिन्छ । बढो फारु गरेर एउटा कवितासंग्रह आएको छ उनको, राजधानी मास्तिरको राजधानी । हो, धेरै लेखेर र नचाहिँदो लेखेर पनि हामी कविको इमेज खुइलिएको हो, राबत भन्छन्, म भने कतै कनेर पो लेखिन्छ कि अथवा थिम पो दोहोरिएला कि भनेर निकै सचेत भइरहन्छु । कवि उपेन्द्र भने आवरण र चिनारीमा कविजी भनेर चिन्नचिनाउन निकै सजिलो भए पनि गहिराइमा भने कुरोको चुरो अर्कै रहेको तर्क राख्छन् । होइन, यहाँ साँच्चिकै कवि भएर (एउटा कवि) को बाँचेको छ र ? को तनमन दिएर कविता लेखेर बसेको छ ? यहाँ सब बेफुर्सदीमा छन्, उपेन्द्र आवेशमा आएसरह भन्छन्, जस्तो मूर्तिकार मूर्ति खोपेर बसिरहेको हुन्छ नि, दिन न रात । को कवि यति फुर्सतमा छ हँ ? यहाँ कसले नित्य कविता लेखिटोपलेको छ ? बरु, गायकहरू कम्तीमा बिहान एक छिन त रियाज गर्लान् । हारमुनियम ढोग्लान् । सारेगम गर्लान् । हामी कविहरू ? यहाँ, एक खिली खैनी खान पनि फुर्सत छैन, कविता लेखोस् कसले । धन्य पो लेखिएको छ । मैले पोहोर एक सालभरमा छवटा कविता लेखेको रहेछु । रावतले उसको जीवनकालमै दुई दर्जन कविता लेख्न भ्याएको रहेछ । बिचरो कवि, उपेन्द्र अट्टहास हाँसोबीचमै भन्छन् । जतिसुकै क्रेज भए पनि, कविजीको नामकाम भए पनि उपेन्द्र र राबत दुवै कन्फेसनको विन्दुमा पनि उभिएका छन् । लेख्नैका लागि लेखिनुको न तुक देख्छन् उनीहरू, न तर्क भेट्छन् यस्तो ट्रेन्डमा । कविताप्रति साँच्चिकै समर्पित कवि न म हो, न श्रवण मुकारुङ नै । यहाँ कोही पो छैन त । बरु भन्नुहोस् धन्न पो लेखिएको छ कविता, उपेन्द्रराबतको निचोड बुझाइ छ, धन्य, स्टेजहरूमा कवि चिनारी लिएर उभिन सकेका पो छौं । हैट लाजै मर्नु !"
प्रश्नको आलपिन,"राजनीति र सहरको साँघुरो सडकमा अनगिन्ती चिरा, भ्वाङ र खाल्डाखुल्डी छन् । झरी परे हिलाम्मे नपरे धुलाम्मे यो सहरमा छेउ लागेर हिँड्न नसके डिप्रेसनले निचोर्ने डर उत्तिकै छ । तर, भागेर कहाँ जानु ? धूलोको आक्रमण छल्नलाई यतिखेर हामी चोभारको नांगो डाँडामा उक्लिएका छौँ । मञ्जुश्रीको किंवदन्तीय गल्छीतिर नअल्झिए पनि उचाइबाट देखिने दृश्यहरू आनन्ददायक छन् । आनन्दको रङमा हलुका भय मिसिन्छ, जब हाम्रो नजिकै छेपारो देखापर्छ । भीरपहराजंगलमा किसिमकिसिमका छेपारो देखे भेटेकै हो । कति छेपारोलाई गुलेलीढुंगा हानियो पनि होला सानोमा । तर, छेपारो देखेरै पहिलोपटक डराउँदै छु म । यो आफैँमा आश्चर्यजनक घटना हो मेरा लागि ।सानो बुट्यानमा ध्यानस्थ मुद्रामा बसेको चम्किला आँखायुक्त लालटाउके छेपारो देखाउँदै म भन्छु, तिरिछ कथामा वर्णित छेपारो त होइन नि यो ? मलाई थाहा छ, साथीले नेलकटर पढिसकेको छ । ऊ भन्छ, तिरिछ छेपारो प्रजातिको हो भन्ने बुझिन्छ । तर, यो छेपारोचाहिँ तिरिछ होइन । नडराऊ । खास तिरिछचाहिँ कस्तो हुन्छ, थाहा छैन । केहीबेरमा छेपारोजोडी उफ्रीउफ्री चल्न थालेपछि डाँडाबाट ओर्लन्छौँ हामी । तर, तिरिछमा चित्रित विषालु छेपारोको डर हाम्रो मानसको डाँडाबाट ओर्लन मानेको छैन । पृथ्वी नै फन्को मारे पनि लखेटिरहने तिरिछको ज्यानमारा विम्बले शरीरमा डरको काँडा उमारिदिन्छ । हाम्रो मनको आकाशमा फैलिएको डरको सघन तुँवालो नै उदय प्रकाशको लेखकीय शक्ति हो । समकालीन हिन्दी आख्यानका सबैभन्दा शक्तिशाली लेखकमध्येका उज्याला लेखक हुन् उदय प्रकाश । उनका छोटा कथाहरूको प्रभाव पाठकको मनमस्तिष्कमा जब्बरिलो गतिमा लामो समयसम्म कुदिरहन्छ । मानौँ, लामो रेसका घोडा हुन् ती ।मोहनदास को नेपाली अनुवादपछि मात्र मभित्रको पाठकले उदय प्रकाशका रचनाको खोजी गरेको हो । एक दर्जन पुस्तक पढिसकेपछि उदय प्रकाशलाई प्रिय लेखकको स्थानमा ससम्मान राखिसकेको छु । कथालाई आफ्नै समयको भाषामा लेखिएको आख्यान मान्ने उदय प्रकाश नेपाली पाठक र लेखकले गम्भीर रूपमा पढ्नैपर्ने लेखक हुन् । उनी सत्तासँग सिँगौरी खेल्न सक्ने आँटी लेखक भएकोले चर्चित, बहुपठित र विवादग्रस्त पनि छन् । चर्चित समालोचक सुधीश पचौरीले खुला साँढे को आरोप लगाएपछि उदय प्रकाशले प्रतिवाद गर्दै भनेका छन्, कठिनाइ र संघर्षले भरिएको जीवन बाँचेको छु मैले । एलिट लेखकहरूलाई धाप मार्छन् पचौरी । म उनको कपको चिया होइन । यही सानो प्रतिवादमा उनको आख्यानकारिताको रुचिक्षेत्र र रीतिक्षेत्रबारे हामी अनेक संकेत पाउन सक्छौँ ।हिन्दी भाषासँग सहज पहुँच नहुने नेपाली पाठक अब अनुवादको ढोका हुँदै उदय प्रकाशको आख्यान टोलमा प्रवेश गर्न सक्छन् । अनुवादको सन्दर्भमा विविधखाले विमर्श हुने गरेका छन् । सांस्कृतिक पृथकताका कारण कविताको अनुवाद हुनै नसक्ने जिकिर पनि गरिन्छ । रोबर्ट फ्रस्र्ट भन्छन्, अनुवादमा जे हराएको थियो, त्यही त कविता थियो । तर, आख्यानको अनुवादमा चाहिँ धेरै विद्वान्हरू विश्वास गर्छन् । भाषिकसांस्कृतिक सानिध्यता र अनुवादकको साहित्यिक इमानदारिताका कारण हुनुपर्छ, उदयको नेपाली पाठमा पाठकले आत्मीय स्वर भेटाउन सक्छन् । यो अनुवाद नेपाली पाठकपिँढीमा भएको साहित्यिक पुनर्जन्म त हुँदै हो, मूल रचनासँगको सिर्जनात्मक संवाद पनि हो । मूल रचनालाई आत्मसात् गरी नयाँ लय, गति, ध्वनि दिनसक्नु नै अनुवादकको दायित्व हो । काव्यिक गद्यलेखन र फिल्म समीक्षामा रुचाइएका लेखक यज्ञशले यो दायित्व निर्वाह गरेर उदय प्रकाशका रचनामाथि कलात्मक न्याय गरेका छन् । उदय प्रकाशको प्राय: लेखनमा भुइँमान्छेको जीवनीगत कठिनाइहरू आउँछन् कथाको रूपमा । उनका रचनाले हामीलाई उत्तेजक र अलग आख्यानात्मक दुनियाँमा लगेर छोडिदिन्छन्, जहाँ परम्परागत कथात्मक संरचना र संवेदनाको रङ नै नयाँ बनिसकेका हुन्छन् । उदयलाई थाहा छ, परम्परासँग विचलन र द्रोहको सिर्जनात्मक चेष्टाले नै कुनै रचनाकारलाई अग्रगामी लेखक बनाउँछ । सत्ताले जनतालाई सधैँ एक प्रकारको मौनसंस्कृतिको आदिम गोरेटोमा हिँड्ने परम्परा पछ्याउन अभिप्रेरित गरिरहन्छ । तर, राज्यनिर्मित नैतिकतापरम्परामाथि प्राश्निक खुर्पा तेस्र्याउने लेखक मात्र सच्चा संस्कृतिकर्मी हुन सक्छ । तिनै संस्कृतिकर्मीहरूको उज्यालोमा समाजले परिवर्तनको मूल सडक भेटाउँछ । उदय उज्याला संस्कृतिकर्मी हुन् ।उदय प्रकाश भारतीय समाज र साहित्यको माटोमा जरा गाडेर बसेका पुरातन विचारविरुद्ध दृढतापूर्वक लेख्छन्, बोल्छन् । र, त भारतीय संस्थापनको आँखाको काँडा भइदिन्छन् उनी । उनी आफ्नो समाजको मूल समस्या ब्राह्मणवाद नै रहेको जिकिर गर्छन् । दलितवादी, ठाकुरवादी र ब्राह्मणविरोधीको आरोप निरन्तर बोकिरहेका छन् उनले । निर्मल वर्मा भन्थे, इतिहास र आलोचना संदिग्ध भइसकेको छ । उदय भन्छन्, आलोचना सत्ताको औजार बनिसकेको छ । आलोचनालाई समझले भन्दा संस्था र स्वार्थले धेरै काम गरेको छ । सत्तामुखी आलोचनाको निरन्तर सामना गर्दै प्रतिरोधी धारबाट लेख्छन् उदयप्रकाश ।भारतमा प्रतिभावान र युवा दलितमाथि समेत शक्तिको आडमा हुने शोषण बुझ्न मोहनदास पढ्नुपर्छ । आख्यानप्रति रहेको उदय प्रकाशको अनौठो रवैयाका कारण पाठकको दिमागमा लामो समयसम्म अनौठो झट्का परिरहन्छ । रचनामा रहेको आवेगको भिन्नता र तीव्रतालाई थाम्न कहिलेकाहीँ मुस्किल पर्छ पाठकलाई । तिरिक्ष र दत्तात्रय के दु:ख बाट पाँच कथा छनोट गरी अनुवाद गरिएको नेलकटर का सबै कथाले हामीलाई पृथक् रचनासंसारमा पुर्याइदिन्छन् । आख्यानात्मक प्रवाहमा बग्दाबग्दै यथार्थ र कल्पनाको दोभानमा डुबुल्की मारिसकेको पत्तो नै पाउँदैनौँ कहिलेकाहीँ । हामी उदयको न्यारेसनढाँचाको पूर्वअनुमान गर्नै सक्दैनौँ कि अब घटना र दृश्य कसरी अघि बढ्छ या रोकिन्छ ?उदय प्रकाशका प्राय: आख्यानको नाभिकीय शब्द हो, मृत्यु । मृत्यु जीवनको समाप्ति मात्र होइन, दार्शनिक प्रश्न पनि हो । जीवनका जटिल समस्यालाई ठम्याउन मृत्युबोध आवश्यक छ सायद । उदय भन्छन्, मृत्युबारे हामी कुनै निर्णय लिन सक्दैनौँ किनकि प्रकृतिको सबैभन्दा आदिम, चिरन्तन, स्पष्ट र विशुद्ध निर्णय नै मृत्यु हो । जसरी कुनै बेहद सुन्दर पेन्टिङमा प्रवेश गर्न सक्दैनौँ, हेर्न मात्र सक्छौँ । मृत्युलाई देख्न सक्छौँ, रोक्न सक्दैनौँ । र दोस्रो व्यक्तिको मृत्युमा प्रवेश गर्न पनि सक्दैनौँ । कुनै लेखकको संवेदनाविचारधारा निर्माणमा उसको जीवनीगत पृष्ठभूमि र अनुभवको पनि उत्तिकै जिम्मेवारी हुन्छ । उदय प्रकाशले बाल्यकालदेखि नै परिवारभित्रै मृत्युलाई नजिकबाट छामे । उनीभन्दा अगाडिका सबै बच्चा बितेको द्रवित कथा सुने आमाबाट । उनको एक मात्र जीवित भाइ पनि पोलियोग्रस्त भए । किशोरकालको संघार नटेक्दै उनका आमाबुबा बिते क्यान्सरले । आमा बितेकै रात संयोगले नेलकटर हरायो उदय प्रकाशको । र, उनले लेखेनेलकटर ।तिरिछमा उत्रने अति दारुण मृत्युचित्रणले सहरियाले बोकेको कठोरतालाई हामीसामु नङ्ग्याइदिन्छ । समयको घामपानीसँगै मानवीय सम्बन्धहरू निरपेक्ष र स्वार्थप्रेरित हुँदै गएको विकट चित्र कोरेको छ कथाले । उनका आख्यानभित्र वर्णित मृत्युमा जीवन्तताको आभास हुन्छ, यसमा विश्वनीयताका अनेक आधार छन् ।उदय प्रकाशको आख्यानको सशक्त पक्ष हो, अतीतमोह । अतीत यात्राबाट वर्तमानसँग काव्यिक संवाद गर्छन् उनी । नेलकटर संग्रहका कथाहरू पनि नोस्ताल्जियाका बाछिटाले भिजेर रसिला र मलिला भएका छन् । नोस्ताल्जिक रचनाप्रतिको उदयमोह थाहा लाग्छ, उनका अन्तर्वार्ता पढ्दा । आफ्नो पूरा साहित्य नष्ट हुँदै छ भने पनि छोटो कथा डिबिया लाई बचाउन चाहन्छु भनेका छन् उनले । फिल्म पनि सोही कथामा बनाउन चाहेको कुरा अर्को फरक प्रसंगमा उल्लिखित छ । नोस्ताल्जियाको प्रगाढ प्रतिविम्ब हो, डिबिया । अतीतमुखी रचनामा उदयको अनुभूतिको काव्यिक लहर अझ तीव्रतर देखिन्छ ।माक्र्सवाद, पुस्तक, ईश्वर र तमाखुलाई आफ्नो लत मान्ने उदय प्रकाश भन्छन्, लेखकहरू आफ्नो समयको सबैभन्दा अशक्त, अधिक सामाजिक अन्याय र दबाबले घेरिएका वञ्चित मनुष्यप्रति प्रतिबद्ध हुनुपर्छ, न कि कुनै विचारप्रति । यो भनाइ माक्र्सवादको साइनबोर्डमा झुन्डिएका अनेक रूढताप्रति लक्षित छ सायद । जर्मन कवि हान्स माग्नुस एंत्सेसबर्गरले भनेका छन्, माक्र्सवाद यदि जीवित छ भने आफ्नै आलोचक र निन्दकको कारण छ । यदि मेटिइरहेको छ भने यसको पछाडि उसकै अनुयायीहरूको भूमिका छ । सत्तापुँजी दोहन गरी स्वतन्त्र लेखकलाई तुच्छ उपहार दिने राजनीतिक दलप्रति तीव्र आक्रोश छ उदय प्रकाशको । सूत्रबद्ध जनवादप्रति न त उनको रुचि छ, न समर्थन । उनले कतिपय ठाउँमा खिल्लीसमेत उडाइरहेका हुन्छन् । उनी दलको झन्डाभन्दा दलित, गरिब, किसान र उत्पीडितको चीत्कारलाई सुम्सुम्याउँछन् आफ्ना रचनामार्फत ।आफूलाई मूलत: कवि ठान्ने उदय प्रकाशको कवितासंग्रह रात मे हारमोनियम मैले भर्खरै पढेँ । उदयका आख्यानको चुम्बकीयताले खिचेर नै उनको कवितामा पस्ने रहर पलाएको हो मभित्र । उनका कवितामा पनि आत्मसंघर्षसहितको नवीन युक्ति र गहकिलो विम्बको घनत्व छ । चर्चित कवि केदारनाथ सिंह भन्छन्, उदय प्रकाशका कथाको जादुई संसारमा प्रवेश गर्ने सबैभन्दा विश्वसनीय कुञ्जी उनको कवितासँग छ । जादुई यथार्थवाद आफैंमा परामामी शैली भए पनि यसको आधार वास्तविक यथार्थसँग जोडिन्छ नै । यसले वास्तविक यथार्थका जंघार छिचोल्ने र त्यसलाई अतिक्रमण गर्ने प्रक्रिया अपनाउँछ । उनको कथामा प्रयुक्त जादुई यथार्थवादले कहिलेकाहीँ पाठकलाई हतास र एक्लो पनि बनाइदिन्छ । पीडितप्रति सहानुभूति र उत्पीडनप्रति घृणा उत्पन्न गराउन नसक्ने हुनाले कथा व्यक्तिवादको गर्तमा खस्ने डर उत्तिकै छ । कथाका संघर्षशील नायकहरूले समाजका अर्का जुझारु व्यक्तिसँग नजोडिईकन एक्लै संघर्ष झेल्ने भएकाले उदयको जादुई यथार्थवाद पलायनवादी कित्तामा उभिने शंका र खतरा उत्तिकै छ ।तर, भारतीय समाजमा रहेको भ्रष्टतालाई उनी निरन्तर प्रहार गरिरहन्छन् । राज्यसत्ताको आडमा गरिने भ्रष्ट नाफाखोरको सग्लो तस्बिर दिल्लीका पर्खाल मा टाँगिदिएका छन् उदय प्रकाशले ।उदय प्रकाशका कथाहरू एकै अर्थको साँघुरो कुइनेटामा गएर खुम्चिबस्दैनन्, बरु बहुल अर्थका अनेकौँ हाँगाबिँगायुक्त हरियो रूख भएर पाठकीय मनमा ढकमकिन्छन् । उनका नायक नितान्त भिन्न हुन्छन् । एब्नर्मल जस्तो लाग्ने उनका प्राय: नायकप्रति हाम्रो मनमा न पूर्ण सहानुभूतिको मुना पलाउँछ, न घृणाको आगो नै बल्छ । कहिले सहानुभूतिजस्तो कहिले वितृष्णाजस्तो भावनात्मक दोबाटोमा उभिन पुग्छौँ हामी ।शान्त पाठकको मनमस्तिष्कमा हलचल उब्जाउने तागतदार पुस्तक हो, नेलकटर । नेलकटरले पाठकसँग संवाद मात्र गर्दैन, बोधो बनिरहेको हाम्रो मर्ममा अनेक अमूर्त प्रश्नको आलपिनले घोचिरहन्छ निरन्तर । सत्ताको मैमत्तस्वार्थले किचिएका उत्पीडित पात्रको हराएको बोलीप्रति हामीलाई चिन्तित त बनाउँछ नै । साथै, वैयक्तिक संवेदनाको नौलो रङ पनि छ्यापिदिन्छ पाठकीय मनोदशामा । प्रेमचन्दलाई कोसेढुङ्गा मान्ने हिन्दी आख्यानमा उदय प्रकाशको उदय निकै अर्थपूर्ण छ । असद जैसीले कतै भनेका छन्, उदय प्रकाश आएपछि सम्पादक, समीक्षक र विमर्शकारले जरुरी दुश्मन भेटाएका छन्, जसको धेरै समयदेखि प्रतीक्षा थियो । भनिन्छ, उदय प्रकाशलाई छोपेर समकालीन हिन्दी कथामाथि सही ढंगले बहस गर्नै सकिँदैन । उदयको अध्ययनशीलता, आलोचनात्मक चेतयुक्त प्रस्टता, कथावाचनशैली आदिका कारण उनको लेखक अनुहार बोल्ड भएको हो । उनको आख्यानीय वस्तु, अन्तर्वस्तु, शिल्पशैली आदिबाट नेपाली साहित्यकारले सिक्नुपर्ने कुरा छन् धेरै । उदय प्रकाशको नेपाली अवतार अनेक कोणबाट स्वागतयोग्य र प्रभावकारी दुवै देख्छु । यत्ति भनूँ, नेलकटर र मोहनदास खोजेमा उदय प्रकाशको शक्ति हात लाग्नेछ । कसैका लागि उदय प्रकाश नसा बनिदिन पनि सक्छ ।"
रंगमञ्चको नालिबेली,"पाँच सय बीस पृष्ठको यो पुस्तक नेपाली रंगमञ्चका विषयमा पूर्णचाहिँ छैन । पुस्तक पल्टाउँदै जाँदा रंगमञ्चका नसमेटिएका धेरै प्रसंगहरू भेटिन्छन् । रंगमञ्चको विकास र उत्थानका लागि दूरदराजमा बसेर साधनारत केही कलाकार र निर्देशक छुटेका पनि छन् । प्राचीनकालदेखि नै विभिन्न जातजातिमा परम्परागत रूपमा हुँदै आएका नाटकहरूबारे पुस्तक मौन छ । गुरुङ, मगर, राई, लिम्बूका नाटयकर्म समेटिन सकेको छैन । र, पनि नेपाली रंगमञ्चबारे अध्ययन गर्न एउटा ठूलो आधार यस पुस्तकले तयार पारेको छ । केही पनि नहुनुभन्दा केही त भयो हो, यो पुस्तकको सौन्दर्य पनि यही हो ।"
अभूतपूर्व,"धनगढी क्रिकेट लिग (डीसीएल) र धनगढी प्रिमियर लिग (डीपीएल) मा केही समानता रहे । डीसीएल स्थानीय स्तरको भए पनि अक्सनमार्फत गरिएको नेपालको पहिलो प्रतियोगिता थियो । सबै राष्ट्रिय खेलाडीले नखेले पनि यसले नेपाली क्रिकेटको नक्सा कोरेको थियो । अन्यलाई ठूला प्रतियोगिता आयोजना गर्न ढोका खोलिदिएको थियो । सुदूरपश्चिमाञ्चल एकेडेमी (एसपीए) ले डीसीएल आयोजना गर्नुअगाडि ४ संस्करण एसपीए कप आयोजना गरेको थियो । कलेजका टिमले भाग लिने भए पनि यसमा प्राय: सबै राष्ट्रिय स्तरका खेलाडी सहभागी हुन्थे । यही बीचमा धनगढी क्रिकेट एकेडेमी (डीसीए) को जन्म भयो । एसपीए कप र डीसीएललाई समायोजन गरी डीसीएले एसपीएसँग मिलेर नेपाली क्रिकेटको सर्वाधिक धनराशि पुरस्कारको डीपीएल आयोजना गरेको हो । स्थानीयबाट यसपटक अक्सन राष्ट्रिय स्तरको बनाइएको थियो । डीसीएलमा स्थानीय टोलीहरूले फ्रेन्चाइज लिई प्रतिस्पर्धा गरेका थिए । टिम चौराह धनगढी डीसीएलको विजेता थियो । डीसीएल खेलेका टिम चौराह धनगढी र सीवाईसी अत्तरिया मात्र डीपीएलमा सहभागी भए । डीपीएलको स्वरूप ठूलो छँदै थियो । त्यसमा नेपाली क्रिकेटलाई विकेन्द्रीकरण गर्नुपर्छ भन्ने मान्यता बोकेको डीसीए र यसका अध्यक्ष सुवास शाहीले डीपीएललाई सिटी कन्सेप्ट अनुसार अगाडि बढाउने प्रयास गरे । विराटनगर किंग्स, काठमाडौं गोल्डेन्स, रूपन्देही च्यालेन्जर्स र कञ्चनपुर आइकोनिक डीपीएलमा थपिएका टिम थिए । डीपीएल पनि स्थानीय टोली टिम चौराह धनगढीले जित्यो । अर्को समान्ता के थियो भने टिम चौराहले जति तनाव र समीकरणको जोडघटाउ दुवै लिगमा सायदै अरूले भोगे । डीसीएलमा एक टोलीले अर्को टोलीसँग राउन्ड रोबिन लिगमा दुईपटक खेलेका थिए । टिम चौराहले हसनपुर र क्याम्पस रोडसँगको पहिलो दुई खेल जितेको थियो । त्यसपछि टोलीले लगातार ५ खेल जित्न सकेन । अत्तरियासँगको खेलमा पानी परेर रद्द भएकोबाहेक अन्य सबैमा पराजय भोगेको थियो । सन्तोषी टोलसँगको अन्तिम खेल ठूलो अन्तरमा जिते मात्र टिम चौराह प्ले अफमा पुग्थ्यो । नभन्दै टिम चौराहले २ सय १० रन बनाउँदै खेल जितेर दोस्रो चरण पुग्यो । फाइनलमा अत्तरियालाई सुपर ओभरमा पराजित गरी टोलीले प्रतियोगिता नै जित्यो ।सायद टिम चौराहलाई परिको कथाजस्तो लाग्ने घटनाक्रम बढी मन पर्छ । डीपीएलको पहिलो तीन खेलमा हारेपछि टिम चौराहको प्लेअफमा पुग्ने सम्भावना गणितीय हिसाबमा मात्र बाँकी थियो । प्रतिशतको हिसाबमा पनि घरेलु टोली प्रतियोगिताबाट बाहिरिने ९० प्रतिशत तय भइसकेको थियो । बाँकी १० प्रतिशतका लागि जादू हुनुपथ्र्यो । जस्तो दोस्रो चरण पुग्ने सम्भावना बलियो भएको अत्तरिया आफ्नो अन्तिम खेलमा कञ्चनपुरसँग ठूलो अन्तरमा पराजित हुन पथ्र्यो । त्यसबाहेक टिम चौराहले पहिलो चारै खेल जितेको रूपन्देही च्यालेन्जर्सलाई ठूलो अन्तरमा पराजित गर्नुपथ्र्यो । टिम चौराहले त्यहीअनुरूप नतिजा निकाल्यो । असम्भवलाई सम्भव बनायो । राउन्ड रोबिनको अन्तिम दुई खेल जितेर प्लेअफ पुगेको टिम चौराहले त्यसपछि अर्को ३ खेल जित्दै उपाधि नै जित्नु साँच्चिकै परिको कथाजस्तै थियो । यी दुवै यात्रामा मैदानभित्र र डग आउट का साक्षी हुन् दीपेन्द्र थापा । डीसीएलको फाइनलमा उनले ३९ रन बनाएका थिए । यसपटक कमै मौका पाएका उनको अनुभव थियो, त्यत्तिखेर सामन्य हिसाबले खेलिन्थ्यो, यसपटक योजना बनाएर खेलियो । म्याच हारे पनि यसपटक अघिल्लो चरणमा पुग्ने आशा रहिरहन्थ्यो । पहिला त्यस्तो सम्भावना हुँदैन्थ्यो ।नेपाली राष्ट्रिय टोली एवं टिम चौराहका कप्तान पारस खड्कासँग सुदूरपश्चिममा खेल्दाको अनुभव पृथक् छ । २०६७ मा छैटौं राष्ट्रिय खेलकुदमा नेपाल एपीएफ क्लबबाट उनले सुदूरपश्चिमाञ्चलसँग सेमिफाइनल खेलेका थिए । महेन्द्रनगरमा भएको त्यो खेलपछि दर्शकहरूले उनको टोलीलाई घेरेका थिए । त्यो दिनको अनुभवबारेमा उनले भने, सुदूरपश्चिममा क्रिकेटको ठूलो क्रेज छ । सेमिफाइनल खेल जितेपछि मैदानबाट बाहिर निस्किन खोज्दा मलाई बक्सिङको रिङबाट बाहिर निस्किएजस्तो भएको थियो ।यसअघि धनगढीमा एसपीए कप र डीसीएल हुँदा पनि दर्शक भरिभराउ हुन्थे । खुला मैदानमा दर्शकलाई व्यवस्थापन गर्नु आयोजकलाई ठूलो चुनौती बनेको थियो । पहिलोपटक धनगढीमा सबै राष्ट्रिय खेलाडी ओर्लिएका थिए । तर नेपाल ११ र धनगढी ११ को च्यारिटी खेल तथा टिम चौराह धनगढी र विराटनगर किंग्सबीचको फाइनल खेलमा बाहेक विगतको तुलनामा दर्शक संख्या कम थियो । गर्मी तथा स्कुल, कलेज बिदा भएका कारण दर्शक मैदानमा आउन नसक्नु कारण आयोजकले दिएका थिए । फाइनलमा झन्डै ४ हजार दर्शक थिए । स्थान अभावमा आयोजकले झन्डै दुई हजार दर्शकलाई गेटबाटै फर्काउन परेको थियो । त्यसमा ३ हजार दर्शक टिकट काटेर मैदान आएका थिए । २ लाख १० हजार रुपैयाँ फाइनलको टिकट बिक्रीबाट उठेको रकम थियो । डीपीएल टिकट विक्रीबाट कुल ५ लाख ८६ हजार ८ सय ५० रुपैयाँ उठेको थियो । राष्ट्रिय स्तरको प्रतियोगितामा नेपालमा यो निकै ठूलो गेट मनी हो । आयोजकले त्यसमध्येको १ लाख ३७ हजार प्रस्तावित ड्रिम फाप्ला मैदान निर्माणका लागि, ७० हजार रोयल्टी मार्फत टिमका लागि र ९३ हजार रुपैयाँ स्व अर्जुन खड्काको परिवारका लागि प्रदान गरेको थियो । दुई वर्षअगाडि निधन भएका खड्का डीसीएका प्रशिक्षक थिए । सबै ६ टोली कप्तानले उनको परिवारका लागि जनही ५ हजार प्रदान गरे । प्रतियोगिता भइरहँदासम्म पारस र विराटनगरका कप्तान शरद भेषावकर गर्मी ठूलो विषय नभएको बताउँदै धनगढीभन्दा गर्मी श्रीलंका, मलेसिया र यूएईमा खेलेको उदाहरण दिन्थे । फाइनल पुग्दा भने गर्मीले केही हदसम्म पारस गलिसकेका थिए । फाइनल पुग्दासम्म शरदको टिमले भन्दा पारसको टिमले एक खेल बढी खेलेको थियो । फाइनलको अघिल्लो दिन भने पारसको भनाइ थियो, यो गर्मीमा कम खेलेकै ठीक छ ।टिम चौराहले मैदानको ढोकामा आफ्नो टिमको जर्सी बेचेको थियो, जसमा अधिकांशमा पारस ७७ लेखिएको थियो । टिम चौराहका समर्थकले आफ्नो टिमलाई भन्दा राष्ट्रिय टोलीका कप्तान पारसको छविलाई माथि राखेको जस्तो देखिन्थ्यो । फाइनलमा पूरै दर्शक टिम चौराहको हुने निश्चित थियो र यसले कस्तो प्रभाव पार्छ भन्ने प्रश्नमा शरदको उत्तर थियो, हाम्रो पनि ३ जना समर्थक आउँदै हुनुहुन्छ । उनको भनाइ फाइनल हेर्न आइरहेका विराटनगर टिमका मालिक पारस लुनिया र उनकी श्रीमती तथा खेलाडी एवं सहमालिक प्रफुल्ल वैद्यमा थियो । कनेक्टिङ उडान मिलाउन नसकेपछि लुनिया दम्पती धनगढी आउन नसक्दा वैद्य फाइनलमा विराटनगरको एक्लो समर्थकजस्तो देखिएका थिए । विकेट डीपीएलमा सर्वाधिक चासो गरिएको विषय बन्यो । सानो स्कोर बनेपछि प्राय: दोष पिचमाथि थुपारिन्थ्यो । आयोजकले डीपीएल सुरु हुनु तीन महिनाअघि क्युरेटर अजय पाण्डेलाई बोलाएर अञ्चल प्रहरी कार्यलय मैदानमा पिच बनाएको थियो । शरदको भनाइ थियो, तीन महिनामा पिच बनाउन जुन प्रयास गर्नुभयो, त्यो सराहनीय छ । तीन महिनाभित्र फ्ल्याट पिच बनाउन सजिलो हुँदैन, जुन कन्डिसन छ त्यसमै समाहित गर्नुपर्छ । ठूलो स्कोर पनि बनिरहेको छ । खेल्नै नसकिने विकेट भने होइन । ब्याट्सम्यानले जिम्मेवारी लिएर खेलेको भए अझ रन बन्थ्योजस्तो मलाई लाग्छ ।यसमा पारस पूर्ण रूपमा सहमत थिए । उनले विकेट केही असहज भए पनि ब्याट्सम्यानले त्योअनुरूपको खेल्न नसकेको भाव राखे । ब्याटिङमा राम्रो स्कोर बनाएपछि दोस्रो इनिङ्सअगाडि नै टिम चौराह उपाधिको नजिक पुगेको थियो । भेट्रान देब्रेहाते स्पिनरद्वय शक्ति गौचन र वसन्त रेग्मीलाई आराम दिई गत महिना नेपालले बंगलादेशमा एसीसी इमर्जिङ टिम्स कपमा प्रतिस्पर्धा गरेको थियो । उनीहरूको अनुपस्थितिमा मौका पाउँदा भुवन कार्की र सुशन भारीले राम्रो सम्भावना देखाएका थिए । यसले नेपाली क्रिकेटमा स्पिनरहरूको राम्रो प्रभाव देखाएको थियो । डीपीएलले स्तरीय स्पिनरलाई थप उजगार गरिदियो । डीपीएलमा सर्वाधिक विकेट लिने ५ खेलाडीको सूचीमा ४ स्पिनर नै थिए । त्यसमा शीर्ष दुई विकेट लिने सुशील कँडेल र साहेव आलम अझै राष्ट्रिय टोलीमा पुगेका छैनन् । मतलब स्तरीय स्पिनर कुनै कमी छैन । तर त्योअनुरूप उनीहरूलाई खेल्न ब्याट्सम्यानको तयारी देखिएन । विकेटमा केही उछाल थियो, कमै मात्र बल बसेर आउथ्यो । अत्तरियाका कप्तान ज्ञानेन्द्र मल्लले राम्रो बलिङ मानिएको रूपन्देही च्यालेन्जर्ससँगको खेलमा ४ छक्का प्रहार गरेका थिए । उनी सो खेलमा स्पिनर साहेबको टप स्पिन बलमा स्लिपमा क्याच भए । अर्थात् त्यो विकेटमा खेल्न सजिलो थिएन । ब्याट्सम्यानको तयारी पनि सोअनुरूप थिएन । हाम्रो कमजोर ब्याटिङलाई डीपीएलले थप प्रस्ट्याइदिएको थियो । पहिलो चरणमा टस जितेपछि म्याच जितिन्छ भन्ने मानसिकता प्राय: टोलीको देखिन्थ्यो । पहिला ब्याटिङ गर्दा १ सय २५ रन पनि सुरक्षित स्कोर बनेको थियो । यसको दोष विकेट कमजोर भएकाले पाएको थियो । शरदको विराटनगरले दुई ठूला खेलमा विजयी लक्ष्य पछ्याएपछि अन्य टोलीबाट पहिला ब्याटिङ गरेपछि मात्र खेल जितिन्छ भन्ने भ्रम हटेको थियो । प्रतियोगिता अगाडि बढेसँगैं विकेटले राम्रो रूप दिन सुरु गरेको थियो । रूपन्देही डीपीएलमा सबैभन्दा बलियो बलिङ टोली थियो र सुरुको लगातार ४ खेल जित्दा शक्ति गौचनको टोलीले यही बलिङ हतियार बनाएको थियो । रूपन्देहीको ब्याटिङमा खास चमक थिएन । टोलीका ब्याट्सम्यान अन्तिम थापा पनि यो मान्न तयार थिए । सुरुको चार खेल जितेको रूपन्देही त्यसपछिका तीन खेल हारेर प्रतियोगिताबाट बाहिरिन पुग्यो । पारसको टिम चौराह ठ्याक्कै त्यसको विपरीत थियो । पहिलो तीन खेल हारेको टिम चौराहले त्यसपछिको ५ खेल जित्दा सकारात्मक ब्याटिङ र ब्याट्सम्यानले लिएको मौका नै त्यसको आधार थियो ।"
देहरादूनमा मिनी नेपाल,"नालापानी किल्लाले बाँधेको समाजदेहरादूनमा करिब ७ लाख नेपालीको बसोबास रहेको अनुमान छ । तीमध्ये अधिकांश भारतीय सेनामा कार्यरतका परिवार हुन् । उनीहरू सबैलाई ऐतिहासिक नालापानी किल्लाले एकताको सूत्रमा बाँधेको छ । सबै गोर्खाली किल्ला संरक्षणमा जुटेका छन् । वर्षको एकपटक नालापानी मेला लाग्छ । सालको एकनासे वन छिचोल्दै डाँडाको टाकुरामा रहेको त्यो ऐतिहासिक किल्लामा पुग्दा पाका पुस्ता तन्नेरीलाई नेपाली बहादुरीका अनेक किस्सा सुनाइरहेका हुन्छन् ।गत वर्ष अक्टोबरमा भब्यताका साथ मनाइयो, दोस्रो गोर्खा शताब्दी । देहरादून बजारभन्दा १२ किलोमिटरमाथिको टाकुरामा रहेको किल्लामा सांस्कृतिक कार्यक्रम गरियो । हाम्रा पुर्खाहरू अंग्रेजको पालादेखि नै यहाँ बस्दै आएका हुन्, उत्तराखण्ड भूतपूर्व सैनिक निगम लिमिटेडमा लेखापाल पदमा कार्यरत रवि राना भन्छन्, नालापानीमा हाम्रा पुर्खाले वीरतापूर्वक लडेको इतिहास अहिले पनि साक्षी छ । त्यही इतिहासले यहाँका गोर्खालीलाई एकताबद्ध बनाएको छ ।सन् १८१४ मा ३ हजार ५ सयभन्दा बढी अंग्रेज सेनासँग बलभद्र कुँवर नेतृत्वको नेपाली फौजले वीरतापूर्वक लडेको थियो । ५६ सय नेपाली महिला र बालबालिका मात्र थिए, बलभद्र नेतृत्वको फौजसँग । तैपनि नेपाली फौजले उच्च कौशल र बहादुरीका साथ लडेको किल्लास्थित शिलालेखमा उल्लेख छ । अंग्रेज सेनाको नेतृत्व मेजर जनरल रबर्ट रोल जिलेस्पीले गरेका थिए । हातहतियारले सुसज्जित अंग्रेज सेनालाई घरेलु हतियार खुकुरीले नै प्रतिकार गरेको थियो नेपाली फौजले । ३४ पटक विफल नै पारिदिएको थियो । अन्त्यमा केही सीप नलागेपछि अंग्रेज सेनाले सहस्रधाराबाट नालापानी किल्लामा पुग्ने खानेपानीको स्रोत नै बन्द गरेको सियो ।खलंगा विकास समिति गठन गरेरै नालापानी किल्लाको संरक्षणमा जुटेका छौं, रवि राना भन्छन्, ३ वर्षयता संरक्षणले गति लिँदै गएको छ । इतिहासलाई बचाइराख्ने दायित्व हामी सबैको हो । देहरादून सहरदेखि किल्लासम्मको वनक्षेत्रसमेतको १२ किलोमिटर बाटो कालोपत्रे गरिएको छ । समितिले खलंगासँगै सहस्रधाराको संरक्षणमा पनि जोड्दिएको छ । अहिले समितिले हरेक वर्ष खलंगामा सांस्कृतिक कार्यक्रम गरेर बलभद्रको फौजलाई सम्झिने गरिन्छ ।कञ्चनपुरस्थित उद्योग वाणिज्य संघ र देहरादूनको व्यापार मण्डलले पहिलोपटक आयोजना गरेको थियो, इन्डोनेपाल व्यापार मेला तथा पर्यटन महोत्सव । महोत्सवमा नेपाली कलासंस्कृति झल्कने स्टल आकर्षणका केन्द्र थिए । देहरादूनमा बसोबास गर्ने नेपालीभाषीहरूले तिनलाई औधि मन पराए । नेपाली सांस्कृतिक कार्यक्रम अर्को आकर्षण थियो । मेला सुरु भएको दिनदेखि नै नेपालीभाषीको थेगिनसक्नु भीड थियो । यस्ता मेलामहोत्सव निरन्तर भइरहनुपर्छ, उनै ८३ वर्षीय प्रेम पुल्ला थापा भन्दै थिए, आफ्नै गाउँघरमा पुगेको अनुभूति भयो । उस्तै संस्कृतिसभ्यता र भौगोलिक बनावट भएको उत्तराखण्डले औद्योगिक क्षेत्रमा मारेको फड्कोबाट धेरै कुरा सिक्न सक्छौं, उद्योग वाणिज्य संघ कञ्चनपुरका अध्यक्ष सुरेश रावल भन्छन्, अनुभव आदानप्रदान र यताका व्यापारीलाई नेपालका लगानीका क्षेत्र चिनाउने काम भएको छ । आगामी दिनमा पनि यस्ता कार्यक्रमलाई निरन्तरता दिन्छौं ।"
बिग सट खेल्दै बाहुबली २,"बाहुबली : द बिगिनिङ हेरिसकेका दर्शकका लागि बाहुबलीलाई कटप्पाले किन मार्यो ? भन्ने क्लाइमेक्स थाहा पाउन झन्डै दुई वर्ष कुर्नुपर्यो । शुक्रबारदेखि एसएस राजामौली निर्देशित बाहुबली को दोस्रो तथा अन्तिम भाग रिलिज भएको छ । भारतभित्र मात्रै कीर्तिमानी ६५ सय पर्दामा एकसाथ रिलिज भएको बाहुबली : द कन्क्लुजन ले दर्शकका लागि केवल बाहुबलीलाई कटप्पाले मार्नुको जवाफ मात्रै लिएर आएको छैन, भारतीय फिल्म उद्योगका लागि यसअघि नभएका कैयन नयाँ कुरा बोकेर आएको छ । फिल्म रिलिजपूर्व नै बाहुबली २ ले पाँच सय करोड भारु कमाइसकेको छ । टीभी प्रदर्शनी अधिकारका लागि मात्रै सोनीले ५१ करोड भारु खर्चिएको छ, जुन हिन्दी डब फिल्मका लागि सर्वाधिक हो ।इन्डियन इपिक फिल्म बाहुबली २ तमिल, मलायालम, तेलुगु र हिन्दी गरी चार भाषामा रिलिज गरिएको छ । प्रभास, राणा दग्गुबाती, अनुष्का सेट्टी, तमन्ना भाटिया, सत्याराज, राम्या कृष्णनलगायतका कलाकारको मुख्य भूमिका रहेको बाहुबली २ खासगरी कला र प्रविधिको अभूतपूर्व संयोजनका कारण बढी चर्चामा छ । बाहुबली १ को क्लाइमेक्स अझै पनि दर्शकको मनबाट हट्न नसकिरहेका बेला निर्देशक राजामौलीले यसपटक मिहिनेत झन् बढाएका छन् । २० मिनेट लामो क्लाइमेक्सका लागि मात्रै उनले पहिलेभन्दा दोब्बर ३० करोड भारु खर्चिनुले पनि यसैको संकेत गर्छ । फिल्मको क्लाइमेक्स लार्जर द्यान लाइफ बनाइएको छ । जसका लागि सीजीआई (कम्प्युटर जेनेरेटेड इमेजनरी), भीएफएक्स प्रयोगको सहारा लिइएको छ । फिल्मका सिनेमाटोग्राफर केके सेन्थिलकुमारका अनुसार त यसपटकको सीजीआईको क्वालिटी बाहुबली १ को भन्दा कैयन गुणा राम्रो बनेको छ । उनले पहिलो भागमा सीजीआई मेकिङमा केही कमजोरी देखिएको खुलासा गर्दै यसपटक खोटरहित भएको दाबी गरेका छन् ।त्यसो त कलाकारको मिहिनेतको पनि यति बेला खुब तारिफ भइरहेको छ । अमरेन्द्र बाहुबलीको मुख्य भूमिकामा देखिएका प्रभासले तीन वर्षभन्दा बढी समय एउटै चरित्रका लागि खर्चिए । चार वर्षदेखि अन्य कुनै फिल्म खेल्न सम्झौता पनि गरेनन् । प्रभासको समर्पणबाट खुसी देखिएका निर्देशक राजामौली भन्छन्, कुनै एक कलाकार जो आफ्नो चरित्रप्रति विश्वास गरेर तीन वर्षभन्दा बढी समय खर्चिन सक्छ भने मलाई देखाउनुहोस् । मैले बाहुबलीका लागि प्रभासबाहेक अर्को कुनै विकल्प नै देखिनँ । हुन पनि प्रभासले बाहुबली फ्रेन्चाइजको सुटिङका लागि मात्रै छ सय दिन दिएका थिए ।बाहुबली १ मा १५ सय फिटको झरनाले काफी चर्चा पाएको थियो । फिल्मका प्राविधिकलाई उक्त झरना बनाउन नै झन्डै दुई वर्ष लागेको थियो । त्यस्ता झन्डै ९० भन्दा बढी दृश्य सीजीआईमार्फत् बनाइएका थिए । बाहुबली २ मा दोब्बर पारिएको बताइएको छ । दुई हजार कलाकारले पाँच सयभन्दा बढी युनिटको सहायतामा एक सय २० दिनसम्म क्रोमा मात्रै खिचिएको छ ।रोचक त के भने, साढे दुई मिनेट लामो ट्रेलर बनाउनै फिल्म युनिटले चार महिना लगाएको थियो । त्यसो त लामो समय ट्रेन्डिङमा रहेको ट्रेलरले नै पनि कैयन रेकर्ड्स कायम गरेको छ । प्रचारमा समेत खरो उत्रिएको बाहुबली २ ले फिल्मसँगै यसै कथामा आधारित रही लिखित तीन किताब पनि ल्याएको छ भने टीभी सिरिज र एनिमेसन फिल्मको पनि योजना बनाइएको छ ।इन्जिनियरिङका विद्यार्थी प्रभास तेलुगु फिल्मका सुपरस्टार हुन् । बाहुबली का लागि उनलाई २४ करोड भारु पारिश्रमिक दिइएको थियो । जसमा डेढ करोड भारु त उनले बडी बनाउनमै खर्चिएका थिए । फिल्ममा प्रभासले ३० केजी थपेर १५० केजीको शरीर बनाएका छन् । उनले र भल्लालदेवको भूमिकामा रहेका अर्का अभिनेता राणा दग्गुबातीले भयानक शरीरका लागि काफी वजन बढाएका थिए । दुईपटक राष्ट्रिय अवार्ड जितिसकेका निर्देशक एसएस राजामौलीले यसअघि पनि मगधीरा, इगा जस्ता ब्लकबस्टर्स फिल्म दिएर आफूलाई अब्बल दर्जाको प्रमाणित गरिसकेका हुन् । बाहुबली १ पछि भने उनको प्रभाव बलिउड हुँदै विश्व बजारसम्म फैलियो । बाहुबली २ लाई अन्तिम भाग भनेका राजामौलीले हालै बाहुबली ३ समेत बन्ने घोषणा गरेका छन् । ट्वीटरमार्फत् प्रस्ट्याउँदै उनले बाहुबली ३ पनि दुई भागको हुने तर उक्त सिरिज बाहुबली फ्रेन्चाइज भने नहुने जिकिर गरेका छन् ।"
सपनाको सहरका निर्माता,"धादिङको उत्तरी लापा१ कपुरगाउँबाट विस्थापित भएर ढोला आएका तामाङ समुदायको नमुना बस्ती उपराष्ट्रपति नन्दबहादुर पुनले हस्तान्तरण गरेपछि बस्ती निर्माणका अभियन्ताको खोजी भयो । त्यहाँका ३१० परिवारलाई सपनाको सहर बनाइदिने एउटै नायक थिए दिनेश तामाङ, ३८ । बस्ती चटकमा बसेको होइन, पूरापूर २२ महिना लाग्यो, बस्तीका बाँकी काम पूरा गर्न दुई दिनका लागि काठमाडौं टेकेका दिनेश भन्दै थिए ।२२ महिनाको परिश्रमले बनाएको बस्तीबारे किन समाज बेखबर भयो । हातहातमा मोबाइल छन्, फेसबुक, ट्वीटरजस्ता सामाजिक सञ्जालमा नजोडिएका कोही छैनन् । गाउँसम्म पुगेको राज्य छ । तर, पूरै चटकेले बनाएजस्तै भव्य घर बनेपछि मात्रै ढोलाको बस्ती मिडियामा उभिए ? धेरै लेखपढ गर्न जान्दैनन्, उनले गाउँलेको चित्रण गरे, सबका सब लेम्यान हुन् । उसो भए ती ग्रामीण जनतालाई नेतृत्व गर्ने दिनेशचाहिँ को हुन्, जसले झन्डै १६ करोड रुपैयाँको नमुना आयोजना पूरा गरे । कपुरगाउँमा जन्मिएका दिनेशको परिवार काठमाडौंमा थियो । एसएलसीपछि पढाइ रोकिएका उनले एक क्यानेडियन महिलाको सहयोगमा हेल्थ असिस्टेन्ट (एचए) पढ्न स्कलरसिप पाए ।काठमाडौंको शंकरापुर एकेडेमीमा एचए अध्ययनको अन्तिमतिर दिनेश आफ्ना डेढ दर्जन साथीहरूसित सिन्धुपाल्चोकको नवलपुरमा थिए । २०७२ वैशाख १२ मा कम्युनिटी डायग्नोसिस्ट मै रहेका बेला एक्कासि धर्ती काप्यो । घरहरू एकपछि अर्को भत्किए । शान्त रूपमा काम गर्दै गरेको नवलपुर कोलाहलमय भयो, ठ्याक्कै दुई वर्षअघि फर्कंदै दिनेशले भने, हाम्रा दुई बहिनीको ज्यान गयो, १३ जना घाइते भए ।दिनेश कसोकसो सकुशल जोगिए । तत्कालै घाइतेको उद्धार गरेर काठमाडौं ल्याए । काठमाडौंमा एक छोरा एक छोरीसित बस्दै आएकी श्रीमतीलाई सम्पर्क गरे । सुरक्षित रहेको जवाफ पाएपछि उनले लापातिर सम्पर्क गरे । लापामा चार जनाको ज्यान गएछ । केही घाइते भएछन् । आफन्तजनले दिनेशलाई खबर गरे, तर, सग्लो घर एउटै छैन, खानेकुरा माटो भएको छ ।दिनेशकै पहलमा घाइतेलाई काठमाडौं ल्याइयो । काठमाडौंकै अस्पताल धाएर उपचार बस्दोबस्त मिलाएर एक सातापछिको शनिबार उनी लापा पुगे । गाउँ त धाँजा फुटेर बसिनसक्नु भएको रहेछ, सुक्खा पहिरो गइरहने, उनी सम्झन्छन्, ९९ वर्षका बाआमाले पनि बस्न सकिएन सार्देऊ न बाबु भनेर गुहार गर्नुभयो ।दिनेशले गाउँको इतिहास पल्टाए । कपुरगाउँमा २०११ सालमा पहिरो जाँदा ३५ जनाको ज्यान गएको रहेछ । हराइरहेका ७ जना भेटिएनन् । यो त पुर्खाहरूले सुनाए, ५५ सालमा त उनी आफैंले पनि भोगे । पहिरोले पूरै गाउँ नै ४ महिना विस्थापित भएर फर्किएको हो ।घर छैन, बारी छैन । खुला आकाशमा सुतौं भने माटो पनि छैन । सबै धाँजा फुटेर डरमर्दो छ । मेरो मनमा लाग्यो अब गाउँ नसारी हुँदैन, उनलाई त्यति बेलै लागेको थियो, यसपटक सार्छु, सार्छु ।तत्कालै बस्ती सार्न सम्भव थिएन । राहत र उद्धारमा खटिएँ । सेर्तुङ, तिप्लिङलगायतका गाउँबाट पनि घाइतेलाई ल्याउने, राहत पुर्याउने काममा खटिए । हामी विस्थापितलाई राज्यले नै स्थानान्तरण गर्छ भन्ने आशा थियो, तर एक महिनासम्म पनि सार्न खोजिएन, उनले भने, बरु स्थानीय प्रशासनले सार्वजनिक वा व्यक्तिको जग्गामा बस्न मात्रै आह्वान गर्यो । प्रशासनले दीर्घकालीन सोचेन भन्ने लागेपछि दिनेशले काठमाडौंमा आएर उनलाई एचए पढाइदिने क्यानेडियन संस्था चाइल्ड हेभन इन्टरनेसनलकी बोनी क्यापिचिनालाई बिन्ती बिसाए । गाउँको बिजोग अवस्था झल्कने १२ मिनेटको भिडियो मोबाइलबाटै देखाए । ९ मिनेट हेरेपछि क्यानेडियन महिलाले सोधिन् म तिमीलाई के गर्न सक्छु ? दिनेशले तत्कालै भनिहाले गाउँलेलाई सार्न जग्गा किनिदिनुपर्यो ।क्यापिचिनाले उनका लेखापाललाई १५ लाखको चेक दिनेशको नाममा काटिदिनू भनिन् । उनको सर्त थियो सबैभन्दा जोखिममा रहेकालाई मात्रै सार्नू । लगत्तै धादिङ पुगेका दिनेश जग्गा खोज्दै ढोला पुगे । २६ घरलाई पुग्ने प्लट किने र सारिहाले । तर अरू गाउँलेले चित्त दुखाए, आधा गाउँ सार्ने, हामीचाहिं यहीँ मर्नु ? भूकम्पपछि क्यापाचिनाको नेपाल आउजाउ बाक्लै भएको थियो । उनी नेपाल आएका बेला भेटेर फेरि दिनेशले भने आमा, २६ परिवारको तपाईंलाई आशीर्वाद छ, तर अरूले पनि धेरै गुनासो गरे ।क्यापाचिनाले दोमन नगरी फेरि १४ लाख दिइन् । १४ लाखले ढोलामै अर्को प्लट किने र २९ परिवारको बस्ने बन्दोबस्त मिलाए ।ससाना त्रिपाल जम्मा गरेर अस्थायी टहरा बनाइदिए । खाली खुट्टा आएकालाई चप्पल किनिदिए । सहयोग गर्नेहरूलाई खोजीखोजी गाउँसम्म पुर्याए ।भूकम्पको केन्द्र बारपाकमा राहत धेरै भएर कहाँ पुर्याऊँ भएकाहरूलाई ढोलामा स्वागत गरिहाल्थे । कम्तीमा गाउँलेहरू सुरक्षित ठाउँमा बस्न पाएका थिए । चामल, तरकारी, नुन, भुटनदेखि ओढ्ने ओछ्याउनेसम्म पुग्यो । ब्रस, मञ्जन, सेनिटरी प्याडधरीको जोहो गरेँ, उनी भन्दै थिए ।१ सय ४५ बालबालिका स्कुले थिए । नजिकका सरकारी स्कुलमा भर्ना गर्नेदेखि बालविकास केन्द्र बनाएर ६ वर्षमुनिका लागि बस्तीमै पढ्ने व्यवस्था मिलाइयो ।चर्पी र खानेपानीको मेसो नमिल्दा गाउँलेहरू बिरामी पर्न थाले । सीएमए पढेका एक स्वास्थ्यकर्मीलाई बोलाएर केन्द्र नै खोलिदिए । औषधि मागेर पूर्ण बनाइदिए । १६ जना विधवा महिला रहेको तामाङ बस्तीमा महिलाहरूमा मानसिक समस्या देखिने भय थियो । चिन्ता र पीडाले थिल्थिलिएका उनीहरूलाई दिन काट्न कष्ट थियो । राहतसँगै दिनेशको मनमा दुई महिनाअघि नै सुन्दर बस्ती निर्माण भएको थियो । अस्थायी व्यवस्था गरेपछि उनले कामचलाउ घर बनाउन सोधीखोजी गर्न थाले । गाउँलेले बाँसको बनाउने कि, सिमेन्ट गर्ने कि, माटोको बनाउने कि भन्दै अनेक विकल्प दिन थाले । तर त्यति बनाउने पनि हैसियत थिएन । पैसा त कौडी नै थिएन कोहीसँग । नराम्रा मान्छे र गफ गर्ने त पाइलौपिच्छे भेटिन्छन् तर राम्रा मान्छे पनि मेरा साथीभाइ छन् भन्ने लाग्यो, घर बनाउने रेखा कोर्दै गर्दा उनले यस्तो सोचे ।सहयोगी साथीभाइको सूची बनाए । द स्याल्भेसन आर्मी भन्ने संस्थाले २९ परिवारलाई भुइँतला घर बनाउने प्रस्ताव गर्यो । असोजमा संविधान जारी भएपछि द स्याल्भेसन आर्मीले गाउँ छाड्यो । त्यति बेला पुनर्निर्माण प्राधिकरण निर्माण भएको थिएन ।स्पेनिस माउन्टेन फर हिमालयज अर्गनाइजेसन भन्ने संस्थाले २९ परिवारका लागि १ लाख १० हजार युरो दिने प्रतिबद्धता जनायो । असोजमा संविधान जारी भएपछि के के न हुन्छ भनेर दुवै संस्थाले जिल्ला छाडे, उनी भन्छन्, यता घर बनाउने कार्यविधि नभएपछि खुबै अन्योल भयो । आएका पनि भाग्न थाले ।अन्योलबीच प्राधिकरण गठन भयो । कार्यविधि बन्यो । तर, प्राधिकरणले यति झन्झट दियो कि ८ महिनासम्म यत्तिकै झुलाइदियो, त्यति बेला पाएको दु:ख सम्झिँदै दिनेशले भने, कति कुरा त भन्न पनि लाजमर्दो छन् ।घर बनाउने सपना धमिलो हुँदै गएपछि उनी एक दिन बौद्धनाथ अन्र्तगतको सेतो गुम्बाका धर्मगुरु छिगिनिमा रिम्पोछेलाई दर्शन गर्न गए । बेलिविस्तार सुनाए ।रिम्पोछेले सोधे के छ त तिम्रो प्लान ? एउटा बस्ती यहीँ बसाऊँ भन्ने लाग्यो हजुर दिनेशले जवाफ दिए ।ल्यापटप खोलेर भएका फोटो र भिडियो पनि देखाइदिए ।रिम्पोछेले एकजना लामालाई बोलाएर निर्देशन दिए जति सकिन्छ उहाँहरूलाई सहयोग गर्ने ।रिम्पोछेको निर्देशनअनुसार करिब ५ करोड पाउने थाहा पाएपछि दिनेश फुरुङ्ग भएर ढोला पुगिहाले ।ढोला पुगेलगत्तै सामान झर्न थाल्यो । ट्रकका ट्रक सिमेन्ट, रड, बालुवा आदि ।एक जना कन्सल्ट्यान्ट प्राविधिकको सहयोगमा घरको डिजाइन बनाउने काम भयो । सेतोगुम्बाले नै यूकेका एक आर्टिटेक्चर पठाइदियो ।भुइँघर बनाउने योजना बनाएका गाउँलेहरू एकाएक दुईतले घर बनाउने आँट गर्न थाले । उनीहरूलाई मात्रै निर्माण सामग्री चाहिएको थियो, घर बनाउन र आफैंं जान्दथे । दिनेशले पूरै बस्ती निर्माण प्याकेजमै गर्ने योजना बनाए । सबै काम आफैं गर्ने सहयोगबाटै खाने, बस्नेको प्रबन्ध मिलाउने ।रात दिन नभनी गाउँले खटिए । हल्ला गर्ने समय थिएन, गरेनौं हामीले आफैंका लागि बनाउने हो, सहयोग पनि आएपछि किन हल्ला गर्ने भन्ने लाग्यो, उनी भन्छन्, पिल्लर खन्न नै सात दिन लगायौं, त्यति बलियो जग खन्यौं ।डबल टाइबिम, १२ बाई १२ को पिल्लर, सिलिङ बिम, ढलान सिलिङ, चाइनिज इँटा लगाएर चारवटा कोठा भएको घर बन्यो । रिम्पोछेले बस्ती निर्माणबारे सोधिरहन्थे, दिनेशले रिपोर्टिङ पनि गरिरहन्थे ।रिम्पोछेले नै चैत १६ गते उत्तम हुन्छ भनेपछि बाँकी केही काम छाडेर उपराष्ट्रपतिको उपस्थितिमा घर हस्तान्तरण भइसक्यो । गाउँ देखेर सबै चकित भए ।नयाँ बस्तीमा गाउँवासीको बौद्ध धर्म र संस्कारमा तलमाथि नआओस् भनेर सजगता अपनाइएको छ । धर्म, संस्कार, संस्कृति र विस्थापितको पहिचान गुम्ने डर छ, उनी भन्छन्, हामीले बुद्धिस्ट संस्कारअनुसारको स्तूप बनाएका छौं, घर निर्माण शैली पनि परम्परागत छ । घर त बन्यो, अब ३१० जनाको बस्तीमा जीवन गुजाराको प्रबन्धनचाहिँ के गर्ने ? सोझो हिसावले आय आर्जनको १३१४ वटा अवधारणा बनाएको छु, उनले योजना सुनाए, साना तथा घरेलु उद्योग स्थापना गर्ने, व्यवस्थित पशुपालन, मौसमी बेमौसमी तरकारी खेती, सिकर्मी, डकर्मी तालिम आदिआदि ।अनि दिनेशचाहिँ अब के गर्छन् त ? धेरै नाफामा आएको जिन्दगी सामाजिक काममा लगाउने प्रण गरेको छु, उनले सुनाए, हामीजस्तै संकटमा परेको अर्को बस्ती सारेर बनाइदिन्छु ।"
