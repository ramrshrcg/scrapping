शीर्षक,विवरण
सहकारी ऐनमा अर्को चलखेल,"काठमाडौं सहकारी सञ्चालक सांसदहरूको प्रभावमा विधेयक बनाउन संसद्को उपसमिति कडा दबाबमा परेको छ । उपसमितिका केही सदस्यको स्वार्थ त्यसमै मिल्दा र उपल्लो राजनीतिक दबाब थेग्न नसक्दा प्रस्तावित सहकारी विधेयक घुमेको घुम्यै भएको छ ।दुई सदस्यको घोर आपत्ति हुँदाहुँदै अर्थ समितिअन्तर्गतको उपसमितिले पेस गर्न तयार पारेको खाकामा धेरैवटा आपत्तिजनक प्रावधान परेका छन् । त्यो थाहा पाएर असन्तुष्ट बनेको सहकारी तथा गरिबी निवारण मन्त्रालयले सर्वसाधारणको अहित हुने गरी विधेयक अघि बढाउन नसकिने चेतावनी दिएको छ । अब ऐन संशोधन प्रक्रिया झन् लम्बिने देखिएको छ । त्यसो त उपसमितिले सहकारी क्षेत्रमा आबद्ध केही सांसद, ठूला सहकारीका सञ्चालक, सहकारी संघसंस्थाका प्रतिनिधिलगायतको प्रभावमा ऐन संशोधन गर्न थालेपछि केही सदस्यले खुलेर विरोध जनाएका हुन् । ऐन संशोधन प्रक्रियामा राजनीति हाबी भई सहकारीको मूल्य, मान्यता र सिद्धान्तविपरीत व्यवस्था घुसाइएकाले आफूहरूको विरोध रहेको उनीहरूको तर्क छ । यसअघि बैंक तथा वित्तीय संस्थाका अध्यक्ष एवं सञ्चालक समेत रहेका सांसदहरूले आफ्नोहितअनुकूल संशोधन गरी पूर्ण सदनमा पेस गरेका थिए । यही कारण पूर्ण सदनबाट पारित भएको विधेयक अझै राष्ट्रपतिबाट प्रमाणीकरण हुन सकेको छैन । कांग्रेस र एमाले निकट सांसदहरूले छुट्टै बैठक बसेर मनोमानी ढंगले संशोधन गरेका रहेछन्, त्यो संशोधनमा केही सदस्यको सहमति छैन, उपसमितिका सदस्य हरि ज्ञवालीले भने । उपसमितिका अधिकांश सदस्य संवैधानिक उच्च आयोगका आयुक्त, विशिष्ट तहका कर्मचारी, प्रभावशाली सांसदहरूलगायतबाट प्रभावित भएको आरोप लगाउँदै उनले भने, सांसदहरूले पनि आफ्नोस्वार्थ पूर्ति गर्न, व्यवसाय विस्तार गर्न र विगतदेखि खाइपिई आएको आम्दानीको स्रोतलाई निरन्तरता दिन सहयोग पुग्ने गरी ऐन संशोधन गर्न थालेका छन् । त्यो विषय चित्त नबुझेपछि ज्ञवाली र अर्का सदस्य गोपाल दहितले नोट अफ डिसेन्ट लेखेका थिए । हामीलाई थाहै नदिई उहाँहरूले धेरै विरोधाभासपूर्ण निर्णय गर्नुभएको रहेछ, त्यसमा हाम्रो कडा आपत्ति छ । विधेयकका केही प्रावधान निकै विवादित रहेकाले सहमति नजिक पुग्न अप्ठ्यारो परेको उपसमितिका अर्का एक सदस्यले बताए । नेपालका सहकारी पार्टीहरूले चलाएको र पार्टीहरू सहकारीले चलाएको टिप्पणी गर्दै ती सांसदले भने, त्यसैले संशोधन प्रक्रियामा पार्टीगत निर्णय हाबी भएको छ, त्यसमा मुख्य दलहरूको प्रभुत्व छ । उनका अनुसार उपसमिति सदस्यदेखि अन्य सांसद र सहकारीकर्मीहरूको स्वार्थकै कारण ती विषयमा सहमति जुट्न नसकेको हो । उनले भने, समस्या गम्भीर बन्दै गएको छ, यही अवस्था हो भने ऐन पारित हुने सम्भावना न्यून छ । विधेयक संशोधनका क्रममा केही विषयमा विवाद उत्पन्न भएको उपसमितिका संयोजक एवं पूर्वअर्थमन्त्री भरतमोहन अधिकारीले स्वीकार गरे । केही विषयमा उपसमितिका सदस्य तथा सम्बन्धित मन्त्रीसँग सहमति हुन बाँकी छ, उनले भने, सबैको सहमतिमा सबै विषय मिलाएर लान खोजेका छौं । छलफल अन्तिम चरणमा रहेकाले छिट्टै अर्थसमितिमा बुझाइने उनले जनाए । सहकारी क्षेत्रमा आबद्ध केही सांसद र ठूला सहकारी संस्थाहरूले आफूअनुकूल कानुन बनाउन थालेपछि विवाद उत्पन्न भएको हो । यसै कारण यसअघि करिब अन्तिम सहमति भइसकेका विषयमा पनि उपसमितिले पुन: दफावार छलफल गरेको छ । सम्बन्धित मन्त्रालय समेतको सहभागितामा तयार गरिएको प्रतिवेदन आफूहरूलाई मान्य नभएको भन्दै उपसमितिले गत आइतबारदेखि पुन: छलफल गरेको थियो । पाँच महिनाको अवधिमा धेरै विषयमा सहमति भए पनि सदस्यता, लगानी, कार्यक्षेत्रलगायत विषय बढी विवादित बनेका छन् । उपसमिति र मन्त्रालयको सहमतिमा तयार पारिएको प्रतिवेदन चैत १९ गते केही सांसदलाई वितरण गरिएको थियो । त्यो प्रतिवेदनउपर विभिन्न दलका कार्यालयमा छलफल भएछ, स्रोतले भन्यो, पार्टीहरूकै निर्देशनमा अहिले उपसमितिले पुन: छलफल गरेको हो । अर्कातिर आफ्नोउपस्थितिमा चार महिना लगाएर बनाएको प्रतिवेदनको बेवास्ता गर्दै उपसमितिले मनपरी ढंगले संशोधन गरेको मन्त्रालयले आरोप लगाएको छ । सहमतिबेगर तथा सहकारीको मूल्य, मान्यता र सिद्धान्तविपरीत कुनै पनि संशोधन मान्य हुँदैन, मन्त्रालय स्रोतले भन्यो । स्रोतका अनुसार उपसमितिले शुक्रबारै दोस्रो चरणको छलफल पनि पूरा गरेको छ । यसरी तयार पारिएको प्रतिवेदनमा पनि सदस्यता, कार्यक्षेत्र, खाताको प्रकार, लगानी, बचत परिचालन, प्रतिनिधिमूलक साधारणसभालगायत विषय सहकारी मूल्य र मान्यताविपरीत रहेको मन्त्रालयले जनाएको छ ।सहकारी विधेयकउपर परेका संशोधन प्रस्तावमा छलफल गरी प्रतिवेदन पेस गर्न पूर्ण सदनले अर्थसमितिलाई निर्देशन दिएको थियो । सोहीबमोजिम करिब पाँच महिनाअघि अधिकारीको संयोजकत्वमा ९ सदस्यीय उपसमिति गठन गरेको हो । उपसमितिमा सांसदहरू केदार सञ्जेल, गरिमा शाह, उदयशमशेर राणा, कमला पन्त, जगदीशनरसिंह केसी, सुबोध पोखरेल, गोपाल दहित र हरि ज्ञवाली छन् । प्रमुख विवादित विषयकानुनी सदस्यता : उपसमितिले प्रारम्भिक सहकारी संस्थामा कानुनी व्यक्ति (संघ, संस्था, निजी स्कुल, कलेज, नर्सिङ होम, फर्म, कम्पनी आदि) सदस्य बन्न पाउने व्यवस्थासहित प्रतिवेदन तयार पारेको छ । यो व्यवस्थाले संस्थामा परिचालन भएको बचत लगायतको स्रोत अपचलन भई ठूलो वित्तीय दुरुपयोग हुने र टाठाबाठाहरूले सहकारी संस्थालाई संकटमा पार्न सक्ने मन्त्रालयको तर्क छ । सहकारीमा स्वावलम्बन र पारस्परिकताको स्वतन्त्र अभ्यास हुनुपर्नेमा उक्त व्यवस्थाले साधारण सदस्यहरूको सशक्तीकरणको प्रक्रिया प्रभावित हुने गरी स्वार्थ बाझिन सक्ने, ठूला कानुनी व्यक्ति (कम्पनी) हरूको उपस्थितिमा सर्वसाधारण सदस्यहरू आवाजविहीन हुने विज्ञहरूले बताएका छन् । कार्यक्षेत्र : उपसमितिले सहकारीको कार्यक्षेत्र विस्तार गरी बृहत् बनाएको छ । तर, सहकारी सामुदायमा आधारित संगठन भएकाले संस्थाहरूबीच साझा सम्बन्धका आधारमा गठन हुन्छ । बृहत् कार्यक्षेत्र कायम गर्दा संस्था सदस्यबाट टाढा भई साझा बन्धनको अभाव रहन्छ । यस्तो अवस्थामा सदस्यको नियन्त्रण नभई सञ्चालकहरूले आफूअनुकूल निर्णय गरी संस्थागत सुशासन कायम हुन न सक्ने जानकारको तर्क छ । हाल समस्या देखिएका संस्थाहरूको समस्याको मूल स्रोत नै बृहत् कार्यक्षेत्र हो । प्रस्तावित व्यवस्था गर्ने हो भने सहकारी क्षेत्रमा देखिएका विद्यमान असंगति समाधान गर्न सकिने हुँदैन । बरु एकपछि अर्को संस्था समस्यामा पर्ने क्रम जारी रहनेछ । कार्यक्षेत्र पुन: निर्धारणको व्यवस्था नराख्ने हो भने अहिलेको बेथितिलाई वैधानिकता दिनुजत्तिकै हुनेछ, मन्त्रालयको ठहर छ । सहकारीको खाता : प्रतिवेदनमा सहकारीले पनि चल्ती र मुद्दती खाता सञ्चालन गर्न पाउने उल्लेख छ । तर, सहकारी सिद्धान्तअनुसार संस्थाले चल्ती तथा मुद्दती खाताहरू सञ्चालन गर्न हुँदैन । केन्द्रीय बैंकको स्वीकृतिबिना त्यस्ता खाता सञ्चालन गर्ने व्यवस्था परस्पर बाझिने हुन्छ । सहकारीले जुनसुकै खाता सञ्चालन गर्दा वित्तीय मापदण्डविपरीत निक्षेप परिचालन भई जोखिम र आर्थिक अस्थिरता आउने विज्ञहरू बताउँछन् । उत्पादनमूलक क्षेत्रमा लगानी : सहकारीले कम्पनीहरूको सेयरमा लगानी गर्न नपाउने प्रस्तावित व्यवस्था संशोधन गर्दै सेयरलगायत अन्य उत्पादनमूलक कम्पनीमा लगानी गर्न पाउने व्यवस्था ल्याइएको छ । यो व्यवस्थाले सहकारी आफ्नो मान्यताविपरीत सञ्चालन हुने तथा हाल भइरहे जस्तै उत्पादनमूलक लगानीका नाममा सञ्चालनको स्वार्थ गाँसिएका अन्य क्षेत्रमा ऋण प्रवाहको जोखिम रहने मन्त्रालयले चिन्ता जनाएको छ ।सेयर पुँजी र बचतको सीमा : प्रस्तावित व्यवस्थामा बचत तथा ऋण सहकारी संस्थाले आफ्नो चुक्ता पुँजीको १० गुणासम्म मात्र निक्षेप संकलन गर्न पाउने व्यवस्था छ । उपसमितिले त्यसलाई बढाएर १५ गुणा बनाएको छ । यो व्यवस्थाले जोखिम बढेर बचत असुरक्षित हुने मन्त्रालयको ठहर छ। यसअघि समस्याग्रस्त देखिएका ठूला सहकारी संस्थाहरूले सेयर पुँजीको अनुपात न्यून राखी बचत बढाएको पाइएको छ, मन्त्रालय स्रोतले भन्यो। प्रतिनिधिमूलक साधारणसभा : लोकतान्त्रिक नियन्त्रणको सहकारी सिद्धान्तअनुसार संस्थाको निर्णय प्रक्रियामा साधारण सदस्यहरू प्रत्यक्षत: सहभागी हुनुपर्ने हुन्छ । तर, उपसमितिले प्रतिनिधिमूलक साधारणसभाको व्यवस्था ल्याएको छ । यसले प्राथमिक तहमा सदस्यलाई नै वञ्चित गर्ने गरी प्रतिनिधिमूलक बन्दोबस्तले सहकारी संस्था सोझै सञ्चालकहरूको हातमा पुग्ने जानकारहरू बताउँछन् । संस्था ठूलो भयो भन्दैमा सदस्यहरूलाई पन्छाउन मिल्दैन, मन्त्रालयका एक विज्ञले भने, अहिले पनि सदस्यको स्वामित्वजनक सहभागिता नहुँदा कतिपय संस्थामा सदस्यहरू ग्राहकजस्ता र सञ्चालकहरू मालिकजस्ता भई सदस्यहरू आवाजविहीन भएका छन् । यही कारण अनेक विकृति निम्तिएका छन् ।"
नयाँ संशोधन विधेयक तयार,"काठमाडौं सरकारले एमाले र मधेसी मोर्चा दुवैसँग समन्वय गरी संविधान संशोधन विधेयकको नयाँ मस्यौदालाई अन्तिम रूप दिएको छ । प्रधानमन्त्री पुष्पकमल दाहालले आइतबार मन्त्रिपरिषद् बैठक राखेर त्यसलाई अघि बढाउने तयारी गरेका छन् । उनले कानुनमन्त्री अजयशंकर नायक र केही कानुनविज्ञलाई मस्यौदा तयार पार्ने जिम्मेवारी दिएका थिए । दाहालले प्रमुख प्रतिपक्षी एमाले र मधेसी मोर्चा दुवै पक्षसँग आन्तरिक कुराकानी गरी मस्यौदा तयार पारेको भन्दै अब यसमा राष्ट्रिय सहमति बन्ने दाबी गरे । आजै (शनिबार) मैले अर्को नयाँ संविधान संशोधन विधेयकको मस्यौदा तयार पारेको छु, यो प्रस्ताव मधेसी मोर्चासँग गरेको छलफलमा आधारित छ, एमालेसँग पनि गरेको छलफलमा आधारित छ, शनिबार रिपोर्टर्स क्लबको वार्षिकोत्सवमा बोल्दै दाहालले भने, त्यसैले यो राष्ट्रिय एकताको संशोधन प्रस्ताव हुन्छ । देशको हित चाहने, संविधान कार्यान्वयन र चुनावको पक्षमा रहनेहरूले यसलाई समर्थन गर्नेमा म विश्वस्त छु । दाहालले मोर्चासहित असन्तुष्ट सबै पक्षलाई अब चुनावी माहोलमा सँगै लिएर जाने भन्दै विधेयक त्यसैका लागि संसद्बाट फिर्ता लिन लागिएको, सट्टामा अर्को सहमतिको विधेयक लैजान आँटेको तर्क गरे । एमाले संसदीय दलका उपनेता सुवास नेम्वाङले आफनो पार्टीसँग संशोधन विधेयकको कन्टेन्टबारे छलफल नगरिएको बताए । संघीय समाजवादी फोरमका अध्यक्ष उपेन्द्र यादवले संशोधन विधेयकबारे सरकारले आफूहरूसँग अहिलेसम्म कुनै समन्वय नगरेको बताए । उहाँहरूले त्यसरी समन्वय गर्नुभएको थाहा भएन, नयाँ विधेयक आयो भने त्यसको कन्टेन्ट हेरेपछि मात्रै प्रतिक्रिया दिन सकिन्छ, यादवले भने ।"
नयाँ मस्यौदामा केके छ ?,"सरकारले अब सीमांकनबाहेकका बुँदा समेटेर अर्को विधेयक लैजानेछ, जसका लागि दाहाल चीन उड्नुअघि नै सरकार र मोर्चाका दोस्रो तहका नेताहरू आन्तरिक समझदारीको नजिक पुगिसकेका थिए । उक्त ननपेपरले औपचारिकता नपाए पनि अधिकतम सहमति हुने गरी नै विधेयक लैजाने सरकारका एक उच्च अधिकारीले बताए । ती अधिकारीले एमाले अध्यक्ष केपी ओलीसित पनि यसबारे सकारात्मक कुराकानी भइसकेको दाबी गर्दै एमाले अब सहमतिको बाधक नबन्ने विश्वासमा प्रधानमन्त्री रहेको बताए । एमालेले भने अघिल्लो विधेयकलाई झैं छलफल गर्नै नदिने अडानबाट पछि हट्ने संकेत दिएको छ । तर पारित गर्न भने एमाले अझै तयार देखिएको छैन । सरकार र मोर्चाबीच संविधान संशोधन र स्थानीय चुनावसम्म जानेगरी बनेको आन्तरिक मार्गचित्रअनुसार प्रदेश नम्बर ५ को सीमांकन हेरफेरसम्बन्धी निर्णय अब संघीय आयोगले गर्नेछ । त्यसका लागि उनीहरू आयोगको क्षेत्राधिकार बढाउन तयार देखिएका छन् । गठन भएको मितिले तीन महिनाभित्र काम सक्नुपर्ने गरी शक्तिशाली आयोगले काम थाल्ने, त्यसका लागि संविधानको धारा २७४ संशोधन गरिने उल्लेख छ ।बाँकी तीन विषयहरू राष्ट्रिय सभा, भाषा र नागरिकतासम्बन्धी प्रस्तावहरू यसअघि मंसिर १५ कै संविधान संशोधन विधेयकअनुसार नै हुने स्रोतको भनाइ छ । मोर्चाका केही दलले अंगीकृतलाई उच्च पदमा अवसर हुनुपर्ने माग गरे पनि सरकारले त्यस बेला नागरिकतामा अन्तरिम संविधानको व्यवस्था हुनेगरी नै संशोधन दर्ता गरेको थियो । त्यस्तै भाषासम्बन्धी प्रावधानअनुसार संविधानको धारा ६ मा नेपाल सरकारले भाषा आयोगको सिफारिसमा सबै मातृभाषाहरूलाई संविधानको अनुसूचीमा समावेश गर्नेछ भन्ने वाक्यांश राख्ने तयारी छ । भाषा आयोगको सिफारिसमा नेपाल सरकारले सरकारी कामकाजको भाषा भनी निर्णय गरिएका भाषाहरूलाई संविधानको अनुसूचीमा समावेश गर्ने भनी संविधानमा उल्लेख छ । राष्ट्रिय सभाको प्रतिनिधित्वसम्बन्धी व्यवस्थामा जनसंख्याको अनुपात बढाउदै ६० सदस्यमध्ये प्रत्येक प्रदेशबाट तीनतीन जना गरी जम्मा २१ जना, अनि बाँकी चाहिँ जनसख्ंयाको आधारमा चुन्ने प्रावधान ल्याउने सरकारी तयारी छ । यसमध्ये राष्ट्रिय सभाको निर्वाचक मण्डलबाट स्थानीय तहका प्रमुख र उपप्रमुखको मतदान अधिकार कटौती गर्न मोर्चा नेतृत्वको प्रस्ताव दाहालले यसअघि नै स्विकारिसकेका छन् । एमाले संसदीय दल उपनेता सुवासचन्द्र नेम्वाङले भने विधेयकबाट निर्वाचक मण्डलको अधिकार काट्ने प्रस्ताव अस्वीकार गर्ने बताए । निर्वाचक मण्डलबाट स्थानीय तह प्रमुख र उपप्रमुखको अधिकार कटाउँदा तराई मधेस, जनजाति, मुस्लिम, महिलाको अधिकार काटिन्छ, यस्तो कुरा हामीलाई मान्य छैन, उनले भने, हामीसँग अहिलेसम्म संशोधन विधेयकको कन्टेन्टबारे कुनै छलफल भएको छैन, जनतालाई कमजोर बनाउने कुरामा हाम्रो सहमति हुँदैन ।मोर्चाले मधेसमा स्थानीय तहको संख्या अपुग भएको भन्दै जनसंख्याका आधारमा बढाउन माग गर्दै आएको छ । सरकारले प्रदेश नम्बर २ र ५ मा केही संख्या थप्न सकिने आन्तरिक कुराकानीका क्रममा आश्वासन दिइसकेको छ । प्रतिपक्षी एमालेले भने चुनावको मिति र कार्यक्रम घोषणा भइसकेपछि स्थानीय तहको संख्या थप्न मिल्ने प्रावधान संसारमै नभएको भन्दै अस्वीकार गरेको छ । प्रधानमन्त्री दाहालले स्थानीय तहको चुनाव वैशाख ३१ मा भएरै छाड्ने भन्दै अब पनि चुनाव हुन्छ र भन्ने किसिमका प्रश्न नगर्न आग्रह दोहोर्याए । उनले सहमति जुटाउँदै प्राविधिक तयारी सक्ने क्रममा चुनाव दोस्रो चरणमा जान सक्ने भने संकेत गरे । कांग्रेस सभापति शेरबहादुर देउवाले यसअघि नै केही जिल्लाको चुनाव दोस्रो चरणमा हुन सक्ने बताइसकेका छन् भने माओवादी केन्द्रले पनि ११ जिल्लाको चुनाव दोस्रो चरणमा जाने परिस्थिति आए त्यसका लागि सरकारलाई बाटो खोलिदिएको छ । तर प्रतिपक्षी एमाले अध्यक्ष केपी ओलीले शनिबार स्वास्थ्योपचारका लागि एक साता लामो थाइल्यान्ड यात्रामा जानुअघि स्थानीय चुनाव वैशाख ३१ मा एकै चरणमा हुनुपर्ने जिकिर गरेका थिए ।"
"उही ठाउँ, उसैगरी मारियो गैंडा","जगतपुर (चितवन) तेस्रो शून्य चोरी सिकार वर्ष मनाउन २६ दिन बाँकी रहेका बेला सिकारीले आधुनिक हतियार प्रयोग गरी उही ठाउँ र उस्तै शैलीमा एकसिंगे गैंडा मारेका छन्, जहाँ र जसरी २०७१ वैशाख १९ मा पनि मारिएको थियो । चितवन निकुञ्जअन्तर्गत बेलहट्टा हरियाली मध्यवर्ती सामुदायिक वन क्षेत्रको ध्रुवघाट नजिक शुक्रबार राति गोली हानी वयस्क भाले गैंडा मारिएको हो । निकुञ्जले पोस्टमार्टम क्रममा गैंडाको घाँटीमा थ्रीनटथ्री राइफलको गोली फेला पारेको छ । खाग र पुच्छर काटेर लगिएको छ । भरतपुर २३ स्थित वनको घोलमा चर्न आएका बेला कुरेर बसेका सिकारीले गोली हानी मारेको निकुञ्जले जनाएको छ । गैंडाको बायाँ कञ्चटबाट प्रहार गरिएको गोली झन्डै ५० सेन्टिमिटर भित्र पसेको छ, जसले मस्तिष्क छेडेको छ । संगठित र पेसेवर ले गोली हानी मारेर खाग र पुच्छर लगेको प्रमुख संरक्षण अधिकृत रामचन्द्र कँडेलले बताए । चोरी सिकारी शून्य वर्ष मनाउने तयारी चलिरहेका बेला दु:खद घटना भयो, उनले भने । सामुदायिक वन गैंडाको बासस्थान हो । वन र निकुञ्जलाई राप्तीले छुट्याएको छ । गैंडा मारेको स्थानबाट निकुञ्ज मुख्यालय कसरा २३ किलोमिटर दूरीमा छ । नजिकै नेपाली सेनाको ध्रुव पोस्ट छ । यही स्थानमै ०७१ वैशाखमा पनि गैंडा मारिएको थियो । त्यतिबेला र अहिले गैंडा मार्ने तरिका समान छ, कँडेलले भने, खाग र पुच्छर काट्ने तरिका पनि एउटै छ । त्यसबेला पनि आधुनिक हतियार प्रयोग भएको थियो । निकुञ्जमा तैनाथ गण सरुवाको मौका छोपेर त्यतिबेला गैंडा मारिएको थियो । यसपटक पनि सेना र निकुञ्जका कर्मचारीहरू शुक्लाफाँटा तथा बर्दियामा गैंडा स्थानान्तरणको चटारोमा रहेको मौका छोपिएको छ । मुख्यालय कसरा नजिकै निकुञ्जभित्र लागिरहेको विक्रम बाबा मेलाका कारण धेरै मानिसको ओहोरदोहोर भइरहेको छ । निकुञ्ज अधिकारीका अनुसार तस्करले तीन वर्षअघि मात्र होइन, सन् २००८ मा पनि यही स्थान आसपास गैंडा मारेका थिए । करिब ४ वर्षअघि यही स्थानमा वन हेरालुको बीभत्स हत्या गरिएको थियो ।शनिबार बिहान टाइगरल्यान्ड सफारी होटलका कर्मचारीले पर्यटक डुलाउन गएका बेला मृत गैंडा भेटेका थिए । उनीहरूले निकुञ्जमा खबर गरेलगत्तै कर्मचारी, सेना, प्राविधिक र नेपाल प्रहरीको टोली पुगेको थियो । सिकारी पहिचान गर्न सेनाका तालिम प्राप्त कुकुर परिचालन गरियो, तर कुकुरले केही परसम्म मात्र बाटो पछ्याउन सक्यो । वैशाख २० देखि तेस्रो चोरी सिकारी शून्य वर्ष मनाउने तयारी छ । निकुञ्जमा अहिले ६ सय हाराहारी गैंडा रहेको अनुमान छ ।"
यसरी मान्यो कांग्रेसले दुई चरण,"काठमाडौं प्रधानमन्त्री पुष्पकमल दाहालले वैशाख ३१ मा स्थानीय तहको पहिलो चरण निर्वाचनलगत्तै पदबाट राजीनामा दिने कांग्रेस नेतृत्वलाई आश्वस्त तुल्याएका छन् । सत्ता लम्बाउन खोजेको भन्दै प्रमुख सत्तासाझेदारबाट आशंका उठाइरहेका बेला दाहालले कांग्रेस नेतालाई भेटेरै पहिलो चरणको निर्वाचन सकिनासाथ राजीनामा दिने बताएका हुन् । प्रधानमन्त्रीले आश्वस्त तुल्याएपछि कांग्रेस सभापति शेरवहादुर देउवा दुई चरणमा निर्वाचन गराउने दाहालको प्रस्तावमा सहमत भएको स्रोतको दाबी छ। देउवा यसअघि एकै चरणको निर्वाचनमा अडिग थिए । तपाईंहरू भन्नुहुन्छ भने म त अहिल्यै छाड्न तयार छु तर निर्वाचन नै नगरी छाड्दा मलाई अप्ठ्यारो पर्छ, कांग्रेस शीर्षस्थ नेतासँग प्रधानमन्त्री दाहालको भनाइ उद्धृत गर्दै स्रोतले भन्यो, वैशाख ३१ मा पहिलो चरणको निर्वाचन सकिएलगत्तै म राजीनामा दिन्छु । दोस्रो चरणको निर्वाचन गर्न मलाई नै दिनुस् भन्दिनँ । प्रधानमन्त्री दाहालले जेठ १ मै राजीनामा दिने आश्वस्त पारेकै कारण शुक्रबारको कांग्रेस केन्द्रीय कार्यसमिति र संसदीय दलको बैठकमा एकै चरणमा निर्वाचन गर्नुपर्ने अत्यधिक मत हुँदाहँुदै देउवाले दुई चरणको निर्वाचनमा रहन आग्रह गरेका हुन् । कांग्रेस र माओवादी केन्द्रबीच सत्ता गठबन्धन निर्माणकै बेला आलोपालो सरकार सञ्चालन गर्ने गोप्य सम्झौता भएको थियो । स्रोतका अनुसार सार्वजनिक नभएको पाँचबुँदे उक्त सम्झौताको तीन नम्बर बुँदामा ०७२ चैत मसान्तसम्म दाहाल नेतृत्व र त्यसपछि संघीय संसद्को निर्वाचन भई अर्को संसद् गठन नभएसम्मका लागि देउवाको नेतृत्वमा सरकार सञ्चालन गर्ने उल्लेख छ । प्रधानमन्त्री दाहालले स्थानीय तहको निर्वाचन दुई चरणमा गर्न प्रस्ताव गर्दा देउवा सशंकित थिए । देउवा सकारात्मक भएपछि प्रधानमन्त्री दाहालले सरकार र मधेसी मोर्चाबीच भएको अनौपचारिक समझदारीअनुसार संविधानको नयाँ संशोधन विधेयक तयार पारेका हुन् । संसद्मा प्रस्तुत सीमांकनसहितको संविधान संशोधन प्रस्ताव भने फिर्ता लिने सरकारको तयारी छ । उक्त विधेयकमा रहेका नागरिकता, भाषा र राष्ट्रियसभाको प्रतिनिधित्व विषयलाई हुबहु राखी प्रस्तावित विधेयकमा स्थानीय तहका प्रमुखउपप्रमुखलाई राष्ट्रियसभा गठनका लागि बन्ने निर्वाचन मण्डलबाट हटाउने र संविधानको धारा २७४ संशोधन गर्ने विषय थपिएको छ ।"
निधिलाई राजीनामा नदिन आग्रह,"सरकारमा दोस्रो वरीयता नदिइए सरकारबाट बाहिरिने मनस्थिति बनाएका उपप्रधान तथा गृहमन्त्री विमलेन्द्र निधिलाई कांग्रेस सभापति शेरबहादुर देउवाले राजीनामा नदिन आग्रह गरेका छन् । ठूलो दलको हैसियतले दोस्रो वरीयता कांग्रेसले पाउनुपर्ने मत पार्टीभित्र प्रबल रूपमा उठेको थियो । निर्वाचनका बेला गृहमन्त्रीबाट राजीनामा आउँदा त्यसको असर निर्वाचन र पार्टीमा समेत पर्ने भन्दै देउवाले यस्तो आग्रह गरेको उनी निकट एक केन्द्रीय सदस्यले बताए । सभापति देउवाबाटै राजीनामा दिन हुन्न भन्ने जोड भएपछि निधि अलमलमा हुनुहुन्छ निधि निकट स्रोतले भन्यो,राजीनामा नदिए पनि दोस्रो वरीयता नपाए उहाँ (निधि) मन्त्रिपरिषद्मा जानुहुुन्न । दोस्रो वरीयतामा निधिलाई निरन्तरता दिँदा राप्रपा अध्यक्ष समेत रहेका उपप्रधान तथा स्थानीय विकासमन्त्री कमल थापा सरकारबाट बाहिरिने देउवाको शंका छ । त्यसैले उनी निधिलाई दोस्रो वरीयतामा राख्नै पर्ने अडानमा छैनन् । थापा भने प्रधानमन्त्री दाहाल र कांग्रेस सभापति देउवाबाटै दोस्रो वरीयता दिने सर्तमा सरकारमा आएको बताउँदै आएका छन् । यही निहँुमा राप्रपा सरकारबाट बाहिरिएर एमालेसँग मिले आफ्नो सत्तारोहण सहज नहुने देउवाको ठम्याइ छ । त्यसैले पनि निधिलाई दोस्रो वरीयता दिलाउने जोडमा सभापति हुनुहुन्न, स्रोतले भन्यो । कांग्रेस वरिष्ठ नेता रामचन्द्र पौडेलसहित उनी पक्षधर नेताले भने कुनै हालतमा पार्टीलाई दोस्रो स्थानबाट तेस्रोमा नलैजान सभापति देउवालाई आग्रह गरेका छन् । पौडेलले शुक्रबारको केन्द्रीय कार्यसमिति र संसदीय दलको बैठकमै सत्ता स्वार्थलाई लिएर पार्टीलाई रक्षात्मक स्थितिमा नपुर्याउन आग्रह गरेका थिए । यहाँ व्यक्तिको होइन, पार्टीको पोजिसनको कुरा हो, पौडेलको भनाइ थियो, सबैभन्दा ठूलो दलले दोस्रो स्थान पनि नपाउँदा पार्टीको स्थिति के हुन्छ ?चुनावी नारा तयकाठमाडौं कांग्रेस केन्द्रीय निर्वाचन परिचालन समितिले स्थानीय तह चुनावी नारा तय गरेको छ । समिति संयोजक रामचन्द्र पौडेल अध्यक्षताको बैठकले कांग्रेसको नेतृत्वमा शान्ति र संविधान, कांग्रेसकै नेतृत्वमा समृद्धिको अभियान मूल नारा तय गरेको हो ।"
मधेसी मोर्चाका कार्यकर्ता रिहा,"सिरहा संयुक्त लोकतान्त्रिक मधेसी मोर्चाका कार्यकर्ता र प्रहरीबीच लहानमा शनिबार झडप भएको छ । झडपका क्रममा प्रहरीले मोर्चा आबद्ध संघीय समाजवादी फोरम नेपालका जिल्ला अध्यक्ष बादल यादव, नेता नवीन यादवसहित १८ जनालाई नियन्त्रणमा लिएको थियो । साँझ उनीहरूलाई छाडियो । एमालेको पार्टी प्रवेश कार्यक्रम बिथोल्न खोज्ने मोर्चाका कार्यकर्ता र प्रहरीबीच झडप भएको हो ।"
अब सहरी क्षेत्रमा जनता स्वास्थ्य केन्द्र,"काठमाडौं स्वास्थ्य मन्त्रालय र काठमाडौं महानगरपालिकाको साझेदारीमा ११ स्थानमा जनता स्वास्थ्य केन्द्र सञ्चालन हुने भएको छ । असार मसान्तसम्ममा केन्द्र सञ्चालन भइसक्ने स्वास्थ्यमन्त्री गगन थापाले जानकारी दिए । भविष्यमा मुलुकको अन्य नगरपालिकामा समेत यो सेवाको विस्तार गरिनेछ। दुवै पक्षबीच स्वास्थ्यमन्त्रीको उपस्थितिमा शुक्रबार केन्द्र सुरु गर्ने सहमतिपत्रमा हस्ताक्षर भएको हो । थापाका अनुसार यस्ता केन्द्रले सक्रिय दृष्टिकोण राखेर काम गर्नेछन् । उनीहरू बिरामी आए पछि उपचार गरौंला भनेर कुरेर बस्दैनन् । केन्द्रले आफ्नो प्रभाव क्षेत्रमा स्वस्थकर खानपान प्रवद्र्धन गर्नेछ । विषादी मुक्त तरकारी, फलफूलको उपलब्धताको प्रयास र सुनिश्चिततासँगै जागरण अभियानसमेत चलाउनेछ । केन्द्रले सरुवा रोगलगायत स्वास्थ्य समस्याको मुख्य कारक सरसफाइको स्थितिमा सुधार ल्याउन प्रयास थाल्नुका साथै शुद्घ खानेपानीको सुनिश्चिता र यसको उपलब्धताको अनुगमनसमेत गर्नेछ । काम नभएको समयमा स्वस्थकर बानी, जीवनशैली, ध्यान, योग, व्यायाम प्रवद्र्धन गर्नेसँगै स्विमिङको प्याकेज उपलब्ध गराउनेछ । एकडेढ वर्षमा केन्द्रमा स्थानीय बासिन्दाको स्वास्थ्य जानकारीको तथ्यांकसमेत उपलब्ध हुन्छ, मन्त्री थापा भन्छन्, उक्त तथ्यांकले औंल्याएका स्थानीय स्तरका स्वास्थ्य समस्या सम्बोधन गर्ने विशेष प्याकेज ल्याउनसमेत उनीहरू स्वतन्त्र हुनेछन्। केन्द्रले आफ्नो पहुँच क्षेत्रको बासिन्दाको स्वास्थ्यसम्बन्धी तथ्यांक डिजिटल फम्र्याट संरक्षित राख्नेछ । मुलुक तीव्र सहरीकरणमा गए पनि अहिलेका सरकारी स्वास्थ्य संस्थाहरूबाट पर्याप्त र प्रभावकारी सेवा प्रवाह हुन नसके मन्त्री थापा स्विकार्छन् ।गाउँमा सरकारी स्वास्थ्य संरचनाबाट सहजै नि:शुल्क उपचार पाउने अवस्था भए पनि काठमाडौंलगायत नगरपालिकाहरूमा भने यस्तो स्थिति छैन । नि:शुल्क प्राप्त हुने आधारभूत स्वास्थ्य सेवाबाट सहरवासीलाई वञ्चित हुन नदिन र नियमित स्वास्थ्य परीक्षण, परामर्श, प्राथमिक उपचारको प्रत्याभूति गराउन काठमाडौं महानगरपालिकाका११ वडामा केन्द्र सुरु गर्न थालिएको हो । यो सेवा आगामी ३ वर्षभित्र सबै वडामा विस्तार गरिसक्ने योजना रहेको मन्त्री थापा बताउँछन् । चाबहिल, मैतिदेवी, नक्साल, कुलेश्वर, लैनचौर, पुरानो बसपार्क, मित्रनगर, डल्लु आवास, बालाजु, बाफल, कुमारीपाटीमा केन्द्र खोल्ने तयारी भएको जिल्ला जनस्वास्थ्य कार्यालय काठमाडौंका प्रमुख महेन्द्र श्रेष्ठले बताए ।काठमाडौं महानगरपालिकाका प्रमुख तथा कार्यकारी अधिकृत ईश्वरराज पोखरेलले केन्द्रका लागि सुरुको पूर्वाधार र लगानी जुटाउने काम स्वास्थ्य मन्त्रालयले गर्ने र महानगरपालिकाले स्थान उपलब्ध गराउने बताए ।"
आँखा अस्पताल ४४औं वर्षमा,"काठमाडौं नेपाल आँखा अस्पतालले ४३औं वार्षिकोत्सव मनाएको छ । अन्धोपनको निवारणका लागि केही समाजसेवीको पहलमा अस्पताल स्थापना भएको हो । वार्षिकोत्सवका अवसरमा आयोजित कार्यक्रममा प्रधानमन्त्री पुष्पकमल दाहालले अस्पतालको कामको प्रशंसा गरे । देशकै ऐतिहासिक अस्पतालले देशमा दक्ष नेत्रविज्ञ तथा नेत्र सहायक उत्पादनमा सहयोग पुर्याएको छ, अस्पतालले योगदानको दायरा अझ विस्तार गर्दै सीमान्तकृत वर्गलाई सेवा पुर्याउने विश्वास लिएको छु, उनले भने । अस्पतालको गुठीसम्बन्धी समस्या समाधानका लागि प्रयास गर्ने दाहालले प्रतिबद्धतासमेत व्यक्त गरे । कार्यक्रममा अस्पतालका अध्यक्ष विश्वकान्त मैनालीले नेपालमा आँखासम्बन्धी अनुसन्धान आवश्यक रहेकोमा जोड दिए । उनले अनुसन्धान केन्द्रको स्थापनाका लागि सरकारसँग मागसमेत गरे । अस्पतालबाट वार्षिक १ लाख बिरामीलेसेवा लिने गरेका छन् । आव ०७२७३ मा ९९ हजार २ सय ८ बिरामीले बहिरंग सेवा लिएका छन् । तीमध्ये मोतिविन्दु, रेटिना, अकुलोप्लास्टी, ग्लुकोमा, डेढो आँखा सर्जरी र माइनर शल्यक्रिया गरी ४ हजार २ सय ७० जनाले शल्यक्रिया सेवा लिएका छन् । अस्पतालले ८० वर्ष नाघेका बिरामी, अपांगताको शल्यक्रियामा २५ प्रतिशत छुटको व्यवस्था गरेको छ ।"
खुलाइयो रथको रुट,"भक्तपुर प्रसिद्ध बिस्केट जात्रा नजिकिँदै गर्दा भूकम्पबाट भत्किएका संरचनाको भग्नावशेष हटाएर रथ तान्ने रुट खुलाइएको छ ।भक्तपुर नगरपालिकाको नेतृत्वमा भैरवनाथ जात्रा सहयोग समिति, खलां सामुदायिक विकास समिति, महानगरीय प्रहरी परिसर भक्तपुर, सशस्त्र प्रहरी, वीर दल गण सूर्यविनायक र स्थानीयको पहलमा रुट खुलाइएको हो । गहिटीदेखि खलां (भेलुखेल) सम्मको रथको बाटो खुलाउने, भग्नावशेष व्यवस्थापन गर्ने र सरसफाइको काम पूरा भएको नगरपालिका स्यानिटेसन शाखा प्रमुख दिलीप सुवालले बताए ।चैत २८ देखि सुरु भई वैशाख ५ सम्म ८ रात ९ दिन मनाइने जात्राका लागि प्यागोडा शैलीको भैरवनाथ र भद्रकालीको रथ निर्माणमर्मतलगायत सबै काम पूरा भएको गुठी संस्थान कार्यालय भक्तपुरले जनाएको छ । जात्राका लागि यस वर्ष पित्तलको पात्त, काठ नयाँ (केही भाग) राखेर निर्माण गरेको सिकर्मी नाइके लक्ष्मीप्रसाद शिलाकारले बताए । जात्रा सभ्य र सुरक्षित बनाउन विभिन्न स्थानमा २४ सीसी क्यामरा जडान गरिसकिएको डीएसपी कृष्ण प्रसाईंले बताए । जात्राका लागि नेपाल प्रहरी र सशस्त्र प्रहरी गरी १५ सयभन्दा बढी सुरक्षाकर्मी खटिनेछन् ।गुठी संस्थान केन्द्रले शिवप्रसाद नागाजु, कृष्णप्रसाद छुंका र खलांका रामकृष्ण नागाजुलाई भैरवनाथको नाइके नियुक्त गरेको छ । भैरवनाथका ६ नाइके तथा पुजारी बालकृष्ण कर्माचार्य गरी ७ दरबन्दीमध्ये लक्ष्मीभक्त घेमोसु, नारायणप्रसाद घेमोसु र कृष्णगोपाल नागा यसअघि नाइकेका रूपमा कार्यरत रहेको उनले बताए ।"
रातो मच्छिन्द्रनाथ तयारी सुरु,"ललितपुर रातो मच्छिन्द्रनाथको रथ जात्राका लागि बाराही गुठीले भैरवरूपी ४ नयाँ पांग्रा बनाइसकेको छ । वैशाखमा हुने जात्रा सञ्चालन गर्न मू: (मूल) ६ र अन्य कचा: (सहायक) गुठी छन् । जसमध्ये पांग्रा बनाउने काम बाराही गुठीको हो । यसको ४ दिनपछि पानेजुहरूले पांग्रामा दसकर्म पूजा गर्नेछन् । चैत शुक्ल पूर्णिमामा घुकु पांग्रामा ब्रेक लगाउने गुठीले रथ जात्राका क्रममा मानवीय क्षति नहोस् भनेर टीकाभैरव, क्रोघ भैरव, श्वेत भैरव र चन्द्र भैरवको विधिवत पूजा गरिनेछ ।शनिबार बलिसहितको पूजा गरी लुभुको श्वेत भैरव, लेलेको टीकाभैरव, हरिसिद्धिको क्रोघ भैरव र पाटन इखालखुको चन्द्र भैरव आह्वान गरी प्रतिस्थापन गरिएको छ । पांग्रामा क्षमा, सिद्धि पूजा र भैरव प्रतिस्थापन गर्नुपूर्व चित्रकारहरूले रङरोगन गरेका थिए । बाराही गुठीका नाइके दिलकुमार बाराहीका अनुसार प्राय: प्रत्येक वर्ष पांग्रा मात्र मर्मत गरिन्थ्यो । २०७२ मा १२ वर्षे जात्राका क्रममा रथ धेरै गुडाउनु परेकाले बिग्रिएपछि नयाँ पांग्रा बनाउनुपरेको हो, उनले भने, २०७२ अघि २०६६ मा पांग्रा फेरिएको थियो ।अहिले मच्छिन्द्रबहालमा गत वर्ष भाँचिएका रथका चुकुल र जीर्ण भइसकेका काठ मर्मत र फेर्ने काम भइरहेको छ । ९ तले रथ र खटको काम मच्छिन्द्रनाथको महास्नान गराउनुपूर्व सक्नुपर्ने नाइके दिलकुमार बताउँछन् ।पांग्राको बाहिरको भाग खासा, त्यसपछि ह: र बीचमा पोंचा गरी ३ भाग हुन्छ । एउटामा २५ टुक्रा काठ जडान गरिन्छ । बाहिरी भागमा करिब ६ इन्चको काठको चुकुल बनाइएको घकु गुठीका नाइके नारायण व्यञ्जनकारले जानकारी दिए ।"
लागूऔषधसहित पक्राउ,काठमाडौं प्रहरीले लागूऔषधसहित सप्तरीका २३ वर्षीय रूपेशकुमार यादवलाई पक्राउ गरेको छ । शंका लागि चेकजाँच गर्दा भृकुटीमण्डपभित्र नाइट्रोभेट १५ सय टयाबलेटसहित उनी शुक्रबार पक्राउ परेका हुन् ।
नि:शुल्क स्वास्थ्य शिविर,"भक्तपुर भक्तपुरमा शनिबार नि:शुल्क स्वास्थ्य शिविर गरिएको छ । शिविरमा ४ सय ६० जनाले नि:शुल्क स्वास्थ्य परीक्षण गराएका थिए । बिरामीलाई औषधिसमेत नि:शुल्क वितरण गरिएको थियो । कार्यक्रममा समाजसेवी सीमा जैन, दीपिका श्रेष्ठ र कुन्ती पोखरेललाई सम्मान गरिएको थियो । यस्तै मिर्गौलापीडित समाज भक्तपुरलाई २ थान हविलचेयर प्रदान गरिएको थियो । शिविर वासुदेवप्रसाद जोशी स्मृति प्रतिष्ठान, नेपाल क्षयरोग निवारण संस्था भक्तपुर, शंखधर साकोस, लायन्स क्लब अफ काठमाडौं समर्पित, लायन्स क्लब अफ सूर्यविनायक र डा इवामुरा मेमोरियल अस्पतालको संयुक्त आयोजनामा गरिएको हो ।"
हत्या आरोपमा ६ पक्राउ,"काठमाडौं हत्या गरेको अभियोगमा प्रहरीले ६ जनालाई नियन्त्रणमा लिएको छ । बौद्ध रामाहिटीस्थित क्याफे सञ्चालक ३५ वर्षीय तेञ्जिङ ग्याल्छो लामा, गोकर्णेश्वरका २१ वर्षीय नुर्बु शेर्पालगायत ६ जना पक्राउ परेको प्रहरीले जनाएको छ ।लामाले सञ्चालन गरेको क्याफेमा विवाद हुँदा त्यहीं बस्ने ४६ वर्षीय पेम्बा शेर्पामाथि कुटपीट गरेपछि शुक्रबार उनको उपचारका क्रममा मृत्यु भएको थियो । घटनामा प्रयोग गरिएको बा३७प ७९२६ नम्बरको मोटरसाइकल पनि नियन्त्रणमा लिएको प्रहरीले जनाएको छ ।"
मातृभूमिमा आँच आउन दिन्नौं,उपत्यकाबाहिर फिल्ड अस्पतालसेनाले उपत्यकाबाहिर फिल्ड अस्पताल विस्तार गर्ने योजनाअनुरूप पहिलो चरणमा नेपालगन्जबाट सुरुवात गर्न लागेको छ । प्रधानसेनापति क्षत्रीले नेपालगन्जको इमामनगर ब्यारेक परिसरमा सर्भेको कार्य सम्पन्न भई फिल्ड अस्पताल निर्माण कार्य सुरु हुन लागेको बताए ।
वरीयता विवाद सुल्झाऊ,"राप्रपा अध्यक्ष कमल थापाको उपप्रधानमन्त्रीका रूपमा सत्तारोहणसँगै उनी र अर्का उपप्रधानमन्त्री विमलेन्द्र निधिबीच उत्पन्न मर्यादाक्रम विवाद छताछुल्ल मात्र भएको छैन, त्यसले सिंगो मन्त्रिपरिषद्लाई नै अनिर्णयको बन्दी बनाइदिएको छ । सत्तामा सहभागी हुनुअघि नै टुंगो लाग्नुपर्ने विषय महिना दिनसम्म यसरी तन्किदै जानु हदैसम्मको लज्जास्पद अवस्था हो । यस्तो परिस्थिति आउनु र लम्बिँदै जानुमा सबै सत्ता साझेदार दल जिम्मेवार भए पनि मुख्य दायित्व सत्ताको नेतृत्व गरिरहेका प्रधानमन्त्री पुष्पकमल दाहालकै हो । यो विवादका कारण तीन सातायता मन्त्रिपरिषद् बैठक नै बस्न सकेको छैन । यसले राज्य सञ्चालनमा प्रधानमन्त्री दाहाल गम्भीर नभएको देखाउँछ नै, उनीमाथि नैतिकताको प्रश्नसमेत स्वाभाविक रूपमा उठेको छ ।संविधानको अन्तर्वस्तुमा असन्तुष्ट मधेसी मोर्चाले सप्तरी घटना पछि सरकारलाई दिँदै आएको समर्थन फिर्ता लिने चेतावनी दिएलगत्तै राप्रपा अध्यक्ष थापाका निम्ति सत्ताको ढोका खुलेको थियो । त्यसपछि मन्त्रिपरिषद्मा तीन उपप्रधानमन्त्री भएपनि दुई उपप्रधानमन्त्री थापा र निधिबीच वरीयताको विवाद चल्दै आएको छ । त्यही विवादका कारण चैत ३ यता मन्त्रिपरिषद् बैठक बस्न सकेको छैन । बैठक नबसेकैले प्रधानमन्त्री दाहालको साताव्यापी चीन भ्रमण पनि मन्त्रिपरिषद्बाट अनुमोदन हुन सकेन । त्यति मात्र होइन, दाहालले चीन जाँदा कार्यवाहक कार्यकारीसमेत तोक्न सकेनन् । पछिल्लोपटक बिहीबार दिउँसो बोलाइएको बैठक पनि अन्तिम समयमा आएर आइतबारलाई सारिएको थियो । यसको देखिने कारण पनि उपप्रधानमन्त्रीद्वयको वरीयता विवाद नै हो । यसरी मन्त्रिपरिषद्लाई नै अनिर्णीत बनाउनु गैरजिम्मेवारीको पराकाष्ठा हो । संविधान कार्यान्वयन र स्थानीय तह निर्वाचन तयारीमा मुलुक होमिएका बेला मन्त्रिपरिषद् बैठक नबसेर स्थानीय तह सञ्चालन विधेयक, नेपाल प्रहरीमा महानिरीक्षक नियुक्ति लगायतका विषय अड्किएका छन् । स्थानीय निर्वाचन हुने दिन आउन करिब एक महिना मात्रै बाँकी रहँदा पनि शान्ति सुरक्षाको मुख्य जिम्मेवारी बोकेको नेपाल प्रहरी प्राविधिक पृष्ठभूमिका निमित्त प्रमुखको भरमा छ । उपप्रधानमन्त्रीद्वयको विवाद सार्वजनिक स्थलमा समेत देखिँदै आएको छ । प्रधानमन्त्री दाहाल चीन भ्रमण सकेर फर्कंदा त्रिभुवन विमानस्थलमा स्वागत गर्न लाम लाग्दा समेत मर्यादाक्रमको विवाद देखियो । त्यसपछि प्रेसकक्षमा भएको पत्रकार सम्मेलनमा प्रधानमन्त्रीसँग निधि बसेनन् । थापा फागुन २६ मा उपप्रधानमन्त्री बन्नुअघि निधि वरीयतामा प्रधानमन्त्रीपछि दोस्रोमै थिए । सरकारमा सबभन्दा ठूलो दलको नेतृत्व गरेको र दुईपटक कार्यवाहकको जिम्मेवारी पनि सम्हालिसकेकाले अहिले पनि आफू नै मर्यादा क्रममा दोस्रो हुनुपर्ने निधिको तर्क रहँदै आएको छ । थापाले भने निधिभन्दा पहिले उपप्रधानमन्त्री भइसकेको, कार्यवाहक प्रधानमन्त्री पनि बनिसकेको र चौथो ठूलो दलको अध्यक्षसमेत भएकाले आफू वरिष्ठ हुनुपर्ने अडान राख्दै आएका छन् । सरकारमा आउनुअघि नै त्यही सहमति भएको पनि उनको दाबी छ । दुवैले दोस्रो वरीयता नपाए सरकार छाड्ने चेतावनी पनि दिँदै आएका छन् । यहाँनेर निर्णय लिनुपर्ने प्रधानमन्त्री दाहालले हो, तर उनको अनिर्णय र व्यवस्थापकीय कार्यकुशलतामा देखिएको कमजोरीले विवाद तन्किँदै गएको छ । आफू नेतृत्वको मन्त्रिपरिषद्मा यसरी विवाद उत्पन्न हुँदा तत्काल किनारा प्रधानमन्त्री दाहालले नै लगाउनुपर्नेमा उनी चुकेका छन् । सत्ता समीकरण नै तलमाथि हुने त्रासले मर्यादा क्रम निर्धारण गर्न दाहाल हच्किरहेको देखिन्छ । दुवै उपप्रधानमन्त्रीले वरीयतालाई प्रतिष्ठाको विषय बनाएकाले पनि दाहाललाई अप्ठयारो परेको हुन सक्छ । तर प्रधानमन्त्री अनिर्णीत भइरहेर मन्त्रिपरिषद् बैठकसमेत बस्न नसक्दा समग्र राज्य सञ्चालनमा असर पर्छ, परिरहेको छ । प्रधानमन्त्री दाहालले यसबारे एक्लै निर्णय गर्न नसक्ने अवस्था हो भने सम्बन्धित दलहरू नेपाली कांग्रेस, माओवादी केन्द्र र राप्रपा नेतृत्वले आपसी छलफल गरेर पनि यो विषयलाई सुल्झाइहाल्नुपर्छ । र, वरीयता विवादकै कारण मन्त्रिपरिषद् बैठक नै नबस्ने अवस्थाको अन्त्य गर्नुपर्छ ।"
प्रहारको निसानामा स्वतन्त्र न्यायपालिका,"केही समययता लोकतान्त्रिक मुलुकमा कल्पनासम्म पनि गर्न नसकिने गरी कार्यपालिकाबाट न्यायपालिकामाथि निरन्तर प्रहार हुँदै आएको छ । एक वर्षयता न्यायपालिकाले गरेका केही साहसिक निर्णयहरू सार्वजनिक हुनु र न्यायपालिकालाई प्रहारको निशाना बनाइनुको अर्थ अर्थपूर्ण नै छ । कुनै अमुक व्यक्तिले मुद्दा हार्नुजित्नु सरकारका लागि त्यति ठूलो विषय हुँदैन, तर त्यसमा गम्भीर न्यायिक विचलन देखियो वा भ्रष्टाचारको गन्ध आयो भने त्यसमा संलग्न न्यायकर्मीहरूलाई स्वतन्त्र न्यायपालिकाको आवरणमा छुट दिन पनि सकिँदैन । त्यस्तो गम्भीर अवस्थामा बाहेक न्यायिक निर्णय वा न्यायपालिकाको स्वतन्त्रता बहसको विषय हुन सक्दैन । हालका केही घटनाले न्यायपालिकालाई कार्यपालिका र सत्तारूढ दलहरूले आफ्नो मातहतको शाखा कार्यालयजस्तो व्यवहार गर्न थालेको देखाएका छन् । यस्तो प्रवृत्ति गणतान्त्रिक मुलुकका लागि घातक हुनेछ । सरकार र अदालतलोकतन्त्रमा सरकार कुनै पनि मुद्दामा पराजित हुँदैन । न्यायिक पुनरावलोकनको माध्यमबाट सरकारका निर्णयहरू उल्टिनुलाई सरकारले आफूलाई सच्याउने मौकाका रूपमा लिएको हुन्छ । सरकार र न्यायपालिका प्रतिस्पर्धी निकाय पनि होइनन् । सर्वोच्च अदालतले सरकारी निर्णयहरू बदर गरिदियो भने सरकारले त्यसलाई सहज रूपमा ग्रहण गरेर न्याय र कानुनको जितका रूपमा लिनुपर्छ । त्यसमा पनि एउटा कर्मचारीको मुुद्दामा सरकारको निर्णय उल्टिनुलाई सरकार र सत्तारूढ दलले प्रतिष्ठाको विषय बनाउने हो भने त्यो दल वा नेतामा लोकतन्त्रको शून्य चेतना रहेछ भन्ने स्थापित हुन्छ । प्रहरी प्रमुखको पछिल्लो मुद्दामा भएको सर्वोच्च अदालतको निर्णय, अनि त्यसविरुद्ध भएको सत्तारूढ दलको निर्णयले लोकतन्त्रको धज्जी उडाएको छ । यसको अर्थ अदालतको निर्णयमा असहमति जनाउनै पाइँदैन भन्ने होइन । असहमति कडै स्वरमा जनाउन पाइन्छ तर अदालतको निर्णय कार्यान्वयन गर्ने वा नगर्ने स्वविवेक सरकारलाई छैन । यदि त्यस्तो स्वविवेकीय छुट पाइन्छ भन्ने हो भने अदालत भन्ने संस्था नै संविधानबाट हटाइदिए हुन्छ । बहुआलोचित तत्कालीन मनमोहन सरकारविरुद्धको २०५२ भदौ १२ को फैसलाविरुद्ध सडक र सदनमा नारा लागेकै थिए, तर अस्पतालको बेडबाट पनि विचरा मनमोहन अधिकारीले त्यो फैसला कार्यान्वयनमा कुनै अलमल गरेका थिएनन् । त्यसबखत न्यायिक स्वतन्त्रताका पक्षमा भन्दै एमालेको उछितो काढ्ने कांग्रेस यसपटक एउटा प्रहरी कर्मचारीको मुद्दामा अदालतले विधिसम्मत रूपमा पुन: निर्णय गर्न पठाउँदा त्यसलाई आफ्नो हारको विषय बनाएर अदालती निर्णयको विपक्षमा मात्र देखिएको छैन, त्यसलाई कार्यन्वयन गर्नसमेत आलटाल गरिरहेको छ । महान्यायाधिवक्ताको रवैयालोकमानसिंह कार्की प्रकरणमा न्यायपालिकालाई कमजोर बनाउन अनेक जालझेल र प्रपञ्च गुप्त र खुलै रूपमा रचिए र खेलिए तर न्यायपालिका त्यो प्रपञ्चसामु झुकेन । लोकमान प्रकरणपश्चात् न्यायपालिकाविरुद्ध पहिलो प्रहार थियो गत माघमा न्यायपरिषद्ले गरेको उच्च अदालतका न्यायाधीश नियुक्ति विरुद्धमा महान्यायाधिवक्ताको नेतृत्वमा सरकारी वकिलहरूद्वारा गरिएको देशव्यापी अदालत बहिस्कार । न्यायाधीश नियुक्तिको सिफारिस उच्च अदालतमा भएको थियो, तर त्यो आन्दोलनको केन्द्र सर्वोच्च अदालतसमेत बन्यो (यद्यपि सरकारी वकिलहरूको न्यायाधीशमा उचित प्रतिनिधित्व हुन नसकेको विषय आफैंमा गलत भने थिएन) । महान्यायाधिवक्ताको नेतृत्वमा भएको त्यो प्रहारलाई निस्तेज पार्न चौतर्फी दबाब परेपश्चात् प्रधानमन्त्रीसमेतको हस्तक्षेपका कारणले महान्यायाधिवक्ताको फेस सेभिङ गर्न माघ १० गते एउटा सहमति गरियो जसमा लेखिएको थियो, न्यायपरिषद्ले हालसम्म पनि संविधान र कानुनअनुसार नै न्यायाधीशको सिफारिस गरेको र भविष्यमा पनि संविधान र न्यायपरिषद् ऐन२०७३ को भावनाबमोजिम नै सिफारिस गरिनेछ । यो फेस सेभिङपश्चात् लागेको थियो अब महान्यायाधिवक्ता स्वयंबाट न्यायपालिकामाथिको प्रहार बन्द हुनेछ । तर दुई महिना बित्न नपाउँदै अर्को आक्रमण भयो । गत चैत ७ गते प्रहरी प्रमुखको नियुक्तिसम्बन्धी बहसमा आउनुपर्ने महान्यायधिवक्ताले बहिष्कारको घोषणा गरेको कुरा सार्वजनिक सञ्चार माध्यममा सगौरव प्रकाशित भयो । त्यो आफंैमा न्यायिक मूल्यमान्यताको विरुद्धमा थियो, तर त्यो त्यतिमा मात्र सीमित भएन, प्रधानन्यायाधीशको इजलासमा बहस गर्न आउनुपर्ने महान्यायाधिवक्ता सत्तारूढ दलका सभापतिको निवासमा गएर विचाराधीन मुद्दामा छलफल गर्नुभयो । महान्यायाधिवक्ताले इजलास बहिस्कार गर्नुको कारण अन्तरिम आदेश दिने न्यायाधीशसमेत संलग्न भएर इजलास गठन गरेको भन्ने विषय नै हो । अन्तरिम आदेश जारी गर्ने न्यायाधीशहरू मुद्दाको अन्तिम निर्णय गर्ने इजलासमा रहने विषय सर्वोच्च अदालतको दशकांैदेखिको नियमित अभ्यास हो । हालका महान्यायाधिवक्ता स्वयंले निजी कानुन व्यवसायीका रूपमा त्यस्ता दर्जनौं इजलासमा बहस गर्नुभएको होला, तर आज यो प्रश्नलाई किन यसरी उचालिँदै छ ?विगतको निरन्तरता२०४७ सालमा बहुदलीय व्यवस्थाको पुन:स्थापनापश्चात् कार्यपालिकाबाट न्यायपालिकामाथि पटकपटक प्रहार भएका छन् । त्यसैको निरन्तरतास्वरूप हालका घटना भएका हुन्, तर तिनका प्रकृति भने भिन्न र रहस्यमय छन् । तत्कालीन राजा ज्ञानेन्द्रले स्वतन्त्र न्यायपालिकाको चीरहरण गर्न कथित शाही आयोग बनाएका थिए, तर नेपाल बारको कडा प्रतिरोध र त्यस बखतका न्यायाधीशहरूको साहासिक कदमले त्यो आयोग खारेज भयो । दोस्रो आक्रमण थियो खिलराज रेग्मी प्रकरण, जस क्रममा न्यायपालिकामा राजनीतिक हस्तक्षेपले खुलमखुला स्वीकार्यता पायो । त्यसबखत नेपाल बार प्रतिरोधी आन्दोलनमा एक्लो भयो, तर त्यस बखत पनि हामीले भनेका थियांै भविष्यमा पनि राजनीतिक क्षेत्रबाट नेपालको न्यायपालिकामाथि निरन्तर हस्तक्षेपको सम्भावना रहिरहन्छ । परिणामले आज त्यही देखाउँदै छ । राजनीतिक दलका नेताले खिलराज प्रकरणपश्चात् न्यायपालिकालाई आफ्नो शाखा कार्यालयजस्तो सम्झेको देखिन्छ । सायद उनीहरू सोच्छन् लोभ वा त्रास देखाएपछि न्यायाधीशहरू जे गर्न पनि तयार हुन्छन् । खिलराज प्रकरणमा सत्ताको लोभमा प्रधानन्यायाधीशलाई कार्यपालिका प्रमुख बनाइयो, अहिले प्रधानन्यायाधीश र न्यायाधीशलाई त्रास र दबाबमा पारेर स्वार्थसिद्ध गर्ने निरन्तर प्रयत्न भइरहेको छ । यी दुई भिन्न शृंखलामा गरिएका प्रहारपश्चात् अहिले महान्यायाधिवक्ताकै नेतृत्वमा स्वतन्त्र न्यायपालिकामाथि प्रहार भइरहँदा कानुन व्यवसायीहरू मात्र होइन, स्वयं न्यायपालिका पनि किंकर्तव्यविमूढ भएको छ । त्यस्ता कतिपय घटनामा नेपाल बारको नेतृत्वसमेत सहभागी भएको तथ्यले नेपाल बारको स्थापनाकालदेखिको मिसनमा पनि प्रश्नचिन्ह लागेको छ । विश्वका अन्य लोकतान्त्रिक मुलुकमा महान्यायाधिवक्ताले यस्तो हर्कत गर्थे भने या त उनलाई हटाइन्थ्यो, या प्रधानमन्त्रीले राजीनामा दिन्थे । किनभने महान्यायाधिवक्ताले इजलास बहिस्कार गर्नुको सोझो अर्थ हो कार्यपालिकाले न्यायिक प्रक्रियालाई असहयोग र अवरोध गरिरहेको छ । लोकतन्त्रमा न्यायिक प्रक्रियामा हुने अवरोध वा असहयोग अक्षम्य मानिन्छ । प्रधानन्यायाधीशको भूमिका हो, प्रधानन्यायाधीश सुशीला कार्कीका कतिपय कार्यशैलीसँग असहमत हुने ठाउँ छन् । उहाँको कार्यकालमा भएको न्यायाधीश नियुक्तिको सिफारिसदेखि उहाँका कतिपय अभिव्यक्ति आलोचनायोग्य छन् तर दाबाका साथ भन्न सकिन्छ उहाँको इमानदारीमा वस्तुनिष्ठ आधारमा आजको दिनसम्म कसैले प्रश्न उठाउन सक्ने अवस्था छैन । इमानदारीको खडेरी परेको मुलुकमा उहाँको इमानदारीलाई न्यायपालिकाको उच्चतम हितमा प्रयोग गर्न सबैले उत्प्रेरणा गर्नुपर्ने बखत उहाँमाथि भइरहेको चौतर्फी आक्रमणले कसको सेवा गरिरहेको छ ? प्रश्न गम्भीर छ ।न्यायपालिकालाई भ्रष्टाचारमुक्त राख्न र न्यायाधीशहरूलाई नैतिकताका प्रतिमूर्तिका रूपमा स्थापित गर्न प्रधानन्यायाधीश वा न्यायपरिषद्को अध्यक्षको हैसियतमा उहाँले गरेका कतिपय निर्णयहरूका कारण उहाँमाथि प्रहार भइरहेको सहजै अनुमान गर्न सकिन्छ । त्यसो त प्रधानन्यायाधीशको मुद्दामा हतारो गर्ने बानीले कतिपय कार्यविधिगत विषयमा ध्यान नदिएको पनि देखिन्छ । त्यति मात्र नभएर कतिपय मुद्दामा कानुन व्यवसायीले उठाएका जायज कानुनी र संवैधानिक प्रश्नहरूमा उहाँले तत्काल सम्बोधन नगरेको र मुद्दा छिन्न हतारो गरेको पनि देखिन्छ । यी उहाँका स्वभावजन्य विषयभित्र पर्छन् होला, तर तिनमा बेइमानीको अंश भने झल्केको छैन । प्रधानन्यायाधीशका कतिपय स्वभावजन्य कमीकमजोरीलाई सुधार्न बारबेन्चबीच निरन्तर संवादको जरुरी छ र त्यो संवादमा महान्यायाधिवक्ताको त झन् बढी भूमिका रहन्छ । इमानदार न्यायिक नेतृत्वलाई कमजोर बनाइयो भने भविष्यमा आउने न्यायिक नेतृत्वले गलत तत्त्व र प्रवृत्तिसँग सम्झौता गर्नुपर्ने बाध्यता आइपर्छ । त्यस्तो बाध्यताले न्यायपालिका कमजोर त हुन्छ नै, त्यसले न्यायपालिकालाई बेइमानहरूको संरक्षण गर्ने अखडासमेत बनाउन सक्छ ।सबैलाई थाहा भएको तथ्य हो लोकमानको मुद्दामा सयौं बाधाअड्चन खडा गरिए पनि अन्तत: त्यो मुद्दामा फैसला भएरै छाड्यो । त्यही मुद्दाका कारणले न्यायिक नेतृत्वमाथि हमला सुरु भयो, जो आजपर्यन्त जारी छ । अख्तियार प्रमुख बन्न लोकमानसिंह कार्कीको योग्यता नपुगेको फैसला कार्यान्वयन भइसक्यो, अब त्यो मुद्दाको कारणले न्यायिक नेतृत्वका विरुद्धमा बदला लिने अठोट वा प्रयत्न दुवै गलत हुन् । तर घटनाहरू सार्वजनिक छन् केही व्यक्ति, समूह र शक्ति लोकमानको मुद्दामा सर्वोच्च अदालतलाई झुकाउन चाहन्थ्यो, त्यो सफल नभएपछि यो वा त्यो कोणबाट न्यायपालिकालाई कमजोर बनाउने प्रयत्न भइरहेको छ । अझ केही राजनीतिज्ञका भ्रष्टाचारका मुद्दाहरू वर्तमान प्रधानन्यायाधीशको कार्यकालमा फैसला नहुन् भन्ने आसले अनेक कोणबाट अनेक प्रहार भइरहेका छन्, मानौं सुशीला कार्कीको कार्यकालपश्चात् भ्रष्टाचारका मुद्दाहरूमा सबैले सफाइ पाउनेछन् । कुनै पनि मुद्दामा हुने फैसला केही अपवादबाहेक तथ्य र प्रमाणकै आधारमा हुन्छन्, त्यसैले कार्कीको कार्यकालपछाडिको समय पर्खिएर हुने मुद्दाको फैसलामा अमुक व्यक्ति वा समूहले सफाइ पाउँछ भन्ने सोच कसैले राखेको छ भने त्यो आउने न्यायिक नेतृत्वलाई बदनाम गर्ने प्रयत्न मात्र हो । सुशीला कार्की वा अन्य कोही न्यायाधीश, जोकोहीले पनि तथ्य र प्रमाणकै आधारमा मुद्दाको निरुपण गर्नुपर्छ । त्यसो त स्वतन्त्र न्यायपालिका भ्रष्ट न्यायाधीशहरूको सुरक्षाकवच पनि हुन सक्दैन । त्यसैले न्यायाधीशलाई इमानदार र पदीय कर्तव्यप्रति दत्तचित्त बनाउने संवैधानिक प्रावधानहरूलाई प्रयोग र प्रचलन गराउनुपर्छ । तर, अमुक दलका नेताको स्वार्थसिद्ध भएन भनेर न्यायपालिकालाई नै कमजोर बनाउने वा न्यायपालिकाको आदेश कार्यान्वयन हुनबाट रोक्ने प्रवृत्तिलाई स्वयं न्यायपालिकाले पनि गम्भीरतापूर्वक लिनुपर्छ ।"
मर्यादा क्रम र मोर्चा,"मन्त्रिपरिषद्का दुई उपप्रधानमन्त्रीबीचको वरीयता विवादले तीन सातादेखि मन्त्रिपरिषद् बैठक बस्न सकेको छैन । संसारमा राष्ट्रपति भएका व्यक्ति उपराष्ट्रपति भएर बस्छन् । प्रधानमन्त्री भइसकेकाहरू बिनाविभागीय मन्त्री बनेर अर्कोको मन्त्रिपरिषद्मा बस्छन् । पालैपालो प्रधानमन्त्री र मन्त्री हुने कुरामा सहमति जनाउँदै मुलुकको हितका लागि काम गर्छन् । विभिन्न मुलुकमा देखिने यस्ता अभ्यास सबैलाई थाहा छ । यहाँ भने मुलुकको अति नै संवेदनशील आजको अवस्थामा एउटा सामान्य वरीयताका कुरामा मन्त्रिपरिषद् बैठक नै अड्किनु लाजमर्दो विषय हो । यो मुलुकको रक्तसंचार ठप्प हुनुजत्तिकै हो । प्रधानमन्त्रीले आफ्ना दुई उपप्रधानमन्त्रीलाई न तपाईंहरू यस विवादमा नअल्झिनुस् भनेर आश्वस्त पार्न सके, न दुवैवाट राजीनामा गराएर त्यही दलका अरूलाई नै मन्त्री या उपप्रधानमन्त्री बनाएर समस्या सुल्झाउन सके । यति त हुन सक्तैन भने जटिल बन्दै गएको संविधान संशोधनलगायत मधेसी मोर्चाको समस्या कसरी समाधान होला ? यस घटनाले सरकार प्रमुखको सामथ्र्य र मुलुक दलहरूकै दलदलमा फसेको अनुभूति सबैलाई गराएको छ । महेशप्रसाद ढुंगानानयाँबानेश्वर, काठमाडौं हिलारी क्लिन्टन त्यसताका नै बाराक ओबामाभन्दा जनस्तरमा चर्चित थिईन् । यद्यपि राष्ट्रपति पदको उम्मेदवारीमा पछि परेपछि ओबामाको मन्त्रिमण्डलको सदस्यका रूपमा आफूलाई स्विकार्न तयार भइन् । त्यसो त राष्ट्रपति पदका प्रत्यासी जोन केरी अन्तत: आफ्नै प्रत्यासीको मन्त्रिमण्डलको सदस्यका रूपमा काम गर्न तयार भए । वरिष्ठताभन्दा पनि आवश्यकता र कर्तव्यबोधको भावनाले राजनेताहरूले जिम्मेवारी सम्हालेका अनेक उदाहरण संसारभर पाइन्छन् । वरिष्ठताको अर्थ के हो र यो दम्भमा नेपालका नेताहरू बारम्बार किन मुछिइरहेका छन् ? जोकोहीका लागि आश्चर्यको विषय बनेको छ । यसबखत कमल थापा र विमलेन्द्र निधिबीचको वरिष्ठताको होडबाजीमा पुरै देश रुमलिएको छ । वरिष्ठताको आधार र मापदण्ड के हो ? संसदीय निर्वाचनपश्चात् सभामुख चयन नहुन्जेलसम्म उमेरका आधारमा वरिष्ठताको निर्धारण गरिने परम्परा रहेको तथ्यलाई हेर्ने हो भने वरिष्ठताको दम्भ र भ्रमबाट मुक्त दिलाउने मार्ग सहज रूपमा पत्ता लगाउन सकिन्छ । देशका यावत् समस्या यथावत रहेको अवस्थामा यसबखत प्रधानमन्त्रीको नजिकको कुर्सीमा को बस्ने भन्ने होडले प्राथमिकता पाउनु उच्च तहमा देखिएको दरिद्रताको एउटा उदाहरण मात्र हो । मापदण्ड अनुभव र उमेरले निर्धारण गर्नुपर्छ भन्ने आम मान्यतालाई स्वीकार गर्ने हो भने दुई उपप्रधानमन्त्रीबीचको वरिष्ठताक्रमको निर्धारण सहज रूपमा हुन सक्छ । वरिष्ठता क्रमलाई राजनीतिक पार्टीको आकारका आधारमा निर्धारण गर्ने हो भने संसदीय निर्वाचन पश्चात् ठूलो पार्टीका सांसदले किन संसद्को अध्यक्षता ग्रहण गर्दैनन् ? वरिष्ठ त्यो हो जसमा मन्त्रिमण्डलमा ज्यादा समय काम गरेको अनुभव छ । वरिष्ठ त्यो हो जो उमेरले ज्यादा पाको छ । अनि वरिष्ठ त्यो हो जसमा राजनीतिको ज्यादा अनुभव छ । वरिष्ठताको होडबाजीमा देशलाई बन्धक बनाउने काम नहोस् । उत्तम पुडासैनीजोरपाटी, काठमाडौंमर्यादाक्रमको विवादकै कारण मन्त्रिपरिषद्को बैठक बस्न नसक्दा दैनिक काम कारबाही, विकास निर्माण र चुनावका सन्दर्भमा गर्नुपर्ने धेरै निर्णय चाङ लागेर बसेको तर सरकार अनिर्णयको बन्दी बनिरहेको परिस्थितिले विकराल रूप लिँदै छ । मन्त्रीमन्त्रीबीचको वैमनस्य र मनमुटावका कारण अन्तर्मन्त्रालयबीचको समन्वय र सम्बन्ध धरापमा मात्र पर्दैन, मन्त्रिपरिषद्को बैठकमै विवाद र तनाव पैदा हुने स्थिति छ । हुन त कमल थापालाई सरकारमा सहभागी गराउँदा प्रधानमन्त्रीपछिको दोस्रो मर्यादा क्रममा राख्ने शेरबहादुर देउवा, प्रचण्ड र थापाबीच सहमति, व्यवस्थापिका संसद्मा रहेका दलहरूमध्ये चौथो ठूलो दलका अध्यक्ष, यसभन्दा अघि नै उपप्रधानमन्त्री पदमा आसीन भइसकेको हुनाले पनि थापालाई नै दोस्रो क्रममा राख्नु उचित देखिए पनि सत्तासाझेदार सबैभन्दा ठूलो पार्टी, उसैले सरकार बनाएको र सरकारमा पनि त्यसैको नेतृत्व गर्दै पठाइएको र निधि दलभित्र पनि महत्त्वपूर्ण पदमा रहेकाले निधिलाई नै पहिलो मर्यादा क्रममा राख्नु वाञ्छनीय देखिन्छ । अर्को कुरा निधिको अनुपस्थितिमा थापालाई उपप्रधानमन्त्री पदसहित सरकारमा ल्याउने र दोस्रो वरीयता क्रममा राख्ने निर्णय गर्नु पनि भगवान् शिवले भस्मासुरलाई वरदान दिएको र पछि त्यही वरदानका कारण स्वयं शिव ज्यादै अप्ठ्यारामा परेको मिथकसँग सादृश्य राख्छ । यसर्थ निर्णय गर्दा सोची सम्झी नगर्ने, पछि पछुताउने पुरानै रोगको यहाँ पुनरावृत्ति भएको छ । निधि तथा थापा दुवैले आफूलाई दोस्रो मर्यादा क्रममा नराखिए सरकार छाड्ने घोषणा गरिसकेको परिस्थितिमा यो प्रतिष्ठाको विषय बनिसकेको छ । यसले जुन उद्देश्य परिपूर्ति गर्न थापालाई ल्याइएको हो, त्यसको लक्ष्यसिद्धि हुनमा अवरोध पैदा हुने निश्चित छ । हुन त एमालेले संविधान संशोधनमा सहमति नजनाएसम्म थापालाई ल्याए पनि र गच्छदारलाई ल्याए पनि खासै अर्थ राख्ने देखिन्न । यसर्थ थापा, गच्छदारलगायतका अध्यक्ष रहेको पार्टीलाई सरकारमा ल्याएर अनावश्यक बोझ बोक्नुभन्दा सत्तागठबन्धनले एमाले र मधेसी मोर्चा दुवैलाई सहमत गराउन अधिकतम पहल गर्नु नै उचित हुन सक्छ । मोर्चाले पनि ठूला दलको लचकतालाई मध्यनजर गरी समझदारीमा आउनैपर्छ । कतिपय कुरामा बालहठ प्रस्तुत गरिरहँदा अन्तत: पानी तताइदेऊ, नत्र चिसै पानीले नुहाइदिन्छु भन्ने चुट्किलासँग सामीप्य राख्न नपुग्ला भन्न सकिन्न । डा धनपति कोइरालाकावासोती, नवलपरासी सरकारका दुई उपप्रधानमन्त्रीबीचमा को पहिलो नम्बरमा भन्ने विवादले पछिल्ला दिनहरूमा विश्वका सामु हामीलाई लज्जाबोध बनाइरहेको छ । यही विवादले गर्दा सामन्यत: साताको दुईपटक बस्ने प्रचलन रहेको मन्त्रिपरिषद् बैठक तीन सातासम्म पनि बस्नै सकेको छैन । यता स्थानीय तहको निर्वाचन नजिकिँदै गर्दा सुरक्षा निकाय नै कार्यकारी अभिभावकविहीन छ । दुई उपप्रधानमन्त्रीका बीचमा करिब डेढ महिनाका लागि को ठूलो भन्ने विवादले यति उग्र रूप लिँदा नेपाल प्रहरी कार्यकारी नेतृत्वविहीन बनेको हो । उपप्रधानमन्त्रीमा आफू वरिष्ठ हुनुपर्छ भन्ने विमलेन्द्र निधिले आईजीपीमा चाहिं वरीयता किन मिच्न खोजेका हुन् ? आफूचाहिँ बलमिचाइँ गरेरै भए पनि माथि पर्न खोज्ने, अरूचाहिँ रोलक्रमले पाउँदा पनि सम्बन्धित ठाउँमा पुग्न नपाउने, किन यस्तो अन्याय ? सुजन देवकोटापालुङटार ४, गोरखामर्यादा क्रम र मोर्चानेपाल र भारतबीचको करिब १८ सय किमि सीमाको दुवैतर्फ रहने सीमाञ्चलवासीको भावनालाई डेटलाइन तराई स्तम्भमा चन्द्रकिशोरले राम्ररी पस्किन कोसिस गर्नुभएको छ । भारतमा रहने सबै नेपालीभाषीलाई काठमाडौंले नेपाली नजरले र नेपालको मधेसमा बसोबास गर्ने नेपाली मातृभाषा नभएका मधेसी समुदायलाइ दिल्लीले भारतीय मूलका भनिदिनाले सन्सय पैदा भएको छ । त्यसले उनीहरूको राष्ट्रियताबारेमा भ्रम उत्पन्न गरेको छ । नेपालमा घर भई भारतमा रोजगारी गर्ने प्रवासी नेपाली हुन् भने भारतमै पुस्तौंपुस्ता जीवन बिताएका नेपालीभाषी भारतीय हुन् । उनीहरू आफूलाई जातीय अस्तित्व रक्षा गर्न भारतीय गोर्खाली भन्न रुचाउँछन् । उनीहरूको नेपाली कला, संस्कृति र भाषाप्रति मोह छ । तर राष्ट्रियता नेपाली हैन । त्यस्तै मधेसमा बस्ने मधेसी समुदाय नेपाली भाषा र साहित्यमा कमजोर होलान् तर नेपाली राष्ट्रियताप्रति अडिग छन् । सीमापारिका भारतीय बस्तीसँग सामाजिक, आर्थिक रूपमा असल सम्बन्ध कायम राख्नु उनीहरूको आवश्यकता हो । काठमाडांै र दिल्लीका शासकहरूले यी कुरा नबुझिदिँदा समस्या बल्झिएका छन् । बृहत्तर मधेसी समुदाय नेपाली राष्ट्रियतासँग जोडिन चाहन्छ । मधेसी समुदायले पनि आफ्नो लडाइँ काठमाडौंसँग लड्ने हो । यस क्रममा उनीहरूले पटना, लखनउ या दिल्लीको इसारामा हैन, आफ्नै जनताको बलबुतामा आन्दोलन गर्न सक्नुपर्छ । त्यस्तै नेपालीभाषी गोरखालीले पनि भारतमा जातीय अस्तित्वको लडाइँ आफैं गर्नुपर्छ । सीमाञ्चलको सामाजिक, आर्थिक सम्बन्ध र राष्ट्रियतालाई फरक रूपमा बुझ्नसके अहिलेका धेरै समस्याको समाधानको बाटो सजिलो हुन्छ । देवीप्रसाद भट्टराई बालकोट, भक्तपुर दलहरूको पारदर्शिता खोजौंआसन्न स्थानीय तहको चुनावका लागि दलहरूको पारदर्शिता खोज्ने बेला आएको छ । निर्वाचन आयोगले खर्चको सीमा तोके पनि राजनीतिक दलहरूमा खर्चको होडबाजी चल्ने संकेत देखिन थालेको छ । हरेक दलभित्र चुनावमा टिकट दिने कुरामै पैसावाल, बोलवाला नेताकार्यकर्ताले दौडधुप गर्न थालेका त छैनन् ? दलहरूभित्र पैसाका अगाडि निष्ठा र इमानदारी ओझेलमा परिरहेको त छैन ? यसको खबरदारी कसले गर्ने ? राजनीतिक दलहरू पनि सार्वजनिक निकाय हुन् । सूचनाको हकसम्बन्धी ऐन २०६४ को दफा ६ बमोजिम हरेक तहमा सूचना अधिकारी तोक्नुपर्ने र सूचना अधिकारीको विवरण सबैले देख्ने गरी आफ्नो कार्यालयमा राख्नुपर्ने कानुनी प्रावधान पनि राजनीतिक दलहरूले पूर्ण पालना गरिरहेका छैनन् । स्थानीय तहको चुनावको सन्दर्भ पारेर राष्ट्रिय सूचना आयोगले दलहरूलाई तत्काल निर्देशन गर्नुपर्छ । त्यसैगरी जिल्ला तहमा पनि दलहरूले सूचना अधिकारी नतोकीदिँदा आर्थिक पारदर्शिता खोजीका लागि कुन पार्टीको को व्यक्तिसँग सम्पर्क गर्ने र कसरी खर्चको हिसाबकिताब खोज्ने भन्नेबारे आम सर्वसाधारणलाई अन्योल छ । यस्तो अवस्थामा निर्वाचन आयोगले राजनीतिक दलहरूलाई तत्काल सूचना अधिकारी तोक्ने, खर्च सार्वजनिक गर्ने व्यवस्था मिलाउनेतर्फ ध्यान दिनुपर्यो । आचारसंहिता अनुगमन संयन्त्र जिल्ला जिल्लामा तत्काल निर्माण हुनुपर्यो । नोदनाथ त्रितालचौबिसे गाउँपालिका३, धनकुटा आईजीपी नियुक्तिमा ढिलाइनेपाली सेना, सशस्त्र प्रहरी र नेपाल प्रहरी सुरक्षाका लागि राष्ट्रकै प्रमुख निकाय हुन् । यिनै निकायले राष्ट्र सुरक्षाको जिम्मेवारी लिएका छन् । यी निकायलाई राजनीतिभन्दा बाहिर राख्न जरुरी छ । देशको राजनीति नै अस्थिर हुनाले प्रहरी महानिरीक्षक नियुक्ति विवाद बेलाबखत हुने गरेको छ । पछिल्लोपटक प्रहरी महानिरीक्षक जयबहादुर चन्द कि नवराज सिलवाल भन्ने विवाद सर्वोच्च अदालतसम्म पुग्यो । ज्येष्ठता, कार्यकुशलता, उत्तरदायित्व वहन गर्न सक्ने कुशलता र आफूभन्दा मुनिकालाई सही रूपको कमान्डमा परिचालन र प्रोत्साहन गर्न सक्ने भएका डीआईजीमध्ये एक जनालाई सरकारले प्रहरी महानिरीक्षकमा नियुक्ति गर्न सक्ने व्यवस्था प्रहरी नियमावलीमै छ । तर प्रहरी नियमावलीको व्यवस्थालाई नै आधार मानेर अझ बढी योग्यलाई महानिरीक्षक बनाऊ भनी गत चैत ८ मा सर्वोच्च अदालतले दिएको फैसला अहिलेसम्म कार्यान्वयन हुन सकेन । किन ? सर्वोच्चको फैसला कार्यान्वयन नगर्दा अदालतको मानहानि गरेको मानिन्छ भने प्रहरीको चेन अफ कमान्डमा समेत असर पर्छ । तिलप्रसाद न्यौपाने माछापोखरी चोक, काठमाडौं शिक्षामा लुटविगतदेखि नै शिक्षा क्षेत्रमा विकृति, विसंगति बढिरहे पनि सरकारको लाचारीपनका कारण शिक्षामा दिनदहाडै ठगिने क्रम रोकिन सकेको छैन । शिक्षा ऐन, नियमावलीअनुसार स्थापना गरिएका भनिएका शैक्षिक संस्थाहरू सरकारी नियन्त्रणबाहिर गएर सञ्चालन गरिएका छन् । जथाभावी शुल्क लिनु, मापदण्डविपरीत सञ्चालन गरिनु, अनुमति नै नलिई खुल्नुमा नेपाल सरकारले कानुनी कारबाही नगर्नु नै कारण हो । निजी विद्यालयहरू अनेक बहानामा अभिभावकसँग रकम असुल्ने गर्छन् । विद्यालय मर्मत, शिक्षण शुल्क, कम्प्युटर शुल्क, पुस्तकालय शुल्कजस्ता विभिन्न नाममा अभिभावकसँग विद्यालयहरूले रकम असुलिरहेकै छन् । यसरी अभिभावक ठगिने क्रम कहिले रोकिने हो ? सम्बन्धित निकायले जवाफ दिनुपर्यो। पछिल्लो समय मन्टेसोरीको सपना देखाएर तीन वर्षमाथिका बालबालिकालाई अध्ययन गराउन भन्दै च्याउसरी उम्रिएका संस्थाले मनलाग्दी शुल्क असुले पनि सरकार बेखबर छ । विभिन्न बहानामा लाखौं रुपैयाँ शुल्क निर्धारण गर्दा पनि सरकार र अभिभावक संघ किन चुप लागेर बसेका छन् ? अभिभावकहरूले विद्यालयहरूले आफूखुसी निर्धारण गरेको शुल्क तिर्नुपर्ने हो ? जथाभावी खोलिएका र आफूखुसी शुल्क लिने विद्यालयलाई शिक्षा मन्त्रालयले समयमै अनुगमन गरी कानुनी कारबाही गरोस् । न्हुंछेनारायण श्रेष्ठपुल्चोक, ललितपुरभोट कसलाई दिने ?देशमा २० वर्षपछि स्थानीय चुनावको चटारो देख्न थालिँदै छ । अब हुने स्थानीय तहको चुनावबाट एकैपटक ३६ हजार जनप्रतिनिधि चुनिएर आउनेछन् । अब भोट कस्तो उम्मेदवारलाई भन्ने मूल बहसको विषय हुनुपर्छ । पहिलेका सबै संरचना खारेज भई नयाँ संविधानअनुसार गाउँपालिका र नगरपालिकाको चुनाव हुँदै छ । सिंहदरबारको अधिकार संविधानत व्यवहारमै स्थानीय तहमा पुग्दै छ । यस्तोमा विधिको शासन र जनताको सर्वोपरी हितअनुसार देशको राजनीति एवं दलीय व्यवहार नचलिरहेको वर्तमानसम्मको यात्रा तोड्नु नै आम मतदाताको चुनौती हो । तत्कालीन समयमा प्राप्त चुनावी परिणामलाई लिएर नेता गणेशमान सिंहले काठमाडांैका जनतालाई भेडा भन्नुभाको थियो उतिखेर । आम बोलीचालीमा पनि एक प्लेट मासु चिउरा अनि एक गिलास रक्सीमा भोट बिक्ने गरेको अमूर्त तर आंशिक सत्य कुरा यत्रतत्र सुन्न पाइन्छ । के हामी मतदाता विवेकशून्य नै हौं त ? या गोप्य मतदानलाई सानो प्रलोभनमा खुलमखुला बिक्रीमा राख्ने निर्लज्ज लोभी पात्र हौं ? होइन भने गम्भीर भएर सोचांै र तर्कपूर्ण बहस गरी अन्तिम निर्णयमा पुगौं । स्थानीय तहको चुनाव भएकाले प्राय: उम्मेदवार चिनेजानेकै वा छिमेकी हुन सक्छन् । उम्मेदवारको विगत आचरण, आर्थिक लेनदेन, सामाजिक गतिविधिप्रतिको चासो एवं संयोजनकारी भूमिका र स्थानीय योजना तर्जुमादेखि सकारात्मक परिवर्तनका लागि विकास गर्न सक्नेसम्मको उम्मेदवारको खोजी गरिनु जरुरी छ । त्यसपछि मात्र आफूले रोजेको उम्मेदवार कुन दलको हो ? उक्त दलले विगतमा जनतासामु सपना बाँड्दै जनभावनासँग खेल्दै मात्रै आयो कि काम पनि गर्यो ? दलीय कार्यक्रम, घोषणा र विगत व्यवहार संयोजनकारी छ कि विभिन्न बहानामा देश र जनता फुटाउने भँडुवाखालको छ ? विचार गरिनुपर्छ । राम्रो व्यक्ति र तुलानात्मक रूपमा उपयुक्त दल छान्नसके सबैलाई र सधैंलाई हित हुने देखिन्छ । राजन विडारी थाहा नगरपालिका, मकवानपुर मर्यादा क्रम र मोर्चाजनार्दन शर्मा र कुलमान घिसिङको प्रयासले देशबाट लोडसेडिङ अन्त्य भयो । उहाँहरूको प्रतिष्ठाले पनि उचाइ थियो । गगन थापा विद्यार्थी राजनीतिदेखि नै राम्रो छवि बनाएका नेता हुन् । उनीप्रति जनताको धेरै सम्मान र आशा थियो । उनले स्वास्थ्य मन्त्रालय सम्हालेपछि स्वास्थ्य सेवामा धेरै प्रगति भएका छन् । रामशरण महतलाई देशवासीले खासै रुचाएका थिएन तर बेलायतको द बेङ्कर म्यागाजिनले उत्कृष्ट अर्थमन्त्रीका रूपमा पुरस्कृत गर्यो । अब उनी मन्त्री भए भने पक्कै पनि राम्रो काम गर्लान् । लालबहादुर पण्डित, गोकर्ण बिष्टले मन्त्री भएपछि प्रतिष्ठा कमाएका नेता हुन् । भविष्यमा उनीहरू फेरि मन्त्री भए भने निश्चित रूपमा राम्रो काम गर्नेछन् । देश बनाउन अग्रपंक्तिमा रहेका हाम्रा नेतालाई नकारात्मक रूपमा चित्रित गर्नुभन्दा पनि उनीहरूले गरेका कुनै कामलाई सकारात्मक रूपमा लिएर हेरांै र प्रचार गरौं । यस्तो नैतिक धरातल बनाइदिऊँ कि उनीहरूले जसरी भए पनि राम्रो काम गरून् । तीर्थ अधिकारीकाठमाडौं"
निजी क्षेत्रको आत्मविश्वास जगाउँछु,"नेपाल उद्योग वाणिज्य महासंघमा यही चैत २९ गते नयाँ नेतृत्व चयन हुँदै छ । वरिष्ठ उपाध्यक्ष नै अर्को कार्यकालमा स्वत: अध्यक्ष हुनेगरी विधान संशोधन भएपछि वरिष्ठ उपाध्यक्ष पदलाई मुख्य मानेर महासंघमा चुनावी सरगर्मी बढेको छ । हालका उपाध्यक्षद्वय शेखर गोल्छा र किशोर प्रधान वरिष्ठ उपाध्यक्षमा उम्मेदवारी दिएर चुनावी मैदानमा उत्रिएका छन् । अर्को कार्यकालमा सिधै अध्यक्ष हुन पाउने भएकाले वरिष्ठ उपाध्यक्षको चुनावी माहोल विगतमा अध्यक्षको जस्तै देखिएको छ । चुनाव प्रचारप्रसारमा व्यस्त दुवै आकांक्षीसँग कान्तिपुरका गोकर्ण अवस्थी र कृष्ण आचार्यले गरेको कुराकानीको सम्पादित अंश : तपाईंका चुनावी एजेन्डा केके हुन् ?पहिलो एजेन्डा अब हुने अध्यक्षलाई सहयोग गर्ने हो । अब स्वत: भवानी राणा अध्यक्ष हुँदै हुनुहुन्छ । उहाँको कार्यकाल सफल गराउनु छ । उहाँले गर्ने कामलाई कसरी प्राथमिकता दिने भन्ने मेरो जिम्मेवारी हो । उहाँलाई सहयोग गर्दै गर्दा मेरो लक्ष्य पनि पूरा हुनेछ । किनभने हामी दुवैको एउटै लक्ष्य हो, आर्थिक विकास । नेपाल आर्थिक विकासका हिसाबले स्वर्णिम युगमा प्रवेश गर्दै छ, जुन मौका ३० वर्षपछि आएको छ । सन् ९० को दशकमा निजीकरण सुरु भएको थियो । त्यसले ७ तथा साढे ७ प्रतिशत आर्थिक वृद्धिदर भएको थियो । त्यसपछि फेरि राजनीतिक द्वन्द्व भयो । राजनीतिक अस्थिरताले लगानी आउन सकेन । हाम्रो अर्थतन्त्र पनि क्रमश: कमजोर हँदै गयो । औद्योगिक क्षेत्रको योगदान १४ देखि १५ प्रतिशत थियो, त्यो क्रमश: घट्न थाल्यो । हामी औसत आर्थिक वृद्धिदर २ देखि ३ प्रतिशतमा सीमित भयौं । फेरि गोल्डेन समय आएको छ । आर्थिक परिसूचकहरू राम्रो हुँदै गएका छन् ।हामीजस्तै अविकसित अन्य देशमा देखिने चुनौती हामीकहाँ छैनन् । धेरै मुलुकमा शोधनान्तर स्थीति (ब्यालेन्स अफ पेमेन्ट) कम छ । यसलाई विभिन्न अन्तर्राष्ट्रिय संघसंस्थाले ऋण दिएर सुधार्न कोसिस गर्न खोजिरहेका छन् । तर नेपालमा अझै पनि १२ महिनाको सञ्चिति छ । हाम्रो मुद्रा भारतसँग पेग भए पनि स्थीर छ । माग र आपूर्तिका हिसाबले हाम्रो मुद्रा बलियो छ । अर्कोतर्फ, पहिलो सात महिनामा १५ प्रतिशतले निर्यात बढेको छ । ऊर्जाको समस्या थियो, त्यो कम भएर पनि औद्योगिक उत्पादन बढेको छ । कृषि उत्पादन पनि बढी नै छ । पर्यटनमा ६० प्रतिशतले वृद्धि भएको छ । समग्र सूचकहरू राम्रो देखिएका छन् । हामी करिब ७ प्रतिशतको आर्थिक वृद्धिदर हासिल गर्दै छांै । नाकाबन्दी र भूकम्पलगत्तैको वर्षमा यति वृद्धिदर हुनु सकारात्मक हो । हाम्रामा ६० प्रतिशत जनसंख्या आर्थिक गतिविधिमा सक्रिय छन् । तर अविकसित मुलुकमा यस्तो अवस्था छैन । निजी क्षेत्रले उठाउँदै आएका ऊर्जा समस्या समाधान हँुदै आएको छ । औद्योगिक व्यवसाय ऐन, विशेष आर्थिक क्षेत्र (सेज) ऐन पनि निजी क्षेत्रले भनेअनुसार आइसकेको छ । श्रम ऐन आउन लागेको छ । श्रम लचकतालाई त्यसमा समावेश गरिएको छ । वाणिज्य ऐन, कालोबजारी ऐनलगायत धेरै ऐन आउन बाँकी छन्, तर काम सुरु भइसकेको छ । बन्द हडताल हुने क्रम कम भएको छ । श्रम सम्बन्ध सुधार भइरहेको छ । आगामी दस वर्षमा महासंघमा आउने नेतृत्वले उद्योगीको दु:ख बुझोस् भनेर मैले उम्मेदवारी दिएको हुँ । मैले विगत १० वर्षमा विभिन्न पदमा रहेर काम गरिसकें । मेरो पछिल्लो जिम्मेवारी रोजगारदाता परिषद्को थियो । परिषद्को मात्रै नभएर उद्योग व्यापारमा पनि काम गरें । त्यसभन्दा पहिला बैंकिङ क्षेत्रमा काम गरिसकेको छु । त्यसैले व्यवसायी तथा उद्योगको दु:ख म बुझ्न सक्छु । महासंघका लागि मेरो नेतृत्व आवश्यक छ । सरकारका लागि सहयोगी हात र निजी क्षेत्रको विश्वासका लागि म काम गर्नेछु ।तपाईंले समग्र अर्थतन्त्रको विकास, निजी क्षेत्र र सरकारबीचको सम्बन्ध सुधारको कुरा गर्नुभयो । तर, महासंघ र सरकारबीच सुमधुर सम्बन्ध देखिँदैन, नीतिगत एजेन्डाभन्दा पनि अन्य क्षेत्रमा महासंघ लाग्यो भन्ने आरोप छ नि ?हाम्रो प्राथमिकता परिवर्तन भएको छैन । हामीले चाहेको शान्ति हो । औद्योगिक वातावरण हो । बन्द नगरौं भन्ने हो । यो नगरौं भन्नका लागि हामीले मध्यस्थका रूपमा पनि काम गरेका छौं । हामीले एउटा ऐतिहासिक निर्णायक बहस पनि गराएका थियौं । मधेस आन्दोलन र नाकाबन्दीमा पनि हामीले आफ्नो भूमिका निर्वाह गरेकै हो । मधेसी र सरकारबीच निर्णायक वार्ता हुनुपर्छ भनेर प्रयास गरेकै हो, तर हुन सकेन । हाम्रो उद्देश्य कुनै राजनीतिक स्वार्थ प्राप्त गर्ने हैन । उद्योग, व्यवसायको सुरक्षा गरौं, बन्द हडताललाई अन्त्य गरौं भन्ने नै हो । यो त आम फाइदाका केही उदाहरण भए । तर महासंघ नेतृत्वले निजी व्यापार तथा व्यावसायिक फाइदाका लागि काम गरेको गुनासो छ, के भन्नुहुन्छ ?मैले यस्तो उदाहरण पाएको छैन । महासंघ निजी स्वार्थका लागि प्रयोग भएको देखेको पनि छैन । म निजी स्वार्थभन्दा पनि संस्थागत स्वार्थमा काम गर्नेछु । मेरो उम्मेदवारी संस्थागत स्वार्थका लागि हो । तपाईं ठूलो उद्योगीमा पर्नुहुन्छ, ससाना उद्योगीको दु:ख बुझ्नुहुन्न, त्यसैले तपार्इंबाट उनीहरूको प्रतिनिधित्व हुन सक्दैन भन्ने आरोप छ नि ? म ५० वटा जिल्लानगर घुमें । विभिन्न वस्तुगत तथा एसोसिएटका साथीहरूसँग छलफल गरें । मैले समस्यालाई मुख्य तीन भागमा विभाजित गरेको छु । पहिलो समस्या, सरकारसँग गर्नुपर्ने काम हो । त्यसमा मैले ७० प्रतिशत समस्या समान देखें । साना, मझौला र ठूला व्यवसायीको समस्या राजस्वसँग सम्बन्धित छन् । रोजगार या श्रमसम्बन्धी समस्या पनि समान छ । ठूलोमा अलि बढी, सानोमा अलि कम हुने गरेको छ । तर, विभिन्न ऐनकानुनसम्बन्धी छन् । त्यो समान छ । साना व्यवसायीको थ्रेस होल्डको समस्या फरक हो । मिसम्याच को समस्या सानामा अलि बढी छ ।दोस्रो समस्या, स्थानीय छन् । उदाहरणका लागि कुनै जिल्लाको व्यवसायीले सुन्तला निर्यात गर्दै थियो, पूर्वाधार नभएर कुहियो । यो स्थानीय समस्या हो । तेस्रो समस्या भनेको जिल्ला र केन्द्रसँगको सम्बन्धको हो । पक्कै पनि म ठूलो उद्योगबाट प्रतिनिधित्व गर्ने व्यक्ति हुँ, तर हाम्रा समस्या समान छन् । समस्या समाधान हुनेबित्तिकै त्यो सबैका लागि भइहाल्छ । २० वर्ष भयो म यस क्षेत्रमा लागेको, विगतलाई हेर्नुस्, मैले नबुझेको भए कसरी समाधान गर्थें होला ? महासंघका पूर्वअध्यक्षदेखि लिएर हालका पदाधिकारीबीच चरम गुटबन्दी भइरहेको छ । समग्र क्षेत्र सुधारका लागि काम गर्न यस्तो गुटबन्दीले असर पार्दैन ? चुनावका बेला गुटबन्दी हुनु स्वाभाविक हो । चुनाव सकिएपछि गुटबन्दी रहनु हुन्न । हाम्रामा जित्नेले उन्माद गर्ने, घमन्ड गर्ने र हार्नेले प्रतिशोध गर्ने संस्कृति विकास भएको छ । मलाई लाग्छ, गुटबन्दी हुनु स्वाभाविक भए पनि चेम्बर आन्दोलनमा हामी आउनुको त एउटै उद्देश्य हो । एउटै उद्देश्य छ भने किन गुटबन्दी गर्ने ? चुनावको परिणाम आएपछि सबैजना मिलेर अघि बढ्नुपर्छ । सबै बिर्सेर हामी चेम्बर आन्दोलनमा लाग्नुपर्छ ।व्यापारीको पनि आफ्नै आचारसंहिता हुन्छ । कुनै बेला महासंघमा पनि व्यावसायिक आचारसंहिता बनेको थियो । यसलाई कसरी अगाडि बढाउनुहुन्छ ?महासंघमा कोही पनि गैरकानुनी व्यवसायीका पक्षमा लागेको छैन । मलाई लाग्छ, भविष्यमा पनि हामी कोही पनि गैरकानुनी पक्षमा लाग्नेछैनौं । यो आचारसंहिता लागू गर्नेछांै । व्यवसायीले नाफा खोज्छ नै, तर हाम्रो छवि सुधार गर्न आवश्यक छ । पहिला पूर्वअध्यक्षहरूले आचारसंहिता बनाएका पनि छन् । त्यसको कार्यान्वयन कति भयोभएन भनेर समीक्षा गर्नुपर्नेछ । लागू गर्न काम गर्नेछु । महासंघको चुनाव उम्मेदवारहरू अत्यधिक खर्च गर्छन् भनिन्छ । यसपालि तपाईं झन् बढी खर्च गर्नेमा पर्नुहुन्छ भन्ने पनि छ नि ?मेरो उम्मेदवारी घोषणासभा बुटबलमा गरिएको हो । भैरहवा, नवलपरासी, हेटांैडा, विराटनगर, जनकपुर, नेपालगन्ज, धनगढीमा ठूला घोषणासभा भए । म धेरै जिल्लानगर घुमें । हरेक ठाउँमा जिल्लाका साथीहरूले नै खर्च गर्नुभयो । सायद यो मप्रति उहाँहरूको विश्वास पनि हो । मलाई बढी खर्च गरेको दोष लगाइएको छ । यो उद्योगीव्यवसायीको निर्वाचन हो । कर तिरेर कमाएको पैसा कोही खर्च गर्न चाहन्छ भने किन गर्न नपाउने ? म खर्च गर्न सक्छु भने गर्छु । मैले मिहिनेत गरेर कमाएको पैसा आफ्नो उम्मेदवारीका लागि खर्च गरेको हुँ । त्यसलाई के गलत भन्ने ? मैले बढी खर्च गरेको हुन सक्छ । तर गैरकानुनी क्रियाकलापमा खर्च गरेको त हैन नि । म हेलिकप्टर लिएर कुनै साथीको समस्या बुझ्न अथवा नजिक हुन गएँ भने त्यो मेरो निजी कुरा हो । यसलाई कसरी गलत मान्ने ?निजी क्षेत्रको हितमा काम गर्ने महासंघको नेतृत्व चयन गर्ने बेला राजनीतिक लबिइङ तथा दबाब पनि निकै हुने गरेको छ । यो त विकृति होइन र?यो महासंघका लागि सबभन्दा ठूलो रोग हो, जसलाई हामीले मत्थर गर्नुपर्छ । यसलाई हामीले रोक्न सकेनौं भने महासंघ खत्तम भएर जान्छ । यसलाई अर्को तर्फबाट पनि हेर्नुपर्छ । झन्डै दुई दशक भयो स्थानीय चुनाव नभएको । जिल्लामा निर्वाचित निकाय भनेको एउटा मात्रै हो, उद्योगवाणिज्य संघ । संघको मात्रै निर्वाचन हँदा केही जिल्लामा राजनीतिक दलका नेता तथा कार्यकर्ता पनि आएका छन् । तर महासंघमा छिरिसकेपछि तपार्इंले राजनीतिक दलको एजेन्डा पछाडि राख्नुपर्छ । म आफू पनि भन्छु, मैले कुनै पनि राजनीतिक दलको एजेन्डा बोकेको छैन । किनभने त्यसले मलाई कमजोर बनाउँछ । म कुनै राजनीतिक दलकामा पुगेँ भने भोलि फेरि अर्को राजनीतिक दलकामा पुग्नुपर्छ । अनि मैले कसरी महासंघको नेतृत्व हाँक्ने ? त्यसैले मैले कुनै पनि दलको झन्डा र एजेन्डा बोकेको छैन ।प्रतिस्पर्धी समूहले तपाईंको समूहले निर्वाचन आचारसंहिता उल्लंघन गर्यो भनेर पत्रकार सम्मेलन नै गर्यो । यसबारे तपाईंको प्रतिक्रिया के छ ?अहिलेका अध्यक्षले अरूका लागि भोट माग्न पाउँदैन भनेर आचारसंहितामा लेखिएको छैन । हाम्रो विधानमा पनि लेखिएको छैन । विगतलाई पनि हेर्न सकिन्छ । पहिलेकाले आफ्नो उत्तराधिकारीको लागि भोट मागेका छन् । उसलाई प्रोत्साहित गरेका छन् । सबैले गरेका छन् । अब हुनेवाला अध्यक्षले आफ्नो समूह रोज्न पाउने कि नपाउने ? भवानी राणा स्वत: अध्यक्ष बन्दै हुनुहुन्छ । उहाँले मलाई यो समूह भयो भने सहयोग हुनेछ भन्नु कुनै नौलो हैन । जब कोही व्यक्ति प्रधानमन्त्री बन्छ भने उसले आफ्नो नेतृत्व सफल पार्न भोट मागेकै हुन्छन् । जस्तो अहिले सरकारमा रहनेले स्थानीय तहको चुनावमा भोट मागिरहनुभएको छ । यो सामान्य कुरा हो । म काम गर्न चाहन्छु, बलिया हातहरू चाहिन्छन् । बलियो हात उहाँहरू हो भन्न पाइन्छ । यसमा कुनै आचारसंहिता उल्लंघन भएको छैन । मनमा भएको कुरा भन्नलाई कसरी गलत हो ?मलाई अर्को आरोप पनि लाग्ने गरेको छ मैले हतार गरेँ, मैले नेतृत्व लिने बेला भएको छैन रे । मैले दुई दशक विभिन्न चेम्बरमा काम गरिसकें । सबैभन्दा गाह्रो काम गरेँ । मलाई चुनौतीपूर्ण कामहरू मात्रै आइलागे । त्यसलाई मैले प्रभावकारी रूपमा गरेर देखाएको छु । जस्तो श्रम सम्बन्धको विषय, जुन निकै गाह्रो थियो । मैले समाधान गरें । मेरो कार्यशैली अरूको भन्दा फरक छ । टेबल ठोकेरभन्दा पनि तथ्यांक र तर्कका आधारमा आफ्नो र साथीहरूको काम गराएको छु । धेरैले भन्छन् शेखर गोल्छाले सचिवको टेबल ठोक्न सक्छ ? म सक्दिनँ । मेरो स्वर ५ लाखभन्दा बढी उद्योगीव्यवसायीको हो । म तथ्यांकका आधारमा, सौहार्दपूर्ण वातावरण र तर्कका आधारमा काम गर्छु ।मेरा प्रतिद्वन्द्वीले धेरैपटक भन्नुभएछ, म उमेरले परिपक्व छु । नेतृत्व गर्न उमेरको आवश्यकता पर्ने हो भने सबैभन्दा बूढो मान्छेलाई देशको प्रधानमन्त्री बनाइदिए हुन्छ । सबैले महासंघमा परिवर्तन होस् भन्ने चाहेका छन् । मलाई लाग्छ, परिवर्तन ल्याउने युवाले नै हो । म अहिले पनि युवा छु । म परिवर्तन ल्याउन सक्छु । मैले साथीहरूको समर्थन पाएँ भने उहाँहरूलाई निराश गर्दिनँ । तन, मन, धन र बुद्धिविवेकले भ्याएसम्म चेम्बर आन्दोलनलाई अगाडि बढाउँछु । निजी क्षेत्रको आत्मविश्वास जगाउन मेरो उम्मेदवारी हो ।कान्तिपुर कुराकानी"
मध्यम र साना उद्योगीको उत्थान गर्छु,"तपाईंका चुनावी एजेन्डा केके हुन् ?मैले १५ वटा चुनावी एजेन्डा सार्वजनिक गरिसकेको छु । मुख्य एजेन्डा उद्योगवाणिज्य महासंघमार्फत देशको अर्थतन्त्रलाई विकास गर्नु हो । साना तथा मझौला उद्योगीलाई ठूला उद्योगी बनाउने मेरो प्रयास छ । महासंघमा विजयी भएँ भने अबको ६ वर्षमा साना तथा मझौला उद्योगीको संख्या १७ प्रतिशतबाट ५० प्रतिशत पुर्याउनेछु । सरकार, राजनीतिक दल र सार्वसाधारणको उद्योगीव्यवसायीप्रति रहेको नकारात्मक भावनालाई सकारात्मक बनाउने अर्को एजेन्डा हो । जस्तै जिल्लानगरको उद्योगवाणिज्य संघलाई नवीकरण गर्न सरकारले दिएको अधिकार अहिले खोसिएको छ । वाणिज्यमन्त्री उत्पत्तिको प्रमाणपत्र खोसिदिने प्रक्रियामा हुनुहुन्छ । कृषि उद्यम केन्द्रका सम्पूर्ण निकायमा प्रश्नचिन्ह लागेको छ । यो अन्योल दूर गरेर सरकारसँग विश्वसनीयता बढाउने मेरो प्रयास रहनेछ ।अहिले भोट माग्न राजनीतिक दलको ढोकाढोका धाइरहनुभएको छ । भोली तिनै दलले नेतृत्व गर्ने सरकारसँग कसरी सशक्त रूपमा प्रस्तुत हुन सक्नुहोला ?यसको सुरुवात मेरो खेमाबाट भएको हैन । साथीहरू लबिइङ गर्दै राजनीतिक दलकहाँ पुग्नुभएको हो । २० वर्षदेखि स्थानिय निकायको निर्वाचन भएको छैन । राजनीतिक दलका स्थानीय नेताहरू हाम्रो उद्योगवाणिज्य संघमा केन्द्रित भए । राजनीतिक पृष्ठभूमिका व्यक्तिहरू उद्योगवाणिज्य संघको अध्यक्ष पनि भएका छन् । झन्डैझन्डै आधाभन्दा बढी छन् । यस्तो अवस्थामा के गर्ने ? मतदाता मेरो राजनीतिक पृष्ठभूमिको छ, मत कोसँग माग्ने त ? मेरो मात्रै हैन, मेरो प्रतिपक्षको पनि बाध्यात्मक परिस्थिति छ । यो परिस्थितिलाई ध्यानमा राखेर अनुरोध गर्ने काम भएको छ । मैले झुट बोलिरहनु पर्दैन । अहिले आर्थिक एजेन्डामा सबै दलहरू एक ठाउँमा छन् । नेपालको समग्र अर्थतन्त्रका विषयमा नेतृत्वदायी भूमिका महासंघले निर्वाह गर्नेछ । जुनसुकै दल सरकारमा आएपनि उनीहरूले अर्थतन्त्र सुधारलाई मूल एजेन्डा बनाएका छन् । हाम्रो मुलुक आयातमुखी छ । यसको मतलब आर्थिक अवस्था सुदृढ नहुनु हो । सुदृढीकरण गर्न व्यावसायिक वातावरण कसरी बनाउने, उत्पादनमूलक उद्योगलाई कसरी प्रवद्र्धन गर्ने, जलविद्युत्लाई कसरी विकास गर्ने, पर्यटन क्षेत्र कसरी स्थापित गर्ने भन्ने हो । यो समग्र विषयमा जुनसुकै दल सत्तामा आएपनि हामीले सहकार्य गरेर अघि बढ्ने हो। मसँग राजनीतिक चिन्ह लागिसकेको छैन, न कांग्रेसको चिन्ह छ, न कम्युनिस्टको । म डेमोक्रयाट हुँ । मैले जति पनि शिक्षा हासिल गरेँ, प्रजातान्त्रिक मूल्यमान्यताका आधारमा आर्जन गरेको हुँ । आस्था राख्नु खराब हैन, तर मैले दलको प्रमाणपत्र लिएको छैन । म मध्यमवर्गीय र सानो वर्गको उत्थानका लागि महासंघ नेतृत्वमा पुग्ने प्रयास गरेको हुँ । मैले महासंघमा २१ वर्ष योगदान गरेको छु । के म महासंघलाई सक्षम नेतृत्व दिन उत्तरदायी छैन ? मैले युवाकालमै राष्ट्रिय जेसिसको अध्यक्ष भएर नेतृत्व दिइसकेको छु । सानो गोदाममा रहेको उद्योग संगठन मोरङलाई नेपालको उत्कृष्ट उद्योगवाणिज्य संघ बनाएको छु । पूर्वाञ्चल उद्योगवाणिज्य संघको अध्यक्ष हँदा महासंघले गर्न नसकेको काम गरें । आर्थिक विकासका लागि पूर्वाञ्चलको संरचना भन्ने विषयमा सातजना सचिव, मुख्य सचिव र तत्कालीन प्रधानमन्त्री बाबुराम भट्टराईलाई राखेर कार्यक्रम गरें । पूर्वमा अर्थतन्त्रको विकास भइरहेको छ । सडकहरू चौडा हुँदै छन् । किमाथांकाको अवधारणा मैले ल्याएको हुँ । आर्थिक विकासका लागि अर्थतन्त्रका लागि हामीले गर्नुपर्ने योगदानमा कुनै दलले लाञ्छना लगाउन सक्दैन भन्न खोजेको हुँ ।उम्मेदवारीको विषयलाई लिएर गुटहरू त एकदमै कडा रूपले आए नि ?हामीले परम्परा बिगारेका छौं । बिगार्ने हाम्रै अग्रजहरू होलान् । म अध्यक्ष भएँ भने यस्तो परम्परा तोड्छु । अहिलेका अध्यक्ष पशुपति मुरारका र वरिष्ठ उपाध्यक्ष भवानी राणाले खुल्लमखुला आचारसंहिता विपरीत काम गरिरहनुभएको छ । उहाँहरूले संस्थाको मर्यादाविपरीत काम गर्नुभयो । आचारसंहितामा कुनै उम्मेदवारकहाँ जान नहुने भन्ने छ र ?आचारसंहितामा कुनै पनि पदाधिकारीले प्रभावित पार्न हुँदैन भन्ने प्रस्ट छ । त्यो प्रस्ट्याइँलाई तपार्इं त शेखर गोल्छाकहाँ जान हुँदैन भनेर लेख्नुपर्ने हो ? किशोर प्रधानकहाँ जान हुँदैन भनेर लेख्नुपर्ने हो ? भवानी राणाजीले भन्नुभएको छ रे जान पाउनुपर्छ भनेर । उहाँलाई महासंघको अध्यक्ष बनाउन किशोर प्रधानको पनि योगदान थियो । अझ मेरो योगदान बढी थियो । महासंघमा ५० प्रतिशत हिस्सा लिएर बसेको पदाधिकारी हुँ म, अरूको २०३० प्रतिशत हो । ५० प्रतिशत हिस्सा बोकेको व्यक्ति म उसको कसरी हैन ? हैन भने उहाँ कसरी त्यहाँ पुग्नुभयो ? संस्थाको हित हुन्छ भनेर मैले उहाँलाई अध्यक्ष बनाउन योगदान गरँे । उहाँले उत्तरदायित्व निर्वाह नगरेकोमा दु:खी छु । जुन व्यक्तिले विशेष साधारणसभामा हामीले सुधार गर्न विधान संशोधन गर्नुपरेको हो, फोहोरी खेल नहोस् भन्न विधान संशोधन गरेको हो, पैसाको चलखेल नहोस् भनेर संशोधन गर्दैछौं भन्नुभएको थियो, तर त्यही फोहोरी खेल उहाँले गर्नुभयो । पूर्वअध्यक्षले उम्मेदवारलाई बोकेर हिंड्ने काम त विगतमा पनि हुन्थ्यो नि ?यसबारे अहिलेका अध्यक्ष पशुपति मुरारकाले धेरै कुरा गर्नुभएको छ, जुन नितान्त गलत छ । अनौपचारिक रूपमा बहालवाला अध्यक्षले उम्मेदवारको लबिइङ गर्नुभएको छ । तर सार्वजनिक रूपमा माला र टीका लगाउने काम कसैले पनि गरेको छैन । पूर्वअध्यक्ष कुशकुमार जोशीले आजाद श्रेष्ठको प्रचार गरेको हो । सुरज वैद्यले भाष्करराज राजकर्णिकारको प्रचार गरेको हो । तर सार्वजनिक समारोहमा गएर टीका लगाएको हैन। यतिसम्म संयमित हुन नसक्ने व्यक्तिले कसरी न्याय गर्छ ? तपार्इंले बोलाउनुभएन होला कि ?मसँग टेपरेकर्ड त छैन, तर भवानी राणालाई मैले आफंै फोन गरेको हो । पशुपति मुरारका, पूर्वअध्यक्ष चण्डीराज ढकाललाई पनि फोन गरेको हो। तर उहाँहरू बोलाउनुभएन भन्दै हिंड्नुभएको छ । यो सरासर झुट हो । अध्यक्ष हुने निश्चित भइसकेको व्यक्तिले सार्वजनिक समारोहमा कार्यक्रम सञ्चालन गर्ने, उम्मेदवारलाई टीका लगाउने, माला लगाउने काम गर्नु हुँदैन । कुनै पनि पूर्वअध्यक्षले यो काम गरेको छैन । गर्नु पनि हुँदैन । तपाईंले निम्न र मध्यम वर्गीयलाई माथि उठाउँछु भन्नुभयो । तर महासंघ धेरै पैसा भएको व्यक्तिले नेतृत्व लिने हो भन्नेहरू पनि छन् । ठूला उद्योगी हुनुपर्छ, तपाईं त्यो हैन भन्ने छ नि ?सबैजनाको समान हिस्सा भएन भने देशको अर्थतन्त्रको विकास हुन सक्दैन । अहिले सीमित व्यक्तिसँग मात्रै पैसा भएकाले यो देश गरिब छ । अहिले १३ प्रतिशतमात्रै ठूला व्यवसायी भनिएको छ । यसले देशको समग्र अर्थतन्त्रको विकास हुन सक्दैन । कमसेकम ९० प्रतिशतभन्दा बढीको सहभागिता भयो भने विकास हुन्छ । यो देशको विकास गर्ने हो भने सबै समान हुनुपर्छ ।महासंघमा व्यक्तिगत लाभका लागि काम गरिन्छ भनिन्छ । तपाईं समग्रका लागि कसरी काम गर्न सक्नुहुन्छ ? अहिलेसम्म तपार्इंले भन्नुभएको कुरा ठीक होला । त्यही कुरा चिर्न किशोर प्रधानको आवश्यकता छ । किशोर प्रधानको कुनै स्वार्थ छैन । अब युवा व्यवसायीको हितका लागि फलानोले काम गरेन भन्ने अवस्था आउन दिन्नँ । अहिलेसम्मको नेतृत्व व्यक्तिगत स्वार्थमा लिप्त छ । शतप्रतिशत स्वार्थमा लागेका छन् । आफ्ना व्यक्तिगत कुरा लुकाउनसमेत महासंघमा प्रतिनिधित्व गर्ने बानी छ ।तपाईंले पनि भोलि नेतृत्व लिइसकेपछि त्यसै गर्नुहुन्छ होला नि ?हो, गर्न सक्छु । तर म गर्दिनँ । किन गर्दिनँ भने मलाई लोभ छैन । जब मान्छेलाई लोभ हँदैन, तब मान्छेले गलत काम गर्दैन । मान्छे भ्रष्ट कहिले हुन्छ भने जब लोभी हुन्छ । मलाई किन लोभ छ ? मध्यमवर्गीय भएपनि मसँग सबै छ । मेरो उमेर परिपक्व तहमा पुगिसकेको छ । मलाई कमाउने इच्छा छैन । मेरा छोराछोरी शिक्षा हासिल गरी अगाडि बढ्न सक्ने बनिसकेका छन् । चार छोरीको विवाह गरिसकेको छु । एउटा छोराले एमबीए गरिसकेको छ ।तलबाट माथि पुग्न स्वस्थ व्यापारबाट पनि सम्भव हुन्छ । व्यापारीले इमान्दारीपूर्वक काम गरे पनि माथि पुग्न सकिन्छ । तर हामीकहाँ कुनै गलत काम नगरी, राजस्व र अन्तशुल्क चोरी नगरी धनी भइन्न भन्ने गलत धारणा छ । त्यसलाई रोक्नु छ । तपाईं जिल्लानगरतर्फको उपाध्यक्ष हुनुहुन्छ । उम्मेद्वारले जिल्ला, नगरमा बढी पैसा खर्च गर्छन् भन्ने आरोप छ । तपाईंहरूले पनि धेरै खर्च गरिरहनुभएको छ रे ?योचाहिं मैले पनि सुनेको हुँ । तर, जति पनि साथीहरू हुनुहुन्छ, उहाँहरूले गलत तरिकाले पैसा लिनुहुन्न भन्ने मलाई विश्वास छ । कुनै संस्थाको हितका लागि कसैले योगदान गर्न सक्छ । जस्तो दार्चुलामा केहीअघि पर्यटन महोत्सव भयो । त्यसको सफलताका लागि योगदान गरेको छु । यी (चेक देखाउँदै) मैले दार्चुलालाई चेक दिनुपर्छ । यो संस्थागत विकासका लागि हो । व्यक्तिगत रूपमा दिनु हँदैन । त्यो काम मबाट कदापि हँदैन । साथीहरूलाई मेरो विनम्रतापूर्वक अनुरोध पनि छ, तपाईंहरूजस्तो जिम्मेवार व्यक्तिले त्यस्तो काम गर्नु हँदैन ।तपाईंसँग ठूला र उत्पादनमूलक उद्योग छैनन् । त्यस्तो समूहको प्रतिनिधित्व तपाईं गर्न सक्नुहुन्न, उनीहरूको दु:ख बुझ्न सक्नुहुन्न भन्ने आरोप छ नि ?यो आरोप सरासर गलत हो । कुनै बेला म पनि ठूला उद्योगीका रूपमा कहलिन्थें । त्यतिबेला मसँग ठूलो गार्मेन्ट उद्योग थियो । १२ सय व्यक्तिले रोजगारी पाएका थिए । मसँग डब्लूएचओ मान्यताप्राप्त पहिलो फर्मास्युटिकल्स उद्योग थियो । केही कारणले गर्दा म ठूलो उद्योगी बन्दाबन्दै पनि स्थापित हुन सकिनँ । तर मैले कर्मक्षेत्र छाडेको छैन । म कसैगरी पनि इमानदारीपूर्वक ठूलो उद्योगी बनेरै छाड्छु । यताउति गर्ने छैन । इमानदारीपूर्वक काम गरेकै कारण मलाई कसैले पनि औंला उठाउन सकेको छैन । आज पूर्वाञ्चलका सबै साथी चिन्तित हुनुहुन्छ, किशोर प्रधानलाई कसरी जिताउने भनेर । त्यो नै मेरो जित हो । देशभरिका साथीको चिन्ता छ । मेलमिलाप गर्ने कुरा पनि आइरहेको छ । मेलमिलाप गरौं भन्नुको मतलब मेरो आवश्यकता कहीं न कहीं छ भन्ने हो । म विश्वस्त छु, खेलमा हारजित त हुन्छहुन्छ । कसैले गोल लगाउला, कसैले नलगाउला । गोल लगाउन नसक्नेले पनि संयमपूर्वक हार स्वीकार गर्नुपर्छ । जित्ने व्यक्तिले पनि उन्मुक्त भएर जानु हँदैन ।तपाईंहरूबीच सहमति हुने सम्भावना कत्तिको छ ? विराटनगरमा अध्यक्ष पशुपति मुरारकाले (चैत) २७ गतेसम्म प्रयास गर्छु भन्नुभएको छ । प्रयास गर्ने उहाँको काम हो । महासंघको समग्र विकासका लागि सहमति हुने सम्भावना भयो भने मेरो साथ हुनेछ । मैले कहिल्यै पनि सहमतिको विरोध गरेको छैन । तर सहमतिको प्रयास एकदमै ढिलो भएको छ । जति ढिलो भएपनि संस्थालाई मर्यादित बनाउन उहाँको योजना छ भने म पनि उहाँलाई सहयोग गर्न चाहन्छु । साथीहरूलाई मेरो एउटै अनुरोध छ तपाईंको अमूल्य मत महासंघको भविष्यका लागि हाल्नुस् । आउने पुस्ताको भविष्य महासंघको नेतृत्वले पनि निर्धारण गर्छ । महासंघमा गलत गर्ने र पछुताउने परम्परा पनि छ । जस्तो विधान संशोधन गरी वरिष्ठ उपाध्यक्ष भवानी राणालाई अध्यक्ष बनाउने व्यवस्था गर्यौं । अहिले पछुताइरहेका छन् । पशुपति मुरारकालाई सर्वसम्मत अध्यक्ष बनायांै, अहिले पछुताइरहेका छन् । अब त्यस्तो नहोस् । गल्ती गरेर पछुताउने काम नगरांै । जे गरौं, आफ्नो अन्तरआत्माले गरौं ।कान्तिपुर कुराकानी"
गाउँपालिका हाँक्न चाहने धेरै,"तपाईंका चुनावी एजेन्डा केके हुन् ?मैले १५ वटा चुनावी एजेन्डा सार्वजनिक गरिसकेको छु । मुख्य एजेन्डा उद्योगवाणिज्य महासंघमार्फत देशको अर्थतन्त्रलाई विकास गर्नु हो । साना तथा मझौला उद्योगीलाई ठूला उद्योगी बनाउने मेरो प्रयास छ । महासंघमा विजयी भएँ भने अबको ६ वर्षमा साना तथा मझौला उद्योगीको संख्या १७ प्रतिशतबाट ५० प्रतिशत पुर्याउनेछु । सरकार, राजनीतिक दल र सार्वसाधारणको उद्योगीव्यवसायीप्रति रहेको नकारात्मक भावनालाई सकारात्मक बनाउने अर्को एजेन्डा हो । जस्तै जिल्लानगरको उद्योगवाणिज्य संघलाई नवीकरण गर्न सरकारले दिएको अधिकार अहिले खोसिएको छ । वाणिज्यमन्त्री उत्पत्तिको प्रमाणपत्र खोसिदिने प्रक्रियामा हुनुहुन्छ । कृषि उद्यम केन्द्रका सम्पूर्ण निकायमा प्रश्नचिन्ह लागेको छ । यो अन्योल दूर गरेर सरकारसँग विश्वसनीयता बढाउने मेरो प्रयास रहनेछ ।अहिले भोट माग्न राजनीतिक दलको ढोकाढोका धाइरहनुभएको छ । भोली तिनै दलले नेतृत्व गर्ने सरकारसँग कसरी सशक्त रूपमा प्रस्तुत हुन सक्नुहोला ?यसको सुरुवात मेरो खेमाबाट भएको हैन । साथीहरू लबिइङ गर्दै राजनीतिक दलकहाँ पुग्नुभएको हो । २० वर्षदेखि स्थानिय निकायको निर्वाचन भएको छैन । राजनीतिक दलका स्थानीय नेताहरू हाम्रो उद्योगवाणिज्य संघमा केन्द्रित भए । राजनीतिक पृष्ठभूमिका व्यक्तिहरू उद्योगवाणिज्य संघको अध्यक्ष पनि भएका छन् । झन्डैझन्डै आधाभन्दा बढी छन् । यस्तो अवस्थामा के गर्ने ? मतदाता मेरो राजनीतिक पृष्ठभूमिको छ, मत कोसँग माग्ने त ? मेरो मात्रै हैन, मेरो प्रतिपक्षको पनि बाध्यात्मक परिस्थिति छ । यो परिस्थितिलाई ध्यानमा राखेर अनुरोध गर्ने काम भएको छ । मैले झुट बोलिरहनु पर्दैन । अहिले आर्थिक एजेन्डामा सबै दलहरू एक ठाउँमा छन् । नेपालको समग्र अर्थतन्त्रका विषयमा नेतृत्वदायी भूमिका महासंघले निर्वाह गर्नेछ । जुनसुकै दल सरकारमा आएपनि उनीहरूले अर्थतन्त्र सुधारलाई मूल एजेन्डा बनाएका छन् । हाम्रो मुलुक आयातमुखी छ । यसको मतलब आर्थिक अवस्था सुदृढ नहुनु हो । सुदृढीकरण गर्न व्यावसायिक वातावरण कसरी बनाउने, उत्पादनमूलक उद्योगलाई कसरी प्रवद्र्धन गर्ने, जलविद्युत्लाई कसरी विकास गर्ने, पर्यटन क्षेत्र कसरी स्थापित गर्ने भन्ने हो । यो समग्र विषयमा जुनसुकै दल सत्तामा आएपनि हामीले सहकार्य गरेर अघि बढ्ने हो। मसँग राजनीतिक चिन्ह लागिसकेको छैन, न कांग्रेसको चिन्ह छ, न कम्युनिस्टको । म डेमोक्रयाट हुँ । मैले जति पनि शिक्षा हासिल गरेँ, प्रजातान्त्रिक मूल्यमान्यताका आधारमा आर्जन गरेको हुँ । आस्था राख्नु खराब हैन, तर मैले दलको प्रमाणपत्र लिएको छैन । म मध्यमवर्गीय र सानो वर्गको उत्थानका लागि महासंघ नेतृत्वमा पुग्ने प्रयास गरेको हुँ । मैले महासंघमा २१ वर्ष योगदान गरेको छु । के म महासंघलाई सक्षम नेतृत्व दिन उत्तरदायी छैन ? मैले युवाकालमै राष्ट्रिय जेसिसको अध्यक्ष भएर नेतृत्व दिइसकेको छु । सानो गोदाममा रहेको उद्योग संगठन मोरङलाई नेपालको उत्कृष्ट उद्योगवाणिज्य संघ बनाएको छु । पूर्वाञ्चल उद्योगवाणिज्य संघको अध्यक्ष हँदा महासंघले गर्न नसकेको काम गरें । आर्थिक विकासका लागि पूर्वाञ्चलको संरचना भन्ने विषयमा सातजना सचिव, मुख्य सचिव र तत्कालीन प्रधानमन्त्री बाबुराम भट्टराईलाई राखेर कार्यक्रम गरें । पूर्वमा अर्थतन्त्रको विकास भइरहेको छ । सडकहरू चौडा हुँदै छन् । किमाथांकाको अवधारणा मैले ल्याएको हुँ । आर्थिक विकासका लागि अर्थतन्त्रका लागि हामीले गर्नुपर्ने योगदानमा कुनै दलले लाञ्छना लगाउन सक्दैन भन्न खोजेको हुँ ।उम्मेदवारीको विषयलाई लिएर गुटहरू त एकदमै कडा रूपले आए नि ?हामीले परम्परा बिगारेका छौं । बिगार्ने हाम्रै अग्रजहरू होलान् । म अध्यक्ष भएँ भने यस्तो परम्परा तोड्छु । अहिलेका अध्यक्ष पशुपति मुरारका र वरिष्ठ उपाध्यक्ष भवानी राणाले खुल्लमखुला आचारसंहिता विपरीत काम गरिरहनुभएको छ । उहाँहरूले संस्थाको मर्यादाविपरीत काम गर्नुभयो । आचारसंहितामा कुनै उम्मेदवारकहाँ जान नहुने भन्ने छ र ?आचारसंहितामा कुनै पनि पदाधिकारीले प्रभावित पार्न हुँदैन भन्ने प्रस्ट छ । त्यो प्रस्ट्याइँलाई तपार्इं त शेखर गोल्छाकहाँ जान हुँदैन भनेर लेख्नुपर्ने हो ? किशोर प्रधानकहाँ जान हुँदैन भनेर लेख्नुपर्ने हो ? भवानी राणाजीले भन्नुभएको छ रे जान पाउनुपर्छ भनेर । उहाँलाई महासंघको अध्यक्ष बनाउन किशोर प्रधानको पनि योगदान थियो । अझ मेरो योगदान बढी थियो । महासंघमा ५० प्रतिशत हिस्सा लिएर बसेको पदाधिकारी हुँ म, अरूको २०३० प्रतिशत हो । ५० प्रतिशत हिस्सा बोकेको व्यक्ति म उसको कसरी हैन ? हैन भने उहाँ कसरी त्यहाँ पुग्नुभयो ? संस्थाको हित हुन्छ भनेर मैले उहाँलाई अध्यक्ष बनाउन योगदान गरँे । उहाँले उत्तरदायित्व निर्वाह नगरेकोमा दु:खी छु । जुन व्यक्तिले विशेष साधारणसभामा हामीले सुधार गर्न विधान संशोधन गर्नुपरेको हो, फोहोरी खेल नहोस् भन्न विधान संशोधन गरेको हो, पैसाको चलखेल नहोस् भनेर संशोधन गर्दैछौं भन्नुभएको थियो, तर त्यही फोहोरी खेल उहाँले गर्नुभयो । पूर्वअध्यक्षले उम्मेदवारलाई बोकेर हिंड्ने काम त विगतमा पनि हुन्थ्यो नि ?यसबारे अहिलेका अध्यक्ष पशुपति मुरारकाले धेरै कुरा गर्नुभएको छ, जुन नितान्त गलत छ । अनौपचारिक रूपमा बहालवाला अध्यक्षले उम्मेदवारको लबिइङ गर्नुभएको छ । तर सार्वजनिक रूपमा माला र टीका लगाउने काम कसैले पनि गरेको छैन । पूर्वअध्यक्ष कुशकुमार जोशीले आजाद श्रेष्ठको प्रचार गरेको हो । सुरज वैद्यले भाष्करराज राजकर्णिकारको प्रचार गरेको हो । तर सार्वजनिक समारोहमा गएर टीका लगाएको हैन। यतिसम्म संयमित हुन नसक्ने व्यक्तिले कसरी न्याय गर्छ ? तपार्इंले बोलाउनुभएन होला कि ?मसँग टेपरेकर्ड त छैन, तर भवानी राणालाई मैले आफंै फोन गरेको हो । पशुपति मुरारका, पूर्वअध्यक्ष चण्डीराज ढकाललाई पनि फोन गरेको हो। तर उहाँहरू बोलाउनुभएन भन्दै हिंड्नुभएको छ । यो सरासर झुट हो । अध्यक्ष हुने निश्चित भइसकेको व्यक्तिले सार्वजनिक समारोहमा कार्यक्रम सञ्चालन गर्ने, उम्मेदवारलाई टीका लगाउने, माला लगाउने काम गर्नु हुँदैन । कुनै पनि पूर्वअध्यक्षले यो काम गरेको छैन । गर्नु पनि हुँदैन । तपाईंले निम्न र मध्यम वर्गीयलाई माथि उठाउँछु भन्नुभयो । तर महासंघ धेरै पैसा भएको व्यक्तिले नेतृत्व लिने हो भन्नेहरू पनि छन् । ठूला उद्योगी हुनुपर्छ, तपाईं त्यो हैन भन्ने छ नि ?सबैजनाको समान हिस्सा भएन भने देशको अर्थतन्त्रको विकास हुन सक्दैन । अहिले सीमित व्यक्तिसँग मात्रै पैसा भएकाले यो देश गरिब छ । अहिले १३ प्रतिशतमात्रै ठूला व्यवसायी भनिएको छ । यसले देशको समग्र अर्थतन्त्रको विकास हुन सक्दैन । कमसेकम ९० प्रतिशतभन्दा बढीको सहभागिता भयो भने विकास हुन्छ । यो देशको विकास गर्ने हो भने सबै समान हुनुपर्छ ।महासंघमा व्यक्तिगत लाभका लागि काम गरिन्छ भनिन्छ । तपाईं समग्रका लागि कसरी काम गर्न सक्नुहुन्छ ? अहिलेसम्म तपार्इंले भन्नुभएको कुरा ठीक होला । त्यही कुरा चिर्न किशोर प्रधानको आवश्यकता छ । किशोर प्रधानको कुनै स्वार्थ छैन । अब युवा व्यवसायीको हितका लागि फलानोले काम गरेन भन्ने अवस्था आउन दिन्नँ । अहिलेसम्मको नेतृत्व व्यक्तिगत स्वार्थमा लिप्त छ । शतप्रतिशत स्वार्थमा लागेका छन् । आफ्ना व्यक्तिगत कुरा लुकाउनसमेत महासंघमा प्रतिनिधित्व गर्ने बानी छ ।तपाईंले पनि भोलि नेतृत्व लिइसकेपछि त्यसै गर्नुहुन्छ होला नि ?हो, गर्न सक्छु । तर म गर्दिनँ । किन गर्दिनँ भने मलाई लोभ छैन । जब मान्छेलाई लोभ हँदैन, तब मान्छेले गलत काम गर्दैन । मान्छे भ्रष्ट कहिले हुन्छ भने जब लोभी हुन्छ । मलाई किन लोभ छ ? मध्यमवर्गीय भएपनि मसँग सबै छ । मेरो उमेर परिपक्व तहमा पुगिसकेको छ । मलाई कमाउने इच्छा छैन । मेरा छोराछोरी शिक्षा हासिल गरी अगाडि बढ्न सक्ने बनिसकेका छन् । चार छोरीको विवाह गरिसकेको छु । एउटा छोराले एमबीए गरिसकेको छ ।तलबाट माथि पुग्न स्वस्थ व्यापारबाट पनि सम्भव हुन्छ । व्यापारीले इमान्दारीपूर्वक काम गरे पनि माथि पुग्न सकिन्छ । तर हामीकहाँ कुनै गलत काम नगरी, राजस्व र अन्तशुल्क चोरी नगरी धनी भइन्न भन्ने गलत धारणा छ । त्यसलाई रोक्नु छ । तपाईं जिल्लानगरतर्फको उपाध्यक्ष हुनुहुन्छ । उम्मेद्वारले जिल्ला, नगरमा बढी पैसा खर्च गर्छन् भन्ने आरोप छ । तपाईंहरूले पनि धेरै खर्च गरिरहनुभएको छ रे ?योचाहिं मैले पनि सुनेको हुँ । तर, जति पनि साथीहरू हुनुहुन्छ, उहाँहरूले गलत तरिकाले पैसा लिनुहुन्न भन्ने मलाई विश्वास छ । कुनै संस्थाको हितका लागि कसैले योगदान गर्न सक्छ । जस्तो दार्चुलामा केहीअघि पर्यटन महोत्सव भयो । त्यसको सफलताका लागि योगदान गरेको छु । यी (चेक देखाउँदै) मैले दार्चुलालाई चेक दिनुपर्छ । यो संस्थागत विकासका लागि हो । व्यक्तिगत रूपमा दिनु हँदैन । त्यो काम मबाट कदापि हँदैन । साथीहरूलाई मेरो विनम्रतापूर्वक अनुरोध पनि छ, तपाईंहरूजस्तो जिम्मेवार व्यक्तिले त्यस्तो काम गर्नु हँदैन ।तपाईंसँग ठूला र उत्पादनमूलक उद्योग छैनन् । त्यस्तो समूहको प्रतिनिधित्व तपाईं गर्न सक्नुहुन्न, उनीहरूको दु:ख बुझ्न सक्नुहुन्न भन्ने आरोप छ नि ?यो आरोप सरासर गलत हो । कुनै बेला म पनि ठूला उद्योगीका रूपमा कहलिन्थें । त्यतिबेला मसँग ठूलो गार्मेन्ट उद्योग थियो । १२ सय व्यक्तिले रोजगारी पाएका थिए । मसँग डब्लूएचओ मान्यताप्राप्त पहिलो फर्मास्युटिकल्स उद्योग थियो । केही कारणले गर्दा म ठूलो उद्योगी बन्दाबन्दै पनि स्थापित हुन सकिनँ । तर मैले कर्मक्षेत्र छाडेको छैन । म कसैगरी पनि इमानदारीपूर्वक ठूलो उद्योगी बनेरै छाड्छु । यताउति गर्ने छैन । इमानदारीपूर्वक काम गरेकै कारण मलाई कसैले पनि औंला उठाउन सकेको छैन । आज पूर्वाञ्चलका सबै साथी चिन्तित हुनुहुन्छ, किशोर प्रधानलाई कसरी जिताउने भनेर । त्यो नै मेरो जित हो । देशभरिका साथीको चिन्ता छ । मेलमिलाप गर्ने कुरा पनि आइरहेको छ । मेलमिलाप गरौं भन्नुको मतलब मेरो आवश्यकता कहीं न कहीं छ भन्ने हो । म विश्वस्त छु, खेलमा हारजित त हुन्छहुन्छ । कसैले गोल लगाउला, कसैले नलगाउला । गोल लगाउन नसक्नेले पनि संयमपूर्वक हार स्वीकार गर्नुपर्छ । जित्ने व्यक्तिले पनि उन्मुक्त भएर जानु हँदैन ।तपाईंहरूबीच सहमति हुने सम्भावना कत्तिको छ ? विराटनगरमा अध्यक्ष पशुपति मुरारकाले (चैत) २७ गतेसम्म प्रयास गर्छु भन्नुभएको छ । प्रयास गर्ने उहाँको काम हो । महासंघको समग्र विकासका लागि सहमति हुने सम्भावना भयो भने मेरो साथ हुनेछ । मैले कहिल्यै पनि सहमतिको विरोध गरेको छैन । तर सहमतिको प्रयास एकदमै ढिलो भएको छ । जति ढिलो भएपनि संस्थालाई मर्यादित बनाउन उहाँको योजना छ भने म पनि उहाँलाई सहयोग गर्न चाहन्छु । साथीहरूलाई मेरो एउटै अनुरोध छ तपाईंको अमूल्य मत महासंघको भविष्यका लागि हाल्नुस् । आउने पुस्ताको भविष्य महासंघको नेतृत्वले पनि निर्धारण गर्छ । महासंघमा गलत गर्ने र पछुताउने परम्परा पनि छ । जस्तो विधान संशोधन गरी वरिष्ठ उपाध्यक्ष भवानी राणालाई अध्यक्ष बनाउने व्यवस्था गर्यौं । अहिले पछुताइरहेका छन् । पशुपति मुरारकालाई सर्वसम्मत अध्यक्ष बनायांै, अहिले पछुताइरहेका छन् । अब त्यस्तो नहोस् । गल्ती गरेर पछुताउने काम नगरांै । जे गरौं, आफ्नो अन्तरआत्माले गरौं ।कान्तिपुर कुराकानी"
असललाई भोट,"सोराभाग (मोरङ) निर्वाचनअघि भोट फुत्काउन चिल्ला गफ गर्ने तर जितिसकेपछि नाकमुख नदेखाउने राजनीतिक चरित्रका भुक्तभोगी सीमाक्षेत्रका बासिन्दा अब भने सजग भइसकेका छन् । यसपालि स्थानीय तह निर्वाचनबाट असल नेतृत्व छान्ने योजना बनाएका छन् उनीहरूले । मोरङका सीमावर्ती आदिवासी, जनजाति, दलित एवं मधेसी समुदायले भोट माग्न आउनेका अघि राख्न मागसूचीसमेत तयार पारिसके । उनीहरू चुनावका बेला नेताले देखाउने ठूल्ठूला सपनाभन्दा दुई दशकदेखि थाँती आधारभूत विकास, अधिकार प्राप्ति र सामाजिक न्यायको मुद्दामा केन्द्रित छन् ।हाम्रा बस्तीमा धेरैपटक गुहार्दा पहिलो स्थानीय निर्वाचनपछि माटो र गिटी खसालिएको थियो तर अहिलेसम्म सडक बनेन, सोराभागका ५० वर्षीय हौलाई चौधरीले भने, यहाँ अब कालोपत्रे हुनुपर्यो । पेसाले मिठाई कालिगढ उनी ९ जनाको परिवारसहित सोराभाग ४, शान्ति टोलमा बस्छन् । यो टोलमा ७० घर ऋषिदेव, १२ घर पासवान, ६ घर थारू र १० घर राजवंशी छन् । फेरि नेता, कार्यकर्ता र उम्मेदवार गाउँ छिर्ने दिन आउँदै छ, चौधरीले भने, हाम्रा माग पूरा गर्न वा गराउन सक्नेलाई भोट हाल्छौं । पिछडिएको समुदायका लागि आउने बजेट गाउँका ठूला नेता एवं पहुँचवालाले आफ्नो हितमा प्रयोग गर्दै आएको स्थानीयको गुनासो छ । हाम्रो बजेट अरूले लगेर खाइदिन्छ, ६० वर्षे कलम मुखिया मलाहाले भनिन्, आफूहरूको प्रतिनिधित्व गर्ने कोही छैन, कसलाई गुहार्ने ? दलित बालबालिकाका लागि विद्यालय एवं स्थानीय निकायमा कलम, कापी र पैसा आए पनि नपाउने गरेको ३५ वर्षीया रुबी पासवानले दुखेसो पोखिन् । उनका दुई छोरी र एक छोरा स्थानीय सरकारी विद्यालयमा प्राथमिक तहमा पढ्छन् । भारतीय नागरिकसँग बिहे गरेकी उनी घरबार सबै छाडेर नेपाल बसिरहेका पतिलाई नागरिकता दिलाउन चाहन्छिन् । ठूलाबडाका छोरीसँग बिहे गरेको विदेशी केटाले यहाँको नागरिकता पाउने अनि मेरो बुढाले किन नपाउने ?, रुबीले प्रश्न गरिन् । स्थानीय निर्वाचनमा उनी जनताको समस्या बुझ्ने व्यक्तिलाई भोट दिने बताउँछिन् । यसका लागि दलहरूले असल उम्मेदवार छान्न आवश्यक देख्छिन् । दर्वेसा ८ का ६३ वर्षीय बुधन ऋषिदेवले पर्याप्त सहयोग नजुट्दा बाँच्न संघर्ष गरिरहेका सबैतिरका दलित ऋषिदेवको समस्या उस्तै रहेको बताए । कृषि मजदुरी गरेर बस्ने यो समुदायका अधिकांशसँग नागरिकता छैन । यसले गर्दा मतदाता परिचयपत्र समेत पाउन नसकेको उनले औंल्याए । यसपालिको चुनावमा सरकारले टोली पठाएर नागरिकता बनाइदेओस् भनी माग गर्छौं, बुधनले भने । सीमावर्ती दादरबैरिया ६ स्थित कृषक एवं मजदुर बस्तीमा शौचालय र सडक नभएको स्थानीयको गुनासो छ । यो बस्तीलाई मुख्य राजमार्गसम्म जोड्ने गरी डेढ किमि बाटो बनाउने माग उहिल्यैदेखि उठे पनि अझै पूरा भएको छैन । ६२ घर महतो (नुनिहार) र दुई घर गनगाई जातिका रहेको यस टोलका १०१२ घरमा मात्र शौचालय छ । यहाँ शौचालय बनाउनलाई कसैले पहल गरेको छैन, रम्भा महतोले भनिन् । आफ्नै पौरखले सिकेर सिलाइबुनाइ गरिरहेकी उनले यो बस्तीमा अहिलेसम्म कुनै खाले सीप प्रशिक्षण तालिम नभएको जानकारी दिइन् । गाउँमा तालिम आउँछ तर यहाँसम्म आइपुग्दैन, उनले भनिन्, धनीमानी एवं टाठाबाठाले हात पार्छन् । कदमाहा४ र दादरबैरिया६ मा सरकारी विद्यालय छन् । तर, त्यहाँ राम्रो पढाइ नभएको भन्दै स्थानीयले छोराछोरी सकीनसकी निजी विद्यालयमा भर्ना गरेका छन् । दलीय एवं स्वार्थको राजनीतिले विद्यालयको पठनपाठन खस्केको उनीहरूको गुनासो छ । कुनै पनि गाउँवासीका लागि शिक्षा सबैभन्दा महत्त्वपूर्ण हो, सरकारी विद्यालयलाई सुधार्ने क्षमता स्थानीय उम्मेदवारमा हुनुपर्छ, रम्भाले भनिन् ।"
जातीय विद्वेषले गणतन्त्र कमजोर,"धनगढी कांग्रेस सभापति शेरबहादुर देउवाले प्रमुख प्रतिपक्षी दल एमालेले जातीय र सामाजिक विद्वेष फैलाउने गरी भ्रम सिर्जना गर्न नहुने बताएका छन्। निर्वाचनको मुखमा आएर सामाजिक तथा जातीय विद्वेषले लोकतन्त्र र गणतन्त्र कमजोर हुने भएकाले यो विषयमा सबै पक्ष गम्भीर हुनुपर्ने उनले बताए । कांग्रेसले आइतबारदेखि सुरु गर्न लागेको देशव्यापी आमसभामा सहभागी हुन धनगढी पुगेका सभापति देउवाले शनिबार भने, पहाड, तराई र हिमालमा बस्ने सबै नेपाली भएकाले कसैको पनि आत्मसम्मानमा चोट पुर्याउने काम गर्नुहुँदैन । कांग्रेस वरिष्ठ नेता रामचन्द्र पौडेल र कृष्ण सिटौलासहित धनगढी पुगेका देउवाले निर्वाचन हुनेमा ढुक्क हुन आग्रह गरे ।"
लोकप्रिय व्यक्ति खोज्दै दल,"गुल्मी दुई नगर र १० गाउँपालिकामा स्थानीय तह चुनाव जित्न सक्ने लोकप्रिय उम्मेदवार खोज्न तीन ठूला दल व्यस्त छन् ।चुनावी कार्यक्रम लिएर गाउँ पुगेका उनीहरू निर्वाचन प्रचारप्रसारसँगै नेता पनि खोज्दै छन् । १० गाउँपालिकामा ७० वटा वडा छन् । २ नगरपालिकामा २३ गरी जिल्लाभर ९३ वडा छन् । गाउँपालिकामा पुरुषको तुलनामा राजनीतिक सक्रिय महिलाको अभावले लोकप्रिय उम्मेदवार खोज्न पनि दललाई हम्मे परेको छ ।धुर्कोट गाउँपालिकामा सर्वाधिक १५ हजार ६ सय ४९ मतदाता छन् । तर, सबै दलले सामान्य कार्यकर्ता भेटघाटका कार्यक्रम गरे पनि निर्वाचनकेन्द्रित भेला भने गरेका छैनन् । धेरै मतदाता रहेको अर्को गाउँपालिका सत्यवतीमा तीन ठूला दलले चुनावी भेटघाट बढाएका छन् । कालीगण्डकीमा कांग्रेसबाट वेद थापामगर, एमालेबाट टीकाराम ढकाल, टीकाराम सापकोटा, रामजी ढकाल, भागिरथी प्रधान, झवीन्द्र पाण्डे छन् । चन्द्रकोटमा कांग्रेसका द्रोण खत्री र रमेश भण्डारी, एमालेबाट मिमलाल श्रेष्ठ र चेतन बस्नेतको नाम चर्चामा छ । मदानेमा कांग्रेसबाट काँशीबहादुर बोहोरा, महेन्द्र कुँवर, एमालेबाट दानबहादुर केसी, तोकम कुँवर, प्रेम कुँवर, माओवादीबाट बुद्धि जिसी र बेगम चन्दको नाम चर्चामा छ । मालिकामा कांग्रेसबाट ज्ञानबहादुर कार्की, एमालेबाट रितबहादुर थापा, ईश्वर कार्की र माओवादीबाट वीरबहादुर कार्की, देविराम अर्याल र ज्ञानकुमार बुढा छन् । त्यस्तै इश्मा गाउँपालिकाबाट कांग्रेसका भगतसिंह खड्का, शेबरहादुर कुँवर, एमालेका लक्ष्मण पराजुली, लक्ष्मण बिष्ट, हीरा एसी, नारायण पैंयानी, माओवादीबाट चन्द्रबहादुर महत र चन्द्रबहादुर बस्नेत छन् ।छत्रकोटमा कांग्रेसका अनन्तराम पौडेल, बोधराज ज्ञवाली, धाचानन्द भण्डारी, भगवती भण्डारी, एमालेका मधुकृष्ण पन्थ, नर्मदा भण्डारी, होमनाथ कँडेल, ठाकुर भण्डारी, माओवादीबाट रामप्रसाद पाण्डे, लोकनाथ पाण्डे र भागवत ज्ञवालीको नाम चर्चामा छ । रूरूमा कांग्रेसबाट भास्कर ज्ञवाली, किशोर श्रेष्ठ, राजेन्द्र राणा, एमालेका देवनारायण ज्ञवाली, चक्रपाणि गौतम, हिमाल श्रेष्ठ, माओवादीबाट यदु ज्ञवाली, हरि ज्ञवाली, नारायण पौडेलको नाम चर्चामा छ । त्यस्तै गुल्मी दरबारबाट कांग्रेसका अशोक थापा, एमालेका कृष्ण खनाल, ठाकुर खनाल, हरिहर गौतम, माओवादीबाट यमबहादुर पाण्डेको नाम चर्चामा छ । गुल्मीका २ नगर र १० गाउँपालिकामध्ये मुसिकोट नगरपालिकामा सबैभन्दा बढी १९ हजार ४ सय ८५ मतदाता छन् । सबैभन्दा कम कालीगण्डकी गाउँपालिकामा १२ हजार ६ सय ३४ मतदाता छन् । त्यस्तै नगर र गाउँपालिकाका गरी ९३ वार्डमध्ये छत्रकोट गाउँपालिकाको ३ नं वार्डमा ३ हजार ३ सय २७ मतदाता छन्, भने रेसुंगा नगरपालिकाको १३ नं वार्डमा ६ सय ८६ मात्र मतदाता रहेको निर्वाचन कार्यालयका नासु लक्ष्मण पाण्डेले बताए ।"
उम्मेदवार टुंगो,"ताप्लेजुङ माओवादी केन्द्रले स्थानीय तहको निर्वाचनका लागि उम्मेदवारको नाम सार्वजनिक गरेको छ । पार्टीले शनिबार पत्रकार सम्मेलन गरी एक नगरपालिका र आठ गाउँपालिकामा उम्मेदवार घोषणा गरेको हो । सदरमुकाम रहेको फुङलिङ नगरपालिकामा बमवहादुर भट्टराई (तारा) लाई मेयर र मनिसा थापा याक्सोलाई उपमेयरमा उम्मेदवार बनाइएको छ । मैवाखोला गाउँपालिकामा नवीन बनेम र सुस्मिता बनेम, आठराई त्रिवेणीमा बालचन्द्र आङवोहाङ र मनु मादेन, मेरिङदेनमा दावाछिरिङ शेर्पा र अमृता शेर्पा, मिक्वाखोलामा खड्ग साँवा र चन्द्रकला गुरुङ, फक्तालुङमा लक्ष्मी अङछङवाको नाम घोषणा गरिएको छ ।यसैगरी सिदिङमामा जिवन ताम्लिङ र कृष्णकुमारी कडरिया, सिरिजंगामा तेजसम्सेर भट्टराई र बुद्धिमाया बेघा, याङवरकमा नेत्र न्यौपाने र सीता राईको नाम सार्वजनिक गरिएको छ । कांग्रेससँग समीकरण गर्ने चर्चा चलिरहेका बेला सदरमुकाममा तीन दिन बसेको बैठकले सबै उम्मेदवार छानेको हो । नगरपालिकामा वडाध्यक्षको नाम समेत चयन गरेको पार्टी स्रोतले बताएको छ । तर, उनीहरूको नाम सार्वजनिक गरिएको छैन । चुनावविरोधी पर्चा टाँस्दै गर्दा पक्राउसिन्धुपाल्चोक बाह्रबिसे नगरपालिकाको राम्चे बजार चोकमा चुनावविरोधी पर्चा टासिँरहेका चार जनालाई प्रहरीले शनिबार पक्राउ गरेको छ । आसन्न स्थानीय तह चुनाव खारेज गर लेखिएका पर्चा टाँसिरहेका स्थानीय इन्द्र थिङ, निरन्जन लामा, सानु श्रेष्ठ र पवन श्रेष्ठलाई नियन्त्रणमा लिइएको बाह्रबिसे इलाका प्रहरी कार्यालयले जनाएको छ ।दुुई हजार रुपैयाँ दिएर पर्चा टाँस्न लगाइएको रहेछ, प्रहरी निरीक्षक पन्चमान बाखुले भने, चुनावविरोधी १२ वटा पम्प्लेट टाँसेको पाइएको छ ।"
म्यादी प्रहरीले पोसाक किन्न पैसा नै पाउने,"काठमाडौं निर्वाचन सुरक्षामा खटिने म्यादी प्रहरीले तयारी पोसाक नपाउने भएका छन् । प्राय: सबै जिल्लामा छानिइसकेका म्यादी प्रहरीलाई आइतबारबाट सुरक्षा तालिम दिने योजना छ । तर, तिनका लागि प्रहरी प्रधान कार्यालयले पोसाक उपलब्ध गराएको छैन । त्यसको बदला तोकिएको रंगको कपडा किन्न नगदै वितरण गरिने तयारी थालिएको छ । प्रहरी परिसर काठमाडौंका प्रवक्ता एसपी प्रद्युम्न कार्कीले सकेसम्म आइतबारबाटै नसके सोमबारबाट तालिम सुरु गरिने बताए । म्यादी प्रहरी छनोट र तालिमको काम सुरु हुनै लाग्दा त्यसका निम्ति बन्दोबस्तीका सामान र आवश्यक बजेट परिसरले पाएको छैन । यस्तै अवस्था छ, देशैभरिका सबै जिल्ला प्रहरी कार्यालयको । प्रहरी परिसर काठमाडौंले २७ सय ५८ म्यादी प्रहरीलाई काठमाडौंमा रहेका विभिन्न १८ प्रहरी वृत्त र चौकीमा तालिम दिनेछ । प्रहरी परिसर स्रोतका अनुसार प्रधान कार्यालयबाट म्यादी प्रहरी तालिम र भर्नाका निम्ति बजेट नआएकाले कसरी काम चलाउने भन्ने उपाय खोजी भइरहेको छ । प्रहरी परिसरका ती अधिकारीले भने, तालिम सकिने बेलासम्म पनि बन्दोबस्तीको सामान नआए समस्या पर्न सक्छ। दैनिक प्रशासन चलाउनेबाहेकको नीतिगत निर्णयको अधिकार नभएका कारण निमित्त महानिरीक्षकले महत्त्वपूर्ण निर्णयहरू लिन सकेका छैनन् । जसको असर म्यादी प्रहरी भर्ना र त्यसका निम्ति आवश्यक बजेट व्यवस्थापनमा देखिएको छ । प्रह री प्रवक्ता सर्वेन्द्र खनालले म्यादी प्रहरीका निम्ति आवश्यक खर्चको व्यवस्थापन गर्न नीतिगत निर्णय भइसकेको बताए । उनले भने, रकम आउनेबित्तिकै कुनै काम नरोकिने गरी प्रक्रिया सुरु हुन्छ । समयमै बजेट नआएको र नीतिगत निर्णय गर्ने अधिकार निमित्त महानिरीक्षकलाई नभएका कारण म्यादी प्रहरीका निम्ति पोसाक, जुत्ता र टोपी किनेर वितरण नगरिने भएको छ । प्रवक्ता खनालका अनुसार निश्चित मापदण्ड तोकेर पोसाक किन्नका निम्ति म्यादी प्रहरीलाई नगद दिइने तयारी भइरहेको छ । प्रहरी प्रधान कार्यालयले प्रतिव्यक्ति करिब ५ हजार ६ सय रुपैयाँ दिने तयारी थालेको छ तर त्यसको अन्तिम टुंगो लागिसकेको छैन। त्यो रकमले म्यादी प्रहरीले तोकेको निश्चित रंगको कपडा किन्नुपर्नेछ । तर नेपाल प्रहरीका एक पूर्वप्रहरी महानिरीक्षक यस्तो अभ्यास व्यावहारिक नहुने बताउँछन् । उनले भौगोलिक रूपमा विकट ठाउँमा छोटो अवधिमा भनेजस्तो रंगको कपडा किन्न र सिलाउन भ्याइन्न । प्रहरी प्रधान कार्यालयले भने नगदका अलावा सबैलाई उस्तै देखाउन पातलो ज्याकेट वा एउटै रंगको टोपीसम्म भए पनि वितरण गर्न सकिन्छ भनेर तयारी थालेको छ ।मागेभन्दा थोरै रकम निर्वाचन सुरक्षा र अन्य तयारीका लागि भन्दै गृह मन्त्रालयले २२ अर्ब रुपैयाँ अर्थ मन्त्रालसँग मागेको थियो । तर अर्थले पहिलो चरणमा डेढ अर्ब रुपैयाँ मात्रै पठाइदिएको छ । त्यति रकमले सबै खर्च धान्न नसकिने भएपछि गृहले थप रकम निकासाका लागि अर्थमा पत्र पठाएको छ । गृह स्रोतका अनुसार मागेभन्दा अत्यन्तै थोरै रकम आएकै कारण कुन कुन शीर्षकमा कति कति खर्च गर्ने भनेर योजना बनाउनै गाह्रो भएको छ । गृह स्रोतका अनुसार तत्काल प्राप्त डेढ अर्बमध्ये करिब एक अर्ब रुपैयाँ प्रहरी प्रधान कार्यालयमा पठाइसकिएको छ । बाँकी रकम भने देशैभरिका जिल्ला प्रशासन कार्यालय, सशस्त्र प्रहरी, राष्ट्रिय अनुसन्धान विभागमा पठाइनेछ ।"
मतदान केन्द्र निरीक्षण सुरु,"जिल्ला प्रशासन कार्यालय काठमाडौंले मतदान केन्द्रहरूको निरीक्षण थालेको छ । काठमाडौंका ३ सय २० वटै मतदान केन्द्रको निरीक्षण गरिने र त्यसैका आधारमा सुरक्षा र व्यवस्थापन योजना बनाइने काठमाडौंका प्रमुख जिल्ला अधिकारी हिमनाथ दवाडीले बताए । प्रमुख जिल्ला अधिकारी, प्रहरी अधिकारीलगायतको टोलीले शनिबार ११ वटा मतदान केन्द्र निरीक्षण गरेको छ । सबै मतदान केन्द्र निरीक्षण सकेर संवेदनशील र अति संवेदनशील मतदान केन्द्रको सूची तयार गरिनेछ । प्रजिअ दवाडीले यसैका आधारमा सुरक्षाकर्मी कति परिचालन गर्ने भनेर योजना बनाइने बताए । उनले भने, निर्वाचन अधिकृतहरूलाई मतदान केन्द्रबारे बताउने क्रममा पनि यस्तो भ्रमण उपयोगी हुनेछ ।"
पुनर्निर्माणलाई बल्ल बजेट,"काठमाडौं भूकम्पले भत्किएका ३१ जिल्लाका स्कुलको पुनर्निर्माण बल्ल सुरु हुने भएको छ । विनियोजित बजेट समेत रोकेर राखेको सरकारले भूकम्प गएको २२ महिनापछि पहिलो पटक क्षतिग्रस्त विद्यालयको भौतिक संरचना निर्माणको रकम निकासा गरेको हो ।चालु आर्थिक वर्षको बजेटमा विद्यालय भवन निर्माण शीर्षकमा २ अर्ब २८ करोड ५० लाख रुपैयाँ विनियोजन भए पनि रोकेर राखेको सरकारले आर्थिक वर्ष सकिन तीन महिना बाँकी हुँदा निकासा गरेको हो । भूकम्पले भत्किएका स्कुलमा ट्रस्ट ब्लक बनाउन कतैबाट सहयोग नपाएका विद्यालयलाई लक्षित गरेर बजेट पठाउने मापदण्ड बनाइएको छ । अति प्रभावित १४ र प्रभावित १७ जिल्लामा २ हजार ८ सय ७२ ट्रस्ट ब्लक पुनर्निर्माण गरिने योजना बनाइएको छ । ठूला पक्की स्कुल बनाउँदा विनियोजित बजेटले प्रभावित सबै विद्यालयको सामान्य क्षति समेत मर्मत नहुने भएकाले ट्रस्ट ब्लक मात्र बनाउन लागेको शिक्षा मन्त्रालयले जनाएको छ । वैशाख अन्तिसम्म विद्यालयमा बजेट गइसक्छ, मन्त्रालय योजना महाशाखा प्रमुख बैकुण्ठ अर्यालले भने, असारसम्म निर्माण पूरा गरिसक्नुपर्ने हुन्छ । मन्त्रालयले विद्यालय छनोट मापदण्ड र खर्च गर्ने आधार बनाएर शिक्षा विभागमा अख्तियारी पठाइसकेको छ । विभागले शिक्षा कार्यालयलाई बजेट र ट्रस्ट संख्या पठाउनेछ । कार्यालयले तोकिएको मापदण्डका आधारमा विद्यालय छनोट गरेर बजेट निकासा दिइनेछ । मापदण्डअनुसार भूकम्पले जति वटा ब्लक भत्किएको छ, त्यही अनुसार बजेट निकासा गरिनेछ ।विनियोजित रकम आर्थिक वर्षको सुरुमै निकासा नगरिएकाले अन्तिम अवस्थामा ट्रस्ट निर्माण हुने निश्चित छैन । भूकम्प अतिप्रभावित १४ जिल्लामध्ये ओखलढुंगामा १ सय ८१, सिन्धुलीमा २ सय ११, रामेछापमा ३ सय ५०, दोलखामा १ सय ८३, सिन्धुपाल्चोकमा ४ सय ११, काभ्रेमा ३ सय ६५, भक्तपुरमा ३६, काठमाडौंमा ७४, ललितपुरमा १ सय ४४, रसुवामा २९, नुवाकोटमा १ सय, धादिङमा १ सय २५, गोरखामा १ सय ७६ र मकवानपुरमा ८९ ट्रस्ट बनाउन प्रयोग हुनेछ । एउटा ट्रस्टको अनुमानित लागत ७ लाख २७ हजार रुपैयाँ तय गरिएको छ । प्रभावित १७ जिल्लामध्ये सोलुखुम्बुमा सबैभन्दा बढी सय ट्रस्ट बनाउन बजेट निकासा गरिएको छ । ट्रस्टका लागि बजेट निकासा गर्दा मापदण्डसमेत बनाइएको छ । विद्यार्थी संख्या प्रतिकक्षा राष्ट्रिय औसतभन्दा बढी भएका विद्यालयलाई प्राथमिकता दिइनेछ । सरकारी वा गैरसरकारी संघसंस्था वा सीएलपीआईयूबाट विद्यालय भवन निर्माण मर्मतका लागि छनोटमा नपरेका विद्यालयमा बजेट दिइने मन्त्रालयले जनाएको छ ।"
छिमेकी पनि प्रगतिमा अग्रसर होऊन्,"नयाँदिल्ली भारतीय प्रधानमन्त्री नरेन्द्र मोदीले भारतसँगै छिमेकी देशहरूसमेत प्रगतिको बाटोमा अग्रसर होऊन् भन्ने आफ्नो चाहना रहेको बताएका छन् ।बंगलादेशका प्रधानमन्त्री शेख हसिना बाजेदको उपस्थितिमा दिल्लीमा शनिबार आयोजित कार्यक्रममा मोदीले आफूले कुनै स्वार्थ नहेरी पूरै दक्षिण एसियाको भलो चाहेको बताए । शेख चारदिने औपचारिक भ्रमणका लागि शुक्रबार दिल्ली आइपुगेकी हुन् । मोदीले अन्य छिमेकी मुलुकको नाम भने लिएनन् । उनले नाम उल्लेख नगरी पाकिस्तानमाथि आतंकवादलाई बढावा दिएको आरोप लगाउँदै त्यो मानसिकता त्याग्नुपर्ने बताए । यस अगाडि बंगलादेशका प्रधानमन्त्रीसँगको भेटपछि आयोजित पत्रकार सम्मेलनमा मोदीले क्षेत्रीय कनेक्टिभिटी आफ्नो मुख्य प्राथमिकता रहेको बताएका थिए । त्यसका लागि दुईपक्षीय तथा सवरिजनल कनेक्टिभिटीलाई अगाडि बढाउनुपर्ने मोदीको भनाइ थियो ।नेपाल, भारत, भुटान र बंगलादेशबीच भएको सवरिजनल परियोजना बीबीआईएन तथा यातायात सम्झौतामा कुनै प्रगति भएको छैन । विशेषत: भुटानमा आन्तरिक सहमति नहुँदा र संसद्ले अनुमोदन नगर्दा परियोजना कार्यान्वयन ढिलो भएको हो । ढिलाइ लम्बिए बाँकी तीन मुलुक अगाडि बढ्ने विषयमा समेत छलफल भइरहेको जनाइएको छ । बंगलादेशी प्रधानमन्त्रीको भारत भ्रमणको समयमा नै भारत र बंगलादेशबीच बस सेवा सञ्चालन सम्झौता भएको छ । सम्झौता दिल्लीकाठमाडौं बस सम्झौताजस्तै छ । भारतबंगलादेश बस सम्झौताबाट नेपालले पनि फाइदा लिन सक्ने भारतीय अधिकारीले बताएका छन् । पत्रकार सम्मेलनमा नै मोदीले चारदेशीय सम्झौता बीबीआईएन कार्यान्वयनमा जोड दिए । यदि सो कार्यान्वयन भएमा सवरिजनल कनेक्टिभिटीको नयाँ युगको सुरुवात हुन्छ, मोदीले भने। भारतले पछिल्लो समयमा विशेषगरी सिमाना जोडिएका मुलुकहरूसँगको कनेक्टिभिटीमा विशेष जोड दिएको छ । मोदीले रेल, हवाई, बस तथा जल यातायात सबै खालको कनेक्टिभिटीमा जोड दिने र छिमेकी मुलुकहरूलाई सँगै अगाडि बढाउनेसमेत बताए । भारतको विकास सबै छिमेकी मुलुकसँगको विकासमा जोडिएको छ, उनले भने ।मोदीले आन्तरिक रूपमा जोड दिएको सबैको साथ, सबैको विकास छिमेकी मुलुकहरूको हकमा समेत लागू हुने बताए । तीन वर्ष अगाडि प्रधानमन्त्री भएलगत्तै छिमेकीहरू भारतको प्राथमिकतामा रहेको विदेश नीतिमा जोड दिएका मोदी त्यसमा त्यति सफल नभएको भनी आन्तरिक रूपमा आलोचना हुने गरेको छ । विशेषत: मोदीको नेपाल र पाकिस्तान नीतिको आलोचना हुने गरेको छ ।हसिनाको भारत भ्रमणका क्रममा सुरक्षालगायत दुई दर्जनभन्दा बढी समझदारीपत्रमा हस्ताक्षर भएको छ ।"
कार ठोक्किँदा तीन भारतीयको मृत्यु,हेटौंडा पूर्वपश्चिम राजमार्गस्थित मकवानपुरको मनहरी गाउँपालिका ९ ज्यामिरेमा सवारी साधन ठोक्किँदा तीन भारतीय नागरिकको मृत्यु भएको छ। चितवनवाट हेटौंडातर्फ आउँदै गरेको ना६ख ६५६१ नम्बरको ट्रक र हेटौंडाबाट चितवनतर्फ गइरहेको बीआर०६डी ५६२५ नम्बरको कार आपसमा ठोक्किँदा घटनास्थलमा तीन भारतीय नागरिकको मृत्यु भएको हो । कारमा सवार एक भारतीय नागरिकलाई उपचारका निम्ति चितवन लगिएको छ । मृतकहरूमा कार चालक भारत मुजफ्फरपुरका ३९ वर्षीय नितेश कुमार र भारत सितामाढीका ३७ वर्षीय सञ्जीव कुमार छन् । अर्का मृतकको नाम खुल्न नसकेको प्रहरी उपरीक्षक वसन्त लामाले बताए । मृतकहरूको शव हेटौंडा अस्पतालको शवगृहमा राखिएको छ ।
पूर्वराजकुमारी प्रेरणालाई पक्षघात,काठमाडौं पूर्वराजकुमारी प्रेरणा सिंहलाई स्ट्रोक (पक्षघात) भएपछि शुक्रबार बिहान १० बजे थापाथलीस्थित नर्भिक इन्टरनेसनल अस्पताल भर्ना गरिएको छ । ३९ वर्षीया प्रेरणाको मस्तिष्कमा रगत जमेको र चिकित्सकहरूले दिएको औषधिले उनको स्वास्थ्यस्थितिमा बिस्तारै सुधार आइरहेको स्रोतले जनाएको छ । पूर्वराजा ज्ञानेन्द्र शाह छोरी प्रेरणालाई भेट्न शनिबार बिहान र बेलुका अस्पताल पुगेका थिए । प्रेरणाको स्वास्थ्य अवस्थाबारे अस्पतालले आधिकारिक रूपमा केही बताएको छैन ।
चीनमा अलपत्र तीन नेपाली युवाको उद्धार,"बेइजिङ दलालको फन्दामा परेर चीन आएका तीन युवा दुई महिनाभन्दा बढी अवैध बसाईपछि आइतबार नेपाल फर्कंदै छन् । राम्रो कमाइको लोभ देखाउँदै दलालले उनीहरूबाट लाखौं रुपैयाँ असुल गरी चीन ल्याएर बिचल्ली पारेका थिए । झापाका सूर्जेबहादुर लिम्बू, मेघराज लिम्बू र तेजबहादुर लिम्बू गत पुस १३ मा एकमहिने पर्यटक भिसामा चीन आएका थिए । जनही ३ लाख ७५ हजार रुपैयाँ लिएर दलालले उनीहरूलाई चीन ल्याएका थिए । मासिक ६ हजार चिनियाँ युआन तलब हुन्छ भनेर आफूहरूलाई आफन्तले नै झुक्याएको मेघराज लिम्बूले बताए । बेइजिङस्थित नेपाली दूतावासकी प्रथम सचिव सावित्रा ओलीका अनुसार नेपाली दूतावासको विशेष पहलमा सान्तोङ प्रान्तको अध्यागमन ब्युरोले पीडित लिम्बूत्रयलाई अवैध बसेकामा कुनै जरिवाना नगरी स्वदेश फर्कनका लागि दस दिने भिसा दिएको छ ।"
चिनियाँ तन्नेरीको अमेरिकी सपना,"काठमाडौं यो धेरै पुरानो चीनको कथा हैन । सन् १९८० को दशक, जतिबेला चीन सांस्कृतिक क्रान्तिको गम्भीर धक्काबाट उठ्ने कोसिस गर्दै थियो । यस्तो संक्रमणकालमा युवाहरूको पलायनवादी मानसिकता कस्तो हुन्छ ? चेन क्याक्सिन निर्देशित चिनियाँ फिल्म अमेरिकन ड्रिम्स इन चाइना ले यस्तै मानसिकतालाई उजागर गर्छ । तर फिल्म भने राष्ट्रवादी धारमा अडिएको छ। राजधानीमा जारी चिनियाँ फिल्म फेस्टिभलको दोस्रो दिन जमलस्थित राष्ट्रिय नाचघरमा यही फिल्म देखाइयो । सत्य घटनामा आधारित फिल्म अमेरिका जाने इच्छा पूरा गर्न तीन तन्नेरीले गरेको संघर्ष र त्यो असफल संघर्षले ल्याएको परिवर्तनमा आधारित छ । चिनियाँ अर्थतन्त्रकै त्यो कठिन कालमा प्राय: युवाहरूमाझ अमेरिका जाने सपना हुर्किन्छ र यो लहरको रूपमा फैलिन्छ । तीन युवकले पनि त्यसै गर्छन् । अमेरिकन अंग्रेजी बोल्न र सिक्न टोफेल क्लास धाउँछन् । अन्तरवार्ताका लागि अमेरिकी दूतावासमा लाइन लाग्छन् । तर पनि जहिल्यै उनीहरू टुटेफुटेको अंग्रेजीमा आइ लभ चाइना भनिरहेका हुन्छन् । फिल्मले सफलता हात लागेर पनि अमेरिकामा दु:ख पाएर फर्केका युवक र देशमै बसिरहेका उसका दुई साथीले मुलुकभित्रै गरेका मिहिनेतलाई सफलताको उच्च बिन्दुमा पुर्याएर मुलुकभित्रै केही गर्नुपर्छ भन्ने सन्देश दिएको छ । अहिलेको नेपाली युवाहरूको पलायनवादी मनोविज्ञान जस्तैको अवस्थाबाट गुज्रिएका चिनियाँ युवाले कसरी मुलुक फर्केर संघर्ष गरे भन्ने सन्देश हाम्रो लागि निकै फलदायी हुन सक्छ । तीन वर्षअघि चीनमा रिलिज भइसकेको यो फिल्ममा हाङ जाओमिङ, देङ चाओ, टोङ दवाई, दु जुवान लगायतको मुख्य भूमिका रहेको छ । फेस्टिभलअन्तरगत शनिबारै कोङ लिनचेन निर्देशित फिल्म सिटी मङी पनि देखाइयो । यसमा १९ वर्षे युवकको कथा भनिएको छ । हजुरआमा र आमासँग बस्दै आएको जिपेङ बेइजिङको पुरानो घरमा बस्छन् । उनको आमा छोराले पढेर धेरै पैसा कमाएको हेर्न चाहन्छिन् । तर जिपेङको भने पढाइभन्दा पनि पार्काेर (बाटोमा देखाइने जिम्न्यास्टिक) खेलप्रति क्रेजी बन्छन् । र युनिभर्सिटीको परीक्षा छोडेर खेलतिर लाग्छन् । सोमबारसम्म नाचघरमा हुने फेस्टिभल मंगलबार पाटनमा र बुधबार र बिहीबार चाबहिलमा चलचित्र विकास बोर्डको हलमा देखाइने बताइएको छ । चिनियाँ दूतावास, वल्र्ड कल्चर नेट र चलचित्र विकास बोर्डले फेस्टिभल आयोजना गरेको हो ।"
सुनमाईमा अनप्लग साँझ,"झापा नेपाल लिटेररी ग्रुपले गर्दै आएको अनप्लग कविता साँझ को एघारौं शृंखला भिन्न रहयो । दमकमा केन्द्रित कार्यक्रम यसपालि देहाती गाउँ सुनमाईमा गरिएको थियो । झापामा जन्मिएर काठमाडौंलाई कर्मथलो बनाउँदै आएका कवि भीष्म उप्रेती, इटहरीका पुराना कवि बद्री भिखारी र झापाका स्रष्टा सेलिङ केसी यसपटकको शृंखलामा प्रस्तुत भए । सुनमाईस्थित विजय माविको खचाखच हलमा कवि सेलिङले दिवंगत पुत्र मनाहाङको सम्झनाबाट कविताको पन्तुरो खोले । नाठो सरकार, दर्दे दिल, पुनर्मिलन, म बाबरी, जन्तरे काका, जस्ता कवितामार्फत प्रेम, राष्ट्रवाद, वियोग, विभेद बोले । उनले कवितामार्फत किराँती विषयवस्तु र मुन्धुम सभ्यतालाई अभिव्यक्त गर्दै आएका छन् । यसपछि कवि भिखारी स्टेजमा उक्ले । उनले दु:ख सम्झिएर बाट थाल्दै कृपया विस्तारै, सुन्दरे शेर्पा २०४५, आवाज, तिम्रो हेडक्वाटरमा पुगेर, तिमीले राम्रो भनेपछि रचना पस्किए । चालीसको दशकदेखि सक्रिय भिखारीको माट्सापको झोला कृति चर्चित छ । सबैभन्दा अन्तिममा दर्शकश्रोतामाझ उभिएका कवि भीष्म उप्रेतीले निर्धारित देश बाट कविता थाले । कालो शीर्षकको कवितामार्फत काम्बियाली नागरिकको पीडा पोखे । त्यसपछि २०४९ मा बीबीसीमा प्रथम भएको कविता रंगहरूसँगै आउँछ खुसी पढे । विम्बात्मक र प्रयोगवादी लेखन उनको पहिचान हो । उनका कविताका आठ र निबन्धका ७ कृति प्रकाशित छन् । अंग्रेजी, जापानी, कोरियालीजस्ता भाषामा पनि उनका रचना प्रकाशित छन् । चर्चित कविता आकाश खस्यो भने के हुन्छ ? सुनाएपछि दुई किनारा, तिम्रो नाम, र इमेल जस्ता तीन वटा प्रेम कवितालाई पनि उनले पस्के । नदी, पानी, तनाउ नदीको बूढो रूख र सूर्यास्तले जस्ता प्रकृति र त्यसले व्यहोरेका दु:खलाई विम्बात्मक ढंगले वर्णन गरिएको कवितालाई पनि दर्शकले रुचाए । कवितामार्फत समाजसँग प्रत्यक्ष संवाद गर्ने उद्देश्यले गाउँगाउँमा कार्यक्रम आयोजना थालेका हौं, लिटेररी ग्रुपका अध्यक्ष प्रकाश बुढाथोकीले भने । स्रष्टा मेची पुत्रले यसपटकको शृंखलाको संयोजन गरेका थिए ।"
पोखरामा मुक्तक,"पोखरा मुक्तक मञ्च पोखराले आफ्नो नियमित मासिक मुक्तक वाचनको १०८ औं शृंखला शनिबार सम्पन्न गरेको छ । कार्यक्रममा लक्ष्मण थापा र रुपीन्द्र प्रभावी, वसन्त पोखरेल, राजु गिरी, निरजबाबु भट्ट, कोसिस ओझा, अनिल श्रेष्ठ, रामकुमार श्रेष्ठ, रविन ढकाल र रोशन तल्कोटे लगायतले आआफ्ना रचना वाचन गरे । मञ्चले हरेक महिनाको अन्तिम शनिबार मुक्तक वाचन गर्दै आएको छ ।"
आरनमा वल र सिलवाल,"काठमाडौं सामान्यत: आरममा फलाम गालिन्छ र औजार बनाइन्छ । अघिल्लो महिनादेखि राजधानीका केही युवा स्रष्टाहरूले भने आरनमा कविता नाम दिएर भिन्न साहित्यिक शृंखला थालेका छन् । साहित्यिक समूह उन्मुक्त पुस्ताले यस्तो अभियान सुरु गरेको हो । रचना वाचन गरिने यो शृंखलाको दोस्रो संस्करणमा भने शनिबार कवि फूलमान वल र केशव सिलवाल प्रस्तुत भए । उनीहरूले १०१० कविता सुनाए ।दुई चरणमा विभाजित कार्यक्रमको पहिलो चरण ५५ वटा कविता सुनाइएका थिए । कवि वलले मुस्ताङको थकाली समाजमा आएको परिर्वतनमा आधारित चिचीको रूख सुनाएर कार्यक्रमको सुरुवात गरे । यसपछि उनले केन्द्रीकृत राज्यप्रति व्यंग्य गरिएको काठमाडौंविरुद्ध, मान्छेको ध्वंसात्मक चरित्र बुनिएको एउटा बाँदरको प्रश्न, अस्तित्वको खोजीसम्बन्धी खरानीभित्र र पत्रकारिताको विसंगतिमाथि न्युज कविता सुनाए । कवि सिलवालले ङा चेपाङ (म चेपाङ) बाट वाचन थाले । सिलवालले छुतको व्यक्तव्य, सरमको अर्थ जस्ता कवितामार्फत उत्पीडित र सीमान्तकृतहरूको पक्षमा अभिव्यक्ति दिए भने एक प्रान्त र एउटा त्यस्तो कारखाना कवितामा भारतीय राजनीतिमा नेपाली हस्तक्षेप र नेताहरूको फोहोरी मनोविज्ञानमाथि व्यंग्य कसे । उनले आफ्ना पुराना दुई कविता कृति धारिला मान्छेहरू र वर्जित अवशेष बाट केही कविता सुनाए । दोस्रो चरणमा कवि वलले आदिवासी विषय र सन्दर्भका गर्मी, भुइँचालो, वाग्मतीको आत्मालाप सुनाए । महाभारतकी मंैच्याङ कविता कृति र काजोल खातुन कथा संग्रहका यी स्रष्टाले यसपछि उपभोक्तावादी बजारमाथि व्यंग्य गरिएको आजका मान्छे र पहिचान र सद्भाव समेटिएको इन्द्रेणी गीत पनि सुनाए । कवि सिलवालले भने दोस्रो चरणमा महानायक, थरुनीलाई प्रेम प्रस्ताव, चिबे चरी, तुइनमा उल्टो झुन्डिएकी केटी सुनाइन् । सामान्ती मनोविज्ञानमाथि व्यंग्य गरिएको महानायक र पहिचानको मुद्दालाई सशक्त रूपमा उठाइएको चिबे चरी प्रति दर्शकश्रोताले लामो समय ताली बजाएर समर्थन जनाएका थिए । कार्यक्रमका संयोजन उन्मुक्त पुस्ताका तर्फबाट कवि मुक्तान थेबाले गरेका थिए ।"
मिस मंगोलको नयाँ योजना,"काठमाडौं मिस मंगोल नेपाल अब नयाँ शैलीमा हुने भएको छ । सन् २००९ देखि हुँदै आएको प्रतियोगिताले आठौं संस्करण पार गरिसकेको छ । यसपटक नवौं, दसौं र एघारौं संस्करणको एकसाथ तयारी सुरु गरिएको शनिबार पत्रकार सम्मेलनमा बताइयो । आयोजक एक्सन इन्टरटेन्मेन्टले सन् २०१७ को नवौं संस्करणलाई रोमाञ्चकारी, सन् २०१८ को १०औं संस्करणलाई अन्तर्राष्ट्रिय र सन् २०१९ को ११ औं संस्करण हाइटेक संस्करणको रूपमा अघि बढाएको छ । दसौं संस्करण मुलुक बाहिर गरिने इन्टरटेन्मेन्टका अध्यक्ष अशोक प्यासी राईले जनाए । मिस मंगोलमा डाक्टर, पाइलट, इन्जिनियर, मोडेल, एयर होस्टेज, नर्स लगायतले समेत भाग लिंदै आएको उनले जनाए । विजेता छनोटमा यस वर्षदेखि एकवर्षे कार्ययोजनालाई पनि आधार बनाइने उनले बताए । शनिबारैबाट नवौं संस्करण पनि सुरु भएको बताइएको छ । आउँदो जेठ २७ गते राजधानीमा हुने प्रतियोगिताका लागि यस वर्ष काठमाडौं, धरान, बुटवल र पोखरामा अडिसन हुने बताइएको छ ।"
दस स्रष्टालाई जनमत,"काभ्रे जनमत वाङ्मय प्रतिष्ठान बनेपाले १० स्रष्टालाई सम्मान गरेको छ । ३३ औँ वार्षिकोत्सवको अवसर पारेर विभिन्न विधाका स्रष्टालाई सम्मान गरिएको हो । हदृयचन्द्रवरिष्ठ जनमत साधक सम्मानबाट शान्ता श्रेष्ठ, जनमतकेदारसुदर्शन बालसाहित्य सम्मानबाट विजय चालिसे, दीपाजनमत सम्मानबाट डा शैलेन्दुप्रकाश नेपाल, गणेशखिलकुमारी दुवालजनमत सम्मानबाट डाचन्द्रमान बज्राचार्य र भारतीजनमत साहित्यिक पत्रकारिता सम्मानबाट गंगा सुवेदी सम्मानित भए । त्यस्तै, ललिता दोषीलाई कमला सैंजूजनमत सम्मान, सरिता डंगोललाई जनमतमहेन्द्रलाल कलाकार सम्मान, गोबिन्दबहादुर थापालाई जनमतजनक सेवा सम्मान, कमला रिसाल ज्योति लाई केबलपुरेजनमत सम्मान र शारदाप्रसाद पहाडीलाई जनमतराजभाइ सहयात्री सम्मान दिइयो । संगीतनाट्य प्रज्ञा प्रतिष्ठानका कुलपति सरुभक्तले सम्मान प्रदान गरे । प्रतिष्ठानले प्रत्येक वर्ष विभिन्न विधामा स्रष्टालाई सम्मान गर्दै आएको प्रतिष्ठानका अध्यक्ष एवं साहित्यकार मोहन दुवालले जनाए । दुवालको मुक्तक संग्रह मनको स्पर्श र रामशरण देउजाको मुक्तक संग्रह मन पनि कार्यक्रममा लोकार्पण गरियो ।"
"खाती, श्रेष्ठ र रिजाललाई नइ",काठमाडौं मोफसलबाट नेपाली भाषासाहित्यमा निरन्तर योगदान पुर्याएबापत रुपन्देहीका अजम्बरध्वज खातीलाई नइ प्रकाशनले ५० हजार रुपैयाँसहित नइ धनरुप पुरस्कार दिने भएको छ । ८२ वर्षीय खातीलाई लेखनसँगै साहित्यिक संगठनका लागि पनि पुरस्कृत गरिएको जनाएको छ । चितवनका साहित्यकारद्वय गायत्री श्रेष्ठ र सरस्वती रिजाललाई पनि संयुक्त रूपमा ५० हजार रुपैयाँको नइ बुलु शर्मा पुरस्कार दिने भएको छ । प्रकाशनका अध्यक्ष इन्दिरा प्रसाईंको अध्यक्षतामा बसेको बैठकले पुरस्कारसम्बन्धी निर्णय गरेको हो । शताब्दी पुरुष एवं संस्कृतिविद् डासत्यमोहन जोशीको ९८ औं शुभजन्मोत्सव अवसरमा आउँदो वैशाख २९ गते राजधानीमा पुरस्कार प्रदान गरिने प्रकाशनका सदस्यसचिव नरेन्द्रराज प्रसाईंले जनाए ।
मजाक बनाइयो अक्षयको नेसनल अवार्ड,"२६ वर्षअघि फिल्म सौगन्ध मार्फत बलिउड छिरेका अक्षय कुमारका यस वर्ष नै पाँच फिल्म रिलिजमध्ये अझै तीन पाइपलाइनमा छन् । जोली एलएलबी २ र नाम सबाना भने आइसकेका छन् । अघिल्लो वर्ष उनका एयरलिफ्ट, रुस्तम र हाउसफुल ३ आए । लामो करिअर बिताइसके पनि अक्षय कुमार अझै पनि बक्सअफिसका हिसाबले सुरक्षित नायकमा पर्छन् । उनी अभिनीत फिल्मका निर्माता हम्मेसी घाटामा जाँदैनन् । र, ब्लकबस्टर्स पनि हुँदैनन् । अक्षय कुमारले नायकका रूपमा अनगिन्ती फिल्म खेले । उनी ११ पटक फिल्म फेयर अवार्डको मनोनयनमा पनि परे तर जितेका दुई मात्रै अवार्ड पनि नायकका रूपमा पाएका होइनन् । अजनबी मा उनले उत्कृष्ट भिलेनका लागि अवार्ड जित्दा गरम मसाला मा उत्कृष्ट कमेडियनका रूपमा अवार्ड थापेका थिए । तिनै अक्षयलाई यसपटक उत्कृष्ट नायकका रूपमा नेसनल अवार्ड दिइएको छ । जब कि उक्त अवार्डका लागि दंगल बाट आमिर खान, अलिगढ बाट मनोज बाजपेयी वा उड्ता पन्जाब बाट साहिद कपुरजस्ता गतिला समीक्षा बटुलेका बलिया दाबेदार थिए । अधिकांश विधामा क्षेत्रीय फिल्मकर्मी र फिल्मले वर्चस्व जमाएको ६४ औं संस्करणको नेसनल अवार्डमा अभिनेतामा अक्षय कुमारको अवार्ड भने ठूलै हाँसोको विषय बनिदिएको छ । क्यानडाका लागि ठूलो दिन रहेछ । उक्त देशका नागरिक अक्षय कुमारले अभिनयमा भारतको नेसनल अवार्ड जितेका छन्, एक टीटेले क्यानडाको नागरिकता बोकेका अक्षय कुमारको देशभक्तिलाई कटाक्ष गर्दै टीट गरेका छन् । जब कि अवार्ड निर्णायकले अक्षयलाई देशभक्तिपूर्ण फिल्ममा सशक्त अभिनय गरेका कारण अवार्ड दिइएको अनुमान गरिएका बेला यस्तो व्यंग्य ट्वीटरदेखि अन्य सामाजिक सञ्जालमा छाएको छ । जब कि उत्कृष्ट फिल्मको नेसनल अवार्ड जित्ने मराठी फिल्म कासव र हिन्दी फिल्मतर्फ नीरजा का विषयमा कसैले टिप्पणी गरेका छैनन् ।शुक्रबार वितरित अवार्डमा विवाद बढिरहेका बेला शनिबार अवार्ड जुरी प्रमुख प्रियदर्शनले अक्षय कुमारले रुस्तम का लागि मात्रै नभई एयरलिफ्ट का लागि पनि संयुक्त रूपमा नेसनल अवार्ड जितेको अभिव्यक्ति दिएपछि आगोमा घ्यू थप्ने काम गरेको छ । जब कि अवार्ड एक्टरले कुनै एक फिल्ममा निर्वाह गरेको सशक्त अभिनयका लागि दिइन्छ । कतिपयले भने नायक अक्षय कुमारले प्रियदर्शनसँगको नजिकको सम्बन्धका कारण अवार्ड पाएको पनि टिप्पणी गरेका छन् । हुन पनि प्रियदर्शनसँग अक्षयले हेराफेरि, गरम मसाला, भागम भाग, भुलभुलैया, दे दना दन र खट्टा मीठा मा काम गरिसकेका छन् ।अक्षय कुमारले भने आफ्नो पहिलो नेसनल अवार्ड पत्नी ट्विंकलप्रति समर्पित गर्न चाहेको बताएका छन् । अवार्ड विवादबारेमा भने नायकले केही बोलेका छैनन् ।"
मञ्चमा दोस्रो जनआन्दोलन,"काठमाडौं २०६२२०६३ मा १९ दिन चलेको शान्तिपूर्ण जनआन्दोलनले मुलुकमा नयाँ उथलपुथल ल्यायो । नागरिक सहभागिताले नै आन्दोलनलाई निर्णायक बिन्दुमा पुर्यायो । मुलुकमा लोकतन्त्र हुँदै गणतन्त्र आयो । तर, कोही युवा यस्ता थिए, जसलाई आन्दोलन छोएन । बरु घरमै धुमधुम्ती बसे, तर सडकको राजनीतिप्रति उदास रहे । राजनीतिले छुन नसकेको यस्तै तन्नेरी पुस्ताको मनोदशा समेटेर सुन्धारास्थित थिएटर मलमा नयाँ नाटक मञ्चनमा आएको छ । बिहीबारदेखि नियमित मञ्चनमा ल्याइएको नाटक आन्दोलन को पात्र प्रदीप राजनीतिलाई बेवास्त गर्नेहरूको प्रतिनिधि पात्र हुन् । आन्दोलनकै परिवेश बोकेको नाटकमा सडकमा टायर बाल्ने प्रहरीको कुटाइ खाने पात्रहरू पनि छन् । सडकमा जाने र नजाने बीचको द्वन्द्वमार्फत नाटकले राजनीतिप्रति नयाँ पुस्ताको चासोलाई बहस ल्याएको छ । एक घण्टा लामो नाटकको लेखन सौरभ कार्कीले गरेका हुन् भने निर्देशन सुदाम सिकेले । नागरिकहरूमा राजनीति सचेतना हुनुपर्छ भन्ने नाटकले बताउन खोजेको छ । आफ्नो बारेमा मात्रै सोच्ने र समाजमा के भइरहेको छ भन्नेबारे वेवास्त गर्नेप्रति नाटकले व्यंग्य कसेको छ । आन्दोलनपछि अहिलेसम्म पनि मुलुकले ठोस दिशा लिन नसकिरहेको अवस्थामा नाटकले एकपटक दशकअघिको राजनीतिक परिवर्तनलाई सम्झाइदिन्छ । ओपन इन्डिङ गरिएको नाटकमा कवि तथा प्राज्ञ श्रवण मुकारुङको बिसे नगर्चीको बयान कविता र कृष्णसेन इच्छुक को प्रतिबन्ध र मौसम बरालको कवितासमेत प्रयोग गरिएको छ । तर मञ्चमा पात्रहरूले कविता वाचन गर्दा कवितालाई न्याय गर्न सकेका भने छैनन् । ध्वनि व्यवस्थापन पनि चुस्त बन्न सकेको छैन । थिएटर बाहिर दीपेन्द्र बज्राचार्यले आन्दोलनका क्रममा खिचेका १९ वटा तस्बिरहरू झुन्डयाइएका छन् । नाटकमा रियर राई, संयोग गुरागाईं, इँगिहोपो कोइँच सुनुवार, सिजन दाहाल, मिलन कार्की, विनीता गुरुङ, सुदीप खतिवडाको अभिनय रहेको छ । दोस्रो जनआन्दोलन पनि २०६२ चैत्र २४ गतेदेखि सुरु भएर २०६३ वैशाख ११ गतेसम्म चलेको थियो र यो नाटक पनि वैशाख ११ गतेसम्म १९ दिन नै चल्नेछ।"
सल्यानबाटै दोस्रो,"काठमाडौं २०५६ मा देवराज आचार्यले सल्यानका प्राकृतिक, धार्मिक र पर्यटकीय स्थलहरूका बारेमा हाम्रा दर्शनीय स्थल कृति लेखेका थिए । पद्य र गद्य शैलीमा लेखिएको कृतिको दोस्रो संस्करण लिएर ६६ वर्षीय आचार्य पुन: आएका छन् । २३ खण्डमा विभाजित कृतिमा सल्यानबाहेक राप्ती अञ्चलका विभिन्न सम्पदाहरूको थप जानकारी दिइएको आचार्यले बताए । आचार्यले भने, भाषा र लोक संस्कृतिको जननी र खानी यो खसानी क्षेत्रको इतिहास र वर्तमान उतार्ने सानो प्रयास गरेको छु । इतिहास, संस्कृति र नृवंशशास्त्रको अनुसन्धानमा निस्किएका योगी नरहरिनाथ र पूर्णप्रकाश नेपाल यात्री कै प्रेरणाले अनुसन्धानमा लाग्न प्रेरित भएको उनले सुनाए ।कुनै बेला सक्रिय राजनीतिमा लागेका आचार्य अहिले कृषि र लेखन कर्म गरिरहेका छन् । उनले भने, राजनीतिमा संघीयता अर्थात् अधिकार हस्तान्तरण भए पनि साहित्यिक क्षेत्रमा भने लेखन र चर्चाका लागि सहर नै केन्द्रजस्तो छ । सल्यानका पहाडी गाउँहरू समेत विकसित होस् भन्ने उनको इच्छा छ । सल्यानमा बृहत् वाचनालय, पुस्तकालय तथा अध्ययन केन्द्रको निर्माणको प्रस्तावसहित उनी हाल काठमाडांै आइपुगेका छन्।"
पुस्तक प्रदर्शनी हुँदै,"काठमाडौं नेपाली नयाँ वर्षको सन्दर्भ पारेर राजधानीमा पुस्तक प्रदर्शनी हुने भएको छ । परिवर्तनका लागि पुस्तक अध्ययन सन्देससहित डिकुरा प्रकाशनले राजधानीको भृकुटीमण्डपमा चैत मसान्तदेखि दसदिने प्रदर्शनी गर्न लागेको हो । दैनिक विभिन्न साहित्यिक कार्यक्रम, पुस्तक लोकार्पण र स्रष्टाहरूसँग साक्षात्कारसहित हुने प्रदर्शनीमा एक लाख अवलोकनकर्ताहरू भित्र्याउने लक्ष्य रहेको डिकुराका अध्यक्ष एवं स्रष्टा पुण्यप्रसाद प्रसाईंले विज्ञप्तिमा जनाए । प्रदर्शनीमा एक सयभन्दा बढी प्रकाशकहरूका हजारौं शीर्षकका पुस्तक हुने विज्ञप्तिमा जनाइएको छ । मोफसलमा समेत साहित्यिक महोत्सव र प्रदर्शनी गरेको डिकुराको यो एघारौं शृंखला हो । प्रदर्शनीमा १५ देखि ४० प्रतिशत छुटमा पुस्तकहरू उपलब्ध गराइने विज्ञप्तिमा उल्लेख छ । नेपाल प्रज्ञा प्रतिष्ठानका कुलपति गंगाप्रसाद उप्रेती र वरिष्ठ फिल्मकर्मी यादव खरेलले प्रदर्शनी उद्घाटन गर्ने बताइएको छ ।"
बागलुङबाट चरन खोज्दै प्यूठान,"प्यूठान भेडाबाख्राको चरन खोज्दै बागलुङ, बोबाङ९ का गोठाला प्यूठानको अर्खास्थित लेकाली भेगसम्म आइपुगेका छन् । त्यहाँको चरन क्षेत्रमा हिउँ पर्न थालेपछि उनीहरू न्यानो खोज्दै यता आएका हुन् । पुनबहादुर, नीलबहादुर र मकबहादुर अधिकारीले अर्खा६ स्थित गुल्मी र प्यूठानको सीमा मदाने लेकको जंगलमा भेडाबाख्रा चराउन ल्याएका छन् । हिउँ छल्न रजवारा, आर्खास्थित सानीठूली नाङगी लेक चहार्दै मदानेको जंगल आइपुगेको पुनबहादुरले बताए । उनको ७ जनाको परिवार यही पेसामै आश्रित छ । ५५ वर्षीय पुन १८ वर्षकै उमेरदेखि फिरन्ते जीवन बाँच्दै आएका छन् ।हिउँदभन्दा वर्षामा जीवन कष्टकर हुने उनले सुनाए । चरनको खोजीमा भेडाबाख्रा जता लगिन्छ, उतै घुम्ती गोठ बनाएर बस्नुपर्छ, उनले भने, वर्षामा पाठापाठी हुर्काउन बढी समस्या हुन्छ । भेडाबाख्रा पालनबाट उनले वार्षिक ३ लाख कमाउँछन् । अरू केही गर्ने सीप छैन, उनले भने, अब त गोठाले जुनीबेगर अरू सोच्न पनि सक्दिनँ । उनीहरूले भेडाबाख्रा चराउन ल्याएबापत स्थानीयलाई भूमैपूजाका लागि एउटा बोका र ८ हजार रुपैयाँ बुझाएका छन् । ३ जनाको झन्डै ६ सयभन्दा बढी भेडाबाख्रा छन्, नीलबहादुरले भने, यो सिजनमा सधैं आउँछौं । यहाँ पोसिलो घाँस भएकाले भेडाबाख्रा निकै मोटा हुने बताए ।मंसिरदेखि उताको चरन क्षेत्र हिउँले ढाक्छ । अर्खा आइपुगेको ३ महिनाभन्दा बढी भएको नीलबहादुरले बताए । उनले बागलुङको ढोरपाटन क्षेत्रको लेकाली भेगमा वैशाख दोस्रो सातासम्म फर्केर रुकुमका गोठालाहरूसँग भेडा मिसाएर चराउने बताए । जंगली जनावरबाट भेडाबाख्रा जोगाउन लंके, काजी, हिमचुली र चखी नामका ४ भोटे कुकुर पालेका छन् । कुकुरले जंगली जनावरबाट जोगाउन मद्दत गरेका छन्, मकबहादुरले भने । उनले दिनहँु चितुवाको मुखबाट भेडाबाख्रा जोगिने गरेको सुनाए । बिहान ८ बजे २ जनाले जंगलमा भेडाबाख्रा चराउन लैजान्छन् भने एक जनाले खाना पकाउँछन् । बिहानको ११ बजे बासस्थानमा फर्किएर खाना खान्छौं, उनले भने ।"
न्यायपालिका व्यवस्थापिका मातहत ल्याउनुपर्छ,"मोरङ कांग्रेस महामन्त्री शशांक कोइरालाले न्यायपालिकालाई पनि व्यवस्थापिकाको मातहत ल्याउनुपर्ने बताएका छन् । शनिबार पत्रकारसँग यहाँ कुरा गर्दै उनले यस्तो बताएका हुन् ।प्रहरी महानिरीक्षक नियुक्ति प्रकरणमा न्यायपालिकाले कार्यपालिकाको अधिकार क्षेत्रमा हस्तक्षेप गरेकाले संसद्बाट संविधान संशोधन गरेर न्यायपालिकालाई व्यवस्थापिका मातहतमा ल्याउनुपर्ने उनको जिकिर छ । उनले व्यवस्थापिका, कार्यपालिका र न्यायपालिकाको आआफ्नो कार्यक्षेत्र रहेकाले कार्यपालिकाको अधिकार मिचेर प्रहरी महानिरीक्षक नियुक्तिमा अनावश्यक हस्तक्षेप भएको टिप्पणी गरे । कोइरालाले सत्ता नेतृत्व गरेको माओवादी केन्द्रले पनि चुनाव नचाहेकाले सरकारमा मर्यादाक्रमलगायत विवाद सिर्जना गरको बताए । उनले भने, सबभन्दा ठूलो पार्टी कांग्रेसको नेतृत्व गरेर सरकारमा सहभागी भएका उपप्रधान तथा गृह मन्त्री विमलेन्द्र निधिलाई प्रधानमन्त्रीको दोस्रो मर्यादा क्रममा राख्नुपर्छ । यसमा विवाद सिर्जना गर्नुको कुनै औचित्य छैन ।"
मार्तडी सडकमा कालोपत्रे,"बाजुरा बार्जुगाढदेखि सदरमुकाम मार्तडीसम्मको सडक खण्डमा कालोपत्रेको काम सुरु भएको छ । कच्ची ट्रयाक बनेपछि गएको दसैंमा सदरमुकामसम्म बस पुगेको थियो । अहिले सडक कालोपत्रे सुरु भएको हो। यो खबरले स्थानीय उत्साही छन् ।०५१ मा सिलान्यास गरिएको साँफेमार्तडी सडकअन्तर्गत बार्जुगाढदेखि अगाडिको खण्डमा चालु आवमा स्तरोन्नति कार्यले तीव्रता पाएको थियो । मार्तडीसम्म बाह्रै महिना यातायातका साधन सञ्चालन हुन सक्ने गरी यसै आर्थिक वर्षभित्र कम्तीमा तिपाडासम्मको खण्डमा कालोपत्र गरिसक्ने निर्माण कम्पनीले जनाएको छ । तिपाडा अगाडिको खण्डमा समेत स्तरोन्नति कार्यले तीव्रता पाएको छ । स्थानीय बासिन्दा खुसी छन् । पटकपटक संघर्ष गर्नु परेको सडक कालोपत्रे हुन थालेपछि खुसी नलाग्ने कुरै भएन, सदरमुकाम क्षेत्रका अगुवा गगन रावलले भने, वर्षौंदेखिको सडक सपना पूरा हुँदैछ । बार्जुगाढसम्म चार वर्षअघि नै कालोपत्रे गरिएको भए पनि त्यस अगाडि सदरमुकामसम्मको २८ किलोमिटर खण्ड कच्ची थियो । त्यसमा हिउँदयाममा मात्रै बस चल्थे । बार्जुगाढ अगाडिको सडक खण्ड सिलगढीबार्जुगाढसम्मको ओटासिलभन्दा उच्च गुणस्तरको निर्माण गरिएको छ । सात मिटर चौडा दोहोरो लेनको सडक निर्माण भएको छ । यस खण्डमा निर्माण भएको सडक सिलगढीबार्जुगाढजस्तो ओटासिल नभई उच्च गुणस्तरको भएको निर्माण कार्यमा संलग्न परामर्शदाता कम्पनीका आवासीय इन्जिनियर पुष्प भट्टले बताए । बुढीगंगा नदीमा पक्की पुल निर्माणको कामसमेत सुरु भएको छ । ०७१ जेठ महिनामा ठेक्का सम्झौता भएको यो सडकमा नियमित काम भएमा आउँदो असारभित्र सक्किनुपर्ने थियो । तर, सम्झौताको सुरु अवधिमा दातृ निकाय रहेको भारतीय एक्जिम बैंकको उल्झन, लगत्तै भएको नाकाबन्दी र भूकम्पका कारण काम हुन नसक्दा ढिलाइ भएको कम्पनीका प्रतिनिधिले बताए । आउँदो वर्ष सबै काम पूरा हुन्छ, कम्पनीका आयोजना प्रबन्धक देवीलाल विकले भने । पीएस कन्स्ट्रक्सनले ६६ करोड ५३ लाख ४९ लाखमा ठेक्का सम्झौता गरेको छ । हाल तिपाडासम्मको खण्डमा कालोपत्रेको काम सुरु गरिएको छ। त्यस अगाडि मार्तडीसम्म डबल कटिङको काम सुरु गरिएकाले यातायातका साधनहरूलाई समेत सहज हँुदै गएको व्यवसायीहरूले बताए । सडक सुधार हुँदै गएपछि पहिलोपटक बाजुरादेखि काठमाडौंसम्मको सीधा बस सेवासमेत सुरु भएको छ, व्यवसायी चन्द्र रावलले भने । पछिल्लोपटक सार्वजनिक विकास पूर्वाधार तथा गरिबी तथ्यांकमा समेत बाजुरा सबैभन्दा पछाडि छ । यसको मुख्य कारण सडक पूर्वाधारकै अभावले रहेको धेरैको बुझाइ छ । अब बाजुराको विकास यथास्थितिमा रहँदैन, सांसद कर्ण थापाले भने । १५ वर्षपछि गाडीरुकुम सदरमुकामसँगै जोडिएको चौखावाङमा सडक निर्माण थालेको १५ वर्षपछि गाडी पुगेको छ । मुसीकोट नगरपालिका१० मा पर्ने चौखावाङमा पहिलो पटक गाडी पुगेको हो । जिल्ला प्राविधिक कार्यालयले जिल्लाको सबैभन्दा पहिला निर्माण थालिएको शीतलपोखरीझुल्खेतचुनवाङ सडक खण्डमध्येको १३ किलोमिटरमा गाडी सञ्चालनमा आएको जनाएको छ । ३१ किलोमिटर लम्बाइ रहेको उक्त सडक खण्डको १८ किलोमिटरसम्म ट्रयाक खोलिएको छ भने त्यसमध्येकै १३ किलोमिटरमा गाडी सञ्चालन हुन थालेको जिल्ला प्राविधिक कार्यालयका इन्जिनियर पहल पुनले बताए ।उनका अनुसार उक्त सडकको १३ किलोमिटर ट्रयाक खोल्न अँझै बाँकी छ । सडक निर्माणका लागि हरेक वर्ष न्यून बजेट आउनाले लामो समयसम्म पनि उक्त सडक निर्माणमा ढिलाइ भइरहेको उनले बताए । एक आर्थिक वर्षमा ५ देखि २० लाख रुपैयाँसम्म मात्रै आउने भएकाले अर्को वर्षसम्म त्यो सडक भत्कने र त्यसैलाई मर्मत गर्दैमा बजेट सकिने गरेको इन्जिनियर पुनको भनाइ छ । पछिल्ला २ वर्ष सडक निर्माणका लागि ठूलो बजेट आएपछि काम अघि बढेको बताए । राम्रोसँग सडक निर्माण गरेर जाँदा १७१८ लाख १ किलोमिटर सडक निर्माणमै खर्च हुन्छ, इन्जिनियर पुनले भने, तर सडक निर्माणका लागि भनेर हरेक वर्ष आउने ५७ लाख बजेटले भनेकोजस्तो गरी सडक निर्माणले गति लिन सक्दैन । उक्त सडक निर्माणका क्रममा भूगोलले पनि साथ नदिएको प्राविधिकहरू बताउँछन् । अघिल्लो वर्ष निर्माण गरेको सडक अर्को वर्ष बगिसकेको हुनाले पनि सडक निर्माण अघि नबढेको उनीहरूको भनाइ छ । जिल्ला प्राविधिक कार्यालयका अनुसार उक्त सडकको १८ किलोमिटर सडक ट्रयाक खोल्न १ करोड ६० लाखभन्दा बढी खर्च भइसकेको छ । सुरुका केही वर्षको बजेट बाहेक १ करोड ६० लाख बढी बजेट उक्त सडकको १८ किलोमिटर ट्रयाक खोल्दा सकिएको इन्जिनियर पुनले बताए। २०५९ मा निर्माण थालिएको सडकअन्तर्गत मुसीकोटदेखि चौखावाङसम्मको १३ किलोमिटर सडकमा गाडी चल्न थालेपछि स्थानीय हर्षित भएका छन् । सिस्ने हिमाल बस तथा मिनी बस यातायात समितिले जिप सञ्चालनमा ल्याएको छ । पहिलोपटक गाउँमा पुगेको गाडी र चालकलाई स्थानीयले फूलमालाले स्वागत गरेका थिए । लामो समयदेखिको चौखावाङवासीको सपना पूरा भएको छ, स्थानीयवासीसमेत रहेका रुकुम उद्योग वाणिज्य संघका सदस्य धनबहादुर खड्काले भने, अब यस सडकलाई बाह्रै महिना सञ्चालनमा ल्याउने गरी काम हुनु जरुरी छ । उनका अनुसार चुनसम्म गाडी सञ्चालनमा आएपछि सदरमुकाम नजिकै भएर पनि पैदलै सदरमुकाम आउजाउ गर्नुपर्ने बाध्यता टरेको छ ।"
फेला परेनन् बेपत्ता ताइवानी जोडी,"सोमदाङ (धादिङ) जिल्लाको उत्तरी रुवीभ्याली घुम्न आएका ताइवानी जोडी बेपत्ता छन् । एक महिनाअघि बेपत्ता भएका उनीहरू अझै फेला पर्न नसकेका हुन् । फागुन २६ गतेदेखि ताइवानका १९ वर्षीया लिउ चेन चुन र लियाङ शेङ यु हराइरहेका छन् । काठमाडौंस्थित एसियन ट्रेकिङ प्रालिमार्फत सदरमुकाम हँुदै फागुन २५ गते आएका थिए । ३ दिन तिप्लिङको लवदुङस्थित होमस्टेमा बास बसेका थिए । २६ गतेदेखि उत्तरी भेगमा भारी हिमपात भएको थियो । लेकमा लगातार हिमपात भएकै दिन नजाऊ भन्दाभन्दै हिँडेका थिए। आफूहरूसँग नक्सा र जीपीएस उपकरण भएको भन्दै युवा जोडी ३ हजार ९ सय मिटर उचाइको पाङसाङ काटेर सोमदाङ हँुदै लामटाङ उकालिएका थिए । त्यो जोडीलाई ३ दिन आफ्नै घरमा राखेका तिप्लिङ लवदुङका जोमसाई घलेले भने ।आफ्नै घरमा बसेका जोडी हराएको २ सातापछि मात्रै पत्तो पाएको बताउँदै उनले ढिलो भए पनि सबै गाउँले मिलेर खोजतलास गर्दा पनि नभेटिएको बताए । बेपत्ता जोडी खोज्न ताइवानबाट युवतीकी आमा र युवकका बावु पनि नेपाल आए । हेलिकप्टर चार्टर गरेर दिनभर खोजी गरे । युवतीकी आमा छोरीको सास वा लास देऊ भन्दै काठमाडौंमै बसिरहेकी छन् । ट्रेकिङ एजेन्सीका ४ जना दक्ष गाइडहरू पनि सम्भावित स्थलमार्गमा खोज्न खटिएका छन् । पाङसाङ नजिकैको मेरगाङमा टेन्ट हालेर वसेको, टेन्ट नजिकै सुक्खा नढलेको रूखमा आगो लगाएर तापेको र टुप्पोसम्म आगो सल्केर रूख ढल्ने अवस्थामा पुगेपछि टेन्ट अन्तै सारेको जस्तो पनि छ तर त्यसपछि कता गए अन्योलमा पर्यौं, १० दिनदेखि त्यस क्षेत्रमा खोजी गरेर फर्केका गाइड शुक्रबहादुर आले मगरले भने । उनका अनुसार त्यो क्षेत्र दुर्घटना हुनेजस्तो छैन । सिंगलापास, नारचेत लगायत दर्जनौं चौंरी गोठहरूमा खोज्दा पनि फेला नपरेको बताए । ट्रेकिङ एजेन्सीले तस्बिर राखेर सार्वजनिक गर्दै भरपर्दो सूचना दिने व्यक्तिलाई २ लाख नगद पुरस्कार दिइने जनाएको छ ।"
बिचल्लीमा बिलट परिवार,"उदयपुर युवा अवस्थाका ४ छोरा बाल्यकालदेखि नै बौद्धिक अपांगताबाट ग्रसित छन् । छोराहरूको स्याहारसुसार गर्ने पत्नीको डेढ वर्षअघि मृत्यु भयो । ज्याला मजदुरीबाहेक गुजाराको अन्य माध्यम केही छैन । गरी खाने समय छोराहरूका लागि खर्चनुपर्दा मजदुरी गर्नसमेत नपाएका त्रियुगा७ चुहाडेका बिलट दनुवारको बिचल्ली छ । उनको सम्पत्ति भनेको अंशमा पाएको ७ धुर जग्गा मात्रै हो । त्यसमै घर बनेको छ । अन्य जग्गाजमिन छैन । आम्दानीको स्रोत भनेकै उनले गर्ने ज्यालामजदुरी थियो । त्यो पनि पत्नी कमलाको मृत्युपछि बन्द भयो । ज्याला मजदुरी गरी खाने मेलोमेसो पनि छैन । सहयोगी कोही नहुँदा बिलट अहिले बिलखबन्दमा परेका छन् । सहयोगी हातहरूले विभिन्न समयमा गरेको सहयोगले गुजारा गरिरहेका उनलाई पछिल्लो समय खासै सहयोग जुटेको छैन । त्यसैले अपांगता भएका छोरासँगै भौंतारिनुबाहेक केही छैन, बिलटले भने, ज्यालामजदुरी गर्न जाउँ भने छोराहरूको कसले हेरचाह गरिदिने ? नगरौं, कसरी गुजारा गर्ने ? बिचल्लीमा परेको उनले बताए । बिलटका २७ वर्षीय जेठा छोरा भरत, २५ वर्षीय माइला पर्वत, २१ वर्षीय साइँला जयराम र १९ वर्षीय कान्छा श्रीराम छन् । यी चारै जना बौद्धिक अपांगता (सुस्तमनस्थिति) का छन् । जेठो भरत जन्मँदा साधारण बालकजस्तै जन्मेको थियो, बिलटले भने, तर सानैदेखि क्रमश: बौद्धिक अपांगता हुँदै गयो । अहिले २७ वर्ष पुगिसक्दा पनि भरतको अवस्थामा खासै परिवर्तन नभएको उनले बताए । तर माइलो पर्वत बाठो थियो, सानैमा विद्यालय जाने, पढ्ने, सबै किसिमका काम गथ्र्यो, बिलटले भने, तर पछि उसको पनि अवस्था दाजुकै जस्तो भयो । त्यसपछिका साइँलो र कान्छो पनि अपांग नै भए ।श्रीमती हुँदा घरपरिवार र छोराहरूको स्याहारसुसार गर्ने गरेकी थिइन् । छोराहरू घरभित्रै दिसापिसाब गर्ने, लुगा लगाउन नमान्ने, खाना नखाने र जथाभावी गर्ने गरेपछि सानैदेखि श्रीमती कमलाले रेखदेख गर्ने गरेको बिलटले बताए। क्रमश: उनीहरू ठूला हुँदै गए, खर्च पनि बढ्दै गयो, बिलटले भने, त्यसपछि छोरालाई घरमै दाम्लाले बाँधेर श्रीमान्श्रीमती नै काम गर्न जान्थ्यौं । घरमा थुनेर पनि समस्या समाधान नहुने भन्दै दाताले सहयोग गरेपछि श्रीमतीले छोरा स्याहारसुसार गर्ने र आफू ज्याला मजदुरी गरेको उनले बताए। तर श्रीमतीको मृत्यु भएपछि अहिले एक्लै परेको छु, उनले भने, श्रीमतीको मृत्युपछि छोराको स्याहारसुसार आफैंले गर्नुपरेकाले समस्यामा परें । गरी खाने अन्न छैन, गुजारा गर्ने खेतबारी छैन, विकल्पमा रोजगारी गर्न पनि छोराको रेखदेख गर्ने कोही नहुँदा बिचल्लीमा परेको बताए । दाताले दिएको मासिक १० हजारले गुजारा गर्न समस्या भएको बिलटले बताए । छोराहरूलाई सजिलोसँग बस्न घर पनि भएन, उनले भने, त्यसैले दाता काठमाडौं कलंकीका समाजसेवी वासु केसीसँग एकमुष्ट सहयोग मागेर घर बनाएँ । अहिले गुजारा गर्न समस्या छ ।"
नेपाली जग्गा उपभोगमा रोक,"गुलरिया भारतीय सुरक्षाकर्मीले राजापुरस्थित नेपालभारत मुख्य सीमास्तम्भ ९७ र ९८ बीचको करिब ५ बिघा नेपाली भूभाग अतिक्रमण गरेका छन् । स्थानीय हर्कबहादुर शाही, जिनत सिद्दीकी, रेमण रेग्मी र शरदकुमारी उपाध्यायको नामको जग्गा अतिक्रमण गरिएको हो ।उपाध्यायले आफ्नो कित्ता नम्बर ५१३ को करिब १ बिघा अतिक्रमणमा परेको बताए । भारतीय सीमा सुरक्षा बल (एसएसबी) ले उक्त जग्गा भारतको भूभाग भएको दाबी गर्दै जोतभोग गर्न नदिएको पीडितले बताए । सदरमुकामबाट पश्चिमदक्षिणको उक्त क्षेत्रमा घना जंगल छ । नेपाली सुरक्षाकर्मीको उपस्थित नभएकाले अतिक्रमण भएको स्थानीयले बताए ।सीमा अध्ययन क्रममा त्यहाँ पुगेका प्रमुख जिल्ला अधिकारी विष्णुबहादुर थापासहितका सुरक्षा अधिकारीले घटनाको जानकारी लिएका छन् । प्रजिअ थापाले सीमा अतिक्रमणबारे गृह र पराराष्ट्र मन्त्रालयमा पत्राचार गरेको बताए । नेपाल, भारतको संयुक्त नापी टोली पठाएर सीमा विवाद समाधान गर्नुपर्छ, उनले भने ।बर्दियासँग जोडिएको सीमा क्षेत्रमा पटकपटक हुने अतिक्रमणका कारण समस्या जटिल बन्दै गएको छ । १२ वर्षदेखि गुलरिया ९ का साहदात अली धोबीको करिब अढाइ बिघा जग्गा पनि भारतीय नागरिकले कब्जा गरेका छन् । ०६१ असार २१ गते भारतीय नागरिक राजदेव गौडले जग्गा कब्जा गरेका थिए । घटनाबारे पटकपटक स्थानीय प्रशासनलाई जानकारी गराए पनि सुनुवाइ नभएको उनको गुनासो छ । उक्त क्षेत्रमा विवाद भएको भन्दै ९ वर्षअघि आएको संयुक्त नापी टोलीले काम गर्न सकेन । जिल्लाका अधिकांश सीमास्तम्भ पुनर्निर्माण र मर्मत गर्नुपर्ने अवस्थाका छन्। संयुक्त नापी टोली नआउँदा दशगजा मिचिँदै गएको छ । स्थानीय प्रशासनका अनुसार २ सय १२ वटा सीमास्तम्भ पुनर्निर्माण र मर्मतसम्भार गर्नुपर्ने अवस्थामा छन् । जिल्लासँग जोडिएका अन्तर्राष्ट्रिय सिमानामा ५४ वटा स्तम्भ हराएका छन् । यहाँको भारतीय सीमा करिब ८० किमि लामो छ ।"
तीनवटै निर्वाचन एकैपटक : भट्टराई,"सुर्खेत पूर्वप्रधानमन्त्री तथा नयाँ शक्ति नेपाल संयोजक डा बाबुराम भट्टराईले सरकारसँग सबै दललाई आफ्नो पहिचानसहित निर्वाचनमा जाने वातावरण बनाउन आग्रह गरेका छन् । उनले तत्काल निर्वाचनसम्बन्धी कानुन संशोधन गरेर नयाँ दललाई चुनाव चिह्न दिनुपर्ने बताए ।प्रधानमन्त्रीकै पहलमा नयाँ दललाई चुनाव चिह्न नदिने योजनामा कानुन बनाइएको हो, वीरेन्द्रनगरमा शनिबार आयोजित पत्रकार भेटघाटमा उनले भने, लोकतन्त्रविरुद्ध जानेलाई कुर्सीबाट खसाल्ने नेपाली परम्परा छ । प्रचण्ड लोकतन्त्रविरुद्ध लागेका छन् । उनको पतन पनि निश्चित छ । संविधान र लोकतन्त्र विपरीत लुकाएर जारी गरिएको कानुन संशोधन नगरे प्रचण्ड सरकारलाई धूलो चटाएर छाड्ने भट्टराईको चेतावनी थियो । उनले सबैका असन्तुष्टि सम्बोधन गरेर एकैपटक तीनवटै तहको निर्वाचन गर्नसमेत सुझाव दिए ।"
सिरिया नीतिमा ट्रम्पको यूटर्न,"न्युयोर्क अमेरिकी विदेश नीतिमा स्थापित मान्यता छ अनुदारवादी रिपब्लिकन पार्टी युद्वका लागि हच्किँदैन । फेरि एकपटक यस्तै भएको छ । राष्ट्रपति डोनाल्ड ट्रम्पको आदेशमा शुक्रबार अमेरिकी ५९ वटा टोमाहक मिसाइलले सिरियाली एयरबेसमा आक्रमण गरेपछि विदेश नीति नयाँ दिशातर्फ मोडिएको विश्लेषण गरिँदै छ । मुख्य आशंका उब्जिएको छ, मुस्लिम अतिवादी आईएसआईएसविरुद्व अमेरिकी नीति परिवर्तन भएकै हो ? भयानक बन्दै गएको सिरियाली गृहयुद्वमा विधिवत् होमिएपछि रसियासँगको ट्रम्पको अन्तरंग सम्बन्ध कसरी अगाडि बढछ्, त्यो अर्काे पक्ष छ । अफगानिस्तान र इराक युद्वको मारबाट उम्किँदै गएको अमेरिकाले फेरि युद्वको संकेत गरेको हो ? अहिले स्थिति यकिन छैन । बसार अलअसद नेतृत्वको सिरियाली सरकारले रासायनिक आक्रमणबाट अबोध बालबालिकासहित ८० भन्दा बढीको ज्यान लिएको घटनापछि ट्रम्प नीति यूटर्न भएको छ । तर ठिक साढे तीन वर्षअघि यस्तै घटनाले भने अर्कै रूप लिएको थियो । सन् २०१३ को अगस्टमा राष्ट्रसंघीय प्रतिवेदनले भन्यो, सिरियाली सरकारले आफ्ना नागरिकमाथि रासायनिक हतियार र ग्यास प्रयोग गर्दै नरसंहार मच्चायो । जसमा एक हजार चार सयले ज्यान गुमाएका थिए । फलत: सिरियामाथि आक्रमण गर्न तत्कालीन राष्ट्रपति बाराक ओबामा तम्तयार बने । तर न्युयोर्क टाइम्समा छापिएको रसियाली राष्ट्रपति भ्लादिमिर पुटिनको एक लेखले युद्व टर्यो । एक खाले सम्झौता भयो । अन्तत: ओबामाको विदेश नीति आलोचित मात्र भएन, सिरियाली द्वन्द्व भयानक बन्दै गयो । अतिवादी आतंक बढ्दै गयो । झन्डै ४ लाखको मृत्यु भइसकेको एवं लाखौं शरणार्थी बन्न बाध्य भइसकेको तथ्यांकले ६ वर्षे सिरियाली गृहयद्वको बर्बरतालाई स्पष्ट पार्छ । अहिले सिरियामाथिको आक्रमणको सोझो अर्थ हो, रसियाविरुद्व धावा बोल्नु । पुटिनलाई सशक्त नेतृत्वको संज्ञा दिँदै आएका ट्रम्प नै सिरियामाथि उत्रिनुलाई धेरै खाले जटिलताको भविष्यवाणी गर्दै छन् विश्लेषकहरू । एक साताअघिसम्म अमेरिकी मूल विदेश नीति आईएसविरुद्व केन्द्रित रहेको उल्लेख गर्दै आएका ट्रम्पको पछिल्लो आदेशले धेरै प्रश्न अनुत्तरित भएका छन् । पहिलो प्रश्न, आईएसविरुद्व लक्षित अमेरिकी नीति परिवर्तन भएको हो ? दोस्रो, सिरियाली रणभूमिमा तैनाथ रसिया र सिरियाको महत्त्वपूर्ण साझेदार इरानले कस्तो नीति अख्तियार गर्लान् ? तेस्रो, ट्रम्पको सिरिया आक्रमणको कस्तो असर गर्ला ? सिरियाली गृह द्वन्द्व पश्चिमा शक्ति राष्ट्रहरूको मुख्य टाउको दुखाइ बनेको छ । अर्काेतर्फ, इस्लामिक अतिवादीको आतंक हुँदै शरणार्थी समस्यादेखि मानव नरसंहारले मानवीय सभ्यताको खिल्ली उडाइरहेको मात्र छैन, स्थिति विकराल बन्दै छ । सिरियाले आफूमाथिको अमेरिकी आक्रमणलाई आईएस र अमेरिकाबीचको नयाँ गठबन्धनका रूपमा विश्लेषण गरेको छ । सुन्नी मुस्लिम अतिवादी आईएसमाथि मुख्य निसाना साँध्दै आएको सिरियाली सेनामाथिको आक्रमणले अमेरिकी नीति विचलित भएको तर्क गर्न थालिएको छ ।रसियाले पछिल्लो आक्रमणका कारण सिरियाली संकटको विषयमा अमेरिकासँगको सम्बन्धमा ठूलो धक्काका रूपमा चित्रण गरेको छ । अहिले चुरो कुरो, चुनावी अभियानमा रसियासँगको सम्बन्धलाई सुधार्ने उद्घोष गर्दै आएका ट्रम्प प्रशासन कसरी अगाडि बढ्छ भन्ने कुरा महत्त्वपूर्ण हुनेछ । रसियाले सिरियामा रहेका आफ्ना सेनालाई सतर्क रहन आह्वान गरिसकेको छ, यद्यपि कुनै प्रतिकारमा भने उत्रिसकेको छैन् । इरानले आक्रमणको कडा शब्दमा निन्दा गरेको छ । ओबामा प्रशासनले सन् २०१३ मा गरेको सम्झौताअनुरूप रसियाले सिरियाली रासायनिक हतियारलाई व्यवस्थापन नगरेको अमेरिकी आरोप छ । हालैको ग्यास आक्रमणमा रसियाको हात रहेको अमेरिकी आशंकाले स्थिति भयानक बनाउँदै लगेको धेरै विश्लेषकको दाबी छ । यसअघि, ओबामा प्रशासन सिरियामाथि सबै खाले हस्तक्षेपको विपक्षमा थियो । तर स्थिति झनै खराब बन्दै गएको पृष्ठभूमिमा ट्रम्पको पछिल्लो आक्रामक शैलीप्रति खासै विरोध देखिँदैन । तर ओबामाले जे गरेनन्, त्यही गरेर सिरियाली संकटको कोर्स बदलेका पुटिन र इरानको दबदबामा अमेरिकी नीति कति प्रभावी बन्ला भन्ने अमेरिकी चिन्ता छ । ओबामा कालमा सिरियाली राष्ट्रपति असदविरुद्ध होइन, आतंकवादविरुद्ध लडौं भन्ने पुटिनको योजनामा अमेरिका धेरै हदसम्म सहमत थियो । अघिल्लो सातासम्म पनि ट्रम्प, पुटिन नीतिकै पक्षपाती थिए । तर एक्कासि परिवर्तित नीतिले अमेरिका र सिरिया होइन, अमेरिका र रसिया एवं इरान आमनेसामने भएका छन्, जसले भयानक स्थितिको संकटलाई संकेत गरेको छ । मध्यपूर्वमा अमेरिकी गठबन्धनका सहयात्री साउदी अरेबिया र इजरायलले ट्रम्प कदमको स्वागत गरेका छन् भने टर्कीले समेत स्वागत गरेको छ । ट्रम्पको पछिल्लो सिरियाली नीतिले उनका महत्त्वांकाक्षी घरेलु नीतिसमेत प्रभावित हुने आशंका गरिँदै छ ।"
खान सेइखुनमा पुन: आक्रमण,"बेरुत सिरियाको इडबिल प्रान्तको खान सेइखुनको रासायनिक आक्रमण भएकै स्थानमा शुक्रबार र शनिबार पुन: हवाई आक्रमण भएका छन् । खान सेइखुनस्थित अधिकारवादीका अनुसार ती आक्रमणमा एक महिलाको मृत्यु हुनाको साथै अन्य ३ जना घाइते भएका छन् । तर उक्त आक्रमण कसले गराएको थियो भन्नेबारे स्पष्ट भइसकेको छैन ।यसैबीच, अमेरिकी रक्षा मन्त्रालयले गत मंगलबारको रासायनिक आक्रमणमा सम्भावित रूसी संलग्नताबारे अनुसन्धान थालेको छ । उक्त आक्रमणको जवाफमा अमेरिकाले सिरियाको सायरात सरकारी एयरबेसमा शुक्रबार मिसाइल आक्रमण गरेको थियो । आक्रमणमा २० वटा विमान ध्वस्त भएका छन् । राष्ट्रसंघका लागि अमेरिकी राजदूत निकी हलेले अमेरिकाले सिरियामा थप कारबाही गर्ने तयारी गरेको बताएकी छन् ।"
निर्वाचनको मौका छोपी तस्करी,"भैरहवा सीमावर्ती क्षेत्रमा तैनाथ सुरक्षाकर्मीको ध्यान स्थानीय तह निर्वाचनमा केन्द्रित बनेको मौका छोपेर रूपन्देहीलगायत जिल्लामा तस्कर समूह सल्बलाउन थालेका छन् । यस्ता समूहले खुला सिमानाको फाइदा उठाउँदै भारतबाट भन्सार छलेर सामान मुलुक भित्र्याउन थालेका हुन् । केही दिनदेखि चिनी, कपडा, मोटर पाटर््स, जिउँदो कुखुरा र चल्ला, कुखुरा र खसीको तयारी मासु र गोरु यहाँ भित्र्याउने गिरोह सक्रिय हुन थालेको छ । यसैगरी भारतको सुनौली बजारबाट घरायसी सामानको नाममा ठूलो परिमाणको खाद्यान्न, साबुन, स्याम्पु, शृंगारका सामग्री, खाने तेललगायत उपभोग्य वस्तु भन्सार छलेर भित्र्याउने समूह पनि सक्रिय देखिएको छ । यस्ता समूहले समान ल्याएर यहाँस्थित बजारका पसलमा बिक्री गर्छन् । तस्कर र व्यापारीबीच मिलोमतोमा सामान ओसार्न क्यारियर (भाडामा सामान आसार्ने व्यक्ति) को रूपमा महिला र बालबालिकासमेत प्रयोग हुने गरेका छन् । ओसारिएको सामान विशेषगरी भैरहवाको गल्लामण्डीदेखि बुटवलका पसलसम्म पुग्ने गरेका छन् । कपडा, मोटरपार्ट्स, हार्डवेयरका सामान सीमावर्ती घर भाडामा लिएर थन्क्याउने र अनुकूल समयमा गाडीबाट ढुवानी गर्ने गरेका छन् । घरायसी नाममा समान ओसार्ने महिलाको समूह नियमित चेकजाँच हुने स्थल छल्दै भैरहवाबुटवल चल्ने माइक्रोबस र लामो दूरीको बसबाट ढुवानी गर्ने गर्छन् ।भारतबाट दशगजासम्म साइकलबाट ल्याएको समान हामीलेपनि साइकलबाटै ढुवानी गरेर भैरहवाको गल्लामण्डीका पसलमा पुर्याइदिन्छौं, जिल्लाको मेउडिहवास्थित भित्री सडकबाट भन्सार छलेको चिनीको बोरा साइकलबाट ओसारिरहेका एक युवकले भने, चिनी ओसार्दा एक खेपमा १ सय ५० रुपैयाँ फाइदा हुनेगर्छ । दिनमा ५६ खेप आसार्ने गरेको उनले बताए । आफूजस्तै साइकलबाट समान ओसार्ने धेरै भएको उनले सुनाए । युवकका अनुसार, सीमाक्षेत्रमा रहेका विभिन्न प्रहरी चौकीलाई मिलाउने काम सम्बन्धित व्यापारीले गर्छन् । केही दिनअघि लुम्बिनी क्षेत्रबाट गोरु तस्करी हुने गरेको पत्ता लागेर कारबाही सुरु भएपछि रोकिएको दाबी जिल्ला प्रहरी प्रमुख एसपी रवीन्द्र धानुकले गरे । अन्य जिल्लाबाट गोरु लोड भई क्वारेन्टाइन गरिएको प्रमाणसहित रुपन्देहीको बाटो हुँदै अन्यत्र लगिएमा रोक्न नमिल्ने उनले बताए । क्वारेन्टाइन प्रमाणसहित ढुवानी गरिएका गोरु नरोक्न गृह मन्त्रालयबाट पत्र आएको उनले जानकारी दिए । स्रोतका अनुसार, विभिन्न मतदान केन्द्र सुरक्षार्थ प्रहरी खटाउने तयारी भइरहेको छ । यस अवधिमा पहिलो प्राथमिकता निर्वाचन सुरक्षा हुन्छ । यस्तो बेला तस्कर सक्रिय हुन थालेका हुन् । तस्कर समूहले पछिल्लोपटक मेउडिहवा क्षेत्रका भित्री सडकबाट समान ओसारीरहेका छन् । त्यस क्षेत्रबाट चिनी, चल्ला र बाख्राको मासु नेपाल भित्रिने गरेको छ । कुखुराको मासु भारतमा १ सय ७५ रुपैयाँ प्रतिकिलो पर्छ । नेपालतर्फ ३ सय ४० रुपैयाँ छ । चल्ला पनि भारतमा सस्तोमा पाइन्छ । लुकाएर भित्र्याइएको कुखुरा र बाख्राको मासु यहाँस्थित सीमा नजिकैका मासु पसल मार्फत भैरहवा र बुटवलका होटल रेस्टुरेन्टमा पुर्याउने गरिन्छ । बेलहियादेखि पूर्वतर्फबाट मैनिहवाबैकुण्ठपुर हुँदै भैरहवाँपरासी हुलाकी बाटोबाट पनि ४ वटा मोटरसाइकलले कुखुरा ओसार्ने गरेको स्थानीय बासिन्दा बताउँछन् । अवैध चल्ला र कुखुरा पनि सिमाना नजिकका कुखुरा फर्ममा छिराएर वैधानिक तुल्याउने गरिन्छ । एसपी धानुक सुरक्षा निकाय निर्वाचन केन्द्रित भएको मौका छोपेर यस्तो तस्करी मौलाउन सक्ने बताउँछन् । यस्ता अवैध कार्यप्रति प्रहरी सचेत रहेको र कुनै पनि हालतमा हुन नदिने दाबी गर्छन् । यसप्रति हामी सचेत छौं र कतै भएको छ भने तत्काल नियन्त्रण गर्छौं, उनले भने, यदि कुनै प्रहरी युनिट मिलेमतोमा संलग्न पाइएमा तुरुन्तै विभागीय कारबाही गर्ने छौं । तस्करी नियन्त्रणका लागि बिहीबार नै सीमाक्षेत्रका र सडक क्षेत्रका सबै प्रहरी प्रमुखलाई भेला गराएर निर्देशन दिएको जानकारी उनले दिए । पछिल्ला दिनमा कपडा, मोटर ब्याट्री, सुर्ती, हर्लिक्स, बोनबिटा, मोटरपार्टस्, बिस्कुट, मोटर कारको ट्युबलगायत समानको भन्सार हँदै गरिने आयात घट्दो छ । तर ती समान यहाँ खुला रूपमा प्रशस्त पाइन्छन् । भन्सार तथ्यांकअनुसार, अघिल्लो वर्षको साउनदेखि फागुनसम्म थान कपडाको आयातबाट ४२ करोड ३१ लाख रुपैयाँ राजस्व प्राप्त भएकोमा यस वर्षको उक्त अवधिमै १६ करोड ८१ लाख रुपैयाँ प्राप्त भएको छ । यस अवधिमै सुती कपडा आयातबाट अघिल्लो र्ष २० करोड, ६ लाख, सटिङसुटिङ, लेडिज कुर्ता सलवार सिलाउनेलगायतका रेशादार कपडाको आयातबाट ११ करोड ७० लाख राजस्व प्राप्त भएकोमा यस वर्ष घटेर क्रमश: १२ करोड ९७ लाख र ५ करोड ४० लाख प्राप्त भएको छ । चिनीको आयातबाट पनि गत वर्षको यस अवधिमा ७ करोड ५८ लाख रुपैयाँ प्राप्त भएकोमा यस वर्ष ४ करोड ८५ लाख रुपैयाँ छ ।"
जोखिमयुक्त बस्ती सार्न बाटो खुला,"काठमाडौं राष्ट्रिय पुनर्निर्माण प्राधिकरणले भूकम्पले जोखिममा पारेका बस्तीका लाभग्राही एवं घर परिवारको व्यवस्था मिलाउने कार्यविधि ल्याएको छ । यो कार्यविधिसँगै अब एकीकृत बस्ती बसाउनका लागि सरकारलाई बाटो खुला भएको छ । स्थानान्तरण भएको स्थान दस वर्षसम्म अरूलाई हस्तान्तरण गर्न नपाइने प्रावधानसहित प्राधिकरणले कार्यविधि ल्याएको हो । भूकम्पबाट प्रभावित संरचनाको पुनर्निर्माण तथा पुन:स्थापनासम्बन्धी ऐन, २०७२ को दफा ३१ ले दिएको अधिकार प्रयोग गरी प्राधिकरणले जोखिमयुक्त बस्ती स्थानान्तरण तथा पुन:स्थापनासम्बन्धी कार्यविधि, २०७३ शुक्रबारबाट लागू गरेको हो । प्राधिकरणका प्रमुख कार्यकारी अधिकृत डा गोविन्दराज पोखरेलको संयोजकत्वमा शुक्रबार बसेको कार्यकारी समितिको बैठकले उक्त कार्यविधि स्वीकृत गरेको हो, प्राधिकरणद्वारा जारी विज्ञप्तिमा भनिएको छ, उक्त कार्यविधिबमोजिम जोखिमयुक्त बस्ती भनी यकिन भएका लाभग्राहीले आफ्नो इच्छाअनुसार भूकम्प प्रभावित जिल्लामध्ये नजिकको जिल्ला बसाइसराइ गर्न सक्नेछन् । त्यस्ता घर परिवारलाई जग्गा व्यवस्थापन गर्नेगरी नेपाल सरकारले तोकेको रकम जग्गा खरिदसम्बन्धी लिखित प्रमाणको आधारमा सहयोगस्वरूप प्राधिकरणमार्फत एकमुष्ठ रकम उपलब्ध गराइने कार्यकारी सदस्य धु्रवप्रसाद शर्माले बताएको विज्ञप्तिमा जनाइएको छ । नयाँ कार्यविधिअनुसार जोखिमयुक्त बस्ती भन्नाले भौगर्भिक अध्ययन प्रतिवेदनको आधारमा प्राधिकरणबाट जोखिमयुक्त बस्ती भनी यकिन भएका स्थानान्तरण गर्नुपर्ने बस्ती वा बस्तीका घर परिवार भन्ने बुझिनेछ । कार्यविधिमा जोखिमयुक्त बस्तीका लाभग्राहीहरूमध्येबाट कम्तीमा दस परिवार हुने गरी आफैंले उपभोक्ता समिति गठन गरी छनोट गरेको सुरक्षित स्थानमा एकीकृत बस्ती विकास गरी स्थानान्तरण गर्न प्रोत्साहन गरिने उल्लेख छ, विज्ञप्तिमा भनिएको छ ।यस्तै सरकारबाट लिएको रकमबाट जग्गा खरिद गरेको प्रमाण लाभग्राहीले सम्बन्धित प्राधिकरणद्वारा तोकिएको कार्यालयमा बुझाउनुपर्नेछ । श्रीमान्श्रीमतीको हकमा जग्गाधनी प्रमाणपत्र (पुर्जा) उपलब्ध गराउँदा संयुक्त रूपमा उपलब्ध गराइने जनाइएको छ । लाभग्राहीले खरिद गरेको जग्गा दस वर्षसम्म कुनै व्यहोराले हक हस्तान्तरण गर्न पाउने छैनन्, विज्ञप्तिमा भनिएको छ । लाभग्राहीलाई साविकदेखि बसोबास गरी आएको बस्तीमा आवश्यक सुधार एवं संरक्षण गरी बसोबासयोग्य भएको अवस्थामा पुनर्निर्माणका लागि अनुदानसम्बन्धी कार्यविधि, २०७३ बमोजिमको रकम उपलब्ध गराइनेछ । एकीकृत बस्ती विकास गरी स्थानान्तरण गर्न चाहने लाभग्राहीहरूको जग्गा एकीकृत गरी तोकेको कार्यालयबाट स्थानान्तरण तथा पुन:स्थापना योजना तयार गरी क्रमिक रूपमा पूर्वाधार विकास गर्न छुट्टै कार्यक्रम बनाइनेछ, विज्ञप्तिमा भनिएको छ, स्थानीय तहको सहमतिमा एकीकृत बस्तीका लागि चाहिने आधारभूत आवश्यकता पूर्ति गर्न निर्माण गरिने संरचना सडक, खानेपानी, विद्युत्, स्वास्थ्य केन्द्र, शिक्षण संस्था क्रमिक रूपमा स्थापना गर्ने विषयलाई पनि कार्यविधिमा समेटिएको छ ।एकीकृत बस्ती विकासमा आवश्यक भौतिक पूर्वाधार विकासका कामहरू गर्दा उपभोक्ता समिति वा तोकिएका कार्यलयहरूमार्फत गरिने जनाइएको छ । एकीकृत बस्तीमा स्थानान्तरण भई आएका लाभग्राहीहरूलाई तिनीहरूको परम्परागत सीप वा जीवन निर्वाहको माध्यम पुन:स्थापना गर्दा उपभोक्ता समिति गठन गर्नुपर्नेछ, प्राधिकरणद्वारा जारी विज्ञप्तिमा भनिएको छ, उपभोक्ताका मागका आधारमा सम्भाव्यता अध्ययन गरी कार्यक्रम सञ्चालन गरिनेसमेत कार्यविधिले व्यवस्था गरेको छ ।"
३ हजार ७ सयलाई दोस्रो किस्ता,"काठमाडौं भूकम्प गएको झन्डै दुई वर्षमा पुनर्निर्माण अनुदानको दोस्रो किस्ता लिनेको संख्या बल्ल ३ हजार ७ सय ४६ पुगेको छ । पुनर्निर्माण प्राधिकरणका अनुसार भूकम्पबाट प्रभावित १४ जिल्लामध्ये ८ जिल्लाका पीडितले मात्रै अहिले दोस्रो किस्ताको रकम पाएका छन् । प्राधिकरणको तथ्यांकअनुसार सिन्धुपाल्चोकमा दुई सय, ओखलढुंगामा ५७, नुवाकोटमा ६ सय ८५, दोलखामा ३ सय ८७, गोरखामा १ सय ५०, काभ्रेपलाञ्चोकमा १ हजार ४ सय ५९, सिन्धुली १ सय ५७, मकवानपुरका ६ सय ५१ परिवारले दोस्रो किस्ता रकम पाएका हुन् । उक्त आधारमा अहिलेसम्म उनीहरूलाई ७४ करोड ९२ लाख रुपैयाँ भुक्तानी भएको छ । तेस्रो किस्ता रकम पाउनेको संख्या भने ४ सय २० हो । उक्त व्यक्तिहरूलाई गैरसरकारी संस्थाको तर्फबाट रकम वितरण भएको हो । प्राधिकरणका अनुसार तेस्रो किस्तासमेत पाउने जिल्लाको संख्या भने ४ सय २० मात्रै हो । नुवाकोटमा २६, दोलखाको १ सय ५ र मकवानपुरका २ सय ८९ परिवारले तेस्रो किस्तासमेत पाएका हुन् । यो आधारमा उनीहरूलाई १२ करोड ६० लाख रुपैयाँ भुक्तानी भएको छ । १४ वटै जिल्लामा पहिलो किस्ताको रकम पाउनेको संख्या भने ५ लाख ४२ हजार ५ सय ५४ पुगेको छ । तथ्यांकअनुसार ६ लाख २६ हजार ६ सय ५९ जनाले अनुदान पाउनुपर्ने हो । यो आधारमा हालसम्म ८४ हजार १ सय ५ जनाले पहिलो किस्ता रकम पाउन बाँकी छ । सरकारले पुनर्निर्माण अनुदान पहिलो किस्तामा ५० हजार, दोस्रो किस्तामा डेढ लाख र अन्तिम किस्तामा तीन लाख रुपैयाँ दिने निर्णय गरेको छ । यसमध्ये हालसम्म ५ लाख ६१ हजार ८ सय ४५ परिवारसँग अनुदान सम्झौताको काम सकिएको प्राधिकरणले जनाएको छ ।"
अदुवा नबिक्दा सुठो बनाइँदै,"तनहुँ भारत निर्यात हुने अदुवा बिक्री नभएर बारीमै रहेपछि किसानले सुठो र अन्य परिकार बनाउन थालेका छन् । भीमाद, माझकोट र रिसिङलगायत क्षेत्रबाट उत्पादितमध्ये ६० प्रतिशत अदुवा भैरहवाका व्यापारीले भारत लैजान्थे। यो वर्ष व्यापारी नआएपछि निराश किसानलाई जिल्ला कृषि विकास कार्यालये सुठो बनाउने तालिम दिएको छ । कृषि विकास अधिकृत चेतनाथ अधिकारीले भने, बिक्री भएन भनेर बारीमै कुहिएर जान नदिन भन्दै तालिम दिएका हौं । भैरहवास्थित खाद्यप्रविधि अनुसन्धान केन्द्रबाट आएका प्राविधिकले किसानलाई नयाँ प्रविधिको तालिम दिएका हुन् ।चालु वर्ष तनहुँमा ७ हजार ५ सय ९६ टन अदुवा उत्पादन भएको छ । यसमा १२ प्रतिशत बीउका लागि विभिन्न स्थानमा पठाइएको माझकोट७ का हरिबहादुर थापाले बताए । उनको बारीमा मात्र ३ हजार ५ सय केजी अदुवा फलेको छ । उनले पनि केही बिक्री गरे पनि धेरै अदुवा अझै त्यसै छ । यो क्षेत्रमा करिब एक हजार घरधुरी किसान अदुवाको व्यावसायिक खेती गर्छन् । उनीहरूले अघिल्ला केही वर्ष प्रतिकेजी २ सय १० रुपैयाँसम्म मूल्य पाएको अदुवा अहिले बजारमा ४० रुपैयाँमा झरेको छ । । साह्रै सस्तोमा बेचेर किसान निरुत्साहित हुन सक्छन् भनेर सुठो र अरू परिकारका लागि ५ दिनको तालिम दिएका हौं, अधिकारीले भने, अचार, केन्डीलगायतका परिकार बनाएमा प्रतिकेजी ५ सयभन्दा बढी पनि पार्न सकिन्छ । त्यस्ता परिकार स्थानीय बजारमा पनि सजिलै बिक्री हुने उनले बताए । भारतीय नोटको सटहीमा आएको समस्या र अघिल्लो वर्षको नाकाबन्दी पछि भैरहवा र गोरखपुरका व्यापारीले नेपाली अदुवा माग नगरेको स्थानीय व्यपारी रमेशचन्द्र सुवेदीले बताए । पूर्वी नाकामा केही माग भए पनि पश्चिम क्षेत्रको अदुवा पुर्याउन कठिन छ, उनले भने, उतैका किसानको केही मात्र बिक्री भएको छ । वार्षिक ६ सय टनसम्म अदुवा भीमादबाट निकासी हुने गरेको उनले बताए । तत्कालै खानका लागि स्थानीय बोसे जातको लगाए पनि अधिकांश किसानले कपुरकोट जातको अदुवा लगाएका थिए ।"
आधा मोलमा अलैंची बेचिँदै,"रामेछाप भट्टीबाट निकालेको सात महिनासम्म उचित भाउ पर्खंदा पनि मोल नबढ्ने संकेत देखेपछि यहाँका किसान आधा भाउमा अलैंची बिक्री गर्न थालेका छन । भाउ आउला अनि बेचौंला भनेर पर्खेका किसान अहिले जति आउँछ त्यतिमै भए पनि अलैंची बिक्री गर्न बाध्य छन् । गत वर्ष प्रतिकेजि २ हजार २ सयसम्म बिक्री भएको अलैंचीको भाउ यो वर्ष लगातार ओरालो लागेकाले किसानहरूले उत्पादित अलैंची गोदाम गरेका थिए। गुम्देल, वाम्ती र कुभुकास्थलीका किसानले धान फल्ने जग्गा मासेर अलैंची लगाएका छन् । त्यसै पनि यो वर्ष उक्त क्षेत्रमा अलैंची कम उत्पादन भएको थियो । वाम्तीका सूर्य बस्नेतका अनुसार गत वर्ष रामेछापको उच्च क्षेत्रमा फैलिएको काउसोका कारण किसानहरूले अलैंची गोडमेल र उचित सिंचाइ गर्न नसक्दा विगतको तुलनामा झन्डै आधा मात्र उत्पादन हात पारेका थिए । उत्पादन घट्यो अनि भाउ पनि बस्नेतले भने, यो वर्ष ढाडै सेकियो । उनका अनुसार यो वर्ष प्रतिकेजि १ हजार ५० रुपैयाँदेखि १ हजार १ सय रुपैयाँमा अलैंची बिक्री गर्न किसानहरूलाइ धौधौ छ । कोही किसान अलैंची बोकेर काठमाडौं र विर्तामोड पुगेका छन् । काठमाडौंमा पनि भनेको जति भाउ नपाएको उनले दुखेसो पोख । बस्नेत भन्छन्, थोरै व्यवसायी भेटिएका छन्, अब जति आउँछ त्यतिमा दिने विचारमा पुगेको छु । उनले यो पटक झन्डै ४ सय केजी अलैंचीका दाना बनाएका थिए ।विगतका वर्षहरूमा उत्पादित क्षेत्रमै व्यवसायीहरू पुगेर अलैंची खरिद गर्ने चलन थियो । यो वर्ष व्यवसायी त पुगे तर भाउमा उतारचढाव आयो । उत्पादक किसानहरू धेरै भाउ खोज्ने तर अन्तर्राष्ट्रिय बजारमा नै अलैंचीको भाउ झरेकाले व्यवसायीले किसानले चाहेको जति भाउ दिन नसक्दा अलैंची गोदामा नै बस्यो । धेरै पैसा आउने लोभमा धान मासेर अलैंची रोपेका किसानहरू लगातार भाउ झरेपछि निराश हुन थालेका छन् । दुई वर्षअघि अलैंची भट्टीमा नै २ हजार ६ सय केजीमा बिकेको थियो । रामेछापको उत्तरी भेगमा कलिलै अलैंची टिप्ने गरिन्छ । कलिलै टिप्दा चाँडो सड्ने डर भएकाले अहिले किसानहरू छटपटिन थालेका हुन् । छिप्पिएर टिपेको भए २ वर्षसम्म पनि अलैंची गोदाम गर्दा बिग्रिँदैन । मौसम अनुकूल भएकाले वाम्ती, कुभु र गुम्देलका बासिन्दाले धान खेतदेखि धाराको डिलसम्म पनि जग्गा बाँकी राखेका छैनन् । जिल्लामा अलैंचीको राम्रो उत्पादन हुन थालेपछि गएको आर्थिक वर्षमा जिल्ला कृषि विकास कार्यालयले उक्त क्षेत्रका किसानलाई बिरुवा अनुदानमा उपलब्ध गराएको थियो । वरिष्ठ कृषि विकास अधिकृत राजेन्द्रकुमार मल्लका अनुसार कृषिले गत वर्ष ५० प्रतिशत छुटमा १ लाख रुपैयाँ वितरण गरेको थियो । यो वर्ष पनि सोही बराबरको सहयोग गर्ने योजना उक्त कार्यालयको छ । सरकारसँग मिलेर एक जिल्ला एक उत्पादन कार्यक्रम सञ्चालन गरेको उद्योग वाणिज्य संघले यो आर्थिक वर्षदेखि अलैंची खेतीका लागि सघाउने कार्यक्रम अघि सारेको छ । रामेछाप उद्योग वाणिज्य संघका कार्यकारी अधिकृत नवीनकुमार केसीका अुनसार संघले किसानलाई अलैंची सुकाउनका लागि भट्टी हस्तान्तरण गरेको छ । अलैंची किसान अर्जुन कार्कीका अनुसार यो वर्ष वर्षायाम राम्रो भएकाले उत्तरी रामेछापमा अलैंचीको उत्पादन राम्रो हुने अनुमान छ । काउसोको प्रकोप नभएको, समयमै वर्षा भएको र उचित गोडमेल भएकाले अलैंचीमा राम्रो फूल लागेको उनले बताए ।"
व्यावसायिक घाँसको खेती,"मैनतडा (सुर्खेत) मैनतडाकी किमसरा खडकालाई तीन वर्षअघि घाँस रोप्नुपर्छ भन्दा अनौठो लागेको थियो । अन्नबाली लगाउने जग्गामा घाँस रोपेर के घाँस खाने हो र ? पत्यारै लागेन, उनले भनिन्, जब गाउँका केहीले घाँस खेतीबाटै राम्रो कमाइ गर्न थाले, त्यसपछि मेरो ध्यान पनि मोडियो । सिंचाइ पहुँच नपुगेको भेरीगंगा नगरपालिकाअन्तर्गतको जहरेका अधिकांश महिला कृषकहरू उनीजस्तै व्यावसायिक डाले तथा भुइँघाँस खेतीमा जुटेका छन् । घाँस खेती गर्दै आएकी उनले करिब दुई लाख रुपैयाँ यसबाटै कमाइसकेको बताइन् । उनीजस्तै अन्य महिलाहरू व्यक्तिगत र सामूहिक रूपले घाँस खेतीमा रमाएका छन् । स्थानीय महिला समूहमार्फत व्यावसायिक घाँस खेती गरेका छन् । साथै, बाख्राकुखुरापालनबाट पनि मनग्य आम्दानी लिन थालेका छन् ।समूहकी अध्यक्ष शीला विक सिंचाइ नहुँदा बाँझो रहेको जग्गामा डाले तथा भुइँघाँसको खेती गरेको बताइन् । सुरुसुरुमा पत्यार लागेको थिएन । अहिले कमाइको सजिलो माध्यम बनेको छ, उनले भनिन् । कृषकहरूले घाँस बेचेरै हजारौं कमाउन सफल भएको जनाए । उनीहरूले उत्पादन गरेको घाँस बारीमै बिक्री हुने गरेको छ । समूहका अनुसार भटमास घाँस प्रतिकेजी एक हजार, मेन्दुला प्रतिकेजी ५ सय, इन्दु प्रतिकेजी ७ सय, ल्यापल्यापे प्रतिकेजी ५ सय रुपैयाँमा बिक्री हुने गरेको छ । यहाँ उत्पादित घाँसको बोट तथा बेर्नाहरू विभिन्न जिल्लामा पुुग्ने गरेको छ । जिल्ला पशु सेवा कार्यालय, जिल्ला कृषि, उच्च मूल्य कृषि वस्तु आयोजना, हेफर इन्टरनेसनल लगायतका कृषि तथा पशुपालनका क्षेत्रमा कार्यरत संघसंस्थाले बारीमै आएर खरिद गर्ने गर्छन् । बजारको समस्या नहुँदा समुदायका महिलाहरू व्यावसायिक घाँस खेतीप्रति उत्साही भएका हुन् । बलौटे जग्गा, सिंचाइ थिएन । बारीको उब्जनीले तीन महिना पनि खान पुग्थेन । गाउँलेले सधंै अनिकाल भोग्नुपथ्र्यो, ५५ वर्षीया किमसराले विगतका दु:ख सुनाउँदै भनिन्, नांगो डाँडा आजभोलि घाँसखेतीले हराभरा बन्यो । मिहिनेतको फल सबैले राम्रै पाएका छौं । यो गाउँमा अधिकांश दलित समुदायको बसोबास छ । मानो रोपेर मुरी फलाउने मान्यताले पुख्र्यौली कृषि कर्ममा अभ्यस्त महिलाहरू अचेल घाँसखेतीमा छन् । धान, मकै, गहुँभन्दा घाँस खेतीबाट मनग्य लाभ लिएको कृषकहरूको भनाइ छ । अधिकांशको बारीको डिलमा घाँस रोपिएको छ ।जुठेल्लोबाट खेर गएको पानी संकलन गरेरै भए पनि घाँसका बेर्ना रोप्ने र हुर्काउने गरेको समस्या सुनाए । आफूहरूले रोपेको घाँसले माटोको उर्वरा शक्ति बढाउनुका साथै पशु चौपायालाई पौष्टिक आहारको रूपमा काम गरेको कृषकहरूले खुसी व्यक्त गरे ।"
कफी खेतीप्रति आकर्षण,"स्याङ्जा केही वर्षपहिले यहाँ उत्पादित कफीको मूल्य प्रतिकिलो २० रुपैयाँ थियो । किनबेच सजिलो थिएन । धेरै किसानले उधारो नै बेच्थे । नगदेबाली बन्न ढिलाइ हुँदा केही किसानले कफीमा भविष्य देखेनन्, बोट काटे । अहिले कफी नै किसानका लागि नगद भित्र्याउने राम्रो बाटो भएको छ। तत्काल भुक्तानी मात्र होइन मूल्य पनि राम्रो पाउन थालेपछि किसान उत्साहित छन् । पुतलीबजार नगरपालिकाको ओरस्टेकी धनमाया मगरले चार किलो कफी ल्याएर जिल्ला कफी संघमा बेचिन् । घरमा धेरै कफी त छैन, उनले भनिन्, तर, जति फल्छ त्यसले चिनी किन्न पुगेको छ । तुलबहादुर रानाले कफी लगाउन थालेको १७ वर्ष भयो । पहिले रहरले लगाइयो, अब बल्ल आएर आम्दानी दिन थाल्यो, उनले भने । वार्षिक एक लाख १० हजार हाराहारी आम्दानी कफीले दिने गरेको उनले बताए । उनले झन्डै ११ सय किलो फ्रेस चेरी उत्पादन गर्दै आएका छन् । बालीहरूमा उनको राम्रो आम्दानी दिनेमध्ये कफी एउटा हो । उनले भने, खेती उब्जाउ नभएर छाडिएका बारी र पाखामा पनि कफी खेती हुन्छ । किचनासका अनन्त गैह्रे भन्छन्, कफीले आम्दानी दिन थालेपछि किसानको बल्ल सास आएको छ । हालै मात्र १७ क्विन्टल कफी फलाएका उनले मिहिनेत गर्दा वार्षिक आम्दानी सरदर दुई लाख हाराहारी हुने बताए । राष्ट्रिय चिया तथा कफी विकास बोर्डले कफीको गुणस्तरअनुसार न्यूनतम सहमत मूल्य निर्धारण गरेको छ । बोर्डले फ्रेस चेरी कफी ए ग्रेडको प्रतिकिलो ८३ र बी ग्रेडको प्रतिकिलो ७८ निर्धारण गरेको छ । त्यस्तै पार्चमेन्ट कफी ए ग्रेड प्रतिकिलो ४ सय १५ र बी को ४ सय रुपैयाँ मूल्य निर्धारण गरिएको छ । ड्राइचेरी कफी ए १ सय ४०, बी सय र सी ग्रेडको प्रतिकिलो ४० रुपैयाँ निर्धारण गरेको जिल्ला कफी व्यवसायी संघकी प्रबन्धक माया तिवारीले बताइन् । यसभन्दा अघि न्यूनतम ८० रुपैयाँ मूल्य निर्धारण गरिएको थियो । मुलुकमै कफी सर्वाधिक लगाइनेमध्ये स्याङ्जा अग्रणी जिल्ला हो । जिल्लामा गत आर्थिक वर्ष ४२ हजार किलो पार्चमेन्ट कफी उत्पादन भएको थियो । चालु वर्ष भने हालसम्म २ लाख ६६ हजार किलो फ्रेस चेरी कफी उत्पादन भइसकेको र अझै टिप्न बाँकी रहेको तिवारीले जानकारी दिइन् । फूल फुल्ने बेलामा असिना परेकाले पोहोर उत्पादन घट्यो, उनले भनिन्, यो वर्ष हावापानी राम्रो भएकाले उत्पादनमा वृद्धि आएको हो । गत वर्षको उत्पादन १५ प्रतिशतले कमी थियो । गत वर्ष संघले किसानले कफी आफैं टिपी कार्यालयसम्म ल्याउनेलाई प्रतिकिलो ९१ रुपैयाँ र घरमै लिन जानुपरेमा ८० रुपैयाँ किसानलाई दिन्थ्यो । ढुवानीबापत ३ रुपैया र संकलन गरिदिनेलाई ८ रुपैयाँ गरी ९१ रुपैयाँ कायम गरेको थियो भने हाल प्रतिकिलोलाई १ सय ३ रुपैयाँ कायम गरेको कफी व्यवसायी संघका अध्यक्ष फणिनारायण अर्यालले बताए । आफैंले वार्षिक १८ क्विन्टल कफी उत्पादन गरेर १ लाख ८० लाख रुपैयाँ आम्दानी गर्दै आएको उनले बताए । कफी उत्पादनमा यो जिल्लामा हावापानी मिलेको छ, उनले भने, कफी खेतीजस्तो ठाउँमा पनि उत्पादन हुने भएपछि फालिएको जमिन समेलिनुसँगै आम्दानीमा पनि वृद्धि भएको छ । संघबाट कफीको उचित मूल्य निर्धारण गरेसँगै किसान झोलामा लिएर दुईचार किलो पनि बेच्न आउने गरेका छन् । संघका अनुसार जिल्लामा २ सय ७३ हेक्टर क्षेत्रफलमा कफीलगाइएको छ ।"
गहुँ उत्पादन बढ्यो,"बाँके यस वर्ष यहाँ करिब २० प्रतिशत गहुँ उत्पादन बढेको छ । उन्नत जातको बीउ, पर्याप्त रासायनिक मल र समयमै वर्षा भएका कारण उत्पादन बढेको हो । एक हेक्टर जग्गामा २५ टन गहुँ उत्पादन हुन्छ । तर, यस वर्ष उत्पादन बढेको जिल्ला कृषि कार्यालयले जनाएको छ । सिँचाइ सुविधा अभाव रहेको बाँकेमा १७ हजार हेक्टर जग्गामा गहुँ खेती हुँदै आएकोमो यो वर्ष १९ हजार ५ सय हेक्टरमा गहुँ बाली लगाइएको छ । जिल्लामा खेतीयोग्य जमिनको करिव ३० प्रतिशत जग्गामा मात्रै सिंचाइ सुविधा छ । गत वर्ष ४२ हजार टन गहुँ उत्पादन भएको जिल्ला कृषिको तथ्यांक छ । जिल्ला कृषि कार्यालयले किसानलाई बजार मूल्यभन्दा तीन गुणा कममा गहुँको बीउ बिक्री गरेको थियो । भारतीय बीउलाई बिस्तारै बिस्थापन गर्न जिल्ला कृषिले किसानलाई १ सय २० रुपैयाँ मूल्य पर्ने बीउलाई ३० देखि ४० रुपैयाँसम्म बिक्री गरेको हो । गौतम, भृकुटी, नेपाल २९७ र नेपाल ९७१ लगायतका जातका बीउ सहुलियत मूल्यमा किसानलाई सहुलियतमा उपलब्ध गराएको वरिण्ठ कृषि विकास अधिकृत कृष्णबहादुर बस्नेतले बताए । समयमै पानी पर्यो । रासायनिक मल किसानले किन्न पाए । त्यसैले उत्पादन बढेको हो, उनले भने,यस वर्ष गहुँ खेती गर्ने किसानले श्रम र पसिनाको राम्रो मूल्य पाएका छन् ।"
"चामल भारतको, ब्रान्ड नेपाली","विराटनगर मध्यवर्गीय परिवारको भान्सामा सबैभन्दा बढी प्रयोग हुने चामल जिरा मसिनो हो । बजारबाट खरिद गरेर ल्याएको जिरा मसिनो चामलको बोरामा नेपालको कुनै राइस मिलको उत्पादन भनेर नाम लेखिएको हुन्छ । तर, यो चामल नेपाली उत्पादन नभई भारतीय हुन सक्छ । पूर्वी तराईका झापा, मोरङ र सुनसरी जिल्लामा जिरा मसिनो धान उत्पादन घट्दो छ । हाम्रोमा जिरा मसिनो धानको उत्पादन छैन भन्दा पनि हुन्छ, क्षेत्रीय कृषि विकास कार्यालयका अधिकृत राजेन्द्र उप्रेतीले भने, यो धानको उत्पादन कम र रोग बढी लाग्ने भएकाले किसानले खेती गर्न नै छाडे । भारतीय चामल ल्याएर नेपालका राइस मिलले आफ्नो उत्पादन र ब्रान्ड दिएर बिक्री गर्ने क्रम बढ्दो छ । सुनसरी, मोरङ, झापाका अधिकांश राइस मिलहरूले जिरा मसिनो जातको चामल प्याकेजिङ गरी बिक्री वितरण गर्छन् । तर, त्यो धान नेपालमा नै उत्पादन भने भएको हुँदैन । पूर्वमा जिरा मसिनो धानको उत्पादन ५ प्रतिशत मात्रै हुने तर प्याकेजिङ भएर आउने अधिकांश चामल जिरा मसिनो हुने भएकाले उक्त चामल भारतीय भएको बलियो प्रमाण हो ।पूर्वी तराईका जिल्लामा उत्पादन हुनेमध्ये ५० प्रतिशत रन्जित धान छ । त्यसपछि अन्य धानको उत्पादन हुन्छ । जिरा मसिनो धानको उत्पादन यो क्षेत्रमा ५ प्रतिशतभन्दा कम रहेको उप्रेती बताउँछन् । तर, यस क्षेत्रमा रहेका अधिकांश राइस मिलले बिक्री गर्ने चामलमा सबैभन्दा बढी जिरा मसिनो पर्छ । जिरा मसिनो चामलको आकारसमेत सानो र खानका लागि स्वादिलोसमेत हुन्छ । यो चामल बास्मतीभन्दा सस्तो र अन्य चामलभन्दा महँगो भएका कारण मध्यवर्गको रोजाइमा परेको हो । २५ केजीको एक बोरा जिरा मसिनो चामलको उपभोक्ता मूल्य १५ सयदेखि १८ सय रुपैयाँसम्म पर्छ । यसको मूल्य राइस मिल र ब्रान्ड अनुसार घटीबढी रहेको छ । जिरा मसिनो धान सबैभन्दा बढी भारतको उत्तरप्रदेश, बिहार र बंगलादेशबाट आउने गरेको व्यवसायी बताउँछन् । नेपालको भैरहवा र नेपालगन्ज क्षेत्रमा यो धान उत्पादन हुने उप्रेती बताउँछन् । यो धान प्रतिहेक्टर ४ देखि साढे चार टन मात्र उत्पादन हुन्छ भने रन्जित ८ टनसम्म उत्पादन हुन्छ । त्यसैले किसानको रोजाइमा रन्जित नै रहेको उप्रती बताउँछन् । बढी उत्पादन हुने हुँदा अधिकांश किसान रन्जित लगाउँछन् र बिक्री गर्छन् अनि जिरा मसिनो किनेर खान्छन्, उप्रतीले भने, जिरा मसिनो धानमा कालीपोके लागेर दाना नै नलाग्ने हुँदा किसानले लगाउन नै छोडे । झापा, मोरङ र सुनसरीलगायतका तराईका जिल्लामा रन्जितपछि बाँसा धानको उत्पादन हुने गर्छ । त्यसपछि राधा १२ उत्पादन हुने गरेको छ । यो धान चिउरा र भुजियाका लागि बढी प्रयोग हुन्छ । नयाँ खुख्या ३ जातको धान पनि पछिल्लो समय किसानको रोजाइमा पर्न थालेको क्षेत्रीय कृषि कार्यालयले जनाएको छ । यसका लागि कम सिँचाइ भए पनि हुने हुँदा किसान यसतर्फ आकर्षित भएका हुन् । सोना मन्सुली अर्को यस क्षेत्रमा उत्पादन हुने धानको जात हो । पछिल्लो समय मन्सुलीको धानको उत्पादन ज्यादै कम हुँदै गएको छ । पूर्व क्षेत्रमा मात्र यस वर्ष ४ लाख ४६ हजार हेक्टर जमिनमा धान खेती गरिएको थियो । यसपटक १६ लाख १२ हजार टन धान उत्पादन भएको क्षेत्रीय कृषि विकास कार्यालयले जनाएको छ । त्यसमध्ये ५ प्रतिशतभन्दा कम मात्र जिरा मसिनो धान उत्पादन भएको उप्रेतीले बताए । ८ वर्ष पहिलासम्म यो क्षेत्रमा हुने धान उत्पादनको ५० प्रतिशत मन्सुली धान थियो । रोग लाग्नुका साथै उत्पादनसमेत कम हुने हुँदा अहिले आएर ५ प्रतिशतभन्दा तल झरेको हो । व्यवसायी राजु अग्रवालका अनुसार जिरा मसिनो चामलको अत्यधिक माग भएकाले व्यापारीहरूले भारतबाट धान र चामल दुवै ल्याएर यहाँका मिलमार्फत बजारमा लाने गरेका छन् ।नेपाली बजारको कुल हिस्साको ४० प्रतिशतभन्दा बढी भारतीय चामलले ओगटेको छ । जिल्ला कृषि विकास कार्यालयका वरिष्ठ कृषि विकास अधिकृत मनोजकुमार यादव जिरा मसिनो धान सरकारले उत्पादनका लागि सिफारिस गरेको जात नभएको बताउँछन् । पछिल्लो तथ्यांकअनुसार चालु आर्थिक वर्षको पहिलो ७ महिनामा करिब १४ अर्ब रुपैयाँ बराबरको चामल आयात भएको छ।"
कारोबारमा बैंकिङ समूहको हिस्सा घट्दो,"काठमाडौं केही सातायता सेयर बजारमा वाणिज्य बैंकहरू आवद्ध बैंकिङ समूहको कारोबार हिस्सा घट्दो क्रममा छ । बिमा र लघुवित्त कम्पनीहरूको सेयरमा लगानीकर्ताको आकर्षण बढ्न थालेपछि बाणिज्य बैंकिङ समूहको कारोबार हिस्सा घट्न थालेको हो । बिमा समितिले कम्पनीहरूको चुक्ता पुँजी चार गुणाले बढाउन निर्देशन दिएको छ । निर्देशित चुक्ता पुँजी वृद्धिका लागि बिमा कम्पनीहरूबाट राम्रो मुनाफा प्राप्त हुने अपेक्षाले लगानीकर्ता बिमा कम्पनीहरूको सेयरमा आकर्षित भएका हुन । यस्तै, लघुवित्त संस्थाहरूलाई ब्याज दर सीमा र स्प्रेड दरमार्फत राष्ट्र बैंकले कडाइ गरेपछि केही समय आकर्षण घटे पनि पछिल्ला दिनहरूमा लघुवित्त कम्पनीको सेयरमा पनि लगानी बढ्न थालेको देखिन्छ । विगतका साताहरूमा कुल साप्ताहिक कारोबारमा बैंकिङ समूहको हिस्सा ५० देखि ५५ प्रतिशत रहँदै आएकोमा अघिल्लो साता ४६६ प्रतिशत थियो। गत साता झनै घटेर ३९६ प्रतिशतमा झरेको छ । अघिल्लो साता कुल कारोबारमा बिमा समूहको हिस्सा २०६ प्रतिशत थियो । त्यो बढेर गत साता साढे ३८ प्रतिशत पुगेको छ । नेप्सेमा सूचीकृत कम्पनीहरूमध्ये वित्तीय संस्था र बिमा कम्पनीको हिस्सा करिब ८५ प्रतिशत छ । त्यसमध्ये पनि वित्तीय संस्थाहरूको बाहुल्य धेरै छ । यही कारण राष्ट्र बैंकले ल्याउने सानो नीतिगत व्यवस्थाले पनि सेयर बजार प्रत्यक्ष प्रभावित हुँदै आएको छ । यसैगरी साप्ताहिक कारोबारमा विकास बैंक समूहको हिस्सा ७१६ प्रतिशत, वित्त कम्पनीको १०६ प्रतिशत, होटलको ०४७ प्रतिशत, जलविद्युत्को करिब ३ प्रतिशत, संस्थापक सेयरको ३७५ प्रतिशत र लघुवित्तको कारोबार हिस्सा ५८५ प्रतिशत छ । साप्ताहिक कारोबारमा समग्र नेप्से परिसूचक १६०७ अंकले घट्यो । आइतबार १६ सय ६७११ अंकमा रहेको नेप्से परिसूचक बिहीबार १६ सय ५१०४ अंकमा ओर्लियो । करिब साढे ३७ हजार कारोबारबाट १ सय ५५ कम्पनीका १ करोड १० लाख ६२ हजार ६ सय कित्ता सेयर खरिदबिक्री भए । ती खरिदबिक्रीबाट ६ अर्ब ५४ करोड ५३ लाख रुपैयाँ बराबरको सेयर कारोबार भएको छ । अघिल्लो साताको तुलनामा कारोबार रकम ९ प्रतिशतले कम हो । अघिल्लो साता सवा ७ अर्ब रुपैयाँ बराबरको सेयर कारोबार भएको थियो । नेप्सेमा सूचीकृत ९ समूहमध्ये बिमा, व्यापार र उत्पादन तथा प्रशोधनबाहेक सबै समूहको परिसूचक ऋणात्मक रहे । तीमध्ये पनि जलविद्युत् र विकास बैंक समूहको परिसूचक उच्च दरले घटे । साप्ताहिक कारोबारमा जलविद्युत् समूहको हिस्सा ८३२२ र विकास बैंकको २३१८ अंकले घटे । यस्तै बैकिङ समूहको परिसूचक १७१७, होटलको १२१६, वित्त कम्पनीको ७९१ र अन्य को ११५७ अंकले घटे । तर, बिमा समूहको परिसूचक उच्च अंक (करिब ९५ अंक) ले बढ्यो । यसैगरी, व्यापारिक समूहको परिसूचक १४१ अंकले बढ्यो भने, उत्पादन तथा प्रशोधन समूहको परिसूचक स्थिर रहयो । करिब पौने ४० करोड रुपैयाँ बराबरको सेयर कारोबार भएपछि नेपाल बैंक साप्ताहिक कारोबारमा सबैभन्दा बढी कारोबार हुने कम्पनीको अग्रपंक्तिमा रहयो । कारोबार भएको सेयर संख्याको आधारमा सिद्धार्थ इक्विटी ओरियन्टेड स्किम अग्रस्थानमा छ । गत साता यो कम्पनीको ९ लाख ३४ हजार कित्ता सेयर (इकाई) कारोबार भयो । त्यसैगरी, कारोबार संख्याका आधारमा नेपाल क्रेडिट एन्ड कमर्स बैंक (एनसीसी) अग्रस्थानमा छ । साप्ताहिक कारोबारमा सेयर बजारको आकार (बजार पुँजीकरण) ११ अर्ब १० करोड रुपैयाँले साँघुरिएको छ । आइतबार १८ खर्ब ९४ अर्ब रुपैयाँ रहेको बजार पुँजीकरण बिहीबार १८ खर्ब ८३ अर्ब रुपैयाँ कायम भएको छ । नेप्से ऋणात्मक बनेपछि क वर्गका कम्पनीको सेयर कारोबार मापक सेन्सिेटिभ ३७३ अंकले घट्यो । कारोबारमा रहेका सबै कम्पनीको सेयर कारोबार मापक फ्लोट परिसूचक १०७ अंकले ऋणात्मक रहयो । बुधबार सार्वजनिक बिदा परेकाले नेप्सेको कारोबार कक्ष नियमित कारोबारका लागि चार दिन मात्र खुला रह्यो । उक्त अवधिमा ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन ।"
सरकारबाटै सीएसआर,"काठमाडौं औद्योगिक व्यवसाय ऐन २०७३ मा गरिएको संस्थागत सामाजिक उत्तरदायित्व (सीएसआर) सम्बन्धी व्यवस्थालाई सरकारबाटै कार्यान्वयन गर्न सुरु भएको छ । यसका लागि उद्योग मन्त्रालयले हेटौंडा र उदयपुर सिमेन्ट उद्योगबाट उत्पादित सिमेन्टको बिक्रीबाट प्राप्त रकममध्ये प्रतिबोरा १५ रुपैयाँदेखि २ रुपैयाँका दरले हुन आउने रकम संस्थागत सामाजिक उत्तरदायित्वअन्तर्गत खर्च गर्न प्रक्रिया अगाडि बढाएको हो । शुक्रबार उद्योग मन्त्रालयद्वारा आयोजित एक कार्यक्रममा उद्योगमन्त्री नवीन्द्रराज जोशीले यस्तो बताएका हुन् । औद्योगिक व्यवसाय ऐन, २०७३ को दफा ४८ मा व्यवस्था गरिएबमोजिम संस्थागत सामाजिक उत्तरदायित्वसम्बन्धी छलफल कार्यक्रममा उद्योगमन्त्री जोशीले हेटौंडा र उदयपुरबाट उत्पादित सिमेन्टमा संस्थागत सामाजिक उत्तरदायित्व कार्यक्रम कार्यान्यवनका लागि प्रतिबोरा १५ देखि २ रुपैयाँ छुट्याउने व्यवस्था आगामी वैशाख ३ गतेबाट कार्यान्वयनमा आउने बताए । यसरी संकलन गरिएको रकम विपन्न वर्गका बालबालिकाहरूको स्वास्थ्य, शिक्षा र पोषणमा खर्च गरिने उनले जनाए । सरकारले हालै ल्याएको औद्योगिक व्यवसाय ऐन, २०७३ को दफा ४८ मा मझौला वा ठूला उद्योग अथवा वार्षिक १५ करोड रुपैयाँभन्दा बढी कारोबार गर्ने घरेलु तथा साना उद्योगले वार्षिक मुनाफाको कम्तीमा १ प्रतिशत रकम व्यावसायिक सामाजिक जिम्मेवारी गर्ने प्रयोजनमा खर्च गर्नुपर्ने व्यवस्था छ ।"
सिद्धार्थ बैंकद्वारा अस्पताललाई सहयोग,काठमाडौं सिद्धार्थ बैंक लिमिटेडले त्रिपुरेश्वरस्थित नेपाल आँखा अस्पताललाई एक लाख ७ हजार ५ सय बराबरको आर्थिक सहयोग गरेको छ । आर्थिक अवस्था कमजोर भएका ४३ जना मोतियाबिन्दुका बिरामीको शल्यक्रिया गर्न उक्त सहयोग गरेको बैंकको विज्ञप्तिमा छ । बैंकले अस्पतालको ४३ औं वार्षिकोत्सवको अवसरमा सहयोग रकम हस्तान्तरण गरेको हो ।
लौठसल्लाको खेती गर्ने बढे,"काठमाडौं ललितपुर धामीडाँडाका दलबहादुर तिमल्सिनाले दुई दशकदेखि लौठसल्ला खेती गरिरहेका छन् । ६१ वर्षीय उनी लौठसल्ला बेचेरै वार्षिक १५ लाख रुपैयाँ आम्दानी गर्छन् । २० वर्षअघि लौठसल्ला गाईबस्तुलाई हाल्थ्यौं, अहिले त गाईबस्तु बेचेर यसको खेती गर्छु, उनले भने । वार्षिक एउटा बोटबाट ४ सय ५० किलो पात टिपेर बिक्री गर्ने गरेको उनले बताए । उनले अहिले आफ्नोपाखाभरि ४० हजार बिरुवा लगाएका छन् । रूख हुर्काएर पात बेच्नेमात्रै होइन, खेती गर्न चाहनेलाई बिरुवा पनि बेच्ने गरेको छु, उनले भने तिमल्सिनाको फस्टाएको खेती देखेर दक्षिण ललितपुरका अधिकांश कृषक लौठसल्ला खेतीतर्फ आकर्षित भएका छन् । सबैजसोले आफ्नो पाखोमा यसको बिरुवा रोप्न थालिसके । सल्लाको पात विशेषगरी महिलाको पाठेघर र स्तन क्यान्सर रोगको उपचारमा प्रयोग हुने गरेको वनस्पतिविद् तीर्थमान श्रेष्ठले बताए । उनका अनुसार यो बिरुवा एकपटक हुर्केपछि २ हजार वर्षसम्म पात पलाइरहन्छ । उपयुक्त वातावरणमा हुर्कने भएकाले खासै हेरचाह पनि गर्नु पर्दैन ।क्यान्सरको अचुक औषधिमा प्रयोग हुने भएकाले व्यापारीहरू उत्पादन हुने स्थान ललितपुरमै लौठसल्लाको पात लिन आउने गरेको स्थानीय कृषकहरूले बताए । पछिल्लो समय ललितपुरको दक्षिणी भेगमा लौठसल्लाको व्यावसायिक खेती गर्न सुरु भएको जिल्ला कृषि विकास कार्यालयले जनाएको छ । समुद्र सतहबाट १ हजार ५ सयदेखि २ हजार ५ सय मिटर उचाइमा लगाउन राम्रो मानिने हुनाले दक्षिणी भेगमा यो खेती सुरु गरेको कार्यालय प्रमुख दीपक शर्माले बताए । कम मिहिनेतमा पनि प्रतिफल पाइने भएकाले यस क्षेत्रमा आकर्षण बढ्दै गएको हो, उनले भने । दक्षिण ललितपुर सिस्वनका इन्द्रबहादुर तामाङ पनि लौठसल्लाको व्यावसायिक खेती गर्छन् । ६३ वर्षीय तामाङ १४ वर्षदेखि यो खेतीमा छन् । दिल्लीमा लौठसल्ला ६ सय रुपैयाँ केजीमा बिक्छ भन्ने सुनें, वनबाट ल्याएर रोपेको फस्टायो, उनले भने । उनी पनि सबै खेतीपाती छोडेर, बस्तुभाउ बेचेर अहिले लौठसल्लाको मात्रै व्यवसायमा संलग्न छन् । लौठसल्लाको पात र बिरुवा दुवैको व्यवसाय फापेको उनले सुनाए । बिरुवा ५० रुपैयाँ र पात प्रतिकिलो २ सय ५० मा बेच्छु, उनले भने । यसको व्यवसाय गर्न थालेपछि कुनै दिन पनि आर्थिक अभाव झेल्नु नपरेको उनले सुनाए । गाईबस्तुको आहारा र सोत्तरको रूपमा प्रयोग हुँदै आएको लौठसल्ला महँगो मूल्यमा बिक्री हुन्छ भन्ने थाहा पाएका स्थानीय किसानहरू यसलाई बिक्री गरेर आर्थिक स्थिति सपारेका छन् । ललितपुरको गोटीखेल, मानीखेल,चौघरे, भट्टेडाँडालगायत अधिकांश किसानले खेती गरेको लौठसल्ला बुटवलस्थित माछापुच्छ्रे लौठसल्ला प्रशोधन कारखाना र नेचुरल हर्बल कम्पनीमा पठाउने गरेका छन् । व्यावसायिक खेती बढिरहेको भए पनि बिक्री भने सहज नभएको किसानहरूले बताए । सुकेको पात मात्र कम्पनीले किन्ने गरेकाले अरू खेर जाने स्थानीय कृषक बताउँछन् । वन कार्यालय ललितपुरका सहायक अधिकृत प्रेमकुमार शाहले लौठसल्लाको खेती गर्न चाहने किसानलाई जिल्ला वन कार्यालयले आर्थिक र प्राविधिक सहयोग गर्ने जानकारी दिए । जडीबुटी प्रशोधन र भण्डारणका लागि प्रतिकिसान १० लाख रुपैयाँ अनुदान दिन्छौं, उनले भने, २५ लाख रुपैयाँ खेती विस्तारका लागि दिन्छौं । अनुदान पाइने भएपछि ललितपुरका किसानहरू मकै, कोदो, गहुँको खेती छोडेर लौठसल्लाको खेतीतर्फ आकर्षित भइरहेको कृषि विकास कार्यालयले जनाएको छ । नेपालमा औषधि उत्पादन गर्ने उद्योग र प्रविधि नभएकाले प्रशोधनका लागि लौठसल्लाको पात अमेरिका निर्यात हुने गरेको वन कार्यालय ललितपुरका सहायक अधिकृतले शाहले बताए ।"
झापा माईभ्याली च्याम्पियन,"इलाम सशक्त प्रतिद्वन्दी त्रिभुवन आर्मी क्लबलाई टाइब्रेकरमा रोक्दै डिफेन्डिङ च्याम्पियन झापा ११ ले तेस्रो आमन्त्रण माईभ्याली गोल्डकपको उपाधि रक्षा गरेको छ । शनिबार फाइनलमा निर्धारित र थप समय गोलरहित बनेपछि झापाले टाइब्रेकरमा ४२ को नतिजा निकालेको थियो । टाइब्रेकरमा झापाका रजिन धिमाल, बुद्ध चेम्जोङ, रञ्जित श्रेष्ठ र कर्ण लिम्बूले गोल गरेका थिए । आर्मीका जितेन्द्र कार्की र दीप लामाको पेनाल्टी झापाली गोलरक्षक किशोर गिरीले बचाएपछि यो सिजन चौथो उपाधि जित्ने आर्मीको लक्ष्य तुषारापात भयो । आर्मीका सन्तोष तामाङ र जर्ज प्रिन्स कार्कीले मात्र गोल गरे । च्याम्पियन झापाले ४ लाख र आर्मीले २ लाख ५० हजार रुपैयाँ पुरस्कार पाए । यो झापाको यस सिजन दोस्रो उपाधि हो । काँकडभिट्टा गोल्डकपबाहेक झापाले कुनै उपाधि जितेको थिएन । आर्मीविरुद्ध अधिकांशमा हार बेहोरेको झापाले छिमेकी जिल्लाको उपाधिमा भने आर्मीलाई पछि पाऱ्यो ।आहारारा गोल्डकपमा आर्मीले झापाको चुनौती समाप्त पारेको थियो । यसअघि झापा होम एन्ड अवे राष्ट्रिय लिगमा दुवैपल्ट आर्मीसँग स्तब्ध बनेको थियो । यो सिजन नवौं फाइनल भिडन्तका क्रममा आर्मीले यसअघि चितवनको नेपाल कप, हेटौंडाको सुमन भोम्जन स्मृति कप र मोरङको दुहबी गोल्डकप जितेको छ । शनिबार निर्धारित समयमा दुवै टिमले पाएका अवसर सदुपयोग गर्न सकेनन् । अतिरिक्त समयको अन्तिम मिनेटमा आर्मीका टंक बस्नेतको क्रसमा दीप लामाको प्रहार पोलमा ठोक्कियो । रिबाउन्समा भरत खवासले बललाई पोस्टको दिशा दिन नसक्दा आर्मी उपाधिबाट चुक्यो । झापाका कर्णले पनि पेनाल्टी क्षेत्रमा वान भर्सेज वानमा पाएको अवसरमा गोल गर्न सकेनन् । प्रतियोगितामा उत्कृष्ट खेलाडी घोषित आर्मीका विवेक बस्नेतले यामाहा मोटरसाइकल प्राप्त गरे । उत्कृष्ट गोलरक्षक, डिफेन्स र प्रशिक्षक झापाका क्रमश: किशोर गिरी, दिलेन लोक्ताम र सञ्जय राई घोषित भए । उत्कृष्ट मिडफिल्ड र फरवार्ड आर्मीका सन्तोष तामाङ र टंक बस्नेत भए । उनीहरू सबैले जनही ७ हजार रुपैंयाँ पुरस्कार पाए । उदीयमान खेलाडी आयोजक माईभ्याली फुटबल क्लबका अविनाश लिम्बू भए । म्यान अफ द म्याच आर्मीका सन्तोष तामाङ भए भने सर्वाधिक गोलकर्ता पुलिस क्लबका अभिषेक रिजाल भए । अभिषेकले २५ हजार रुपैयाँ पाए ।"
कान्तिपुरकर्मी पुरस्कृत,महेश कार्की स्मृति पत्रकारिता पुरस्कारबाट कान्तिपुरकर्मी विप्लव भट्टराई पुरस्कृत भएका छन् । सदरमुकाममा सम्पन्न माईभ्याली गोल्डकपको समापनमा आयोजक माईभ्याली फुटबल क्लब र जिल्ला फुटबल संघ इलामबाट पत्रकार भट्टराईलाई ५ हजार रुपैंयाँसहित पुरस्कृत गरिएको हो। क्लबका सदस्य महेश कार्कीको एक वर्षअघि मोटरसाइकल दुर्घटनामा निधन भएपछि उनको स्मृतिमा आयोजक कमिटीले हरेक वर्ष खेलकुदसम्बन्धी उत्कृष्ट समाचार सम्प्रेषण गर्ने पत्रकारलाई पुरस्कृत गर्ने निर्णयबमोजिम पहिलो वर्ष भट्टराईलाई पुरस्कृत गरिएको हो ।
पन्जाबलाई सफलता,इन्डोर किंग्स इलेभेन पन्जाबले शनिबार इन्डियन प्रिमियर लिग (आईपीएल) मा विजयी सुरुआत गरेको छ । उसले सहज जितका लागि राइजिङ पुने सुपरजायन्ट्सलाई ६ विकेटले हरायो । पहिले ब्याटिङ गरेको पुनेले २० ओभरमा ६ विकेट गुमाएर १ सय ६३ रन बनाएको थियो । त्यसमा बेन स्टोक्सले सर्वाधिक ५० रन बनाए । जवाफमा पन्जाबले एक ओभर बाँकी छँदै ४ विकेट गुमाएर आवश्यक रन बटुल्यो । टिमका लागि ग्लेन म्याक्सवेलले नटआउट ४४ रन बनाए । उनले २० बल खेल्दै दुई चौका र चार छक्का प्रहार गरे । अर्का नटआउट ब्याट्सम्यान डेविड मिलरले ३० रन बनाए । शुक्रबारको खेलमा कोलकाता नाइट राइडर्सले गुजरात लायन्सलाई १० विकेट हरायो । यसक्रम कोलकाताले विना विकेट क्षति विजयी लक्ष्य पछ्याएको टान्टीटान्टी क्रिकेटको नयाँ कीर्तिमान बनायो । गुजरातले पहिले ब्याटिङ गर्दै ४ विकेटमा १ सय ८३ रन बनायो । कोलकाताले १४५ ओभरमात्र उपयोग गरेर १ सय ८४ रन बनायो । प्रारम्भिक ब्याट्सम्यानमध्ये गौतम गम्भिरले ७६ र क्रिस लिनले ९३ रन बनाए ।
दिप्सन भलिबल विजेता,"काठमाडौं दिप्सन फुड्स जापान टिमले शनिबार चौथो नयाँबजार कप राष्ट्रिय खुला पुरुष भलिबलको उपाधि जितेको छ । दिप्सनले फाइनलमा त्रिभुवन आर्मी क्लबलाई २५१७, २५१७, २४२६, २५१४ ले हराउँदै एक लाख ७५ हजार १ सय ११ रुपैयाँ नगद र ट्रफी जित्यो । आर्मीले ९० हजार १ सय ११ रुपैयाँ पायो । दिप्सनको जितमा भारतीय खेलाडीको साथ थियो । दिप्सनका प्रशिक्षक राजकुमार गुरूङले आफ्ना खेलाडीको उत्कृष्ट तालमेलका कारण बलियो टिम आर्मीलाई पराजित गर्न सफल भएको बताए । आर्मीका प्रशिक्षक जगदीश भट्टले खेलाडीलाई आवश्यक मात्रामा आराम नमिल्दा सोचेअनुरुप खेल्न नसकेको बताए । नयाँबजार सामाजिक क्लबको आयोजनामा भएको स्पर्धाको तेस्रो स्थानमा नेपाल पुलिसले एपीएफ क्लबलाई ३२ सेटले हरायो । पुलिसले ५१ हजार र एपीएफले २५ हजार एक सय ११ रुपैयाँ पाए । उत्कृष्ट खेलाडी दिप्सनका विनित कुमार भए । विधागततर्फ स्पाइकरमा आर्मीका मानबहादुर श्रेष्ठ, सर्भरमा आर्मीका दिल सुनार, ब्लकरमा दिप्सनका सुप राव, डिफेन्समा दिप्सनकै सुदीप थापा, सेटरमा पुलिसका इम राना, क्विकरमा एपीएफका महेन्द्र श्रेष्ठ र प्रशिक्षकमा दिप्सनकै राजकुमार गुरुङ उत्कृष्ट भए ।"
एफसी सोमलाई उपाधि,हेटौंडा लागूपदार्थ सचेतना अभिवृद्धि गर्ने उद्देश्यमा कर्रा नेटवर्कद्वारा आयोजित चौथो निशान लामा स्मृति सेभन ए साइड फुटबलको उपाधि एफसी सोमले जितेको छ । सोमले साबिक विजेता नवमिलन ए लाई ४१ ले हरायो । विजेताले ५० हजार पायो । विजेताका विके लामाले पहिलो हाफमै ह्याट्रिक पूरा गरे । त्यसमा सूर्यमान लामाले एक गोल थपे । नवमिलनका अशोक लामाले एक गोल फर्काए । नवमिलनले २५ हजार पायो।
हरमटारी पराजित,गोरखा गोरखकाली कप फुटबलमा शनिबार भालुस्वाँरा युवा क्लबले आयोजक हरमटारी युवा क्लबलाई २० ले हराएको छ । भालुस्वाँराबाट दुवै गोल राजीव लामाले गरे । सेगुन हसिनको ह्याट्रिकमा सुरेन हर्ट लक्ष्मीबजारले बुद्ध युथ क्लब भोडेओडारमाथि ४१ को विजय पायो । भ्यामुनले एक गोल थपे ।
रूपन्देहीे टिम च्याम्पियन,"बुटवल प्रथम मदन भण्डारी स्मृति प्रदेश ५ स्तरीय कराँतेमा १२ स्वर्ण, ८ रजत र ४ कांस्य पदकसहित रूपन्देही टिम च्याम्पियन भएको छ । टिमले ५० हजार पुरस्कार पायो । मदन भण्डारी स्पोर्ट्स एकेडेमीले आयोजना गरेको स्पर्धामा ४ स्वर्ण, ४ रजत र ७ कांस्य पदक जित्दै रोल्पा टिम द्वितीय भयो । १ स्वर्ण, ४ रजत र ३ कांस्यसहित कपिलवस्तु टिम तेस्रो भयो । प्रदेशका १२ जिल्लाका ३ सय ६० खेलाडी सहभागी थिए ।"
रूपक र रामकृष्ण विजयी,"सिन्धुली जिल्लास्तरीय खुला मेन्स डबल्स ब्याडमिन्टनको उपाधि रूपक तामाङ र रामकृष्ण श्रेष्ठको जोडीले जितेको छ । विभिन्न जिल्लाका ३७ जोडीले दुईदिनसम्म प्रतिस्पर्धा गरे । रुद्र थिङ र इन्द्रबहादुर महताको जोडी दोस्रो तथा विजय बस्नेत र सोम श्रेष्ठको जोडी तेस्रो भए । विजेताले २० हजार, उपविजेताले १० हजार र तेस्रो हुने जोडीले ५ हजार पुरस्कार पाए । व्याडमिन्टनका नम्बर एक खेलाडी रत्नजित तामाङ र अर्का राइजिङ प्लेयर नवीन श्रेष्ठले प्रदर्शनी म्याच खेले । उनीहरूलाई जनही ५ हजार नगद प्रदान गरियो ।"
सुशीलको निर्णायक गोल,दमक लखनपुरमा जारी नन्दचन्द्रकुमारी आङदेम्बे स्मृति पूर्वाञ्चलस्तरीय फुटबलमा सशस्त्र प्रहरी बल टिम विजयी भएको छ । स्थानीय टिम सशस्त्रले काँकडभिट्टा फुटबल ट्रेनिङ सेन्टरलाई १० ले हराउँदै सेमिफाइनल तय गर्यो। विजेताका सुशील राईले २७ औं मिनेटमा गरेको गोल निर्णायक बन्यो । सशस्त्रले १० खेलाडीमा खेलेको थियो । धनबहादुर श्रेष्ठले दोस्रो पहेँलोसँगै रातो कार्ड पाएका थिए । सुशील राई म्यान अफ द म्याच भए । आइतबार आयोजक लखनपुर११ र शरणामति फेन्ड्स क्लब झापा७ बीच प्रतिस्पर्धा हुनेछ ।
शेरगण र बुईपा फाइनलमा,खोटाङ दिक्तेलको माटिकोरे खेलमैदानमा भएको अनुप स्मृति रनिङ कप खुला फुटबलको फाइनलमा शेरगण मुढे ब्यारेक र बुईपा स्पोर्ट्स क्लब पुगेका छन् । शेरगणले खोटेहाङ गाउँपालिकालाई १० ले हरायो । बुईपाले निर्माण व्यवसायी संघ खोटाङमाथि ३० को जित पायो । आइतबार हुने फाइनल विजेताले १ लाख ११ हजार १ सय ११ र उपविजेताले पुरस्कार ५५ हजार ५ सय ५५ रुपैयाँ पुरस्कार पाउने छन् ।
विकेन्द्रीकरणमा सहयोग पुग्ने अपेक्षा,"धनगढी सगरमाथा सिमेन्ट धनगढी प्रिमियर लिग (डीपीएल) ले नेपाली क्रिकेटलाई विकेन्द्रीकरणमा लैजान ठूलो सहयोग पुग्ने आशा खेलाडीहरूको छ । पहिलो पटक फ्रेन्चाइज गरिएको प्रतियोगिता विजेताले १५ लाख र उपविजेताले ७ लाख रुपैयाँ नगदसहित ठूलो ट्रफी जित्ने छन् । नगदका हिसाबले यो नेपालको सबभन्दा ठूलो प्रतियोगिता हो । आयोजक धनगढी क्रिकेट एकेडेमीले यसलाई सिटी कन्सेप्ट मा अगाडि बढाएको छ । सहभागी ६ टोली विभिन्न ६ सहरका छन् । सुदूरपश्चिमका तीन सहर धनगढी, अत्तरिया र कञ्चनपुरसहित काठमाडौं, विराटनगर र रूपन्देहीले डीपीएलमा प्रतिनिधित्व गर्नेछन् । सीवाईसी अत्तरिया टिमका कप्तान एवं नेपाली राष्ट्रिय टोलीका उपकप्तान ज्ञानेन्द्र मल्लले शनिबार भने, हामी ४५ दिनदेखि अभ्यास गरिरहेका छौं। टिमको हारजितभन्दा पनि यो इभेन्ट यहाँ हुनु नै ठूलो विषय हो । ठूलो इभेन्टको हिस्सा हुनु भएकामा सबैलाई धन्यवाद छ । विराटनगर किंग्सका कप्तान शरद भेषावकरले पनि यति ठूलो इभेन्ट खेल्न आफूहरू निकै उत्साहित भएको र यो अवसर जुराइदिएकोमा आयोजकलाई धन्यवाद दिए । आयोजक धनगढी क्रिकेट एकेडेमीका अध्यक्ष सुवास शाहीले सबैको सहयोगमा फरक किसिमको प्रतियोगिता आयोजना गर्न लागेको र यसले नेपाली क्रिकेटमा नयाँ अध्याय थप्ने विश्वास व्यक्त गरे । उनले भने, घरेलु क्रिकेटलाई निरन्तर दिन हामीले हरेक वर्ष विभिन्न प्रतियोगिता गर्दै आएका छौं र यसपटक फरक रूपमा गर्न लागेका हौं ।टिम चौराहा धनगढीका कप्तान पारस खड्काले व्यक्तिगत इच्छा र सोचले यस्तो प्रतियोगिता आयोजना गर्न लाग्नु नै ठूलो पक्ष भएको जनाए । डीपीएलको ट्रफी अनावरण कार्यक्रममा उनले भने, यो प्रतियोगिता कति ठूलो हो भन्ने यस ट्रफीले नै देखाउँछ । नेपालको यो सबैभन्दा ठूलो प्रतियोगिता हो । यसको माहोलले नै यो प्रमाणित गरिसकेको छ । नेपालका उत्कृष्ट सबै खेलाडीले खेल्ने भएकाले अबको १०१२ दिन क्रिकेटमय हुनेछ । काठमाडौं गोल्डेन्स र कञ्चनपुर आइकोनिकका कप्तानद्वय क्रमश: वसन्त रेग्मी र विनोद भण्डारीले सबै टोलीलाई राम्रो खेल्नका लागि शुभकामना दिँदै दर्शकमाझ उत्कृष्ट खेल पस्कन आफूहरूले सक्दो प्रयास गर्ने जनाए । रूपन्देही च्यालेन्जर्सका कप्तान शक्ति गौचनले भने, सुरु हुनुअघि नै डीपीएल नेपालको सबैभन्दा ठूलो प्रतियोगिताका रूपमा स्थापित भइसकेको छ । म आउँदा आउँदै धनगढीमा क्रिकेटको ज्वरो चढिसकेको थियो ।नेपाल११ विरुद्ध धनगढी११आइतबार नेपाल११ र धनगढी११ बीच च्यारिटी खेल हुनेछ । यसबाट उठेको रकमको केही हिस्सा धनगढी क्रिकेट एकेडेमीका स्वर्गीय प्रशिक्षक अर्जुन खड्काको परिवार र ड्रिम फाप्लाको निर्माणमा खर्च गरिनेछ । राष्ट्रिय टोलीका कप्तान पारस खड्काले नेपाल क्रिकेट खेलाडी संघले यो खेल आयोजना गर्नका लागि आफै पहल गरेको जनाए । पारस क्रिकेट खेलाडी संघका महासचिव हुन् । उनको कप्तानीमा रहने नेपाल११ मा ज्ञानेन्द्र, शरद, विनोद, शक्ति, वसन्त, सोमपाल कामी, महबुब आलम, सागर पुन, सन्दीप लामिछाने, दिलीप नाथ, अविनाश कर्ण, आरिफ शेख, आशिफ शेख, सुसन भारी छन् । पदम केसीको कप्तानीमा रहने धनगढीबाट राष्ट्रिय टोलीबाट प्रतिनिधित्व गरिसकेका भुवन कार्की, दीपेन्द्रसिंह ऐरी, राजु रिजाल र सुनील धमलासहित विजय राना, सागर भण्डारी, आयुब चन्द, नारायण जोशी, विक्रम ठगुन्ना, रोमन बम, रोशन अधिकारी, लोकेश बम, विपिन रावल र अमित पडाल छन् । कप्तान पदमले भने, नेपाली क्रिकेटमा यो ठूलो दिन हो, सधैं यस्तो दिन आउँदैन । हाम्रा लागि यो राम्रो अवसर हो । हामीजस्ता स्थानीय खेलाडीका लागि प्रमाणित गरेर देखाउने अवसर पनि हो । राष्ट्रिय खेलाडीबिनाको धनगढी ११ ले अघिल्लो दिन अभ्यास खेलमा पारसबिनाको टिम चौराहा धनगढीलाई ५१ रनमा अलआउट गरेको थियो । पदमले त्यसै खेललाई लिएर भने, चौराहालाई हराएपछि आत्मविश्वास बढेको छ । यसले खेलमा ठूलो हौसला प्रदान गर्ने निश्चित छ । तर हामीले जुन खेल त्यो विकेटमा खेल्यौं, त्यो विकेट निकै खराब पनि थियो ।"
अशोक मिस्टर हिमालय,"काठमाडौं अशोक महर्जनले छैटौं मिस्टर हिमालय राष्ट्रव्यापी शारीरिक सुगठनको उपाधि जितेका छन् । शनिबार त्रिपुरेश्वरस्थित राखेप कभर्डहलमा रिभर फिल्ड फिटनेस चमतीका अशोकले ७५ केजी तौल समूह प्रतिस्पर्धा गरेका थिए । उनी अन्य पाँच तौल समूहका विजेता खेलाडीलाई ओभरअलमा पछि पार्दै मिस्टर हिमालय बन्न सफल भए । अशोकले २ लाख ७५ हजार नगद पुरस्कार जिते । उनले ५५ केजीका रत्नश्री जिम पोखराका कमल भण्डारी, ६० केजीका नेपाल व्यायाम मन्दिरका सुजन तामाङ, ६५ केजीका फिटनेस फस्टका रोजिन बज्राचार्य, ७० केजीका व्यायाम मन्दिरका रामबहादुर दाहाल (चौथो संस्करण विजेता) र ७५ केजी माथिका व्यायाम मन्दिरकै ग्रिस महर्जनलाई पछि पारे । मिस्टर हिमालयको दुईपल्ट जित्ने सचित प्रधान मात्र हुन् । उनले दोस्रो र तेस्रो संस्करण जितेका थिए । पहिलोमा हरिश श्रेष्ठ, चौथोमा रामबहादुर र पाँचौंमा रामहरि खनाल च्याम्पियन भएका थिए । नेपाल शारीरिक सुगठन तथा फिटनेस संघद्वारा आयोजित प्रतियोगिताको पुरुष फिटनेसको १७० सेन्टिमिटर उचाइमुनि सिटी हेल्थका विशुराम केसी र १७० सेन्टिमिटर माथि डिभाइन फिजिकलका रतिश वज्राचार्य विजेता भएका थिए ।महिला एथलेटिक फिजिकको खुला उचाइ समूहमा डिभाइनकी जुनु श्रेष्ठले स्वर्ण, कम्प्लिट हेल्थकी आरती काफ्लेले रजत र ठमेल फिजिकलकी रजनी थापामगरले कांस्य पदक जिते । पुरुष र महिला एथलेटिक फिजिकका विजेताले २५ हजार, दोस्रोले १५ हजार र तेस्रोले १० हजार पुरस्कार पाए ।"
टोटेनहमको सजिलो जित,लन्डन टोटेनहमले इङलिस प्रिमियर लिगमा शनिबार लगातार छैटौं जित निकालेको छ । उसले वाट्फोर्डलाई सजिलै ४० ले हरायो । लन्डन क्लबले पहिलो हाफमा तीन गोलको अग्रता लिएको थियो । जितसँगै अंकतालिकाको दोस्रोमा रहेको टोटेनहमले शीर्ष स्थानको चेल्सीमाथि दबाब कायम राख्यो । टोटेनहमको ३१ खेलबाट ६८ अंक भएको छ । टोटनहमको घरेलु मैदानमा भएको खेलमा डेल अलीले ३३ औं मिनेटमा गोल गर्दै अग्रता दिलाए । त्यसयता एरिक डायरले ३८ औं मिनेटमा दोस्रो गोल गरे । दक्षिण कोरियाली सन ह्युङमिनले दुवै हाफमा ११ गोल गरे । टोटेनहमका लागि स्टार खेलाडी ह्यारी केनले पुनरागमन पनि गरे । चोटमुक्त केन दोस्रो हाफमा मैदान छिरे । उनको प्रहार पोस्टमा ठोक्किएपछि गोलको खाता खोल्न भने चुके ।
नयाँ कक्षा,"आहा नयाँ कक्षा । नयाँ साथीहरू । कति नयाँ सर अनि म्यामहरू । सबैले माया गर्ने । कत्ति रमाइलो १ नयाँ कक्षामा पुग्दा बेग्लै रमाइलो । नयाँ ड्रेसमा सजिन पाइने । झोला पनि नयाँ । त्यसभित्रका किताबकापी सबै नयाँ । खाजा पनि नयाँ टिफिन बक्समै । मनै त्यसै त्यसै फुरुङ्ग । बाबाले राम्रो पढ्नुपर्छ छोरी भन्नुहुन्छ । आमाले ज्ञानी बन्नुपर्छ छोरा भन्नुहुन्छ। सर, म्यामले पनि कत्ति ज्ञानी छौ भन्नुहुन्छ । नयाँ साथीसित भेट भएको छ । सर, म्यामसँग कसरी बोल्ने होला ? साथीहरूसँग के भनेर खेल्न होला ? मनमनै अनेक कुरा लागिरहन्छ । नयाँ ठाउँमा सबैलाई यस्तै लाग्छ नि । यस्तै साथी हुन्, रिजिमो र रितुम राई । यी दिदीबहिनी जुम्ल्याहा हुन् । कक्षा १ मा पढ्ने तयारीमा छन् । उनको बुवाआमाले यसैपालिदेखि गोदावरीको सेन्ट जेभियर्स स्कुलमा भर्ना गरिदिनुभएको छ । वैशाखदेखि नयाँ स्कुल जानुछ । नयाँ ड्रेस त अहिल्यै तयार भइसकेको छ । खुसी लागेको छ, रिजिमो भन्छिन् । नयाँ कक्षामा पुग्ने भनेको नयाँ कुरा सिक्नका लागि हो । कक्षा बढ्दै जाँदा ज्ञानको दायरा पनि फराकिलो हुन्छ । नयाँ साथीहरूसित चिनाजानी हुन्छ । नयाँनयाँ बानीव्यहोरा पनि सिकिन्छ । फरक फरक स्वभावका व्यक्तिहरूसित कसरी सम्बन्ध राख्ने भन्ने थाहा हुन्छ । जीवनमा सिक्नुपर्ने कुरा धेरै छन् । कति कुराहरू पढेर जानिन्छ । कति कुराहरू अनुभवबाट जानिन्छ । सुरुमा थोरै कुरा मात्र सिकिन्छ । कक्षा बढ्दै जाँदा नयाँनयाँ जानकारी थपिन्छ । सरलबाट जटिल कुराहरू सिक्दै जानुपर्छ । एकैचोटि सबै जानिँदैन । त्यसैले दोहोर्याएर पढ्नुपर्छ । बिहान उठ्नेबित्तिकै शरीर र मस्तिष्क दुवै थाकेको हुँदैन । यस्तो बेलो अप्ठ्यारो लागेको पाठ पढ्नु राम्रो हुन्छ । दिउँसो स्कुल गइन्छ । कक्षामा सर, मिसले पढाउनुहुन्छ । साथीसित खेलिन्छ । हिँडिन्छ । बोलिन्छ । त्यसैले थकाइ लाग्छ । साँझ थकाइ लागेको बेला सजिलो लाग्ने पाठ पढ्नुपर्छ। होमवर्क गर्नुपर्छ । पढ्ने दुई तरिका छन् । कोही मन मनै पढ्छन् । कोहीचाहिँ आवाज निकालेर पढ्छन् । यसरी नै पढ्नुपर्छ भन्ने कुनै नियम छैन । आआफ्नो स्वभावमा भर पर्छ । जसो गर्दा आफूलाई सहज हुन्छ त्यसरी नै पढ्न सकिन्छ । तर जसरी पढे पनि बुझेर पढ्नुपर्छ । शुद्धसँग पढिएको छछैन भन्ने हेक्का राख्नुपर्छ । अभिभावक वा आफूभन्दा जान्नेको अगाडि आवाज निकालेर पढ्नुको चाहिँ थप फाइदा पनि हुन सक्छ । कुनै गल्ती भयो भने पनि उहाँहरूले सच्याइदिन सक्नुहुन्छ । केही विद्यार्थीको बानी लेखेर सम्झने हुन्छ । पढेको भन्दा लेखेको कुरा अझ राम्ररी मस्तिष्कमा बस्न सक्छ । लेखेर पढ्नुको अर्को फाइदा पनि छ । यसो गर्दा अक्षर राम्रा हुन्छन् । सफा, शुद्ध र राम्रा अक्षर लेख्नेलाई सबैले चिन्छन् । अक्षर विद्यार्थीको व्यक्तिगत सम्पत्ति सरह हो । त्यसैले माथिल्लो कक्षामा चढ्दै जाँदा अक्षरहरू अझ राम्रा र परिष्कृत हुँदै जानुपर्छ । त्यसका लागि शैक्षिक सत्रको सुरुदेखि नै मिहिनेत गर्यौ भने कुनै गाह्रो हुन्न । तिमीहरू स्कुल पुगेलगत्तै कस्तो साथी बनाउने र कोसित बस्ने भनेर कहिलेकाहीं अलमलमा पर्न पनि सक्छौ । शिक्षाविद् प्राध्यापक विद्यानाथ कोइरालाका अनुसार तिमीजस्तै ससाना केटाकेटीहरूमा साथी चिन्ने क्षमता हुन्छ । तिम्रो जस्तै तिम्रा हरेक साथीको आनीबानी र चालचलन फरक फरक हुन्छ । कतिपय साथी जसलाई पनि साथी बनाइहाल्ने स्वभावका हुन्छन् । उनीहरू जोसुकैसँग मिल्न सक्छन् । अर्कोथरी साथी अलिकति टाढा बस्ने हुन्छन् । त्यस्तालाई भोकल केटाकेटी भनिन्छ । अरूमार्फत आफू परिचित हुने । जस्तो साथी भए पनि सबैसँग मिलजुल गर्नुपर्छ । कसैको पनि खिसिटेउरी गर्नुहुन्न । आफूसँग मन मिल्ने साथीसँग बस्न, खेल्न, खान र पढ्न सकिन्छ । तर कसैलाई पनि होच्याउने, मन दुखाउनेचाहिँ गर्नु हुँदैन । तिमीलाई नयाँ साथीसित घुलमिल हुन समय लाग्न सक्छ । छिट्टै घुलमिल हुन संवाद महत्त्वपूर्ण हुन्छ । संवाद भनेको कुराकानी हो । साथीका कुरा सोध्ने र आफ्ना कुरा साथीलाई भन्ने बानीले ऊसित नजिक भइन्छ । यो तरिका स्कुलमा मात्र नभई घर परिबारमा पनि उत्तिकै काम लाग्छ ।"
मुसो र भ्यागुतो,"धान काटिसकेपछि खेत खाली भयो । मुसोलाई बुरुकबुरुक गर्दै हिँडेको देखेपछि भ्यागुतोले भन्यो, साथी खुबै दौडिरहेका छौ नि ।मुसोले भन्यो, हो नि मान्छेहरूले धमाधम मेरो खानेकुरा लगिरहेका छन् । अब त हेर न, सबैतिरको धान पनि सकिन लाग्यो । त्यसैले जम्मा पार्न लागेको पछिलाई चाहियो नि । हैन ?भ्यागुतोले फुत्रुकफुत्रुक गर्दै मुसोको छेउमा आएर भन्यो, तिमीले अरूको खेतीबालीको खुबै चासो गर्छौ क्या । मुसोले भ्यागुतोतिर हेर्दै भन्यो, चासो नगरेर के गर्नु, खानु त पर्यो नि ? अघाउजी खानलाई पुग्नु परेन ? तिमी त पुग्नेभन्दा पनि धेरै लान्छौ नि साथी । अरूलाई नोक्सान नै हुनेगरी ।भोभो मान्छेहरूको आड नगर । उनीहरू पनि कमका छन् र ? हाम्रो बस्ने ठाउँ कसरी भत्काइदिन्छन् ? हो नि, तर मान्छेले नराम्रो गरे भनेर हामीले पनि नराम्रो गर्नुपर्छ र साथी ? भ्यागुतोले नरम हँुदै भन्यो । तिमी पनि कस्तो कुरा गर्छौ ? अहिले मैले यस्तो गर्नुपरेको छ मान्छेकै कारणले त हो नि ? उनीहरूले धान नउठाएका भए मैले यसरी दु:ख पाउँथें त ? भ्यागुतोले एकछिन सोचेर भन्यो मान्छेले धान नरोपिदिएका भए तिमीले खानपनि पाउने थिएनौ नि ? धान नरोपे अरू नै रोप्थे, अरू नै फल्थ्यो । जे फल्थ्यो त्यही खान्थे, मुसोले अर्कोतिर टाउको फर्काउँदै भन्यो । भ्यागुतोले फेरि सम्झायो जे भए पनि मान्छेको मिहिनेतबाटै फलेको हो नि ? तिमीले धेरै नोक्सान गर्छौ के । त्यसैले खेती बाली पनि हतार गर्दै उठाउँछन् । मुसोले रिसाउँदै भन्यो, भोभो अर्ती नदेऊ । तिमीलाई त नखाए पनि हुन्छ होला नि ? मुसो खुर्रर दौडियो । धेरै बेरसम्म पनि मुसो आएन । भ्यागुतोले भने आफंै वरिपरि भएको घाँसको पात, हिलोमा भएको खानेकुरा र ससाना कीरा खोजेर खान थाल्यो । मन मनमै सोच्यो, त्यो मुसोलाई आफूलाई चाहिनेभन्दा धेरै किन खोज्नुपरेको होला । मिहिनेत गरे त यतै पनि धेरै छ नि । अर्कालाई नोक्सान नपुर्याई नहुने । उसको त दूलोभरि पनि कति धेरै खानेकुरा होला । भ्यागुतोलाई मुसोको दुलो हेर्न मन लाग्यो । ऊ मुसोको दुलोतिर गयो । हेर्यो ओ हो, कति धेरै खानेकुरा । नाश पनि पारेको रहेछ । मुसोको दुलोमा धान, दाल, अलिअलि कोदो पनि रहेछ । यो कोदोचाहिँ कहाँबाट ल्याएछन् । भ्यागुतोले ट्वार्रट्वार्र गर्दै मुसोलाई बोलायो । मुसो पनि तत्काल हस्याङफस्याङ गर्दै आयो । भ्यागुतोले सोध्यो साथी, यो कोदोचाहिँ कहाँबाट ल्यायौ ? मुसोले हतारहतार दुलोभित्र पस्दै भन्यो, तलको बारीबाट । यी यहाँ लुगा पनि छ । उसले हाँस्दै देखायो । अनि नरम स्वरमा भन्यो, भ्यागुतो साथी मलाई लखेट्दै मान्छे आएको छ । तिमी बाहिर बसेर म यहाँ छैन भनिदेऊ है । भ्यागुतोले सोध्यो, तिमीले फेरि के बिगार गरेर आयौ ? मलाई लखेट्दै आएको मान्छेको सुकाएकै ठाउँमा लुगा काटिदिए के । त्यसैले मलाई खेद्दै आएको । मलाई बचाऊ है साथी । भ्यागुतोले परतिर हेर्दै भन्यो । त्यो मान्छे त हामी भएतिरै आउँदै छ । मुसो अझै डरायो । ए त्यो मान्छेको त अस्ति धानको बोरा पनि तिमीेले नै काटेको होइन । त्यसको धान पनि धेरै नोक्सान गरेका छौ । त्यो मान्छे धेरै रिसाएजस्तो छ । मैले कसरी बचाउन सक्छु होला र ? मुसोले हात जोड्दै बिन्ती गर्न थाल्यो, मेरो प्यारो भ्यागुतो यसपालि चाहि बचाऊ न है । अस्ति पनि त तिमीले नै बचाएका हौ नि ? मान्छे नजिकै आइसकेको थियो । उसले वरिपरि हेर्दै भन्यो, यहीं हुनुपर्छ मुसोको दुलो । हातमा भएको कोदालोले खन्न थाल्यो । भ्यागुतोले केही गर्न सकेन । फुत्रुकफुत्रुक गर्दै पर गयो । मान्छेले दुलो खन्दाखन्दै मुसो अर्कोतिरबाट निस्किसकेको थियो । मुसोले भ्यागुतोको छेउमा गएर भन्यो, बुझयौ साथी, आज धन्न बाँचियो । उनीहरू मान्छेले खनेको हेर्दै थिए । मान्छेले दुलोभित्रको मुसोको गुँड बिगारिदियो । खानेकुरा पनि निकाल्यो । त्यो देखेर मुसो पीर मान्न थाल्यो । भ्यागुतोले सम्झाउँदै भन्यो, भो धेरै चिन्ता नगर । तिमीले पनि मान्छेलाई धेरै दु:ख नदिएका भए यसरी गुँड नै भत्काउन आउने थिएनन् नि । मान्छेलाई दिक्क पार्यौ त्यसैले यस्तो भयो । धन्न तिमी उम्कियौ । आज भेटेको भए तिमीलाई माथ्र्यो । मैले पहिल्यैदेखि भनेको थिएँ नि अरूलाई धेरै दु:ख दिनुहँुदैन भनेर । मुसोलाई पनि भ्यागुतोको कुरा सही हो भन्ने लाग्यो । साथी अबचाहिँ म चाहिने कुरा मात्र गर्छु । अरूलाई दु:ख दिने काम गर्दिनँ । त्यसो गरे मैले पनि तिमीले जस्तै सुख पाउँछु । दुवैजना मिलेर फेरि खानेकुरा खोज्न थाले ।"
घरको जस्तै वातावरण हुनुपर्छ,"प्रमुख, केन्द्रीय मनोविज्ञान विभाग, त्रिविबालबालिकको समग्र विकासमा पहिलो महत्त्वपूर्ण भूमिका आमाबाबुको हुन्छ । बच्चाहरू थरीथरीका हुन्छन् । अधिकांश बालबालिका आमाबुबासँग नजिक रहन मन पराउँछन् । केहीको बानी अलि कम घुलमिल हुने र टाढै रहने हुन्छ । बालबालिकका हुर्केपछि कस्तो हुन्छन् भन्ने कुरा हामीले बच्चालाई कति सामाजिकीकरण गरेका छौं भन्नेमा भर पर्छ । जस्तो कि कोही पाहुना आउँदा नमस्कार सिकायौं सिकाएनौं, नयाँ मान्छेसँग बोलचाल गर्न प्रेरित गर्यौं गरेनौंजस्ता कुराहरूले उसको स्वभाव बन्न मद्दत गर्छ । सामाजिकीकरण गरिएका बालबच्चा भनेको कुरा सहजै मान्छन् । छिट्टै घुलमिल हुन्छन् । जसलाई सोसलाइज गरिएको छैन, ती एक्लै बस्न रुचाउने खालका बन्छन् । बाहिरफेर देखाइएको, घुमाइएको छैन भने चाँडै घुलमिल गर्दैनन् । सुरुमा कसरी बालबालिकालाई व्यवहार गरिएको छ भन्ने कुरामा यो भरपर्छ । त्यसैले प्रत्येक अभिभावकले बच्चालाई पर्याप्त समय दिनुपर्छ । उसका आवश्यकताहरू पूरा गर्नुपर्छ । आमाबुबा पछि स्कुल हो । विद्यार्थीको भविष्य विद्यालयको वातावरणमा भरपर्छ । त्यहाँ उसले सुरक्षित महसुस गर्छ कि गर्दैन । साथीहरूसित कसरी घुलमिल गरेको छ भन्ने कुराले उसको आनीबानी र पढाइसमेत प्रभावित भइरहेको हुन्छ । बच्चालाई घरबाट पिटपाट गरेर स्कुल पठाएका छौं कि ? डराएर गइरहेको छ कि ? यस्ता पक्षहरूमा ध्यान दिन सक्नुपर्छ । सामान्य कुराले पनि बालबालिकाको मनमा असर गरिरहेको हुन्छ । स्कुल जाओस् भनेर हामी तत्काल खुसी पार्न मात्रै सोच्छौं । यति पढ, यति गर यस्तो किनिदिन्छु भन्छौं । त्यो पूरा भएन वा उसले बढ्ता आशा गर्यो भने पछि ठूलो भएसम्म त्यो बानी लाग्छ । त्यसले पुलपुलिने हुन्छ । बाआमालाई जे गर्दा, भन्दा पनि हुन्छ भन्ने हुन सक्छ । ससानो कुरामा चित्त दुखाउँछ । त्यसैले यथार्थ बुझ्न दिनुपर्छ । आफ्नो बच्चालाई कस्तो स्कुलमा पढाउने भनेर हामीले मनमनै वर्गीकरण गरेका हुन्छौं । स्कुलको भूमिका सोच्छौं । मेरो बच्चा पढ्ने स्कुल यस्तो हुनुपर्छ भनेर सोच्छौं । तर सधंै सोचेजस्तो नहुन पनि सक्छ । मुख्य कुरा विद्यालय त्यस्तो हुनुपर्यो, जहाँ बालबालिकाको मनोविज्ञानलाई राम्ररी बुझिएको होस् । त्यस्तै वातावरण हुनुपर्छ । शिक्षक पनि मनोविज्ञान बुझ्ने उदार र मायालु हुनुपर्छ । कठोर हुनुहुँदैन । स्कुलको वातावरणले बालमस्तिष्कमा ठूलो असर पारिरहेको हुन्छ । बच्चाले सहज अनुभव गरिरहेको छछैन भन्नेमा शिक्षकहरू हरेक दिन चनाखो रहनुपर्छ । उसले आफ्नो स्तरअनुसारको आदर पाउँछपाउँदैन, मित्रवत् र न्यानोपनको अनुभूति गर्न पाएको छछैन भन्नेमा ध्यान पुर्याउनुपर्छ । बालबालिका साना हुन्छन् । तर उनीहरू कसले गरेको ठीक र कसले गरेका बेठीक भनेर खुटयाउन माहिर हुन्छन् । त्यसैले विद्यालयले पनि घरको जस्तै वातावरण दिन सक्नुपर्छ ।"
बिजुलीको स्वाद,"कागतीबाट विद्युत् उत्पादन गरेर यसको अनुभवसमेत गर्न सकिन्छ । यसका लागि कागती, तामाको तार, पेपर क्लिप र कैंची चाहिन्छ । सबैभन्दा पहिले तामाको तारमाथिको कभर हटाएर पेपर क्लिपलाई एउटा तारको एक छेउमा बाँध्नुपर्छ । अब कागतीभित्रको रस र गुदी नरम बनाउन चारैतिरबाट थिच्नुपर्छ। तार र पेपर क्लिप दुवैलाई कागतीभित्र पसाउनुपर्छ । दुवै तार एकआपसमा नजिक भए पनि एकअर्कालाई छोएको हुनु हुन्न । अब दुवै तारलाई आफ्नो जिब्रोमा छुवाउँदा करेन्टजस्तै झमझमाएको अनुभव हुन्छ । दुई फरकफरक धातु तामा र फलामको क्लिपसँग कागतीको रस (अम्ल)को रासायनिक प्रतिक्रिया भएपछि एक तारबाट अर्कोतर्फ इलेक्ट्रोन बग्न थाल्छ । कागतीबाट तारको माध्यमले बाहिर निस्केर जिब्रोमा राखिएको दुवै तार हुँदै विद्युत् प्रवाह हुन थाल्छ । जिब्रोमा भएको र्यालले विद्युत् परिपथलाई पूरा गर्छ । त्यसैले हामी झमझमाएको अनुभव गर्छौ । यसमा तामातर्फ धनात्मक र फलामतर्फ ऋणात्मक विद्युत् उत्पन्न हुन्छ ।"
रंग बदल्ने फूल,"हामी सेतो फूललाई दुई रंगे फूलसमेत बनाउन सक्छौ । यसका लागि डाँठसहितको सेतो गुलाफका दुइटा फूल, नीलो र रातो मसी, सानो सिसाको ग्लास र पानी भए पुग्छ । सबैभन्दा पहिले नीलो र रातो मसीलाई पानीमा मिसाएर फरकफरक ग्लासमा राख । एउटा सेतो फूलको डाँठलाई नीलो र अर्कोलाई रातो मसी भएको ग्लासमा राख । केही घण्टापछि एउटा फूल नीलो र अर्को रातो देखिन्छ । नीलो र रातो रङ डाँठमा भएको कपालजस्तै पातलो नलीको माध्यमले फूलसम्म पुगेकाले रंगीन भएको हो । यस्तै नलीबाट फूल वा रूखमा खाना र पानी पुग्ने हो । रंगीन पानी माथि पुगेकाले सेतो फूल पनि नीलो र रातो देखिएको हो । यस्तो प्रक्रियालाई क्यापिलरी एक्सन भनिन्छ । रूखले क्यापिलरी नलीको माध्यमले पानीलगायत पोषकतत्त्व जराबाट सोसेर पात सम्म पुर्याउछ । रुख वा वोट विरुवाको ठिक विच भागमा यो नली हुन्छ ।जंगलमा भएका तिन चार सय फिट अग्लो रुखले भुईवाट जराका माध्यमले पानी र पोषक पदार्थ तानेर आफ्नो पातसम्म पुर्याउने प्रक्रिया पनि यही हो ।"
हत्केलामै देखिन्छ प्वाल,हामीले एउटा आँखा बन्द गरेर कुनै वस्तुलाई हेर्यौं भने पनि हाम्रा दुवै आँखा त्यो वस्तुमा स्वत: केन्द्रित (फोकस) भइरहेको हुन्छ । एउटा आँखासँगै अर्को आँखा यसरी फोकस हुनुलाई अडेप्टेसन भनिन्छ । यसै प्रक्रियालाई अपनाएर हामी सद्दे हत्केलामा वारिपारि प्वाल परे जस्तै देख्न सक्छौं । यसको लागि एफोर आकारको सफा सेतो कागज भए पुग्छ । सबैभन्दा पहिले कागतलाई पाईपको आकारमा मोड्नुपर्छ । उक्त पाइपलाई बायाँ हातले समातेर दायाँ आँखा बन्द गरी बायाँ आँखाले टाढाको कुनै वस्तु हेर्नुपर्छ । अब दायाँ हत्केलालाई दाहिने आँखाको यति नजिक ल्याउनुपर्छ कि त्यो पाइपलाई झन्डैझन्डै छुन लागोस् । यतिबेलै दाहिने आँखा खोल्दा हत्केलामा प्वाल परेको जस्तो देखिन्छ । यो प्वाल हत्केलाको बीचबाट गएको अनुभव हुन्छ । यो प्रयोग गर्दा दुवै हात आँखाभन्दा करिब २० सेन्टिमिटरको दूरीमा हुनुपर्छ ।वास्तवमा हामीले हेर्दा दाहिने आँखाले कागतको टयुबको भित्रपट्टि देख्छ र देव्रे आँखा खुल्ला हत्केलालाई हेरिरहेको हुन्छ । सामान्य दृष्टिले प्रत्येक आँखाद्वारा ग्रहण गरिएको दृश्यलाई सम्मिश्रण गरेर एउटा पुर्ण तस्विर मस्तिष्कमा पठाउछ र हामी देख्छौं । यस्तो प्रयोग गर्दा मस्तिष्कमा एउटा आखाले प्वाल र अर्को आखाले देखेको कुरालाई सम्मिश्रण गरेर एउटा सिगो तस्बिर बनाउँछ । यसैले हामी हत्केलामा प्वाल देखेको अनुभव गर्छाैं।
यसरी गरौं वैज्ञानिक प्रयोग,ध्वनिको तरंग ठोस वस्तु भएर सजिलै यात्रा गर्छ । यसलाई टेलिफोन बनाएर तिमीहरू पनि अनुभव गर्न सक्छौ । यो बनाउन दुइटा प्लास्टिक वा कागतको डिस्पोजेवल चिया खाने कप र ५७ मिटर लामो धागो भए पुग्छ ।दुवै कपको फेदमा प्वाल पार । यसमा धागो पसाएर गाँठो लगाऊ । अब फोन तयार भयो । एउटा कप तिमी र अर्को साथीलाई समात्न भन । धागोले अरू वस्तु नछुने गरी तिमी कपलाई मुखमा लगाएर बिस्तारै बोल । साथीलाई अर्को कप कानमा लगाउन भन । तिमीले बिस्तारै बोलेको सबै कुरा साथीले स्पष्ट रूपमा सुन्छ ।
झोला,"पुस्तकको भारी बोकी चढ्छ मेरो बुईबोकी जता लगे पनि जान्छ सुइँसुइँ ।किताबसँगै कापीकलम हुन् झोलाका साथीझर्काेबिना झोला बोके पुग्न सक्छौँ माथि ।घरमा हुँदा टेबुलमा स्कुलमा मेचमाथिझोलासँगै बित्छ हाम्रो दिन होस् कि राति ?ज्ञानको भण्डार बोक्ने चिजलाई जतन गर्नुपर्छचाहिने कुरा मात्रै राखी झोला भर्नुपर्छ ।लक्ष्य चुम्न सहयोग गर्ने साथी मेरो झोलाझोलाबिना विद्यार्थीको जीवन कस्तो होला ? सिद्धार्थ वाग्ले कक्षा६, शिशु निकेतन स्कुल, पोखरा"
मेरो देश,"मेरो देश नेपालअति सुन्दर छ,म जन्मेको मेरो देशमलाई प्यारो लाग्छ ।मेरो देश नेपालमा धेरै मानिस छन्,सबै जना हाँसिखेली मिलीजुली बस्छन् ।मन हाम्रो उज्यालो सुख शान्ति ल्याउने,अब हाम्रो पालो देशलाई अघि बढाउने ।ज्ञानी बनी बुद्धजस्तैशान्ति फैलाऔं,देशभक्त बनेर देशको नाम चलाऔं ।मलाई प्यारो लाग्छसुन्दर मेरो देश नेपाल,ठूलो भई गर्नेछु मदेशको स्याहारसम्भार । सुजित भेटुवाल कक्षा५, ब्राइटल्यान्ड उमावि, काठमाडौं"
सचेत रहौं,"अहिले हामीहरूले बालबालिकाहरू हराएको सूचना पढ्न र सुन्न पाउाछौं । कुनै कुनै मानिस पैसाका लागि जे पनि गर्ने खालका हुन्छन् । उनीहरू पैसालाई अरूको ज्यानभन्दा पनि ठूलो मान्छन् । पैसाका लागि उनीहरू जुनसुकै अपराध पनि गर्न सक्छन् । बालबालिका अपहरण गरेर उनीहरूका आमाबुवा अथवा आफन्तसाग धेरै पैसा माग्छन् । त्यस्ता मानिसले केही सुँघाए भने हामी बेहोस हुन्छौं । उनीहरूले हामीहरूको ज्यानै पनि लिन सक्छन् । हामीलाई त्यस्तो दुष्ट मान्छे चिन्न गाह्रो हुन्छ । कोहीकोही चिनेकै मानिसले पनि धोका दिन सक्छन् । त्यही भएर हामी बालबालिकाहरूले पनि सक्दो सचेतता अपनाउनुपर्छ । त्यसै हुनाले हामीहरू सकभर आफ्ना अभिभावकको रेखदेखमा रहनुपर्छ । बिना काममा एक्लै हिाड्ने बानी गर्नु हुादैन । स्कुलमा गएर पढाइ लेखाइमा मात्र ध्यान दिनुपर्छ । शिक्षकशिक्षिकाले भनेको मान्नुपर्छ । शिक्षकशिक्षिकालाई छक्याएर अनावश्यक रूपमा स्कुलबाट बाहिर निस्कनु हुादैन । कसैले चकलेट आदि चिज दिए भने झ्वाट्ट खाइहाल्नु हुादैन, आफूभन्दा ठूला शिक्षकशिक्षिका अथवा अभिभावकलाई सोधेर मात्र खानुपर्छ । नचिनेका मान्छेले बोलाएमा आफूभन्दा ठूला आफ्ना अभिभावकको अनुमति लिएर मात्र जानुपर्छ । आफ्ना आमाबुवा अथवा अन्य अभिभावकको एकदुईवटा मोबाइल नम्बर सम्झिइराख्ने बनाउनुपर्छ । जसले गर्दा कहिलेकाहीं अपरझट कुनै संकट आएमा आफ्ना अभिभावकलाई खबर गर्न सजिलो हुन सक्छ । प्रशान्त पन्थी, कक्षा५, सगरमाथा एजुकेसनल एकेडेमी, काठमाडौं"
स्याउ खस्दा,"सन् १६४३ को ४ जनवरीमा बेलायतको विलस्थ्रोपमा जन्मिएका आइज्याक न्युटन १७ औं शताब्दीको वैज्ञानिक क्रान्तिका सबभन्दा महान् वैज्ञानिक मानिन्छन् । पृथ्वीको गुरुत्त्वाकर्षण शक्तिबारे व्याख्या गर्ने न्युटनको जन्ममितिबारे विवाद भने छ । कतिले उनको जन्म २५ डिसेम्बर १६४२ मा भएको पनि बताउने गरेका छन् । भौतिकशास्त्री र गणितज्ञ न्युटनको मृत्यु मार्च ३१, १७२७ मा लन्डनमा भएको थियो । उनको सबभन्दा प्रसिद्ध किताब म्याथम्याटिकल प्रिन्सिपल अफ नेचुरल फिलसफी १६८७ मा प्रकाशित भएको थियो । महान् वैज्ञानिक न्युटनको बाल्यकाल भने खासै सुखद थिएन। न्युटन एक निरक्षर किसानका एक्लो सन्तान थिए । उनका पिताको नाम पनि आइज्याक न्युटन नै थियो । न्युटन जन्मिनुभन्दा तीन महिनाअघि नै उनका पिताको मृत्यु भएको थियो । न्युटन समय नपुगी जन्मिएका थिए । यसैले उनी निकै साना र कमजोर थिए । कसैले पनि न्युटन बाँच्छन् भनेर सोचेका थिएनन् । उनी तीन वर्षको हुँदा आमा हन्ना अस्क्युग न्युटनले त्यसबेलाका मन्त्री (कसै कसैले चर्चका पादरी पनि भनेका छन्) बर्नाबस स्मिथसँग दोस्रो बिहे गरिन् । आमा विवाह गरेर सहरमा गएपछि न्युटन आफ्नी मामाघरकी हजुरआमाको जिम्मामा रहे । हजुरआमासँग मावलमै उनको बाल्यकाल बित्यो। आमा र बुबासँग अलग भएकाले उनमा असुरक्षा र एक्लो भावना बढ्न थाल्यो । न्युटन धेरैजसो एक्लै बस्ने गर्न थाले । दोस्रो पतिबाट उनकी आमाले तीनजना सन्तान जन्माएकी थिइन् । न्युटन १२ वर्षको हँुदा उनकी आमाले बिहे गरेका दोस्रो पतिको मृत्यु भयो । अनि बल्ल न्युटन आमासँग सहरमा बस्न थाले । उनी सहरको किंग्स कलेजमा भर्ना भए । यहाँ उनले पहिलोपटक केमेस्ट्री विषयबारे थाहा पाए । यसको अध्ययनमा उनी रमाइरहेका बेला आमाले उनलाई स्कुलबाट निकालिन् । उनी छोरालाई कृषक बनाउन चाहन्थिन् । तर, न्युटन राम्रो कृषक बन्न सकेनन् । उनले खेतबारीमा राम्ररी काम गर्न सकेनन् किनभने उनलाई यो काम कत्ति पनि मन परेको थिएन । त्यसपछि उनलाई फेरि आधारभूत शिक्षा पूरा गर्नका लागि किंग्स स्कुल फर्काइयो । १८ वर्षको उमेरमा उनी क्याम्ब्रिजको ट्रिनिटी कलेजमा भर्ना भए । यो कलेजमा पढ्न सुरु गर्दा उनको आर्थिक अवस्था गतिलो थिएन । यसैले उनले पैसाका लागि कलेजका धनी विद्यार्थीको सहयोगीको काम गरे । न्युटन उनीहरूको काम गर्थे र आफ्नो पढाइ गर्थे । उनी धनी साथीहरूका सामानको हेरविचार गर्ने, उनीहरूका सामान मिलाउने र कोठा सफा गरिदिनेजस्ता काम गर्थे । ट्रिनिटीमा तेस्रो वर्षमा पुग्दा उनी नेचुरल फिलसफी (त्यसबेला फिजिक्सलाई नेचुरल फिलसफी भनिन्थ्यो) तिर आकर्षित भए । न्युटन कलेजमा आइपुग्दा १७ औं शताब्दीको वैज्ञानिक क्रान्ति आफ्नो चरमतिर पुग्दै थियो । कपरनिकस र किप्लरजस्ता वैज्ञानिकको पृथ्वी गोलो छ भन्ने सिद्धान्तलाई अर्का वैज्ञानिक ग्यालिलियो ग्यालिलीले सिद्ध गरेका थिए । कलेजको पहिलो तीन वर्षमा न्युटनले कलेजको पाठयक्रमबाहेक अरू किताबहरू पनि टन्नै अध्ययन गरे । यसमा धेरैजसो आधुनिक दर्शनशास्त्र र विज्ञानका किताब हुन्थे । परीक्षामा न्युटनले साधारण नतिजा पाए । तैपनि उनले अरू चार वर्ष अध्ययनका लागि छात्रवृत्ति भने पाए । तर, त्यसैताका सन् १६६५ मा युरोपमा प्लेग रोगको महामारी फैलियो । प्लेग फैलिँदै क्याम्ब्रिजमा पनि आइपुग्यो । यसले गर्दा कलेज बन्द भयो । न्युटन आफ्नो घर फर्किए । त्यसबेला उनी डेढ वर्ष घरमा बसे । यो अवधिमा उनले व्यक्तिगत रूपमा आफैं अध्ययन गरिरहे । यही बेला उनले रंग र प्रकाशसम्बन्धी आफ्ना सिद्धान्तहरूको आधार तयार गरे । गतिसम्बन्धी नियमहरू पत्ता लगाए । यही अवधिमा गरेका अध्ययनहरू संकलन गरेर उनले १६८७ मा प्रिन्सिपिया पुस्तक प्रकाशित गरे । न्युटनले गुरुत्त्वाकर्षण पत्ता लगाएको सम्बन्धमा एउटा प्रख्यात किस्सा छ । एक दिन स्याउको रूखमुनि बसिरहेका बेला रूखबाट झरेको स्याउ देख्दा उनलाई जिज्ञासा भयो रूखको स्याउ बोटबाट चुडिएपछि माथि नउडेर किन तल झर्यो ? यही प्रश्नको उत्तर खोज्दै जाँदा उनले वस्तुलाई आफूतिर तान्ने गुरुत्त्वाकर्षणको शक्ति पृथ्वीमा भएको पत्ता लगाएको मानिन्छ । कलेज बन्द भएर घर बसेको यही अवधिमा यो घटना भएको मान्ने गरिन्छ ।सहरमा प्लेगको महामारी समाप्त भएपछि सन् १६६७ (दुई वर्षपछि) न्युटन फेरि कलेज फर्किए । यति बेलासम्म पनि उनलाई विशिष्ट प्रतिभा मानिएको थिएन । उनी माइनर फेलोका रूपमा ट्रिनिटी कलेजमा छानिए । यसपछि भने उनको राम्रो समय सुरु भएको मानिन्छ । कलेज फर्किएको दुई वर्षपछि (१६६९) मा न्युटनले आर्टसमा मास्टर्स डिग्री प्राप्त गरे । त्यतिबेला न्युटन २७ वर्षका थिए । यसैबेला उनले विभिन्न विद्वान्हरूका सिद्धान्त र आविष्कार बारे सोधखोज र लेखपढ गर्न थाले । उनले आफ्नै सिद्धान्तहरूलाई लेखेर आफ्ना गुरु आइज्याक बरोलाई देखाए। यसमा उनले आफ्नो नाम लेखेका थिएनन् । १६६९ को जुनमा बरोले त्यो पाण्डुलिपि बेलायतका प्रसिद्ध गणितज्ञ जोन कलिन्सलाई देखाए । अनि, अगस्टमा बरोले न्युटनलाई त्यो पाण्डुलिपिको लेखकका रूपमा चिनाए पनि । न्युटनको त्यही पाण्डुलिपिले पहिलोपल्ट गणितज्ञ र वैज्ञानिकको समूहमा न्युटनलाई चिनियो । उनलाई विशिष्ट प्रतिभाका रूपमा गणना गर्न थालियो । यसको केही समयमा नै बरोले क्याम्ब्रिजको प्राध्यापकबाट राजीनामा दिए, उनको ठाउँमा न्युटन प्राध्यापक भए ।"
