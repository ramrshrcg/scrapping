शीर्षक,विवरण
चुनाव सार्न बहानाबाजी,"एमालेले अवरोध गर्ने चेतावनी दिइरहेको र संशोधन विधेयकमा दुई तिहाइ मत पुगिनसकेको अवस्थामा सत्तारूढ दलभित्रै आइतबार विधेयकलाई मतदानमा लैजाने कि नलैजाने भन्नेमै अन्योल भएको छ । कांग्रेस र माओवादी केन्द्रका नेताहरू अझै एकदुई दिन पर्खनुपर्ने पक्षमा छन् । कांग्रेस सभापति देउवाले एमालेले संशोधन विधेयकमा साथ नदिए पनि प्रक्रियामा अवरोध नगर्न ओलीसँग आग्रह गरेका थिए । एमाले बेगरै दुई तिहाइको समर्थन पुर्याउन सकिनेमा देउवा ढुक्क देखिएका छन् । बालकोट जानुअघि सानेपास्थित कांग्रेस केन्द्रीय कार्यालयमा सञ्चारकर्मीसँग देउवाले एमालेबाहेक पनि दुई तिहाइ पुग्ने दाबी गरेका थिए । देउवाले चित्त नबुझेको विषयमा संशोधन हाल्नसमेत त्यहींबाट एमालेलाई आग्रह गरे। मन नपरेका विषय केही छन् भने संशोधन हाल्न पाइन्छ । संशोधन हाले त्यसलाई समेत समेटेर लैजान सकिने ठाउँ हुन्छ, देउवाले भने, विधेयकको समर्थन नगरे पनि प्रकिया अवरोध गर्न मिल्दैन, एमालेको साथ बिना पनि दुई तिहाइबाट संविधान संशोधन हुन्छ ।बालकोट बैठकमा ओलीले एमालेबाहेक दुई तिहाइको संख्या पुर्याएर संविधान संशोधन गर्ने प्रयासप्रति पटकपटक आपत्ति जनाएका थिए । संविधान संशोधनको विषय सरकारले प्रस्ताव ल्याएर पारित गराउन नहुने भन्दै संविधान जारी गर्ने प्रमुख हिस्सेदारबीच सहमति कायम हुनुपर्ने भनाइ राखेका थिए । बालकोटपछि बालुवाटारमा भएको सत्तारूढ दलको छलफलमा भने नेताहरूले एमाले चुनावमा जान नचाहेको निष्कर्ष निकालेका थिए । एमाले अध्यक्ष ओली संसद् अवरोध गरेर भए पनि संशोधन हुन नदिने अडानमा देखिए, बालुवाटार बैठकमा कांग्रेस नेताहरूले सुनाए ।"
"उम्मेदवारी पर्सि, संशय कायमै","पूर्व निर्वाचन आयुक्त गुरुङले निर्वाचन हुँदैन, सर्छ कि भन्ने आशंका बढदै गएकाले दलहरूले त्यसलाई चिर्न सक्नुपर्ने बताए । सरकार स्वयंले पनि दलहरूका अगाडि कतिपय प्रश्न उठाएर चुनावप्रति संशय बढाउने काम गरेको छ, उनले भने, दुई चरणमा जाने निर्णय गरेपछि त्यसैअनुसार अघि बढ्नुपर्छ । सहमतिका नाममा पटकपटक कार्यक्रम सार्ने र त्यसका लागि आयोगलाई बाध्य पार्ने काम गरिनु हुन्न ।प्राध्यापक अमरकान्त झा संविधान संशोधन नै मोर्चालाई निर्वाचनमा समेट्ने उपाय रहेको ठान्छन् । २० वर्षदेखि स्थानीय चुनाव भएको छैन । दलहरूका लागि जनतासँग नजिक रहने माध्यम नै स्थानीय सरकार हो । सबै दल उक्त अवसरको खोजीमा छन् । मोर्चा पनि लालायित देखिन्छ, उनले भने, तर बिनाउपलब्धि मोर्चालाई चुनावमा जान नैतिक समस्या छ ।चुनावका लागि मोर्चालाई संशोधन चाहिएको छ भने प्रतिपक्षी एमालेले संशोधन प्रस्तावलाई राष्ट्रघाती भनिरहेको छ । सत्तारूढ कांग्रेस र माओवादी केन्द्र संविधानलाई अस्वीकार गर्दै आएको मोर्चालाई समेटेर चुनाव गराएको जस लिन लालायित देखिन्छन् । पूर्व निर्वाचन आयुक्त प्राध्यापक वीरेन्द्रप्रसाद मिश्रले दलहरूको स्वार्थ अहिलेको राजनीतिक रस्साकस्सी बनेको बताए । निर्वाचन भनेकै कानुनी, प्रशासनिक र राजनीतिक प्रक्रिया हो, राजनीतिको सम्बन्ध दलहरूसँग हुन्छ, चुनावको उद्देश्य जहिले पनि सत्ता प्राप्ति हुन्छ, उनले भने, त्यसका लागि दलगत स्वार्थ बाझिन्छ । यहाँ पनि त्यही भइरहेको छ ।"
बजेट ल्याउन मिल्दैन,"काठमाडौं निर्वाचन आयोगले दुई चरणको निर्वाचनको बीचमा सरकारलाई नीति तथा कार्यक्रम र वार्षिक बजेट ल्याउनलाई रोक लगाएको छ । आयोगको शनिबार बसेको बैठकले निर्वाचनको बीचमा बजेट ल्याउने विषय निर्वाचन आचारसंहिताविपरीत हुने निर्णय गरी सरकारको ध्यानाकर्षण गराएको हो । सरकारले वैशाख ३१ र जेठ ३१ दुई चरणमा स्थानीय तह निर्वाचन गर्ने घोषणा गरेपछि बजेटलाई लिएर राजनीतिक वृतमा विवाद छ। संविधानमा जेठ १५ गते बजेट ल्याउनुपर्ने तिथि तोकिएको छ । सरकारले संसद्मा बजेट ल्याउनुपूर्व सरकारको नीति तथा कार्यक्रम ल्याउने प्रावधान छ। उक्त दुइटै विषय निर्वाचन आचारसंहिताअनुकूल नहुने आयोगको निर्णय रहेको प्रवक्ता सहसचिव सूर्यप्रसाद शर्माले बताए । आयोगको निर्णयमा भनिएको छ एक महिनाको अन्तरालमा हुने दुई चरणका निर्वाचनबीच सरकारको नीति तथा कार्यक्रम र वार्षिक बजेट प्रस्तुत गर्ने कार्य निर्वाचन आचारसंहिताअनुकूल नहुने भएकाले नेपाल सरकारको ध्यानाकर्षण गर्ने । सरकारले ल्याउने बजेटले दोस्रो चरणको निर्वाचनलाई प्रभावित पार्न सक्ने आयोगको ठहर छ । आयोगले स्थानीय तह निर्वाचनलाई लक्षित गरी फागुन १८ बाट निर्वाचन आचारसंहिता लागू गरेको छ । उक्त आचारसंहिता दोस्रो चरणको निर्वाचन अवधिभर कायम रहने आयोगले जनाएको छ । सरकारले वैशाख ३१ मा घोषित निर्वाचनलाई दुई चरणमा गर्ने निर्णय गरेसँगै प्रमुख निर्वाचन आयुक्त अयोधीप्रसाद यादवसहितका आयोग पदाधिकारीले प्रधानमन्त्रीसँगको भेटमा जेठ १५ को बजेटलाई सार्न सुझाएका थिए । जेठ ३१ मा हुने भएपछि सरकारले बजेटलाई असारमा सार्नुपर्ने हुन्छ । बजेटको तिथि संविधानमै तोकिएकाले बजेट सार्न संविधान संशोधन गर्नुपर्छ । प्रमुख प्रतिपक्षी एमालेले पनि निर्वाचनकोबीचमा बजेट ल्याउन नपाइने भन्दै आएको छ । तर, ऊ बजेटको मिति सार्ने पक्षमा देखिएको छैन । बजेटपूर्व (जेठ १५ अगाडि) एकै चरणमा निर्वाचन गर्नुपर्ने एमालेको प्रस्ताव छ । संविधानविद् चन्द्रकान्त ज्ञवाली बजेटका लागि संविधानले तिथि तोकेर बाध्यकारी व्यवस्था गरेकाले जेठ १५ अगावै स्थानीय तहको निर्वाचन गर्नु उपयुक्त हुने बताउँछन् । दुई चरणको बीचमा आउने बजेटले चुनावलाई प्रभावित पार्छ । बजेटपूर्व नै निर्वाचन गरिनु सिद्धान्तत: ठीक हुन्छ । निर्वाचन आयोगको भनाइ सही छ, उनले भने, आचारसंहिता लागू भएपछि दीर्घकालीन असर पार्ने कुनै प्रकारको संविधान संशोधन गरिनु गलत हो ।उनले बजेट सार्नलाई संविधान संशोधन गर्न नहुने बताए । जेठ ३१ को निर्वाचनलाई जेठ १५ अगाडि सार्न नसकिए बजेटको हकमा यस वर्षलाई बाधा अडकाउ फुकाउ आदेश जारी गराउनु उपयुक्त हुने उनले सुझाए । उनले चुनाव भएकाले यस वर्षलाई मात्र चुनावपछि बजेट ल्याउने गरी सरकारले राष्ट्रपतिबाट बाधा अडकाउ फुकाउ आदेशको विकल्पमा गई त्यसलाई संसद्बाट पारित गराउनुपर्ने बताए । सरकारका एक मन्त्रीले जेठ ३१ मा निर्वाचन परेकाले यस वर्षका लागि असार महिनामा बजेट ल्याउने गरी छलफल भइरहेको बताए ।"
सत्तापक्षको असन्तुष्टि,"काठमाडौं निर्वाचन आयोगले चुनावका बीचमा बजेट ल्याउन आचारसंहिता प्रतिकूल हुने भनी दिएको वक्तव्यप्रति सत्तापक्षले असन्तुष्टि जनाएको छ । माओवादी केन्द्र नेता वर्षमान पुनले पहिले एकै चरणमा चुनाव गराउन खोज्दा आयोगले नै सबैतिर सकिन्न भनेपछि दुई चरणको चुनावमा सरकार गएको दाबी गरे । मधेसी दलसँग बैठकमा दुई चरणको सहमति भएलगत्तै प्रधानमन्त्री पुष्पकमल दाहालले आयोग पदाधिकारीसँग वैशाख १० गते बिहान बैठक गरेको प्रसंग सम्झाउँदै पुनले अहिले अन्तिम समयमा यस्तो कुरा गर्न नहुने मत राखे । त्यसबेला हामीले एक चरण भन्दा सकिन्न भनेको थियो आयोगले, त्यसैले पनि हामी दुई चरणमा गएका थियौं, उनले भने, सरकार अहिले पनि आफ्नो योजनाअनुसार नै अघि बढ्न खोजिरहेको छ । प्रधानमन्त्री दाहालनिकट मानिएका नेता पुनले संविधान संशोधन विधेयकमा दुई तिहाइ सहजै पुग्ने दाबी पनि गरे । त्यो कसरी पुग्छ भन्नेबारे विस्तारमा बताएनन् ।"
कांग्रेसको उम्मेदवार छनोट शीर्ष नेतृत्वले,"काठमाडौं कांग्रेसका पदाधिकारी र पूर्वपदाधिकारीले स्थानीय तहका उम्मेदवारको अन्तिम टुंगो लगाउने भएका छन् । कांग्रेस केन्द्रीय कार्यालय सानेपामा शनिबार बसेको पदाधिकारी बैठकले यस्तो निर्णय लिएको हो । स्थानीय तहबाट टुंगो लाग्न नसकेका गाउँपालिका, नगरपालिका, उपमहानगर र महानगरका उम्मेदवारको चयन केन्द्रीय पदाधिकारी र पूर्वपदाधिकारी सम्मिलित बैठकले गर्ने गरी छलफल अघि बढाइएको छ । उम्मेदवार चयन पदाधिकारी बैठकले गर्ने या संसदीय समिति गठन गर्ने भन्ने विषयमा विवाद थियो । धेरैले देउवालाई पार्टी पदाधिकारी र पूर्वपदाधिकारी सम्मिलित समिति बनाएर उम्मेदवारको टुंगो लगाउन सुझाव दिएका थिए ।कांग्रेस केन्द्रीय कार्यलयका मुख्य सचिव कृष्ण पौडेलका अनुसार धेरैजसो जिल्लामा स्थानीय तहबाट उम्मेदवार चयन भइसकेको बताए । अहिलेसम्म १४१५ जिल्लाको उम्मेदवारी टुंगिसकेको छ । धेरै जिल्लामा टुंग्याउने क्रममा पुगेको छ, उनले भने, महानगरपालिका, उपमहानगरसहित केही नगरपालिकाको मात्रै केन्द्रमा आएको छ । वैशाख ३१ गते पहिलो चरणअन्तर्गत ३४ जिल्लाका स्थानीय तहको चुनाव हुँदै छ । पौडेलका अनुसार चितवन, कास्की, सिन्धुली, भक्तपुरलगायत थोरै जिल्लाको मात्रै केन्द्रमा सिफारिस भएर आएको बताए । अन्य जिल्लामा स्थानीय तहबाट अन्तिम टुंगो लगाउने प्रयास भइरहेको उनले बताए ।"
डोरमणिको डोब,"हेटौंडामा हेर्नलायक सहिद स्मारक पौडेलकै देन हो । हेटौंडाको पहिचानलाई मुलुकभर फैलाउन सफल भएकैले उनलाई नगरपालिका संंघको अध्यक्षमा सर्वसम्मत चयन गरिएको थियो । २०४९ मा नगरप्रमुख हुँदा उनले ७९ लाख रुपैयाँको बजेट प्रस्तुत गरेका थिए । करको दायरा बढाउँदै लगेर उनले नगरपालिका छाडा अर्थात् २०५९ सालमा ८ करोड रुपैयाँ बजेट पुगेको थियो । आन्तरिक आय मात्र ६ करोड पुगिसकेको थियो । एकीकृत सम्पत्ति कर लागू गरेर उनले नगरको आयस्रोत बढाएका थिए । पौडेल नगरप्रमुख बनेर आउँदा हेटांैडाको मुख्य बजारका सडक र भित्री केहीमात्र कालोपत्रे गरिएको थियो । बाँकी सबै ग्राभेलिङ । तत्कालीन ६, ७, ८ र ११ वडामा नगरपालिका कार्यालयसँंग जोडिने सडक सञ्जालसमेत थिएन । उनले सडक विस्तार गरे, तीव्र ढंगले कालोपत्रे गराए । उनकै पालाको जति हैसियत नभए पनि यसको साख अहिले पनि त्यति गिरेको छैन ।"
हामी लाभान्वित छौं,"काठमाडौं अमेरिकी राजदूत अलैना बी टेप्लिट्जले नेपाल र अमेरिकाबीचको सम्बन्धको सात दशकीय यात्रा विकासका लागि सहकार्यमा आधारित रहेको बताएकी छन् । दक्षिण एसियाको मात्र नभई विश्व शान्तिमा नै योगदान दिइरहेको नेपालसँगको अमेरिकी सम्बन्ध विशेषत: सहकार्यमै आधारित छ, राजदूतले भनिन् ।नेपाल र अमेरिकाबीच कूटनीतिक सम्बन्ध कायम भएको ७० वर्ष पुगेको अवसरमा शुक्रबार आयोजित गाला कार्यक्रममा उपराष्ट्रपति नन्दबहादुर पुन, मन्त्रीहरू, नेपाल सरकारका उच्च पदस्थ अधिकारी, राजनीतिक नेतृत्व, व्यापारीलगायत सहभागी थिए । नेपाल र अमेरिकाको सम्बन्ध कूटनीतिक, राजनीतिक र जनस्तरमै बलियो छ, उनले भनिन्, अमेरिका र नेपालमा रहेका साझेदार व्यापारिक निकायको सहकार्यमा ७० औं कूटनीतिक सम्बन्धको वार्षिकी मनाउन पाउनु हाम्रा लागि खुसीको कुरा हो । धेरै क्षेत्रमा हाम्रो सहकार्य अघि बढेकामा खुसी हुँदै सहकार्यको नयाँ मार्ग पहिल्याउँदै अघि बढ्नुपर्छ ।दूतावासको पब्लिक अफेयर्स हेर्ने ट्रिस्ट्रम पेर्रीले नेपाली भाषामा सम्बोधन गर्दा सहभागी मन्त्री तथा नेता मुखामुख गर्दै थिए । अमेरिकीहरूले नेपाली सिक्न समय नै लगाउँदैनन् । हाम्रैजस्तै बोल्न सक्छन् । तर हामी सानैदेखि अंग्रेजी पढेको भए पनि किन सकिएन होला । भाषा त हाम्रो गाह्रो हो, एक मन्त्रीले व्यंग्यात्मक जवाफ फकाइहाले, हामी धेरै लगनशील भएर होला ।"
प्रतिपक्षको दर्जनौं संशोधन,"एमाले नेता भरतमोहन अधिकारीले छुट्टै दर्ता गराएको संशोधन प्रस्तावमा भने नेपालीसँग विवाह गर्ने विदेशीले आफ्नो देशको नागरिकता परित्याग गरी नेपालमा ७ वर्ष बसोवास गरेपछि मात्रै वैवाहिक अंगीकृत नागरिकताका लागि योग्य हुने व्यवस्था सुझाइएको छ । उनले सबै प्रदेशको समान प्रतिनिधित्व हुने गरी राष्ट्रियसभाको सदस्य संख्या ७५ पुर्याउने प्रस्ताव गरेका छन् । प्रदेशबाट कम्तीमा चार महिला, एक दलित, एक अल्पसंख्यक वा अपांगसहित दसदस जना र मन्त्रिपरिषदको सिफारिसमा कम्तीमा दुई महिलासहित ५ सदस्य मनोनीत गर्नुपर्ने उनको प्रस्ताव छ। विधेयकमा तीन मनोनीतसहित ५९ सदस्यीय राष्ट्रियसभामा ३५ सिटलाई प्रदेशको जनसंख्याको अनुपातमा वितरण गर्ने व्यवस्था प्रस्तावित छ। एमालेका राजेन्द्र पाण्डे, रामेश्वर फुयाल, रेवतीरमण भण्डारी, ऋषिकेश पोखरेललगायत सांसदले दर्ता गराएको छुट्टाछुट्टै संशोधनमा प्रदेशको सीमांकन हेरफेरसम्बन्धी प्रस्ताव प्रदेशसभामा उत्पत्ति भई संघीय संसद्बाट पारित गर्नुपर्ने उल्लेख छ । कम्तीमा दुईवटा प्रदेशसभाको बहुमतले प्रदेशको सीमा तथा संख्या हेरफेर गर्ने गरी पारित गरेको प्रस्तावलाई संघीय संसदको बहुमतले स्वीकृत गरेमा नेपाल सरकारले प्रदेश सीमा निर्धारण आयोग गठन गर्नेछ, नेता पाण्डेले आफ्नो संशोधनमा भनेका छन्, यस्तो आयोगले सबै प्रदेश र सम्बन्धित स्थानीय तहसँग परामर्श गरी प्रदेशका जनतालाई सेवा प्रवाहमा पर्ने असर, आर्थिक स्रोतको अवस्था, जनतामा पर्ने करको दायित्वको मूल्यांकन तथा विकास निर्माणका लागि गति दिन सकिने अवस्थासहितको आधारमा प्रदेश सीमा हेरफरको सिफारिस गर्नेछ । यस्तो सिफारिस सम्बन्धमा संघीय संसद्ले प्रारम्भिक अस्वीकृति दिएको अवस्थामा मात्रै सरकारले सीमांकन हेरफेरसम्बन्धी संविधान संशोधन विधेयक सदनमा पेस गर्न पाउने व्यवस्था संशोधनमा समावेश गर्नुपर्ने उनीहरूको प्रस्ताव छ । उनीहरूले भाषाको सूचीकरणलगायत विधेयकका सबैजसो विषयमा छुट्टाछुट्टै संशोधन दर्ता गराएका छन् । नेमकिपाकी अनुराधा थापामगरले भने नेपालको सार्वभौमिकता रक्षा र नेपाली जनताको एकताका लागि प्रत्येक प्रदेशमा हिमाल, पहाड र तराई भूभाग पर्ने गरी १४ प्रदेश बनाउने प्रस्ताव गरेकी छन् ।फोरम लोकतान्त्रिक परिमार्जनको पक्षमा सत्तारूढ फोरम लोकतान्त्रिकले प्रदेशको संख्या र सीमा निर्धारणका लागि गठन हुने संघीय आयोग समानुपातिक र समावेशी हुनुपर्ने व्यवस्था थप गर्ने गरी छुट्टै संशोधन प्रस्ताव दर्ता गरेको छ । फोरम लोकतान्त्रिकका प्रमुख सचेतक योगेन्द्र चौधरी, सुबोधकुमार पोखरेल, जितेन्द्रनारायण देव, रामजनम चौधरी र अन्य साना दलका गोपाल दहित र यशोधा लामाले संयुक्त रूपमा दर्ता गराएको संशोधन प्रस्तावमा तीन महिनाको कार्यादेशमा संघीय आयोग गठन गरी झापा, मोरङ, सुनसरी, नवलपरासी, कैलाली र कञ्चनपुर तथा ५ नम्बर प्रदेशका ५ जिल्लाको समस्या समाधान गर्नुपर्ने छ । उनीहरूको संशोधनमा राष्ट्रियसभामा प्रतिनिधित्व समानुपातिक समावेशी हुनुपर्ने, बहुभाषिक नीतिका आधारभा नेपालमा बोलिने मातृभाषालाई भाषा आयोगले संघ र सम्बन्धित प्रदेशका लागि सरकारी कामकाजको भाषा भनी तोकेर सूची सिफारिस गरेअनुसार नेपाल सरकारले संविधानको अनुसूचीमा समावेश गर्नुपर्ने व्यवस्था प्रस्तावित छ ।"
अस्पताल र चिकित्सकलाई कारबाही गर,काठमाडौं स्वास्थ्य मन्त्रालयको छानबिन समितिले पोखरास्थित मणिपाल शिक्षण अस्पताल र त्यहाँ आकस्मिक सेवामा कार्यरत चिकित्सकको दर्ता खारेजीसम्म कारबाही गर्न सुझाएको छ ।समितिले स्थलगत छानबिनका क्रममा पोखरास्थित मणिपाल शिक्षण अस्पतालले दुर्घटनामा घाइते भएका १५ जनाको उपचार नगरेको घटनामा प्रशासन र चिकित्सक दुवै पक्ष दोषी देखिएको भन्दै स्वास्थ्य मन्त्री गगन थापालाई कानुनी राय लिई कारबाही गर्नुपर्ने सुझावसहितको प्रतिवेदन बुझाएको हो । मुस्ताङको कागबेनीमा गत वैशाख ९ मा तीर्थयात्री चढेको गाडी दुर्घटनामा परी घाइते भएका व्यक्तिको मणिपाल अस्पतालले उपचार नगरेकोबारे छानबिन गर्न स्वास्थ्य मन्त्रालयले समिति बनाएको थियो । छानबिनका क्रममा संविधानको धारा ३५(१) अनुसार कुनै पनि नागरिकलाई आकस्मिक उपचारबाट वञ्चित गर्न नपाइने संवैधानिक व्यवस्थाविपरीत अस्पताल प्रसासन र चिकित्सकले आफनो पदीय दायित्व र कर्तव्यसमेत बिर्सिएको भेटिएको जानकारी स्वास्थ्यमन्त्रीका कानुनी सल्लाहकार राजु कटुवालले दिए । उनका अनुसार छानबिन समितिको प्रतिवेदन अध्ययन गरेर स्वास्थ्य मन्त्री थापालाई दोषी देखिएका प्रशासन र चिकित्सक दुवैलाई कडा कारबाहीका लागि सिफारिस गरिएको बताए । मन्त्रालय स्रोतका अनुसार समितिले मणिपाल अस्पतालको इजाजतपत्र खारेजीसम्म गर्न सक्ने मन्त्री थापालाई सुझाएको छ । नेपाल मेडिकल काउन्सिलबाट समेत दोषी देखिएका चिकित्सकहरूको दर्ता खारेजी प्रक्रिया अगाडि बढाउनुपर्ने समितिले सुझाएको छ । अस्पतालमा कार्यरत कर्मचारीलाई समेत कारबाही गर्न समितिको सुझाव छ । अस्पताल शिक्षण संस्थासमेत रहेकाले शिक्षा मन्त्रालयलाई समेत थप कारबाहीका लागि पत्र लेख्न सुझाव समितिको छ । मणिपालमा केही महिनायता एक सय २२ चिकित्सकमध्ये ५७ जना नेपाली चिकित्सकले अस्पताल प्रशासनसँग विभिन्न माग राखेर आन्दोलन गरिरहेका छन् ।
१०४ अब ५६ जिल्लामा,"काठमाडौं नेपाल प्रहरीको बालबालिका खोजतलास समन्वय केन्द्रले आकस्मिक सेवा नम्बर १०४ अब ५६ जिल्लामा विस्तार गर्ने भएको छ ।केन्द्रका अनुसार अहिले यो नम्बरमा फोन गर्दा काठमाडौंमा मात्र उठ्ने गथ्र्यो, अब ५६ जिल्लामा विस्तार गरिनेछ । केन्द्रका डीएसपी विश्वराज खडकाका अनुसार १ महिनादेखि उपत्यकाबाहिरका ३ जिल्ला लमजुङ, बाग्लुङ र डोटीमा पनि यो सेवा सुरु गरिएको छ । तत्कालका लागि ५६ जिल्लामा जडान गर्ने तयारी गरिरहेका छौं, खडकाले भने, ४० जिल्लामा टेलिफोन जडान भइसक्यो, खुला गर्न मात्र बाँकी छ । एक महिनाभित्रमा ५६ जिल्लामै जडान कार्य सम्पन्न भई सञ्चालनमा आउने उनले बताए ।"
मत्स्येन्द्रनाथको जात्रा आजदेखि,"ललितपुर रातो मत्स्येन्द्रनाथको रथ तान्ने जात्रा आज (आइतबार) देखि सुरु हुँदै छ । जात्राको सबै तयारी पूरा भइसकेको गुठी संस्थान ललितपुर शाखाले जनाएको छ ।संस्थानका निमित्त प्रमुख वैकुण्ठ आचार्यका अनुसार यस वर्ष जात्रा सञ्चालनका लागि ४० लाख रुपैयाँ बजेट छुटयाइएको छ । जात्रा गर्न शनिबार पुल्चोकमा रथअघि ललितपुरका तत्कालीन राजा सिद्धिनरसिंहका सन्तान भनिने टंगलका मल्लहरूले मत्स्येन्द्रनाथका तर्फबाट गाई दान गरका छन् । जात्रा निविघ्न सम्पन्न होस् भन्ने कामनासहित अक्षय तृतीयाका दिन गाई दान गर्ने चलन छ । मल्लहरूले एउटा गाई र ११ गाईका प्रतीक तथा सख्खरपानीले भरिएको १२ वटा कलिचर (भोंचा), भिजेको सानो केराउ, सातु, मासका गेडा, रोटी, चिउरा, फलफूल पूर्णचण्डीका सेसे ब्रहमाण राजोपाध्यायलाई दान गरका थिए । शनिबार मत्स्येन्द्रनाथको रथवरिपरि स्तोत्र पाठ गर्ने, बत्ती बाल्ने, सख्खरपानी दान गर्नेको घुइँचो लागेका थियो । जात्राको पहिलो दिन रथलाई बाजागाजासाथ पुल्चोकबाट गा:बहालमा पुर्याइनेछ । उक्त अवसरमा मत्स्येन्द्रनाथका बाबु भनिने मीननाथलाई पनि चक्रबहीबाट सानो रथमा राखेर गा:बहाल पुर्याइनेछ । मीननाथको रथलाई अघिअघि लगाएर मत्स्येन्द्रनाथको रथलाई पछिपछि तान्ने चलन छ ।जात्रामा राजा सिद्धिनरसिंह मल्लका ऐतिहासिक खड्गलाई मत्स्येन्द्रनाथको रथमा राखिन्छ । ललितपुरकी जीवित देवी कुमारीलाई पनि हख बहालको मूल ढोकामा राखिनेछ । जात्रामा बाजागाजा र शार्दूलजंगको पल्टन सम्मिलित हुनेछ । रथ गा:बहाल पुगेकै रातमा छोय्ला बू भनी भोजको आयोजना गर्न र समय् बजी (प्रसाद) बाँड्ने परम्परा छ । गाबहालको जात्रापछि मीननाथको रथ अगाडि र रथ पछिपछि तान्दै महापाल, मंगलबजार, सुन्धारा, महाबौद्ध, थैना, टंगल हुँदै थतीटोलमा पुर्याइनेछ ।जावलाखेलमा भोटो देखाई मत्स्येन्द्रनाथको सानो खटमा राखी बुङमती पुर्याएपछि सम्पन्न हुनेछ ।"
दलहरूले उम्मेदवारको टुंगो लगाउन सकेनन्,"राप्रपाका तर्फबाट चाँगुनारायणमा रवीन्द्रप्रताप शाह, धनबहादुर लामा, रामशरण लामिछाने, यवती कार्की र माधव खत्री मेयर र जमुना थापा, मञ्जु कार्की उपमेयरका आकांक्षी छन् । भक्तपुरमा राजेन्द्रप्रसाद लाखा, रविकृष्ण मधिकर्मी, सूर्यविनायकमा रामेश्वर थापा, प्रवीण ढुंगेल, लवकुमार कार्की मेयर तथा विना खडका, जयन्ती महत र सुमित्रा भण्डारी उपमेयरको आकांक्षी छन् । मध्यपुरठिमीमा नरगोविन्द शंखदेव, पञ्चकृष्ण श्रेष्ठ र भुवन बाग श्रेष्ठ मेयरका आकांक्षी छन् भने, धनेश्वरी प्रजापति लक्ष्मी कुटु उपमेयरको आकांक्षी छन् । आइतबारसम्ममा सबै उम्मेदवारको टुंगो लाग्ने प्रचारप्रसार संयोजक राजीव लामिछानेले बताए ।उम्मेदवारका आकांक्षी धेरै भएकाले कसलाई उम्मेदवार बनाउने भन्नबारे पार्टीले निर्णय गर्ने नेमकिपाका जिल्ला अध्यक्ष रमेश थापा श्रेष्ठले जानकारी दिए ।"
जोखिममा बालबालिका,"भक्तपुर सुनारपानी ९, रामेछापका श्यामराधिका नेपाली दम्पती शुक्रबार साँझ इँटा बनाउन व्यस्त थिए । अभिभावकसँगै२० महिने छोरा रामशरण खेलिरहेका थिए । सँगै खेलिरहेको छोरा एक्कासि इँटा पार्न खनिएको खाल्डोमा खसेर डुबेपछि श्याम दम्पतीले उपचारका लागि भक्तपुर अस्पताल पुर्याए । अस्पताल पुर्याउँदा रामशरणको मृत्यु भइसकेको थियो । जसको भविष्यका लागि दु:ख गरको हो, उही रहेन, उनका बुबा श्यामले भने, दैवले मुटुको टुक्रा खोसिदियो ।खाल्डोमा खसेर मृत्यु भएको एकमात्र सन्तान (छोरा) को शनिबार भक्तपुर अस्पतालमा पोस्टमार्टम हुँदै गर्दा उनी शोकाकुल अवस्थामा थिए।निम्नमध्यम परिवारमा जन्मिएका श्यामले विद्यालय शिक्षासमेत पूरा गर्न पाएका थिएनन् । २ कक्षा पढ्दै गर्दा परिवारले पढाउन सक्ने वातावरण नभएपछि बाल्यकालमै राजधानी छिरका उनी सुरुमा गाडीमा खलासीको काम गरे ।गाडी चलाउन जान्ने भएपछि पढाइकै कारण चालक अनुमतिपत्र (लाइसेन्स) लिन भने सकेनन् । लाइसेन्सकै कारण गाडी चलाउने पेसा गर्न नसकेका उनी ५ वर्षयता इँटाभट्टामा मजदुरी गर्थे । श्याम दम्पतीले चाँगुनारायण नगरपालिका झौखेलस्थित महालक्ष्मी इँटाभट्टामा मजदुरी गर्थे ।भट्टा सञ्चालक र अभिभावकको लापरबाहीका कारण प्रत्येक वर्ष यहाँ कार्यरत मजदुरका बालबालिकाले ज्यान गुमाउँदै आएका छन् ।व्यवसायीले उद्योगमा अस्थायी रूपले पानी जम्मा गर्न ठाउँठाउँमा बनाइएका पोखरीवरपर छेकबारको व्यवस्था गरका हुँदैनन् । उद्योग सञ्चालनअघि नै व्यवसायीले पोखरीको छेकबारको व्यवस्था गर्नुपर्ने हुन्छ, महानगरीय प्रहरी वृत्त जगाती प्रमुख डीएसपी मित्रबन्धु शर्माले भने, व्यवसायी र अभिभावकको बेवास्ताले बालबालिकाको मृत्यु हुने क्रम बढ्दो छ । जिल्लामा ६२ इँटाभट्टा सञ्चालनमा छन् ।"
दुर्घटनामा दुईको मृत्यु,काठमाडौं उपत्यकामा भएकोछुट्टाछुट्टै दुर्घटनामा २ जनाको मृत्यु भएकोछ। शनिबार कमलादीमा बा६७प ४४०० र बा७४प ३३०१ नम्बरका मोटरसाइकल ठोक्किएपछि घाइते भएका २० वर्षियचालक प्रकाश सुवेदीको मृत्यु भएको छ । त्यसैगरी शुक्रबार कोटेश्वर चोकमा बा६४प७५४५ नम्बरको स्कुटरलाई नाम नखुलेको मोटरसाइकलले ठक्कर दिएपछि घाइते भएका पेप्सीकोला बस्ने २० वर्षीय सन्देश थापामगरको शनिबार मृत्यु भएको छ ।
नेतृत्व लिन युवा अग्रसर,"चितवन आसन्न स्थानीय निर्वाचनका उम्मेदवार आकांक्षीमा युवाको संख्या धेरै देखिन्छ । चुनाव प्रचारदेखि रणनीति बनाउनसम्म पार्टीका युवापंक्ति नै क्रियाशील छन् । लामो समय स्थानीय निर्वाचन नभएकाले यसबीच जन्मेहुर्केको पुस्ता मतदानका लागि योग्य भइसकेको छ । मध्य तथा पश्चिम तराईका जिल्लामा सञ्चालित चुनाव प्रचार अभियानमा यही पुस्ता सहभागी देखिन्छ । भरतपुर महानगर १६ नम्बर वडा अध्यक्षका लागि कांग्रेसले ३७ वर्षीय अमृत हमाललाई उम्मेदवार तोकेको छ । आफ्नो उम्मेदवारी पक्का भएपछि उनलाई मतदाताको घर पुग्न भ्याइनभ्याइ छ । कांग्रेसबाट आकांक्षीमध्ये उनी जिल्लाकै कान्छो व्यक्ति हुन् । रत्ननगर १४ वडा अध्यक्षमा मुकुन्द अधिकारीको पनि उम्मेदवारी पक्का भएको कांग्रेस जिल्ला सभापति जितनारायण श्रेष्ठले बताए । यसपालि ७५ प्रतिशतभन्दा बढी युवा उम्मेदवार भएका छन्, उनले भने, त्यसैले चुनावी माहोल तातेको छ । माओवादी केन्द्रले पनि मेयरउपमेयरलगायत पदमा युवालाई उठाएको छ । यत्ति नै संख्या भनेर किटान नगरौं, केन्द्रका जिल्ला संयोजक यमबहादुर परियारले भने, नगर र गाउँपालिकामा धेरै युवालाई उम्मेदवार बनाइएको छ । एमालेबाट पनि धेरै आकांक्षी युवा छन् । धेरै ठाउँमा पार्टीले उनीहरूलाई उम्मेदवार पक्का गरिसकेको जनाएको छ । एमाले सचिव पार्वती रावलले युवामा उम्मेदवार बन्ने लहर चलेको बताइन् । युवाले उम्मेदवारले सामाजिक सञ्जालमार्फत आफ्नो प्रचार तीव्र बनाएका छन् । जस्तोसुकै काम गर्न सक्ने क्षमता भएकाले धेरै दलले युवालाई महत्त्व दिएको तरुणदल चितवनका निवर्तमान अध्यक्ष राम श्रेष्ठले बताए । राप्रपाले पनि ६५ प्रतिशत उम्मेदवार युवालाई चुनिएको जनाएको छ । माडी नगरपालिकामा युवा उम्मेदवार मदन पौडेललाई अघि सारेको जिल्ला अध्यक्ष बद्री तिमल्सिनाले जानकारी दिए । प्रमुख पदमैकपिलवस्तुको शिवराज नगरपालिका मेयरका लागि स्थानीय युवा अजय थापा राप्रपाबाट उम्मेदवार पक्का भएका छन् । उनी २९ वर्षका भए । मेरो घोषणापत्र तयार हँुदै छ, उनले भने, तीन स को अभियान लिएर चुनावमा जाँदैछु । थापाले सुन्दर, सुरक्षित र समृद्ध नगर नारा तय गरेका छन् । जिल्लामा अहिले उम्मेदवार आकांक्षीमा युवा बढी देखिएका छन् । एमालेबाट कपिलवस्तुको बाणगंगा नगरपालिका ४ र ५ वडा अध्यक्षमा क्रमश: भीष्म भुसाल र गुणनिधि भुसालको नाम चर्चामा छ । दुवै जना आफूले जितेमा नगरमा आर्थिक, सामाजिक र पर्यटन विकास हुने भन्दै घरदैलो गरिरहेका छन् । कांग्रेसबाट बुद्धभूमि नगरपालिका २ वडा अध्यक्षमा सुरजप्रताप राणाले दाबी गरेका छन् । मेलै टिकट पाउने पक्का छ, उनले भने, जितेमा युवालाई जीविकोपार्जन सिकाउँछु । माओवादी केन्द्रबाट पनि महराजगन्ज नगरपालिका मेयरमा ३३ वर्षीय विजयप्रकाश जयसवाल पक्का देखिन्छन् । शिवराज नगरपालिका मेयरमा माओवादीबाट युवा प्रकाश पौडेलले टिकट पाउने भएका छन् । राष्ट्रिय जनता पार्टी (राजपा) बाट पनि युवालाई उम्मेदवार बनाउन दबाब छ । रविदत्त मिश्र र मिर्जाअरसद वेगले शिवराज र कृष्णनगर नगरपालिका मेयरमा चाहना राखेका छन् । वडामा धेरैसर्लाहीमा पनि युवा आकांक्षीको संख्या उल्लेख्य छ । समाज परिवर्तन गर्ने जाँगर, प्रविधिमा पहुँच र समाजमा छवि नबिग्रिएका युवा यसपटक उम्मेदवार हुने रुचि राखेर राजनीतिमा प्रवेश गरेका हुन् । यद्यपि अधिकांश युवा आकांक्षीले यसपटक वडा तहमा सीमित हुनुपर्ने अवस्था छ । मेयर र उपमेयरमा पुरानै अनुहारको बढी चर्चा छ । पुराना राजनीतिक दलमा इतिहास, योगदान र लगानी भएका अधबैंसेकै बोलवाला भएकाले नगर वा गाउँ पालिकाको नेतृत्वमा युवा सहभागिता मुस्किल बनेको हो । वडा तहमा भने अधिकांश दलबाट युवा नै उम्मेदवार हुने निश्चितजस्तै छ । एमाले अध्यक्ष रेवती पन्तले वडा तहमा युवाकै बोलवाला हुने बताए । हाम्रो पार्टीले अधिकांश वडामा युवा उम्मेदवारलाई सिफारिस गरेको छ, उनले भने, मेयरउपमेयरमा भने युवा उम्मेदवार कम हुने स्थिति छ । पढेका, प्रविधि बुझेका र अग्रज राजनीतिकर्मीको काम गराइबाट असन्तुष्ट युवाको स्थानीय तहमा प्रवेशले परिवर्तन हुने अपेक्षा मतदातामा छ । पुराना नेता गन्हाइसकेकाले युवाको पक्षमा जनमत छ, युवा व्यवसायी बिगु चौधरीले भने, समाजले युवा पुस्ताको काम हेर्न खोजेको छ । काम गरेर देखाउन सके अर्काे चुनावमा प्रमुख पदमै युवा उम्मेदवारको बाहुल्य हुन्छ । अघिल्लो चुनावमा उमेर नपुगेर भोट हाल्न नपाएका लालबन्दी नगरपालिकाका सुशील चालिसे यस वर्ष वडा अध्यक्षमा उम्मेदवार हुन कस्सिएका छन् । साबिक कविलासी गाविसका पूर्वउपाध्यक्ष जयकरण राय यसपालि भतिजा सियारामलाई वडामा उठाउने तयारीमा छन् । मेयरउपमेयरमा कमगाउँपालिका प्रमुखउपप्रमुख र मेयरउपमेयर पदमा मुलुकको परिवर्तनमा महत्त्वपूर्ण योगदान पुर्याउने युवालाई दलले उपेक्षा गरेको देखिन्छ । मकवानपुरस्थित हेटांैडा उपमहानगर र थाहा नगरपालिकामा मेयरउपमेयरमा ४० वर्ष पार गरेकालाई उम्मेदवार बनाउने तयारी छ । कांग्रेस र एमालेले नगरमा शनिबारसम्म उम्मेदवार टुंग्याएका छैनन् । प्रमुख दलले उपमहानगरपालिकाका केही वडामा युवालाई अध्यक्षका उम्मेदवार बनाएका छन् । हेटौंडा १ मा कांग्रेसले ३१ वर्षीय सविन न्यौपानेलाई उम्मेदवार वनाएको छ । एमालेले हेटांैडा ५ वडाध्यक्षमा ३३ वर्षीय ईश्वर ढुंगानालाई उम्मेदवार तोकेको छ । जिल्लाका ८ गाउँपालिकामध्ये कैलाश गाउँपालिकाका प्रमुख पदका अधिकांश उम्मेदवार युवा छन् । कांग्रेसले लोकबहादुर मोक्तान, एमालेले टंक मोक्तान, नयाँ शक्तिले अविरल लामाको नाम पक्का गरेका छन् । कांग्रस पूर्व जिल्ला अध्यक्ष माइकल रामचन्द्र अर्यालले भने राजनीतिक तहमा प्रभाव पारेको युवा नभएकाले दलले प्रमुख पदमा अवसर नदिएको बताउँछन् ।"
आकांक्षी ओइरिँदा छनोट जटिल,"पर्वत उम्मेदवार मनोनयनको मिति आउन अब ३ दिन मात्रै बाँकी रहँदा जिल्लामा प्रमुख दललाई आकांक्षीको भीड व्यवस्थापन गर्नै हम्मे परेको छ । आकांक्षी धेरै भएकैले कांग्रेस, एमाले र माओवादी केन्द्रले गाउँनगरपालिका प्रमुखउपप्रमुखका उम्मेदवारको टुंगो लगाउन सकेका छैनन् । कांग्रेसले दुई नगर र पाँच गाउँपालिकाका अधिकांश वडामा उम्मेदवार टुंगो लगाए पनि गाउँनगरपालिकाका प्रमुख र उपप्रमुख छान्न नसकेको क्षेत्रीय सभापति सुमन तिवारीले बताए । दुई नम्बरका सबै वडाको सकियो, उम्मेदवार छनोट समितिका संयोजक धनबहादुर थापाले भने, प्रमुखका दाबेदार छान्न समस्या पर्यो । एमाले जिल्ला अध्यक्ष पदम गिरीले प्रमुखउपप्रमुखबाहेक केही वडाको मात्रै टुंग्याउन बाँकी रहेको बताए । सात तहका ६१ मध्ये ३ वडामा अझै उम्मेदवार चयन हुन नसकेको उनको भनाइ छ । वडाको आज (शनिबार) बेलुकासम्म टुंगिन्छ, उनले भने, गाउँनगर प्रमुख र उपप्रमुखको आइतबार बेलुकासम्म टुंग्याउने गरी काम गर्दै छौं । माओवादी केन्द्रले उम्मेदवार टुंगो लगाउन छलफल तीव्र पारे पनि सहमति हुन नसकेको जनाएको छ । जिल्ला संयोजक कृष्ण पराजुलीले बिहादी गाउँपालिकाबाहेकमा उम्मेदवार टुंगो नलागेको बताए । तालमेल तयारीमा एमालेमाओवादी पर्वतमा एमाले र माओवादी केन्द्र स्थानीय चुनावमा तालमेल गर्ने तयारीमा छन् । केन्द्रका एक नेताका अनुसार दुई नगरपालिका र पाँच गाउँपालिकामा उपमेयर तथा दुई गाउँपालिकामा मेयर लिने गरी माओवादी सहमतिका लागि छलफलमा व्यस्त छ । कुस्मा र फलेबास नगरपालिकामा उपमेयर हामीलाई दिने सहमति भएको छ, उनले भने, दुई गाउँपालिकामा मेयरसहित बाँकीमा उपमेयर हामीले लिएर एमालेलाई सघाउने तयारी हुँदै छ । नेतृत्वका लागि रस्साकस्सी बागलुङमा कांग्रेसले प्रमुख पदमा अझै उम्मेदवार टुंगो लगाउन सकेको छैन । आकांक्षी धेरै भएकाले बागलुङ, गलकोट र जैमिनी नगरपालिका तथा केही गाउँपालिकामा प्रमुख र उपप्रमुख उठाउने व्यक्ति छान्न मुस्किल परेको पार्टीले जनाएको छ । पार्टीमा योगदान गरेका नेता धेरै भएकाले नेतृत्वका लागि चाहना देखाउनु स्वाभाविक भएको पार्टी जिल्ला सचिव नवराज पौडेलले बताए । जिल्लाबाट टुंगो लाग्न सक्ने सम्भावना कम छ, त्यसैले अब केन्द्रमा नाम पठाएर छान्छौं, उनले भने । एमाले र माओवादी केन्द्रले पनि उम्मेदवार टुंगो लगाउन सकेका छैनन् । धेरैले आकांक्षा देखाएकाले सहमति जुटाउन समय लागेको एमाले जिल्ला अध्यक्ष इन्द्रलाल सापकोटाले बताए । कांग्रेसका उम्मेदवार तयाररुकुममा कांग्रेसले पहिलो चरणको निर्वाचनका लागि ६ वटा स्थानीय तहका उम्मेदवार टुंग्याएको छ । पार्टीले ६ नम्बर प्रदेशमा परेका ३ नगर तथा ३ गाउँपालिकाका उम्मेदवार छनोट गरेको हो । उम्मेवार छान्न गठित कार्यदलका संयोजक तथा जिल्ला सभापति प्रेमप्रकाश ओलीका अनुसार मुसीकोट नगरपालिकामा महेन्द्र केसीलाई प्रमुख र हिमकुमारी मल्ललाई उपप्रमुख, चौरजहारी नगरपालिकाको प्रमुखमा बलवीर गोसाई र उपप्रमुखमा मनीषा भण्डारी तथा आठबीसकोट नगरपालिकाको प्रमुखमा धीरेन्द्र बटाला र उपप्रमुखमा अनिता बुढालाई उठाउने निर्णय भएको छ । यसैगरी सानीभेरी गाउँपालिकाको अध्यक्षमा गोरखप्रसाद चन्द र उपाध्यक्षमा पुष्पा ओली, बाँफीकोट गाउँपालिकाको अध्यक्षमा जनककुमार वाँठा र उपाध्यक्षमा हीरा केसी तथा त्रिवेणी गाउँपालिकाको अध्यक्षमा देवबहादुर ओली र उपाध्यक्षमा देवी पुनलाई उम्मेदवार बनाउने निर्णय कांग्रेसले गरेको छ । दोस्रो चरण जेठ ३१ मा निर्वाचन हुने जिल्लाबाट पाँच नम्बर प्रदेशमा परेका तहमा भने जेठको पहिलो सातापछि मात्रै छनोट थालिने पार्टीले जनाएको छ । स्वतन्त्र उम्मेदवारीमुसीकोट नगरपालिकाको प्रमुखको टिकट पाउने आसमा रहेका टेकबहादुर पुनले स्वतन्त्र रूपमा लड्ने तयारी गरेका छन् । रुकुम उद्योग वाणिज्य संघका अध्यक्ष पुनले कांग्रेस पार्टीले हचुवाका भरमा उम्मेदवार छनोट गरेकाले आफू स्वतन्त्र उठ्न लागेको बताए। नगरपालिकामा १४ वटा वडा छन्, उनले भने, मिल्ने वडासँग मिलेर गइन्छ, नमिल्नेसँग अर्को अध्यक्ष उठाएर निर्वाचनमा लड्ने हो। राप्रपाले टुंग्यायोकाभ्रे राष्ट्रिय प्रजातन्त्र पार्टीले जिल्लाका सबै तहमा उम्मेदवार छनोट गरेको छ । नगरपालिकाको प्रमुख र उपप्रमुखमा बनेपामा अनन्तप्रसाद दाहाल र रूपा विष्ट, धुलिखेलमा मनसुमन श्रेष्ठ र रमा थापा, पनौतीमा आरजुकुमार केसी र अप्सरा विक, पाँचखालमा विष्णु गौतम र सुनीता दनुवार सापकोटा, मण्डनदेउपुरमा रामकृष्ण सापकोटा र नमोबुद्ध नगरपालिकामा भीमबहादुर लामा र भवानी उप्रेती उम्मेदवार छानिएका छन् । गाउँपालिकाको अध्यक्ष र उपाध्यक्षमा रोशीमा पशुपतिकुमार शाह र गंगामाया लामा, बेथानचोकमा कमलबहादुर लामा, महाभारतमा प्रकाश मोक्तान, खानीखोलामा चन्द्रबहादुर जिम्बा, चौरीदेउरालीमा गण्डिवराज गिरी र पवित्रा लामा, तेमालमा केशव तामाङ र भुम्लु गाउँपालिकमा नारायणदास उप्रेती छन् । १ सय ३५ मध्ये ५७ वडाअध्यक्षको नाम सर्वसम्मत टुंग्याएको र बाँकी १७ गतेसम्ममा टुंग्याइने पार्टी जिल्ला अध्यक्ष टुल्कु लामाले जानकारी दिए ।"
उम्मेदवार चयनमा गुट हाबी,"नवलपरासी नगरपालिकामा मेयरउपमेयर उम्मेदवार टुंगो लगाउन नसकेपछि कांग्रेस जिल्ला सभापति विष्णु लामिछाने क्षेत्रीय समितिबाट सिफारिस नामावली बोकेर राजधानी गएका छन् । ७ नगरपालिका र ५ गाउँपालिकामा कांग्रेसका ८१ भन्दा बढी आकांक्षी देखिएका छन् । पार्टी महामन्त्री डा शशांक कोइरालालाई जिल्लाको नेतृत्व छान्ने जिम्मा दिन उनी काठमाडौं गएका हुन् । उनीसँगै आकांक्षीसमेत निर्वाचनको चटारो छोडेर रातारात काठमाडौं पुगेका छन् । जिल्ला राजनीतिमा प्रभावशाली मानिने कांग्रेस केन्द्रीय सदस्य देवेन्द्रराज कँडेल र सांसद विक्रम खनाल दुवै जना केन्द्रमा देउवानिकट भए पनि जिल्लामा मिल्ती छैन । दुवै जना आकांक्षीका छुट्टाछुट्टै लिस्ट बोकेर हिँडेका छन् । तीन नेता उम्मेदवारका फरकफरक सूची बनाएर हिँडेपछि कांग्रेसको जिल्ला राजनीति तीन चिरामा विभाजित हुन पुगेको छ । जिल्ला नेतृत्व सभापति शेरबहादुर देउवा र नेता रामचन्द्र पौडेल खेमामा विभाजित भएपछि सर्वसम्मत निर्णय हुन नसकेको स्रोतको भनाइ छ । जिल्ला नेतृत्व र उम्मेदवार अकांक्षीलाई महामन्त्री कोइरालाले भेटे पनि कसैको पक्षमा खुलेर नबोलेको एक नेताले टेलिफोनमा जानकारी दिए । ती नेताका अनुसार कोइराला जिल्लाले नै नेतृत्व टुंग्याओस् भन्ने पक्षमा छन् । उनी आफू विवादमा आउन नचाहेको भन्दै नेता रामचन्द्र पौडेललाई भेट्न संकेत गरेको स्रोतले जनायो । जिल्ला सभापति लामिछानेले जिल्लाले उम्मेदवारको टुंगो लगाउन नसके केन्द्रमा पठाउनु भन्ने सर्कुलरअनुसार केन्द्रमा जिम्मा लगाउन आएको दाबी गरे । एमालेमा हानथाप एमाले जिल्ला कमिटीमा पनि चरम गुटबन्दी छ । उसले गैंडाकोट र मध्यविन्दुबाहेक ५ नगरपालिका र केही गाउँपालिकामा उम्मेदवार छान्न सकेको छैन । जिल्ला नेतृत्व अध्यक्ष केपी ओली र नेता माधव नेपाल खेमामा विभाजित भएर आआफ्नो पक्षलाई टिकट दिलाउन हानथापमा लागेकाले टुंगो लगाउन नसकेको एक नेताले जानकारी दिए । केन्द्रीय सदस्य तिलक महत, उपाध्यक्ष तथा सांसद जीवन श्रेष्ठ, पार्टी अध्यक्ष रोशन गाहमगर ओली खेमामा देखिएका छन् । बहुमत जिल्ला सदस्यसहित सांसद कृष्ण पौडेल नेपाल खेमामा रहेको पार्टी स्रोतको भनाइ छ । माओवादी र राप्रपाले उम्मेदवार तोके जिल्लामा पहिलो चरणमा निर्वाचन हुने तय भएका तहमा माओवादी केन्द्र र राप्रपाले प्रमुख पदमा शनिबार उम्मेदवार टुंगो लगाएका छन् । माओवादीबाट गैंडाकोटको मेयरमा दुर्गा ढुंगाना, उपमेयर पार्वती आचार्य, देवचुलीको सत्यनारायण भुसाल, प्रेमा खनाल, मध्यविन्दुको मेयरमा सुष्मा खनाल, उपमेयरमा चूडाबहादुर आलेलाई उम्मेदवार बनाउने निर्णय छ । त्यसैगरी पहाडि हुप्सेकोट गाउँपालिका प्रमुखमा चन्द्र थापा र विमला सिग्देल, विनयी त्रिवेणीमा कृष्ण पाण्डे र रन्जु अधिकारीलाई उम्मेदवार बनाउने भएको छ । राप्रपाले मध्यविन्दुको मेयरमा नन्दप्रसाद आचार्य, उपमेयरमा छोटु हरिजनलाई उम्मेदवार बनाउने निधो गरेको जिल्ला अध्यक्ष ओमराजा सिंहले बताए ।वडा तहमा युवाप्रमुख दलले वडा तहमा युवा उम्मेदवार अघि सारेका छन् । कांग्रेसले कावासोती १३ मा २८ वर्षीय विनोद रानालाई सर्वसम्मत रूपमा अध्यक्षको टिकट दिएको छ । एमालेले समेत पुराना नेता आकांक्षी हुँदाहुँदै भोजबहादुर गुरौलाई अघि सारेको छ ।"
एउटै गाउँ दुई प्रदेश,"रुकुम स्यालापाखा२, भुरुंगाका गणेश रावल अन्य गाउँलेसँगै दसपटक जति तात्कालिक जिल्ला विकास समिति धाए ।जिल्लामा क्रियाशील राजनीतिक दलको सहमतिमा स्थानीय तह पुन:संरचना प्राविधिक सहयोग समितिले गरेको निर्णय सच्याउन आग्रह गर्दै भुरुंगावासीका तर्फबाट ज्ञापन बुझाए । तर, स्यालापाखाको ३ र ४ बाहेक अन्य वडालाई सिस्ने गाउँपालिकामा समावेश गर्ने निर्णय सच्याउन नसकेपछि अन्तत: एउटै गाउँ प्रदेश नम्बर ५ र ६ मा विभाजित हुन पुगेको छ । रावल प्रदेश ५ को सिस्ने गाउँपालिकाको ८ नम्बर वडावासी भए । पायक पर्ने र सुगम हुने भन्दै उनीहरूले स्थानीय तहको संख्या तथा सिमाना निर्धारण गर्दा भुरुंगासहितको भागलाई प्रदेश ६ को मुसीकोट नगरपालिकामा गाभ्न माग राखेका थिए । उतिबेला माग सम्बोधन नभएपछि निराश उनीहरूलाई पछिल्लो मन्त्रिपरिषद् निर्णयले थप चिन्तामा पारेको छ । प्रदेश फरक भएकैले एउटै गाउँका बासिन्दा कोही पहिलो चरण वैशाख ३१ त कोही दोस्रो चरण जेठ ३१ मा मतदान गर्दै छन् । पहिल्यै हामीलाई नजिक र पायक पर्ने ठाउँमा पारियोस् भन्दाभन्दै बेवास्ता गरियो, रावल भन्छन्, अहिले आएर त पूरै प्रदेश नै टाढा पुर्याइयो । संघीयताका कारण आफूहरू समस्यामा परेको रावलको बुझाइ छ । साबिक स्यालापाखाको २ र ३ नम्बर जोडिएका वडा हुन् । बीचमा रहेको सानो खोलाले दुई वडा र गाउँको सिमाना छुट्याएको थियो । वारपार अर्मपर्म चल्ने उक्त गाउँ अब दुई प्रदेशमा भाग लागेको छ । वैशाख १३ को मन्त्रिपरिषद् बैठकले पुथाउत्तरगंगा, भूमे र सिस्ने गाउँपालिकालाई ५ नम्बर प्रदेशमा कायम गरिएपछि भुरुंगावासी मात्रै होइन, साबिक स्यालापाखाका ३ र ४ वडाबाहेक १६ गाविसका सर्वसाधारण अन्योलमा छन् । कसैले यो निर्वाचन प्रयोजनका लागि मात्रै हो भन्छन्, कसैले सिमाना नै छुट्टिसक्यो भन्छन्, हामी अलमलमा छौं, सिस्नेगाउँपालिका(३ का देवबहादुर खत्रीले भने, अब समन्वय समितिको काम कसले र कहाँबाट गर्ने होला ? ५ नम्बर प्रदेशमा परेको क्षेत्र अर्कै जिल्लासँग मिलाउने वा रुकुमले नै समन्वय गर्नेमा अन्योल छ ।"
केन्द्रीकृत घोषणापत्र,"हुन त हामीकहाँ घोषणापत्र पढेर त्यही आधारमा दल र उम्मेदवारलाई मत दिने जमात धेरै कम छ । अधिकांशले पहिलेदेखि आस्था राख्दै आएको पार्टी र केहीले उम्मेदवार हेरेर मत हाल्ने गरेको देखिन्छ । विगतमा चुनावका बेला ल्याइने घोषणापत्र वा प्रतिबद्धता कार्यान्वयनमा दलहरूमा इमानदार हुने नगरेकाले पनि मतदाताले उति विश्वास गरिहालेको पनि पाइँदैन । यस्तो अवस्थामा मत प्रभावित गर्न घोषणापत्र वा प्रतिबद्धतापत्रले उल्लेख्य भूमिका खेल्न नसक्ला । तर त्यसो भन्दैमा जिम्मेवार राजनीतिक दलहरूले हचुवाका भरमा अपत्यारिला आश्वासन मात्रै बाँडिरहनु राम्रो होइन । यसले उनीहरूलाई अलोकप्रिय बनाउन सक्छ । त्यसैले दलहरूले यथार्थको धरातलमा आधारित प्रतिबद्धता जनसमक्ष लैजानुपर्छ । दलहरूले कुन तहको चुनाव हो, त्यसको क्षेत्राधिकार के हो भन्ने पनि हेक्का राख्नुपर्छ । स्थानीय तहको क्षेत्राधिकार बाहिरका विषय समटेर तयार गरिएको घोषणापत्रले मतदातामा अलमल पनि पैदा गर्छ ।"
संशोधनको कसरत र चुनाव,संविधानले काममा स्वीकार्यता र प्रयोगमा वैधता प्राप्त गर्ने महत्त्वपूर्ण अवसर बनिराखेको छ । कसैको दम्भ र अहंकार तुष्टिका लागि यो अवसर गुम्न दिनु हुँदैन । नेताका बन्द कोटरीबाट उत्पादन हुने विचार तात्कालिक प्रयोग र स्वार्थकेन्द्री हुन्छ । समाजले विवेकपूर्ण र दीर्घकालीन बाटो खोज्छ । हामी अहिले त्यही बाटोको प्रतीक्षामा छौं ।
"थिन्ले, क्याराभान र कर्णाली","थिन्लेले कर्णालीमा बाटो बनेको हेर्न पाएनन् । साँघुरो बाटोबाट चिप्लिएर एकाएक एउटा याक तालमा खसेको आङ जिरिंग पार्ने दृश्य क्याराभान फिल्म हेर्नेले बिर्सनै सक्दैनन् । एक वर्षअगाडि साँघुरो बाटोमा घोडामा बसेका थिन्लेले खच्चडले धकेलेपछि भीरबाट लडेर मृत्युवरण गरे । यो कुनै फिल्मको दृश्य थिएन । अब पनि विकासको सपना मात्रै देख्ने कि केही काम गर्न अगाडि बढ्ने ? वीरेन्द्र सुवालव्यासी, महाकालीस्थान, भक्तपुर"
सत्तापक्ष निर्वाचन नगराउन खोज्दै छ,"स्थानीय तहको निर्वाचनबारे अझै अन्योल छ । तपाईंको विचारमा यो हुँदै छ कि टर्दै छ ? हामी चुनाव गर्नुपर्छ भन्ने पक्षमा छौं । चुनाव हुन्छ भनेरै खटिइरहेका छांै । तर सत्तापक्षका गतिविधिका कारण चुनाव हुनेनहुने अन्योल जनतामा छाएको छ ।के कारणले यस्तो स्थिति आएको हो ?हामीले चुनाव गर्नुपर्छ भन्दै आएका थियौं । सरकारले निर्वाचन आयोगको परामर्श लिएर वैशाख ३१ मा एकै चरणमा चुनाव गर्ने भन्ने निर्णय गर्यो। प्रधानमन्त्रीले त जेठमा दुई चरणमा चुनाव गर्ने भनेर प्रस्ताव गर्नुभएको कुरा सञ्चार माध्यममा आएको थियो । तर सत्तापक्षको प्रमुख घटक नेपाली कांग्रेसले दुई चरणमा हुँदैन, एकैदिन गर्नुपर्छ भनेकाले सरकारले वैशाख ३१ को मिति तय गरेको हो । त्यसपछि प्रधानमन्त्रीले वैशाख ३१ मै चुनाव गर्छु, म मरे पनि गर्छु भन्ने शब्दसमेत प्रयोग गर्नुभयो । अनि निर्वाचन हुने रहेछ भन्ने लागेर हामी मधेसदेखि हिमालसम्म निर्वाचनमा चुर्लुम्म डुब्यौं । तर यही क्रममा सरकारले हठात् निर्वाचन सार्ने र चरणचरणमा गर्ने घोषणा गर्यो । यो गरिरहँदा सरकारले हामीसँग छलफल र सोधपुछ गरेन । जेठ ३१ गतेको निर्वाचनको तिथि तोकिसकेपछि धेरै प्रश्न उठे । दुई चरणको चुनावमा किन यति लामो ग्याप ? वैशाख ३१ चुनावपछि मतगणना गरिहाल्ने कि मतपेटिका अर्को चुनाव नभएसम्म राखिरहने ? संविधानमा जेठ १५ मा बजेट ल्याउनुपर्ने बाध्यता छ, त्यसलाई के गर्ने ? खरिदार, सुब्बासमेत सरुवा गर्न नहुने, नयाँ नियुक्तिसमेत गर्न नपाइने गरी निर्वाचन आचारसंहिता लागेका बेलामा सरकार परिवर्तनको कुरा पनि गाइँगुइँ बाहिर आयो । त्यति मात्र होइन, जेठ ३१ गते रमजानको समय परेको छ । रमजानका बेला पारेर कसरी चुनावको मिति तोकियो ? एकपटक गिरिजाप्रसाद कोइरालाले २०५१ को मध्यावधि चुनावको घोषणा भएको बेला ठूलो एकादशी परेछ । त्यसैले सर्वोच्च अदालतको समेत राय लिएर मिति परिवर्तन गरिएको थियो । निर्वाचन तोकेर कार्यक्रमहरू प्रकाशित भएपछि, गाउँपालिका, नगरपालिकाको संख्या र सिमाना परिवर्तन गर्ने कुरा बाहिर आए । यी सबै कुराले जनतामा अन्योल उत्पन्न गराएको छ । यसबाट चुनाव हुन्छ कि हँदैन भन्ने प्रश्न उठेको हो ।असन्तुष्ट राजपा, संघीय फोरमलगायतका दलहरूलाई चुनावमा ल्याउनकै लागि यो सबै गरिएको होला, यसमा धेरै शंका गर्नुपर्ने कारण छ र ?निर्वाचनमा बढीभन्दा बढी दलहरूलाई सहभागी गराउनुपर्छ । संविधानको स्वीकार्यताका क्रममा उनीहरूलाई समावेश गराउने कोसिस गर्नुपर्छ भन्ने कुरामा हाम्रो विमति छैन । सम्मानका साथ सबै मित्रलाई प्रक्रियामा ल्याउनुपर्छ । तर यसको अर्थ संविधानको मूल्यमान्यतालाई ख्याल राख्ने कि नराख्ने ? उदाहरणका लागि निर्वाचनको मिति र सम्पूर्ण प्रक्रिया सुरु गरेर मतदाता नामावली संकलन गर्ने, जुन एकाइको चुनाव गर्ने हो, त्यसको सीमा र संख्या नै परिवर्तन गर्ने संसारमा कहीं हुने कुरा हो यो ? स्थानीय तहको सीमा, संख्या टुंगो लगाएर चुनाव गर्ने गरी उपप्रधानमन्त्रीको संयोजकत्वमा एउटा कार्यदल पनि बनेको छ, जसमा एमाले प्रतिनिधि पनि छलफलमा गएका छन् । के अब स्थानीय तहको संख्या, सीमा बदलेर दोस्रो चरणको चुनावमा जान एमाले सहमत भएको हो ?हाम्रो सहमति छैन । हामी कार्यदलमा सहभागी छैनौंै । सम्बन्धित मन्त्रीले कुरा गर्न खोजेपछि हाम्रो दलका प्रतिनिधि त्यहाँ गएका हुन् । हामीसँग भएको सहमतिका आधारमा संसद्को अवरोध खुल्यो । त्यो सहमति भनेको ११ जिल्लाको मात्र स्थानीय तहको संख्या फेरबदल गर्ने भन्ने सम्बन्धमा गरिएको परिपत्र फिर्ता लिने भन्ने हो र त्यसपछि यो विषयमा जे गरिन्छ, प्रमुख प्रतिपक्षसमेतको सहमतिमा गरिन्छ भन्ने उहाँहरूको प्रतिबद्धता हो । चुनाव तोकेर निर्वाचनमा गर्न निर्धारित एकाइहरूको संख्या सिमाना फेरबदल हँदैन । यो निर्वाचनसम्बन्धी मूल्यमान्यताविपरीत हुन्छ । ११ जिल्ला मात्र होइन, अन्य सबै जिल्लामा जनसंख्याका आधारमा स्थानीय तहको संख्या बढाउने भन्ने कुरा पनि आएको छ । त्यसो भयो भने चाहिं एमाले सहमत हुन्छ ?हाम्रो यसमा पनि सहमति हँदैन । निर्वाचनअघि कुनै पनि सीमा, संख्या फेरबदल गर्न मिल्दैन । हामी निर्वाचनसम्बन्धी मूल्यमान्यताविपरीत जाँदैनौं । यदि देशभरकै एकाइहरूको संख्या, सीमा पुनरावलोकन गर्नुपर्ने आवश्यकता हो भने गर्न सकिन्छ, सिंगो देशभरिको स्थानीय तहको पुनरावलोकन गर्न सकिन्छ, तर निर्वाचनपछि मात्रै । निर्वाचनअघि गर्नु भनेको त हास्यास्पद नै हुन्छ । सामान्य अवस्थामा तपाईंले भनेको कुरा ठिकै होला तर अहिले केही असहज अवस्था रहेको र निरन्तर आन्दोलनरत दलहरू चुनावमा आउने संकेत देखिँदा सम्झौता गरेर जान सकिँदैन र ?गलत कुरा गर्नु हँदैन । परिपाटी पनि बसाउनुपर्छ । निर्वाचनसम्बन्धी मूल्यमान्यता भाँच्नु हुँदैन । निर्वाचनको मिति तोक्ने अनि मतदाता नामावली परिवर्तन गर्ने संख्या, सीमा नै फेरबदल गर्ने कुरा मान्य हुँदैन । सरकारले चुनावकै लागि सहज होस् भनेर संविधान संशोधन विधेयक ल्याएको छ, एमालेले त्यसको विरोध गरिरहेको छ, खास असन्तुष्टि के हो ? हामीले ५ वर्ष ८ महिना लगाएर संविधान बनायांै । व्यापक सहमतिका आधारमा संविधान बनाएका हांै । नेपालमा ९० प्रतिशतको हस्ताक्षरमा संविधान जारी भएको हो, जबकि छिमेकी भारतमा ६५ र अमेरिकामा ५२ प्रतिशतको मात्र समर्थनमा संविधान जारी भएको इतिहास छ । संविधानसभालाई संसद्मा रूपान्तरण गरियो । संसद् कायम राख्नुको अर्थ संक्रमणका कतिपय काम रूपान्तरित संसद्ले गरोस् भनेर हो । त्यसैले यो अवधिमा तीन तहको निर्वाचन गर्नुपर्छ, २०७४ माघ ७ सम्म संविधान कार्यान्वयन गर्नुपर्छ भनियो । तर हामी संविधान संशोधनको विवादमा लाग्यौं । हामीले सुरुमै पहिलो संशोधन नगरौं भनेका थियौं । एउटा खोल्नेबित्तिकै अरू कुरा आउँछन् भनेका थियौं । पहिलो संशोधन इच्छा नहुँदानहँदै गरियो । तीन तहको निर्वाचन सम्पन्न गरांै, अनि संशोधन गर्दै आवश्यकताअनुसार अघि बढ्न सकिन्छ, संविधान संशोधन गर्ने यो बेला होइन भनेका थियौं । तर यहाँ त के तरिका अपनाइयो भने संविधान जारी गर्दा महत्त्वपूर्ण निर्णायक भूमिका निर्वाह गर्ने प्रमुख प्रतिपक्षलाई बाहिर कुना पारेर संविधान स्वीकार्यताका नाममा संंशोधनका कुरा ल्याए । हामी अहिले पनि छलफलका लागि तयार छौं तर हामीलाई छलफलमा राखिएन । जस्तो अहिले नै पनि हामी भनिरहेका छांै, मधेसी मोर्चा र गठबन्धनका दल के गर्दा चुनावमा आउनुहुन्छ ? उहाँहरूको भनाइ के हो ? यो विषयमा हामी पनि सँगै बसेर छलफल गरौं न । तर हामीलाई छलफलमा राखिएन । उहाँहरू आफ्नो ढंगले काम गर्नुहुन्छ अनि हामीलाई खबर गर्न आउनुहुन्छ । जस्तो, अस्ति प्रधानमन्त्री क्याबिनेट बैठक रोकेर एमाले अध्यक्ष केपी ओलीलाई भेट्न जानुभयो भनेर प्रचार गरियो । तर उहाँहरूको क्याबिनेट बैठक त्यही एजेन्डा पारित गर्न बसेको थियो र उहाँ कुद्दै जानुभयो र हामीले यसो गर्न लाग्यौं भनेर सूचना मात्र दिनुभयो । यति गम्भीर कुरामा यसरी हुँदैन । केपी ओली प्रधानमन्त्री भएको बेलामा एकदिन शेरबहादुर देउवाजीसहितको कांग्रेसको डेलिगेसन बालुवाटार गएको थियो । म पनि त्यहाँ थिएँ । त्यसबेला उहाँहरूको माग थियो संविधान कार्यान्वयन गर्ने विधेयकहरू सामान्य अवस्थाका जस्ता होइनन्, त्यसैले क्याबिनेट बैठकबाट पारित गर्नुअघि मस्यौदाकै तहमा पनि प्रमुख विपक्षी दलसँग छलफल गरेर जानुपर्छ । तत्कालीन प्रधानमन्त्रीले यो जायज हो भन्दै कार्यदल बनाउनुभएको थियो । अहिले तिनै साथीहरू सरकारमा हुनुहुन्छ । अरू विधेयक त परै जाओस्, अहिले यति गम्भीर विषयमा संविधान संशोधन गर्ने विधेयकबारे पनि किन जानकारी गराउनुभएन ? अनि यो बेलामा आएर विधेयक पारित गर्न प्रतिपक्षले सहयोग गर्नुपर्छ भन्ने नैतिक अधिकार उहाँहरूमा छैन ।संविधान संशोधन नहुँदा तराई क्षेत्रमा त चुनाव हुन नसक्ने अवस्था देखियो, त्यसैले असन्तुष्ट दलहरूलाई सहमतिमा ल्याउन केही कम्प्रोमाइज गरिदिन सक्नुहुन्न ?सबैले केही न केही कम्प्रोमाइज गरेका छन् । हामीले संविधान जारी गर्दा कम्प्रोमाइज गरेकै हांै । नेपाली कांग्रेसले वेस्टमिन्स्टर मोडल भन्दै थियो तर सुधारिएको संसदीय व्यवस्था आयो, एमाले प्रत्यक्ष निर्वाचित प्रधानमन्त्री भन्दै थियो, उसले छोड्यो । माओवादीले प्रत्यक्ष निर्वाचित राष्ट्रपति छोड्यो । राप्रपाले, विजय गच्छदारजीको पार्टीलगायतले पनि संविधान जारी गर्न भूमिका खेले । केही समझदारी, सम्झौता गरेरै संविधान प्राप्त भएको हो । त्यसैले सबैले केही न केही कम्प्रोमाइज गरेका छन् भने मधेसी मोर्चा र गठबन्धनका साथीहरूले चाहिं सयमा सय नै हुनुपर्छ भन्ने ? संविधान संशोधन विधेयक पारित नभए मधेसी मोर्चा र गठबन्धनले चुनावमा भाग नलिने भनेका छन् । यही कारण चुनाव नै भएन भने ?चुनाव भएन भने के हुन्छ, एमालेलाई थाहा छैन । हामी यसका लािग जिम्मेवार छैनौं । सरकारले साह्रै गैरजिम्मेवारपूर्ण रबैया देखाएको छ । हामीसँग छलफल नै नगरी मोर्चाले जे भन्यो, त्यो पारित गराइदिन्छु भनेको छ । के आधारमा उभिएर पारित गराइदिन्छु भनेको हो ? मधेसी मोर्चा र गठबन्धनका साथीहरूलाई मेरो आग्रह छ, यो चुनाव सम्पन्न हुँदा मधेसी, जनजाति, महिला अधिकारसम्पन्न हुन्छन् । त्यसैले जनतालाई सबल बनाउने प्रक्रियामा उहाँहरूले पनि भाग लिनुपर्छ ।विपक्षी गठबन्धनमा एक तिहाइभन्दा बढी सांसद र सत्ता गठबन्धनमा दुई तिहाइ नपुग्ने अवस्थामा सांसदहरूलाई यतिउति पार्ने चलखेल हुँदै छ भन्ने पनि सुनिन थालेको छ नि ?हल्ला र चर्चा पनि छ । यस्ता सबै खेल गलत हुन् भनेर हामी लड्दै आएका छौं । त्यसैले कोही पनि यो खेलमा लाग्नुहुन्न होला भन्ने विश्वासमा छु। संशोधन विधेयक गलत छ, ठीक छैन भन्ने लागेको छ । त्यसैले यो विधेयक पराजित हुनुपर्छ भन्ने लाग्छ र पराजित गराउन हामी लाग्छौं ।बजेट जेठ १५ मा ल्याउनुपर्ने संवैधानिक बाध्यता रहेकाले बजेटपछि हुने निर्वाचनमा तपाईंहरूको सहभागिता हुन्छ कि हुँदैन ? यस मामिलामा तपाईंहरूले निर्वाचन आयोगलाई समेत आपत्ति जनाउनुभएको हो ? यस्तो स्थिति उत्पन्न हुने काम सरकारले किन गर्यो ? सरकारले हामीसँग छलफल गरेको भए उहाँहरूका अप्ठेराबारे सुझाव दिन्थ्यौं । प्रमुख प्रतिपक्ष भनेको वेटिङ सरकार हो र राज्यको प्रमुख अंग पनि । हामी सहयोग गर्छौं भनिरहेको अवस्थामा निर्वाचनलाई दोस्रो जेठ ३१ मा पुर्याउने निर्णय गर्यो । हामीले निर्वाचन आयोगलाई भनेका छौं वैशाख ३१ मा चुनाव भएपछि मतपेटिका के गर्छौ ? गणना गरेर अर्को चुनावमा गन्छौ भने त्यो निर्वाचनको मूल्यमान्यताविपरीत हुन्छ, मतगणतना नगरी मतपेटिका राख्न एक महिना के गर्छौ ? कहाँ राख्छौ ? अनि जेठ १५ गतेको संविधानको बाध्यात्मक व्यवस्थातर्फ किन ध्यान गएन ? बजेट ल्याउने जेठ १५ को मिति नै सार्ने चर्चा पनि छ नि ? जेठ १५ गते बजेटको घोषणा गर्ने कुरा एकदिनको सोचाइको परिणाम होइन । यो देशले भोग्नुपरेको लामो समयदेखिको समस्या संविधानमै राख्यो भने मात्र समस्या समाधान हुन्छ भनेर राखिएको थियो । त्यतिबेर दलहरूले राम्रो काम गरे भनेर प्रतिक्रिया प्राप्त भएको थियो । अब फेरि संशोधन गरेर बजेटको मिति सार्ने काम गलत हुन्छ, त्यसतर्फ लाग्नु हुँदैन । स्थानीय तहको चुनाव स्थगन गरेर एकै पटक प्रतिनिधिसभाको चुनाव पहिले गर्नेतिर दलहरू जाने हुन् कि भन्ने आशंकाबारे चाहिं के भनाइ छ ?स्थानीय तहको निर्वाचन हुनुपर्छ र माघ ७ सम्म प्रदेश र प्रतिनिधिसभाको चुनाव पनि सम्पन्न हुुनुपर्छ । तर सत्तापक्ष निर्वाचन नगराउन खोजिरहेको छ । उहाँहरूको व्यवहारले त्यो देखाइरहेको छ । उहाँहरूले आफू चुनावका पक्षमा रहेको जनतालाई कन्भिन्स गर्नुपर्यो । कुरा बोलीले होइन, व्यवहारमा देखाउनुपर्यो । वैशाख ३१ गते गर्ने भनिएको चुनाव दुई चरणमा सारेर उहाँहरूले नै यो अवस्था ल्याउनुभयो ।हरेक राजनीतिक जटिलताका बेलामा सत्ताको कुरा जोडिन्छ । यसपटक पनि भावी सरकार र गठबन्धनका केही कुरा जोडिएकाले यस्तो अन्योलको अवस्था आएको हो ?हामीले पनि यो कुरा सुनेका छौं । खरिदार र सुब्बा परिवर्तन गर्न नमिल्ने बेलामा सरकार नै बदल्ने कुरा छ । तर एमालेले प्रस्टै भनिदिएको छ, हामीलाई सरकारसँग कुनै सरोकार छैन । हामी तीन तहको निर्वाचन २०७४ माघसम्म हुनुपर्छ भन्नेमा अविचलित छौं । जसले त्यो काम गर्छ, त्यसलाई सहयोग रहन्छ । त्यतिबेलासम्म हामी सरकारतर्फ आँखा लगाउँदैनौं । नयाँ प्रतिनिधिसभाको चुनावपछि जनमत लिएर ढुक्कै पाँच वर्ष सरकार चलाउने गरी आउँछांै ।छिमेकी देशहरूको चासो पनि जोडिएकाले चुनावमा जटिलता आइरहेको हो ?छिमेकीहरूले अलि बढी चासो देखाउनुहुन्छ । हाम्रो मामिलामा जेजति कुरा बोलेको बाहिर पढ्न, सुन्नमा आउँछ, उहाँहरूका बारेमा हामीले चाहिं त्यस्तो बोल्ने हो भने उहाँहरूलाई पच्छ कि पच्दैन ? केही मित्रहरू छिमेकीहरूका दूतावासमा छलफल गरेको सुन्छु, पढ्छु । त्यो गलत हो । छिमेकीहरूले सबैलाई मिलाउनुहोस् है भन्दै उपदेश दिएको पनि सुन्छु, त्यो पनि गलत हो । तर मलाई गाउँघरका जनताले सिकाएको एउटा कुरा सधैं सम्झना आउँछ आफ्नो थैली दह्रो राख्नु, अर्कोलाई चोर नलगाउनु । आफ्नो घरभित्र झगडा गर्यो भने छिमेकीले झ्यालबाट चियाएर उपदेश दिने अवसर पाउँछ । केही छिमेकीहरूको संविधान नबनोस् भन्ने धारणा थियो । तर यहाँ जिम्मेवार दलहरू मिल्दा संविधान बन्यो । त्यसैले हामी मिल्यौं भने हाम्राबारेमा कसैले केही भन्न सक्दैन । देशको साझा विषयमा जिम्मेवार दलहरू मिलेर जानुपर्छ ।"
हवाईयात्राका हैरान क्षणहरू,"अवसर र चुनौतीयसरी २५ वर्ष नपुग्दै हवाईसेवाका सबै पक्षको पाँच सय प्रतिशतले वृद्धि हुनु भनेको ठूलो उपलब्धि र अवसर हो भने त्यत्तिकै ठूलो चुनौती पनि । चुनौती यसकारण कि, सरकारको हवाई नीतिले नै अवलम्बन गरेको अर्को पक्ष हवाई यातायात पूर्वाधारहरू जस्तै विमानस्थल, विमानस्थल क्षेत्रभित्र पर्ने सडक, रेलमार्ग, टर्मिनल भवन, सञ्चार तथा उड्डयन सहायक उपकरणहरू, वायुयानको मर्मतसम्भारजस्ता पूर्वाधारको विकास तथा सञ्चालन गर्दा स्वदेशीविदेशी निजी क्षेत्रको लगानीलाई खुला गरिनेछ भनिए पनि यस क्षेत्रमा कुनै प्रगति हुन सकेन । परिणामस्वरूप हवाई उडान अप्रत्याशित रूपमा बढ्दै जानु र त्यसको अनुपातमा भौतिक पूर्वाधारको विकास र विस्तार हुन नसक्दा नेपाली हवाई क्षेत्रले एक किसिमको असन्तुलन र विमानस्थलहरूमा अत्यधिक चाप बेहोर्नुपरेको छ । निजी क्षेत्रको सहभागितामा विश्वको हवाईसेवाले ठूलो फड्को मारिसकेको कुरालाई समेत मनन गरी यस नीतिलाई हामीले पनि व्यावहारिक रूपमा उतार्ने प्रयास गर्नपर्ने थियो तर यसतर्फ हामी पूर्ण असफल रह्यौं । हवाईसेवाको भौतिक पूर्वाधार विकासमा सरकारबाट निजी क्षेत्रको प्रवेशका लागि प्रयासै नभएको भने होइन । धरानमा निजी क्षेत्रको सहभागितामा विमानस्थल निर्माणका लागि सरकारले प्रस्ताव माग गर्दा कुनै प्रस्ताव आएन । रामेछाप वा फाप्लु विमानस्थललाई निजी क्षेत्रको एक नमुना विमानस्थलका रूपमा प्रवद्र्धन गर्ने मनसायले प्राधिकरणले आवश्यक तयारी गर्दागर्दै स्थानीय दबाबले प्राधिकरणले आफ्नै खर्चमा कालोपत्रेलगायत अन्य थप भौतिक पूर्वाधारको व्यवस्था गर्नपर्यो । २० वर्षदेखि चर्चामा रहेको निजगढको दोस्रो अन्तर्राष्ट्रिय विमानस्थललाई बुट मोडेलमा निर्माण तथा सञ्चालन गर्न भएका प्रयास पनि निरर्थक रहे । विवादमा पर्ने डरले पनि निर्णायक तहबाट ठूल्ठूला निर्णय गर्न हिचकिचाउने प्रवृत्ति देखियो । त्रिभुवन विमानस्थलको विस्तार, विकास र सञ्चालन निजी क्षेत्रबाट गराउनेबारे लगानी बोर्डमार्फत भएको प्रयास पनि विवादमा आएपछि बीचैमा टुंगिएको सबैलाई अवगतै छ । प्राधिकरणले हप्तामा एक वा त्यसभन्दा कम उडान हुने दुर्गम क्षेत्रका साना विमानस्थलको सञ्चालन, विकास र विस्तार कार्यमा हवाई नीतिको प्रावधानअनुरूप स्थानीय निकायलाई सहभागी गराउने मनसायले सामुदायिक विमानस्थलको अवधारणा ल्याई सामुदायिक विमानस्थल सञ्चालन निर्देशिका, २०६८ समेत तयार गरी सरकारको स्वीकृतिका लागि पठाएको विषयमा पनि कुनै निर्णय हुन सकेन । नेपालमा विमानस्थल निजीकरण प्रयास सफल हुन नसक्नुको मुख्य कारण निजी क्षेत्रप्रति कर्मचारीतन्त्रको विश्वासको कमी हो । अहिले संक्रमणकाल छ, सरकार कमजोर छ, यस्तो अवस्थामा निजी क्षेत्रले चलखेल गर्ने अवसर पाउँछ र विमानस्थल निजीकरण सफल हुँदैन भन्ने धारणा देखिन्छ । यसबाहेक ठूला लगानीका क्षेत्रमा नेपालको निजी क्षेत्र सक्षम भइसकेको छैन, नेपाली निजी क्षेत्रले त सरकारले बनाइदिएको संरचनामा तर मार्ने काम मात्र गर्छन्, आफैं जोखिम मोल्न चाहँदैन भन्ने सोचाइ र मनस्थिति प्रशासनतन्त्रको उपल्लो तहमा रहेको पाइन्छ । तसर्थ निजी क्षेत्रलाई प्रोत्साहनका लागि कर भन्सार छुटलगायतका सुविधा प्रदान गरी अनुकूल वातावरण बनाउने काममा सरकार उदासीन देखियो । तापनि हवाई सेवामा निजी वायुसेवा कम्पनीहरूले विद्यमान जोखिमका बाबजुद लगानी गरी उपलब्ध गराई आएको सेवालाई कतैबाट सही मूल्यांकन भएको पाइँदैन । हवाईसेवामा आज बेहोर्नुपरेको समस्याको अर्को महत्त्वपूर्ण कारण चालु परियोजनाहरू समयमा सम्पन्न हुन नसक्नु हो । २० वर्षअघि निजगढमा प्रस्तावित दोस्रो अन्तर्राष्ट्रिय विमानस्थल कथामै सीमित रह्यो । सन् २०१६ सम्ममा सम्पन्न भइसक्नुपर्ने त्रिभुवन विमानस्थलको सुधार र विस्तार कार्य अलपत्र अवस्थामा छ । २०१८ सम्ममा बनिसक्नुपर्ने गौतम बुद्ध अन्तर्राष्ट्रिय विमानस्थलको प्रगति पनि निराशाजनक छ । सार्वजनिक खरिद ऐन नियममा इपीसी कन्टयाक्ट्र बारेमा स्पष्ट व्याख्या नभएर अन्योलमा परेको पोखरा अन्तर्राष्ट्रिय विमानस्थल परियोजना चिनियाँ ऋण सहयोगले समेत हात झिक्ने स्थिति आएपछि तत्कालीन मन्त्रिपरिषद्बाट निकासा दिएको तीन वर्षभन्दा बढी अन्तरालपछि २०७३ वैशाख १ गते शिलान्यास भएर पनि हालसम्म निर्माणकार्य सुरु हुन सकेको छैन । निष्कर्ष यी भए हवाई यातायातका कुरा । सडक यातायातको कथा पनि यसभन्दा फरक नहोला । यस्तो परिस्थितिका लागि कसलाई दोषी मान्ने ? अन्य देशमा चुस्तताका साथ काम गर्ने यी विदेशी ठेकेदार नेपालमा मात्र किन असफल हुन्छन् र काम गर्न नसकी भाग्नुपर्ने अवस्था आउँछ ? नेपाली कामदार वा नेपाली सबकन्ट्रयाक्टर हरूको कमजोरीका कारणले यस्तो भएको हो कि ? देशको संक्रमणकालीन अवस्था, सरकारी कार्यपद्धति, नीतिनियमको कमजोरी, झन्झटिलो र लामो निर्णय प्रक्रिया, प्रशासनतन्त्र वा राजनीतिक नेतृत्वको कमजोरी के कारणले हाम्रा विकास परियोजनाहरू समयमै सम्पन्न हुन्न ? सरकारले गम्भीर रूपमा विश्लेषण गर्न आवश्यक छ । सञ्चारजगत्ले पनि नकारात्मक पक्षलाई मात्र प्रकाशमा नल्याई अनेकौं बाधा, समस्या र चुनौतीका बाबजुद विमानस्थल र विमानस्थल कर्मचारीहरूले कसरी डटेर आफ्नो जिम्मेवारी पूरा गरिरहेका छन् भन्ने विषयलाई पनि प्रकाशमा ल्याउँदा राम्रो होला । मानन्धर नागरिक उड्डयन प्राधिकरणका पूर्वमहानिर्देशक हुन् ।"
कुपोषणले बालिकाको मृत्यु,"कोपिलाले भने स्थानीय स्वास्थ्य संस्थाबाट पोषणयुक्त पिठो पाए पनि नखाएपछि स्वास्थ्यकर्मीले जिल्ला अस्पताल रेफर गरेको दाबी गरिन् । स्युनाकी बालिकालाई कडा कुपोषणसहित नाक, मुख र खुट्टामा पनि घाउ भएको थियो, स्युना स्वास्थ्य चौकीलाई उद्धृत गर्दै जिल्ला स्वास्थ्यका पोषण फोकल पर्सनसमेत रहेका सिनियर अहेब महतले भने ।उनका अनुसार भदौयता ५ सय ७३ जना कडा कुपोषण भएका बालबालिका फेला परेकोमा २ सय २७ उपचार पछि निको भएका छन् । ३ सय ३ जना अझै उपचारमै रहेका छन् । बाँकी डिफल्डर (बीचैमा उपचार छाडेका) छन् । मध्यम खालको कुपोषण भएका बालबालिकाको संख्या ६ सय ६८ छ । सामान्य कुपोषण भएका बालबालिकाको संख्या २ हजार ३ सय ६४ छ। उपचार छाड्नेमा धेरैजसो बालिका भएको महतले बताए । कुपोषण भएकामध्ये ६३ प्रतिशत बालिका छन् । त्यसमा ५० प्रतिशतभन्दा बढी दलित समुदायका बालिका कुपोषित छन् । बीचैमा उपचार छाड्नेमा पनि ६६ प्रतिशत बालिका छन् ।"
मिटरब्याज र ढुकुटीले सम्पत्ति सखाप,"ऋण दिनेले यसरी ब्याजबापत पाएको रकम प्रहरी र प्रशासनलाई समेत दिने स्रोत जनाउँछ । अवैध मिटरब्याज र ढुकुटी सञ्चालक निर्बाध यो कारोबार गरिरहेका छन् । प्रहरीले मासिक रूपमा मोटो रकम लिने गर्छ । अञ्चल प्रहरी, क्षेत्रीय प्रहरी कार्यालयदेखि जिल्ला र वडा प्रहरीसम्म मिटरब्याजको ठूलो हिस्सा पुग्ने गर्छ । प्रहरी मात्र होइन, राजनीतिक दलका नेताहरूको पनि यो कारोबारमा संरक्षण छ । आवश्यक पर्दा जति पनि चन्दा दिने मिटर ब्याज ढुकुटी कारोबारीका कारण सयौंको सर्वस्व गुमेको छ ।यस विषयमा कैलालीका प्रमुख जिल्ला अधिकारी गोविन्द रिजाल कारबाहीको कानुनी आधार नभएको बताउँछन् । दैनिक जसो ३४ जना मिटर ब्याज र ढुकुटीका कारण बर्बाद भएको भन्दै आउँछन्, उनले भने, ढुकटी र मिटर ब्याजको कुनै लिखत प्रमाण हुँदैन, सबै कारोबार नगदमा हुने भएकाले कसरी कारबाही गर्ने ?"
घाइतेको मृत्यु,"मधवापुर (सप्तरी) प्रहरीले चलाएको गोली लागेर सप्तरीको भारदहमा घाइते भएका रघु साफीको १७ महिनापछि शनिबार मृत्यु भएको छ । मधवापुर ४ का ५३ वर्षीय साफीको उपचारका क्रममै मृत्यु भएको हो ।सीमांकनसहितको माग लिएर संयुक्त लोकतान्त्रिक मधेसी मोर्चाले आह्वान गरेको बन्दका क्रममा पूर्वपश्चिम राजमार्गमा यातायात अवरुद्ध हुने गरी धर्ना बसेका बेला ०७२ मंसिर ४ गते बाटो खुलाउन गएका प्रहरीले चलाएको गोली साफीको देब्रे आँखामा लागेको थियो । तीन महिनासम्म बीपी कोइराला स्वास्थ्य विज्ञान प्रतिष्ठान धरानमा सघन उपचार गरिएका साफीको आँखा निकालिएको थियो । उनको मस्तिष्कमा समेत गम्भीर असर पुगेको थियो । साफीका ३ छोरा छन् । उनलाई उपचारका लागि सरकार र मधेसी मोर्चाले सुरुमा केही सहयोग गरे पनि पछिल्लो समय परिवारले आफ्नै स्रोतबाट उपचार गराउँदै आएका थिए । ६ महिनायता कसैले सहयोग गरेनन्, छोरा बेचनले भने ।"
"पुल त बन्यो, खोला कसरी तर्ने ?","धार परिवर्तन गरेपछि खोलाको आकार ठूलो बनेकाले पुल बीचमा परेको अध्यक्ष केरुङले बताए । अहिलेलाई खोलाको आकार ठूलो देखिए पनि वास्तविक धार पुल बनेकै स्थानमा हो, उनले भने, तर नाप्ने बेलामा भने थोरै ख्याल पुर्याउनुपर्ने रहेछ । खोलाले धार परिवर्तन गर्छ भन्ने सोचाइ आएन । अहिले पुल खोलाको बीचमा हँुदा अलि समस्या पर्यो । उनले आवश्यक प्रक्रियाहरू पूरा भइसकेकाले सर्भे गरेकै स्थानमा पुल निर्माण गर्न बाध्य भएको बताए । खोलाले बाँध फुटाएको स्थानमा नयाँ बाँध निर्माणको काम भइरहेकाले खोला वारपार गर्नलाई चिन्ता लिनुनपर्ने उनको भनाइ छ । जल उत्पन्न प्रकोप नियन्त्रण विराटनगरबाट ६० लाखको बजेटबाट पुल उत्तरमा बाँध निर्माणको काम भइरहेको छ । खोलाले दुवैतर्फ कटान गरेर धार परिवर्तन गरेपछि हामी तनावमा छौं, उपभोक्ता समितिका सचिव मनकुमार राईले भने, दुवैतर्फबाट पुलसम्म पुग्ने बाँध बनाइएन भने पुलको काम छैन । वडा नं ३, ४, ५ र ६ का बासिन्दालाई गाउँपालिकाको कार्यालयसम्म आउन उक्त पुल अनिवार्य भएको राईले बताए । ती वडाहरूबाट गाउँपालिकाको एक मात्र जनता माविमा पढ्ने विद्यार्थीका लागि पनि पुल अति आवश्यक छ । पुल नहँुदा ती वडाका विद्यार्थीको पढाइ प्रत्येक वर्षा दुई महिना अवरुद्ध हँुदै आएको छ ।"
विकासले बिर्सायो द्वन्द्वको पीडा,"०५७ चैत २४ मा माओवादीले इलाका प्रहरी कार्यालय आक्रमण गर्दा पति गुमाएकी माया थापाले शान्ति आउला र नौमुलेको यसरी तीव्र विकास होला भन्ने नसोचेको बताइन् । छोराछोरी पढाउँला भन्ने विश्वास थिएन । कलिलै उमेरमा पति गुमाउँदाको पीडा अहिले विकासले भुलाइदिएको छ, उनले भनिन्, आफ्नै अघि पति गुमाउँदा लामो समय बेहोस भएँ । अहिले मायाका छोराछोरी जलविद्युत् आयोजना र स्वास्थ्य केन्द्रमा काम गर्छन् । तामेडाँडा, लोहोरेखोलालगायत ३ खोलामा पक्की पुल निर्माण भएका छन् । बजार विस्तार हुने क्रमसँगै घडेरीको मूल्य हवात्तै बढेको छ । जग्गा प्लटिङ सुरु भएको छ । सुविधासम्पन्न इलाका प्रहरी कार्यालय भवन बनेको छ ।"
उत्तर कोरियाको क्षेप्यास्त्र असफल,"कूटनीतिक माध्यमबाट उत्तर कोरियाको विवादको समाधान गर्न खोजेको तर त्यस प्रकार समस्या समाधान खोज्नु अत्यन्त कठिन भएको पनि ट्रम्पले जनाएका छन् । यसअघि नै अमेरिकी विदेशमन्त्री रेक्स टिलरसनले अर्को परमाणु परीक्षण गरेमा उत्तर कोरियालाई चीनले प्रतिबन्ध लगाउने चेतावनी दिएका थिए । उता उत्तर कोरियाले भने अमेरिकामाथि हमलाको परिकल्पना गर्दै एउटा काल्पनिक भिडियो सार्वजनिकसमेत गरेको थियो । राष्ट्रपति ट्रम्पले उत्तर कोरियाले बारम्बार गर्ने परमाणु परीक्षण कार्यक्रम आफ्ना लागि ठूलो विश्वव्यापी चिन्ताको विषय भएको बताएका छन् । चिनियाँ राष्ट्रपति सि जिनपिङलाई एक जना असल व्यक्तिको संज्ञा दिँदै उनले आफ्नो अटेर गर्ने छमेकीलाई दबाब बढाइरहेको पनि ट्रम्पले जनाएका छन् । यसैबीच, उत्तर कोरियाले आफ्नो मुख्य साझेदार मुलुक चीन र चिनियाँ राष्ट्रपति सी जिनपिङको अपमान गरिरहेको अमेरिकी राष्ट्रपति डोनाल्ड ट्रम्पले आरोप लगाएका छन् । उत्तर कोरियाले एक महिनाभित्र तेस्रोपटक क्षेप्यास्त्र परीक्षण गरेपछि ट्रम्पको पछिल्लो प्रतिक्रिया सार्वजनिक भएको हो । अमेरिकी विदेशमन्त्री रेक्स टिर्सनले शुक्रबार मात्रै प्योङयाङको क्षेप्यास्त्र र पारमाणविक कार्यक्रमलाई लिएर अन्तर्राषर््िट्रय समुदायले कुनै सहमति नगरेमा उत्पन्न हुने सम्भावित खतराबारे संयुक्त राष्ट्रसंघीय सुरक्षा परिषद्लाई चेतावनी दिएका थिए । दक्षिण र उत्तर कोरिया दुवैले सैन्य अभ्यासहरू जारी राख्दा कोरियाली प्रायद्वीपमा हालैका दिनमा तनाव बढेको छ । उत्तर कोरियाले अमेरिकासम्म प्रहार गर्न सक्ने परमाणु अस्त्र विकास गर्ने प्रयास गरेको छ ।राष्ट्रसंघको सुरक्षा परिषदमा बोल्दै अमेरिकी विदेशमन्त्री टिलरसनले उत्तर कोरियाको परमाणु कार्यक्रमविरुद्ध कदम चाल्न विश्व असफल भए त्यसले घातक परिणाम ल्याउने चेतावनी दिए ।"
फिलिपिन्समा शक्तिशाली भूकम्प,भूकम्प स्थानीय समायानुसार शनिबार बिहान ४:२३ मा आएको थियो । यस भूकम्पको केन्द्रबिन्दु मिन्दानाओ द्वीपको वरपरको इलाकामा ४१ किमि गहिराइमा रहेको यूएसजीएसले जानकारी दिएको छ । केन्द्रले १० किमि गहिराइबाट गरेको जनाएको छ । यसअघि गत अप्रिल १२ मा मध्य मिन्दानाओ प्रान्तमा आएको ६० रेक्टर स्केलको भूकम्पको कारण कैयौं भवन क्षतिग्रस्त भएका थिए । त्यसैगरी गत फेब्रुअरीमा मिन्दानाओ प्रान्तको सुरिगाओ सहरमा आएको ६५ रेक्टर स्केलको भूकम्पमा परी ८ व्यक्तिको मृत्यु र २ सय ५० घाइते भएका थिए ।गत महिना आएको ५९ रेक्टर स्केलको भूकम्पमा परी एक व्यक्तिको मृत्यु भएको थियो ।
विकिपिडिया टर्कीमा प्रतिबन्ध,प्राविधिक मूल्यांकन र कानुनी विवेचनापछि विकिपिडियाको अनलाइन सेवाविरुद्ध प्रशासनले पछिल्लो कदम लिएको विटिके दूरसञ्चार प्रदायक संस्थाले आफ्नो वेबसाइटमा प्रकाशित एक विज्ञप्तिमा जनाएको छ । विकिपिडियाविरुद्ध लगाइएको प्रतिबन्ध कार्यान्वयनमा लान टर्कीको कानुनअनुसार विटिकेले निर्णय २४ घन्टाभित्र अदालतमा पेस गर्नेछ । अदालतले निर्णय उपयुक्त छ वा छैन भनी दुई दिनभित्र दिनेछ । यदि लतबाट राष्ट्रिय हित विपरीत प्रयोग भएको राय आएमा विकिपिडियाविरुद्ध लगाइएको प्रतिबन्ध कार्यान्वयन हुनेछ ।
अमेरिकी प्रतिवेदनको आलोचना,"बेइजिङ अमेरिकी एक संस्थाद्वारा चीनको धार्मिक स्वतन्त्रताका विषयमा हालै जारी गरेको प्रतिवेदन पूर्वाग्रही रूपमा आएको भन्दै चीनले शुक्रबार उक्त प्रतिवेदनप्रति आलोचना गरेको छ । अमेरिकाको अन्तर्राष्ट्रिय धार्मिक स्वतन्त्रता मामिला अध्ययन गर्ने उक्त संस्थाको वार्षिक प्रतिवेदनमा धार्मिक स्वतन्त्रताका विषयमा विशेष चासो राख्न अमेरिकी सरकारलाई दिएको सुझावमा चीन पनि समावेश गरिएको प्रति चीनले आफ्नो ध्यानाकर्षण भएको बताएको छ ।चिनियाँ सरकार आफ्ना नागरिकको धार्मिक स्वतन्त्रताका विषयमा मुलुकको कानुनअनुसार सचेत एवं सजक रहेको, विदेश मन्त्रालयका प्रवक्ता गेङ सुआङले सञ्चारकर्मीलाई नियमित प्रेस ब्रिफिङका क्रममा बताए । यो प्रस्ट र विवादरहित छ कि चिनियाँ सबै जातीय समुदायले धार्मिक विश्वासका आधारमा पूर्णत: धार्मिक स्वतन्त्रताको आनन्द लिइरहेका छन्, गेङले भने ।प्रवक्ता गेङले अमेरिकी सीआईआरएफ चीनविरुद्ध पूर्वाग्रही रहेको, धर्मका बारेमा प्रगति गराउने विषयमा चुकेको र भ्रामक समाचार बाहिर ल्याएको दाबी गरेका छन् ।"
यो सम्झिने मन छ,"झन्डै चार दशक लामो सिर्जना यात्रा पार गरिसक्दा पनि ५८ वर्षे दिनेशलाई बुढयौलीले छोपेको छैन । उनका रचना नारायण गोपालदेखि अहिलेका नयाँ पुस्ता विश्व नेपालीसम्मले गाएका छन् । पछिल्लो समय प्रविधिको विकासले सिर्जना सुन्नेभन्दा हेर्ने दर्शक बढे । यस्तो बेला प्रतिभा ओझेल परेर धन हुनेको चर्चा बढी हुने खतरा हुन सक्ने दिनेशले औंल्याए । प्रतिभा छ, धन छैन भने अचेल हराइन्छ नै, उनले भने । पलेँटीसँगै नेपालयले दिनेशको काव्य कृति भरियाको भूगोल समेत शनिबार सार्वजनिक गरियो । दिनेशले कवि एवं प्राज्ञ श्रवण मुकारुङलाई कृति हस्तान्तरण गरेर लोकार्पण गरेका हुन् । अतिरिक्त अभिलेख कविता संग्रहबाट २०५६ मा मदन पुरस्कारसमेत पाएका दिनेशले पलेँटीमा गीतसँगै कविता पनि वाचन गरे । उनले योजना, अन्तिम तयारी, हर्कबहादुर, बिहे गरी चार रचना सुनाए । कवितालाई उनले नदीसँग तुलना गरे । स्वतन्त्र अभिव्यक्तिको उच्चतम आनन्द हो कविता, उनले भने ।"
एउटा डीजेको गिनिज कथा,"त्यसको केही दिनमै उनको मोबाइलमा इमेलको नोटिफिकेसन आयो । इमेलमा सर्वाधिक उचाइमा डिजेइङ गर्ने कीर्तिमानमा तपार्इंको नाम लेखिएको छ भन्ने उल्लेख थियो, उनले भने, मैले आफंैलाई एकपटक चिमोटें । सपना हैन रहेछ । अब उनको नयाँ योजना छ, आउँदो अक्टोबरमा सगरमाथामा डिजेइङ गर्ने ।"
दीपेन्द्रखगेन्द्रको नयाँ सहकार्य,"तीन पात्र जो हिँडेर अमेरिका जान खोजिरहेका छन्, आफ्नै कथामा बनाउन लागेको फिल्मबारे निर्देशक खनालले थपे, जहाँ पात्रको भोगाइ, सपना, मिलनबिछोडलाई केलाइने प्रयास गरिनेछ । नदेखिएको यस पाटोलाई फिल्ममार्फत देखाएर समाजमा केही सन्देश देओस् भन्ने लाग्छ । यो देशकै पनि ठूलो समस्या हो । उनले देश गरिब हुनुको नियति नै धेरै नेपालीले अमेरिकी सपना सजाउने गरेको तर्क गर्दै मीठो सपनाभित्रको तीतो यथार्थ नै फिल्मको मूल कथा हुने बताए । नेपालदेखि भारत, थाइल्यान्ड, ब्राजिल, कोलम्बिया, मेक्सिको हुँदै अमेरिकाको टेक्सास छिर्ने पात्रलाई पछयाउँदै फिल्मको छायांकन हुने बताइएको छ । मुख्य एक अभिनेतामा खगेन्द्र लामिछाने निश्चित भइसकेको यस फिल्मको छायांकन मंसिर १५ देखि हुने जनाइएको छ ।भर्खरै मात्र दीपेन्द्रकै निर्देशनमा होम प्रोडक्सन फिल्म धनपती को मुख्य भूमिकामा अभिनीत भएरै छायांकन सकेका खगेन्द्रले लामो समयपछि बाहिरी ब्यानरबाट फिल्म खेल्न तम्सिएका छन् । डेब्यु फिल्म बधशाला पछि उनी होम प्रोडक्सनका टलकजंग भर्सेस टुल्के र पशुपति प्रसाद मात्रै खेले । पशुपति प्रसाद बाट राम्रो प्रशंसा बटुलेपछि अन्य ब्यानरबाट समेत अभिनयका लागि आएका प्रस्ताव अस्वीकार गर्दै आएका खगेन्द्रलाई बाहिरी फिल्म नखेलेको आरोप थियो । मलाई त यो खालको आरोप बडो लाग्दो रहेछ, अरुका फिल्म खेल्दै खेल्दैन रे भनेर । यस्तो बेला यो फिल्मको प्रस्ताव आउँदा खुसी लागेको छ । जीवन नै जोखिममा राखेर अमेरिका जान खोज्नेको कथा अजिबको छ, दीपेन्द्रकै प्रस्तावमा फिल्म खेल्न राजी भएका खगेन्द्रले चरित्रबारे भने, सोच्दा दु:ख त छ । गर्नुपर्ने धेरै छ । तर गरौं भनेरै आँटेँ । मिहिनेतसाथ काम गर्नेछु । पशुपति प्रसाद बाट निर्देशनमा यस वर्ष राष्ट्रिय अवार्डसमेत जितेका निर्देशक खनालले फिल्मलाई बढी यथार्थपरक बनाउने प्रयासमा कलाकारको मिहिनेत पनि उत्तिकै खाँचो भएको औंल्याउँछन् । निर्माता पाण्डेले भने पहिलो फिल्म लभ लभ लभ बाट नै सुखद प्रतिक्रिया पाएको जोसले झन् राम्रो फिल्म बनाउन प्रेरित गरेको प्रतिक्रिया दिँदै सबैको साथ र सहयोगको अपेक्षा गरिन् । चलचित्र विकास बोर्ड अध्यक्ष राजकुमार राईले देशकै प्रतिनिधित्व गर्ने खालका यस्ता विषयमा फिल्म बन्नु तारिफयोग्य काम भएको बताउँदै भने, राष्ट्रियता बोकेका, फरक धारका यस्ता फिल्मलाई आगामी दिनमा बोर्डले पनि सहयोग गर्नेछ । निर्देशकका अनुसार सम्भवत: फिल्ममा अन्य दुई पात्रमा विपिन कार्की र रवीन्द्र झा अनुबन्ध हुनेछन् । विपिन र रवीन्द्र दुवै फिल्म जात्रा मा एकसाथ देखिएका थिए ।"
माई लभ को ट्रेलर आयो,"समारोहमा निर्देशक तोशिआकीले फिल्म निर्माणको पृष्ठभूमिबारे बोले थिए । सन् २००७ मै सम्पदा संरक्षणसम्बन्धी फिल्म कठपुतली बनाएका तोशिआकीले त्यसपछि चर्चित साहित्यकार पारिजातको उपन्यासमा आधारित शिरीषको फूल निर्देशन गरेका थिए । कठपुतली मै काठमाडौं उपत्यकामा निकट भविष्यमै ठूलो भूकम्प आउन सक्ने र त्यसले पुराना सम्पदालाई असर पार्ने सन्दर्भ उठाएको थिएँ, उनले भने, नभन्दै त्यस्तै भयो। यस्तो दु:खद घडीमा जापानको तर्फबाट सघाउन आएको जेडीआरलाई मैले कथावाचनको माध्यम बनाएँ । अनि कठपुलतीकै मूल चरित्र रमेशलाई लिएर नयाँ फिल्मको परिकल्पना गरें । नेपालजापान दुवै देशमा छायांकन गरिएको यो फिल्ममा सम्पदा बचाउने अभियानमा लाग्दा लाग्दै जापान पलायन भएका रमेशको प्रेमकथा समातेको तोशिआकीले बताए । भूकम्पपछि नेपाल आउँदा मैले अघिल्लो फिल्म छायांकन गरेको सबै लोकेसन भत्किएको पाएँ, उनले भने, यसले पनि मलाई नेपालमा थप काम गर्न उर्जा दियो । यसमा जापान र नेपालको सांस्कृतिक समानतालाई पनि देखाउन खोजिएको उनले जनाए । फिल्मका नायक गणेशमान लामाले आफूहरूले निकै मिहिनेतका साथ काम गरेको दाबी गरे । उनले फिल्म सांस्कृतिक हिसाबले पनि सघन बनेको बताए । नेपालको इन्द्र जात्रालाई जापानकै सुवा सहरको ओमबासिरा जात्रासँग जोडेर प्रस्तुत देखाइएको उनले जनाए । फिल्मकी नायिका शीतल श्रेष्ठले भूकम्पले छिन्नभिन्न मनलाई जोड्ने कथा फिल्म रहेको दाबी गरिन् । दुवै देशमा एकसाथ रिलिज गरिने फिल्ममा जापानी कलाकार किताजाबा, मियामितो, खाजुतोशी थासाका, रिबोनलगायतले अभिनय गरेका छन् । छायांकन गौरीशंकर धुँजूले गरेका छन् ।"
अतिक्रमणले खुम्चिँदै वन,"परिसर मिचेर सडकजिल्ला वनको कम्पाउन्ड (परिसर) कै जग्गासमेत मिचिएको छ । त्यहाँ पक्की सडक निर्माण गरिएको छ । आफ्नै परिसरको जग्गा मिचिँदासमेत कार्यालय मौन छ । कार्यालयको पुरानो कम्पाउन्ड भत्काएर भित्र सारी नयाँ पक्की वाल निर्माण गरिएको छ । नयाँ पक्की वालको खर्च वन कार्यालयले नै तिरेको कोइरालाले बताए । सडक सोझो पार्न वाल भत्काएको हुन सक्छ, उनले भने, यो काम मेरो पालामा भएको होइन, त्यसैले मलाई नसोध्नुस् । तत्कालीन डीएफओ रामबाबु साहको पालामा वनबाट सडक लगिएको हो । कार्यालयको पर्खाल भत्काएर खाली गरिएको जग्गामा स्थानीयले गाई, गोरु बाँध्न सुरु गरेका छन् ।"
हत्यापछि आत्महत्या प्रयास,इलाम सदरमुकाम व्यवसाय गर्दै आएका भारतीय नागरिक राजु चौधरीले छोरीको हत्या गरेर आत्महत्या प्रयास गरेका छन् । होटलमा कोठा लिएर बसेका ३२ वर्षीय चौधरीले शुक्रबार राति होटलभित्रै आठ वर्षीया छोरी बिरुचाको हत्या गरेको प्रहरीले जनाएको छ ।कान्छी छोरी तीन वर्षीया बिराको पनि हत्या प्रयास गरेका थिए । उनी अर्धचेत अवस्थामा फेला परेकी छन् । शुक्रबार दिउँसो ४ बजे दुई छोरीसहित चौधरी सदरमुकामकै फ्रेन्ड्स होटलमा बास बसेका थिए । पत्नीसँग असमझदारी भएपछि दुई छोरीसहित आफूले पनि आत्महत्या गर्न चाहेको चौधरीले प्रारम्भिक बयानमा बताएको प्रहरीले जनायो । जिल्ला प्रहरी प्रमुख एसपी सुशील यादवले चौधरीले बिरुचालाई झुन्ड्याएर हत्या गरेको बताए । बिरालाई आफूसँगै झुन्ड्याएको अवस्थामा डोरी चुँडिएर दुवै बाँचेका थिए । दुवै छोरीको घाँटीमा डाम छन् । कान्छी छोरीलाई उपचारका लागि जिल्ला अस्पताल पठाइएको थियो । त्यहाँ उपचार नभएपछि झापाको अस्पतालमा रेफर गरिएको छ ।सदरमुकामको चोकबजारमा ठेलामा पसल चलाउँदै आएका चौधरी परिवार मालापथ लाइनमा डेरामा बस्थ्यो । डेराबाट करिब तीन सय मिटर टाढाको होटलमा दुई छोरीसहित दिउँसो चार बजे उनी कोठामा लिन पुगेका थिए। होटल सञ्चालकले घटनाबारे सुइँको पाएपछि प्रहरीलाई खबर गरेका थिए ।
कार्यक्षेत्रै पुग्दैनन् स्रोतव्यक्ति,"धनकुटा क्षेत्रीय शिक्षा निर्देशनालय र जिल्ला शिक्षा कार्यालयबाट मुस्किलले ३ सय मिटरको दूरीमा रहेको एक सामुदायिक विद्यालयमा शैक्षिक गतिविधि शून्य छ । शैक्षिक सत्र सुरु भएको दुई साता नाघिसक्दा पनि कुनै विद्यार्थी भर्ना भएका छैनन् ।सम्बन्धित स्रोतव्यक्ति विद्यालय नटेको महिनौं भयो । केही वर्ष पहिलेसम्म कक्षाकोठा भरिभराउ हुने गणेश प्राथमिक विद्यालय यस वर्ष शैक्षिक सत्र सुरु भएको दुई साता बितिसक्दा पनि विद्यार्थीविहीन छ । गतवर्ष मुस्किलले २५ भर्ना भएकामा यस वर्ष शून्य विद्यार्थी रहेको प्रधानाध्यापक रामचन्द्र गुरागाईंले बताए । विगतमा कक्षाकोठा भरिन्थ्यो, उनले भने, अचम्मै लाग्यो अब त शून्य अवस्थामा पो! विद्यालयको अवस्थाका कारण अध्यापन गर्दै आएका शिक्षक चिन्तित बनेका छन् । सबै कक्षा रित्तै भएपछि त्यहाँ कार्यरत ४ शिक्षक र १ कर्मचारी अन्योलमा छन् । शिक्षकहरू दिनभरि त्यसै बसेर समय बिताउनुपरेको बताउँछन् । भर्नाका लागि आउँछन् कि भन्दै बाटो हेर्छौं, कोही आउँदैनन्, शिक्षिका एशु पौडेल भन्छिन्, विद्यार्थीको चाप हुनुपर्ने विद्यालयमा सुनसान हुँदा दिक्दार लागेर आउँछ । अर्की शिक्षिका रमा श्रेष्ठको पनि भनाइ उस्तै छ । २०२९ सालमा स्थापना भएको उक्त विद्यालयमा ३ दरबन्दी र एक राहत कोटाका शिक्षक छन् । विद्यालयको अवस्थाबारे शिक्षा कार्यालयका स्रोतव्यक्ति नै अनभिज्ञ छन् । त्रिवेणी स्रोतकेन्द्रअन्तर्गत रहेको उक्त विद्यालयमा शैक्षिक क्षेत्रका पदाधिकारीले पाइला नटेको महिनौं भइसकेको स्रोतले जनाएको छ । स्रोतव्यक्ति विश्वनाथ दाहालले ४५ महिनादेखि आफू उक्त विद्यालयमा नगएकाले पछिल्लो अवस्थाबारे जानकारी नभएको बताए ।शिक्षा कार्यालयको प्रशासनिक कामको जिम्मेवारीले नभ्याएर नियमित विद्यालय पुग्न सकिएको छैन, दाहालले भने, कम्तीमा दुई महिनामा एकपटक पुग्नुपर्ने भए पनि लामो समयदेखि भ्याएकै छैन । स्रोतकेन्द्र मातहतका विद्यालयको शैक्षिक गतिविधि, अनुगमन, शिक्षकको कार्यसम्पादन मूल्यांकनलगायत भूमिकामा रहेका स्रोतव्यक्ति महिनौंसम्म विद्यालय नपुग्नु उचित नभएको जिल्ला शिक्षा अधिकारी रामबहादुर थापाको भनाइ छ । जिशिअ थापा पनि हालसम्म विद्यालयमा नपुगेको बताउँछन् । सिद्धेश्वरी प्रावि हिले, आत्मारा प्रावि, बालकल्याण प्रावि बोक्रेलगायत विद्यालय पनि विद्यार्थीविहीन अवस्थामा पुगेका छन् । विद्यार्थी नभएपछि अघिल्लो वर्ष जिल्लाका १५ विद्यालय अन्यमा गाभिएको शिक्षा कार्यालय स्रोतले जनाएको छ । विद्यार्थी घटेपछि दुई विद्यालयलाई ५ बाट ३ कक्षामा घटुवा गरिएको थियो ।"
पानी लिटरको २ रुपैयाँ !,"कुवा र पोखरीसमेत नहुँदा गाउँले खानेपानीका लागि घण्टौं टाढा पुग्न र पालो कुर्न बाध्य छन् । खानेपानी पाउनकै लागि दिनमा ६ घण्टासम्म पालो कुर्नुपर्छ, स्थानीय कल्पना नेपालीले भनिन्, हाम्रो गाउँमा कुवा र पोखरीसमेत नहुँदा समस्या भयो । जीडब्लूएस पोखराले ड्रिलिङ प्रविधिबाट निकालेको पानी वितरण गरे पनि अहिले त्यसको समेत मुहान सुकेपछि समस्या बढेको हो । जिल्लाका बामी, दर्लामचौर, रिमुवा, बलेटक्सार, पुर्कोटदह, वीरबास, इस्मा, रेसुंगा नगरपालिकालगायतमा पानीका मुहान सुकेपछि सर्वसाधारण समस्यामा छन् ।"
दुर्घटनामा मृत्यु,स्याङ्जा बिरुवा गाउँपालिका ४ आमबोटस्थित भित्री सडकमा शनिबार जिप दुर्घटना हुँदा ३१ वर्षीय बेलबहादुर थापाको मृत्यु भएको छ ।एमालेनिकट भ्रातृ संगठन युवा संघले चुनाव प्रचारका लागि प्रयोग गरेको ग१ज ५४४३ नम्बरको जिप दुर्घटना हुँदा उनको मृत्यु भएको हो । प्रहरीका अनुसार अन्य १० जना गम्भीर घाइते भएका छन् । जिप सडकबाट सय मिटर तल खसेको थियो ।
सुक्खा पहिरोले सडक अवरुद्ध,"पानी नै नभएको ठाउँमा पहिरो जाँदा स्थानीय अचम्मित भएका छन् । स्थानीय दामोदर भण्डारीले भने, पानी नभएको ठाउँमा कसरी पहिरो गयो होला ? साउनको मूल फुटे जसरी पानी बगिरहेको छ ।हाल पहिरो गएको चन्द्रे नजिकै पर्ने अँधेरीमा गत साउनमा सोही प्रकृतिको पहिरो जाँदा ७ जनाको पुरिएर ज्यान गएको थियो । बेमौसममा पुन: उस्तै खालको पहिरो गएपछि स्थानीय त्रसित भएको फोप्लीका स्थानीय सुवास भण्डारीले बताए । अँधेरीमा पनि मूल निस्केर पहिरो गएको थियो, साउनको घटना सम्झँदै भण्डारीले भने, यसपालि पनि उस्तै खालको पहिरो गएको छ । धन्न घर नजिकै गएनछ । यस क्षेत्रका चन्द्रेसहित अँधेरीखोला र दरखोलाका स्थानीयमा त्रास छाएको छ ।तीन दिनसम्म पहिरो नहटाउँदा सयौं यात्रु सास्ती खेप्न बाध्य छन् । जिल्लाकै दुर्गममा पर्ने खवाङ, डाम्री, स्याउलीबाङ, लिघा, फोप्ली, लुङलगायत क्षेत्रका स्थानीय पैदल हिँडेर यात्रा गरिरहेका छन् । बाटो अवरुद्ध भएपछि निकै सास्ती भएको फोप्ली गोगनपानीका लोकबहादुर घर्तीले गुनासो गरे । बिरामीलाई बोकाएर लैजानुपरेको छ, उनले भने, हिउँदमै बाटो अवरुद्ध भयो । बर्खामा अझ कस्तो होला ? एक्साभेटरका सहचालक महेन्द्र थापाले निरन्तर पहिरो गएकाले समस्या भइरहेको बताए । बाटो पूर्णरूपमा अवरुद्ध भएपछि फोप्लीस्थित लुप्लुङको सातताले सामुदायिक वनमा उत्खनन भएको चुनढुंगा ढुवानीको काम अवरुद्ध भएको शुभश्री अग्नि सिमन्ेट कम्पनीका प्रतिनिधि शिव अर्यालले बताए ।माटो, ढुंगा हटाउने काम थालिए पनि पहिरो अझै निरन्तर गइरहेकाले थप समय लाग्ने सडक डिभिजन कार्यालय प्युठानले जनाएको छ । पहिरो पन्छाउनका लागि शुभश्री अग्नि सिमेन्ट कम्पनीका दुईवटा एक्साभेटर प्रयोग गरिएको डिभिजन सडक प्रमुख सुरेश न्यौपानेले बताए । ठूलो पहिरो गएको छ, उनले भने,सडक सुचारु गर्ने प्रयास भइरहेको छ ।"
२ वर्षीय भतिजाको हत्या,सिरहा सिरहाको नरहा गाउँपालिका ३ स्थित खोरिया बत्राहीका दुई वर्षीय बालकलाई आफ्नै काकाले हत्या गरी शव गाडेको अवस्थामा फेला परेको छ।इलाका प्रहरी कार्यालय मिर्चैयाका प्रहरी नायब उपरीक्षक गजुरसिद्धि वज्राचार्यका अनुसार बुधबार आफ्नै घरबाट बेपत्ता भएका सिरहा नरहा ३ का रामभरोसी यादवका २ वर्षीय छोरा रञ्जनको शव बारीमा गाडिएको अवस्थामा फेला परेको हो ।बुधबार राति ७ बजे घरमै ट्युसन पढिसकेपछि छोरा रञ्जनलाई नदेखेपछि उनको खोजी भएको थियो । धारिलो हतियारले घाँटी रेटेर बारीमा गाडेको अवस्थामा शुक्रबार साँझ उनको शव फेला परेको थियो । प्रहरीले घटनामा संलग्न मृतक रञ्जनका काका सुरेश यादवलाई पक्राउ गरेको छ । पक्राउ परेका सुरेश सगोलमा एउटै घरमा बस्थे ।
सहकारी विधेयकमा पैसा जोडिएको छ : मन्त्री,"करिब ५ महिनासम्म पनि उपसमितिले प्रतिवेदन बुझाउन नसक्नुको कारणबारे संयोजक भरतमोहन अधिकारीसँग जिज्ञासा राख्दा उनी खुलेर बोल्न चाहेनन् । म विवादित विषय मिलाउने काममा लागि रहेको छु, विवादमा नल्याउनुहोस्, उनले भने, म विवादमा आउन चाहन्नँ, अहिलेलाई यत्ति बुझ्नुस् । उपसमितिले छलफल अन्तिम चरणमा पुर्याएकाले छिट्टै समितिमा पेस हुने अर्थसमितिका सभापति प्रकाश ज्वालाले बताए । उनले भने, अन्तिम चरणमा छ, चाँडै अर्थ समितिमा आउँछ ।"
विधेयकका प्रमुख विवादित विषय,"सहकारी संस्थाको खाताको प्रकार उपसमितिको पछिल्लो प्रतिवेदनमा सहकारीले पनि चल्ती र मुद्दती खाता सञ्चालन गर्न पाउने उल्लेख छ । तर, सहकारी सिद्धान्तअनुसार संस्थाले चल्ती तथा मुद्दती खाताहरू सञ्चालन गर्न हुदैन । केन्द्रीय बैंकको स्वीकृतिबिना त्यस्ता खाता सञ्चालन गर्ने व्यवस्था परस्पर बाझिने हुन्छ । सहकारीले जुनसुकै खाता सञ्चालन गर्दा वित्तीय मापदण्डविपरीत निक्षेप परिचालन भई जोखिम र आर्थिक अस्थिरता आउँने विज्ञहरू बताउँछन् । उत्पादनमूलक क्षेत्रमा लगानी सहकारीले कम्पनीहरूको सेयरमा लगानी गर्न पाउने व्यवस्था पनि गरिएको छ । उक्त व्यवस्थाले सहकारी आफ्नो मान्यताविपरीत सञ्चालन हुने तथा हाल भइरहेजस्तै उत्पादनमूलक लगानीका नाममा सञ्चालनको स्वार्थ गाँसिएका अन्य क्षेत्रमा ऋण प्रवाहको जोखिम रहन्छ । सेयर पुँजीको दस गुणा बढी बचत परिचालन प्रस्तावित व्यवस्थामा बचत तथा ऋण सहकारी संस्थाले आफ्नो चुक्ता पुँजीको १० गुणासम्म मात्र निक्षेप संकलन गर्न पाउने व्यवस्था छ । उपसमितिले त्यसलाई बढाएर १५ गुणा बनाएको छ । यो व्यवस्थाले जोखिम बढेर बचत असुरक्षित हुने मन्त्रालयको ठहर छ । यसअघि समस्याग्रस्त देखिएका ठूला सहकारी संस्थाहरूले सेयर पुँजीको अनुपात न्यून राखी बचत बढाएको पाइएको छ, मन्त्रालय स्रोतले भन्यो । प्रतिनिधिमूलक साधारणसभालोकतान्त्रिक नियन्त्रणको सहकारी सिद्धान्तअनुसार सहकारी संस्थाको निर्णय प्रक्रियामा साधारण सदस्यहरू प्रत्यक्षत: सहभागी हुनुपर्ने हुन्छ । तर, उपसमितिले प्रतिनिधिमूलक साधारणसभाको व्यवस्था ल्याएको छ । यसले प्राथमिक तहमा सदस्यलाई नै वञ्चित गर्ने गरी प्रतिनिधिमूलक बन्दोबस्तले सहकारी संस्था साधारण सदस्यबाटै प्रतिनिधि सदस्य र सञ्चालकहरूको हातमा पुर्याउने जानकारहरू बताउँछन् ।संस्था ठूलो भयो भन्दैमा सदस्यहरूलाई पन्छाउन मिल्दैन, एक विज्ञले भने । अहिले पनि सदस्यको स्वामित्वजनक सहभागिता नहुँदा कतिपय संस्थामा सदस्यहरू ग्राहकजस्ता र सञ्चालकहरू मालिकजस्ता भई सदस्यहरू आवाजविहीन भएको ती अधिकारीले बताए । उनले भने, यही कारण अनेक विकृति निम्तिएका छन् । यस्तै, संरक्षक पुँजी फिर्ता प्रतिशत नियममा तोक्ने, प्रतिस्पर्धी व्यवसाय गर्ने व्यक्तिको सदस्यता, विभाजन गर्नु नपर्ने, असल नियतले गरेको कामप्रति जवाफदेही हुनु नपर्नेलगायत व्यवस्थामा मन्त्रालयको अहमति छ ।"
ताप्लेजुङमा चिया खेती,"गत वर्ष ५ सय किलो उत्पादन भएको थियो । उत्पादित चिया परीक्षणका लागि डेनमार्क, बेलायत पठाइएको थियो । डेनमार्कले ठूलो परिमाणमा माग गरेको र बिरुवा लगाउन सहयोग गर्ने संकेत पनि दिएको उक्त सहकारीका व्यवस्थापक विदुर भट्टराईले बताए । यहाँको चिया अहिले ग्रिन टी का लागि मात्रै प्रयोग हुन्छ । दुई पात एक सुइरो टिपेपछि यही प्रशोधन गर्न थालिएको छ । बेलायतमा नेपालबाट पल्टन गएका गोर्खा सैनिक र काठमाडौंमा व्यवसायीले लाने गरेको व्यवस्थापक सदस्य मोहन राईले बताए । अहिले प्रतिकिलो २५ सय रुपैयाँमा बिक्री हुँदै आएको छ । जहाजमा लानुपर्ने भएकाले ठूलै परिमाण नभएसम्म थोरै मात्र लान समस्या हुने डेनमार्कका व्यवसायीले बताएको राईले जनाए । चियाको सम्भावनाचिया तथा कफी विकास बोर्डले ०५४ मा गरेको परीक्षणअनुसार यहाँको माटो र हावापानी चियाका लागि उपयुक्त छ । तर सबै किसान अलैंची खेतीतर्फ लागेकाले चियाको खेती हुन सकेको थिएन । अहिले भने यो क्षेत्रमा वेदनिधि पौडेल, नारायण गुरुङ, बादल गुरुङले करिब डेढ सय रोपनीमा बिरुवा लगाएका छन् । उनीहरूले आआफ्नो क्षेत्रमा लगाएका हुन् । आगामी असारमा केही किसान लगाउने मनस्थितिमा रहेका छन् । प्रशोधन मेसिन ल्याएपछि किसानमा लगाउने उत्साह बढेको हो । तत्कालीन वनमन्त्री विष्णु मादेनले ०४३ मा सुकेटारमा चिया र स्याउ खेती लगाउने प्रयास गरेका थिए । यहाँको धेरै जमिन उनकै भएकाले कृषि प्राविधिक ल्याएर माटो र हावापानी परीक्षण गराएका थिए । तर प्राविधिकले दुवैका लागि अनुपयुक्त क्षेत्र भनेपछि खेती हुन सकेको थिएन । सुकेटारको माटो अरू किसानले चियाका लागि परीक्षण नगराएको सुकेटारका ओमप्रकाश राई बताउँछन् ।"
पशुपालनमा युवा व्यवसायी,"शमशेरगन्जका कुबेर खड्काले पनि तीन वर्षदेखि बाख्रापालन फर्म खोलेका छन् । उनी पनि मलेसियाबाट फर्किएर फर्म खोलेका हुन् । उनको फार्ममा यो वर्ष सयभन्दा बढी बोका र बाख्रा छन् । यो व्यवसायबाट वार्षिक ४ लाख रुपैयाँभन्दा बढी आम्दानी भइरहेको उनले बताए । जिल्ला पशुु सेवा कार्यालयका अनुसार खसीका लागि कोहलपुर, खजुरा, चिसापानी र होलिया क्षेत्रलाई पकेट क्षेत्र घोषणा गरिएको छ । वरिष्ठ पशु चिकित्सक डा वेदबहादुर केसीका अनुसार बाँकेमा वार्षिक ५० हजार खसीबोको उत्पादन हुने गरेको छ । तीमध्ये ३० हजार खसीबोका काठमाडौं, पोखरा र कर्णालीका जिल्लामा पठाइने गरिएको छ । दूधमा पनि बाँके आत्मनिर्भर भइसकेको केसीले जनाए । जिल्लामा सञ्चालित पशुपालन फर्म सञ्चालन गरेकामध्ये ६० प्रतिशतभन्दा बढी युवाका छन् । विदेशबाट फर्किएकाहरूको पशुपालनमा रुचि बढ्दै छ, केसीले भने, कार्यालयमार्फत युवा स्वरोजगारअन्तर्गत अनुदान, घाँसको बीउ वितरण, प्राविधिकलगायत सहयोग कार्यक्रम सञ्चालन गरेका छौं । उनले पशुपालनमार्फत करिब तीन सय बढी युवाले व्यावसायिक रूपले मासिक २० हजारदेखि २ लाख रुपैयाँसम्म कमाउने गरेको जानकारी दिए ।"
अदुवाले मूल्य पाएन,"गल्धाकी नरमती गाहाले गत वर्ष ६० हजारको अदुवा बिक्री गरे पनि यस वर्ष बारीबाटै निकाल्न नपाएको बताइन् । उनी पनि सुठो बनाउन लागेको बताइन् । व्यावसायिक अदुवा खेती गर्ने मित्याल झिरुवास, सहलकोट, गल्धा, अर्चले, सिलुवा, भैरवास्थान, ठिमुरे, फेक, पालुङ्मैनादी, मुझुङका सयौं किसानले लगाएको अदुवा बिक्री गर्न पाएनन् । व्यापारी तुलबहादुर अधिकारीका अनुसार भाउ नपाएपछि अदुवा निकासी ठप्पै छ । अघिल्लो वर्ष राम्रो भाउमा बिक्री गरेको भन्दै गत वर्ष दोब्बर क्षेत्रफलमा अदुवा लगाएका किसानसमेत अहिले टाउको समाएको उनले बताए । यस वर्ष नवलपरासी, बुटवल र कपिलवस्तुका हाट बजारमा लगेर बिक्री गर्नेभन्दा अर्को उपाय नभएको किसानले बताए । अदुवाबाट राम्रो आम्दानी हुन थालेपछि मकै, कोदोलगायत अन्नबाली लगाउने बारीमा यही मसलाबाली लगाउन थालेका हुन् । विगतका वर्षमा भारतको कानपुर, लखनउ, गोरखपुरसम्मका व्यापारी आउने गर्थे । दैनिक १० हजार क्विन्टलसम्म सिजनमा अदुवा बतासे क्षेत्रमा संकलन हुन्थ्यो । कृषि विकास कार्यालयको तथ्यांकअनुसार १ हजार २ सय १० हेक्टर जमिनमा अदुवा खेती गरिन्छ । कम्तीमा १२ करोडको अदुवा भारत निकासी हुँदै आएको थियो । जिल्लाका ६० गाविस र नगरपालिकाको ग्रामीण क्षेत्रमा समेत अदुवा खेती गरिँदै आएको छ । गत आर्थिक वर्षमा १५ हजार मेट्रिकटन अदुवा उत्पादन भएको कृषि कार्यालयले जनाएको छ ।"
अनुदानको चामल पशुपन्छीलाई,"मौज्दात रहेको कार्यालय बोरा (३० किलोमा)शाखा कार्यालय, सुर्खेत २४३५अञ्चल कार्यालय, नेपालगन्ज १०६६०शाखा कार्यालय, वीरगन्ज ४३४५अञ्चल कार्यालय, काठमाडौं १७८८"
बिमाको मात्रै सवा २ अर्बको कारोबार,"होटल समूहका लगानीकर्ताले गत साता सबैभन्दा बढी मुनाफा कमाए । उक्त अवधिमा यो समूहको परिसूचक ४९ अंकले बढ्यो । यस्तै, बिमा समूहको परिसूचक ४३८६, विकास बैंकको ९५२, वित्त कम्पनीको ८९६ र ट्ेरडिङ (व्यापारिक) समूहको परिसूचक २१ प्रतिशतले उकालो लागे।कारोबार रकम (२३ करोड ९१ लाख ८० हजार रुपैयाँ) का आधारमा प्रभु बैंक अग्रस्थानमा रह्यो । सेयर संख्या (पाँच लाख ४७ हजार कित्ता) का आधारमा पनि प्रभु बैंक नै सबैभन्दा अघि छ । तर, कारोबार संख्या (५ हजार ६ सय २१ वटा) का आधारमा अरुण काबेली पाबर अग्रस्थानमा छ । गत साता नेपाल स्टक एक्सचेन्जको कारोबार कक्ष नियमित कारोबारका लागि ५ दिन खुला रह्यो । विगतमा जस्तै, उक्त अवधिमा पनि संस्थागत तथा सरकारी ऋणपत्रको पनि कारोबार भएन । साइनरेसुंगा डेभलपमेन्ट बैंकको २३ लाख ४४ हजार ७ सय ३२ कित्ता र स्वावलम्बन लघुवित्त विकास बैंकको १० लाख ६६ हजार ९ सय ५० कित्ता बोनस सेयर सूचीकृत भए ।"
आधुनिक प्रविधिबाट आलु खेती,"भक्तपुर चाँगुनारायण नगरपालिका ८ र ९ का किसानले आधुनिक कृषि प्रविधिबाट आलु खेती सुरु गरेका छन् । यहाँका डेढ सय किसानले प्राविधिक सीप सिकेर आलु खेतीमा जुटेका हुन् ।प्रधानमन्त्री कृषि आधुनिकीकरण परियोजनाअन्तर्गत आलु जोनका रूपमा घोषणा भएको सुडाल र ताथलीका किसान व्यावसायिक, आधुनिक र प्रविधिको प्रयोग गर्दै खेती थालेको कृषक भानु पुराजुलीले बताए । आधुनिक प्रविधिबाटै आलुको ड्याङ निर्माण र रोपाइँ, चुन र प्राङ्गारिक मल र पोटासलगायतका प्रयोगबारे सीप खेतीमा उपयोग गरेका छन् । कृषि सामग्री परियोजना प्रमुख किशोर पराजुलीले ८५ प्रतिशत अनुदानमा आलु खन्ने मेसिन उपलब्ध गराउने, आलुको ब्रान्ड निर्माण गर्ने, बजारीकरण गर्ने, व्यापारीकरण गर्ने कार्यको सुरु गरिएको बताए । आलु जोन क्षेत्रका ९० प्रतिशत किसानको माटोमा अम्लीयपन भेटिएको छ ।"
कारखाना बन्द हुँदा भूकम्पपीडित बेरोजगार,"कारखानाको हेरचाह गरिरहेकी रानीमाया गुरुङले भनिन्, हामीले गलैंचा बुनेर गरेको आम्दानी मेसिन किन्ने योजनामा रहेको थिइन् । उनी मात्र होइन रोजगारी गुमाएका सबै निराश छन् । पीडितको रोजगारीका लागि भन्दै कारखाना सञ्चालन गरिएको थियो । भूकम्प आएलगत्तै उनीहरू गाउँ छाडेर रातारात यहाँ आएका विस्थापित शिविरमा बस्ने गरेका हुन् ।"
बंगुरको माग बढ्यो,"पहाडको बंगुर स्वादिलो हुने भन्दै रूपन्देही र कपिलवस्तुबाट खरिद गर्न ग्राहक आउने गर्छन् । वर्षअघिसम्म बंगुर पाल्नेको लहरै चल्यो । धेरै उत्पादन भएपछि बिक्रीमा कमी आयो । अहिले भने उत्पादन न्यून भएपछि माग बढेर दोब्बर भएको उनले बताए । बंगुरको अभाव भएपछि खरिद गर्न आएका व्यापारी रित्तो हात फर्कन बाध्य छन् । अहिलेको उनको ३५ वटा बंगुर छन् । ९ महिना पाल्दा एउटा बंगुरलाई ३५ हजार रुपैयाँसम्म मूल्य पर्छ । धेरै पाल्दा आम्दानीले राम्रो हुने उनले बताए । जिल्लामा बंगुरको खपत न्यून हुन्छ । बजार तराई नै हो । ठाडादहकै मित्रलाल श्रेष्ठले ६ वटा ब्याउने माउ थपे । उत्पादन न्यून भएपछि माग बढ्यो । व्यावसायिक बंगुरपालनमा उनले २० वर्ष बिताए । सुरुमा प्रतिकिलो २० रुपैयाँमा बिक्री हुन्थ्यो । उति बेलाभन्दा अहिले माग धानिनसक्नु छ । उनले पनि दर्लामीले जस्तै वर्षमा तीन लाख रुपैयाँसम्म बचत गर्छन् । लगानी थोरै तर, मनग्य आम्दानी हुने उनले बताए । सन्धिखर्क गोरुसिंगे सडकखण्डमा रहेकाले बिक्री गर्न सहज छ । ६ वर्ष कतारमा बसेका जलुकेका रामबहादुर पुलामीले पनि फर्किएर बंगुर पाल्न थालेका छन् । यही पेसा ठीक लाग्यो, उनले भने ।"
गाईमा भ्रूण प्रत्यारोपण सफल,लम्सालको गाई ब्याएसँगै भ्रूण प्रत्यारोपणको सफल परीक्षण भएको पशु सेवा कार्यालय प्रमुख पुरुषोत्तम त्रिपाठी बताउँछन् । वरिष्ठ पशु चिकित्सकसमेत रहेका त्रिपाठीले नश्ल सुधारको माध्यमबाट पशुपालनलाई व्यावसायिक बनाउँदै लैजाने सरकारको नीतिअनुसार भ्रूण प्रत्यारोपण गरिएको बताए । भ्रूण प्रत्यारोपणबाट जन्मेको बाच्छीले ३७ लिटरसम्म दूध दिन सक्ने उनले जनाए । पशु चिकित्सक डाठगेन्द्रप्रसाद अर्यालले सरकारले गरेको ठूलो लगानी गरेर सुरु गरेको काम सफल भएको बताए । पशु स्वास्थ्य प्राविधिक सुरेशकुमार श्रेष्ठले भ्रूण प्रत्यारोपण गरिएको गाईले बाच्छा पाएमा राष्ट्रिय पशु प्रजनन केन्द्रले किन्ने बताए । उनले जन्मेको बाच्छा उन्नत नश्ल सुधार भएकाले वीर्य संकलन गरी कृत्रिम गर्भाधान गर्न किसानलाई वितरण गर्ने योजना सुनाए ।
असिनाले सुकायो अलैंची,"अलैंची व्यवसायी संघका जिल्ला अध्यक्ष अजय तामाङले खाँचे, साँधु, छिनखोला, लुदीलगायतका गाउँमा असिनाले बाली सखाप बनाएको बताए । असिनाबाट जिल्लाका सबै किसान प्रभावित भएको उनले जनाए । जिल्ला कृषि विकास कार्यालयका अधिकृत कृष्णभद्र अधिकारीले गाउँगाउँबाट किसानले अलैंचीमा पुर्याएको क्षतिबारे मौखिक र लिखित जानकारी गराएको बताए । बाँझखेत, भुलभुले, उत्तरकन्या, मालिङ, बन्सारलगायत क्षेत्रमा असिनाले अलैंचीबाली बिगार्यो भनेर लिखित र मौखिक जानकारी आएको छ उनले भने । लिखित रूपमा आएको निवेदनलाई विभागसम्म जानकारी गराएको उनले बताए । जानकारी गराए पनि क्षतिपूर्ति नपाउने समस्या छ, उनले भने ।"
उछिन्न चाहन्छ टोटेनहम,"एक खेल बढी खेलेको स्पर्स आर्सनलभन्दा १४ अंकले अघि छ । यी सबै समीकरणबीच पनि वेंगर फुटबल शक्ति आर्सनलबाट टोटेनहममा सरेको मान्न तयार छैनन् । एकै वर्षको प्रदर्शनले कसरी यस्तो भन्न मिल्छ ? कसरी दुई दशकको इतिहास बिर्सन मिल्छ ? हाम्रो अहिले तत्काल उद्देश्य लिगको शीर्ष चारमा रहने हो । तर यो पनि सत्य हो, हामी टोटेनहमलाई हराउन चाहन्छौं । किनभने यसमा हाम्रो गर्व र उपलब्धि दुवै लुकेको छ । द टेलिग्राफ"
भारतीय खेलाडी च्याम्पियन,"महिलातर्फ आर्मीकी मञ्जुकुमारी खड्काले उक्त दूरी १ घण्टा १७ मिनट ५० सेकेन्डमा पूरा गर्दै स्वर्ण जितिन् । पुष्पाकुमारी भण्डारीले १ घण्टा १८ मिनेट २० सेकेन्डबाट रजत हत्याइन् । जुनियर पुरुषतर्फ काठमाडांैका नितेश मानन्धरले १ घण्टा १ मिनट ४१ सेकेन्डसाथ स्वर्ण र देवेश मानन्धरले १ घण्टा २ मिनट ४३ सेकेन्डसाथ रजत जिते । महिलातर्फ रोजाले १ घण्टा ८ मिनेट ४ सेकेन्डसाथ पहिलो स्थान हात पारिन् । खेलकुदमन्त्री दलजित श्रीपाइलीले पोखरालाई दक्षिण एसियाली ट्रायथलन ट्रेनिङ सेन्टर बनाउन विशेष पहल गर्ने आश्वासन दिए । च्याम्पियनसिपमा नेपाल, भारत र बंगलादेशका ६० खेलाडीले सहभागिता जनाएको ट्रायथलन संघका महासचिव नीलेन्द्र श्रेष्ठले बताए ।"
आर्मीलाई वर्षको पहिलो उपाधि,"उपाधि विजेता आर्मी क्लबले ५ लाख रुपैयाँ पाउँदा उपविजेता संकटा क्लबको भागमा २ लाख ५० हजार रुपैयाँ पर्यो । विशाल मेमोरियल फाउन्डेसनले आयोजना गरेको गोल्डकपलाई टुबोर्ग बियर, जगदम्बा सिमेन्ट, रेडबुल लगायतले प्रायोजन गरेका थिए । फाइनल हेर्न नेपाली सेनाका प्रधानसेनापति राजेन्द्र क्षेत्री र मध्यक्षेत्रीय प्रहरी कार्यालयका डीआईजी गणेश केसी पनि पुगेका थिए ।"
बैंग्लोरको अर्को हार,"पुनेले घरेलु मैदानमा पहिलोपल्ट आफ्नो स्कोर रक्षा गरेको छ । जितपछि टोली प्लेअफमा नजिकको प्रतिद्वन्द्वीभन्दा ४ अंकले अगाडि छ । पुने १० अंकसहित चौथो स्थानमा छ । शीर्ष चार टोली प्लेअफमा पुग्ने प्रावधान छ । अजिन्क्या राहने ६ रनमा आउट भए पनि राहुल त्रिपाठीले ३७, कप्तान स्टिभ स्मिथले ४५, मनोज तिवारीले नटआउट ४४ र महेन्द्रसिंह धोनीले नटआउट २२ रन बनाउँदै पुनेको स्कोर हेर्नलायक बनाएका थिए ।"
कीर्तिमानधारीको सम्मान,"काठमाडौं एथलेटिक्सका राष्ट्रिय कीर्तिमानधारी र अन्तर्राष्ट्रिय पदक जितेका खेलाडीलाई शनिबार नगदसहित सम्मानित भएका छन् । नेपाल एथलेटिक्स संघबाट सन् २०१४ देखि २०१७ को मार्चसम्मका विभिन्न प्रतियोगितामा कीर्तिमान बनाएका खेलाडी सम्मानित भए । उनीहरूले कुल १ लाख ५४ हजार नगद पुरस्कार पाए ।विभिन्न प्रतियोगिताको विभिन्न स्पर्धामा कीर्तिमान बनाएका यामसाजन सुनार, दिलमाया कार्की, सविता चौधरी, प्रमिला रिजाल, वृन्दा श्रेष्ठ, मनमति विष्ट, कृष्णा चौधरी, गोपीचन्द्र पार्की, सूर्य खत्री, अमृता महतो, सीमाकुमारी थारु, चन्द्रकला लाम्गादे, सरस्वती भट्टराई, कान्छीमाया कोजु र हरि रिमाल छन् । पाँच कीर्तिमानका लागि ५ हजारका दरले चन्द्रकलाले सबैभन्दा धेरै २५ हजार पाइन् ।सम्मानित हुने अन्तर्राष्ट्रिय पदक विजेतामा सरस्वती, अमृता र सोमबहादुर कुमाल छन् । उनीहरूले जनही १० हजार पाए ।प्रशिक्षकहरू पुष्पराज ओझा, विक्रमजंग थापा, राकेश वज्राचार्य, छविलाल थापा र धनीराम चौधरी, पूर्व खेलाडीद्वय वैकुण्ठ मानन्धर र जितबहादुर केसी तथा पूर्व मुख्य प्रशिक्षक मधुशम्शेर राणा, विश्वप्रकाश थापा, नारायण यादव, नारायणबहादुर प्रधान, नरबहादुर शाही, मोहन घले र सुशीलनरसिंह राणा पनि सम्मानित भए । १२ औं सागका टिम व्यवस्थापक सन्तोष श्रेष्ठ पनि सम्मान भए ।"
सन्डरल्यान्ड रेलिगेसनमा,लन्डन सन्डरल्यान्ड इङलिस प्रिमियर लिग फुटबलबाट रेलिगेसनमा परेको छ । टोली शनिबार अन्तिम समयमा गोल खर्चेसँगै बर्नमाउथसँग १० ले पराजित भयो । ३४ खेलमा २१ अंकमात्र बटुल्न सकेको सन्डरल्यान्ड पुछारमा छ । २० मध्ये पुछारको तीन टोली च्याम्पियनसिपमा घटुवा हुने प्रावधान छ । मिडल्सब्रो २७ र स्वान्सी ३१ अंकसहित १९ र १८ औं स्थानमा छन् । १७ औं स्थानको हल सिटीसँग ३४ अंक छ ।
लन टेनिस,"लन टेनिस र्याकेट र रबर बलको माध्यमबाट खेलिने खेल हो । यो खेलमा एकका विरुद्ध एक वा दुईका विरुद्ध दुईजना खेल्न सक्छन् । टेनिस र्याकेट रबर बललाई हान्न सक्ने गरी बलियो तारबाट बनेको हुन्छ । बीचमा होचो जाली राखिएको खेल मैदान हुन्छ । यसलाई टेनिस कोर्ट भनिन्छ । एक पक्षले र्याकेटको माध्यमले हानेको बल अर्को पक्षले सही तरिकाले फर्काउनुपर्छ । गलत तरिकाले फर्काए अर्को पक्षले अंक पाउँछ । टेनिस कोर्ट कंक्रिट, रातो माटो वा हरियो घाँसका हुन्छन् ।सबै समाज र उमेर समूहमा खेल्न मिल्ने टेनिस खेल ओलम्पिकमा पनि समावेश छ । र्याकेट धान्न सक्ने जोसुकैले यो खेल खेल्न सक्छन् । ह्वीलचियरमा बस्नेले पनि खेल्न सक्छन् । यो खेल १२ औं शताब्दीमा फ्रान्समा उत्पत्ति भए पनि आधुनिक लन टेनिसको विकास १९ औं शताब्दीमा बेलायतको बर्मिंघममा भएको हो । लन टेनिसमा अन्तर्राष्ट्रिय रूपमा चर्चित ४ प्रतियोगिता छन् । ग्रान्ड स्लाम भनिने ती प्रतियोगितामा अस्ट्रेलियन ओपन, फ्रेन्च ओपन, विम्बल्डन र यूएस ओपन पर्छन् । हरेक वर्ष हुने यी प्रतियोगिताबाट खेलाडीको स्तर मापन हुन्छ ।"
बालकविता,"नाच खेल सधैं तिमी खुसी पार्नु मन ,त्यै मनले बढाइदिन्छ ,साथी आफ्ना झन्झन् !वर्षचार ऋतुजस्तै हाँस्दै हिँड्नेहाम्रा दिन रात,उनैले नैं ल्याइदिए जन्मदिनको प्रात: !आजै भयौ मेरो बाबातिमी वर्ष चार !क ख ग घ ए बी सी डी कापीमा राम्रो सार !वर्ष पाँच पढ्दै लेख्तै मेरो बाबा भयौ वर्ष पाँच ! खुसी भई एक पटक हाँस्दै कम्मर भाँच !कुद्दै खेल्दै साथीसँग चित्र कोरी बस्थ्यौंके हो भन्दै कथा कविता ?प्रश्न मलाई गथ्र्यौ !कल्पना प्रधान"
कलम,"स्मृति मिश्र, कक्षा७नागार्जुन एकेडेमी"
ढकमक्क लेक,"रुबी भ्याली मनास्लु र लामटाङको मध्य भागमा पर्छ । यो जैविक विविधतायुक्त पर्यटकीय क्षेत्र हो । २५ सय मिटरदेखि मास्तिरको भूभागमा रहेको यस भ्यालीका जंगलमा निकै हिमपात हुन्छ । फागुन अन्तिम साता परेको हिमपात यतिखेर भने बिलाउँदै छ । हिउँ बिलाएसँगै यहाँका वनपाखा तल्लो भेकमा पाइने लालीगुराँसलगायत विभिन्न लेकाली प्रजातिका फूलहरूले ढकमक्क भएका छन् । सेता, बैजनी र गुलाबी रंगका गुराँसका साथै सबैभन्दा सानो प्रजातिको संरक्षित सूचीमा रहेको सुनपाते गुराँसका अन्य प्रजातिका फूलहरूले वनै ढकमक्क भएका हुन् । हिउँ बिलाएपछि जमिनबाट आउने अन्य लेकाली फूलहरूले यस भेगको सौन्दर्य अझ मनमोहक भएको छ । यहाँ एकै स्थानमा धेरै रंगका गुराँसहरू देख्न पाइन्छन् ।"
बोली,"ए भाइ हो कहाँ जान लागेका ? म पनि जान्छु, पर्ख पर्ख सँगै जाऔं, हिँडिरहेका मानिसलाई उसले रोक्न खोज्यो । ती मानिस सुरुसुरु हिँडिरहे । तिनीहरूलाई कराउँदै ऊ पछिपछि हिँडिरहयो ।कराउँदै कराउँदै उकालो हिँड्दा उसलाई स्याँस्याँ भयो । हिँड्न नसकेर आधा बाटोमा नै ऊ थचक्क बस्यो । थकाइ लागेकाले एकछिन् थकाइ मार्ने भयो । एकपछिमा ती मानिस कहाँ पुगे भनेर माथि हेर्यो । त्यस बेलासम्ममा उनीहरू माथि नै पुगिसका थिए । उसले फेरि ती मानिसलाई कराएर पर्ख भन्यो । उनीहरू चुपचाप सुरुसुरु हिँडिरहे । उसलाई नपर्खेपछि रिसाउँदै मनपरी भन्यो ।त्यो फतफते मानिसलाई हेरेर उनीहरू हाँसे । अनि कराएरै कस्तो फतरफतर गरेर बोल्ने मानिस तिमी । अर्कालाई मनपरी भन्न कस्तो सकेको । यस्तो रिसाह मानिससँग कोही पनि हिँड्दैन । चाहिनेभन्दा धेरै बेल्ने मानिसलाई निकै बेफाइदा हुन्छ । धेरै बोल्नेले कहिलेकाहीँ नचाहिने कुरा पनि बोल्छन् । नचाहिने कुरा बोल्दा कहिलेकाहीं नबिग्रने काम सबै बिग्रन्छ । कुनै बेलाको बोलीले तिमीलाई नोक्सान गर्छ । अनि अर्को कुरा सुन : नबोली हिँड्दा जानुपर्ने ठाउँमा छिट्टै पुगिन्छ । तिमी धेरै बोलेर नै उकाले चढ्न सकेनौ । तिमीलाई यसले पनि बेफाइदा नै भयो । त्यस बेला त्यो फतफते मानिसले उनीहरूका कुरा ध्यान दिएर सुन्यो । अनि अलिअलि हो कि जस्तो लाग्यो । अनि फर्केर घर आयो । घरमा कसैसँग नबोली सुरुसुरु भित्र गयो । कोट खोलेर बस्यो र आफ्नो बानी गहिरिएर सोच्यो । आफूले धेरै बोलेर बिग्रेका कामहरू सम्झयो । धेरै बोल्नाले नराम्रो वचन बोलिँदा अरू रिसाएको सोच्यो । नराम्रो वचन कसैलाई मन नपर्ने रहेछ भन्ने बुझयो । काम बिग्रने र सप्रने कुरा बोलीबाट हुने रैछ भन्ने जान्यो । त्यसपछि उसले आफ्नो बानी सुधार्न लाग्यो । नचाहिने बोल्न उसले कम गर्दै लग्यो । गाउँघरमा अलिअलि मायालु हुँदै गयो । उसको बानी सप्रिएकाले गाउँलेहरूले उसलाई मन पराउन थाले । त्यसपछि उसका काम पनि बन्न थाले ।"
आँखाबारे बुझौं,चस्मा र कन्टयाक्ट लेन्स किन ?नजिक वा टाढाको वस्तु स्पष्ट नदेख्ने मानिसले आँखा जँचाएर आवश्यकताअनुसार चस्मा लगाए प्राकृतिक तवरमा जस्तै बाहय वातावरणबाट आएको प्रकाश आँखाको भित्री तहको पर्दा (रेटिना) मा खस्न मद्दत पुग्छ । चस्माको विकल्पचाहिँ कन्टयाक लेन्स हो । काम गर्ने तौरतरिका भने एउटै हो ।
