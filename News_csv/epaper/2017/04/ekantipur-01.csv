शीर्षक,विवरण
हुनै लागेको समझदारी टाढियो,"वैशाख ३१ मै स्थानीय तहको निर्वाचन गर्ने गरी सरकारसित सीमांकन बाहेकका पाँच विषयमा संविधान संशोधन गर्न अनौपचारिक समझदारी गरेको मधेसी मोर्चा शुक्रबारको बालुवाटार बैठकमा भने पछि हटेको छ ।सरकार र मोर्चाबीचको कार्यदलस्तरमा त्यस्तो सहमति जुटेपछि प्रधानमन्त्री पुष्पकमल दाहालले शुक्रबार साँझै समझदारीमा हस्ताक्षर गर्ने गरी बालुवाटारमा सत्तारूढ दल र मोर्चाको बैठक बोलाएका थिए । समझदारीको मस्यौदा लेख्ने गरी नै बैठकमा नेताहरूलाई आमन्त्रण गरिएको थियो । तर, मोर्चाले मतदाता नामावली र जनसंख्याका आधारमा स्थानीय तहको संख्या थप्नुपर्ने प्रस्ताव राखेपछि हुनै लागेको समझदारी पुन: टाढिएको छ । बैठक सुरुमै दाहालले कार्यदलस्तरमा भएको सहमतिलाई ड्राफ्ट बनाएर सहमति गरांै भन्ने प्रस्ताव अघि सारेका थिए । प्रधानमन्त्रीको प्रस्तावलगत्तै संघीय समाजवादी फोरमका अध्यक्ष उपेन्द्र यादवले मधेसमा एक लाख मतदाता छुटेको बताउँदै मतदाता नामावली थप्नुपर्ने प्रस्ताव राखे । त्यही प्रस्तावका कारण संविधान संशोधनमा कार्यदलस्तरमा भएको समझदारीले औपचारिकता पाउन सकेन ।अनौपचारिक तहमा गठन भएको कार्यदलले गरेको समझदारीमा नागरिकता, भाषा, राष्ट्रियसभामा प्रतिनिधित्व, राष्ट्रियसभा गठनका लागि बन्ने निर्वाचन मण्डलमा स्थानीय तहका प्रमुखउपप्रमुखको प्रतिनिधित्व हटाउने र संविधानको धारा २७४ मा कुनै पनि प्रदेशको सीमांकन परिवर्तन गर्नुपर्ने भए सम्बन्धित प्रदेशको समर्थनमा संघीय संसद्ले अनुमोदन गर्ने भनी प्रस्ट्याउने उल्लेख थियो । प्रदेशको सीमांकन परिवर्तन गर्दा सबै प्रदेशको सहमति लिनुपर्ने आशयको व्यवस्था रहेकाले त्यसलाई प्रस्ट्याउन मोर्चाले माग गरेको हो । प्रदेश सीमांकन विवाद संघीय आयोगमार्फत तीन महिनाभित्र टुंग्याउने र द्रुतमार्गबाट पाँच विषयमा संविधान संशोधन गरी वैशाख ३१ मै निर्वाचन गर्ने समझदारी भएको थियो । यसमा प्रमुख प्रतिपक्षी एमालेसमेत सकारात्मक थियो । कार्यदलका सदस्यहरूले एमालेका नेताहरूसँग पनि अनौपचारिक छलफल गरेका थिए । सकारात्मक संकेत एमालेबाट पाएपछि शुक्रबारै सरकारले मोर्चासँग समझदारी गर्ने तयारी गरेको हो । अनौपचारिक कार्यदलमा उपप्रधान तथा अर्थमन्त्री कृष्णबहादुर महरा, कांग्रेस नेता कृष्णप्रसाद सिटौला, राप्रपा नेता तथा मन्त्री दीपक बोहरा छन् । मोर्चाबाट संघीय समाजवादी फोरम सहअध्यक्ष राजेन्द्र श्रेष्ठ, सद्भावना पार्टी सहअध्यक्ष लक्ष्मणलाल कर्ण छन् । कार्यदलका सदस्यसमेत रहेका कांग्रेस नेता सिटौलाले समझदारी बनिसकेको अवस्थामा मोर्चाले नयाँ प्रस्ताव थपेपछि समस्या आएको बताए । मोर्चाको नयाँ विषयले समझदारी जुट्न सकेन, उनले भने, मतदाता नामावली थप्नेतिर लाग्यौं भने वैशाख ३१ मा निर्वाचन हुन सक्दैन, यसमा हामी सहमत हुन सकेनौं । सद्भावनाका अध्यक्ष राजेन्द्र महतोले भने संविधान संशोधनको विषयमा कुनै समझदारी नभएको दाबी गरे । उनले शुक्रबार पनि दुवैतर्फका कार्यदलले आआफ्ना विवरण राख्नेबाहेक महत्त्वपूर्ण उपलब्धि हुन नसकेको बताए । महतोले वार्ता भने सकारात्मक भएको बताए । वार्ता सकारात्मक भयो । तर, अझै पनि प्रधानमन्त्रीले दिएको वचन पालना होला भन्ने विश्वास लागेको छैन । गरेर देखाउन सक्नुभयो भने सहमति हुन सक्छ, उनले भने । बैठकमा सत्तारूढ दलका तर्फबाट कांग्रेस नेता सिटौला र मोर्चाका तर्फबाट संघीय समाजवादी फोरमका सहअध्यक्ष श्रेष्ठले कार्यदलले गरेको कामको विवरण प्रस्तुत गरेका थिए । मोर्चाका नेताका अनुसार प्रधानमन्त्री दाहालले शक्तिशाली कार्यादेश भएको संघीय आयोग गठन गर्ने र त्यसले दिएको प्रतिवेदनका आधारमा तीन महिनाभित्र सीमांकनको विवाद हल गर्ने प्रतिबद्धता जनाएका थिए । सीमांकनबाहेक पाँच विषयलाई दु्रतमार्गबाट पारित गर्ने गरी केही दिनभित्रै संसद्मा दर्ता गर्ने भन्दै मोर्चाका नेताहरूलाई आश्वस्त पार्ने प्रयास गरेका थिए । शक्तिशाली आयोग बन्छ भन्ने कुरा विश्वसनीय आधार बनाउनुपर्छ, तीन महिनाभित्र संघीय आयोगले गर्छ भन्ने ग्यारेन्टी गर्नुपर्छ, बैठकमा संघीय समाजवादी फोरमका अध्यक्ष यादवको भनाइ थियो, जनसंख्याका आधारमा स्थानीय तहको संख्या बढाइयो भने र छुटेका मतदाता नामावलीमा समावेश गरियो भने निर्वाचनमा सहभागी हुन सक्छौं । कांग्रेस नेताहरूले वैशाख ३१ मा निर्वाचन गर्नकै लागि यस्तो समझदारी गर्न लागेको भन्दै स्थानीय तहको संख्या र छुटेका मतदाता नामावली थप्ने विषयले तोकिएकै मितिमा निर्वाचन हुन नसक्ने भन्दै अस्वीकार गरेका थिए । कांग्रेस नेताहरूको उक्त भनाइको प्रतिवाद गर्ने मोर्चाका नेताहरूले चुनाव जेठ ३१ मा गर्दा पनि हुने भन्दै संविधानसँग जोडिएका पाँच र निर्वाचनसँग सम्बन्धित दुई विषय पूरा हुनैपर्ने अडान राखे । कुरा नमिलेपछि प्रधानमन्त्री दाहालले एकसरो मधेसी मोर्चाका नेताहरूसँग छुट्टाछुट्टै कुरा गर्ने भन्दै बैठक टुंगिएको थियो । कांग्रेस सभापति शेरबहादुर देउवा राजधानीबाहिर भएकाले बैठकमा उपस्थित थिएनन् ।"
फरक रक्त समूहबीच मृगौला प्रत्यारोपण,"काठमाडौं महाराजगन्जस्थित त्रिवि शिक्षण अस्पतालले मुलुकमा पहिलो पटक फरक रक्त समूहका दाता र ग्रहणकर्ताबीच मृगौला प्रत्यारोपण सेवा सुरु गरेको छ । एवो इनकम्प्याटेवल रेनल ट्रान्सप्लान्ट भनिने यस्तो सेवामा अस्पतालले मृगौला प्रत्यारोपण सेवा सुरु गरेको नौ वर्षपछि सफलता पाएको हो । यो प्रत्यारोपणमा मृगौला दिने र लिने दुवै व्यक्ति स्वस्थ रहेको अस्पतालले जनाएको छ । अस्पतालका प्राडादिव्या सिंह शाह र प्राडाप्रेमराज ज्ञवालीको नेतृत्वमा भएको यो प्रत्यारोपणमा प्राडा उत्तमकुमार शर्मा, डामहेशराज सिग्देल, डामुकुन्द काफ्ले, डामिदान श्रेष्ठ, डापवनराज चालिसे, डाभोजराज लुइँटेल, डारविन नेपाललगायत विज्ञ सरिक थिए । हालसम्म रहेको ओ रगत समूह बाहेकका सबै दाताले आफ्नै रगत समूहका व्यक्तिलाई मृगौला दान दिनुपर्ने बाध्यता अब हटेको डाशाह बताउँछिन्, हामीले यस्तै प्रकृतिको दोस्रो प्रत्यारोपण गर्नसमेत बिरामी भर्ना लिइसकेका छौं ।एवो इनकम्प्याटेवल जटिल प्रविधि भएकाले भारतमा पनि दुईचार केन्द्रमा मात्र प्रत्यारोपण गरिने उनी बताउँछिन् । विज्ञका अनुसार यस्तो प्रत्यारोपण जापानमा बढी हुने गरेको छ । यस्तो प्रत्यारोपण गर्न बिरामीको पूर्व उपचार आवश्यक हुन्छ । यसका लागि दुई साताअघि नै बिरामीलाई अस्पताल भर्ना गरेर अलग रक्त समूहको मृगौला लिन शरीरमा उपयुक्त वातावरण बनाइन्छ । प्रत्यारोपणपछि समेत बिरामीको उपचार गरिन्छ । एउटा तथ्यांकअनुसार करिब ३० प्रतिशत सम्भावित मृगौलाको जीवित दातामा रगत समूह नमिल्ने समस्या देखिएको औंल्याउँदै डाशाह भन्छिन्, परिवारमा दाता उपलब्ध रहे पनि रगत समूह नमिलेर समस्यामा पर्ने गरेका थुप्रै केस हामीकहाँ आइरहेका थिए, अब उनीहरूले राहत पाउने छन् । यो उपचारअन्तर्गत प्रत्यारोपण गर्ने व्यक्तिको रगतबाट एन्टिबडी हटाइन्छ । यसपछि संक्रमणबाट जोगाउने एन्टिबडी अर्थात् इन्ट्राभेनस इम्युनोग्लोविन सुईको माध्यमले हालिन्छ । यसपछि नयाँ मृगौलालाई एन्टिबडीबाट जोगाउन अन्य औषधिहरूसमेत दिइन्छ । फरक रगत समूहको मृगौला स्वीकार गर्न शरीरमा उपयुक्त वातावरण निर्माणका लागि भने करिब थप पाँच लाख रुपैयाँ खर्च लाग्ने औंल्याउँदै डाशाह भन्छिन्, सामान्य प्रत्यारोपणमा करिब तीन लाख खर्च हुन्छ भने यसमा आठ लाख जति लाग्छ । शिक्षण अस्पतालले ९ वर्षमा चार सय २१ वटा मृगौला प्रत्यारोपण गरिसकेको छ । अस्पतालले दुई वर्षअघि बालबालिकामा समेत मृगौला प्रत्यारोपण सुरु गरेको थियो ।"
जुटिसके मधेसका कार्यकर्ता,"वीरगन्ज सरकार र मधेसी मोर्चाबीच राजधानीमा सहमति प्रयास टुंगिइसकेको छैन, तर मधेसमा सक्रिय राजनीतिक दलका कार्यकर्तामा भने चुनावी सरगर्मी चढिसकेको छ ।कांग्रेस, एमाले र माओवादी केन्द्र मात्र होइन, मधेसी दलका कार्यकर्तासमेत निर्वाचन तयारीमा जुटिसकेका छन् । गत मंगलबार संयुक्त लोकतान्त्रिक मधेसी मोर्चाका नेता मधेसका निर्वाचन कार्यालय घेराउ गरिरहँदा मधेसी युवा वैशाख ३१ गते हुने स्थानीय तहको निर्वाचन सुरक्षार्थ खटिन म्यादी प्रहरीको आवेदन दिन लामबद्ध देखिन्थे । मोर्चाको पकड क्षेत्र मानिएको प्रदेश नम्बर २ का आठवटै जिल्लामा मागभन्दा दोब्बर आवेदन परेको प्रहरी तथ्यांक छ । संविधान संशोधनबिनै घोषणा भएको निर्वाचनको विरोधमा धर्ना बसेका दलले पनि सम्बन्धित निर्वाचन कार्यालयमा आफ्नो दल दर्ता गराइसकेका छन् । दिनहुँजसो सहर र ग्रामीण क्षेत्रमा पार्टी प्रवेश भइरहेका छन् । उम्मेदवारका आकांक्षी पुरानो दल छाडेर बलियो पार्टीमा प्रवेश गरिरहेका छन् । टोलटोलमा पार्टीका विश्वासिला कार्यकर्ताले आफ्ना पकडमा रहेका युवालाई साँझको समय छलफल र प्रचारमा व्यस्त गराइरहेका छन् । केही नेताले चुनाव लक्षित आर्थिक सहयोगसमेत बाँड्न थालिसकेका छन् । गाउँपालिका र वडा अध्यक्षका आकांक्षी पार्टीका प्रभावशाली नेतासँग टिकटको लबिइङ मा जुटिसकेका छन् । मेयरउपमेयर, गाउँपालिका र वडाका प्रभावशाली आंकाक्षीलाई आश्वासन दिँदै धमाधम पार्टीमा भित्र्याइँदै छ । संघीय समाजवादी फोरम पर्साका अध्यक्ष प्रदीप यादवले पार्टी सांसद श्रवण अग्रवालको संसदीय विकास कोषको रकमबाट स्थानीय विद्यालयमा पार्टीको नाम र झन्डाअंकित स्कुल ब्याग बाँडेर चुनावी प्रचार थाले । यद्यपि यादवले चुनावी प्रचार नभई पूर्वनिर्धारित कार्यक्रमअनुसार विद्यार्थीलाई शैक्षिक सामग्री वितरण गरेको बताए । हामी चुनावको तयारीमा छैनौं, उनले भने, पार्टी मजबुत गर्न लागेका छौं । स्थानीयस्तरमा निर्वाचन लक्षित गतिविधि सुरु भए पनि मोर्चाका नेता औपचारिक रूपमा भने निर्वाचनका पक्षमा बोल्न चाहँदैनन् । आन्तरिक रूपमा चुनावी रणनीति बनाइरहेका उनीहरू बाहिर भने विरोध गरिरहेका छन्, जसका कारण प्रदेश नम्बर २ का आठ जिल्लामा निर्वाचन कार्यालयले निर्वाध तयारीका काम अघि बढाउन सकेका छैनन् ।बाहिर विरोध, भित्रभित्रै तयारीको रणनीतिले मतदाता भने अन्योलमा छन् । संविधान संशोधनबिना निर्वाचनमा भाग नलिने अडानमा रहेको मोर्चाले अहिलेको माहोल कायमै रहे नेताकार्यकर्तालाई स्वतन्त्र उम्मेदवार बन्न रोक्न नसक्ने सम्भावना बढेर गएको राजनीतिक विश्लेषक बताउँछन् । रणनीतिक रूपमा चुकेका कारण गत वर्षको नाकाबन्दीमा जसरी मोर्चा असफल भएको थियो, ती विश्लेषक भन्छन्, यसपालिको निर्वाचनमा पनि त्यस्तै संकेत देखिएको छ । मधेसी मोर्चासँग सहमति हुन नसक्दा बार्गेनिङ पावर कमजोर भएको छ । वीरगन्जका राजनीतिक विश्लेषक विनोद गुप्ताका अनुसार निर्वाचन कार्यालयमा दल दर्ता गराउने, मेयरउपमेयरका आकांक्षीलाई भव्य कार्यक्रमबीच पार्टी प्रवेश गराउने गरिएको छ । आन्तरिक रणनीतिमा जुट्ने अनि निर्वाचन हुनै नदिने भन्दै निर्वाचन कार्यालय घेराउ गर्ने गतिविधिले मधेसी मोर्चाको दोहोरो चरित्र प्रस्टिएको हो । स्थानीयस्तरमा मोर्चाका नेताको चुनाव लक्षित गतिविधि र पार्टी प्रवेशको होडबाजी हेरेका मधेसी युवा चुनाव हुने सम्भावना देखेरै म्यादी प्रहरीमा भर्ती हुन आकर्षित भएका हुन् । दल दर्ता नगराई निर्वाचनको विरोध गरेको भए अर्कै माहोल हुन्थ्यो, कान्तिपुरसँग गुप्ताले भने, अहिलेको माहोलअनुसार पार्टी चुनावमा नगए कार्यकर्ता स्वतन्त्र उम्मेदवारी दिने अवस्था आउन सक्छ । आन्दोलनमा एकसाथ देखिएका मधेस केन्द्रित दलमा पार्टी प्रवेश भने मोर्चा आबद्ध दलकै अधिकांश कार्यकर्ता भित्र्याउने होड छ । तराई मधेस लोकतान्त्रिक पार्टीका महामन्त्री जितेन्द्र सोनलले पार्टी प्रवेश गराउँदैमा मोर्चाले निर्वाचनको तयारी गरेको प्रचार गर्नु गलत भएको बताए । यो चुनावको तयारी होइन, पार्टीको सांगठनिक संरचना बलियो पार्ने अभियान हो, उनले भने, भविष्यमा चुनाव होस् वा आन्दोलन बलियो संगठनबिना पार्टी सफल हुँदैन । मधेसी दल नयाँ पार्टी भएकाले पुराना दलमा अवसर नपाएका र मधेसको पक्षमा केन्द्रीय पार्टीले काम नगरेको चेतना फैलिँदै गएपछि मधेसी दलमा पार्टी प्रवेश गर्नेको संख्या बढेको उनले सुनाए । संविधान संशोधन नभए पार्टीले चुनाव बहिष्कार गर्ने उनले दाबी गरे । हामी चुनावविरोधी होइनौं, संसदीय राजनीतिमा विश्वास गर्छौं, उनले भने, यथास्थितिमा गरिएको चुनावको हामी बहिष्कार गर्छौं । स्थानीय तहको निर्वाचनका लागि दल दर्ता गराएको भनी भ्रम फैलाउने काम भएको उनले आरोप लगाए । आफ्नो बटम लाइन सीमांकनको सम्बोधनबिना कुन आधारमा मतदातामाझ जाने भनिरहेको छ मोर्चा । यद्यपि, ०६२६३ को पहिलो मधेस आन्दोलनपछि नेपाली राज्य समावेशीको नजरले (सीमांकनबाहेक) धेरै बदलिइसकेको छ । संसद्मा ४० प्रतिशत सांसद समानुपातिक निर्वाचन प्रणालीबाट आउँछन्, ३३ प्रतिशत महिला हुनैपर्ने व्यवस्था छ । आगामी स्थानीय तहको निर्वाचनमा पनि ४० प्रतिशत महिला र झन्डै २० प्रतिशत दलित प्रतिनिधि निर्वाचित हुने व्यवस्था छ । निजामती कर्मचारी, प्रहरी र सेनामा समावेशी सिद्धान्तका आध ारमा भर्ना लिन थालेको झन्डै आठ वर्ष पुगिसक्यो । यी उपलब्धिमा मधेस आन्दोलनको ठूलो योगदान छ । विगत दसकमा पाएको उपलब्धि संस्थागत गर्दै संघर्षलाई अगाडि बढाउने बेला आएको छ, कांग्रेसका युवा नेता राकेश सिंह भन्छन्, सधैं राज्यले विभेद मात्र गर्यो भनिरहँदा नयाँ पुस्तामा हीनताबोध र आक्रोश भरिनेछ । उनका अनुसार राजनीतिक नियुक्तिमा देखिएका विभेद भने हरेक पार्टीका समस्या हुन् ।पछिल्लो मधेस आन्दोलन र भारतको अघोषित नाकाबन्दीको केन्द्रविन्दु वीरगन्जमा चुनावी सरगर्मी बढिसकेको छ । वीरगन्ज उपमहानगरपालिकाको मेयर पदका लागि मोर्चाभित्रका तराई मधेस लोकतान्त्रिक पार्टी र संघीय समाजवादी फोरम नेपालले बलियो उम्मेदवार लडाउने आन्तरिक तयारी थालेका छन् । यसअघि तीन पटक वीरगन्जका मेयर भइसकेका तमलोपाका प्रवक्ता विमलप्रसाद श्रीवास्तव पार्टी चुनावमा सहभागी भएपछि मेयरमै उठ्ने तयारी गरिरहेका छन् । घडिअर्वा पोखरी, अन्तर्राष्ट्रियस्तरको स्विमिङ पुललगायत विकास निर्माण श्रीवास्तवकै पालामा भएकाले उनी मेयरका लागि अहिले पनि बलिया उम्मेदवार मानिन्छन् । स्रोतका अनुसार संघीय फोरमले पनि मेयरमा उद्योग वाणिज्य संघका कार्यकारिणी सदस्य विजय सरावगीलाई लडाउने योजनासहित केन्द्रीय अध्यक्ष उपेन्द्र यादवले अबिर र माला लगाएर पार्टी प्रवेश गराएका थिए ।"
म्यादीमा आकर्षण,"लमजुङ हिमाली जिल्ला मनाङमा म्यादी प्रहरीमा भर्ना हुन १ सय ४७ जनाले आवेदन दिएका छन् । प्रहरीका अनुसार महिलाको संख्या ३७ छ । भर्ना हुन आउनेमा मनाङभन्दा बाहिरी जिल्लाका बढी रहेको प्रहरी निरीक्षक अर्जुन गहतराजले जानकारी दिए । लमजुङ, गोरखा, धादिङलगायत जिल्लाका व्यक्तिले आवेदन दिएको उनले बताए । यस्तै, मनाङको तल्लो भेगका युवाले पनि आवेदन हालेका छन् । माथिल्लो भेगमा अहिले धेरै युवा गाउँ बस्दैनन् । बसे पनि प्राय: सबै होटल व्यवसायमा अबद्ध छन् उनले भने, माथिल्लो मनाङ र नारफूका आवेदन शून्य भने पनि हुन्छ, तल्लो मनाङका भने आएका छन् । बाहिरी जिल्लाबाट आएकाहरू अस्थायी रूपमा मनाङमा बस्दै आएका हुन् । १८ सयको आवेदनरुकुम आसन्न स्थानीय तहको निर्वाचनको सुरक्षा थप व्यवस्थित बनाउन भन्दै सरकारले मागेको म्यादी प्रहरीका लागि १ हजार ८ सय ५६ जनाले आवेदन दिएका छन् ।७ दिनको अवधिमा जिल्ला प्रहरी कार्यालयमा उनीहरूले आवेदन दिएका हुन् । १८ पूरा भई ५४ वर्ष उमेर नकाटेकालाई म्यादीका लागि आवेदन आह्वान गरिएको थियो ।पूर्वप्रहरी, पूर्वसैनिक तथा युवाले म्यादी प्रहरीका लागि आवेदन दिएका छन् । आवेदन दिनेमा १ हजार ५ सय ४६ पुरुष छन् भने ३ सय १० महिला छन् । आवेदन दिएका सबैलाई शुक्रबार प्रवेशपत्र वितरण गरिएको छ । प्रहरी निरीक्षक थम्मनबहादुर रजालीले शनिबारबाट छनोट सुरु गर्ने बताए । म्यादी छनोटका लागि स्वास्थ्य र शारीरिक परीक्षणका साथै लिखित परीक्षा पनि गराइने उनले जनाए ।आवेदक धेरैमहोत्तरी स्थानीय तह निर्वाचनका लागि खुलेको म्यादी प्रहरीमा भर्ना हुन ५ हजार ६० जनाले आवेदन दिएका छन् । पूर्वसुरक्षाकर्मी, विदेशमा सुरक्षा गार्डमा खटिएका व्यक्ति र विगतका म्यादी प्रहरीलाई प्राथमिकता दिने सरकारी नीति भए पनि सर्वसाधारणले बढी आवेदन दिएका छन् । आवेदन दिनेको संख्या अत्यधिक बढेपछि व्यवस्थापन र छनोट प्रक्रिया अघि बढाउन असहज बनेको छ । जिल्लामा कति म्यादी प्रहरीको आवश्यकता छ स्पष्ट पारिएको छैन ।"
डीभीपीआर भएका ७३ कर्मचारी भेटिए,"काठमाडौं निजामती सेवाका ७३ कर्मचारीले अन्य मुलुकको डीभीपीआर तथा ग्रिन कार्ड लिएको भेटिएको छ । सामान्य प्रशासन मन्त्रालयका अनुसार तीमध्ये ३४ ले ग्रिन कार्ड त्यागिसकेका छन् । निजामती सेवा ऐन २०४९ अनुसार आफ्नो वा परिवारका सदस्य (श्रीमान् वा श्रीमती) डीभी, पीआर वा ग्रिन कार्ड लिएका कर्मचारीलाई सरकारले दुई वर्षअघिदेखि कारबाही गरिरहेको छ । तत्कालीन सामान्य प्रशासन मन्त्री लालबाबु पण्डितले अन्य मुलुकका डीभी, पीआर र ग्रिन कार्ड बोकी नेपालको कर्मचारी संयन्त्र चलाइरहेका कर्मचारीलाई हटाउने गरी निजामती सेवा ऐन संशोधन गरी जागिर वा डीभीपीआरग्रिन कार्ड मध्ये एक परित्याग गराउने अभियान थालेका थिए । सामान्य प्रशासन मन्त्री केशवबहादुर बुढाथोकीले संसदको राज्य व्यवस्था समितिमा शुक्रबार यसरी कारबाही गरिएका हालसम्मको विवरण पेस गरे । मन्त्रालयका निमित्त सचिव महेश्वर न्यौपानेले हालसम्म डीभीपीआर त्याग गर्न चाहेका तर त्यागेको विवरण प्राप्त नभएका ६, डीभीपीआरको सट्टा जागिरै छाडेका १६, डीभीपीआर भएको घोषणा गरेका तर त्यागेनत्यागेको विवरण प्राप्त नभएका तथा डीभीपीआर के हो नखुलेका तर यस अवधिमा राजीनामा गरेका ४ जना रहेको जानकारी दिए ।सांसद गंगालाल तुलाधरले बाहिर हल्ला भएभन्दा डीभीपीआर लिने कर्मचारीको संख्या कम देखिएको बताए । यसको कुरा आउँदा बाहिर त ठूलै रेक्टरस्केलको भूकम्प आए जस्तो भएको थियो, उनले भने, तर संख्या त कमै रहेछ, उनले भने, यसबारे सामान्य प्रशासन मन्त्रालयले थप अनुसन्धान गर्नु आवश्यक छ । अर्का सांसद रामेश्वर फुयालले भने एकै जना कर्मचारीले मात्र डीभीपीआर लिएको तथ्यांक बाहिर आए पनि यो उत्साहजनक रहेको बताए । उनले भने, सुगौली सन्धि एकै जनाले त गरेका थिए । एक जनाको गलत कामले कति समस्या हुन्छ । त्यसैले कम कर्मचारी भए पनि गलतहरूबारे थाहा भयो । सांसद प्रेम सुवाल र अइन्द्रसुन्दर नेम्वाङले डीभी र पीआर लिने कर्मचारीमात्र नभई राजनीतिक दलका नेताबारे पनि छानबिन गर्नुपर्ने औंल्याए । अब हाम्रा नेताहरूले पनि अन्य मुलुकको डीभी र पीआर लिएका छन्छैनन्, हेर्नुपर्छ, सुवालले भने । पूर्वसामान्य प्रशासनमन्त्री तथा सांसद रेखा शर्माले कर्मचारीहरू राज्यलाई नै जानकारी नदिई बिदा बस्ने र अन्य मुलुकमा गएर कामसमेत गर्ने गरेको बताइन् । यस्ता कर्मचारीबारे मन्त्रालयले थप अनुसन्धान गर्नुपर्ने आंैल्याउँदै शर्माले भनिन्, कर्मचारीलाई त सामान्य प्रशासन मन्त्रालयले हेर्यो, अब नेतालाई कुन संयन्त्रले कारबाही गर्ने हो ?"
कामभन्दा समिति गठनमा जोड,"काठमाडौं संघीय प्रणालीमा प्रशासनिक पुनसंरचना तथा जनशक्ति व्यवस्थापनका लागि विज्ञसहितको एक उच्चस्तरीय अधिकार सम्पन्न समिति गठन गरी यो समितिको सिफारिससहितको प्रतिवेदन राज्य व्यवस्था समितिमा पेश गर्ने, संसदको राज्य व्यवस्था समितिको शुक्रबारको बैठकले गरेको निर्णयमा भनिएको छ, छलफलका आधारमा परिमार्जनपश्चात तयार हुने प्रतिवेदन कार्यान्वयन गर्न नेपाल सरकार, मन्त्रिपरिषद् र सामान्य प्रशासन मन्त्रालयलाई निर्देशन गर्दछ । यस्तै कामका लागि दुइटा समिति पहिले नै गठित भए पनि राज्य व्यवस्थाले फेरि अर्को समिति थप्न खोजेको मात्र देखिन्छ । २०७२ असोज ३ मा संघीय संविधान जारी भएपछि सोही अनुसार प्रशासनिक पुनसंरचनाका लागि २०७२ चैत २६ मा प्रधानमन्त्रीको संयोजकत्वमा उच्चस्तरीय संघीयता कार्यान्वयन तथा प्रशासन पुन:संरचना निर्देशक समिति र मुख्यसचिवको संयोजकत्वमा संघीयता कार्यान्वयन तथा प्रशासन पुन:संरचना समन्वय समिति गठन भइसकेको छ । यी दुवै समितिको कामलाई प्रभावशाली मानिएको छैन । संसदीय समितिले पहिले नै गठित ती समितिहरूका काम कारबाहीबारे सोधखोज गर्नुको साटो थप अर्को समिति गठन गर्न निर्देशन दिएको हो । प्रधानमन्त्री संयोजक रहेको समितिमा उपप्रधानमन्त्रीहरू, संघीय मामिला तथा स्थानीय विकास मन्त्री, रक्षा मन्त्री, अर्थ मन्त्री, गृह मन्त्री, कानुन, न्याय तथा संसदीय मामिला मन्त्री, सामान्य प्रशासन मन्त्री र राष्ट्रिय योजना आयोगका उपाध्यक्ष सदस्य छन् । २०७३ असार १७ मा तत्कालीन प्रधानमन्त्री केपी ओलीको पालामा यो समितिको पहिलो बैठक बसेको थियो । पुष्पकमल दाहाल प्रधानमन्त्री भएपछि समितिको कुनै बैठक बसेको छैन । मुख्य सचिवको संयोजकत्वमा गठित संघीयता कार्यान्वयन तथा प्रशासन पुन:संरचना समन्वय समितिका सदस्यहरूमा अर्थ सचिव, गृह सचिव, रक्षा सचिव, कानुन, न्याय तथा संसदीय मामिला सचिव, सामान्य प्रशासन सचिव र संघीय मामिला तथा स्थानीय विकास मन्त्रालयका सचिव सदस्य छन् । हालसम्म उक्त समितिको तीनपटक बैठक बसेको छ । यो समितिले केही विषयगत टोली बनाएर काम गरिरहेको छ । प्रधानमन्त्रीको संयोजकत्वमा भएको समितिको कार्यक्षेत्र नेपालको संविधानले मार्गदर्शन गरे बमोजिमको संघीयता कार्यान्वयन र सार्वजनिक प्रशासनको पुन:संरचनाको ढाँचा, स्वरुप तथा प्रक्रिया निर्धारण गर्ने भनिएको छ । जसमा संक्रमणकालीन व्यवस्थापनको संयोजन, कार्यान्वयनमा समन्वय र अनुगमन गर्ने छ । २०७३ असार १७ मा तत्कालीन प्रधानमन्त्री केपी ओलीको पालामा पहिलो बैठकले सबै सरकारी सेवाप्रदायक निकायहरूले सेवाप्रवाहको वैकल्पिक व्यवस्था गर्न नसकेको अवस्थामा स्थानीय तथा सामुदायिक तहमा प्रत्यक्ष र अति आवश्यक सेवा पुर्याउने र नयाँ विशिष्टिकृत सेवा प्रदान गर्ने प्रयोजनबाहेक थप नयाँ संगठन र दरबन्दी सिर्जना नगर्ने । यो व्यवस्था सवै सार्वजनिक निकायहरू तथा हालका स्थानीय निकायहरूमा पनि लागू गर्ने, तर संविधान बमोजिम सिर्जना गर्नुपर्ने नयाँ संस्था र संगठन एवं निकाय र नयाँ सेवा विस्तार गर्नमा भने बाधा नपर्ने निर्णय गरेको थियो । यस्तै, बैठकले संघीयता कार्यान्वयनको सन्दर्भमा सम्बन्धित सबै निकायहरूले कानून तर्जुमा गर्दा मितव्ययिता र प्रभावकारिता अवलम्बन गर्ने, साथै भावी संगठन संरचना तयार गर्दा न्यूनतम आकारको संगठन संरचना सिर्जना गर्न ध्यान दिने निर्णय पनि गरेको थियो । नेपालको संविधान को धारा २३४ र २३५ समेतलाई मध्यनजर गरी संघ, प्रदेश र स्थानीय तहबीचको अन्तरसम्बन्ध तथा वित्तीय अन्तरसम्बन्धको खाका तयार गर्ने पनि निर्णय भएको थियो ।संविधानको अनुसूचीमा उल्लिखित अधिकारको सूची र तहगत अन्तरसम्बन्ध मिल्ने गरी विद्यमान राष्ट्रसेवक कर्मचारीहरूको कार्यिवरण मिलान गरी कर्मचारी समायोजनको तयारी गर्ने निर्णय भएको थियो । थप अर्को निर्णयमा संघीयता, प्रशासन पुन:संरचना र सेवाप्रवाहसँग सम्बन्धित विषयमा वैदेशिक अध्ययन भ्रमणमा जानुपुर्व अध्ययन गर्नुपर्ने सम्बद्ध विषयमा संघीयता कार्यान्वयन तथा प्रशासन पुन:संरचना समन्वय समिति वा सो समितिले तोकेका पदाधिकारीसँग समन्वय गर्नुपर्ने उल्लेख गर्दै अध्ययन भ्रमणबाट फर्केपछि सोको प्रतिवेदन समन्वय समितिमा पेश गर्नुपर्ने भनिएको थियो । मुख्यसचिव संयोजक रहेको समितिको कार्यक्षेत्र संघीयता कार्यान्वयन, संक्रमणकालको व्यवस्थापन तथा प्रशासनिक पुन:संरचनाको व्यवस्थापनमा संलग्न निकायहरूलाई आवश्यक मार्गदर्शन गर्ने र समन्वय गर्ने हो । संघ, प्रदेश र स्थानीय निकाय बीचको अन्तरसम्बन्धसम्बन्धी कार्यविधि तय गर्ने भनिएको छ ।"
"बिगो १ अर्ब, जरिवाना ४६ करोड","यस्तो फैसला विशेष अदालतले प्राधिकरणका तत्कालीन कार्यकारी निर्देशक रामेश्वर यादवलाई १ लाख ३५ हजार रुपैयाँ जरिवाना र ४१ महिना कैद सजाय तोकेको छ । त्यसैगरी जिवेन्द्र झालाई ८० हजार रुपैयाँ जरिवाना र १४ महिना कैद सजाय सुनाइएको छ । तत्कालीन कार्यकारी निर्देशक यादवलाई पहिलो मुद्दामा १८ महिना कैद र ५० हजार रुपैयाँ जरिवानाको फैसला भएको छ । दोस्रो मुद्दामा ४ महिना कैद र १५ हजार रुपैयाँ जरिवानाको फैसला भएको हो । तेस्रो मुद्दामा ७ महिना कैद र ३० हजार जरिवाना छ भने चौथो मुद्दामा एक वर्ष कैद ४० हजार रुपैयाँ जरिवाना हुने ठहर्याइएको छ । झालाई पहिलो मुद्दामा ६ महिना कैद र २५ हजार रुपैयाँ जरिवाना, दोस्रोमा चार महिना कैद र ४० हजार रुपैयाँ जरिवाना तथा तेस्रो मुद्दामा चार महिना कैद र १५ हजार रुपैयाँ जरिवाना ठहर्याइएको हो । विशेष अदालतको थप अर्को मुद्दामा भने झाले सफाइ पाएका छन् । विशेष अदालतले युगलकिशोर साह, कैलाशप्रसाद अटल, चिरञ्जीवी शर्मा पौडेल, मदन चापागाईं, प्रज्वल पाण्डे, सेन्धु यादव, भरतकुमार साह, सुरेन्द्र पनेरु, सुरेन्द्र जोशी, शेखर दत्त, मनोज बराल, विदुर पौडेल, सुरज साह, रामविजुल मण्डल, विनोद स्वर्णकार, निमेश पोखरेल, अष्टरत्न शाक्य र त्रिपुरारीप्रसाद सिंहलाई पनि दोषी ठहर्याएको छ । ट्रान्सफर्मर आपूर्ति गर्ने चिनियाँ र थाई कम्पनीका ५ अधिकारीलाई दोषी मानिएको छ । उनीहरूबाट ४६ करोड १७ लाख रुपैयाँ जरिवाना असुल्नुपर्ने फैसला भएको छ । अख्तियारले २०७० भदौ ९, १२ र २८ तथा फागनु ९ मा गरी चार चरणमा मुद्दा दायर गरेको थियो । अख्तियारले पहिलोमा ३१ करोड ८२ लाख, दोस्रो ९ करोड ३६ लाख, तेस्रोमा ४६ करोड ७६ लाख र चौथोमा १८ करोड २४ लाख गरी १ अर्ब ६ करोड रुपैयाँ बिगो मागदाबी गरेको थियो ।"
कानुन बनाउन दाता गुहार्दै समिति,"ललितपुर सिंहदरबारस्थित संसद् सचिवालय र नयाँ बानेश्वरस्थित अन्तर्राष्ट्रिय सम्मेलन केन्द्रका भव्य सभाकक्ष खाली छन्, संसदको एक समितिले भने दाताको खर्चमा होटलमा सरोकारवाला बोलाएर चिकित्सा शिक्षा विधेयकमाथि छलफल गरेको छ । महिला, बालबालिका, ज्येष्ठ नागरिक र समाज कल्याण समितिले शुक्रबार विधेयकका प्रस्तावित दफामा सुझाव संकलन गर्ने भन्दै होटलमा छलफल चलाएको हो । सिंहदरबार र अन्तर्राष्ट्रिय केन्द्रभित्र २ सयभन्दा बढी अट्ने हल हुँदाहुँदै दाताको सहयोग रकम सिध्याउन होटलमा छलफल गरिएको जानकारी संसद् सचिवालय स्रोतले दियो । शिक्षा ऐन संशोधन गर्दा भने समितिले सचिवालय भवनकै चौथो तलामा सरोकारवाला बोलाएर छलफल गरिएको थियो ।चिकित्सा शिक्षा कानुन बनाउन दाताको रकम खर्च गरिनु लज्जास्पद भएको एक सांसदले प्रतिक्रिया दिए । विधेयकमाथि छलफल छ भनेर बोलाइएको थियो । समितिका नाममा भएको छलफलमा दाताका प्रतिनिधिले पो कार्यक्रम सुरु गरे, अर्का सांसदले भने, कानुन बनाउन पनि दाता गुहार्नुपर्ने भएछ । समितिका उपसचिव कान्छा दुलालले संसद् र यूएनडीपीबीचको सम्झौताअनुसार संसद् सहयोग परियोजनाअन्तर्गतको रकमबाट छलफल गरिएको बताए । यो विधेयकमाथि सबैको चासो छ । राष्ट्रिय चिकित्सा शिक्षा सम्बन्धमा व्यवस्था गर्न बनेको विधेयकमा मेडिकल कलेजको शुल्क र सिट संख्या चिकित्सा शिक्षा आयोगले निर्धारण गर्ने प्रस्ताव छ । विधेयकमा १० वर्षसम्म काठमाडौं, भक्तपुर र ललितपुरमा मेडिकल कलेज, डेन्टल र नर्सिङ विषयका कार्यक्रम सञ्चालन गर्न आशयपत्र नदिइने उल्लेख छ ।समितिका सभापति रञ्जु झाले यही छलफलबाट विधेयक टुंग्याउने प्रक्रिया अघि बढेको बताए । विधेयकको प्रक्रिया यही छलफलबाट सुरु भयो, उनले भनिन्, अब एक महिना पनि लाग्न सक्छ, ६ महिना पनि । यो विधेयकमा संशोधन दर्ता गर्ने सांसदको संख्या धेरै रहेको उनले बताइन्। समितिका सदस्यले विधेयकबारे सरोकारवाला र विज्ञसँगको सुझाव लिएर छलफल अघि बढाइने उनले जानकारी दिइन् । छलफलमा समिति सभापतिसहित २१ जना सांसद थिए । विश्वविद्यालय र स्वास्थ्य विज्ञान प्रतिष्ठानका उपकुलपति, डिन, प्राध्यापक, विज्ञलगायतले विधेयक मस्यौदामाथि सुझाव दिएका थिए । त्रिवि चिकित्साशास्त्र अध्ययन संस्थानका पूर्वडिन डा मदन उपाध्यायले विधेयकको नाम राष्ट्रिय स्वास्थ्य विज्ञान शिक्षा विधेयक राख्न सुझाव दिए । विश्वविद्यालय र स्वास्थ्य विज्ञान प्रतिठानका छुट्टाछुट्टै ऐन छन् । यसलाई व्यवस्थित गर्न यो विधेयकको खाँचो रहेको उनले औंल्याए । नेपालका कुनै पनि मेडिकल कलेजमा एक सयभन्दा बढी संख्यामा पढाउन सक्ने क्षमता नरहेको उनले जनाए । सत्य यही हो । सिट संख्या बढाउनेभन्दा पनि गुणस्तरमा जोड दिइनुपर्छ, उनले भने, महाराजगन्ज कलेज त्यत्तिकै महाराजगन्ज भएको होइन । ३० जनाबाट सुरु भएको कोटा बल्ल ७५ पुगेको छ । पूर्वाधार पुग्ने हो भने १ सय ५० हुन्थ्यो होला । पाटन स्वास्थ्य विज्ञान प्रतिष्ठानका उपकुलपति भरत यादवले मेडिकल शिक्षामा बेथिति रहेको बताए । बेथिति भित्र्याउनेलाई कानुनी दायरामा ल्याउन यो विधेयक आवश्यक रहेको उनले औंल्याए । काठमाडौं विश्वविद्यालयका उपकुलपति रामकण्ठ माकाजुले चिकित्सा शिक्षा विधेयकको विरोध गरे । विधेयकमा व्यवस्था गरिएको आयोगले विश्वविद्यालयको अधिकार कटौती गर्ने बताए । चार जना डिनले नै कमजोरी सच्याउन सकिन्छ । आयोग किन बनाउनुपर्यो ? उनले भने, आयोगबिनै हामीले सबै समस्या समाधान गर्न सक्छौं ।विश्वविद्यालयले अहिले शुल्क, प्रवेश परीक्षा जस्ता झिनामसिना कुरामा अल्झिएर बस्नुपरेको उनले बताए । विश्वविद्यालयका पूर्वउपकुलपति सुरेशराज शर्माले यो विधेयकले संस्थालाई कमजोर बनाउने बताए । मेडिकल काउन्सिलका अध्यक्ष धर्मकान्त बास्कोटाले काउन्सिलको ४० वर्ष पुरानो ऐनअनुसार काम गर्न समस्या भएको बताए । लाइसेन्सको परीक्षामा नक्कली परीक्षार्थी भेटिए पनि कानुनी आधार बलियो नहुँदा अदालतबाट समेत उन्मुक्ति पाउने गरेको उनले बताए । आईओएमका डिन जगदीश अग्रवालले लाइसेन्स परीक्षामा सीप परीक्षण नहुँदा गुणस्तरको बाटो कमजोर भएको बताए । पाटन स्वास्थ्य विज्ञान प्रतिष्ठानका पूर्वउपकुलपति डा अर्जुन कार्कीले विधेयकमा गरिएको आयोगको व्यवस्थाले विश्वविद्यालय र प्रतिष्ठानलाई नियमन गर्नेभन्दा पनि चिकित्सा शिक्षालाई व्यवस्थित गर्ने बताए । यसले विश्वविद्यालयको प्राज्ञिक स्वतन्त्रतालाई नियन्त्रण गर्ने नभई चिकित्सा शिक्षामा देखिएको विकृति कम गर्ने उनले बताए । गुणस्तर परीक्षण गर्न विधेयकमा राष्ट्रिय बोर्ड व्यवस्था गरिएको गरिएको उनले प्रस्ट्याए । त्रिविका पूर्वउपकुलपति केदारभक्त माथेमाले यो विधेयक जनतासँग जोडिएकाले चाँडो पारित गर्नुपर्ने बताए । शिक्षामन्त्री धनीराम पौडेलले चिकित्सा शिक्षामा गुणस्तर कमजोर नहोस् भनेर आयोगको प्रस्ताव गरिएको बताए । शैक्षिक क्षेत्र सुधारका लागि नियमनकारी निकायको खाँचो छ, उनले भने, विधेयकले विश्वविद्यालयको स्वायत्तताको सम्मान गर्दै नीति र विधिको संरक्षण गर्नेछ ।"
कोरिया जान पौने लाखको आवेदन,"काठमाडौं रोजगारीका लागि दक्षिण कोरिया जान पौने लाख युवाले आवेदन दिएका छन् । रोजगार अनुमति प्रणाली (ईपीएस) अन्तर्गत आठौं संस्करणको परीक्षाका लागि चैत ९ देखि शुक्रबार ४ बजेसम्म देशभरबाट अनलाइनमार्फत ७४ हजार ८ सय २५ जनाले आवेदन दिएका हुन् । आवेदकमध्ये ६५ हजार ८१ पुरुष र ९ हजार ७ सय ३६ महिला छन् ।वैदेशिक रोजगार विभाग ईपीएस शाखाका अधिकृत शोभाकर भण्डारीका अनुसार ग्लोबल बैंकमार्फत परीक्षा दस्तुर भने ७५ हजार ९ सय २५ जनाले बुझाएका छन् । शुक्रबार राति १२ बजेसम्म आवेदन दर्ता गर्ने समय रहेकाले आवेदकको संख्या अझ बढ्न सक्छ । यो संख्या हालसम्मकै धेरै हो । २०१६ मा ८ हजार कोटाका लागि ६३ हजार र २०१५ मा ५१ हजारले आवेदन दिएका थिए ।यसपालि कोटा धेरै र आवेदन दिन अनलाइन प्रणालीले सहज बनाएकाले पनि आवेदकको संख्या बढेको अनुमान गरिएको छ । कोरिया सरकारले २०१८ का लागि १० हजार बढी कोटा नेपाललाई छुट्याएको छ ।कृषिमा बढीयसपालि आवेदकमध्ये कृषि क्षेत्रमा आवेदन दिनेको संख्या अत्यधिक छ । कुल आवेदकमध्ये ५४ हजार ७ सय ८७ ले कृषि क्षेत्रमा काम गर्न जान आवेदन दिएका छन् । कृषिमा आवेदन दिने महिलाको संख्या ८ हजार १ सय ७० छ । औद्योगिक उत्पादन क्षेत्रमा २४ हजार ४० ले आवेदन दिएका छन् । जसमा २२ हजार ४ सय ७० पुरुष र बाँकी महिला छन् । कृषि क्षेत्रमा सजिलो प्रश्न सोधिने भएकाले सहजै उत्तीर्ण हुने आसले आवेदक बढी देखिएको हुनसक्छ । कमाइ र कामका हिसाबले भने औद्योगिक क्षेत्र उत्तम मानिन्छ ।कृषि क्षेत्रका रोजगारदातालाई ईपीएस नियमावलीले केही छुट दिएकाले प्रवासी कामदार मर्कामा पर्ने गरेका छन् । यो क्षेत्रमा गएका कामदारले औद्योगिक क्षेत्रमा काम परिवर्तन गर्न पाउँदैनन् । एमनेस्टी कोरियाको एक प्रतिवेदनमा कृषि क्षेत्रका प्रवासी मजदुर बढी दयनीय अवस्थामा रहने गरेको उल्लेख छ । कोरियामा नेपाली कामदार कृषि क्षेत्र र औद्योगिक क्षेत्रमा मात्र जान पाउँछन् ।खर्चमा कटौतीअनलाइन प्रणालीले आवेदक र कार्यालयको खर्चमा कटौती भएको छ । आवेदन संकलनका लागि मात्र यसअघि ३ करोड ५० लाख रुपैयाँ खर्च हुने गरेको अधिकृत भण्डारीले बताए । कर्मचारी, सुरक्षा निकाय परिचालन, आवेदन व्यवस्थापन र स्टेसनरी जस्ता शीर्षकमा करोडौं खर्च हुँदै आएकोमा अनलाइन प्रणाली कम खर्चिलो देखिएको हो । अनलाइनले आवेदकको पनि करोडौं रुपैयाँ बचत भएको छ । यसअघिका संस्करणमा आवेदकले खान, बस्न, यातायत गरेर औसतमा ५ देखि १० हजार रुपैयाँ खर्च गर्थे । यसपालि भने इन्टरनेट सुविधा भएको ठाउँबाट बढीमा ५ सय रुपैयाँमै आवेदन दिन पाएका छन् । अनलाइन आवेदन योजना २ वर्षअघि नै बनाए पनि ईपीएस शाखाले यसको सफल प्रयोग यसपालि गरेको हो । शाखाले यससम्बन्धी सफ्टवेयर बनाउन करिब १८ लाख रुपैयाँ खर्च गरेको थियो । यसका लागि एकै पटक १ लाखले लग इन गर्दा पनि सिस्टम डाउन नहुने वल्र्ड लिंकको ६ एमबीपीएस सर्भरको व्यवस्था गरेको र ब्याकअपमा सुबिसुको आवश्यकताअनुसार ६ एमबीपीएसको जोहो गरेकाले सुरुदेखि अन्तिम समयसम्म कुनै कठिनाइ नभएको अधिकृत भण्डारीले जनाए ।"
सीमाबारे कारण देखाउ,"काठमाडौं सर्वोच्च अदालतले सीमा व्यवस्थापनबारे सरकारले गरेका काम कारबाहीबारे १५ दिनभित्र लिखित जवाफ पेस गर्न सरकारलाई आदेश दिएको छ । न्यायाधीश आनन्दमोहन भट्टराईको एकल इजलासले सीमा क्षेत्रमा हुने आवतजावत र अन्य व्यवस्थापनबारे सरकारसँग जवाफ मागेको हो । नेपाल र भारतबीच खुला सिमानाको व्यवस्थापन, नियमन र सन्धि सम्झौताहरूको पुनरावलोकन, जनताको जीउधनको सुरक्षा, सीमा दुरुपयोग तथा मिचाइ, हवाईमार्गका यात्रुका लागि लागू गरी प्रचलनमा आएको परिचयपत्र जस्तै सतह मार्गमा पनि परिचयपत्रको अभिलेखीकरणका सम्बन्धमा १५ दिनभित्र लिखित जवाफसहित पेस गर्नू आदेशमा भनिएको छ।"
क्षत्रीसियल भेट,काठमाडौं प्रधानसेनापति राजेन्द्र क्षत्री र दक्षिण एसियाली क्षेत्रीय सहयोग संगठन (सार्क) का महासचिव अम्जद हुसेन बी सियलबीच भेटवार्ता भएको छ । सैनिक मुख्यालय जंगी अड्डामा शुक्रबार भएको भेटमा महासचिव सियल र क्षत्रीबीच दुईपक्षीय हित तथा पारस्परिक सम्बन्धका विषयमा छलफल भएको सैनिक जनसम्पर्क निर्देशनालयले जनाएको छ ।
फर्किए भारतीय सेना प्रमुख,काठमाडौं भारतीय स्थल सेना प्रमुख विपिन रावत शुक्रबार स्वदेश फर्केका छन् । चारदिने भ्रमणमा नेपाल आएका रावतलाई राष्ट्रपति विद्यादेवी भण्डारीले बुधबार नेपाली सेनाको मानार्थ महारथीको दज्र्यानी चिहन प्रदान गरेकी थिइन् । रावतलाई बलाध्यक्ष पूर्णचन्द्र थापाले त्रिभुवन विमानस्थलमा बिदाइ गरे ।
म्यानमार टोली काठमाडौं,काठमाडौं नेपालको शान्ति प्रक्रियाबारे जानकारी लिन म्यानमारको शान्ति डेलिगेसन टोली काठमाडौंमा आएको छ । टोलीले बिहीबार नेपाली सेनासँग भेट गरेको थियो । सैनिक मुख्यालय जंगीअड्डामा टोलीले प्रधानसेनापति राजेन्द्र क्षत्रीसँग भेट गर्दै द्वन्द्वपश्चात् भएको सफल शान्ति प्रक्रियाबारे जानकारी लिएको सैनिक जनसम्पर्क निर्देशनालयले जनाएको छ ।
महानगरको ३० बुँदे कार्ययोजना,"काठमाडौं महानगर कार्यालयले ३० बुँदे कार्ययोजना सार्वजनिक गरेको छ । महानगरका कार्यकारी अधिकृत ईश्वरराज पौडेलद्वारा शुक्रबार सार्वजनिक गरिएको कार्ययोजनामा बिहान ७ देखि राति १० बजेसम्म कर्मचारी परिचालन गर्ने योजना छन् । १ महिनाभित्र महानगरका प्रत्येक विभागबाट ३३ जनाको र्यापिड रेस्पोन्स टिम गठन गरी कार्ययोजना लागू गराउने तयारी छ । कार्यकारी अधिकृत र सबै विभागीय प्रमुखसहित कर्मचारीको टिम एक महिनाभित्र गठन र परिचालन भइसक्छन् उनले भने, बिहान ७ देखि ११ बजेसम्म, १२ देखि ५ सम्म र साँझ ५ देखि १० बजेसम्म टिम बन्नेछन् ।६ महिनाभित्र सेवा प्रभावकारी बनाउन ४ वटा वडा कार्यालयको सेवालाई सेन्टर अफ एक्सेलेन्स बनाउने, कार्यालयलाई नागरिकमैत्री बनाउने, वडाको सहरी स्वास्थ्य क्लिनिकलाई सुधार गर्ने, सरकारको सहमति लिएर सहरी सडकको सफाइका लागि उच्च क्षमताका धूलो तान्ने मेसिन १० थान खरिद गर्ने योजना महानगरको छ ।३ महिनाभित्र सडकको सफाइ तालिका बनाएर दैनिक, साप्ताहिक तालिका प्रकाशन गरी सोहीअनुसार गर्ने योजना छ । ३ महिनाभित्र सफाइ कर्मचारी परिचालन गरिसकिनेछ, पौडेलले भने, लगानी बोर्डबाट फोहोर मैलाको व्यवस्थापन निजी क्षेत्रमा हस्तान्तरण भइसकेपछि सफाइ कर्मचारीलाई भित्री सडक र टोलको सफाइमा लगाइनेछ ।राष्ट्रिय गानका रचनाकार प्रदीपकुमार राई (व्याकुल माइला) लाई विकासदूत नियुक्त गर्ने भएको छ । फोहोरमैला व्यवस्थापन गर्न ओखरपौवा, सिडोल र बन्चरेडाँडाको एकीकृत व्यवस्थापन गर्ने योजना पौडेलले सार्वजनिक गरे । यो काम ३ महिनाभित्र सक्ने उनले बताए । उपप्रधानमन्त्री, संघीय मामिला तथा स्थानीय विकासमन्त्री कमल थापाले महानगरले सार्वजनिक गरेका योजना सामान्यजस्तो लागे पनि यसले दैनिक जीवनशैलीमा ठूलो परिवर्तन ल्याउने प्रतिक्रिया दिए । यो अरू नगरपालिकाका लागि पनि अनुकरणीय बन्न सक्छ, मन्त्री थापाले भने ।"
मापदण्डविपरीत भर्ना शुल्क,"ललितपुर जिल्लाका नाम चलेका संस्थागत (निजी) विद्यालयहरूले भर्ना शुल्क मापदण्डभन्दा बढी लिने गरेको पाइएको छ । धापाखेलस्थित जेम्स, पाटनढोकाको रातो बंगला र हात्तीवनको लिट्टिल एन्जल्सले नयाँ शैक्षिक सत्रका लागि भर्ना फाराम एवं परीक्षा दस्तुरबापत मापदण्डभन्दा ४१ प्रतिशत बढी शुल्क लिएका छन् ।संस्थागत विद्यालय मापदण्ड तथा सञ्चालन निर्देशिका, २०६९ को परिच्छेद ५ अनुसार भर्ना फाराम एवं परीक्षा दस्तुर क्रमश: २५ र सय रुपैयाँभन्दा बढी लिन पाइँदैन । तर, जेम्सले प्रतिविद्यार्थी ३७५, रातो बंगला र लिट्टिल एन्जल्सले ३३ सय रुपैयाँ लिइरहेका छन् । जेम्सले छुट्टै फाराम एवं परीक्षा दस्तुर भनेर थप १२५ रुपैयाँसमेत लिँदै आएको छ ।अभिभावक संघ नेपालका पूर्वअध्यक्ष सुप्रभात भण्डारीले मापदण्डविपरीत रकम लिनु अभिभावकमाथिको ठगी भएको बताए । सरकारले मापदण्डविपरीत कार्य गरिरहेका स्कुललाई कारबाहीको दायरामा ल्याउन नसकेकाले नै अभिभावक ठगिएका हुन्, उनले भने । राष्ट्रिय निजी तथा आवासीय विद्यालय एसोसिएसन (एनप्याब्सन) का केन्द्रीय अध्यक्ष कर्णबहादुर शाहीले अभिभावकसँग उठाइएको शुल्कको विद्यालयले खर्च देखाउनुपर्ने बताए ।निर्देशिकामा जिशिकाले तोकेभन्दा बढी शुल्क लिने विद्यालयलाई ऐनअनुसार जरिवाना गर्न सक्ने व्यवस्था छ । तर, यस्तो हुन सकेको छैन । जिशिकाका सूचना अधिकारी महेन्द्र पराजुलीले भर्ना शुल्कको मापदण्ड कार्यान्वयन गराउनुपर्ने दायित्व जिशिअको भएको बताए । यस विषयमा जिशिअ दिलनाथ पुरीले केही प्रतिक्रिया दिन चाहेनन् ।प्रवेशकै क्रममा फेलनयाँ शैक्षिक सत्रमा स्कुल प्रवेशका लागि कक्षा १ मा भर्ना गर्न जेम्स, लिट्टिल एन्जल्स, रातो बंगलालगायत नाम चलेका स्कुलले लिएको परीक्षामा २ हजार बढी बालबालिका फेल भएका छन् । भर्नाका लागि १२ सय विद्यार्थीको आवेदनमध्ये जेम्सले १४४, लिट्टिल एन्जल्सले ७५ र रातो बंगलाले ५८ विद्यार्थी मात्र छनोट (उत्तीर्ण) गरेको छ । फेल हुने विद्यार्थीका अभिभावकमा अब आफ्ना छोराछोरीलाई कुन विद्यालयमा भर्ना गर्ने भन्ने चिन्ता बढेको छ । अभिभावक संघ नेपालका पूर्वअध्यक्ष भण्डारीले विद्यालय जीवनको प्रवेशकालमै फेल हुँदा बालबालिकामा मनोवैज्ञानिक असरसँगै अभिभावकमा समेत निराशा छाउने बताए । उनले गोलाप्रथा अथवा विद्यालय निर्देशिकाबमोजिम विद्यालय वरिपरिबाट आतेजाते १२ किमिभित्रका विद्यार्थीलाई भर्नामा प्राथमिकता दिएर छनोट गर्न सकिने बताए ।"
७ वर्षसम्म क्षतिपूर्तिनपाएपछि अनशन,"उनकी पत्नी सुनीतालाई २ छोराछोरी हेर्नेबाहेक अरू काम गर्न फुर्सदै हुन्न । भर्खर कान्छो छोरो स्कुल पढ्न थालेको छ । उहाँको पनि स्याहार गर्नैपर्यो । जाडोमा त बाहिर पनि निस्किनु हुन्न चिसो लागिहाल्छ । ढाड सेक्ने गर्नुपर्छ, उनले भनिन् । घटनाबारे बुझ्न पुगेका नेपाल प्रहरीका सई दीपेन्द्रजंग थापा भन्छन्, घाइतेको उपचार खर्च व्यहोर्ने भनेर पटकपटक सम्झौता भए पनि २५ हजार रुपैयाँ मात्र पाएकाले उनी अनशन बसेका हुन्। यातायात व्यवसायी र नगरकोटीबीच क्षतिपूर्तिबारे सहमति नभएपछि अनशन बसेको देखियो ।यस विषयमा मानवअधिकार आयोगले बुझिरहेको प्रवक्ता मोहना अन्सारीले बताइन् । उनले संक्षिप्त प्रतिक्रिया दिँदै भनिन्, दुर्घटनामा क्षतिपूर्ति पाएको छैन भने पाउनुपर्छ ।आफ्ना तत्कालीन साहु तथा ट्राभल्स कम्पनीका मालिक नारायण पोखरेल सम्झौताका बेला उपस्थित नहुने, सम्पर्क गर्दा उम्किने, क्षतिपूर्तिका लागि पहल नगरेको नगरकोटीको आरोप छ । आफ्नो गाडी ठीक भएपछि घाइतेबारे उनले सोचेकै छैनन्, नगरकोटीले चेतावनी दिए, अनशनअघि मैले उहाँलाई क्षतिपूर्ति दिलाइदिन ७ दिनको अल्टिमेटमसहित पत्र दिएको थिएँ । क्षतिपूर्ति नपाएसम्म अनशन जारी राख्छु । पोखरेल भने यो आफ्नो नभई पीडित र यातायात व्यवसायीबीचको कुरो रहेकाले उनीहरूले नै समाधान गर्नुपर्ने बताउँछन् ।लमजुङ कालिका बस व्यवसायी समिति अध्यक्ष कृष्णबहादुर अधिकारी सम्झौताअनुसार ५ लाख दिन खोजेको, तर फर्जी बिल बनाएर त्यसभन्दा धेरै मागेकाले क्षतिपूर्ति दिन नसकिएको दाबी गर्छन् । त्यो स्पाइनल चोट भएकाले निको हुँदैन, अधिकारीले क्षतिपूर्ति दिने सम्झौतामा उल्लेख भएअनुसार अस्पतालको बिल उपलब्ध नगराइएको दाबी गर्दै भने, उपचारको पैसा दिन्छौं भनेकै छौं ।"
मुख्य पदमै आकांक्षीको लर्को,"संविधानले नयाँ संरचनाअनुसार वडा तहलाई पहिलेभन्दा निकै अधिकारसम्पन्न बनाए पनि स्थानीय निर्वाचनका आकांक्षी वडामा उठ्न उत्साही देखिएका छैनन् । उनीहरू सबैजसो गाउँपालिका वा नगरपालिका नै ताक्न थालेका छन् । संविधानले केन्द्रका अधिकार कटौती गरेर स्थानीय तहलाई दिए पनि आकांक्षीको बुझाई पुरानै संरचनाअन्र्तगतको भूमिका होला भन्ने रहेछ । त्यसैले सबैको आकांक्षा मुख्य पदमै देखियो, नेकपा एमालेका पोलिटब्युरो सदस्य यमलाल कँडेलले भने, पार्टीले बेलैमा नेताकार्यकर्तालाई स्थानीय तहको अधिकार नबुझाई टिकट वितरण गर्नतिर लागे आकांक्षी व्यवस्थापन कठिन हुने रहेछ । मुख्य पदमै सहयोग गरिदिन भन्दै आकांक्षीहरू आफूकहाँ आइरहेको उनले बताए । एमालेले स्थानीय तह निर्वाचनका लागि उम्मेदवार छनोटको मापदण्ड बनाएपछि कँडेल अहिले ६ नम्बर प्रदेशको कमिटी सहसंयोजकका रुपमा खटिएका छन् । पार्टीले जिल्ला कमिटीलाई वडा र प्रदेश कमिटीलाई गाउँनगरपालिकाको उम्मेदवार छनोट गर्ने अधिकार दिएको छ । जिल्लामा ९ स्थानीय तहमा गरी ९९ वडा छन् । साबिकको सिंगै गाविसलाई अहिले एउटा वडा कायम गरिएको छ । तर, अधिकांश नेताहरूको ध्यान वडाध्यक्षमा छैन् । एमालेबाट वीरेन्द्रनगरको मेयरका लागि एउटै वडाबाट चारपाँच जनासम्मले दाबी गरेका छन् । वीरेन्द्रनगरमा १६ वडा छन् । यो प्रदेशको राजधानी हुने नगर हो । योग्यता, क्षमता र सांगठनिक योगदानका हिसाबले वडाबाट प्रतिनिधित्व गनुपर्ने नेताहरूले समेत सिधै मेयरउपमेयर ताक्ने गरेका छन् । ०७० को संविधानसभा निर्वाचनमा यहाँका तीन वटै निर्वाचन क्षेत्र जितेको नेपाली कांग्रेसमा पनि यस्तै समस्या देखिएको छ । कांग्रेस नेता पूर्णबहादुर खड्का, हृदयराम थानीदेखि जिल्ला पार्टी नेतृत्वसमक्ष आकांक्षीहरू मेयरउपमेयर पद माग्दै पुगिरहेका छन् । कांग्रेस जिल्ला सभापति कमलराज रेग्मीले स्थानीय सरकार गठनका लागि पहिलोपटक चुनाव हुन लागेकाले जिम्मेवारीबारे अन्योल बढ्नु स्वाभाविक भएको बताए । मुख्य पदका आकांक्षीहरू धेरै भएकाले पार्टीले निश्चित मापदण्ड बनाएर टिकट वितरण गर्ने उनको भनाइ छ । योग्य, सक्षम, क्रियाशील र लोकप्रियताका आधारमा पार्टीले बनाउने मापदण्डभित्रबाटै उम्मेदवार छनोट हुन्छ, उनले भने, कांग्रेसले वडा सदस्यदेखि मेयर पदसम्म भोलिको स्थानीय सरकार हाँक्न सक्नेलाई पठाउँछ । माओवादी केन्द्रबाट आकांक्षी कम भएकाले उसले मुख्य पदहरूमा लगभग टुंगो लगाइसकेको छ । पार्टीका जिल्ला संयोजक कृष्ण जीसीले उपयुक्त व्यक्तिलाई उम्मेदवार बनाउने बताए । मध्यपश्चिमाञ्चल विश्वविद्यालयका उपप्राध्यापक प्रचण्ड पोखरेलले पार्टीहरूले प्रमुखउपप्रमुखमात्र नभई वडाध्यक्ष, वडा सदस्यहरू योग्य र सक्षम व्यक्ति नपठाए संघीयता कमजोर हुने खतरा औंल्याए । सबै पार्टीहरूमा हेर्दा वडाध्यक्ष बन्ने आकांक्षी निकै कम छन् । यसले के देखाउँछ भने पार्टीले वडाध्यक्षका लागि राजनीति, विकास र समाज नबुझेको व्यक्तिलाई पठाउन सक्छन् । सचेत, बुद्धिजीवी तप्काले पार्टी नेतृत्वलाई समयमै सजग गराउन आवश्यक छ । गाउँ फर्कंदै आकांक्षीहेटौंडा सहरमा बस्दै आएका अगुवा व्यक्ति स्थानीय चुनाव हुने भएपछि गाउँ फर्कन थालेका छन् । उनीहरू उम्मेदवार बन्न दौडधुपमा लागेका छन् । जिल्लाका कैलाश, राक्सिराङ, इन्द्रसरोवरलगायत गाउँपालिकामा अहिले चहलपहल तीव्र छ । जिल्ला पार्टी कार्यालयमा आकांक्षीको भीड लाग्ने गरेको छ । आन्तरिक लविङ गर्न आकांक्षीहरू नेताको घरघर पुगिरहेका छन् । पार्टी क्रेन्द्रको निर्देशनअनुसार जिल्ला समितिहरू उम्मेदवार छनोट गर्न आन्तरिक गृहकार्यमा व्यस्त छन ।माओवादी केन्द्रले भने हेटौडा उपमहानगरपालिकाको मेयरमा वलराम बल र उप मेयरमा कमला पौडेलको नाम सिफारिस गरेर प्रदेश कमिटीमा पठाइसकेको छ । विवाद नभएकाले एकएक जनाको नाम सिफारिस गरेर पठाएको केन्द्रका मकवानपुर अध्यक्ष प्रेमबहादुर पुलामीले बताए । गाउँपालिका र नगरपालिकाको उम्मेदवार तोक्ने अधिकार जिल्लालाई छ, उनले भने । कर्मचारी मतदानबाट वञ्चित हुने स्थानीय निर्वाचनमा बन्दी, मतदान कार्यमा खटिने कर्मचारी र सुरक्षाकर्मी भने मतदान गर्नबाट वञ्चित हुने भएका छन् । सुरक्षार्थ खटिने प्रहरी र सैनिकले पनि मतदान गर्न पाउनेछैनन् । जसको जुन वडामा नाम छ, त्यहींबाट मात्र मतदान गर्न पाउने जिल्ला निर्वाचन कार्यालयका प्रमुख गोविन्द पौडेलले बताए । यो संविधानसभाको निर्वाचनजस्तो होइन, उनले भने । यसअनुसार आफ्नो मतदाता नामावली भएको वडामा खटिने कर्मचारी र प्रहरीले मात्र मतादन गर्न पाउँछन् । भीमफेदीका बन्दीले मतदान गर्न पाउने व्यवस्था मिलाई दिन माग गरेका छन् । कर्मचारी अभावस्थानीय तह कार्यान्वयनमा ल्याइए पनि पर्याप्त कर्मचारी नखटाइँदा सेवाग्राही समस्यामा छन् । यहाँ १ सय ८२ कर्मचारी अपुग छन् । कर्मचारी अभाव हुँदा निर्वाचन तयारीमा समेत अप्ठ्यारो परेको जिल्ला समन्वय समितिका स्थानीय विकास अधिकारी नारायणप्रसाद मैनालीले बताए । जिल्लाका अन्य सरकारी कार्यालयमा समेत पर्याप्त कर्मचारी नरहेकाले स्थानीय तहमा त्यहाँबाट पनि कर्मचारी परिपूर्ति गर्न सकिने अवस्था छैन । जिल्लामा ८ गाउँपालिका, १ उपमहानगरपालिका र १ नगरपालिकामा गरी १ सय २ वटा वडा छन । ती वडामा १ सय २४ मात्र कर्मचारी छन । दैनिक कार्य सञ्चालनका लागि प्रत्येक वडामा ३ जना कर्मचारी रहनुपर्ने अवस्था छ । मुसहर बस्तीमा छैन उत्साह नवलपरासी कावासोती बजारमा भीडभाड बढ्दो छ । टोलटोलमा विभिन्न पार्टीका कार्यक्रम चलिरहेका छन् । स्थानीयले घरघरमा पार्टीका झन्डा फहराएका छन् । तर, वडा नम्बर १५ शेरगन्ज मुसहर बस्तीमा भने चुनावको उत्साह देखिँदैन । बिहानबेलुकाको छाक टार्न धौधौ पर्ने बोटे, मुसहर समुदायलाई चुनावबारे उति धेरै जानकारी छैन । न कुनै पार्टीका नेता आएर बुझाएका छन् न निर्वाचन आयोगले मतदाता शिक्षा नै सञ्चालन गरेको छ । बस्तीका अधिकांश पुरुष नारायणीमा माछा मार्न जान्छन् । दिउँसो तिनलाई बजार लगेर बिक्री गर्छन् । बजारमा विभिन्न पार्टीको कार्यक्रम देख्दा मात्र भोट हाल्ने बेला आएछ भनेर थाहा पाएको स्थानीय ६२ वर्षीय श्रीराम मुसहरले बताए । खोइ हाम्रो समुदायबाट पनि उठ्न पाइन्छ भन्ने सुनेको छु , अहिलेसम्म कोही हाम्रो टोलमा भन्न आएका छैनन्, उनले भने । अघिल्लो चुनावमा गाउँमा बाटो बनाइदिने, माछा मार्न लाइसेन्स दिलाइदिने आश्वासन पाएका उनीहरूले टोलका अगुवाले भनेकै व्यक्तिलाई भोट हाले । तर, चुनावपछि कोही फर्केर गएनन् । अहिलेचाहिँ पहिले काम गरिदिनेलाई मात्र भोट हाल्ने सोचमा छन् उनीहरू । चुनावमा मात्र आउने, त्यसपछि मुख नदेखाउने नेतालाई भोट हाल्दैनौं, तजबिच बोटेले भने । स्थानीयको मतदातामा नामसमेत छैन ।"
विकासप्रेमी नेतृत्व खोज्दै मतदाता,"सर्लाही जिल्लाका मतदाता आगामी स्थानीय तह निर्वाचनबाट विकासप्रेमी नेता चुन्नुपर्ने भन्दै त्यस्तो नेतृत्वका लागि छलफल गर्न थालेका छन् । उनीहरू दलविशेषको व्यक्तिभन्दा विकास र न्यायका लागि काम गर्नेलाई चुन्नुपर्ने पक्षमा छन् । मधेसी मोर्चाको विरोधका कारण प्रचार अभियान शिथिलजस्तो देखिए पनि गाउँघरमा अहिले चुनाव चर्चा भइरहेको छ । विकास निर्माणका काम नहुनुमा भ्रष्टाचारलाई प्रमुख कारण औंल्याउँदै स्थानीयले सदाचारी नेतृत्वको अपेक्षा गरिरहेका छन् । मुलुकमा बहुदल स्थापनापछिको २७ वर्षमा देखिने गरी विकास नभएको उनीहरूको गुनासो छ । बरहथवाबाट लौकटतर्फ जाने बाटोमा पर्ने सोतीखोलाको कल्भर्ट २०५० सालको बाढीले बगायो । त्यसयता यात्रुवाहक सवारी र गोरुगाढा डाइभर्सन बाट वारपार गराउन थालियो । उक्त खोलामा २३ वर्षअघि बाढीले बगाएको पुल यस वर्ष निर्माण भयो ।सानो पुल बनाउन २३ वर्ष लाग्नुले विकासको गति सुस्त रहेको प्रस्ट भएको स्थानीय शिव श्रेष्ठले बताए । यस्तो बेला निर्वाचन हुन लागेकाले हामीले विकासप्रेमी नेता नै छान्नुपर्छ, उनले भने, पुल नहुँदा हजारौं जनताले २ दशकयता सास्ती पाइरहेका छन् । पूर्वपश्चिम राजमार्गबाट सदरमुकाम मलंगवा जोड्न पक्की सडक निर्माण हुने चर्चा थालिएको दशक नाघ्यो तर ठेक्का लागे पनि निर्माण अघि नबढदा धूलोले वरपरका बासिन्दा बसाइँ सर्नुपर्ने अवस्थामा पुगिसकेका छन् । गतिलो नेतृत्व छनोट नभएकाले विकास निर्माणको काम तीव्र नभएको जनताको बुझाइ छ । मोहनपुरका विश्वनाथ राय यादव चुनावमा पैसा खर्च गर्ने प्रवृत्ति बढेसँगै विकास निर्माण ठप्प भएको बताउँछन् । करोडौं खर्च गर्ने नेताले त्यसको दोब्बरतेब्बर कमाउन खोज्ने भएकाले भ्रष्टाचार बढेको उनको भनाइ छ । स्थानीय चुनावमा पनि बढी खर्च गर्नेलाई भोट दिनु हुँदैन, उनले भने, खर्च गर्नेलाई भोट दिनु भनेको भ्रष्टाचार गर्ने बाटो खोल्नु हो । इमानदार नेतालाई खर्च नगरे पनि जिताउने परिपाटी बसाल्नुपर्छ । सांसद नरेन्द्र साह विकासको गति शिथिल भएकैले नेताप्रति जनताको अविश्वास बढ्दै गएको बताउँछन् । थोरै रकमका योजना सम्पन्न हुन पनि एक दशकभन्दा बढी लागेको देखियो, उनले भने, विकास निर्माणको काम छिटो गराउन जनताले चुनेका नेताले भूमिका खेल्नुपर्ने हो । जनतामा नेता र कर्मचारीप्रति अविश्वास हुनु कुनै हालतमा राम्रो होइन् ।युवा उत्साहीपहिलोपटक स्थानीय निर्वाचनमा मतदान गर्ने अवसर जुट्न लागेकाले कपिलवस्तु, महराजगन्ज नगरपालिका पडरियाका करण रैदास खुसी छन् । २०७० को संविधानसभामा मत हाल्न उनको उमेर पुगेको थिएन । कस्ता उम्मेदवारलाई मतदान गर्ने बुझ्दै छु, उनले भने, रेडियो र छिमेकका कुरा सुन्दै छु । निर्वाचनलाई लिएर उनी मात्र होइन, जिल्लाका सबैजसो युवा उत्साही छन् । पहिलोपटक आफूले चाहेका जनप्रतिनिधि चयन गर्ने अवसर आएको छ, कपिलवस्तु५ का २४ वर्षीय अनिल क्षत्रीले भने, इमानदार र जनताको काम गर्नेलाई विजयी बनाउँछौं।"
द्वन्द्व फैलाउने एमालेराष्ट्रवादी होइन,कांग्रेस सभापति देउवाले राजनीतिको केन्द्र विराटनगरलाई कांग्रेसले महानगरपालिका बनाउने घोषणा गरे । उनले विराटनगर महानगरपालिका बन्नबाट कसरी छुट्यो आफूलाई थाहा नभएको बताए । कांग्रेस केन्द्रीय सदस्य डा कोइरालाले विराटनगर महानगरपालिका र १ नम्बर प्रदेशको राजधानी दुवै बन्ने बताए ।
कांग्रेस निर्णय लिनै सक्दैन,"लेखनाथ एमाले अध्यक्ष केपी ओलीले कांग्रेस अप्ठ्यारामा परेको बताएका छन् । आफैं कुनै निर्णय गर्न नसक्ने भएकाले कांग्रेस झाडीमा अल्झेको बाह्रसिंगाजस्तो भएको ओलीको भनाइ छ । पहिले कांग्रेस देशका बारे सोच्ने पार्टी थियो तर अहिले बूढो बाह्रसिंगे भएको छ, उनले भने, झाडीमा सिङ अल्झेको बाह्रसिंगे कतै हलचल गर्न सक्दैन, कांग्रेस पनि त्यही हो ।उनले कांग्रेसलाई के गर्ने भन्ने थाहा नहुँदा देशले दु:ख पाएको आरोप लगाए । आईजीपी, अख्तियार प्रमुखलगायत प्रमुख पद खाली हुँदा पनि कांग्रेसले सरकारमा बसेर केही नगरेको उनको आरोप थियो । एउटा पार्टीको ठूलो नेताले आफ्नै जिल्लाको आईजीपी हुनुपर्ने अडान कसेका छन्, उनले भने, अब देशको प्रधानमन्त्री हुने, प्रमुख पार्टीको प्रमुख मान्छेले आफ्नो जिल्ला मात्रै हेर्न थालेपछि कसरी हुन्छ ? कांग्रेसले केन्द्रीय कमिटीको बैठकबाट सर्वोच्च अदालतविरुद्ध प्रस्ताव पास गरेर न्यायालयमाथि आक्रमण गरेको समेत ओलीले बताए । उनले भने, लोकमानविरुद्ध निर्णय भयो भनेर अदालतमाथि नै खनिनुपर्ने आवश्यकता थिएन । माओवादी केन्द्रबारे भने आफूले कुनै टिप्पणी गर्न नचाहेको उनले बताए । माओवादीका सम्बन्धमा केही भन्नुपर्छ जस्तो मलाई लाग्दैन, उनले भने । अध्यक्ष ओलीले नेपाली जनतालाई अझै अधिकारसम्पन्न बनाउन संविधान संशोधन गर्न सकिए पनि नेपालको हितलाई नोक्सान हुने गरी गर्न नसकिने जनाए । संविधान संशोधनीय दस्ताबेज हो, उनले भने, तर कुनै आवश्यकता नभएको, सम्बन्धै नभएको र कसैको निर्देशनमा नेपाललाई कमजोर पार्ने उद्देश्यसाथ आएको नाटक मञ्जुर हुँदैन । उनले उपद्रवकारी तत्त्वहरूले दिउँसै राजनीतिका नाममा अर्काका घरमा हमला गरिरहेको भन्दै राजनीतिक प्रतिस्पर्धा स्वीकार्य हुने तर आपराधिक गतिविधि स्वीकार्य नहुने बताए । चारमहिने संगठन सुदृढीकरण तथा जनपरिचालन अभियानको समापनमा आयोजित सभालाई शुक्रबार पोखरामा सम्बोधन गर्दै ओलीले कार्यकर्तामाथि भएको चौतर्फी हमलाको भत्र्सना गरे । उनले मेचीमहाकाली अभियानका क्रममा र त्यसपछि पनि एमाले कार्यकर्ताको घर जलाउने, आक्रमण गर्ने क्रम नरोकिएकोप्रति आपत्ति जनाए । एक हदसम्म हामी सहन्छौं तर एमालेको घर जलाइरहने, कार्यकर्ता मारिरहने अनि एमाले सहिष्णुताका साथ सधैं चुपचाप लागेर बस्ने भन्ने हुँदैन, उनले भने ।"
धामीको भर पर्दा गर्भवतीको मृत्यु,"रोल्पा धामीझाँक्रीको भर पर्दा एक गर्भवतीको शुक्रबार ज्यान गएको छ । निकै ढिला गरेर अस्पताल पुर्याइएकी उत्तरी रोल्पास्थित दुईखोलीकी २० वर्षीया विमला रोकाको उपचार हुनै नपाई मृत्यु भएको हो । गर्भमै उनको बच्चाको मृत्यु भएको थियो । बेहोस भएपछि मात्र उनलाई अस्पताल लगिएको थियो । गर्भवतीको उचित स्याहार नहुँदा यस्तो समस्या देखापर्ने गरेको स्वास्थ्यकर्मीहरू बताउँछन् । खुट्टा सुन्निने, बेहोस हुने, काम्नेलगायत समस्या हुँदासमेत विमलालाई समयमै उपचार गर्न नल्याउँदा उनको मृत्यु भएको हो, जिल्ला स्वास्थ्य प्रमुख डा भवानीप्रसाद शर्माले भने, बिरामी भएको धेरैपछि उनलाई स्वास्थ्य संस्थामा ल्याइएकाले उपचार गर्नै पाइएन।सुरुमा सामान्य बिरामी भएकी उनलाई स्वास्थ्य संस्थामा लैजानुको साटो धामीझाँक्रीको भर पर्दा उपचारमा ढिलाइ भएको हो । समयमै उपचार पाएको भए उनको मृत्यु हुने थिएन, डा शर्माले भने । सानै उमेरमै विवाह भएकी विमलाले स्थानीय स्वास्थ्य संस्थामा नियमित जाँच गराउनसमेत नआएको जिल्ला स्वास्थ्यले जनाएको छ । गाउँगाउँमा प्रसूति केन्द्र सञ्चालन गरिए पनि स्वास्थ्य संस्थाप्रति स्थानीयको विश्वास एवं आकर्षण बढाउन नसक्दा गर्भवती महिला कमै मात्र आउने गरेका छन् । रोल्पा अस्पतालका वरिष्ठ अहेब कुलबहादुर डाँगीले गाउँ तहसम्म स्वास्थ्यसम्बन्धी चेतनाको विकास गर्न सरकारले विशेष कार्यक्रम नल्याउँदासम्म यस्तो समस्या हटाउन गाह्रो हुने बताए ।"
छानबिनमा छली,खोटाङ जिल्ला वन कार्यालयले गरेको छानबिनमा खयर माफियालाई जोगाएको स्थानीयले आरोप लगाएका छन् । कम बिगो देखाएर खयर माफियालाई जोगाउन खोजेको उनीहरूको भनाइ छ । हलेसीतुवाचुङ नगरपालिका५ स्थित आम्का सुकसे सामुदायिक वनबाट सयौं खयरका रूख अवैध रूपमा माफियाले कटानी तथा निकासी गरे पनि कम बिगो बनाएर खयर माफियालाई जोगाएको स्थानीयले बताए । जिल्ला वन कार्यालयले सहायक वन अधिकृत गोपाल पौडेललाई अनुसन्धान अधिकृत तोकेर छानबिन थालेको थियो । उनले उक्त सामुदायिक वनबाट ४५ वटा खयरका रूख मात्र कटान गरिएको रिपोर्ट पेस गरेका थिए ।
भारतीय नागरिक पक्राउ,हेटौंडा एक किलो सुनसहित शुक्रबार रातमाटे चेकपोस्टबाट प्रहरीले भारतीय नागरिकलाई पक्राउ गरेको छ । पूर्वी चम्पारणका मुना कुमारलाई काठमाडौंबाट वीरगन्ज जाँदै गरेको ना६ख ७८७१ नम्बरको बसबाट पक्राउ गरिएको प्रहरी नायब उपरीक्षक वामदेव गौतमले बताए । बरामद सुनको मूल्य ४७ लाख ७५ हजार ३ सय बराबर रहेको प्रहरीले जनाएको छ । अवैध ढंगले ल्याएको सुन भारतमा बिक्री गर्न लगेको कुमारले प्रहरीसमक्ष स्विकारेका छन् ।
गाउँ युवाविहीन,"टीकापुर कैलालीको पूर्वी क्षेत्रका गाउँमा अहिले युवा भेटिन छाडेका छन् । अधिकांश युवा वैदेशिक रोजगारीमा गएकाले यस्तो अवस्था निम्तिएको हो । जानकी गाउँपालिकाअन्तर्गत करिब ५० घर रहेको बेलासपुरका ४० घरका युवा विदेश गएको गाउँलेले बताए । करिब २ बिघा जग्गा छ, श्रीमान्लाई विदेश नजानुस् यतै खेतीपाती गरौंला भनें, गाउँका सबै जान थालेपछि उहाँ पनि जानुभयो, यमुना विकले भनिन्, पहिले आफंैले कमाउँदै आएको खेतबारी अधियाँ दिएका छौं । गाउँमा महिला र वृद्धवद्धा मात्रै रहेको उनले बताइन् । पुरुष वैदेशिक रोजगारीमा जाँदा अहिले घरको जिम्मेवारी पूरै महिलामा थपिएको छ ।"
उपभोक्ता मर्कामा,"ओखलढुंगा (कास) सदरमुकाममा खानेपानी वितरण व्यवस्थित हुन नसक्दा उपभोक्ता मारमा परेका छन् । खानेपानी उपभोक्ता समितिको कमजोरी र कर्मचारी लापरबाहीले सास्ती भएको हो ।कतिपय उपभोक्ताको धारामा पानी नआएको महिना नाघिसक्यो । मेरो धारामा एक महिनामा दुई युनिट पनि मिटर घुमेको छैन, रामबजारका स्थानीय राजेन्द्र राजभण्डारीले भने, यो सरासर खानेपानी वितरणको समस्या देखाएर समिति र कर्मचारीले गरेको लापरबाही हो । कारबाही गरिनुपर्छ । सदरमुकामका उपभोक्ता जिल्ला प्रशासनमा डेलिगेसन गएका छन् ।"
चेपुवामा निधि,"प्रचण्ड नेतृत्व सरकारका मुख्य सूत्रधार हुन्, कांग्रेस नेता विमलेन्द्र निधि । त्यसैले जसको नीति उसैको नेतृत्व भन्दै उनै निधिलाई कांग्रेस सभापति शेरबहादुर देउवाले पार्टीका तर्फबाट उपप्रधान र गृहको जिम्मेवारीसहित मन्त्रिपरिषदमा पठाए ।कांग्रेस र माओवादी बीचको सातबुँदे, सरकार र मोर्चाबीच तीनबुँदे सझदारीका मुख्य हर्ताकर्ता तिनै निधिलाई अहिले आफूले सम्हालेको उपप्रधानसहितको गृह मन्त्रालय नखाऊँं भने दिनभरको सिकार, खाऊँ भने कान्छा बाबुको अनुहार सावित भएको छ । नेपाल प्रहरीको आईजीपी बनाउने प्रकरणमा सभापति देउवासंँग उनको झगडा सतहमै आयो । पछिल्लो पटक सरकारको मर्यादाक्रममा समेत आफ्नै सभापति देउवा नै जोडिन आइपुगे । त्यसपछि उनलाई सरकारमा बसिराख्ने कि छाड्ने भन्ने दोधारमा पुर्याएको छ । सरकार छाड्दा आफ्नै सभापतिसंँगको दूरी बढ्नेछ, जसका कारण पाउन लागेको पार्टी उपसभापति पनि गर्भमै गुम्ने हो कि भन्ने भय उनमा देखिन्छ । नछाडौं निरही भएर कति दिनसम्म बसौं ? निधि निकट एक नेताले भने, राजीनामा दिने कि नदिने भन्नेमा उहाँंभित्रै अन्तरद्वन्द्व देखिन्छ । शक्तिशाली मन्त्रालयमा बसेर निधिले देखाएको सक्रियता र नीतिगत निर्णयमा उनले लिएका अडान शंकाको चस्माले हेर्नुपर्ने खालका छैनन् । १२ चैतमा धनगढी पुगेर उनले भारतीय सीमा सुरक्षाबल (एसएसबी) का जवानले चलाएको गोली लागेर मृत्युवरण गरेका गोविन्द गौतमको परिवारलाई सरकारका तर्फबाट दस लाख रुपैयाँ हस्तान्तरण गरे । रकम हस्तान्तरण समारोहमा उनले नेपाली सीमामाथि कसैको हस्तक्षेप स्वीकार्य नहुने मात्रै बताएनन्, भारतीय प्रधानमन्त्री नरेन्द्र मोदीसँगको पछिल्लो भेटमा समेत यसबारे कुरा गरे । निधि सरकारका यस्ता पात्र हुन्, जसले भारतीय सीमा सुरक्षाबलको गोली प्रहारको घटनाबारे तिखो टिप्पणी गरेका थिए । यिनै निधिले १३ चैतमा ६ वर्षअघि भारतीय सीमा सुरक्षाबलको गोली लागी मृत्यु भएका मोरङ अमाही बरियातीका वासुदेव साहका परिवारलाई सरकारको तर्फबाट दस लाख रुपैयाँ प्रदान गरे । सक्रिय निधिका यस्ता कदम उनको छरितो निर्णय प्रक्रियाका उदाहरण हुन्् । तर पनि निधिका निम्ति झन्डै आठ महिना लामो सत्तायात्रा सुखद भने देखिँदैन । निधिका प्रत्येक अडान र निर्णय शक्ति संघर्षको चेपुवामा परे र सबैजसो निर्णयबाट उनी पछाडि फर्किनुपर्यो । कांग्रेसकै नेताहरू भन्छन्, राजनीतिमा कहिल्यै पछाडि फर्केर हेर्नु नपरेका निधि यतिबेला आफ्नो असली परीक्षा दिइरहेका छन्् । पदभार ग्रहण गरेलगत्तै तत्कालीन प्रहरी महानिरीक्षक उपेन्द्रकान्त अर्यालसँग स्वार्थको टकराव चल्यो । त्यसले गर्दा महानगरीय अपराध महाशाखा र प्रहरी परिसर काठमाडौंका एसएसपीहरूको सरुवा हप्तौं पछाडि धकेलियो । यो बीचमा अनेकन पात्र र प्रवृत्ति सक्रिय देखिए । तर तिनलाई निषेध गर्न होस्् वा प्रतिरोध गर्न निधि सफल देखिएनन् । त्यसपछिको समय पनि निधिका निम्ति सजिलो रहेन । प्रहरी महानिरीक्षक नियुिक्त प्रकरणमा कार्यसम्पादन मूल्यांकनका आधारमा महानिरीक्षकको छनोट गर्नुपर्नेमा अडिग देखिन्थे । तर उनी आफ्नो अडानमा लामो समयसम्म टिक्न सकेनन्् । सुरुमा प्रधानमन्त्री पुष्पकमल दाहाल उनको पक्षमा त देखिएका थिए, तर अडानमा टिकेनन् । कांग्रेस सभापति देउवाले महानिरीक्षकमा डीआईजी जयबहादुर चन्दलाई ल्याउनुपर्ने अडान अघि सारेपछि प्रचण्डको ताकत मधुरो देखियो । त्यसपछि नै हो, निधिका निम्ति सत्ताको यात्रा झनै धेरै असजिलो र चुनौतीपूर्ण बनेको । महानिरीक्षक नियुक्तिको विषयमा बारम्बारको संवाद र छलफलपछि पनि उनले पार्टी सभापति देउवालाई मनाउन सकेनन्् । आफ्नो अडान कायमै रहेको त उनले बताइरहे, तर त्यसमा दह्रोसँग अडिने आधार उनले निर्माण गर्न सकेनन्् । विधिसम्मत निर्णयको पक्षमा रहे पनि महानिरीक्षक नियुक्तिको विवादमा पार्टी सभापतिको अडानलाई ओभरटेक गर्ने हैसियत देखाउन सकेनन्् । निधि र देउवा बीचको टकराव यतिसम्म पुग्यो कि बूढानीलकण्ठस्थित देउवा निवासमा पुगेका निधिले राजीनामा दिएर हिँड्छु भने । तर त्यो घुर्कीमै सीमित भयो । एक कांग्रेस नेताका अनुसार पार्टी सभापति देउवाको अडानबाट आजित भएका निधिले एकदिन देउवा निवास बूढानीलकण्ठमा देउवाका सहयोगीलाई भनेका थिए, कागज लिएर आऊ, अहिल्यै राजीनामा लेखेर दिन्छु । खासमा निधि राजीनामा दिने मुडमा पुगेका पनि थिए । त्यतिबेला सभापति देउवा निकटका नेताहरूले नै उनलाई राजीनामा दिइहाल्न नहुने सुझाए । उनी किन पछि हटे भने पार्टीमा उपसभापतिको पद आफूले पाउने उनको मनसुवामा उक्त निर्णय अवरोध बन्न सक्थ्यो । कांग्रेसकै नेताहरू भन्छन्, निधि परिस्थितिको यस्तो चेपुवामा छन्, जहाँबाट उनी न निस्कन सक्छन्, न त्यहाँ बसेर नै आफ्ना निर्णय स्वतन्त्रपूर्वक गर्न सक्छन् । निकट भविष्यमै उनलाई मिल्ने भनिएको पार्टीको दोस्रो मर्यादाक्रमको पद उनका निम्ति यतिबेला महंँगो भइरहेको छ । निधिका निम्ति पछिल्लो अड्को बनिदियो, वरियता सम्बन्धी विवाद । प्रधानमन्त्री पुष्पकमल दाहाल चीन भ्रमणमा जाने भएपछि वरियताको विवाद सतहमै देखियो । यस अघिका प्रधानमन्त्रीका भारत र युएई भ्रमणमा निधिले सरकारको दोस्रो तहको नेताको हैसियतमा कार्यबाहक प्रधानमन्त्रीको जिम्मेवारी सम्हालेका थिए । तर प्रधानमन्त्रीको चीन भ्रमणअघि राजनीतिको परिदृश्य बदलिसकेको थियो । जुन उनका निम्ति अनुकूलको विषय थिएन । आफ्नै पार्टी सभापतिले समेत निधिका निम्ति काँध थापिदिएनन्् । सप्तरी गोली काण्डपछि संयुक्त लोकतान्त्रिक मधेसी मोर्चाले सरकारलाई दिएको समर्थन फिर्ता लिने भयो । यो संकटमा प्रधानमन्त्री दाहालका निम्ति सत्ता जोगाउन राप्रपा नेपालसँग कुम जोड्नुको विकल्प थिएन । सत्ता संकटमा परेका प्रधानमन्त्री प्रचण्डसँग राप्रपा अध्यक्ष कमल थापाले सरकारमा आफू आउन तयार रहेको तर त्यसका निम्ति उपप्रधानमन्त्रीमा पहिलो वरियता आफूले पाउनुपर्ने सर्त राखेका थिए । प्रधानमन्त्री प्रचण्डले कांग्रेस सभापति शेरबहादुर देउवासँग मौखिक सहमति लिएर मात्रै थापालाई उपप्रधानमन्त्रीको पहिलो वरियातसहित सरकारमा भित्र्याउन तयार भए । सत्ता संकट त थामियो, तर त्यसको सोझो प्रहार उपप्रधानमन्त्रीको पहिलो वरियतामा रहेका निधिमाथि नै पर्यो । त्यसो त चतुर थापाले वरियताको विषयमा प्रस्ट हुन कांग्रेस सभापति देउवालाई पनि भेटेका थिए । जानकारहरूका अनुसार देउवाले नै वरियताका विषयमा थापालाई आश्वस्त पारेपछि उनी सरकारमा भित्रिएका हुन् । तर पार्टी सभापति देउवाले लिएको यस्तो कदमको निधिले प्रतिरोध गर्न सकेनन् । उनले मन त खिन्न बनाए, तर पार्टी सभापतिको सहमतिको विरोधमा सार्वजनिक रूपमा बोल्न सकेनन्, न उनले निष्ठाको आधारमा पद त्याग नै गर्नसके । वरियताको विवाद छताछुल्ल भएपछि प्रधानमन्त्री विवादलाई थाती राखेर कार्यबाहक नै नतोकी चीन भ्रमणमा गएका थिए । स्रोतका अनुसार भन्न त निधिले आफू निकटसँग ठूलो पार्टीको नेतालाई कार्यबाहक नदिने भएपछि सरकारमा बस्नुको कुनै औचित्य नरहेको नबताएका होइनन् । बारम्बार अडान लिने तर आफ्नै अडानबाट पछि हटनुपर्ने नियति वरियताको विवादमा पनि देखियो । बुझ्न गाह्रो छैन, निधिसँग सरकार र आफ्नै पार्टी सभापतिसँग गुनासो र असन्तुष्टिको लम्मेतान कथा छ । तर उनी न सत्ताको भर्याङबाट ओर्लिने साहस देखाउन सक्छन्, न आफ्ना अडान कार्यान्वयन गरेर देखाउन । यति हुँदा पनि निधिको सक्रियता भने कम देखिन्न । तर यस्तो सक्रियताले मात्रै उनको राजनीतिक कद बढाउन पर्याप्त देखिन्न ।"
रिचमन्ड फर्निचर,"स्वर्गका राजा इन्द्रको सिंहासन जोडजोडले हल्लिरहेको थियो । यो कुनै शुभसंकेत थिएन । त्यसकारण अत्यन्तै आत्तिएर इन्द्रदेवले स्वर्गका दरबारिया देवगणको आकस्मिक बैठक डाकेका थिए ।एकनासले डगमगडगमग गरिरहेको इन्द्रासनमा गएर थपक्क बस्नु असम्भवप्राय: भएकोले खडाखडी देवताहरूलाई भने इन्द्रले, देवगण, यो के भइरहेको हो ?कसैले फेरि स्वर्गको गद्दी ताकेर तपस्या गरिरहेको छ, देवराज । इन्द्र वरिपरि हात जोडेर उभिएका देवताहरूले उही पुरानो जनाऊ दिए, कोही घोर तपस्या गरिरहेको छ ।को हो, त्यो दुष्ट ? इन्द्रको स्वर क्रोधले चर्काे भयो ।सम्पूर्ण दरबारिया देवताहरू प्रत्युत्तरहीन अवस्थामा शिर निहुराएर उभिइरहे ।अब त्यो तपस्वीको तपस्या भङ्ग गर्न उर्वशीलाई पठाउनुपर्यो, देवराज । केही समयपछि एक पाको देवताले मुख खोले ।उर्वशीलाई छिट्टै पठाऊ । इन्द्रले आफ्नो प्रधान अनुचरलाई ठाडै आदेश दिए ।देवराज, उर्वशीमैया त यस वर्षको विशेष फेयर एन्ड लभ्ली ब्युटी कन्टेस्टमा भाग लिन विदामा छिन् । एक हातमा लामो खड्ग लिएको भयंकर आकृतिको अनुचरको विनम्र उत्तर आयो ।त्यसो भए, रम्भालाई पठाऊ । इन्द्रदेवले तत्कालै वैकल्पिक उपाय सुझाए ।रम्भामैया पनि अहिले स्वर्गमा हाजिर छैनन्, देवराज ।कहाँ गई, रम्भा ?केही दिनदेखि हाम्रो छिमेकी नगरी नर्कमा महिला मुक्ति आन्दोलन चलिरहेको छ । भयंकर अनुहारको अनुचरको बाक्लो जुंगा चलमलायो, त्यसैको लिडरसिप लिन रम्भामैया त्यतै गएकी छिन्, देवराज ।अनि तिलोत्तमा नि ? इन्द्रको मुखमण्डल क्रोध र निराशाले बिग्रियो ।तिलोत्तमा पोहोर नै युरोपको पेरिसमा हुने इन्टरनेसनल फेसन परेडको प्रमुख जज भएर तल झरेकी होइनन् र देवराज ? एक दरबारिया देवताले विस्तारै भने, अहिले हलिउडको सिनेमामा हिरोइन हुन स्ट्रगल गरिरहेकी छे, तिलोत्तमा ।यसैबखत स्वर्गनगरीको बराबर भ्रमण गरिरहने देवर्षि नारद टुप्लुक्क आइपुगे । अहिले नारद पुरै फरक परिहनमा थिए । नयाँ फेसनको चम्किलो सुटबुटमा । उनको एक हातमा सदैव झंकृत भइरहने कलात्मक वीणाको स्थानमा कुनै अर्कै वस्तु थियो । एउटा गाढा कालो रंगको सानो बाकसजस्तो । र नारद आफ्नो स्वाभाविक शैलीमा नारायणनारायण को अविराम उच्चारण पनि गरिरहेका थिएनन् ।यो केको बैठक हो, देवराज ? यो प्रश्न गर्नासाथ देवर्षि नारदको चञ्चल नयन हल्लिरहेको इन्द्रासनमा पुग्यो, ए, इन्द्रासन फेरि हल्लियो ?सम्पूर्ण दरबारिया देवता उही भावभंगिमामा हात जोडेर उभिएका उभियै थिए, चुपचाप ।हो, देवर्षि । इन्द्रदेवले पनि हल्लिरहेको इन्द्रासनतिर एक नजर दिएर झन्डै पुकारा गरे, अब देवर्षिले नै यो संकटबाट निस्कने कुनै राम्रो आइडिया दिनुपर्यो ।देवर्षि नारदले दु:खकाँतर देवराज इन्द्रतिर पर्याप्त सहानुभूतिको नजरले हेरे । त्यसपछि आँखाको गगल्सलाई हातमा लिएर केही चिन्तनमनन गर्न थाले । र अन्त्यमा मृदु स्वरमा भने इन्द्रलाई, मेरो विचारमा कुनै बदमास दानवको लोभी आँखा इन्द्रासनमा परेको हुनुपर्छ, देवराज । अनि फेरि रेवन गगल्स लगाएर सोचमग्न भए ।को दानव देवर्षि ? इन्द्रले अत्यधिक क्रुद्ध बनेर हुंकार गरे, म आफ्नो कठोर बज्र चलाएर त्यसलाई मार्नेछु ।एकाएक देवर्षि नारदले आफ्नो हातमा रहेको गाढा कालो रंगको सानो बाकसलाई खोले । र त्यसमा फटाफट दुई औंला चलाउन थाले । केही समय यसैमा व्यस्त रहे । अनि शतप्रतिशत सन्तुष्ट मुद्रामा टाउको उचालेर इन्द्रलाई सम्बोधन गरे, देवराज, यो कुनै दानवको नभएर मानवको काम हो ।को हो, त्यो पापी मानव ? इन्द्रदेवको क्रोध नियन्त्रणमा थिएन ।तपाई नआत्तिनोस्, देवराज । नारदको औंलो सानो बाकसमा तीव्रतापूर्वक चलिनै रहेको थियो, म पत्ता लगाइहाल्छु नि यो के हो, देवर्षि ? एक युवा देवताको सानो बाकसतिरको प्रश्नात्मक इसारा थियो यो ।यो ल्यापटप नामको दिव्य मेसिन हो, देवगण । नारदको ओठमा स्मित देखियो, यसको चमत्कारिक सहयोगले जे पनि थाहा हुन्छ, हामीलाई ।देवर्षि नारद फेरि ल्यापटपमा निहुरिएर औंला चलाउन थाले । सायद उनी कसैलाई च्याटादि गरिरहेका थिए । केही बेरपछि नारद अनायास मुस्कुराए । अनि लगत्तै विलकुलै गम्भीर बनेर भने इन्द्रलाई, देवराज, पृथ्वीलोकमा एक नेपाल नामक देश छ । त्यहींको एक नेता टाइप मानवको काम हो यो । त्यसैको घनघोर तपस्याले इन्द्रासन हल्लिएको हो । यति भनेर फेरि ल्यापटपमा निहुरिए, देवर्षि नारद ।को हो, त्यो मानव देवर्षि ? इन्द्रको त्वरित प्रश्नमा सक्रोध उत्सुकता थियो ।होइन, यो शेरबहादुर देउवा नामको कांग्रेसी नेता त प्रधानमन्त्री कुर्सी प्राप्तिको प्रतीक्षामा घोर तपस्यामा रहेको छ । नारदको ल्यापटप चलाउँदैको स्वगत कथन, उसो भए, स्वर्गको राजा बस्ने इन्द्रासन कसरी हल्लियो त ?भन्नोस् । देवर्षि, को हो, त्यो मानव ? तमाम दरबारिया देवताहरूले पनि एक स्वरमा प्रश्न दोहोर्याए ।यसरी डिस्टर्व नहुनोस्, तपाईहरू । नारदले स्वगतबाट निस्केर आफ्नो आवाजलाई केही उँचो पारे, हेर्नाेस्, देवराज इन्द्रको इन्द्रासनलाई यो तपस्याले कुनै खतरा रहेको छैन । तपाईहरू ढुक्क रहनोस् । अब बुझ्नुभयो त मेरो कुरा ?अनि कसलाई खतरा छ त ? एक दरबारिया देवताको प्रतिप्रश्न थियो यो ।यो नेपालको प्रधानमन्त्रीय कुर्सीको खास मामला हो । देवर्षि नारद उवाच् नेपालका वर्तमान प्रधानमन्त्री कमरेड पुष्पकमल दाहाल प्रचण्डपश्चात परस्परको आलोपालो नियम बमोजिम अब नेपालको प्रधानमन्त्री हुने पालो शेरबहादुर देउवाको हो । त्यसैले देउवाले प्रधानमन्त्री कुर्सीको प्रतीक्षामा कडा तपस्या गरिरहेको अवस्था हो । यसर्थ कुनै खतरासतरा भए पनि त्यो नेपालको प्रधानमन्त्री कमरेड प्रचण्डको कुर्सीलाई छ । तर एउटा के कुरा बुझिनसक्नुको छ भने देउवाको घोर तपस्याले स्वर्गको इन्द्रासन किन हल्लिरहेको हो ?हो, इन्द्रासन किन हल्लिरहेको छ, देवर्षि ? सबै दरबारिया देवताले नारदको प्रश्नमा आआफ्ना प्रश्न मिलाए ।देवराज इन्द्रदेव त यो प्रश्नको सही उत्तर जान्न व्यग्र थिए नै । अर्काे शब्दमा आकुलव्याकुल । छोटकरीमा छटपट ।देवर्षि नारद पनि आफ्नो ल्यापटपसहित यो प्रश्नको समुचित उत्तर खोज्न सकिरहेका थिएनन् ।यस सम्बन्धमा देवर्षि नारद देवराज इन्द्रदेव र सकल देवगण एउटा लम्बेतान छलफलमा अबेर रातसम्म लागिरहे । र अन्तत: के निष्कर्षमा पुगे भने स्वर्गका राजा इन्द्रदेव आसिन हुने इन्द्रासन पुरानिएर थोत्रोलाई प्राप्त भएकोले यसरी हल्लिएको हो । यो अकारण हल्लाइ हो । अथवा यसको एकमात्र कारण जीर्णशीर्ण भई पेचकिलाविहीन इन्द्रासन हुनु नै हो । त्यसकारण नेपालका आफ्नो पालोको प्रधानमन्त्रीत्व प्राप्तिको प्रतीक्षामा घनघोर तपस्यारत नेपाली कांग्रेस पार्टीका सभापति शेरबहादुर देउवालाई कुनै पनि किसिमको दोष दिनु व्यर्थ छ । वास्तवमा सम्पूर्ण दोषको भागिदार थोत्रो इन्द्रासन नै भएकोले यसलाई नफेरि हुँदै भएन । अतएव यसका लागि मल्टिनेसनल सर राल्फ रिचमन्डको सुप्रसिद्ध फर्निचर कम्पनीलाई ठेक्का दिने एकमतले निर्णय गरी स्वर्गको आकस्मिक बैठकलाई समाप्त गरियो। स्वर्गका राजा इन्द्रदेव समस्त दरबारिया देवताहरूका साथ रिचमन्ड कम्पनीलाई नयाँ इन्द्रासनको अर्डर दिने तरखरमा लागे ।देवर्षि नारद डेल ब्रान्डको आफ्नो ल्यापटप बोकेर एउटा अर्काे निरुद्देश्य भ्रमणमा निस्किए ।"
मलम प्रयोगमा सतर्कता,"हाम्रो देशको तथ्याङ्कअनुसार छाला रोग एउटा अस्पतालको बहिरंग विभागमा हेरिने रोगमध्ये छैठांैमा पर्छ । सर्वसाधारणको सोचाइ के छ भने छालाको रोगले केही हानि गर्दैन । त्यसैले कुनै दाग, दाद, एलर्जी भए घर नजिकैको औषधी पसलमा गई सोधेर ल्याएको औषधी लगाउने गरिन्छ । यस्तो गर्नुमा केही गलत त छैन, तर त्यो औषधी सही हुन जरुरी छ । अहिले छाला रोग विशेषज्ञका लागि सबैभन्दा ठूलो चुनौती छालाको रोग नभई रोगको लागि जथाभावी औषधी प्रयोग गरेपछिको असर हो । हालको औषधी बजारमा छालाको कुनै पनि रोग (खटिरा, दाद, एलर्जी, पोतो वा अन्य) मा स्टेरोइड नामक औषधीको व्यापक प्रयोग भइरहेको देखिन्छ । यो औषधी त हो, तर सही रोगका लागि प्रयोग भए यो अमृत हुन्छ, नत्र यसको प्रतिकूल असरले छालालाई धेरै किसिमबाट बिगार्न सक्छ । धेरैले यो मलम शरीरको ढुसी र अनुहारको कालो चायाँपोतोमा प्रयोग गरेको पाइन्छ । नेपाल मेडिकल कलेज शिक्षण अस्पतालको छाला रोग बहिरंग विभागको रेकर्ड हेर्दा पुरा बिरामीमध्ये लगभग ५ प्रतिशत यो मलमको दुरुपयोगबाट भएको प्रतिकूल असरपछि जाँच्न आएको देखियो ।शरीरको ढुसी (फङ्गल इन्फेक्सन) लाई दाद भन्ने गरिन्छ । त्यसमा स्टेरोइड औषधी एन्टिब्याक्टेरियल र एन्टिफङ्गलसँग मिसिएको मलमका रूपमा बृहत प्रयोग भइरहेको छ । हरेक १० जनामा ५ बिरामीले यो औषधी प्रयोग गरेको देखिन्छ । मलम लगाएको दुईतीन दिनमै चिलाउने कम, रातो दागको रातोपना कम हुनेहुँदा जादु भएछ भन्ने अनुभव धेरै प्रयोगकर्तालाई हुन्छ । १ सातामा त पुरै निर्मूल नै भएजस्तो देखिन्छ र मलम लगाउन छाडिन्छ । तर अर्को सातामा अलिअलि चिलाएर फेरि निस्किन थाल्छ । त्यो जादुगर मलम फेरि सुरु गर्नुपर्यो भनेर बिरामीले लगाउन थाल्छ । फेरि ३४ दिनमा हराउँछ, तर बन्द गरेको ४५ दिनमा फेरि बल्झिन्छ । यो दाद आउनेजाने क्रममा औषधी लगाउने र छाड्ने क्रम पनि चलिराख्छ र ६७ महिना पुगेको थाहा हुँदैन । ८९ महिनापछि त्यो भागमा राम्ररी हेर्यो भने छालामा खत बसेको जस्तो देखिन्छ । छाला ठाउँठाउँमा पातलो भएर लामोलामो धर्सो देखिन्छ र चिलाउँदा पनि सजिलैसँग रगत आएको महसुस हुन्छ । स्टेरोइड नामक औषधीको प्रतिकूल असरको कारण छाला पातलो बन्छ, जसले गर्दा यस्तो असर देखापर्छ । यो औषधी प्रयोग गरिसकेपछि सामान्य दादको किटाणु मार्ने औषधीले सजिलो काम गर्दैन । रोग हटाउन हटाउन डाक्टरलाई नै गाह्रो पर्छ । त्यस बाहेक किटाणु शरीरको अन्य भागमा फैलिने क्रम बढेर दादले नराम्रो रूप लिन्छ । यसले गर्दा अरूलाई संक्रमण हुने सम्भावना पनि बढ्छ ।यो औषधी बृहत रूपमा प्रयोग हुने अर्को समस्या हो, अनुहारको चायाँपोतो जसमा कालो दाग देखिन्छ । यो औषधीले कालो दाग छिट्टै कम गरेर अनुहार राम्रो बनाउँछ, तर यो क्षणिकमात्र हुन्छ । यो मलम बन्द गर्ने बित्तिकै दाग फेरि दोहोरिन्छ र राम्रो वा राम्री बन्ने चाहनामा एउटा दैनिक अनुहारको क्रिमको रूपमा यसलाई प्रयोग गर्न थालिन्छ । अनुहारको छाला अन्य भागको भन्दा पातलो हुने भएकोले यसमा कुनै पनि औषधीको प्रतिकूल असर छिटो देखिन्छ । अनुहारको छाला पातलो बन्छ र विस्तारै रातो भएर जान्छ । बाहिर घाममा निस्कँदा झन् रातो हुने र पोल्ने समस्या सुरु हुन थाल्छ । त्यस बाहेक यो औषधी २३ महिना लगाएर एक दिनमात्र छोडे रातो चिलाउने खटिरा आउँछ वा अझै कालो दाग देखापर्छ, जसले गर्दा त्यो मलम लगाउन छाड्न गाह्रो हुन्छ । केही महिनामा गाला झन् रातो हुन्छ र त्यसबाहेक रौं पनि उम्रिने गर्छ । यो औषधीले अनुहारमा डन्डिफोरको समस्या पनि निम्त्याउँछ र छाला एकदम संवेदनशील भएर जान्छ । यो स्टेरोइड क्रिम अनुहारको चायाँमा हाइड्रोक्युइनोन र ट्रेटिनियन नामक औषधीसँग मिसिएको क्रिमको रूपमा पनि बृहत प्रयोग हुन्छ । तर यो डाक्टरको सल्लाह वा निगरानीमा मात्र प्रयोग गर्न उपयुक्त हुन्छ । अहिले बजारमा स्टेरोइड र स्यालिसिलिक एसिड मिसाएको क्रिम अनुहारको कालो दाग हटाउन भनेर मार्केटिङ गरेको पनि देखिएको छ । यसको त झन् धेरै प्रतिकूल असर छ । स्टेरोइड औषधी धेरै लगाए छालामा मात्र नभई शारीरिक रूपमा पनि प्रतिकूल असर देखापर्न सक्छ । त्यस्ता प्रतिकूल असरमध्ये मोटाउनु, शरीरमा चिनीको मात्रा बढ्नु, उच्च रक्तचाप हुनु, आंँखामा मोतीबिन्दु वा जलबिन्दु हुनु, हाड कमजोर हुनु, बालकमा शारीरिक विकासमा अवरोध आउनु जस्ता डरलाग्दा दुष्प्रभाव पर्छन् । त्यसैले नेपाल चर्म तथा यौनरोग संस्थाले स्टेरोइड अथवा स्टेरोइड मिश्रित मलम जथाभावी प्रयोग नगर्न आग्रह गरेको छ । संस्थाले पनि आफ्नो छालालाई माया गरौं र स्वस्थ रहौं भन्ने सन्देशका साथ चैत १९ मा पहिलो चर्म दिवस मनाउँदैछ ।"
व्यक्तिगत घटना दर्ताको औचित्य,"सामाजिक सुव्यवस्थाको आरम्भ व्यक्तिको पहिचान पक्का भएपछि नै हुन्छ। समाजमा आफ्नो अस्तित्व सावित गर्ने पहिलो अभ्यास भनेकै व्यक्तिगत घटना दर्ता व्यवस्था हो । म को हुँ, कसको छोरा वा छोरी, कुन वर्ग र वंशको र भूभागमा जन्मेको जस्ता कुराले उसको सामाजिक अस्तित्व सिद्ध गर्छ ।यसका निम्ति तथ्यांक आवश्यक पर्छ । यसैबाट नागरिकको आर्थिक, सामाजिक स्तर र आवश्यकता बुुझ्न सकिन्छ भने सरकारको कार्ययोजना र कार्यसम्पादन क्षमता पनि मूल्यांकन हुुने गर्छ ।वास्तविक योजना बनाउन योजनासंँग सम्बन्धित निकाय, कार्य र तिनीहरूले पुुर्याउने सेवासुविधाको तथ्यांक आवश्यक पर्छ । त्यस्ता तथ्यांक राख्ने जिम्मेवारी विभिन्न तहका सरकारहरूको हो । सरकारले नागरिकलाई प्रदान गर्ने कुनै पनि सुविधा पारदर्शी, न्यायिक र निष्पक्ष हुनुपर्छ । पारदर्शिता, न्यायिकता र निष्पक्षता कायम गर्न तथ्यांक अपरिहार्य छ । यो अपरिहार्यता व्यक्तिगत घटना बारेको शुुद्ध तथ्यांकले पुरा गर्छ ।व्यक्तिगत घटना राज्यले नागरिकका सम्बन्धमा राख्ने तथ्यांक हो । देशमा कति जनसंख्या छ, त्यसमध्ये महिला र पुरुषको संख्या कति हो, जनसंख्या मध्ये पनि बालक, युवा र वृद्धको संख्या कति छ, राज्यले कुनकुन वर्गका कति जनसंख्यालाई के कस्तो सुविधा उपलब्ध गराएको छ, स्कुलकलेज जाने कति छन्, जन्म, मृत्यु, विवाह, बसाइँसराइको संख्या र अवस्था के छ, रोजगार र बेरोजगारको संख्या कस्तो छ इत्यादि विषयको दर्ता र अभिलेख राख्ने काम नै व्यक्तिगत घटना दर्ता हो ।केही अगाडि थाइल्यान्डको राजधानी बैंककमा व्यक्तिगत घटना दर्ता र तथ्यांक व्यवस्थापन सम्बन्धी विश्व सम्मेलन भएको थियो । सम्मेलन आयोजना गर्नुको मुख्य उद्देश्य व्यक्तिगत घटना दर्तालाई विकासको प्राथमिक एजेन्डासंँग सम्बन्धित बनाउनु र विभिन्न देशमा भएका व्यक्तिगत घटना दर्तासम्बन्धी प्रक्रियाबारे एकअर्को देशको जानकारी लिने थियो । संसारभरको व्यक्तिगत घटना दर्तालाई एकीकृत गरेर एउटै फम्र्याटमा तथ्यांक लिने, प्रशोधन गर्ने, सार्वजनिक गर्ने र त्यसको राष्ट्रिय तथा अन्तर्राष्ट्रिय प्रयोग गर्नेबारे एकमत कायम गर्न सम्मेलनले निकै ठूलो प्रयास गरेको थियो । व्यक्तिगत घटना दर्ता प्रणालीलाई सुधार गर्ने र बैंकक कल टु एक्सन जारी गरी विश्वभर दर्ता प्रणालीलाई विकासका साझेदार संस्थाहरूको विकासको एजेन्डाका रूपमा स्थापित गर्न खोजेको थियो । बच्चाको जन्मदर्ता, मृत्युदर्ता, मृत्युको कारणजस्ता महत्त्वपूर्ण घटनाहरूको तथ्यांकीकरणबाट राष्ट्रिय विकासमा परिरहेको र पर्नसक्ने असर र कारणहरूबारे चिरफार गरेको थियो । सम्मेलनमा राष्ट्रिय तथा अन्तर्राष्ट्रिय स्थानान्तरण, विवाह, धर्मपुत्रपुत्री स्वीकार, विवाह, सम्बन्धविच्छेद, एकल जीवनजस्ता विषयमा पनि छलफल व्यापक बनाइएको थियो ।व्यक्तिगत घटना दर्ताको आवश्यकतालाई मुख्यत: अधिकारको वकालत र सामाजिक सुव्यवस्था स्थापनाजस्ता दुई पक्षबाट अध्ययन, विश्लेषण गरी अन्तर्राष्ट्रिय नीति तर्जुमा गर्नुपर्ने देखिएको छ । अधिकारको पक्षमा व्यक्तिगत घटना दर्तालाई जन्मदेखि मृत्युपर्यन्त हरेक र फरकफरक घटनासँंग सम्बन्धित बनाइनुुपर्छ । जन्मदर्ता र त्यसको प्रमाणपत्र नै व्यक्तिलाई समाजमा स्थापित गर्ने र राज्यबाट प्रदान हुने सबै किसिमका सेवासुविधा प्राप्त गर्ने आधारका रूपमा लिनुपर्ने हुन्छ । त्यतिमात्र नभएर जीवनको अस्तित्वलाई धर्तीमा स्थापित गर्ने आधार नै जन्मदर्ता प्रमाणपत्र हो । जन्मदर्ता प्रमाणपत्रको आधारमै स्कुल भर्ना, पासपोर्ट, रोजगारी, व्यवसायदेखि लिएर राष्ट्रिय तथा अन्तर्राष्ट्रिय अस्तित्व स्थापना गर्न सम्भव हुन्छ । भोट दिन, उम्मेदवार बन्नदेखि राज्यद्वारा प्रदान गरिने र राज्यसत्ताको आधारमा प्राप्त हुने कुनै पनि राजनीतिक एवं प्रशासनिक नियुक्तिमा व्यक्तिगत घटना दर्ता र त्यसमाथि पनि जन्मदर्ता अपरिहार्य हुन्छ ।राष्ट्रको नागरिक बन्नुमात्र नभएर दर्ता प्रणालीले राज्यप्रति आफ्नो वफारिता र आफूले राज्यप्रति निर्वाह गर्नुपर्ने दायित्व पुरा गर्न अपरिहार्य छ । जनसंख्या नीति तर्जुमा गर्ने विषय हाम्रो चासोको विषय बनिरहेको छ । जनसंख्या नीतिभित्र जनतासँंग सम्बन्धित जन्मपूर्वदेखि मृत्युपश्चात सम्मका विषयवस्तु पर्छन् । एसिया प्यासिफिकका लागि संयुक्त राष्ट्रसंघीय आर्थिकसामाजिक परिषदले आवश्यकता दर्शाएअनुसार कानुनी आधार र पारिवारिक सम्बन्ध स्थापना गर्न पनि जन्मदर्ता गर्नु राज्यको आधारभूत काम हो । दर्ता नगरेको अवस्थामा कानुनी, स्वास्थ्य, शिक्षा, समाज कल्याणका रूपमा प्रदान गरिएका सरकारी सुविधा र सेवाबाट बञ्चित हुनपुग्छ । विश्व स्वास्थ्य संगठनका अनुसार संसारमा करिब एक तृतीयांशमात्र जन्मदर्ता प्रणालीमा आबद्ध भएका छन् । विश्वका ८५ देशमा यससम्बन्धी तथ्यांक अपुष्ट र अप्रभावकारी छन् भने ७४ देशमा मृत्युदर्ताको तथ्यांक पाइँदैन ।जन्मदर्ता विशेषत: केटाकेटी, द्वन्द्वपीडित, अशक्त, सीमान्तीकृत वर्गका लागि अति आवश्यक हुन्छ । उनीहरूको आवश्यकता र न्युनतम मानवअधिकारको संरक्षणका लागि दर्ता अपरिहार्य हुन्छ । विद्यालयमा भर्ना गर्न, सरकारले उपलव्ध गराएको सेवासुविधा पाउन, रोजगारीमा लाग्न, विवाह गर्न, विदेश जान, आफ्नो र छोराछोरीको कानुनी हक स्थापित गर्न पनि दर्ता प्रणाली आवश्यक हुन्छ । सरकारले योजना बनाउने आधार जन्मदर्ता हुने गर्छ । काठमाडौंमा अनधिकृत रूपमा अरू जिल्लाबाट मान्छे बिनाजानकारी आएका कारण महानगरपालिकालाई व्यवस्थापन समस्या परेको गुनासो बारम्बार सुन्ने गरिन्छ र दसैंतिहारका बेला देखिने शून्यताले सार्वजनिक सुविधामा देखिने भार र हलुकापनलाई सहरवासी आमजनता, सरकार र नीति निर्माताले प्रत्यक्ष अनुभव गरिरहेका छन् । यस किसिमका अनुभवले पनि जन्मदर्ताको महत्त्वलाई उजागर गर्छ ।नेपालमा व्यक्तिगत घटना दर्ता गर्नेगराउने उद्देश्यले २०३४ सालमा जन्म, मृत्यु तथा अन्य व्यक्तिगत घटना दर्ता गर्न ऐन तर्जुमा भएको थियो । ऐन तर्जुमा भएपछि जन्म, मृत्यु, विवाह, बसाइँसराइ र सम्बन्धविच्छेद जस्ता ५ वटा घटना तोकिएको ठाउँमा दर्ता गर्ने व्यवस्था भएको थियो । घटना दर्ताका लागि पञ्जिकाधिकारी नियुक्त हुँदै आएका पनि छन् । स्थानीय रूपमा हुने यस्ता घटनाको दर्ता स्थानीय रूपमै गर्न सहज हुने उद्देश्यले गाविसका सचिव र नगरपालिकाका वडा सचिवहरूलाई पञ्जिकाधिकारी तोकेर व्यक्तिगत घटनाको जिम्मेवारी दिइँदै आएको पनि हो । साथसाथै निश्चित समयमा दर्ता नगरे जरिवाना लाग्ने कानुन पनि लागु भएको छ । तर नेपाल स्वास्थ्य तथा जनसांख्यिक सर्वेक्षण अनुसार नेपालमा करिब ४५ प्रतिशत जन्मदर्ता भएको पाइन्छ भने मृत्युुदर्ताको तथ्यांक १० प्रतिशतकै हाराहारीमा सीमित रहेको तथ्यांक छ । यसबाट झन्डै ४० वर्षदेखि ऐन तर्जुमा गरी सुरु गरिएको प्रयास निरर्थक भएको प्रतीत हुन्छ ।व्यक्तिगत घटना दर्ताका निम्ति सबैभन्दा सजिलो उपाय स्कुल भर्नालाई बनाउन सकिन्छ । सरकारी तथ्यांक अनुसार नेपालमा ९४ प्रतिशत बालबालिका विद्यालयमा भर्ना भएका छन् । भर्नाको समयमा सबै विद्यालयले जन्मदर्ताको प्रमाणपत्र लिनुपर्ने व्यवस्थालाई प्रभावकारी बनाउने हो भने जन्मदर्ताको दायरा बढाउन समस्या हँुंदैन । यसैगरी सुरुसुरुमा मृत्युदर्ताको निम्ति केही सुविधा (मौद्रिक वा अन्य) दिन सकिए र क्रमश: दर्ता प्रक्रियालाई सरकारी पेन्सन, वृद्धभत्ता, सम्पत्ति हस्तान्तरण, अंशबन्डा जस्ता जीवन व्यवस्थापनका अन्य पक्षसँंग सम्बन्धित गराएर दर्ता प्रक्रियालाई स्वचालित र व्यवस्थित गराउन सकिए व्यक्तिगत घटना दर्ताबाट लाभ लिन सकिन्छ ।व्यक्तिगत घटना दर्ता सरकार वा सरकारको अमूक मन्त्रालयलाई मात्र आवश्यक पर्ने कुरा होइन । एकीकृत तथ्यांक सरकारी र गैरसरकारी सबै निकायलाई चाहिन्छ । जसरी जनगणनाका तथ्यांकहरूको निम्ति केन्द्रीय तथ्यांक विभागलाई आधिकारिक मानिन्छ, त्यसैगरी व्यक्तिगत घटनाका तथ्यांकका लागि पनि एउटै निकायलाई जिम्मेवारी दिई एकीकृत रूपमा तथ्यांक उपलव्ध हुने प्रणाली बसाल्नसके फिलिपिन्समा जस्तै प्रशस्त राजस्व पनि प्राप्त गर्न सकिन्छ । यसका लागि पनि सरकारी तवरबाट इच्छाशक्ति र प्रतिबद्धताकै खाँचो छ ।"
चुनावी चटारो,"माओवादी केन्द्रसँग गठबन्धन निर्माण गर्दा भएको सहमति नतोडिए कांग्रेस सभापति शेरबहादुर देउवा जेठको दोस्रो साताभित्र सिंहदरबार प्रवेशको साइत जुराउने सुरसारमा छन् । त्यसका लागि निधिको भन्दा राप्रपा अध्यक्ष कमल थापाको बढी आवश्यकता उनलाई पर्छ, किनकि मधेसी मोर्चाको समर्थन प्राप्त नगर्दा नयाँ सरकार निर्माणमा थापा निर्णायक हुनेछन् । त्यही बुझेर नै देउवाले आफ्नै उपप्रधानमन्त्री विमलेन्द्र निधिको मर्यादा मिचेर थापालाई अघि बढाए । दोस्रो स्थान दिने देउवाले वचन दिएरै थापा सरकारमा भित्रिए, जुन प्रधानमन्त्रीको चीन भ्रमणमा जग हँसाउनेगरी बाहिर छताछुल्ल भयो । र यो जोडजुलुमका पछाडि जोडिने प्रसंग हो, निर्वाचन । कांग्रेस सभापति देउवाले आफ्नो सत्तारोहण र निर्वाचनलाई एउटै तराजुमा राखेर जोख्न थालेका छन् । पार्टी केन्द्रीय कार्यसमितिको चैत १५ मा सम्पन्न बैठकमा उपप्रधान तथा गृहमन्त्री निधिमार्फतै देउवाले वर्तमान सरकारको आयु वैशाख ३१ गतेमात्रै रहेको बोल्न लगाए । निधिले त्यतिमात्रै भनेनन्, सबै केन्द्रीय सदस्यलाई त्यसपछि देउवाको नेतृत्वमा नयांँ सरकार निर्माण हुने जानकारीसमेत दिए । यद्यपि गठबन्धन निर्माण गर्दा चैत मसान्तभित्र स्थानीय निकायको निर्वाचन सम्पन्न गरी प्रधानमन्त्री दाहालले देउवालाई सत्ता हस्तान्तरण गर्ने समझदारी थियो । निर्वाचन सम्पन्न गर्नुपर्ने परिस्थितिमा दाहालले कांग्रेसबाट एक महिना आयु पाए । कांग्रेस सभापति देउवा र प्रधानमन्त्री दाहाल दुवैको मिसन वैशाख ३१ मा जसरी पनि निर्वाचन गराउनुमै केन्द्रित छ । तर मधेसी मोर्चालाई निर्वाचनमा ल्याउन यी दुवै नेताका लागि फलामको चिउरा सावित भएको छ । असन्तुष्टलाई फकाएर र गलाएर निर्वाचनमा पुर्याउनसकेमा आफ्नो सत्तारोहण सहज हुने बुझाइ देउवामा देखिन्छ । उसैगरी प्रधानमन्त्री दाहालले सम्मानजनक बहिर्गमन चाहेका छन् । त्यसका लागि उपयुक्त अवसर पनि निर्वाचनै हो । कथंकदाचित निर्वाचन भएन भने सिंहदरबार यात्रा रोकिन सक्ने देउवामा र आफू असफल भइएला भन्ने दाहालमा चिन्ता छ ।निर्वाचन भएन भने सरकार आफ्नो हातबाट बाहिरन सक्छ । एमाले, माओवादी र राप्रपा बीचको पुन: गठबन्धन बन्ने सम्भावना प्रबल रहन्छ । राष्ट्रिय राजनीतिमा गतिरोध खडा हुन्छ, कांग्रेसका एक केन्द्रीय सदस्य भन्छन्, यही बुझेरै हाम्रा सभापतिले चुनावलाई अर्जुनदृष्टि दिन थाल्नुभएको हो । चैत १३ देखि १५ सम्म चलेको केन्द्रीय कार्यसमितिको बैठकमा देउवाको प्रस्तुतिले जसरी पनि निर्वाचन हुने छनक दिएको छ । पहिलो त उनले वरिष्ठ नेता रामचन्द्र पौडेललाई निर्वाचन परिचालन र नेता महेश आचार्यलाई घोषणापत्र मस्यौदा समितिको संयोजक बनाएर पार्टी एकढिक्का भएर निर्वाचनमा होमिएको सन्देश दिए । अर्को उम्मेदवार चयनमा केन्द्रीय तहबाट हस्तक्षेप गर्न चाहेनन् । उम्मेदवार चयनका लागि स्थानीय स्तरमा छनोट समिति बनाएर उदारता देखाए । तत्कालीन सभापति सुशील कोइरालाले कायम गरिदिएको मर्यादाक्रमलाई आधार मानेर २९ सदस्यीय कार्यसम्पादन समिति घोषणा गरे । पार्टीको यो निर्णयपछि स्थानीय स्तरमा कांग्रेस कार्यकर्ताहरू निर्वाचनका लागि तातिएका छन् । टिकटका लागि काठमाडांैसमेत धाउन थालेका छन् । कांग्रेसकै मधेसी कार्यकर्ताहरू पनि टिकट लिन राजधानी आउन थालेका छन् । चुनावको उत्साह यति बढ्यो कि अब यसको विपक्षमा कुरा गर्दा अलोकप्रिय हुने डर नेताहरूमा देखिन थालेको छ, केन्द्रीय सदस्य प्रदिप पौडेल भन्छन्, यतिबेला कांग्रेसभित्रै आम एकताको भावना देखिन थालिसकेको छ ।त्यसो भए सहजै निर्वाचन होला त ? अहँ, सहज छैन । कांग्रेसकै पहलमा सरकारले संसद्मा दर्ता गराएको संविधान संशोधनको प्रस्ताव पारित गर्न सत्तारुढ राप्रपा तयार देखिन्न । त्यही प्रस्तावलाई हुबहु मतदानमा लगेर असफल बनाउन स्वयम् मधेसी मोर्चाकै नेता मान्दैनन् । संविधान संशोधन विधेयक असफल हुंँदा ती मुद्दा फेरि उठाउनै गाह्रो हुने ठान्दै मोर्चाकै नेताहरू अनौपचारिक छलफलमा असफल हुनेगरी मतदानमा लैजान नहुने बताएको कांग्रेस नेताहरू सुनाउँंछन् । त्यसपछि नै देउवा र दाहालले सीमांकनलाई थाती राखेर अन्य विषयलाई संशोधन गर्ने प्रस्ताव ल्याएका हुन् । तर मोर्चाका नेताहरू पछि सीमांकन फेर्नेमा सुनिश्चित आधार नबनेसम्म मान्ने देखिन्न । कारणवश मोर्चा आएन भने के गर्ने भन्नेमा देउवा अझै अनिर्णयमा छन् । बाहिर त माहोल बनिसक्यो । अब नेताहरू पनि यस्तो ट्रयापमा परिसकेका छन्, त्यहांँबाट फर्कन सक्ने अवस्था देखिन्न, कांग्रेस केन्द्रीय सदस्य श्याम घिमिरे थप्छन्, निर्वाचनको माहोल अघि बढे पनि मधेसी मोर्चाले नमान्दा निर्वाचन हुन्छ कि हुन्न भन्ने सन्देह कार्यकर्तामा भन्दा हाम्रा नेताहरूमा बढी छ । निर्वाचनलाई लिएर कांग्रेसभित्रै दुई धारका विचार प्रकट छन् । संविधान संशोधन नगरी निर्वाचनमा जानहुन्न भन्ने र संशोधन सम्भव नभए पनि निर्वाचन छोड्नहुन्न भन्नेमा । संविधान संशोधन नगरी निर्वाचनमा जानहुन्न भन्ने पक्षले सीमांकनसहित सम्भव नभए त्यसलाई थाती राखेरै भए पनि बांँकी विषयलाई संशोधन गरेपछि मात्रै जानुपर्छ भन्ने अडान बोकेको छ । कांग्रेसको बहुसंख्यक मत यसैमा छ । स्वयम् सभापति देउवा पनि मधेसी मोर्चालाई विश्वासमै लिने प्रयासमा छन् । तर मधेसी मोर्चा आउँदै आएन भने के गर्ने भन्नेबारे उनले मुख खोलेका छैनन् । संविधान संशोधन सम्भव नभए र मधेसी मोर्चा निर्वाचनमा नआए २ नम्बर प्रदेशलाई छाडेर भए पनि निर्वाचनमा जानुपर्छ भन्ने मत पनि नभएको होइन । तर यो झिनो छ । २ नम्बर प्रदेशलाई छाड्दा अरू सबै ठाउंँमा मतदान हुन्छ भन्ने मान्यताले यस्तो मत आए पनि दीर्घकालमा यसले मुलुकलाई संकटमा पुर्याउने विश्लेषण अधिकांंशले राखेका छन् । कांग्रेस नेता निधिसहित मधेस केन्द्रित नेता तथा सांसदहरू संशोधनविना निर्वाचनमा जांँदा पार्टीलाई नै ठूलो क्षति पुग्ने बताइरहेका छन् । त्यसैले संशोधनविना निर्वाचनमा जान नहुने मत उनीहरूको छ । कांग्रेसका लागि प्रमुख प्रतिपक्ष एमाले र मधेसी मोर्चालाई मिलाएर निर्वाचनमा जाने विषय नै प्रधान रहेको बताउंँछन्, अर्का युवा नेता विश्वप्रकाश शर्मा । चुनाव उठिहाल्ने, जितिहाल्ने भन्ने सुविधा कांग्रेसलाई छैन । यतिबेला कांग्रेसको ध्यान व्यालेट बक्समा भन्दा संविधान संशोधनमार्फत निर्वाचन सुनिश्चित गर्नेमा केन्द्रित छ, शर्माले थपे, मधेसलाई विश्वासमा नलिई अर्थात २ नम्बर प्रदेशलाई छाडेर निर्वाचनमा जान सकिन्न । तर घिमिरे स्थानीय तहको निर्वाचन एकैचरणमा सम्पन्न गर्न कठिन हुने बताउँदै मोर्चा नआए २ नम्बर प्रदेशलाई छाडेर भए पनि निर्वाचनबाट पछि हट्न नहुने तर्क राख्छन् । पूर्व महामन्त्री कृष्णप्रसाद सिटौलासमेत मोर्चा तयार नभए पनि निर्वाचन रोक्न नहुने पक्षमा छन् । चुनाव अवरुद्ध भयो भने संविधानले काम गर्दैन । त्यसपछि प्रदेश र संघीय संसद्को निर्वाचन पनि कठिन हुन्छ । वैशाख ३१ मा निर्वाचन नहुंँदा यो गठबन्धन सरकारको औचित्व समाप्त हुन्छ । लोकतन्त्र रकांग्रेस अप्ठ्यारोमा पर्छ, घिमिरे थप्छन्, बरु सबै ठाउंँमा एकैचोटी सम्भव भएन भने दोस्रो चरणमा गर्दा पनि हुन्छ । चुनाव नहुँदा एमालेले कांग्रेस र माओवादी केन्द्रलाई दोष दिए पुग्छ । माओवादीले पनि कांग्रेसकै टाउकामा अपजसको भारी बोकाउँंछ । हामी के भनेर उम्कने ? नेता शर्मा भने कांग्रेसले चुनावमात्रै उठ्ने, जित्नेहार्ने सोच्ने हो भने मुलुकको परिस्थिति झनै भद्रगोल भएर जाने दाबी गर्छन् । आन्तरिक व्यवस्थापन र प्राविधिक कारणले हुन नसक्दा फरक कुरा हो । तर वैशाख ३१ लाई केन्द्रमा राखेर देशभर एकैसाथ निर्वाचन गर्नुपर्छ, शर्मा भन्छन्, २ नम्बर प्रदेशलाई मात्रै छाड्न मिल्दैन । छाडियो भने झनै समस्या बढेर जान्छ । संविधान संशोधनको प्रस्ताव दुई नम्बरमा मात्रै होइन, अन्त पनि उठेको छ। अर्का केन्द्रीय सदस्य प्रदिप पौडेल पार्टीभित्र निर्वाचनको विरोधी कोही नभए पनि मोर्चाका कारण हँुदैन कि भन्ने सन्देह प्रबल रहेको बताउँंछन् । उनी पनि दुई नम्बर प्रदेशलाई छाडेर भने निर्वाचनमा जान नहुने तर्क राख्छन् । यसरी गइयो भने मधेसको मुद्दा अतिवादीको हातमा पुग्छ । यसले मधेसलाई अलग्गै राष्ट्र बनाउनुपर्छ भन्ने मुद्दालाई बल पुग्छ, उनले भने, २ नम्बरलाई छाड्दा प्रशासनको पहुँच नपुगेको देखिन्छ । खास समस्या समाधान गर्न नसक्दा राष्ट्रिय नीतिले मधेसलाई नछोएको सन्देश जान्छ । विखण्डनवादीहरूलाई मलजल पुर्याउने काम हुन्छ । सन्देहकै बीच निर्वाचनको तयारी भने कांग्रेसले सुरु गरेको छ । सीमांकन बाहेक अन्य विषयमा संशोधन गर्दा निर्वाचनको वातावरण बन्नसक्ने आसमा नेताहरू देखिन्छन् । नेता रामचन्द्र पौडेलको संयोजकत्वमा गठित निर्वाचन परिचालन र महेश आचार्यको संयोजकत्वमा गठित घोषणापत्र मस्यौदा समितिले आफ्नो काम सुरु गरिसकेका छन् । उम्मेदवार छनोट गर्न स्थानीय स्तरमा समिति बनिसकेका छन् । अब केही समयभित्रै निर्वाचन अभियान देशभर सुरु हुने बताउंँछन्, कांग्रेस केन्द्रीय सदस्य ज्ञानेन्द्रबहादुर कार्की । कांग्रेसले मधेस, पहाड र हिमाललाई जोड्नेगरी सद्भाव र्याली र निर्वाचनका विशेष अभियान थाल्ने गृहकार्य गरिरहेको छ, उनले भने, मधेसलाई विश्वासमा लिएरै निर्वाचनमा जानुपर्छ ।तीव्रता दिँदै एमाले मेचीमहाकाली अभियान सकेर चैत ५ गते राजधानी फर्केका एमाले नेताहरू एकसाता राजधानी बसे । त्यस बीचमा पार्टीको स्थायी समिति बैठक राखे । अध्यक्ष केपी शर्मा ओली लगायत नेताहरू मिलेर २५ वर्षे विकास रणनीति बनाउने भन्दै विद्वत् भेला गरे । ती काम सकेलगत्तै प्रदेश नम्बर २ मा रोकिएको भेला गर्ने भन्दै गत बुधबार र बिहीबार महोत्तरी पुगे । बृहत कार्यकर्ता भेला गरेर प्रशिक्षण दिए । उनीहरूको यो दौडधुप निर्वाचनसंँग केन्द्रित छ । करिब सबैजसो केन्द्रीय नेताहरू यतिखेर राजधानी बाहिर व्यस्त छन् । राजधानीमा उनीहरूलाई भेट्न मुस्किल छ । अधिकांश केन्द्रीय नेता आफ्नो क्षेत्रको चुनावी रणनीति बनाउन फिल्डमा छन् । २०५४ सालको स्थानीय निकाय चुनावमा एमाले पहिलो पार्टी बनेको थियो । स्थानीय निकायका ५० प्रतिशतभन्दा बढी सिटमा विजयी झण्डा फहराएको उसले यो चुनावमा त्यही विरासत जोगाउन मिहिनेत गर्दैछ । एमालेले स्थानीय तहको चुनावी तयारीका लागि आवश्यक पर्ने केन्द्रीय रणनीति तयार गरिसकेको छ । पार्टीको स्थायी समितिबाट तयार भएको चुनावी रणनीति समेटिएको विशेष निर्देशन लिखित रूपमै जिल्लाजिल्लामा सर्कुलर गरिसकेको छ । स्थानीय तहको संरचना भर्खरै मात्र निर्धारण भएकाले त्यस अनुसारको पार्टीको संगठन बनाउने काम भइरहेको एमाले महासचिव ईश्वर पोखरेलले जानकारी दिए । नयाँ संरचना अनुसार पार्टीको संगठन बनाउनुपर्ने हुन्छ, त्यसका लागि निर्देशन दिइसकेका छौं, गाउँपालिका र नगरपालिकामा नयाँ संरचना अनुसारका पार्टी कमिटीहरू बनिरहेका छन् । उसले उम्मेदवार छनोटलाई व्यवस्थित बनाउन मापदण्ड तयार गरेको छ । त्यही अनुसार छनोट गर्न तल्लो तहका पार्टी कमिटीहरूलाई निर्देशन दिएको छ । एमालेका अनुसार महानगरपालिका र उपमहानगरपालिकाको प्रमुख र उपप्रमुख उम्मेदवारको अन्तिम निर्णय पार्टीको स्थायी कमिटीले गर्नेछ । महानगर, उपमहानगरका कमिटी, जिल्ला कमिटीको सुझावका आधारमा प्रदेश कमिटीले छनोट गरी स्थायी समितिलाई सिफारिस गर्नु पर्नेछ । त्यस्तै नगरपालिका प्रमुखउपप्रमुख र गाउँपालिका अध्यक्षउपाध्यक्षको छनोट सम्बन्धी जिल्ला कमिटीको सिफारिसमा प्रदेश कमिटीले गर्नेछ । महानगरपालिकाको वडा अध्यक्ष पदका उम्मेदवारको अन्तिम छनोट प्रदेश कमिटीले गर्ने मापदण्ड एमालेले बनाएको छ । त्यस्तै गाउँपालिका, उपमहानगरपालिकाको वडा अध्यक्ष, सदस्य र महानगरपालिकाको वडा सदस्य उम्मेदवारको छनोट सम्बन्धित कमिटीहरूको सिफारिसमा जिल्ला कमिटीले गर्ने छ । यही मापदण्डभित्र बसेर पार्टी कमिटीहरूले निर्णय गर्नुपर्ने महासचिव ईश्वर पोखरेलले जानकारी दिए । सकेसम्म तल्लो कमिटीले नाम सिफारिस गर्दा सर्वसम्मतिले गर्नु पर्नेछ । सर्वसम्मति नभए तीनजना व्यक्तिको नाम माथिल्लो कमिटीमा पठाउन भनिएको छ । गाउँ र नगरका प्रमुख तथा उपप्रमुखको उम्मेदवार सिफारिस गर्दा दुवै पदमा महिलाको नाम पनि समावेश गर्न भनिएको छ । स्थानीय तहमा प्रमुख वा उपप्रमुखमा महिलाको उम्मेदवारी अनिवार्य छ । उम्मेदवार छनोट र सिफारिस गर्दा भ्रष्टाचार, नैतिकपतन देखिने र सार्वजनिक प्रतिष्ठामा आँच आउने कुनै काममा संलग्न नभएको, असल आचरणयुक्त, पार्टीलाई बुझाउनुपर्ने लेबीशुल्क नियमित बुझाउँदै आएको हुनुपर्ने छ । जनतामाझ लोकप्रिय, जनसेवी, घुलमिल हुन र सामाजिक समस्या समाधानमा सकारात्मक भूमिका खेल्न सक्ने व्यक्तिलाई प्राथमिकता दिन एमालेले निर्देश गरेको छ । समावेशिता र सामाजिक तथा भौगोलिक सन्तुलनको पक्षलाई गम्भीरतापूर्वक ध्यान दिन पनि एमालेले निर्देशन दिएको छ ।एमालेले स्थानीय चुनावमा अन्य दलसंँग तालमेल गर्ने रणनीति पनि बनाएको छ । त्यही अनुसार स्थानीय आवश्यकता आंँकलन गरेर तालमेलमा जाने बताएको छ । मुख्य प्रतिस्पर्धी बाहेकका राजनीतिक दलहरू सबैसँंग तालमेल गर्नसक्ने एमालेको धारणा छ । अबको राजनीतिक गठबन्धन संस्कृति अनुसार चल्नुपर्छ र हाम्रो चुनाव प्रणालीले पनि यो अनिवार्यता देखाइसकेको छ, एमाले स्थानीय निकाय विभाग प्रमुख अग्नि खरेलले भने, त्यसैले गठबन्धन संस्कृतिलाई बढवा दिन हामीले तालमेल गर्नसक्ने भनेका हौं । प्रत्यक्ष र समाुनपातिक सहितको मिश्रित निर्वाचन प्रणाली भएका कारण कुनै पनि दलको बहुमत आउने सम्भावना कम हुन्छ । त्यस्तो अवस्थामा सरकार चलाउन, सरकारको स्थायित्व लगायतका लागि प्रदेश र केन्द्रमा दलहरूबीच गठबन्धन बनाउने संस्कृति बसाउन जरुरी रहेको विश्लेषण एमाले नेताहरूको छ । मुख्य प्रतिस्पर्धीसँंग त तालमेल गर्ने भन्ने हँुदैन, अन्य दलहरूसंँग आवश्यकता अनुसार जोसंँग पनि हामी तालमेलमा जान सक्छांै । तालमेल गर्दा गठबन्धनमा संलग्न हुने दलहरूबीच न्युनतम विषयमा समझदारी आवश्यक पर्छ । तालमेलको सम्भावना भए प्रक्रिया अघि बढाएर स्थानीय पार्टी कमिटीले केन्द्रबाट स्वीकृति लिनु पर्नेछ । सम्बन्धित स्थानको राजनीतिक शक्ति सन्तुलन, पार्टीको सामथ्र्य र सम्भाव्य परिणामका सम्बन्धमा सूक्ष्म विश्लेषण गर्ने निर्वाचनमा पार्टीको विजय सुनिश्चित गर्न आवश्यकता अनुसार अन्य दलहरूसँग तालमेल र समन्वयको पहल गर्ने एमालेले तल्लो तहका पार्टी कमिटीलाई पठाएको निर्देशनमा उल्लेख छ ।तालमेल सम्बन्धमा औपचारिक रूपमा सम्झौता गर्नुपूर्व जिल्ला कमिटीले प्रदेश संगठन कमिटीबाट र प्रदेश संगठन कमिटीले स्थायी कमिटीबाट अनुमति लिनु पर्नेछ । अहिले नै कुन दलसँंग कसरी तालमेल हुने भन्ने कुनै टुंगो भने लागिनसकेको स्थानीय निकाय विभाग प्रमुख खरेलले जानकारी दिए ।चुनावी मिति नजिकिँदै जाँदा उम्मेदवारीका आकांक्षीहरूले केन्द्रीय नेताहरूमाथि दबाब बढाउन थालेका छन् । तल्लो तहमा चुनाव नभएका कारण कार्यकर्ताहरू व्यवस्थापन हुनसकेको छैन । त्यसैले चुनावमा उम्मेदवार हुन चाहने आकांक्षीहरू धेरै छन् । पार्टी भित्रका प्रभावशाली नेताकहाँ दबाब दिने र लबिङ गर्नेहरूको ठूलो पंक्ति तयार भइसकेको छ । उनीहरूले स्थानीयदेखि केन्द्रीय स्तरका नेताहरूलाई आफ्नो पक्षमा निर्णय हुने वातावरण बनाइदिन आग्रह गर्ने गरेका छन् । यस पटक स्थानीय तह शक्तिशाली भएका कारण पनि धेरैको चासो बढेको हो । विगतको गाविस, नगरपालिकाभन्दा अहिलेको गाउँपालिका र नगरपालिकाहरू धेरै शक्तिशाली छन् । कार्यकारी अधिकार नै धेरै छ । स्थानीय तहलाई व्यवस्थापिका र न्याय दिने काममा समेत अधिकार दिइएकाले गाउँपालिका, नगरपालिकामा निर्वाचित हुनेले धेरै शक्तिको अभ्यास गर्न पाउँछन् । विकास निर्माणको बजेट लगायतका पक्ष पनि आकर्षक भएकोले उम्मेदवार बन्न विगतमा केन्द्रीय राजनीतिमा स्थापित भइसकेकाहरूले समेत आकांक्षा देखाइरहेका छन् । स्थानीय तहमा कार्यकारी अधिकार धेरै भएकाले अहिलेको गाउँपालिका, नगरपालिकाको महत्त्व धेरै छ । त्यसले त्यो महत्त्वपूर्ण स्थानलाई सञ्चालन गर्ने क्षमतावान व्यक्तिहरू पठाउनुपर्ने हुन्छ, एमाले स्थानीय निकाय विभाग प्रमुख खरेलले भने, आवश्यकता अनुसार माथिल्लो तहका नेताहरूलाई पनि त्यहाँ पठाउनुपर्ने हुनसक्छ । महानगरपालिका, उपमहानरपालिका र ठूला नगरपालिकाहरूमा आवश्यकता अनुसार केन्द्रीय तहका नेताहरूसमेत पठाउनुपर्ने हुनसक्ने एमालेको आँंकलन छ । मुख्यत: चुनाव जित्नुपर्ने र जितेको अवस्थामा कार्यकारी अधिकारलाई प्रयोग गरी राम्ररी चलाउन सक्ने क्षमता भएको व्यक्ति पनि चाहिने भएकाले केही स्थानमा केन्द्रीय स्तरका नेताहरू पनि स्थानीय तहको चुनावमा उम्मेदवार बन्न सक्ने सम्भावना रहेको नेताहरूले जानकारी दिए । एमालेले स्थानीय तहको चुनावका लागि दुई प्रकारका घोषणापत्र बनाउँदैछ । एउटा, स्थानीय आवश्यकता अनुसार तल्लो तहबाटै त्यहाँ गर्नुपर्ने कामबारे हुनेछ । अर्को, घोषणापत्र केन्द्रबाट जारी हुनेछ । उक्त घोषणापत्रमा एमालेले भावी दिनमा के गर्छ भन्ने विषयमा केन्द्रित हुनेछ । विकास समृद्धिका विषय नै हाम्रो पहिलो प्राथमिकता हुनेछ, एमाले महासचिव पोखरेलले भने । राजनीतिक अधिकार प्राप्तिको लडाइँ समाप्त भएकाले अब आर्थिक समृद्धि नै मुलुकको मूल एजेन्डा हुने एमालेको भनाइ छ । मुलुकको राष्ट्रिय स्वाधीनताको रक्षा गर्दै आत्मनिर्भर अर्थतन्त्रको विकास गर्ने मूल लक्ष्य घोषणापत्रमा समेटिने नेताहरूले जनाएका छन् । त्यो एजेन्डालाई कार्यान्वयन गर्नसक्ने नेतृत्व छनोट गर्न जनतालाई अपिल गरिने एमाले नेताहरूले उल्लेख गरेका छन् । पूर्ववर्ती ओली सरकारले जनमुखी बजेट ल्याएको र भारतीय नाकाबन्दीको सामना गर्दै चीनसंँग रणनीतिक सम्झौता गर्नसकेको विषय एमालेका लागि तत्कालीन मूल चुनावी शक्ति हुन् । ती कुरा घोषणापत्रमा आउनेछन् । प्रधानमन्त्री भएका बेला एमाले अध्यक्ष ओलीले केही ठूला विकास योजनाका अवधारणा अघि सारेका थिए । उनले भूराजनीतिक स्थितिलाई समेत ख्याल राखेर भारत र चीनसँंगको सन्तुलित सम्बन्धलाई विकाससंँग जोड्नुपर्नेमा मुख्य चासो दिएका थिए । माओवादी जिल्ला केन्द्रित प्रधानमन्त्री तथा माओवादी केन्द्रका अध्यक्ष पुष्पकमल दाहाल चीन भ्रमणपछि फर्कंदै गर्दा त्रिभुवन अन्तर्राष्ट्रिय विमानस्थलमा चुनावबारे अझै विश्वस्त रूपमा प्रस्तुत भए । वैशाख ३१ मा तोकिएको चुनावको तिथि सर्ने त होइन भन्ने सञ्चारकर्मीको जिज्ञासामा उनले आफू बेइजिङ उड्नुअघि प्रमुख प्रतिपक्षी एमाले र आन्दोलनरत मधेसी मोर्चासँग सहमतिका लागि गरेको प्रयास सम्झाउँदै अब त्यसले केही दिनभित्रै निष्कर्ष पाउने दाबी गरे । निर्वाचन हुन्छ कि हुँदैन भनी प्रश्न सोध्ने समय गइसक्यो, हामी चुनावका लागि धेरै अघि बढिसक्यौं, अबदेखि पत्रकार मित्रहरूले यस्तो प्रश्न कृपया नसोधिदिनु होला, दाहालले भने ।दाहालले एकातिर सरकार प्रमुखका रूपमा मधेसी मोर्चासितको वार्ता सघन बनाउने, त्यसका लागि सीमांकन टुंग्याउन संघीय आयोगको विकल्प खोज्दै बाँकी चार विषयमा तत्कालै संविधान संशोधन गर्नेगरी सहमति खोज्ने प्रयास गरेका छन् भने आफ्नो दललाई चुनावमा सम्पूर्ण रूपमा होमिन आन्तरिक निर्देशन दिएका छन् । चुनाव अघि नै संविधान संशोधन गरिसक्ने गरी मधेसी मोर्चासित शीर्ष तह र दोस्रो तहका नेता सम्मिलित कार्यदल दुवै बाटोबाट सहमति प्रयास भइरहेको छ । उनले प्रमुख निर्वाचन आयुक्त अयोधीप्रसाद यादव सहितलाई बिहीबार भेट्दै निर्वाचन तयारीबारे जानकारी लिएका थिए ।यता उनले आफ्नो दल माओवादी केन्द्रलाई स्थानीय चुनाव हुनेमा आशंका नगर्न भन्दै केन्द्रीय नेताहरूलाई प्रदेश र जिल्लामा विकेन्द्रित गरेका छन् । माओवादी केन्द्रले स्थानीय चुनावको घोषणापत्र निर्माण, उम्मेदवार चयनजस्ता आन्तरिक रणनीतिमा ध्यान केन्द्रित गरेको प्रवक्ता पम्फा भूसालले बताइन् । अघिल्लो साता बसेको माओवादी केन्द्र हेडक्वार्टर बैठकले उम्मेदवारी चयनका मापदण्ड, स्थानीय चुनावका लागि स्थानीय मुद्दाको पहिचानजस्ता विषय समेटेर प्रतिबद्धतापत्र निर्माण गर्ने निर्णय गरेको थियो । केन्द्रीय नेताहरूको नाम र जिम्मेवारी तोक्दै प्रदेश र जिल्ला केन्द्रित भएर काम गर्ने पार्टी निर्णय थियो । त्यसै बमोजिम अहिले नगरपालिका, गाउँपालिका र वडाका पार्टी सम्मेलन गरिरहेका छौं । यसलाई चुनावकै तयारीका रूपमा अघि बढाएको बताउँदै भूसालले भनिन्, वैशाख ३१ को चुनावका लागि चैत मसान्तभित्र यी सबै काम पार्टीले सक्नेछ । त्यसपछि उम्मेदवार घोषणा हुनेछन् । भूसालले यसो भने पनि कतिपय स्थानीय तहबाट पार्टी उम्मेदवार घोषणा हुने क्रम जारी छ । माओवादीले स्थानीय तहको नयाँ संरचनाअनुसार पार्टीका मातहत कमिटीहरू निर्माण गर्ने, उम्मेदवार चयन, स्थानीय मुद्दाको छनोटजस्ता काममा ध्यान दिँदै केन्द्रमा प्रतिवेदन पठाउन सबै प्रदेश कमिटीलाई आन्तरिक निर्देशनपत्र जारी गरिसकेको छ । स्थानीय तहको संख्या, अधिकार किटान गर्ने, पुरानो स्थानीय निकाय विघटन गरी नयाँ तहको शक्तिशाली संरचनामा जाने निर्णय आफ्नो नेतृत्वमा भएको मुद्दा स्थापित गर्नेगरी जनतामा जान उक्त निर्देशनपत्रमा उल्लेख गरेको छ । यस अघि फागुन अन्तिम साता बसेको माओवादी केन्द्र हेडक्वार्टर बैठकले नेता देव गुरुङको संयोजकत्वमा केन्द्रीय चुनाव परिचालन कमिटी गठन गरेको थियो । चुनावलाई लिएर पार्टी पंक्तिभित्र आवश्यक निर्देशन जारी गर्ने, रणनीति बनाउने काम भइसकेको छ, अहिले त्यसै अनुसारको तयारी जारी छ, चुनाव परिचालन कमिटी संयोजक गुरुङले भने, अहिले त्यही निर्देशिका बमोजिम प्रदेश र जिल्लाहरूमा बैठक गर्ने काम भइरहेको छ ।"
कहाँ पुग्यो वार्ता ?,"संविधान संशोधन र स्थानीय चुनावकै विषयमा मधेसी मोर्चासँग पटकपटकका छलफल अनिर्णित बन्दै गर्दा फागुन अन्तिम साता सप्तरी घटना हुनपुग्यो । राजविराज नजिकै एमालेको मेचीमहाकाली अभियान अन्तर्गतको सभा क्रममा प्रहरी गोलीले मोर्चा प्रदर्शनकारी र सर्वसाधारण गरी ५ जनाको ज्यान गएपछि मधेसवादी सात दलले सातदिने अल्टिमेटम प्रधानमन्त्री दाहाललाई बुझाए, जसको मुख्य माग थियो, स्थानीय चुनाव तत्कालै स्थगन ।सरकारले चुनाव स्थगन गरेन, बरु संसद्मा ४० सिट रहेको मोर्चाको संख्या शोधभर्ना गर्नेगरी ३७ सिटको राप्रपा नेतृत्वलाई सरकारमा लग्यो । त्यसले सरकार र मोर्चाबीच झन् दूरी बढायो, जसको नतिजा मोर्चाले सरकारलाई सात महिनायता दिँदै आएको समर्थन फिर्ता लियो । तर त्यसले संवाद प्रक्रिया भने अवरुद्ध भएन । चुनाव र संविधान संशोधनकै कारण उत्पन्न असमझदारीबीच सरकारले दोस्रो तहका नेतामार्फत सहमतिको प्रयास थाल्यो ।प्रधानमन्त्री दाहालकै आग्रहमा चैत ३ गते गठित सरकार र मधेसी मोर्चाको अनौपचारिक कार्यदलले सीमांकन बाहेकका विषयमा संविधान संशोधन गरेर स्थानीय चुनावमा जाने, त्यसपछि प्रदेश चुनावअघि सीमांकन टुंग्याउनेबारे छलफल गर्न नेतृत्वसँग परामर्श थाल्यो । त्यसमा माओवादी केन्द्रबाट अर्थमन्त्री कृष्णबहादुर महरा, कांग्रेसबाट नेता कृष्ण सिटौला र राप्रपाबाट मन्त्री दीपक बोहरा सदस्य रहे भने मोर्चाबाट संघीय समाजवादी फोरम सहअध्यक्ष राजेन्द्र श्रेष्ठ, सद्भावना पार्टी सहअध्यक्ष लक्ष्मणलाल कर्ण र तमसपा नेता पेशल ढकाल । प्रधानमन्त्री दाहालले चीन उड्नुभन्दा केही घन्टा अघिसम्म सहमति प्रयास गरे पनि नटुंगिएपछि कार्यदललाई जिम्मा दिएर एक साता लामो यात्रामा निक्लेका थिए । दाहाल चीन गएकै बेला पनि कार्यदलले एकपल्ट छलफल गरे पनि शीर्षनेताहरू कुर्दा हालसम्म थप प्रगति भएको छैन । बुधबार दाहालले पत्रकारसँग कुरा गर्दै केही दिनभित्रै वार्ता निष्कर्षमा पुग्ने दाबी गरे । कुनै उतारचढाव भएन भने प्रतिपक्षी एमाले समेतको सहमतिमा आगामी साता संघीय आयोगको विकल्पमा सरकार र मधेसी दलहरूबीच सहमतिको सम्भावना रहेको सरकारी पक्ष बताउँछ ।सद्भावना पार्टी सहअध्यक्ष लक्ष्मणलाल कर्णले छलफलको मुख्य विषय प्रादेशिक सीमांकन भएको भन्दै त्यसमा अझै सहमति जुट्न बाँकी रहेको बताए । मुख्य कुरा सीमांकन हो, त्यसबारे हामी कुनै सहमतिमा पुगिसकेका छैनौं, कर्णले भने, प्रादेशिक सीमांकन टुंग्याएर संविधान संशोधन हुने विश्वसनीय आधार आजसम्म सरकारले दिएको छैन । पहिले त्यो आउनुपर्यो, अनि हामी शीर्ष नेतृत्वसँग छलफल गरौंला । तमलोपा अध्यक्ष महन्थ ठाकुरले भने सीमांकनसँगै संविधानको धारा २७४ को प्रावधान संशोधन र मधेसमा स्थानीय तहको संख्या थप्नेगरी सरकारले निर्णय लिनुपर्ने बताए । ठाकुरले औंल्याएको संविधानको धारा २७४ मा जम्मा ७ उपधारा छन्, जसमध्ये मोर्चाको चासोमा चौथो र सातौं उपधारा छ । चौथोमा भनिएको छ, विधेयक कुनै प्रदेशको सिमाना परिवर्तनसँग सम्बन्धित भएमा त्यस्तो विधेयक संघीय संसद्मा प्रस्तुत भएको तीस दिनभित्र सम्बन्धित संसद्मा सभामुख वा अध्यक्षले सहमतिका लागि प्रदेशसभामा पठाउनुपर्नेछ । अनि चौथो र पाँचौं उपधाराका सर्त उल्लेख गर्दै उपधारा ७ मा भनिएको छ, (कुनै पनि प्रदेशको सिमाना परिवर्तन तीन महिनाभित्र) बहुसंख्यक प्रदेशसभाले त्यस्तो विधेयक अस्वीकृत गरेको सूचना संघीय संसद्को सम्बन्धित सदनलाई दिएमा त्यस्तो विधेयक निष्क्रिय हुनेछ । मोर्चा नेतृत्वको भनाइमा यी बुँदा राखिनुको अर्थ हो संविधान जारी भएको बखत जुन सीमांकन किटान गरिएको थियो, त्यसमा कहिले पनि फेरबदल हुने छैन भनेर घुमाउरो भाषामा भन्नु । किनकि मधेस प्रदेश बाहेकका अरू ६ प्रदेशमध्ये बहुमत प्रदेश सीमांकन फेरबदलको पक्षमा हुन्छन् भन्ने विश्वास मधेसवादी दलहरूलाई छैन । तमलोपा अध्यक्ष ठाकुरले भने, धारा २७४ हाम्रो लागि छेकबार जस्तै हो । यसले कुनै पनि भाग यताउता गर्न नसकिने प्रावधान राखेको छ । यसमा संशोधन आवश्यक छ । सरकार लचिलो भएको हो भने यो गरेर देखाउनुपर्यो ।सद्भावना पार्टी अध्यक्ष राजेन्द्र महतोले पनि ठाकुरकै शैलीमा भने, सरकारले सहमतिका लागि प्रयास गरेको सन्देश भरपुर दिन खोजेको छ, तर संविधान संशोधन हुन्छ कि हुँदैन, सीमांकन के गरी टुंगो लाग्छ भन्ने कुरा प्रस्ट रूपमै आउनुपर्छ, अहिलेसम्म त कुनै रोडम्याप आएको छैन । कुरा मात्रै आएको छ । महतोले सीमांकन टुंग्याउन यसअघि संविधानसभाभित्रै आयोग बने पनि सहमति लागु नभएकाले विश्वास गर्ने आधार कमजोर रहेको देखाए । यता सत्तारुढ नेताहरूले भने मधेसी मोर्चा संघीय आयोगमार्फत सीमांकन टुंग्याउने सर्तमा चुनावमा आउने विश्वास व्यक्त गरे । प्रधानमन्त्री निकट स्रोतका अनुसार सीमांकनबाहेक अन्य विषयमा केही दिनभित्र संविधान संशोधन विधेयकको टुंगो लाग्नेछ । प्रदेश र संघको चुनावभन्दा अघि संघीय आयोगको प्रतिवेदनका आधारमा सीमांकन हेरफेर गरिसक्ने गरी अब सहमति हुन्छ, सरकार त्यसको नजिक पुगिसकेको छ, माओवादी केन्द्र प्रवक्ता भूसालले भनिन्, मधेसमा स्थानीय तहको संख्या थप्न संशोधन गरिरहनु पर्दैन, राजनीतिक निर्णय गरे पुग्छ । त्यो हामी गर्छौं ।"
सामान छोएकोनिहुँमा बालक कुटिए,"सुर्खेत भान्साका सामान छोएको निहुँमा बराहताल गाउँपालिका कुनाथरीका एक दलित बालक नीलडाम हुने गरी कुिटएका छन् । नौ वर्षीय भीमबहादुर विकलाई छिमेकी भरत शाहीले कुटपिट गरेका हुन् । छिमेकी बाटु शाहीका छोरा चक्रबहादुरले भीमलाई आफ्नो भान्साबाट सामान ल्याउन अह्राएका थिए । सामान लिन जाँदा छोएको भन्दै बाटुले दुव्र्यवहार गरेको र उनका छोरा भरतले नीलडाम हुनेगरी कुटपिट गरेको भीमकी आमा जयसराले बताइन् । साँझ गोठालोबाट फर्कंदा छोरो रोइरहेको थियो । शरीर हेर्दा जताततै नीलडाम देखें, उनले भन्न्,ि कुटाइका कारण छोरा रातभर निदाउन सकेन। शरीर सुन्निन थालेपछि उनलाई बिहीबार मध्यपश्चिम क्षेत्रीय अस्पताल कालागाउँमा उपचार गर्न लगिएको छ । जयसराले कथित माथिल्लो जातका बाटु शाही, उनका छोराहरू चक्र र भरतविरुद्ध हदैसम्म कारबाहीको माग गर्दै शुक्रबार जिल्ला प्रहरीमा उजुरी दिएकी छन् । प्रहरीले जातीय भेदभाव तथा छुवाछूत (कसुर र सजाय) ऐन, २०६८ बमोजिम उजुरी दर्ता गरेको छ । जयसराका श्रीमान् शारीरिक रूपले अशक्त छन् । उनी मजदुरीको सिलसिलामा भारतमा छन् ।"
फार्मेसी सञ्चालनमा ढिलाइ,"सरकारी अस्पतालले आफैं फार्मेसी चलाउनुपर्ने नियम रहे पनि पाल्पामा अझै कार्यान्वयन हुन सकेको छैन । अस्पतालले गत माघमै फार्मेसी सञ्चालन गर्ने जनाए पनि काम थालेको छैन । पूर्वाधार नभएकाले सञ्चालन गर्न नसकिएको अस्पतालले जनाएको छ । पुरानै फार्मेसीमा सञ्चालनको तयारी गरिएको थियो, एक कर्मचारीले भने, त्यसपछि एकाएक रोकियो । अस्पतालमा नियमानुसार औषधि खरिद गरिएको छैन । अस्पतालका डा भास्कर हुमागाईंले यस विषयमा जानकारी दिन चाहेनन् । उनले निर्देशिकाअनुसार औषधि खरिद गरिएको दाबी गरे । जिल्ला स्वास्थ्य कार्यालय र डा हुमागाईंको सहमतिमा केही औषधि कोटेसनमा खरिद गरिएको छ । अस्पताल विकासका लागि सरकारले दिएको ३० लाखमध्येबाट नै औषधि खरिद गरे पनि अस्पताल विकास समितिका अध्यक्ष डा पुरन वज्राचार्य बेखबर छन् । उनले विकास समितिको रकमबाट औषधि खरिद गरेर फार्मेसी चलाउने प्रतिक्रिया दिए । अध्यक्ष वज्राचार्यले गेटनजिकै टहरा बनाउने र त्यसपछि मात्रै फार्मेसी सञ्चालन गर्ने बताउँदै आएका छन् । अस्पताललाई आएको बजेटबाट टहरा बनाएर फार्मेसी सञ्चालन गरिने भएकाले अहिले सुरु नगरेको हो, उनले भने, भवन डिभिजनले इस्टिमेट नगर्दा काम अघि बढेको छैन । उनले चैत महिनाभित्रै फार्मेसी सुरु गर्ने तयारी भइरहेको बताए । सरकारले फार्मेसी सञ्चालन गर्न अनुदान स्वरूप बीउ पुँजी (सिड मनी) दिएपछि अस्पतालहरूले फार्मेसी सञ्चालनमा ल्याउने तयारी गरेका हुन् । निजी फार्मेसीले औषधिमा मूल्य बढी लिएर उपभोक्ता ठगेको गुनासो आएपछि सरकारले सिड मनी दिएर सरकारी अस्पतालभित्रै फार्मेसी सञ्चालन गर्ने नीति कार्यान्वयनमा ल्याएको हो । फार्मेसी पूर्णरूपमा सञ्चालनमा आएमा सर्वसाधारणले केही औषधि बाहिरभन्दा झन्डै चार गुणा सस्तोमा किन्न पाउने बताए पनि अहिले बिमा गर्नेलेसमेत पूरा औषधि पाउन सकेका छैनन् । रोल्पामा सेवा सुरु रोल्पा अस्पतालले आफ्नै लगानीमा फार्मेसी सेवा सञ्चालन गरेको छ । बिरामीलाई सस्तोमा औषधि उपलब्ध गराउन फार्मेसी सञ्चालन गरिएको अस्पतालले जनाएको छ । फार्मेसीबाट न्यून आर्थिक अवस्थाका बिरामीलाई लाभ पुग्ने विश्वास गरिएको अस्पताल प्रमुख डा भवानीप्रसाद शर्माले बताए । फार्मेसीबाट नि:शुल्क औषधिसमेत वितरण गर्ने व्यवस्था मिलाइएको उनको भनाइ छ । करिब एक दशकदेखि रोल्पा अस्पताल सञ्चालनमा आए पनि बजेट अभाव एवं सञ्चालक समितिको तत्परता नहुँदा फार्मेसी सञ्चालनमा आउन सकेको थिएन । सरकारले अस्पताल सञ्चालक समितिमा टीका बुढा थापालाई नयाँ अध्यक्षमा नियुक्त गरेलगत्तै उक्त सेवा सुरु गरिएको हो । अस्पताल प्रशासन र सञ्चालक समितिले फार्मेसी चौबीसै घण्टा चलाउने योजना बनाएको शर्माले बताए । १५ शय्याको रोल्पा अस्पतालको स्तर वृद्धि गर्न पटकपटक पहल हुँदै आएको छ । सरकारले अर्को आर्थिक वर्षबाट अस्पतालका लागि करिब ४० करोड लगानीमा भवन बनाउने योजना छ ।"
परीक्षाका नाममा चर्को शुल्क,"भोजपुर जिल्लाका सामुदायिक विद्यालयले परीक्षाका नाममा विद्यार्थीबाट चर्को शुल्क असुल्ने गरेको पाइएको छ । उनीहरूले शिक्षा ऐनमा तोकिएभन्दा दोब्बर रकम लिने गरेका छन् ।ऐनले शिक्षा नि:शुल्क गरेकामा कक्षा ६ देखि १० सम्म परीक्षा चलाउँदा शुल्क उठाउनैपरे न्यूनतमभन्दा बढी लिन नपाउने व्यवस्था छ । सदरमुकामकै विद्योदय माविले कक्षा ६ देखि ९ सम्म प्रतिविद्यार्थी वर्षमा ३ सय ५० का दरले ३ पटकमा १ हजार ५० रुपैयाँ परीक्षा शुल्क उठाउँछ । शिक्षा नियमावली २०६९ अनुसार विद्यालयले जिल्ला शिक्षा कार्यालयको परामर्शमा आवश्यक शुल्क खुलाई शैक्षिक सत्र सुरु हुनु ३ महिनाअगावै सूचना प्रकाशन गर्नुपर्ने व्यवस्था छ । तर, कुन शीर्षकमा कति शुल्क लिएको भन्ने नगदी रसिद नै नपाउने गरेको अभिभावकको गुनासो छ । यसै नियमको अनुसूची २२ मा दर निर्धारणसमेत गरिएको छ तर परीक्षा शुल्ककै नाममा लिन पाउने व्यवस्था छैन । यसकारण दुर्गम गाँउबाट आएर डेरा गरी पढ्ने विद्यार्थीलाई सास्ती छ । गरिब र विपन्न वर्गका लागि अनिवार्य र नि:शुल्क शिक्षा कार्यान्वयन भएको छैन । हामीले डेरामा बसेर पढ्नुपर्छ, परीक्षा शुल्क भन्दै यति धेरै पैसा तिनुपर्छ, कुन शीर्षकमा लिएको हो भनेर रसिद माग्दा उल्टै गाली खाइन्छ, कक्षा ९ मा अध्ययनरत एक विद्यार्थीले बताए । विद्योदयका प्रधानाध्यापक कमलप्रसाद राई कम्प्युटर कक्षा र २ जना कार्यालय सहयोगी व्यवस्थापनका लागि ऐनमै टेकेर शुल्क लिइएको बताउँछन् । शुल्क रसिदका सन्दर्भमा कसैलाई छुटेको हुन सक्छ, हामीले रसिद दिँदै आएका छौं, उनले दाबी गरे । जिल्लाका अरू विद्यालयले पनि विविध बहाना बनाएर परीक्षाका बेला शुल्क असुल्दै आएका छन् । यतिबेला सबै विद्यालयमा वार्षिक परीक्षा भइरहेको छ । विद्यार्थीले अतिरिक्त क्रियाकलाप, खेलकुद, पुस्तकालयजस्ता शीर्षकमा पटकैपिच्छे शुल्क तिरे पनि सुविधा भने पाउँदैनन् । शिक्षा कार्यालयले समयसमयमा अनुगमन र कडाइ नगरेकै कारण विद्यालयमा रजाइँ चल्ने गरेको अभिभावक बताउँछन् । जिशिअ सीताराम श्रेष्ठले विद्यालय व्यवस्थापन समितिको निर्णयअनुसार मापदण्डमा रहेर प्रिटेस्टमा न्यूनतम शुल्क लिन पाउने बताएका छन् । तर, विद्यालयले अत्यधिक मात्रामा शुल्क लिएको सूचना नआएको उनले जनाए ।"
विपन्नलाई घर दिइने,"प्यूठान जनता आवास कार्यक्रमअन्तर्गत यहाँका सय विपन्न परिवारलाई घर निर्माण गरिने भएको छ । पहिरो प्रभावित फोप्लीमा २६, अर्खामा २०, पुँजामा १०, रजबारामा ६, नारीकोटमा ५, बांगेसालमा १२, रस्पुरकोटमा १६ र ओखरकोटमा ५ वटा घर निर्माण गरिने भएका हुन् ।सहरी विकास तथा भवन डिभिजन कार्यालयका डिभिजन प्रमुख ईश्वरराज जोसीले लक्षित वर्गअन्तर्गत पर्ने दलित, बादी र गन्धर्व समुदाय भएको बस्ती पहिचान गरी घर निर्माण गरिने जनाए । भवन निर्माणका लागि लक्षित वर्गमा पर्ने र छनोट भएका ठाउँहरूबाट आवेदन माग गरिएको छ, उनले भने । निवेदन दिन चैत २० को म्याद दिइएको छ ।"
अर्बपतिको सूचीमा १९५ नवप्रवेशी,"अमेरिकी अखबार फोब्र्सको यो वर्षको विश्वका अर्बपतिहरूको सूचीमा १ सय ९५ जना नयाँ अनुहार परेका छन् । तिनीहरूको सम्पत्तिको स्रोत अस्थायी एजेन्सीहरू सिर्जना गर्नुदेखि विमान सेवा सञ्चालनसम्म रहेको छ । तर, अधिकांशलाई र्यांकमा पुर्याउने स्रोतहरूमा रियल इस्टेट, वित्तीय तथा प्रविधि क्षेत्र नै रहेको देखिएको छ । सूचीमा परेका नवप्रवेशी उद्यमीहरूमध्ये तीन चौथाइको सम्पत्ति स्क््रयाच हो । अर्थात् तिनीहरूमध्ये धेरैले नसोचेको व्यापार, कम्पनी र उद्योग खोलेर धनाढ्य बनेका छन् । तीमध्ये वाइभोन चौउनार्ड पनि एक हुन् । खेलकुदका लागि चाहिने कपडा उत्पादन बेच्ने कम्पनी प्याटागोनिया का उनी संस्थापक र मालिक पनि हुन् । सन् १९६५ मा एक पर्वतारोहीसमेत रहेका उनले पहाड चढ्दा आवश्यक पर्ने सामग्रीहरूको व्यापार थालेका थिए । त्यसको आठ वर्षपछि उनले अमेरिकाको क्यालिफोर्नियास्थित भेन्टुरामा प्याटागोनिया कम्पनी खोले । सीमित बजार रहेको यो क्षेत्रमा हात हाल्नु उनका लागि ठूलो चुनौती थियो । तर, दत्तचित्त भई काम गरे सफल भइँदो रहेछ, उनी सफल भए । सन् २०१५ सम्म आइपुग्दा उनको कम्पनीको आम्दानी ७५ करोड अमेरिकी डलर (७७ अर्ब ९२ करोड २० लाख रुपैयाँ) पुग्यो । चौउनार्ड अमेरिकाबाट प्रतिनिधित्व गर्ने २५ (कुल नवप्रवेशी अर्बपतिको १३ प्रतिशत) मध्येका एक हुन् । सूचीमा अन्य २० प्रतिशत नर्वेका नागरिक टोरस्टिन ह्यागनसहित युरोपेली छन् । सन् १९९७ मा ह्यागनले नदी र समुद्रको यात्रा गराउने भाइकिङ क्रुसेस कम्पनी सुरु गरेका थिए । अर्बपति बन्ने माध्यम भाइकिङ पनि हुन सक्छ भन्ने विश्वास धेरैलाई नलाग्न सक्छ । तर, ह्यागन यसैलाई आफ्नो व्यापारको प्रमुख लक्ष्य बनाई अग्रसर हुँदा सफल भए । यी त अमेरिका र युरोपका मोडेल बिलियनर्स का उदाहरण भए । सूचीमा परेकाहरूमा एसियालीहरूको प्रतिनिधित्व पनि उल्लेख्य छ । ६० प्रतिशतभन्दा बढी नवप्रवेशीहरू एसिया अर्थात प्रशान्त क्षेत्रका छन् । तीमध्येका म्यान्नी स्टुल पनि एक हुन् । उनी युरोपको नाजी कालमा नरसंहारबाट बचेका परिवारका सदस्य हुन् । स्टुलको बाल्यकाल अस्ट्रेलियाली शरणार्थी शिविरमा बितेको थियो । जीवनमा धेरै संघर्ष गरे, उनले । सत्र वर्ष उमेरमै स्टुलले खेलौना (मुज टोइज) बिक्री गर्ने कम्पनी खोले । हाल उनको कम्पनी ८० भन्दा बढी मुलुकमा लोकप्रिय छ । उनको सम्पत्तिको स्रोत तिनै खेलौनाको बिक्री हो । यसैगरी अर्बपतिको सूचीमा ७६ जना नवप्रवेशी चीनबाटै परेका छन् । अन्य मुलुकको तुलनामा यो धेरै हो । सूचीमा परेका मध्येका लुसी पेङ पनि एक हुन् । ईकमर्स क्षेत्रमा ठूलो कम्पनीका रूपमा स्थापित अलिबाबा समूहका सहसंस्थापक हुन्, उनी । गत वर्ष उनको कम्पनीको सम्पत्तिको मूल्यांकन ६० अर्ब अमेरिकी डलर गरिएको थियो । उनी चिनियाँ २१ जना सेल्फमेड महिला अर्बपतिमध्येकी पनि एक हुन् । आफ्नै परिश्रमबाट उनले सम्पत्ति जोडेकी हुन् । पेङसहित यो वर्षको फोब्र्स सूचीमा २४ नव प्रवेशी महिलाहरू छन्, तीमध्ये ९ जना त चीनकै छन् । यसो त अमेरिकापछि चीन दोस्रो सबैभन्दा बढी अर्बपति उत्पादन गर्ने मुलुक हो । पछिल्लो समय चीन अर्बपतिको कारखाना नै बनेको छ । महिला नवप्रवेशीमा भियतनामकी नगुयेन थी फुओङ थाओ पनि परेकी छन् । उनको सम्पत्तिको स्रोत बजेट एयरलाइन्स सेवा हो । सूचीमा जापानकी योसिको सिनोहारा पनि परेकी छन् । सन् १९७३ मा टोकियोस्थित अपार्टमेन्टमा आंशिक कर्मचारीका रूपमा उनले काम गरेकी थिइन् । सिनोहारा जापानकी पहिलो सेल्फमेड महिला अर्बपति बनेकी छन् । उनको टेम्प होल्डिङ कम्पनीको सेयर मूल्य गत वर्ष ५० प्रतिशतले बढेको थियो । यो वर्षको सर्वाधिक धनाढ्य सूचीमा परेकाहरूका अमेरिकी तीन दिदीबहिनी पनि छन् । ती हुन् अमी गोल्डम्यान फोलर, ज्याने गोल्डम्यान र डिआने केम्पर । यिनका पिताले न्युयोर्कमा सञ्चालन गरेको रियल इस्टेट कम्पनी सोसिल म्यानेजमेन्ट को सम्पत्ति अंशका रूपमा पाएर धनाढ्य बनेका हुन् । यिनीहरूको कुल सम्पत्ति ३ अर्ब अमेरिकी डलर छ । वल्र्ड टेड सेन्टरसहित कम्तीमा ४ सयवटा प्रपर्टिजका मालिक हुन् । त्यस्तै यो वर्ष आइरिसका दुई युवा दाजुभाइ जोन र प्याट्रिक कोलिजन सबैभन्दा कान्छा अर्बपति बनेका छन् । यिनीहरू भुक्तानी प्रक्रियामा सहयोग गर्ने स्ट्रिप नामक कम्पनीका सहसंस्थापक हुन् । २६ वर्षीय जोन र २८ वर्षीय प्याट्रिकको कुल सम्पत्ति १ दशमलव १ अर्ब अमेरिकी डलर रहेको फोब्र्सले जनाएको छ । जोन विश्वकै सबैभन्दा कान्छा अर्बपति हुन् । उनी इन्स्टाग्रामका संस्थापक ३३ वर्षीय केभिन सिस्ट्रमलाई पछ्याउँदै सूचीमा परेका छन् । मेक्सिकोमा रक्सी उत्पादन गर्ने कम्पनीका मालिक जुआन फ्रान्सिस्को बेकमान भिदाल ७७ वर्षमा पहिलोपटक परेका छन् । उनको कुल सम्पत्ति ५ दशमलव २ अर्ब अमेरिकी डलर रहेको छ । नव प्रवेशीहरूमा १६ जना उत्तराधिकारी भएर सूचीमा परेका छन् । फोब्र्स का अनुसार यो वर्षको नव प्रवेशीहरूको औसत सम्पत्ति १ दशमलव ५ अर्ब अमेरिकी डलर र सबैको जोड्दा ३ सय २ दशमलव १ ट्रिलियन अमेरिकी डलर हुन आउँछ ।"
५ प्रतिशतमैकृषि कर्जा,"व्यावसायिक किसानले अब ७ करोडसम्मको कर्जा ५ प्रतिशत ब्याजदरमा पाउने भएका छन् । राष्ट्र बैंकले शुक्रबार जारी गरेको कृषि कर्जा ब्याज अनुदानसम्बन्धी कार्यविधिले ब्याज सीमा तोकेको हो । कार्यविधिमा बैंक तथा वित्तीय संस्थालाई कृषि कर्जा प्रवाह गर्दा ५ प्रतिशतभन्दा बढी ब्याज लगाउन नपाउने उल्लेख छ । यस्तो कर्जामा बैंक तथा वित्तीय संस्थाले ऋणीबाट ब्याज अनुदानबाहेक ५ प्रतिशतभन्दा बढी ब्याजदर नलिने गरी कर्जा लगानी गर्नुपर्नेछ, कार्यविधिमा छ, साथै कर्जामा लिइने ब्याजमा अन्य निकायलाई दिनुपर्ने बिमा शुल्क, कर्जा सूचनाजस्ता शुल्कबाहेक अन्य कुनै प्रकारको सेवा शुल्क लिन पाइने छैन । बढ्दो बेरोजगारी र युवा पलायन रोक्न सरकारले यस वर्षको बजेटमार्फत ५ प्रतिशतमै कृषि कर्जा दिलाउने घोषणा गरेको थियो । व्यावसायिक तरकारीखेती, पशुपालन, जडीबुटी, फलफूल खेती, दुग्ध व्यवसाय, माछापालन, च्याउखेती, कृषि भण्डारण, बधशाला, मासुजन्य व्यवसायलगायतका कर्जामा यो सहुलियत उपलब्ध हुनेछ । यीबाहेक सरकारले समयसमयमा अन्य कृषि व्यवसाय पनि थप्ने भनेको छ । राष्ट्र बैंकले कर्जाको भुक्तानी अवधि बढीमा पाँच वर्ष तोकिदिएको छ । जमिन वा कृषि बाली धितोका रूपमा रहनेछ । १० लाख रुपैयाँसम्मको कर्जा सामूहिक जमानीका आधारमा पनि किसानले पाउन सक्नेछन् । ५ प्रतिशतबाहेकको बाँकी ब्याज रकम सरकारले राष्ट्र बैंकमार्फत अनुदानमा वित्तीय संस्थाहरूलाई उपलब्ध गराउनेछ । बैंकले १० प्रतिशत ब्याजदरमा कृषकलाई ऋण लगानी गरेको अवस्थामा ५ प्रतिशत ब्याज कृषकबाट लिएपश्चात ५ प्रतिशत ब्याज अनुदानका रूपमा नेपाल राष्ट्र बैंकसँग दाबी गर्नुपर्नेछ । त्यसैगरी बैंकले ९ प्रतिशत ब्याजदरमा कृषकलाई ऋण लगानी गरेको अवस्थामा ४ प्रतिशत ब्याज कृषकबाट लिएपश्चात ५ प्रतिशत ब्याज अनुदानका रूपमा नेपाल राष्ट्र बैकसँग दाबी गर्ने कार्यविधिमा छ । अर्थमन्त्री वर्षमान पुनका पालामा किसानहरूले वाणिज्य बैंकबाट कर्जा लिँदा १२ प्रतिशतभन्दा बढी ब्याजदर भए सरकारले ३ प्रतिशत ब्याज तिरिदिने घोषणा भएको थियो । तर, अर्थ मन्त्रालयको लापरबाही का कारण त्यस वर्ष यो कार्यक्रम लागू भएन । पुनपछि पाँचौं अर्थमन्त्री कृष्ण महराको पालामा आइपुग्दा कृषि ऋण लिन चाहनेले अब घटीमा ४ प्रतिशत ब्याज तिर्दा पुग्ने भएको छ । सरकारले सबैभन्दा पहिले ०७१ कात्तिकदेखि सहुलियत कर्जा लागू गरेको थियो ।"
तत्काल थप बिजुली आयात नहुने,"नयाँदिल्ली नेपाललाई भारतले १४५ मेगावाट बिजुली दिनको लागि तयार रहेको बताए पनि मूल्यलगायत प्राविधिक विषय नमिल्दा तत्काल बिजुली नबेच्ने भएको छ । हालै निर्माण सम्पन्न भएको कटैयाकुसाहा र रक्सौलपरवानीपुरसहितका प्रसारण लाइनबाट बिजुली ल्याउन आएका नेपाल विद्युत् प्राधिकरणका कार्यकारी निर्देशक कुलमान घिसिङ नेतृत्वको टोलीसँग समझदारी हुन सकेन । उक्त बिजुली नेपालले प्रतियुनिट ३ रुपैयाँ ६० पैसा भारतीय रुपैयाँ (५ रुपैयाँ ७६ पैसा नेरु) मा दिन भारतीय पक्षलाई आग्रह गरेको थियो । तर, भारतीय पक्षले अहिले बनेको प्रसारण लाइनको संरचना फरक भएकाले त्यही दरमा उपलब्ध गराउन कठिन हुन सक्ने बताएको थियो । यसअघि ढल्केवरमुजफरपुर लाइनबाट पनि सोही मूल्यमा नेपालले बिजुली किनेको थियो । तर, अन्य विभिन्न प्वाइन्टबाट किनिएको बिजुली भने नेपालले महँगो दरमा किनिरहेको छ । आन्तरिक तयारीका साथ पुन: वार्ता गर्ने भन्दै नेपाल विद्युत् प्राधिकरण र भारतको विद्युत् व्यापार निगमबीचको वार्ता सम्पन्न भएको छ । केन्द्र सरकारसँग केन्द्रीय लाइनबाट बिजुली किन्दा सस्तो परेको थियो । तर, अहिले हामीले किन्न लागेको बिजुली भनेको केन्द्रबाट नभई बिहार सरकारबाट हो । त्यसैले सस्तोमा दिन भारतीय पक्ष तयार भएन, वार्तामा सहभागी एक अधिकारीले कान्तिपुरसँग भने , फेरि वार्ता गर्ने भन्दै प्राधिकरणको टोली शुक्रबारै काठमाडौं फर्केको छ । केहीअघि भारतस्थित नेपाली दूतावासले भारत सरकारलाई यी दुई प्रसारण लाइनबाट सकेसम्म छिटो बिजुली दिन आग्रह गरेको थियो । भारतको ऊर्जा मन्त्रालयले बुधबार एक विज्ञप्ति नै प्रकाशित गरेर १४५ मेगावाट बिजुली छिट्टै नेपालमा निर्यात गर्ने घोषणा गरेको हो । त्यही तयारीपछि प्राधिकरणको टोली वार्ताका लागि आएको थियो । भारतबाट बिजुलीको आयात बढेपछि हाल प्राधिकरणले राजधानी काठमाडौंसहित देशभर घरायसी उपभोक्तालाई लोडसेडिङमुक्त गरेको छ भने औद्योगिक करिडोरहरूमा दैनिक ४ घण्टा लोडसेडिङ गर्दै आएको छ । भारतले थप बिजुली दिएपछि प्राधिकरणले औद्योगिक करिडोरमा समेत लोडसेडिङमुक्त गर्न सकिने जानकारी प्राधिकरणले दिएको छ । हामीले विभिन्न परिस्थिति तथा प्रतिकूल अवस्थामा भारतबाट बिजुली किनेका छौं । त्यसैले मूल्य पनि फरक परेको छ, ती अधिकारीले भने, हामीले ढल्केवरमुजफ्फपुर प्रसारण लाइनबाट थप बिजुली किन्ने तयारी गरेको भए हामीलाई सस्तो पर्ने थियो ।"
हिमालयले थप्यो जहाज,"काठमाडौं हिमालय एअरलाइन्सले तेस्रो नयाँ विमान एयरबस ए३२० शुक्रबार ल्याएको छ । यसलाई जर्मनीको हैम्बर्गबाट ल्याइएको कम्पनीले जनाएको छ । १५८ सिट क्षमता रहेको यो विमान सानो आकारको हो । यो तेस्रो विमानले आगामी अप्रिल ०१७ बाट सेवा प्रदान गर्न भनिएको छ । कम्पनीले दमाम, दुबई, हङकङ, दिल्ली, चेन्नाई, बैंकक, बेइजिङमा सेवा सुरुवात गर्ने जनाएको छ । ०५४ मा नेपालमा दर्ता भएको यस एयरलाइन्समा यती एयरलाइन्सका सञ्चालकलगायतको ५१ दशमलव ०१ प्रतिशत सेयर रहेको छ । बाँकी ४८ दशमलव ९९ तिब्बत एयरलाइन्सको रहेको छ । अघिल्लो फागुनमा पहिलो एयरबस ए३२० ल्याएको हिमालयले दुई महिनाअघि दोस्रो एयरबस ए३२० जर्मनबाट ड्राइलिजमा ल्याएको थियो ।"
सामान छुटाउन आनाकानी,"रसुवागढी नाकाबाट आयात हुने चिनियाँ सामानको व्यापार अझै सहज हुन सकेको छैन । भन्सार किताबी मूल्यका आधारमा सामानको मूल्यांकन गर्ने नीति अघि सारिएपछि व्यवसायीले कन्टेनर छुटाउन आनाकानी गरेकाले व्यापारिक कारोबार रोकिएको हो । किताबी मूल्यमा आधारित भएर मूल्यांकन गर्दा घाटा लाग्ने भन्दै व्यवसायीले कन्टेनर छुटाउन नचाहेका हुन् ।दुई महिनादेखि बन्द व्यापारिक कारोबार रसुवागढी भन्सार रव्यवसायीबीचको सहमतिमा सोमबारदेखि पूर्ण रूपमा सञ्चालन भएको जानकारी दिइएको थियो । तर, व्यवसायीले भन्सार यार्डमा रहेका सामान अझै छुटाउन आनाकानी गर्दै आएका छन् । तीन दिनमा ५० वटा कन्टेनर राजधानी भित्रेको जनाइएको छ । भन्सार यार्डमा झन्डै २ सय सामान बोकेका कन्टेनर पार्किङ गरिएको छ । भन्सार प्रमुख केदार पनेरुका अनुसार सहमतिपछि दैनिक १०१२ वटा कन्टेनरको राजधानी भित्रने गरेको छन् । पहिलेको तुलनामा यो संख्या न्यून हो । भन्सारका अनुसार सहज अवस्थामा दैनिक ३०४० कन्टेनर छुट्ने गरेका थिए । भन्सार प्रमुखको सरुवा विवाद र ल्होसार पर्वका कारण कारोबारमा मन्दी देखिएपछि यस अवधिमा करोडौं राजस्व संकलन ठप्प भएको थियो । यो महिनाको बुधबारसम्म ६ करोड २१ लाख राजस्व संकलन भएको छ । नयाँ परिस्थिति सिर्जना भएकाले केही असहजता देखिएको छ, भन्सार प्रमुख पनेरुले भने, अहिले दैनिक सवा करोडका दरले राजस्व संकलन हुनुले कारोबार सुरु भएको मान्नुपर्छ । व्यवसायीले काम गर्न थालेकाले व्यापार केही दिनमै पूर्वअवस्थामा आउने उनले दाबी गरे । अधिकांश व्यवसायी भने पर्ख र हेर अवस्थामा छन् । भन्सारले विगतमा तुलनामा बढी कडाइ गरेपछि तयारी पोसाकका एउटा कन्टेनर सामानको १३ देखि १४ लाख रुपैयाँ राजस्व तिर्नुपर्ने भएको छ । नेपाल हिमालय सीमापार व्यापार संघका महासचिव अर्जुन गौतमले भने, समस्या मूल्यांकनकै हो, बिस्तारै सहज हुने अपेक्षा गरेका छौं । उनका अनुसार व्यवसायीले अझै सामान छुटाउन चाहेका छैनन् । उत्तरी नाकाबाट हुँदै आएका व्यापारको प्रकृति अन्य नाकाको भन्दा फरक हुने भएकाले समस्या देखिएको हो, गौतमले भने । यो नाकाबाट तयारी कपडा, जुत्ता, इलेक्ट्रोनिक सामान, खेलौना, फर्निचर, स्याउ, लसुनलगायतका उपभोग्य वस्तु आयात हुने गरेका छन् । तातोपानी नाकाबाट हुँदै आएको व्यापार भूकम्पपछि डेढ वर्षदेखि रसुवागढी नाकाबाट सुरु भएको हो । स्थल मार्गबाट चीनको सामान आयात हुने यो एक मात्र नाका हो ।"
हाइड्रो नेपालद्वारा अवार्ड,काठमाडौं हाइड्रो नेपालले विद्युत् प्राधिकरणका प्रबन्ध निर्देशक कुलमान घिसिङलाई २०७३ का लागि हाइड्रो नेपाल एस्सिलेन्स अवार्ड प्रदान गरेको छ । घिसिङले मुलुकमा लोडसेडिङमुक्त गर्नका लागि उच्च प्राविधिक ज्ञान र उत्तम व्यवस्थापकीय क्षमता प्रदर्शन गरेकाले अवार्ड प्रदान गरिएको विज्ञप्तिमा उल्लेख छ । त्यसैगरी नेपालले जलविद्युत् क्षेत्रमा लामो समयदेखि क्रियाशील र योगदान पुर्याउने डा हरिमान श्रेष्ठलाई हाइड्रो नेपाल एचिभमेन्ट अवार्ड प्रदान गरेको जनाएको छ ।
एडिडासको जुत्ता एक्सचेन्ज,काठमाडौं रुट्स फेसन प्रालिले रिफ्रेस योर गियर योजना पुन: सञ्चालनमा ल्याएको छ । यो योजनाअन्तर्गत ग्राहकले कुनै पनि ब्रान्डका लगाउन योग्य पुरानो जुत्ताको सट्टामा एडिडास ब्रान्डका जुत्ताको खरिदमा २ देखि ३ हजार रुपैयाँसम्म छुट पाउने विज्ञप्तिमा उल्लेख छ । पुराना जुत्ताहरू पश्चिम नेपालका खेलाडी एवं गिनिज बुक अफ वल्र्ड होल्ड हरि रोकायालाई प्रदान गरिने जनाइएको छ ।
लक्ष्मी बैंक सञ्चालनको १५औं वर्ष,काठमाडौं लक्ष्मी बैंकले सञ्चालनको १५ वर्ष पूरा गरेको छ । राष्ट्रियस्तरको बैंकको ३६ जिल्लामा ६८ शाखा र ८० एटीएम रहेको विज्ञप्तिमा उल्लेख छ । बैंकले हाइसेफ फाइनान्सलाई गाभेको र प्रोफेसनल दियालो विकास बैंकलाई प्राप्ति गरिसकेको जनाएको छ ।
राउन्ड टेबलद्वारा रगत संकलन,"काठमाडौं राउन्ड टेबल नेपालले ५ सय ३७ पिन्टस रगत संकलन गरेको छ । नेपालका प्रमुख सहरहरू काठमाडौं, विराटनगर, वीरगन्ज, धरान, बिर्तामोड, भैरहवा र नारायणघाटमा गरिएको रक्तदान कार्यक्रमबाट रगत संकलन गरिएको जारी विज्ञप्तिमा छ । राउन्ड टेबल इन्टरनेसनल फाउन्डेसनले हरेक वर्ष मार्च १४ मा रगत संकलन गर्छ ।"
मानव संसाधन सम्मेलन,"काठमाडौं ग्रोथ सेलर्स कन्सल्टेन्सी प्रालीले मानव संसाधन सम्मेलन सम्पन्न गरेको छ । कार्यक्रममा मानव संसाधन समुदायलाई एउटै मञ्चमा ल्याएर राष्ट्रिय र अन्तर्राष्ट्रिय विज्ञहरूको उपस्थितिमा समसामायिक विषयबारे विचार, जानकारी आदनप्रदान गरिएको विज्ञप्तिमा उल्लेख छ । सम्मेलन सन् २००८ देखि हरेक वर्ष सञ्चालन हुँदै आएको जनाइएको छ ।"
डिप्रेसन,"तपाईंलाई दिन बिताउन पहिलेभन्दा गाह्रो भइरहेको छ ? जाँगर मर्दै गइरहेको अनि रिस र नैराश्य बढ्दै गइरहेको छ ? दिनभरि उदासीले घेरे जस्तो भइरहेको छ ? जुनसुकै कुरामा रुचि घट्दै गइरहेको छ ?उत्तर सकारात्मक छ भने तपाईंले सचेत भइहाल्नुपर्ने भएको छ । बेलैमा सम्बन्धित चिकित्सककहाँ गइहाल्नुपर्छ । यो डिप्रेसन अर्थात् उदासिनताको रोगको लक्षणसमेत हुन सक्छ । डिप्रेसनले तपाईंको अनुभव, व्यवहार र सोचलाई प्रभावित गर्छ, भावनात्मक र शारीरिक समस्या उत्पन्न गर्छ । यो रोगले गाँज्दै लगेपछि तपाईंलाई आफ्नो दैनिक गतिविधि कठिन लाग्ने मात्र हैन, जीवनै व्यर्थ लाग्न थाल्छ । यो कतिसम्म घातक हुन सक्छ भने, गायक यम बुद्घलगायत थुप्रै प्रख्यात व्यक्तिहरूको आत्महत्याको कारण डिप्रेसन नै रहेको बताइन्छ । ठीक उपचार नभए उदासिनता रोगको अन्त्य भनेकै आत्महत्या हो । तर यो अचानक हुँदैन । लामो समयदेखि संकेत देखिन थाल्छ । हामी बिस्तारै डिप्रेसनको सिकार हुन्छौं, तर यस्तो हुँदै छ भनेर हामीलाई नै थाहा हुँदैन ।कसैको कुरामा विश्वास लाग्न छाडेको छ भने, कसैलाई भेट्न मन लाग्दैन भने, मनमा कुरा मात्रै खेल्न थालेको छ भने, रमाइलो परिस्थितिमा समेत आनन्द अनुभव हुँदैन भन्ने तपाईं डिप्रेसनको सिकार भइरहनुभएको छ, वरिष्ठ मानसिक रोग विशेषज्ञ डा विद्यादेव शर्मा भन्छन्, यस्ता लक्षण देखिए स्वास्थ्यकर्मी वा मनोचिकित्सकको सल्लाह लिइहाल्नुपर्छ ।यस्तै राति निद्रा नलाग्नु, सुतेको बेला अचानक ब्युँझिनु, चिढिनु, जुनसुकै कुरा पछुताउनु, निराश हुनु र आत्मग्लानिले भरिनु पनि डिप्रेसनकै लक्षण हुन् । विश्व स्वास्थ्य संगठन (डब्लूएचओ) का अनुसार, उदासिनताको रोग सामान्य मानसिक विकार हो । वर्षेनी सबै उमेर समूहका विश्वका ३० करोडभन्दा बढी व्यक्ति यो रोगले ग्रस्त हुन्छन् । सन् २००५ देखि २०१५ सम्म उदासिनता रोग १५ प्रतिशतले वृद्घि भएको डब्लूएचओले जनाएको छ । बेलैमा चनाखो हुँदा यसको प्रभावकारी उपचार हुने गरेको छ ।उदासिनता रोग विश्वव्यापी रूपमा अशक्तताको समेत एउटा प्रमुख कारण हो । विश्वमा धेरैलाई लाग्ने रोगमा यो पनि पर्छ । पुरुषको दाँजोमा महिलाहरू उदासी रोगले बढी प्रभावित छन् ।डिप्रेसनले अति च्याप्नु भनेको बिरामी आत्महत्याको अवस्थामा पुग्नु हो । विश्वमा करिब ८ लाख व्यक्तिले वर्षेनी आत्महत्या गर्छन् । १५२९ वर्ष उमेर समूहमा आत्महत्या मृत्युको दोस्रो सबैभन्दा ठूलो कारक हो ।सरकारको अध्ययनअनुसार, नेपालमा १५४५ वर्षका महिलाहरूमा हुने मृत्युदरको पहिलो कारण आत्महत्या नै हो । यस्तै, यो समूहमा दोस्रो नम्बरको मृत्युको कारक दुर्घटना भनेर लेखिए पनि त्यस्ता दुर्घटनामध्ये कति प्रतिशत लुप्त वा लुकाइएको आत्महत्या हो भन्न गाह्रो रहेको डा शर्मा बताउँछन् । डब्लूएचओका अनुसार उदासिनता रोगको ज्ञात प्रभावकारी उपचार भए पनि विश्व प्रभावित भएकामध्ये आधा (थुप्रै मुलुकमा १० प्रतिशतभन्दा काम) भन्दा कमले मात्र यस्तो उपचार पाउने गरेका छन् ।हाम्रो मुलुकमा पनि उदासिनता रोगमा वृद्घि हुनुका साथै यसको उपचारका लागि चिकित्सकहरूकहाँ पुग्नेको संख्यासमेत बढेको छ । नेपालमा हाल सोसल सपोर्ट सिस्टम (सामाजिक सहयोग प्रणाली) पहिलेभन्दा धेरै कम रहेको तथ्य औँल्याउँदै वरिष्ठ मानसिक रोग विशेषज्ञ डा निराकारमान श्रेष्ठ भन्छन्, पहिले संयुक्त परिवार हुनुको साथै एकअर्कोलाई सहयोग, समर्थन र आत्मीयता आदानप्रदान हुन्थ्यो । अचेल एकल परिवार, युवा जनसंख्याको मुलुकबाट पलायन आदिले गर्दा पनि त्यस्तो अवस्था छैन र यो पनि बढ्दो डिप्रेसनको एउटा कारक हो ।अर्को कारण भने हाल हाम्रो मुलुकमा बढ्दो एक्लो जिउने शैली (आइसोलेटेड लाइफ स्टाइल) हो । हरेक क्षेत्रमा प्रतिस्पर्धा धेरै बढी छ । युवा जनसंख्यामा दबाब, तनाव धेरै बढी छ । उनीहरूप्रति आमाबुवा, शिक्षक, आफन्तको आशा धेरै बढी छ । यो दबाब थेग्न नसकेर पनि युवा पुस्तामा डिप्रेसन बढिरहेको हो । विभिन्न रूपमा लागूपदार्थ, मदिरा आदिको उपयोगले पनि डिप्रेसनलाई बढाइरहेको जनाउँदै डा श्रेष्ठ थप्छन्, युवा पुस्तामा बियर, वाइनलगायत मदिराजन्य पेय पदार्थको बढ्दो उपयोग पनि डिप्रेसनको संख्या बढ्नुको कारण हो । बुवाआमाले छोराछोरीमाथि जुन अव्यावहारिक इच्छाआकांक्षा राखेका हुन्छन्, त्यो पनि किशोरावस्थाको आत्महत्याको एउटा कारक रहेको औँल्याउँदै डा शर्मा भन्छन्, आफू लभ गरेर बिहे गर्ने बुवाआमाले छोराछोरीले मोबाइलमा कुरा गर्दा झपार्ने गरेका छन् । के हो डिप्रेसन ?हामी सबै जीवनमा कहिलेकाहीं केही समयका लागि दु:खी हुन्छौं । तर डिप्रेसन योभन्दा धेरै बढी गम्भीर, लामो र दु:खद हुन्छ । कुनै घटनाविशेष वा कारणले दुई साता वा योभन्दा कम समयसम्म दिक्क हुनु स्वाभाविक हो । तर दुई साताभन्दा लामो समयसम्म निरन्तर रूपमा दिग्दारी नै भइरहे यो उदासिनताको लक्षण हुन सक्छ । उदासिनता भनेको पागलपनचाहिँ होइन ।उसो त, केही चिकित्सकीय कारणले पनि डिप्रेसन हुन सक्छ, जस्तो : थाइराइडको कम सक्रियता, केही औषधिको साइड इफेक्ट । किन हुन्छ डिप्रेसन ?हाल हामीबीच खोजेको चिज र पाएको चिजबीच ठूलो खाडल देखिने गरेको छ । आमव्यक्तिमा सञ्चारमाध्यमको प्रभावले जुन आकांक्षा पलाएको हुन्छ, आर्थिकसामाजिक स्थितिका कारण त्यो प्राप्त हुँदैन । मान्छेको आकांक्षा धेरै माथिको भयो र त्यो पाउने ल्याकत धेरै कम छ भने, योसमेत डिप्रेसनको कारक रहेको डा शर्मा बताउँछन् । तनावले शरीरका थुप्रै हार्मोनको स्तरमा गडबडी ल्याउछ । तनावले अन्यबाहेक मुख्य रूपमा एड्रिनलिन र कार्टिसोल हार्मोनको स्तर बढाउँछ । निरन्तर तनावले गर्दा डिप्रेसनमा परिवर्तन हुन्छ । निरन्तर तनावले गर्दा मस्तिष्कको कोषिका र हिप्पोक्याम्पस नष्ट हुँदै जान्छ । हिप्पोक्याम्पस मस्तिष्कको त्यो क्षेत्र हो जसले कुनै नयाँ कुरा याद गर्ने र पुरानो यादलाई कायम राख्ने गर्छ । जुन व्यक्तिको परिवारमा डिप्रेसनको इतिहास छ, त्यहाँ कोही न कोही डिप्रेस्ड हुने आशंका बढी हुन्छ । यसका अतिरिक्त गुणसूत्रमा हुने केही आनुवांशिक परिवर्तनले पनि कसैलाई डिप्रेसन हुन सक्छ । सामाजिक, राजनीतिक, आर्थिक अनिश्चितताले व्यक्ति र समूहमा उब्जिने तनावलाई समेत नेपाल लगायतका मुलुकहरूमा डिप्रेसनको कारक मान्न सकिने डा शर्मा बताउँछन् । कसरी जोगिने ?डिप्रेसनबाट जोगिन हामीले आफ्ना आकांक्षालाई लगाम लगाउने गर्नुपर्छ । बुवाआमा, अभिभावकले बालबालिकालाई पनि आकांक्षा नियन्त्रण गर्ने सीप सिकाउनुपर्छ । यसले भविष्यमा हुन सक्ने डिप्रेसनबाट बालबालिका बच्न सक्छन् । अनावश्यक तनाव लिनु हुँदैन । अवसाद, उत्तेजना, अनिद्रा छ भने नियमित रूपमा ध्यान गर्नु उपयोगी हुन सक्छ । उपचार प्रक्रिया औषधि खाँदा डिप्रेसन निको हुन्छ । मनोविमर्श पनि यसको उपचारको अभिन्न अंग हो । उदासिनता रोगको प्रभावकारी उपचार छ । राम्ररी उपचार नभएमा यो रोगको अन्त भनेकै आत्महत्या हो ।डिप्रेसन भएजस्तो लागे के गर्ने ?"
तीन घन्टाभन्दा बढी टीभी हेर्ने बालबालिकालाईमधुमेहको सम्भावना,"दिनहँ तीन घन्टाभन्दा बढी समय टीभी, कम्प्युटर, टयाबलेट, स्मार्ट फोन आदिमा बिताउने बालबालिकालाई मधुमेहसमेत हुन सक्छ । यसरी निरन्तर स्क्रिनमा दिनहुँ समय खर्चिनु उनीहरूको स्वास्थ्यका लागि राम्रो होइन ।यो अध्ययन आर्काइभ्ज अफ डिजिज इन चाइल्डहुडमा प्रकाशित छ । मेटाबोलिक र कार्डियोभास्कुलरसम्बन्धी परीक्षणको लागि यो अध्ययन बेलायती सहर बर्मिंघम र लिसेस्टरका ९१२ वर्ष उमेर समूहका साढे चार हजार बालबालिकामा गरिएको हो । ती बालबालिका दुई सय प्राथमिक स्कुलबाट छानिएका थिए । अध्ययन अनुसार, डिजिटल माध्यमप्रति बालबालिकाको निरन्तर लगाव उनीहरूमा मोटोपनको कारक हुन सक्छ । यस्तो बानी इन्सुलिन रेजिस्टेन्स का लागि जिम्मेवारसमेत हुन सक्छ । इन्सुलिनले पाचनग्रन्थीका माध्यमले हार्मोनबाट ब्लड ग्लुकोजको स्तर बढ्नबाट रोक्छ । इन्सुलिनको यो काममा मधुमेहले बाधा उत्पन्न गर्छ ।बाल्यकालको प्रारम्भिक वर्षमा टीभी स्क्रिनमा कम समय बिताउने बालबालिकामा टाइप२ मधुमेह हुने जोखिम कम हुन्छ ।"
सुखद सम्बन्धले बढाउँछ जागिरमा सन्तुष्टि,"कर्मचारीलाई आफ्नो काममा खुसी र व्यस्त राख्न स्वस्थ यौनजीवनसमेत महत्त्वपूर्ण हुन्छ । जति राम्रो यौनजीवन, जागिरबाट सन्तुष्टि त्यति नै बढी हुन्छ । यो अध्ययन जर्नल अफ म्यानेजमेन्टमा प्रकाशित छ । अमेरिकाको अरेगन स्टेट युनिभर्सिटीका अनुसन्धाताहरूको दाबीअनुसार यौनजीवनसमेत समेटिएको सौहार्दपूर्ण सम्बन्ध कायम राख्न सकेका कर्मचारीहरू आफ्नो काम जहिल्यै व्यस्त भइरहन्छन्, त्यो पनि खुसीखुसी । यसबाट फाइदा सम्बन्धित संस्थालाई हुन्छ, जहाँ त्यो कर्मचारीले काम गर्छ । उक्त अनुसन्धानअन्तर्गत १ सय ५९ विवाहित कर्मचारीहरूको काम र यौनाभ्यासबारे दुई सातासम्म अध्ययन गरिएको थियो । त्यसमा के पाइयो भने, जुन कर्मचारीले राति सुखद यौनसम्बन्ध स्थापित गरेका थिए, त्यसको भोलिपल्ट उनीहरू निकै सकारात्मक मुडमा देखिएका थिए । राम्रो मुडका कारण उनीहरूले कामसमेत मन लगाएर गरे । उनीहरू आफ्नो कामबाट बढी सन्तुष्ट पनि देखिए । त्यस्ता कर्मचारीमा यो प्रभाव २४ घन्टासम्म देखियो । पुरुष र महिला दुवैमा समान रुपले राम्रो प्रभाव देखिएको थियो । उक्त अध्ययनमा, मुड राम्रो बनाउन यौनसम्पर्क मात्रै होइन, मीठो निद्राको समेत ठूलो भूमिका हुने रहेछ भन्ने पत्ता लाग्यो । अध्ययनअनुसार, यौनकर्ममा डोपामाइन नामक न्युरो ट्रान्समिटर बढी निस्किन्छ । यो मस्तिष्कको इनामवाला खण्डसँग जोडिएको हुन्छ । सँगै अर्को न्युरो ट्रान्समिटर आक्सिटोसिन पनि बढी जारी हुन्छ, जसले सामाजिक सम्बन्ध, लगाव आदिसँग जोडिएको हुन्छ । यी दुवै मिलेर यौनसम्बन्धलाई मुड राम्रो पार्ने प्राकृतिक उपायका बनाउने गर्छन् ।"
कम उमेरमा महिनावारी भए गर्भावस्थामा असर,"११ वर्ष वा योभन्दा कम उमेरमा महिनावारी सुरु हुनेहरूलाई गर्भावस्थाका बेला मधुमेह हुने खतरा ५० प्रतिशत बढी हुन्छ । हालैको एउटा अध्ययनमा यस्तै दाबी गरिएको छ ।अमेरिकन जर्नल अफ इपिडिमियोलजीमा प्रकाशित अध्ययन अनुसार, गर्भावस्थामा मधुमेह भएमा यसले सामान्य गर्भावस्थालाई पनि जटिल बनाइदिन्छ । अनि बच्चा र आमा दुवैलाई लामो समयसम्म प्रभावित गर्न सक्छ । अध्ययनमा ४ हजार ७ सय महिलाको बडी मास इन्डेक्स, बाल्यावस्था, प्रजनन र जीवनशैली कारकको अध्ययन गरिएको थियो । अध्ययन अनुसार, बालिकाहरू छिट्टै तरुण अवस्थामा पुग्नुले पछि गर्भावस्थामा मधुमेह लगायत स्वास्थ्यसँग सम्बन्धित थुप्रै प्रतिकूल परिणामलाई निम्त्याउन सक्छ । अध्ययनमा के पाइयो भने, कम उमेरमा महिनावारी सुरु हुनेहरू पछि गर्भावस्थामा मधुमेहको सिकार भए । स्वास्थ्यकर्मीले महिलामा महिनावारी र गर्भावस्थामा मधुमेहको जोखिमको पहिचान गर्न सुरु गर्नुपर्ने उक्त अध्ययनमा औँल्याइएको छ ।"
कोलकाताविरुद्ध रूपन्देही सफल,"तेस्रो आमन्त्रण टुवोर्ग माईभ्याली गोल्डकप फुटबलमा शुक्रबार रूपन्देही ११ ले पाहुना टिम दुर्गापुर स्टिल कोलकातालाई टाइब्रेकरमा ४२ पराजित गरेको छ । १० को अग्रता जोगाउन नसक्दा कोलकोताले रूपन्देहीविरुद्ध अघिल्लो संस्करणको बदला लिन सकेन । गत संस्करणमा पनि कोलकातामाथि रूपन्देहीले १० ले बाजी मारेको थियो । निर्धारित समयमा ११ को बराबरी भएपछि अतिरिक्त समयमा पनि गोल हुन नसक्दा खेल टाइब्रेकरमा पुगेको हो । खेलको २२ औं मिनेटमा कोलकाताले अग्रता लियो । पेनाल्टी क्षेत्रमा प्राप्त बलमा आकर्षक ड्रिब्लिङ गर्दै कोलकाताका बाबुलाल मन्डीले गोल गरेका थिए । पहिलो हाफमा आक्रामक देखिएको कोलकाताले पाएका केही अवसर सदुपयोग गर्न सकेन । पहिलो हाफको इन्जुरी समयमा प्राप्त पेनाल्टी अवसरमा रूपन्देहीका विजय धिमालले बराबरी गोल गरे । टाइब्रेकरमा रूपन्देहीबाट नीरज बस्नेत, विजय धिमाल, एरोन र लक्ष्मण रूचालले गोल गरे । रूपन्देहीका कालु थापाको प्रहार कोलकाताका गोलरक्षक एस घोषले बचाएका थिए । कोलकाताको तर्फबाट स्लामिरधा र ज्याक्सनले गोल गरेका थिए । कोलकोताका सामुइल्स केनको प्रहार बाहिरिएयो भने बिवेक सिंहलाई रूपन्देहीका गोलरक्षक सुजित गुरुङले रोके । म्यान अफ द म्याच कोलकाताका बाबुलाल मन्डी घोषित भए । पहिलो हाफमा कोलकाताका तुफान दासले पेनाल्टी क्षेत्रमा पाएको अवसर बाहिर फाले । ज्याक्सनको प्रहार रूपन्दहीको गोलरक्षकले मुस्किलले बचाए । रूपन्देहीका एरोनले केही अवसर पाए पनि सदुपयोग गर्न सकेनन् । राष्ट्रिय टोलीमा समेत सहभागिता जनाएका रूपन्देहीका अमर डंगोल जम्न नसके पनि विजय धिमालले भने रक्षापंक्तिमा गतिलो खेल प्रस्तुत गरे । चोटका कारण मिडफिल्डर उत्तम गुरुङ र गौरव बुढाथोकीबिना मैदान उत्रिएको रूपन्देहीले सेमिफाइनल यात्राका लागि डिफेन्डिङ च्याम्पियन झापा ११ को सामना गर्नेछ । जित निकाल्न कठिन रह्यो, रूपन्देहीका प्रशिक्षक दायाराम सापकोटाले भने, क्वाटरफाइनलमा खेलस्तर सुधार्ने प्रयास गर्नेछौं । उनले विमल घर्तीमगरलाई ल्याउने प्रयास भएको बताए । चार नाइजेरियन खेलाडीसाथ रूपन्देही मैदान उत्रेको छ । कोलाकाताले भने भाग्य र निर्णायकविरुद्ध दोष थोपर्यो । हामीविरुद्ध धेरै फाउल खेलिएकाले तीन प्रमुख खेलाडीले मैदान छाड्नुपर्यो, प्रशिक्षक रहमतले भने, हामीविरुद्ध पेनाल्टी दिइए पनि यस्तै तीन अवसरमा हामीलाई चुकाइयो ।शनिबार त्रिभुवन आर्मीले आसामको ग्लोबल एफसीको सामना गर्नेछ ।"
महाअभियोग लागेकी पूर्वराष्ट्रपति पार्क पक्राउ,"सोल भ्रष्टाचार र शक्तिको दुरुपयोग गरेको महाअभियोगसँगै अपदस्थ दक्षिण कोरियाली राष्ट्रपति पार्क गेउन हे शुक्रबार पक्राउ परेकी छन् । अदालतले भ्रष्टाचार र शक्तिको दुरुपयोग गरेको महाअभियोग पुष्टि भएको फैसला सुनाएलगत्तै पार्कलाई प्रहरीले नियन्त्रणमा लिई कारागार चलान गरेको हो । उहाँ (पार्क) लाई लगाइएको महाअभियोग पुष्टि भएको छ, सोल केन्द्रीय जिल्ला अदालतका एक न्यायाधीशले भने, अब क्षमा दिन सक्ने अवस्था रहेन । अपदस्थ राष्ट्रपति पार्कविरुद्ध लगाइएको भ्रष्टाचार मुद्दामा बिहीबार सुनुवाइ भएको थियो । उनको मुद्दाका विषयमा नौ घण्टासम्म भएको सुनुवाइलाई दक्षिण कोरियाको न्यायिक इतिहासमा अहिलेसम्मकै लामो मानिएको छ । पार्क राति अबेरसम्म न्यायाधिवक्ताको कार्यालयमा अदालतको फैसला कुरेर बसेकी थिइन् । अदालतले उनको अपेक्षाविपरीत फैसला सुनाएको थियो । पार्कलाई दोषी ठहर गर्दै फैसला सुनाउँदै अदालतले उनलाई पक्राउ गर्न आदेश दिएको थियो । अदालतको आदेशपछि पार्कलाई प्रहरीले शुक्रबार बिहानै नियन्त्रणमा लिई सोलको दक्षिणी भागमा रहेको एउटा कारागार चलान गरेको छ । कारागार न्यायाधिवक्ताको कार्यालयबाट १५ किमि टाढा छ । ६५ वर्षीया पार्कलाई कडा सुरक्षा व्यवस्थासहित कारागारमा राखिएको जनाइएको छ । दक्षिण कोरियाको राजनीतिक इतिहासमा राष्ट्रपतिबाट नाटकीय तरिकाले बाहिरिने उनी एक मात्र व्यक्ति हुन् ।"
विस्फोटमा २२ को मृत्यु,इस्लामाबाद (सिन्हवा) उत्तरपश्चिम पाकिस्तानको आदिवासी बसोबास क्षेत्र पराचिनरमा शुक्रबार भएको विस्फोटमा परी कम्तीमा २२ को मृत्यु भएको छ । स्थानीय सिया मस्जिद नजिकैको व्यस्त बजारमा भएको विस्फोटमा ७० भन्दा बढी घाइते भएका राष्ट्रिय सभा सदस्य सजिद तुरीले बताएकी छन् । परिचिनरको कुराम एजेन्सी नजिकै कोनुर मार्केटमा अतिव्यस्त समयमा गराइएको विस्फोटमा कैयौं सिया मुसलमान धर्मावलम्बी परेका छन् । उक्त स्थान पाकिस्तान र अफगानिस्तानको सीमाक्षेत्रको पाकिस्तानी भूमि हो । एकजना आक्रमणकारी विस्फोटक पदार्थसहितको कार मस्जिदको गेटनजिकै पार्किङ गरी भागेको प्रत्यक्षदर्शीले बताएका छन् ।
तत्काल वार्ताबाट समाधान निकाल,"काठमाडौं अन्तर्राष्ट्रिय ओलम्पिक कमिटी (आईओसी) र ओलम्पिक काउन्सिल अफ एसिया (ओसीए) ले आफूहरूद्वारा मान्यता नदिइएको समानान्तर समूह बाट नेपाल ओलम्पिक कमिटी (एनओसी) भवन कब्जा भएकामा भत्र्सना गरेका छन् । आईओसीओसीएले संयुक्त रूपमा मंगलबार एनओसीलाई पठाएको पत्रमा पछिल्ला गतिविधि र एनओसी कार्यालय कब्जा भएको अवस्थाप्रति आफू जानकार रहेको उल्लेख छ । आईओसीले त्यसलाई ओलम्पिक मुभमेन्टका सिद्धान्त र नियम विपरीत भनेको छ । सातदोबाटोस्थित एनओसी मुख्यालय केही सातादेखि रुक्म शम्शेर राणा समूहको कब्जामा छ । एक दशकअघि भएको निर्वाचनलाई लिएर चुलिएको एनओसी विवादले चर्को रूप लिँदा आईओसीको लगानीमा निर्मित भवनबाट जीवनराम श्रेष्ठ नेतृत्वको टिम बाहिरिन बाध्य भएको हो ।आईओसीओसीएको पर्यवेक्षणमा नेपालमा सेप्टेम्बर ३, २०१५ को चुनावबाट निर्वाचित एकमात्र एनओसी रहेको र त्यसलाई नियमत: मान्यता दिइएको पत्रमा जनाइएको छ । एनओसी अध्यक्ष र महासचिवलाई सम्बोधन गरी लेखिएको पत्रमा वर्षौंदेखिको हस्तक्षेपका कारण नेपालमा ओलम्पिक र खेलकुद अभियान नै अवरुद्ध भइरहेको उल्लेख छ । आईओसीले जीवनराम श्रेष्ठ नेतृत्वको एनओसीलाई आफ्नो कार्यालयमा पुन:स्थापित गरी ओलम्पिक चार्टरअनुरुप निर्वाध काम गर्न दिन भनिएको छ । साथै समानान्तर समूह लाई आईओसी, ओसीए र एनओसीका विशेषाधिकारपूर्ण सम्पत्तिहरूको कुनै पनि खाले अवैध प्रयोग तत्काल रोक्न पनि आईओसीले आग्रह गरेको छ । ओलम्पिक रिङ, लोगो लगायतका चिन्ह, प्रतिविम्बसमेत प्रयोग नगर्न भनिएको छ । एनओसी, उक्त समूह र सरकारी निकायबीच शान्तिपूर्ण र रचनात्मक वार्ता सुरु गरी लामो समयदेखिको विवाद अन्त्य गर्नुपर्ने आईओसीको आग्रह छ । त्यो नेपालको खेलकुद र खेलाडीको हितका लागि आवश्यक रहेको उल्लेख छ । उक्त पत्रको प्रतिलिपि तत्काल नेपालका उच्च सरकारी निकाय र सम्वद्ध सबै पक्षमा पुर्याई तत्काल आवश्यक कदम चाल्न अग्रसर हुन पनि आइओसीले एनओसीलाई भनेको छ । त्यसो हुन नसके नेपालको अवस्थालाई लिएर आईओसीको आगामी कार्यकारी बोर्ड बैठकमा रिपोर्ट गरिने जनाइएको छ । आइओसीले सरकारी पक्षको सहयोगमा तत्काल सौहार्द्रपूर्ण समाधान निस्कने पनि अपेक्षा व्यक्त गरेको छ । एनओसी अध्यक्ष श्रेष्ठले शुक्रबार पत्रकार सम्मेलन गरी आईओसीओसीएको पत्रबारे जानकारी गराएका थिए । उनले सरकारी सरोकारवाला निकाय प्रधानमन्त्री कार्यालय, गृह मन्त्रालय, युवा तथा खेलकुद मन्त्रालय र राष्ट्रि्य खेलकुद परिषद्लाई उक्त पत्रबारे जानकारी दिइसकेको बताए । श्रेष्ठले सरकारबाट छिट्टै सकारात्मक पहल निस्कने अपेक्षा व्यक्त गरे ।"
अफ्रिकाले बढी स्थान पाउने,ज्युरिच सन् २०२६ मा हुने विश्वकपमा सहभागी हुने टिमको संख्या ४८ पुग्ने स्थितिमा सबै महादेशले बढी टिमको अवसर पाउने छन् । त्यसमध्ये अफ्रिका सबैभन्दा बढी थपिएको टिम पाउने महादेश हुनेछ । अन्तर्राष्ट्रिय फुटबल महासंघ (फिफा) ले अहिलेको ३२ टिमको विश्वकपलाई विस्तार गरेर ४८ पुर्याउन लागेको हो । अब यसलाई मे महिनामा बहराइनमा हुने फिफा कंग्रेस अनुबन्ध गर्नेछ । नयाँ नियमअनुसार अब अफ्रिकाले विश्वकपमा ९ स्थान पाउने छ । यो चार स्थानको वृद्धि हो । अहिले चार वा पाँच स्थान पाइरहेको एसियाले अब आठ स्थान पाउनेछ । यस्तै युरोपबाट १३ वा १६ टिमले विश्वकप खेल्ने अवसर पाउन सक्ने छन् । उत्तर र मध्यअमेरिका तथा क्यारेबियन क्षेत्रले ६ स्थान पाउने छ । अहिले उनीहरूले तीन वा चार स्थान पाइरहेका थिए । दक्षिण अमेरिकाले ६ स्थान पाउनेछ । अहिले तत्काल चार वा पाँच स्थान पाइरहेको छ । अहिलेसम्म सिधै एक स्थान नपाएको ओसियानाले भने अब स्वत: एक स्थान पाउने छ ।
युथ पावरलाई उपाधि,"ओखलढुंगा यहाँको लिखु गाउँपालिका७, गाम्नाङटारमा आयोजित खुला पुरुष भलिबल प्रतियोगिताको उपाधि आयोजक द युथ पावरले जितेको छ । जिल्लाकै सर्वाधिक राशिको प्रतियोगिताको बिहीबार सम्पन्न फाइनलमा युथ पावरले रामछापेको नमुनादीप क्लब सैंपुलाई पराजित गरेको थियो । चम्पादेबी क्लब घोराखोरी ओखलढुंगा तेस्रो र आयोजक युथ पावर बी ले चौथो भए । विजेताले १ लाख ११ हजार १ सय ११ रुपैयाँसहित सिल्ड जित्यो । उपविजेता ६६ हजार ६ सय ६६, तेस्रोले ३३ हजार ३ सय ३३ र चौथोले ११ हजार १ सय ११ रुपैयाँ पुरस्कार पाए ।"
कान्टे नयाँ स्टार,"एनगोलो कान्टे ५ फिट साढे ६ ईन्च मात्र अग्ला छन् । तर इङलिस प्रिमियर लिगमा उनको उपस्थिति भने अग्लो छ । फ्रान्क लाम्पार्डलाई मान्ने हो भने उनी विश्वकै सबैभन्दा राम्रा मिडफिल्डर हुन् । गत वर्ष लेस्टर सिटीले प्रिमियर लिग जित्दा कान्टेले निर्णायक भूमिका खेलेका थिए । यस सिजन उनी चेल्सी आए । एडन हाजार्ड भन्छन्, चेल्सीमा उनीसँग खेल्दा आफ्नो जुम्ल्याहासँग खेलेजस्तो लाग्छ । चेल्सीले कान्टेलाई जुलाईमा अनुबन्ध गरेको थियो । त्यसयता लन्डन क्लब लिग अंकतालिकाको मध्यभागमा थियो । अहिले शीर्ष स्थानमा छ । त्यो पनि १० अंकको ठोस अग्रतासँगै । यता लेस्टर भने कान्टेबिना रेलिगेसनबाट खाली ६ अंकमात्र अगाडि छ । अनि लेस्टरले यसबीच क्लाउडियो रेनेरीलाई पनि बर्खास्त गरिसकेको छ । यी २६ वर्षीय फ्रान्सेली मिडफिल्डर फूर्तिला छन् । विपक्षी खेलाडीलाई रोक्न सक्षम छन् । अनि सबैभन्दा ठूलो र प्रिमियर लिगका सबैभन्दा महत्त्वपूर्ण खेलाडी हुन् । त्यसैले जति बेला सिजन सकिनेछ । उनले एकपछि अर्को अवार्ड थाप्ने छन् । यस्तै अनुमान गर्न सकिन्छ । प्रश्न उठ्न सक्छ यसरी कान्टे कसरी राम्रा खेलाडी बने, किन उनी राम्रो खेल पस्किन सक्छन् त ? कान्टे २४ वर्षका मात्र छँदा स्टिभ वाल्सले उनलाई इङल्यान्ड भित्र्याएका थिए, सन् २०१५ मा । त्यसअघि उनले पेरिसको जेएस सुरेसनेसमा एक दशक बिताए । त्यसमध्ये दुई वर्ष फ्रान्सको तल्लो डिभिजनमा बिताए, बोलोग्ने । दुई वर्ष सीएनमा पनि बिताए । टिमलाई लिग वानमा बढुवा गर्न मद्दत पनि गरे । त्यो नै उनले फ्रान्सेली माथिल्लो डिभिजनमा बिताएको अन्तिम वर्ष रह्यो । वाल्सले उनमा एउटा राम्रो खेलाडीमा हुनुपर्ने सबै गुण देखिइसकेका थिए । अहिले उनी एभरटनमा निर्देशकका रूपमा छन् । सन् २०१५ मा उनले यस्तै भूमिका लेस्टरमा निभाउँथे । उनै वाल्सले रेनेरीलाई कान्टेसँग अनुबन्ध गर्न जोड दिएका थिए । त्यति बेला कान्टेको शरीर देखेर रेनेरी ढुक्क भने हुन सकेका थिएनन्, कतै उनी प्रिमियर लिगको बढ्दो मागसँग नमिल्ने त होइनन् ? सन् १९९९ ताका उनको पहिलो क्लब थियो, सुरेसनेस । उनी आफै क्लबमा आएका थिए । कान्टेले सानोमा खेल्दा उनका आमाबुवा केही पनि कहिल्यै खेल हेर्न आएनन् । सन् १९८० मा उनका आमाबुवा मालीबाट फ्रान्स आएका थिए । कान्टे सुरेसनेस नजिकै हुर्के । बढे । सानोमा पनि कान्टे सोझो स्वभावका थिए । सानोमै उनले सिकेका थिए, फुटबल आफ्ना लागि होइन, टिमका लागि खेल्ने हो । सम्भवत: यसैले उनलाई अहिलेसम्मको स्थितिमा पुर्याउन मद्दत गर्यो । सुरुमै उनी राम्रा खेलाडी थिएनन् । तर विस्तारैविस्तारै राम्रा खेलाडी हुनेतर्फ अग्रसर भइरहे । लेस्टरले लिग उपाधि जितेको सिजन कान्टेले सबै ३८ खेल खेले । त्यसअघि सीएनमा तहल्का नै मच्चाए । मिडफिल्डरका रूपमा उनले विपक्षीबाट यति धेरै बल खोसे कि त्यो युरोपेली फुटबलमा कीर्तिमान बन्यो । उनलाई कसैले मेसिन भन्ने गर्छन्, कोही चलायमान मुसा । उनी वास्तवमै कति राम्रा खेलाडी हुन्, तथ्यांकले बोल्ने गर्छ । प्रिमियर लिग आएयता उनले सबैभन्दा बढी टयाकल गरेका छन् । बल खोसेका छन् । डेब्यु गरेयता कान्टेभन्दा पाँच खेलाडीले मात्र मैदानमा बढी दौडेका छन् । अनि कान्टे घाइते हुने खालका खेलाडी पनि होइनन् । मिडफिल्डमा खेलाडीले प्राय: कार्ड खाने गर्छन् । तर किन हो यसमा पनि उनी अपवाद छन् । खासमा उनले हल्लीखल्ली नगरेर आफ्नो खेलजीवन सुरु गरे । अहिले पनि धेरै हल्ला गर्दैनन् । उनी प्रिमियर लिगका अहिलेका सबैभन्दा ठूला स्टार हुन् ।"
रामेलाई काठमाडौं ओपन,"काठमाडौं रामे थापाले शुक्रबार सूर्य नेपाल काठमाडौं ओपन गल्फ प्रतियोगिता जितेका छन् । सूर्य नेपाल गल्फ टुर अन्तर्गत रोयल नेपाल गल्फ क्लबमा शुक्रबारको प्रतियोगितामा रामेले पार ६८ को स्कोर बनाए । रामेले इभन पार ६८ खेल्दै कुल ५ अन्डर २ सय ६७ को स्कोर बनाएर खेलजीवनको चौथो उपाधि जितेका थिए । उपाधिसँगै उनले ८५ हजार नगद पुरस्कार जिते । अन्तिम चरणमा खेल्नुअघि भुवन नगरकोटी र नेपाल नम्बर एक शिवराम श्रेष्ठमाथि रामेले ६ स्ट्रोकको अग्रता लिएका थिए, जुन उनका लागि कुनै चुनौती बनेन ।शुक्रबार रामेले ११ औं होलपछि नै ९ स्ट्रोकको अग्रता बनाएका थिए । १४ र १५ औं होलमा गल्ती गरे पनि उनीबाट कसैले उपाधि छिन्न सकेन । शिवराम दोस्रो स्थानमा रहे । उनले इभन पार ६८ सहित कुल २ सय ७३ स्कोर बनाएका थिए । शिवरामको भागमा ५८ हजार पर्यो । अन्तिम चरणमा २ ओभर ७० को कार्ड बनाएका भुवनले ३ ओभर २ सय ७५ स्कोरसाथ तेस्रो स्थानमा रहे । उनले ४५ हजार पाए । सूर्यप्रसाद शर्मा र धनबहादुर थापा संयुक्त रूपमा चौथो स्थानमा रहे । दुवैले संयुक्त ३७ हजार ५ सय रुपैयाँ हात पारे । दुवैले २ सय ७७ स्कोर गरेका थिए ।सन्जय लामा (२७९), विकास अधिकारी (२८१), रवि खड्का (२८१), भुवनकुमार रोक्का (२८२) छैटौंदेखि नवौं स्थानमा रहे । कृष्णमान राजबहाक र यलम्बरसिंह अधिकारी २ सय ८३ स्कोरसाथ संयुक्त दसौं स्थानमा रहे । छैटौंदेखि १० औं स्थानमा रहनेले ३० हजारदेखि १७ हजारसम्मको नगद पुरस्कार पाए । शीर्ष २८ स्थानमा रहने खेलाडीले नगद पुरस्कार पाएका थिए ।"
हिगुइनको खोइरो खन्ने तयारी,"मिलान गोन्जालो हिगुइन आइतबार सिरी ए को शीर्ष टिम युभेन्ट्सबाट मैदानमा उत्रँदा नेपोलीका समर्थकले आफ्ना पूर्व स्टारको खोइरो खन्ने भएका छन् । नेपोलीमा गत वर्षसम्म हिगुइनलाई देवतुल्य मानिन्थ्यो । उनकै ऐतिहासिक ३६ गोल मद्दतले नेपोली च्याम्पियन्स लिगमा छनोट भएको थियो । युभेन्ट्सले गोप्य तबरमा ९० मिलियन युरो नेपोलीलाई तिरेर हिगुइनलाई भित्र्याएको थियो । युभेन्ट्स जान पाउने भएपछि अर्जेन्टिनी स्टारले बिदासमेत नमागी छाडेको समाचार सार्वजनिक भयो । आइतबार क्लबका समर्थकहरूले हिगुइन मैदान उत्रँदा एकसाथ रास्पबेरी फ्याँक्ने तयारीमा छन् । नेपल्सबाटै चर्चित भई हाल पेरिस सेन्ट जर्मेनबाट खेल्ने इडिसन काभानीले सन् २०१४ मा मैत्री खेलका क्रममा आफूले नेपोली समर्थकको कडा आक्रोश सामना गरेको बताए । म कोही त्यतिविधि रिसाउनुको कुनै तुक देख्दिनँ । मैदानमा निस्कँदा यस्तो लाग्यो कि म चिसो पानीले नुहाउँदै छु, काभानीले भने । ९ खेल बाँकी रहँदा युभेन्ट्स सिरी ए मा ७३ अंकसाथ पहिलो स्थानमा छ । रोमा ६५ अंक र नेपोली ६३ अंकसाथ क्रमश: दोस्रो र तेस्रो स्थानमा छन् । नेपोलीले पछिल्लो पटक साम्पडोरियालाई १० ले हराएको थियो । यति बेला न हिगुइन फर्ममा छन् न युभेन्ट्स । आउने अप्रिल ११ मा बार्सिलोनासँग हुने च्याम्पियन्स लिग क्वाटरफाइनलमा क्लबको ध्यान छ । आइतबारको खेल युभेन्ट्सका ३९ वर्षीय भेट्रान गोलरक्षक जियानलुइजी बुफोनका १ हजार १ औं आधिकारिक खेल हो ।"
एसियन एन्डयुरो नगरकोटमा,"काठमाडौं नगरकोटमा दोस्रो एसियन एन्डयुरो सिरिज माउन्टेन बाइक रेस हुने भएको छ । माउन्टेन बाइक कम्पनी नार्लीले आयोजना गर्ने प्रतियोगितामा १७ देशका ८१ प्रतियोगीले भाग लिने शुक्रबार पत्रकार सम्मेलनमा नार्लीका सहसंस्थापक अनुज अधिकारीले जानकारी गराए ।उनका अनुसार एन्डयुरो सिरिज माउन्टेन बाइकिङको क्रसकन्ट्री र डाउनहिल विधाको सम्मिश्रण हो । यसमा ठाडो उकालोओरालो बढी हुन्छ । यसपल्ट सिरिजमा सात स्टेज रहेको अधिकारीले बताए । व्यावसायिक र अनुभवी प्रतियोगी लक्षित गरेर रेस कोर्स तयार पारिएको छ । माउन्टेन बाइक रेसमा नयाँ प्रविधि भित्र्याउने क्रममा पहिलोपल्ट रेसमा टाइमिङ चिपबाट समय रेकर्ड गरिने उनले जानकारी गराए । प्रतियोगितामा एलिट (व्यवसायिक र अनुभवी पुरुष), फेमिनिनो (महिला), लिजेन्ड (४० वर्ष माथि), एफिसिनाडो (३०३९ वर्ष समूह) र प्रोडीजी (१७ वर्षमुनि) विधामा प्रतिस्पर्धा हुनेछ ।चारदिने स्पर्धामा अभ्यास दुई दिन र दुई दिन रेस हुनेछ । रेस नगरकोटको होटल कन्ट्री भिल्लाबाट सुरु गरिनेछ । गत वर्ष १४ देशका ५३ जना सहभागी हुँदा पुरुषमा फ्लोरेन्ट पाइलेन्ट (फ्रेन्च च्याम्पियन) र महिलातर्फ क्रिस्टिन नेलेन (बेल्जियम च्याम्पियन) विजेता भएका थिए ।"
बजेट अभावले कभर्डहल अपुरो,"भोजपुर निर्माणाधीन ब्याडमिन्टनको कभर्डहल बजेट अभावले अपुरो अवस्थामा छाडिएको छ । डाँडागाँउस्थित तीन कोर्ट क्षमताको उक्त कभर्डहलको आधामात्र काम भएको छ । एकदमै सस्तो पर्ने ट्रसवाला कभर्डहलका लागि सोही अनुपातमा बजेट जुटाउन नसक्दा सम्पन्न गर्न समस्या भएको हो । हालसम्म ट्रस उठाएर जस्ता हाल्ने र वरपर त्रिपालले घेराबारा गरिएको छ । सिमेन्टेड गर्न, वाल उठाउन, फिनिसिङका कामलाई बजेट अभाव भएको कोषाध्यक्ष विन्दु प्रधानले बताइन् । बजेट बाँटफाँडमा ब्याडमिन्टनलाई वेवास्ता गरिएका कारण समस्या भएको समितिको भनाइ छ ।सांसद क्षेत्र विकास कोषबाट पठाइएको १० लाखले अढाई वर्षअघि कभर्डहल निर्माण सुरु भएको थियो । खेलाडीले ब्याडमिन्टन भोजपुर फेसबुक पेजमार्फत सहयोग अभियान पनि चलाएका थिए । दक्षिण कोरियामा बस्ने भोजपुर परिवारले १० लाख, बेलायतमा बस्दै आएका नेपालीले ५९ हजार २ सय ८० रुपैयाँ, हङकङबाट नेप्लिज टेनिस सोसाइटीले ८ हजार ६ सय ५५ हङकङ डलर, विभिन्न देशमा रहेका नेपालीले २५ लाख बराबर सहयोग गरेका थिए । कभर्डहल सम्पन्न गर्न ५० लाख रकम आवश्यक पर्ने जिल्ला ब्याडमिन्टन संघका विकास श्रेष्ठले बताए । स्थानीय स्तरका सरोकारवाला, राजनीतिक दल, स्थानीय निकाय, सरकारको उदासीनता र बेवास्ता भएको खेलाडी र खेलप्रेमीहरूले बताए । राष्ट्रिय तथा अन्तर्राष्ट्रिय स्तरमा भोजपुरे ब्याडमिन्टन खेलाडीले वर्चस्व कायम गर्दै आए पनि पूर्वाधार विस्तारमा अझै पनि कसैले आँखा उघारेका छैनन् । खेलाडीहरूले आफ्नै सक्रियतामा थालेको पूर्वाधार सम्पन्न गर्न चासो दिएका छैनन् । सरकारमा जिल्लाकै राजनीतिज्ञको प्रतिनिधित्व भए पनि खेलाडीको लगनशीलता र पूर्वाधार आवश्यकतालाई बेवास्ता गरेका छन् । यू१६ च्याम्पियनसिपमा २०५८ सालदेखि जिल्लाका खेलाडी लगातार प्रभुत्व जमाउँदै आएको छ । सरादेवी तामाङ, विकास श्रेष्ठ, नङसलदेवी तामाङ, विवेक श्रेष्ठ, रत्नजित तामाङ र नवीन श्रेष्ठ यी ६ राष्ट्रिय च्याम्पियनहरू गतिला उदाहरण बनिसकेका छन् । जसले भोजपुर ब्याडमिन्टनका लागि उर्वरभूमि रहेको साबित गरिसकेका छन् । हाल अन्तर्राष्ट्रिय स्तरमा ब्याडमिन्टनमा नेपालको प्रतिनिधित्व हुँदा भोजपुरका ४ देखि ५ खेलाडी प्रतिस्पर्धामा उत्रन्छन् । उनीहरूले दक्षिण एसियाली खेलकुद, एसियन च्याम्पियनसिप, वल्र्ड च्याम्पियनसिप, भारत, चीन, मलेसिया, थाइल्यान्ड, बंगलादेश, दक्षिण कोरिया जस्ता देशका अन्तर्राष्ट्रिय सिरिजमा सहभागिता जनाइसकेका छन् । उनीहरूले सागमा पदक जितिसकेका छन् । उनीहरूको प्रदर्शन जिल्लाको ब्याडमिन्टन विकासका लागि सराहनीय र प्रशंसनीय भए पनि गृहजिल्लामा पूर्वाधारको विस्तार नहुँदा नयाँ खेलाडी उत्पादनमा अभाव खडकएको छ । आर्थिक अवस्था कमजोर भएका तर खेलमा अब्बल क्षमता बोकेका कतिपय खेलाडी राष्ट्रिय स्तरमै पुग्न सकेका छैनन् । विशाल मोक्तान, सुवास मोक्तान, लोकतमा राई, सीता राई, प्रवीण बस्नेत, हेन्खामा राई क्षेत्रीय स्तरभन्दा माथिल्लो प्रतियोगितामा सामेल हुन सकेका छैनन् । प्रशिक्षण र पूर्वाधार अभावमा आफूहरू पिछडिएको गुनासो उनीहरूको छ ।जिल्लाले प्रतिभा जोगाउन नखोजेको गुनासो उनीहरू गर्छन् । हामी च्याम्पियन धेरै भएकाले आफ्नै जन्मभूमिमा धेरै सस्तो भएझै लाग्छ, एक खेलाडीले भने ।"
पुलिस सुपर एटकोसेमिफाइनलमा,"काठमाडौं नेपाल पुलिस क्लब र स्टोर्म ब्यान्ड एक्टिभेसन खुकुरी देविबास सुपर एट क्रिकेटको सेमिफाइनलमा भिड्ने भएका छन् । अर्को सेमिफाइनल टिपटप र नागार्जुनबीच हुनेछ । पुलिसले शुक्रबार दुई खेलमा सफलता हात पार्नेक्रममा नागार्जुनलाई २५ रन र केबीएचलाई ५८ रनले पराजित गर्यो । स्टोर्म ब्यान्डले डीएभीलाई ७ विकेट र नेपाल खेलकुद पत्रकार मञ्चलाई १० विकेटले हरायो । मन्जित श्रेष्ठ र कुशल भुर्तेलको नटआउट ३८ र ३६ तथा सिद्धान्त लोहनीको १६ रनमा पुलिसले निर्धारित ७ ओभरमा ३ विकेट गुमाई १ सय २८ रन बनायो । हावामा उडेर बाउन्ड्री लाइन माथिबाट गएको बललाई प्रतियोगितामा ८ रन दिने नियम थियो । मन्जित र कुशलले ३३ अठ्ठा प्रहार गरेका थिए । केबीएचका सुमित झाले १ विकेट लिए । केबीएचले ७ विकेट गुमाई ७० रनमात्र बनाउन सक्यो । विश्वास श्रेष्ठले २४ र विपिन आचार्यले १४ रन बनाए । पुलिसका मञ्जीत, योगेन्द्र कार्की र सिद्धान्त लोहनीले ११ विकेट लिए । नागार्जुनसँगको खेलमा पुलिसले प्रेम तामाङको २५ र सिद्धान्तको २१ रनमा ५ विकेट गुमाई ८० रन बनायो । नागार्जुनका ललित राजवंशीले २ विकेट लिए । अविनाश कर्णले २२ र चित्र विष्टले १९ रन बनाए पनि नागाजुर्नले २ विकेट गुमाई ५५ रनमात्र बनाउन सक्यो । अर्को खेलमा डीएभीले ४ विकेट गुमाई ६८ रनमात्र बनायो । आशुतोष घिरैइयाले २६ र हिमांशु दत्तले १९ रन बनाए । सञ्जय श्रेष्ठले ३४ र विजय गौतमले नटआउट २२ रन बनाएपछि स्टोर्म ब्यान्डले ६४ ओभरमा लक्ष्य पूरा गर्यो ।"
तर्कबाट मुक्ति,"आजका उत्तरआधुनिक लेखकहरूमा पनि सररियल प्रभाव धेरै छ । नेपाली कवितामा पनि ०१७ सालपछिका कवितामा अतियथार्थवादी प्रभाव देखियो, अलिपछि गएर आख्यानमा पनि यसको प्रभाव देख्न सकिन्छ । अहिले उदाहरण दिनका लागि मञ्जुलको छेकुडोल्मा उपन्यास मैले लिएको छु किनभने यो अतियथार्थवादी उपन्यास भन्न उपयुक्त छ । अन्त्यमा आज पनि जुन चेतन प्रवाह शैली भनेर नेपालीमा पनि धेरै साहित्यकारमा प्रचलित छ, त्यसको विकासमा फ्रायड र सररियलिज्मको पनि यो मुहान मानिन्छ । नेपाली चित्रकलामा पनि यसको प्रभाव छ, तर त्यसबारे म त्यति जान्दिनँ । अहिले म उत्तम नेपाली, शशि शाह, मनुजबाबु मिश्र, कृष्ण मानन्धर र रबिन कोइरालाजस्ता कतिपय कलाकारहरूलाई सम्झिरहेको छु । नेपाली चित्रकलामा यो प्रभाव निकै गहिरो देखिन्छ ।"
एउटाको खुसीमा अर्काको जिन्दगी,"एन्टी थेसिस ?जाजरकोट डाँडागाउँकी २० वर्षकी खगीसरा दर्लामी २ छोराकी आमा हुन् । १६ वर्षको उमेरमा ६ कक्षा पढ्दै गर्दा उनको भागीबिहे भएको हो । ६ कक्षामा दोस्रो वर्ष पनि पास हुन नसकेपछि स्कुलमा उनको मन अडेन । फेल भएको भनेपछि साथीहरूले मात्र होइन, शिक्षकहरूले पनि बेवास्ता गर्न थाले । हेप्न थाले । आफ्नो कारणले आमाबाले पनि पीर गर्न थाले । कुनै काम गर्न सीप पनि थिएन । के गर्ने त ? अनि बिहे गरिन्, अहिले सब ठीक भएको छ । हामीले समस्या भनेर पैरवी गरिरहेको बालबिहे खगीसराले समस्याको समाधानको रूपमा बुझेकी छन् ।"
इजोरिया,"धत् बदमास ! सिरानीमा झुन्डिएको ऐना हेर्नेबित्तिकै उनको मुखबाट फुत्केको थियो यो आवाज, मदमस्त निदाइरहेका अल्लारे पतिको गाला चिमोट्दै उनी एक्लै बर्बराइन्, अरूले देखे भने के भन्ला हँ ? लाज पनि लाग्दैन ! गौना भएर ८ महिनाअघि घर भित्रिएकी इजोरियाको गर्धनमा प्रथम मिलनको रातमा पनि यस्तै चुम्बनको दाग बसेको थियो । कम्ता जिस्काएका थिएनन् नन्दहरूले । लाजले त्यसबखत भुतुक्क भएकी थिइन् उनी । बाहिर वसन्त ऋतुको मन्दमन्द बयारसित बारीमा फुलेको चमेलीको सुवास उनको सानो कोठालाई नै मग्मगाएको थियो । कोइलीको कुहुकुहु मन चोर्ने मीठो वसन्ती गायनले ब्युँझाएको थियो त्यो बिहान उनलाई । शरीर अलिक थकित तर मन प्रफुल्लित थियो उनको । मनको प्रसन्नताले शरीरको थकानलाई पनि दूर गर्दो रहेछ । आखिर थकान पनि त परिस्थितिजन्य कारणमाथि निर्भर हुने हो । प्रेमालाप र त्यसपछिको संसर्गको त्यो रातले इजोरियालाई अझै कुत्कुत्याएको थियो । राति अबेरसम्म चन्द्र फागु गीतमा झुम्मिएकाले सुत्न अलिक ढिला फर्केका थिए, त्यो रात । मधेसमा फागुको रौनक नै बेग्लै । एक साता दस दिन अघिदेखि नै फागु गाउने चलन भएकाले दलानभरि होरी गाउनेहरूका साथ झुम्मिएका थिए चन्द्र पनि । महाराजाके द्वार मच्चैया होरीको धुनमा अह्लादित पतिको त्यो मुद्रालाई कोठाको स्यानो खिड्कीबाट लुकीलुकी चियाइरहेकी इजोरियाको मन आनन्दातिरेकमा बगिरहेको थियो । चन्द्रले कम्ता माया गरेका थिएनन् त्यो रात इजोरियालाई ।पूर्वी क्षितिजमा उदयाञ्चल उषाकालीन भाष्करको लालीमाझैँ यत्रतत्र मागभरि फैलिएको सिन्दुरलाई नवविवाहित इजोरियाले आँचलको खुँटले मिलाउँदै गर्दा उनको दृष्टि भित्तामा झुन्डयाएको घडीमाथि टक्क अडियो । आमाले दाइजोमा दिनुभाको त्यो घडीमा बिहानको ६ बज्न लागेछ । सधैं बिहान पाँच बजेसम्म उठिसक्ने इजोरियालाई आज उठ्न निकै ढिलो भएछ । ला ! आज त सासूआमाको गाली खाने भइयो । अहँ, तर यसमा मेरो के गल्ती ? सबै उनको छोराले गर्दा त हो नि ! भर्खर सत्र वसन्त पार गरेकी इजोरियाको बालापनले तत्कालै जवाफ फर्कायो । हत्त न पत्त साडी मिलाउँदै उनी सुटुक्क कोठाको ओसारामा निस्किन् । धन्य कोही उठेको रहेनछ । सबलाई बिहानीको वसन्ती पवनले मत्याएछ सायद । आमाले बालक बेलादेखि नै सासू, ससुरा, जेठानीले अह्राएको काम गर्नु एक वचन नफर्काउनुको सिखलाई माइतीबाट विरासतमा ल्याएकी छे इजोरियाले सायद, त्यसैले होला आठ महिना भो गौना भएको सबैको प्यारी छिन् उनी । सधैंझैँ आज पनि उनी कर्तव्यपरायण बुहारीको भूमिका निर्वाह गर्दै चुलो लिपपोत गरिन्, रातिको जुठो भाडाको रास माझिन् र भैँसीको बाक्लो दूधको चिया बसालिन् । बिहानीको चिया खाइसकेपछि मात्र जेठानीले पनि उनलाई भान्छामा सघाउँछिन् । सबैको खुसीका लागि मैले यति गरदिँदा के नै बिग्रिन्छ र ? घरमा ससाना कुराले कलह गर्नुभन्दा सके जति गरदिँदा नै वेश । गत वर्ष मात्र कक्षा दस पास गरेकी इजोरियालाई राम्ररी थाहा छ, शान्तिमै सुख र आनन्द छ भनेर । पढ्ने मन त अरू थियो उनको तर बीचमा बिहे भएरै रोकियो । चन्द्रले त उनलाई जति पढ्न मन छ, पढाइ खर्च म बेहोर्छु भनेकै छ । विवाहअघि मात्र वैदेशिक रोजगारबाट फर्केको चन्द्रलाई पनि लोक सेवा परीक्षाको तयारी गर्ने सुर छ, त्यस बेला सँगै पढ्ने सोच बनाएकी छन् इजोरियाले पनि ।काँचको ठूलो गिलासमा चिया लिएर इजोरिया सासूको अगाडि राख्न नपाउँदै सासूले गोडा जोडिहालिन् घुम्टोले छोपिएको माथ गोडामा राखेर आशीर्वाद थाप्नु बिहानको नित्यकर्म नै थियो उनको । घर खान पठाउनअघि हजुरआमाले पढाएको पाठ सबै कण्ठ छ उनलाई । बिहानको सात बज्न लागेछ चन्द्र अझै उठेको चाल नपाएपछि उनी चियाको अर्को गिलास लिएर आफ्नो कोठातिर लागिन् । एउटा गोडा सिरकमाथि र अर्को सिरकभित्र राखेर गधा बेची निदाएझैँ मस्त निदाएको रहेछ यतिखेरसम्म चन्द्र । केही महिनाअघि मात्र वैदेशिक रोजगारबाट फर्केका पतिलाई यसरी निदाएको देख्दा इजोरिया एक छिन गम्भीर भएर सोच्न थाल्छे, कहाँ सुत्न पाइन्छ र यसरी ? मेसिनझैँ अहोरात्र खटिनुपर्ने, कहाँ छ र सजिलो विदेश गएर पैसा कमाउनु मेचमा राखेको चिया सेलाउन लाग्यो, यतिका घाम झुल्किसकेको छ अझै चन्द्र उठ्ने सुर नदेखेपछि उनले बिस्तारै उनको जीउ हल्लाइन् तर ऊ त अझै कोल्टो पो फेरेछ । बिस्तारै चन्द्रको माथ सहलाउँदै हातभरिको चुरालाई नियाल्दै मख्ख परिन् इजोरिया । हिजो मात्रै हटियाबाट वसन्त ऋतुको उपहारस्वरूप पहेलो र रातो चुरा ल्याइदिएका थिए चन्द्रले । गोरो नाडीमा कम्ता सुहाएको थिएन ती नारंगी रंगीन चुराहरू । बाबाले यत्तिकै उनको नाम राखेका होइनन् इजोरिया । (शुक्लपक्ष) इजोरियामा जन्मेकी कारी बरैको पूरै खानदानमा नै उनी सबभन्दा उज्याली एक त १८ वर्षअघिको मधेसी समाज र त्यसमा पनि जेठी छोरीपछिकी अर्की छोरी, जन्मेको सुनेर कम्ता रुवावासी गरेकी थिइनन् उनकी हजुरआमा । यसपालि त वंश चलाउने नाति होला भन्ने ठूलो आस थियो उनको । तर न्वारनको रात बुहारीले काँखमा राखिदएपछि इजोरियाको सौन्दर्य देखेर खित्का छाडी हाँसेकी थिइन् बुढीमाउ पनि । इजोरियालाई थाहा थियो चन्द्रलाई चुराको झंकार साह्रै मन पर्छ, दुवै हात उनको काननेरि लगेर चुरा बजाउन थालेपछि मात्र उठेको थियो त्यो बिहान ऊ । जुरुक्क उठेर बेस्सरी आलिंगनमा कँस्दै उनको माथलाई चुमेका थिए चन्द्रले, समरभूमिमा होमिनुअघि योद्धाले चुमेको जस्तो थियो त्यो मायाको चुम्बन !साँझ करिब ५ बज्दो हो, चन्द्र पानपसलतिर लाग्यो । वैदेशिक रोजगारबाट ल्याएको थोर बहुत कमाइले ऊ चोकमा एउटा सानोतिनो पानपसल थापेको छ, जसमा बाउछोरा पालैपालो बस्ने गर्छ । साँझ पाँच बजे इजोरिया पनि फुर्सतमै भइन् । झन् चन्द्र पनि पसलतिर लागेपछि इजोरियालाई साथी कोही भएन । सासू र जेठानीसित धेरै बोल्ने धक अझै खुलेको छैन उनको । एक्लो के गरूँ के न गरूँजस्तो भयो उनलाई । त्यसैले उनी पूवारी खिड्कीबाट बाहिर नियाल्न थालिन् । टाढाटाढासम्म फैलिएको गहुँ खेतपारि ठूलो मञ्च बनाइएको थियो । एकपछि अर्को नेता भाषण गर्दै जाँदा हजारौँको संख्याले एकैचोटि बजाएको तालीको गडगडाहट र अर्कोतिर जय मधेसको गगनभेदी गुन्जायमान स्वरले त्यो साँझ पूरै गाउँलाई नै तानेको थियो । सायद त्यसैले होला बालकदेखि वृद्धसम्म घरघरबाट निस्केर त्यो साँझको दृश्य अवलोकनमा लीन देखिन्थे । हजारौँको संख्यामा तैनाथ प्रहरीको घेरा पार गर्न खोज्ने आक्रोशित पक्षलाई प्रहरीले डन्डा लिएर लखेटेको दृश्य टाढाबाट पनि स्पष्ट देखिन्थ्यो ।पोहोर मधेसमा लाखौँको संख्यामा शान्तिपूर्ण मानव साङ्लोमा साथ दिन इजोरिया पनि नगएकी होइनन् । साहै्र मन परेको थियो उनलाई त्यो शान्तिपूर्ण विरोधको स्वरूप । तर भोलिपल्टको समाचारपत्रमा मानव साङ्लोलाई झिँगासाङ्लो भनेर मानव जातिको नै खिल्ली उडाउने एक जना ठूला पार्टीका नेताको व्यंग्यपूर्ण अभिव्यक्तिले निकै चित्त दुखाएको थियो उनको । अझै त्यही पार्टीका एक जना नेताले त मधेसलाई धोती प्रदेश नै भन्न भ्याएछन् । के हो यो धोतीटोपीको लडाइँ ? एउटै देशको परिधिभित्र बसेका हामी सबै नेपाली नै होइन र ? यो देश भनेको हाम्रो पनि हैन र ? हामी सबैको रगतको रंग उही रातो, छालाको रंग गोरो र कालो भएर कसैलाई राष्ट्रवादी र कसैलाई अराष्ट्रवादी भन्न मिल्छ ? कति सस्तो परिभाषा बनाइएको छ, यो राष्ट्रियताजस्तो गहन शब्दावलीको, जसलाई जसरी मन लाग्यो आफ्नै अनुकूल व्याख्या गर्न खोज्ने । राष्ट्रियताको भावना त मान्छेको अन्तरमनबाट उत्पन्न हुने हो, व्यवहारबाट झल्किने तत्त्व हो राष्ट्रियता ! आफ्नो मुलुकको शक्तिबोध र सौन्दर्यबोधको ज्ञान हुनु हो राष्ट्रियता । अन्तर्राष्ट्रिय समुदायमा नेपालको चर्चा गर्दा मधेसबिनाको नेपाल भन्न मिल्छ ? अनि मधेसीहरूले पटकपटक आफ्नै देशमा म नेपाली हूँ भनेर परिचय दिनुपर्ने कस्तो विडम्बना ? एउटै देशभित्र विभिन्न जातजाति, भाषाभाषी, संस्कति, वेशभूषाको बाहुल्य भएको विविधतामा एकताको देश हो नेपाल । हामी दसैँ, तिहार, छठ, होली सधैं सँगै मनायौँ । आज आएर यो पहाडीमधेसी किन ? होलीमा पोखरेल काकाले मेरी आमालाई भाउजू भन्दै रंग अबिर खेल्नुहुन्छ । मेरी आमाको हातको मालपुवा र पोखरेल काकीको सेलरोटी सधैं एकसाथ बाँडेर नै खायौँ हामी तर आज हामीबीच यो लडाउने भिडाउने काम किन ? मधेसका जनताको भावनालाई उहिले नै बुझिदिएको भए, आज मधेसको नाममा राजनीति खेती गर्ने च्याउसरी न त यति पार्टी हुन्थे न त विखण्डवादी तत्त्वहरू नै सल्बलाउने थिए । तर, आफूलाई राष्ट्रवादी र आफ्नो पार्टीलाई राष्ट्रिय पार्टी भन्नेहरूले सधैं मधेसीमाथि शंका मात्र गरिरहे ।मधेस सबैलाई चाहिने तर मधेसीले अधिकारको कुरा गर्दा ऊ भारतीय हुने ? हो, हाम्रो भूगोल दक्षिणी सीमावर्ती क्षेत्रसित जोडिएको छ, अनुहारव्यवहार मिल्छ तर यसको अर्थ हामी हाम्रो देशलाई नै भारतसित मिलाउन खोजेका छौँ भन्ने आशंका हामीमाथि किन ? याद छ इजोरियालाई गत साउनको तिलाठी बाँध प्रकरणमा लाठी खाएर भए पनि प्रतिकारमा उत्रेका हाम्रै नेपाली बाबा पुर्खा होइन ? अझै सीमा सुरक्षाका लागि हामी ज्यान फाल्न तयार छौँ । तर हाम्रो राष्ट्रियतामाथि आशंका किन ? बेपत्ता प्रश्नहरूको भुइँचालो उठेको छ, आज इजोरियाको मन मस्तिष्कभित्र ।२०६३ को माघे मधेस आन्दोलनमा आठ वर्षकी फुच्ची बालिका थिएन उनी । बाबा माघको कठ्यांग्रिने जाडोको परवाहसमेत नगरी नांगै खुट्टा मैदानमा दौडिनुहुन्थ्यो र इजोरिया बाबालाई पछ्याउँदै । आज पनि बाबा नांगै खुट्टा हिँड्नुपर्या छ एक जोर जुत्ता र लुगाका लागि हामीजस्ता गरिबलाई दसैँतिहार नै कुर्नुपर्ने । भाइ बोर्डिङ स्कुलमा पढ्ने मन गरे पनि सरकारीमै पढाउनुपर्ने आर्थिक विवशता । तर मधेसका नाममा राजनीति गर्नेहरू काठमाडांैमा घरबंगला, गाडी नहुने सायद विरलै नेता छन् । आफू काठमाडौं बसेर चियाकफी तताउने र हामीलाई मधेस तताउन लगाउने ? विगत दस वर्षको अन्तरालमा पटकपटक सत्ताका स्वाद चाखेका मधेसी नेताहरूले के विकास गरे मधेसमा ? बर्सेनि करोडौंको बजेट आउँछ, किन मधेसमा बाटोघाटो उस्तै ? विगत १० वर्षको अन्तरालमा लाखौँ युवा बिदेसिने गरेका छन् । जिउँदोको सहाराको त के कुरा मर्दाको मलामी जाने पनि युवाहरूलाई औँलाले गनेर बोलाउनुपर्ने अवस्था छ यहाँ, जे जति बाँकी छन् ती पनि साँझबिहान चोकमा जम्मा भएर राजनीतिक गफ चुट्नुबाहेक केही काम छैन तिनको । मुलुकको सबभन्दा बढी रेमिटयान्सको हिस्सा बनेका मधेसी युवाहरूका लागि खै त रोजगारी र व्यवसायका व्यवस्थापन र चिन्तन ? समतल भूमि र प्रशस्त विकासको सम्भावना बोकेको मधेसको विकासका लागि किन मधेसका नेताहरू आन्दोलन गर्दैनन् ? विरक्त लाग्छ इजोरियालई यस्तो राजनीतिक गतिविधि देखेर ।साँझको करिब साढे पाँच बजेतिर होला परबाट धाँय धाँयको लगातार चारपाँचपटक आवाज सुनिन् इजोरियाले, धूवाँको एक मुस्लो गोधूलि साँझलाई अझै धमिल्याएको थियो त्यो बेलुकीपखलाई । चारैतिर भीड तितरबितर हुँदै भागाभाग हुन थाल्यो बचाउबचाउको गुहार सर्वत्र सुनिन थाल्यो । इजोरियाको मुटुको धड्कन केही अनिष्टको आशंकाले अचानक तीव्र हुन लाग्यो । मनमनै गुहार्न लागिन् देवीदेवतालाई इजोरियाले । हे भगवान् ! रक्षा गर्नु सबैलाई । कत्तै केही भएको त हैन, नत्र यो भागाभाग किन ? कहीँ कत्तै कुनै अनिष्ट हुँदा मान्छे सर्वप्रथम आफ्नो आफन्तलाई नै सम्झन्छ यो मानवीय प्रवृति र स्वभाव हो । आधी घण्टाअघि मात्र इजोरियासित छुटेका चन्द्रको चिन्ताले उनलाई बग्रेल्ती सताउन थाल्यो । बरु, आज पसल नगए नि हुन्थ्यो ! पसल पुग्यो कि बाटैमा होला ऊ ? कति सम्झाएँ आज पसल नजाऊ भनेर तर लक्का जवान घर बसेर मात्र के गरून् ? सबलाई थाहा थियो आज झडपको सम्भावना छ, अनि किन त्यो ठूलो पार्टीले कार्यक्रम गर्ने हठ गरेको होला ? त्यो पनि हाम्रै गाउँमा !माय गे माय जुलुम भगेलौ चनरवा नै रहलौ अहि संसारमे । छाती पिट्दै रमधनियाँ काकी आँगन पसिन् । अन्तिम वाक्य पूरा नसुन्दै इजोरियाको आँखा वरिपरि अन्धकार छायो । एक छिनमै गाउँ स्तब्ध भयो । यस्तो डर, त्रास र सन्नाटा कहिले छाएको थिएन त्यो गाउँमा । भोलिपल्टको मन्त्रिपरिषद्को निर्णयले चन्द्रसहित अनाहकमा प्रहरीको गोलीका सिकार भएका निर्दोषहरूको मृत्युको मूल्य दसदस लाख तोकेको खबर रेडियोले फुक्यो, अखबारका पानाहरूमा छापिए । इजोरिया र उनको परिवारलाई सहानुभूति दिन मानव अधिकारकर्मी, नागिरक समाज सरकारी गैरसरकारी संघसंस्थाका पदाधिकारी, अधिकारकर्मीहरूको ओइरो लाग्न थालेको छ आजभोलि । सबले मोटामोटा प्रतिवेदन बनाउनेछन् तर किन ? सबलाई थाहा छ ।यतिखेर एकअर्कालाई हेर्नै नसक्ने गरी कटाक्ष र तीक्ष्ण व्यंग्य प्रहार गरिरहहेका राजनीतिक दलहरू भोलि सत्ताको अंकगणितीय खेलमा एक ठाउँ आउन बेर छैन, किनकि राजनीतिमा न त कोही कसैको चिरकालीन शत्रु हुन्छ न त मित्र नै । यो राजनीतिको खेल नै यस्तै हो । तर बिचरी इजोरियाको मनभित्र खेलिरहेका हजारौँ भावनाका खेलहरूलाई कसले बुझ्ने होला ? इजोरिया फेरि चम्किन त चन्द्र नै चाहिन्छ । हैन र ?"
वाग्मती र फोहोरी राजनेता,"राजनेता फोहोरी भएत्यसैले राजनीति फोहोर भयोफोहोर राजनीतिलेसारा देश फोहोर पार्योयहाँको माटो फोहोर भएको छयहाँको बाटो फोहोर भएको छदेशको स्वाभिमान फोहोर भएको छजनताको अभिमान फोहोर भएको छकहाँनेर टेकूँ पाउ ?जताततै फोहोरै फोहोर छवस्तुको फोहोरभन्दाराजनीतिको फोहोर बढी छबेथिति र अस्थिरताको पीपले भरिएको नेताको शरीरडुङडुङी गन्हाइरहेछतर नाकमा बाक्लो मास्क अडयाएर भन्छ नेताकेही गन्हाएको छैनआजबस्ती गन्हाइरहेछसहर गन्हाइरहेछनेताको प्रदूषणका कारणहिमाल, पहाड, तराईसारा देशै गन्हाउन थालेको छकस्तो उदेकलाग्दो कुरा !तर, राज्यसत्ताको नाकमाप्रतिपक्ष मात्र गन्हाउाछप्रतिपक्षको नाकमाराज्यसत्ता मात्र गन्हाउाछयहाँ फोहोर राजनीतिका हुलमा ठेक्केदारी हुन्छयहाँ फोहोरी राजनीतिको खेलमादलालहरूकोदूतमा नियुक्ति हुन्छदेशदलले चलाएको छ कि दलालले ?राज्यसरकारले चलाएको छ कि चाटुकारले ?यी भ्रमैभ्रमका बीचमाभ्रम स्वयं फोहोर भएको छहे वाग्मती !जसरी गधालाई धोएरगाई बनाउन सकिँदैनत्यसरी नैयी राजनीतिज्ञलाई धोएरमानिस बनाउन असम्भव छत्यसैले यतिखेर मलाईचिन्ता लागिरहेछपानीले पखाल्न नसक्नेयो फोहोर पखाल्न तिमीसँगके उपाय होला र ! तिनीहरू धोएर सफा हुन सक्तैनन्तिनीहरू सफा हुनै नसक्ने गरीदुर्गन्धित भएका छन् ।तिनीहरूको मानसिकतालाई सफा गर्दापानी आफैँ फोहोर हुन्छकुन नदीमा चोबलेर सङ्ल्याऊँ तिनलाई ?कुन ब्रान्डको साबुनले घोटेरतिनको विचारलाई स्वच्छ बनाऊँ ?जताततै फोहोरै फोहोर छफोहोरले धोएर, फोहोर सफा भएको छकतै दुनियाँमा ?"
बडहर फल्ने गाउा,"बडहर बेहिसाब फले पनिचिहानडााडाको नाउाले चिनिन्छयो पहाडी गाउा उहिल्यैदेखिजहााबाट ठिहिर्याउने हिउादमापोकापत्यौरा र कुम्लो बोकेरआफ्ना भूमिदेवतालाईअन्तिम चोटि दण्डवत् चढाउँदैबसैंयारीको तााती मधेस झर्छचिल्लो जीउडाल भएका वस्तुभाउडालेघाास खाादै उग्राइरहेका भेटिन्छन् बाटोमा ।हुचिलको रुवाइबाट झम्केसााझ तर्सिनेउदास, एक्लो र परित्यक्त यो गाउामान्वारान हुन नपाउँदैदेउतीमाताको गाउा पुगेकाथुप्रै नाउाविहीन शिशुहरूको चिहान छलम्बोदर मुखियाले अवैध भुाडी बोकाएपछिकाब्राको रुखमा रातबिरात फलेकाथुप्रै गरिवका छोरीबुहारी र स्वास्नीको चिहान छकुपोषण, भुइाचालो र झाडाबान्ताले मारेकासयौा दीनहीन नरनारीको चिहान छ ।रुढीबुढीको भनाइमाकालगतिले मर्न नपाएका तीहरूअगति परेर प्रेतात्मा भएका छन्रातको निचाल प्रहरमाबचेखुचेका गाउालेलाई उनीहरूचौतारीमा चुरा बजाएर तर्साउाछन्गाईगोठ र धाराकुवामासेतो अज्ञेय आकृति उभिएर तर्साउाछन्गोरेटो, ठााटी र ठेकीबिसौना भरिएका छन्भूतप्रेत र किच्कन्नीको जनसंख्याले ।वर्षायामको लेकाली घाासेचउरमारक्तआकांक्षी जुकाहरू सल्बलाएजस्तोजोर कााधमातामाको झर्झराउादो दियो बालेरटाउकाबिनाका भूतहरूप्रेतलिपिमा लेखिएको ब्यानरसहितमौन जुलुसमाकहिले दृश्य र कहिले अदृश्य भएर हिँड्छन् ।खारेज गरिदिए हुन्छ जनगणना अभियानमान्छेको संख्या अल्पमतमा परिसक्योभूतगणना महाअभियानको निम्तिभूतकै मखुण्डो लगाएरसरकारी कारिन्दाको डोर जावोस्नत्र भनेभूतप्रेतका भुराभुरीमान्छेका हाउभाउनाकमुख र आाखा देखेरसातो जाने गरी तर्सिनेछन् ।कहिलेकाहीं भााडावर्तन साट्नबााडाहरू त्यहाा पुग्न सक्छन्कहिलेकााही बैला गाई र बाख्रा किन्नखरितेहरू त्यहाा पुग्न सक्छन्कहिलेकाहीं रसिला बडहर किन्नसहरबजारका ठेकेदार त्यहाा पुग्न सक्छन्गौंडागौंडामा भूतप्रेतका गुरिल्लालेनवआगन्तुक यात्रुसागप्रवेशाज्ञार प्रेतनागरिकताको गुरूप्रति माग्न सक्छन् ।सचेत रहनू !मान्छेको बीउ सिद्धिएलाबडहर फल्ने यो गुलाबी गाउाबाट ।"
छिचोलेर लेकहरू,"त्यहाँबाट डेढ घण्टापछि सुक्टीलामु पुग्यौँ । त्यहाँ पनि माथि रिङ्मोकाहरू पाँच घर थिए तर दिन गइसकेकोले त्यहाँ हामी बसेनौँ । केही माथि पुगेपछि एउटा फलामेपुल तरी पुन: फोक्सुण्डोखोलाको दायाँ लाग्यौँ र उकालो चढ्यौँ । त्यसपछि स्याङ्टा पुगियो । रात झमक्क पर्यो । नुर्भुजीले पोखरबहादुर शाहीको होटलमा बासको तय गरे । होटल मालिक पोखरबहादुर शाही तल रुकुमका ठकुरी थिए । नेपाली सेनाको जागिरे भई फोक्सुण्डोतिर बस्दा माथि पुङ्मागाउँकी सेवाङ काँडो लामासँग उनले विवाह गरेछन् । अहिले उनीहरू स्याङ्टामा घर बनाएर बसेका छन् । सेवाङकाँडोले वाइन र सिकुटीको भुटन् दिइन् । उनले नीलो फूलबुट्टे लुङ्गी, हरियोचुरा र रातोपोते लाएकी थिइन् । सिउँदोमा सिन्दुर र नाकमा सुनकोफुली पनि लाएकी थिइन् । जुन संस्कृति उनको मौलिक थिएन तर बुहारी भएर ठकुरी परिवारमा गएपछि त्यहाँका ठकुरीले सिन्दुरपोते नगरेकी, नाक नछेडेकी बुहारीले दिएको पानी नखाने भएकाले उनले सिन्दुरपोते र फुली लाउन थालेकी बताइन् । सेवाङ काँडोको १३ वर्षे एउटा छोरा पनि थियो । छोरासँग उनी खाम (भोटिया) कुरा बोल्थिन् तर श्रीमान् पोखरबहादुरसँग चाहिँ खस नेपाली भाषै बोल्थिन् । श्रीमान्लाई खाम कुरा नआएको र सिक्न पनि नचाहेको उनले बताइन् । त्यस साँझ हामीले स्थानीय थुक्पा लोकल भालेको तातो सुपले छाक टार्यौँ ।बिहानै बाटो लागियो । एउटा खोला तरेपछि उब्जाउयुक्त सानो जग्गामा पुग्यौँ । त्यहाँमाथि फोक्सुण्डोरिक्खेदेखि हिउँदे जाडो छल्न भरेर बसेका पाँच घर गुरुङभोटियाहरू भेटिए । दुईजना वृद्धहरू डोको बुन्दै थिए । एउटी महिला चांैरीलाई दाना खुवाउँदै थिइन् । मैले चौंरीको फोटो खिच्न खोज्दा ती महिलाले आपत्ति जनाइन् । त्यस क्षेत्रमा चौंरीको फोटो खिच्दा चाँडै मर्छन् भन्ने विश्वास (?) रहेछ । हामीलाई देख्नेबित्तिकै ती वृद्धले डोको बुन्न बिसाएर चुरोट माग्न थाले तर हामीसँग चुरोट थिएन । उनीहरूले आफ्नो पुर्खा अघि उत्ता गोर्खाको नुपबाट आएका नुप्री बताए । हिमालीबासीहरू पश्चिमतिरका बासिन्दालाई नुप्री भन्दा रहेछन् । स्थानीयले उनीहरूलाई खाम्बा पनि भन्छन् रे । फोक्सुण्डोक्षेत्रमा बाहिरबाट आएर बसेका सबैलाई खाम्बा भनिँदो रहेछ । तर पछि राज्यले पहिचान खोज्दा उनीहरूले आफू गोर्खाबाट आएको नुप्री हो भन्दा राज्यले चिनेन रे । लामा (खाम्बा) भन्दा पनि शंका मात्र गर्न थाल्यो रे । त्यसपछि उनीहरू गुरुङ भए रे । आजभोलि उनीहरूले आफूलाई गुरुङभोटिया भन्दा रहेछन् । उनीहरूको भाषाशैली र भेषभूषा गुरुङहरूको भन्दा नितान्त भिन्न थियो । जसले उनीहरूको पहिचान अन्योलमै रहेको छर्लङ्ग हुन्थ्यो । के उनीहरू नेपाली हुन् गुरुङ नै हुनुपथ्र्यो त ? अथवा गुरुङ हुँदा मात्र राज्यले चिन्ने ? नुप्री हँुदाचाहिँ राज्यले नचिन्ने ? यसबारे बहस हुन आवश्यक देखिन्छ । उनीहरू उठेर जंगलतिर हिँडे । हामी पनि बाटो लाग्यौँ । ध्वजा गाडिएको भिरालो बाटोमा पुग्यौँ । केही महिनाअघि क्याराभान फिल्मको नायक थिन्लेलुन्ढुपको त्यही भीरबाट खसेर मृत्यु भएको रहेछ । पुन: त्यस्तो मानवीय घटना नहोस् भनी माथि भिजेरगाउँका लामा सेराप तेन्जिङले त्यहाँ ध्जवा गाडेका रहेछन् । नायक थिल्लेलाई सम्झेर केही समय स्तब्ध भयौँ । त्यसपछि ध्वजाको बायाँ भई तेर्सो लाग्यौँ र छेप्कागाउँ पुग्यौँ । त्यहाँ आठवटाभन्दा बढी घरहरू थिए । याकहोटलमा झोला बिसायौँ । त्यो होटल तल सैनिक चेकपोस्टदेखि हामीसँगै आएकी ङिमा लामाको थियो । ङिमाले आफ्नो १४ वर्षकी छोरी टासी आङ्मोलाई केही महिनाअघि उत्ता जुम्लाका खसियाले भगाएर लगेको सुनाइन् । फोक्सुण्डोक्षेत्रमा खस नेपाली भाषा बोल्ने आर्यमूलका खसक्षेत्रीहरूलाई खसिया भनिँदो रहेछ । छेप्कागाउँबाट जंगलभित्रको साँघुरो बाटो पछयाउँदै तेर्सो लाग्यौँ । त्यसपछि किप्तारङ पुग्यौँ । पुन: एउटा पुल तरेर फोक्सुण्डोखोलाको बायाँतिर लाग्यौँ र उकालो गयौँ । त्यसपछि र्याची पुगियो । त्यहाँ नौवटा घर, एउटा प्रावि स्कुल र केही होटल थिए । मानिसचाहिँ जाडो छल्न तल खोलरूपी झ्रेकाले बस्ती सुनसान थियो ।हामी उकालैउकालो लाग्यौँ । एउटा साँघुरोपुल तरेर फेरि फोक्सण्डोखोलाको दायाँतिर आयौँ र उकालो गयौँ । त्यसपछि सुम्धो पुगियो । त्यहाँ पश्चिम कागमारालेकबाट आएको कागमाराखोला र उत्तर फोक्सुण्डो तालबाट आएको फोक्सुण्डोखोला मिसिएको थियो । त्यसैले सुम्धो भनिएको रहेछ । भोटियाहरू दुईखोला मिसिएको दोभानलाई सुम्धोसुम्मा भन्दा रहेछन् । त्यहाँ ब्रिटिस (कादुरी) ले एउटा फलामेपुल पनि थापेको थियो । नुर्भुजीहरू त्यही पुल तरेर उत्ता पुङ्मागाउँतिर लागे । मचाहिँ सिधै उकालो लागेँ । त्यसपछि स्याइँजल पुगेँ । त्यहाँ एउटा छोर्तेन, मावि स्कुल र केही होटल थिए । जाडोले होला, स्कुल र होटलहरू सबै बन्द । थोरै माथि एउटा झोलुंगेपुल भेटियो । त्यहाँबाट म फोक्सुण्डोखोलाको बायाँतिर लागेँ । एउटा आम्चीअस्पतालतिर पुगेँ । आम्चीहरूचाहिँ थिएनन् । त्यहाँदेखि पोलाम पुगेँ । माथि रिङ्मोका नौ घर धोल्पोहरू त्यहाँ बसेका थिए । म तेन्जिङ नाम्ग्यालको घरतिर गएँ । तेन्जिङ ओदाननजिकै बसिरहेको थिए । उनले छयुवा (बक्खु) र नेपाली टोपी लगाएका थिए । केही महिनाअघि छयुवा र नेपालीटोपी लाएर तल काईगाउँ झर्दा त्यहाँका खसियाले टोप्या भनेकोमा साह्रै चित्त दुखेको उनले सुनाए । तेन्जिङकी वृद्घाआमा (पाल्मु) देब्रेतिरबाट मानेचक्र (मात्री) घुमाउँदै घरको कुनामा बसिरहेकी थिइन् । उनी बोन्पोमन्त्र (ऊँ मा त्री मु ये सा ले दु) पनि जप्दै थिइन् । बोन्पोधर्मावलम्बीले देब्रेतिरबाट मानेचक्र घुमाउँदा रहेछन् । श्रीमती (पेम्बाफुटी) चाहिँ तितेफापरको रोटी पोल्दै थिइन् । त्यस साँझ हामीले त्यही रोटी खाएर छाक टार्यौँ । बिहान तेन्जिङका छोरा छिरिङसँग उकालो लागियो । माथि लाप्च्याडाँडा पुगेपछि एकछिन आराम लियौँ । पारी रिक्खेगाउँ देखिन थाल्यो । त्यहाँका मान्छेचाहिँ जाडो छल्न तल झरेकाले सुनसान नै देखिन्थ्यो । पूर्वतिर सुलीगार्ड झरना झरिरहेको थियो । त्यो झरना माथि फोक्सुण्डो तालको निकासा थियो । त्यही झरना तल पुगेपछि फाक्सुण्डोखोला बन्दो रहेछ । तल भेटिएको सुलीगार्ड ठाउँ पनि त्यही झरनाको नामबाट राखिएको रहेछ । झरनाको पूर्वतिर अजङ्गको एउटा ओढार (गुफा) पनि देखियो । स्थानीयहरू त्यसलाई फुक्को भन्दा रहेछन् । त्यो फुक्को (ओढारगुफा) र तलको सुम्धो (कागमाराखोला र फोक्सुण्डोखोलाको दोभान) लाई समायोजन गरेर त्यस क्षेत्रको नाम फुक्सुम्धो राखिएको रहेछ । त्यही फुक्सुम्धो लाई पछि फोक्सुण्डो भन्न थालिएछ । लाप्च्याबाट हामी पूर्वतिर लाग्यौँ । बाटोभरि भोजपत्रका रूख । त्यसपछि भेलुङ पुग्यौँ । त्यहाँ हालसालै आगो फुकेका पाँचवटा ढुंगेचुला थिए । माथि साल्दाङका धोल्पोहरू व्यापार गर्न जुम्लातिर जाँदा एक दिन त्यहीँ बास बस्दा रहेछन् । केही समयपछि एउटा छोर्तेन भेटियो । अब हामी रिङ्मोगाउँ पुग्यौँ । त्यहाँ ४७ वटा घर थिए । त्यहाँका बासिन्दा जाडो छल्न तल पोलाम, सुक्टीलामु र ज्यालसतिर झरेकाले बस्ती नै सुनसान थियो । गाउँको शिरमा एउटा हयुल्सा (भुमेदेवता) को थान पनि बनाइएको थियो । थोरै अगाडि बढेपछि हामी फोक्सुण्डोतालमा पुग्यौँ । ताल अत्यन्तै सुन्दर थियो तर जाडो समय भएर होला, पर्यटकहरू भेटिएनन् । तालनजिकै दुइटा बाटो छुट्टिएका थिए । एउटा बायाँतिर गएको थियो । त्यो बाटो उत्ता साल्दाङ, भिजेर गाउँतिर जान्छ रे । अर्कोचाहिँ दायाँतिर गएको थियो । हामी त्यही बाटो हुँदै फोक्सुण्डोतालको किनारैकिनार परसम्म पुग्यौँ । तालनजिकै एउटा बोन्पोगुम्बा थियो । स्थानीयले त्यसलाई थासोङ छयोलिङ गुम्बा भन्दा रहेछन् । गुम्बा प्रवेशद्वारमा बाह्रवटा छोर्तेनहरू लहरै छन् । ती छोर्तेनहरूको बायाँबाट हामीभित्र प्रवेश गर्यौँ । छिरिङ धर्मशालातिर लागे । मचाहिँ गुम्बाभित्र छिरेँ । त्यहाँ भगवान् तोम्बासेरापको एउटा ठूलो प्रतिमा राखिएको रहेछ । बोन्पो धर्मावलम्बीहरू भगवान् तोम्बासेरापलाई बुद्घको रूप मान्दा रहेछन् । प्रतिमा अगाडि बोन्पोलामा (साम्डुक) पूजा गर्दै बसिरहेका थिए । उसले बाँया हातले घण्टी उचाली आकासतिर फर्काएर बजाउँदै पनि थिए । बोन्पोहरूले घण्टी आकाशतिर फर्काएर बजाउँदा रहेछन् । एकछिन पछि लामा गुम्बा बाहिर निस्किए र बोन्पोमन्त्र (ऊँ मा त्री मु ये सा ले दु) जप्दै गुम्बालाई बायाँबाट परिक्रमा गर्न थाले । मैले पनि लामासँगै एकपल्ट गुम्बा परिक्रमा गरेँ । छिरिङ आइपुगे । त्यसपछि हामी पुन: तल पोलामतिरै फक्र्याैँ ।"
इमोसनल अत्याचार,"पराधका लागि इन्टरनेटको प्रयोग पछिल्लो वर्षमा नौलो कुरा रहेन । अपराधका लागि इन्टरनेटको जति दुरुपयोग भएको छ, यसको अनुसन्धानका लागि यो उत्तिकै उपयोगीसिद्ध भएको छ । प्रविधिले मानिसको सञ्चारसम्पर्कलाई जति सहज बनाएको छ, अपराध अनुसन्धान निकायलाई भने त्यति धेरै तनाब बढ्दो छ ।सन् २०१५ मा अमेरिकाको सान बेर्नार्डिनोमा भएको एक आक्रमणमा १४ मानिस मारिए भने २२ जना गम्भीर घाइते भए । लगत्तै, प्रहरीले ती आक्रमणकारीलाई गोली हानी हत्या गर्यो र उसको साथबाट एक थान आईफोन सी बरामद गर्यो । ती आक्रमणकारीबारे व्यक्तिगत विवरण थाहा पाएर पनि अमेरिकी अनुसन्धान निकाय एफबीआईले उनले आक्रमण किन गरे र कसैको योजनामा पो गरेका हुन् कि भन्ने मेसो पाउन सकेन । यसका लागि उसको साथमा भेटिएको आईफोनबाट धेरै जानकारी पाउन सकिने अनुसन्धानमा अधिकारीको निष्कर्ष थियो । तर, यो जानकारी लिनु उनीहरूले भनेजस्तो सजिलो थिएन । फोन पासवर्ड लक थियो र यसलाई खोल्ने कुनै उपाय उनीहरूसँग थिएन । यसका लागि उनीहरूले आईफोन निर्माता एप्पलसँग गुहार मागे । यो फोन खोल्न यसको सफ्टवेयरमा केही हेरफेर गर्दिन एफबीआईले अनुरोध गरेको थियो । तर एप्पलले सहयोग गर्नुको साटो एफबीआईको यस्तो अनुरोध सार्वजनिक गरिदियो र आफूले प्रयोगकर्ताको फोन खोल्न कसैलाई सहयोग नगर्ने अडान लिइदियो ।अमेरिका र सारा विश्वलाई दुई ध्रुवमा विभाजित गरेको यो घटना एप्पल र एफबीआईको लडाइँको रूपमा चिनिन्छ । यो घटनाले प्रयोगकर्ताको डाटा सुरक्षाको हिसाबमा राम्रो नजिर बसाएको छ भने अपराध अनुसन्धानमा सहयोग नगरेको भनेर अमेरिकासहित धेरै देशका अनुसन्धान निकायको भने ध्यान केन्द्रित गरेका छन् । यो घटनामा अमेरिकी टेक्नोलजी कम्पनी एकातिर र अमेरिकी अनुसन्धान निकाय अर्कोतिर बसेर धेरै समय आआफ्नो तर्क पेस गरिरहे । एक पटक प्रयोगकर्ताको मोबाइल खोल्न सहयोग गरे यसले नराम्रो नजिर बस्ने र प्रयोगकर्ताको गोपनीयताको रक्षा नहुने तर्क गर्ने एप्पलको भनाइसँग धेरैले सहमति जनाए पनि यसमा आतंककारीको मोबाइल खोल्न असहयोग गरेको भनेर कम्पनीको आलोचना गर्नेको कमी भएन । सन् २०१६ मा यो घटनाले चर्को रूप लिइरहँदा अमेरिकी राष्ट्रपति डोनाल्ड ट्रम्प हिलारी क्लिन्टनको विपक्षमा चुनावी अभियान चलाइरहेका थिए । उनले सार्वजनिक रूपमै एप्पलको यो अडानको विरोध गर्दै आईफोन नचलाउन आफ्ना समर्थकलाई आग्रह गरे ।यो उथलपुथलभन्दा अघिदेखि नै अमेरिकी नेसनल सेक्युरिटी एजेन्सीका कर्मचारी एडवार्ड स्नोडेनले गरेको खुलासाले पनि चर्चा पाइरहेकै थियो । उनले अमेरिकी अनुसन्धान निकायले मानिसको इमेल, म्यासेज र फोन कुराकानी नेटवर्क हयाक गरेर सुन्ने र संकलन गर्ने गरेको खुलासा गरेका थिए । उनको खुलासामा बेलायतले पनि यसो गर्दै आएको उल्लेख थियो । यही तथ्यका कारण धेरै म्यासेजिङ एप कम्पनीले आफ्नो सेवालाई इन्स्कि्रप्टेड बनाइसकेका थिए । एप्पलले आफ्नो आईम्यासेजमा सन् २०१४ देखि नै यस्तो सेवा सुरु गरेको थियो जुन सरकारी निकायले चाहेर पनि बीचमा पढ्न सक्दैनथे । इन्स्कि्रप्टेड फिचरको विशेषता भनेको यसमा प्रयोगकर्ताले एक डिभाइसबाट पठाएको कुनै सन्देश अर्को डिभाइसमा नपुगुन्जेल बीचमा कसैले थाहा पाउन वा पढ्न नसक्नु हो । यसमा तोकिएको प्रयोगकर्ताको डिभाइसमा पुगेर मात्रै त्यो सन्देश डिकोड हुन्छ अर्थात् म्यासेजिङ एपकम्पनीले समेत चाहेर पनि बीचमा प्रयोगकर्ताको सन्देश पढ्न सक्दैनन् र त्यो अरूबाट पढिने सम्भावना पनि न्यून हुन्छ ।एप्पल र एफबीआईको लडाइँलगत्तै ह्वाट्सएपसँगै भाइबर र फेसबुकसहितका चल्तीका मेसेन्जर एपहरूले पनि आफ्नो प्लेटफर्ममार्फत हुने सन्देशलाई इन्स्कि्रप्टेड बनाउन थाले । यसो गर्दा यी कम्पनीहरूले सरकारी निकायबाट आउने दबाब कम हुने ठानेका थिए किनकि उनीहरूले चाहेर पनि सरकारी निकायलाई आफ्ना प्रयोगकर्ताले के विषयमा कुराकानी गरिरहेका छन् भन्ने जानकारी दिन सक्ने छैनन् ।सान बेर्नार्डिनोमा भएको घटनाको १० महिनाअघि नै फ्रान्सको राजधानी पेरिसस्थित चार्ली हाब्डो पत्रिका कार्यालयमा अन्धाधुन्धा गोली चल्यो जसमा एक दर्जनले ज्यान गुमाए । यो घटनालगत्तै बेलायतमा समेत आतंकवादीहरूको लागि यस्ता म्यासेजिङ एपहरू सुरक्षित कुराकानीको थलो बनेकोमा चिन्ता व्यक्त गर्न थालिएको थियो । गतबुधबार लन्डनमा एक व्यक्तिले वेस्टमिनिस्टरमा ५ जनाको ज्यान जाने गरी आक्रमण गरी मारिएपछि बेलायतमा यो विषयले झन् चर्को रूप पाएको छ । बेलायती गृहमन्त्री एम्बर रुडले म्यासेजिङ एपहरू आतंकवादीहरूका लागि सुरक्षित स्थान बनेको आरोप लगाइन् । उनको टिप्पणी विशेष गरी ह्वाट्सएपप्रति लक्षित थियो किनकि अनुसन्धानका क्रममा वेस्टमिनिस्टरकारीले आक्रमणको तीन मिनेटअघिसम्म ह्वाट्सएप प्रयोग गरेको खुल्न आएको थियो । तर, ह्वाट्सएपमा उनले कसैलाई के म्यासेज गरेका थिए वा थिएनन् भन्ने जानकारी अनुसन्धान अधिकारीहरूलाई छैन । उनीहरूले यसका लागि ती कम्पनीहरूले जानकारी उपलब्ध गराउनुपर्ने तर्क गरिरहेका छन् । ह्वाट्सएपजस्ता म्यासेजिङ एपमा आदानप्रदान भएका सन्देश सरकारले चाहेको बेलामा पढ्न नपाउनु पूर्णरूपमा अस्वीकार्य हुने गृहमन्त्री रुडको तर्क छ । यसअघि २०१५ मै बेलायतका तत्कालीन प्रधानमन्त्री डेभिड क्यामरुनले पनि इन्स्कि्रप्टेड फिचरप्रति आपत्ति जनाएका थिए र सरकारले चाहेको बेलामा म्यासेज पढ्न पाउनुपर्ने तर्क गरेका थिए ।सन् २०१५ को मार्चमै युरोपियन युनियनको संयुक्त प्रहरी संगठन युरोपोलका प्रमुखले म्यासेजिङ एपमा हुने यस्ता इन्स्कि्रप्सन फिचर आतंकवादविरुद्धको कारबाहीका लागि सबैभन्दा ठूलो चुनौती बनेको बताएका थिए ।सरकारी निकायका यस्ता गुनासोहरू सुन्दा के अनुमान गर्न सकिन्छ भने, उनीहरू यसअघिप्रयोगकर्ताका यस्ता सन्देशहरू आवश्यक परेको बेला हेर्न सक्थे र अहिले इन्स्कि्रप्डेट हुन थालेपछि समस्यामा छन् । अहिले हरेक आतंकवादी आक्रमण भएलगत्तै यही विषयको बहसले प्रश्रय पाउन थालेको छ ।सरकारी निकायलाई यस्ता अनुसन्धानमा असहयोग गर्नु टेक्नोलजी कम्पनीको बाध्यता पनि छ । किनकि प्रयोगकर्ताले मागेका बेला सरकारी निकायलाई दिने गरेको थाहा पाए उनीहरूले त्यसको विकल्पमा अन्य म्यासेजिङ एप प्रयोग गर्ने सम्भावना रहन्छ । यो उनीहरूको व्यापारिक रणनीति पनि हुन सक्छ । तर, आतंकवादी आक्रमणमा संलग्नहरूको यस्ता डिटेल अनुसन्धानको लागि उपलब्ध गराउनु हुन्छ कि भन्ने सधैं विवादमा रहँदै आएको छ । व्यक्तिगत गोपनीयताका अभियन्ताहरू सरकारी निकायलाई सहयोग गर्न एक पटक ब्याक डोर (कुनै उपायद्वारा कुराकानीको डिटेल प्राप्त गर्न सकिने सुविधा) उपलब्ध गराइए यसले अन्य हयाकरको लागि पनि बाटो खोलिदिने र कुनै पनि बेला व्यक्तिको कुराकानी लिक हुन सक्ने कुराप्रति चिन्ता व्यक्त गर्छन् । साथै, त्यही विकल्पमा रहेर सरकारी निकायले अन्य प्रयोगकर्ताको पनि कुराकानी संकलन गर्न सक्ने खतरा औंल्याउँछन् ।नेपालमा पनि प्रहरीले यस्तै खालको समस्या झेलिरहेको खबर आइरहेका छन् । सर्वोच्च अदालतले केहीअघि कुनै पनि व्यक्तिको कल डिटेल हेर्नुअघि अदालतको आदेश अनिवार्य रहेको निर्णय सुनाएपछि नेपाल प्रहरीले हत्याजस्ता गम्भीर प्रकृतिका मुद्दाको अनुसन्धानसमेत प्रभावित भएको गुनासो गरिरहेको छ । अदालतको आदेशले मोबाइल प्रयोगकर्ताको व्यक्तिगत गोपनीयताको केही हदसम्म रक्षा गरेको छ र प्रहरीलाई सोझै यसको पहुँचमा अंकुश लगाएको छ । यसअघि नेपाल प्रहरीका अधिकृतले अदालतको आदेशबिनै टेलिकम कम्पनीसँग कल डिटेल माग्ने गरेका थिए । हरेक पटक अदालतको आदेश लिन झन्झटिलो र ढिलो हुने नेपाल प्रहरीको तर्क छ ।व्यक्तिगत गोपनीयता र अपराध नियन्त्रणको सीमाबीचको यो विवाद अहिले विश्वले नै अनुभव गरेको नयाँ विषय हो जसले यसको पक्ष र विपक्षमा तर्क सिर्जना गरेको छ ।सरकारी निकायलाई यस्तो पहुँच दिन नहुने तर्क गर्नेहरू भन्छन् अपराध अनुसन्धानको निहुँमा सरकारी निकायले प्रयोगकर्ताको व्यक्तिगत कुराकानी संकलन गर्न चाहन्छन् । अनुसन्धान निकायले आतंकवादी आक्रमणपछि उछाल्ने यस्ता विषय हेर्दा उनीहरू यस्तै मौका छोपेर सधैंका लागि त्यो पहुँच हासिल गर्न खोजेको आभास मिल्छ । सायद यसैलाई भनिन्छ इमोसनल अत्याचार । यसका लागि सरकारी निकायको तर्क हुन्छ अपराधीको पनि गोपनीयता हुन्छ ? यसमा हाम्रो पहुँच नभएर झन् धेरै मानिसको जीवन जोखिममा छ । एजेन्सीको सहयोगमा"
बाबुआमा कसले पाल्ने ?,"छोरा बुहारी जागिरमा, छोरी ज्वाइँकोमा, नातिनातिना स्कुल कलेजमा, बाबुआमा घरमा । आम नेपालीको पारिवारिक स्थिति यस्तै छ अहिले । ५० वर्षअघि २७ वर्ष रहेको नेपालीको औसत आयु झन्डै तीन गुणा बढेर ७१ वर्ष पुगेको छ । स्वास्थ्य सुविधामा पहुँच, घट्दो भोकमरी, हट्दो अन्धविश्वासले आम नेपालीको जिउने समय क्रमश: बढ्दै छ । छरछिमेकका घरहरूमा चार पुस्तासम्मका मानिस सजिलै पाउन सकिन्छ । पछिल्ला दिनमा पाँचपुस्ते परिवार पनि देखिन थालेका छन् । तर सबैलाई एउटै पिरलो छ बाबुआमा पाल्ने कसले ? व्यस्त र आधुनिक जीवनशैलीले छोराहरूले बाबुआमालाई समय दिन सकेका छैनन् । हिजो मानिस कृषिमा आश्रित थिए । दिनभरि खेतीको काम गर्थे । साँझ घरमा आउँथे, बाबुआमासँग गफगाफ गर्थे । बिहानसँगै खाना खान्थे । बूढा बाबुआमा नातिनातिना स्याहारेर दिन बिताउँथे । उनीहरूले कुनै पटयार र दिक्दारीको महसुस गर्दैनथे । तर समय बदलियो । परिवारको संरचना बदलियो । रोजगारीको प्रकृति बदलियो । मान्छेका चाहना बदलिए । हिजो हजुरबाबुदेखि नाति, पनातिसम्म एउटै चुल्होमा खाना खान्थे । एउटै छाप्रोमा ओत लाग्थे । संयुक्त परिवारको शैली थियो । अहिले क्याम्पस पढ्नका लागि डेरा बस्दादेखि बाबुआमासँग छुट्टिएका छोराछोरी फेरि बाबुआमासँग आएर बिरलै मिसिन्छन् । पढ्न सहरतिर छिरेका छोराहरू गाउँ नफर्किने सर्तमा सहर वा अर्को गाउँकी बुहारी भित्र्याउँछन् । उसैगरी गाउँ नजाने सर्त राखेर छोरीहरूले सहरतिरै ज्वाइँ खोज्छन् । यदाकदा गाउँ फर्किने परिस्थिति आए पनि सासुससुरासँग नबस्ने सर्त गराएर गाउँ फर्किन्छन् ।१६ वर्ष पुगेर नेपाली नागरिकताको प्रमाणपत्र लिएपछि छोराहरू वैदेशिक रोजगारीका लागि खाडी मुलुक जान राहदानीको लाइनमा बस्छन् । राहदानीको फारम भरेपछि बाबुआमाको करकापमा बुहारी भित्र्याएर आफू वर्षौंका लागि विदेश भासिन्छन् । अहिले त कति छोरीबुहारी पनि रोजगारीका लागि विदेश पुगेका छन् । वैदेशिक रोजगारीको साइडइफेक्ट पनि समाजमा देखिन थालेको छ । त्यसले उनीहरूको जीवनमा नयाँ तनाव सिर्जना गरेको छ । आफ्नै तनाब व्यवस्थापनमा बाबुआमाको रेखदेख उसको प्राथमिकतामा पर्ने कुरै भएन । बाबुआमा कसले पाल्ने ? छोराहरूको विवाह भइसकेपछि नेपालीका घरघरमा उहिलेदेखि चलिआएका आहान हो यो । अनि समाजको चासोको विषय पनि । समयान्तरमा यो आहान भनौं वा प्रश्न अझ पेचिलो हुँदै गएको छ । उतिखेर धेरै भाइ छोरा हुने भएकाले बाबुआमा कोसँग बस्ने भनेर प्रशस्त विकल्प हुन्थे । फेरि प्राय:को बसाइ गाउँमै भएकाले बाबुआमालाई कुनै नयाँ समाज वा परिवेशमा समायोजन भइरहनु पर्दैन थियो । तल्लाघर माथ्ला घर, ओल्लो घर, पल्लो घर सबै पुरानै । छिमेकी र उही समुदाय । तर अहिले परिवेश बदलियो । एउटा वा दुइटा मात्र छोरा । अथवा एक वा दुईमात्र छोरी । समाज संस्कृतिअनुसार छोराले नै बाबुआमा पाल्नुपर्ने थिति । यसले समाजमा एकपछि अर्को समस्या र चुनौती थपिरहेको छ । अहिले औसतमा ७० वर्षभन्दा माथिको उमेर बाँच्छन् नेपाली । ६० वर्षदेखि अशक्त भएका वृद्धवृद्धाको दैनिकी क्रमश: टिठलाग्दो बन्दै छ । संयुक्त परिवार भए पनि हिजोजस्तो हजुरबाहजुरआमाले लोरी गाएर रुँदै गरेको नातिलाई खुसी पार्न सक्दैनन् । हजुरआमाहरूले कोक्रो हल्लाएर नातिनीलाई निदाउन सक्दैनन् । गर्भमै प्रविधिको सिको गरेर जन्मिएकाझैं गरी नातिनातिनालाई मोबाइल वा टयाबबाट गीत सुनाउनुपर्छ । फिल्म देखाउनुपर्छ । अनि मात्र खाना खान्छन् । अनि मात्र निदाउँछन् । लोरी गाएर हुर्किएको हुजरबाहजुरआमा पुस्ता र मोबाइलका गीत सुनेर हुर्किंदै गरेको नाति पुस्ताबीच ठूलो पुस्तान्तर छ । जसले गर्दा पनि हजुरबाहजुरआमाहरू नतिनातिनाका लागि अपरिहार्य बन्न छोडेका छन् । अलि अघिसम्म नातिनातिनालाई अक्षर चिनाउन, श्लोक भन्न र घरेलु हातेसीप जस्तै: डोरी, नाम्लो बाट्न, गुन्द्री बुन्न, हतेउरी बाट्न उनै हजुरबाहजुरआमाका सीप काम लाग्थे । तर अहिले स्मार्ट फोन टयाब, फेसबुक र युटयुब चलाउन हजुरबाहजुरआमाहरू निकम्मा भएका छन् । त्यस कारण पनि बाबुआमा कसले पाल्ने ? विज्ञहरू भन्छन् हजुरबाहजुरआमासँग बसेका नानीहरूको बौद्धिक क्षमता एकल परिवारमा बसेका नातिनातिनाभन्दा बढ्ता हुन्छ । नातिनातिनासँग बसेका हजुरबाहजुरआमाहरूलाई पनि बिर्सने रोग (अल्जाइमर) न्यून हुन्छ ।अनुसन्धानहरूले भन्छन् बुढेसकालमा आमाहरू छोराबुहारीभन्दा छोरीसँग बढी खुसी हुन्छन् । आमा छोरीको सम्बन्ध साथीसाथी जस्तो हुन्छ । उनीहरू बुहारीलाई भन्दा छोरीलाई आफ्ना मनका बहदेखि खुसीका पलहरू बाँड्न पनि सकस मान्दैनन् । हाम्रो चालचलनले आमालाई सजिलै छोरीका घरमा गएर बस्ने अनुमति छैन । यसका लागि ज्वाइँ पनि तयार छैनन् । न त ज्वाइँ नै ससुरालीमा आएर सासुससुरा पाल्न तयार हुन्छन् । जसरी आमाछोरीबीच साथीको सम्बन्ध हुन्छ, त्यसरी बाबुछोराबीच साथीको सम्बन्ध हुँदैन । ज्वाइँसँग त झन् हुने कुरै भएन । नेपाली संस्कृतिअनुसार घरमा पाहुना आउँदा प्राय: सबै खुसी हुन्छन् । तर हिजोआज घरघरका बूढाबूढी यसमा खुसी हुन सकेका छैनन् । हिँडडुल गर्न सक्ने उमेरका आफन्तहरू मात्र पाहुना बनेर आउँछन् । पाहुना आएका दिन परिवारका अन्य सदस्य उनीहरूसँग खुसी बाँड्छन् । बूढाबूढी एक्लिन्छन् । उनीहरूलाई बोलाइदिने वा उनीहरूसँग कुराकानी गर्ने मान्छेको अभाव हुन्छ । युवा आफन्तहरू बूढाबूढीबाट टाढिन चाहन्छन् यसको विपरीत बूढाबूढी सधैं कुरा गरिरहन, आफ्ना अनुभव भन्न र अरूका सुन्न बालबालिका जतिकै आँतुर रहन्छन् । जब उनीहरूले बोल्ने साथी पाउँदैनन् वा आफूलाई बेवास्ता भएको महसुस गर्छन् तब उनीहरूले निराशा र आफू विभेदमा परेको महसुस गर्छन् । बूढाबूढी समूहमा बस्न, अरूले बोलेको सुन्न र आफ्ना कुरा सुनाउन कति लालायीत हुन्छन् भन्ने कुराको एउटा रमाइलो उदाहरण छ । संसारको सबभन्दा बढी आयु भएको देश जापान । त्यहाँका मान्छे औसत ८७ वर्ष बाँच्छन् । नेपालभन्दा सयौं गुणा आधुनिक र व्यस्त यस देशमा बूढाबूढीलाई घरमा छोडेर वयस्कहरू दैनिक काममा जानु त्यहाँको बाध्यता हो । तर बूढाबूढीको समूहमा बस्ने यति जबरजस्त चाहना हँुदो रहेछ कि उनीहरू जहाँ मान्छेको समूह छ त्यही गएर बस्ने उपयुक्त थलोको रूपमा जेललाई लिँदा रहेछन् । यसका लागि डिर्पाटमेन्ट स्टोरमा गएर सामानहरू चोर्ने वा सार्वजनिक स्थलमा गएर कुनै उपद्रो गर्न बूढाबूढीहरू उद्धत हुन्छन् । यस्तो उपद्रो गरेबापत् प्रहरीले उनीहरूलाई समाएर जेलमा लान्छ । जेलमा थुप्रै मानिस स्थिर भएर बसेका हुन्छन् । विभिन्न अभियोगमा जेलमा बसेका बन्दीहरूलाई बूढाबूढीले आफ्ना कुरा सेयर गर्ने उपयुक्त पात्र ठान्छन् । समूहमा बस्न पाउनु र आफ्ना कुरा सेयर गर्न पाउँदा आफूले पाउने कानुनी सजाय उनीहरूले गौण ठान्छन् ।बाबुआमा कसले पाल्ने त ? बहस सकिएको छैन । बाबुआमा पाल्नका लागि हाम्रो समाज र संस्कारले विगतदेखि नै केही न केही प्रबन्ध गरेको छ । जस्तै दाजुभाइबीच पुस्तौनी सम्पत्तिको अंश गर्दा बाबुआमा पाल्नका लागि जिउनी राख्ने चलन छ । जसले बाबुआमा पाल्छ उसले बाबुआमाको मृत्युपछि उक्त जिउनीको अधिकार पाउँछ । विकसित देशले यस प्रकारको सम्पत्तिलाई ट्रस्ट भन्छन् । नेपालमा पनि बुढयौलीको सुरक्षाका लागि ट्रस्टको अवधारणा आइरहेको छ । विकसित देशमा बाबुआमा पाल्न राज्यले खास प्रावधान राखेको छ । केही वर्षअघिसम्म जापानमा बाबुआमालाई जेठो छोराले पाल्नै पर्ने कानुन थियो । यो प्रावधानले जेठा छोराहरू आफूले फुक्का जीवन जिउन नपाएको भन्दै विरोध गरेपछि त्यहाँको सरकारले यो प्रावधान हटायो । अहिले त्यहाँका वृद्धवृद्धाहरूको सन्तानले बिमा गरिदिन्छन् । उनीहरूलाई पाल्ने जिम्मा बिमा कम्पनीले लिएका हुन्छन् । दु:खको कुरा, जसका छोराछोरीले बाबुआमाको बिमा गरिदिएका हुँदैनन् उनीहरू सडकमा अलपत्र अवस्थामा छन् । जापानलाई सुपर एजिङ सोसाइटी को देश भनिन्छ । छोराछोरीले नपालेका कारण यहाँका बाबुआमाको आत्महत्याको दर उच्च छ ।नेपालमा बाबुआमा पाल्ने विषय राज्यका नीतिदेखि घरघरमा बहसको विषय बनेको छ । २०६८ सालको जनगणनाअनुसार नेपालमा अहिले ३० लाख वृद्धवृद्धा बाबुआमा छन् । उनीहरूको दैनिकीलाई सहज बनाउन महिला, बालबालिका तथा समाज कल्याण मन्त्रालयले छोराछोरीको कमाइको १० प्रतिशत बाबुआमाको खातामा राख्नै पर्ने प्रस्ताव ल्याएको छ । यसैगरी, बाबुआमाले आफ्नो सम्पत्तिको २५ प्रतिशत आफू छउन्जेल आफैंसँग राख्नुपर्ने नियम पनि प्रस्ताव गरेको छ । सरकारले वृद्धभत्ताका नाममा दिएको मासिक २ हजार रुपैयाँले गाउँतिरका बाबुआमालाई केही राहत दिएको छ । यो समाधान होइन । केही वर्षभित्रै हाम्रो देशमा दुईतीन पुस्ता बाबुआमा हुन्छन् । नेपालीको बढेको औसत आयुले यही कुराको संकेत गरेको छ । ९० वर्षभन्दा माथिका हजुरबाहजुरआमा ७० वर्ष आसपासका बाबुआमा पाल्नुपर्ने तेस्रो पुस्ताको नियति हुनेछ । त्यसो भए अब बाबुआमा कसले पाल्ने त ? हामीकहाँ अहिले बाआमा पाल्नका लागि वृद्धाश्रमको चर्चा भइरहेको छ । केही ठाउँमा स्थापना पनि गरिएका छन् वृद्धाश्रम । ज्येष्ठ नागरिकविज्ञहरू यसलाई बाबुआमा पाल्ने उपयुक्त माध्यम मान्दैनन् । वृद्धाश्रम शब्दको अर्थ नै नकारात्मक छ । यसलाई अक्सर सन्तान नहुने वृद्धवृद्धाहरूले आश्रय लिने ठाउँको रूपमा बुझिन्छ । अथवा घरबाट गलहत्याइएका बूढाबूढीले आफ्नो उत्तराद्र्धको जीवन कष्टपूर्ण बाँच्ने ठाउँको रूपमा चिनिन्छ । अक्सर वृद्धाश्रम घरभन्दा टाढा हुन्छन् । जुन बूढाबूढीका लागि झन् कष्टकर हुन्छन् । त्यसैले भरसक छोराछोरीले नै बाबुआमा पाल्नुपर्छ । फागुन अन्तिम साता ज्येष्ठ नागरिकसँगको भेटमा राष्ट्रपति विद्यादेवी भण्डारीले बाबुआमा पाल्ने वा उनीहरूको सामाजिक सुरक्षाको विषयमा एउटा गम्भीर प्रश्न उठाएकी छन् । हजुरबाबुले अंश दिएनन् भनेर नातिले अदालतमा मुद्दा हाल्न सक्छन् भने नातिले हजुरबाहजुरआमालाई पालेन वा हेरचाह गरेन भने किन अदालतमा मुद्दा नलाग्ने ? उनको प्रश्न थियो । बाआमालाई सामूहिक रूपमा पाल्नका लागि ज्येष्ठ नागरिक स्याहार केन्द्र खोल्न पनि सकिन्छ । यस्ता केन्द्र समुदायभित्रै सञ्चालन गर्नुपर्छ । समुदायमै स्याहार केन्द्र भएमा उनीहरूले बिरानो र नौलो महसुस गर्नु पर्दैन । सबै आफ्नै गाउँ छिमेककै साथीसंगीसँग उनीहरूले रमाइलो महसुस गर्न सक्छन् । ज्येष्ठ नागरिकविज्ञ डा होमनाथ चालिसे भन्छन्, बाबुआमा भरसक घरमै राख्ने नभए घरनजिकै समुदायमा खोलिएका ज्येष्ठ स्याहार केन्द्रमा राख्ने ताकि उनीहरूले बिरानो महसुस नगरून् । तर यस्ता केन्द्रमा राखिएका बाबुआमाको स्याहार चाकर खर्च आफ्नै सन्तानलाई व्यहोराउनु उपयुक्त हुन्छ ।बाबुआमालाई सन्तानले नै पाल्नुपर्ने पहिलो मागसहित ज्येष्ठ नागरिकहरू लामो समयदेखि आन्दोलित छन् । घरबाहिर बाबुआमा कल्पना गर्नै नसकिने कुरा उनीहरूको तर्क छ । छोराबुहारी, नातिनातिना सबै जागिर वा व्यवसायमा छन् भने बाबुआमाको स्याहार चाकरका लागि घरेलु श्रमिकको व्यवस्था गरिदिनुपर्ने उनीहरूको माग छ । यसका लागि ज्येष्ठ नागरिकहरू इजरायलको उदाहरण देखाउँछन् । जहाँ कुनै बेला प्यालेस्टाइनीसँगको युद्धका कारण बम र बारुदले शारीरिक र मानसिक रूपले रुग्णता व्यहोरिरहेका बाबुआमाका लागि नेपालजस्ता देशबाट केयर टेकर हरू आपूर्ति गरिएको छ । केयर टेकरको खर्चको एक हिस्सा बिमा कम्पनी र अर्को हिस्सा उनकै छोराछोरीले व्योहोर्ने गरेका छन् । बाबुआमा पाल्न वृद्धाश्रमलाई प्राथमिकतामा राख्न नहुने ज्येष्ठ नागरिक महासंघका महासचिव छत्र प्रधान बताउँछन् । यसले घरभित्र सानो मनमुटाव भयो भने पनि छोराले बाबुलाई वृद्धाश्रममा लगेर राखिदिने खतरा बढ्ने प्रधानको कथन छ । बाबुआमा पाल्ने भन्ने वाक्यांशलाई संशोधन गर्नुपर्ने प्रधानको धारणा छ । बाबुआमालाई पाल्ने होइन बाबुआमासँग हामी बसेका छौं भन्ने वाक्यांशले बाबुआमाको आत्मसम्मान उचो बनाउने उनको तर्क छ । नेपालीको बढ्दो औसत आयुले वृद्धावस्थाको बहस बढिहरेको तर राज्यका नीतिनियम फेरबदल हुन नसकेकाले पनि बाबुआमा पाल्ने विषय सबैका लागि टाउको दुखाइ भएको छ । प्रधान भन्छन् राज्यले छोराछोरीलाई बाबुआमाप्रति उत्तरदायी हुने कानुन बनाउनै पर्छ । वृद्धावस्थामा बाबुआमाले घरभित्रै संरक्षण पाउनुपर्छ । सन्तान नहुनेहरूलाई वृद्धाश्रममा राख्न सकिन्छ । त्यसका लागि राज्यले सबै प्रबन्ध गरिदिनुपर्छ । यति भए बाबुआमा कसले पाल्ने भन्ने बहस नै समाप्त हुन्छ ।"
नेपालीको बदलिँदो तस्बिर,"तस्बिर एकनासे हुँदैनन् । क्षणभरमै बदलिन्छन्, बलदिन सक्छन् । सानोछँदा र लक्का जवान हँुदा तस्बिर एकै हुने भए, सायद हामी मेसिनले आकार निकालेका इँटा हुन्थ्यांै । चुरोट उद्योगबाट उत्पादित एकनासे खिल्ली बन्थ्यौं ।तपार्इं हाम्रोजस्तै बदलिरहन्छ तस्बिर समाजको पनि । टोनी हेगनले सन् १९५० मा खिचेका तस्बिरमा लगौटी लगाउनेहरू छन् । तिनै गाउँमा आज लगौटी लगाउनेहरू भेटिदैनन् । समाजका तस्बिर भने सधैं क्यामेराको लेन्स बाट मात्र कैद गरिँदैनन्, कुचीबाट क्यानभासमा मात्र उतारिँदैनन् । चित्र कोर्ने चित्रकार, विधा र विधि फरकफरक हुन सक्छन् । तिनले फरक सिद्धान्त पछयाउन सक्छन् ।मानव विकास, समाजको चित्र कोर्ने छुट्टै विधा हो, विचार हो । जसका आफ्नै सिद्धान्त छन्, सबल र दुर्बल पक्ष छन् । यसमाथिको बहस अनवरत छ । अनवरत बहसबीच हरेक वर्ष मानव विकासको एउटा तस्बिर सार्वजनिक हुन्छ सूचकका माध्यमबाट । जहाँ अंकले कोर्छन् समाजको तस्बिर । ग्राफ र चार्टहरू बन्छन्, क्यानभास ।शीतयुक्तको समाप्तिसँगै संयुक्त राष्ट्रसंघीय विकास कार्यक्रम (यूएनडीपी) ले हरेक वर्ष निकाल्न थालेको मानव विकास प्रतिवेदन (एचडीआर) मा कहाँनेर छ त नेपालको तस्बिर ? नेपालीको मुहार देखिने क्यानभासमा कोरिएको चित्र ? अंकहरूको एल्बम मा झन्डैझन्डै अन्त्यतिर, गएको साता सार्वजनिक भएको एचडीआर हेरेपछि यस्तै भन्न कर लाग्छ । जहाँ १ सय ८८ मुलुकमध्ये नेपालको स्थान छ, १ सय ४४, अर्थात् अझै एल्बम मा नेपालीको अनुहार चाउरी परेकै छ, कुपोषण ग्रस्त नै छ ।गएको साढे दुई दशकभित्र चाउरी परेको नेपालीको अनुहारमा अलिअलि चमक नभरिएको होइन, सुकेनास लागेको शरीर सुगठित हुन नथालेको पनि होइन । तर, सुरुमा हामीभन्दा पछाडि हिँडिरहेका बंगालादेशीसँग तुलना गर्ने हो भने आफ्नै अनुहारको चमकमाथि व्यंग्ग महसुस हुन्छ । आफ्नै शरीरदेखि लाज लाग्न सक्छ । जसले हामीलाई निक्कै अगाडि उछिनिसकेका छन् । श्रीलंकन र माल्दिभियनले त नेटो काटिसकेका छन्, तिनलाई पछयाएर उनीहरूकै जस्तो चम्किलो अनुहार बनाउन लामै तपस्या आवश्यक पर्छ । भारतीय र भुटानीलाई भेट्नसमेत ठूलै कसरत गर्नुपर्ने भइसकेको छ ।नेपालीसहित झन्डै १ सय ९० मुलुकका बासिन्दाको यस्तो चित्र कोर्ने चलन सुरु भएको हो सन् १९९० देखि । संयुक्त राष्ट्रसंघले औपचारिक रूपमा मानव विकासको चित्र कोर्न शीतयुद्धको समाप्तिसँगै सुरुवात गरे पनि प्राज्ञजगत्मा त्यसअघि नै यसले हलचल ल्याइसकेको थियो । पश्चिमा प्राज्ञजगत्मा घुसेर परम्परागत विकास अवधारणालाई केही पूर्वीय अर्थशास्त्रीले चुनौती दिएपछि हलचल नमच्चिने कुरै भएन । भौतिक विज्ञानदेखि सामाजिक विज्ञानसम्मका सिद्धान्तमाथि प्रभुत्व जमाउने पश्चिमी जमातको विकास अवधारणालाई चुनौती दिनेमा थिए नोबेल पुरस्कार विजेता भारतीय अर्थशास्त्री अमत्र्य सेन र पाकिस्तानी अर्थशास्त्री महबुबउल हक ।लडाइँले जर्जर युरोप र संयोगले त्यसको उद्धारकर्ता बनेको अमेरिकाले दोस्रो विश्वयुद्धपछि आर्थिक विकासलाई महत्त्व दिए । एसिया र अफ्रिकाका औपनिवेशिक राज्यहरूमा स्वतन्त्रताको लहर चल्यो । यस क्षेत्रका स्वतन्त्र राज्यले पनि आर्थिक विकासलाई नै प्राथमिकतामा राखे । विश्व बैंक र अन्तर्राष्ट्रिय मुद्राकोष (आईएमएफ) लगायतले मुलुकहरूलाई कुल गार्हस्थ्य उत्पादन (जीडीपी) र कुल राष्ट्रिय उत्पादन (जीएनपी) जस्ता आँकडाका आधारमा विकसित र अविकसितको पगरी गुथाइदिए ।जीडीपी र जीएनपीजस्ता आँकडालाई आधार मानेर मुलुकहरूलाई वर्गीकरण गर्नेहरूले त्यसको वितरणलाई बेवास्ता गरे । उच्च जीडीपी भएको मुलुकमा केही व्यक्ति मात्र धनी र धेरैचाहिँ गरिबसमेत हुन सक्छन् भन्ने हेक्का राखेनन् । उनीहरूका त्यही कमजोरीलाई टिपेर सन् १९७० ताका समानता र समता (इक्वालिटी एन्ड इक्युटी) को बहस चल्न थाल्यो । आभारभूत आवश्यकताको अवधारणा लगायतका विचारहरू त्यसैको प्रतिफल थिए । जसले विश्व बैंकजस्ता संस्थालाई केही हदसम्म गरिब र स्रोतमा कमजोरहरूको जीवनस्तर सुधारमा लाग्न बाध्य पार्यो ।मुलुकको आम्दानी हेरेर त्यसैलाई विकास मान्ने परम्परागत धारणाको सबैभन्दा ठूलो टकराव सुरु भयो सन् १९८० ताका । परम्परावादीका लागि दाँतको ढुंगाजस्तै बन्यो सेनको सामथ्र्यसम्बन्धी अवधारणा (क्यापाबिलिटी एप्रोच) । जसले मौद्रिक (मनिटरी) मात्र नभई गैरमौद्रिक (ननमनिटरी) कुरालाई समेत हेरेर मात्र कुनै पनि समाजको यथार्थ विकास आँकलन गर्न सकिने तर्क गर्छ । गरिब, अति विपन्न, पछि पारिएका र स्रोतमाथि पहँुच नहुनेको सामथ्र्य सुधार नगरी मानव विकास सम्भव देख्दैन ।प्राज्ञजगत् र विकास बहसमा चर्चा बटुलेको नयाँ अवधारणाले संयुक्त राष्ट्रसंघमा प्रवेश पायो हक यूएनडीपीको विशेष सल्लाहकार भएपछि । सन् १९८९ मा युएनडीपीको सल्लाहकार भएका हकले आफ्नै नेतृत्वमा एक वर्षपछि मानव विकास सूचकांक (एचडीआई) मा आधारित एचडीआर निकाल्न भूमिका खेले । आम्दानीको साथमा शिक्षा र स्वास्थ्यका सूचकहरूलाई संकलन र विश्लेषण गरी १ सय ९० मुलुकका समाजको चित्र कोर्न त्यसैबेलादेखि सुरु गरिएको हो, जुन हरेक वर्ष अनवरत रूपमा कोरिँदै आएको छ ।मानव विकासको साढे दुई दशक लामो यात्रामा नेपाली समाजको चित्र पनि हरेक वर्ष कोरिँदै आएको छ । शिक्षा, स्वास्थ्य र आम्दानीको कसीमा नेपालीको विकासको गति सार्वजनिक हुने गरेको छ । अघिल्लो साता स्विडेनको राजधानीबाट सार्वजनिक पछिल्लो एचडीआर अनुसार नेपाल निम्न मानव विकासको सूचीबाट मध्यम मानव विकासको सूचीमा चढेको छ । एचडीआर जारी हुने अघिल्लो दिन निस्किएको विश्व खुसी प्रतिवेदन२०१७ मा दक्षिण एसियाकै तेस्रो खुसी मुलुकमा परेको नेपाल मानव विकासमा भने दक्षिण एसियामा अन्तिमतिरबाट तेस्रोमा परेको छ ।आफैंसँग तुलना गर्दा गएका २५ वर्षभित्र नेपालले मानव विकासमा मारेको फड्को सकारात्मक भए पनि सन्तोषजनका छैन । त्यसको मुख्य कारणको रूपमा देखिएको छ मानव विकास अवधारणाका आविष्कारकहरूले विरोध गरेको त्यही आम्दानीले । नेपालले स्वास्थ्य र शिक्षामा यसबीच जत्ति प्रगति गरेको छ आम्दानीमा गर्न सकेको छैन । एचडीआर लाई नै आधार मान्दा, आम्दानीलाई हटाएर अन्य सूचकको मात्र विश्लेषण गर्ने हो भने नेपालको मावन विकास सूचक अहिलेको भन्दा १९ स्थान माथि चढ्नेछ, अर्थात् नेपाल १ सय ४४ बाट १ सय २५ स्थानमा आउनेछ ।यूएनडीपीले अपनाएको सूत्रअनुसार क्रयशक्ति समता (पर्चेजिङ पावर प्यारिटी) का आधारमा प्रतिव्यक्ति कुल राष्ट्रिय आम्दानी (जीएनआई) लाई आय मानिन्छ । सन् २०११ को डलर मूल्यलाई आधार मानी प्रतिव्यक्ति जीएनआई निकालिन्छ । स्वास्थ्यको सूचकका रूपमा व्यक्तिको औसत आयुलाई मानिएको छ । २५ वर्षभन्दा माथिको जनसंख्याले कति वर्ष शिक्षालयमा बिताए र विद्यालय उमेरका बालबालिकाले कति वर्ष विद्यालयमा बिताउँछन् भन्ने मापनलाई शिक्षाको आधार बनाइएको छ ।साढे दुई दशकमा नेपालको मानव विकास सूचक ४७ दशमलव ७ प्रतिशतले बढेको छ । औसत आयु १५ दशमलव ७ वर्ष, २५ वर्षमाथिका जनसंख्याले शिक्षालयमा बिताउने समय २ दशमलव १ वर्ष र विद्यालय उमेरका बालबालिकाले विद्यालयमा बिताउने समय ४ दशमलव ७ प्रतिशतले बढेको छ । दक्षिण एसियामा बंगलादेशपछि तीव्र रूपमा मानव विकास सूचक बढ्ने मुलुक नेपाल भए पनि अरू मुलुकको आयवृद्धि धेरै हँुदा नेपाल पछि परेको छ । गएको २५ वर्षमा नेपालीको आय शतप्रतिशत बढ्दा अरू मुलुकको भने साढे २ सय प्रतिशतसम्म पनि बढिसकेको छ ।नेपाल मध्यम मानव विकास भएको मुलुकमा उक्लँदै गर्दा असमानताको खाडल भने घटिरहेको छैन । एचडीआर कै आधारमा नेपालको असमानतालाई समान बनाउने हो भने अहिलेको मानव विकास सूचकमा २७ प्रतिशत कमी आउनेछ अर्थात् अहिले नेपालले मानव विकासका लागि पाएको अंकमा २७ प्रतिशत कम मात्र पाउनेछ । जब कि दक्षिण एसियाकै श्रीलंकामा भने असमानतालाई समान गर्दासमेत जम्मा ११ प्रतिशत मात्र अंक कटौती हुने देखिन्छ ।मानव विकास प्रतिवेदनले देखाउने अर्को तस्बिर हो बहुआयामिक गरिबीको । यसपालिको प्रतिवेदनअनुसार अहिले पनि ९ दशमलव ३ प्रतिशत नेपाली गम्भीर खालका गरिबीको सिकार छन्, १५ प्रतिशत आयका आधारमा गरिबीको रेखामुनि छन् र १४ दशमलव ४ प्रतिशत गरिबीको नजिक छन् । एचडीआर अन्तर्गत सन् २०१० देखि सार्वजनिक हुँदै आएको बहुआयामिक गरिबी सूचकांकले गरिबीको अवस्था झल्काउँदै आएको छ । नेपालले सन्तोषको सास फेर्न सक्ने स्थान भने लैंगिक मानव विकासको गतिमा छ । स्वास्थ्य, शिक्षा, राजनीतिक प्रतिनिधत्व र श्रम सहभागितामा महिलाको हिस्सालाई विश्लेषण गरी निकालिने सूचकहरूमा भने नेपालको उपस्थिति दक्षिण एसियामा अब्बल नै देखिएको छ ।जसरी असीको दशकमा परम्परागत विकास अवधारणामाथि आलोचना भयो, त्यसैगरी मानव विकासको अवधारणा पनि आलोचनामुक्त छैन । हरेक वर्ष यूएनडीपीले कोर्ने १ सय ९० मुलुकका जनताको चित्र यथार्थमा सही नभएको मान्नेहरू धेरै छन् । त्यसलाई यूएनडीपी आफंैले पनि स्वीकार गरेको छ । आफ्नो प्रतिवेदनमा सीमितताहरू भएको र कतिपय सूत्रहरू परिवर्तन गर्दै लगिएको प्रतिवेदनमै उसले उल्लेख गर्ने गरेको छ ।मानव विकास सूचक राजनीतिक प्रतिवेदन हो । यसले समाजका हरेक पक्षलाई न्याय गर्न सक्दैन, न त समाजको समग्र तस्बिर नै कोर्न सक्छ, बेलायतस्थित युनिभर्सिटी अफ अक्सफोर्ड गरिबी तथा मानव विकास विभागअन्तर्गत मल्टी डाइमेन्सन पिइर पोभर्टी नेटवर्क का सल्लाहकार विजन पन्त भन्छन्, यो संयुक्त राष्ट्रसंघीय संरचनाअनुसार उसैको आवश्यकतालाई हेरेर तयार पारिएको आधारपत्र भएकाले समाजका सबै पक्षलाई समेट्न सकेको छैन । हरेक मुलुकको आफ्नै विशेषता हँुदाहँुदै सबैलाई एउटै कोटिमा राखेर विश्लेषण गर्दा त्यसले सबैको सही तस्बिर दिँदैन ।पन्तले जस्तै धेरैले एचडीआर माथि प्रश्न उठाउँदै आएका छन् । यूएनडीपीले भने उनीहरूका शंकाहरूलाई नयाँ सूत्र बनाएर सम्बोधन गर्दै गएको उल्लेख गर्ने गरेको छ । उसले प्रतिवेदनमा स्पष्ट रूपमा सन् १९९० देखि हालसम्म धेरै परिवर्तन गरिएकाले कतिपय कुराहरू सिधैं तुलना गर्नसमेत नमिल्ने प्रतिवेदनमा उल्लेख गरेको छ । प्रतिवेदनलाई आलोचनात्मक रूपमा हेर्ने पन्त, सूचकहरू निकाल्नका लागि प्रयोग गरिएका तथ्यांकहरूलाई केलाएर विश्लेषण गर्नुपर्ने बताउँछन् ।संयुक्त राष्ट्रसंघीय संरचनाले नै बजारमा बिक्ने खालका प्रतिवेदनहरू तयार पार्ने भएकाले त्यस्तालाई फास्ट फुड प्रतिवेदनको संज्ञा दिँदै पन्त भन्छन्, तिनले राष्ट्रिय अन्तर्राष्ट्रिय चर्चा धेरै पाउँछन्, किनकि बिकाउ छन् । हामीले हेर्नुपर्ने भनेको प्रतिवेदनले साँच्चै मानव जीवनमा फरक पारेका छन् कि छैनन् भन्ने हो । उनी बहुआयामिक गरिबी (मल्टी डाइमेन्सनल पोभर्टी) लाई आयका आधारमा निकालिएको गरिबीले नमेट्ने भएकाले अन्य पक्षहरूलाई केलाउनु जरुरी देख्छन् ।हाम्रा लागि अढाई दशक लामो सयमजस्तो लागे पनि विचार, सिद्धान्त र अवधारणाहरू विकासका लागि खासै लामो समय होइन । परम्परागत विकासको अवधारणालाई चुनौती दिन आएको मानव विकासले समाजको समग्र तस्बिर कोर्न नसके पनि त्यसतर्फका केही पाइलाहरू पहिचान भने गर्ने गरेको छ । यसले सीमितै मात्रामा सही, सूचकको लेन्स बाट बदलिँदो नेपालको फरक तस्बिर देखाउने कोसिस भने गरेकै छ ।"
मधेस बुझाउन ब्ल्याकआउट,"मुलुकको आधा जनसंख्या बसोबास गर्ने तराईमधेस लामो समयदेखि आन्दोलित छ । संघीय शासन, समानुपातिक प्रतिनिधित्व, भाषा र संस्कृतिको मान्यता त्यस भेगका जनताको प्रमुख मुद्दा र माग रहँदै आएको छ । बेलाबेलामा यसमा थपघट हुने क्रम पनि आन्दोलनसँगै जारी छ । यी र यस्तै मुद्दाको सम्बोधन गर्न नेपालका मूलधारका राजनीतिक दलहरूले आनाकानी गरेको गुनासो बाक्लिएसँगै २०६३६४ मा मधेस विद्रोह भयो । दोस्रो जनआन्दोलनको अपार सफलतापछि पनि मधेसको माग र मुद्दा सम्बोधन नभएलगत्तै तराईमधेसका जनता सडकमा उत्रेका थिए । एक दशकयता उक्त भेगले तीन वटा आन्दोलन गरिसकेको छ । यो अवधिमा सयभन्दा बढीको ज्यान गइसकेको छ भने सयौं घाइते छन् । धेरैजना अंगभंग भएर जीवन जिउन बाध्य छन् । तर, अझै तराईमधेस शान्त हुन सकेको छैन । राष्ट्रिय गार्हस्थ्य उत्पादन (जीडीपी) मा त्यस भेगले झन्डै दुई तिहाइ अंशको योगदान गर्ने गर्छ । छिमेकी मुलुक भारतसँगका सबै अन्तर्राष्ट्रिय नाका तराईमधेसमै रहेकाले पनि त्यहाँ हुने कुनै अस्तव्यस्तताले सिंगो मुलुकलाई प्रभाव पार्ने नै भयो । त्यही प्रभावले नेपालमा शक्तिकेन्द्रहरूको चासो पनि बढेको छ । खासगरी उत्तर र दक्षिण दुई छिमेकी मुलुकले नेपालमा हुने अस्थिरतालाई सुरक्षा चुनौती का रूपमा लिएका छन् ।९० प्रतिशतभन्दा बढी जनप्रतिनिधि सहभागी भई संविधानसभाबाटै नेपालको संविधान जारी भयो । तर, संविधान जारी गर्नुअघि र त्यसपछि पनि देशको तराईमधेस अपेक्षित शान्त हुन सकेन । यसरी, मधेस पटकपटक किन आन्दोलित हुने गर्छ ? मधेसीको माग सम्बोधन किन गरिँदैन, गरिएन ? नेपालको राष्ट्रिय आन्दोलनमा मधेस र मधेसीको भूमिका र सहभागिता कस्तो रहयो ? मधेसीले अधिकारका लागि आन्दोलन र प्रदर्शन गर्दा सुरक्षा निकायबाट टाउको र छाती लगायतका संवेदनशील अंगमै किन गोली प्रहार हुन्छ ? यी र यस्तै प्रश्नहरूको जवाफ दिने जमर्को नेपाली पत्रकारिताका पुरानो हस्ताक्षरमध्येका एक रामरिझन यादवले आफ्नो पछिल्लो पुस्तक ब्ल्याकआउट मार्फत गरेका छन् । मधेस आन्दोलनका क्रममा सहादत प्राप्त गर्नेहरूको संक्षिप्त प्रोफाइल र परिवारको अवस्थालाई पुस्तकमा चित्रण गर्ने प्रयास गरिएको छ । वामपन्थी पृष्ठभूमिका लेखक यादव कहींकहीं भावुक र आक्रोशितसमेत बनेका छन् । विराटनगरको महेन्द्र मोरङ आदर्श बहुमुखी क्याम्पसमा वनस्पति विज्ञान विषयको प्राध्यापन अनुभवसमेत अंगालेका उनी पत्रकारिताका टर्रो र ठर्रो भाषाशैली राम्ररी बुझेका छन् । लामो समयसम्मको पत्रकारिताको अनुभव र पछिल्लो समय राजनीतिक कार्यकर्ताको पगरी गुथेका उनले पुस्तकभित्र ठाउँठाउँमा यी दुई फरक विद्यालाई संयोजन गर्ने प्रयासमा गरेका छन् । यस क्रममा कतैकतै टयुनिङ बिग्रेको भान हुन्छ । तर, जे लेखेका छन्, त्यो निर्धक्क र धक फुकाएरै पस्केका छन् ।पुस्तकलाई तीन खण्डमा बाँडिएको छ । पहिलो खण्डमा सहिदको कथा र व्यथा शीर्षकमा १९ वटा उपशीर्षक राखिएका छन् । भाग २ मा समकालीन विश्लेषण र संश्लेषण मा १९ उपशीर्षकमा सामग्रीहरू पस्किइएका छन् । यसैगरी भाग तीनमा ऐतिहासिक दस्तावेजअन्तर्गत ८ वटा अनुसूची समेटिएका छन् । तराईमधेस आन्दोलनका क्रममा सहादत प्राप्त गरेका सहिदहरूको मार्मिक जीवनगाथा र व्यथालाई यो पुस्तकको मौलिकता मान्न सकिन्छ । यसमा तिनका पारिवारिक जीवनी तथा तस्बिरहरू क्याप्सनसहित राखिएका छन् । तर, रगताम्ये र वीभत्स तस्बिरहरू पाठकमनलाई विरक्त बनाउने खालका छन् । भावनात्मक आन्दोलन गर्नेहरूका लागि त यस्ता तस्बिरहरू क्रान्तिकारी नै लाग्न सक्लान् ।लेखक यादवले जान्नै पर्ने कुरो शीर्षकमा नेपाल मधेसीहरूको सान हो, उनीहरू नेपाली भएकोमा गौरव गर्छन् तर तराईमधेस मधेसीको पहिचान, इज्जत र प्रतिष्ठा हो भन्ने वाक्यले पुस्तकको भावलाई प्रकट गर्छ । पुस्तकमा गजेन्द्रनारायण सिंहलाई प्रजातन्त्रवादी र रामराजाप्रसाद सिंहलाई गणतन्त्रवादी नेताका रूपमा चित्रण गर्दै लेखकले यी दुईको जीवनकाललाई सप्तरी र सिरहा को स्वर्णिम कालका रूपमा प्रस्तुत गर्दै सम्मान प्रदर्शन गर्न खोजेका छन् ।पुस्तकमा नेपालमा हाल अंकुरित पृथक्तावादी प्रवृत्तिको बीजारोपण सन् साठीकै दशकमा रुपन्देहीका रघुनाथ रायले तराई मुक्ति मोर्चा गठन गरी मधेसका भूभागलाई नेपालबाट अलग गरिदिन तत्कालीन राजा महेन्द्रलाई पत्र लेखेको कुरा हेमराज अधिकारीको आजको नेपाल पुस्तकबाट उद्धृत गरेका छन् । यसैगरी, तेस्रो मधेस आन्दोलनको उद्गम स्थल सप्तरी रहेको भन्दै लेखकले मधेसीमाथि स्थानीय प्रशासनले गरेको दमनलाई जंगली र आततायी व्यवहारको पराकाष्ठ नाघेको भन्दै आक्रोश पोखेका छन् । एउटा लेखकका रूपमा उनको यो प्रस्तुति धेरैलाई कडा लाग्न सक्छ । खासगरी प्रशासनमा बसेकाहरूका लागि यो मैत्री शब्द पक्कै होइन । तिनीहरूलाई यसरी नलेखिदिँदा हुन्थ्यो कि भन्ने लाग्न सक्छ । यतिमै उनी रोकिँदैनन् । प्रहरीले शान्तिसुरक्षा प्रदान गर्नुपर्नेमा छाती र टाउकोमा गोली प्रहार गर्दा भएको निहत्था जनताको मृत्युवरणलाई हत्या गरिएको नै भनेका छन् । प्रहरीले अप्नाउनुपर्ने आचारसंहितासमेत पुस्तकमा उल्लेख छ । यो मधेसको घटनासँग सम्बन्धित भएकाले समावेश गरिएको सजिलै ठम्याउन सकिन्छ ।पुस्तकमा सप्तरी सहादतको अन्तरकथामा झापा, मोरङ र सुनसरीको आन्दोलन कमजोर हुनुका प्रमुख कारण पहाडी समुदाय बाहुल्य क्षेत्र रहेको विषय प्रवेशले अर्थ राख्दैन । यसैगरी बन्दहडतालको सूचीमा जिल्ला विशेष या आन्दोलन विशेषलाई प्रथम, दोस्रो या तेस्राे भन्दै वर्गीकरण गर्नु पाठकलाई खल्लो लाग्न सक्छ किनभने कुनै पनि आन्दोलन वास्तवमा आफैंमा कुनै प्रतियोगिता हैन । यसको प्रभाव सबै क्षेत्रमा बराबर हुन्छ भन्ने हुँदैन । यस अर्थमा लेखकले आफूलाई एउटा एक्टिभिस्ट का रूपमा उतारेको भान हुन्छ ।सप्तरीका राजीव राउत सहादत प्राप्त गरेको दिन खाना नखाई भगवान् श्रीकृष्णको प्रतिमा बनाउने कालिगढ खोज्न गएका थिए, त्यसै क्रममा उनी झडपमा परेको विषयलाई मनछुने शैलीमा पुस्तकमा पस्किइएको छ । सहिद राउतबारे जानकारी दिने क्रममा लेखकले सवर्णमा पर्ने राजधोव जातको संक्षिप्त परिचय दिएका छन् जुन पाठकको ज्ञान बढाउने खालको छ । त्यसैगरी, श्रीमतीले गाई दुहेर ग्यास ल्याउन भनेकीले त्यसैको खोजीमा निस्केका रामकृष्ण राउतको मृत्युवरणको घटनाको पनि मार्मिक वर्णन छ पुस्तकमा । एकजना दलित परिवारका बाबुछोरा सँगै आन्दोलनमा गएको घटनाले धेरैको मन छुने खालको छ । दलित समुदायबाट प्रतिनिधित्व गर्दै अधिकारको आन्दोलनमा छोरा वीरेन्द्र राम आफ्ना बुबा सुखदेव रामसँगै पुगेका थिए । पुस्तकमा २००७ सालको ऐतिहासिक सशस्त्र संघर्ष, २०३६ को जनमत संग्रह, २०४६ को जनआन्दोलन र त्यसपछिको जनयुद्ध, २०६४ को मधेस विद्रोह लगायत भैरहवाको भूमिकालाई अविस्मरणीय भन्दै २०७२ मा मधेस आन्दोलनसँग जोड्न खोजिएको छ । भैरहवाको विभीषिका : बेथरीका व्यथा शीर्षकमा पहिलोपटक थरूहट शब्द उल्लेख गर्दै संयुक्त संघीय मधेसी थरूहट संघर्ष समिति को चर्चा गरिएको छ । त्यहाँको बर्मेली टोल (बुद्धचोक) घटनाको वर्णन गरिएको छ । आन्दोलनका क्रममा घाइते भएकाहरूलाई समयमै अस्पताल नपुर्याएको घटना प्रत्यक्षदर्शीको भनाइ उद्धृत गर्दै पुष्टि गर्न खोजिएको छ । लेखकले बेथरी घटनाको तुलना इस्लामिक स्टेटस (आईएस) सँग गर्नु भनेको घटनाको प्रकृतिलाई गम्भीर खालको रहेको पुष्टि हुन्छ । उक्त घटनामा कुटपिटबाटै चारको मृत्यु भएको उल्लेख छ । घटनामा संलग्न रुपन्देहीका सात उच्च पदस्थ अधिकारीविरुद्ध (नामसहित) कर्तव्य ज्यान मुद्दा हाले पनि कारबाही नभएको जानकारी पनि समेटिएको छ । तराई कांग्रेस गठन ताका कमजोर मधेसी आन्दोलन सद्भावना पार्टीको उदयसँगै बलियो भएको तथ्य र प्रमाणहरूको साथ पुष्टि गर्ने प्रयास गरिएको छ ।यसैगरी, सन् १९१० मा ल्याइएको नेपालको पहिलो मुलुकी ऐनमार्फत नेपालमा दासप्रथाको सुरुवात कानुनी रूपमा जंगबहादुर राणाले गरेको र यो अझै पनि कायम रहेको भन्दै यसलाई पश्चिमका थारू आन्दोलनसँग जोड्न खोजिएको छ । अखण्ड सुदूरपश्चिम पक्षधर र थारू आन्दोलनकारीबीचको झडप र द्वन्द्वलाई पनि मिहीन रूपमा चिरफार गरिएको छ । यसमा प्रहरी प्रशासन दोषी रहेको भन्ने पुष्टि गर्न लेखकले विभिन्न स्रोत र प्रतिवेदनलाई जस्ताको त्यस्तै राखेका छन् । लेखकले अखण्ड सुदूरपश्चिमको माग त्यही प्रवृत्तिको अवशेष भएको र राज्यले यसलाई भरथेग गरेपछि थारूहरूद्वारा दु:खद र अकल्पनीय घटना हुन गएको तर्क अघि सारेका छन् । यी तर्क कोहीलाई मन नपर्न सक्छ । लेखक एक पक्षमा लागेको भान पर्न सक्छ ।पुस्तकमा एक ठाउँमा लेखिएको छ बौद्ध धर्मावलम्बीका लागि लुम्बिनी मुस्लिमको मक्कामदिनाजस्तै हो । यसरी लेख्नु बौद्ध धर्मावलम्बीप्रति अन्याय हो । एउटा धर्मलाई अर्को धर्मसँग तुलना गर्नु ठीक होइन । त्यस्तै पुस्तकको केही पृष्ठमा शुद्धाशुद्धिमा सामान्य त्रुटि छ । आन्दोलनलाई बिल भर्पाइ सँग जोड्न खोज्नु ठीक होइन ।पुस्तकको संस्थागत मूल्य दुई हजार र साधारण मूल्य १२ सय ५० रुपैयाँ छ । अत्यधिक मूल्यकै कारण पुस्तक लक्षित समुदायको पहुँच बाहिर हुन सक्छ ।४ सय ६० पृष्ठको पुस्तकमा पुस्तकमा मधेस आन्दोलनको विभाजित मनोविज्ञान, मूलधारबाट मधेसीको बहिर्गमनलगायतका विषयवस्तु अटाएका छन् । नेपाल र ब्रिटिसभारतबीचको सुगौली सन्धि, नेपाललाई पूर्वी तराई सुपुर्दगी गर्ने सम्बन्धमा भएको स्मृतिपत्रलगायतका दस्ताबेज अनुसूचिका रुपमा संग्रहित छन् जुन मधेससँग सरोकार राख्ने पाठकहरूका लागि उपयोगी र संग्रहणीय हुन सक्छन् ।"
संकटमा अर्जेन्टिना,"कुनै एक घरमा भएको टेलिभिजनमा टोलभरिका नेपाली विश्वकप फुटबलका खेलहरूको प्रत्यक्ष प्रसारण हेर्न झुम्मिने जमानामा डिएगो म्याराडोनाले तहल्का मच्चाइरहेका थिए । उनको जादूयी खेलसँगै अर्जेन्टिना सन् १९८६ को विश्वकपमा च्याम्पियन भएको थियो । त्यसैको प्रभाव हुन सक्छ, नेपालमा म्याराडोना लोकप्रिय छन् र अर्जेन्टिनी टिमका समर्थक ठूलै संख्यामा छन् ।म्याराडोनापछि अर्जेन्टिनी टिममा ग्याब्रियल बाटिस्टुटा खुबै छाएका थिए तर उनलाई म्याराडोनासँग दाँज्ने गरिन्न । म्याराडोना आफंैले लियोनल मेसीलाई भने किशोर छँदै आफ्ना उत्तराधिकारी मानेका थिए । मेसी विश्व फुटबलमा सुपरस्टारको रूपमा स्थापित भइसकेका छन् । उनलाई पेले र म्याराडोनासँग नै तुलना गरिन्छ । तर यसमा उनलाई विश्वकपको असफलताले पछाडि पारेको छ ।क्याटलन क्लब बार्सिलोनामा उनको खेल साह्रै लोभलाग्दो हुने गर्छ । त्यसैले अन्तर्राष्ट्रिय प्रतियोगिता आउँदा पनि उनको टिम अर्जेन्टिनालाई सधैं उपाधिको दाबेदारको रूपमा लिइन्छ । अर्को वर्ष (२०१८) रुसमा विश्वकप फुटबलको २१ औं संस्करण हुनेछ । त्यसबेला मेसी ३० वर्षका हुनेछन् । त्यसैले उनका लागि आउने विश्वकप करिअरलाई महान् खेलाडीको रूपमा पूर्णता दिने अन्तिम अवसर मानिएको छ । तर उनको टिम छनोटमै संकटमा परेको छ ।ब्राजिलले पाराग्वेलाई सजिलै हराएर विश्वकप २०१८ मा छनोट हुने पहिलो देश बनेको दिन मंगलबार अर्जेन्टिना भने दक्षिण अमेरिकामा कमजोर मानिएको बोलिभियासँग २० ले हार्यो । यसले उसलाई विश्वकपको छनोटमै संकटमा पारेको छ । पाजमा खेल हुनुअघि मेसीमाथि फिफा (अन्तर्राष्ट्रिय फुटबल महासंघ) को अनुशासन समितिले चार खेलमा निलम्बनको निर्णय गर्दा नै अर्जेन्टिनी टिम स्तब्ध भइसकेको थियो ।गएको साता चिलीमाथि मुस्किलले ३ अंक जोडेको खेलमा मेसी निक्कै क्रोधित देखिएका थिए । त्यसमा सहायक रेफ्रीलाई दुव्र्यवहार गरेको आरोपमा उनलाई फिफाले निलम्बन गरेको हो । त्यसैले उनले बोलिभियासँग खेल्न पाएनन् र अब उरुग्वे, भेनेजुएला र पेरुसँगको खेल पनि गुमाउनेछन् । उनी अक्टोबरमा इक्वेडरमा हुने छनोटको अन्तिम खेलमा मात्र टिममा फर्कनेछन् ।अर्जेन्टिनाले अगस्टमा उरुग्वेमा गएर छनोटमा प्रतिस्पर्धा गर्नेछ, जुन निक्कै महत्त्वपूर्ण हुनेछ । त्यसमा पनि अंक जोड्न सकेन भने अर्जेन्टिनाको लगातार १२ औंपल्ट विश्वकप खेल्ने सम्भावना झन् कमजोर बन्ने छ । विश्वकपको दक्षिण अमेरिकी छनोटमा चारचार खेल बाँकी छँदा अर्जेन्टिना २२ अंकसहित पाँचांै स्थानमा छ । यो क्षेत्रबाट विश्वकप खेल्ने सम्भावना भएको अन्तिम बिन्दु पनि पाँचौं स्थान नै हो । पाँचौं हुने टिमले रूसको यात्रा निश्चित गर्न ओसियाना क्षेत्रको विजेतालाई प्लेअफमा पराजित गर्नुपर्ने हुन्छ ।कोपा अमेरिका च्याम्पियन चिलीसँग सान्टियागोमा २० को हारसँगै ब्राजिलले विश्वकप २०१८ को छनोट यात्रा थालेको थियो । पहिलो खेलमा अर्जेन्टिना पनि घरेलु भूमि ब्युनर्स आयर्समा इक्वेडरसँग त्यही अन्तरले हारेको थियो । ब्राजिल त्यसयता १३ खेलमा अपराजित रहँदै १० खेल जितेर विश्वकपमा छनोट भइसक्यो । अर्जेन्टिना भने पाराग्वे, ब्राजिल र बोलिभियासँग पनि हारेपछि छनोटबाटै बाहिरिनसक्ने स्थितिमा पुगेको छ ।दक्षिण अमेरिकाबाट शीर्ष चार टिमले विश्वकपमा सीधै खेल्ने अवसर पाउँछन् । ब्राजिल (३३ अंक), कोलम्बिया (२४), उरुग्वे (२३) र कोपा अमेरिका च्याम्पियन चिली (२३) शीर्ष चारमा छन् । तीन टिमसँग ठूलो अन्तर नहुनुले अर्जेन्टिनाको आस बढाउँछ तर पछाडिका टिम पनि धेरै टाढा भने छैनन् । विश्वकप पुग्ने होडमा इक्वेडर (२०), पेरु (१८) र पाराग्वे (१८) पनि छन् । बोलिभिया (१०) र भेनेजुएला (६) भने छनोटमै रोकिने पक्का भइसकेको छ । तर उनीहरू ठूला टिमलाई बारम्बार दु:ख दिने गर्छन् । बोलिभियाले आठ वर्षअघिको छनोटमा त म्याराडोनाले सम्हालेको अर्जेन्टिनालाई ६१ ले स्तब्ध पारेको थियो ।विश्वकपको उपाधि होडमा युरोपेली टिमलाई चुनौती दिने एक्लो महादेशको रूपमा रहेको दक्षिण अमेरिकामा कुन टिमले कसलाई हराउँछ भन्ने अनुमान लाउन गाह्रो हुन्छ किनभने प्रतिस्पर्धा चर्को हुन्छ । इंग्लिस प्रिमियर लिगभन्दा पनि अनपेक्षित र कठिन । त्यसैले प्रशिक्षक एड्गार्डो बाउजाले सम्हालेको अर्जेन्टिनालाई विश्वकपको बाटो सजिलो छैन । उनले त आफ्नो टिम मेसीमा निर्भर नरहेको दाबी पनि गरेका थिए तर ला पाजको प्रतिस्पर्धामा मेसीबिनाको अर्जेन्टिनी टिम निरीह नै भएको थियो ।मेसी सर्वाधिक पाँचपल्टका विश्व वर्ष खेलाडी हुन् । उनले बार्सिलोनासँग आठ पल्ट स्पेनी ला लिगा, चारपल्ट कोपा डेल रे, चारपल्ट युरोपेली च्याम्पियन्स लिग, तीनपल्ट क्लब विश्वकपसहित २८ उपाधि जितेका छन् । उनले अर्जेन्टिनाबाट ओलम्पिक स्वर्णपदक र युवा विश्वकप पनि जितेका छन् । उस्तै स्तरको सहकर्मी राष्ट्रिय टिममा नहुनाले पनि हुन सक्छ उनले बार्सिलोनामा गर्ने प्रदर्शन र अर्जेन्टिनी टिमसँगको खेलमा ठूलै भिन्नता देखिन्छ । तर उनीसँग जुनसुकै जर्सीमा भए पनि सधंै म्याचविनरको भूमिका निर्वाह गर्ने अपेक्षा गरिन्छ ।अर्कोतर्फ मेसीबिनाको अर्जेन्टिना उसका समर्थकको लागि कल्पनाबाहिरको टिम हो । अथवा, मेसीको संन्यासपछि बन्ने अर्जेन्टिनी टिम । समर्थकका लागि मात्र होइन, मैदानमा प्रदर्शनको आधारमा पनि मेसी नभएको अर्जेन्टिनी टिम फिक्का हुने गर्छ । तथ्यांकले पनि त्यस्तै देखाउँछ । विश्वकप २०१८ छनोटमा मेसीले चोट र अहिलेको कारबाहीका कारण १४ मध्ये ६ खेल मात्र खेलेका छन् । त्यसमा अर्जेन्टिनाले ५ खेल जितेको थियो भने १ खेल हारेको थियो । मेसीको अनुपस्थितिमा भएका आठ खेलमा अर्जेन्टिनाले १ जित, ४ बराबरी र ३ हारको नतिजा बेहोर्यो ।मेसी रहेको अर्जेन्टिनी टिमले चार फाइनल (३ कोपा अमेरिका र १ विश्वकप) हारेको छ । गत वर्ष कोपा शतवार्षिकीको फाइनलमा चिलीसँग हारेपछि मेसीले निरास भएर अन्तर्राष्ट्रिय फुटबलबाट संन्यास नै घोषणा गरेका थिए । तर, हतासमा गरिएको निर्णय फिर्ता लिँदै उनी टिममा फर्किएका थिए । अर्जेन्टिनी टिममा यी कप्तानकै सबभन्दा ठूलो प्रभाव र मुख्य भूमिका थियोछ । उनले भलाद्मीको छवि बनाएका थिए । सहायक रेफ्रीलाई गरेको दुव्र्यवहारले भने उनको धैर्यमा प्रश्न तेस्र्याएको छ ।अर्जेन्टिनाले छनोटको पुछारमा रहेको भेनेजुएलाले भन्दा पनि कम गोल गरेको छ । स्टारडमअनुसार खेल्ने भए अर्जेन्टिनाको अवस्था मेसीबिना पनि यस्तो हुने थिएन । सेन्टरब्याक निकोलस ओटामेन्डी, मिडफिल्डर जाभियर मास्केरानो र ल्युकास बिग्लिया तथा फरवार्ड गोन्जालो हिग्वाइन पनि बोलिभियासँगको खेलमा निलम्बनमा थिए । उनीहरू उरुग्वेमा फर्कनेछन् । अर्जेन्टिनासँग आक्रमणको लागि एन्जेल डी मरिया, एभर बानेगा, पाउलो डिबाला, एजेक्वेल लाभेजी, सर्जियो एगुइरो पनि छन् । तर उनीहरूले राष्ट्रिय टिममा गतिलो खेल देखाएका छैनन् ।डिसेम्बर, २०१५ मा भएको अर्जेन्टिनी फुटबल संघको निर्वाचनमा मतदाताभन्दा धेरै मत खसेको थियो । यसले मैदानबाहिर पनि अर्जेन्टिनी फुटबल गम्भीर समस्यामा रहेको देखाउँछ, जसलाई विश्वकप र कोपा अमेरिकाको लगातार तीन फाइनलले छोपेको थियो । सन् १९७८ र १९८६ को विश्वकप च्याम्पियन मेसी र मास्केरानोको प्रेरणामा तीन वर्षअघि फाइनल पुगेको थियो । उसलाई फाइनलमा हराएको जर्मनी पनि अहिले उस्तै स्तरमा छैन तर डिफेन्डिङ च्याम्पियनले विश्वकपको बाटो सजिलै बनाइरहेको छ । २५ वर्षयता उपाधिविहीन रहेको अर्जेन्टिना भने यसरी खस्किने अनुमान पनि गरिएको थिएन ।अर्जेन्टिना र बार्सिलोनाका लागि सर्वाधिक गोल गरेका मेसीबिना पनि पेरु र भेनेजुएलासँग घरेलु मैदानमा हुने खेल जित्ने अनुमान गरिएको छ । तर, लुइस स्वारेज र एडिन्सन काभानीको देश उरुग्वेमा गएर खेल्नुपर्दा भने अर्जेन्टिनालाई वास्तवमै मेसीको अभाव हुनेछ । क्विटोमा इक्वेडरको सामना गर्दा मेसी टिममा फर्कनेछन् तर त्यसबेला उनको पुनरागमन अर्जेन्टिनाको लागि ढिला भइसकेको पनि हुन सक्छ । अथवा, निर्णायक नै बन्न सक्छ किनभने अर्जेन्टिना संकटमा गुज्रिइसकेको छ ।"
हजार नटआउट,"फुटबलमा एउटा तथ्य के निश्चित छ भने गोलरक्षकको खेल आयु अरूको तुलनामा अलि बढी हुने गर्छ । त्यसैले त गोलरक्षकले बढी उमेरसम्म नै खेल्ने गर्छन् । जियानलुगी बुफोन पनि यस्तै गोलरक्षक रहे । उनी ४० वर्ष छुने क्रममा छन्, तर उनलाई न इटालीको राष्ट्रिय टिममा चुनौती छ । न त क्लब स्तरतिर युभेन्ट्समा कसैले उनलाई चाँडै विस्थापित गर्नेछन् । उनको खेल उत्तिकै तगडा छ । उनको खेल हेर्दा लाग्छ, भर्खरका युवा गोलरक्षक खेलिरहेका छन् ।इटालीका केही पत्रिकाले लेखेजस्तै, उनले खेल्न सुरु गर्दा फेसबुक थिएन, ट्विटर थिएन । स्मार्ट फोन पनि थिएन । सन् १९९५ मा उनले माथिल्लो दर्जाको फुटबल खेल्न सुरु गरेका थिए । त्यसयता विश्व फुटबलमा धेरै आए । गए पनि । उनी जहाँको त्यहीं छन् । युरोपेली विश्वकप छनोटमा अल्बानियाविरुद्ध हालै भएको खेलमा उनले ऐतिहासिक व्यक्तिगत उपलब्धि हात पारे । त्यो उनले खेलेको हजारौं खेल थियो । उनी पनि १००० खेलको क्लब का सदस्य बने ।अहिलेसम्म बुफोनसँगै १८ खेलाडीले मात्र हजार र त्यसभन्दा माथिको संख्यामा खेल खेलेका छन् । त्यसैले पनि यो कति महत्त्वको उपलब्धि हो, प्रष्ट हुन्छ । सन् २०१३ मा उनले बुल्गेरियाविरुद्ध इटालीका लागि निकै उत्कृष्ट प्रदर्शन गरेका थिए । त्यति बेला उनी ३५ वर्षका थिए । खेल सकेपछि फुटबल पत्रकारहरूले घेरिहाले र सोधे, कसरी यस्तो उमेरमा पनि यति राम्रो खेल्न सकेको ? बुफोनको त्यसमाथि नै प्रतिप्रश्न थियो, यसको उत्तर अहिलेसम्म कसैले थाहा पाउन सकेका छैनन् है ?अल्बानियाविरुद्धको खेल पनि उनलाई लगभग यही प्रश्न सोधिएको थियो । यसपल्ट भने उनको उत्तर अलि फरक थियो । उनले भनिहाले, मेरो उद्देश्य त २००० हजार खेल खेल्ने हो । हेर्दै जाऊँ के हुनेछ ? खासमा मेरो उद्देश्य त ६५ वर्षसम्म खेल्ने हो । ६५ वर्षसम्म ? यो त अलि बढी नै भयो । तर एउटा अर्को तथ्य पनि के निश्चित छ भने उनको खेल जीवनमा पूर्णविराम लगाउने उनी मात्र हुन्, अरू होइनन् । त्यसैले उनको खेल्ने सिलसिला कम्तीमा आउने विश्वकपसम्म त चलिरहनेछ ।त्यसो भनेको सन् २०१८ रुसमा हुने विश्वकप । उनले अहिलेसम्म जम्मा जम्मी दुई क्लबका लागि खेलेका छन्, पार्मा र युभेन्ट्स । दुवै सिरी ए क्लब । उनले उमेर समूहको फुटबल पार्माबाट खेले । सन् १९९५ मा यही क्लबबाट पहिलो पल्ट इटालीको माथिल्लो डिभिजनमा खेले । त्यो पनि एसी मिलानविरुद्ध । त्यो समय युरोपेली क्लब फुटबलमा मिलानको जगजगी चलिरहेको थियो । प्रष्ट भन्दा पार्माविरुद्ध खेलेको त्यो मिलान क्लब रोबर्टो बालियो र जर्ज वेहजस्ता खेलाडी थिए ।यही मिलानविरुद्ध उनले गजब खेले र नतिजा निकाले, गोलरहित बराबरीको । त्यही बेला भनिएको थियो, यी गोलरक्षक त लामो रेसका घोडा हुन् । अहिले सन् २०१७ मा बुफोनले आफूलाई त्योभन्दा पनि बढी सावित गरेका छन् । हजार खेल खेल्ने सूचीमा रहेका केही प्रमुख खेलाडीको नाम यस्तो छ, रायन गिग्स, पाओलो माल्दिनी, राउल, ज्याभिएर जेनेटी, पिटर सिल्टन । यी ठूला नाममा अब बुफोन पनि जोडिए । उनले खेल्न सुरु गर्दा भने विश्व फुटबलमा तीन नामी गोलरक्षक थिए ।ती थिए, एडविन भान डे सार, पिटर्स माइकल र डेविड सिमन । यी फरक पुस्ताका गोलरक्षकसँगै विश्व फुटबलमा पोस्ट सम्हाल्ने कला पनि फेरिएको छ । एक समय गोलरक्षक भनेपछि बलियो र ठूलो शरीर भएको त्यस्तो खेलाडी चाहिन्थ्यो, जसका लागि विपक्षी खेलाडी डराओस् । पछि ठिक्कको शरीर भएका गोलरक्षक बढी देखा परे । अहिलेको आधुनिक फुटबलमा गोलरक्षक बढी स्विपर किपर भएका छन् । बुफोनमा यी सबै गुण छ भने हुन्छ ।युभेन्ट्सबाट उनले खेल्न थालेको पनि १६ वर्ष भइसकेको छ । इटालीका लागि उनले पहिलोपल्ट खेलेको पनि २० वर्ष पुगिसकेको छ । इटालीका लागि सर्वाधिक खेल्ने खेलाडी हुन्, उनी । उनले जितेको क्याप संख्या पुगेको छ, १ सय ६८ । यसबीच उनले विश्वकप जिते । सात पल्ट सिरी ए उपाधि जिते । अनि तीनपल्ट कोपा इटालिया, एकपल्ट यूईएफए कप । विश्वास नहुन सक्छ, सिरी ए मा उनले उत्कृष्ट गोलरक्षकको अवार्ड मात्र ११ पल्ट जितेका छन् ।त्यस्तै, उनको नाममा अरू गज्जब कीर्तिमान पनि छन् । जस्तो, सिरी ए मा सबैभन्दा बढी मिनेटसम्म लगातार गोल नखाने उनी नै हुन् । धेरै खेलसम्म लगातार गोल नखाने पनि उनी नै । अनि एकै सिजन सबैभन्दा बढी क्लिन सिट राख्ने प्रदर्शन पनि उनकै नाममा छ । भनिरहनु पर्दैन, संख्यामा सबैभन्दा बढी क्लिन सिटको कीर्तिमान उनकै हो । हो, उनले अहिलेसम्म युरोपेली च्याम्पियन्स लिग भने जित्न सकेका छैनन् । सायद उनलाई अहिलेसम्म लगातार खेल्न बाध्य पारिरहेको कतै यही च्याम्पियन्स लिगले त होइन ?यी त भए, उनको खेल जीवन । खेल जीवन बाहिर भने उनी अलि विवादास्पद व्यक्ति हुन् । दोस्रो विश्व युद्धताका इटालीका सेनाको जस्तो छवि तयार भएको थियो, उनी लगभग उस्तै छन् । पार्माबाट खेल्दा उनले ८८ नम्बरको जर्सी लगाएका थिए । यो नम्बर नव नाजीको प्रतीक हो । अंग्रेजी वर्णमालामा एच आठौं स्थानमा छ । यस्तोमा ८८ को अर्थ दुई एच हो र यसको विस्तारित रूप हो, हेल हिटलर । यो त हिटलरको जय जयकार नै भयो ।यस्तै उनले एकपल्ट डेथ टु कावार्डस् लेखेको टी सर्ट पनि लगाएका थिए । इटालीको फुटबलमा माफियाको हात हुन्छ भनिन्छ । यिनै माफियाको चलखेलबीच युभेन्ट्स सन् २००६ को सिजनको अन्त्यमा रेलिगेसनमा परियो, जब कि उसले त्यो सिजन लिग जितेको थियो । त्यति बेला युभेन्ट्सलाई खेल मिलोमतो गरेर नतिजा निकालेको गम्भीर आरोप लागेको थियो । सिरी बी मा झरे पनि बुफोनले युभेन्ट्स छाडेनन् । बरु यस क्रममा अरु क्लबको करोडौंको प्रस्ताव अस्वीकार गरे ।यस अगाडि बुफोन ठूलो मानसिक तनावमा रहे । उनी गम्भीर डिप्रेसन बाट गुज्रे । जत्ति भनिए पनि औषधि भने खाएनन् । त्यही बेला उनले भनेका थिए, हाम्रा प्रशंसकले कहिले पनि तिमीलाई कस्तो छ भनेर सोध्ने गर्दैनन्, खालि उनीहरूलाई खेलाडीले कस्तो खेले भन्नेमा मात्र हुन्छ । खासमा उनी मनमा जे आयो, ठीक त्यस्तै प्याच्च बोलिहाल्छन् । अनि विवादमा फस्छन् । तर उनको खेल भने ठीक उल्टो । उत्कृष्ट र परिपक्व । अहिले बुफोन १००० नटआउटमा छन् । हेरौ, कतिसम्म उनी पुग्नेछन् ।"
निष्ठुर नियति,"वर्षामास हो, पानी पर्छ नै । तर छ्याङछुङ उघ्रेको आकाश छिनमै बदली भएर पानी पर्छ, त्यो पनि एक खेप होइन तीनतीनचोटि । यसलाई के भन्ने ? गतवर्ष जब मैले नेपाल संगीत प्रज्ञा प्रतिष्ठानका सदस्यसचिव गणेश रसिकलाई भेट्ने समय तय गरें, यस्तै संयोग पर्यो । चौथो पटक भदौको अन्तिम शनिबार टंगालस्थित उनको निवासमा पुग्दा पनि आकाश रसाइहाल्यो । सायद, हामीले आँखा रसाउने विषयमै कुराकानी गर्दै छौं भनेर प्रकृतिले पनि पत्तो पाइन् कि ? डम्म फुलेको बाटुलो अनुहारका रसिकले ठट्यौलो पारामा लख काटे । अक्सर आँखा रसाउने घटनादुर्घटना मानिसको चोलामा आउँछन्, जान्छन् । तर रसिकको आँसु भने यस्तो एउटा संयोगको परिधिमा झरिरहयो जसले उनलाई हमेसा छोडेन । जीवनको मूलबाटो पहिल्याउँदै पुर्खौलीथलो छोडेर हिँडेपछि फेरि फर्किएर सोही ठाउँमा जीवनयापन गर्न फिरेका उनका परिवारका सदस्यहरू एकएक दशकको फरकमा लगालग परलोक भए । छोरालाई नै वंश परम्पराको निरन्तरता मान्ने हो भने त्यो बाटोसमेत बन्द भयो रसिकको, उनको छोरो निमेषको आकस्मिक मृत्युसँगै । तीन दशक भएछ ? यसो सम्झिँदा त धेरै नै हो नि, होगि ? कुराकानीको सुरुमै उनी झसङ्ग भए । ०३५ सालतिरको कुरो हो । जतिखेर रसिक पूर्वी पहाडी कुनो छिनामखु, भोजपुरबाट थुप्रै जँघारहरू तर्दै काठमाडौं आएर आफ्नो जीवनको लय समात्न खोजिरहेका थिए । त्यही मेसोमा उनले माइलो, साइलो र कान्छो तीनवटै भाइहरू प्रजु, श्याम र शम्मी थुलुङलाई पढाउन आफूसँगै ल्याए । टुहुरा भाइलाई राजधानीमा ल्याएर पढाउन सकेकोमा रसिकलाई आफ्नो जीवनप्रति सार्है ठूलो सन्तोष मिलेको थियो । श्यामले ललितपुरको पुल्चोकस्थित त्रिपद्ममा माविबाट एसएलसीपास गरे भने शम्मी बानेश्वरको रत्नराज्यलक्ष्मी स्कुलमा कक्षा ८ मा पढ्दै थिए । माइलो भाइ प्रजु प्रहरी सेवामा भर्ना भए । एक दिन अचनाक १६ वर्षे ठिटो शम्मीले भने जन्मथलो छिनामखु फर्केर उतै पढ्ने निर्णय सुनाए । गतिलो स्कुलको पढाइ, पहाडभन्दा यहाँको सुगम जीवन । रसिक आफैं पनि रत्न रेकर्डिङ स्टुडियोको महाप्रबन्धक बनिसकेका थिए, त्यसबखत । रसिकले भाइलाई निकै सम्झाउने यत्न गरे । भविष्यबारे खुलस्त पारे । तर भाइले ज्यान गए मानेनन् । अनि ०३९ सालको दसैं मानेर शम्मी गाउँ फर्किए र दिदीसँगै बस्न थाले । उतै पढ्छु । उतै बस्छु भन्थ्यो, रसिक सम्झन्छन्, हामीलाई भेट्न अर्को हिउँदमा आउँछु भनेर बिदा मागेको थियो ।तर शम्मी त्यसपछिको हिउँद त के कहिल्यै फर्किएनन् । गाउँमै रमाउँछु भनेर फर्किएको नौ महिना पुग्दानपुग्दै उनले ०४० असारमा आफ्नै घरको बुइगलमा झुन्डिएर आत्महत्या गरे । सिंगो ब्रम्हान्ड सोहोरिएर मेरो थाप्लो माथि थिचेजस्तो भयो, रसिक भावुक भावमा भन्छन् । शम्मीले निराशाका कुरा कहिल्यै गरेका थिएनन्, दाजुसँग । कान्छोको स्वर राम्रो थियो । गीत खुब गाउँथ्यो, रसिक सम्झन्छन्, गाउँलेहरूसँग दाजुभन्दा ठूलो गीतांगे बन्छु, रेडियोमा गाउँछु पनि भन्थ्यो रे ।रसिकले सानैमा कसैले भनेको सुनेका थिए, मानिसको जन्म र मृत्युको ठेगान हुँदैन । सृष्टिको नियम यस्तै हो, भनेर मन बुझाए, उनले । एक दशकपछि साइलो भाइ श्यामले पनि जन्म थलो फर्किएर उतै खेतीपाती गरेर बस्ने निर्णय सुनाए । त्यतिबेलासम्म श्याम इलाममा एउटा ठेक्कापट्टामा साइड म्यानेजर भइसकेका थिए । त्यो जागिर छोडेर उनी राजधानी आएर दाजुको रेकर्डिङ स्टुडियोमा सघाउँथे । पछि फेरि श्यामले गाउँ फर्कने सुर कसे । ०५१ सालको दसैं पहाडमै मनाउने र त्यसपछिको जीवन उतै कटाउने भन्दै उनी छिनामखु फर्किए, गाउले चिनारुहरूसँग । श्याम भाइ शम्मीको मृत्युपछि एक दशकपछि गाउँ फर्कंदै थिए । ०४८४९ सालतिर रसिक आफैंले गाउँको जग्गाजमिनमा व्यावसायिक खेती सुरु गरेका थिए । उत्तिस घारीभित्रको झाडी फाँडेर अलैंची रोपेका थिए । मास्तिरको नागीतिर ओखर, नासपातीजस्ता तुलफूल लगाएका थिए । छेउमा चियाका बुट्यानहरू पनि हुर्काएका थिए । तर त्यसले उचित हेरचाह पाइरहेको थिएन । भाइ गएर बस्ने भएपछि त्यसलाई स्याहार्ला भन्ने भयो, रसिक भन्छन् । पछि आफैं फर्किएमा चाहिँ चिटिक्कको घर बनाउने मनमनै कल्पना गरिरहेका थिए, रसिकले । यही सल्लाहमा भाइ श्याम फर्किएका थिए, आफ्नै गाउँ फर्की आएँ, मीठो मीठो सपना ल्याएँ शैलीमा । भोजपुर माझकिराँततिर किराँतीहरूले दसैं मनाउनु हुँदैन भन्ने अभियान सल्किँदै गर्दा आफ्नो भाइ भने गाउँमा धुमधामले दसैं मनाउँदै जीवनको किला बसाउन गएको रसिकको भनाइ छ । विडम्बना श्यामले दसैंसमेत पूरा मनाउन पाएनन् । दशमीको दिन छिमेकी गाउँ तिम्मास्थित साथीको घरमा टीका लगाएर फर्कंदै गर्दा भीरबाट लडेर उनी ठहरै भएछन् । उनको उमेर ३२ वर्ष मात्रै भएको थियो । पसाउँदे गरेको धानबारीको बीचबाटै चिरिएर अगाडि बढेको बाटोमा अघिअघि लामो लामो सिङ भएको खसी चर्दै गरेको देखियो रे । लोकराज र श्यामले देखेछन् । अनिल खेट्दै गएछन् । अरू दुईजनाले चाहिँ खसी देखेनन् रे । अनि खै कहाँ छ भन्दै अल्मलिँदै पछिपछि कुदे मात्रै रे । खेद्दै गएपछि पर्तिर पुगेर खसी कता बिलाएछ । श्यामचाहिँ भीरतिर हुर्रिएछ । लोकराज पनि भीरतिर खुर्मुरिएको थियो रे । तर कम्मरमा बाँधेको पेटी रूखको हाँगाभित्र पसेछ र ज्यान त्यहीं अड्किएछ । तल भीरको फेदमा श्याम पर्लक्क आँखा पल्टाएर उत्तानो परिरहेको । जसले उक्त खसी देखेन उसलाई केही भएनछ । देख्ने दुईजना भीरतिर हुर्मुरिएछन्, भाइको मृत्युबारे यस्तै अनौठो मृत्यु कहानी सुने रसिकले । कान्छो भाइजस्तै साइलो पनि गाउँमै थातथलो बसाउने सुरले पुगेका थिए । तर उसको आफ्नै किलो उखेलियो, दोस्रो घटनाले रसिक झनै विक्षिप्त बने । नबनून् पनि कसरी ? जब आफ्ना परिवारका सदस्य जन्मथलोमै गएर जीवन उठाउँछु भनेर जान्छन् तब उनीहरू आफैंको पो भटाभट उठिबास लाग्छ संसारबाट । त्यस्तै भइगयो नि जिन्दगी त, उनी नि:शब्द बने, सेन्टिमेन्टल थिए दुवै केटाहरू । गफ गरिराख्ने । अलिअलि पिउँथे पनि । कान्छा गीत राम्रो गाउने, साइलो गीत, कविता लेख्ने । दुवै भाइ बाँचेका भए गीत, संगीत र साहित्यमा पनि राम्रै गर्थे होलान्, यस्तै लाग्छ रसिकलाई । रसिक जीवनमा जसलाई बढी माया गर्थे, ती बिस्तारै टाढिँदै गइरहेका थिए । एक दशकपछि रसिकले अर्का भाइ प्रजुलाई समेत गुमाए । नेपाल प्रहरीमा प्रहरी निरीक्षक (इन्स्पेक्टर) रहेका प्रजु इलामको पशुपतिनगरको सीमा प्रहरी चौकीमा माओवादी आक्रमणमा परी परलोक भए । प्रजुसमेत गृहजिल्लामै गएर जीवन बिताउने मनस्थितिमा थिए । हुँदाहुँदा रसिकले एकमात्र छोरो निमेषसमेत गुमाए मंसिर ०६७ मा । ३५ वर्षे छोरोको मृत्युमा समेत पुख्र्यौली सम्बन्ध गाँसिनु अर्को अनौठो संयोग भयो । बाउबाजेको प्रसाद छोराको नाममा बनाउन बाउछोरा इलाम फिक्कलबाट भोजपुर लागे । आफ्नो नाममा भएका सबै जग्गाजमिन छोराको नाममा पास गराइदिएपछि रसिकले सोचेका थिए, अब आफ्नो बुढ्यौली ज्यान तलमाथि भइहाले पनि केही छैन । तर पुख्र्यौली थलोको सम्पत्ति छोराको नाममा आएको एक हप्तामै निमेषले रगत वान्ता गरेर धर्तीबाट बिदा लिए । यस्तै भयो घरपरिवारका लस्करै खुरुखुरु बाटो लागे, रसिक दैवको लीला भनेर चित्त बुझाउँछन् । छोराको मृत्युमा अर्को अचम्मको संयोग, शुक्रबारको जन्म, शुक्रबार नै जग्गा पास गरिदिएको दिन । अनि मरण पनि शुक्रबार नै । जन्मेको घर, हुर्केको गाउँठाउँ प्यारो कसलाई हुँदैन ? तर त्यही जन्मथलोसँग पुन: जोडिएपछि रसिकका परिवारका तीन हाँगा र एउटा बिरुवा एकपछि अर्को गर्दै छिने ?सानोमै आफ्नी बोजुले भनेका कुरा रसिकको मनमा बारम्बार ठोक्किरहन्छ । बोजुले भनेकी थिइन् रे, तेरा पुर्खाहरूले सोलुबाट बसाइँ हिँड्नुपूर्व साइत देखाएका थिए रे । छ अक्षरबाट उठेको ठाउँमा गएर बस्नू । त्यहाँ तिम्रा चार पुस्तासम्मलाई फलिफाप हुनेछ । त्यसपछि भने छरिनुपर्छ । त्यहाँ नबस्नू । बसे पिर्छ । तिमारु पनि बस्न मन गर्दैनौ । सबै बाहिर बाहिरै भयौ । के हुनलाई हो ? त्यसपछि रसिकका पुर्खा छ बाट सुरु हुने ठाउँ खोज्दै आइपुगेका रहेछन्, छिनामखु । नभन्दै भयो त्यस्तै । चार पुस्तासम्म रसिकको परिवारलाई छिनामखु खुबै फाप्यो । रसिकका बाजे पञ्चायतकालीन बडाहाकिम बने । चौथो पुस्ताका बाबु राष्ट्रिय निर्देशन अधिकारी बने, पञ्चायकालमा । दार्जिलिङमा धरणीधर कोइराला, सूर्यविक्रम ज्ञवालीका विद्यार्थी हुन् रसिकका बाबु । ब्रिटिस गोर्खाको चारवर्षे लाहुरे जीवन त्यागेर नेपाली कांग्रेसको मुक्ति सेनाबाट लडे । बडाहाकिमको सन्ततीले गाउँठाउँमा प्रशस्त मौजा जोडे । आफूले शारीरिक श्रम केही गर्नुपर्थेन । उही रहरले गरियो भने मात्रै, रसिक आफ्नो बाल्यकाल सम्झन्छन्, तर अन्य मानसिक दु:ख धेरै बेहोरियो ।रसिक आफैंले पनि जन्मथलो छोडेपछि साहित्य, संगीतमा नाम कमाए । राल्फा, लेकाली समूह हुँदै उनले आफ्नो सांगीतिक यात्रालाई उचाइमा पुर्याए । कथा, कविता रचे । रसिकको दशगजामा उभिएर नामक संस्मरणले पद्मश्री साहित्य सम्मान पुरस्कार जित्यो, ०६३ सालमा । देशपरदेशमा चिनिए । तर म पनि जन्मथलो गएर बसें भने भाइ छोराहरूकै नियति हुन्छ कि, उनलाई कहिलेकाहीं यस्तै लाग्छ, पत्याउँ, आधार केही छैन । नपत्याऊँ जन्मगाउँसँग फेरि नाता गाँस्न खोज्दा परिवारका सदस्यहरू खुरुखुरु परलोक भए ।अनि उनी आफैंलाई प्रश्न गर्छन्, के यो सत्य हो ?"
वैकल्पिक गन्तव्य,"केही वर्षयता मात्र चर्चामा आएको पदयात्रा रुट हो मर्दी हिमाल बेसक्याम्प । सामान्यत: पाँच दिनमा पोखरा फर्कन सकिने छोटो पदयात्राको यो रुट विश्वप्रसिद्ध अन्नपूर्ण क्षेत्रमा पर्छ । अन्नपूर्ण रेन्ज, धौलागिरि, माछापुच्छ्रे, मनास्लुलगायत हिमालहरू निकै नजिकबाट देख्न सकिने यो मार्गबाट । यो अन्नपूर्ण बेसक्याम्प रुटको उत्कृष्ट वैकल्पिक मार्ग हुन सक्छ । पोखराबाट कास्कीको काँडेसम्म बसमा गएर त्यहाँबाट पदयात्रा सुरु हुन्छ । डेढ घण्टामा अस्ट्रेलियन क्याम्पमा पुगेर चियानास्ता गर्न सकिन्छ । दुई दशकअघि अस्ट्रेलियनहरूले क्याम्पिङ गरेको भएर यो ठाउँको नाम नै अस्ट्रेलियन क्याम्प रहन गएको बताउँछन् होटल व्यवसायी हरिबहादुर केसी । यो पदयात्रा कास्कीको सिदिङबाट पनि सुरु गर्न सकिन्छ । जिपमा पोखराबाट सिदिङ २ घन्टामा पुग्न सकिन्छ । सिदिङबाट यात्रा थालनी गर्दा भने अस्ट्रेलियन क्याम्प भने पुगिन्न । पहिलो दिनमै पोथाना पितम देउराली हँुदै फरेस्ट क्याम्पमा बिहानको खाना खाएर २९३० मिटर उचाइमा रहेको लो क्याम्प पुग्न सकिन्छ । अलि छिटो हिँड्न सक्नेहरू हाई क्याम्प नै पुग्न सक्छन् । दुई दशकअघि सुरु भए पनि यो पदयात्रा मार्गले चर्चा बटुलेको केही वर्ष मात्र भएको छ । यो पदमार्ग स्वदेशी पर्यटकको रोजाइमा बढी पर्ने गरेको छ । ३५८० मिटर अग्लो हाई क्याम्पबाट अन्नपूर्ण हिमशृंखलाका हिमाल निकै नजिक देख्न सकिन्छ । अर्को दिन बिहान हाई क्याम्पबाट ३४ घन्टा उकालो चढेर ४५०० मिटर उचाइको मर्दी हिमाल बेसक्याम्प पुग्न सकिन्छ । बेसक्याम्प घुमेर त्यही दिन सिदिङ झरी अर्को दिन सबेरै पोखरा आइपुग्न सकिन्छ ।"
