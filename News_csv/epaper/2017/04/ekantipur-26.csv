शीर्षक,विवरण
वृद्धि दर ६९,"काठमाडौं चालु आर्थिक वर्षमा ६९४ प्रतिशत आर्थिक वृद्धि हासिल हुने देखिएको छ । केन्द्रीय तथ्यांक विभागले हालसम्मको प्रगति र बाँकी ३ महिनाका सम्भावित गतिविधिका आधारमा उक्त तथ्य प्रक्षेपण गरेको हो । सबै क्षेत्रको तथ्यांक समेटेर हेर्दा ६९४ प्रतिशत आर्थिक वृद्धि हुने देखिन्छ, योजना आयोगका सचिव चन्द्रकुमार घिमिरेले भने, चालु आर्थिक वर्षका बाँकी महिना पनि सोही तबरले आर्थिक गतिविधि बढ्ने अनुमानका आधारमा करिब ७ प्रतिशतको वृद्धि हुने देखिन्छ । चालु आर्थिक वर्षको बजेटमा सरकारले ६५ प्रतिशत वृद्धिको प्रक्षेपण गरेको थियो । यो वर्षको आर्थिक वृद्धि आर्थिक वर्ष २०५०५१ यताकै उच्च हो । उक्त वर्ष आर्थिक वृद्धिदर ७६ प्रतिशत थियो । गत आर्थिक वर्षमा ०७७ प्रतिशतको आर्थिक वृद्धि हुने अनुमान गरिएकोमा झनै घटेर ००१ प्रतिशत मात्र हुने विभागको संशोधित अनुमान छ । विशेषगरी धानलगायत खाद्यान्न बालीको उत्पादनमा भएको वृद्धि, नियमित विद्युत् आपूर्ति, बन्दहडतालमा कमीलगायत कारण उद्योग र सेवा क्षेत्रमा पनि सकारात्मक प्रभाव परेको केन्द्रीय तथ्यांक विभागले जनाएको छ । समयमा पर्याप्त वर्षा भएपछि यस वर्ष धानको उत्पादन २१७ प्रतिशत बढ्यो । अन्य बालीको पनि उत्पादन सन्तोषजनक रह्यो । यसै कारण समग्र कृषि उपजको उत्पादन ५२५ प्रतिशतले बढ्ने देखिएको छ । कृषि क्षेत्रको वृद्धि राम्रो रहे पनि कुल गार्हस्थ्य उत्पादन (जीडीपी) मा यो क्षेत्रको योगदान घट्दोक्रममा छ । चालु आर्थिक वर्ष जीडीपीमा यो क्षेत्रको योगदान २९३७ प्रतिशत रहने प्रारम्भिक अनुमान छ । गत वर्ष यो क्षेत्रको योगदान ३२२ प्रतिशत थियो । कृषिसँगै अन्य क्षेत्रको उत्पादनमा पनि वृद्धि भए पनि जीडीपीमा कृषिको योगदान घट्दै गएको सचिव घिमिरेले बताए । चालु आर्थिक वर्षमा गैरकृषि क्षेत्रको योगदान ७०६३ प्रतिशत रहने प्रारम्भिक अनुमान छ ।यो वर्ष द्वितीय क्षेत्र (निर्माण, उद्योग र विद्युत्, ग्यास तथा पानी) को वृद्धिदर १०९७ प्रतिशत हुने देखिएको छ । पुनर्निर्माण तथा अन्य निर्माण कार्यको तीव्रता, ऊर्जा क्षेत्रको विस्तार, औद्योगिक क्षेत्रमा भएको उत्पादन वृद्धिलगायत कारण यस क्षेत्रको वृद्धिदरमा उल्लेख्य प्रगति हुने विभागले जनाएको छ । योसँगै जीडीपीमा यस क्षेत्रको योगदान पनि बढेर १४ प्रतिशत पुग्ने विभागको अनुमान छ । गत वर्ष जीडीपीमा यो क्षेत्रको योगदान १३६ प्रतिशत थियो । चालु आर्थिक वर्षमा सेवा क्षेत्रमा ६९ प्रतिशतले वृद्धि हुने तथ्यांक विभागको अनुमान छ । यस क्षेत्रअन्तर्गत थोक तथा खुद्रा व्यापार, होटल तथा रेस्टुरेन्ट, यातायात, सञ्चार तथा भण्डारण, वित्तीय मध्यस्थता, रियल स्टेट तथा व्यावसायिक सेवा, सार्वजनिक प्रशासन तथा रक्षा, शिक्षा, स्वास्थ्यलगायत पर्छन् । ती क्षेत्रमा देखिएको प्रगतिले जीडीपीमा योगदान पनि बढेर करिब ५६ प्रतिशत पुग्ने भएको छ । गत वर्ष यस्तो योगदान ५४ प्रतिशत थियो । उद्योगहरूको क्षमता पनि बढेको छ । उद्योग वाणिज्य महासंघका अनुसार उद्योगको ६५ प्रतिशत क्षमता उपयोग भएको छ । गत वर्ष उद्योगहरू ४८ प्रतिशत क्षमतामा चलेका थिए । गत वर्षको न्यून वृद्धिका बीच अर्थतन्त्रको आकार धेरै नबढे पनि ६९ प्रतिशतको विस्तार हालसम्मकै दोस्रो उच्च वृद्धि हुनेछ । उदारीकरणका कारण ०५०५१ मा उच्च वृद्धि हासिल भएको थियो । त्यसयता सुरु भएको माओवादी द्वन्द्व र राजनीतिक द्वन्द्वले उच्च वृद्धि हासिल हुन सकेन । आर्थिक वर्ष ०५६५७ मा ६१ प्रतिशत आर्थिक वृद्धि भएको थियो । उक्त वर्ष निर्वाचन भएको र कांग्रेसले बहुमत पाएकाले द्वन्द्वका बीचमा पनि उत्साह देखिएको थियो। तर माओवादी द्वन्द्व बढ्दै गएर चरममा पुगेपछि आर्थिक वर्ष ०५८५९ मा ०१२ प्रतिशतको वृद्धि भयो । त्यसयता दुई पटक संविधानसभाको निर्वाचन हुँदा आर्थिक वृद्धिदर ५ प्रतिशतमाथि पुगेको थियो । ०६४ र ०७० मा वृद्धिदर ५ प्रतिशतमाथि पुगेको थियो । अन्य वर्षमा औसत वृद्धिदर ४ प्रतिशत थियो । आर्थिक गतिविधि बढेसँगै यो वर्ष जीडीपी बढेर २५ खर्ब ९९ अर्ब रुपैयाँ (बजार मूल्यमा) पुगेको छ । अघिल्लो वर्ष यो २२ खर्ब ४७ अर्ब रुपैयाँ थियो । क्षेत्रगत रूपमा हेर्दा बिजुली, ग्यास र पानी क्षेत्रमा सबभन्दा बढी करिब १३ प्रतिशतको वृद्धि देखिएको छ । उक्त अवधिमा निर्माण क्षेत्रमा पनि करिब १२ प्रतिशतको वृद्धि भएको विभागको तथ्यांक छ । चालु आर्थिक वर्ष ७ खर्ब रुपैयाँ रेमिट्यान्स मुलुकमा भित्रिने विभागको अनुमान छ । यो जीडीपीको अनुपातमा २६९४ प्रतिशत हुन आउँछ ।"
निर्वाचनमा सहयोग रहन्छ,"काठमाडौं भारतीय प्रधानमन्त्री नरेन्द्र मोदीले नेपालमा लामो समयपछि हुन लागेको स्थानीय तहको निर्वाचन गर्न आफ्नो सक्दो सहयोग रहने बताएका छन् । प्रधानमन्त्री पुष्पकमल दाहाललाई मंगलबार फोन गर्दै उनले यस्तो बताएका हुन् । समकक्षी मोदीसँगको फोनवार्तामा दाहालले देशमा निर्वाचनको लहर आइसकेको भन्दै तोकिएकै समयमा चुनाव गरी संविधान कार्यान्वयन गरिने बताएको प्रधानमन्त्री कार्यालयले जनाएको छ । टेलिफोन कुराकानीमा मोदीले सबै राजनीतिक शक्तिलाई मिलाएर निर्वाचनमा जानु प्रधानमन्त्री दाहालको सफलता रहेको बताउँदै निर्वाचनका लागि भारतको पूर्ण सहयोग र सद्भाव रहने बताउनुभएको छ, प्रधानमन्त्री कार्यालयले जारी गरेको विज्ञप्तिमा उल्लेख छ । प्रधानमन्त्री दाहालले मंगलबार बिहान भारतीय समकक्षीसँग फोनमा कुराकानी गर्न चाहेपछि अपराह्न मोदीले फोन गरेका थिए । विज्ञप्तिमा निर्वाचन सफल बनाउन भारतले गर्ने सहयोगी भावनाको कदर गर्दै दाहालले मोदी र भारतीय जनतालाई धन्यवादसमेत दिएको जनाइएको छ । प्रधानमन्त्री मोदीले स्थानीय तहको निर्वाचन सफलताको शुभकामना दिँदै त्यसका लागि आवश्यक सहयोग गर्न भारत तयार रहेको बताउनुभएको छ, प्रधानमन्त्रीका परराष्ट्र मामिला सल्लाहकार डा ऋषिराज अधिकारीले कान्तिपुरसँग भने, भारतको यो स्तरको सहयोग र शुभकामनाले सरकारलाई थप ऊर्जा मिलेको छ । निर्वाचन हामीले नै गर्ने भए पनि छिमेकी र मित्र मुलुकको साथले अर्थ राख्नेछ । संविधान कार्यान्वयन गर्नसमेत उक्त निर्वाचनमा सबैलाई मिलाएर लैजानुपर्ने भारतले सुझाउँदै आएको थियो । टेलिफोनमा राष्ट्रपति विद्यादेवी भण्डारीको सम्पन्न भारत भ्रमणको समीक्षासमेत भएको डा अधिकारीले जनाए । मोदीको आधिकारिक अनलाइनमा दाहालसँग उनले कुरा गरेको उल्लेख गर्दै शान्ति र स्थायित्वका लागि हुन लागेको निर्वाचनमा भारतको सहयोग रहने जनाइएको छ । भारतीय विदेश मन्त्रालयका एक अधिकारीले भारतले एक कदम अघि बढेर निर्वाचनका लागि नेपाल सरकारले चालेको कदमको स्वागत गर्दै त्यसमा प्रतिबद्धता व्यक्त गरेको हो । भारतले निर्वाचनका लागि आवश्यक गाडी तथा अन्य आधारभूत सहायता पनि तत्काल अघि बढाउने प्रतिबद्धताअनुरूप नै यो सन्देश नेपाल सरकारलाई दिएको हो, ती अधिकारीले टेलिफोनमा कान्तिपुरसँग भने, उपप्रधान तथा गृहमन्त्री विमलेन्द्र निधिले भारत भ्रमणका क्रममा यस्तो सहयोगका लागि आग्रह गरेका थिए । उनले करिब एक हजार गाडीको आवश्यकतासहित अन्य सामग्रीको लामै सूची विदेशमन्त्री सुष्मा स्वराजलाई दिएका थिए । निधिले भ्रमणमा भारतीय गृहमन्त्री राजनाथ सिंहसँग पनि सहयोगको आग्रह गरेका थिए । भारतीय दूतावास स्रोतका अनुसार प्रधानमन्त्री दाहालले बिहानदेखि नै मोदीसँग कुरा गर्ने प्रयास गरेका भए पनि व्यस्त मोदीले अपराहन ४ बजे दाहाललाई टेलिफोन गरेका हुन् ।"
के हो एमालेको बटमलाइन ?,"काठमाडौं सरकारले चुनावको मिति सार्दै संविधान संशोधनको नयाँ विधेयक ल्याएपछि प्रमुख प्रतिपक्षी एमाले झन् चिढिएको छ । एमालेले मंगलबार संसद् अवरोध गर्यो भने साँझ बालुवाटारमा प्रधानमन्त्रीले बोलाएको ५ दलको बैठकमा पनि आपत्ति जनायो । संसद्मा बजेट पेस गरेपछि दोस्रो चरणको चुनाव गर्ने, स्थानीय तह थप्ने र प्रदेशको सीमा हेरफेरमा सम्बन्धित प्रदेशसँग परामर्श मात्र गर्दा पनि हुने भन्ने सहमतिप्रति एमालेको मुख्य विरोध छ ।सत्तारूढ र संघीय गठबन्धनमा आबद्ध दलहरूबीच गत शनिबार भएको अनौपचारिक सहमतिका यी विषयप्रति लचिलो नहुने निष्कर्ष एमालेको सोमबार र मंगलबारको स्थायी समिति बैठकको छ । सत्तापक्ष र गठबन्धनबीचको सहमतिमा लचिलो नहुने संकेत एमालेले देखाएपछि निर्धारित चुनावमाथि केही आशंका बढ्न थालेको छ । तीनवटा विषयमा आपत्ति जनाउनुका पछाडि एमालेका आफ्ना तर्क छन् । संविधानअनुसार जेठ १५ गते बजेट ल्याउनुपर्ने प्रावधान छ । दोस्रो चरणको चुनावका लागि निर्धारित मिति जेठ ३१ गते छ । पहिलो त दुई चरणमा चुनाव गर्ने कुरा उपयुक्त थिएन, यदि गर्ने हो भने पनि बजेट पेस गर्ने समयभन्दा अगाडि नै हुनुपर्ने थियो, एमाले सचिव प्रदीप ज्ञवालीले भने, एक चरणको गरेपछि बीचमा बजेट ल्याउने र अर्को चुनाव गर्दा त्यसले चुनाव प्रभावित हुन्छ । दुई चरणमा चुनाव गर्दा बजेट अगावै दोस्रो चरणको पनि मिति तोक्न सकिन्थ्यो । एक महिनाको अन्तरमा दुई चरणका चुनावको मिति तोकिनुमा कुनै न कुनै गडबडी हुन सक्ने बुझाइ एमालेको छ । निर्वाचन आयोगका पदाधिकारीहरूबाट बजेट ल्याउने मिति संवैधानिक प्रावधानभित्रको विषय भएकाले त्यसले चुनावी कार्यतालिकालाई प्रभाव नपार्ने खालका अभिव्यक्ति आएपछि एमाले झन् झस्किएको छ । चुनाव घोषणा भएपछि सामान्य सरकारी कामसमेत गर्न नमिल्ने आचारसंहिता बजेट नै ल्याउने विषयमा चाहिँ लागू नहुने भन्ने तर्क निर्वाचनको निष्पक्षताको सिद्धान्तविपरीत हुने एमालेको तर्क छ । त्यसैले निर्वाचन आचारसंहिताप्रति आयोगकै धारणा माग्न बुधबार एमाले नेताहरूको टोली आयोग कार्यालय बहादुर भवन जाँदैछन् । सत्तारूढ दलहरूबीच संविधान संशोधनमार्फत बजेट पेस गर्ने मिति पर सार्नेबारे पनि छलफल भएको छ । यदि चुनावी निष्पक्षताका लागि बजेटको मिति नै पर सार्ने गरी संविधान संशोधन प्रस्ताव आयो भने त्यसमा एमालेको ठूलो विरोध नरहन सक्छ । यद्यपि अहिले उसले बजेटमा मिति सार्न नहुने अडान भने राखिरहेको छ । हरेक विषयमा संशोधनको विधि अपनाएर संविधानलाई हल्का बनाउनु हँुदैन भन्ने हाम्रो धारणा छ, एमाले सचिव ज्ञवालीको भनाइ छ, बजेटमाथि धेरै राजनीति हुने र त्यसले आर्थिक प्रणालीलाई समेत असर पार्ने भएकाले संविधानमा नै निश्चित मिति राखिएको हो, त्यसैले मिति पर सार्नु उपयुक्त हँुदैन, दुई चरणमै चुनाव गर्ने हो भने पनि जेठ १५ अगावै गर्न सकिन्छ । तराईका जिल्लालाई केन्द्रित गरी भएको स्थानीय तहको संख्या थप्ने समझदारीमा पनि एमालेको आपत्ति छ । निर्वाचनको सम्पूर्ण प्राविधिक तयारी पूरा हुने र उम्मेदवारको मनोनयन गर्ने बेलामा संरचना नै बदल्ने भन्ने समझदारी चुनाव नगर्ने षड्यन्त्रभित्रकै एउटा खेल भएको एमाले नेताहरूको भनाइ छ । यदि स्थानीय तहको संख्य थप्ने र त्यसलाई जनसंख्याको अनुपातलाई आधार मान्ने हो भने सबै स्थानहरूमा एउटै मापदण्ड हुनुपर्ने एमालेको धारणा छ । अहिले त प्राविधिक रूपमा पनि त्यो काम सम्भव नहुने एमालेको धारणा छ । तुलनात्मक रूपमा हेर्ने हो भने अहिले तीन नम्बर प्रदेशमा जनसंख्या बढी छ तर स्थानीय तह १ सय १९ वटा छन् । प्रदेश नम्बर दुईमा जनसंख्या थोरै छ तर स्थानीय तह १ सय २७ वटा छन्, एमालेका अर्का सचिव गोकर्ण विष्टले भने, अहिले नै दुई नम्बरमा बढी छ भने फेरि त्यहीं संख्या थप्ने कुरा जायज हुँदैन । नगरपालिकाहरू निर्माण गर्दा तराईमा हालको जनसंख्याको आयतनसमेत घटाउने गरी स्थानीय तह थप्ने प्रयास गरिएकोमा पनि एमालेको आपत्ति छ । पहाडमा भन्दा तराईमा नगरपालिकाको संख्या बढी बनाउन कम जनसंख्या भए पनि हुने खालको प्रावधान राख्नु वैज्ञानिक नहुने तर्क एमालेको छ । यसअघि स्थानीय तहको संख्या निर्धारण आयोगले ७ सय १९ वटा तह सिफारिस गरेको थियो । तर तराई केन्द्रित असन्तुष्ट दलहरू चुनावमा आउने सम्भावना ध्यान दिँदै संख्या बढाएर ७ सय ४४ बनाइएको थियो । यदि सबै दल चुनावमा आउने वातावरण हुन्छ भने ठीकै छ भनेर त्यसबेला संख्या बढाउन एमालेले सहमति दिएको थियो, ज्ञवालीले भने, अब फेरि केहीलाई रिझाउने नाममा बिनाआधार हचुवाको भरमा संख्या थप्न खोजिँदै छ, त्यो पनि निर्वाचनको बीचमा । यो निकै आपत्तिजनक कुरा हो ।संविधान संशोधनको विधेयकमा एमालेले के गर्छ भन्ने चासो छ । जसको विपक्षमा उभिने उसले स्पष्ट गरेको छ । संविधान संशोधन विधेयक राष्ट्रिय हितविपरीत, संविधानको मर्म भावनाविपरीत, जनचाहनाविपरीत, २०६२०६३ जनक्रान्तिका भावनाविरुद्ध तथा राजनीतिक दलहरूबीचमा धु्रवीकरण गर्दै मुलुकलाई थप अस्थिरताको दिशातिर धकेल्ने गम्भीर षड्यन्त्रसहित आएको एमाले मंगलबारको स्थायी समितिको बैठकको निर्णयमा छ । यो निर्णयअनुसार एमाले कुनै हालतमा विधेयकको पक्षमा उभिने छैन । तर यसअघिको जस्तो विधेयक नै संसद्मा छलफलमा लैजानै दिने भन्ने अडान भने यसपटक एमालेले राख्ने छैन । विधेयक राष्ट्रिय हितविपरीत आएको छ, हामी संसद्मा यसको विरोध गर्छौं तर प्रक्रियामा अघि बढाउनै नदिने भन्ने हँदैन, एमाले पोलिटब्युरो सदस्य अग्नि खरेलले भने, छलफलमा भाग लिन्छांै र विधेयकको सशक्त विरोध गर्छौं । यसअघि सरकारले पेस गरेको संविधान संशोधन विधेयकलाई पनि केही समय एमालेले छलफलमै लैजान नमिल्ने भन्दै पेस हुनसमेत दिएको थिएन । विधेयकलाई अघि बढाउन दिए पनि स्थानीय तहको संख्या थप्ने विषयलाई लिएर संसद्मा सरकारले चित्तबुझदो जवाफ नदिएसम्म विरोध भने जारी रहने खरेलले बताए । यदि संशोधन विधेयक छलफलमा अघि बढे त्यसको पक्षमा दुई तिहाइ पुग्नबाट रोक्नका लागि भने एमालेले अधिकतम प्रयास गर्नेछ । हाल विपक्षी गठबन्धनमा दुई सयको हाराहारी सांसद छन् ।"
१० वर्षमा मध्यम आययुक्त मुलुक,"कांग्रेसले कसलाई के भन्यो ?कांग्रेसको घोषणापत्रमा प्रमुख प्रतिपक्षी एमालेलाई असहिष्णु र उग्रराष्ट्रवाद बोकेको पार्टीका रूपमा चित्रण गरिएको छ । एमाले अध्यक्ष केपी ओलीप्रति लक्षित गर्दै भनिएको छ, एमालेको वर्तमान नेतृत्वको अदूरदर्शी अडानले संविधान संशोधनको प्रक्रिया र सहमतिको राजनीति जोखिममा परेको छ । संविधान निर्माणको बेलादेखि नै आफ्ना प्रतिस्पर्धी राजनीतिक दलहरूप्रति निरन्तर असहिष्णु र आक्रामक प्रवृत्तिका साथ क्रियाशील रहेको भन्दै कांग्रेसले एमालेको अतिवादी राजनीतिक अडानले मधेसी आन्दोलन चर्केको निचोड निकालेको छ । कांग्रेसको ठहर छ, एमालेको अतिवादी विचारले देशको एकता र सामाजिक सद्भाव, संविधानको कार्यान्वयन र लोकतान्त्रिक अभ्यासलाई ठूलो क्षति पुर्याएको छ । कांग्रेसले माओवादी केन्द्रलाई अस्थिर राजनीतिका बखत सत्ताको लोभ खोज्ने प्रवृत्ति भएको पार्टीका रूपमा लिएको छ । माओवादी केन्द्रको ढुलमुले प्रवृत्तिले राजनीतिक अस्थिरता बढाएको उसले ठम्याएको छ । यसले सहमति र संवादको राजनीतिबाट परिणाम निकाल्ने प्रक्रियालाई समेत कमजोर बनाएको छ, कांग्रेसले भनेको छ । कांग्रेसले मधेस केन्द्रित दलहरूलाई आफ्नै हठधर्मिताको चक्रब्यूहमा फस्दै गएको बताएको छ । उनीहरूले मधेसी जनतालाई सधैं निर्मम आन्दोलन र क्षतिमा होमेर राजनीतिक संवाद र सहमतिलाई कहिल्यै परिणाममुखी हुन नदिने काम गरेको कांग्रेसको निष्कर्ष छ । मधेसमा अतिवादी सोच र प्रवृत्तिलाई बल पुर्याउने काममा सहयोग पुर्याएर मधेसवादी दलहरूले गम्भीर गल्ती गरेको उसको निचोड छ । राप्रपालाई सत्ता राजनीति र पञ्चायतीमोह बोकेको पार्टीका रूपमा कांग्रेसले लिएको छ । संविधान संशोधन गरेर मुलुकको समस्या समाधानतर्फ लाग्नुको साटो सत्ता राजनीति र पञ्चायतीमोहको प्रवृत्तिबाट बाहिर निस्कन नसकेको भन्दै उसले राप्रपालाई अवसरवादी सत्ता राजनीतिको दलदलमा फसेको पार्टीका रूपमा लिएको हो ।"
दाहालले मागे प्रतिपक्षीको सहयोग,"काठमाडौं प्रधानमन्त्री पुष्पकमल दाहालले संविधान संशोधन विधेयक पारित भए असन्तुष्ट दलहरू चुनावमा भाग लिने भएकाले प्रमुख प्रतिपक्षी एमालेलगायत पाँच प्रमुख दलसँग सहयोग मागेका छन् । संसद्मा पेस भएको विधेयकको पक्षमा दुई तिहाइ पुर्याउनुपर्ने बाध्यता रहेका कारण प्रतिपक्षी एमालेसमेतको समर्थन खोज्न प्रधानमन्त्री दाहालले बालुवाटारमा मंगलबार साँझ छलफल राखेका थिए । तर बैठकमा एमालेले सत्तारूढ दल र राष्ट्रिय जनता पार्टी तथा संघीय समाजवादी फोरमबीच भएको पछिल्लो सहमतिमा आपत्ति जनायो । सरकारद्वारा प्रस्तुत विधेयकमा कुनै हालतमा समर्थन नगर्ने जवाफ दिएको छ । विशेष गरी स्थानीय तहको संख्या थप्ने विषयमा एमाले अध्यक्ष ओलीले बालुवाटार बैठकमा सत्तारूढ दलसँग तीव्र रोष प्रकट गरेका थिए । संविधान संशोधन गर्ने आवश्यकता नै छैन, त्यसैले संशोधन विधेयक अघि नबढाउनुहोस् भनेका छौं, एमाले वरिष्ठ नेता झलनाथ खनालले बालुवाटार बैठकपछि कान्तिपुरसँग भने । चुनाव दुई चरणमा गर्नु आवश्यक नरहेको धारणा पनि एमाले नेताहरूले राखेका छन् । एकै चरणमा चुनाव गर्न सकिने अवस्था रहेकामा दुई चरणको नाममा नियतवश पर धकेल्न खोजिएको टिप्पणी एमाले नेताहरूले गरेका छन् । चुनाव दुई चरणमै गर्नुपरे पनि यति धेरै ग्याप किन ? सात दिनभित्रै गर्न सकिन्छ, खनालले भने, पञ्चायतकालमा समेत सात दिनभन्दा बढी ग्याप राख्दैनथे । चुनावको बीचमा बजेट ल्याउने विषयमा एमाले नेताहरूले आपत्ति जनाएका थिए । बजेट पेस गरेर चुनाव गराउन खोज्ने ? योभन्दा ठूलो आचारसंहिताको उल्लंघन के हुन्छ ? निर्वाचनको निष्पक्षता कसरी रहन्छ, बैठकमा अध्यक्ष केपी ओलीले भनेका थिए । त्यसैले बजेट अगावै चुनाव गर्नुपर्ने अडान उनको थियो । संशोधन प्रस्ताव प्रतिगामी भएकाले यसले संविधानको स्वीकार्यता बढाउने होइन झन् घटाउने तर्क एमाले नेताहरूको थियो । १० प्रतिशतलाई खुसी पार्ने नाममा तपाईंहरू सबै मिलेर प्रमुख प्रतिपक्षीलाई बाहिर राखेर जान खोज्दै हुनुहुन्छ, एमाले नेताहरूको भनाइ थियो, ३० प्रतिशत होल्ड गर्ने प्रतिपक्षीलाई बाहिर राख्दा संविधानको स्वीकार्यता बढ्छ कि घट्छ ? प्रधानमन्त्री दाहालले बैठक सुरु गर्दै संविधान संशोधनदेखि चुनावसम्मको मार्गचित्रबारे ब्रिफिङ गरेका थिए । सशोधन विधेयक पारित गर्ने वातावरण बनाउने प्रतिबद्धतासँगै अब मोर्चा चुनावमा आउने प्रतिबद्धता आइसक्यो । तपाईंहरूले त्यसको ढोका खोल्नुपर्यो, दाहाललाई उद्धृत गर्दै बैठक स्रोतले भन्यो, पहिले हामी चुनावमा जान तयार भए पनि मोर्चा मानेको थिएन, अहिले मानेको छ । अब सबै मिलेर चुनावमा जाऔं ।दाहालपछि बोलेका प्रमुख प्रतिपक्षी नेता ओलीले संविधानको धारा २७४ मा प्रस्तावित संशोधन पहिलेभन्दा घातक रहेको भन्दै त्यसमा अर्को परिमार्जन हुनुपर्ने अडान लिए । प्रदेशको सीमांकन हेरफेर गर्नुपरे सम्बन्धित प्रदेशको सहमति लिनु नपर्ने, परामर्शमात्रै लिए पुग्ने सोच खतरनाक छ, सम्बन्धित प्रदेशको बहुमतबाट पास गरेर सहमति लिनुपर्छ, ओलीले भने, राष्ट्रभाषा नेपाली भइसकेपछि सम्बन्धित प्रदेशमा बोल्ने भाषा राष्ट्रिय भाषा हुन्छन्, अर्को प्रदेशको भाषालाई किन मानिरहने ? ओलीले चुनावको कार्यक्रम र आचारसंहिता सुरु भइसकेको अवस्थामा सरकारले लोकप्रियतावादी बजेट ल्याउन लागको भन्दै आलोचना गरे । उनले जनसंख्याका आधारमा स्थानीय तह थप्ने भए जनघनत्व बढी भएका झापा, मोरङ, दाङ, कैलाली कञ्चनपुरलगायत जिल्लामा पनि थप्नुपर्ने भन्दै ११ जिल्लामा मात्रै थप्न नहुने अडान लिए । उनले प्रमुख प्रतिपक्षीलाई आश्वस्त नपारी सरकार फटाफट एकलौटी ढंगले चुनावलगायत महत्त्वपूर्ण निर्णयमा अघि बढेको भन्दै आलोचना गरे । स्थानीय तहको संख्या बढाउने विषयमा एमालेले बढी असन्तुष्टि राखेको छ, सबैतिर एउटै मापदण्ड हुनुपर्नेमा किन फरकफरक गरियो भन्ने बढी चासो छ, कांग्रेस नेता कृष्ण सिटौलाले भने, सबैलाई मिलाएर जानुपर्छ, त्यसमा थप छलफल गर्ने कुरा भएको छ । राप्रपा अध्यक्ष तथा उपप्रधानमन्त्री कमल थापाले स्थानीय तहको संख्या थप्ने कुराको बचाउ गरेका थिए । उनले सबैलाई सहमतिमा ल्याउने प्रयासबाटै संख्या थप्नका लागि सर्कुलर पठाइएको र यसमा धेरै आपत्ति नजनाउन एमाले नेताहरूलाई आग्रह गरेका थिए । एमाले अध्यक्ष ओलीले अवरुद्ध संसद् चलाउन संयुक्त बैठक माग गरेपछि प्रधानमन्त्री दाहालले बुधबार बिहान तीन ठूला दलका शीर्ष नेतासहित स्थानीय विकासमन्त्री कमल थापाको संयुक्त बैठक संसद् भवनभित्रै आफ्नो कार्यकक्षमा डाकेका छन् । बैठकमा लोकतान्त्रिक फोरम अध्यक्ष विजयकुमार गच्छदारले ठूला दलका नेताको कुरा सुन्दा उनीहरू एकअर्कालाई दोषारोपण गर्दै चुनाव नगराउने खेलमा लागेको आरोप लगाए । चुनावको मिति आउन लागिसक्यो, तर हामीले चुनाव गर्ने लक्षण देखेनौं, गच्छदारले भने, यसरी अन्योलतिर जानुभन्दा एकैपल्ट संसद् चुनाव गरौं, अनि प्रदेश र स्थानीय चुनाव गरौं । फोरम महासचिव रामजनम चौधरीले नेताहरूबीच एकैपल्ट धेरै विषयमा छलफल भए पनि सहमतिमा पुग्न अझै संवाद गर्ने निष्कर्षसहित बैठक टुंगिएको बताए । खासै नबोलेका कांग्रेस सभापति शेरबहादुर देउवाले बैठकको अन्तिमतिर अब चुनावका लागि आपसी वादविवाद घटाएर अघि बढ्न सबै तयार हुनुपर्ने टिप्पणी राख्दै प्रतिपक्षीलाई बाटो खोलिदिन आग्रह गरेका थिए । सरकारले संसद्मा प्रस्तुत संविधान संशोधन विधेयक, भर्खरै घोषणा भएको दोस्रो चरणको चुनाव र आगामी बजेटमाथि केन्द्रित भएर छलफल चलेको माओवादी केन्द्रकी प्रवक्ता पम्फा भुसालले जानकारी दिइन् । राजनीतिक संवादलाई जारी राख्ने, दुईपक्षीय र बहुपक्षीय छलफललाई निरन्तरता दिँदै संविधान संशोधन, सदन सञ्चालन, दोस्रो चरणको निर्वाचन तथा बजेटबारे सहमतिमा पुग्ने र राजनीतिक दलहरू मिलेरै अगाडि बढ्ने निर्णय भएको छ, उनले भनिन् ।"
कारबाही नगर्न आदेश,"सर्वोच्चले न्यायालयबाट भएका ठहर र फैसलामाथि राज्यका अन्य निकायबाट हुने छानबिन गैरकानुनी र आपत्तिजनक हुने भन्दै सरकारको ध्यानाकर्षण गराएको छ । डीआईजी सिलवालले दर्ता गराएको प्ूरक निवेदनमाथिको सुनुवाइका क्रममा सर्वोच्चले कारबाही नगर्न सरकारले आदेश दिएको हो । सर्वोच्चले आदेशमा सिलवालले दर्ता गराएको मुख्य रिट निवेदन किनारा नलागुन्जेल अदालतको कामकारबाही प्रभावित हुने गरी गरिने कुनै काम उचित र स्वीकार्य नहुने स्पष्ट पारेको हो। न्यायाधीशहरू जगदीश शर्मा पौडेल, ईश्वरप्रसाद खतिवडा र तेजबहादुर केसीको प्ूर्ण इजलासले डीआईजी सिलवालमाथि तत्कालका लागि कुनै कारबाही प्रक्रिया अघि नबढाउन अल्पकालीन अन्तरिम आदेश जारी गरेको हो । सिलवालको रिट निवेदनका सन्दर्भमा कारण देखाउसहित अन्य आदेश भएको र सुनुवाइका लागि पेसीको मिति तोकिएको छ, आदेशमा भनिएको छ, अदालतको कामकारबाही प्रभावित हुने गरी सरकारको कुनै पनि निकायबाट कामकारबाही गरिनुलाई उचित र स्वीकार्य मान्न सकिन्न । सर्वोच्चले सिलवालमाथि कारबाही हुनुपर्ने भए आगामी १९ गते म्ूल मुद्दा सुनुवाइ हुने दिन लिखित जवाफ पेस गर्न प्रधानमन्त्री र प्रहरी प्रधान कार्यालयलाई आदेश दिएको छ । आफ््नो रिट निवेदन सर्वोच्चमा विचाराधीन भएकै अवस्थामा किर्तेको आरोपमा आफ्ूलाई पक्राउ गरिएको भन्दै आइतबार डीआईजी सिलवाल सर्वोच्चमा बन्दी प्रत्यक्षीकरणको निवेदन दिएर रिहा भएका थिए । आफ्ूमाथि कारबाहीको सम्भावना रहेको भन्दै उनले अन्तरिम आदेशको मागसमेत गरेका थिए । उनको रिट निवेदनमाथि आगामी १९ गते सुनुवाइ हुँदै छ ।"
सरकार निर्वाचन टार्ने षड्यन्त्रमा,"काठमाडौं (कास) प्रमुख प्रतिपक्षी एमालेले सरकारमाथि स्थानीय तहको निर्वाचन टार्ने षड्यन्त्र गरेको आरोप लगाउँदै मंगलबार संसद् अवरुद्ध गरेको छ । निर्वाचन कार्यक्रम प्रकाशित भएपछि सरकारले स्थानीय तहको संख्या थप्न जिल्ला समन्वय समितिहरूलाई गरेको परिपत्रबारे जवाफ माग्दै एमालेले सदन अवरुद्ध गरेको हो ।अवरोधकै कारण संविधान संशोधन प्रस्तावमाथि विचार गरियोस् भन्ने प्रस्ताव संसद् बैठकमा मंगलबार पेस हुन सकेन । कानुनमन्त्री अजयशंकर नायकले संशोधन प्रस्ताव सदनमा पेस गर्ने संसदको कार्यसूची थियो ।संघीय मामिला तथा स्थानीय विकास मन्त्रालयले स्थानीय तहको संख्या र सीमा परिवर्तनका लागि वैशाख १४ भित्र सिफारिस गर्न तराईमधेसका ११ जिल्लाका समन्वय समितिहरूलाई गरिएको परिपत्रबारे सरकारको जवाफ नआएसम्म सदन चल्न नसक्ने उल्लेख गर्दै एमाले सांसदहरू आआफ्नो स्थानमा उभिएका थिए । त्यसपछि १५ मिनेट बैठक रोकेर सरकार र प्रतिपक्षीबीच सहमति प्रयास भए पनि सफल हुन सकेन । सभामुख ओनसरी घर्तीले सूचना प्रकाशित गरी बुधबार बिहान ११ बजेसम्मका लागि संसद् स्थगित गरेकी छन् । दुई चरणमा स्थानीय तहको निर्वाचन घोषणा गरेपछि सरकार यसलाई टार्ने बहानाबाजी र षड्यन्त्रमा लागेको छ, एमाले पोलिटब्युरो सदस्य गंगागाल तुलाधरले भने, स्थानीय निकाय पुन:संरचना आयोगको सिफारिस खण्डित गर्ने गरी स्थानीय तहको संख्या र सीमा हेरफेर गर्न खोजिएको छ । यो निर्वाचनको वातावरण बिथोल्ने षड्यन्त्र हो । सरकारले राष्ट्रिय जनता पार्टी र संघीय समाजवादी फोरमसहितका दलहरूसँगको सहमतिअनुसार तराई क्षेत्रमा स्थानीय तहको संख्या थप गर्ने तयारी गरेका बेला एमालेले विरोध थालेको हो । सरकारले जिल्ला समन्वय समितिहरूलाई गरेको परिपत्रमा तराईमा समेत पहाडी जिल्लासरह गाउँपालिकाका लागि २२ हजार र नगरपालिका लागि ३१ हजार जनसंख्याको मापदण्ड तोकेको छ ।वडामा दलित महिला अनिवार्य नगर : आरजुकांग्रेस नेतृ आरजु देउवाले स्थानीय तहका वडाहरूमा एक दलित महिला सदस्य अनिवार्य निर्वाचित गर्नुपर्ने व्यवस्था संशोधनको माग गरेकी छन् । देउवाले स्थानीय तहका दलित नभएका वडामा खाली नराखी अरू उम्मेदवार बन्न पाउने व्यवस्था गर्न सदनमा मंगलबार माग गरेकी हुन् । संसद्बाट पारित स्थानीय तह निर्वाचन ऐनमा प्रत्येक वडाका ४ सदस्यमध्ये दुई खुला र एक दलित महिलासहित दुई महिला वडा सदस्य निर्वाचित हुने व्यवस्था छ । सबै वडामा दलित नभएका कारण दलित महिला उम्मेदवार बन्न नसक्ने भन्दै देउवाले ऐन संशोधनका लागि सभामुखको रुलिङ माग गरिन् ।"
यादवगच्छदार तालमेलको तयारी,"काठमाडौं ६ मधेस केन्द्रित दल एक भएर राष्ट्रिय जनता पार्टी नबन्दासम्म नयाँ शक्ति पार्टीसित एकता गर्नेमा संघीय समाजवादी फोरम अध्यक्ष उपेन्द्र यादव द्विविधामा थिए। आफूले चाहेजस्तो संविधान संशोधन भइनसकेकाले संविधान जारीकर्तामध्ये एक बाबुराम भट्टराईसित तत्कालै जोडिइहाल्दा मधेसी मतदाताबीच गलत सन्देश जाने भय थियो उनलाई । तर, मधेसमा नयाँ ध्रुवीकरणले उनलाई एकाएक अर्को शक्तिशाली पार्टी निर्माणका लागि चुनौती थपिदिएको छ । वैशाख ७ मा ६ मधेसी पार्टीबीच एकता भएको भोलिपल्टै उनले भट्टराई र अशोक राईको नेतृत्वमा एकता तयारी समिति गठन गर्नु यसैको नतिजा थियो । अब उनको आँखा बृहत् मोर्चाबन्दी र चुनावी तालमेलतिर छ।राजपा एकतासँगै अब सात दलीय मधेसी मोर्चा केबल दुई दलको साझा बैठक स्थल मात्रै बन्न पुगेको छ । त्यस अर्थमा मोर्चाको अस्तित्व कमजोर पनि देखिन्छ । तर, यादव मोर्चालाई अब झन् दह्रो र बृहत् पारिने तर्क गर्न थालेका छन् । सात दलीय मोर्चा छँदा त्यसको तुलनामा २९ दलीय जनजाति, मधेसीको संघीय गठबन्धनलाई प्राथमिकता दिने गरेका यादव अहिले फेरि मोर्चाको महत्त्वबारे चर्चा गर्न थालेका छन् । तत्काललाई संसद् संख्यामा २५ सिटसहित आफूभन्दा ठूलो देखिएको राजपालाई राजनीतिक प्रभावका हिसाबले साइजमा राख्न संसदमा १५ सिट भएका यादव पछिल्ला दिन आफूबाट छुटेर गएका विजयकुमार गच्छदार नेतृत्वको लोकतान्त्रिक फोरम, जयप्रकाश गुप्ता नेतृत्वको तराई मधेस राष्ट्रिय अभियानलगायतलाई जोड्ने रणनीतिमा रहेको उनी निकट एक नेताले बताए । संसदमा गच्छदारको दलसित १७ सिट छ ।संविधान संशोधनको प्रतिबद्धताबाट सरकार पछि हटे हामी आन्दोलनमा जानुपर्ने हुन्छ, त्यसका लागि पनि अब मोर्चाबन्दी कस्नुपर्ने आवश्यकता परेको हो, ती नेताले भने, मधेसी मोर्चाले राजनीतिक शक्तिका रूपमा पहिचान पाइसकेको छ । सिरहामा रहेका यादवले कान्तिपुरसँग फोनमा कुरा गर्दै गच्छदारसँग चुनावी तालमेल असम्भव नरहेको घुमाउरो टिप्पणी गरे । उहाँ (गच्छदार) सित चुनावी तालमेल इन्कार गर्नुपर्ने कुनै कारण छैन, उहाँसगै तराईमा रहेका अरू पार्टीबीच पनि तालमेल हुने सम्भावना छ, यादवले भने, चुनाव हुने नै भयो भने यसबारे कुरा सुरु गर्छु । यादव पार्टी एकता, मोर्चाबन्दी र तालमेल प्रयासका लागि बुधबार राजधानी फर्कंदै छन् ।गच्छदारले फोरम अध्यक्ष यादवसित आफ्नो कुराकानी भएको पुष्टि गरे । राजपा गठन भएलगत्तै यादवसित भएको फोनवार्तामा आगामी दिन नयाँ ढंगले जान सकिने सम्भावनाबारे छलफल भएको उनले बताए । राजनीतिक ध्रुवीकरण तीव्र बन्दै जाँदा दलहरूको एकता र सहकार्य हुनु सकारात्मक रहेको कुरा गर्यौं, मैले त उहाँलाई दोस्रो संविधानसभा चुनावकै बेला पनि यो प्रस्ताव गरेको थिएँ, गच्छदारले भने, त्यसका लागि के गर्न सकिन्छ, कसरी अगाडि जान सकिन्छ भनेर अब कुरा गर्छौं । यता, नयाँ शक्ति र संघीय समाजवादी फोरमले एकल चुनाव चिह्न लिई स्थानीय तह चुनावमा भाग लिने निर्णय गरेका छन् । फोरमका नाममा दर्ता रहेको एक हातले समातेको मशाल चिह्न लिएर निर्वाचनमा सहभागी हुन दुवै पार्टी मञ्जुर भएको निवेदन निर्वाचन आयोगमा मंगलबार दिएका छन् ।"
तराईमा थपिँदै स्थानीय तह,"काठमाडौं सरकारले तराईका ११ जिल्लामा स्थानीय तहको संख्या बढाउने प्रक्रिया अघि बढाएको छ । जनसंख्याको अनुपातमा तराईका जिल्लामा स्थानीय तहको संख्या हुनुपर्ने मधेस केन्द्रित दलका माग सम्बोधन गर्न स्थानीय तह चुनावअघि नै संख्या बढाउन लागिएको हो । संघीय मामिला मन्त्रालयले ११ जिल्लाका जिल्ला समन्वय समितिलाई जनसंख्याका आधारमा स्थानीय तहको पुनरावलोकन गर्नुपर्ने भए सिफारिस पठाउन पत्राचार गरेको छ । संख्या बढाउने सम्बन्धमा गृहकार्य गरी प्रतिवेदन दिन सरकारले उपप्रधान एंव संघीय मामिला तथा स्थानीय विकासमन्त्री कमल थापाको नेतृत्वमा समिति बनाएको छ । समितिमा कांग्रेसबाट वनमन्त्री शंकर भण्डारी र माओवादीबाट कानुनमन्त्री अजयशंकर नायक सदस्य छन् ।समितिले प्रदेश नम्बर २ को सप्तरी, सिरहा, धनुषा, सर्लाही, महोत्तरी, बारा र पर्सा तथा प्रदेश नम्बर ५ को नवलपरासी, रूपन्देही र कपिलवस्तुमा निर्धारित स्थानीय तहको संख्या पुनरावलोकन गर्ने निर्णय लिएको छ । समितिले तराईमा स्थानीय तहको संख्या पुनरावलोकन गर्दा पहाडी जिल्लाका लागि तोकिएकै जनसंख्या मापदण्डलाई आधार बनाएको छ । संघीय मामिला महाशाखा प्रमुख हरि पौडेलले जिल्लाका सांसद, क्रियाशील राजनीतिक दल तथा नागरिक समाजसँग व्यापक छलफल गरी स्थानीय तहको सिमाना संख्या पुनरावलोकन गरी सिफारिस गर्न साविकको जिल्ला प्राविधिक समितिलाई अधिकार दिइएको बताए । मन्त्रालयले वैशाख १४ भित्र सिफारिस पठाउन निर्देश गरेको छ । स्थानीय तह पुन:संरचना आयोगले स्थानीय विकास अधिकारीको नेतृत्वमा प्राविधिक समिति गठन गरी सोहीमार्फत जिल्लाजिल्लाबाट सिफारिस मगाएको थियो । त्यतिबेला मधेसी मोर्चाको विरोधका कारण तराईका १० जिल्लामा प्राविधिक समितिले जिल्लामा छलफल चलाउन पाएको थिएन । आयोगले पुस २२ मा ७ सय १९ वटा स्थानीय तह निर्धारण गरिएको प्रतिवेदन सरकारलाई बुझाएको थियो । त्यसयता सरकारले दोस्रोपटक संख्या थप्न लागेको हो । मोर्चाकै माग सम्बोधन गर्न सरकारले फागुन २२ मा प्रदेश नम्बर २ को ८ जिल्लामा २१ वटा स्थानीय तह थप गरेको थियो । त्यतिबेला काठमाडौंमा २, मनाङ र बझाङमा ११ वटा संख्या थप गरिएको थियो । आयोगले सिफारिस गरेको ७ सय १९ मा २५ वटा थप गरेर सरकारले फागुन २७ बाट ७ सय ४४ स्थानीय तह कार्यान्वयनमा ल्याएको हो । आयोगका पूर्वसदस्य डोरमणि पौडेलले सरकारले ऐन, कानुन र संविधान बेवास्ता गरी संख्या थप्न लागेको आरोप लगाए । संविधान मान्ने हो भने आयोगले बुझाएको प्रतिवेदनअनुसार नै स्थानीय तह कार्यान्वयनमा आउनुपथ्र्यो, त्यसमा संख्या थप्नुहुन्थेन, एकपटक थपियो, त्यही नै गल्ती थियो, अब फेरि थप्ने कुरा आएको छ, उनले भने, यसैगरी थप्दै जाने हो भने संविधानले तोकेअनुसारको आयोग किन बनाउनुपर्यो ? उनले संख्या थप्ने निर्णयले घोषित चुनाव नै प्रभावित हुने आशंका व्यक्त गरे । मन्त्रालयले ११ जिल्लालाई पठाएको पत्रमा संख्या पुनरावलोकनका लागि गाउँपालिकाको हकमा २२ हजार र नगरपालिकाका लागि ३१ हजार जनसंख्याको मापदण्ड तोकेको छ । आयोगले गाउँपालिका र नगरपालिकाका लागि हिमाली जिल्लामा क्रमश: १३ र १७ हजार, पहाडमा २२ र ३१ हजार तथा तराईमा ४० र ६० हजार जनसंख्याको मापदण्ड निर्धारण गरेको थियो । मोर्चाले पुन:संरचना मापदण्डमा असमान जनसंख्यालाई आधार मानिएको भन्दै यसको विरोध गर्दै आएको छ । आयोगका अर्का पूर्वसदस्य सुनिलरञ्जन सिंहले पहाड र तराईमा पुन:संरचनाका लागि समान जनसंख्या तोकिनुलाई सकारात्मक बताए । आयोगमा हुँदा जनसंख्याका आधारमा पुन:संरचना गरिनुपर्छ भनेर मैले निरन्तर भन्दै आएको थिएँ, ढिलो गरी सरकारले उक्त सिद्धान्त स्वीकार गर्नु आफैंमा उपलब्धि हो, उनले भने, समान जनसंख्याको मुद्दा सरकारले पहिलोपटक सम्बोधन गरेको छ । तर, त्यसअनुसार परिणाम आउनेमा आशंका छ । उनले सबैतिर स्थानीय तह कार्यान्वयनमा गइसकेको अवस्थामा फेरबदल चुनौतीपूर्ण हुन सक्ने बताए । पुन:संरचना मापदण्डमा समान जनसंख्या नतोकिएको भन्दै सिंहले आयोगको प्रतिवेदनमा आफ्नो असहमति दर्ता गराएका थिए । आयोगले तराईका २० जिल्लामा २ सय ४६ स्थानीय तह निर्धारण गरेको थियो । उक्त संख्या कुल स्थानीय तहको ३४ प्रतिशत हो । पछि सरकारले त्यसलाई बढाएर ३६ प्रतिशत पुर्याएको छ । तराईका २० जिल्लामा हाल २ सय ६७ स्थानीय तह छन् ।आयोगका पूर्वसदस्य पौडेलले जनसंख्यालाई मात्रै पुन:संरचनाको आधार मान्न नहुने बताए । पहाडका जिल्लामा घण्टौं लगाएर वडा कार्यालय पुग्नुपर्ने अवस्थालाई समेत विचार गर्नुपर्ने उल्लेख गरे । उनले ५ वर्षको अभ्यासपछि सरकारले सबैतिर संख्याको पुनरावलोकन गर्नु उत्तम हुने सुझाए । आयोग सदस्य सिंहको मत भने फरक छ । उनले राजनीतिक सहभागिता, आर्थिक वितरणमा समानता र सेवा पहुँचमा सुगमतालाई दृष्टिगत गरी तराईमा जनसंख्याकै अनुपातमा स्थानीय तह हुनुपर्ने तर्कमा जोड दिए ।"
पहिलो चरणलाई निर्वाचन अधिकृत खटिए,"काठमाडौं स्थानीय तहको वैशाख ३१ गते पहिलो चरणको निर्वाचन हुने प्रदेश नम्बर ३, ४ र ६ का स्थानीय तहमा मंगलबार निर्वाचन अधिकृतको कार्यालय खुलेका छन् । प्रदेश नम्बर १, २, ५ र ७ मा जेठ ३१ गते दोस्रो चरणमा निर्वाचन गर्ने सरकारको निर्णयपछि आयोगले ती प्रदेशमा भने हाललाई निर्वाचन अधिकृतको कार्यालय स्थापना स्थगन गरेको छ । आयोग प्रवक्ता सूर्यप्रसाद शर्माले दुई चरणमा निर्वाचन हुने भएपछि ७ सय ४४ वटै तहमा एकै दिन कार्यालय खोल्ने यसअघिको निर्णय फेरबदल भएको बताए । पहिलो चरणमा निर्वाचन हुने ३४ जिल्लाका २ सय ९३ स्थानीय तहमा मुख्यसहित निर्वाचन अधिकृतको कार्यालय खुलिसकेको छ, उनले भने, दोस्रो चरणमा निर्वाचन हुने जिल्लामा नियुक्ति पाएका निर्वाचन अधिकृतको हकमा अर्को निर्णय नभएसम्म उहाँहरूको नियुक्ति स्थगन गरिएको छ । मुख्य निर्वाचन अधिकृतको कार्यालय भने सबैतिर यथावत सञ्चालनमा रहने उनले जनाए । आयोगले दोस्रो चरणको निर्वाचनमा परेका निर्वाचन अधिकृतलाई तत्काललाई साबिककै कार्यालयमा फिर्ता जान निर्देशन दिएको छ । आयोगले राजनीतिक दलबाट उम्मेदवार हुनेलाई मनोनयनको औपचारिक पत्र प्रदान गर्ने दलका पदाधिकारी र तिनको हस्ताक्षर विवरण बुधबारसम्म बुझाउन सकिने जनाएको छ । पदाधिकारीको हस्ताक्षर र विवरण बुझाउन छुटाएका दललाई वैशाख १२ र १३ गते दुई दिन समय छुट्याइएको प्रवक्ता शर्माले जानकारी दिए ।"
संयुक्त सैन्य अभ्यास सकियो,काठमाडौं नेपाल र चीनबीचको संयुक्त सैन्य अभ्यास मंगलबार सकिएको छ । नेपाली सेना र चिनियाँ जनमुक्ति सेनाको विशेष फौजबीच प्रतिआतंकवाद कारबाहीसम्बन्धी अनुभव आदानप्रदान गर्न पहिलो पटक संयुक्त अभ्यास भएको हो । सगरमाथा मैत्रीपूर्ण२०१७ नाम दिइएको अभ्यास महाराजगन्जस्थित सैनिक ब्यारेकमा भएको थियो । होस्टेज रेस्क्युमा आधारित प्रतिआतंकवादसम्बन्धी कारबाहीको प्रधान सेनापति राजेन्द्र क्षत्री तथा चिनियाँ राजदूत यु होङले अवलोकन गरेका थिए । चिनियाँ जनमुक्ति सेनाका मेजर जनरल ज्हाङ्ग जिअन्गाङ्गले समापन समारोहमा तालिमले दुई पक्षीय सैनिक सम्बन्ध अझ सुमधुर पार्न सघाउने बताएको सैनिक जनसम्पर्क निर्देशनालयद्वारा जारी विज्ञप्तिमा उल्लेख छ । रथी बलदेवराज महतले संयुक्त अभ्यासले प्रतिआतंकवाद कारबाहीको अनुभव आदानप्रदानका साथै भविष्यमा आउन सक्ने चुनौती सामनामा थप ऊर्जा प्रदान गर्ने विश्वास व्यक्त गरेका थिए ।
ट्राफिक निगरानीमा चालकपैदलयात्री,"काठमाडौं जेब्रा क्रसबाट बाटो काट्ने क्रममा आइतबार अनामनगरमा पूर्वगृह सचिव पदमराज सुवेदीको मृत्यु भयो । बा७९प ४३९२ नम्बरको मोटरसाइकलले ठक्कर दिँदा ७९ वर्षीय सुवेदीको मृत्यु भएको थियो । उनलाई माइतीघरस्थित न्युरो अस्पताल पुर्याएपछि चिकित्सकले मृत घोषणा गरे । मोटरसाइकल चालक विवेक बस्नेतलाई प्रहरीले पक्राउ गरेको छ ।यसैगरी गर्त वर्ष तीनकुनेबाट बबरमहलतर्फ गइरहेको ना५ख २६१८ नम्बरको ट्रिपरले ठक्कर दिँदा नयाँबानेश्वर चोकमा ७३ वर्षीया लक्ष्मी रेग्मीको मृत्यु भयो । सडकछेउ हिँडिरहेकी उनी चालकको लापरबाहीले गर्दा दुर्घटनामा परिन् । गत वर्ष अर्जुन सेवाले चलाएको माइक्रो बसले किच्दा महाराजगन्जस्थित कान्ति बाल अस्पताल बाटोछेउ हिँडिरहेका चिकित्सकद्वय सन्दीप सुवेदी र सोनी आनन्दको मृत्यु भयो । बा१य ४३ नम्बरको पर्यटक बोक्ने हरियो प्लेटको माइक्रो बसको ब्रेक फेल हुँदा उनीहरूलाई किच्यो । यो बसले बानेश्वरस्थित विद्या संस्कार विद्यालयका विद्यार्थी बोकेको थियो । यसरी चालक र यात्रुको लापरबाहीले सवारी दुर्घटना बढेपछि काठमाडौं उपत्यका ट्राफिक महाशाखाले आगामी जेठदेखि सवारी तथा यातायात व्यवस्था ऐन कार्यान्वयनमा कडाइ गर्ने भएको छ ।महाशाखाका डीआईजी मिङ्मार लामाले जेब्रा क्रसिङमा गाडी नरोक्ने चालक, फुटपाथबाट नहिँड्ने र जेब्रा क्रसिङबाट सडक नकाट्ने पैदलयात्रीलाई कडा कारबाही गर्ने तयारी भइरहेको बताए । यहाँ चालक पनि अराजक किसिमले सवारी हाँक्छन्, उनले भने, पैदलयात्री पनि सजग छैनन्, अब दुवै पक्षलाई कारबाही गर्नैपर्छ । पहिलो चरणमा जनचेतनामूलक अभियान चलाउने भन्दै उनले फुटपाथ प्रयोग नगर्ने, जेब्रा क्रसिङ प्रयोग नगर्ने व्यक्तिले २ सय रुपैयाँ जरिवाना तिर्नुपर्ने बताए । सडककिनार मोटरसाइकल, कार जथाभावी पार्किङ गर्ने प्रवृत्ति हाबी भएको छ, उनले भने, फुटपाथमा पसल राख्नेलाई हामी नियन्त्रणमा लिन्छौं । फुटपाथमा पसल राख्नेलाई नियन्त्रणमा लिएर जरिवाना तिराउने काम भइरहेको भन्दै उनले पहिलो चरणको स्थानीय तह चुनावलगत्तै यो नियम लागू गरिने उल्लेख गरे । वैशाखदेखि नै नियम लागू गर्ने योजना थियो, उनले भने, ट्राफिक प्रहरी चुनावमा खटिने भएकाले जनशक्ति अभाव हुन्छ, त्यसकारण केही ढिलाइ भएको हो । उपत्यकामा नो हर्न अभियानले ध्वनि प्रदूषणमा न्यूनीकरण भएको उनले दाबी गरे । जभाभावी हर्न बजाउनेलाई कारबाही गरेका छौं, उनले भने, गाडीले हर्न बजाउन पूरै छाडेका छन् । त्यसका लागि काठमाडौं महानगरपालिका र ट्राफिक प्रहरीले संयुक्त रूपमा अभियान चलाइरहेको उनले बताए ।ऐनअनुसार कारबाहीट्राफिक संकेत उल्लंघन, जथाभावी पार्किङ, निषेधित क्षेत्रमा हर्न बजाए, जथाभावी रूपमा सवारीसाधन मोडे, गलत साइडबाट चलाए, ठीक अवस्था नभएको सवारीसाधन चलाए, निर्धारितभन्दा बढी गतिमा चलाए ५० देखि सय रुपैयाँसम्म जरिवाना हुनेछ । साथै, १ सयदेखि २ सय रुपैयाँ जरिवानाको साटो ५ देखि १५ सय रुपैयाँमा जरिवाना तिर्नुपर्नेछ । राति बत्ती नबाली चलाए, मादक पदार्थ सेवन गरी चलाए, अरूलाई बाधा पुग्ने गरी सार्वजनिक स्थलमा पार्किङ गरे, सवारीसाधन चलाउन निषेधित स्थानमा चलाए, नम्बर प्लेट नराखी चलाए, सिटबेल्ट नबाँधी अथवा हेल्मेट नलगाई चलाए ५ सय, हजार र १५ सय रुपैयाँसम्म जरिवाना हुनेछ । सार्वजनिक सवारी चालकले यात्री लिन इन्कार गरे, तोकेको भाडादरभन्दा बढी लिए, लाइसेन्स नलिई चलाए, बाटो इजाजतपत्र नलिई चलाए ५ सय, एक हजार र १५ सय जरिवानाको व्यवस्था छ ।"
मतदाता शिक्षा गाउँगाउँमा,"ललितपुर स्थानीय निर्वाचन र मतदान प्रक्रियाबारे मतदातालाई सुसूचित गराउन गाउँगाउँमा मतदाता शिक्षा सञ्चालन भएको छ । जिल्ला निर्वाचन कार्यालय ललितपुरका अनुसार जिल्लामा २ सय ६५ मतदान केन्द्रमा एक जना पर्ने गरी शिक्षक, महिला स्वास्थ्य स्वयंसेवक, सामाजिक परिचालक गरी २ सय ६५ जना मतदाता शिक्षा स्वयंसेवक खटिएका छन् ।निर्वाचन कार्यालय ललितपुरकी सूचना अधिकारी सरस्वती शर्माले स्वयंसेवकहरूले मतदातालाई मतदान तरिका र मताधिकारबारे सुसूचित गराइरहेको बताइन् । हामीले स्वयंसेवकहरूलाई घरघरमा पनि जान निर्देशन दिएका छौं, उनले भनिन्, मतदाता शिक्षा सामग्री पनि पठाएका छौं ।उनले मतदाता शिक्षा दिन स्वयंसेवकलाई पाँच किसिमका पोस्टर, हाते पुस्तिका, मतपत्रलगायत सामग्री दिइएको जनाइन् । मतदाता शिक्षा चुनौतीपूर्ण छ, उनले भनिन्, मतदाता शिक्षाले मत बदर कम र मतदाता संख्या वृद्धि हुने अपेक्षा छ ।महालक्ष्मी नगरपालिकाका सामाजिक परिचालक तुलसी फुल्लेलले मतदातालाई भोट हाल्ने तरिका सिकाउन महालक्ष्मी नगरपालिकाको १ देखि ४ वडामा १२ जना स्वयंसेवक खटिएको बताइन् । मतदान प्रक्रियाबारे लेखिएका पोस्टर टोलटोलमा टाँसिसकेका छौं, उनले भनिन्, समूहसमूह बनाई छलफल थालेका छौं । उनले मतदाता शिक्षाले दृष्टिविहीन, अपांगता भएका व्यक्ति, बुढापाकाहरूलाई प्राथमिकतामा राखेको बताइन् । तिनीहरूले घरपरिवार वा विश्वास गरेका व्यक्ति वा निर्वाचन अधिकृतको सहयोगमा पनि भोट हाल्न सकिनेबारे सुसूचित गराएका छौं, उनले भनिन्, हामी बढी दलित बस्तीमा केन्द्रित भएका छौं ।ललितपुर महानगरपालिकामा खटिएकी स्वयंसेविका बन्दना दुलालले निर्वाचनमा दलितसहित दुई महिला अनिवार्य निर्वाचित हुनुपर्ने व्यवस्था भएको मतदातालाई विषयमा सुसूचित गराइएको बताइन् । मतदान गर्न जाँदा निर्वाचन आयोगले जारी गरेको मतदाता परिचय पत्र लिई जानुपर्ने पनि जानकारी गराएका छौं, उनले भनिन्। जिल्लामा एक सय ३१ मतदान संख्या रहेको छ भने २ लाख १३ हजार ७३ मतदाता छन् ।थप ५ कार्यालय स्थापना जिल्लामा मुख्य निर्वाचन अधिकृतको कार्यालयसहित मंगलबारबाट ६ वटा निर्वाचन अधिकृतको कार्यालय सञ्चालनमा आएका छन् । मुख्य निर्वाचन कार्यालय ललितपुर महानगरपालिका जावलाखेलस्थित स्थानीय प्रशिक्षण प्रतिष्ठानमा स्थापना गरिएको छ । मुख्य निर्वाचन कार्यालयका अनुसार साबिक बज्रबाराही११ मा कार्यालय रहने गरी गोदावरी नगरपालिकाको, इमाडोल१ मा रहनेगरी महालक्ष्मी नगरपालिकाको निर्वाचन अधिकृतको कार्यालय स्थापना भएका छन् । त्यस्तै, चौघरे१ मा रहने गरी कोन्जयोसोम गाउँपालिका, भट्टेडाँडा३ मा रहने गरी वाग्मती गाउँपालिका र गोटिखेल३ मा रहने गरी महाँकाल गाउँपालिकामा निर्वाचन अधिकृतको कार्यालय सञ्चालनमा आएका छन् । निर्वाचन अधिकृतका रूपमा गोदावरी नगरपालिकामा हरिप्रसाद रेग्मी, महालक्ष्मीमा राम घिमिरे, कोन्जयोसोममा देवप्रसाद योगी, वाग्मतीमा रोशनीकुमारी श्रेष्ठ र महाँकालमा धुर्वकुमारी ढकालले निर्वाचन अधिकृतको रूपमा कार्यभार समालेका छन् । मुख्य निवार्चन अधिकृत बालमुकुन्द दवाडीले गोदावरी नगरपालिकामा ९ जना कर्मचारीको पनि व्यवस्था गरिएको बताए । अन्यमा ७ जना कर्मचारीको व्यवस्था गरेका छौं, उनले भने ।"
भिसाबिनै इरानी नागरिक,"आइतबार अध्यागमन विभागको नियन्त्रणमा परेका बोलामले अझै आफ्नो उद्देश्य खुलाएका छैनन् । अध्यागमन विभागका महानिर्देशक गंगाराम गेलालका अनुसार बोलामसँग सोधपुछ चलिरहेको छ । बोलामको इरानी पासपोर्टमा ट्राभल विवरण छैन। त्यसैले उनी कुन देश हुँदै कसरी नेपाल आए भन्ने प्रस्ट खुल्न सकेको छैन । बोलामले सुरुमा आफू ओमन एयरमार्फत नेपाल आएको र अनअराइभल भिसा हान्न बिर्सेर विमानस्थलबाट बाहिरिएको बताएका थिए । तर, अध्यागमनले ओमन एयरसँग यात्रु विवरण माग्दा बोलामको नाम भेटिएन । अध्यागमनका अनुसार बोलाम भारत हुँदै नेपालगन्ज नाकाबाट नेपाल भित्रिएको देखिन्छ । तर, उनले त्यसको कारण प्रस्ट पारेका छैनन् । महानिर्देशक गेलालका अनुसार बोलामले कुनै राम्रो देशमा शरणार्थीको हैसियतमा जान नेपाललाई ट्रान्जिटका रूपमा उपयोग गर्न खोजेको देखिन्छ । विमानस्थलमा यसरी शंकास्पद अवस्थामा नियन्त्रणमा लिइएका बोलाम पहिलो इरानी भने होइनन् । गत चैत अन्तिम साता अध्यागमन कार्यालयले अमेरिकी राहदानी बोकेका इरानी नागरिक अब्दुल लतिफ तासिन सलमानलाई पक्रेको थियो । काठमाडौंस्थित अमेरिकी दूतावासले एक अमेरिकी नागरिकको चोरीको पासपोर्टमा इरानी नागरिकले यात्रा गरिरहेको सूचना दिएपछि त्यसकै आधारमा प्रहरीले उनको खोजी गरेको थियो । सलमानका साथबाट बरामद कागजपत्रमा भने उनको नाम हमिद लेखिएको थियो । नेपालबाट भारत गएका सलमानलाई दिल्लीस्थित विमानस्थलले शंकास्पद राहदानी भएको भन्दै नेपाल फिर्ता पठाइदिएको थियो । अब्दुलले अर्काको हराएको राहदानीमार्फत विमानस्थलस्थित अध्यागमनको बाटो सहजै पार गरेको अधिकारीले उनी नेपाल फिर्ता आएपछि मात्रै थाहा पाए । विभागले अब्दुलमाथि काठमाडौं जिल्ला अदालतबाट म्याद थपेर अनुसन्धान गरिरहेको छ । महानिर्देशक गेलालले अब्दुलको नेपाल आगमन मानव तस्करीमा परेर भएको हुन सक्ने बताए ।"
सम्पदाहरू टेकोकै भरमा,"दरबार स्क्वयारका भूकम्पले भत्किएका ऐतिहासिक महत्त्व बोकेका मणिमण्डप पाटी, हरिशंकर, विश्वनाथ, कृष्ण, चार नारायण मन्दिर, बहादुर शाह भवन र आँगन घर पुनर्निर्माणको जिम्मा काठमाडौं उपत्यका संरक्षण कोषले पाएको थियो । भीमसेन मन्दिर र मंगलबजारको पुरानो अदालत भवन पुननिर्माणको जिम्मा भारत सरकारले लिएको थियो । भीमसेन र विश्वनाथ मन्दिर बाहिरबाट झट्ट हेर्दा केही नभएजस्तो देखिन्छन् । तर मन्दिर थाम्ने गारो र दलिनहरू भाँच्चिएका छन् । मन्दिरको पहिलो तलामा भीमसेनको मूर्ति राख्न मन्दिरभित्र पनि सानो मन्दिर आकारको कोठा बनाइएको छ । जुन भत्किने अवस्थामा छन् । भूकम्प गएको दुई वर्ष बितिसक्दा पनि क्षतिग्रस्त भएका पाटन दरबार स्क्वायरका मठमन्दिरहरू अझै पुनर्निर्माण हुन सकेका छैनन् । यहाँका प्रचलित विश्वनाथ र भीमसेन मन्दिर जेनतेन टेकोले अड्याइएका छन् ।मन्दिरमा हुने दैनिक नित्य र बेलुकाको आरती पूजा वर्षौंदेखि ठप्प छ । त्यस्तै, कृष्ण मन्दिरमा पनि नृत्य र आरती पूजा बन्द भएको वर्षौं बितिसक्यो । दुवै मन्दिरमा सर्वसाधारणलाई प्रवेशमा रोक लगाएको छ । मन्दिर भत्किने अत्यन्त जोखिममा रहेकाले चाँडै पुनर्निर्माण गर्न सम्बन्धित निकायले चासो दिन भीमसेन मन्दिरका पुजारी (पाला) रमेश कपालीले बताउँछन् । यी भुकम्पले दरवार क्षेत्रका देशमा आपत्त विपत्त पर्दा बजाउने कथन रहेको ठूलो घण्टा राखिएको गारो, ढुंगै ढुंगाबाट निर्मित च्यासी देग (अष्ठकोण आकारको मन्दिर) नराम्रोसँग चर्केको थियो । केशवनारायण चोकको नारायण मन्दिर नराम्रोसँग चर्केको दृष्य पनि यथावत देखिन्छ ।काठमाडौ उपत्यका संरक्षण कोषका अनुसार मल्लकालिन राजा योगनरेन्द्र मल्लको सुर्वण लेपन गरिएको सालिक रहेको एउटै ढुंगाको ३० फिट उचाइको खम्बासहित योगनरेन्द्र मल्लको पूर्णकदको सालिक पुनर्निर्माण भइसकेको छ । कोषका निर्देशक रोहित रञ्जितकारले दक्षिण तलेजु मन्दिर पनि पुननिर्माण सम्पन्न भइसकेको बताए । सुन्दरी चोकको पूर्व भाग, पश्चिमी र उत्तरी तलेजुको गजुर पुननिर्माणको काम सम्पन्न भइसकेको छ, उनले भने । कोषका अनुसार शिखर शैलीको विश्वप्रसिद्ध विश्वनाथ मन्दिर पुननिर्माण गर्न जगको अध्ययन सम्पन्न भइसकेको छ । छत्र शैलीको चारनारायण र मणिमण्डप पाटी पुनर्निर्माणका लागि जगको काम भइरहेको छ । तीनतले हरिशंकरका लागि काठको काम भइरहेको छ । मल्ल राजा सिद्धिनरसिंहले एउटै किसिमको ढुंगा मात्र प्रयोग गरी निर्माण गराएको कृष्ण मन्दिर पुनर्निर्माण गर्न कालीगढबाट ढुंगाको काम भइरहेको छ ।दरबारका बहुमूल्य कलाकृति भएका मणिमण्डप पाटी, विश्वनाथ, कृष्ण मन्दिर र चार नारायण मन्दिरका लागि जापान सरकारले ६६ हजार डलर सहयोग गरेको थियो । नेदरल्यान्डस्थित प्रिन्स काउसबाट विश्वनाथ मन्दिर पुनर्निर्माण गर्न २० हजार युरो, ब्रिटिस दूतावासबाट २७ लाख रुपैयाँ, चार चारायण मन्दिरका लागि जर्मनस्थित साउथ एसिया इन्स्टिच्युट हाइडलबर्गले ८० हजार युरो र हरिशंकर मन्दिरका लागि जर्मनी संस्थाले ५५ हजार युरो आर्थिक सहयोग गरेका थिए । कृष्ण मन्दिर जीर्णोद्धार गर्न जर्मनको हेन्कल फाउन्डेसनले ७० लाख रुपैयाँ सहयोग गरेको थियो । उत्तर भेगमा अवस्थित तलेजु मन्दिर मर्मतका लागि नेदरल्यान्डस्थित प्रिन्स काउसबाट ४५ हजार युरो, सानो तलेजु मन्दिर, बहादुर शाह भवनको लागि १ लाख २० हजार डलर सहयोग उपलब्ध गराएका छन् । नेवार समुदायका व्यापारीहरूले विशेष रूपमा भीमसेन मन्दिर पुनर्निर्माण गर्न ललितपुर उद्योग वाणिज्य संघले सक्दो आर्थिक भौतिक सहयोग गर्ने संघले जनाएको छ । संघका अध्यक्ष सविन श्रेष्ठले भीमसेनलाई नेवार व्यापारीहरूले इष्टदेवताको रूपमा पुज्ने भएकाले जोसुकैले मन्दिर पुनर्निर्माणमा सहयोग गर्ने बताए ।"
कुम्भेश्वर मन्दिर पुनर्निर्माण सुरु,"भूकम्पले पाँचतले मन्दिरको माथिल्लो तला (गजुरसहित) भत्केको थियो । मन्दिरका मूल पुजारी माधवश्याम शर्माका अनुसार मन्दिरमा कुनै पनि काम गर्दा धार्मिक विधिविधान पुर्याउनुपर्छ । बिहान ८ बजेर ३८ मिनेटदेखि ४५ मिनेटसम्मको साइतमा पूजा गरियो, उनले भने, पुरानै कला शैली र ठेक्का अवधिभित्रमा पुनर्निर्माण सम्पन्न होस् । उनले पुनर्निर्माण समयमा सम्भव भएसम्म सर्वसाधारणलाई बगलामुखी र महादेवको दर्शन गराउन मन्दिर खुला राखिने बताए । मन्दिर पुनर्निर्माण गर्न स्थानीय २९ जना पदाधिकारीसहितको समन्वय समिति गठन गरिएको छ । जसमा मन्दिरका मूल पुजारी, कुम्भेश्वर टोल सुधार समितिका अध्यक्ष र बगलामुखी द्य: पाला (देवता हेरचाह गर्ने व्यक्ति) ले समन्वय गर्नेछन् । पुरातत्त्व विभाग दरबार हेरचाह तथा स्मारक संरक्षण कार्यालयका अनुसार कुम्भेश्वर मन्दिर पुनर्निर्माणको ठेक्का धर्मएसतुल्सीड्रामा जेभी (संयुक्त) ले २०७३ साउन १० मा २०७४ पुस मसान्तभित्र सम्पन्न गर्ने गरी ठेक्का पाएका थिए । स्मारक संरक्षण कार्यालयका प्रमुख काजी प्याकुरेलले जात्रा पर्वलगायत कारणले गर्दा मन्दिर पुनर्निर्माणमा ढिलाइ भएको बताए । अब धमाधम काम सुरु हुन्छ, उनले भने, मन्दिर वैज्ञानिक तरिकाले निर्माण हुन्छ ।उनले मन्दिर ढल्नबाट बचाउन गजुरदेखि दोस्रो तलासम्म एउटा खम्बा राखिएको बताए । परम्परागत तरिकाबाट पुनर्निर्माण गरिनेछ, उनले भने । कार्यालयका अनुसार सुरुमा मन्दिरको गाह्रो र काठको अवस्था चेकजाँच गरिनेछ । मन्दिरको पाँचैवटा छाना र बुट्टेदार टुँडाल मर्मत गरिनेछ । छानाको नागोलको अगाडिपट्टिको भैरवको मुखाकृति मर्मत तथा नयाँ फेरिनेछ । बिग्रिएका गाह्रो, झ्याल, कार्नेस मर्मत गरिनेछ । कुम्भेश्वर टोल सुघार समितिका अध्यक्ष अरोजकुमार खडगीले मन्दिर पुनर्निर्माण गर्न जापानको टोकियो विश्वविद्यालयले सहयोग गर्न चासो दिएको बताए । दुई पटक अध्ययन गर्न समेत आइसकेका छन्, उनले भने । मन्दिर १४ औं शताब्दीमा जयस्थिति मल्लको पालामा बनेको हो । १९९० को भूकम्पले क्षति पुर्याएको थिएन ।"
उम्मेदवार छान्न सहज,"सर्लाही उम्मेदवार छान्न नसकेका दललाई स्थानीय तहको चुनाव दुई चरणमा हुने भएपछि सहज भएको छ । एउटै गाउँपालिका तथा नगरमा धेरै आकांक्षी देखिँदा उम्मेदवार छनोटमा अत्मलिएका दललाई राहत भएको हो । लामो समयदेखि उम्मेदवार बन्न इच्छुक र प्रस्तावित पनि पर्ख र हेरको अवस्थामा पुगेका छन् । सर्वसम्मत सिफारिस भएका उम्मेदवारलाई भने चुनाव सर्ने निर्णय प्रतिकूल भएको छ । उम्मेदवारको खर्च पनि त्यही अनुपातमा बढ्ने अवस्था छ ।चुनाव हुन्छ भनेर उम्मेदवार बन्न इच्छुकले खर्च सुरु गरिसकेका थिए, लालबन्दीका हीराकाजी योन्जनले भने, एक महिना सर्ने भएपछि खर्च बढ्ने देखेर ती चोकबजारमा देखिन छाडिसके । केही दिनका लागि मतदातासँग सुमधुर सम्बन्ध बनाएर मत तान्ने दाउमा रहेका उम्मेदवारका आकांक्षीलाई चुनाव सरेपछि आर्थिक रूपमा टिक्न धौधौ परेको छ । मधेसी मोर्चाले विरोध गर्ने भनेर सार्वजनिक गर्दा पनि वैशाख ३१ गते हुने निर्वाचनका लागि माहोल तातिसकेको थियो । चुनाव सर्ने भएपछि उम्मेदवार बन्न दौडधुप गर्ने र वडा तहसम्म आफ्नो नाम सिफारिस गराउने अहिले गुपचुप छन् । खासगरी राजनीतिक पृष्ठभूमि नभइकन उम्मेदवार बन्न खोज्नेलाई चुनाव सर्नु निकै प्रतिकूल देखिएको छ । पदका लागि एकैपटक टिकट लिन खोजेका तर जनतामाझ कहिल्यै नगएकालाई चुनाव सर्दा समस्या पर्नु स्वाभाविक हो, एमालेका सनोज दासले भने, केही दिन मतदातासँग लोलोपोतो गरेर पैसाको भरमा चुनाव जित्न खोज्नेलाई निर्वाचन सर्दा मतदाताले चिन्ने मौका पाएका छन् । हरहमेसा जनतासँग रहने बताउँदै आएका उम्मेदवार आकांक्षी केही दिनयता देखिन छाडेका हुन् । बिहानको चिया, खाजा र साँझको मदिरासम्म खुवाएर मतदाता रिझाउन सुरु गरेकालाई चुनाव सर्दा निकै तनाव भएको छ । चुनाव सरेपछि राजनीतिक गतिविधि सुस्त भएका छन् । समय पर्याप्त बाँकी भएकाले विस्तारै कार्यक्रम गर्ने सोचमा दल छन् । एमाले, कांग्रेस र माओवादीले भित्री रूपमा चुनावी अभियानलाई भने जारी राखेका छन् । उम्मेदवारका अकांक्षीले पनि पार्टीबाट नाम तय गर्न दबाब बन्द गरेका छन् ।मेयरको चुनावमा प्रतिस्पर्धा गर्नेले सांसदको जत्ति नै खर्च गर्नुपर्ने अनुमान छ । जित्ने लक्ष्यसहित वडाध्यक्षको उमेदवार हुनेको कम्तीमा ५ लाख खर्च हुने स्थिति छ । पछिल्लो समय चुनाव निकै खर्चिलो हुँदै गएकाले पैसा नहुनेले उम्मेदवारीमा रुचि राख्नै छाडेका छन् । उम्मेदवारले खर्च नगरी चुनाव जित्ने कल्पनै गर्न छाडेको दास बताउँछन् । पैसाको बलमा जित्न खोज्ने उम्मेदवार धेरै भएर पछिल्लो समय चुनाव खर्चिलो हुँदै गयो, उनले भने, मतदाता पनि खर्च गर्नेको पक्षमा बढी देखिन थाले । सक्षमलाई भोट हाल्ने परिपाटी विकास नहुँदा विकृति बढेको छ ।कर्मचारी फिर्ताबाँके सरकारले प्रदेश नम्बर ५ मा स्थानीय तह चुनाव दोस्रो चरणमा गर्ने निर्णय गरेपछि यहाँ खटिएका निर्वाचन अधिकृतलगायत कर्मचारी फिर्ता भएका छन् । निर्वाचनको मिति सरेको भन्दै निर्वाचन आयोगले पहिलेकै कार्यालयमा हाजिर हुन निर्देशन दिएपछि फिर्ता भएका हुन् । वैशाख ३१ गते तोकिएको चुनावका लागि मंगलबार निर्वाचन अधिकृतहरूको कार्यालय खोल्ने भनिएको थियो । नेपालगन्जस्थित क्षेत्रीय निर्वाचन कार्यालयका निर्वाचन अधिकारी वसन्त अधिकारीले निर्वाचन सरेपछि अधिकृत र कर्मचारी फर्किएको बताए । मुख्य निर्वाचन अधिकृतको कार्यालय भने यथावत् रहने उनले जनाए । निर्वाचन तयारीका लागि नियुक्त गरिएका कर्मचारीलाई आयोगले फिर्ता बोलाइसकेको छ । मुख्य निर्वाचन अधिकृतको कार्यालयमा एक जना सहयोगी र केही सुरक्षाकर्मी रहनेछन् । स्थानीय तहको निर्वाचनका लागि करिब ७० कर्मचारी नियुक्त भइसक्नुभएको थियो । हालका लागि फिर्ता हुनुभएको छ, उनले भने, फिर्ता हुने कर्मचारीलाई पेस्की रकम दिएर पठाएका छौं ।नेपालगन्ज नगर विकास समिति भवनमा मुख्य निर्वाचन अधिकृतको कार्यालय स्थापना गरिएको हो । बाँके जिल्ला अदालतका न्यायाधीश तेजनारायण पौडेललाई मुख्य निर्वाचन अधिकृत तोकिएको छ । त्यस्तै, नेपालगन्ज उपमहानगरपालिकाको निर्वाचन अधिकृतको जिम्मा पनि मुख्य निर्वाचन अधिकृत पौडेललाई दिइएको छ। कोहलपुर नगरपालिकाका लागि चन्द्रप्रकाश देवकोटा, नरैनापुर गाउँपालिकामा टेकबहादुर थापा, बैजनाथ गाउँपालिकामा सुशील देवकोटा, राप्ती सोनारी गाउँपालिकामा दलनाथ आर्याल, जानकी गाउँपालिकामा ऋषिराम केसी, डुडवा गाउँपालिकाका लागि लोकबहादुर हमाल र खजुरा गाउँपालिकामा भुवन गिरीलाई निर्वाचन अधिकृतको जिम्मा दिइएको छ । नेपालगन्जस्थित क्षेत्रीय निर्वाचन कार्यालयका अनुसार बाँकेमा २ लाख ४६ हजार ७८ मतदाता छन् । अधिकांश विद्यालयमा मतदान स्थल तोकिएका छन् । १ सय ३४ मतदान स्थल छन् । मतदानमा सहजताका लागि ३ सय ११ मतदान केन्द्र तोकिएका छन् । जिल्ला समन्वय समितिका सामाजिक परिचालक, पूर्वप्राथमिक शिक्षक र स्वयंसेविकालाई निर्वाचन सहयोगीका लागि तालिम दिइसकिएको छ । निर्वाचन सुरक्षाका लागि सुरक्षा योजना लागू भइसकेको छ ।उम्मेदवार छनोट रोकियोइलाम दुई चरणमा स्थानीय तह चुनाव गराउने निर्णय भएपछि निर्वाचन कार्यालय र दलको प्रचारप्रसार प्रभावित भएको छ । निर्वाचन कार्यालयले मतदाता शिक्षा कार्यक्रमलाई स्थगन गरेको छ भने दलहरूले उम्मेदवार छनोट प्रक्रिया रोकेका छन् । मिति परिवर्तन भएपछि तत्काललाई मतदाता शिक्षासम्बन्धी कार्यक्रमलाई स्थगन गर्न निर्वाचन आयोगले परिपत्र गरेको छ । आयोगबाट परिपत्र भएकाले काम रोकिएको कार्यालयका नायव सुब्बा खेमराज राईले जानकारी दिए । मतपत्र आउने क्रम जारी छ, उनले भने, अन्य कामकारबाही प्रभावित भएका छैनन् ।गएको वैशाख १ गतेदेखि जिल्लाभरका चार नगरपालिका र ६ गाउँपालिकाका हरेक वडामा मतदाता शिक्षा कार्यक्रम थालिएको थियो । निर्वाचनसम्बन्धी उठ्ने जिज्ञासा र अस्पष्टतालाई समाधान गर्दै २ सय ४४ जना सामाजिक परिचालकलाई तालिम दिएर मतदाता शिक्षा स्वयंसेवकका रूपमा खटाइएको थियो । निर्वाचन मिति सरेपछि यहाँका राजनीतिक दलहरूको कार्यशैली पनि फेरिएको छ । उम्मेदवारको अन्तिम टुंगो लगाउने दौरानमा रहेको कांग्रेसले केही दिनलाई उम्मेदवार छनोट प्रक्रियालाई स्थगित गरेको जनायो । चुनाव मिति सरेपछि केही दिनपछि मात्र उम्मेदवारको टुंगो लगाउने निश्चय गरिएको हो, जिल्ला सभापति हिमालय कर्मचार्यले भने । टुंगो लाग्योसुर्खेत एमाले र माओवादी केन्द्रले उम्मेदवारको टुंगो लगाएका छन् । आकांक्षीहरू धेरै तथा आन्तरिक गुटबन्दीलाई छिचोल्दै यी दुई दलले उम्मेदवारहरूको अन्तिम टुंगो लगाएका हुन् ।एमालेले वीरेन्द्रनगरको नगर प्रमुखमा बालाराम शर्मा र उपप्रमुखमा मोहनमाया ढकाललाई उम्मेदवार बनाउने निर्णय गरेको छ । शर्मा पूर्वनगरप्रमुख तथा पार्टी केन्द्रीय अनुशासन आयोगका सदस्य र ढकाल अनेमसंघकी जिल्ला अध्यक्ष हुन् । शर्मा २०५४ को स्थानीय निर्वाचनमा वीरेन्द्रनगरबाट प्रमुखमा विजयी भएका थिए । माओवादी केन्द्रले वीरेन्द्रनगरको प्रमुख तथा उपप्रमुखमा रत्न गाहा र हरिमाया शर्मालाई उम्मेदवार बनाएको छ । गाहा र शर्मा महाधिवेशन आयोजक समितिका केन्द्रीय सदस्य हुन् । शर्मा अनेमसंघ क्रान्तिकारीकी प्रदेश संयोजक र सहिद पत्नीसमेत हुन् ।वीरेन्द्रनगर प्रदेश नम्बर ६ कै ठूलो र सम्भावित राजधानी भएकाले यहाँको निर्वाचनलाई उच्च प्राथमिकता दिएका छन् । एमाले र माओवादी केन्द्रले उम्मेदवार घोषणा गरिसके पनि कांग्रेस र राप्रपालगायतका दलले अझै निर्णय गरेका छैनन् । एमाले ६ नम्बर प्रदेश कमिटीका अनुसार गुर्भाकोट नपाको प्रमुखमा देवबहादुर खत्री, उपप्रमुखमा सुशीला विक, लेकबेंसीको प्रमुखमा गगनसिं सुनार, उपप्रमुखमा शान्तिकुमारी छन्तेल, पञ्चपुरी नपामा मनबहादुर विक, उपप्रमुखमा राजकुमारी तिवारी उम्मेदवार हुनेछन् । सिम्ता गाउँपालिका अध्यक्षमा कवीन्द्रकुमार केसी, उपाध्यक्ष चन्द्रकला शाही, चिंगाड गाउँपालिकामा बखत खत्री, उपाध्यक्ष दीपा राना, चौकुने गाउँपालिकामा धीरबहादुर शाही, उपाध्यक्ष निर्मला रानामगर, वराह गाउँपालिकामा ताराकेशर गौतम, उपाध्यक्ष आशा थापा, भेरीगंगा नगरपालिकाको प्रमुखमा यज्ञप्रसाद ढकाल तथा उपप्रमुखमा चन्द्रा आचार्यलाई उम्मेदवार बनाउने निर्णय गरेको छ । माओवादी केन्द्रले लेकबेंसी नपाको नगरप्रमुखमा खडकबहादुर घर्ती र उपप्रमुखमा आरती विक, गुर्भाकोट नपाको प्रमुखमा हीरा थापा र उपप्रमुखमा नन्दकली विक, सिम्ता गाउँपालिकाको अध्यक्षमा झुपबहादुर बुढा र उपाध्यक्षमा चन्द्रकला खत्री तथा चौकुने गाउँपालिकाको अध्यक्षमा खडकबहादुर विक, पञ्चपुरी नपाको प्रमुखमा धनबहादुर विक र उपप्रमुखमा सीता पाण्डेलाई उम्मेदवार बनाउने निर्णय गरेको जिल्ला संयोजक कृष्ण जीसीले जानकारी दिए । चौकुनेको उपाध्यक्ष, चिङगाड गाउँपालिका र भेरीगंगा नपा, वराह गाउँपालिकामा बुधबारसम्म टुंग्याउने तयारी छ । माओवादी केन्द्रले ९१ वडामा अध्यक्षहरूको टुंगो लगाइसकेको छ । सुर्खेतमा पाँच नगर तथा र चार गाउँपालिकामा गरी ९९ वडा छन् । जिल्ला निर्वाचन कार्यालयका अनुसार यहाँ कुल १ लाख ८५ हजार ५ सय २२ मतदाता छन् ।यस्तै जुम्लामा दलहरू उम्मेदवार छनोटका लागि छलफलमै छन् । टुंगो लागिसकेको छैन । एक मात्र चन्दननाथ नगरपालिकामा सबै दलका आकांक्षी बढी भएपछि टुंग्याउन समस्या देखिएको हो । टिकटकै सकसखोटाङ कांग्रेसका नेताकार्यकर्ताहरू भोट माग्न छाडेर टिकट पाउन कसरतमा जुटेका छन् । आकांक्षी बढेपछि छिनोफानो गर्न कांग्रेसलाई मुस्किल परेको छ । अघिकांश गाउँपालिका प्रमुख र उपप्रमुखमा कम्तीमा तीन जना आकांक्षी बनेकाले कसलाई टिकट दिने भन्नेमा पार्टी अनिर्णीत बनेको हो । एमालेमा पनि टिकटमा आन्तरिक रडाको देखिन्छ । गाउँपालिका प्रमुख र उपप्रमुखको २० पदमध्ये सातवटामा सहमति जुटेको छ । अन्य १३ पदका लागि प्रदेश कमिटीमा नाम सिफारिस गरेको एमालेले जनायो । सहमति भएका पदमध्ये जन्तेढुंगा गाउँपालिका प्रमुखमा शंकर राई, वराहापोखरी प्रमुखमा गणेश कोइराला र उपप्रमुखमा गोमा मगर, साकेला गाउँपालिका उपप्रमुखमा दिलकुमारी राई, हलेसीतुवाचुङ नगरपालिका उपप्रमुखमा मनीषा राई, लामीडाँडा गाउँपालिका प्रमुख लीला निरौला र उपप्रमुख समला राई र ऐसेलुखर्क गाउँपालिका उपप्रमुखमा पुष्पकला भुजेललाई सर्वसम्मत उम्मेदवार बनाइएको एमाले सहसचिव कुमार आचार्यले बताए । अन्य १३ पदका लागि भने कम्तीमा दुईदेखि सात जनासम्मको नाम सिफारिस गरिएको छ । माओवादी केन्द्रमा पनि टिकटको सकस देखिएको छ । कसलाई उम्मेदवार बनाउँदा जित सुनिश्चित हुन्छ भन्ने अध्ययन भइरहेको माओवादी केन्द्र खोटाङका सदस्य विनोद आचार्यले बताए । उनका अनुसार केही ठाउँमा मात्र उम्मेदवार टुंगो लाग्न बाँकी छ । अन्य दलले महिलालाई प्रमुख नबनाएका बेला माओवादी केन्द्रले भने केपिलासगढीमा मनकुमारी रसाइली, जन्तेढुंगामा अरुणा राई र वराहापोखरीमा निसाना राईलाई प्रमुख बनाएको छ । चुनावको तयारी तीव्रनुवाकोट जिल्लामा चुनावी तयारी थालिएको छ । १० गाउँपालिका र २ नगरपालिका रहेको नुवाकोटमा १ लाख ८५ हजार ७ सय ८२ मतदाता छन् । ती मतदाताले २ लाख १४ हजार मतपत्र प्रयोग गर्न पाउने मुख्य निर्वाचन कार्यालयका सहायक निर्वाचन अधिकृत महिमानसिंह विष्टले बताए । ती मतपत्र मंगलबार बेलुकासम्म जिल्लाका २ सय ४० मतदान केन्द्रमा पठाइसकिएको उनले बताए ।"
उम्मेदवारी विवादमा राजीनामा,"दोलखा लामो समयको गृहकार्यपछि दोलखा एमालेले स्थानीय तह निर्वाचनमा उठाउने प्रमुख र उपप्रमुख पदका उम्मेदवार सार्वजनिक गरेपछि असन्तुष्टि पोख्दै जिल्ला तहका नेताहरूले पार्टीबाट राजीनामा गरेका छन् ।मातहतका कमिटीहरूबाट निर्वाचन गरेर नगर र गाउँपालिका प्रमुखहरूको उम्मेदवार छनोट गर्ने विधि निर्धारण गरेको एमालेले रातारात उक्त निर्णय फिर्ता लिएपछि विवाद चुलिएको हो । असन्तुष्टि पोख्ने नेता र कार्यकर्ता फेसबुकका वालहरूमार्फत आफ्नो भावना छताछुल्ल पारिरहेका छन् । पार्टी स्थायी समितिको निर्देशन लत्याउँदै गुट, परिवार, निकटका व्यक्ति र इगोमा आधारित रहेर उम्मेदवार छानेको आरोप लगाउँदै शैलुङ गाउँपालिकाका प्रभावशाली एमाले नेताहरू धनबादुर तामाङ, भुवनसिंह थापा, गुणबहादुर बुढाथोकी, थिरबहादुर मोक्तानलगायतले पार्टीबाट राजीनामा गरेका हुन् । उम्मेदवार सार्वजनिक गर्ने पत्रकार सम्मेलनमा राजीनामा बुझाएर बाहिरिएका उनीहरूले विधिविपरीत नेताहरू बसेर गरेको निर्णयको विरोध गरेको बताए । विवादबीच प्रस्तावित प्रमुख पदका उम्मेदवारहरूमा भीमेश्वर नगर प्रमुख भरत केसी, कालिञ्चोकका प्रमुख विनकुमार थामी, विगुका प्रमुख सुन्दर लामिछाने, वैत्यश्वरका प्रमुख ऋषिकेश उप्रेती, तामाकोसीका प्रमुख ईश्वरचन्द्र पोखरेल, मेलुङका प्रमुख नरबहादुर श्रेष्ठ र शैलुङका प्रमुख भरत दुलाल छन् । विवादबिनै सर्वसम्मत चयन भएका उम्मेदवारहरूमा जिरी नगरप्रमुख टंक जिरेल छन् ।एमालेले प्रस्ताव गरेअनुसार भीमेश्वर नगरपालिकाको उपप्रमुख पदको उम्मेदवारमा कमला बस्नेत, जिरी नगरपालिकाको उपप्रमुख पदका लागि कृष्णकुमारी बुढाथोकी उम्मेदवार बनाउने घोषणा गरेको छ । प्रस्ताव गरिएका गौरीशंकरमा उर्मिला थामी, वैत्यश्वरमा शान्तिकुमारी तामाङ, तामाकोसीमा उर्मिला केसी, मेलुङमा कल्पना भण्डारी, शैलुङमा लालमाया योञ्जन र विगु गाउँपालिकामा गोमा केसी उपप्रमुख पदमा चुनावमा भाग लिन लगाउने घोषणा गरेको छ । कालिञ्चोक गाउँपालिकामा प्रस्तावित कालिका पाठकले भने उम्मेदवार अस्वीकार गरेको बताइन् ।"
सिफारिसमै अल्झिए दल,"कांग्रेस कास्कीको जिल्ला समितिले उम्मेदवार टुंगो लगाउन नसक्दा जिल्ला संयन्त्रलाई जिम्मा लगाएको छ । कांग्रेसको चारवटा निर्वाचन क्षेत्रीय कमिटीको संयुक्त बैठकले आइतबार पोखरालेखनाथ महानगरपालिकाको मेयर बन्न ३३ जनाको नाम सिफारिस गरेको थियो । मेयरको उम्मेदवार बन्न आकांक्षीको नाम संकलन गरी बैठकले जिल्ला समितिमा पठाएको हो । उपमेयरमा भने १५ जनाको नाम सिफारिस भएको छ । कांग्रेस जिल्ला सचिव सुदिपमोहन भट्टराईले सोमबार भएको जिल्ला समितिको बैठकले सर्वसम्मत उम्मेदवार छान्न नसकेपछि संयन्त्रको जिम्मा लगाएको बताए । संयन्त्रमा जिल्ला पदाधिकारी, जिल्ला सभापतिको निकटतम प्रतिस्पर्धी, पूर्व सभापति, वर्तमान सांसद, केन्द्रीय सदस्य लगायत १३ सदस्य छन् । संयन्त्रले उम्मेदवार आकांक्षीको आकार घटाएर केन्द्रलाई सिफारिस पठाउने भएको छ । गाउँपालिका अध्यक्षको उम्मेदवारमा रुपाबाट १० जना, मादीबाट ८ जना, माछापुच्छ्ेरबाट ६ जना र अन्नपूर्णबाट ७ जनाको नाम क्षेत्रीय कमिटीमा सिफारिस भएको छ ।एमालेले मादी गाउँपालिकाको उम्मेदवार मंगलबार टुंग्याएको छ । मादी गाउँपालिका अध्यक्षमा एमालेबाट वेदबहादुर गुरुङ श्याम र उपाध्यक्षमा विष्णुमाया पौडेल लड्ने भएका छन् । पोखराको मेयर र उपमेयरको उम्मेदवार सर्वसम्मत चयन हुन नसक्दा मतदान गरिएको थियो । पोखरालेखनाथ महानगर कमिटीको बैठकमा मेयर र उपमेयरमा एकएकभन्दा धेरै आकांक्षी देखिएपछि कमिटीले शुक्रबार आन्तरिक प्रतिस्पर्धाबाट तीनतीनजना उम्मेदवार सिफारिस गरेको थियो । मेयरको उम्मेदवार बन्न वैकल्पिक केन्द्रीय सदस्य मानबहादुर जिसी, जिल्ला अध्यक्ष कृष्ण थापा र अनुशासन आयोग सदस्य मित्रकुमारी गुरुङ सुवेदी आन्तरिक प्रतिस्पर्धाबाट सिफारिसमा परेका छन् । मेयरका लागि ८ जनाको उम्मेदवारी परेकोमा महिला एकजना अनिवार्य सिफारिस गर्नुपर्ने भएकाले गुरुङ सर्वसम्मत भइन् । उपमेयरमा प्रभा कोइराला, मञ्जुदेवी गुरुङ र देवका पहारी त्रिपाठीको नाम सिफारिसमा परेको छ । सिफारिस भएका तीनतीनजनाबाट छनोट गरी एमालेको केन्द्रीय समितिले एकएक जनालाई उम्मेदवार बनाउने छ । सर्वसम्मतिको प्रयास विफल भएपछि यसअघि एमालेले रुपा र माछापुच्छ्ेर गाउँपालिकामा पनि मतदानमार्फत उम्मेदवार टुंगो लगाएको थियो । रुपा गाउँपालिका अध्यक्षको उम्मेदवार बन्न एमालेबाट नवराज ओझा, कालिदास सुवेदी र कुष्णकुमारी पौडेल सिफारिस भएका छन् । मतदानबाटै उपाध्यक्षमा सरिता माल, लालसुबा गुरुङ र कौशिला सुवेदी सिफारिसमा परे । अध्यक्ष र उपाध्यक्षको उम्मेदवारमा ४४ जना आकांक्षी थिए । माछापुच्छ्रे गाउँपालिका अध्यक्ष उम्मेदवारमा कर्णबहादुर गुरुङ र यदु अधिकारी मतदानबाट सिफारिसमा परेका छन् । उपाध्यक्षको उम्मेदवारमा कृष्ण दवाडी, कमला पौडेल र सरिता तिवारी मतदानबाट विजयी भएका छन् । अन्नपूर्ण गाउँपालिका कमिटीको बैठकले अध्यक्षमा विष्णुबहादुर केसी र सुरेन्द्र गुरुङको नाम सिफारिस गरेको छ । उपाध्यक्षमा चन्द्रकला अधिकारी, बालिका सुवेदी र सगुन गुरुङ सिफारिसमा परेका छन् । एमाले जिल्ला सचिवलायको बुधबार बस्ने बैठकले गाउँपालिका अध्यक्ष र उपाध्यक्षको उम्मेदवार प्रदेश कमिटीमा सिफारिस गर्ने कार्यालय सचिव वैनबहादुर क्षेत्रीले बताए । माओवादी केन्द्रले गाउँपालिकाको हकमा कमिटीकै संयोजकहरूलाई उम्मेदवार बनाउने सोच बनाएको छ । माओवादी केन्द्रको रुपा गाउँपालिका संयोजक शिव खनाल, मादी संयोजक मित्रबहादुर गुरुङ, माछापुच्छ्ेर संयोजक नवराज भण्डारी र अन्नपूर्ण संयोजक धर्म तमु हुन् । माओवादी जिल्ला संयोजक दीपक कोइरालाले गाउँपालिका अध्यक्षको उम्मेदवारमा सम्भवत पार्टीका सम्बन्धित कमिटी संयोजक नै बन्ने बताए । उनले भने महानगरमा अन्य पार्टीले तालमेलको प्रस्ताव राखिरहेकाले पनि उम्मेदवार चयनमा ढिलाइ भएको हो । नयाँ शक्ति नेपाल पार्टीको पोखराको मेयरमा उम्मेदवार सिफारिस गरेको छ । पार्टी जिल्ला संयोजक हेमबहादुर थापा, पोखरा उपत्यका नगर विकास समिति पूर्वअध्यक्ष जितबहादुर तमु र नारायणहरि सुवेदी सिफारिसमा परेका छन् । उपमेयरको उम्मेदवारमा भने कमला रानाभाट र लक्ष्मी खाती परियारलाई सिफारिस गरिएको छ ।"
चुनाव रोकिन्न,"काभ्रे प्रमुख निर्वाचन आयुक्त अयोधीप्रसाद यादवले संविधान संशोधन प्रस्ताव जुन अवस्थामा रहे पनि दोस्रो चरणको निर्वाचन नरोकिने बताएका छन् । जिल्लाका राजनीतिक दल र नागरिक समाजसँगको अन्तक्र्रियामा बोल्दै उनले सबै राजनीतिक दल निर्वाचनमा सहभागी हुने अपेक्षा गरे ।हामीले सधैं सकारात्मक कुरा मात्रै सोच्नुपर्छ, मधेसी दल निर्वाचनमा आउँदैन भन्ने शंका नगरौं, उनले भने, संशोधनमा सहमतअसहमत जे भए पनि जेठ ३१ को निर्वाचन कुनै पनि हालतमा रोकिन्न । उनले सबैलाई चुनावी माहोल बनाउन पनि आग्रह गरे ।"
लिम्बुवान कार्यकर्ता र प्रहरीबीच झडप,"इटहरी संघीय गठबन्धन संयुक्त लिम्बुवान मोर्चाका कार्यकर्ता र प्रहरीबीच मंगलबार इटहरीको बुधहाट लाइनमा झडप हँुदा चार प्रहरी घाइते भएका छन् । दर्जनभन्दा बढी सवारी साधन तोडफोड गरिएको छ ।संविधान संशोधनमा आफ्ना मागहरू सम्बोधन हुनुपर्ने भन्दै दबाब दिन संघीय गठबन्धनले लाठीसहितको जुलुस प्रर्दशन गरेको थियो । मुख्य चौरास्तामा कोणसभा हुनुअघि बजार परिक्रमा गर्ने क्रममा लिम्बुवान मोर्चाका कार्यकर्ताले प्रहरीमाथि ढुंगामुढा गरेका थिए । कार्यकर्ताले विजय बराइलीको घडी पसल र भरत साहको पसलको सिसा तोडफोड गरेका छन् । झडपमा प्रहरी जवान वीरेन्द्र तामाङ, हरि सुवेदी, भुपाल विष्ट र सुरेन्द्र अधिकारी घाइते छन् । उनीहरूको उपचार स्थानीय अस्पतालमा भइरहेको छ । निर्वाचन आचारसंहिता विपरीत लाठी बोकेर जुलुस प्रदर्शन गरिरहेकाले खोस्ने क्रममा सामान्य घम्साघम्सी भएको डीएसपी नरेशराज सुवेदीले बताए । संघीय लिम्बुवान मञ्चका महासचिव अशोक चेम्जोङले शान्तिपूर्ण आन्दोलनमा प्रहरीले नै घुसपैठ गरेर ढुंगा हानेपछि कार्यकर्ताहरूले प्रतिकार गरेको बताए । विषेश क्षेत्रका आधारमा भौगोलिक विभाजन गर्नुपर्ने माग लिम्बुवान मोर्चाले राख्दै आएको छ । ती माग पूरा गराउन दबाब दिने उद्देश्यले जुलुस प्रदर्शन र कोण सभाको आयोजना गरिएको उनले बताए । उद्योग वाणिज्य संघ झुम्काका उपाध्यक्ष खगेन्द्र साहलगायतका दर्जन सवारीमा आन्दोलनकारीले तोडफोड गरेका थिए ।"
सुदूरपश्चिममा बढ्यो चहलपहल,"महेन्द्रनगर सुदूरपश्चिमका तराईपहाडमा चुनावी चहलपहल बढेको छ । जिल्ला निर्वाचन कार्यालय स्थापना, निर्वाचन अधिकृत तथा मतदान अधिकृतको छनोट र खटनपटन भइरहेको छ । दलहरूले प्रचार अभियान तीव्र पारे पनि कतिपय ठाउँमा उम्मेदवार छनोट अझै टुंग्याइसकेका छैनन् । आकांक्षीको भीड लागेको छ । टिकट पाउने निश्चित नभएकाहरू पनि आफू अनुकूल वातावरण तयार गर्न प्रचारप्रसारमा जुटेका छन् । महिला तथा दलित कोटाका उम्मेदवार कम हुने भएपछि विभिन्न स्थानमा दलबीच मिलेर उम्मेदवारी दिने गरी तालमेलको सम्भावना पनि देखिएको छ।कैलालीमा मुक्त कमैया पनि आकांक्षी देखिएका छन् । तालमेल सम्भावना डडेलधुरा दलहरूबीच महिला उम्मेदवार हुने पदमा तालमेलको सम्भावना बढेको छ । अजयमेरू गाउँपालिकामा प्रमुख पदमा कमला विष्ट मात्रै दाबेदार हुन् । उनी कांग्रेसबाट दाबेदारी प्रस्तुत गर्दैछिन् । अन्य गाउँपालिका र नगरपालिकामा सबै दलबाट प्रमुख पदमा पुरुषको नाम मात्रै सिफारिस भएको छ । केही ठाउँमा नगर प्रमुखमा सहमति भए अर्काे पार्टीले उपप्रमुख दिएर दुवै पदमा पुरुष जिताउने सहमतिको खेल सुरु भएको हो । महिलालाई बार्गेनिङ पावर का रूपमा राखिएको छ, स्थानीय रमेश साउदले भने, महिला सहभागिता सुनिश्चित गर्ने पक्षमा ठूला पार्टीको सोच पाइँदैन । कांग्रेस बलियो भएको डडेलधुरामा एमाले र माओवादी केन्द्रले यस्तो गर्नसक्ने आकलन गरिएको छ । माओवादी जिल्ला नेता उमेशप्रसाद भट्ट अजयमेरू गाउँपालिकामा प्रमुख पदका उम्मेदवार हुन् । पार्टीबाट उनको नाम मात्रै सिफारिस भएकाले टिकट पाउने निश्चितजस्तै छ । त्यसैले उनी अहिल्यै एमाले र कांग्रेससँग गाउँपालिकाको उपप्रमुख पदमा तालमेलको कसरतमा छन् । कांग्रेस वा एमाले जोसँग पनि सहमति हुन सक्छ, उनले भने, उपमेयर पद अर्काे पार्टीले मागे दिन सकिन्छ । माओवादी केन्द्रले जिल्लामा परशुराम नगरपालिका, आलिताल र अजयमेरू गाउँपालिकाको प्रमुख पद पाउन कांग्रेसएमाले दुवैसँग तालमेल गरेर जान सकिने सम्भावना आंैल्याएको छ । केन्द्रका जिल्ला संयोजक मानसिंह मालले कांग्रेससँग तालमेल गरेर जान सकिने सम्भावना बढी भएको बताए । ७ नम्बर प्रदेशमा तालमेल गर्न सकिने कुरो आएको छ, उनले भने, त्यसैले उम्मेदवार टुंगो लगाइसकेको अवस्थामा पनि सार्वजनिक गर्न सकेका छैनौं । यता कांग्रेसले दुईवटा गाउँपालिकाको उपप्रमुख पदमा माओवादीसँग तालमेल गर्न सकिने सम्भावना व्यक्त गरेको छ । एमालेका जिल्ला प्रचार विभाग प्रमुख केशव बोहराले केही गाउँ तथा नगरका पदमा माओवादीकांग्रेस वा अन्य दलसँग सहमति गर्न सकिने बताए । यस्तै कांग्रेस पार्टी सभापति शेरबहादुर देउवाको गृहजिल्ला डडेलधुरामा पार्टीभित्रै दुई गुट देखिएका छन् । जिल्ला सभापति कर्णबहादुर मल्ल र निवर्तमान सभापति रघुवीर भट्टको दुई खेमामा जिल्लाका कांग्रेस कार्यकर्ता विभाजित छन् । केन्द्रको राजनीतिमा दुवैजना देउवा गुटका हुन् । पार्टीको आन्तरिक चुनावबाट जिल्लामा दुई गुट बनेका हुन् । स्थानीय तहको निर्वाचनमा टिकटका लागि पनि तिनै दुई गुटबीच किचलो बढेको छ । कांग्रेसबाहेक अन्य राजनीतिक दलले गाउँ र नगरका मुख्य पदमा लगभग उम्मेदवार छनोट गरेका छन् । एमालेले अमरगढी नगरपालिका प्रमुखमा युवा नेता विपिन ओझा र परशुराम नगरपालिकामा चक्र स्नेहीलाई टिकट दिएको छ । यसैगरी अजयमेरूको प्रमुखमा धन बहादुर साउद, भागेश्वरमा प्रेम साउद, आलितालमा तुलाराम बोगटी र नवदुर्गामा कवेन्द्र विष्टलाई उम्मेदवार बनाएको छ । माओवादी केन्द्रले अमरगढी नगरपालिका प्रमुखमा करुणाकर ओझा र परशुराममा शेरसिंह माललाई टिकट दिएको छ । अलितालबाट जगत पार्की र भागेश्वरबाट ओमप्रसाद साउदलाई टिकट दिने निर्णय भएको छ । शान्तिपूर्ण बनाउने प्रतिबद्धता बझाङ निर्वाचन शान्तिपूर्ण बनाउन दलहरू, मुख्य निर्वाचन अधिकृतलगायत कर्मचारी र सुरक्षा निकायका अधिकारीले साझा प्रतिबद्धता व्यक्त गरेका छन् । सदरमुकाम चैनपुरमा जिल्लाका सांसदसमेत सहभागी बैठकले राजनीतिक दल, निर्वाचन कर्मचारी र सुरक्षा कर्मीबीच सद्भाव र सम्मानपूर्ण व्यवहार गर्ने, निर्वाचन आचारसंहिता पूर्ण पालना गर्ने लिखित प्रतिबद्धता गरे ।"
सरकारी गाडी दुरुपयोग रोक,"संसद्को सुशासन तथा अनुगमन समितिले समेत सरकारी गाडीको चरम दुरुपयोग भइरहेको निष्कर्ष निकालेको छ । समितिले सरकारी निकायलाई गाडी व्यवस्था गर्ने खर्च बर्सेनि बढिरहेको औंल्याएको छ । प्रतिफल भने त्यसअनुरूप देखिँदैन । राजनीतिक दलका नेता, मन्त्री, सरकारका सचिव तथा विभिन्न पदाधिकारीले सरकारी गाडी आवश्यकताभन्दा बढी प्रयोग गरिरहेको समितिको ठहर छ । खासगरी सरकारी निकायमा गाडी प्रयोगका विषयमा नीति नभएकैले दुरुपयोग बढेको देखिन्छ । अहिले कुन तहको पदाधिकारी र कर्मचारीले कुन स्तरको सवारी सुविधा लिने, मर्मत कसले गर्नेजस्ता मापदण्ड निर्धारण गरिएको छैन । त्यसैले पहुँचवालाले अनावश्यक रूपमा दुईतीन वटासम्म गाडी प्रयोग गरेर राज्य कोषमा आर्थिक भार थोपरिरहेका छन् । प्रस्ट मापदण्ड नभएकाले गाडी सुविधाका लागि दबाब दिने, नमाने सम्बन्धित कर्मचारीलाई सरुवा गरिदिनेजस्ता गैरजिम्मेवार कार्यसमेत कतिपय पदाधिकारी र कर्मचारीबाट हुने गरेका छन् । अझ सरकारी सवारीसाधन परिचालनसम्बन्धी एकीकृत निकाय र तथ्यांकसमेत नहुनु उदेकलाग्दो छ । व्यक्तिगत जस्तो सरकारी सम्पत्तिलाई हिफाजतपूर्वक सञ्चालन गर्ने बानी अधिकांशमा हुँदैन । मर्मतसम्भार पनि उति चासोमा पर्दैन भन्ने संसदीय उपसमितिको तथ्यांकले नै पुष्टि गर्छ । सुशासन तथा अनुगमन समितिअन्तर्गतको उपसमितिका अनुसार अध्ययन गरिएका सरकारी कार्यालयमा ८ सय ३ जिपकारबस र २ सय ९९ मोटरसाइकल बिग्रिएर थन्किएका छन् । विभिन्न योजनापरियोजनाका नाममा राजस्व छुटमा निकालिएका गाडी सरकारी कार्यालयले सकार्ने र थोत्रो भएपछि कसैले नबनाउने प्रवृत्ति पनि देखिएको छ । उपसमितिले अध्ययनका क्रममा गाडीको विवरण दोहोर्याएर माग्दासमेत कतिपय मन्त्रालय र विभागले उपलब्ध नै गराएनन् । यसले ती मन्त्रालय र विभाग गैरजिम्मेवार छन् भन्ने त देखाउँछ नै, त्यहाँ पनि गाडीको चरम दुरुपयोग भइरहेको आशंकासमेत बढाएको छ ।प्रस्ट नीति र नियमन नहुँदा स्वेच्छाचारी प्रवृत्ति बढ्छ । त्यसैले सरकारी गाडी दुरुपयोग रोक्न नीति र मापदण्ड बनाएर प्रभावकारी नियमन गर्नुपर्छ । विशिष्ट श्रेणीका पदाधिकारीले एउटा मात्र गाडी प्रयोग गर्ने, कार्यालय प्रमुख र अत्यावश्यकीय सेवामा खटिनेबाहेक उपसचिवस्तरका कर्मचारीलाई चारपांग्रे सवारीसाधन नदिने, मन्त्री, राज्यमन्त्री, सहायकमन्त्री, सचिवसरहका पदाधिकारीलाई गाडीको सट्टा मासिक एकमुस्ट रकम दिने नीति ल्याउनुपर्ने संसदीय उपसमितिको सुझाव सकारात्मक छन् । यिनै सुझावलाई आधार मानेर सरकारले तत्काल नीति र मापदण्ड निर्धारण गर्नुपर्छ । संसदीय उपसमितिले भनेझैं गृह मन्त्रालयअन्तर्गत नै केन्द्रीय सेवा विभागजस्तै निकाय खडा गरी सवारी साधन व्यवस्थापन, परिचालन, नियन्त्रण र अनुगमन गर्ने व्यवस्था मिलाउन उपयुक्त हुन सक्छ । यस्तै, बिग्रिएर थन्किएका सवारी साधनलाई मर्मतसम्भार गरी चालु अवस्था राख्न सम्बन्धित निकायले तदारुकता देखाउनुपर्छ । सरकारसँग भएका सवारीसाधनको अवस्था र विवरण एकीकृत रूपमा राख्ने तथा त्यसलाई अद्यावधिक गर्ने व्यवस्था पनि मिलाए गाडी दुरुपयोग नियन्त्रणमा मद्दत पुग्न सक्छ । सबभन्दा महत्त्वपूर्ण कुरा त पदाधिकारी तथा कर्मचारी आफैं सरकारी सम्पत्ति सदुपयोगमा सजग र जिम्मेवार हुनु हो ।"
"धर्म, जाति र राजनीति","केही दिनअघि भारतको सर्वोच्च न्यायालयले धर्म, भाषा, जाति र नश्लको आधारमा राजनीति गर्न पाइने छैन भनी निर्णय सुनायो । यसरी भोट माग्नु भ्रष्ट राजनीतिक आचरण हो भनी सात जनाको न्यायाधीश मण्डलीमध्ये चारजनाको बहुमतले यस्तो निर्णय गरे । निर्णय सर्वसम्मतिबाट हुन सकेन । तीनजना न्यायाधीशले धर्म र जातिको नाममा सामाजिक रूपले गोलबन्दी हुने प्रक्रिया धरातलीय यथार्थ हो । तसर्थ यो निर्णय मान्य छैन भनी असहमति जाहेर गरे । राजनीति कहिल्यै पनि सामाजिक धरातलको यथार्थभन्दा बाहिर जान सक्तैन । तसर्थ भोट माग्दा जातीय र धार्मिक भावनाबाट गोलबन्द हुन पाउनुपर्छ भनी बहुमतसँंग असहमत निर्णय तीनजना न्यायमूर्तिले जनाए । भारतको सर्वोच्च अदालतले भर्खरै गरेको यस्तो निर्णयपछि भारतको राजनीतिमा अकाली दल, मुस्लिम लिग अनि त्यस्तै जातीय गन्ध आउने अन्य दलको भविष्य के हुने हो भन्ने विचारविमर्श चलेको छ । छापा र विद्युतीय सञ्चार माध्यममा भरपर्दा भारतको सर्वोच्च अदालतले अनावश्यक विवादास्पद निर्णय गरेर राजनीतिलाई द्वन्द्व सिर्जनाको कारक बनायो भनी मत प्रकट भएका छन् । केही दिनअघि भारतमा भएको घटनासंँग मिल्दोजुल्दो राजनीतिक परिदृश्य आश्यचर्यजनक रूपमा नेपालमा पनि देखियो । यद्यपि नेपालमा देखिएको उट्पट्याङ राजनीतिक घटना सर्वोच्च अदालतबाट नभएर निर्वाचन आयोगबाट हुनगयो ।सत्तामा सदावहार बस्न रुचाउने राष्ट्रिय प्रजातन्त्र पार्टीका अध्यक्ष कमल थापाले स्थानीय तहको चुनावमा नेपाललाई हिन्दु राष्ट्र बनाउने अभियान अन्तर्गत उठिने उद्घोष सार्वजनिक गरे । राजनीतिमा धर्म जोडेर उनी अगाडि बढ्न चाहन्छन् । तर निर्वाचन आयोगले उनको दलको विधान र राजनीतिक नारा नै हाइज्याक गरिदिएको अवस्था छ । संवैधानिक पदमा बसेको मानिसलाई आफ्नो कार्यक्षेत्रको सीमा पनि थाहा छैन भनी कसरी भन्नु ? तर भारतमा सर्वोच्च अदालतले राजनीतिमा अनावश्यक विवाद निम्ताए जस्तो नेपालमा पनि निर्वाचन आयोगले राजनीतिमा आफ्नो खुट्टा पसार्यो ।राप्रपालाई धर्म र राजतन्त्र पुन:स्थापित गर्छु भनी राजनीति गर्न बन्देज लगाउनु भनेको संघीयता, धर्मनिरपेक्षता, बहुलवाद र गणतन्त्रलाई कमजोर अनुमान गर्नु हो, निर्वाचन आयोगले । निर्वाचन आयोगको यस्तो कार्यले मूलधारका राजनीतिक दलहरू निरीह र कमजोर छन्, संविधान बचाउन भन्ने बुुझिन्छ । प्रश्न उठ्छ, नेपालमा धर्म, जाति र भाषाको नाममा राजनीति गर्न मिल्छ कि मिल्दैन ? राप्रपा धर्मको नाममा राजनीति गरिरहेको छ भने मधेसीहरूले अहिले गरिरहेको जातीय आन्दोलन हो कि होइन ? यो कति सही छ ? धर्म, भाषा र जाति कुनै पनि समाजको पहिचान हो । समाजमा संस्कार र सभ्यता यिनै कुराबाट निर्माण भएका छन् । यी कुरा संसारभरि हज्जारौं वर्षदेखि समुदायको सामाजिक पहिचान भएर रहेको छ । अर्थात यो समुदायको सामाजिक प्रतीक हो, पहिचान हो । राजनीतिमा जाति, धर्म र भाषाको आधारमा कमै प्रभाव पर्ने गथ्र्यो, विगतमा । राजनीतिक विचारमा विश्व बाँडिएको थियो, लामो समयसम्म । विविध विचारबाट राजनीति अगाडि बढ्नुपर्छ भनी थुप्रै सिद्धान्त प्रतिपादित भए । नेपालमा पनि कम्युनिष्ट र कांग्रेस पार्टी यस्तै विचारका उपज हुन् । अहिले सबै राजनीतिक विचारमा ग्रहण लागेको छ र विश्वका अधिकांश देशमा धर्म, भाषा र जातिको नाममा राजनीति अगाडि आउँदैछ । भारत, अमेरिका र बेलायतजस्ता लोकतान्त्रिक मुलुकहरू त्यसका साक्षी छन्, एक्काइसांै शदाब्दीमा । जब लोकतान्त्रिक विचारले विभिन्न सामाजिक समुदायलाई गोलबन्द गर्न सक्तैन, अनि त्यसको विकल्पमा जाति, धर्म र भाषाको राजनीतिबाट सामाजिक समुदाय गोलबन्द हुने क्रम बढ्छ । अहिले नेपालमा त्यही भएको छ । विश्वको चौथो तरंग पनि त्यही छ ।नेपालको लोकतन्त्रमा सत्तासंँग टाढिएको आम नागरिकलाई गोलबन्द गर्ने माध्यम जातीय हुँदैछ । किन यस्तो हुँदैछ भने दलहरूले आफ्नो क्षमता गुमाएका छन्, समयको पदचाप बुझ्न । के राजनीतिक दलहरू यतिखेर वैचारिक रूपमा समाजलाई गोलबन्द गर्न सक्षम छन् ? छैनन् । यस्तो अविश्वास नेपालको अनेकन राष्ट्रियताले गरिरहेका छन् । राजनीतिक चिन्तन, आर्थिक दर्शन र शासन सञ्चालनको कार्यपद्धतिलाई सही अर्थमा बहुलवादबीच कसरी गोलबन्द गर्ने भन्ने अहम् प्रश्न यतिखेर नेपाली समाजसामु छ । यो जटिल प्रश्न मधेसीहरू सामुमात्र छैन, सबै नेपालीसामु छ । संविधानले सबै नेपालीलाई बराबरको हैसियतमा राखेको छ । तर नेपाली समाज, संस्कार र सभ्यता जाति, धर्म र नश्लको आधारमा निर्माण भएको छ । संविधानमा जातीय रूपले कसैलाई विभाजन नगर्ने भनी लेखिएको छ । तर त्यही संविधानमा जातीय आधारमा अनेकन ब्लक खडा गरी सकारात्मक विभेदको व्यवस्था पनि गरिएको छ । यसरी समाजमा उत्पीडनको अन्त्यका लागि जातीय आधारमा संरक्षणको व्यवस्था गरिएको छ । संविधानमा गरिएको व्यवस्था अनुरुप विगतमा उत्पीडनमा परेका जातिहरू आफ्नो गुमेको सामाजिक सम्मान पुन:स्थापित गर्न सक्छन् कि भन्ने चेतना विकसित भएको छ, बर्चस्ववादीहरूमा । हज्जारौं वर्षदेखि जाति र नश्लको कारण दबिएका र उत्पीडनमा परेकाहरू समानताको लागि सामाजिक रूपले गोलबन्द हुने क्रम सुरु भएको छ । दलित र मधेसीहरूले यतिखेर को शोषक र को शोषित भनी चिन्ने र तिनसंँग प्रश्न गर्ने क्षमता विकास गरेका छन् । आपसमा बहसमा जुटेका छन् । यस्तो बहस निर्वाचनमा भोट मागी गर्न सकिन्छ कि सकिँदैन ? सकिन्छ होला । निर्वाचन नै एकमात्र माध्यम हो, वञ्चना परेकोले सामाजिक रूपले संगठित भएर शक्ति आर्जन गर्ने । यस्तो अवसर मधेसवादीहरूले खेर जान दिन्छन् भनी विश्वास गर्न सकिन्न । भारतको सुप्रिम कोर्टले बहुमतले जाति, धर्म र भाषाको नाममा भोट माग्न नपाइने निर्णय गर्यो । यो दुस्वप्नजस्तो लाग्ने निर्णयले पनि भारतमा वञ्चनामा परेकाले गोलबन्द हुने माध्यम जाति र धर्म नै भएको छ, निर्वाचनमा । नेपालका विभिन्न सामाजिक समुदाय खासगरी जो उत्पीडनमा परे, तिनले कराएर भन्न सक्नुपर्छ, विगतमा उत्पीडन भयो, अब हुनदिनु हुँदैन भनेर । तिनले भोट माग्न सक्छन्, आफ्नो जातिको नाममा । तिनले भोट माग्न पाउनुपर्छ, आफ्नो सामाजिक हैसियत किन आज धेरै पछाडि पर्यो भनेर । तिनको सामाजिक धरातल जस्तो छ, त्यसमा टेकेर तिनले किन राजनीति गर्न नपाउने ? पाउनुपर्छ । कि समाज रूपान्तरण हुनुपर्यो, होइन भने राजनीति त समाजको यथार्थभन्दा पर गएर हुनसक्तैन भनी हामीले बुझ्नुपर्छ । मूलधारका राजनीतिक दलहरू भोट माग्न जाँदा पैसा बाँड्छन्, आश्वासन बाँड्छन् । के यो भ्रष्ट चेत होइन ? अनि उत्पीडित समुदायको सदस्य मानौं कुनै मधेसी निर्वाचनमा म तिमीजस्तै सांस्कृतिक पृष्ठभूमिको मानिस हुँ, विश्वास गर भनी भोट माग्छ भने यी दुवैमा कुन अवस्थालाई बढी भ्रष्ट मान्ने ? मधेसीहरूले जातीय रूपमा भोट माग्न सक्छन्, अनि कांग्रेस, एमालेले आफ्नो शासकीय श्रेष्ठताको नारा दिएर निर्वाचनमा जान सक्छन् । प्रत्येक राजनीतिक दलको विधान र संविधानमा नेपालको जाति प्रथालाई स्वीकारिएको छ । यो स्वीकार्ने सन्दर्भमा सामाजिक रूपले विभेद भयो भन्ने आत्मस्वीकृति पनि छ । अब विभेदको अन्त्य कसरी गर्ने ? राजनीतिक दलको विधान र संविधानमा भएको व्यवस्था मात्रले विगतको विभेद मेटाएर सामाजिक हैसियत सबैको समान हुनसक्छ कि जातीय रूपमा गोलबन्द भएर निर्वाचनलाई माध्यम बनाएर हुनसक्छ, यो सोच्ने काम मधेसी दलहरूको हो । मधेसीहरू जातीय रूपमा गोलबन्द हुन सक्छन् । उनीहरूले तराईमा जातीय राजनीति गरेर चुनौती दिन सक्छन्, मूलधारका दलहरूलाई । धर्म र संस्कृतिको नाममा भोटबैंक बन्छ । मधेसीहरू विगतको सामाजिक बन्धनबाट मुक्त हुन खोज्दैछन् । यस्तो सामजिक बन्धन मधेसी र पहाडी बीचको द्वन्द्वबाट मात्र आएको होइन । मधेसमा अनेकन तहको जातीय श्रेष्ठताको अहंकारले पनि यस्तो धेरै भएको छ । हाम्रो समाज, संस्कार र संविधानमा विरोधाभास छ । यो अस्वाभाविक होइन । संविधान राजनीतिक आन्दोलनबाट नयाँ बन्न सक्छ, बन्यो । तर समाज हज्जारौं वर्षको अभ्यासबाट निर्माण भएको हुन्छ, यो रूपान्तरण हुन समय लाग्छ । संविधानमा राजनीतिक समानताको कुरा प्रशस्त छ । तर समाज र संस्कार त्योअनुसार छैन। त्यहाँ असमानता छ । असमानता खालि मधेसी र पहाडीमा मात्र छैन । त्यसैले असमानता र विभेद विरुद्धको आन्दोलन मधेसी मात्रको पनि थिएन । गणतन्त्रको आन्दोलन राजतन्त्र र असमानता विरुद्धको आन्दोलन थियो । र त्यो आन्दोलन सबैको थियो । मधेसी मोर्चा यो बुझ्न चाहिरहेको छैन । आर्थिक र सामाजिक असमानताको कुरा गर्ने हो भने नेपालमा गरिबीको रेखामुनि बस्ने हिमाल, पहाड र मधेसका मानिसको दैनिकी केही सम्पन्नहरूको भन्दा निकै तल रहेको छ । नि:सन्देह नेपालमा धर्म, जाति, लिंग र नश्लको भेद छ । यो तराईमा पनि छ, पहाडमा पनि छ । यो तबसम्म रहन्छ, जबसम्म राजनीतिक आन्दोलनको समानान्तर सामाजिक आन्दोलन अगाडि आउँदैन ।मधेसमा सामाजिक आन्दोलनको खाँचो छ भन्दा त्यहाँका उच्च जातिका मित्रहरू खासै रुचाउँदैनन् । मधेसका नेताहरू पनि त्यसलाई महत्त्व दिँदैनन् । तर यथार्थ के हो भने मधेसमा अझै दसौंवटा राजनीतिक आन्दोलन र हज्जारौं सहिद भए पनि सामाजिक आन्दोलनको अभावमा त्यो अर्थहीन हुनजान्छ । हो, केही टाठाबाठा र उच्च जातिकाले भने काठमाडौंमा बसेर सुखसुविधा जोड्न सक्छन् । अहिले मधेसमा गएर संविधानमा राजनीतिक समानाताका कुरा र अवसर केके छन् भनी कसले भन्ने ? नि:सन्देह मधेसी नेताहरूले हो । अझ सफा र स्वच्छ छवि भएका तराईमधेसलोकतान्त्रिक पार्टीका अध्यक्ष महन्थ ठाकुरले यसैमा टेकेर एउटा सामाजिक आन्दोलन चलाउन सक्थे । उनले तराईमा नयाँ सुसंस्कृत राजनीतिक पुस्ता निर्माण गर्न सक्थे, यतिखेर । राजनीतिक नेताहरूले त्यसो नगर्दा भावी चुनावमा तत्कालीन स्वार्थ पुरा गर्नेले राजनीतिक नेतृत्व पाउने सम्भावना छ, तराईमा । मधेसीहरूले बुझेकै हुनुपर्छ, इतिहासमा बर्चस्वशाली वर्गले खुसीले कहिल्यै केही त्याग गर्दैन । यो खालि काठमाडांैका सामन्त र सम्भ्रान्तलाई मात्र लागु हुँदैन । मधेसी दलहरूमा पनि उत्तिकै लागु हुन्छ । मधेसी दलहरूले यतिखेर सम्पूर्ण तराईको राजनीतिलाई धु्रवीकृत गर्न सक्थे । भारतको सर्वोच्च अदाललको अल्पमतको निर्णय नि:सन्देह नेपालका अनेकन जातिका लागि संघर्ष र आन्दोलनका लागि नयाँ मार्गचित्र हुनसक्थ्यो । अहिले पनि समय छ, बुझांै र राजनीतिकसामाजिक आन्दोलनको अभियानबाट स्वराजतर्फ बढौं ।"
भूकम्पपीडित अझै टहरामै,भूकम्पले भत्काएको घरै बनेनहल्लामात्र बढी भयो कामचाहिँ भएनप्रचण्डको पालो पनि निदाएरै बित्योसंविधानलाई गिजोल्न र भत्काउनमै बित्यो घाउहरूमा खाटा बस्ने मौकै रहेनचिरिएका मनहरूमा शान्ति आएन ।कहिले हामी छानोमुनि घुस्न पाउने हो ?भन्देऊ सरकार कुन झुपडी केले छाउने हो ? कृष्ण कुम्पुरेधादिङ
"निर्वाचन, एजेन्डा र नेतृत्व","नेपालमा हामीले नगरपालिका र गाउँपालिकाको रूपमा स्थानीय तह निर्माण गरेका छौं, जसका मेयर वा अध्यक्षले अबको सहर र समुदाय कस्तो बनाउने भन्ने विषय सहर निर्माणका न्युनतम आधार मोबिलिटी, दिगोपन र पहिचानप्रति उसले बोकेको विचार र दर्शनले निर्धारण गर्छ । एउटा सहरलाई नियम वा अधिकारको राजनीतिक व्याख्यामा मात्र जोडेर हेर्नु कतिपय सन्दर्भमा न्यायमूलक नहुन सक्छ, यस प्रकारले गरिब र राजनीतिक अस्तव्यस्तताबाट आक्रान्त राष्ट्र र सहरहरू न्यायमूलक समृद्धिको मार्गमा प्रवेश गर्न सक्दैनन् । २१ औं शताब्दीको आजको स्थानीय नेतृत्वले जनताका आन्तरिक मामला र दैनिकीलाई सम्बोधन र सम्मान गर्नसक्ने क्षमता प्रदर्शन गर्नुपर्छ । ब्राजिलको दक्षिणी सहर कुरिचिवाका पूर्वमेयर तथा आर्किटेक्ट जेमी लर्नर भन्छन्, कानुनत: बालबालिकाले श्रम गर्नु हँुदैन । तर जब तिनै बालबालिका लागुऔषध, चोरी, गुन्डागर्दी जस्ता समाजका कुरीतिका सिकार हुन्छन्, घरबारविहीन, भोको र लागुऔषध कारोबारीमा प्रयोग हुनुभन्दा कुनै पसल, उद्योग वा कम्पनीमा साधारण काम गराएर केही ज्यालासहित कुलत आदिबाट मुक्त गराउनु न्यायपूर्ण हुन्छ । आज ९९ प्रतिशत कुरिचिवावासी आफ्नो सहरको व्यवस्था र सुविधाप्रति सन्तुष्ट रहेको बताउँछन् ।मेयरको कार्यक्षमता, रचनात्मकता वा विद्वताले उक्त नगरमात्र नभई समग्र राष्ट्रको विकासको रोल मोडल बनेर कालान्तरमा राष्ट्रकै समृद्धिको यात्रालाई मार्गनिर्देश वा परिभाषित गर्न सक्छ । अर्जेन्टिनाका पूर्व राष्ट्रपति फर्नान्डो रूवा र वर्तमान राष्ट्रपति मौरिसियो माकरी दुवै राजधानी ब्युनेस आयर्सका पूर्वमेयर हुन् । इन्डोनेसियाका वर्तमान राष्ट्रपति जोको विदोदो राजधानी जकार्ताका पूर्वगभर्नर र सुराकार्ताका पूर्वमेयर पनि हुन् । जेमी लर्नर कुरिचिवाको मेयर हुँदै पछि पारानाको गभर्नर बन्न पुगे । कुनै नगर वा गाउँपालिकाको प्रमुख हुनु वा बनाउने विषय आज नेपालका राजनीतिक दललाई कार्यकर्ता व्यवस्थापन वा बाँडफाँडको परिभाषामा मात्र सीमित रह्यो भने आजका स्थानीय तहको मात्र होइन, भोलिको समग्र राष्ट्रकै नेतृत्व लिने वा निर्माण गर्ने विषय र स्कुलिङ नै कमजोर बन्नेछ । यसकारण राजनीतिक दल र नेताहरू समृद्ध नेपालको भावी नेतृत्वकर्ताको रूपमा आफूलाई प्रस्तुत गर्न जिम्मेवारीपूर्वक अगाडि आउनु आवश्यक छ्र । आज एउटा नगर वा गाउँपलिकालाई सभ्य र योजनाबद्ध रूपमा सहर निर्माण गर्नसक्ने नेतृत्व भावी नेपालको भरोसाको केन्द्र बन्न सक्छ । नेपालका स्थानीय समुदाय र संरचनाले आधारभूत तहको मौलिक सांस्कृतिक र भौगोलिक पहिचान बोकेका छन् । समाजका बहुसंख्यक पक्ष पुरातन र अशिक्षित रहँदा, श्रममा आधारित उपार्जनको अर्थतन्त्रबाट माथि उठ्न नसक्दा र भूमण्डलीकरणको सकारात्मक प्रभाव नरहँदासमेत हाम्रा प्रगतिका ऐतिहासिक प्रणालीले आफ्नै शैलीको रूपरेखा र चित्रहरू निर्माण गरे । दरबार वा मन्दिरको अवस्थितिलाई केन्द्रमा राखेर निर्माण गरिएका लिच्छविकालीन बस्ती विकासका अवधारणा आधुनिक बस्ती वा सहरी योजनाको प्रारम्भिक प्रयोगको रूपमा विकास भए । तर समयक्रममा विकासको मूल विमर्शबाट भने हाम्रा तत्कालीन अवधारणा निकै टाढा रहे । हाम्रा मौलिक आयोजनाले प्राज्ञिक समायोजन पाउन सकेनन् । त्यसपछि अत्यन्त प्राकृतिक र आधारभूत आवश्यकताले अगाडि बढेको हाम्रो समाज विकासका आधुनिक सिद्धान्त र उपलब्धिको प्रयोगबाट धेरै अछुतो रह्यो । हाम्रो शिक्षा प्रणालीले यसको आवश्यकतालाई आत्मसात गर्न सकेन, राजनीति त मूलत: निरक्षर नै रह्यो । योजनाको आधुनिक इतिहासको चरणलाई हेर्ने हो भने पनि नेपाल सरकारका लागि संयुक्त राष्ट्र संघका तत्कालीन भौतिक योजना सल्लाहकार आर्किटेक्ट कार्लप्रुस्काले सन् १९६९ मा तयार पारेको काठमाडौं उपत्यकाका लागि भौतिक विकास योजना सरकारले कार्यान्वयन गर्न सकेन, चासो देखाएन । त्यसयता योजना निर्माणका थुप्रै विकेन्द्रित कार्यक्रम र सम्भाव्यता अध्ययन भएका छन् । राजनीतिक र प्रशासनिक निकम्मापनका कारण मूलत: यी योजनाले मूर्तरूप पाउनसकेका छैनन् । प्राज्ञिकभन्दा ज्यादा आर्थिक र व्यावसायिक लाभबाट निर्देशित भएर तयार पारिएका विकास र योजनाका वर्तमान आयोजनाले समाज र सभ्यतालाई सही दिशानिर्देश गर्न सक्दैनन् । अबको स्थानीय नेतृत्वले यस विषयको गहनतालाई मनन गर्न सकेन भने समयक्रममा नेपाल अव्यवस्थाको अपरिवर्तनीय चक्रमा फँस्ने निश्चितप्राय: छ ।स्थानीय सरकारको नेतृत्वले हरेक समुदायको विशिस्ट अवस्थितिका बाबजुद केही साझा एजेन्डा अगाडि सार्नु आवश्यक छ्र । सेवाग्राही केन्द्रित सार्वजनिक प्रशासनको अवधारणामा वर्तमान प्रशासनिक कामकारबाहीलाई डिजिटाइज गरेर लाइनरहित र झन्झटमुक्त सेवा प्रदान गर्नेतर्फ नेतृत्व सजग हुनुपर्छ । अनौपचारिक सेवा र श्रम क्षेत्रमा कार्यरत नागरिकको सम्मानसहित उत्पादित वस्तुको गुणस्तरलाई नियन्त्रण गर्नुपर्ने आजको प्रमुख आवश्यकता हो । आम समुदायको समावेशी सहभागितालाई केन्द्रमा राखेर निर्माण गरिने सुरक्षित र भयरहित समाजले मात्र सार्वजनिक सम्पत्तिमाथि नागरिकको अपनत्व स्थापित गर्न सक्छ्र । यिनै विषयवस्तुको संयोजनबाट नै प्रतिव्यक्ति खुल्ला क्षेत्र १२० वर्गमिटर सहित भियना, ८७५ वर्गमिटर सहित स्टकहोम, ४५५ वर्गमिटर सहित एम्स्टर्डम र २७ वर्गमिटर सहित लन्डनजस्ता सहरहरू बस्नलायक सहरको रूपमा गनिएका हुन् । आज काठमाडौंको खुल्ला क्षेत्र विश्व स्वास्थ्य संगठनको न्युनतम मापदण्डको आधाभन्दा कम छ । अब हामीले परिकल्पना गरेका गाउँ र सहरहरूले हरित र खुल्ला क्षेत्र, पैदल र साइकल यात्रा, सार्वजनिक यातायात आदिलाई प्राथमिकता राखेर उन्नत सहरको परिकल्पना गर्नुपर्छ । ग्रामीण तथा सहरी क्षेत्रको योजनाबद्ध भौतिक, आर्थिक र सामाजिक विकासलाई सुरक्षित गर्न जमिन, संसाधन, सुविधा र सेवाको उपलब्धता र उपयोगितालाई निर्देश र मार्गदर्शन गर्दै वैज्ञानिक, व्यवस्थित र सुन्दर स्थानीय भूउपयोग नीति निर्माण गर्नु अपरिहार्य छ्र । प्रमुख कुरा ज्ञान र विज्ञताको संयोजनबाट समृद्ध, समावेशी र दिगो सहर निर्माण गर्नु अबको नेतृत्वको प्रमुख दायित्व र जिम्मेवारी हुनेछ । मुलुकका लागि निर्वाचन राजनीतिक प्रक्रिया वा परम्पराको विषयको रूपमा मात्र परिभाषित गरेर आजको आवश्यकता र हाम्रो भविष्यमाथि न्याय गर्न सकिँदैन । हामीले निर्वाचनलाई साम, दाम, दण्ड र भेदको कुटिलताबाट माथि उठेर ठोस एजेन्डा, कार्यक्रम, समयरेखा र लगानी र उत्पदानको कसीमा राखेर हेर्नु अपरिहार्य छ । किनकि संघीय गणतन्त्र नेपाल र तत्कालीन नेपालबीच आधारभूत बदलाव जरुरी भैसकेको छ । नेतृत्वमा जान चाहने उम्मेदवारको विचार र योजना यस निर्वाचनमा प्रमुखतासाथ हेरिएको छ र हेरिनुपर्छ । हाम्रा स्थानीय समुदाय ऊर्जाशील, गतिमान, विकासका सूचकहरूमा अब्बल, स्थानीय दिगो र आत्मनिर्भर उत्पादन, पर्यावरणीय सन्तुलन र प्रविधिमैत्री प्रशासनयुक्त हुनसकेमा मात्र परिवर्तनको महसुस गर्न सकिन्छ्र । मूलत: आफ्नै क्षमता र सीपमा आफ्नो समुदायको वृत्तिविकास गर्ने तहको रूपमा स्थानीय सरकारलाई बुझिन्छ । समग्रमा सम्पूर्ण ७४४ स्थानीय सरकारको कुलयोग नै नेपालको सिंगो मुहारचित्र हो । राजनीतिक दलको भूमिका कस्तो रहन्छ भन्ने कुरा स्थानीय निर्वाचनमा राजनीतिक दलहरूले कस्ता उम्मेदवारहरू प्रस्तुत गर्छन् र सापेक्षिक मुद्दा केके उठाउँछन् भन्ने सवालले पुष्टि गर्छ । जिम्मेवार राजनीतिक दल र जिम्मेवार नेताबिना मुलुकले परिवर्तनको बागडोर सम्हाल्न सक्तैन । जबसम्म हाम्रा समुदाय भित्रैदेखि बलिया हुँदैनन्, तबसम्म एक समृद्ध राष्ट्रको परिकल्पना मृगतृष्णा सिवाय अरु केही हुनसक्दैन । नेपालको संविधान २०७२ को पालनाको अवसरको रूपमा स्थानीय तहको निर्वाचन हाम्रो अगाडि छ । लोकतन्त्रको अत्यन्त न्युन सिद्धान्तसंँग सहमत छु भन्ने जोकोही पनि जनतासंँग सबैभन्दा नजिक रहने जननिर्वाचित संस्था निर्माणको अभियानमा बाधक बन्न सक्दैन र बन्नु पनि हँुदैन । निर्वाचनले समाजको बृहत्तर विकासको आधारलाई सबल बनाउँछ । समाजको रूपान्तरणमा हरेक निर्वाचन आफंैमा उपलब्धि र अवसर हो ।"
घामपानीको सांस्कृतिक विश्लेषण,"अहिले मुलुकका मल्टिप्लेक्स र सिंगल थिएटर दुबैमा दोस्रो सातामा चलिरहेको यो फिल्मको खास सांस्कृतिक भूमि ताम्बा दर्शन हो । फरक समुदाय, जात र सांस्कृतिक पहिचानलाई ताम्बा दर्शनले कसरी स्वीकार गर्छ भन्ने फिल्मले देखाउन खोजेको छ । यद्यपि फिल्म ताम्बा दर्शनमाथि केन्द्रित भने होइन । फिल्मको मूल इभेन्ट विवाहमा ताम्बाको उपस्थिति गराएर दीपेन्द्रले फिल्मलाई सांस्कृतिक दर्शनको लेपन दिनचाहिँ खोजेको देखिन्छ । विवाह, व्रतबन्ध जस्ता कर्मकाण्डीय पक्षदेखि सभ्यताको उद्गम र इतिहासका अनेक पक्षमाथिको तामाङ दृष्टिकोण र व्याख्या नै ताम्बा दर्शन हो । यो दर्शनको व्याख्याताको रूपमा हरेक तामाङ समुदायमा ताम्बा (कथावाचक) रहेका हुन्छन् । उनीहरूकै माध्यमबाट यो दर्शन हस्तान्तरण हुँदै पनि आएको छ । दीपेन्द्रको फिल्ममा पनि ताम्बा नयाँ र पुराना पुस्ता जोड्ने सेतुको रूपमा आएका छन्, सांस्कृतिक ज्ञान हस्तान्तरण गर्ने कथावाचकको रूपमा आएका छन् । गाउँकै मास्टर फुर्वा तामाङ (दयाहाङ राई) ले सानैदेखि संँगै पढेकी छिमेकी तारा शर्मा (केकी अधिकारी) लाई भगाएपछिको विवाह समारोहमा बेहुलाबेहुली दुबै राखेर ताम्बाहरूले जुन विधि गर्छन्, यो विधि अहिलेको विभाजित नेपाली राजनीति र समाजलाई जोड्ने अचुक समाधान बन्न सक्छ । तामाङ समुदायमा फरक जातको बेहुलीलाई तामाङभित्रकै कुटुम्ब थर दिएर भित्र्याउने चलन छ । यस्तोमा कुटुम्ब थरबाट एकजनाले माइती पक्ष बनेर केटीको संरक्षणकर्ताको रूपमा उभिनुपर्छ र सगुन राखेर फरक जातको कारण दु:ख दिइने छैन भनेर प्रतिज्ञा गर्नुपर्ने हुन्छ । दीपेन्द्रको फिल्मको यो दृश्यलाई प्रतीकात्मक रूपमा अहिलेको राजनीतिसँग जोड्ने हो भने निकै ठूलो अर्थ लाग्न सक्छ । लैंगिक विभेदको चरम अवस्थाबाट गुज्रिरहेको हाम्रोजस्तो समाजमा घामपानीको यो दृश्य शीतल मल्हमपट्टी पनि हो । विवाहकै समारोह चलिरहँदा आउने तामाङ सेलो गीत र नृत्यले पनि आमा, छोरी र बुहारीलाई मान्ने तामाङको चलन राम्रो भन्ने सन्दर्भ बुनेको छ । महिला र पुरुषलाई समान व्यवहार गर्ने तामाङहरूको यो सांस्कृतिक अभ्यासमाथि अमेरिकास्थित कोर्नेल युनिभर्सिटीकी प्राध्यापकद्वय डेभिड होमबर्ग र क्याथरिन मार्चले धेरै वर्षअघि अध्ययन नै गरेका थिए । घामपानीले शर्माकी छोरी भित्र्याउँदाको सन्दर्भमार्फत पहिलोपटक यो अभ्यासलाई फिल्मको पर्दामा उतारिदिएको छ । सेतो र रातो टीकाको सांस्कृतिक विम्ब घामपानीको गहना हो । सम्भवत: नेपाली फिल्म उद्योगमा यो विम्बको पछिसम्म चर्चा भइरहनेछ । सामाजिक सद्भाव र सहअस्तित्वको सन्दर्भमा यो निकै अर्थपूर्ण प्रयोग हो । तामाङ समुदायले बाहुनकी छोरीलाई बुहारीको रूपमा उसको रातो टीकासहित स्वीकार गर्नु र बाहुन समुदायले तामाङ ज्वाइँलाई उसको सेतो टीकासहित ग्रहण गर्नु हाम्रोजस्तो परम्परागत समाजमा ठूलो सांस्कृतिक क्रान्ति मान्न सकिन्छ । नयाँ पुस्ता प्रेमको मामिलामा उदार भए पनि विवाहलाई सांस्कृतिक मान्यता दिन भने समाज अझै कट्टर नै देखिन्छ । यो सँगै अन्तरजातीय विवाहको रूपमा दलित र बाहुनक्षत्री समुदाय बीचको मात्रै विषयवस्तु बहसमा आइरहेका बेला दीपेन्द्रको घामपानीले यसको आयामलाई फराकिलो रूपमा बहसमा उतारिदिएको छ । सांस्कृतिक मनोविज्ञान र त्यही अनुसार बन्ने शरीरको भाषा र सोच्ने तरिका पनि घामपानीको अर्को पक्ष हो । यद्यपि केहीले भने यसलाई नकारात्मक रूपमा विश्लेषण गर्न सक्छन् । दलित पात्रको हिँड्ने, बोल्ने र बस्ने तरिकादेखि फुर्वाको बुबा माइलाको हिँड्ने र बोल्ने शैली आआफ्नो सांस्कृतिक मनोविज्ञानमा आधारित छन् । फिल्मको चरित्र निर्माणको हिसाबले दीपेन्द्रको यो सफलता हो । तर हाम्रो समाजमा यी दुबै चरित्र सीमान्तकृत र दमित अवस्थितिबाट गुज्रिरहेको कारण कतै यो तिनै समुदायप्रतिको व्यंग्य त होइन भन्ने पक्षबाट विश्लेषण गर्नेहरू पनि निस्किन सक्छन् । जस्तो कि फिल्ममा तामाङ पात्रले नै उच्चारण गर्ने भोटे शब्दप्रति आपत्ति जनाउँदै दीपेन्द्रलाई थुप्रै दर्शकले फोन र एमएसएस गरे । यद्यपि यी सबै पक्ष र सन्दर्भ फिल्ममा अनुपयुक्त रूपमा आएका छैनन् । सबै स्वाभाविक र सान्दर्भिक रूपमा प्रस्तुत छ । रिलिजपछि फिल्ममा पात्रहरूले लक्ष्य हासिल गर्न गर्नुपर्ने प्रयत्नमा केही कमजोरी रहेको आरोप पनि दीपेन्द्रले खेप्नुपर्यो । यसमा उनका आफ्नै तर्क छन् । तर यसलाई पनि सांस्कृतिक रूपमा विश्लेषण गर्दा तामाङ समुदायको आधारभूत चरित्रमा जानुपर्ने हुन्छ । कानुन बनाएर लामो समयदेखि राज्यको स्रोतसुविधाबाट बञ्चित पारिएको समुदायको चरित्र, जो सोच्नेदेखि एक्सन गर्नेसम्मको सन्दर्भमा बोधो सामाजिक मनोविज्ञानको सिकार बन्नुपर्यो, तिनले गर्ने प्रयत्न धिमा, दिशाहीन हुनु स्वाभाविक छ । यसलाई पनि प्रतीकात्मक रूपमा लिँदा फिल्ममा अर्थ लाग्छ नै । यद्यपि फिल्ममा दीपेन्द्रले कुनै पक्ष, समुदाय या मुद्दाको वकालत भने गरेका छैनन्। यो भन्न सकिन्छ कि नेपाली समाजको सकारात्मक रूपान्तरणको सन्दर्भमा यो फिल्म एउटा सद्भावको सेतु सावित हुनेछ ।"
आमालाई उपहार,"कलेजमा कोही किन बरबाद होस् नाटक पढ्दा चित्त बुझेको थिएन । त्यस नाटकमा एउटी अविवाहित यौवनालाई एक बालक सपार्ने दायित्व थोपरेर आमाको अभिनय गराइएको छ । ती शिक्षिका त्यस बालककी आमाको अभिनय गर्दागर्दै मातृत्वमा यसरी डुबिछन् कि आफ्नो हुनलागेको बिहेसमेत रद्द गरिन् । उनको मातृत्व त्यतिबेला दुख्यो, जब त्यो बालकले स्कुले जीवन पुरा गरी छात्राबास छाड्ने बेला आफू उसकी वास्तविक आमा नभएको बताउनुपर्यो । नारीलाई प्रयोगशाला बनाएर विजय मल्लले के लेखेहोलान् भनेर असन्तुष्ट बनेकी म जब जागिरका क्रममा एसओएस हर्मन माइनर स्कुलमा पुगेँ, बालग्रामका प्रत्येक घरमा कैयौं बालबालिकाका आमा बनेर मातृधर्म निर्वाह गरिरहेका महिलालाई देखेर छक्क परेँ । ती आमाहरूमा मल्लको नाटककी पात्र कमलादेवीलाई देखेँ, अनि नतमस्तक भएँ, त्यागका प्रतिमूर्ति आमाहरूप्रति, तर अर्कातिर अधिकारजति पुरुषका भागमा अनि कर्तव्य र दायित्वजति नारीको पोल्टामा हालिदिने पक्षपाती परम्पराप्रतिको असन्तुष्टि भने कायम नै रह्यो । यो असन्तुष्टि त्यसै जागेको होइन, प्रत्यक्षदर्शी थिएँ, एउटा यथार्थको । छिमेकमा एक गुरुआमा थिइन्, सानो नानी पिठ्युँमा बोकेर एकडेढ घन्टाको उकालो चढेर विद्यालय जान्थिन् । घरमा बिहानबेलुकाको सबै जिम्मेवारी पनि उनैको थियो । उनका पति पनि जागिरे थिए, तर उनलाई त्यसरी छोराछोरी बोकेर कार्यालय जानु पर्दैनथ्यो । कुनै पनि पुरुषलाई आयआर्जन तथा पेसाव्यवसाय गर्नमा छोराछोरी बाधक बन्दैनन् । चाहे पिठ्यँुमा पछ्यौराले नानी बोकेर एकाबिहानै सडक बढारिरहेका आमा हुन्, चाहे डोकोमा भारी र भारीमाथि नानी बोकेर मजदुरी गरिरहेका आमा अथवा बालकलाई स्तनपान गराउँदै सडकको पेटीमा मकै पोलिरहेका वा नाङ्लो पसल थापिरहेका आमा हुन्, यी सबैमाथि कामको बोझ एकातिर छ भने अर्कातिर पन्छाउनै नसक्ने मातृत्वको बोझ थपिएको हुन्छ । कर्तव्य र दायित्वका नाममा उनीहरूले यसलाई सहजै ग्रहण गरिरहेका हुन्छन् । यतिमात्र कहाँ हो र ? विश्वविद्यालयका कक्षाबाट अचानक गायब भएका, ब्याक पेपरको फर्म भर्न दौडिरहेका तथा शोध निर्देशन गर्दागर्दै हराएका छात्रा सबैलाई यसबारे प्रश्न गर्दा उनीहरूको ओठको अमिलो मुस्कानले दिने जवाफभित्र झल्कने गर्छ, उही मातृत्वको कर्तव्य र पीडा । सहरमा जागिरे पुरुषहरू बिहे गरेर आफ्नो सेवासुश्रुषाका लागि श्रीमती आफूसँगै लैजान्छन् । तर जब बच्चा जन्मन्छ, तब माइत या घर पठाउँछन् । किनकि त्यो बेलासम्म आमाहरू उनीहरूको स्वार्थअनुरुप बन्न सक्दैनन् । उनीहरूलाई बच्चाको स्याहार गर्न आउँदैन, घिन लाग्छ, अझ बच्चा बोकेर बाहिर निस्कन त लाजै लाग्छ । यस्तो सामाजिक संरचनाभित्र सन्तानले आमाको नामबाट नागरिकता पाउन भने कत्रो संघर्ष गनुपरेको ! पुरुषप्रधान समाजका नियम कानुनले कर्तव्य र दायित्वजति आमाका भागमा र अधिकारजति बाबुका भागमा हालिदिनुको ज्वलन्त उदाहरण हो यो ।आफूमा निहित मातृत्व गुणका कारण नै महिला योग्य भएर पनि अवसरबाट बञ्चित हुने गर्छन् । यतिसम्म कि नवविवाहिता महिलालाई अन्तर्वार्ताका क्रममा रोजगारदाताले बच्चा जन्माउने योजना छ कि छैन ? भनेर सोध्ने तथा गर्भावस्थाका महिलालाई निजी रोजगारदाताले अनेक बहानामा रोजगारीबाट मुक्त गर्ने घटना पनि हाम्रासामु नभएका होइनन् । सधैंभरि आमाहरू अनेक व्यक्त तथा अव्यक्त पीडा र उत्पीडनमा बाँचिरहेका हुनाले उनीहरूका लागि वर्षको एकदिन औपचारिक सम्मान अर्थपूर्ण हुनसक्दैन । हरेक महिला कसै न कसैका आमा हुन्छन्, अत: सबै महिलाले सधैंभरि सम्मानित हुने अवसर पाउनुपर्छ । मातृ सम्मानको यस्तो वातावरण सिर्जना गर्न कुनै एक महिला या पुरुषको प्रयास होइन, हरेक आमा स्वयम्को प्रयास र हरेक पुरुषको सकारात्मक सोच आवश्यक पर्छ । जबसम्म मातृत्व अधिकार आमामा निर्भर हुनसक्दैन, तबसम्म आमाहरू सुखी रहन सक्दैनन् । सन्तान कहिले जन्माउने ? कति जन्माउने ? भन्ने निर्णय आमाको हातमा भएमात्र परीक्षा केन्द्रमा बच्चा जन्माउने बाध्यताबाट किशोरी आमाले मुक्ति पाउनेछन् । मातृत्व अधिकार आमामा आएपछि मात्र पटकपटक गर्भपतन गराएर ज्यान जोखिममा पार्नबाट आमाहरू मुक्त हुनेछन् । जसरी सन्तानको जन्म आमा र बाबु दुबैको सहकार्यबाट हुन्छ, त्यसरी नै उसको स्याहारसुसारमा पनि दुबैको साझेदारी हुने हो भनेमात्र आमाहरू मातृत्वको पीडादायी दायित्वबाट आफूलाई हलुका महसुस गर्न सक्नेछन् । कतिपय शिक्षित पुरुष यस्तो मर्म बुझेर घरभित्र साझेदारी गर्न तयार भए पनि समाजमा भने खुल्न सक्दैनन् । जबसम्म बाबुहरूले समाजमा खुलेर सन्तानप्रतिको दायित्वमा साझेदारी गर्न सक्दैनन्, तबसम्म समाजको अग्रगमन सम्भव देखिँदैन । बालक हुर्काउने जिम्मेवारी आमाले मात्र लिने परिपाटीका कारण बालकको मानसिकतामा आमाको सामाजिक भूमिकाबारे संकीर्ण धारणा बन्ने गर्छ । त्यसैले मातातीर्थ औंसीका दिन मातृ सम्मानका लागि अग्रसर हरेक छोराहरूले आफ्ना सन्तानका आमाहरूको अतिरिक्त दायित्वबोध गर्नसके समस्त आमाहरूको सम्मान हुन सक्नेछ । मातृमहिमा अपरम्पार छ । आमालाई माया, ममता र त्यागकी प्रतिमूर्ति मानिन्छ । युगांैदेखि आमा आफ्नो यही महिमागानमा रमेर आफूभित्र अनेक दु:ख, पीडा तथा प्रताडना लुकाएर बाँचिरहेका छन् । सेवा, सहनशीलता र त्यागलाई नियति मानेर सन्तानका लागि मैनबत्तीभैं पग्लँदै सकिएका छन् । तर अब आमाहरूले दायित्व र कर्तव्यका साथै अधिकार पनि खोज्ने बेला आएको छ, मातृत्वको अधिकार आफूमा निहित गरेर । यसैगरी सर्वसुलभ गर्भपरीक्षण र प्रसूति सेवा नपाउनाले असंख्य आमाले ज्यान गुमाउनु परिरहेको यथार्थबोध गरी सरकारले उनीहरूको बाँच्न पाउने अधिकार सुनिश्चित गर्न यस्तो सेवासुविधा सर्वसुलभ गराउने हो भने यही नै आजको दिनमा आमाका लागि अनुपम उपहार हुनेछ ।"
ज्येष्ठ नागरिकका प्रिय प्रधानमन्त्री,"अरूका निम्ति नमुनाज्येष्ठ नागरिक भत्ता समयमै निकासा नदिने सरकारको गलत रवैयाको सत्ताबाहिर हुँदा पनि मनमोहन अधिकारीले खबरदारी गर्नुभयो । २०५५ सालमा काठमाडौँको भद्रकालीमा सयौँ वृद्धवृद्धाले सडकमा धर्ना दिएर माग गरे, हाम्रो भत्ता तत्काल निकासा देऊ उक्त धर्नामा मनमोहन अधिकारीले वृद्धहरूकै साथ र अग्रपङ्क्तिमा रहेर घन्टौँसम्म तातो सडकमा धर्ना बसेर सरकारलाई वृद्धभत्ताको निकासा र ज्येष्ठ नागरिकको यथोचित सम्मानका निम्ति दबाब दिनुभएको थियो ।देशभित्र मात्रै होइन, ज्येष्ठ नागरिक सम्मानको कार्यक्रमले विदेशीहरूलाई पनि आकर्षित गर्न सक्यो । दक्षिण एसियाका निम्ति यो एउटा नमुना प्रयोग ठहरियो । वृद्धभत्ताको कार्यक्रम नेपालभन्दा केही पछि भारतको पश्चिम बंगालमा समेत थालनी गरियो । त्यसको प्रेरणाको स्रोत प्रधानमन्त्री अधिकारी र उहाँले नेतृत्व गरेको नौमहिने सरकार थियो ।जनताको छोराले पाउने उच्च पदमा आसिन हुँदासमेत गाउँको विकास, असहाय, उपेक्षित र डाँडामाथिको जून बनेका ज्येष्ठ नागरिकको सम्मान गर्न तथा मुलुकको अन्तर्राष्ट्रिय छवि उज्यालो बनाउन, असमानता, भेदभाव र थिचोमिचोको अन्त्य गर्न अल्पमतको सरकारको कुशलतापूर्वक नेतृत्व गर्नुभयो । सत्ताको शिखरमा हुँदा होस् या नहुँदा उहाँ लोकप्रिय राजनेताका रूपमा जनताको हृदयमा सम्मानित हुनुभयो । प्रधानमन्त्री भइसकेका सबै सत्ताबाहिर पुग्दासमेत मनमोहनको जस्तो सम्मान, स्वच्छ र निश्कलङ्क छवि तथा लोकप्रियता कायम राख्न कहाँ सक्छन् ? मनमोहन अधिकारीले सत्ता र सङ्घर्ष दुबै कालखण्डमा नेतृत्व गर्दा आफ्नो सम्मान र लोकप्रियता घटाउनु भएन, उहाँलाई अख्तियारले पुर्जी काट्ने स्थितिको त कल्पनै नगरौँ, नातागोताले घेरेर अनुचित फाइदा उठाउने स्थितिबाट समेत सयकोस टाढै रहनुभयो । ज्येष्ठ नागरिक सम्मान उहाँको सरकार सम्झने एउटा आँखीझ्याल मात्र हो । २०४६ पछिको १२ वर्षमा मात्र होइन, ०६२६३ को जनआन्दोलनपछि र ०६५ जेठ १५ गते पहिलोपटक संविधानसभाले गणतन्त्रको नयाँ युग थालनी गरेपश्चात समेत यो कार्यक्रमलाई निरन्तरता दिइएको छ । प्रचण्डको नेतृत्वमा अर्थमन्त्री बाबुराम भट्टराईले वृद्धभत्ताको रकम बढाई ५०० पुर्याउने बजेट पारित गराए । त्यसपछि माधवकुमार नेपालको नेतृत्वको सरकारले त्यसैलाई निरन्तरता दिनुपर्यो । तत्पश्चात् झलनाथ खनालको नेतृत्वको सरकारले १,००० र केपी शर्मा ओली नेतृत्वको सरकारले २,००० रुपैयाँ पुर्याएको विदितै छ । अहिलेको सरकार नयाँ बजेटमार्फत वृद्धभत्ता पुन: दोब्बर अर्थात ४,००० बनाउने गृहकार्यमा जुटेको चर्चा छ । यसरी यो सबैका निम्ति अनुकरणीय कार्यक्रम बनेको छ । र मनमोहन अधिकारी ज्येष्ठ नागरिकहरूका प्रिय प्रधानमन्त्रीका रूपमा सम्पूर्ण वृद्धवृद्धाको हृदयमा अमर रहनुभएको छ ।"
लेनदेन नमिल्दा अपहरण,"सिरहा गाँजा कारोबारको लेनदेनमा कुरा नमिल्दा असुलीका लागि भारतीय व्यापारी अपहरणमा संलग्नलाई प्रहरीले पक्राउ गरेपछि नेपाल र भारतका सीमावर्ती क्षेत्रबाट अवैध लागूऔषध गाँजा तस्करीको रहस्य खुलेको छ । विहार, सुपोल मौहुवा मझारी२ का गाँजा व्यापारी रामआशिष यादवका १८ वर्षीय छोरा प्रदीप गत चैत २४ गते निर्मली बजारबाट अपहरणमा परेका थिए । गाँजा कारोबारको बक्यौता रकम नदिएपछि असुलीका लागि उनलाई अपहरण गरिएको खुलेको छ । प्रदीपलाई ११ दिनपछि प्रहरीले सिरहाको उत्तरवर्ती चुरे क्षेत्र बेतहास्थित रमेश तामाङको घरबाट अपहरणमुक्त गरेको थियो । प्रदीपको खोजीका क्रममा प्रहरीले बन्धक बनाउन घर उपलब्ध गराएका रमेश तामाङ, हतियारसहित कुरुवा बसेका सिरहा पोर्ताहाका किसुनदेव यादव, विष्णुपुर६ का दीपनारायण यादव र धनगढी जिरोमाइलका जयराम यादवलाई गत वैशाख ४ गते पक्राउ गर्यो । अपहरणको योजना बनाउने, अपहरण गरेर बेताहासम्म पुर्याउने र फिरौती रकम माग्न संलग्न आठ जना फरार छन् । अपहरणमा संलग्न पक्राउ परेपछि प्रहरीले गाँजा कारोबार लेनदेनकै कारण अपहरण गरिएको तथ्य फेला पार्यो । सिरहाको नाकाबाट यताका तस्करहरूले मौहुवा मझारी२ का गाँजा व्यापारी रामआशिष यादवसमक्ष गाँजा पुर्याउँथे । उनीसँग नेपाली गाँजा तस्करीहरूले पछिल्लो ६ महिनाको अवधिमा पटकपटक गाँजा पुर्याए । त्यसबापत ५ लाख १० हजार रुपैयाँ बक्यौता रहे पनि रकम दिन आलटाल गरे । प्रहरीका अनुसार पछिल्लो पटक ४ लाख १० हजार भारतीय रुपैयाँ मात्र दिन्छु भनेपछि १ लाख रुपैयाँमा कुरा नमिल्दा अपहरण घटना भएको हो । भारत मौवाहीस्थित घरमा बसिरहेका प्रदीपलाई रकम असुल्नकै लागि निर्मली बजार बोलाएर अपहरण गरेको इलाका प्रहरी लहानका प्रहरी निरीक्षक जुगेश्वर राउतले बताए । अपहरणकारीले रामआशिषसँग १२ लाख रुपैयाँ फिरौती मागेका थिए । फिरौती रकम बुझ्न नेपालबाट गएका गाँजा व्यापारी सिरहा धनगढीमाई १३ का रामसागर यादव र लहान १७ का अलिउद्धिन अन्सारी भारतको ललमनियामा पक्राउ परेपछि अपहरणमा संलग्नको नेपाली प्रहरीले खोजी सुरु गरेको थियो ।मौलायो गाँजा तस्करीसिरहाका विभिन्न नाका हुँदै भारततर्फ गाँजा तस्करी बढेको छ । तस्करले उदयपुर क्षेत्रबाट बिक्रीका लागि सिरहाका विभिन्न नाका हुँदै भारततर्फ तस्करी गर्न थालेका हुन् । लेनदेनसँगै अपहरण घटनामा संलग्न पक्राउ परेको आधारमा पनि तस्करी बढेको पुष्टि हुन्छ । तस्करहरूले सिरहाको उतरवर्ती उदयपुरको चुरे क्षेत्रमा जोडिएको विष्णुपुरकट्टी, मुक्सार हुँदै गागन र बाबुरामखोला किनारलाई गाँजा तस्करीको रुट बनाएका हुन् । सिरहाको गोविन्दपुर बलानखोला रुटलाई समेत गाँजा तस्करहरूले उपयोग गर्दै आएका छन् । पुस महिनासम्म उदयपुर र सिरहाको चुरे क्षेत्रमा किसानहरूले गाँजा बिक्रीका लागि तयारी गर्छन् । तस्करले भरियामार्फत माघदेखि चैत, वैशाखसम्ममा भारत निकासीलाई तीव्र बनाउँछन् । फसल भित्र्याएर बिक्री गर्ने समयमा यसअघि प्रहरीले सिरहाका उतरवर्ती चुरेलगायत विभिन्न स्थानमा गाँजा फँडानी गर्दै आए पनि तस्करी नियन्त्रण गर्न सकेको छैन । जिल्ला प्रहरी कार्यालय सिरहाको तथ्यांक अनुसार जिल्लामा साउनदेखि चैतसम्मको नौ महिना अवधिमा १५ किलोग्राम अवैध लागूऔषध गाँजासहित दुई जनालाई पक्राउ गरिएको छ । प्रहरीले मुक्सार १ का नेमचन्द साह तेली र उदयपुर रिस्कु२ का प्रेमबहादुर राईलाई गत चैत २९ गते प्याक गरेकै अवस्थामा मुक्सारबाट १५ किलोग्राम गाँजासहित पक्राउ गर्यो । मुक्सार, गागनखोला नाका हेर्दै आएका इलाका प्रहरी कार्यालय गोलबजारका प्रहरी निरीक्षक राजेन्द्र उपाध्यायले गाँजा तस्करहरूले रुट परिवर्तन गरिरहने भएकाले पनि तस्कर पक्राउ गर्न समस्या भएको बताए ।"
बढ्यो लागूऔषध कारोबार,"घुम्न आउने भारतीय नागरिक लागूऔषध कारोबारमा संलग्न भएको पाइएको छ । ओसारपसार र कारोबारमा संलग्न आरोपमा मध्यतराईका जिल्लामा दैनिक भारतीय पक्राउ पर्ने गरेका छन् । भारतीय नम्बरका जिप र ट्यांकरमा गाँजाचरेस ओसार्न थालेपछि सुरक्षाकर्मीले यी सवारी साधनलाई कडाइ गर्न थालेका छन् । जिल्ला प्रहरी कार्यालय चितवनले साउनयता ४ सय ४७ किलो चरेस र २६ किलो गाँजा बरामद गरेको जनाएको छ । ओसारपसारमा संलग्न आरोपमा ३८ जना पक्राउ परेका छन् । तीमध्ये एक दर्जन भारतीय रहेको प्रहरीले जनाएको छ । यसबाहेक कोरेक्स, नाइट्रोपाम, खैरो हेरोइन, फेनालगन, डाइजेपाम, पास्पोक्सिओनलगायत लागूऔषध पनि बरामद गरेको छ । चितवन र मकवानपुर लागूऔषधको ट्रान्जिट बन्दै गएको देखिन्छ, जिल्ला प्रहरी प्रमुख एसपी दीपक थापाले भने, जुन घटनामा भारतीयको संलग्नता अत्यधिक पाइएको छ । लागूऔषध ओसारपसार गर्ने नेपालीमाथि निगरानी बढाएपछि भारतीय आफैं लिन आउने गरेको एसपी थापाले बताए । गत बुधबार मकवानपुरको मनहरीमा गाँजा तस्कर र सुरक्षाकर्मीबीच गोली हानाहान नै भयो । तस्कर आएको सूचना पाएर त्यहाँ पुगेका सुरक्षाकर्मीसँग उनीहरूको भिडन्त भएको थियो । केही दिनअघि धादिङबाट भारत लैजाँदै गरेको करिब ३१ लाख मूल्यको १ सय २५ केजी चरेस र ४ लाख रुपैयाँ बराबरको ६२ केजी गाँजासहित भारत मोतिहारीका मेराज साह, मिथलेश सहनी र मनोजकुमार यादवलाई हेटौंडा प्रहरीले पक्राउ गरेको थियो । दूध बोक्ने ट्यांकर र पेट्रोल बोक्ने ट्यांकरमा समेत लागूऔषधको कारोबार हुन थालेपछि प्रहरीले कडाइ गरेको छ, एसपी थापाले भने । प्रहरीका अनुसार धादिङ र मकवानपुरको मनहरी क्षेत्रमा भारतीयले गाँजा खेतीका लागि लगानी गर्दै आएका छन् । तस्करीको सेटिङकेही समय अघिसम्म यस्तो कारोबारमा संलग्न भएको आरोपमा नेपाली धेरै पक्राउ पर्थे । नेपालीमाथि प्रहरीले कडा निगरानी बढाएपछि भारतीयहरू संलग्न हुने गरेको प्रहरी अनुसन्धानबाट खुलेको छ । भारतबाट आउनेको हुलिया थाहा पाएपछि यहाँका कारोबारीले गाँजाचरेस निश्चित ठाउँसम्म पुर्याइदिने गर्छन् । पछिल्लो समय धादिङ र मकवानपुरको मनहरी क्षेत्रबाट गाँजाचरेसको कारोबार हुने गरेको प्रहरीको भनाइ छ । भारतीय घुम्न भन्दै एकदेखि ३ दिनसम्मको भन्सार शुल्क काटेर नेपाल प्रवेश गर्छन् ।"
भारतीय लगानी,पछिल्लो समय लागूऔषध ओसारपसारमा भारतीय नम्बर प्लेटका गाडी र नागरिक प्रयोग भइरहेका छन् । प्रहरीले बारम्बार यस्तो कारोबारमा संलग्न भएको आरोपमा भारतीय नागरिकलाई पक्राउ गरेको छ । पहिले नेपाली नम्बरका सवारीमार्फत मनहरी नाका हुँदै भरियामार्फत गाँजा र चरेस वीरगन्ज पुर्याइन्थ्यो । चेकजाँच कडा गर्नुका साथै मनहरी क्षेत्रमा निगरानी बढाएपछि भारतीय सवारी प्रयोग हुन थालेको प्रहरीको भनाइ छ । यहाँका कारोबारी र भारतीय तस्करबीच राम्रै नेटवर्क छ । यस्ता सामान बोक्ने अधिकांश भरियाले कारोबारीको नाम भन्दैनन् । मकवानपुर र धादिङको उच्च भूभागमा उत्पादन हुने गाँजा र चरेस गुणस्तरयुक्त हुने भएकाले भारतीयले जोखिम मोलेर भए पनि लैजाने गरेका छन् । स्थानीय व्यापारीबाट उनीहरूले प्रतिकेजी ५ हजारमा गाँजा र ८ हजार रुपैयाँमा चरेस खरिद गर्छन् । भारतमा गाँजा प्रतिकेजी १२ हजार र चरेस प्रतिकेजी १५ हजार भारतीय रुपैयाँमा बिक्री हुन्छ । प्रहरीले २ साताअघि २ सय ३० केजी गाँजासहित भारत हरियाणाका मोतीराम रायलाई पक्राउ गरेको थियो । राय गाँजा व्यापारी हुन् । प्रहरीका अनुसार चैतको पहिलो सातासम्म १ सय ५३ जना लागूऔषधसहित पक्राउ गरेका छन् । भारतीय सवारीबाट २ सय ५ केजी चरेस र ९ सय केजी गाँजा बरामद भएको छ । यस्तै वीरगन्ज कारागारमा रहेका भारतीय कैदीबन्दीमध्ये ५५ प्रतिशत लागूऔषध मुद्दाका छन् । कारागारका जेलर चक्रपाणि गौतमका अनुसार नेपाली र भारतीय कैदीबन्दीको तुलना गर्दा करिब ४५ प्रतिशत लागूऔषध मुद्दाका छन् । कारागारमा कुल १ हजार २ सय ३६ कैदी छन् । तीमध्ये १ सय ९३ भारतीय छन् ।
व्यवस्थापनचिकित्सक दुवै दोषी,"पोखरा मनिपाल शिक्षण अस्पतालले बस दुर्घटनाका घाइतेलाई उपचार सेवा नदिएको बारे छानबिन गर्न गठित समितिले यस्तो हुनुमा अस्पताल र चिकित्सक दुवै दोषी रहेको जनाएको छ । अस्पतालको कमजोर व्यवस्थापनका कारण मुस्ताङ बस दुर्घटनाका घाइतेले उपचार नपाएको समितिका संयोजक डा भोलाराम श्रेष्ठले बताए ।गत शनिबार मुस्ताङको कागबेनीमा भएको बस दुर्घटनाका गम्भीर १४ घाइतेलाई उपचारका लागि हेलिकोप्टरबाट मनिपाल ल्याइएको थियो । तर, अस्पतालका निर्देशक डा पीके चक्रवर्तीले चिकित्सकको आन्दोलन भएकाले भर्ना गर्न नसकिने भनेपछि घाइतेलाई एम्बुलेन्समा राखेर अन्य अस्पताल पुर्याइएको थियो । उक्त घटनापछि मनिपाल प्रशासन र चिकित्सकबिरुद्ध चौतर्फी आलोचना भएको थियो । यसको छानबिनका लागि स्वास्थ्य मन्त्रालयले चिकित्सक सेवा महाशाखा प्रमुख भोलाराम श्रेष्ठको संयोजकत्वमा तीन सदस्यीय समिति बनाएर पोखरा पठाएको हो ।समितिले सोमबार यहाँ आएर अस्पताल व्यवस्थापन र आन्दोलनरत चिकित्सकलगायतसँग सोधपुछ गरेको थियो । व्यवस्थापन र चिकित्सक दुवै पक्षको गल्तीका कारण विवाद उत्पन्न हुने भएकाले एउटा पक्षलाई मात्र दोष दिन मिल्दैन, छानबिन टोली मंगलबार राजधानी फर्कनुअघि संयोजक श्रेष्ठले भने, तर, अस्पताल व्यवस्थापन बढी जिम्मेवार हुनुपथ्र्यो । मानवीय विपत्तिका बेला घाइतेले व्यवस्थापन र चिकित्सकबीचको विवादका कारण उपचार नपाउनु दु:खद भएको उनले बताए। मनिपालले व्यवस्थापन पक्षलाई सक्षम बनाउनु पर्ने देखियो उनले भने, लामो समयदेखि चिकित्सकको आन्दोलनलाई व्यवस्थापन गर्न नसक्नु अस्पतालको लाचारी हो । आइन्दा यस्तो गल्ती नदोहोरियोस् । यो प्रारम्भिक छानबिन मात्रै रहेकाले कानुनी रायअनुसार कारबाही प्रक्रिया अघि बढाइने उनले बताए ।समिति सदस्य प्राडा ढुण्डिराज पौडेलका अनुसार अस्पतालले जनशक्ति नभएर घाइतेको उपचार गर्न नसकिएको जनाएको र चिकित्सकले आफूहरूलाई घाइते आउनेबारे जानकारी नदिइएको बताएका छन् । जे भने पनि दुवै पक्षले सेवाको पाटोलाई महत्त्व नदिएको पाइयो, उनले भने, एउटा विश्वसनीयता बोकेको संस्थामा लामो समयदेखि समस्या आउँदा पोखरेली नागरिक समाज तथा अन्य सरोकारवाला पक्षले ध्यान नदिनु पनि दु:खद हो । घटनापछि आन्दोलनरत चिकित्सक र अस्पताल प्रशासनबीच सहमति भएर सोमबारदेखि अस्पतालका सेवा सुचारु भएका छन् । तर, यो सम्झौता अस्थायी प्रकृतिको भएकाले दीर्घकालीन समस्या समाधानमा टोलीले जोड दिएको थियो । श्रम ऐनअनुसार करारका चिकित्सकलाई स्थायी गर्नुपर्ने, समय सापेक्ष वैज्ञानिक ढंगले तलब वृद्धि र शनिबार तथा सार्वजनिक बिदाको दिनको सट्टा बिदाको व्यवस्था गर्नुपर्ने माग दोहोर्याउँदै नेपाली प्राध्यापक शिक्षक (चिकित्सक) पछिल्लोपटक गत फागुन १ देखि काम गरेका छैनन् । यसले अस्पतालको सेवा नराम्ररी प्रभावित भएको छ ।"
ताल फुट्दा ५ घरमा क्षति,संखुवासभा मकालुमा रहेको लाङ्दाले ज्याकखर्क क्षेत्रमा पर्ने रान्बुताल फुट्दा ५ घरमा क्षति पुगेको छ । बाढीले मकालु गाउँपालिका१ मा पर्ने याङ्लेखर्कमा रहेका २ वटा होटल बगाएको छ । ३ घर पुरिएको प्रत्यक्षदर्शी रेवतीप्रसाद अधिकारीले बताए । दुई विदेशी लिएर उक्त स्थानमा पुगेका अधिकारीले ताल फुटेर आएको बाढीले होटल र घरहरू बगाएको बताए । प्रजिअ शिवराज जोशीका अनुसार याङ्लेखर्कमा होटल बगाए पनि मानवीय क्षति भएको छैन । ताल वैशाख ५ गते फुटेको अनुमान गरिएको छ।याङ्लेखर्क पुग्न सदरमुकाम खाँदबारीबाट ४ दिन पैदल र हिउँको बाटो हिँड्नुपर्छ । मकालुको टासीगाउँ भन्दा माथिको बाटोमा हिउँ नपग्लिएका कारण प्रहरी र नेपाली सेना पुग्न सकेका छैनन् । बाढीले याङ्ले र दोबाटेको बीचमा २ पुल बगाएको छ । दर्जनांै चौंरी बगाएको अनुमान गरिएको छ । प्रत्यक्षदर्शी अधिकारीका अनुसार बाढीले मकालु बेसक्याम्पसम्म जाने बाटो अवरुद्ध पारेपछि ५ स्वीस नागरिक याङ्मालेमा फसेका छन् । याङलेखर्कदेखि एक क्याम्प माथि रहेको याङ्माले क्याम्प मकालु आधार शिविरभन्दा तलको क्याम्प हो । पछिल्लो समय बढी हिमपात भएकाले पानीको सतह बढ्दा हिमताल फुटेको हुनसक्ने अनुमान गरिएको छ ।
हतियार बुझाउने न्यून,"म्याग्दी स्थानीय तह निर्वाचन भयरहित वातावरणमा सम्पन्न गर्न निर्वाचन आचारसंहिता अनुसार गृहमन्त्रालयले लाइसेन्स प्राप्त हतियार प्रहरीलाई बुझाउन गरेको निर्देशनलाई हतियारधारीले अवज्ञा गरेका छन् ।जिल्ला प्रहरी कार्यालयका अनुसार सुरक्षा थ्रेट भएका भनिएका जिल्लाका ८० जनासँग जर्मनमा बनेको एउटा पेस्तोलसमेत ८२ वटा इजाजतप्राप्त हतियार छन् । लाइसेन्सवाला हतियारधारीमध्ये १२ जनाले मात्र हतियार बुझाएका छन । प्रशासन कार्यालयले नामावली सार्वजनिक गर्न नमाने पनि अधिकांश हतियारधारी नेता, ठेकेदार र केही फौजदारी अभियोगमा कैद भुक्तान गरेकाहरू छन् । हामीले फोन गर्यौं, पत्र लेखेर ताकेता पनि गरेका हौं । तर, अझै धेरै हतियार आएका छैनन्, प्रहरी नायव उपरीक्षक वसुन्धरा खड्काले भनिन्, निर्वाचन स्वच्छ, भयरहित वातावरणमा सम्पन्न गर्न हतियारको अनुमति प्रदान गर्ने जिल्ला प्रशासनले पनि उत्तिकै चासो र पहल आवश्यक छ । पारिवारिक नामसारी हुँदा हतियारले समस्या देखिएको जिल्ला प्रशासनको भनाइ छ । गृहमन्त्रालयले हातहतियार खरखजाना ऐन २०१९ को दफा ८ अनुसार अनुमतिप्राप्त हतियार स्थानीय तह निर्वाचनसम्मका लागि प्रहरीलाई बुझाउन मुलुकका सबै जिल्लाका लागि सूचना प्रकाशित गरेको थियो।"
झडपमा दर्जन घाइते,जुम्ला चन्दननाथ नगरपालिका९ बयालकाटियाका स्थानीयले आफूले उपयोग गर्दै आएको वनमा गाईबस्तु चराउन पाउनुपर्ने भन्दै जिल्ला प्रशासन कार्यालय घेराउ गर्दा झडप भएको छ । स्थानीय र प्रहरीबीचको झडपमा प्रहरीको लाठीबाट ७ महिला र ५ पुरुष घाइते भएका छन् । घाइते हुनेमा एक प्रहरी पनि छन् ।बयालकाटियाका बासिन्दाले सोही वडामा रहेको शम्भुनाथ सामुदायिक वन र माझपातल सामुदायिक वनमा समावेश गरिनुपर्ने माग १ वर्षदेखि राख्दै आएका थिए । घाइतेहरूको कर्णाली स्वास्थ्य विज्ञान प्रतिष्ठानमा उपचार भइरहेको छ । सामुदायिक वनभित्र आफूहरूलाई पनि समावेश गरिनुपर्ने मागसहित प्लेकाड बोकेर महिलाहरूको जुलुस प्रशासन कार्यालय पुगेको थियो । प्रशासनभित्र छिर्न खोज्दा प्रहरीले रोकेको थियो । प्रहरीले गेटमा रोकेपछि दोहोरो झडप भएको हो । स्थानीय जबर्जस्ती प्रशासनभित्र छिर्न खोजेपछि प्रहरीले लाठीचार्ज गरेको प्रजिअ नारायणप्रसाद सापकोटाले बताए ।
भाग्यले बाँचेकाहरूबेलायती संसद् भवनमा,"लन्डन दुई वर्षअघि आजकै दिन (अप्रिल २५) नेपाल महाभूकम्पको चपेटामा पर्यो । ७८ म्याग्निच्युडको उक्त भूकम्पले करिब ९ हजार मारिए भने झन्डै २४ हजार घाइते भए। ५ लाख बढी भवन क्षतिग्रस्त भएको अनुमान छ । उक्त प्राकृतिक विध्वंशमा चामत्कारिक रूपमा बाँचेका ९ जनाको कथा समेटेर तयार पारिएको डकुमेन्ट्री फिल्म भाग्यले बाँचेकाहरू पहिलो पटक लन्डनमा प्रदर्शन भएको छ, त्यो पनि बेलायती संसद् भवनभित्र । निर्देशक गणेश पाण्डे सोमबार साँझ संसद् भवनभित्र आफ्नो डकुमेन्ट्री फिल्मबारे बेलिबिस्तार लगाइरहँदा सपनाझैं ठानिरहेका थिए । बेलायतको संसद् भवनमा मेरो डकुमेन्ट्री फिल्म देखाइएला भन्ने त कल्पना पनि थिएन, पाण्डेले भने, यस्तो ऐतिहासिक अवसर दिलाइदिने एसएनपी सांसद स्टेफेन गेथिन्स् र आयोजकप्रति आभारी छु । बेलायती संसद्को कमिटी रुम ६ भित्र भएको डकुमेन्ट्री फिल्म प्रदर्शनीका क्रममा बेलायती सांसद भने सहभागी हुन पाएनन् । बेलायतमा जुन ८ मा आमनिर्वाचन गर्ने तयारी तीव्र भइरहँदा सांसदहरूलाई आचारसंहिताले रोकेर डकुमेन्ट्री हेर्न उनीहरू अनुपस्थित रहेका हुन् । कार्यक्रममा निर्देशक पाण्डेले करिब ४५ मिनेट लामो र १३ विभिन्न भाषामा सबटाइटल भएको उक्त डकुमेन्ट्रीले १५ वटा अन्तर्राष्ट्रिय अवार्ड जितिसकेको बताए । ३२ मुलुकका ६० भन्दा बढी अन्तर्राष्ट्रिय फिल्म महोत्सवमा छानिइसकेको यो डकुमेन्ट्री फिल्म अमेरिका, अस्ट्रेलिया र केही युरोपेली देश गरी एक सयभन्दा बढी स्थानमा प्रदर्शन पनि भइसकेको छ ।साइन मिडिया प्रालिका तर्फबाट शारदा गैरेले निर्माण गरेको डकुमेन्ट्री छायांकन विनोद विष्ट, सम्पादन कुमार शाह, संगीत जुगल डंगोल, लेखन सपना शाक्य र दीपक कोइरालाले गरेका छन् भने अमेरिकन फिल्मकर्मी जोजाय हुपरले परामर्शदाता सम्पादकको रूपमा काम गरेका छन् । सन् २०१५ को डिसेम्बरमा भएको काठमाडौं अन्तर्राष्ट्रिय पर्वतारोहण फिल्म महोत्सव (किम्फ) मा उत्कृष्ट डकुमेन्ट्री र पब्लिक च्वाइस अवार्ड जितेपछि यो डकुमेन्ट्रीको अवार्ड यात्रा सुरु भएको थियो । कार्यक्रमका प्रमुख अतिथि लन्डनस्थित नेपाली दूतावासका उपनियोग प्रमुख शरदराज आरणले आफू महाभूकम्पको प्रत्यक्ष साक्षी भएको स्मरण गर्दै नेपाल सरकारले पुनर्निर्माणलाई विशेष प्राथमिकता दिएको बताए । उनले सरकारको नीतिगत र व्यवस्थापकीय प्रबन्धपछि पुनर्निर्माण प्राधिकरण पुनर्निर्माणमा जुटिसकेको पनि उल्लेख गरे । डकुमेन्ट्री प्रदर्शनीपछि भूकम्पमा परेर दिवंगत भएकाप्रति श्रद्धाञ्जली अर्पण गर्न मौनधारणसमेत गरिएको थियो । उक्त अवसरमा कार्यक्रम संयोजन गरेका यूके नेपाल फ्रेन्डसिप सोसाइटीका कार्यकारी निर्देशक एलान सान्का र नेपाल पर्यटन बोर्डका यूके प्रतिनिधि पशुपति भण्डारी, लिटिल शेर्पा फाउन्डेसनका प्रमुख कार्यकारी अधिकृत जेम्स ल्याम्बलगायतले भूकम्प अनुभव साटेका थिए । कार्यक्रममा नेपाल पर्यटनसम्बन्धी भिडियो पनि देखाइयो ।"
आमा बनेपछि,"अन्यत्र कमै भए पनि नेपाल र भारतमा बिहेपछि नायिकाहरूको फिल्मी करिअर लगभग समाप्त हुन्छ । सोबिजको यस क्षेत्रमा नायिकालाई ग्ल्यामरसँग दाँजिने भएकाले पनि बिहेपछि फयान फ्लोइङ घट्ने गर्छ । यसले गर्दा चल्तीका नायिकाहरू पनि बिहेपछि अचानक लाइम लाइटबाट हराउँछन्, तिनको खोजीनिती पनि खासै हुँदैन ।बलिउडमा भने केही नायिका अपवादमा छन् । बिहेको लामो समयपछि पनि उनीहरूले कमब्याक त जनाएका छन्, तर भूमिका फेरिएको देखिन्छ । वास्तविकतामा आमा बनेर फर्किएका नायिकाहरू फिल्ममा पनि आमाकै भूमिकामा आएका उदाहरण धेरै भइसकेका छन् । बीबीसी हिन्दीले यसैलाई आधार बनाई लामो फिचर नै गरेको छ ।सन् २००७ मा यशराज फिल्म्सको आजा नाच ले मार्फत पाँच वर्षपछि कमब्याक गर्दा माधुरी दीक्षितको स्टाटस फेरिइसकेको थियो । देवदास की चन्द्रमुखी लामो समयको अन्तरालमा पर्दामा आउँदा दुई छोराकी आमा भइसकेकी थिइन् । र, उक्त फिल्मको भूमिकामा पनि उनी आमाको भूमिकामा छिन् ।अर्की नायिका काजोलको कमब्याक फिल्म फना को किस्सा पनि यही हो । आमिर खानको अपोजिटमा देखिएकी काजोल उक्त फिल्ममा प्रेमिका हुँदै आमासम्मको यात्रामा देखिन्छिन् ।सन् २०१२ मा आयो, इंग्लिस विंग्लिस । उक्त फिल्मसँगै नायिका श्रीदेवीको करिअर पनि १५ वर्षपछि ठूलो पर्दामा फर्केको थियो । यसमा श्रीदेवी आमाको भूमिकामा देखिएकी छन् । यति बेला प्रदर्शनोन्मुख मम मा त श्रीदेवीको भूमिका शीर्षकले नै प्रस्टयाउँछ ।पूर्व विश्वसुन्दरी ऐश्वर्या रायले थरमा बच्चन जोड्ने भएपछि धेरैले उनको करिअर समाप्त भएको ठोकुवा गरे । तर ऐश पनि अपवादमा आइन् । अभिषेकसँग बिहे र छोरी आराध्यालाई जन्म दिइसकेपछि उनले जज्बा बाट कमब्याक जनाइन्।अर्की नायिका रविना टण्डनका हकमा पनि यही लागू भयो । फिल्म मातृ मा आमाको भूमिकामा देखिएकी रविना पनि दुई सन्तानकी आमा हुन् । त्यसो त उनले सन् २००४ मा फिल्म वितरक अनिल ठडानीसँग बिहे गर्नु नौ वर्षअघि नै पनि दुई बालिकालाई एडप्ट गरेकी थिइन् ।पाँच वर्षपछि मातृ मार्फत मुख्य नायिकाका रूपमा कमब्याक गरेकी रविनाले भने आफू रियलमा आमा भएकैले रिलमा पनि आमाको भूमिका निर्वाह गरेको भने मान्न तयार भइनन् । भनिन्, त्यस्तो हैन । वास्तविकतामा आमा नबन्दै पनि मैले दमन मा आमाको भूमिका निर्वाह गरेकी थिएँ । करिअरको सुरुआतदेखि नै मैले कुनै न कुनै मुद्दामा आधारित फिल्म नै गर्दै आएकी छु । आफूलाई मन छुने भूमिका नै मैले गर्दै आएकी छु ।ऐशलाई भने वास्तविक आमाको भूमिकाले अभिनयमा सहज भएको अनुभव रहेछ । फरक यत्ति हो, पाँच वर्षअघि जुन भूमिका अनुमानका आधारमा गर्नुपथ्र्यो, आज अनुभव र अनुभूतिले गर्न सहज भएको छ, उनले सुनाइन् । उनले जज्बा जस्तो फिल्म भने करिअरको जुनसुकै चरणमा गर्न पनि आफू लालायित हुने बताइन् ।भारतीय फिल्म समीक्षक कोमल नाहटा पनि बलिउडमा नायिकाहरू आमा बनेपछि फेरि नायिका नै बनिरहने मौका उति धेरै नहुने मान्छन् । कारणमा उनले बलिउडमा धेरै क्षमतावान् नयाँ कलाकार रहनुलाई मान्छन् । दर्शक पनि आमा बनेकालाई कमर्सियल फिल्ममा नायिका खासै स्वीकार गर्दैनन्, उनले भने, यही कुरालाई ध्यानमा राखेरै उनीहरूलाई भूमिका पनि त्यस्तै मात्रै अफर गरिन्छ ।निर्देशक मधुर भण्डारकर भने अहिले समय धेरै बदलिएको तर्क गर्दै नायिकाहरूसँग पनि विकल्प प्रशस्त रहेको मान्छन् । मेरो फिल्ममा आमाको भूमिका छ भन्दैमा आमालाई नै लिनुपर्छ भन्ने त छैन, तर आमा बनेपछि नायिकाहरू नै स्वयं यस्तै भूमिका नै रोज्छन्, ताकि फिल्म खेल्दै घर र बालबच्चा पनि स्याहार्न सकियोस्, उनले भने ।हुन पनि ऐशले जज्बा अघि नै मणि रत्नमको अर्कै फिल्म खेल्ने कुरा थियो । पछि सुटिङका लागि विदेश जानुपर्ने भएकाले घरपरिवार लामो समय छोड्न नसक्ने अप्ठयारो देखाएर पन्छिएकी थिइन् ।श्रीदेवी हुन् वा रविना, बिहेपछि नायिकाहरूले परिवारसँगै बसेर हेर्न सकिने शालीन भूमिकालाई प्राथमिकतामा राख्ने गरेका छन् । सबै परिवारसँगै बसेर हेर्न सकिने खालको होस्, जुन भूमिका गर्दा आफैंलाई लाज लाग्ने भयो भने गर्दिनँ, श्रीदेवीले भनिन् । रविना त आमा भइसकेपछि आफ्नो उमेरभन्दा कम उमेरको देखिएर अभिनय गर्नु आफैंमा हास्यास्पद हुने तर्क गर्छिन् ।"
तीन वर्षपछि पलेँटी,"काठमाडौं श्रोता र सर्जकबीचको सम्बन्ध निकट र सौहार्दपूर्ण बनाउने उद्देश्यले थालिएको पलेँटी लघु सांगीतिक अभियान बीचमा रोकिएको थियो । तीन वर्षको अन्तरालपछि आगामी अप्रिल २८ देखि यो सुचारु हुने भएको छ ।यसपालिको पलेँटीमा कवि तथा गीतकार दिनेश अधिकारीले आफ्ना सिर्जना प्रस्तुत गर्नेछन् । उनका गीतलाई गायक आभास, योगेन्द्र र गायिका मीनाले सुनाउनेछन् । वाद्यवादन टोलीको भने पुनर्संयोजन गरिएको छ । विज्ञप्तिअनुसार, टोलीले कालिकास्थानस्थित नेपालयको आरशालामा अभ्यास थालिसकेको छ । गायकसंगीतकार आभासको सहभागितामा सन् २००५ देखि पलेँटी शृंखला सुरु गरिएको थियो । सन् २००६ देखि यसले आधुनिक नेपाली संगीतका अग्रज कलाकारलाई समेट्न थालेको हो । शृंखलामा देशभित्रका मात्रै नभएर दार्जिलिङ, पूर्वोत्तर भारत र भुटानमा बस्दै आएका नेपाली भाषी स्रष्टाले प्रस्तुति दिएका थिए । गायक प्रकाश गुरुङ र उनकी छोरी, गायिका रिमा गुरुङ होडाको संयुक्त प्रस्तुतिपछि सन् २०१४ बाट शृंखला थामिएको थियो । पलेँटी शृंखलाकै विस्तारित रूप, पलेँटी उत्सव भने २०१४ को सेप्टेम्बरमा अन्तिम पटक भएको थियो । सांगीतिक समूह नेपथ्यले आफ्नो स्थापनाको २५ औं वर्ष मनाउने क्रममा पलेँटीको व्ययभार ब्यहोर्ने भएपछि शृंखला सुचारु हुन लागेको नेपालयको विज्ञप्तिमा छ । पलेँटी अर्थात् ठूला योगीदेखि बुद्धसम्मलाई सम्झाउने यो ब्रम्हासन आफैँमा पद्मासनको निकट छ, पलेँटीका प्रस्तोता आभासले भनेका छन्, यो शिष्ट आसनमा बसेका श्रोतामाझ कलाकारले आफूलाई प्रस्तुत गर्दा दुवैबीच स्थापित हुने हार्दिक सामीप्य नै यसको मुख्य विशेषता हो ।"
चार भाषामा फिल्म,"काठमाडौं महाजु फाउन्डेसनले चार भाषामा फिल्म निर्माणको घोषणा गरेको छ ।फाउन्डेसन अध्यक्ष ओमचरण अमात्यले नेपालभाषा, नेपाली, अंग्रेजी र चिनियाँ भाषामा फिल्म बनाउन लागेको सोमबार पत्रकार सम्मेलनमा जानकारी दिए । हिमआँधी शीर्षक राखिएको फिल्म नेपालभाषाको साहित्य जि वया ला लच्छि मदुनी मा आधारित हुनेछ । कमलरत्न तुलाधरको क्याराभान टु ल्हासा तथा मोतीलक्ष्मी शाक्य लिखित जिं खनाथें लगं त्वा: पुस्तकलाई पनि आधार मान्ने उनले बताए ।पटकथादेखि सम्पूर्ण तयारी अन्तिम चरणमा पुगेको छ, उनले भने, जेठ मसान्तमा सुटिङ सुरु गर्छौं । पहिलेपहिले नेपालबाट तिब्बतसम्म पुगेर नेपालीहरूले गर्ने व्यापार, दुई देशबीचको दौत्यसम्बन्ध, नेपालीतिब्बती मायाप्रेमजस्ता विषय यो फिल्ममा हुनेछन्।हिमआँधी युवा निर्देशक प्रदीप खडगीले निर्देशन गर्नेछन्, जसले यसअघि कीर्तिपुर : द लिजेन्ड अफ कीर्तिलक्ष्मी निर्देशन गरिसकेका छन् । उक्त फिल्ममा निक्की महर्जन, सुशील राजोपाध्याय, मञ्जु श्रेष्ठ, सुरजवीर व्यञ्जनकारलगायतको मुख्य भूमिका रहने उनले बताए ।"
राप्रपाको घोषणापत्र तयार,"काठमाडौं संसद्को चौथो ठूलो दल राष्ट्रिय प्रजातन्त्र पार्टीले स्थानीय तह चुनावका लागि घोषणापत्र तयार गरेको छ । राप्रपाले बुधबार राजधानीमा एक कार्यक्रम गर्दै त्यसलाई सार्वजनिक गर्दैछ । घोषणापत्रमा प्रत्येक परिवारमा कम्तीमा एक जनालाई रोगजारी दिइने, बेरोजगारहरूका लागि स्वरोजगार कोष स्थापना गरी तालिम,सहुलियत ऋण उपलब्ध गराउने, निर्वाचन सम्पन्न भएको एक महिनाभित्र प्रत्येक परिवारको आर्थिक अवस्था सर्वेक्षण गरी काम सुरु गर्नेलगायत उल्लेख हुने छ ।संकल्पपत्र भन्दै उसले १७ पृष्ठमा विभिन्न क्षेत्रमा पार्टीले गर्ने विकासका कामबारे उल्लेख गरेको छ । गरिबी निवारणलाई विशेष कार्ययोजनाका रूपमा अघि बढाउने उसको संकल्प छ । गाउँनगरपालिकाभित्र २५ जनाभन्दा बढीलाई रोजगारी प्रदान गर्ने, उद्योग तथा व्यवसायलाई १० वर्षसम्म सबै प्रकारका स्थानीय कर मिनाहा गरिने, उपरोक्तबमोजिमका उद्योग व्यवसायलाई जग्गा, बिजुली, पानी र बाटोमा सहुलियत दिइने, कृषि क्षेत्रको व्यवसायीकरण, आधुनिकीकरण र यान्त्रीकरणका लागि प्रत्येक गाउँनगरपालिकाको विशिष्टताको आधारमा कृषि क्षेत्र विकास योजना कार्यान्वयन गरिने, गाउँनगरपालिकाको सम्भाव्यता अध्ययन गरी एक गाउँनगर एक उत्पादन अभियान सञ्चालन गरिनेलगायतको योजना छ । कुनै पनि बहानामा बन्द कार्यक्रम नगरिने संकल्प राप्रपाले गरेको छ । गाउँनगरपालिकाभित्रका प्रत्येक वडामा ५ वर्षभित्रमा मोटर बाटो पुर्याइने, प्रत्येक नगरपालिका र नगरउन्मुख गाउँ पालिकाहरूमा योजनाबद्ध सहरी विकास योजना कार्यान्वयन गरिने, नगरपालिकाहरूमा थप गरिएका नयाँ वडाहरूमा समेत समानुपातिक ढंगले विकास कार्यक्रम सञ्चालन गरिने पार्टीको घोषणापत्रमा छ । गाउँ नगरपालिकाभित्रका प्राचीन, ऐतिहासिक एवं पुरातात्त्विक महत्त्वका संरचना र सम्पदाको संरक्षणमा जोड दिइने, पुरातात्त्विक महत्त्वका निजी घर वा संरचनालाई यथा रूपमा संरक्षण गरी व्यावसायिक प्रयोजनका लागि प्रयोग गर्न चाहने उद्यमीहरूलाई स्थानीय कर मिनाहा र अन्य सुविधा दिइने, गाउँनगरपालिका क्षेत्रमा प्लास्टिकका झोलाहरू प्रयोगलाई पूर्ण रूपमा निषेध गरिनेछ, एक घर दुई बिरुवा अभियान सञ्चालन गरिनेलगायत त्यसमा छ ।"
कूटनीति सिक्दै राजदूत,"काठमाडौं सम्बन्धित मुलुकसँग नेपालको सम्बन्ध, प्राथमिकतादेखि भोजभतेरमा सामेल हुँदा पालना गर्नुपर्ने ड्ेरसकोड तथा खानपिनबारे राजदूतलाई प्रशिक्षण दिन थालिएको छ । परराष्ट्र मामिला अध्ययन प्रतिष्ठान (आईएफए) ले सिंहदरबारस्थित परराष्ट्र मन्त्रालयको हलमा मंगलबार थालेको प्रशिक्षणमा नियुक्ति पाइसकेका तथा प्रस्तावित १३ राजदूत सहभागी छन् । पहिलो दिनको प्रशिक्षणमा राजदूतलाई उनीहरूका काम कर्तव्यको सैद्धान्तिक तथा मुलुकैपिच्छे अपनाउनुपर्ने फरकफरक व्यवहारका विषयमा व्यावहारिक ज्ञान दिइयो । राजनीतिक दलको भागबन्डाबाट नियुक्त राजदूतलाई कूटनीतिक विषयवस्तु बुझाउन भन्दै प्रशिक्षण दिइएको हो । विभिन्न क्षेत्रका विज्ञ सामेल गराएर अन्तरक्रिया शैलीमा प्रशिक्षण सुरु गरिएको आईएफएले जनाएको छ । मंगलबार पूर्वपरराष्ट्र सचिव, पूर्वराजदूतहरू, पर्यटन बोर्डका अधिकारी, ऊर्जा, उद्योग र अर्थ सचिवलगायतले प्रशिक्षण दिएका थिए । निजी क्षेत्रका उद्यमी, कन्सुलर प्रमुख, होटल सोल्टीका म्यानेजरलगायत एक दर्जनभन्दा बढी प्रशिक्षक छन् । प्रशिक्षणमा सहभागी श्रीलंकाका लागि प्रस्तावित राजदूत विश्वम्भर प्याकुरेलले अन्तरक्रियात्मक प्रशिक्षण उपयोगी रहेको बताए । सबै क्षेत्र समेट्न खोजिएको छ, राम्रो प्रयास हो । राम्रा व्यक्ति ल्याएर अन्तरक्रिया गराउँदा राम्रै हुन्छ, उनले भने । प्रशिक्षण कार्यक्रममा परराष्ट्रमन्त्री प्रकाशशरण महतले आफू खटिएको देशसँगको द्विपक्षीय सम्बन्ध, विभिन्न क्षेत्रीय संगठनमा नेपालको बलियो उपस्थितिका साथै राष्ट्रको आवश्यकता र प्राथमिकता ध्यान दिन राजदूतलाई निर्देशन दिएका थिए । मुलुकको इज्जत राखेर चासो र खाँचोहरूको परिपूर्तिका लागि कूटनीतिक माध्यमबाट परिणाममुखी भई काम गर्नुहोला, उनले भने । स्पेनका लागि राजदूत सिफारिस गरिए पनि त्यहाँ दूतावास नखोलिएका कारण संसदीय सुनुवाइमा नपठाइएका रमेश रायमाझीसमेत प्रशिक्षणमा सहभागी छन् । राजदूतको दम्पतीलाई नै प्रशिक्षण दिने सरकारी तयारी छ । राजदूतहरूलाई शुक्रबार सोल्टी होटल लगेर चम्चाकाँटा प्रयोग, टेबुल एरेन्ज जस्ता विषयमा प्रयोगात्मक प्रशिक्षण दिने कार्यक्रम छ । राजदूत दम्पतीको आचरण र भूमिकाबारे पनि प्रशिक्षण हुनेछ । कार्यभार सम्हाल्न जानुअघि राजदूतलाई उनीहरूको कार्यादेश, काम कर्तव्य र कार्यशैलीबारे स्पष्ट पार्न प्रशिक्षण दिने पुरानै प्रचलन हो । अन्य मुलुकले पनि यस्तो प्रशिक्षण दिने गरेका छन् ।"
पीडितलाई बास व्यवस्था छिटो गर : आयोग,"काठमाडौं राष्ट्रिय मानव अधिकार आयोगले भूकम्पपीडितलाई शीघ्र बसोबास व्यवस्था मिलाउन सरकारको पुन: ध्यानाकर्षण गराएको छ । आयोगले २०७२ वैशाख १२ को शक्तिशाली भूकम्पको दुई वर्षपछि मंगलबार विज्ञप्ति जारी गर्दै पीडितलाई सरकारबाट समयमै राहत र बास उपलब्ध हुन नसकेको तथा पुनर्निर्माण कार्यमा ढिलाइ भएको औंल्याएको हो । आयोग प्रवक्ता मोहना अन्सारीद्वारा जारी विज्ञप्तिमा अनुगमन क्रममा दुई वर्ष बित्दा पनि अधिकांश पीडित त्रिपाल तथा टहरामा बस्न बाध्य पाइएको उल्लेख छ ।भूकम्पलगायत प्राकृतिक प्रकोपबाट प्रभावित तथा जोखिममा परेका नागरिकको अधिकार रक्षार्थ शीघ्रातिशीघ्र राहत उपलब्ध गराउने व्यवस्था मिलाउनसमेत आयोगले सरकारको ध्यानाकर्षण गराएको छ । कतिपय पीडितको पहिचानै हुन नसकेको, विद्यालय, अस्पताल, सांस्कृतिक सम्पदालगायत सार्वजनिक संरचना पुनर्निर्माणमा ढिलाइ भइरहेको पनि विज्ञप्तिमा उल्लेख छ । आयोगले भूकम्पबाट अति प्रभावित जिल्लाका अस्पताल, विद्यालय, क्षतिग्रस्त घर तथा संरचनाको अनुगमन गरिएको जनाएको छ । आयोगले गत वर्ष नै पुनर्निर्माण विषयमा सरकारलाई ३४, राजनीतिक दललाई ३, गैरसरकारी संस्थालाई ३, नागरिक समाजलाई ३ र सबैलाई १ गरी ४४ वटा सिफारिस गरेको थियो । तिनको यथोचित सम्बोधनका लागि पनि आयोगले सरकारलाई पुन: आग्रह गरेको छ ।"
भन्सार छल्ने पक्राउ,काठमाडौं भन्सार छली ल्याएको २६ थान आईफोनसहित प्रहरीले २६ वर्षीय राजन भट्टराईलाई पक्राउ गरेको छ । गोप्य सूचनाका आधारमा महानगरीय प्रहरी वृत्त लैनचौरबाट खटिएको टोलीले सोमबार ठमेलस्थित एक गेस्ट हाउसबाट भट्टराईलाई नियन्त्रणमा लिएको हो ।
चीनमा मुस्लिम नाममाथि प्रतिबन्ध,"अमेरिकी सहयोगमा सञ्चालित रेडियो फ्री एसियामा प्रकाशित एक रिपोर्टअनुसार सिनजियाङका अधिकारीहरूले मुस्लिम समुदायका लागि केही नामहरू राख्न नपाउने नियम लागू गरेका छन् । अब त्यहाँ इस्लाम, कुरान, सद्दाम र मक्काजस्ता धार्मिक अर्थ राख्ने नाम राख्न पाइने छैन । यदि यस्ता नाम राखिए ती बच्चाको सरकारी निकायमा जन्मदर्ता गरिने छैन, जुन सबै खालका सामाजिक सेवा, स्वास्थ्य सेवा र शिक्षाका लागि अनिवार्य दस्तावेज मानिन्छ । यद्यपि प्रशासनले प्रतिबन्धित नामको पूर्ण सूची प्रकाशन गरेका छैनन् । चीनको पश्चिममा अवस्थित यो क्षेत्रमा २ करोड ३० लाख मुस्लिम समुदायको बसोबास छ । अधिकारवादीहरूले यो प्रतिबन्धको विरोध गरेका छन् । हयुमन राइटस् वाचका चीन निर्देशक सोफी रिचर्डसनले धार्मिक अतिवाद रोक्न भन्दै नाममाथि प्रतिबन्ध लगाएर सरकारले धार्मिक स्वतन्त्रतामाथि आघात पुर्याएको बताएकी छन् । उक्त समूहले आफ्नो विज्ञप्तिमा भनेको छ यो नीतिले विचार तथा अभिव्यक्ति स्वतन्त्रताको अधिकारमाथि राष्ट्रिय तथा अन्तर्राष्ट्रिय संरक्षणको खुल्ला उल्लंघन गरेको छ । सरकार उक्त क्षेत्रमा साँच्चिकै स्थायित्व र एकता चाहन्छ भने यो निर्णय फिर्ता लिइनुपर्ने विज्ञप्तिमा उल्लेख गरिएको छ । यसअघि सरकारले युवाहरूलाई दाह्री पाल्न र महिलाले बुर्का लगाउन प्रतिबन्ध लगाएको थियो । सिनजियाङका अधिकारीहरूले गत महिना नयाँ कानुन पारित गर्दै अनुहार छोप्ने कपडा लगाएका महिलालाई रेल्वे स्टेसन र विमानस्थलमा प्रवेशमा रोक लगाउन सक्ने अधिकार दिँदै त्यस्तो भेटिए प्रहरीमा खबर गर्न प्रोत्साहित गरेको थियो । यसअघि यी नियम सिनजियाङका विभिन्न सहरमा लागू गरिएकोमा अब सम्पूर्ण क्षेत्रमै लागू हुनेछ । चीनले केही वर्षयता बढ्दो हिंसाका घटनामा धार्मिक कट्टरपन्थीहरूको हात रहेको आरोप लगाउँदै आएको छ । त्यस्ता हिंसामा सयौं मानिसको मृत्यु भइसकेको छ । चीन सरकारले मुस्लिम उइगुर समुदायको बसोबास रहेको सिनजियाङमा शृंखलाबद्ध कारबाही गर्दै आएको छ । यो क्षेत्र चीनकै सबैभन्दा बढी सैन्यीकरण भएको क्षेत्र मानिन्छ । सिनजियाङमा धार्मिक र अभिव्यक्ति स्वतन्त्रतामाथि प्रतिबन्धको उइगुर अधिकारवादी समूहले विरोध गर्दै आएका छन् ।"
फेसबुक लाइभमा हत्यापछि आत्महत्या,"बैंकक एक थाई मानिसले आफ्नी छोरीलाई हत्या गरेको भिडियो फेसबुकबाट लाइभ प्रसारण गरेका छन् । छोरीको हत्यापछि उनले आत्महत्या पनि गरेका छन् । २१ वर्षीय ती व्यक्तिले फुकेटको एक होटलमा पहिले छोरीलाई झुन्डयाएर मारेपछि आफैं झुन्डिएका थिए । पत्नीसँगको झगडापछि उनले उक्त कार्य गरेको बताइएको छ । फेसबुकले परिवारलाई समवेदना सन्देश पठाउँदै उक्त भिडियो हटाएको छ । ती व्यक्तिका आफन्तले उक्त भिडियो फेसबुकमा देखेपछि प्रहरीलाई खबर गरेका थिए । तर उक्त व्यक्ति र उनकी छोरीलाई बचाउन प्रहरी ढिला आएको थियो । फेसबुकका प्रवक्ताले उक्त भयावह भिडियो तत्काल हटाइएको बताएका छन् । उक्त भिडियो युटयुबमा रहेकोमा उक्त कम्पनीले पनि हटाएको थियो । फेसबुक लाइभमै हत्या,आत्महत्या र दुव्र्यवहारका घटना पटकपटक हुने गरेका छन् । गतवर्षको जुनमा अमेरिककाको सिकागोका एक मानिसको हत्या र जुलाईमा मिनियापोलिस प्रहरीको गोली लागेका एक व्यक्तिको मृत्यु उनकी प्रेमिकाबाट लाइभ प्रसारण भएका थिए । यसका साथै यौनदुव्र्यवहार तथा किशोर आत्महत्याका घटना पनि प्रसारण भएका छन् । यसै महिनाको सुरुमा एक अमेरिकीले फेसबुक लाइभमै हत्या गरेको भिडियो फेसबुकले हटाएकोमा केही घण्टासम्म अनलाइनमै रहेको थियो । यसका बारेमा पुनरावलोकन गरिने फेसबुकले जनाएको छ ।"
साढे २ करोड बालबालिका विद्यालय जानबाट वञ्चित,"संयुक्त राष्ट्रसंघ द्वन्द्व प्रभावित २२ देशका झन्डै दुई करोड ५० लाख बालबालिका विद्यालय जानबाट वञ्चित भएका छन् । राष्ट्रसंघीय बालकोष (युनिसेफ) ले सार्वजनिक गरेको प्रतिवेदनमा ६ देखि १५ वर्ष उमेरसमूहका २ करोड ५० लाख बालबालिका विद्यालय जाने अवसरबाट वञ्चित भएको उल्लेख छ । द्वन्द्व प्रभावित देशका ६ देखि १५ वर्ष उमेर समूहका २२ प्रतिशत बालबालिका विद्यालय जानबाट वञ्चित रहेको युनिसेफले जानकारी दिएको छ ।त्यसैगरी, विद्यालय जान नपाएका प्राथमिक विद्यालय तहमा बालबालिकाको सबैभन्दा धेरै संख्या दक्षिणी सुडानमा छन् । त्यहाँ झन्डै ७२ प्रतिशत बालबालिकाले शिक्षा प्राप्त गर्ने अधिकारबाट वञ्चित रहेका युनिसेफको तथ्यांक छ । राष्ट्रसंघका महासचिव एन्टोनिओ गुटेरेसका प्रवक्ताले दक्षिण सुडानलाई चाड र अफगानिस्तानले पछयाइरहेको बताए । उनले दक्षिण सुडान, चाड र अफगानिस्तानमा विद्यालय नजाने बालबालिकाको संख्या अझ धेरै भएको पनि जानकारी दिए । निम्नमाध्यामिक तहमा विद्यालय नजाने बालबालिकाको संख्या भने सबैभन्दा धेरै नाइजरमा देखिएको छ । त्यसपछि दोस्रोमा दक्षिण सुडान र तेस्रोमा मध्य अफ्रिका रहेको प्रवक्ताले बताए ।"
अमेरिकी पनडुब्बी दक्षिण कोरियामा,"सोल उत्तर कोरियाले अर्को मिसाइल परीक्षण गर्ने चिन्ता र तनावका बीच अर्को अमेरिकी पनडुब्बी जहाज दक्षिण कोरिया आइपुगेको छ । मिसाइलयुक्त यूएसएस मिसिगन नामको उक्त जहाज अमेरिकी विमान बाहक कार्ल भिन्सन लगायतका युद्धपोतहरूको समूहमा सामेल हुनेछ । यो पनडुब्बी १ सय ५४ टोमाहक क्रुज मिसाइलयुक्त छ । यस्तै, उत्तर कोरियाले सेनाको ८५ औं स्थापना दिवस बृहत् रूपमा फाइरिङ ड्रिल गरेर मनाएको दक्षिण कोरियाली अधिकारीले जनाएका छन् ।"
विस्फोटमा १० को मृत्यु,कराँची पाकिस्तानको उत्तरपश्चिमी क्षेत्रको कुर्रम जिल्लामा सडक छेउमा राखिएको बम विस्फोट हुँदा १० जनाको मृत्यु भएको छ । मिनी बसनजिकै आइपुगेपछि बम विस्फोट भएको हो । मृत्यु हुनेमा २ बालबालिका छन् ।
औलोको जोखिम कायमै,"कञ्चनपुरधनगढी कैलाली र कञ्चनपुरमा स्थानीयभन्दा पनि अन्यत्रबाट घर फर्किएकाहरूमा औलोको संक्रमण बढी देखिने गरेको छ । खासगरी भारतबाट रोजगारी गरेर फर्किनेहरूमा औलोको संक्रमण बढी देखिने गरेको हो । कैलालीमा पनि स्थानीय औलोभन्दा आयातित औलो बढी देखिन थालेको वरिष्ठ जनस्वास्थ्य अधिकृत टंकप्रसाद चापागाईंले बताए । कामका लागि भारत गएकाहरू औलोको संक्रमण लिएर आउने भएकाले औलो निवारणमा चुनौती देखिएको उनले बताए ।जिल्ला जनस्वास्थ्य कार्यालय कञ्चनपुरले गत वर्ष भेटिएका ६५ जना औलो रोगीमध्ये ४८ जना भारतका विभिन्न ठाउँबाट आएकाहरू रहेको जनाएको छ । त्यसमध्ये पनि आधाभन्दा बढी गुजरातबाट आएकाहरू रहेको जनस्वास्थ्य अधिकृत हेमराज जोशीले बताए । दसैंतिहारका बेला भारतबाट घर फर्केकाहरू औलो प्रभावित थिए विश्व औलो दिवसका अवसरमा पत्रकारहरूसँगको अन्तक्र्रियामा जोशीले भने, औलो नियन्त्रणको मुख्य चुनौती पनि यही हो । उनका अनुसार अघिल्ला वर्षमा पनि औलोका बिरामी बाहिरबाटै घर फर्किएका बढी थिए ।कैलालीका १२ वटा गाविस प्राणघातक प्लाज्मोडियम फाल्सिपेरम औलोको उच्च जोखिममा रहेको स्वास्थ्य अधिकारीले बताएका छन् । १२ गाविस उच्च जोखिममा छन्, जनस्वास्थ्य कार्यालय कैलालीका भेक्टर कन्ट्रोलर हरिप्रसाद भट्टले भने, जिल्लाको कुल जनसंख्याको २९ प्रतिशत उच्च जोखिममा देखिएको हो । उनका अनुसार २०७०७१ मा ४ सय १० जनामा औलो देखिएको थियो । यस वर्ष पनि हालसम्म १ सय ९० मा औलो देखिएको उनले बताए । साबिकका गोदावरी, चौमाला, उर्मा, मसुरिया, उदासीपुर, हसुलिया, पहलमानपुर, रामशिखरझाला, खैलाड, चुहा, बलिया र सुगरखाल गाविसलाई जनस्वास्थ्यले उच्च जोखिममा राखेको छ । कञ्चनपुरमा गत वर्ष १३ हजार ८ सय ७५ जना शंकास्पद रोगीको रक्त परीक्षण गरिएको थियो । २००२ मा जिल्लामा ८ हजार १ सय औलो रोगी भेटिएका थिए । त्यतिबेला ३ जना बिरामीको मृत्यु भएको थियो । हालका वर्षमा औलोको प्रकोप घटदै गए पनि खुला सिमानाका कारण नियन्त्रण हुन नसकेको जनस्वास्थ्य कार्यालयले जनाएको छ । भारतबाट घर फर्किएकाहरूको परीक्षणका लागि यसै वर्षदेखि कञ्चनपुरको सीमानाका गड्डाचौकीमा हेल्थ डेस्क समेत स्थापना गरिएको छ।यस वर्ष जिल्लामा औलो नियन्त्रणका लागि दैजी, कृष्णपुर र परासनमा ६६ हजारभन्दा बढी झुल वितरण गरिने जोशीले बताए ।"
वनकरियाको आपत्ति,"हेटौंडा सरकारले वनकरियालाई अल्पसंख्यक सूचीमा नराखेको भन्दै उनीहरूले आपत्ति जनाएका छन् । मनहरी४ हाँडीखोलाको मुसेधापमा बस्दै आएका वनकरियालाई गृहमन्त्रालयको प्रस्तावअनुसार गत साताको मन्त्रिपरिषद् बैठकले अल्पसंख्यकको सूचीमा नराखेपछि उनीहरूले आपत्ति जनाएका हुन् । हाम्रो जातिलाई अल्पसंख्यकको सूचीमा नराखेकोमा दु:ख लागेको छ, अगुवा सन्तमाया वनकरियाले भनिन् । मुसेधापमा मात्र बसोबास गर्ने यो जातिका ८७ जना मात्र छन् ।"
संघसंस्थाले आईपीओमा लगानी गर्न नपाउने,"काठमाडौं बैंक तथा वित्तीय संस्थाको प्राथमिक सेयर निष्कासन (आईपीओ) मा संघसंस्थाले लगानी गर्न नपाउने भएका छन् । संशोधित बैंक तथा वित्तीय संस्थासम्बन्धी ऐन (बाफिया) मा यस्तो व्यवस्था छ । यो व्यवस्थाले प्राथमिक निष्कासनमा हालीमुहाली गर्दै आएका संघसंस्थाहरूलाई बैंक तथा वित्तीय संस्थाको आईपीओ मा लगानी गर्न रोकेको छ । तर, सर्वसाधारण समूहले खरिद नगरेर बचेको सेयर भने फर्म, कम्पनी वा संघसंस्थालाई बिक्री गर्न पाइने व्यवस्था छ । सार्वजनिक निष्कासनमा संघसंस्था हाबी हुन थालेपछि सर्वसाधारण लगानीकर्ताले सहज रूपमा लगानी गर्न पाएका थिएनन् । लगानी गरेकाहरूलाई पनि निकै न्यून मात्र सेयर पर्ने गरेको छ । धेरै आवेदन परेकै कारण धितोपत्र रजिस्ट्रार तथा बिक्री प्रबन्धकहरूले कम रकमको सेयर भर्ने लगानीकर्ताहरूमध्ये चिठ्ठामार्फत केहीलाई मात्र सेयर वितरण गर्दै आएका छन् । नयाँ व्यवस्थाले सर्वसाधारण लगानीकर्ताले सहज रूपमा वित्तीय संस्थाको आईपीओ मा लगानी गर्न सक्नेछन् भने सेयर पर्ने सम्भावना पनि बढेको छ । संशोधित बाफियामा बैंक तथा वित्तीय संस्थाले कुल जारी पुँजीको कम्तीमा ३० प्रतिशत सेयर सर्वसाधारणका लागि छुट्टयाउनुपर्ने र सर्वसाधारण भन्नाले प्राकृतिक व्यक्तिलाई जनाउने स्पष्ट रूपमा उल्लेख छ । यसअघि सर्वसाधारण भन्नाले प्राकृतिक व्यक्ति भनेर खुलाइएको थिएन । यसैकारण बैंक तथा वित्तीय संस्थाको आईपीओ मा इन्भेस्टमेन्ट कम्पनी, बिमा, सहकारीलगायत संगठित संस्थाहरूले ठूलो रकम लगानी गर्दै आएका थिए । ती संस्थाहरूले ठूलो रकम लगानी गर्न थालेपछि बैंक तथा वित्तीय संस्थाको सेयरमा आहवान गरिएभन्दा धेरै गुणा बढीको आवेदन पर्दै आएको थियो । आईपीओ मा संघसंस्थाको हालीमुहाली बढ्दै गएपछि सर्वसाधारण लगानीकर्ताको अधिकार संरक्षण गर्न यस्तो व्यवस्था प्रस्ताव गरिएको संशोधित बाफिया मस्यौदाकारमध्येका एक राष्ट्र बैंकका पूर्व कार्यकारी निर्देशक भास्करमणि ज्ञवालीले बताए । नयाँ व्यवस्थापछि संघसंस्थाहरूले वित्तीय संस्थाको सेयरमा सहभागी हुन रोकेको छ, यसको प्रत्यक्ष फाइदा साना लगानीकर्तालाई हुनेछ ।आईपीओमा फर्म वा कम्पनी सहभागी हुन नपाउने व्यवस्थाले सर्वसाधारण लगानीकर्तालाई फाइदा पुग्ने नबिल इन्भेस्टमेन्ट बैंकिङका प्रमुख कार्यकारी अधिकृत प्रवीणरमण पराजुलीले बताए । साना कम्पनीहरूमा भन्दा पनि ठूला आईपीओमा संघसंस्थाको सहभागिता धेरै देखिएको छ, उनले भने, अब संगठित संस्थाहरू सहभागी नहुने भएपछि सर्वसाधारणलाई सेयर पर्ने सम्भावना अत्याधिक रहन्छ । सेयरमै लगानी गर्ने उद्देश्यले स्थापना कम्पनी भएकाले सामूहिक लगानी कोषहरूलाई यो व्यवस्था लागू हुन नपर्ने उनले बताए । संघसंस्थाले आईपीओ मा लगानी गर्न नपाउने व्यवस्थाले प्रतिस्पर्धा घट्ने भएकाले सर्वसाधारण लगानीकर्तालाई फाइदा पुग्ने एनआईबीएल क्यापिटलका महाप्रबन्धक मेखबहादुर थापाले बताए । वित्तीय संस्थाको आईपीओमा प्राकृतिक व्यक्तिले मात्र आवेदन दिन सक्ने व्यवस्थाले सर्वसाधारण लगानीकर्ताको भागमा धेरै सेयर पर्ने धितोपत्र बोर्डका कार्यकारी निर्देशक एवं प्रवक्ता निरज गिरीले बताए । यो निर्णयले सर्वसाधारण लगानीकर्ताको हित गर्छ, उनले भने, यसले प्राथमिक निष्कासनलाई अनुशासित पनि बनाउँछ । तर, साना लगानीकर्ताहरूलाई लक्षित गरी स्थापना भएका सामूहिक लगानी कोष पनि संस्थाअन्तर्गत पर्ने भएकाले त्यति व्यावहारिक नभएको उनले बताए । उनले भने, नयाँ व्यवस्थाले सामूहिक लगानी कोषको हकमा के हुने त्यो स्पष्ट हुनुपर्छ । हाल कम्पनीहरूले आईपीओ जारी गर्दा सामूहिक लगानी कोषका लागि ५ प्रतिशत सेयर छुट्टयाउनुपर्ने व्यवस्था छ । संघसंस्थाले वित्तीय संस्थाको आईपीओमा लगानी गर्न नपाउने भएपछि सबैभन्दा बढी मर्का इन्भेस्टमेन्ट कम्पनीहरूलाई परेको छ । हाल करिब एक हजार इन्भेस्टमेन्ट कम्पनीले सक्रिय रूपमा सेयर बजारमा लगानी गरिरहेको धितोपत्र बोर्डको एक अध्ययनले देखाएको छ । तीमध्ये आधाभन्दा बढी कम्पनीको प्रमुख उद्देश्य सेयरमा लगानी नभए पनि ती कम्पनीहरूले सक्रिय रूपमा सेयरमा लागनी गरिरहेका छन् । एकै व्यक्ति २० वटा इन्भेस्टमेन्ट कम्पनीमा प्रमुख कार्यकारी अधिकृत रहेको देखिन्छ, बोर्डको अध्ययन प्रतिवेदनमा भनिएको थियो । यसरी मनपरी ढंगले इन्भेस्टमेन्ट कम्पनी स्थापना भई सेयरमा लगानी गर्न थालेपछि बजारमा विकृति पनि बढेको छ । ती कम्पनीको नियमन तथा अनुगमन हुन नसकेकाले जोखिम झनै बढेको विज्ञहरू बताउँछन् । तर, बाफियाको नयाँ व्यवस्थाले ती कम्पनीहरूले आईपीओमा लगानी गर्न पाउने छैनन् । अब बैंक तथा वित्तीय संस्थाले आफ्ना कर्मचारीहरूका लागि ०५ प्रतिशत सेयर मात्र छुट्टयाउन पाउनेछन् । यसअघि कुल निष्कासनको ५ प्रतिशत सेयर कर्मचारीहरूका लागि छुट्टयाउन पाउने व्यवस्था थियो । प्राथमिक निष्कासनमा प्राकृतिक व्यक्तिले मात्र लगानी गर्न पाउने व्यवस्था रहे पनि थप प्राथमिक निष्कासन (एफपीओ) को सम्बन्धमा बाफियामा मौन छ ।"
ट्यांकरमा कम इन्धन,"काठमाडौं आयल निगमले ट्यांकरको एउटै चेम्बरमा साढे २ प्रतिशत कम इन्धन बजारमा पठाउने गरेको भेटिएको छ ।थानकोट डिपोबाट उपत्यकाका बजारसम्म पुग्दा एउटै चेम्बरमा ९८ लिटर कम इन्धन फेला परेको हो । जसअनुसार एउटै चेम्बरबाट करिब १० हजार रुपैयाँ फाइदा गर्दै आएको देखिन्छ । ट्यांकरबाट कम परिमाणमा इन्धन आएको गुनासो र उजुरी परेपछि गुणस्तर तथा नापतौल विभागले अनुसन्धान परीक्षणको क्रममा यो तथ्य फेला पारेको हो । इन्धन ढुवानी गर्ने ट्यांकरमा ३ देखि ४ चेम्बर वटा हुन्छन् । तीमध्ये एउटामा ४ हजार लिटर इन्धन अट्छ । थानकोटबाट पम्पसम्म आइपुग्दा पूर्ण रूपमा इन्धन आउँदैन भन्ने उजुरी थियो । सत्यतथ्य थाहा पाउन थानकोट डिपोबाट आएको ट्यांकर कालिमाटीमा रहेको माली पेट्रोल पम्पमा परीक्षण गरेका थियौं, गुणस्तर तथा नापतौल क्षेत्रीय कार्यालयका निरीक्षक मौनता मानन्धरले भनिन्, परीक्षण गर्दा एक चेम्बरमा ९८ लिटर कम भेटियो । पेट्रोलियम डिलर्स एसोसिएसनका अनुसार एक चेम्बरमा २८ लिटरसम्म कम हुँदा प्राविधिक नोक्सानी भनेर मान्यता हुन्छ । तर, ९८ लिटर कम हुनु भनेको निगमकै ठगी भएको व्यवसायीहरू बताउँछन् । निगमबाटै कम परिमाणमा इन्धन आएपछि पम्प सञ्चालकले उपभोक्ताबाट त्यसको क्षतिपूर्ति गर्दै आएका छन् । ४ हजार लिटरमा ९८ लिटर कम हुनु भनेको ठगी हो, एसोसिएसनका एक पदाधिकारीले भने, उक्त घाटा पूर्ति गर्न बाध्य भएर उपभोक्ता ठग्नुपर्छ ।ट्यांकर परीक्षण गर्दा नापतौल क्षेत्रीय कार्यालय, आयाल निगम र एसोसिएसनका पदाधिकारीहरू उपस्थित थिए । पम्पको क्यालिब्रेसन शून्य बनाइएको थियो । त्यसपश्चात ट्याङकी ड्राई गरेर अनलोड गरिएको थियो । त्यसपछि पुन: लोड गरिएको थियो, ती पदाधिकारीले भने, परीक्षण गर्दा थानकोटबाटै कम परिमाण आएको देखियो । कम परिमाणमा फेला परेपछि मजदुरहरूले मुचुल्का गर्न दबाब दिएका थिए । गुणस्तर तथा नापतौल क्षेत्रीय कार्यालय प्रमुख शशिभूषणकुमार यादवले पनि टोलेरेन्स को सीमाभन्दा बढी कम हुँदा ठगी हुने बताए । उनले दोषीलाई कालोबजारीअन्तर्गत कारबाही प्रक्रिया अघि बढाउने प्रतिक्रिया दिए । कम इन्धन हुनुमा ट्यांकर चालक पनि जिम्मेवार हुन सक्छन् । थानकोट डिपोबाट बजारमा ल्याउँदा किन पूरा नाप लिइएन । निगमको पनि गल्ती हुन सक्छ, उनले भने, अनुसन्धानबाट दुवै कारबाहीको दायरामा आउन सक्छ । दोषीलाई गुणस्तर तथा नापतौल ऐन, उपभोक्ता संरक्षण ऐन, कालोबजार तथा केही अन्य सामाजिक अपराध तथा सजाय ऐन र नेपाल पट्रोलियम ऐनअनुसार कारबाही गर्न सकिने उनले बताए । आपूर्ति व्यवस्थापन तथा उपभोक्ता हित संरक्षण विभागका अनुगमन शाखा निर्देशक लक्ष्मण श्रेष्ठले कम परिमाणमा पठाउनुलाई ठगी भएको बताउँछन् । कम वितरण हुनुमा निगम नभए ट्यांकर नै दोषी हुन्छ, उनले भने, दोषीलाई कारबाहीको दायरामा ल्याउनैपर्छ । निगमका थानकोट डिपो प्रमुख नेत्र काफ्ले भने आफूले पठाएको नाप हुबहु भएको दाबी गरे । क्यालिब्रेसन चार्ज ट्यांकरअनुसार फरकफरक हुन्छ, उनले भने, इन्धनमा एक थोपा तलमाथि भएको छैन । इन्धन खन्याएर अर्कोमा लोड गर्दा कम आउँछ भन्ने केही छैन ।महालेखा परीक्षकको प्रतिवेदनले पनि निगमको अधिकांश इन्धन डिपोमा क्यालिब्रेसन टावर र वेइङ ब्रिज प्रयोगमा नरहेको प्रतिवेदन सार्वजनिक गरेको थियो । इन्धन डिपोमा क्यालिब्रेसन टावर र वेइङ ब्रिज चोरी रोक्नका लागि प्रयोग गरिन्छ । क्यालिब्रेसन हुँदा इन्धन जाँचेर बिक्री वितरण गर्न पाइन्छ । जसले गर्दा चुहावट, चोरी नियन्त्रण गर्न सजिलो हुने जानकारहरू बताउँछन् । तर, भारतीय आयल निगम (आईओसी) र निगमको मिलेमतोमा क्यालिब्रेसन टावर र वेइङ ब्रिज प्रयोग नभएको जानकारहरू बताउँछन् । राष्ट्रिय उपभोक्ता मञ्चका अध्यक्ष प्रेमलाल महर्जनले निगमको बद्मासीकै कारण सर्वसाधारण चर्को मूल्य तिर्न बाध्य भएको बताए । ट्यांकरबाट बद्मासी गरेर कमाइखाने भाँडो बनाएको उनले आरोप लगाए । ट्यांकरमा चार चेम्बर हुन्छन् । जसअनुसार ट्यांकरबाट ३ सय ९२ लिटर (करिब ४० हजार) ठगी भएको छ । एकै दिनमा सयौं ट्यांकर भित्रिन्छ, उनले भने, कालोबजारी गरेकाले सोहीअनुसार कारबाही प्रक्रिया अघि बढाउनुपर्छ । ट्यांकर, भारतीय आयल निगम (आईओसी) लाई दोष देखाएर आफू पन्छिने बहना गर्दै आएको उनले बताए । यसलाई दबाउने काम आपूर्ति मन्त्रालयबाट भएको उनले आरोप लगाए । निरीक्षक मानन्धरले क्यालिब्रेसन चार्ट भारतमा बनेकाले थप अनुसन्धान हुने बताइन् । क्यालिब्रेसन भारतबाट बनेर आउँछ । यहाँ बनाउँदा र भारतमा बनाउँदा कत्तिको फरक आउँछ । त्यो अध्ययन गर्छौं, उनले भनिन्, त्यसपश्चात रिपोर्टको आधारमा दोषीलाई कारबाही हुन्छ ।इन्धनको माग घट्यो काठमाडौं इन्धनको माग ह्वातै घटेको छ । तराईका राजनीतिक दलले घोषणा गरेको आन्दोलनका कार्यक्रमा फिर्तासँगै उपत्यकामा माग घटेको हो । निगमका थानकोट डिपो प्रमुख नेत्र काफ्लेका अनुसार माग घटेपछि मौज्दातबाहेक १ हजार ५० किलोलिटर इन्धन ट्यांकरमै छ । बन्द हुने हल्लाले दैनिक माग १२ लाख लिटर पुगेको थियो । बजार व्यवस्थापन गर्न जिल्लाबाट पनि इन्धन भित्र्याएका थियौं, काफ्ले भने, बन्द हडतालका कार्यक्रम फिर्तासँगै इन्धनको माग छैन । सामान्य अवस्था (दैनिक ५ सय किलोलिटर) मा झरेको छ । तराई क्षेत्रमा बन्द हडतालको हल्लाले उपत्यकामा कृत्रिम अभाव सुरु भएको थियो । निगमले इन्धन वितरण गरेको दाबी गरे पनि अधिकांश पम्पहरू बन्द थिए । राजधानीका सर्वसाधारणले लाइन नबसी इन्धन पाएका थिएनन् । हाल उपत्यकामा १ सय १७ पेट्रोलडिजेल पम्प सञ्चालनमा छन् ।"
बजेट निर्माण अब स्थानीय सरकारबाटै,"काठमाडौं केन्द्रीय सरकारले गर्दै आइरहेको स्थानीय तहको बजेट निर्माण र योजनाहरूको तर्जुमा संघीय संविधान जारी भएसँगै आएको पुन:संरचनाअनुसार अब स्थानीय सरकारले जिम्मेवारी पाउने भएको छ । सरकारले घोषणा गरेका ७ सय ४४ स्थानीय तह (गाउँपालिकानगरपालिका) ले आफैं आगामी आर्थिक वर्षको बजेट निर्माण र योजना तर्जुमा बनाउने भएका छन् । अहिले सिंहदरबारले पाउँदै आएको शक्ति अब सबै स्थानीय तहका सरकारले पाउने भएका छन् । सरकारले तयार पारेको स्थानीय तहको शासन सञ्चालनका सम्बन्धमा व्यवस्था गर्न बनेको विधेयकको मस्यौदामा गाउँपालिकानगरपालिकाले आफू अनुकूल बजेट निर्माण र आवश्यक योजना बनाउन पाउने भएका हुन् । संघीय मामिला तथा स्थानीय विकास मन्त्रालयले मस्यौदा तयार गरी मन्त्रिपरिषद्बाट पारित गरी संसद्मा पेस गर्न लागिएको प्रस्तावित विधेयकमा आन्तरिक आय, राजस्व बाँडफाँटबाट प्राप्त हुने रकम, अनुदान, ऋण र अन्य आयबाट आगामी आर्थिक वर्षका लागि प्राप्त हुन सक्ने स्रोत साधनको अनुमान गरी त्यसको आधारमा बजेटको सीमा प्रक्षेपण तयार गर्न गाउँपालिका तथा नगरपालिकामा बजेट अनुमान समिति हुुने व्यवस्था गरिएको छ । उक्त समितिमा गाउँपालिका तथा नगरपालिकाका अध्यक्ष वा प्रमुख संयोजक हुनेछन् । उपाध्यक्ष वा उपप्रमुख, अध्यक्ष वा प्रमुखले कार्यपालिकाका सदस्यहरूमध्येबाट तोकेको महिला, दलित वा अल्पसंख्यकबाट प्रतिनिधित्व हुने गरी तीनजना र कार्यकारी अधिकृत गरी ५ जना समितिको सदस्य हुनेछन् । यस्तै गाउँपालिका वा नगरपालिकामा योजना हेर्ने महाशाखा वा शाखा प्रमुख सदस्यसचिव हुनेछन् । उक्त समितिले आफ्नो कार्य प्रत्येक वर्षको पुस महिनाभित्र गरिसक्नुपर्नेछ र सोअनुसार बजेट प्रक्षेपण गर्दा आगामी आर्थिक वर्षपछिको थप दुई वर्षको समेत गर्नुपर्नेछ । कार्यकारी अधिकृतले आगामी आर्थिक वर्षको बजेटको सीमा प्रत्येक वर्षको माघ १५ भित्र गाउँपालिका वा नगरपालिकाका विषयगत महाशाखा, शाखा तथा वडा समितिलाई उपलब्ध गराउनुपर्नेछ । विधेयकअनुसार बजेट पेस र पारित गर्ने सम्बन्धमा प्रमुख वा अध्यक्षले आगामी आर्थिक वर्षको राजस्व र व्यय (बजेट)को अनुमान कार्यपालिकाबाट स्वीकृत गराई सभामा पेस गर्नुपर्नेछ । वार्षिक राजस्व र व्ययमा गत आर्थिक वर्षको राजस्व र व्ययको यथार्त विवरण, चालु आर्थिक वर्षको अन्तिमसम्ममा हुने आम्दानी र खर्चको संशोधित अनुमान तथा आगामी आर्थिक वर्षको योजना तथा कार्यक्रम र आय व्ययको अनुमानित विवरण खुलाउनुपर्ने व्यवस्था छ । सभाले पेस भएको बजेटमाथि कार्यतालिका बनाई १५ दिनभित्र छलफल सम्पन्न गरिसक्नुपर्नेछ । छलफलपछि बजेट पारित गर्न वा सुझावसहित कार्यापालिकामा पठाउन सक्नेछ । विधेयकअनुसार योजना तर्जुमा र कार्यान्वयनको सम्बन्धमा गाउँपालिका तथा नगरपालिकाले आफ्नो अधिकार क्षेत्रभित्रको विषयमा स्थानीयस्तरको विकासका लागि आवधिक, वार्षिक रणनीतिगत विषय क्षेत्रगत मध्यकालीन तथा दीर्घकालीन विकास योजना बनाई लागू गर्न सक्नेछ । योजना बनाउँदा नेपाल सरकार र प्रदेश सरकारको नीति, लक्ष्य, उद्देश्य, समयसीमा र प्रक्रियासँग अनुकूल हुने गरी सुशासन, वातावरण, बालमैत्री, जलवायु परिवर्तन अनुकुलन, विपद् व्यवस्थापन, लैंगिक तथा सामाजिक समावेशीकरणजस्ता अन्तरसम्बन्धित विषयलाई ध्यान दिनुपर्नेछ । गैरसरकारी संघसंस्था, उपभोक्ता, समिति, सहकारी संस्थालगायतका सामाजिक तथा सामुदायिक संघसंस्थाले स्थानीय तहसँगको समन्वयमा रही कार्य गर्नुपर्नेछ । तर, कुनै अन्तर्राष्ट्रिय गैरसरकारी संघसंस्थाले स्थानीय तहसँग समन्वयमा काम गर्दा त्यस्तो कामको लागि नेपाल सरकारको पूर्वस्वीकृति लिएको हुनुपर्नेछ । विधेयकअनुसार गाउँपालिका तथा नगरपालिकाको वित्तीय अधिकार क्षेत्रमा कानुनबमोजिमबाहेक कर लगाउन, उठाउन वा ऋण लिन पाइने छैन । गाउँपालिका तथा नगरपालिकाले आफ्नो अधिकार क्षेत्रभित्र एकीकृत सम्पत्ति कर वा घरजग्गा कर लगाउनेछ । तर, ०७४ साउन १ देखि एकीकृत सम्पत्ति कर लगाउनुपर्नेछ । एकीकृत सम्पत्ति कर भन्नाले गाउँपालिका वा नगरपालिकाको क्षेत्रभित्र कुनै व्यक्तिको स्वामित्वका रहेको सम्पूर्ण घर र जग्गाको एकीकृत रूपमा हिसाब गरी लगाइने सम्पत्ति करलाई जनाउँछ । भूमिकर (मालपोत) सम्बन्धमा गाउँपालिका तथा नगरपालिकाले आफ्नो क्षेत्रभित्रको जगामा यस्तो जग्गाको उपयोगका आधारमा भूमिकर लगाउनेछ । गाउँपालिका वा नगरपालिकाको क्षेत्रभित्र कुनै व्यक्ति वा संस्थाले भवन, घर, पसल, ग्यारेज, गोदाम, टहरा, छप्पर, कारखाना, जग्गा वा पोखरी पूरै वा आंशिक तवरले बहालमा दिएकामा बहाल कर लगाउनेछ । स्थानी तहको सरकारले आफ्नो क्षेत्रभित्र कुनै सवारीलाई पार्किङ सेवा उपलब्ध गराएबापत पार्किङ शुल्क लगाउन सक्नेछ ।स्थानीय तहले निर्माण, सञ्चालन वा व्यवस्थापन गरेको स्थानीय पूर्वाधार वा उपलब्ध गराएको कुनै सेवा उपयोग गरेबापत सम्बन्धित सेवा प्रदायक तथा सेवाग्राहीलाई सेवा शुल्क लाउन सक्नेछ ।स्थानीय सरकारले प्रचलित कानुनबमोजिम कूटनीतिक नियोग वा कूटनीतिज्ञलाई कर नलाग्ने विषयमा कर लगाउन नसक्ने व्यवस्था छ । विधेयकअनुसार प्रदेश र गाउँपालिका वा नगरपालिकाको दोहोरो अधिकार क्षेत्रभित्र कर निर्धारण, संकलन र बाँडफाँटका सम्बन्धमा सवारी साधन करको दर निर्धारण तथा संकलन प्रदेशले गर्ने छ । तर गाउँपालिका वा नगरपालिकाले टाँगा, रिक्सा, अटो, रिक्सा, ईरिक्साको सवारी करको दर निर्धारण तथा संकलन गरी आफ्नो कोषमा जम्मा गर्न सक्नेछ। घर जग्गा रजिस्ट्रेसन शुल्कको दर प्रदेशले निर्धारण गर्ने र सोको संकलन गाउँपालिका वा नगरपालिकाले गर्नेछ । विज्ञापन करको दर निर्धारण र संकलन गाउँपालिका वा नगरपालिका गर्नेछ । मनोरञ्जन करको दर र संकलन गर्ने तरिका प्रदेशले निर्धारण गर्ने र सोको संकलन स्थानी सरकारले गर्नेछ । राजस्वको बाँडफाँट समिति गठन हुने प्रावधान छ । जसमा प्रदेश र गाउँपालिकाबीच प्रत्येक दुई वर्षका लागि राजस्वको बाँडफाँडसम्बन्धी भार र आधारको विस्तृतीकरण तयार गर्न प्रदेश सरकारको अर्थ सचिवको संयोजकत्वमा एक राजस्व बाँडफाँट समिति रहने व्यवस्था छ । उक्त समितिमा प्रदेशभित्रको गाउँपालिकाको एकजना अध्यक्ष र नगरपालिकाको एकजना प्रमुख गरी नेपाल सरकारले तोकेको दुईजना, प्रदेशभित्रको जिल्ला समन्वय समितिको प्रमुखमध्येबाट नेपाल सरकारले तोकेको एकजना र प्रदेश सरकारले तोकेको विषयविज्ञ एकजना गरी छजना सदस्य रहनेछन् ।"
शिवम् को नो कम्प्रोमाइज अभियान,"काठमाडौं शिवम् सिमेन्टले आफ्नो सामाजिक उत्तरदायित्वअन्तर्गत नो कम्प्रोमाइज अभियान वीरगन्जमा पुर्याएको छ । यस अभियानअन्तर्गत शिवम्ले, वीरगन्जका प्रमुख चोकहरू, अस्पताल, पार्क, सडकलगायत विभिन्न ठाउँमा सन्देशमूलक नो कम्प्रोमाइज प्लेकार्ड बोकेका व्यक्तिहरू उभ्याउने गरेको जारी विज्ञप्तिमा छ ।"
राजधानीमा समर मेला सुरु,"काठमाडौं राजधानीमा विभिन्न जुत्ता कम्पनीले समरसेल मेला २०७४ आयोजना गरेको छ । मंगलबार सुरु मेलामा नयाँ डिजाइन एवं मोडलका जुत्ताहरू उपलब्ध रहेको जारी विज्ञप्तिमा छ । मेलामा बिक्रीका लागि राखिएका जुत्ताहरूको खरिदमा ग्राहकले ७० प्रतिशतसम्म छुट पाउने व्यवस्था गरिएको आयोजकले जनाएको छ । रोयल सुज, रन सुज, सम्राट सुज, स्मार्ट सुज, पीजी फुटवेयर, सिटिजन फुटवेयर, कदम सुज तथा हाइलाइफ चप्पल जस्ता नेपाली ब्रान्डका अफिसियल, क्याजुअल र स्पोर्टस जुत्ता तथा बुटहरू, स्कुल तथा कलेजका युनिफर्म जुत्ताका साथै जेन्ट्स तथा लेडिज स्यान्डलहरू राखिएको विज्ञप्तिमा छ ।"
चोकोफनलाई अवार्ड,"काठमाडौं सुजल फुड्सको चोकोफन चकलेटले डीएलजी सिल्भर अवार्ड पाएको छ । यो अवार्ड डच ल्यान्डविर्टकाफ्ट गेसेल्सकाफ्ट, फ्र्यांकफर्ट एम मेन, जर्मनी ले प्रदान गरेको जारी विज्ञप्तिमा छ । सेनसरी परीक्षणपछि योग्य ठहरिएको र डीएलजीको कडा गुणस्तर मापदण्ड पूरा गर्ने फुड एन्ड बेभरेज लाई यो अवार्ड प्रदान गरिन्छ । बर्सेनि विश्वभरका २७ हजारभन्दा बढी ब्रान्ड तथा प्रोडक्टहरू यो अवार्डका लागि प्रतिस्पर्धा गर्ने गर्छ ।"
नेपाल बंगलादेश बैंकको शाखा स्थानान्तरण,काठमाडौं नेपाल बंगलादेश बैंक लिमिटेडले तातोपानी लिपिङमा सञ्चालित शाखा बाह्रबिसे बजारमा स्थानान्तरण गरेको छ । दुई वर्षअघि आएको महाभूकम्पको कारणले बैंकको तत्कालीन तातोपानी शाखा साविकको स्थानबाट सञ्चालन गर्न कठिनाइ भइरहेकाले स्थानान्तरण गरिएको जनाएको जारी विज्ञप्तिमा छ ।
सेन्चुरीको बचतमा ब्याज वृद्धि,काठमाडौं सेन्चुरी कमर्सियल बैंकले नयाँ वर्षको सौगातस्वरूप बचत खातामा अधिकतम प्रतिफल प्रदान गर्ने उद्देश्यले आफ्ना सबै प्रकारका बचत खाताको ब्याजा दरमा वृद्धि गरेको छ । ग्राहकले बचत खातामा वार्षिक ८ प्रतिशतसम्म ब्याज पाउने बैंकले जनाएको छ ।
पूर्वाधार नबन्दा सिमेन्ट उत्पादनमा ढिलाइ,"वैदेशिक लगानीका परियोजना स्थलसम्म सडक र बिजुली पुर्याउने जिम्मा सरकारको हो । कारखाना र खानीस्थलमा पुग्ने सडक, बिजुली र सुरक्षाका लागि प्रहरी कार्यालयको जिम्मा पनि सरकारको हुन्छ । सरकारी निकायले फटाफट काम नथाल्दा उत्पादित सामान बजारमा पुर्याउन ढिलाइ हुने भन्दै चिनियाँ लगानीकर्ता चिन्तित भएको महाप्रबन्धक शिवरत्न अटलले बताए । कारखानामा ठूला मेसिन जडान गर्ने बेला भएको छ । उपकरण ल्याउने सडक छैन, महाप्रबन्धक अटलले भने, कच्ची बाटोबाट सामान ल्याउन सकिँदैन । खानीबाट चुनढुंगा ल्याउन पहाडमा ५ किलोमिटर सुरुङमार्ग आवश्यक छ । उक्त मार्ग निर्माणका लागि आवश्यक पर्ने हेभी इक्विपमेन्ट लैजाने बाटो साँघुरो भएको उनले बताए । कारखानाका लागि ८० मेगावाट बिजुली आपूर्ति आवश्यक छ । २४ सै घण्टा सञ्चालनमा रहने कारखानाका लागि नवलपरासीको बर्दघाटमा सबस्टेसन निर्माण गरेर केन्द्रीय प्रसारण लाइनको बिजुली आपूर्तिको जिम्मा पनि सरकारको हो । कारखाना र खानीस्थलसम्म बिजुली लैजानका लागि ५० करोड रुपैयाँ आवश्यक पर्ने सर्भेमा देखिएको जनाइएको छ । बिजुली आपूर्तिका लागि उद्योग मन्त्रालयले गत वर्ष ३ करोड रुपैयाँ मात्र विनियोजन गरेको छ । कारखाना र खानीस्थलसम्म पुग्ने ४० किलोमिटर पक्की सडक निर्माणका लागि सरकारले गत वर्ष १० करोड रुपैयाँ मात्र विनियोजन गरेको छ, महाप्रबन्धक अटलले भने, यसरी नै बजेट विनियोजन गरेमा सडक निर्माण गर्न अझै २०२५ वर्ष लाग्छ । उनका अनुसार कारखानाले ०७५ जेठमा उत्पादन थाल्ने लक्ष्य लिएको छ । कारखानाका लागि बिजुली आपूर्ति गर्ने बेला भइसक्दा पनि प्राधिकरणले भर्खरै टेन्डर गरेको छ । बर्दघाटदेखि कारखानास्थलसम्मको २० किलोमिटर दूरीमा बिजुली तार तान्ने काम सुरु हुन सकेको छैन । सडक र बिजुलीको काम ढिलाइले कारखाना परिसरका ठूला निर्माणको काम प्रभावित भएका छन् । सुरुङमार्ग निर्माणस्थलमा विस्फोटक पदार्थ पड्काउन पर्ने र त्यहाँ स्थायी प्रहरी चौकी निर्माण गर्ने काम पनि सुरु भएको छैन । सडक निर्माणका लागि टेन्डर भएर ठेकेदार कम्पनीले गत चैतदेखि काम थालेको छ । कारखानास्थलदेखि (चुनढुंगा) खानीस्थलसम्मको २८ किलोमिटर सडक निर्माणको काम पनि सुस्त गतिमा छ । कारखाना र खानीसम्म बिजुली लैजाने काम सुरु नै भएको छैन । खानीस्थलसम्म पुग्ने बाटोमा पर्ने अरुणखोला, सुनहीखोला, गहिरोखोलामा ठूला पुल निर्माण गर्नुपर्नेछ । ठाउँठाउँमा कल्भर्ट र कजवे निर्माण आवश्यक छ । कारखानास्थलबाट पाल्पाको ज्यामिरेको चुनढुंगा खानीसम्म पुग्ने सडक निर्माणको काम यसै असार मसान्तसम्ममा सकिइसक्नुपर्नेमा बल्ल ठेकेदारले काम थालेको छ । लगानी बोर्डका प्रमुख कार्यकारी अधिकृत महाप्रसाद अधिकारी सरकारले परियोजनालाई उच्च प्राथमिकतामा राखेको दाबी गर्छन् । उनले गत वर्ष सडकका लागि १० करोड रुपैयाँ मात्र विनियोजन गरेका कारण कामले गति लिन नसके पनि यस वर्ष कम्तीमा डेढदुई अर्ब रुपैयाँ विनियोजन गर्न योजना आयोग, अर्थ मन्त्रालयसँग छलफल भएको जानकारी दिए । उनले उद्योगका लागि आवश्यक बजेट व्यवस्थापनको जिम्मेवारी उद्योग मन्त्रालयले गर्ने भएकाले उसले राष्ट्रिय प्राथमिकतामा राखेर काम थालेको दाबी गरे । यो वर्ष पर्याप्त बजेट निकासा हुन्छ र काम फटाफट अघि बढ्छ, उनले भने । परियोजनामा चिनियाँ होङसी समूहको ७० प्रतिशत र नेपाली शिवओम सिमेन्टका लगानीकर्ताको ३० प्रतिशत हिस्सेदारी रहेको छ । कारखानामा २ हजारले रोजगारी पाउनेछन् । नेपालकै ठूलो यो कारखानाले पहिलो चरणमा दैनिक ६ हजार टन (दैनिक १ लाख २० हजार बोरा) क्लिंकर र सिमेन्ट उत्पादन गर्नेछ । कारखाना पूर्ण क्षमतामा सञ्चालन हुँदा दैनिक १२ हजार टन (२ लाख ४० हजार बोरा) उत्पादन क्षमता राख्छ ।"
जुटमा लगाइएको अन्त:शुल्क हट्यो,"विराटनगर नेपाली जुट सामग्रीमा भारतले लगाउँदै आएको साढे १२ प्रतिशत अन्त:शुल्क हटाएपछि निर्यात सुचारु भएको छ । अन्त:शुल्क र एन्टी डम्पिङ शुल्क लगाएपछि नेपाली जुटका सामग्री ४ महिनादेखि भारत पठाउन रोकिएको थियो । जोगबनीस्थित भारतीय भन्सार अधिकारीले गत वर्षको साढे १२ प्रतिशत अन्त:शुल्क बक्यौता नतिरेको भन्दै नेपाली जुटका सामग्री निकासीमा अवरोध गरेका थिए । निकासीमा साढे १२ प्रतिशत अन्त:शुल्क र एन्टी डम्पिङ शुल्क लगाएपछि यहाँका जुट उद्योग संकटमा परेका थिए । भारतले अन्त:शुल्क हटायो, नेपाल जुट उद्योग संघका अध्यक्ष राजकुमार गोल्छाले भने, एन्टी डम्पिङ शुल्क कायमै छ । अन्त:शुल्क हटेपछि निकासी सुचारु भएको उनले बताए । भारतले नेपालमा उत्पादन भएर निकासी हुने सुतलीमा ३ देखि ४ प्रतिशत, बोरामा ४ देखि ५ प्रतिशत र हेसियन चट्टीमा ० देखि २ प्रतिशत एन्टी डम्पिङ शुल्क लगाएको छ । अन्त:शुल्क र एन्टी डम्पिङ शुल्क हटाउन राष्ट्रपति विद्यादेवी भण्डारी, प्रधानमन्त्री पुष्पकमल दाहाल, परराष्ट्रमन्त्री प्रकाशशरण महत र भारतका लागि नेपाली राजदूत दीपकुमार उपाध्यायले भारतसमक्ष पहल गरेका थिए ।नेपाली जुट उद्योगले भारत र बंगलादेशबाट कच्चा जुट आयात गरी हरेक वर्ष ठूलो परिमाणमा जुट सामग्री भारत निकासी गर्दै आएका छन् । सरकारी अनुदान नपाउँदा र ऊर्जाको संकटका कारण भारत र बंगलादेशमा उत्पादित जुटसँग प्रतिस्पर्धा गर्न नसक्दा नेपालमा खुलेका दर्जन जुट उद्योगमध्ये आधा बन्द भइसकेका छन्।"
मुर्तिहा नाका सञ्चालन नहुने,"गुलरिया बर्दियाको गुलरियासँग जोडिएको भारतीय सीमाको मुर्तिहा सडक आरक्षभित्र परेकाले नाका सञ्चालन नहुने भएको छ । भन्सार कार्यालयका प्रमुख मनोज विकले भारतीय पक्षले मुर्तिहामा नाका खोल्न सम्भव नभएको र अन्यत्र विकल्प खोज्न आग्रह गरेको जनाएका छन् । करिब आठ वर्षअघि नेपाल र भारतका अधिकारीबीच भएको नाकासम्बन्धी सम्झौता लागू नहुने भएको छ । वनका अधिकारीले भन्सारका लागि जग्गा उपलब्ध गराउन नसकेका कारण नाका सञ्चालन नहुने भएको हो । भन्सार प्रमुख विकले भारतीय पक्षले विकल्प खोज्न आग्रह गरिसकेको बताए । सन् २००९ अक्टोबर २७ मा ५ वटा नाका थप्ने सम्झौता भएको थियो । सम्झौताअनुसार महेशपुर, ठुटीवारी, सिक्टा, लुक्हा र मुर्तीहा नाका थप्न सम्झौता भएको थियो । तत्कालीन प्रधानमन्त्री सुशील कोइरालाको भारत भ्रमणका क्रममा उत्तरप्रदेश राज्यका पूर्व मुख्यमन्त्री अखिलेशकुमार यादवले दुवै मुलुकबीच भएको सम्झौताअन्तर्गत नाका सञ्चालनमा ल्याउन सम्बन्धित निकायलाई निर्देशन दिएका थिए । अन्य नाका सञ्चालनमा आए पनि मुर्तिहा आरक्ष क्षेत्रमा परेकाले भारतीय वन अधिकारीले स्वीकृत दिएका थिएनन् । तीन वर्षअघि उद्योग वाणिज्य संघको नेतृत्वमा सर्वदलीय र सर्वपक्षीय टोली नाका खुलाउने माग गर्दै लखनउस्थित भारतीय सीमा शुल्क आयुक्त (निवारक) को मुख्यालय पुगेको थियो । आयुक्तले मुर्तिहामा नाका खोल्न सहमति दिएपछि सीमा शुल्कका सहायक मन्जुरानीको टोलीले कर्तरनियाघाट वन्यजन्तु संरक्षण क्षेत्रको मुर्तिहा अवलोकन गरेकी थिइन् । त्यस समय वनले जग्गा उपलब्ध गराउन सहमति दिएको थियो । हाल आरक्ष घोषणा भएपछि भारतीय वनले जग्गा उपलब्ध नगराउने भएको हो ।गुलरियासँग जोडिएको रजनवा नाका उपयुक्त हुने भन्सारका कर्मचारी बताउँछन् । आरक्षले नछोएको रजनवासम्म उत्तर दक्षिण सडक सञ्जाल विस्तार हुने क्रममा रहेकाले नाका उपयुक्त हुने उद्योग वाणिज्य संघका अध्यक्ष अमरबहादुर खड्काले बताए ।"
घर बनाउन हतारिँदै भूकम्पपीडित,"६ लाख लगाएर घर बनाएका थियौं, फूलमायाले बिलौना गरिन् । दैव पनि कति निष्ठुरी हुँदा रहेछन्, गरिबलाई झन् गरिब बनाउने उनले भनिन्, अबको कमाइ जग्गा जोड्ने र बालबच्चालाई पठनपाठनमा खर्च गर्ने योजना बनाएका थियौं । तर फेरि घर बनाउनुपर्ने भयो । फेरि अब त्यो दिन म सम्झन चाहन्नँ, उनले थपिन् ।"
राहतकै पर्खाइ,"यसमध्ये पूर्ण क्षति भएका ५ हजार ९ सय २६ घरधुरी छन् । भूकम्पको २ वर्ष बित्दा पनि पीडितले अझै राहत महसुस गर्न सकेका छैनन् । मानवीय क्षतिका हिसाबले कम प्रभावित १७ जिल्लाअन्तर्गत परे पनि भौतिक रूपमा हजारौं घरमा क्षति पुगेपछि पालमुनि र टहरामुनि दुई बर्खा र हिउँद कटाउन बाध्य भएका छन् ।भूकम्पलगत्तै २० हजारका दरले जिल्ला प्रशासनमार्फत पाएको रकम र पालबाहेक सरकारले अरू राहत दिन नसकेको पीडितहरू बताउँछन् । २ वर्षदेखि राहत र आश्वासनको प्रतीक्षामा रहेका पीडितलाई यतिबेला थप पीडा दिएको छ । घर बनाउन राहत दिन्छौं भन्थे, प्राविधिक आएर घरको फोटो खिचेर, फाराम भराएर लगे, परार पाएको पाल र पोहोर २० हजार रुपैयाँबाहेक पाइएको छैन, पीडित पदमकुमारी रम्तेलले दुखेसो पोखिन् । जिल्लाका केही भूकम्पपीडितले गत वर्ष पशुसेवा कार्यालयमार्फत १ सय ५ वटा उन्नत जातका बीउ बोका र राँगा पाएका थिए । यस वर्ष कृषि कार्यालयले पुनर्निर्माण कोषअन्तर्गत कृषि औजार तथा सामग्री वितरण गरेको छ । धानगहुँ झाट्ने थ्रेसर ५ वटा, विधुतिय मकै छोड्ने मेसिन ११, मिनिट्याक्टर ३, थोपासिँचाइ ११ सेट, प्लास्टिक पोखरी २४ वटा ९० प्रतिशत अनुदानमा वितरण गरेको योजना शाखा अधिकृत युकमणि भट्टराईले बताए । सँगै अन्न भण्डारण झोला २ हजार १ सय ४३ थान नि:शुल्क वितरण गरेको छ । भूकम्पप्रभावित कृषकमध्ये अति प्रभावितलाई छनोट गरी कागजात र परिचयपत्रका आधारमा सबै क्षेत्रलाई समेट्ने गरी वितरण गर्यौं, उनले भने । पुनर्निर्माण प्राधिकरणले भूकम्पप्रतिरोधी निजी आवास निर्माणका लागि अनुदान दिने ढिलाइ गरेको छ । यतिन्जेलसम्म अनुदान राहत तथा सहुलियत ऋण नपाएपछि आफ्नै हिसाबले घर बनाएर बस्ने पीडित पनि छन् । प्राधिकरणका फोकल पर्सन तथा जिससका सूचना अधिकारी धनकुमार राईका अनुसार कम प्रभावितमा जिल्ला सूचीकृत भएकाले अनुदान ढिलाइ भए पनि रकम निकासा भएको छ ।पहिलो किस्ताबापत प्राधिकरणबाट जिससमा ५ करोड ६९ लाख निकासा भएको छ । सबै पीडितका ५० हजारका दरले पहिलो किस्ताका ३० करोड रुपैयाँ आवश्यक पर्छ । काम सुरु भएकाले प्राधिकरणले रकम उपलब्ध गराउँदै जाने र पीडितले राहत प्राप्त गर्दै जाने तथा पुनर्निर्माण अगाडि बढाइने राईले बताए । चैतदेखि सम्झौता सुरु गरेका थियौं, प्राधिकरणदेखि आएको अनुदान बुधबारदेखि विधिवत् रूपमा कोलेनिकामा निकासा भइसकेको छ, पीडितले बैंकमार्फत सिधै लिन सक्छन्, उनले भने ।"
आर्मी सेमिफाइनलमा,वीरगन्ज त्रिभुवन आर्मी क्लबले मंगलबार हिमालयन शेर्पा क्लबलाई टाइब्रेकरमा ४३ ले पराजित गर्दै विशाल मेमोरियल गोल्डकप फुटबलको सेमिफाइनल यात्रा गरेको छ । नारायणी रंगशालामा मंगलबार अन्तिम क्वाटरफाइनलको निर्धारित समय ११ गोलको बराबरी भएपछि खेल पेनाल्टी सुटआउटमा पुगेको थियो । पहिलो हाफमा हिमालयन शेर्पाले अग्रता लिएको हो । शेर्पाबाट एलेक्सले मध्यान्तर हुनैलाग्दा गोल गरेका थिए । दोस्रो हाफमा आर्मीका जर्ज प्रिन्स कार्कीले गोल फर्काएर खेल बराबरीमा ल्याए । प्रिन्सले ७० आंै मिनेटमा गोल गरेका हुन् ।सुरुमा आर्मी टिम गोल गर्ने मौकाहरू पाए पनि सफल हुन सकेको थिएन । दोस्रो हाफमा पनि पेनाल्टी बक्सबाट आर्मीका भरत खवासले राम्रो अवसर गुमाए । अग्रताका साथ दोस्रो हाफमा मैदान ओर्लिएका हिमालयन शेर्पाका खेलाडीहरू रक्षात्मक देखिए । पेनाल्टी सुटआउटमा दुई गोल खाइसकेपछि आर्मीका गोलकिपर विकेश कुथुले हिमालयनका रवि थापामगरको प्रहार रोकेका थिए । तेस्रो पेनाल्टी हान्न गएका रविको प्रहार कुथुले रोकेका थिए । त्यसपछि शेर्पाको तर्फबाट पाँचौं प्रहार गरेका बीआर लामाको पेनाल्टी बाहिरिएपछि आर्मीको विजय सुनिश्चित भएको थियो । राष्ट्रिय टोलीका गोलकिपरसमेत रहेका आर्मीका विकेश म्यान अफ द म्याच घोषित भए । उनले ५ हजार रुपैयाँ पुरस्कार पाए । आर्मीले बिहीबार दोस्रो सेमिफाइनलमा जनजागृति युवा क्लब सिमरासँग खेल्नेछ । नेपाल पुलिस र संकटा क्लबबीच बुधबार पहिलो सेमिफाइनल हुनेछ ।
सेरेना क्षुब्ध,"बुखारेस्ट टेनिस लिजेन्ड इली नासटासेले फेड कप दौरान जातीय द्वेष झल्कने टिप्पणी गरेकामा गर्भवती स्टार सेरेना विलियम्स र जिम्न्यास्टिक स्टार नादिया कोमानेसीले आलोचना गरेका छन् । रोमानियन फेड कप कप्तान नासटासेले रोमानिया र ब्रिटेनबीचको फेड कप टाईका बेला अभद्र व्यवहार देखाएका हुन् । शुक्रबार उनले सेरेनाको गर्भस्था शिशुबारे विवादास्पद जातीय टिप्पणी गरेका थिए । उनले उक्त टिप्पणी बेलायती गर्भवती कप्तान एने केथाभोङलाई समेत लक्षित गरेका हुन् । हेरौं, कस्तो रंग निस्कन्छ । दूधवाला चकलेट हो कि ? उनले यस्तो भन्दै गरेको एक पत्रकारले सुनेका थिए । हाम्रो समाजमा नासटासे जस्ता मान्छे पनि बस्छन् भन्ने थाहा पाएर दु:ख लागेको छ, सेरेनाले भनेकी छन् । विलियम्सकी प्रेमी गोरा हुन् । उनले जन्माउने बच्चा मिश्रित जातिको हुने कारण नासटासेले अभद्र टिप्पणी गरेका हुन् ।"
न्युकासल अब कतातिर ?,"न्युकासल राफेल बेनिटेज र न्युकासल युनाइटेड फेरि इङलिस प्रिमियर लिगमा फर्कने भएका छन् । सायद यो सिजन उनीहरूले आफूले सक्दो पनि गर्न सकेनन्, बढुवा पाए पनि । तर महत्त्व तथ्य यो होइन । मुख्य प्रश्न हो अब न्युकासल कतातिर जानेछ त ? गत सिजन बेनिटेजलाई नयाँ १२ खेलाडीमा लगानी गर्न ५ करोड ५० लाख पाउन्ड दिइएको थियो । यति खर्च गरे पनि न्युकासल फाइदै रह्यो । किनभने उसले पुराना खेलाडी बेचेर नै ८ करोड ५० लाख पाउन्ड कमाएको थियो । मार्चभित्र नै न्युकासल प्रिमियर लिग उक्लने अनुमान गरिएको थियो । सकेन । केही समय बढी लाग्यो । तर एउटा तथ्य के पनि हो भने बेनिटेजले न्युकासलका लागि राम्रो काम भने गरे । वर्षको ५० लाख पाउन्डको तलबप्रति उनले न्याय गरे । पछिल्ला पाँच सिजन फर्केर हेर्ने हो भने रेलिगेसनमा परेर तुरुन्तै माथि उक्लने एउटै टिम रहेको छ, बर्नली । सबैलाई थाहा छ, अहिले इङलिस फुटबलको दोस्रो डिभिजन च्याम्पियनसिप लिग धेरै बलियो भएको छ । खेलाडी धेरै राम्रा छन् । राम्रा व्यवस्थापक पनि उत्तिकै छन् । बढुवा पाउनुको पछाडि उसको घरेलु मैदान सेन्ट जेम्स पार्क पनि निर्णायकजस्तै रह्यो । यो सिजन उसले खेलेका प्रत्येक खेलमा पूरा ५२ हजार दर्शक हुन्थे र यो सानो तथा कमजोर टिमका लागि कप फाइनलभन्दा कम हुन्नथ्यो । यही कारणले विपक्षी टिम न्युकासलमा आएर खेल्दा बढी रक्षात्मक पनि भए । यही कारणले गर्दा न्युकासललाई आक्रामक भएर खेल्न सजिलो पनि भयो । अहिले न्युकासल माइक एस्लीको स्वामित्वमा छ । क्लबको स्रोतले के पनि भन्छ भने पछिल्लो समय न्युकासल किन्नमा रूचि देखाउने अगाडि आएका छन् । त्यसैले केही दिनपछि न्युकासल बेचिएको समाचार आउन सक्छ । सम्भावित क्रेता ? कतारका धनाढय ? वा चिनियाँ लगानी ? नयाँ लगानीकर्ताको रूचि न्युकासलको घरेलु मैदानमा उपस्थित हुने दर्शकको बाक्लो संख्या पनि हुनसक्छ । यही कारण देखाएर एस्लीले न्युकासलको भाउ पनि बढाउन सक्छन् । त्यो भन्दा पनि उत्तिकै महत्त्वपूर्ण प्रश्न के पनि हुन सक्छ भने व्यवस्थापकका रूपमा लिभरपुल र रियल म्याड्रिडका पूर्व प्रशिक्षक बेनिटेज न्युकासलमै रहने छन् वा छैनन् त ? जनवरीमा एस्लीले नयाँ खेलाडी किन्न पैसा दिन नमानेपछि बेनिटेजले आउने सिजनमा आफू अन्यतिरै जान सक्ने अनुमान पनि फ्याँकेका थिए । बेनिटेजको योग्यताअनुसार उनलाई अरु प्रिमियर क्लबले रूचि नदेखाउने पनि होइन । सम्भवत: वेस्ट ह्याम यसमा बढी उत्सुक छ । पछिल्लो समय न्युकासल क्लब स्वयं र यसका समर्थकप्रति बेनिटेजको माया बढेको देखिएको छ । त्यसैले पनि उनी सेन्ट जेम्स पार्कमै रहन सक्छन् । सायद अबको सिजन उनको नेतृत्वमा न्युकालसले कुनै उपाधि जित्न सक्छ । अनि न्युकासल फेरि युरोपेली च्याम्पियन्स लिगका लागि छनोट पनि हुनसक्छ । तर आफ्ना लागि स्थितिअनुकूल छैन भने बेनिटेज न्युकासलमा नबस्न पनि सक्छन् । यी सबै प्रश्नको उत्तर न्युकासल क्लबको भविष्यका लागि पनि उत्तिकै महत्त्वपूर्ण छ । द गार्डियन"
लाङटाङमा होमलाल र सरिता च्याम्पियन,"काठमाडौं त्रिभुवन आर्मी क्लबका होमलाल श्रेष्ठ र सरिता बासी मंगलबार आयोजित दोस्रो टान अन्तर्राष्ट्रिय लाङटाङ म्याराथनमा च्याम्पियन भएका छन् । रसुवाको लाङटाङमा भएको म्याराथनमा पुरुषमा होमलाल र महिलामा सरिताले उपाधि जितेका हुन् । दुई वर्षअघि वैशाख १२ गतेको भूकम्पबाट अत्यधिक प्रभावित लाङटाङ क्षेत्र हाल सुरक्षित रहेको सन्देश विश्वभर फैल्याउन म्याराथन गरिएको ट्रेकिङ एजेन्सिज एसोसिएसन अफ नेपाल (टान) ले जनाएको छ ।होमले निर्धारित दूरी ३ घण्टा ३४ मिनेटमा पार गरेका थिए । आर्मीकै राजन खत्री ३ घण्टा ३७ मिनेटबाट दोस्रा भए । ३ घण्टा ३८ मिनेटमा दूरी पार गरेका आर्मीकै वेदबहादुर सुनुवार तेस्रो भएका थिए । महिलातर्फ सरिताले ५ घण्टा १३ मिनेट २० सेकेन्डमा दूरी पार गरिन् । आर्मीकी रेसु बस्नेतले ५ घण्टा १६ मिनेट ४५ सेकेन्ड र एपीएफ क्लबकी पुष्पा भण्डारीले ५ घण्टा २८ मिनेट ४६ सेकेन्डबाट दोस्रो र तेस्रो स्थान हासिल गरे । दुवैतर्फ विजेताले समान एक लाख, दोस्रोले ७५ हजार र तेस्रो हुनेले ५० हजार रुपैयाँ नगद पुरस्कार पाएका थिए । म्याराथन लाङटाङ राष्ट्रिय निकुञ्जको क्यान्जिङ गुम्बाबाट सुरु भई लाङटाङ गाउँ हुँदै थाङस्याप घाडा, तवेला, लामा होटल, रिम्चे, शेर्पागाउँ, खान्जिम, ब्रिदिम र लिङलिङ, स्याबु्रबेसीमा पुगेर सकिएको थियो । म्याराथनमा सय भन्दा बढी खेलाडीको सहभागिता रहेको टानले जनाएको छ ।"
प्रेरणा र इरा सेमिफाइनलमा,"काठमाडौं राणा दिदीबहिनी मायांका र माहिका पाँचौं सिटिजन्स बैंक खुला टेनिस प्रतियोगिताको महिला सिंगल्सतर्फ सेमिफाइनल पुगेका छन् । सातदोबाटोस्थित टेनिस कोर्टमा मंगलबार डिफेन्डिङ च्याम्पियन मायांकाले स्नेहा यादवलाई ६१, ६१ र माहिकाले भगवती बिकलाई ६०, ७५ को सोझो सेटमा हराएका थिए । सोही इभेन्टमा इरा रावतले गंगा शर्मालाई ६०, ६३ र प्रेरणा कोइरालाले लुमु लामालाई ६०, ६० ले पराजित गर्दै सेमिफाइनलमा स्थान बनाए । पुरुष सिंगल्समा डिफेन्डिङ च्याम्पियन संरक्षकभूषण वज्राचार्यले दावा शेर्पालाई ६२, ६३, जितेन्द्र परियारले कुमार अधिकारीलाई ६०, ६१, प्रणव खनालले नवीन मगरलाई ६२, ६३ र सन्तोष खत्रीले अनिल शाहीलाई ६३, ६४ को सोझो सेटमा हराए । सबै विजेता सेमिफाइनल पुगेका छन् । यता त्रिपुरेश्वरस्थित टेनिस कोर्टमा भएको भेट्रान ६५ वर्षमाथि पुरुष सिंगल्समा दीपकमान श्रेष्ठले अशोक बज्राचार्यलाई ४०, ४० हराए । ४५ वर्षमाथि पुरुष सिंगल्समा समिर शेरचन, मनोज शाह, प्रदीप शाह र प्रताप मोक्तान सेमिफाइनल पुग्दा ३५ वर्षमाथि महेश श्रेष्ठ, नीरज थापा, कमल भण्डारी र राजु श्रेष्ठ पनि अन्तिम चारमा पुगेका छन् । भेट्रान ५५ वर्षमाथि पुरुष डबल्समा मनोज राणा र छ्याम्बा डुन्डुप, कर्मा घले र पृथ्वी थकाली, सहदेव ढुंगाना र ध्रुव गुरुङ तथा पृथ्वीमान गुरुङ र राजेन्द्र गैरैको जोडी सेमिफाइनल पुगे । ४५ वर्षमाथि पुरुष डबल्समा राजु क्षेत्री र डिगेन्द्र श्रेष्ठ, प्रेम थापा र भूअरुण मल्ल, सञ्जय अमात्य र धर्मरत्न शाही तथा लोक गुरुङ र धरम लामिछानेको जोडी सेमिफाइनल पुगेका छन् । भेट्रान ३५ वर्षमाथि पुरुष डबल्समा राजु क्षेत्री र राजेश परियार, महेश श्रेष्ठ र कमल भण्डारी, आत्माराम कार्की र अनुज अरोरा तथा छेवाङ लामा र मनोज शाहको जोडीले क्वाटरफाइनलमा सफलता पाए ।"
म्याड्रिडको प्रशिक्षण शिविर काठमाडौंमा,"काठमाडौं रियल म्याड्रिड क्लब फाउन्डेसनको पाँच दिने प्रशिक्षण शिविर अर्को महिना हुने भएको छ ।शुभारम्भ एजुकेसन एन्ड स्पोर्ट्स टुर्सले जेठ २२ देखि २६ सम्म चोभारस्थित मोर्डन इन्डियन स्कुलको मैदानमा उक्त प्रशिक्षण शिविर गर्ने भएको छ । त्यसमा ९ देखि १८ वर्षसम्मका फुटबल खेलाडी सहभागी हुनेछन् । प्रत्येक प्रशिक्षार्थीको ३५ हजार रुपैयाँ लाग्ने बताइएको छ ।शुभारम्भ एजुकेसन एन्ड स्पोर्ट्स टुर्सका प्रबन्ध निर्देशक विजयकुमार खत्रीका अनुसार रियल म्याड्रिड फाउन्डेसनका प्रशिक्षक डानिएल कान्डाबुरु रोटेला र राफेल पालासियोसले नेपाली युवा फुटबलरलाई प्रशिक्षण दिनेछन् । दुवै प्रशिक्षक युईएफए ए लाइसेन्सप्राप्त हुन्, उनले भने, पहिले आउनेका आधारमा शिविरमा ७० देखि ८० खेलाडीलाई अवसर दिनेछौं । शिविर सञ्चालनका लागि करिब ६५ लाख रुपैयाँ खर्च हुने पनि उनले बताए ।नेपालमा यस्तो शिविर आयोजना गर्ने आँट गर्नु ठूलो कुरा हो, टुर्सका वरिष्ठ सदस्य नारायणबहादुर श्रेष्ठले भने, शिविरमा उत्कृष्ट ठहरिएका एक खेलाडीलाई रियल म्याड्रिड फाउन्डेसनको सिंगापुरस्थित एकेडेमीमा लगेर नि:शुल्क प्रशिक्षण दिनेछौं । टुर्सका सल्लाहकारसमेत रहेका राष्ट्रिय क्रिकेट टिमका कप्तान पारस खड्काले यस्तो अवसर पाउनु नेपाली खेलाडीका निम्ति धेरै ठूलो उपलब्धि भएको बताए ।"
पोखरा विजयी,"हेटौंडा राष्ट्रिय महिला हक्की प्रतियोगिताको सेमिफाइनल समीकरण पूरा भएको छ । मंगलबार त्रिभुवन आर्मी क्लबले झापालाई ६० र पोखराले आयोजक हेटौंडालाई १० गोलले पराजित गरेसँगै अन्तिम चारको समीकरण पूरा भएको हो । आर्मीले आयोजक हेटौंडा र पोखराले सुदूरपश्चिमसँग फाइनल पुग्नका लागि प्रतिस्पर्धा गर्नेछन् । सेमिफाइनल बुधबार हुनेछ ।हेटौंडा१० स्थित फरेस्ट्री मैदानमा जारी प्रतियोगितामा आर्मीको जितमा कप्तान सीतामाया बलले तीन गोल गरिन् । उनले १६, ४१ र ५१ औं मिनेटमा गोल गरेकी हुन् । त्यस्तै सीताकुमारी चौधरीले तेस्रो मिनेट, कमला चन्दले सातौं मिनेट र पिंकी सिंजालीले ४७ औं मिनेटमा ११ गोल गरेका थिए । आर्मी समूह विजेता बन्दै अन्तिम चारमा पुगेको हो । अर्को खेलमा आयोजकलाई पराजित गर्ने क्रममा पोखराबाट एकमात्र निर्णायक गोल मीना परियारले गरिन् । उनले ५५ औं मिनेटमा गोल गरेकी थिइन् । पहिलो हाफ गोलरहित बराबरीमा टुंगिएपछि दोस्रो हाफको खेल प्रतिस्पर्धात्मक भएको थियो ।"
दक्षिणालाई हङकङमा स्वर्ण,"च्याम्पियसिपमा कुमार लामा घिसिङको प्रशिक्षणमा रहेको नेपाली टिमले एक स्वर्ण, चार रजत र ६ कांस्य पदक जितेको नेपाल तेक्वान्दो संघले जनाएको छ । नेपालका चार खेलाडीले फाइनल तय गरे पनि दक्षिणाले मात्र स्वर्ण जितेकी हुन् । क्याडेट २९ केजीमुनि सुप्रिमा बजगाईं सडन डेथमा मंगोलियाकी खेलाडीसँग पराजित भइन् । विकेश बिँडारी, लक्ष्मी घले र सुजन गुरुङ आफ्नो तौलको रजतमै सीमित भए । मिसन रासकोटी, आकाश पुन, सागर तङ्नामी, अमृत थापा र प्रकाश थापा र सुमित्रा खत्रीले कांस्य जिते ।"
बिलबाओको जित,म्याड्रिड मिडफिल्डर राउल गार्सियाले अन्तिम मिनेटमा गोल गरी इबारमाथि १० को जित सम्भव बनाउँदा एथलेटिक बिलबाओ अर्को सिजन युरोपा लिग खेल्ने अवस्थामा पुगेको छ । गार्सियाले पेनाल्टी एरियाभित्रैबाट थप समयको चौथो मिनेटमा उत्कृष्ट भलीमा गोल गरे । बिलबाओ ला लिगामा अब छैटौं स्थानमा बसेको छ । इबार ५६ औं मिनेटपछि १० जनामा समेटिएको थियो । मिडफिल्डर गोन्जालो इस्कालान्टेले रातो कार्ड पाएपछि टोली दबाबमा खेल्न बाध्य भयो । एथलेटिक सातौं स्थानको सोसिडाडभन्दा १ अंक अगाडि छ भने भिल्लारियलभन्दा १ अंक पछाडि छ ।
टेनिस खेलाडी छनोट,"काठमाडौं अखिल नेपाल लनटेनिस संघले आईटीएफ एसियाली यु१२ टिम च्याम्पियनसिपको दक्षिण एसियाली छनोटलाई ६ खेलाडी छनोट गरेको छ । राउन्ड रोबिन लिगका आधारमा भएको तीनदिने छनोटमा शीर्ष तीनस्थान हात पार्ने खेलाडी मे १३ देखि २० सम्म सातदोबाटोमा हुने प्रतियोगितालाई छनोट भए । प्रतियोगिता निर्देशक अजय विष्टका अनुसार पुरुषमा आर्यन गिरी, आरभसम्राट हाडा र अकी जुवेन रावत तथा महिलामा इशाश्री शाह, सर्भानी श्रेष्ठ र शुभाङ्गीलक्ष्मी शाह छानिए ।"
इन्टरमेडिकल फुटबल,काठमाडौं तेस्रो पीएएचएस इन्टरमेडिकल कलेज फुटबलको फाइनलमा नेपाल आर्मी इन्स्टिच्युट अफ हेल्थ साइन्स र पाटन एकेडेमी अफ हेल्थ साइन्स फाइनल पुगेका छन्। मंगलबार विशाल ढकाल र सुवोध बस्नेतको गोलमा आर्मी इन्स्टिच्युटले आईओएमलाई २० ले हरायो । पाटन हेल्थले काठमाडौं युनिभर्सिटी स्कुल अफ मेडिकल साइन्सलाई १० ले हराउँदा कैलाश लामाले गोल गरे । भलिबलतर्फ पाटन हेल्थ साइन्स र आर्मी इन्स्टिच्युट फाइनल पुगका छन् ।
