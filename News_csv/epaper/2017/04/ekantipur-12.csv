शीर्षक,विवरण
महासंघमा नयाँ नेतृत्व,"काठमाडौं नेपाल उद्योग वाणिज्य महासंघको आगामी कार्यकालका लागि अध्यक्षमा भवानी राणा र वरिष्ठ उपाध्यक्षमा शेखर गोल्छा चयन भएका छन्। वरिष्ठ उपाध्यक्ष नै स्वत: अध्यक्ष हुने व्यवस्थापछि राणा अध्यक्ष र निर्वाचनबाट वरिष्ठ उपाध्यक्षमा गोल्छा विजयी भएका हुन् । वरिष्ठ उपाध्यक्ष पदलाई मुख्य मानी मंगलबार महासंघको निर्वाचन भएको थियो । नयाँ व्यवस्थाअनुसार राणा र गोल्छा नेतृत्वको कार्यसमितिले बुधबारबाट जिम्मेवारी सम्हाल्दै छ । महासंघमा राणा पहिलो महिला अध्यक्ष हुन् । अब चुनाव सकियो । निजी क्षेत्रको विकासका लागि एकढिक्का भएर अगाडि बढ्नुपर्छ, राणाले भनिन्, सबैलाई मिलाएर अघि बढ्छु । निर्वाचन गर्न गठित समितिका अनुसार वरिष्ठ उपाध्यक्षमा गोल्छाले जिल्लानगरतर्फबाट ६१, वस्तुगतबाट ४७ र एसोसिएटबाट ५ सय ४ मत ल्याई विजयी भएका हुन् । उनका प्रतिद्वन्द्वी किशोर प्रधानले भने वस्तुगतबाट ५१, जिल्ला नगरतर्फबाट ४२ र एसोसिएटबाट १ सय २३ मत प्राप्त गरेका छन् । निर्वाचन समितिका सदस्य लीलामणि पौडेलका अनुसार जिल्लानगरबाट १ सय ४, वस्तुगतबाट ९९ र एसोसिएटबाट ६ सय ३५ मत खसेको थियो। उक्त मतसंख्याका आधारमा गोल्छाले ६३ दशमलव ३० प्रतिशत मत प्राप्त गरी विजयी भएका हुन्, पौडेलले भने, प्रधानले भने ३६ दशमलव ७० प्रतिशत मत ल्याएका हुन् । वरिष्ठ उपाध्यक्षमा विजयी गोल्छा अर्को कार्यकालको स्वत: अध्यक्ष हुने निश्चित भएको छ । उनले सबैलाई मिलाएर निजी क्षेत्रको विकासमा काम गर्ने प्रतिक्रिया दिए । मलाई साथीहरूले विश्वास गर्नुभएको छ, उनले भने, केही काम गरेर उहाँहरूको विश्वासलाई साकार पारेर देखाउने छु । थप जिम्मेवारीबोध गरेको छु । जिल्लानगरतर्फको उपाध्यक्षमा प्रमोद श्रेष्ठ विजयी भएका छन् । १ सय ४ मध्ये उनले ५५ मत प्राप्त गरे । उनका प्रतिद्वन्द्वी दिनेश श्रेष्ठले ४८ मत ल्याएको समितिका सदस्य पौडेलले बताए । त्यस्तै वस्तुगततर्फका उपाध्यक्षमा अमेशलाल श्रेष्ठ विजयी भएका छन् । ९९ मतमध्ये उनले ४९ मत ल्याई विजयी भएका हुन् । उनका प्रतिद्वन्द्वी शंकर पाण्डे र अनुपबहादुर मल्लले ११ मत प्राप्त गरेको निर्वाचन समितिका सदस्य पौडेलले बताए । एसोसिएटतर्फका उपाध्यक्ष पदमा चन्द्र ढकालको मात्रै उम्मेदवारी परेपछि उनी निर्विरोध निर्वाचित भइसकेका छन् । यो आधारमा जिल्ला नगरतर्फका उपाध्यक्ष श्रेष्ठबाहेक पदाधिकारीमा गोल्छा प्यानल विजयी भएको छ । अधिकांश सदस्य पदहरूमा समेत गोल्छा प्यानलतर्फ विजयी भएका छन् । अध्यक्ष राणाले समेत गोल्छा प्यानलको समूहलाई समर्थन गरेकी थिइन् । आगामी कार्यकालका लागि ५७ वटा पदमा मंगलबार निर्वाचन भएको थियो । प्रदेश नम्बर २ बाट गणेशप्रसाद लाठ, प्रदेश नम्बर ७ बाट प्रकाशबहादुर साउद, प्रदेश नम्बर ३ मा कमलकुमार श्रेष्ठ, ५ नम्बर प्रदेशबाट भीमबहादुर थापा, संस्थापक समूहतर्फका अविनाश बोहरा, द्विराष्ट्रियतर्फको अजय मुडभरी सर्वसम्मत चयन भएका हुन् । निर्वाचनबाट प्रदेश नम्बर १ मा निर्वाचनबाट रोहितप्रसाद प्रसाईं विजयी भएका छन् । त्यस्तै निर्वाचनबाटै प्रदेश नम्बर ४ मा निर्माणकुमार श्रेष्ठ, ६ नम्बरबाट लंकमान रोका विजयी भएको निर्वाचन समितिले जनाएको छ । जिल्लानगरतर्फका १८ वटा सदस्य पदका लागि २९ जनाले उम्मेदवारी दर्ता गराएका थिए । त्यसमध्येबाट कृष्णप्रसाद श्रेष्ठ, दीपक लम्साल, राजन श्रेष्ठ, चन्द्रकान्त अधिकारी, सुरकृष्ण श्रेष्ठ, राजनकुमार न्यौपाने, मनीषलाल प्रधान, कृष्णप्रसाद शर्मा, दिल सुन्दर श्रेष्ठ, निरक केसी, राजेन्द्रकुमार श्रेष्ठ, कृष्णप्रसाद श्रेष्ठ, किशोरकुमार आचार्य, धु्रबराज श्रेष्ठ, उमेश डलमिया, सुरेन्द्रप्रसाद श्रेष्ठ, कल्याण जोशी, सुदर्शन कार्की र देवकुमार श्रेष्ठ विजयी भएका छन् । सुदर्शन कार्की र देवकुमार श्रेष्ठले बराबरी मत प्राप्त गरेकाले उनीहरूबीच कार्यकालको विभाजन गरिएको निर्वाचन समितिले जनाएको छ । वस्तुगत संघतर्फबाट १४ वटा सदस्य पदमा २७ जनाको उम्मेदवारी परेको थियो । उनीहरूमध्येबाट कमला श्रेष्ठ, जयप्रसाद सिवाकोटी, सन्दीपकुमार अग्रवाल, हेमराज ढकाल, विनोद ढकाल, सुनिल गोपाल श्रेष्ठ, सुरेन्द्रकुमार श्रेष्ठ, रविनकुमार श्रेष्ठ, अञ्जन श्रेष्ठ, आकाश अधिकारी, प्रकाश सिंह कार्की, तिलचन्द्र भट्टराई, शिवप्रसाद घिमिरे, सकुन्तलाल हिराचन विजयी भएका छन् । एसोसिएटतर्फका १९ सदस्य पदमा ३१ जनाले उम्मेदवारी दर्ता गराएका छन् । ९ जनाले सोमबार उम्मेदवारी फिर्ता लिएका थिए । उनीहरूमध्येबाट मनीषकुमार अग्रवाल, भरतराज आचार्य, कृष्णप्रसाद दुलाल, प्रवलजंग पाण्डे, शाहिल अग्रवाल, गोपाल खनाल, ज्योत्सना श्रेष्ठ, ज्ञानेन्द्रलाल प्रधान, ओमबहादुर राजभण्डारी, राजेशकुमार अग्रवाल, अशोककुमार टेवानी, सौरभ ज्योति, रामशरण थपलिया, रञ्जितराज आचार्य, सुनिल नारायण श्रेष्ठ, आनन्दकुमार अग्रवाल, विजयसिंह वैद्य, अशोककुमार तोदी, मंगेशलाल श्रेष्ठ निर्वाचित भएका छन् । निवर्तमान अध्यक्ष पशुपति मुरारकाले सक्षम नेतृत्व भएको प्रतिक्रिया दिए । उहाँहरू सक्षम हुनुहुन्छ । नेतृत्व गर्न सक्षम हुनुहुन्छ, उनले भने ।"
मोर्चा अझै मानेन,"काठमाडौं मधेसी मोर्चा र एमाले दुवैलाई मान्य हुने भन्दै सरकारले संविधान संशोधनको पुरानो विधेयक फिर्ता लिई मंगलबार ११ बँुदे नयाँ विधेयक संसद्मा दर्ता गराएको छ । मोर्चाले भने अझै सहमतिमा आउन अनिच्छा देखाएको छ ।काठमाडौं बाहिर रहेका मोर्चाका अधिकांश नेताले टेलिफोनमा यो विधेयकले केही दिनअघि भएका अनौपचारिक समझदारी तोडेको र सत्ता घटकबाट धोका भएको आरोप लगाएका छन् । मोर्चाले आफ्नो औपचारिक धारणा राजधानीमा बुधबार बिहान ९ बजे बस्ने बैठकपछि सार्वजनिक गर्ने सद्भावना पार्टीका अध्यक्ष राजेन्द्र महतोले बताए ।कानुनमन्त्री अजयशंकर नायकले मंगलबार संसद्मा अघिल्लो विधेयक फिर्ता लिनुअघि नै तमलोपा सांसद अकबाल अहमदले प्रक्रिया र विधेयकमा सीमांकनसम्बन्धी प्रस्तावित भाषा नमिलेको भन्दै बैठक बहिष्कारको घोषणा गरे । सीमांकनसम्बन्धी संघीय आयोगले दिने भनिएको प्रतिवेदन पारित नहुन्जेल पुरानो विधेयकको सीमांकनसम्बन्धी प्रस्ताव फिर्ता लिनु हुँदैन, अकबालले संसद् बैठकमा भने, त्यसैले प्रक्रियागत त्रुटिप्रति विरोध जनाउँदै हामी संसद् बहिष्कार गर्छौं । उनी बोलेलगत्तै मोर्चा आबद्ध मधेसवादी घटकका सबै सांसद संसद् भवनबाट बाहिरिएका थिए ।यसअघि मोर्चाकै चित्त बुझाउन मंसिर १४ गते संशोधन विधेयक दर्ता गरेको सरकार दोस्रो प्रयासमा पनि मोर्चा असन्तुष्ट नै देखिएपछि संविधान संशोधन र चुनावको मार्गचित्रबारे फेरि अन्योलमा पर्ने देखिएको छ । प्रतिपक्षी एमालेले नयाँ विधेयकलाई अनावश्यक र असामयिक भन्दै चुनावतर्फ ध्यान दिन सरकारलाई आग्रह गरेको छ । आइतबार साँझसम्म प्रधानमन्त्री पुष्पकमल दाहाल र सत्ता घटक कांग्रेसका नेताहरूले मोर्चा पक्षधर नेतासँग गरेका वार्ताहरूका आधारमा संविधान संशोधनको नयाँ मस्यौदा तयार पारिएको थियो । त्यसका आधारमा दाहालले सोमबार बिहान निर्णायक वार्ता गर्ने तयारी गरेका थिए । तर, सोमबार बिहानै संघीय समाजवादी फोरम अध्यक्ष उपेन्द्र यादव वार्ता छल्दै मधेसतिर लागेका थिए । मोर्चा शीर्ष नेतृत्वमा रहेका महन्थ ठाकुरलगायत अन्य नेता काठमाडौं बाहिर भएको बेला यादव एक्लैले वार्ताको स्वामित्व लिन हिच्किचाएपछि सरकार संशोधन विधेयकलाई अन्तिम रूप दिन एक्लै अघि सरेको हो ।मोर्चा नेतृत्वको दाबीमा संशोधन विधेयकको नयाँ ड्राफ्ट मा राज्यको भाषा नीति बहुभाषिक हुने भनी सहमति भए पनि मंगलबारको विधेयकमा त्यो परेको छैन । हामीले संघीय आयोग समावेशी र समानुपातिक नीतिअन्तर्गत बन्नुपर्छ भन्ने प्रस्ताव गरेका थियौं, त्यो पछि हटाइएछ, त्यो हामीलाई मान्य छैन, तमलोपा उपाध्यक्ष सर्वेन्द्रनाथ शुक्लले भने, त्यस्तै पुरानो विधेयकबाट सीमांकनको धारा नै फिर्ता लिइएको छ । संघीय आयोगले अर्को प्रतिवेदन दिएपछि मात्रै त्यो फिर्ता लिनुपर्ने हो । नागरिकताको प्रावधानमा नयाँ मस्यौदा २०४७ को संविधानभन्दा पछि हटेको मोर्चा नेताको आरोप छ । नागरिकताको हकलाई संविधानले नै सुनिश्चित गर्नुपर्नेमा सत्ता घटकले संघीय कानुनलाई नै निर्णायक बनाएको भन्दै उनीहरूले असन्तुष्टि प्रकट गरेका छन् । मोर्चाका यी असन्तुष्टि र फरक मतलाई संशोधन विधेयकमाथि संशोधन हाल्ने अवसर प्राप्त हुने भए पनि विधेयक पास हुने सुनिश्चित नहुन्जेल छलफलमा भाग नलिने मोर्चाका केही नेताको भनाइ छ ।सरकारले विधेयकसँगै मोर्चालाई थुम्थुम्याउन मधेसमा स्थानीय तहको संख्या ३६ बाट ४० प्रतिशत पुर्याउने आन्तरिक रणनीति बनाएको छ । मोर्चाले भने कम्तीमा ४५ प्रतिशत स्थानीय तह चाहिने दाबी छाडेको छैन । मोर्चाले चाहेअनुरूप संविधानको धारा २७४ संशोधन गर्नेलगायत केही नयाँ प्रस्ताव भने विधेयकमा परेकाले स्थानीय चुनावलाई मोर्चाले रणनीतिक उपयोग गर्ने सम्भावना छ । सद्भावना अध्यक्ष महतोले बुधबारको बैठकले यी सबै विषयबारे एकमुष्ट निर्णय लिने जानकारी दिए ।प्रस्तावित नयाँ व्यवस्थाधारा ८६ स्थानीय तहका प्रमुख उपप्रमुखलाई राष्ट्रियसभा सदस्यको निर्वाचक मण्डलबाट हटाउने धारा २७४ प्रदेशसभा नबन्दासम्म संघीय संसद्को दुई तिहाइले प्रदेशको संख्या र सीमा हेरफेर गर्न सक्ने, प्रदेशसभा बनेपछि पनि सीमांकन परिवर्तनमा सम्बन्धित प्रदेशको मात्रै सहमति भए पुग्ने धारा २८७२९५ प्रदेशको संख्या र सीमांकन हेरफेरको सिफारिस गर्न स्थायी प्रकृतिको संघीय आयोग"
हिउँले छेक्छ ६ महिना बाटो,"रुकुम डोल्पा माझपालका बलबहादुर बुढा झन्डै एक साता लगाएर रुकुम सिस्नेस्थित ससुराली पुगे । माझपालबाट थालंग्यो, त्रिवेणी, गोतामकोट, तल्लु, राडी, बाँफीकोट, पीपल, पोखरा, प्वाङ हुँदै हिँडेर सिस्ने पुग्न उनलाई निकै कष्ट भयो । २३ वर्षअघि विवाह गरेका उनी पहिलोपल्ट सात दिनसम्म हिँडेर ससुराली पुगेका हुन् । जरुरी काम थियो र मात्रै यतिका दिन हिँडेर आएको हुँ, उनले भने, नत्र त ससुराली नै आइन्न । ६ वर्षअघि डोल्पा जुफालबाट ठूलो सिस्ने विवाह गरेर आएकी पार्वती बुढालाई पनि भनेकै समयमा माइती पुग्न समस्या हुन्छ । बलबहादुर र पार्वती मात्रै होइन, जो कोहीलाई पनि कात्तिकदेखि वैशाख अन्तिम सातासम्म सिस्नेडोल्पा वा डोल्पासिस्नेको यात्रा सहज छैन ।वास्तवमा सिस्नेडोल्पा एक दिन एक बिहानको मात्र बाटो हो, जसका लागि ठूलो सिस्नेबाट रिरिवाङ, पुरमुली, रातामाटा, द्वारी हुँदै डोल्पा पुगिन्छ । तर यो छोटो बाटो कात्तिक पहिलो साताबाट पर्ने हिउँले ढाकिदिन्छ, वैशाख अन्तिम सातासम्मै । छोटो मार्ग हिउँले छेकेपछि काम विशेष वा बाध्यता नपरी ७ दिन हिँड्न कोही पनि चाहँदैनन् । ठूलै कामबाहेक यत्रो लामो बाटो हिँडेर आउजाउ गर्न मुस्किल छ, पार्वतीले भनिन्, ६ महिनासम्म नाकाबन्दीजस्तै हुन्छ हामीलाई, कात्तिकदेखि वैशाखसम्म जत्रै दु:ख र खुसीको अवसर परे पनि माइती गइँदैन ।कात्तिकबाट पर्न थालेको वैशाख अन्तिम सातातिर पग्लिएपछि मात्रै आवतजावत सहज हुन्छ । हिउँ रहने ६ महिनासम्म डोल्पाका जुफाल, माझपाललगायत दर्जनौं बस्तीका बासिन्दालाई नजिकैका गाउँमा जान पनि समस्या हुने बलबहादुरले सुनाए । हाम्रोतिर (डोल्पामा) अन्यत्रबाट ल्याइएका गाईगोरु टिक्दैनन्, सिस्नेमा पालिएका गाईगोरु, खसीबोका र बाख्रा मात्र बचाउन सकिने भएकाले सिस्नेसँगै कारोबार र आउजाउ बढी हुन्छ, उनले भने, तर त्यो ६ महिने हिउँको नाकाबन्दी खुलेपछि मात्रै सम्भव हुन्छ । अन्य वस्तुभाउ र जमिन जोत्ने गोरु मात्र होइन, अन्य घरायसी सामग्री डोको, नाम्लो, मान्द्रो पनि सिस्नेबाटै डोल्पामा लगिन्छ । बाटो बन्द हुने भएकाले ६ महिनाका लागि आवश्यक सामग्री पहिल्यै किन्नुपर्ने हुन्छ, ठूलो सिस्नेका दलजित बुढाले भने, उताकालाई आवश्यक पर्ने वस्तु हामी पठाउन सक्दैनौं, हामीलाई चाहिएको वस्तु यता मगाउन सकिन्न, हिउँले बाटो बन्द हुँदा यी ६ महिना दुवैतिर अप्ठ्यारो र घाटा भइरहेको छ ।"
सिलवाल फेरि सर्वोच्चमा,काठमाडौं सर्वोच्च अदालतको निर्णयविरुद्ध सरकारले प्रकाश अर्याललाई प्रहरी महानिरीक्षकमा बढुवा गरेको जिकिर गर्दै डीआईजी नवराज सिलवाल सर्वोच्च अदालत पुगेका छन् । उनले अर्याललाई आईजीपी नियुक्त गर्ने सरकारको सोमबारको निर्णय बदर माग राख्दै रिट निवेदन दर्ता गराएका छन्। कार्यसम्पादन मूल्यांकनमा आफू माथि रहेको दाबी गर्दै उनले त्यसका लागि परमादेश जारी गर्न माग गरेका छन् । आर्थिक वर्ष २०६९७० देखि हालसम्मको कार्यसम्पादन मूल्यांकनमा अर्यालभन्दा आफू १ अंकले माथि रहेको दाबी गर्दै सिलवालले सर्वोच्च अदालतको अभिलेखमा उल्लिखित विषयमा अन्यथा गरिएको आरोप लगाएका छन् । अर्यालले आफूलाई प्रहरी महानिरीक्षकमा नियुक्त गर्न यसअघि पनि रिट दायर गरी गत चैत १० गते फिर्ताका लागि निवेदन दिएको हुनाले उनी प्रहरी महानिरीक्षक हुन नसक्ने जिकिर सिलवालले रिटमा गरेका छन् । मन्त्रिपरिषद्ले कार्यसम्पादन मूल्यांकन विश्लेषण गर्न गठन गरेको समिति र उपसमिति नै गैरकानुनी रहेको उनको दाबी छ । मन्त्रिपरिषद् र प्रधानमन्त्रीले आफूहरूको कार्यसम्पादन मूल्यांकन विश्लेषण गर्न नसकेर गैरकानुनीपनको सहारा लिएको रिटमा उल्लेख छ । मन्त्रिपरिषद् र त्यसले गठन गरेको समितिका पदाधिकारीले मनोमानी र बदनियतपूर्ण तरिकाले आर्थिक वर्ष २०७२७३ को कार्यसम्पादन अंकको लिखत नै परिवर्तन गर्ने चेष्टा गरेको आरोप सिलवालले लगाएका छन् । सेवा निवृत्त भएका प्रहरी अधिकारीहरूलाई बोलाई सरकारले आफूले प्राप्त गरेको ४० अंकको कार्यसम्पादन मूल्यांकन परिवर्तन गरेको उनको दाबी छ ।अर्यालले बोलाएको बैठकमा अनुपस्थितनेपाल प्रहरीका नवनियुक्त महानिरीक्षक अर्यालले मंगलबार बोलाएको प्रहरी समन्वय समिति (पीसीसी) को बैठकमा डीआईजी सिलवाल अनुपस्थित रहे । उनी पीसीसी मिटिङ छाडेर अर्याललाई महानिरीक्षकमा बढुवा गर्ने मन्त्रिपरिषद् निर्णयविरुद्ध रिट दर्ता गर्न सर्वोच्च अदालत पुगेका थिए ।अर्यालले महानिरीक्षकका रूपमा मंगलबार पीसीसीको पहिलो बैठक बोलाएका थिए । मन्त्रिपरिषद्ले आईजीपीमा बढुवा गरे पनि सर्वोच्च अदालतले निर्णय उल्ट्याइदिएका कारण फुली लगाउन नपाएका डीआईजी जयबहादुर चन्द भने बैठकमा सहभागी भए । महानिरीक्षकको प्रतिस्पर्धामा रहेका अर्का डीआईजी बमबहादुर भण्डारी पनि बैठकमा थिए । बैठकमा महानिरीक्षक अर्यालले सरकारले आफूलाई दिएको जिम्मेवारी निर्वाह गर्ने प्रतिबद्धता जनाए । उनले इमानदारीपूर्वक काम गर्न मातहत सबै अधिकृतलाई निर्देशन दिए । सोमबारको मन्त्रिपरिषद् बैठकले अर्याललाई आईजीपीमा बढुवा गरेको हो । उनले सोमबार राति नै दज्र्यानी चिह्न (फुली) लगाउनुका साथै प्रधान कार्यालय पुगेर पदबहाली गरेका थिए ।
५२ दलले मात्र बुझाए हस्ताक्षर,"काठमाडौं स्थानीय तह निर्वाचनका लागि दल दर्ता गराएका ८० दलमध्ये ५२ दलले मात्रै मंगलबारसम्म पार्टीका तर्फबाट उम्मेदवार मनोनयन औपचारिक पत्र प्रदान गर्ने पदाधिकारीको नाम र हस्ताक्षर नमुना आयोगमा बुझाएका छन् । आयोगले दिएको समयावधि एक दिन मात्र बाँकी रहँदा संसदभित्रको ठूलो दल नेपाली कांग्रेस र मधेसी मोर्चामा आबद्ध धेरैजसो दलले हस्ताक्षर नमुना बुझाएका छैनन् । मोर्चामा आबद्ध संघीय समाजवादी फोरम नेपाल र मोर्चाबाहिर रहेको नेपाल लोकतान्त्रिक फोरमले भने उम्मेदवारलाई मनोनयनपत्र प्रदान गर्ने पदाधि कारीको हस्ताक्षर र विवरण बुझाइसकेका छन् । संसदभित्र रहेका २७ मध्ये १७ दलले मात्रै उक्त विवरण बुझाएका छन्।स्थानीय तह निर्वाचन ऐनमा राजनीतिक दलबाट उम्मेदवारी दर्ता गराउनेले मनोनयनका बेला पार्टीको आधिकारिक पत्र निर्वाचन अधिकृत कार्यालयमा पेस गर्नुपर्ने प्रावधान छ । आयोगले पार्टीले दिने पत्रमा कसको हस्ताक्षर हुने, उसको नाम र हस्ताक्षर चैत ३० भित्र बुझाउन भनेको छ। कांग्रेसले बुधबारसम्म बुझाउने तयारी गरेको छ ।सद्भावना पार्टीका महासचिव मनीष सुमनले संविधान संशोधन नभई निर्वाचनमा भाग नलिने विषयमा मोर्चा स्पष्ट रहेकाले निर्वाचन आयोगले ल्याएको कार्यक्रममा सहभागी नभएको बताए । संविधान संशोधनपछि मात्रै निर्वाचनको विषयमा मोर्चाले अर्को निर्णय लिन सक्छ, उनले भने, आयोगले मनोनयन पत्र प्रदान गर्ने पदाधिकारीको नाम र हस्ताक्षर माग गरेकोबारे अवगत छौं । आयोगले ताकेता पनि गरेको छ । तर, निर्वाचनमा भाग लिइहाल्ने वातावरण बनिनसकेकाले उता हाम्रो ध्यान छैन । आयोग प्रवक्ता सूर्यप्रसाद शर्माले एक दिन म्याद अझै बाँकी रहेकाले उक्त अवधिभित्र सबै दलले मनोनयनपत्रका लागि पार्टीबाट पत्र प्रदान गर्ने पदाधिकारी र हस्ताक्षर बुझाउने विश्वास व्यक्त गरे ।७५ जिल्लाबाटै आयो मतदानस्थलको सिफारिस ७५ वटै जिल्लाबाट मतदानस्थलको सिफारिस आयोगमा आइपुगेको छ । पछिल्लो सिफारिस मंगलबार सप्तरी र महोत्तरीबाट प्राप्त भएको आयोगले जनाएको छ । प्रवक्ता शर्माले देशैभरबाट मतदानस्थल पुनरावलोकन गरी सिफारिस प्राप्त भएको बताए । अब मतदाता संख्या हेरेर एउटा मतदानस्थलमा कतिवटा मतदान केन्द्र रहने टुंगो लगाइने उनले जनाए । प्रदेश नम्बर २ को सप्तरी, सिरहा, धनुषा, महोत्तरी, सर्लाही र रौतहटबाट ढिलो गरी मतदानस्थल सिफारिस आएको हो । मधेसी मोर्चामा आबद्ध दल छलफलमा सहभागी नभएपछि ती जिल्लाबाट सिफारिस ढिलो भएको हो । प्रदेश नम्बर २ को बारा र पर्साले यसअघि नै उक्त सिफारिस पठाइसकेको थियो । आयोगले ५ गतेभित्र सबै जिल्लालाई उक्त सिफारिस पठाउन भनेको थियो । तर, तराईका ६ जिल्लाबाट नआएपछि आयोगले चैत १० भित्र मतदान केन्द्र निर्धारण गरिसक्न राखेको लक्ष्यमा ढिलाइ भएको छ । त्यही ढिलाइले मतादाता नामावली टुंग्याए पनि मतदान केन्द्रअनुसार मिलाएर वेबसाइटमार्फत सार्वजनिक गरिसकेको छैन । कार्यसूची प्रभावित हुँदै गएपछि आयोगले ती जिल्लाहरूलाई मोर्चामा आबद्ध दलहरूको अनौपचारिक राय लिएर भए पनि मतदानस्थल टुंग्याउन निर्देशन दिएको थियो । मोर्चाको सहभागिताबिनै प्रदेश नम्बर २ का ८ जिल्लाबाट मतदान स्थल टुंग्याएर प्रमुख जिल्ला अधिकारी नेतृत्वको समितिले आयोगमा सिफरिस पठाएको हो । प्रमुख जिल्ला अधिकारीको संयोजकत्वमा रहने मतदानस्थल सिफारिस समितिले मतदान केन्द्र सिफारिस आयोगमा पठाउने हो । उक्त समितिमा जिल्लास्थित सुरक्षा अधिकारी, स्थानीय विकास अधिकारी, निर्वाचन अधिकारी र संसदभित्र रहेका दलका स्थानीय प्रतिनिधि सदस्य हुन्छन् । विगतभन्दा १९ लाखले मतदाता बढेकाले यसपटक २१ हजार हाराहारी मतदान केन्द्र रहने आयोगको अनुमान छ । प्रत्येक वडामा कम्तीमा एउटा मतदान केन्द्र तोकिनुपर्ने कानुनी प्रावधान छ । ५२ संस्थाले मागे पर्यवेक्षण अनुमति निर्वाचन पर्यवेक्षणका लागि ५२ संस्थाले आयोगसँग अनुमति मागेका छन् । आयोगले पर्यवेक्षणका लागि चैत २८ भित्र निवेदन दिन भनेको थियो । प्रवक्ता शर्माले ती संस्थाले करिब ३० हजार पर्यवेक्षक देशैभरि परिचालन गर्ने गरी अनुमाति मागेको जानकारी दिए । कसकसलाई अनुमति दिने निर्णय भइनसकेको उनले जनाए । आयोगले स्वदेशी संस्थाका लागि मात्रै पर्यवेक्षणको निवेदन माग गरेको थियो ।"
सबैलाई मनाएर निर्वाचन,"काठमाडौं प्रधानमन्त्री पुष्पकमल दाहालले सबैलाई मान्य हुने गरी संविधान संशोधन गरेर निर्वाचनको वातावरण बनाउने बताएका छन् । संसद्को सुशासन तथा अनुगमन समिति बैठकमा मंगलबार उनले मधेसी मोर्चासहित सबैलाई मनाएर तोकिएकै समय (वैशाख ३१) मै निर्वाचन गर्ने प्रतिबद्धता व्यक्त गरे । चुनाव समयमै हुन्छ, सबैलाई मनाउँछु । सकेसम्म एकै चरणमा नत्र दुई चरणमा भए पनि गरेरै छाड्छौं, उनले भने । प्रधानमन्त्री दाहालले अख्तियार दुरुपयोग अनुसन्धान आयोगमा रिक्त प्रमुख आयुक्तको पदपूर्ति छिट्टै हुने पनि बताए । समितिका सांसदले अख्तियारमा छिटो नियुक्ति गर्न प्रधानमन्त्रीलाई आग्रह गरेका थिए । लोकमानसिंह कार्कीलाई सर्वोच्च अदालतले अयोग्य ठहर गरेसँगै अख्तियारमा प्रमुख आयुक्तको पद खाली छ।"
संसद् चल्न नदिने एमालेको चेतावनी,"काठमाडौं प्रमुख प्रतिपक्षी नेकपा एमालेले तराईमधेसमा आफ्ना नेताकार्यकर्तामाथि आक्रमण र दुव्र्यवहार भएको भन्दै सरकारसँग जवाफ मागेको छ । मंगलबारको संसद् बैठकमा एमाले सांसदले यो विषयलाई गम्भीर रूपमा उठाउँदै सरकारबाट जवाफ नपाएसम्म संसद् चल्न नदिने चेतावनी दिएका छन् । सप्तरीस्थित पार्टी स्थायी कमिटी सदस्य सत्यनारायण मण्डलको घरमा प्रवेश गरेका मधेसी मोर्चा कार्यकर्ताले परिवारका महिला सदस्यमाथि दुव्र्यवहार गरेको तर त्यसमा सरकार मूकदर्शक बनेको एमालेको आरोप छ ।तराईमधेसमा एमाले नेताकार्यकर्तामाथि आक्रमणका बेला प्रधानमन्त्री र गृहमन्त्री मुस्कुराएर बसेको टिप्पणी गर्दै एमाले नेता रवीन्द्र अधिकारीले सरकारले देशमा गुन्डाराज स्थापित गर्न खोजेको आरोप लगाए । मधेसमा हिँडडुल गर्न, घरमा बस्न, एमाले भएर बोल्न, हिँड्न र सभा गर्न नपाइने ? उनले भने, यो कस्तो प्रजातन्त्र हो ? एमाले केन्द्रीय सदस्य सुमन प्याकुरेलको परिवारमाथि दुव्र्यवहारमा संलग्नलाई कारबाही नहुँदा यादवको परिवारमाथि आक्रमण भएको उल्लेख गर्दै अधिकारीले स्थानीय निर्वाचनका मुखमा तराईमा शान्तिसुरक्षाको वातावरण बनाउन सरकार गम्भीर नभएको बताए । अधिकारीका अनुसार गत आइतबार सप्तरीस्थित मण्डलको घर प्रवेश गरेका मोर्चाका दिनेश यादवसहितका कार्यकर्ताले परिवार सदस्यलाई दुव्र्यवहार गरेका थिए । मानवअधिकार उल्लंघनको यति गम्भीर घटनामा सरकार किन उदासीन र गैरजिम्मेवार बनेको हो ? उनले भने, आज मधेसमा एमालेमाथि भएको छ, भोलि देशका अरू भागमा हुन सक्छ । स्थानीय निर्वाचन आउन ३४ दिन मात्रै बाँकी रहँदा उपप्रधान तथा गृहमन्त्री विमलेन्द्र निधिले गाईजात्रा देखाइरहेको अधिकारीले टिप्पणी गरे ।"
नयाँ संशोधन विधेयक दर्ता,"काठमाडौं सरकारले संसद्मा विचाराधीन संविधानको दोस्रो संशोधन विधेयक फिर्ता लिई प्रदेशको सीमांकन हेरफेरबाहेकका विषयमा नयाँ संशोधन विधेयक दर्ता गरेको छ । राष्ट्रियसभाका सदस्य चुन्ने स्थानीय तहको अधिकार कटौती हुने गरी नयाँ विधेयक ल्याइएको हो । मधेसी दलहरूको चित्त बुझाउन प्रदेशको संख्या र सीमांकन हेरफेरको सिफारिसका लागि संघीय आयोग बनाउने र प्रदेशसभा गठन नभएसम्म संघीय संसद्ले प्रदेशसभाको सहमति नभए पनि प्रदेशको सीमांकन हेरफेर गर्न सक्ने नयाँ विधेयकमा प्रस्ताव गरिएको छ । विधेयकमा प्रदेशसभा गठनपछि पनि प्रदेशको संख्या र सीमा हेरफेरमा सम्बन्धित प्रदेशहरूको मात्रै सहमति भए पुग्ने व्यवस्था प्रस्तावित छ । संविधानको धारा २७४ मा बहुसंख्यक प्रदेशसभाको सहमतिमा मात्रै संघीय संसदको दुई तिहाइले प्रदेशको सिमाना परिवर्तन गर्न सक्ने व्यवस्था छ । विधेयकमा प्रदेशसभाका सदस्यहरूबाट मात्रै राष्ट्रियसभाका सदस्य चुन्ने व्यवस्था राखिएको छ । राष्ट्रियसभामा प्रदेशको जनसंख्याको अनुपातमा प्रतिनिधित्व, वैवाहिक अंगीकृत नागरिकता र भाषासम्बन्धी व्यवस्थामा भने अघिल्लो विधेयककै प्रावधानलाई समेटिएको छ । मधेसी दलहरूले अपर्याप्त बताएका ती व्यस्थालाई एमाले नेतृत्वको प्रतिपक्षी गठबन्धनले राष्ट्रिय हित विपरीत भनेको थियो । एमालेले पुरानो विधेयक फिर्तालाई जनताको जित भन्दै नयाँ दर्ता गर्ने कदम र त्यसको अन्तरवस्तु दुवैमा असहमति जनाएको छ । मधेसी मोर्चामा सम्बद्ध दलहरूले आफूहरूसँगको परामर्श र सहमति विपरीत विधेयक दर्ता गरेको प्रारम्भिक प्रतिक्रिया दिएका कारण नयाँ विधेयक पनि अघिल्लोजस्तै अलपत्र पर्ने सम्भावना देखिएको छ । संसदको गणितअनुसार कांग्रेस, एमाले र माओवादी केन्द्रसहितका तीन दल एकै ठाउँमा नउभिँदासम्म संविधान संशोधनसम्बन्धी कुनैपनि प्रस्ताव पारित हुन गाह्रो छ । पाँच नम्बर प्रदेश विभाजनसहितको अघिल्लो विधेयकविरुद्ध ३८ दिन संसद अवरुद्ध गरेको प्रमुख प्रतिपक्षी एमालेले सरकारले मंगलबार दर्ता गराएको विधेयकको पनि समर्थन नगर्ने संकेत गरेको छ । संविधान संशोधनलाई रहको विषय होइन, आवश्यकता र औचित्यको विषय बनाइनुपर्छ, एमाले संसदीय दलका उपनेता सुवासचन्द्र नेम्वाङले भने, प्रदेशको सीमांकन आयोगबारे संविधानसभाले धेरै विचार गरेर संविधानमा पहिले नै व्यवस्था गरेको छ । स्थानीय तह र प्रदेशको अधिकार कटौती गर्ने गरी संविधान संशोधन गर्न नसकिने उनको भनाइ छ । स्थानीय तहको अधिकार कटौतीको प्रस्ताव भनेको मधेसी, आदिवासी, जनजाति, दलित, अल्पसंख्या र महिलाको अधिकार कटौती हो, तत्कालीन संविधानसभाका अध्यक्षसमेत रहेका नेम्वाङ भन्छन्, संविधानले जनताको घरदैलोमा पुर्याएको अधिकार कसैले खोस्न मिल्दैन । संविधान संशोधनसम्बन्धी संवैधानिक व्यवस्था र सर्वोच्च अदालतको व्याख्याअनुसार संविधानको धारा २७४ मा संशोधन गर्न खोज्नु नै लगत हुने नेम्वाङले बताए । सर्वोच्चले प्रदेशको अधिकार कटौती गर्न मिल्दैन भनेको अवस्थामा त्यसैसँग सम्बन्धित धारा नै संशोधन गर्न खोज्नु संविधानको मर्ममाथिको प्रहार हो, उनले भने । अघिल्लो विधेयक विरुद्धको रिटमा सर्वोच्चले बहुसंख्यक प्रदेशको सहमतिबिना प्रदेशको सिमाना परिवर्तन हुन नसक्ने व्याख्या गरेको थियो । सत्ता गठबन्धनका अधिकांश दलहरूले अदालतको आदेशले प्रदेशको सीमांकन हेरफेर सहितको पूर्ववर्ती विधेयक सदनबाट पारित गर्न बाधा नपर्ने बताइरहेका बेला संघीय समाजवादी फोरमका अध्यक्ष उपेन्द्र यादवले संविधानको धारा २७४ मै संशोधनको माग उठाएका थिए । संविधानको धारा २९५ को उपधारा १ मा प्रदेशको सीमांकनसम्बन्धी विषयमा सुझाव दिन नेपाल सरकारले एक संघीय आयोग गठन गर्न सक्ने संक्रमणकालीन व्यवस्था छ । सरकारले उक्त उपधारा हटाएर धारा २८७ (भाषा आयोगसम्बन्धी व्यवस्था) मा उपधारा (क) थप गरी नेपाल सरकारले निर्धारण गरेबमोजिमको कार्यदेश र कार्यविधको संघीय आयोगलाई प्रदेशको संख्या र सीमांकन हेरफेरको सिफारिस गर्ने अधिकार दिने व्यवस्था प्रस्ताव गरेको हो ।"
सेनालाई जहाज किन्न स्वीकृति,काठमाडौं सरकारले नेपाली सेनालाई एउटा जहाज खरिद गर्न स्वीकृति दिएको छ । मन्त्रिपरिषद्को मंगलबार बसेको बैठकले रक्षा मन्त्रालयको प्रस्तावमा जहाज खरिद गर्न स्वीकृति दिएको हो ।बैठकले गृह मन्त्रालयलाई आगामी वैशाख ३१ मा हुने स्थानीय तह चुनावका लागि ७५ हजार म्यादी प्रहरी भर्ना गर्न सहमतिसमेत दिएको छ । भारतीय सेनाले चलाएको गोली लागेर मृत्यु भएका वासुदेव साहको परिवार र र राजविराज घटनामा मृत्यु भएका इन्द्र यादवको परिवारलाई १०१० लाख रुपैयाँ राहत दिने निर्णय गरेको छ । तेह्रथुम र भोजपुरमा आगलागीबाट पीडित परिवारलाई गाउँमा १५ लाख र सहरमा २५ लाख रुपैयाँ सहुलियत ऋण उपलब्ध गराउने निर्णय गरेको छ ।
पुरानै वर्णविन्यासलाई मान्यता,"काठमाडौं सरकारले अब पुरानै वर्णविन्यासलाई मान्यता दिएको छ । शिक्षा मन्त्री धनीराम पौडेलको अध्यक्षतामा बसेको राष्ट्रिय पाठ्यक्रम विकास तथा मूल्यांकन परिषद्को ६५ औ बैठकले राष्ट्रिय प्रज्ञा प्रतिष्ठानले ०६७ मा निकालेको नेपाली बृहत् शब्दकोशलाई मुख्य मानक बनाउने निर्ण गरेको हो। तत्कालीन शिक्षामन्त्री दीनानाथ शर्माले ०६९ साउन २३ मा नयाँ मानक बनाउने निर्णय गरेपछि भाषा बिग्रिएको भन्दै विरोध हुँदै आएको थियो । चार वर्षअघि ल्याएको मानकलाई मंगलबार बसेको परिषद् बैठकले खारेज गरेको छ, पाठ्यक्रम विकास केन्द्रका कार्यकारी निर्देशक कृष्णप्रसाद काप्रीले भने, अब चाँडै कार्यान्वयनमा लैजान्छौ । पछिल्लो निर्णय अनुसार सुन्दा उच्चारण एउटै लाग्ने तर अर्थ भिन्न हुने फुल, फूल, पुरा, पूरा, जुन, जूनजस्ता शब्दहरूको हिज्जे नेपाल प्रज्ञा प्रतिष्ठानबाट प्रकाशित शब्दकोशमा प्रविष्टि भएअनुसार लेखिने भएको छ । जात, थर बुझाउने पहिचानसँग जोडिएका शब्दका अन्तिम ईकार र ऊकार दीर्घ लेखिने भएको छ । यो निर्णय अनुसार अधिकारी, राई, कामी, छेत्री, भट्टराई, बजगाईँ, पुजारी, डकर्मी, धोबी, तेली, हिन्दू, लिम्बू, थारू, ज्यापू जस्ता थर यस अघि ह्रस्व लेखिन्थ्यो । परिषदको बैठकले जातले प्रचलनमा ल्याएका सायमि जस्ता प्रयोगलाई भने यथावत् लेख्ने निर्णय गरेको छ । एकार्थी स्थान, दिनको नाम जस्ता शब्दलाई पदयोग गरेर लेखिने भएको छ । एकार्थी लघु रूपमा रहेका समस्त शब्द (भक्तपुर, ललितपुर, विश्वविद्यालय) लाई पदयोग गरेर लेखिने भएको छ । त्यस्तै दुई शब्दबाट बनेका (शुभकामना, प्रधानमन्त्री, शुभयात्रा) एकार्थी शब्दलाई पदयोग गरेर लेखिने भएको छ । यसअघि यस्ता शब्द दुई टुक्रा बनाइएको थियो । द वर्णसँग जोडिएर आउने शब्दलाई संयुक्त व्यञ्जनअनुसार र अन्य संयुक्त व्यञ्जनलाई नेपाली बृहत् शब्दकोश, २०६७ अनुसार लेखिने भएको छ । यो निर्णयअनुसार यसअघि प्रयोगमा रहेको विद्यालयलाई अब विद्यालय, गौतम बुद्धलाई बुद्ध लेखिने भएको छ । निर्णयमा नसमेटिएका विषय क्षेत्रमा नेपाल प्रज्ञा प्रतिष्ठानबाट प्रकाशित अद्यावधिक शब्दकोश अनुसार गरिनेछ, परिषद्को निर्णयमा भनिएको छ ।"
एकै दिनमा जीर्ण बन्यो भैरवनाथको रथ,"भक्तपुर भक्तपुरको प्रसिद्ध बिस्केट जात्राको मुख्य आकर्षण भैरवनाथको रथ बिग्रिएर जीर्ण बनेको छ । आठ रात नौं दिन मनाइने जात्रामा नभई नहुने भैरवनाथको रथ एकैदिनमा बिग्रिएर जीर्ण बनेपछि जात्रा सञ्चालनमा समस्या देखिएको तलेजुका मूल नाइके नरेन्द्रप्रसाद जोशीले बताएका छन् । जात्राको मुख्य दिन आउन बाँकी भएकै अवस्थामा रथ बिग्रिएपछि स्थानीयबासिन्दा आक्रोसित बनेका छन् । जात्राको महत्वपूर्ण दिन आउनै बाँकी छ, रथ बिग्रिएर जीर्ण बनिसक्यो, भक्तपुर नगरपालिका लाकोलाछेंकी रामदेवी चवालले भनिन्,बिस्केटको रथ बिग्रिनु जात्रामा जोखिम बढ्नु हो, यस्तो रथ तान्दा दुर्घटना हुन सक्छ, उनले भनिन् । प्रत्येक वर्ष बिस्केट जात्रामा निर्माण तथा मर्मतसम्भार गरी प्रयोग गरिँदै आएको भैरवनाथ र भद्रकालीको रथका अवयव बिग्रिएर जीर्ण बनेपछि रथ तान्न समस्या आएको स्थानीयले बताएका छन् । रथमा छानो अड्याउने चुकुल बिग्रिसकेको छ,जोशीले भने,छानो हल्लिएर खस्न लागेको छ, काठ छुट्टिएका छन् ।घरका भित्ताहरूमा ठोक्किएको र जथाभावी तानातान गरेर रथमा क्षति पुगेको गुठी संस्थान कार्यालय भक्तपुर प्रमुख हरिप्रसाद सुवेदीले बताए । रथलाई बलियो बनाउन सक्दो प्रयास गरेकै हो, सुवदीले भने, भीडले जथाभावी ठोक्काएर तान्दा रथ बिग्रिएको हो । भैरवनाथ र भद्रकालीको रथ तल्लो र माथिल्लो टोलमा पुर्याउने प्रतिस्पर्धामा जथाभावी तान्दा र घरको भित्तामा ठोक्किदा रथ जीर्ण हुनु स्वभाविक भएको कार्यालयको भनाई छ । संस्थानका अनुसार यस वर्षको बिस्केट जात्राका लागि रथ बनाउनमात्र करिब १६ लाख रुपैयाँ खर्च भएको थियो । प्रत्येक वर्ष नयाँ रथ बनाउन सम्भव छैन, उनले भने, भएकै रथ मर्मत गरी निर्माण गर्ने हो, रथका बिग्रिएका अवयव मर्मत गर्ने गरिएको छ । बिस्केट जात्राका मुख्य दिन बाँकी नै भएकाले भैरवनाथको रथ मर्मत गर्न शिल्पकारहरूलाई निर्देशन दिइएको जानकारी उनले दिए ।यस वर्षको भैरवनाथ र भद्रकालीको रथ निर्माण तथा मर्मत गर्न, सिकर्मी र नकर्मीको ज्यालालगायत सम्पूर्ण जात्रा सम्पन्न गर्न करिब ३० लाख रुपैयाँ खर्च हुने कार्यालयले जनाएको छ । तर, जात्रा नसकिँदै रथ बिग्रिएको भन्दै स्थानीयले गुठी संस्थान कार्यालयको आलोचना गरेका छन् । गत वर्षको बिस्केट जात्रामा रथ ठोक्किएर पाटी तथा घरहरूमा क्षति पुगेको थियो । प्रमुख जिल्ला अधिकारी द्रोण पोखरेलले भने अर्को वर्ष नयाँ रथ निर्माण गरिने जानकारी दिए । भैरवनाथको तीनतल्ले रथ प्यागोडा शैलीमा काठैकाठले निर्माण गरिएको छ । ढुंगा हान्ने ५ जना पक्राउ यसैबीच बिस्केट जात्रामा भैरवनाथको रथ तान्ने क्रममा ढुङ्गा हान्ने तथा सीसी क्यामरा फुटाउने कार्यमा संलग्न पाँच जनालाई प्रहरीले पक्राउ गरेको छ। पक्राउ पर्नेमा श्यामकृष्ण शाही, सञ्जिव फाँसिखो, सगुन प्रजापती, अभिनव प्रजापती र विकेश पहरी रहेको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए । प्रहरीका साथबाट खुकुरीसमेत बरामद गरिएको प्रहरीले जनाएको छ । पक्राउ परेका सबैलाई सार्वजनिक मुद्दा लगाइएको छ । जात्राको पहिलो दिन भैरवनाथको रथ तान्ने क्रममा मध्यरातिसम्म भएको ढुङ्गा हानाहानमा चार प्रहरी सहित ११ घाइते भएका छन् । जात्रामा सीसीटीभीबिस्केट जात्रा लक्षित गरी सीसी क्यामरा जडान गरिएको छ । जात्रालाई सुरक्षित बनाउन र अपराध न्यूनिकरण गर्न मध्यपुरथिमि नगरपालिका र स्थानीय बासिन्दाको सहयोग तथा महानगरीय प्रहरी वृत्त थिमिको समन्वयमा सीसी क्यामेरा जडान गरिएको हो । महानगरीय प्रहरी वृत्त थिमि प्रमुख डीएसपी श्यामबाबु ओलियाले नगरपालिकाको १० लाख र स्थानीय बासिन्दाको १२ लाख गरी २२ लाख रुपियाँमा क्यामरा जडान गरिएको बताए । मध्यपुरथिमि बालकुमारी मन्दिर, सिद्धिकाली चोक, सिद्धिकाली मन्दिर, बाहाखाबजार चोक, बोडे चोक, मिलरोड, नगदेशको गणेश मन्दिर, नगरपालिका चोक, निकोसेरा चोक, निकोसेरा ओरालो, प्रहरी कार्यालय चोक, थिमि लाय्कु, दुईपोखरी चोकलगायत स्थानमा क्यामरा जडान गरिएको छ ।"
बज्रयोगिनीको जात्रा सुरु,"काठमाडौं नौ दिनसम्म मनाइने साँखुको बज्रयोगिनी जात्रा सुरु भएको छ । जात्राका लागि मंगलबार शंखरापुर नगरको उत्तरतिर मणिचुड पर्वतस्थित गुँ विहार (बज्रयोगिनी मन्दिर)बाट बज्रयोगिनीको मूर्तिसँगै चिभा: द्य: (प्राचिन स्वयम्भु चैत्य), सिंहमुखी, बाघमुखि मूर्तिलाई खटमा बोकेर साँखु बस्तीमा ल्याइएको छ । देवता भित्र्याउँदा स्थानीयबासीले धुपबत्तीले स्वागत गरेका थिए भने घरको झ्यालमा झुन्ड्याइएको दलुचामा बत्ती बालिएको थियो । जात्रा चारवटा टोलका स्थानीयबासीले पालैपालो सञ्चालन गर्ने परम्परा छ । यस वर्ष चलाखु टोलको पालो हो । चलाखुका बासिन्दाले चैते दसैमा बज्रयोगिनीको मन्दिरमा अष्टमी पूजा गरि जात्राका लागि निमन्त्रणा स्वरुप सुपारी र दाम चढाएका थिए । जात्राको पहिलो दिन बज्रयोगिनीलाई बस्तीमा सवारी गराउदा बालाजु बाइसधारामा मेला लाग्ने परम्परा छ । मन्दिरबाट देवतालाई ल्याएर साखुको चलाखु टोलस्थित न्ह्याक: (ऐना) सत्तलमा राखिएको छ । जात्राको दोस्रो दिन बुधबार सुन्यका भनी घर आँगन टोल चोक सफा राख्ने गरिन्छ । तेस्रो दिन नख: भनी ३२ हात अग्लो लिंगो ठड्याइन्छ र आआफ्नो घरमा भोज आयोजना गरिन्छ । चौथो दिन मुल जात्रा, पाँचौ दिन बज्रयोगिनीलाई सरकारी पूजा, छैटौं दिन धुँ भूज्या: भनी सत्ययुगदेखि बाल्दै आएको भनिएको आगो बज्रयोगिनी मन्दिरबाट चलाखु टोलमा ल्याएर बालिन्छ । सातौ दिन बौ या:, आठौ दिन होम र नवौ दिनमा मूर्तिलाई बज्रयोगिनीकै मन्दिरमा फर्काइन्छ ।"
चरेससहित पक्राउ,काठमाडौं त्रिभुवन अन्तर्राष्ट्रिय विमानस्थलबाट प्रहरीले चरेससहित एक विदेशीलाई पक्राउ गरेको छ । सोमबार विमानस्थलको सरसामान चेक गर्ने स्थानबाट २४ वर्षीय टर्किस नागरिक गुस्सोय हेस्लिन पक्राउ परेका हुन् । ३ सय २ ग्राम चरेससहित उनी कतार एयरको उडानबाट दोहा हुँदै इस्तानबुला जाने तयारीमा थिए । थप अनुसन्धानका लागि उनलाई लागूऔषध नियन्त्रण ब्युरो पठाइएको छ ।
चुनाव मितव्ययी र पारदर्शी बनाऊ,"काठमाडौं ट्रान्सपरेन्सी इन्टरनेसनल नेपालले चुनाव मितव्ययी र पारदर्शी बनाउन दलहरूलाई आग्रह गरेको छ । आगामी एक वर्षभित्र तीन तहको निर्वाचन हुनुपर्ने अवस्थामा दलहरूले सचेतता अपनाउनुपर्ने भन्दै टीआई नेपालले निर्वाचन खर्चलाई भडकिलो नबनाउन आग्रह गरेको हो । प्रत्येक दल र उम्मेदवारले आआफ्नो शक्ति र अवस्थाअनुसार अनुचित र अवैध ढंगले चुनावका लागि चन्दाका नाममा ठूलो धनराशि उठाउँछन् भन्ने विगतका अनुभवले भन्न सकिन्छ, टीआई नेपालले विज्ञप्तिमा भनेको छ, नौ महिनाभित्र हुने तीनवटै निर्वाचनका लागि दल र तिनका उम्मेदवारले विगतमा जस्तै अपारदर्शी ढंगले रकम संकलन गरे मुलुकमा भ्रष्टाचार बढ्न सक्छ । यसतर्फ सरकार तथा दलहरूले गम्भीरतापूर्वक सोच्नुपर्छ । घोषणापत्रमै सुशासनबारे आफ्नो दृष्टिकोण स्पष्ट राख्न आग्रह गर्दै उसले योग्य र समाजसेवामा संलग्न व्यक्तिलाई उम्मेदवार बनाउन सुझाएको छ । २० वर्षदेखिको जनप्रतिनिधिविहीनता चिर्न सक्ने उम्मेदवार चयन गर्न टीआई नेपालले दलहरूको ध्यानाकर्षण गराएको छ ।"
गोली लागी घाइते,काठमाडौं काठमाडौं महानगरपालिका ६ स्थित दिव्य पार्टी प्यालेसमा एक अपरिचित व्यक्तिले चलाएको गोली लागेर ३२ वर्षीय दावा लामा घाइते भएका छन् । लामाको कम्मरमुनी दुइ गोली लागेका छन् । काभ्रे घर भई गोकर्ण बाहुनधारा बस्दै आएका उनलाई उपचारार्थ नेपाल मेडिकल कलेज अत्तरखेल लगिएको छ । घटनास्थलबाट तीन राउन्ड खोका बरामद गरिएको छ ।
विष सेवन गरी आत्महत्या,"भक्तपुरसूर्यविनायक नगरपालिका७, घ्याम्पेडाँडाका ५० वर्षीय धनबहादुर तामाङ्गले विष सेवन गरी आत्महत्या गरेका छन् । बिषादी सेवनपछि आफ्नै घरको सुत्नेकोठामा छट्पटाइरहेको अवस्थामा पत्नीले देखेर अस्पतालमा लैजान खोज्दा धनबहादुरको घरमै मृत्यु भएको प्रहरीले जनाएको छ । शव पोष्टमार्टमका लागि शिक्षण अस्पताल महाराजगञ्ज पठाइएको महानगरीय प्रहरी वृत्त जगातीले जनाएको छ ।"
हनुमान महोत्सव सुरु,काठमाडौं हनुमान जयन्ती महोत्सव सुरु भएको छ । श्रीराम हनुमान सेवा मण्डलद्वारा आयोजित महोत्सव काठमाडौंको कमलपोखरीस्थित अग्रवाल सेवा केन्द्रमा २ दिन चल्नेछ । महोत्सवमा रामायण पाठका साथै भजन र नृत्य प्रस्तुत गरिएका थिए । महोत्सवमा चढाइएको भेटी दुर्गम गाउँका विद्यालयमा पठनपाठन र स्वास्थ्य शिविर सञ्चालनमा खर्च गरिने सेवा मण्डलका उपाध्यक्ष सञ्जय सर्राफले बताए ।
चोरी आरोपमा ३ भारतीय पक्राउ,"काठमाडौं विभिन्न इलेक्ट्रोनिक्स पसलमा सटर फोडेर चोरी र लुटपाट गरेको आरोपमा प्रहरीले ३ भारतीय नागरिकलाई पक्राउ गरेको छ । महानगरिय अपराध महाशाखाले सामाखुशी बस्ने मन्टुकुमार जयसवाल, ललितपुर सानेपा बस्दै आएका नरेश चौधरी र रत्नेशकुमार चौधरीलाई पक्राउ गरेको हो। तीनैजना भारत बिहार राज्यका हुन् । उनीहरूले बिहानको समयमा टाटा सुमो र भ्यान भाडामा लिई सटर फोडेर इलेक्ट्रिक र हार्डवेयरका सामान चोर्ने गरेको प्रहरीले जनाएको छ ।"
विदेशमा रहेकालाई मताधिकार दिन माग,काठमाडौं वैदेशिक रोजगारीको सिलसिलामा विभिन्न देशमा रही काम गर्ने करिब ४० लाख नेपालीलाई आगामी चुनावमा मताधिकार दिन आग्रह गर्दै विवेकशील नेपाली दलले मंगलबार सभामुख ओनसरी घर्तीमगरलाई ज्ञापनपत्र बुझाएको छ । दलले तीन तहको निर्वाचनले देशको भविष्य कोर्ने भन्दै यो ऐतिहासिक अवसरमा सबै नेपालीलाई सहभागी हुने मौका दिन माग गरेको छ ।
स्वतन्त्र अनुसन्धानकर्तालाई प्रोत्साहन गरिने,काठमाडौं स्वास्थ्यमन्त्री गगन थापाले स्वतन्त्र अनुसन्धानकर्ताहरूलाई मन्त्रालयले प्रोत्साहन गर्ने बताएका छन् । नेपाल स्वास्थ्य अनुसन्धान परिषद्द्वारा आयोजित स्वास्थ्य तथा जनसंख्या वैज्ञानिकहरूको तेस्रो राष्ट्रिय सम्मेलन मंगलबार राजधानीमा उद्घाटन गर्दै उनले तथ्यांकमा आधारित नीतिनिर्माण आवश्यक रहेको औंल्याए । मुलुकको जनस्वास्थ्य प्रवद्र्धनका लागि मन्त्रालयले विभिन्न पहल गरेको उनले उल्लेख गरे ।
उत्कृष्ट विद्यार्थी सम्मानित,"काठमाडौं उच्च शिक्षालय तथा माध्यमिक विद्यालय संघ नेपाल (हिसान) ले लिएको कक्षा १२ को केन्द्रीय परीक्षामा उच्च अङ्क ल्याउने विद्यार्थीलाई सम्मान गरेको छ । हिसान केन्द्रीय परीक्षा समितिद्वारा गत फागुनमा लिएको परिक्षामा उत्कृष्ट अंक ल्याउने तीन सय विद्यार्थीलाई सम्मान गरिएको हो । वैशाख १० देखि हुने वार्षिक परीक्षामा राम्रो नतिजा ल्याउन हौसला प्रदान गर्न सम्मान गरिएको हिसान केन्द्रीय परीक्षा समितिका संयोजक युवराज शर्माले बताए । कक्षा १२ को विज्ञान सङायतर्फ ८५ प्रतिशतभन्दा माथि र व्यवस्थापन, मानविकी र शिक्षा सङायतर्फ ८० प्रतिशत अंक हासिल गरेका विद्यार्थीलाई हिसान उत्कृष्ट विद्यार्थी सम्मान प्रदान गरिएको थियो ।"
मधेसको भावना सम्बोधन गर्न नयाँ संशोधन : देउवा,"भैरहवा कांग्रेस सभापति शेरबहादुर देउवाले मधेसी जनताको भावनाको कदर गर्नका लागि संविधान संशोधनको प्रस्ताव ल्याएको र पास भएपछि उनीहरूको भावनाको कदर हुने बताएका छन् । मंगलबार यहाँ आयोजित चुनावी सभामा बोल्दै उनले मधेसी समुदाय सिमानाको रक्षा गरेर बसिरहेकाले उनीहरूलाई आविश्वास गरिएमा दुर्भाग्य हुने बताए । सीमाको रक्षा गरिरहेकाहरूको सम्मान र कदर हुनुपर्छ, उनले भने ।एमालेले पहाडी राष्ट्रवादको नाममा मधेसी जनतालाई चिढाउने काम गरिरहेको आरोप लगाउँदै देउवाले यसप्रति सजग हुनुपर्ने सुझाए । मधेस र मधेसी समुदायलाई गाली गरेर नेपालीनेपालीबीच झगडा गराउन खोजेको आरोप उनले लगाए । एमालेले राष्ट्रियताको खण्डित परिभाषा लिएर हिँडदा राष्ट्रियता कमजोर भएको छ, उनले भने ।उनले स्थानीय तहको चुनाव हुन्छ कि हुँदैन ? भनेर शंकाउपशंका नगर्न र त्यस्ता बहकाउमा नलाग्न कार्यकर्तालाई आग्रह गरे । माघ ७ भित्रमा तीनवटै तहको निर्वाचन सम्पन्न गर्नुपर्ने भएकाले स्थानीय तहको चुनावमा सबै कार्यकर्ता एक भएर लाग्नुपर्छ, उनले भने, कांग्रेस मधेसी जनताकै पार्टी हो ।संविधानले सबैका हक र अधिकार सुनिश्चित गरेको भन्दै उनले अब संविधान कार्यान्वयन गरी मुलुकलाई विकासको गतिमा लैजान निर्वाचन अपरिहार्य रहेको बताए । सघीय लोकतान्त्रिक संविधानले काठमाडौं र सिंहदरबारमा सीमित रहेको अधिकारलाई जनताको घरदैलोमा ल्याएको र ठूलो परिमाणको बजेट स्थानीय तहमा आउने उनको भनाइ थियो । कांग्रेसका वरिष्ठ नेता रामचन्द्र पौडेलले तराईका जनताले समावेशी, नागरिकता र विकास निर्माण चाहेको तर मधेसी नेताले उल्टासुल्टा कुरा गरिरहेको आरोप लगाए । गाउँनगरलाई स्वतन्त्रता दिने र जनतालाई पनि स्वतन्त्रता दिने कुरामा मधेसी नेताले आनाकानी गरिरहेका छन्, उनले भने ।सिंहदरबारमा रहेको अधिकारलाई जनताको घरदैलोमा दिनका लागि अब हुन लागेको स्थानीय तहको निर्वाचन बिथोल्न नहुने उनको भनाइ थियो । महामन्त्री सशांक कोइरालाले स्थानीय तहको निर्वाचन २० वर्षपछि हुन लागेकाले जनप्रतिनिधि बन्ने आकांक्षी धेरै हुनु स्वाभाविक भए पनि नेतृत्व तहले सबैलाई समेटेर लैजानुपर्ने बताए ।अन्सारी कांग्रेसमा प्रवेशइनरुवा फोरम लोकतान्त्रिक केन्द्रीय सदस्य गफार अन्सारी कांग्रेस प्रवेश गरेका छन् । सुनसरीको भुटाहामा आयोजित कार्यक्रममा उनले कांग्रेस प्रवेश गरेको घोषणा गरेका हुन् । पछिल्लो संविधानसभामा सुनसरी ५ बाट लोकतान्त्रिकबाट उठेका उनले उपेन्द्र यादवभन्दा २ सय ८३ मत कम ल्याएका थिए । २० वर्षपछि हुन लागेको स्थानीय निकाय निर्वाचनलाई लक्षित गर्दै उनी हरिनगरा गाउँपालिका अध्यक्षमा कांग्रेसका तर्फबाट उम्मेदवार बन्ने पक्का भएपछि पार्टी प्रवेश गरेका हुन् ।"
आईजीपी अर्यालका चुनौती,"करिब दुई महिनाको उतारचढाव र अन्योलपछि डीआईजी प्रकाश अर्याल नेपाल प्रहरीको प्रहरी महानिरीक्षक (आईजीपी) बनेका छन् । उनी अब करिब एक वर्ष प्रहरी नेतृत्वमा रहनेछन् । आम नागरिकलाई शान्तिसुरक्षाको प्रत्याभूति दिलाउँदै प्रहरी संगठनको छवि उँचो बनाउने जिम्मेवारी स्वाभाविक रूपमा उनको काँधमा छ ।यसपालि आईजीपी नियुक्तिमा जेजस्ता परिघटना भए, तिनबाट सरकारको कमजोरी राम्रैसँग उजागर भयो । सरकारको अकर्मण्यताकै कारण प्रहरी प्रमुखले अवकाशको एक महिनाअघि बिदा बस्ने चलन मात्र मिचिएन, तत्कालीन आईजीपी उपेन्द्रकान्त अर्यालले अवकाश पाउनै लाग्दा उनको ठाउँमा जयबहादुर चन्दलाई ल्याउन गरिएको निर्णय पनि सर्वोच्च अदालतबाट उल्टियो । फागुन १ मा बलियो आधार र कारणबिना चन्दलाई आईजीपी बनाउने निर्णय गर्नुमा सरकारको कमजोरी देखियो । अदालतले चैत ८ मा मुद्दा निरूपण गरे पनि सरकारलाई नयाँ आईजीपी नियुक्ति गर्न तीन साता लागेको छ । निर्णय प्रक्रियामा सरकार कमजोर बन्दा नेपाल प्रहरी करिब दुई महिना निमित्तका भरमा चल्नुपर्यो । प्रहरी नियमावली नै संशोधन गरेर निमित्तको जिम्मेवारी दिइएका डा दिनेशचन्द्र पोखरेल प्राविधिकतर्फका थिए । मुलुक स्थानीय तहको निर्वाचनमा समेत होमिएका बेला जिम्मेवार र महत्त्वपूर्ण सुरक्षा निकायका विषयमा सरकारले देखाएको यस्तो अकर्मण्यता निन्दनीय छ । यस्तो प्रवृत्ति दोहोरिनु हुन्न । बन्द भइसकेको आईजीपी बन्ने बाटो सर्वोच्च अदालतले खोलिदिएपछि नेपाल प्रहरीको नेतृत्वमा आइपुगेका अर्यालको कार्यकाल चुनौतीपूर्ण नै रहनेछ । अर्यालको नियुक्तिपछि डीआईजीको कार्यसम्पादन मूल्यांकनमा झेल गरिएको आरोप लागेको छ । अदालतमा समेत पुगिसकेको यो विषयको किनारा त्यहीँबाटै लाग्ला, तर कामबाटै त्यस्ता आरोपलाई चिर्ने चुनौती र अवसर आईजीपी अर्याल स्वयंलाई पनि आएको छ । प्रतिस्पर्धामा रहेका चार डीआईजीको गत असोजमै तयार कार्यसम्पादन मूल्यांकनमा अर्याल अग्रस्थानमा देखिएका छन् । प्रहरी नियमावलीमा ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलता तथा आफूमुनिका प्रहरीलाई प्रोत्साहन र परिचालन गर्न सक्ने सामथ्र्यका आधारमा सरकारले उपयुक्त देखेको उम्मेदवारलाई महानिरीक्षकमा बढुवा गर्ने उल्लेख छ । प्रहरी संगठनलाई प्रादेशिक संरचनामा लैजाने काम अर्यालकै पालामा सुरु हुनेछ । यो पनि उनका लागि चुनौती र अवसर हो । संवैधानिक प्रावधानअनुसार तीन ठूला निर्वाचन भए तिनले पनि नवनियुक्त आईजीपी अर्यालको कार्यसम्पादनको परीक्षा लिनेछन् । निर्वाचनमा सबभन्दा बढी चुनौती भनेकै शान्तिसुरक्षा कायम गर्नु हो । मुलुकभर हुने तिनै चुनावलाई निर्भयका साथ सफल बनाउन आवश्यक रणनीति बनाउँदै सुरक्षा पाटोबाट सरकारलाई सघाउने जिम्मेवारी अर्याल नेतृत्वको प्रहरी संगठनको हुनेछ । प्रहरी संगठनलाई चुस्तदुरुस्त बनाउँदै अपराध न्यूनीकरणमा सबल बनाउनुपर्ने दायित्व पनि अर्याललाई छ । पछिल्लो समयका केही घटनाक्रमले नेपाल सुन, डलर, लागूऔषध तस्करीको ट्रान्जिट जस्तै बनेको देखिएको छ । मानव तस्करीका घटना पनि प्रकाशमा आइरहेका छन् । तस्करीलगायतका अपराध नियन्त्रणमा सफल भए प्रहरी संगठनसँगै अर्याल स्वयंको पनि छवि अग्लिनेछ । आपराधिक क्रियाकलापमा प्रहरीकै उपल्ला अधिकारीहरू नै संलग्न भएको पनि बेलाबेला देखिने गरेको छ । पछिल्लो समय त्रिभुवन अन्तर्राष्ट्रिय विमानस्थल परिसरबाट साढे ३३ किलो सुन बरामद प्रकरणमा छानबिन चल्दा एसएसपी श्याम खत्री नै पक्राउ परे । भ्रष्टाचार, अनियमितताका कतिपय घटनामा पनि प्रहरीहरू मुछिने गरेका छन् । सिंगो प्रहरी संगठनमै दाग लगाउने यस्ता क्रियाकलाप रोक्न आईजीपी अर्यालले प्रभावकारी कदम चाल्नुपर्नेछ । गुन्डागर्दीको आडभरोसामा विभिन्नखाले व्यवसाय गर्ने प्रवृत्ति अन्त्य गराउने अपेक्षा पनि प्रहरी संगठनमाथि नै रहन्छ । यस्तै, प्रहरी संगठनभित्र सरुवा, बढुवामा आन्तरिक तथा राजनीतिक लबिइङ गर्ने प्रवृत्ति अन्त्यको पनि खाँचो छ । तर, यसका लागि सरकारबाट पनि सहयोग चाहिन्छ । यसअघि खासै आलोचित नबनेका अर्यालले अब आफू मात्र निर्विवाद बनेर पुग्दैन, सिंगो प्रहरी संगठनलाई निष्कलंक बनाउनुपर्नेछ । उनको मूल्यांकन यसैबाट हुनेछ ।"
विकासको मृगतृष्णा,"केही दशकदेखि नेपालमा विकासको विषयलाई लिएर लामो बहस हुँदै आएको छ । विकास शब्द सबैको मुखैमा झुन्डिएको छ । हुन त विकास शब्द सबभन्दा पहिले सन् १९४९ मा अमेरिकी राष्ट्रपति हेनरी ट्युम्यानले विदेश नीतिको उद्देश्यको लागि प्रयोगमा ल्याएका हुन् । उनको यो शब्दसँगै एकैरातमा संसारका २ अर्ब जनसंख्या बिहान व्युँभिँदा अविकसित मुलुकको गरिब नागरिक बन्न पुगे । यो शब्दको प्रयोगले धेरै राष्ट्रको आत्मसम्मानमाथि ठूलो प्रश्नचिन्ह खडा गरिदियो । विगत ७० वर्षदेखि नेपालको सम्पूर्ण राजनीति यही शब्दको वरिपरि घुमेको देखिन्छ । तत्कालीन राजा, रङ्क, नागरिक, विदेशी, सरकारीगैरसरकारी सबै विकास प्राप्तिको पछाडि दगुरेका देखिन्छन् । साँच्चै भन्दा यो मृगतृष्णा जस्तो भएको छ । विकास के हो ? यसलाई कसरी मापन गर्ने र कसले मापन गर्ने भन्ने विषय महत्त्वपूर्ण हुन्छ । नेपालका दुर्गम क्षेत्रका जनतासमेत संसारमा प्रयोगमा आएको नयाँ प्रविधिबाट टाढा छैनन् । चासोका विषयमा उनीहरू जानकार छन् । केही हदसम्म त्यस्तो साधनस्रोत र सूचनाको उपयोगसमेत गर्छन्। तर देश अति कम विकसितको हैसियतबाट माथि उठ्न अझै समय लाग्ने देखिन्छ । के साँच्चै नेपाल अति कम विकसित नै हो या विकासे राजनीतिको सिकार हँुदै आएको हो ? हामीले यो विषय बुझ्न जरुरी छ । किनकि यो विकासे दौडले हामीलाई आत्मसम्मानसाथ जीवनयापन गर्न दिएको छैन । यसलाई बुझेनौं भने यसले समृद्धिभन्दा समस्या निर्माण गर्नेछ । कहाँ चुक्यौं ?विगत केही वर्षमा देशका कुनाकुनामा सडक पुगेका छन् । ठाँउठाउँमा स्कुल, कलेज र अस्पतालहरू खुलेका छन् । सञ्चारका सुविधाबाट कमै मानिस बञ्चित छन् । शिक्षा, स्वास्थ्य र प्रविधिको क्षेत्रमा नेपालले फड्को मारेको छ । यसर्थमा विकासको नाममा केही नभएको भन्न मिल्दैन । यी सबै हँुदाहँुदै पनि किन हामी सन्तुष्ट हुनसकेका छैनौं ? किन दिनप्रतिदिन निराशा र असन्तुष्टि बढ्दैछन् ? आखिर हामी कहाँ चुक्यौं त ? कसरी विकास गर्ने र यसको लागि के चाहिन्छ ? अहिलेको सबभन्दा ठूलो समस्या भनेको हामीले अँगालेको शासन प्रणाली नै हो । यो प्रणालीले पहुँचवालालाई मात्र संरक्षण गर्छ । यसले गर्दा सर्वसाधारणले समान अवसरबाट बञ्चित हुनुपरेको छ । राष्ट्र टाट पल्टने अवस्थामा छ । धनी र गरिब बीचको खाडल बढ्दै गएको छ । तर केही नवधनाढ्य फष्टाउँदै आएका छन् । नेता र तथाकथित उच्च घरानियाँहरू एक भोगविलासपूर्ण जीवनयापन गर्छन् । तर सर्वसाधारणले २१ औं शताब्दीमा पनि शोषित हुनुपरेको अवस्था छ । यथार्थमा जनतालाई बीच चौराहामा छोडिएको छ ।विकास शब्द प्रयोग अति गर्यांै, फरक प्रकारका सभासम्मेलन गर्यांै । यहाँसम्म कि मुलुकलाई विकास क्षेत्रको नाममा विभाजित गर्यौं, तर नागरिकको आधारभूत आवश्यकता परिपूर्ति गर्ने र आत्मसम्मान बढाउने काम गरेनौं । पछिल्ला वर्षहरूमा आएर त झन् बिचौलिया अर्थतन्त्रको विकास गर्यौं । सहरीकरणलाई विकाससँग दाँज्यांै, सबै गाउँलाई नगर घोषणा गर्यांै । शिक्षा र स्वास्थ्यलाई व्यापारीकरण गर्यांै । राज्यलाई करमात्र असुल्ने नाइकेमा रूपान्तरण गर्यौं । यसको परिणाम विकासका लागि चाहिने मुख्य कुरा अर्थ जसको स्रोतश्रम र प्रकृति दुवै बिचौलियाको हातमा परेका छन् । विगत २०२५ वर्षमा विकासको नाममा प्राकृतिक स्रोतसाधनको दोहन गरियो । मुलुकलाई कुरूपमात्र बनाएनौं, जनताको बिल्लीबाठ नै गराइयो । राज्य अन्य मित्र मुलुकसँग श्रम सम्झौता गर्न उत्साहित हुँदै आएको छ । यद्यपि आन्तरिक रोजगार वृद्धि गर्ने वातावरण बनाउन जाँगर चलाएको छैन । यो हाम्रो विकासको एउटा अनौठो चरित्र हुनपुगेको छ । यसले एउटा महत्त्वपूर्ण प्रश्न खडा गर्छ : विकास जनता र राष्ट्रको लागि या विकासका लागि जनता र राष्ट्र ? यतिले मात्र पुगेन । सिद्धान्त र राष्ट्रियताको खोक्रो नारामा जनतालाई भुल्याउने काम गर्यौं । विश्व परिवेश निकै अगाडि बढिसकेको छ । अर्थराजनीतिको प्रकृति नै परिवर्तन भएको अवस्थामा नेपालमा कहिले समाजवाद, कहिले साम्यवाद र कहिले उदारवादको नाममा जनता उचाल्ने काममात्र गरेका छौं । पछिल्ला दिनमा त नवउदारवादलाई नै प्रश्रय दिएका छौं । विकासका अन्तरवस्तुपञ्चायत व्यवस्थादेखि अहिलेसम्म लगभग एक दर्जन भूतपूर्व अर्थमन्त्री, नौ भूतपूर्व प्रधानमन्त्री र दर्जनौं योजना आयोगका उपाध्यक्ष तथा सदस्यहरू जीवितै छन् । यी सबैले प्रत्येक कालखण्डको चुनौती व्यहोरेका छन् । हाम्रो दुर्भाग्य नै हो । उनीहरू पनि विकासका लागि अरुलाई दोष दिने ढर्राबाट मुक्त छैनन् । आस र त्रास अनि सत्तालिप्साबाट नै ग्रसित छन् । यसले विकासलाई झन् अप्ठ्यारोमा पारेको स्पष्ट छ । नेपालको विकास र राजनीतिलाई इंगित गर्दै अफ्गानिस्तानका राष्ट्रपति अस्रफ घानी र प्राध्यापक क्लेर लोकहार्टले भनेका थिए, नेपालको सबभन्दा ठूलो समस्या भनेको उही व्यक्ति र त्यही नीति पटकपटक आउनु हो । यसले चुनौती बुझ्न सक्दैन । छोटकरीमा भन्दा व्यक्तिवादी सोच, आत्मकेन्द्रित विचार, सुशासनको कमी र बिचौलिया प्रवृत्तिले नेपालको विकासको धज्जी उडाएको छ । २१ औं शताब्दीमा पनि विकासको नाममा हात धुने ५ तरिका भनी जनतालाई बेवकुफ बनाउने काम गर्दै आएका छन् । यसको पछाडि हामीलाई अति कम विकसित देख्ने विदेशी दाता र पैसाको लागि जे काम पनि गर्ने हाम्रा नीति निर्माणकर्ताको मनोवृत्ति जिम्मेवार छ । यस किसिमको सोचले सहरमा बस्ने सभ्य र विकसित, तर गाउँमा बस्ने मानिस असभ्य र अविकसितको संकेत गर्छ । जसरी अति विकसित राष्ट्रहरूले विकसित र अविकसित शब्द निकालेर संसारलाई विभाजित गरे । उनीहरूले अविकसितलाई विकसित बनाउने ठेक्का लिए । यो होडबाजीमा तेस्रो विश्वका मुलुकले आफ्नो विकासमाथिको सार्वभौम अधिकार गुमाएको छ । नेपाल यसको पछिल्लो उदाहरण हो । नेपाल जस्तो मुलुकको विकासका लागि यस्ता संघसंस्थाले प्रभाव वा आसमा पार्दै त्यसको ठेक्का लिएका छन् । यिनीहरूले नै नेपालको विकास परिभाषित गर्दै अन्तरवस्तु औंलाइदिएका छन् । समावेशी विकास, सहभागितामूलक विकास, अधिकारमुखी विकास, सकारात्मक विभेदमा आधारित विकास यसै सोचका उपज हुन् । यी सोचले विकासभन्दा विवादलाई प्रश्रय दिएको छ । संघसंस्थाहरू देशका कुनाकाप्चामा जनताका बेडरुमदेखि बाथरुमसम्म पुगेका छन् र विकासको विषयमा पाठ पढाउने गरेका छन् । उनीहरूले उत्पादनमा उल्लेखनीय भूमिका निर्वाह गरेका छैनन् । भूराजनीतिक चपेटामा विकाससन् १९५० देखि नै नेपालको विकास भूराजनीतिक चपेटमा छ । भारत, चीन, अमेरिका र तत्कालीन सोभियत संघ त्यो भूराजनीतिका प्रमुख पात्रहरू थिए । किनकि सुरुका वर्षहरूमा नेपालको विकास सम्बन्धी अवधारणा र योसँगै आएका कार्यक्रमलाई लागु गर्ने प्रमुख भूमिका यिनीहरूकै हो । भौतिक संरचनाको निर्माण गर्न यी देशले खेलेको भूमिकालाई नकार्न सकिँदैन । तर यिनीहरूका पनि आआफ्ना स्वार्थ थिए र छन् । यिनीहरू आफ्नै विचारधारा र विकासको अवधारणा लाद्नेदेखि नेपालको भूराजनीतिक सन्तुलनसँंग गाँसेर आएका छन् ।नेपालको सामरिक महत्त्वले गर्दा केही शक्तिराष्ट्रले विकासका कार्यक्रम एकअर्का मुलुकको निगरानीका लागि ल्याएको देखिन्छ । राजनीतिमा मात्र होइन, मुलुकको विकासको योजना तर्जुमासम्म शक्तिराष्ट्रहरूको प्रभाव छर्लङ्ग छ । यतिबेला नेपाल राजनीति र विकासको प्रयोगशाला मात्र होइन, परनिर्भरताको उत्कर्षमा छ । पछिल्ला दिनमा विकासका साझेदारहरू धेरै छन् र प्रत्येकको सोच र अवधारणा एकअर्कामा बाझिएका छन् । यसले मुलुकको विकास नै रनभुल्लमा पारेको छ । यसलाई सही ठाउँमा ल्याउन न हामीसँग साहस नत इच्छाशक्ति नै छ । अहिले हाम्रो विकास बाह्यकर्ताहरूको हातमा परेको छ, जुन हाम्रो हितमा हुने सम्भावना कमै छ । भूराजनीतिक सन्दर्भमा विकास भनेको विकसित मुलुकले अर्कोलाई विकासको नाममा कसरी अलमल्याउने भन्ने नै हो । अब के नगर्ने ?अब के गर्नेभन्दा पनि के नगर्ने भन्ने विषय नेपालको परिप्रेक्ष्यमा महत्त्वपूर्ण भइसकेको छ । किनकि हामीले विकासका सबै सिद्धान्त र विधि प्रयोग गरिसकेका छौं । यी सबैले विकासको व्यापारीकरण, दलीयकरण र प्रशासनिकीकरण मात्र गरेको छ । अबको चुनौती भनेको विकासको मर्मलाई जोगाइ यसमाथि आम जनताको विश्वास बढाउने हो । विकासे नारा, विकासे कार्यक्रम र विकासे कार्यकर्ताहरूको चङ्गुलबाट बाहिर निस्किने मार्ग पहिल्याउनु आवश्यक छ । अहिलेको विकासको दौडले मुलुकको सार्वभौमता र व्यक्तिको आत्मसम्मानसाथ बाँच्न पाउने अधिकारमा ठूलो चोट पुर्याएको छ । अर्को महत्त्वपूर्ण विषय कसरी विकास गर्ने ? विकासको लागि विज्ञ र योजना आयोग चाहिन्छ र ? साँच्चै भन्ने हो भने यो कुरा सबै सत्य होइन, किनकि विज्ञहरूले मुलुकको वस्तुस्थिति बुझ्नसकेका छैनन् । विगत ७० वर्षदेखि स्वदेशी र विदेशी विज्ञहरू विकासको लागि काम गरिरहेका छन् । तर मुुलुकको विकासले गति लिनसकेको छैन । सिद्धान्त नियन्त्रित विधिबाट निर्देशित विकासले मात्र समस्याको समाधान नहुन सक्छ । धेरैजसो तेस्रो विश्व सिद्धान्तमै अलमलिएका छन् र यथार्थमा पुग्नसकेका छैनन् । सिद्धान्त र विचारधारा बौद्धिक विलासिताका लागि ठिक छन्, तर केही ठोस काम गर्न व्यावहारिक छैनन्, न यी सिद्धान्त र विचारधारा आम नागरिकले बुझ्छन् । योजना आयोगको लक्ष्य पनि आसलाग्दो छैन । यसको पछाडि मूलत: तीन प्रमुख कारण छन् पहिलो, आयोगको चरम दलीयकरण । दोस्रो, यसले दाताका एजेन्डालाई व्याख्या र लागु गर्ने कोसिस र तेस्रो, यसका पदाधिकारीहरू नेपाली समाजको यथार्थको गहिराइमा पुग्नसकेका छैनन् । पढेलेखेकाहरूले सबै कुरा जान्दछन् र यिनीहरूले ल्याएका एजेन्डाले देशको विकास हुन्छ भन्ने भ्रमबाट बाहिर निस्कन जरुरी छ । गाउँको उन्नति र समृद्धिका लागि सहरका विकासे मनस्थिति भएका विज्ञहरूबाट हुँदैन । यसका लागि स्थानीय नै चाहिन्छ, विकासे होइन । विकासको सम्पूर्ण आयामलाई टेक्नोक्र्याटको चङ्गुलबाट बाहिर निकाल्नु जरुरी छ । अहिलेको समस्या भनेको विकास नै नभएको होइन, तर विकासको प्रवृत्ति र अलमल धेरै भएका हुन् । यसबाट केही व्यक्ति त लाभान्वित भएका होलान्, तर आमनागरिक र मुलुक थप गरिबीको चपेटाको उत्कर्षमा छ । विकासको होडबाजीलाई हेर्ने हो भने त्यो क्षेत्रगत रूपमा असमान छ । यसको ज्वलन्त उदाहरण काठमाडौंलाई चारैतिरबाट सुखसुविधाले घेर्ने तर देशको अन्य भागलाई विकासको सुविधाबाट बञ्चित गर्ने । नागरिकको हकमा पनि त्यही कुरा लागु हुन्छ ।नोट : यी लेखकका निजी विचार हुन् । लन्डन स्कुल अफ इकोनोमिक्स र बर्मिङघम विश्वविद्यालयमा उच्च अध्ययन गरेका भट्ट राजनीतिशास्त्री हुन् ।"
महत्त्वपूर्ण निर्णय किन रातमै हुने गर्छन् ?,"नेपाली समाजमा पहिलापहिला रातिको लगनमा विवाह गर्ने चलन थियो र अहिले पनि यदाकदा कायमै छ । यसरी विवाहको समयमा बेहुलाको घरमा राति गाउँघरका दिदीबहिनी मात्र भेला भएर केही रमाइलो अनि केही उशृङ्खल तरिकाले रत्यौली खेल्ने चलन थियो । वास्तवमा ती कुरा जोकका रूपमा, रमाइलोका रूपमा मात्र हुन्थे । ठिक नेपाली राजनीतिमा पनि जेजति सहमति, सम्झौता लगायतका कुरा हुन्छन्, प्राय: रातिको समयमा हँुदै आएका छन् । फेरि एकपटक यस्तै घटना भएको छ । सवाल हो, नेपाल प्रहरीका डीआईजी प्रकाश अर्याललाई प्रहरी महानिरीक्षकमा बढुवा गरिएको। बढुवा गर्ने निर्णयमात्र भएको भए त स्वाभाविकै मान्न सकिन्थ्यो होला । यहाँ त बढुवामात्र गरिएन कि दज्र्यानी चिन्ह प्रदान र पदभार ग्रहण पनि रातारात गराइयो । युवराज खड्का तिङ्ला २, सोलुखुम्बुलामो रस्साकस्सीपछि प्रहरी संगठनले नेतृत्व पाएको छ । अर्थात जयबहादुर चन्द र नवराज सिलवालको लिगलिगे दौडमा अनेक चलखेल र अदालती मुद्दामामिला सकेर सरकारले रातारात प्रकाश अर्याललाई पद तथा गोपनीयताको सपथ दिलाएको छ । भलै सिलवालले अदालतको दैलो ढक्ढकाउन छाडेका छैनन् । महिनांै दिन प्राविधिकतर्फका अधिकारीले कामु भई काम चलेछ । यसैको रडाको तथा वरियता नमिलेर गृहमन्त्री विमलेन्द्र निधिले हुँदाहुँदा मन्त्रिपरिषदको बैठकमा समेत भाग लिएका छैनन् । विचित्र लाग्ने विषय भने तालुक निकायभित्र पर्ने प्रहरी प्रमुखजस्तो संवेदनशील निकायको प्रमुख नियुक्ति निर्णय हुने बैठकमा सामरिक शान र मानका हिसाबले प्रधानमन्त्रीपछिको दोस्रो आकर्षक मन्त्रीपद मानिने गृहमन्त्री जानाजानी अनुपस्थित हुनुले गठबन्धन सरकारमा प्रधानमन्त्री कतिसम्म लाचार र निरीह हुने प्रस्ट पार्छ । खासमा बहुदलपछि यो निकायलाई हरेकजसो दल वा सरकार र त्यसमा पनि गठबन्धन सरकारले आफू अनुकूल संगठनलाई लाभहानिको निसानामा पारे । पद नै अतिरिक्त भनेपछि बढीमा दुईजना होला, हामीकहाँ त दसौं जनाको दरबन्दी सिर्जना गरिए । हुन त उपप्रधानमन्त्री नै ६ जना चाहिने मुलुकमा प्रहरी उपप्रमुख पनि १० जना हुनु आश्चर्य होइन, स्वाभाविक हो । श्रीकृष्ण राजवंशी सिन्धुली प्राय: सधैं साँढेको जुधाइमा बाछाको मिचाइ हुन्थ्यो, तर यसपटक प्रहरी माहानिरीक्षक नियुक्ति प्रकरणमा भने ठिक उल्टो साँढेको जुधाइमा बाछाको रजाइँ हुनपुगेको छ । दुईजना हेभी वेटको लडाइँमा प्रकाश अर्यालले बाजी मारेका छन् । त्यसो त सरकारले जयबहादुर चन्दलाई आईजीपी दिन खोजेको थियो । तर अदालतले प्रकिया नपुराइ गरेको भनेर बदर गरिदियो । अहिले चन्द कार्यसम्पादन मूल्यांकनमा चौथो नम्बरमा आइपुगेका छन् । अर्थात चौथोलाई पहिलो बनाउने सरकारी प्रयास गलत रहेको पुष्टि भएको छ । चन्दलाई आईजी बनाउने खेल शेरबहादुर देउवाले खेलेका हुन्, तर दोषजति प्रचण्ड र निधिमाथि आएको थियो । अर्यालको आगामी १ वर्षको कार्यकाल कस्तो हुन्छ ? प्रहरी संगठनको मनोबल बढ्छ कि घट्छ ? त्यसैबाट उनी र उनलाई नियुक्ति गर्ने सरकारी निर्णयको मूल्यांकन हुनेछ । गोपाल देवकोटा चाबहिल, काठमाडौंसरकारले प्रहरी महानिरीक्षक मध्यरातमा नियुक्ति गर्यो । होइन, यो देशमा जे निर्णय गर्नुपर्ने हो, दिनमा किन हुँदैनन् ? कोत पर्वदेखि महानिरीक्षकसम्म सबै रातमै ? भनिन्छ, रातको समय त केवल भूतप्रेतको मात्रै हुन्छ रे । सर्वाधिक विवादित संविधान पनि मध्यरातमा घोषणा भयो, पूर्व राजाले पनि रातमै दरबार छाडे । अपवाद बाहेक प्राय: सबै सरकार रातको समयमा गठन हुन्छन् र विघटन पनि रातमै । सर्वोच्च अदालतले अघिल्लो पटकको सरकारको निर्णयविरुद्ध फैसला गर्यो, तर यो विषयलाई त्यतिकै हल्का रूपमा लिन मिल्दैन । नवराज सिलवाल पुन: सर्वोच्च पुगे, अनि अदालतले नवनियुक्त महानिरीक्षक अर्यालको नियुक्ति पनि बदर गर्यो भने अवस्था के होला ? डिल्लीराम खनालदमक१०, झापा बुढापाकाले त्यसै भनेका हैनन्, रात रहे अग्राख पलाउँछ । सायद अग्राख नपलाओस् भनेर होला, हाम्रा नेताज्यूहरूले नेपाली राजनीतिका धेरैजसो महत्त्वपूर्ण निर्णय मध्यरातमा गर्ने गरेका छन् । अर्को अर्थ नलागे भन्न सकिन्छ, दिनमा भन्दा रातमा बढी शक्ति प्राप्त हुने हो कि दिनमा जनताको काम गर्न ब्यस्त हुने भएर हो, हाम्रा राजनीतिकर्मीलाई दिनको उज्यालोभन्दा रातको अँधेरी मनपरेको । प्रसंग आईजीपी नियुक्तिको । निर्णय सही हो भने किन रातारात पदबहाली गर्न लगाइयो ? रातमा मात्र सरकारले आफ्नो जित सुनिश्चित गर्ने हो भने अबको चुनाव पनि रातमा नै गरियोस् । अशोक तिवारीन्युरोड, काठमाडौं प्राधिकरणको हेलचेक्र्याइँनेपाल उड्डयन प्राधिकरण त्रिभुवन विमानस्थल गौचरनको पूर्व कागेश्वरी मनहरा नगरपालिका वडा ९ स्थित तत्कालीन खहरेचोकदेखि गुहेश्वरी मन्दिर जाने बाटो बिग्रिएको ७ वर्षभन्दा बढी हँुदा पनि प्राधिकरणले बनाउन कुनै चासो नदिँदा त्यस क्षेत्रका बासिन्दाको दैनिकी कष्टकर हुँदै गएको छ । त्रिभुवन अन्तर्राष्ट्रिय विमानस्थलसँग जोडिएको ठाउँ भएर पनि विकास निर्माणमा पछि पर्नुको कारण प्राधिकरण नै हो । त्यस क्षेत्रमा विमानस्थलको लागि पिच पकाउने, आस्फल प्लान्ट सञ्चालन गर्ने गर्दा स्थानीयले प्राधिकरणसित वातावरणीय असरका कारण मान्छे बिरामी हुनथालेको गुनासो गर्ने गरेका छन् । दैनिक १५ वटाभन्दा बढी स्कुलका बस त्यही बिग्रिएको बाटो भएर विद्यार्थी लिन जानेआउने गर्दा विद्यार्थी जोखिममा रहेका छन् । प्राधिकरणले विमानस्थलको पश्चिममा सिनामंगल, दक्षिणमा कोटेश्वर, उत्तरमा बौद्ध तीनै दिशामा पिच बाटो बनाएको छ भने पूर्वमा बच्चादेखि ज्येष्ठ नागरिक पैदल हिँड्न नसक्ने दुराअवस्था रहेको देख्दा पूर्वी भेगका बासिन्दालाई किन पक्षपात गरेको हो ? जति पनि निर्माणका साधन छन्, पूर्वी भागमा मात्र रहेको छ । किन त्यहाँका बासिन्दालाई स्वच्छ तवरले बाँच्ने अधिकार छैन ? चाबिसै घन्टा जहाजको आवाजले बालबालिकाको सुन्नसक्ने क्षमतामा कमी आउँदा पनि यो क्षेत्रको विकास, रोजगारीजस्ता आधारभूत आवश्यकता पुरा गर्न प्राधिकरण किन मौन ? किशोर बस्नेतकागेश्वरी मनहरा नपा९, कांँडाघारी, काठमाडौं पाइलटको कुकर्म !त्रिभुवन अन्तर्राष्ट्रिय विमानस्थलबाट अवैध अमेरिकी डलरसहित नेपाली ध्वजावाहक नेपाल वायुसेवा निगमका पाइलट सुवर्ण अवाले पक्राउ परेको खबर मुख्य पृष्ठमा पढ्दा पाइलटको कुकर्म देखेर टिठ लाग्यो । मोटो कमिसन पाउने लोभमा पाइलटहरू नै अवैध तस्करीमा लागेपछि अब कसको विश्वास गर्ने ? पाइलटहरू गैरकानुनी काममा संलग्न हुनुपर्ने बाध्यता के होला ? आर्थिक प्रलोभनमा परेर राष्ट्रको छवि धुमिल्याउनेगरी हुने यस्ता गैरकानुनी क्रियाकलाप रोक्न कडाभन्दा कडा कानुनको जरुरी छ, अब । विमानस्थल जस्तो संवेदनशील क्षेत्र सुन तस्करी, डलर तस्करी, अवैध वस्तु ओसारपसार, मानव बेचबिखन केन्द्रजस्ता आपराधिक क्रियाकलापको लागि प्रयोग हुनथाल्यो भने देशको अन्तर्राष्ट्रिय छवि कहाँ पुग्ला ? यस्ता आपराधिक गतिविधिलाई पूर्ण नियन्त्रण गर्न चाँडोभन्दा चाँडो सरकारले कदम चाल्नुपर्छ । सरकारी ध्वजावाहक विमानका पाइलटले गैरकानुनी काम गर्छ भने त्यसको जागिर नै जाने खालको कडा कानुन बन्नुपर्यो र सबैले संवेदनशील भएर राष्ट्रको शिर उच्च राख्न खबरदारी गर्नुपर्छ । नोदनाथ त्रितालचौबिसे गाउँपालिका३, धनकुटा स्कुल शिक्षा सुधारका लागि सुझावचैत २९ गते प्रकाशित शिक्षा मन्त्रालयका सहसचिव हरि लम्सालको आलेखले हाम्रो शैक्षिक समस्यालाई सम्बोधन नगरेकाले केही सुझाव लेखेको छुु ।१ विद्यार्थी संख्यालाई आधार बनाई दरबन्दी मिलान गर्न ढिला नगर्नुस् ।२ सरकारी कर्मचारी, शिक्षक, विव्यस पदाधिकारी र सबै तहका जनप्रतिनिधिले आफ्ना बालबालिकालाई सामुदायिक विद्यालयमै पढाउनुपर्ने ऐन ल्याएर कार्यान्वयन गर्न ढिला नगर्नुस्३ प्राथमिक शिक्षकको योग्यता र सेवासुविधा बढाउनुस्४ विव्यस पदाधिकारीका लागि उपयुक्त सेवासुविधाको व्यवस्था गर्नुस्५ स्रोत शिक्षक र प्रअलाई बढी जिम्मेवार बनाउनुस् ६ जिल्ला शिक्षा कार्यालयलाई राजनीतिक दलको अखडा हुनबाट जोगाउनुस्७ शिक्षा आयोग वर्षेनि खोल्नुस्८ शिक्षकलाई २३ वर्षमा अनिवार्य सरुवा गर्ने प्रचलन ल्याउनुस् ९ सेवारत शिक्षकको प्रत्येक ५५ वर्षमा लाइसेन्स नवीकरण गराउनुस्१० नवयुवाहरूलाई आफ्नै देशमा टिकाउने शिक्षा सिकाउनुस्११ विद्यालयमा ज्यादा अंग्रेजीकरण नगराउनुस्१२ नानीहरूले सुरक्षित कक्षाकोठामा खेलीखेली सिक्न पाउने र तिनलाई मनपर्ने शैक्षिक वातावरण निर्माण गर्न ढिला नगर्नुस्१३ व्यवस्थित शौचालय, सफा पिउने पानी, बालमैत्री फर्निचरको व्यवस्था गर्नुस्१४ परिश्रमी मालीले फूललाई माया गरेभन्दा बढी नानीहरूलाई माया गर्ने र तिनमा भएको प्रतिभालाई फुलाउने ल्याकत भएको शिक्षकको व्यवस्था गर्नुस्१५ किताबका भारी र अनावश्यक गृहकार्यको बोझबाट बालबालिकालाई मुक्ति दिनुस्१६ अल्छी वा कामचोर शिक्षकलाई दण्ड र जाँगरिलालाई पुरस्कारको व्यवस्था गर्नुस्१७ चरम निजीकरण हुनबाट शिक्षालाई जोगाउन तयारी थाल्नुस्१८ विद्यालयमा खाजाको व्यवस्था अनिवार्य गर्नुस् । कृष्ण कुम्पुरेधादिङसञ्चार माध्यममा यतिखेर नयाँ शैक्षिक सत्रसँग जोडिएका थुप्रै आलेख एवं समाचार पढ्न अनि सुन्न अलि बढी नै पाइन्छन् । यस्ता शैक्षिक बहसले पक्कै पनि शैक्षिक संस्कार एवं पद्धितमा सकारात्मक परिवर्तन ल्याउनेछ, यसमा मेरो कुनै पनि दुविधा एवं सन्देह छैन । तर के यतिमात्र पर्याप्त छ त ? यी यस्ता यावत प्रश्नले मलाई धेरथोर पिरोलिरहन्छ । प्राय: आलेखहरूमा म निजी विद्यालयको मनोमानी पर्याप्त प्रस्टाइएका भेट्टाउँछु, जुन अहिलेको तितो यथार्थ पनि हो । अनि हरेक आलेखको निष्कर्ष यही हुन्छ कि राज्यको जोड सामुदायिक विद्यालयको शिक्षामा नै हुनुपर्छ, अनि सबै वर्ग र समुदायका बालबालिका सँगै बसेर पढ्ने वातावरण सिर्जना गर्नुपर्छ । सुन्दा कति मिठो लाग्छ । तर वास्तविकता यही भने पक्कै छैन, सबै अभिभावकालाई आफ्ना छोराछोरी ठूला स्कुलमै पढोस् भन्ने छ । अनि निजी विद्यालयले मनोमानी नगरे के गर्छ त ? यहाँसम्म कि सरकारी विद्यालय पढाउने शिक्षकशिक्षिकाहरूका नानीहरूसमेत निजी विद्यालयमा हालेको भेट्टाउँछु, यो कस्तो विडम्बना ? यही दृष्टान्तले पनि निजी विद्यालयलाई मनपरी गर्न झन् पो थप हौसला मिलेको हो कि जस्तो लाग्न थालेको छ । मनोज बोहराझापानिजी विद्यालयको मनपरीले सीमा नाघ्दै गइरहेको छ । शिक्षा कार्यालयको फितलो नीतिनियम, कमजोर व्यवस्थापन तथा कछुवा चालको अनुगमनले गर्दा अभिभावकहरू मानसिक तनावमा छन् । विद्यालयको शुल्कमा मनपरी त छँदैछ, अझ नयाँ सत्रका लागि आफुले तोकेको स्टेसनरी पसलबाटै किताब खरिद गर्नुपर्ने, तोकेकै कपडा पसल र तोकेकै टेलरबाट कपडा सिलाउनुपर्ने बाध्यतात्मक मनोवृत्ति निजी विद्यालयले देखाउँदा पनि शिक्षा कार्यालय कानमा तेल हालेर बसेका छन् । विद्यालयसँंग किताबको सूची माग्दा सोझै स्टेसनरी पसल देखाउने गरेका छन् । स्वतन्त्र भएर जुनसुकै स्टेसनरी पसलबाट किताब, कपडा खरिद गर्न पाउने अभिभावकको अधिकार हो । तर विद्यालयको कमिसनतन्त्रले गर्दा नैतिकहीन कार्य गरिरहेको अवस्थामा शिक्षा कार्यालयले शीघ्र निजी विद्यालयमा अनुगमन सक्रिय बनाउनु आवश्यक छ । प्रमोद पौडेलकाठमाडौं३५, पेप्सीकोला ध्वनिरहित राजधानीकल्पना गरांै, ध्वनिरहित राजधानी कस्तो होला ? सरकारले वैशाख १ गतेदेखि राजधानीमा चल्ने हरेक सवारी साधनलाई अनावश्यक हर्न बजाउन नपाउने नियम ल्याउँदैछ भन्ने सुनिएको छ । हेरौं, त्यो कति प्रभावकारी होला । ध्वनि प्रदूषण भयो भनेर हर्न बजाउन नपाउने भन्ने सरकारले बाटोमा उढेको धुलोधुवाँप्रति चाहिँ किन नजर लगाउनसकेको छैन ? सबैतिर सडक भत्काएर अस्तव्यस्त बनाइएको छ, यो कहिलेसम्म मर्मत होला ? जसले जे गरे पनि हुने हो कि नियम अनुसार चल्ने हो । एकछिन जाममा पर्यो कि हर्न बजाएर आतंकित मच्चाउने चालक दोषी छन् । जहाँ पायो, त्यहीं हर्न बजाउनु गलत कार्य हो । पुरुषोत्तम घिमिरेजोरपाटी, काठमाडौं फरिया र क्षमताको अन्तरसम्बन्धमहिलाहरू त्यति छली, कपटी, आततायी, हिंस्रक, विद्रोही, अविवेकी हुँदैनन् यो विश्वव्यापी मान्यता हो । यही सेरोफेरोमा शीतल दाहालद्वारा लिखित सोमबारको फरियाले प्रमुख हाँक्न हुन्छ कि हुँदैन ? रचनाले जनमानसमा कौतुहल, उद्वेग र खुल्दुली थपिदिएको छ ।संसदले विधेयक पारित गरेर आउँदो स्थानीय चुनावमा गाउँपालिका, नगरपालिकाका प्रमुख, उपप्रमुखमध्ये अनिवार्य रूपमा एक महिला हुनुपर्ने भनी राखेको बाध्यकारी प्रावधान विश्वकै लागि उदाहरण बन्न पुगेको छ । अहिले राष्ट्रपति, सभामुख, प्रधानन्यायाधीश जस्ता गरिमामय पदहरूको जिम्मेवारी महिलाले बहन गरेको सन्दर्भ अरु प्रख्यात बनेको छ । तथापि लेखमा उल्लेख भएझैं त्रिचन्द्र क्याम्पस वरिपरि युवतीहरूको टाउको फुटे पनि, रगत बगे पनि दूरदराजका गाउँबस्तीमा महिला जागरणको स्थिति शून्यप्राय: छ । नारी उत्थानको नाममा राजधानीमा बसेर जति कुर्लिए पनि गाउँका नारी अगाडि आउनसकेका छैनन् । यहींनिर महिलाको नेतृत्व चयनबारे केही प्रश्न अघि सार्न मन लागेको छ : के उम्मेदवारी दिने महिलाहरू राजनीति अथवा नीतिको राजबारे जानकार होलान् ? उक्साहटमा लागेर पद ओगट्नेहरू साम, दाम, दण्ड र भेदको नीति अवलम्बन गर्न सक्छन् ? गृहस्थीको गहन जिम्मेवारीबाट पन्छेर नारीहरू तत्काल सार्वजनिक जीवनमा हामफाल्न सक्लान् ? विना प्रतिस्पर्धा आएका पदाधिकारीले सर्वसाधारणको भलो गर्छन् ? शिक्षित, जागरुक सहरिया टाठाबाठा महिलाले शैक्षिक, सामाजिक, राजनीतिक, आर्थिक क्षेत्रमा नारी जागरणको अभियान थाल्ने कि कोटा हडपेर नाचगान गर्ने ? अन्य मुलुकका महिला प्रतिस्पर्धी बन्न रुचाउँछन् कि कोटा लिएर पाटे अल्छी बन्न ? यावत कारणले फरिया र क्षमता बीचको दूरी कम नभएसम्म पद ओगट्नेलाई व्यक्तिगत फाइदा पुगे पनि देश भने अधोगतितर्फ लम्किरहनेछ । डा भुवनेश्वर शर्माचन्द्रागिरि२, काठमाडौं"
शीर्ष नेतृत्व : जनता कि माफियासित ?,"पछिल्ला वर्षहरूमा चिकित्सा शिक्षा र स्वास्थ्यसेवा सुधारका लागि हामीले चलाएको अभियानले ठ्याक्कै कति उपलब्धि हासिल गर्यो भन्ने प्रश्नको उत्तर खोज्दै अभियानलाई नयाँ दिशा दिन हामी अहिले प्रयासरत छौं । तर एउटा कुरा छर्लंग छ, विभिन्न पक्षको निहित स्वार्थका कारण सुधारमा भाँजो नहालिएको भए अहिले हामीसामु धेरै उपलब्धि हुने थिए । त्यसरी भाँजो हाल्नेहरूको सूची बनाउने हो भने सिरानमा प्रमुख राजनीतिक दलहरूको शीर्ष नेतृत्व नै आउँछ । जनताको हित गर्ने भनेर चुनाव जितेका नेताहरूले सत्ता र शक्तिमा पुगेपछि गर्नुपर्ने पहिलो काम भनेको शिक्षा र स्वास्थ्य लगायत विभिन्न सेवा सुलभ र गुणस्तरीय बनाएर नागरिकले संवैधानिक अधिकार विना व्यवधान उपभोग गर्न पाउने अवस्था सिर्जना गर्ने हो, व्यापार गर्ने होइन । व्यापार र व्यवसाय हाम्रो दैनिक जीवन र अर्थतन्त्रका अभिन्न अंग हुन् । तर तिनलाई सम्हाल्ने काम व्यापारी र व्यवसायीहरूको हो, जनप्रतिनिधिहरूको होइन । उनीहरूले त निष्पक्ष रूपमा नीतिनियम बनाएर व्यापारव्यवसाय लगायत अर्थतन्त्र र सामाजिक जीवनका अनेक पाटालाई व्यवस्थित गर्ने हो, आफैं व्यापार गर्ने र त्यसमा अधिक नाफा गर्नका लागि नीतिनियम बनाउने वा भत्काउने होइन ।मेडिकल शिक्षाको कुरा गर्दा हाम्रो राजनीतिक नेतृत्व व्यापार र नाफाका अगाडि कति गिरेको छ भन्ने केही उदाहरण हेरौं । अहिले पनि धेरै हिसाबले पिछडिएको सुदूर पश्चिमका नेता तथा भावी प्रधानमन्त्री मानिएका शेरबहादुर देउवा धेरैपल्ट प्रधानमन्त्री बनिसकेका छन् । यो अवस्थामा उनको न्युनतम कर्तव्य सुदूर पश्चिमका विपन्न जनतालाई शिक्षा र स्वास्थ्यमा पहुँच पुर्याउनु हुन्छ । त्यस हिसाबले उनी आफैंले सुदूर पश्चिममा दुइटासम्म सरकारी मेडिकल कलेज पुर्याउन चाहेको भए, अहिलेसम्म ती खुलिसक्ने थिए र त्यस क्षेत्रको समग्र अनुहार नै फेरिने थियो । किनभने ठूला शिक्षण र स्वास्थ्य संस्था बन्ने बित्तिकै तिनको वरपर अर्थतन्त्रका सबै हिस्साको विकास राम्रो हुन्छ । तर विडम्बना, लामो लडाइँपछि हामीसँग सरकारले प्रत्येक प्रदेशमा कम्तीमा एउटा सरकारी मेडिकल कलेज पुर्याउने सम्झौता गरे पनि सुदूर पश्चिममै त्यसको कार्यान्वयनमा देउवा बाधक बनेका छन् । यो कुरा केही समयअघि हामी उनलाई भेट्न जाँदा प्रस्टै हुन्थ्यो । धनगढीको गेटामा खुल्ने भनेर वर्षौंअघि निर्णय भएको मेडिकल कलेज अहिलेसम्म किन बनेन भनी सोध्दा उनको विरक्तलाग्दो उत्तर थियो, सरकारी काम हुँदै हुँदैन । आफैं देशको कार्यकारी प्रमुख हुने पालो पर्खेर बसेको मानिसलाई अहिले नै धेरै अस्पताल, प्रतिष्ठान र विश्वविद्यालय चलाइरहेको सरकारले थप एउटा मेडिकल कलेज चलाउँछ भन्ने विश्वास नहुनु विडम्बनाको कुरा हो । तर उनको त्यो रवैयाको जड कारण यस्तो छ, नेपालमा सक्रिय मेडिकल माफियाको एउटा हिस्सासित उनको गठजोड यति बलियो छ कि एक मेडिकल कलेजका लगानीकर्तालाई उनको दलले पछिल्लो चुनावमा समानुपातिकतर्फ उम्मेदवार नै बनाएको थियो । तिनै माफियाहरू अहिले धनगढीमा सरकारी मेडिकल कलेज रोकेर निजी खोल्ने तयारीमा छन् र उनीहरूले रटाएर पढाएको सरकारी काम हुँदै नहुने पाठ देउवाले हामीसामु ओकलेका थिए । जहाँ सरकारी मेडिकल कलेज खोलेर सयौं विपन्न विद्यार्थीलाई नि:शुल्क डाक्टर बनाएर दूरदराजमा खटाउने सम्भावना थियो, त्यहाँ निजी मेडिकल कलेज खोलेर रातारात अकुत धन जम्मा गर्न देउवा र उनका सहयात्रीहरूलाई हतार छ । देशको शीर्षनेताले नागरिक र मतदातालाई गर्नसक्ने योभन्दा खराब विश्वासघात अरु हुनसक्दैन । अर्कोतिर प्रधानमन्त्री प्रचण्ड र उनकै दलका शिक्षामन्त्री धनीराम पौडेल चिकित्सा शिक्षा ऐन नबनेसम्म नयाँ मेडिकल कलेज नखोल्ने भन्ने केही महिनाअघि आफ्नै सरकारले गरेको सम्झौता तोडेर एउटा निजी मेडिकल कलेजलाई सम्बन्धन दिन लागिपरेका छन् । त्यसका लागि उनीहरूले केयुलाई निरन्तर नाजायज दबाबमात्र दिइरहेका छैनन्, मेडिकल काउन्सिललाई सकारात्मक प्रतिवेदन दिन बाध्यसमेत पारेका छन् । दुई सातासम्म भइसक्ने भनिएको विश्वविद्यालयका पदाधिकारीहरू नियुक्तिको मापदण्ड बनाउन समिति र विगतमा भएका अनियमितता छानबिन गर्न न्यायिक आयोग चार महिना कट्दासमेत बनाइएको छैन । निजी मेडिकल कलेजहरूले राज्यले तोकेको भन्दा दोब्बर वा तेब्बरसम्म शुल्क असुलेर अर्बौंको कालोबजारी गर्दा शिक्षामन्त्री रमिते बनेर बसे । राजनीतिक हस्तक्षेपले देशकै ठूलो त्रिभुवन विश्वविद्यालयलाई मरणासन्न बनाइसकेपछि अहिले केयुको समेत त्यही हालत हुनेगरी एउटा मेडिकल कलेजलाई सम्बन्धन दिने सर्तमा पदाधिकारी नियुक्त गर्ने क्षुद्रता यो सरकारले देखाएको छ । देशको कार्यकारी प्रमुख बनेको मानिस यति निर्लज्ज रूपमा बेइमानीमा उत्रने अवस्था सायदै अरु कुनै देशमा हुन्छ होला । हिजो दूरदराजका नेपालीलाई राज्यले सबै सेवा नि:शुल्क दिने सपना देखाएर बन्दुक भिराएका उनी अहिले आफैं नाफाखोरहरूको बन्धक भएका छन् । संविधान समाजवाद उन्मुख र सबै दल समाजवादी वा साम्यवादी भएको भनिएको देशमा माओवादी भनिने लगायतका दलहरूको नीति यस्तो छ, जसले गर्दा तमाम विपन्न नागरिक सेवाबाट विमुख हुनपुग्छन् र देशको ९५ प्रतिशत जनसंख्याको पहुँचबाट मेडिकल शिक्षा बाहिर पुग्छ, खालि ५ प्रतिशत धनाढ्यहरू मात्र करोडौं तिरेर अति व्यापारीकरणको सिकार भएको गुणस्तरहीन मेडिकल शिक्षा लिन सक्छन् । जबकि विकसित पुँजीवादी देशहरूमा समेत संवेदनशील भनी स्वास्थ्य र मेडिकल शिक्षालाई राज्यकै नियन्त्रणमा राखेर व्यापारीकरण हुन दिइँदैन । यो अवस्थामा केही गम्भीर प्रश्न उठेका छन् : प्रधानमन्त्री, उनको दल र अब खोल्ने कोसिस गरिएका निजी मेडिकल कलेजबीच के सम्बन्ध छ ? कतै मेडिकल शिक्षा राजनीतिज्ञहरूको अर्बौं रुपैयाँको कालो धनलाई सेतो बनाउने धन्दामा परिणत भएको त छैन ? हैन भने देशको आधाभन्दा बढी जनसंख्या आधारभूत स्वास्थ्य सेवाबाट बञ्चित भएको अवस्थामा कार्यकारी प्रमुखको ध्यानचाहिँं विधि मिचेर निजी मेडिकल कलेजहरू खोल्नमा किन ?त्यस्तै अर्को प्रमुख दल एमालेका अध्यक्ष केपी शर्मा ओली नेतृत्वको सरकार रहेको बेला चिकित्सा शिक्षा विधेयक संसदमा दर्ता भएको थियो । त्यति खेरै हामीले माथेमा प्रतिवेदनमा भएका तर विधेयकको मस्यौदामा छुटाइएका जनमुखी र विद्यार्थीमुखी बुँदाहरू समेटेर मात्र दर्ता गर्न आग्रह गरेका थियौं । तर हामी सत्याग्रहमा छँदाछँदै त्यो आग्रह अस्वीकार गरेर हतारहतार विधेयक दर्ता भयो र अहिले उक्त विधेयकलाई झनै नेतामुखी र माफियामुखी बनाएर मात्र पारित गर्ने चलखेल भइरहेको छ । कुनै पनि हालतमा हाम्रालागि त्यस्तो काम स्वीकार्य हुने छैन र माथेमा प्रतिवेदन अनुसार विद्यार्थी र जनताको अधिक हित हुनेगरी उक्त ऐन आउनुपर्छ । त्यस बाहेक माथेमा कार्यदल बन्ने बेला तत्कालीन उपप्रधानमन्त्री वामदेव गौतमले अवरोध पुर्याएका थिए भने प्रतिवेदन बुझाएपछि सार्वजनिक गर्न आनाकानी गरेर पूर्वसम्झौता विपरीत काठमाडौंमा प्रतिष्ठानका रूपमा मेडिकल कलेज थप्ने कोसिस गरिएको थियो । यसरी प्रमुख दलहरूको आआफ्नै स्वार्थ चिकित्सा शिक्षा ऐनसँग जुधेकाले त्यसको विधेयक संसदमा पुगेको सात महिनापछि मात्र संसदीय समितिले छलफल सुरु गरेको छ । तर समितिका सांसदहरूसित सम्पर्क गर्दा अझै पनि ऐनबारे निर्णय शीर्ष नेतृत्वमा भएको र सांसदहरूले चाहेर पनि केही गर्न नसक्ने भन्ने जवाफ आएको छ । प्रकारान्तरले विभिन्न खालको निहित स्वार्थको बन्दी भएका कारण प्रमुख दलहरूको शीर्ष नेतृत्वले यति महत्त्वपूर्ण ऐन निर्माणको प्रक्रियालाई अवरुद्ध गरेको देखिन्छ र त्यसो गर्नुमा निजी मेडिकल कलेज खोलेर तत्काल नाफाखोरी गर्न चाहने पक्ष, जसले शीर्षनेताहरूको वफादारी खरिद गरेका छन्, उनीहरूको प्रमुख भूमिका छ । यो अवस्थामा हाम्रो भन्नु सरल छ, आम नागरिक र विद्यार्थीको भलो हुनेगरी, माथेमा प्रतिवेदनले सुझाएझैं र हामीसँग समन्वय गरेर दर्ता गरिएका संशोधनहरूसहित चिकित्सा शिक्षा ऐन तत्काल पारित गरियोस् र त्यसपछि कुनै बलमिच्याइँ नगरी विधिपूर्वक मेडिकल शिक्षाको नियमन गरियोस्। विपन्न विद्यार्थीलाई शिक्षा दिन र दूरदराजका विपन्न नागरिक लगायत सबै नेपालीलाई सस्तो र गुणस्तरीय शिक्षा दिन प्रत्येक प्रदेशमा कम्तीमा एउटा सरकारी मेडिकल कलेज खोल्ने काम तत्काल द्रुतगतिमा अघि बढाइयोस् । हामीसँग भएका अन्य सम्झौता अनुरुप विश्वविद्यालयका पदाधिकारीहरू नियुक्तिको मापदण्ड बनाउन समिति र विगतमा भएका अनियमितता छानबिन गर्न न्यायिक आयोग तत्काल गठन गरियोस् । त्यसो नगरिएमा हामीसँग अब धेरै विकल्प छैनन् । प्रधानमन्त्री, मन्त्रीहरू र संसदीय समितिका पदाधिकारी र सदस्यहरूसम्म कसैसामु पनि हाम्रा कुरा राख्न र उनीहरूको कर्तव्य सम्झाउन हामीले बाँकी राखेका छैनौं । बारम्बारको धोकाका बाबजुद पनि हामी हाम्रो अभियानमा अटल छौं र सम्भव भएका सबै उपाय लगाएर सम्झौता कार्यान्वयनका लागि दबाब दिएका छौं । यति गर्दागर्दै पनि अब ऐन निर्माणको प्रक्रिया इमानदारीपूर्वक अघि बढेन भने तथा त्यसअघि विभिन्न चलखेल गरिए भने हाम्रासामु सत्याग्रह लगायत कडा आन्दोलनका कार्यक्रममा होमिनुको विकल्प रहने छैन । तर एउटा कुरा स्मरण रहोस्, अब सुरु हुने अभियानमा शीर्ष नेतृत्वको विश्वासघात र माफियाहरूसितको गठजोड सतहमा आउनेछ र शीर्ष राजनीतिक नेतृत्वले एउटा प्रश्नको ठोस उत्तर दिनु पर्नेछ : तपाईँहरू जनताले चुनेको, उनीहरूका लागि नीतिनियम बनाउने र उनीहरूको जीवन सहज बनाउने जनप्रतिनिधि कि मुठ्ठीभर माफियाहरूको स्वार्थमा बन्धक भएर उनीहरूको स्वार्थका लागि भएका नियमसमेत तोड्ने र नयाँ बन्न नदिने हतियार मात्रै ? जनताको मत लिएर सत्तामा गएपछि मुठ्ठीभर माफियाहरूको मात्र सेवा गर्नु शोभनीय कुरा होइन ।"
नेपालसँग छिमेकीका गुनासा,"कुनै पनि देशको आन्तरिक सुरक्षा र समग्र विकासको लागि छिमेकी देशहरूसँग सुमधुर सम्बन्धको विशेष भूमिका रहने गर्छ । उदाहरणका लागि स्वीट्जरल्यान्डलाई लिन सकिन्छ । युरोपका साना राष्ट्र मध्येको एक स्वीट्जरल्यान्ड आन्तरिक रूपमा आफ्नै परिवेशको स्थायी राजनीतिक, सामाजिक र आर्थिक अवस्थाले गर्दा तथा फ्रान्स, जर्मन, इटाली, अष्ट्रियाजस्ता छिमेकीहरूसँग समान व्यवहारबाट एक विश्वासिलो मुलुकका रूपमा रहेको सर्वविदितै छ । एसियाका दुई उदीयमान राष्ट्र चीन र भारतको बीचमा रहेको तथा आफ्नो छुट्टै पहिचान भएको नेपालमा आएको अस्थिरताबाट भने दुबै छिमेकीहरू चिन्तित देखिएका छन् । केही दिनअघि चिनियाँ रक्षामन्त्रीको नेपाल भ्रमणमा भएगरेका कुराहरूबाट नेपालको राजनीतिमा एउटा नयाँ तरंग आएको छ । चिनियाँ सैन्य आयोगका सदस्यसमेत रहेका रक्षामन्त्री च्याङ वान क्वानसहितको भ्रमण टोलीसँग २०७३ चैत १० गते रक्षामन्त्री सहितको द्विपक्षीय औपचारिक छलफलमा उठेका कुराहरूबाट चीनको विशेषगरी सुरक्षाका मामिलामा नेपाल सरकारप्रति गुनासो भएको देखिन्छ । हालका ठूला दल र नेतृत्वप्रति संकेत गर्दै चिनियाँ रक्षामन्त्रीले स्वर्गीय राजा वीरेन्द्रको सबल नेतृत्वको पटकपटक प्रशंसा गरे । हालका ठूला दल र नेतृत्वले एक चीन नीतिप्रति जतिसुकै प्रतिबद्धता जनाए तापनि चिनियाँ पक्षबाट यसमा विश्वास र भरोसा गरिएको देखिएन । बरु राजा वीरेन्द्रको छिमेकीहरूसँगको व्यवहारमा, क्षेत्रीय राजनीतिक सन्तुलनमा र विश्व राजनीतिमा पनि देखिएको सन्तुलित र दरिलो अडानले नेपालको समग्र विकास र राष्ट्रियताको लागि अहम् भूमिका रहेको खुलासा गरे । यसका साथै भारत निर्वासित दलाई लामाका समर्थक खम्पाहरूले नेपालको उत्तरी भूमि प्रयोग गरी चीनविरुद्ध बिभिन्न क्रियाकलाप गर्दा राजा वीरेन्द्रबाट बाह्य शक्तिको दबाब हुँदाहुँदै पनि खम्पाविरुद्ध नेपाली सेना प्रयोग गरी नि:शस्त्रीकरण गराइएको चर्चा गर्दा नेपाली पक्ष नाजवाफ भएको प्रसंग केही सञ्चार माध्यममा आइसकेको छ । चीनले नेपाललाई पहिलादेखि नै सामरिक दृष्टिकोणबाट आफ्ना एक दर्जनभन्दा बढी छिमेकी देशहरूमध्ये विशेष महत्त्वको मान्दै आएको पाइन्छ । यसै सन्दर्भमा माओत्सेतुङले चीनको समग्र विकासका लागि तिब्वत चीनको लागि हातको हत्केला हो भने नेपाल, सिक्किम, भुटान, लद्दाख र अरुणाञ्चल हत्केलाका पाँच औंलाहरू हुन् भनेका थिए । आजसम्म पनि चीनले यो सोच बिर्सेजस्तो लाग्दैन । आजको दिनमा नेपाल चीनको लागि सुरक्षाको दृष्टिकोणबाट कति महत्त्वपूर्ण छ भन्ने कुरा चीन सरकारलाई सल्लाह दिने चाइनिज पिपुल पोलिटीकल कन्सल्टेटिभ कन्फरेन्सका विदेश मामिलाका सदस्य हुआङ योईले ५ माघ २०७३ मा नयाँ पत्रिका दैनिकलाई दिएको अन्तर्वार्ताबाट पनि केही कुरा झल्कन्छ । उनले भनेका छन्, चीनको वान बेल्ट वान रोड रणनीतिमा नेपालको स्थान उच्च छ । यस्तै उनले भारततर्फ अंकित गर्दै भनेका छन्, नेपालले एउटा छिमेकीसँग मात्रै सम्बन्ध राखोस् भन्ने हिसाबले कसैले पनि हेर्न हुँदैन नेपालको उत्तरी छिमेकमा चीन पनि छ भन्ने कुरा भारतले बुझिदिनुपर्छ । यी अभिव्यक्तिबाट चीन नेपालमा अहिले भइरहेको अस्थिर र असहज परिस्थितिलाई टुलुटुलु हेरेर नबस्ने संकेत देखिएको छ ।चीनझैं दक्षिण छिमेकी भारत पनि २०६२६३ पछिको नेपालका राजनीतिक दल र नेतृत्वहरूप्रति चिन्तित र निराश रहेको कैयांै अभिव्यक्तिहरू आएका छन् । आफ्नो पहिलो नेपाल भ्रमणमा भारतीय प्रधानमन्त्री नरेन्द्र मोदीले संसदमा व्यक्त गरेका कुराहरू, नयाँ संविधान बन्दाका बखत र संविधान जारी हुँदाका बेलासमेत भारतका कैयौं गतिविधिबाट धेरै कुराहरू स्पष्ट भएका छन् । संविधान जारी भइसकेपछि क्षेत्रीय, जातीय, भाषा र अन्य कुराहरूबाट नेपालमा दिनानुदिन चर्कंदै गएको आन्तरिक द्वन्द्वले दक्षिणी छिमेकी पनि चिन्तित भएको पाइन्छ । २०६२६३ पछि केही कुराहरू भने स्पष्ट भएका छन् । पहिलो कुरा, २००७ देखि २०६३ सालसम्म आइपुग्दा राजसंस्था हुँदाका बखत कुनै पनि राजाहरूले विशेषगरी राष्ट्रियताको सवालमा देशले हार्नेगरी कहिल्यै कसैसँग सौदाबाजी गरेनन् । दोस्रो कुरा, पञ्चायत कालदेखिका र विशेषगरी २०४७ पछिका विभिन्न दलका नेतृत्वहरूले नेपालको समग्र विकास गर्न र छिमेकी देशहरूसँग विभिन्न रूपमा सम्बन्ध बढाउन खोज्दा राजा बाधक भए भन्ने कुरा भित्री र बाहिरी रूपमै गुनासो गरेको सुनिन्थ्यो । तर आजको दिनमा आएर हेर्दा त्यो वास्तविकता होइन रहेछ भन्ने स्पष्ट देखियो । तेस्रो कुरा, छिमेकी र केही अन्य अन्तर्राष्ट्रिय शक्तिकेन्द्रहरूले पनि नेपालमा विभिन्न निकायमा विकास गर्ने निहुँमा सम्मिलित हुनखोज्दा राजनीतिक दल र नेतृत्वहरू सहमत हुने तर राजा बाधक भए भन्ने आशय यदाकदा देखिन्थ्यो । त्यो पनि होइन रहेछ भन्ने कुरा आज स्पष्ट हुँदै गएको छ ।सरसर्ती हेर्दा नयाँ संविधान जारी भएपछि आजसम्म आइपुग्दा समस्या संविधानभित्रै देखिएको छ । हामी सबै नेपालीको चिन्ता र छिमेकीहरूको गुनासो नयाँ संविधान कार्यान्वयन हुन नसकेकै कारणले गर्दा हो । संविधान सरसर्ती पढ्दा जति राम्रो लाग्छ, कार्यान्वयन गर्न खोज्दा द्वन्द्व बढ्दै जाने देखिन्छ । संविधान जारी भएपछि नेपालको एउटा सिंगो राष्ट्रवाद हुनुपर्नेमा तराईको राष्ट्रवाद, पहाडको राष्ट्रवाद, हिमालको राष्ट्रवाद, खसआर्यको राष्ट्रवाद, जनजातिको राष्ट्रवाद इत्यादि देखियो । त्यस्तो राष्ट्रवादभित्र खेलिरहेका अन्तर्राष्ट्रिय शक्तिकेन्द्रहरू नेपाली राजनीतिमा मात्र असर नपारी नेपालको सामरिक महत्त्वलाई प्रयोग गरी एसियाकै राजनीतिलाई नियन्त्रण गर्न खोजेको संकेतहरू पनि देखिएका छन् । एसियाको राजनीतिमा मात्रै नभई भूराजनीतिमै नेपालको सामरिक महत्त्व विभिन्न कारणहरूले गर्दा बढ्दै गएको देखिन्छ । यसैकारण अन्तर्राष्ट्रिय शक्तिकेन्द्रहरूले नेपालमाथि प्रभुत्व जमाउन बिभिन्न उपायहरू अपनाएको संकेतहरू देखिएका छन् । यसै भएर होला, हाम्रा दुबै छिमेकीले नेपालप्रति विशेष चासो र गुनासाहरू खुल्ला रूपमै व्यक्त गर्न थालेका छन् । एकातिर छिमेकीहरूको गुनासो बढ्दै गएको छ, अर्कोतिर नेपालको सिंगो राष्ट्रियता कमजोर भई आफ्नै परिवेशको सामाजिक संरचना भत्कँदै गएको छ । यसलाई सच्याउन हामी कसैले पनि हारजितको कुरा नगरी बृहत रूपमा सर्वपक्षीय छलफल गरी सबै अटाउने ढंगले संविधानका मूलभूत विषयमै संशोधन गर्नुपर्ने देखिन्छ । यसो नगरी जबर्जस्त रूपमा यही संविधान लागु गर्न खोजिएमा हाम्रो आपसी द्वन्द्वलाई प्रयोग गरी नेपाल क्षेत्रीय शक्तिको मात्र नभई अन्तर्राष्ट्रिय शक्तिकेन्द्रहरूको पनि फुटबलको मैदान नहोला भन्न सकिन्न । भोलिका दिनमा हाम्रो अस्थिर राजनीतिले गर्दा चीन र भारतको द्वन्द्वको कारण नेपाल कदापि नबनोस् । यसमा नेपाल, भारत र चीन तीनै पक्ष सचेत हुनैपर्छ । धमला नेपाली सेनाका अवकाशप्राप्त उपरथी हुन् ।"
स्थानीय सरकारमा महिला उपस्थिति,"झन्डै दुई दशकपछि स्थानीय तहको निर्वाचन हँुदैछ । यो निर्वाचन संघीय लोकतान्त्रिक गणतन्त्रको संस्थागत विकाससंँगै विकास अभियानसंँग जोडिएको महत्त्वपूर्ण निर्वाचन हो । यो निर्वाचन स्थानीय तहमा नेतृत्व निर्माण र परिचालनको अभियान पनि हो । लोकतन्त्रमा आवधिक निर्वाचनबिना लोकतान्त्रिक सरकार अघि बढ्न सक्दैन । अनिर्वाचित सत्ता कहिल्यै पनि मानवअधिकार र सामाजिक न्यायको पक्षमा उभिन सक्दैन ।आर्थिक, सामाजिक, विकास र सशक्तीकरणका लागि संविधानमा नै महिलाको हक प्रत्याभूत गरिएको छ । लैङ्गिक मूल प्रवाहीकरणका लागि विभिन्न ऐन, नियम, रणनीति र कार्ययोजना कार्यान्वयनमा आएका छन् । सरकारको विविध प्रयासका कारण महिला घरमूली २५७ प्रतिशत, सम्पत्तिमाथि महिलाको स्वामित्व २६ प्रतिशत, निजामती प्रशासनमा महिलाको प्रतिनिधित्व १७ प्रतिशत, महिला साक्षरता ५७४ प्रतिशत र श्रम सहभागिता दर ५४ प्रतिशत पुगेको छ । लैङ्गिक असमानता सूचक ०४८९, महिलाको मानव विकास सूचक ०५२१ र संसदमा सहभागिता २९९ प्रतिशत पुगेको छ । सरकारद्वारा सञ्चालित कार्यक्रमहरूमा लैङ्गिक उत्तरदायी बजेट आव २०७२७३ मा २२३ प्रतिशत पुगेको छ । यद्यपि अझै लैङ्गिक हिंसा २६ प्रतिशत र बालविवाह २९ प्रतिशत रहेको छ, जुन महिला विकासको अवरोधको रूपमा रहेको छ ।संविधान तथा अन्य कानुनहरूमा आमाको नामबाट नागरिकता प्राप्त गर्न सकिने, महिलालाई लैङ्गिक भेदभावविना समान वंशीय हक हुने, महिलालाई सुरक्षित मातृत्व र प्रजनन स्वास्थ्यको हक हुने, राज्यका सबै निकायमा महिलाको समानुपातिक समावेशी सिद्धान्तको आधारमा सहभागिता रहने व्यवस्था गरिएको छ । सङ्घीय संसद र प्रदेशसभामा निर्वाचित हुने कुल सदस्यको कम्तीमा एक तिहाइ महिला सदस्य हुने, प्रतिनिधिसभाको सभामुख र उपसभामुखमध्ये एकजना र राष्ट्रियसभाको अध्यक्ष र उपाध्यक्षमध्ये एकजना महिला हुने, प्रदेश सभामुख वा उपसभामुखमध्ये एकजना महिला हुने व्यवस्था गरिएको छ ।गाउँ कार्यपालिकामा अध्यक्ष वा उपाध्यक्षमध्ये एकजना महिला हुने र चारजना महिला सदस्य तथा नगर कार्यपालिकाको मेयर वा उपमेयर महिला हुने र पाँचजना महिला सदस्य रहने, जिल्ला समन्वय समितिमा कम्तीमा तीनजना महिला रहने, गाउँपालिका र नगरपालिकाको प्रत्येक वडाबाट कम्तीमा दुईजना महिलाको प्रतिनिधित्व हुनेगरी गाउँसभा र नगरसभाको गठन हुने व्यवस्था छ । राष्ट्रिय महिला आयोग संवैधानिक निकायको रूपमा रहने र अध्यक्ष र सदस्यहरू महिलामात्र रहने समेतका महत्त्वपूर्ण हकअधिकार संविधानमा व्यवस्था गरिएको छ ।महिलाहरू आर्थिक तथा सामाजिक जीवनमा पुरुषभन्दा पछि परिरहनु, लैङ्गिक हिंसा तथा घरेलु हिंसा घट्न नसक्नु, महिलाहरूबीच जातीय, क्षेत्रीय र वर्गीय विभेद कायम रहनु, ग्रामीण महिलाको आर्थिक अवस्थामा सुधार ल्याउने कार्यक्रम सञ्चालन गर्न नसकिनु र बालविवाह, दाइजो प्रथाजस्ता कुरीतिजन्य व्यवहार कायम रहनु जस्ता समस्या तथा चुनौतीबीच स्थानीय तहको निर्वाचन सम्पन्न हँुदैछ । देशभरि महिलालाई निर्वाचनका माध्यमबाट स्थानीय सरकार सञ्चालन गर्ने जिम्मेवारी लिने अवसर सिर्जना भएको छ । तर महिलालाई केवल कोटामा बस्न लगाउने, गाउँंपालिका र नगरपालिकामा उपाध्यक्ष र उपप्रमुखको उम्मेदवार बनाउने जुन प्रयास भैरहेका छन्, यसले उनीहरूलाई नेतृत्व गर्न नसक्ने र फेरि पनि पुरुषको निगाहमा जिम्मेवारी प्रदान गरेको देखाउनेछ । दलीय निर्वाचनमा दलहरूलाई मत दिने प्रचलन संसारभरि रहेको र महिलाले पाएको जिम्मेवारी कुशलतापूर्वक बहन गरेका थुप्रै अभ्यास र नजिर विद्यमान छन् । यसकारण पनि महिलाले आफ्नो दाबीलाई बढाउने, हिम्मत र साहससाथ पार्टी संगठनहरूमा आफ्नो उम्मेदवारी प्रस्तुत गर्ने र आम मतदाताबीच आफूले पाएको जिम्मेवारी पुरुषको भन्दा पनि राम्रो ढंगले निर्वाह गर्ने प्रतिबद्धता जाहेर गर्दै नेतृत्वमा आउने प्रयास छोड्नु हुँदैन ।स्वाभाविक रूपमा महिलालाई राजनीतिमा संलग्न हुने कुरा सहज हँुदैन । परिवार, छोराछोरीको जिम्म्ेवारी निर्वाह गर्दै राजनीतिमा संलग्न हुने कुरा त्यसै पनि सहज छैन । तर जो महिला हिम्मत गरेर, घर तथा राजनीति बीचको सन्तुलन मिलाएर अघि बढिरहेका छन्, उनीहरूलाई स्थानीय सरकार सञ्चालन गर्ने व्यवस्थापकीय क्षमता विकास गर्दै अघि बढ्नुपर्ने आवश्यकता छ । महिलालाई दया गरेर केही पदमा आरक्षण गर्दै गद्दी दिएका छौं नि भन्ने पुरुषवादी सोच र चिन्तनलाई चिर्न महिलाहरू आफै अघि बढ्नु आवश्यक छ । योजना निर्माण, कार्यान्वयन तथा मूल्यांकन प्रक्रियामा खरो उत्रिँदै अघि बढ्ने अभ्यासको थालनीले भोलि प्रदेश तथा संघीय संरचनामा महिलाको उपस्थितिलाई बलियो बनाउने अवसर पनि सिर्जना गर्नेछ । यसका लागि आफैले पहल र प्रयत्न अघि बढाउँदै गाउंँपालिकाको अध्यक्ष र नगरपालिका तथा उपमहानगर, महानगरपालिकामा महिला उम्मेदवारीलाई अभियानका रूपमा अघि बढाउनु जरुरी छ । आम नागरिकसँंग नजिकको सम्बन्ध निर्माण हुने र व्यवस्थापकीय, कार्यपालिका र न्यायिक अधिकारसमेत प्राप्त स्थानीय सरकारको नेतृत्वमा महिलाले प्रतिस्पर्धा र नेतृत्व लिने कुरालाई ख्यालठट्टा होइन, जिम्मेवारीसाथ, हिम्मत र साहसका साथ आआफ्नो पार्टीमा संघर्ष गर्नु अहिलेको प्रमुख आवश्यकता हो ।"
यस्ता हुनुपर्छ हाम्रा उम्मेदवार,"श क्तिको अनेकन स्वरुपमा रहेका धेरैलाई राजनीति नै गर्ने रहर छ । अनि धेरैलाई सबैभन्दा अधिक वितृष्णा राजनीति र दलहरूप्रति नै छ । तर प्रत्येक चुनावका थेत्तरो राजनीतिको अभ्यास किन र कसरी भइरहेको छ, राजनीतिको कुरा गर्दा किन धेरै मान्छे नाक उचाल्छन् भनेर गर्नुपर्ने बहस र छलफल छायामा पर्छ । बरु सम्भावित उम्मेदवारको महिमामण्डन, आफू कुनै उम्मेदवारको निकट रहेको वा कुनै मान्छेलाई चुनावको मुखमा बोकी हिँड्नसके त्यसको प्रतिफल चाख्न पाइएला भन्ने मान्छे सबैतिर हावी हुन्छन् । अनौपचारिक छलफलमा मेरा साथीहरू आआफ्नो गाउँ वा नगरका सम्भावित उम्मेदवारहरूको नाम सुनाउँछन् । अझै कोहीकोही त फलानो उठ्नुको विकल्प नै नभएको जिकिर गर्छन् । दलहरूले उम्मेदवार छनोटको काम नथाले पनि कैयन्ले त उम्मेदवार बन्न राजनीतिक सक्रियता देखाउन थालिसके । लोकतन्त्रमा कानुनले तोकेको र योग्यताभित्र पर्ने सबैले चुनावी प्रतिस्पर्धामा उम्मेदवार बन्ने चाहना राख्न पाउँछन् र टिकटका निम्ति सक्रिय हुन्छन् । तर चुनावमा उठ्ने र समाज बदल्छु भन्ने आकांक्षा देखाएकाहरूले यतिका वर्षसम्म समाजका निम्ति के गरे भनेर हामीले समीक्षा नगर्ने ? तिनको पृष्ठभूमि नखोतल्ने ? संकटका बेला तिनीहरू बोलेका थिए कि थिएनन् ? इमान र नैतिकताको परीक्षाको घडीमा तिनीहरू कुन कित्तामा उभिएका थिए भनेर थाहा पाउने कि नपाउने ? शान्ति प्रक्रियापछिका दस वर्षभन्दा लामो समयमा कति धेरै संकट आइपरे । कति धेरै पेचिला विषय नेपाली समाजले झेल्नुपर्यो । कस्ताकस्ता प्राकृतिक विपत्ति सामना गर्नुपर्यो । त्यस्ता संकट र अप्ठ्यारामा हामीले उम्मेदवार बनाउनुपर्छ भनेका वा उम्मेदवार हुन्छु भनेका व्यक्तिले कस्तो भूमिका खेलेका थिए ? तिनीहरू कुनै गुट र उपगुटका सारथी भएका थिए कि सहीलाई सही र गलतलाई गलत भन्ने हिम्मत गरेका थिए ? तिनीहरू कुनै नेताको फेरो समातेर राजनीतिको वैतरणी तर्ने सपनामा मात्रै व्यस्त थिए कि खुला र आलोचनात्मक सोचका साथ छलफल र बहसका चौतारीहरूमा देखिएका थिए ? विपत्तिको समयमा तिनीहरू सक्रिय भएका थिए कि आफ्नो र आफ्नाहरूको मात्रै सुरक्षाका निम्ति दौडधुप गरेका थिए ? राष्ट्रिय मुद्दामा नबोल्ने, स्थानीय मुद्दामा कुनै गुटको फेरो समात्ने मान्छे हाम्रो उम्मेदवार हुनसक्छन् कि सक्दैनन् ? बोल्यो भने विवादमा परिन्छ भनेर वा नबोली बस्यो भने चोखो भइन्छ भनेर वा घुमाउरो भाषामा यता पनि ठिक्क उता पनि ठिक्क हुनेगरी बोलेर आफ्नो दायित्व पुरा गरेको सम्झिनेहरू हामीले खोजेको उम्मेदवार होलान् त ? के तिनले गरेको नेतृत्व, तिनले बनाउने नीतिले हामीले खोजेको गतिशील समाजको सपना पुरा गर्ला ? हिसाब गरिहेरौं त उम्मेदवार बन्छु भनेर खुट्टा उचालेकाहरूले यतिका वर्षसम्म समाजका निम्ति केके गरे ? कस्ताकस्ता जोखिमहरू उठाए ? कस्ताकस्ता दायित्वहरू पुरा गरे ? समाज परिवर्तन र विकासको यस्तो दोसाँधमा उभिएको छ, हामीले गर्ने लोकरिझ्याइका कुराले मात्रै हाम्रो दायित्व पुरा हुनेवाला छैन । समयको दौडसँगै समाज त्यसै पनि परिवर्तन भइहाल्छ । तर विकास त संस्थागत अभ्यास, सुविचारित नीतिगत प्रक्रिया र भविष्य द्रष्टाको अगुवाइमा मात्रै हुन्छ । आफ्नो नगर वा क्षेत्रको विकास बजेट कति खर्च भयो ? कहाँ, कसरी खर्च भयो भनेर तिनले यसअघि कहिल्यै प्रश्न गरेको अथवा छलफल चलाएको सुन्नुभएको छ कि छैन ? छैन भने तिनीहरू अबको स्थानीय तहको निर्वाचनमा उठ्न सक्ने योग्यता पुगेका उम्मेदवार कसरी भए त ? जेनतेन चिप्लेकिराको गतिमा विकास घिस्रिएको छ । भन्नै पर्दैन, देशैभरि विकासको पर्दाभित्र चरम भ्रष्टाचार छ । कैयन ठाउँमा विकास भनेर गरिएको अभ्यासले पर्यावरणलाई बिगारेको छ, विकासको प्रतिफल समानुपातिक हिसाबले वितरण नहुनेगरी बिब्ल्याँटो काम गरिएको छ । यी र यस्ता कैयन मुद्दामा कसले प्रश्न गरेको थियो ? सबैलाई थाहा छ, प्रत्येक वर्ष नतिजामा हाम्रा सार्वजनिक स्कुलहरूलाई महँंगो शुल्क असुल्ने निजी स्कुलहरूले उछिन्छन् । सरकारी स्कुलहरू किन कमजोर भए भनेर कसैले प्रश्न गरेको थियो ? अथवा हामीले उम्मेदवारका रूपमा अघि सारेका मान्छेले आफ्नो टोल र समुदायमा रहेको सरकारी स्कुल सुधार्न कुनै सानोठूलो हस्तक्षेप कहिल्यै गरेको थियो ? प्राय: हाम्रा सरकारी स्वास्थ्य संस्थाहरू सेवा वितरणका हिसाबले सुस्त छन् । त्यसमाथि जनताको विश्वास कमजोर छ । कुनै उपाय नभएका र आर्थिक रूपमा विपन्नमात्रै त्यहाँ दु:ख र हैरानी बेहोरेर सेवा लिन्छन् भन्ने आम बुझाइ छ । यसका पछाडि के कस्ता कारण होलान् ? यी विषयमा कसैले कहिल्यै स्थानीय तहमा छलफल चलाएको सुन्नुभएको छ ? हाम्रो गाउँघरका स्वास्थ्य चौकीमा पर्याप्त औषधी भएनभएको बारे, डाक्टर आएनआएको बारे, निशुल्क भनिएका औषधीसमेत वितरण नगरिएको बारे कहिल्यै कसैले बोलेको सुन्नुभएको छ । यस्ता विषयमा कहिल्यै नबोल्ने मान्छे हाम्रा उम्मेदवार हुन सक्लान् त ? जेनतेन पहाड कोतरिएका छन् र त्यहाँ क्षमताभन्दा धेरै मान्छे बोकेर गाडी उक्लिन थालेका छन् । मधेसका धेरैजसो ससाना कस्वाहरूमा सार्वजनिक सवारीको सुविधा पुगेको छ । तर त्यस्तो सुविधा उपभोग गरेबापत हामीले कानुनले तोके अनुुसारको शुल्कमात्रै बुझाएका छौं कि हामीमाथि अतिरिक्त आर्थिक भार पनि थोपरिएको छ ? के सरकारले तोके अनुसारको गाडी भाडा तिरेर हामीले यात्रा गरेका छौं ? सवारी धनीले तोकेभन्दा धेरै भाडा असुल्दा कोही बोलेको वा प्रतिवाद गरेको सुन्नुभएको छ ? सिन्डिकेटका कारण भाडा महँंगो भयो भनेर कसैले बोले, लेखेको थाहा छ ? छैन भने तिनीहरू हाम्रा उम्मेदवार कसरी हुनसक्छन् ? फेरि पनि राजनीतिलाई गाली गरिराख्ने तर आचरण र नैतिकताको कसीमा उत्तीर्णसम्म हुन नसक्ने मान्छेलाई मेरो वा हाम्रो उम्मेदवार भनिराख्ने हो भने हाम्रो समाज कहिल्यै सुधिँ्रदैन । हामीले देखिसक्यांै, मूलधारका दलहरूको त झण्डा र चुनाव चिन्हमात्रै फरक हो । तिनीहरू त आफ्नो स्वार्थ मिल्ने मुद्दामा सधंै मिल्छन् । तर दु:ख पाउने त सधैं पिँधका जनताले मात्रै हो । सम्झिहेरांै त, लोकमानसिंह कार्की प्रकरणमा के भएको थियो ? कुनकुन दल मिलेर तिनलाई शक्तिको आसनमा बसाएका थिए ? चिकित्सा क्षेत्र सुधारको माग राखेर डा गोविन्द केसी अनशन बसेका बेला कुनकुन दल कसरी उभिएका थिए र कस्तो भूमिका निभाएका थिए ? याद गरौं त, कञ्चनपुरमा भारतीय एसएसबीको गोली लागेर नेपाली नागरिक मारिँदा कुनकुन नेता कुर्लेका थिए ? प्रहरीको गोली लागी कुनै दल विशेषको गुन्डा मर्दा भने ककसको चिच्याहट सुनिएको थियो ? एनसेल कर छली प्रकरणमा कोको नेताले देशको ढुकुटीमा आउने रकमको रक्षाका खातिर बोलेका थिए ? मूलधारका दलको नेतृत्वमाथि प्रश्नहरू धेरै गर्न सकिन्छ । तर तत्काल उनीहरूको विकल्प पनि हाम्रोअघि छैन । बिग्रेभत्केको राजनीति सुधार्ने साँचो त हाम्रै हातमा छ । कसैलाई खुसी पार्न वा कसैको नजिक हुन फलानो उम्मेदवार बन्नुपर्छ भन्दै नभनौं । भन्ने नै हो भने माथिका सबै प्रश्नको उत्तर आउनेगरी ती उम्मेदवार कसरी समाज बदल्ने खुबी भएका हुन् भनेर पुष्टि गरौं ।"
अपहरणमा कर्मचारी नै संलग्न,"झापा झापा शनिश्चरेका जीवन विष्टलाई अपहरण गरी वन्धक वनाएर जमीन हडपेको आरोपमा प्रहरीले जिल्ला प्रशासन कार्यालय झापाका खरिदार तेजेन्द्र न्यौपानेसहित तीन जनालाई पक्राउ गरेको छ । विष्टको नामको अनारमनी ४ मा रहेको कित्ता नम्वर १६९ र १७० को करिव ५ कठ्ठा १६ धुर जमीन मिलेमतोमा जर्वजस्ती हडपेको आरोपमा भद्रपुर ७ वस्ने न्यौपानेसहित मेचीनगर ८ वाहुनडाँगीका भूपू कान्छा भनिने अजय राई र भद्रपुर ७ वस्ने व्यवसायी प्रेम न्यौपानेलाई प्रहरीले आइतवार राति जिल्लाका विभिन्न स्थानवाट नियन्त्रणमा लिएको हो । जिल्ला प्रहरी कार्यालयका प्रहरी उपरीक्षक शैलेश थापाका अनुसार जग्गा धनी विष्टले आफूलाई अपहरण गरी वन्धक बनाएर जमीन हडपेको भन्दै गत शुक्रवार प्रहरीमा किटानी जाहेरी दिएका थिए । जाहेरीको आधारमा प्रहरीले तीन जनालाई पक्राउ गरेको हो । पीडितले दिएको किटानी जाहेरीका आधारमा आरोपीहरूलाई पक्राउ गरिएको हो, उपरीक्षक थापाले भने, घटनावारे अनुसन्धान भइरहेको छ । प्रहरीले तीनै जना अभियुक्तलाई अनुसन्धानका लागि सोमवार म्याद थप गरेको छ । उपरीक्षक थापाका अनुसार घटनामा पत्रकारसहित दुई आरोपी फरार छन् । फरार अभियुक्तहरूको नाम भने प्रहरीले सार्वजनिक गरेन । फरारलाई समेत चाँडै पक्राउ गरी घटनावारे विस्तृत जानकारी गराइने थापाले बताए । घटनामा गिरोहकै संलग्नता हुन सक्ने प्रहरीको भनाई छ । एक दुई मान्छेले साहस गर्न सक्ने काम होइन यो, उपरीक्षक थापाले भने, दलका नेतादेखि पत्रकारसम्मको जालो देखिन्छ ।प्रहरीका अनुसार अभियुक्तहरूले पीडितलाई गत माघ १२ गते अपहरण गरी वन्धक वनाएर जग्गा कव्जा गरेका हुन् । स्रोतका अनुसार पीडित विष्टलाई गत माघ १२ गते अपहरण गरी गरामनीको शुभकामना होटलमा करिव १० दिन वन्धक बनाएका थिए । करिव १५ करोड रुपैयाँ मूल्यको जमीन भद्रपुरका प्रेम न्यौपानेको नाममा पारिएको छ । माघ २० गते मालपोत कार्यालयमार्फत कानुनी रुपमा विष्टको नामको जमीन न्यौपानेको नाममा पारिएको प्रहरीले जनाएको छ ।"
कालाजारले मृत्यु,"सर्लाही एक दिनअघि मृत्यु भएकी जिल्लाको ईश्वरपुर२ राइटरखोरकी रामदुलारीदेवी माझीको शव जिल्ला अस्पताल मलंगवामा मंगलबार दिउँसोसम्म अलपत्र रहयो । पत्नीको मृत्युपछि सद्गतका लागि घर लैजान नसकेर पति जानकी रोइरहेका थिए । शव लैजान सरकारी मद्दत कुरिरहेका थिए । पत्नीको मृत्यु मात्र विपत होइन । उनको परिवारका ५ जना कालाजारले सिकिस्त भई त्यही अस्पतालका शय्यामा भर्ना छन् ।कालाजार लागेकी रामदुलारीको सोमवार साँझ मृत्यु भयो । एकातिर जुठो बार्नुपर्नेछ । अर्काेतिर बाँकीको उपचार गराउनुपर्ने दायित्व । जानकीका छोरा राजेश, बुहारी पार्वती, नातिनी रिंकु, नाति दशैं र शनी कालाजरले सिकिस्त भएका छन् । प्रजिअको निर्देशनपछि दिउँसो २ बजे जनस्वास्थ्यले उपलब्ध गराएको गाडीमा अन्तिम संस्कार लागि परिवारले रामदुलारीको शव लगेका थिए । नातागोताभित्रका १३ जना उपचाररत छन् । तिनलाई कुरुवाको अभाव छ । शय्या नपुगेर भुइँमा राखिएको छ । विपन्न मुसहर बस्तीमा कालाजार फैलिएपछि गाउँले उपचारका लागि अस्पताल पुगेका छन् । ७ घर भएको बस्तीका १३ जना अस्पताल भर्ना भएका छन् । केही दिनअघि यसैबाट मृत्यु भएका नथुनी माझीका परिवारका सदस्य जुठो बारेर बसेका छन् । घर छाड्न नमिलेर बिरामी नभएका केही महिला र केटाकेटी मात्र बस्तीमा देखिन्छन् । ९ दिनअघि मृत्यु भएका नथुनीलाई कालाजार भएको शंका लागेपछि गाउँलेले प्रजिअ प्रदीपराज कँडेललाई सूचना दिएका थिए । साताअघि जनस्वास्थ्य कार्यालयको टोली उक्त बस्तीमा पुगेको थियो । परीक्षण गर्दा ६ जनामा कालाजार देखियो । लगत्तै केन्द्रमा सूचना गरी विशेषज्ञसहितको टोली झिकाइयो । शनिबार विशेषज्ञको टोलीले परीक्षण गर्दा १४ जनामा कालाजार देखियो । ती सबैलाई एम्बुलेन्समार्फत मलंगवा अस्पताल लगियो । त्यसैमध्येकी रामदुलारीको सोमबार साँझ मृत्यु भएको हो । बस्तीमा डेढ वर्षयता यस्तो रोग लागेर धेरैको मृत्यु भएको छ । नथुनीकी पत्नी गंगादेवीले यस्तै लक्षण देखिएर डेढ वर्षयता ८ को मृत्यु भएको बताइन् । मेरा पतिमा पनि त्यही लक्षण थियो, उनले भनिन्, उपचारका लागि छेउछाउका मेडिकलमा लगें । रोग पत्तै नलागी बित्नुभयो । उनले एउटै लक्षण भएका अन्य बिरामीलाई परीक्षण गर्दा कालाजार देखिएपछि पतिको मृत्युको कारण पत्ता लागेको बताइन् ।नजिकै स्वास्थ्यचौकी भए पनि प्राय: बन्द रहन्छ । स्थानीय निजी क्लिनिकमा जान बाध्य छन् । उपकरणबिनै खुलेका क्लिनिकले दिएको औषधिले रोग निको हुनुको सट्टा बेथाले च्यापेर बिमारीको मृत्यु हुने गरेको छ । जनस्वास्थ्य प्रमुख हरिश्चन्द्र साहले बिरामी स्वास्थ्यचौकीमा नपुगेकाले कालाजार फैलिएकोबारे जानकारी नआएको बताए । प्रजिअबाट सूचना आएपछि हामी पुगेर परीक्षण गरेका हौं, उनले भने ।"
सहिद मार्गले द्वन्द्वपीडितलाई राहत,"रोल्पा दुई महिनाअघि अनुगमन भ्रमणमा घर्तीगाउँ आएका प्रधानमन्त्री पुष्पकमल दाहालले सहिद मार्गको निर्माण चाँडै सक्न निर्देशन दिए । दाङ, रोल्पा, रुकुम र कर्णालीको डोल्पासमेत जोड्ने निर्माणाधीन मार्गको ट्रयाक खन्ने काम सकिएको छ । अब स्तरोन्नति र कालोपत्र गर्न बाँकी छ । प्रधानमन्त्री दाहालले यो सडकले सशस्त्र द्वन्द्वका पीडितलाई राहत मिल्ने दाबीसमेत गरे । सशस्त्र द्वन्द्वबाट ठूलो मानवीय एवं भौतिक क्षति व्यहोरेको रोल्पाको मध्यभाग हुँदै छिमेकी जिल्ला जोड्न निर्माणाधीन सहिद मार्गलाई जिल्लाकै विकासको मेरुदण्डका रूपमा लिइएको छ । यस सडकको निर्माण पूरा भए कम्तीमा सडकले रोल्पालाई अन्तरगाउँ र अन्तरजिल्लाका माध्यमबाट जोड्नेछ । युद्ध जारी भएकै बेला विकास निर्माणलाई प्राथमिकता दिन माओवादीले सहिद मार्ग निर्माण थालेको थियो । तत्कालीन अवस्थामा पार्टीले नेता ईश्वरी दाहाललाई खटाएको थियो । उनकै नेतृत्वमा माओवादी कार्यकर्ता, लडाकु तथा रोल्पा, रुकुमलगायत ११ जिल्लाका सर्वसाधारणले सडक निर्माणमा सहभागिता जनाएका थिए । संविधानसभाको पहिलो निर्वाचनमा पुष्पकमल दाहाल पहिलोपटक प्रधानमन्त्री भएपछि उनकै नेतृत्वमा सहिद मार्ग निर्माण आयोजनासमेत थालिएको थियो । उनी रोल्पाबाटै पहिलो पटक निर्वाचित भएका थिए । सडक आयोजनाका अनुसार सरकारले बजेट दिइरहे पनि पर्याप्त हुन सकेको छैन । दाङमा सञ्चालित सिमेन्ट कारखानाका लागि उक्त सडक हुँदै ढुंगा ओसार्न दैनिक ठूलो संख्यामा चल्ने ट्रिपर तथा यातायातका साधनले पनि अवरोध गर्दै आएका छन् । पहाडी भूभागमै सडक पर्ने भएकाले आसपासका गाउँ जोगाउन तथा सडकको स्तरोन्नति गर्न पर्याप्त बजेट, जनशक्ति तथा योजना अभाव रहेको सडक आयोजनाका प्रमुख इन्जिनियर सुबोधकुमार देवकोटाले बताए । तर, तीन दशकअघि अलपत्र अवस्थामा रहेको उक्त सडकको निर्माण कार्य अहिलेसम्म तीव्र गतिमै रहेको उनले जानकारी दिए । यस सडकको आरम्भविन्दु दाङको घोराही हो भने अन्तिम विन्दु रुकुमको मैकोट गाउँ हो । त्यसउता डोल्पा पर्छ । आयोजनाका अनुसार उक्त सडक केही वर्षभित्रै डोल्पासम्मै जोडिनेछ । सहिद मार्ग निर्माण गर्दा करिब ४ अर्ब ३० करोड बजेट खर्च हुने अनुमान छ। हालसम्म ९८ करोड ४४ लाख खर्च भइसकेको आयोजना प्रमुख देवकोटाले बताए । अहिलेसम्म १ सय ८२ किलोमिटर ट्रयाक खोलिएको, ८४ किलोमिटर सडकको स्तरोन्नति र ३५ किलोमिटर ग्राभेल गरिएको आयोजना कार्यालयले जनाएको छ । यस वर्ष सडक निर्माण गर्न २५ करोड बजेट छुट्याइएको छ भने ११ करोड सडक सुधार र ३ करोड पुल निर्माणमा खर्चने गरी आएको देवकोटाले जानकारी दिए । बहुवर्षीय ठेक्का प्रणालीअन्तर्गत यस सडकलाई तीन खण्डमा बाँडेर सडक फराकिलो बनाउन र ग्राभेल गर्न आयोजना कार्यालयले काम गराइरहेको छ । दाङदेखि सहिद मार्ग हुँदै होलेरी, तिला, लिबाङ, घर्तीगाउँ, इरिबाङ, कुरेली र थबाङसम्म यातायातका साधन सञ्चालन गरिएको छ । यस्तै रुकुमको सदरमुकाम मुसिकोटदेखि थबाङसम्म पनि यातायातका साधन नियमित चल्छन् । द्वन्द्व अवधिमै माओवादीकै पहलमा ११ जिल्लाका स्थानीयको श्रमदानबाट करिब १४ किलोमिटर सडक निर्माण गरिएको थियो । त्यस क्रममा आधा दर्जन मानिसको असावधानीका कारण मृत्यु भएको यियो । उनीहरूमध्ये केहीलाई सरकारले सहिद घोषणा गरिसकेको छ । सडक निर्माणको जिम्मेवारी सरकारले लिएपछि काम झन् द्रुत गतिमा छ । सशस्त्र द्वन्द्वमा सबैभन्दा बढी बलिदानी गर्ने रोल्पालीको स्मृतिमा उक्त सडकको नाम सहिद मार्ग राखिएको माओवादीको धारणा छ । दाङदेखि रुकुमसम्मको सडक खण्ड १ सय ६६ किलोमिटर लामो छ । रुकुमको मैकोट हुँदै डोल्पासम्म सडकमार्फत जोड्दा लम्बाइ २ सय १० किमि हुनेछ ।"
केन्द्र विवादमा झडप,"काभ्रे गाउँपालिकाको केन्द्र सार्ने विवादमा झडप भएको छ । साबिकको ढुंखर्क गाविसको कार्यालयलाई केन्द्र मानेर दैनिक प्रशासनिक काम सुरु भए पनि एमाले, माओवादी केन्द्र लगायतका दलहरूले विरोध गरेका थिए । केन्द्रका नेता मर्दनसिंह तामाङले साइनबोर्ड निकाल्न खोज्दा प्रहरीसँग झडप भएको हो ।तामाङले साबिक ढुंखर्क गाविस३ स्थित भूकम्पपीडितको सामूहिक आवासका लागि बनेको संरचनाबाट गाउँपालिकको प्रशासनिक काम गर्न सकिने र महांकालचौर गाविसका जनतालाई पायक पर्ने तर्क गरे । कांग्रेसले ललितपुरसँग सीमा जोडिएको च्याम्राङबेंसी गाविसलाई पनि पायक हुनुपर्ने भन्दै साबिककै स्थानबाट सेवा दिनुपर्ने बताएको छ । संयन्त्र प्रतिनिधि प्रेमबहादुर तिमल्सिनाले अन्य दलहरूले जनतालाई प्रभाव पार्न बखेडा झिकिएको आरोप लगाए । कार्यकारी अधिकृत सावित्री पन्तले स्थानीय तहको निर्वाचनपछि आउने जनप्रतिनिधिले मात्रै नाम र केन्द्र फेर्न सक्ने भएकाले निर्वाचनअघि सम्भव नभएको बताइन् । अहिले सम्म काम गर्दा विवाद थिएन, गुनासो आएपछि सहमति भए फेर्ने भनेर छलफल चलाइएको हो, उनले भनिन्, सहमति नभए कर्मचारी तहमा त्यो निर्णय हुन सक्दैन । जिल्लास्थित प्राविधिक सहयोग समितिले पनि साबिक ढुंखर्क गाविसको कार्यलयलाई नै केन्द्र सिफारिस गरेको थियो ।"
उम्मेदवार खोज्दै बस्तीमा,"पोखरा स्थानीय तह चुनावका लागि दलहरूले अगुवा कार्यकर्ताको जिम्मेवारी हेरफेरसँगै आकांक्षी नामावली संकलन तीव्र बनाएपछि चुनावी माहोल तातेको छ । तनहुँ संवाददाताका अनुसार वडा भेलामार्फत उम्मेदवार छनोट अभियान थालेका छन् । उनीहरूले वडाबाट सिफारिस भएर आउनेमध्येबाटै टिकट दिने योजना बनाएका हुन् । उक्त अभियानले आकांक्षीहरूलाई वडा तहका भेलामै पुगेर पार्टीका कार्यक्रममा सहभागी हुनैपर्ने बाध्यता बढेको छ ।४ नगर र ६ गाउँपालिकामा यो व्यवस्था भएपछि धमाधम वडा भेला भइरहेको दलका प्रतिनिधिले बताए । कांग्रेसले व्यास नगरका १४ वडामध्ये १३ मा भेला गरिसकेको नगर सभापति शान्तिरमण वाग्लेले बताए । एमालेले पनि ७ वटामा भेला सकेको नगर अध्यक्ष श्रीराम कार्कीले जानकारी दिएका छन् । माओवादी केन्द्रले सबै वडा भेला सकिसकेको र उम्मेदवारको अन्तिम तयारी भएको नगर अध्यक्ष अतिन्द्रकेशरी न्यौपानेको भनाइ छ ।वडा भेलामा सबैभन्दा धेरै कांग्रेसबाट आकांक्षी देखिएका छन् । यसअघिका दुवै स्थानीय निर्वाचनमा कांग्रेसले जितेको, संविधानसभामा पनि दमौलीसहितको क्षेत्र २ कांग्रेस बरिष्ठ नेता रामचन्द्र पौडेलले जितेकाले आकांक्षी बढेको वाग्लेले बताए । जित्ने सम्भावना देखेपछि स्वाभाविक रूपमा आकांक्षी धेरै हुन्छन्, उनले भने, छलफलबाटै टुंगो लगाउँछौं । एमालेले एक पदका लागि बढीमा तीन जनाको नाम मागेको छ । तीमध्येबाट जिल्ला तहमा निर्णय हुनेछ । धेरै आकांक्षी खोज्दा पछि मिलाउन कठिन हुने भएकाले तीन जनाका दरले मात्रै माग गरेका हौं, उनले भने । माओवादी केन्द्रले छलफल टुंगो लगाए पनि अहिलेसम्म उम्मेदवारमा कति आकांक्षी भए भन्ने खुलाएको छैन । गाउँ पस्दै नेता बागलुङ मतदाता रिझाउन नेताहरू गाउँ पसेका छन् । कांग्रेसले आफ्नो पक्षमा वातावरण बनाउन ४ वटा नगर र ६ वटा गाउँपालिकामा संयोजक तोकेको जिल्ला सचिव नवराज पौडेलले बताए । उम्मेदवारीका लागि वडामा नै छलफल र सहमति गराइनेछ । वैशाख २ भित्र क्षेत्रीय समितिमार्फत जिल्ला समितिमा उम्मेदवारको नामावली पठाउने निर्णय गरिएको उनले बताए । एमाले पनि निर्वाचन माहोल आफ्नो पक्षमा पार्न सक्रिय छ । अध्यक्ष केपी ओली नेतृत्वमा एमालेले आमनागरिकको मन जित्ने काम गरेकाले पनि मतदाता पार्टीको पक्षमा रहेको जिल्ला अध्यक्ष इन्द्रलाल सापकोटाले दाबी गरे । एमालेप्रतिको आकर्षण धेरै बढेको पाएका छौं, उनले भने, त्यसैले पनि हामीले हाम्रो विचारलाई स्थानीय तहका मतदातामाझ पुर्याउन सक्रिय भएका छौं ।माओवादी केन्द्रका अध्यक्ष चन्द्रबहादुर बुढाले सबै तहमा पुगेर पार्टीका नेता र कार्यकर्तालाई मतदाताको साथी बनेर अघि बढ्न भनिएको बताए । आफूहरूले पनि पार्टीले बोकेको विचारलाई मतदातामाझ पुर्याउने काम गरिरहेको राष्ट्रिय जनमोर्चाका जिल्ला अध्यक्ष अमर थापाले बताए । बागलुङमा ४ नगरपालिका र ६ गाउँपालिका तोकिएका छन् । १ लाख ५६ हजार ८ सय २ मतदाता रहेको जिल्ला निर्वाचन कार्यालयले जनाएको छ।धान रोप्ने चटारोगुल्मी नेताकार्यकर्ता चुनावी प्रचारप्रसार र कार्यक्रम गर्दै दिनहुँ गाउँघरमा सभा र अन्तक्र्रिया गर्दैछन् । तर, इश्मा गाउँपालिकाको प्रस्तावित केन्द्र रहेको फाँट चाँपटारीका विपन्न समुदायलाई चैतेधान रोप्ने चटारो छ । उनीहरूलाई अहिलेसम्म चुनावी कार्यक्रमले नछोएको हो । इश्मा गाउँपालिका५ इश्मारजस्थल र ३ नम्बर वडाको दर्लामचौरका कुमाल बस्तीका बालबालिकादेखि धेरै किसान चाँपटारी फाँटमा चैतेधान रोप्ने चटारोमा छन् । चर्चामा छैनन्, महिला म्याग्दी आकांक्षीहरूको चर्चामा समेत महिला पछाडि पारिएका छन् । सञ्चारमाध्यम, राजनीतिक दलका कार्यकर्ता र सामाजिक सञ्जालहरूमा पनि महिला आकांक्षीको नाम चर्चामा नल्याउँदा अनिवार्य पदमा पनि उम्मेदवार चयन असजिलो हुने देखिएको छ । स्थानीय तहको निर्वाचनमा मुख्य पद प्रमुख वा उपप्रमुखमध्ये एक जना महिला अनिवार्य उम्मेदवार बनाउनुपर्ने व्यवस्था भए पनि आकांक्षीहरू पुरुष मात्र देखिएका छन् । जिल्लाको एक नगरपालिका र पाँच गाउँपालिकाको प्रमुख, उपप्रमुख र वडा प्रमुखहरूका कतै महिला आकांक्षीहरू अगाडि देखिएका छैनन् । कांग्रेस, एमाले र माओवादी केन्द्र आबद्ध महिला नेतृहरूको नामसमेत नगर र गाउँपालिका प्रमुखमा चर्चामा छैनन् । उपप्रमुखमा पनि महिला उम्मेदवारीलाई दलहरू औपचारिकतामा सीमित गर्ने प्रयासमा छन् । हामी महिलाहरू फगत चर्चामा पनि विभेदमा परेका छौं, बेनी नगरपालिकाको उपप्रमुखको उम्मेदवारीमा दाबेदार दुर्गा कार्कीले भनिन्, पार्टीमा हामी लविङ गरिरहेका छांै तर मिडियामा पनि महिला आकांक्षीको चर्चा भइदिएन । समाजले पनि कन्जुस्याइँ गरेको छ ।पार्टीभित्र र महिला संगठनमार्फत आफ्नो टिकटका लागि दाबी गर्नेहरू भने लागिपरेकै छन् । बेनी नगरपालिकामा कांग्रेसकी विमला गौचन टिकट पाउनुपर्ने दाबी गरिरहेकी छन् । बेनी नगरको उपप्रमुखमा कांग्रेसकी गौचनबाहेक अमृता बानियाँ, सृजना श्रेष्ठ, विना खड्काको नाम पनि भित्रभित्रै आकांक्षीका रूपमा आएको छ । एमालेमा दुर्गा कार्की, मुना बानियाँ र विष्णु रोका तथा माओवादी केन्द्रमा ज्योति पौडेलले उम्मेदवारी दिन इच्छा गरिरहेका छन् । युवाको कसरत पाल्पा तीन ठूला दलमा युवा उम्मेदवारको दबाब बढेपछि उम्मेदवार छनोटमा सकस परेको छ । युवा आकांक्षी बढी देखिएपछि १९ वर्षदेखि लाइनमा रहेका धेरै नेताहरूलाई यति बेला समस्या भएको हो । कांग्रेस, एमाले र माओवादी केन्द्रमा युवा उम्मेदवारको भीड छ ।"
एकै चरणमा,"हेटौडा मुख्य निर्वाचन आयुक्त डा अयोधिप्रसाद यादवले देशभर स्थानीय तहको निर्वाचन एकैदिन हुने बताएका छन् । राजनीतिक वृत्तमा दुई चरणमा निर्वाचन गराउने विषयमा बहस भइरहेका बेला मंगलबार उनले मुलुकभर एकै दिनमा निर्वाचन सम्पन्न हुने दाबी गरेका हुन् । देशभर एकै समयमा एकै दिन निर्वाचन गराउने तयारीमा छौं, सञ्चारकर्मीसँग कुरा गर्दै उनले भने, दुई चरणमा निर्वाचन गराउने विषयमा हालसम्म कुनै किसिमको छलफल भएको छैन । दुई चरणमा निर्वाचन गराउन सरकारले आयोगसँग छलफलसम्म नगरेको उनले बताए । देशभर मतदान केन्द्रसमेत तोकिसकिएको छ, यादवले भने, मतदान केन्द्रअनुसार मतदाता नामावली र मतदाता परिचयपत्र छाप्ने कामसमेत भइसकेको छ । एकै चरणमा निर्वाचन गर्ने तयारी मतदान केन्द्रसम्म पुगिसकेकाले चुनाव हँुदैन वा दुई चरणमा हुन्छ भन्ने विषयमा नसोच्न उनले आग्रह गरे । ६० जिल्लाको मतपत्र छाप्ने काम भइसकेको जानकारी दिए । ७५ जिल्लामा निर्वाचन अधिकृत, मतदान केन्द्र अधिकृत तय भइसकेका छन् । मतदान केन्द्रको विषयमा सामान्य विवाद रहेको सप्तरीमा पनि केही दिनमा टुंगिनेछ । हिमाल, पहाड र तराईको सम्पूर्ण दलहरूले चुनावमा भाग लिनेमा हामी विश्वस्त रहेका छौं । अब मतदान केन्द्र थपघट गर्ने, मतदाता नामावली फेरि संकलन गर्ने काम हुँदैन, उनले भने ।स्थानीय तह बढाए चुनाव असम्भवलेखनाथ निर्वाचन आयुक्त ईश्वरीप्रसाद पौडेलले स्थानीय तहको संख्या बढाए निर्धारित मितिमा चुनाव गर्न सम्भव नहुने बताएका छन् । उनले तोकिएको तिथिमितिमा निर्वाचन गर्न सरकार कटिबद्ध भएकोले स्थानीय तहको संख्या नबढ्ने विश्वास व्यक्त गरे ।"
मधेसका बासिन्दा भन्छन् चुनाव अपरिहार्य,"राजविराज सप्तरीका बासिन्दाले स्थानीय तह चुनावको वातावरण बनाउन सरकारसँग आग्रह गरेका छन् । सरकार तथा राजनीतिक दलहरूले उपयुक्त माहोल तयार पार्न नसकेको उनीहरूको गुनासो छ । हो चुनावको खाँचो छ, मधेसी नागरिक समाजका अगुवा बद्रीनारायण झाले भने, सुशासन, विकास तथा संविधान कार्यान्वयनका लागि चुनावको खाँचो छ, तर अझै माहोल भने बनाउन सकिएको छैन । चुनाव नजिकिँदै जाँदा सरकार तथा राजनीतिक दलहरू यसतर्फ सचेत हुनुपर्ने उनको भनाइ छ ।१९ वर्षपछि स्थानीय तहको चुनाव हुन लाग्यो, तर पर्याप्त तयारीबिना, नागरिक समाज सप्तरीका अध्यक्ष थानसिंह भन्साली भन्छन्, सरकारले पर्याप्त तयारी र आपसी सहमति नगर्दा माहोल तयार नभएको हो ।राज्य पक्षले कुनै पनि हालतमा चुनाव गराएरै छाड्ने अभिव्यक्ति दिइरहेको छ भने आन्दोलनरत मधेसी मोर्चाले चुनावलाई औचित्यहीन भनेको छ । यस्तो अवस्थामा तराईमधेसका जनतामाझ अन्योल देखिनु स्वाभाविक हो, तिलाठी गाविसका पूर्वअध्यक्ष दिनेश्वर मिश्रले भने, लामो बन्दको मारबाट अझै पनि तराईमधेस उम्कन सकेको छैन, चुनावको घोषणासँगै सर्वसाधारणमा पुन: बन्दको त्रास बढन थालेको छ । चुनाव हुन्छ भन्नेप्रति अझै पनि सर्वसाधारण विश्वस्त भइसकेको अवस्था छैन मिश्रको भनाइ छ । लामो बन्द हडतालपश्चात दुवै पक्षबीच संवादको वातावरण देखियो, संविधान संशोधनको कुरा पनि निकै जोडतोडका साथ उठ्यो, जसले मधेसका जनतामाझ स्थिरताको सन्देश प्रवाह भएको थियो, उनले भने, फेरि द्वन्द्वको माहोल जन्मिएको छ, मधेसी मोर्चा जुनसुकै बेला पनि सडकमा ओर्लिन सक्ने सम्भावना निकै बढेर गएको छ, त्यसैले होला बहुसंख्यक तराईमधेसवासीलाई चुनावले उल्लासभन्दा पनि तनाव सिर्जना गरेको छ ।सरकारद्वारा तोकिएको मितिमा स्थानीय तहको निर्वाचन हुने कि नहुने, भए कहाँ कहाँबाट कोको उम्मेदवार बन्ने, नभए स्थिति के हुने, मोर्चाले थालेको आन्दोलन कुन बिन्दुमा पुगेर टुंगिने भन्ने विषयले जिल्लामा चर्चा पाएको छ । तोकिएको मितिमा निर्वाचन हुनेनहुने आशंका भने जिल्लामा अझै कायमै छ ।ठूला दलको तयारीमोर्चाको विरोधबीच पनि कांग्रेस र माओवादी केन्द्र चुनावको तयारीका कार्यक्रम, उम्मेदवार छनोटको आन्तरिक रणनीति बनाउन व्यस्त देखिन्छन् । चुनाव हुने समयसम्म मोर्चासित सहमति हुन सक्ने आसमा यी दुई दलले आफ्ना गतिविधि बढाएका हुन् । एमालेले भने चुनावको कार्यक्रम थालेको छैन ।मोर्चाका नेताहरूले संविधान संशोधन नगरी चुनाव नगर्न सरकारलाई दबाब दिइरहेका छन् । उनीहरूले यसलाई बेवास्ता गरिए प्रतिकार गर्ने चेतावनीसमेत दिएका छन् । कांग्रेस र माओवादी केन्द्रका नेताहरूले पनि मधेसको समस्या समाधान नगरी चुनाव गर्न समस्या हुने बताउँदै आएका छन् । अझै तोकिएन मतदान केन्द्र जिल्ला निर्वाचन कार्यालय सप्तरीका प्रमुख महेशकुमार ठाकुरका अनुसार जिल्लामा ३ लाख ३१ हजार मतदाताले यसपटक मतदान गर्न पाउनेछन्। उनका अनुसार केन्द्र नतोकिँदा मतदाता नामावलीसमेत अन्तिम टुंगो लगाउन सकिएको छैन । मतदान केन्द्रअनुसारै मतदाता राख्नुपर्ने भएकाले केन्द्र नतोकिँदा नामावलीको टुंगो लगाउन बाँकी रहेको हो । साथै जिल्लामा मतदाता शिक्षा कार्यक्रमसमेत सुरु गर्न सकिएको छैन ।पार्टी प्रवेश गराउँदै मोर्चाअहिलेकै अवस्थामा निर्वाचन हुन नसक्ने बताउँदै आएको संयुक्त लोकतान्त्रिक मधेसी मोर्चासम्बद्ध दलहरूले अन्य पार्टीमा आबद्ध भएकालाई आफ्नो पार्टीमा प्रवेश गराउन व्यस्त देखिएका छन् । मुख्य दल चुनावको तयारीमा जुट्दा मोर्चा आबद्ध दलका नेताहरू भने कार्यकर्ता भित्र्याउनतिर लागेका छन् । तर उनीहरूले चुनावका लागि नभई आन्दोलनका लागि संगठित गरिरहेको बताउँदै आएका छन् ।"
आचारसंहिता मिचेर भोज,"गोरखा कांग्रेसको गोरखा नगरपालिका वडा नम्बर १० समितिले निर्वाचन आचारसंहिता उल्लंघन गरेर चुनावी कार्यक्रमका नाममा भोजभतेर आयोजना गरेको छ ।कांग्रेस केन्द्रीय सदस्य सुरेन्द्र पाण्डेको उपस्थितिमा सोमबार सम्भावित उम्मेदारसहित छेवेटारमा वनभोज कार्यक्रमको आयोजना गरिएको हो । भोजमा गोरखा नगरपालिकामा कांग्रेसबाट उम्मेदवारी दिने सम्भावित व्यक्तिहरूको बाक्लो उपस्थिति थियो । मतदातालाई प्रभाव पार्ने उद्देश्यले कांग्रेसले भोजभतेर आयोजना गरेको स्थानीय सर्वसाधरण र अन्य पार्टीका नेताले गुनासो गरे । वनभोजमा करिब १ लाख खर्च भएको एक कांग्रेस नेताले बताए । कांग्रेस नेताले गोरखा नगरपालिकाकै वडामा मतदातालाई वितरणमुखी कार्यक्रमसमेत सञ्चालन गरेका छन् । मतदाता छानिछानी पस्लाङ आसपास ब्याल्ङकेट, भाँडाकुँडालगायत सामग्री वितरण गरिको स्थानीय एमालेका एक नेताले गुनासो गरे । निर्वाचन आचारसंहिताको परिच्छेद २ मा राजनीतिक दल तथा उम्मेदवारसँग सम्बन्धित व्यक्तिले मतदातालाई प्रभाव पार्ने गरी नगद जिन्सीलगायत सामग्री वितरण गर्न वा भोजभतेर आयोजना गर्नु गराउनु हुँदैन, भनेर उल्लेख छ । कांग्रेस वडा १० का सचिव हरि अर्यालले नयाँ वर्षको शुभकामना आदानप्रदान गर्ने उद्देश्यले वनभोज आयोजना गरिएको बताए । आचारसंहिता लाग्छ भन्ने थाहा भएन, उनले भने ।पार्टी कार्यालयमै स्वास्थ्य शिविरधनकुटा स्थानीय तहको निर्वाचन मिति नजिकिरहँदा आचारसंहिता उल्लंघनका गतिविधि बढ्दै गएका छन् । कांग्रेस क्षेत्र नं२ को क्षेत्रीय सभापति इन्दिरा थापाले आफू अध्यक्ष रहेको एक गैरसरकारी संस्थाको नाममा शनिबार स्वास्थ्य शिविर सञ्चालन गरेकी छन् । पार्टी कार्यालय र गैरसकारी संस्था केयर ओमन नेपालको कार्यालय एकै कोठामा छ । पार्टीको प्रचारात्मक अभियानमा सक्रिय रहेकी थापाले आफू अध्यक्ष रहेको संस्था केयर ओमन नेपालबाट स्वास्थ्य शिविर पार्टीको क्षेत्रीय समितिको कार्यालयबाट गरेको बताइन् । तर, उनले केही दिनका लागि पार्टीको झन्डा र साइनबोर्ड झिकेर राखिएको जानकारी दिइन् ।प्रमुख जिल्ला अधिकारी प्रेमप्रकाश उप्रेतीले स्वास्थ्य शिविर गर्न पाइए पनि पार्टीको स्वार्थसँग जोडिएर गर्न नमिल्ने स्पष्ट पारे ।"
घर फिर्दै नेपाली,"बाँके स्थानीय तहको चुनाव नजिकिएसँगै भारतमा रहेका नेपालीहरू घर फर्किन थालेका छन् । लामो समयदेखि जनप्रतिनिधिविहीन स्थानीय निकायका लागि आफूले रोजेको उम्मेदवारलाई भोट हाल्न फर्किएको उनीहरू बताउँछन् । हाल दैनिक ५७ सय नेपाली नेपालगन्ज नाकाबाट हुँदै फर्किरहेका छन् । इलाका प्रहरी कार्यालय जमुनाहाका अनुसार चाडपर्व नभएका बेला कमै नेपाली फर्किन्छन् ।०५४ यता स्थानीय निकायको चुनाव नहुँदा यसपटक हुने भनिएको चुनावले उनीहरूलाई तानेको हो । चुनाव हुने खबरले निकै खुसी लागेको छ । त्यसैले बिदा मागेर भोट हाल्न फर्किएका छौं, मंगलबार भारतबाट घर फर्किंदै गरेका सल्यान शंंखमूलका जितबहादुर बुढा मगरले भने, अब केही दिन आफ्नो नेताको प्रचारमा लाग्छु । भोट हालेपछि मात्रै भारत फर्किने हो । उनी मजदुरीका लागि भारतको सिमलामा थिए । उनले आफूजस्तै धेरै नेपाली चुनाव सुनेर घर फर्किन थालेको बताए । उनीसँगै गाउँका ८ जना मंगलबार नेपालगन्ज नाका भएर घर फर्किएका हुन् ।प्रदेश नम्बर ५ र ६ का रुकुम, रोल्पा, सल्यान, जाजरकोट, सुर्खेत, दैलेखलगायत जिल्लाका युवा कामको खोजीमा भारत पुग्छन् । भारतको सिमला, कालापहाड, दिल्ली, गुजरात, राजस्थान, मुम्बई, भोपाललगायत स्थानमा रोजगारीका लागि नेपाली पुग्ने गरेका हुन् । आर्थिक अवस्था कमजोर र बेरोजगारीका कारण यस क्षेत्रका हजारौं युवा, वृद्धा र बालबालिका कामको खोजीमा भारत जाने गरेका हुन् ।"
संशोधनको बखेडा,"लमजुङ एमाले महासचिव ईश्वर पोखरेलले स्थानीय तहको निर्वाचन रोक्न सत्तापक्षले संविधान संशोधनको बखेडा झिकेको आरोप लगाएका छन् । सत्तापक्ष सकेसम्म चुनाव रोक्ने र नसके सार्ने षडयन्त्रमा लागेको उनले बताए। एमाले बेंसीसहर नगर संगठन कमिटीले मंगलबार आयोजना गरेको कार्यकर्ता भेला तथा पदस्थापन कार्यक्रमलाई सम्बोधन गर्दै उनले भने, सत्तापक्ष संविधान संशोधनको नाममा सकेसम्म चुनाव रोक्ने र नसके सार्ने प्रयासमा लागेको छ ।"
वास्तविक कथामा बोबी,"काठमाडौं निर्देशक मिलन चाम्सले मंगलबार नयाँ फिल्म निर्माणको घोषणा गरेका छन् । लभस्टोरीमा आधारित रहने बोबी वास्तविक कथा र पात्रमा बनाइन लागेको चाम्सले बताएका छन् । यसको लभस्टोरी सुन्दै म भावुक भएँ, उनले पत्रकार भेटघाटमा भने, विचित्र लाग्यो अनि फिल्म बनाउँछु भन्ने सोचें । कविता गुरुङले मलाई बेलायतमा उक्त स्टोरी सुनाउनुभएको थियो । पछि त्यो उहाँहरूकै लभस्टोरी भन्ने थाहा पाएपछि जोडीलाई नै फिल्म खेल्न आग्रह गरेको हुँ ।सुरुवातमा फिल्म खेल्न आनाकानी गरेकी कविता पछि आफू मात्रै सहमत भइनन्, आफ्ना पति उमेश थापालाई पनि मनाइन् । २० वर्षदेखि नर्वेमा बस्दै आएका उमेश पेसाले इन्जिनियर हुन् । चाम्सका अनुसार, फिल्ममा कविता र उमेश लिडमा हुनेछन् भने विजय लामा पनि खेल्नेछन् ।यस वर्ष वीर विक्रम बाट चर्चामा आएका निर्देशक चाम्सका हयाप्पी डेज र ब्लाइन्ड रक्स सम्पादन चरणमा छन् । हँसिया फिल्मबाट डेब्यु गरेका चाम्सले भने, मलाई काम गर्न मन पर्ने त एक्सन मुभी नै हो । तर लभस्टोरी जानरामा पनि बनाउने सोख थियो ।नरेश भट्टराईले स्क्रिनप्ले तयार पारेको बोबी भने पूर्णत: लभस्टोरी फिल्म हुने निर्माता समेत रहेका चाम्सले बताए । प्रेम गर्ने जोडीको माया, संघर्ष र सफलतालाई बोकेको छ यस कथाले, उनले थपे, यही लभस्टोरीमा पनि तीनवटा दामी लभस्टोरीका फिल्म बन्न सक्छ । फिल्मलाई आमदर्शकले रुचाउनेमा म पूर्ण निश्चित छु ।नायकका रूपमा डेब्यु गर्न लागेका उमेशले छेवैमा बसेकी आफ्नी पत्नीलाई हेर्दै हँसिलो मुद्रामा भने, कविताले जे गर्छिन्, मलाई मनपर्छ । युनिकनेस छ । उनले बोले, हाँसे वा रिसाए जे गरे पनि मलाई मन पर्छ । तर दुवैबीचको लभस्टोरी साथीभाइलाई सुनाउँदा पनि प्राय: रुने गरेको अनुभव उमेशसँग रहेछ । कसैलाई सच्चा प्रेम गरिन्छ भने बाधाअवरोधसँग डराउनु हुन्न । अघि बढ्नुपर्छ भन्ने मान्यता राख्ने कविताले भनिन्, यो फिल्म मेरा लागि संसारमा कसैले दिन नसक्ने गिफ्ट हुनेछ जून मिलन दाइले दिँदै हुनुहुन्छ । यति भन्दाभन्दै आँखा रसिला पारिसकेकी कविताले मिलनलाई अंकमाल गरिन् र रुँदै थपिन्, हामीले व्यवसायिक कलाकारले जस्तो काम गर्न नसकौंला । हाम्रै कारणले फिल्म कमजोर नहोस् । मिलन दाईको आज जून स्थान छ, त्यसलाई तल झर्न दिने छैनौं । त्यसो त चाम्सले दुवैलाई वर्कसपबाट व्यावसायिक कलाकारकै तहमा ल्याइसकेको दाबी पनि गरे । फिल्ममा कविताकै चरित्रको नामबाट फिल्मको शीर्षक राखिएको हो । कविताले भने पति उमेशलाई आफूसँग बाहेक भविष्यमा अन्य नायिकासँग जोडी बाँधेर खेल्न नदिने बताइरहँदा उमेश भने मन्द मुस्कानमा स्विकारोक्ति जनाइरहेका थिए ।"
छक्का पञ्जा २ मा निश्चलस्वस्तिमा पनि,"काठमाडौं नेपाली फिल्म इतिहासमै सर्वाधिक कमाइको रेकर्ड राखेको छक्का पञ्जा को सिक्वेलमा अभियन गर्न निर्देशक निश्चल बस्नेत र नायिका स्वस्तिमा खड्का अनुबन्ध भएका छन् ।दीपाश्री निरौलाकै निर्देशन रहने छक्का पञ्जा २ मा दीपकराज गिरी, केदार घिमिरे माग्नेबूढा, जितु नेपाल, शिवहरि पौडेल, बुद्धि तामाङ, प्रियंका कार्की, वर्षा राउत दोहोरिनेछन् । स्वरुपपुरुष ढकाल र ज्योत्सना योगी पनि लाइट कमेडी फिल्ममा भित्रिएको निर्माता तथा पटकथा लेखकसमेत रहेका दीपकले कान्तिपुरलाई जानकारी दिए ।यसपटक पनि लाइट कमेडीमा आधारित भई सामाजिक विषयवस्तुलाई पस्किने कोसिस गर्नेछौं, विकास आचार्य र सामीप्यराज तिमिल्सेनाको कथामा बन्न लागेको छक्का पञ्जा २ मा विदेश मोह पाल्ने अहिलेको युवा पुस्तामा केन्द्रित रहेको दीपकले बताए । भने, युवाको विदेशमोह यस पटक देखाउनेछौं । उनले अघिल्लो पटक श्रमका लागि विदेशीको कथा समेटिएकोले यस पटक नदोहोरिने पनि प्रस्टयाए । लुट २ निर्देशक निश्चल यति बेला भने असीम शाहको निर्देशनमा फिल्म दुई रुपैयाँ खेलिरहेका छन् । छक्का पञ्जा २ मा भने निश्चलको केमियो रहेको छ । शुक्रबारदेखि प्रदर्शनमा आउन लागेको फिल्म लभ लभ लभ की नायिका स्वस्तिमा भने मुख्य नायिकाका रूपमा फिल्ममा हुनेछिन् । निर्देशक विकास आचार्यले घोषणा गरेको फिल्म निरञ्जना कै कथालाई परिष्कृत गरी छक्का पञ्जा २ को पटकथा तयार पारेको बताइएको छ । विकास पनि सिक्वेल फिल्मको कार्यकारी निर्माताका रूपमा छन् । दीर्घ गुरुङको छायांकन रहने फिल्मलाई विपीन मल्लले सम्पादन गर्नेछन् । असोज ११ गते फूलपातीमा रिलिज गरिने बताइएको छक्का पञ्जा २ छिट्टै छायांकनका लागि जाने निर्देशक दीपाश्रीले जानकारी दिइन् ।"
न्युयोर्कमा मैंरिमो,"न्युयोर्क गुरुङ भाषा एवं संस्कृतिमा आधारित फिल्म मैंरिमो (तिमीलाई सम्झिरहेको छु) को प्रिमियर सो न्युयोर्कमा हुने भएको छ । फिल्म टिमले आगामी मे ६ मा स्थानीय ढाका क्लबमा फिल्मको प्रथम प्रदर्शन हुने जनाएको छ । गुरुङ संस्कृति र भाषालाई जीवन्त राख्नु, फिल्मको मुख्य ध्येय हो, नायक एवं सहनिर्माता प्रेम गुरुङले भने, फिल्म मूलत: वैदेशिक रोजगारीमा आइपर्ने कठिनाइमाझ घटेको वियोगान्त कथा र त्यसको परिवारमा पर्ने प्रभावबारे केन्द्रित छ । मुनाल ब्यानर फिल्मको प्रस्तुति रहेको फिल्मको निर्देशन भोजबहादुर गुरुङले गरेका छन् भने मुख्य भूमिकामा नायिका सपना गुरुङलाई प्रस्तुत गरिएको छ। दुई घण्टा लामो फिल्मको नायकका रूपमा गमन घलेले अभिनय गरेका छन् भने नवनायिकाका रूपमा सोनु गुरुङलाई प्रस्तुत गरिएको छ । दुई गीतमध्ये हे हे मुल्सेउ नि नि सा बोलको गीत गुरुङ समुदायमाझ निकै चर्चित बनिसकेको छ । न्युयोर्कपछि हङकङ र बेलायतमा फिल्म प्रदर्शन हुने कार्यक्रम तय भइसकेको र नेपालमा पनि चाँडै नै प्रदर्शन गरिने नायक गुरुङले बताए ।"
रोल्पा सुइना अन्तरक्रिया,"रुकुम नवीन विभासको पछिल्लो कथाकृति रोल्पा सुइना माथि अन्तरक्रिया भएको छ । जिल्ला सदरमुकाम खलंगामा राप्ती साहित्य परिषद्ले विभासको उक्त कथामा छलफल चलाएको हो ।विभासले कथामा द्वन्द्व, द्वन्द्वपछि र विविध पक्ष समेटिएको बताए । यसमा द्वन्द्व, द्वन्द्वपछिको ताजा तस्बिर र सामाजिक, आर्थिको साथै राजनीतिक विषयमा केन्द्रित कथा छन्, उनले भने, जसमध्ये धेरै द्वन्द्वसँगै सम्बन्धित कथा नै छन् । जिल्लाका साहित्यकार तथा अन्य सर्वसाधारणले द्वन्द्वको सेरफेरोमा रहेर लेखिएको कथाले रुकुमरोल्पाको तत्कालीन द्वन्द्वको अवस्थाबारे प्रस्ट बोलेको बताए । कथामा द्वन्द्वका कथा, द्वन्द्वपछिका कथा र अन्य विविध कथा समेटिएका छन् । द्वन्द्वका कथाको भागमा तत्कालीन माओवादीले दस वर्ष गरेको सशस्त्र द्वन्द्वका कथा, द्वन्द्वपछिका कथामा जुन सपना देखेर द्वन्द्वमा सहभागी भएका थिए, त्यो पूरा भयोभएन भन्ने कथा समेटिएको विभासले जानकारी दिए । लेखक विभासले सामाजिक, आर्थिक र अन्य राजनीतिक विषयका विविध कथा पनि समेटेका छन् । कथामा आफूले यसअघि नलेखिएका विषय र पात्रलाई प्राथमिकतामा राखेको दाबी विभासको छ ।"
उपन्यास लिएर उप्रेती,"नेपालगन्ज भीष्म उप्रेती पहिलो उपन्याससाथ आएका छन् । पाइला पाइला नेपालगन्ज साहित्य उत्सवकै क्रममा मंगलबार उपन्यासकारपत्रकार नारायण वाग्ले, नेपाल प्रज्ञा प्रतिष्ठानका पूर्वसदस्यसचिव सनत रेग्मी लगायतले सार्वजनिक गरे । उप्रेतीले नेपालगन्ज रहँदा आसपासका क्षेत्रहरूको परिवेश र पात्रमा उपन्यास लेखेको बताए । कविको परिचय बनाएका उनका यसअघि थुप्रै कविता संग्रह र यात्रा निबन्ध प्रकाशित छन् । उपन्यासकार नयनराज पाण्डेले एउटै कथा र एउटै पात्र बोक्ने प्रवृत्तिलाई उनले तोडेको बताए । उनको उपन्यासमा पात्र, परिवेश र कथाको विविधता छ, पाण्डेले भने । ऋचा लुइँटेलले पुस्तक कविताको सूत्र प्रयोग गरी उपन्यासको आकारमा ढालिएकाले पठनीय बनेको बताइन् ।"
जयप्रतापका कविता,काठमाडौं जयप्रताप मल्ल कविता संग्रह लिएर पाठकमाझ आएका छन् । मेरो कथा मूर्खको घर फ्रेन्ड्स अफ नयाँगाउँको भेटघाट कार्यक्रममा पूर्वजर्नेल भरत मल्लसहितले सार्वजनिक गरे । उक्त संग्रहमा ५८ कविता छन् । ७५ वर्षे मल्लले कविताहरूमा धेरैजसो आफ्नै भोगाइ समेटिएको बताए । प्रजातान्त्रिक अभियानमा पनि लागेका मल्ल केही वर्षयता शास्त्रीय र लोक छन्दमा पनि कविता रच्दै आएका छन् । यस्तो पाको उमेरमा पनि सिर्जनशील हुनु आफूहरूका लागि प्रेरणाप्रद भएको पूर्वजर्नेल भरत मल्लले बताए ।
सम्भावना खोज्दै पूर्वपश्चिम,"धरान मिस नेपाल २०१७ का लागि उत्कृष्ट प्रतियोगी खोज्दै आयोजक हिडेन ट्रेजर पूर्वाञ्चल आइपुगेको छ । अफिसियल कोरियोग्राफर रचना शर्मा गुरुङ, अभिनेत्री अमालिया शर्मा र मिस पूर्वाञ्चलकी फस्ट रनर अप इक्सा मादेनले सोमबार धरान र इटहरीका कलेज चहारेका छन् । हरेक वर्ष आयोजना हुँदै आएको मिस नेपालको नयाँ संस्करणको लागि उत्कृष्ट प्रतियोगीहरू खोज्दै विभिन्न सहरमा अडिसन लिने क्रममा धरान आइपुगेको कोरियोग्राफर शर्माले बताइन् । उनका अनुसार चैत २९ गते धरानको होटल नवयुगमा अडिसन राखिएको छ ।पूर्वको फेसन, मोडलिङ र सौन्दर्यप्रति सचेत नयाँ पुस्ता धरान र इटहरीमा बस्ने भएकाले उत्कृष्ट प्रतियोगिको खोजी गर्दै आइपुगेको उनले बताइन् । शर्माको टिम इटहरीको नमुना कलेज, धरान मोडल कलेज र धरान सिटी कलेज घुमेको थियो । टिमले प्लस टु र स्नातक अध्ययनरत छात्राहरूका जिज्ञासा मेटाउने प्रयास गरेको थियो । उक्त अवसरमा धरानको कलेजमा मिस्टर एन्ड मिस फेसिनो प्रतियोगितासमेत आयोजना गरिएको थियो । यसैगरी, हिडन ट्रेजरको अर्को टोली मंगलबार नेपालगन्जमा थियो । हिडन ट्रेजरका अध्यक्ष गोपाल सुन्दरलाल कक्षपती, मिस नेपाल अस्मी श्रेष्ठ, नेपालगन्ज जेसिसका विकास कर्माचार्य र दीपिका श्रेष्ठ सम्मिलित टोलीले त्यहाँ २४ युवतीसँग अन्तर्वार्ता गर्यो ।बाँके, बर्दिया, सुर्खेत र दाङका युवती अन्तर्वार्तामा सहभागी भएको आयोजकले जनाएको छ । कक्षपतिले भने, उहाँहरूको नतिजा वैशाख ३ गते प्रकाशन गरी वैशाख ६ देखि प्रशिक्षणमा राखिनेछ । उनका अनुसार, यो वर्षको मिस नेपालको फाइनल जेठ १९ गते काठमाडौंमा हुनेछ ।"
"पत्रकारिता, साहित्य र पुरस्कार","नेपालगन्ज मैले नसोचेको पेसाले मलाई रोज्यो, रहरले पत्रकारिता सिक्दासिक्दै २५ वर्ष बित्यो, पत्रकार नारायण वाग्लेले मंगलबार नेपालगन्ज साहित्य उत्सवमा सुरुमै बोले, पत्रकारिता र साहित्य एउटै विधा हो जस्तो लाग्छ । म पत्रकार हुँ तर पूर्णकालीन पत्रकारितामा छैन, लेखक हुँ त्यसमा पनि पूर्णकालीन छैन । चर्चित उपन्यास पल्पसा क्याफे का सर्जक वाग्लेले करिब एक घण्टा मञ्चमा बोलिरहँदा दर्शकश्रोता निकै उत्सुक देखिए । मेरो पत्रकारिता र मेरो साहित्य मा उनको एकल प्रस्तुति रोचक रह्यो । उनले सेसन सकेपछि पनि प्रश्नोत्तर भइरह्यो । उनले भने, कृतिमा हुने काल्पनिकता पनि स्वयं लेखकको कथा हो । मेरो भोगाइ र सोचाइलाई जोडेर पल्पसा क्याफे लेखेँ । यसपछि उनी पत्रकारिताको सन्दर्भतिर मोडिए । समाचारमा व्यापार हाबी भयो, पाठकको हातमा मिडियाको स्वामित्व हुनुपर्छ, उनले भने, मिडियामा प्रायोजित विषयवस्तु हाबी हुँदा केही समस्या भएको छ ।साहित्य उत्सवको अन्तिम दिन आइतबार मदन पुरस्कार विजेताहरू नारायण वाग्ले, अमर न्यौपाने र महेशविक्रम शाहसँग कवि केशव सिग्देलले सिर्जना र पुरस्कार विषयमा गहन बहससमेत गरे । उनीहरूले पुरस्कारकै लागि लेख्ने प्रवृत्तिको विरोध गरे । मैले पुरस्कार पाउँछु भनेर छापामारको छोरो लेखेकै होइन । म पुरस्कारका लागि लेख्दिनँ । तर, पुरस्कारले लेखकलाई थप उत्साहीचाहिँ बनाउँछ, कथाकार शाहले भने । पुरस्कार पाएपछि लेखकमा केही जिम्मेवारी थपिएको महसुस हुने र लेखन कर्मप्रति क्रियाशील हुने उत्प्रेरणा मिल्ने पनि उनले सुनाए । उपन्यासकार न्यौपानेले लेखेर पुरस्कार पाउनैपर्छ भन्ने सोचाइ गलत भएको सुनाए । लेखकका लागि सबैभन्दा ठूलो पुरस्कार पाठकको माया हो । पुरस्कारले लेखकको क्षमताको कदर गर्छ, सेतो धरती र पानीको घाम का लेखकले भने, पुरस्कारले लेखनमाथि न्याय गर्न जरुरी छ । वाग्लेले लेखनलाई परिष्कृत गर्न पुरस्कारको कुनै न कुनै भूमिका हुने जनाए । मोफसल र मधेसका लागि राजधानी कति सहज ? संवादमा राष्ट्रिय मानव अधिकार आयोगकी प्रवक्ता मोहना अन्सारी र उपन्यासकार नयनराज पाण्डेले काठमाडौं केन्द्रित अवसर र आग्रह अनि बाहिरबाट जानेले गर्नुपर्ने संघर्षबारे बोले । म नेपालगन्जमा बसेर सामाजिक अभियानमा संलग्न हुँदा मेरो योगदानबारे राजधानी बेखबर थियो सायद, अन्सारीले भनिन्, तर मोससलमै बसेर पनि राम्रो गर्नलाई राजधानीले छेक्दैन । खेलकुद र राजनीति बारे बहसमा पत्रकार प्रकाश तिमिल्सिनासँग राष्ट्रिय खेलकुद परिषद्का सदस्य विनोद मैनाली, मध्यपश्चिम खेलकुद अध्यक्ष भीम ओली, क्रिकेटका पूर्वकप्तान एलबी क्षेत्री र राष्ट्रिय महिला क्रिकेट टिमकी ममता थापा सहभागी भए ।"
लालचनको धौलागिरि अञ्चल,"लेखनाथ अडियो रेकर्ड भएको करिब १२ वर्षपछि गीतकार वसन्ती लालचनको धौलागिरि अञ्चल, मन भयो मेरो चञ्चल बोलको गीत भिडियोमा आएको छ ।थकाली सेवा समितिद्वारा पोखरामा आयोजित कार्यक्रममा कवि तीर्थ श्रेष्ठले उक्त म्युजिक भिडियो सार्वजनिक गरे । उक्त गीत २०६१ मा निस्केको सपनाको गाउँ एल्बममा समेटिएको छ । श्रेष्ठले लालचनको धौलागिरि, कोबाङ हिमालपारिको गाउँ एल्बम पनि विमोचन गरे । मुलुकको पर्यटन प्रवद्र्धनका लागि साहित्य र संगीतको भूमिका अतुलनीय रहेको उनले बताए।"
आगलागीले उजाडियो बस्ती,"सिमराहा (सिरहा) सोमबार मध्याह्न साढे १२ बजे ३३ वर्षीय देवनारायण मण्डल खत्वे घरबाट लहान बजारतर्फ निस्किए । किनमेलका लागि उनी पत्नी कलावतीसँगै हिँडेका थिए । मिथिलामा नववर्षको दिन मनाइने जुडशीतल पर्वको किनमेलका लागि दुवै जना हतारिएर बजार पुगे ।वैशाखको पहिलो साता वैदेशिक रोजगारीका लागि कतार उड्ने तयारीमा थिए, देवनारायण । सोमबारे हाटमा पर्वमा खानपिनका लागि पकवान्न सामग्री किनमेल गरिसकेपछि कान्छी छोरी सरस्वतीका लागि कपडा किने । एसओएस म्यानपावरमार्फत विदेश उड्ने तयारीमा रहेका उनले पत्नी कलावतीसँग विदेशको कमाइले जग्गाजमिन किन्ने र इँटा जडित घर बनाउने अनि सुखसाथ बस्ने सपना बुन्नसमेत भ्याए । तर, देवनारायण दम्पतीको त्यो सपना धेरै बेर टिक्न पाएन । साँझ साढे पाँच बजे बस्ती पुग्दा आफ्नोसहित पाँचवटा घरमा मुस्लो देख्दा उनको सपना चकनाचुर भयो । के सोचेको थिए, दैवले के गरिदियो, जलेर उदांगो बनेको पिंढीमा मंगलबार बिहान भक्कानिँदै देवनारायण दम्पतीले भने, सर्वस्वै हरण भयो, दैव पनि हामी गरिबमाथि किन यति निर्दयी बन्यो । गाउँ ब्लक जग्गामा बस्दै आएको यो सुकुम्बासी परिवार रामशरण यादवको १८ कट्ठा जग्गा अँधियामा खनजोत गरी गुजारा चलाउँदै आएको थियो ।वैदेशिक रोजगारीमा जानका लागि देवनारायणले उनै जग्गाधनी यादवबाट सयकडा तीन रुपैयाँका दरले १० दिनअघि मात्रै ८० हजार रुपैयाँ ऋण लिएका थिए । घर, भाँडावर्तन त जले नै ऋणमा लिएको रुपैयाँसमेत जलेर खरानी भयो, उनले भने, एकातिर विदेश जाने सपना तुहियो, अर्कोतिर जीवनभर ऋणमै डुबिने पिरलो भयो । विदेशको कमाइले इँटा जडित घरमा बस्ने सपना बुनेका देवनारायणको सिरहाको सखुवानन्कारकट्टी गाउँपालिका ४ सिमराहास्थित दलित खत्वे बस्तीमा सोमबार साँझ आगलागी हुँदा खरले छाएका पाँचवटा घर, गोठसमेत बाँकी रहेनन् । देवनारायण मात्र होइन सोमबार साँझको आगलागीले दलित खत्वे बस्तीका २९ परिवारका ५६ घर जलेर नष्ट भए । आगलागीमा एक करोडभन्दा बढीको क्षति भएको प्रहरीको अनुमान छ । स्थानीय भोगेन्द्र मण्डल खत्वेको चुलोमा खाना पकाएको खरानी फालेको ठाउँबाट दिउँसो साढे चार बजे परालको टालमा सल्किँदा आगलागी भएको थियो । पश्चिमा हावा चलेका कारण क्षणभरमै झुरुप्प रहेको बस्ती आगोले सखाप पारेको थियो । अधिकांश पुरुष, महिला खेतमा गहुँबाली काट्न गएका कारण आगलागी हुँदा बस्तीमा बालबालिका र वृद्धवृद्धा मात्र भएकाले लत्ताकपडा, सरसामान, खाद्यान्न, गरगहना जलेर नष्ट भएका छन् । आगलागीमा परी दुईवटा गाई, एक बाच्छा, ४ बाख्रा र एउटा खसी पनि जलेर मरेका छन् ।६२ वर्षीया सबुरनी खत्वे बस्ती छेवैको बारीमा दुहुनो भैंसी चराइरहेकी थिइन् । त्यही भैंसीको दूधबाट प्राण धानिरहेकी उनी खेतको आलीमा भैंसी चराइरहँदा बस्तीमा आगो दन्केको देखिन् । हतपत्त बस्ती छेउ पुग्दा आफ्नै घरसमेत जलेको देख्दा मुर्छित भइन् । दुई वर्षअघिदेखि वृद्धभत्ता बुझ्दै आएकी उनले पाएको भत्ता रकमबाट १५ तोला चाँदी किनेर राखेकी थिइन् । छोरा घुरन जनवनमा मजदुरी खट्छ, बुढेसकालको शरीर बिरामी पर्दा औषधिमुलोका लागि चाँदी किनेर जोहो गरिराखेकी थिएँ, उनले भनिन्, बुढेसकालको उपचारलाई साँचेको चाँदी पनि जलेर खरानी भयो ।पैसा राख्दा छोराबुहारीले चलाइदेलान् भनेर उपचारका लागि राखेको चाँदी पनि आगलागीमा खरानी भएपछि उनी पिरोलिएकी छन् । बुढ्यौली उमेरसम्म कसैको पनि घर जलेको नदेखेकी उनी आफ्नै घर डढेको देख्नुपर्दा भक्कानिइन् । साँघुरो सडक र वारुण यन्त्र समयमै नपुग्दा बस्तीमा आगलागीबाट बढी क्षति भएको छ । इलाका प्रहरी महेशबारीका प्रहरी नायव निरीक्षक रामकृष्ण चौधरीका अनुसार आगलागी भएको अढाई घण्टापछि वारुण यन्त्र पुगेकाले पनि धेरै क्षति भएको हो । आगलागी नियन्त्रणका लागि लहान नगरपालिकाको वारुण यन्त्र मगाए पनि बाटैमा बिग्रिएपछि साँझ ७ बजे धनगढीमाई नगरपालिकाको वारुण यन्त्र आगलागी स्थल पुगेको थियो । साँघुरो सडकसँगै बाटैमा बस्तुभाउ बाँध्ने किला उखेल्नुपरेको र कतिपय स्थान बाटोका रूखसमेत काट्नुपरेकाले आगो नियन्त्रणका लागि वारुण यन्त्र समयमा पुग्न सकेन, उनले भने, वारुण यन्त्र पुगेको एक घण्टामा आगो नियन्त्रणमा आएको थियो । आगो नियन्त्रणमा आए पनि मंगलबार बिहानसम्म धुँवा आइरहेकाले स्थानीयवासीले आगो निभाइरहेका थिए । प्रमुख जिल्ला अधिकारी श्रीकृष्ण श्रेष्ठले साँघुरो सडकले वारुण यन्त्र समयमा पुग्न नसक्दा बढी धनजनको क्षति भएको जानकारी दिए । क्षतिको यकिन विवरण लिने काम भइरहेको उनले बताए ।यस्तै दैवीप्रकोप उद्धार समिति, रेडक्रस र जिल्ला समन्वय समितिले मंगलबार आगलागीपीडित परिवारलाई तत्काल राहत वितरण गरेको छ । प्रमुख जिल्ला अधिकारी श्रेष्ठले पीडित परिवारलाई जनही पाँच हजार रुपैयाँ, रेडक्रसले त्रिपाल र कम्बल तथा जिल्ला समन्वय समितिले खाद्यान्न वितरण गरेको छ ।"
अमेरिकालाई जवाफ दिन तयार छौं,"प्योङयाङ उत्तर कोरियाले कोरियाली प्रायद्वीपमा तैनाथ गरिएका युद्धपोतले आक्रमण गरेको संकेत पाउनेबित्तिकै अमेरिकामा आणविक आक्रमण गर्ने चेतावनी दिएको छ । उत्तर कोरियाली विदेश मन्त्रालयले विज्ञप्ति जारी गर्दै अमेरिकी युद्धपोत परिचालनबाट अमेरिकी गतिविधि गम्भीर चरणमा पुगिसकेको उल्लेख गरेको छ । हामीले कहिल्यै शान्तिका लागि याचना गरेका छैनौं, तर हाम्रो प्रतिरक्षाका लागि मजबुत सेनाद्वारा कडा टक्कर लिनेछौं, विदेश मन्त्रालयलाई उद्धृत गर्दै सरकारी समाचार समिति केसीएनएले जनाएको छ । मन्त्रालयले अमेरिकाले चाहेको युद्धको जवाफका लागि उत्तर कोरिया तयार रहेको पनि उल्लेख गरेको छ । अमेरिकी नौसेना खटाइएबाट आत्मरक्षाका लागि आणविक हतियारको विकास गर्ने अधिकार उत्तर कोरियालाई पनि छ भन्ने देखाएको छ, विज्ञप्तिमा भनिएको छ । उत्तर कोरियाली सरकारी अखबार रोडोङ सिनमन ले अमेरिकी आक्रमणको जवाफ दिन मुलुक तयार रहेको उल्लेख गरेको छ । हाम्रा आणविक केन्द्रमा केन्द्रित गर्दै हाम्रा क्रान्तिकारी मजबुत सेनाहरूले शत्रुका हरेक गतिविधिलाई निगरानी गरिरहेका छन्, अखबारले भनेको छ । अमेरिकी प्यासिफिक कमान्डले भने त्यस क्षेत्रमा आवश्यक तयारी गर्ने आफ्नो उद्देश्य रहेको उल्लेख गरेको छ । दक्षिण कोरियाका कार्यवाहक राष्ट्रपति हाङ क्योआहनले उत्तर कोरियाको उक्साहटलाई चेतावनी दिँदै निगरानी बढाउन र अमेरिकासँग निकट सञ्चारसम्पर्कमा रहन सेनालाई निर्देशन दिएका छन् । अमेरिकाले कोरियाली प्रायद्वीपतर्फ युद्धपोतहरूलाई पठाएपछि त्यसक्षेत्रमा तनाव बढेको छ । अमेरिकाले गत साता सिरियामा मिसाइल आक्रमण गरेपछि उत्तर कोरियाले पनि चाँडैं छैटौं आणविक परीक्षण गर्ने आशंकाबीच अमेरिकाले युद्धपोत पठाएको हो । अमेरिकी राष्ट्रपति डोनाल्ड ट्रम्पले चीनले साथ नदिए पनि उत्तर कोरियाको आणविक चुनौतीलाई अमेरिका एक्लैले सामना गर्ने बताएका थिए । कोरियाली प्रायद्वीपका लागि चिनियाँ राजदूत वु दावेईले सोमबार दक्षिण कोरियाली विदेशमन्त्री र उच्च तहका आणविक दूतलाई भेटेका थिए । दुवै देश प्योङयाङले थप मिसाइल परीक्षण गरे कडा प्रतिबन्ध लगाउने विषयमा सहमत भएका छन् ।"
नाकाबन्दी अस्वीकृत,सिरियालाई सहयोग गर्नबाट रोक्न रूसमाथि थप नाकाबन्दी लगाउनुपर्ने प्रस्ताव औद्योगिक राष्ट्रहरूको समूह जी सेभेनका विदेशमन्त्रीको बैठकले अस्वीकृत गरेको छ । बेलायतका विदेशमन्त्री बोरिस जोन्सन र अमेरिकाले रूसमाथि थप प्रतिबन्ध लगाउनुपर्ने प्रस्ताव राखेका थिए । राष्ट्रपति बसर अलअसद सत्तामा रहुन्जेल सिरियाली संकटको समाधान ननिस्कनेमा पनि ती मुलुक सहमत भएका छन् ।
अफगानिस्तानमा ४६ लडाकु मारिए,काबुल अफगानिस्तानका विभिन्न ठाउँमा भएका सुरक्षा कारबाहीमा ४६ जनाको मृत्यु भएको छ । अफगानिस्तानको गृह मन्त्रालयका अनुसार मंगलबार २४ घण्टाको अवधिमा सरकारी सुरक्षा फौजले गरेको कारबाहीमा ती लडाकु मारिएका हुन् । सरकारी सुरक्षाफौजले देशका ५ प्रदेशमा कारबाही गरेको थियो । त्यस क्रममा अन्य २१ जना घाइते भएका छन् । सुरक्षाफौजले विस्फोटक पदार्थसहितका विभिन्न हातहतियार पनि नियन्त्रणमा लिएको छ ।
"स्कुलमा गोली प्रहार, ३ को मृत्यु",क्यालिफोर्निया अमेरिकाको क्यालिफोर्नियास्थित साना बर्नार्डिनोस्थित नर्थ पार्क इलेमेन्ट्री स्कुलमा सोमबार भएको गोली प्रहारमा ३ जनाको मृत्यु भएको छ । मृत्यु हुनेमा दुई वयस्क र एक विद्यार्थी छन् । अधिकारीहरूले यो घटनालाई हत्याआत्महत्या भनेका छन् । सेड्रिक एन्डरसन नामको ५३ वर्षीय बन्दुकधारीले कक्षाकोठामा प्रवेश गरी बोल्दै नबोली स्कुलकी शिक्षिकसमेत रहेकी आफ्नी श्रीमतीलाई गोली प्रहार गरेको थियो । करेन एलेन स्मिथ नाम गरेकी ती शिक्षिका १ देखि ४ कक्षासम्मका १५ विद्यार्थीका लागि विशेष कक्षा लिइरहेकी थिइन् । शिक्षिकापछाडि रहेका दुई विद्यार्थीलाई गोली लागेको थियो । तीमध्ये ८ वर्षीय विद्यार्थी जोनाथन मार्टिनेजलाई तत्काल हेलिकोप्टरबाट नजिकैको अस्पताल लगिएकोमा चिकित्सकले मृत घोषणा गरेका थिए । ९ वर्षीय अर्का विद्यार्थीको अवस्था भने स्थिर रहेको बताइएको छ । बन्दुकधारीले श्रीमतीलाई गोली प्रहार गरेपछि आफैंलाई गोली हानी आत्महत्या गरेका थिए । प्रहरीका अनुसार बन्दुकधारी र ती शिक्षिकाले गत महिना मात्र सम्बन्धविच्छेद गरेका थिए । घटनापछि उक्त विद्यालय २ दिनका लागि बन्द गरिएको छ । घटनापछि त्रस्त अवस्थामा रहेका विद्यार्थीलाई काउन्सिलिङ गर्न थुप्रै काउन्सिलरलाई पठाइएको छ ।
महिलामाथि गोली प्रहार,वीरगन्ज वीरगन्ज उपमहानगरपालिका१७ पिपराकी एक महिलामाथि गोली प्रहार भएको छ । टाउकोमा गोली लागी घाइते उनको नेसनल मेडिकल कलेज तथा शिक्षण अस्पतालमा उपचार भइरहेको छ । जिल्ला प्रहरी प्रवक्ता प्रहरी नायव उपरीक्षक चक्रराज जोशीका अनुसार २५ वर्षीय नीलु पटेलमाथि सोमबार राति कोठामा सुतिरहेका बेला झ्याल बाहिरबाट गोली प्रहार भएको हो । प्रहरीले अनुसन्धानका लागि नीलुका श्रीमान् धीरेन्द्र पटेलसहित दुई जनालाई नियन्त्रणमा लिएको छ । नीलुको अवस्था गम्भीर रहेको चिकित्सकले जनाए ।
साढे ३५ प्रतिशत अनौपचारिक,"काठमाडौं भारतसँगको कुल व्यापारमध्ये औसतमा साढे ३५ प्रतिशत अनौपचारिक रूपमा हुँदै आएको छ । राष्ट्र बैंकले मंगलबार सार्वजनिक गरेको आयातको भुक्तानी प्रवृत्ति सम्बन्धी अध्ययनले यस्तो देखाएको हो । आर्थिक वर्ष ०६४६५ देखि ०७२७३ सम्मको नेपाल र भारतको भन्सार तथ्यांकका आधारमा यस्तो देखिएको राष्ट्र बैंकले जनाएको छ । नेपालको भन्सारमा अभिलेख भएको भारतबाटको आयात र भारतको भन्सारमा अभिलेख भएको नेपालबाटको निर्यात भिन्नता औसत ३५ दशमलव ५ प्रतिशत देखिन्छ, राष्ट्र बैंकको अध्ययन प्रतिवेदनमा उल्लेख छ । यसअघिका विभिन्न राष्ट्रियअन्तर्राष्ट्रिय अध्ययनहरूले पनि भारतसँग अनौपचारिक व्यापार हुँदै आएको निष्कर्ष निकालेको सन्दर्भ पनि प्रतिवेदनमा छ । अनौपचारिक माध्यमबाट विप्रेषण आप्रवाह हुने तथा पर्यटकहरूबाट मनीचेन्जरहरूले सटही गर्ने विदेशी मुद्राको केही अंश अनौपचारिक बजारमा परिचालन गर्ने गरेको अध्ययनमा औंल्याइएको छ । न्यून बिजकीकरणका कारणसमेत अनौपचारिक बजारमा विदेशी विनिमयको कारोबार बढेको देखिन्छ, प्रतिवेदनमा छ । त्यसैगरी अनौपचारिक आयातलाई सहयोग गर्ने स्रोतका रूपमा नेपाल भित्रिने सुन हुन सक्ने सम्भावना पनि देखाइएको छ । भारतसँगको १८ सय किलोमिटर लामो खुला सिमाना र स्वतन्त्र आवतजावत तथा चीनसँग सीमा क्षेत्र विकट भएकाले अनौपचारिक व्यापारको सम्भावना बढेको प्रतिवेदनमा उल्लेख छ । नेपालको वैदेशिक व्यापार भारत केन्द्रित छ । आर्थिक वर्ष ०७२७३ को व्यापार तथ्यांकअनुसार कुल वस्तु व्यापारमा भारतको हिस्सा करिब ६१ प्रतिशत छ । सोही अवधिमा चीनसँगको हिस्सा १४ प्रतिशत देखिन्छ । औपचारिक तथा अनौपचारिक व्यापार, भन्सारदर, भुक्तानीको स्रोत, आवागमनमा सहजतालगायतले देशको भुक्तानीको माध्यमलाई निर्धारण गरेको हुन्छ । नेपालको वैदेशिक व्यापारमा आयातको अंश उच्च दरले बढिरहेको छ । निर्यातको न्यूनता र आयातको वृद्धिसँगै व्यापार घाटा पनि विस्तार हुँदै गएको छ । चालु आर्थिक वर्षको आठ महिनामै मुलुकको व्यापार घाटा ५ खर्ब ८० अर्ब रुपैयाँ पुगेको छ । गत वर्षको तुलनामा यो साढे ४७ प्रतिशतको वृद्धि हो । ०७२ फागुनमा व्यापार घाटा साढे १२ प्रतिशतले घटेको थियो । उक्त अवधिमा ४२ अर्ब २२ करोड रुपैयाँ बराबरको वस्तु निर्यात भएको छ भने ६ खर्ब २८ अर्ब रुपैयाँ बराबरको आयात भएको छ । सोही अवधिमा आयात निर्यात अनुपात ७ दशमलव ७ प्रतिशत छ । यो हालसम्मकै न्यून हो । निर्यातयोग्य वस्तुहरूको उत्पादन र सोको प्रवद्र्धन हुन नसक्दा नेपालले अन्तर्राष्ट्रिय व्यापारमा उल्लेख्य घाटा व्यहोरिरहेको राष्ट्र बैंकले बताएको छ। मुलुकले आर्थिक उदारीकरण नीति अवलम्बन गरेपछि वैदेशिक व्यापार क्षेत्रमा ठूलो परिवर्तन आएको छ । सन् १९९० को दशकअघि सीमित देशहरूसँग हँुदै आएको वैदेशिक व्यापार उदारीकरणपछि करिब १ सय ८० वटा देशसँग फैलिएको छ । समयक्रमसँगै वैदेशिक व्यापार भुक्तानीको प्रक्रियामा समेत परिवर्तन आएको राष्ट्र बैंकले जनाएको छ । विगत पाँच वर्षमा कुल आयातमा प्रयोग गरिएका भुक्तानीका माध्यमहरूमध्ये प्रतीत पत्र तथा अन्य माध्यमको रकम वृद्धि हुँदै गइरहेको थियो । तर, पछिल्लो तीन वर्षमा अन्य माध्यमको तुलनामा प्रतीतपत्र (एलसी) मार्फत भएको भुक्तानीको अंश केही बढेको राष्ट्र बैंकले जनाएको छ । भन्सारमा दर्ता भएको आयातको समय र बैंक तथा वित्तीय संस्थामार्फत भएको भुक्तानीको समयमा फरक परेकाले कुल आयात र कुल भुक्तानी रकमबीच अन्तर देखिएको राष्ट्र बैंकले औंल्याएको छ ।विगत पाँच वर्षको तथ्यांकका आधारमा प्रतीत पत्र तथा अन्य माध्यमको अंशमा केही घटबढ देखिएको छ । आर्थिक वर्ष ०६८६९ मा ७९ दशमलव २ प्रतिशत रहेको प्रतीत पत्रको अंश आर्थिक वर्ष ०७२७३ मा ७३ दशमलव ९ प्रतिशत कायम भएको छ । सोही अवधिमा अन्य माध्यमको अंश १८ दशमलव ४ प्रतिशतबाट बढेर साढे २२ प्रतिशत पुगेको राष्ट्र बैंकले बताएको छ । अनौपचारिक आयातलाई नियन्त्रण गर्न भन्सार व्यवस्थापनमा सुदृढीकरण गर्ने, औपचारिक कारोबारलाई सरलीकरण गर्ने, व्यापार मूल्यांकनलाई बजार मूल्यका आधारमा अद्यावधिक गर्ने, सुनको अनौपचारिक आयातलाई निरुत्साहित गर्नेलगायत उपाय राष्ट्र बैंकले सुझाएको छ । यस्तै नेपालीहरूको संख्या विस्तार भएको नयाँ गन्तव्य मुलुकमा रेमिट्यान्स सेवा प्रदायक कम्पनीहरूलाई प्रोत्साहन गर्ने र आयात भुक्तानीका उपकरण अनुसारको भुक्तानी तथ्यांक प्रणालीको विकास तथा व्यवस्थापन गर्नुपर्ने राष्ट्र बैंकको निष्कर्ष छ । यस्तै विद्युतीय प्रणालीको विकास तथा सबै कारोबारलाई राष्ट्रिय परिचय पत्र वा त्यस्तै प्रणालीको संयन्त्रमा आबद्ध गर्न सकेमा अनौपचारिक व्यापार र पुँजी प्रवाहलाई नियन्त्रण गर्न सकिने राष्ट्र बैंकले बताएको छ।"
के हो यो व्यापार ?,"नियम कानुनको परिधिभित्र नरही अवैध तरिकाले गरिने व्यापारलाई अनौपचारिक व्यापार भनिन्छ । कानुनी रूपमा तिर्नुपर्ने शुल्क नतिर्ने, मूल बाटो नभई चोर बाटोबाट मालसामान ओसारपसार गर्ने वा कानुनले निषेध गरेका वस्तुको व्यापार गर्ने भन्ने बुझिन्छ । यस्तै कानुनी रूपमा खुलाउनुपर्ने तथ्यपरक विवरण नखुलाई वास्तविकताभन्दा कम मूल्य र परिमाण देखाउनु, बढी मूल्यका सामानहरूको पोके तस्करी प्रक्रियाद्वारा व्यापार गर्नुलगायत छोटी भन्सार नाकाहरूबाट हुने छलीलाई पनि अनौपचारिक व्यापारका रूपमा लिइन्छ । भारतसँगको खुला सिमाना, झन्झटपूर्ण र बढी समय लाग्ने भन्सार प्रक्रिया, मूल्यको अन्तर (नेपाली बजारमा) ले बढी मुनाफा हुनेलगायत कारण नेपालका सिमानाहरूमा अनौपचारिक व्यापार हुन सक्ने सम्भावना अत्यधिक रहन्छ ।"
"लोडसेडिङ घट्यो, इन्धन आयात घटेन","काठमाडौं मुलुकमा लोडसेडिङ घटे पनि इन्धन आयात भने बढेको छ । आयल निगमको तथ्यांकअनुसार चालु आर्थिक वर्षको पहिलो ९ महिनामा १५ लाख ७७ हजार किलोलिटरटन इन्धन आयात भएको छ । लोडसेडिङ नहुँदा आयात घट्नुपर्ने हो, निगमका बिक्री वितरण विभाग प्रमुख तथा प्रवक्ता सीताराम पोखरेलले भने, तर, इन्धनको आयात परिमाण एकदमै उच्च छ । इन्धनका लागि अप्रिलमा मात्रै १५ अर्ब रुपैयाँ बाहिरिएको छ । हालसम्मकै यो बढी मूल्य हो, उनले भने । निगमले भारतीय आयल निगम (आईओसी) लाई जनवरीमा ११ अर्ब, फेब्रुअरीमा १० अर्ब र मार्चमा ९ अर्ब रुपैयाँ बुझाएको थियो । जानकारहरूका अनुसार लोडसेडिङ अन्त हँुदा मुख्यत: खाना पकाउने एलपी ग्यासको आयात घट्नुपर्ने हो । तर, घटेको छैन । प्रवक्ता पोखरेलका अनुसार साउनमा २२ हजार ५ सय ८० टन आयात भएको ग्यास चैतमा २७ हजार टन पुग्यो । तथ्यांकअनुसार भदौमा २२ हजार ७ सय १३, असोजमा २० हजार ५ सय ३४, कात्तिकमा २५ हजार १ सय ५५, मंसिरमा २६ हजार ७ सय ८२, पुसमा २८ हजार टन आयात भएको थियो । माघमा २७ हजार, फागुनमा २६ हजार र चैतमा २७ हजार टन आयात भएको पोखरेलले बताए । ग्यासको मागमा देखिएको वृद्धिमा व्यवसायीहरू पनि अचम्मित छन् । उनीहरूका अनुसार जाडो मौसममा ग्यासको माग सामन्यतया १५ प्रतिशतले बढ्छ । तर, त्यसबेला नबढेको ग्यास हाल आयात ह्वात्तै बढेको एलपी ग्यास उद्योग संघले जनाएको छ । जाडोको सिजनमा ग्यासको माग थिएन । अहिले थप घट्नुपर्ने हो, संघका महासचिव दिवान चन्दले भने, तर, सिद्धान्त विपरीत अहिले आयात ह्वात्तै बढेको छ । ग्यासबाहेक पेट्रोल, डिजेल, हवाई इन्धनको आयात पनि ह्वात्तै बढेको छ । निगमको तथ्यांकअनुसार ९ महिनाको अवधिमा करिब ३ लाख किलोलिटर पेट्रोल आयात भएको छ । ९ लाख २३ हजार किलोलिटर डिजेल आयात भएको छ । हवाई इन्धन १ लाख २० र १३ हजार किलोलिटर मटितेल आयात भएको निगमको तथ्यांकमा छ । प्रवक्ता पोखरेलका अनुसार चैतमा आयात भएको डिजेल अहिलेसम्मकै बढी हो । चैतमा सबैभन्दा बढी करिब १ लाख ४१ हजार किलोलिटर डिजेल आयात भएको छ । फागुनमा १ लाख १६ हजार, माघमा १ लाख ८ हजार, पुसमा १ लाख १४ हजार, मंसिरमा १ लाख १७ हजार किलोलिटर आयात भएको छ । कात्तिकमा ९१ हजार, असोजमा ७७ हजार, भदौमा ८१ हजार र साउनमा ७४ हजार किलोलिटर डिजेल आयात भएको थियो । तथ्यांकअनुसार साउनमा २८ हजार ५ सय १५ किलोलिटर आयात भएको पेट्रोल चैतमा ३६ हजार ४ सय २८ किलोलिटर आयात भयो । भदौमा ३३ हजार ३ सय ३८, असोजमा ३१ हजार ६ सय २५, कात्तिकमा ३३ हजार ३ सय ५०, मंसिरमा ३३ हजार २ सय ८१ किलोलिटर आयात भएको पोखरेलले बताए । पुषमा २० हजार ९७, माघमा ३१ हजार २ सय २८, फागुनमा ३६ हजार ३ सय ५१ र चैतमा ३६ हजार ४ सय २८ किलोलिटर आयात भएको जनाएको छ । निगमका थानकोट डिपो प्रमुख नेत्र काफ्लेले भूकम्पपछि पुनर्निर्माणको सुरु र सवारी साधन पनि वृद्धिले इन्धनको आयात बढेको बताए । यातायात व्यवस्था विभागको तथ्यांकअनुसार सवारी साधनको आयात बर्सेनि बढ्दै गएको छ । मुलुकभरि करिब २४ लाख सवारी साधन सञ्चालनमा छन् । सवारी साधनको संख्या बर्सेनि एक लाखभन्दा बढी थपिएका छन् । सवारी साधनको वृद्धिसँगै इन्धनको माग पनि बढ्दै गएको डिपो प्रमुख काफ्लेले बताए । अघिल्लो वर्ष पेट्रोलको दैनिक माग करिब ४ सय र डिजेल ६ सय किलोलिटर थियो, काफ्लेले भने, अहिले पेट्रोलको दैनिक माग ५ सय र डिजेलको करिब ७ सय किलोलिटर पुगेको छ ।"
साढे ४ हजारका दरले साट्न निर्देशन,"काठमाडौं भारतले दिएको सीमाअनुसार प्रक्तिव्यक्ति साढे ४ हजारका दरले प्रतिबन्धित भारु पाँच सय र हजार दरका नोट सटही गर्न सरकारले राष्ट्र बैंकलाई निर्देशन दिएको छ । अर्थ मन्त्रालयले मंगलबार राष्ट्र बैंकलाई पत्राचार गर्दै यस्तो निर्देशन दिएको छ । पहिलो चरणमा भारतको प्रस्तावबमोजिम भारु साढे ४ हजारका दरले सटही गर्न राष्ट्र बैंकलाई भनेका छौं, अर्थमन्त्रालय स्रोतले भन्यो, थप भारु सटहीका लागि राष्ट्र बैंक र सरकार दुवै तहबाट पहल गर्ने निर्णय भएको छ । अर्थ मन्त्रालयले राष्ट्र बैंकले तयार गरेको मोडालिटीअनुसार बैंकमार्फत साट्न राष्ट्र बैंकलाई निर्देशन दिएको हो । राष्ट्र बैंकले प्रतिव्यक्ति भारु २५ हजारसम्म सटही सुविधा दिन आग्रह गरिरहेको अवस्थामा करिब ३ साताअघि नेपाल आएको भारतीय टालीले प्रतिव्यक्ति साढे ४ हजारभन्दा बढी साट्न नसक्ने बताएको थियो । भारतको प्रस्ताव निकै कम भएकाले सटही गर्ने वा नगर्ने सम्बन्धमा निर्णय दिन राष्ट्र बैंकले सरकारलाई पत्राचार गरेको थियो । सोही पत्रको उत्तर दिँदै सरकारले हाललाई प्रतिव्यक्ति साढे ४ हजार मात्र भए पनि साट्न निर्देशन दिएको हो । सरकारले निर्देशन दिए पनि भारु सटहीका लागि खबर पठाउन भारतले दिएको समय गत शुक्रबार (चैत १८ गते) नै सकिएको छ । पैसा सटहीको विषयमा सरकारबाट कुनै निर्णय नआएपछि राष्ट्र बैंकले निर्धारित समयमा भारतलाई खबर पठाउन सकेको छैन । तोकिएको समयपछि खबर पठाउँदा भारतले मान्नेनमान्ने कुनै टुंगो नभएकाले अहिल्यै केही भन्न नसक्ने राष्ट्र बैंक स्रोतले जनाएको छ । मंगलबार अर्थ मन्त्रालयको पत्र प्राप्त भएको र त्यसउपर छलफल भइरहेको राष्ट्र बैंकका सहप्रवक्ता राजेन्द्र पण्डितले बताए । सम्भवत: बुधबार भारतलाई पत्राचार गर्छौं, उनले भने, भारतको जवाफ के आउँछ त्यसका आधारमा प्रक्रिया अघि बढ्छ । भारत सरकारले गत कात्तिक २४ गते (नोभेम्बर ९, २०१६) देखि भारु पाँच सय र हजार दरका नोट चलनचल्तीमा प्रतिबन्ध लगाएको थियो । त्यसबेलादेखि भारु पाँच सय र हजार दरका नोट चलेका छैनन् । बैंक तथा वित्तीय संस्था र मनीचेन्चर कम्पनीहरूमा करिब ३ करोड ३६ लाख रुपैयाँ भारु पाँच सय र हजार दरका नोट रहेको राष्ट्र बैंकले जनाएको छ । सर्वसाधारणसँग रहेको नोटको विवरण भने आउन सकेको छैन ।"
बिदामा फर्केकाको समेत श्रम स्वीकृति रोकियो,"काठमाडौं खाडीमा कार्यरत घरेलु कामदार (हाउसमेड) लाई पुन: सोही ठाउँ फर्कन नपाउने गरी सरकारले पुन: श्रम स्वीकृति दिन प्रतिबन्ध लगाएको छ । यो निर्णयले बिदामा आएका कामदार कार्यस्थल फर्कनबाट वञ्चित भएका छन् । संसदको अन्तर्राष्ट्रिय सम्बन्ध तथा श्रम समितिले घरेलु कामदारसम्बन्धी निर्देशिका कार्यान्वयनमा प्रतिबन्ध लगाएपछि श्रम मन्त्रालयले सबै प्रकारका घरेलु कामदारको श्रम स्वीकृति रोकेको हो । यो निर्णयले खाडीमा कार्यरत झन्डै एक लाख घरेलु कामदार प्रभावित बनेका छन् । भारतीय बाटो वा नेपालकै विमानस्थलमा सेटिङ गरी उनीहरू विभिन्न खाडी मुलुक पुगेका थिए। नेपाली दूतावासका अनुसार कुवेतमा २३ हजार, साउदी अरबमा ३५ हजार, ओमनमा ८ हजार, लेबनानमा ८ हजार, इराकमा २० हजार, यूएईमा १५ हजार, बहराइनमा १० हजार र कतारमा ३ हजार हाउसमेड कार्यरत रहेको अनुमान छ । वैदेशिक रोजगार विभागका महानिर्देशक विश्वराज पाण्डेले दूतावासको पत्र बोकेर आएका हाउसमेडको समेत श्रम स्वीकृति रोकिएको बताए । खाडीमा घरेलु कामदार पठाउन रोकिएको छ, उनले भने, पुन: श्रम स्वीकृतिमा जाने महिला कामदार पनि रोकिएका छन् । विभागले श्रम स्वीकृति नलिई अवैध बाटो खाडी मुलुक गएका महिला कामदार बिदामा आएका बेला वैध बनाउन पुन: श्रम स्वीकृति दिने व्यवस्था थियो । पुन: सोही देश जानुपरे विभागले दूतावासको सिफारिस खोज्दै आएको थियो । पुन: श्रम स्वीकृति लिने प्रक्रियामा चलखेल गरी जाँदै नगएकाले पनि लिन थालेपछि विभागले बन्द गरेको हो । हाउसमेड महिलाले सरकारी निर्णयप्रति आपत्ति जनाउँदै घरेलु कामदार प्रतिबन्ध हटाउन माग गरेका छन् । सरकारले आफ्नो रोजगारी खोसेर परिवार पाल्ने दायित्वबाट वञ्चित गरेको उनीहरूले बताए । घरेलु काममा आएका सबै पीडित भएका छैनन् । सबै घर उस्तै हुँदैन, जुन राम्रो छ, त्यही घरमा काम गर्ने हो, ओमनमा १८ वर्षदेखि कार्यरत झापाकी शारदा कार्कीले भनिन्, यो प्रतिबन्धले हामीमाथि ठूलो अन्याय भएको छ । हाम्रो गरिखाने आधार खोसिएको छ ।"
अवैध लट्रीको लत,"काँकडभिट्टा झापाको सीमावर्ती क्षेत्रमा भारतीय लट्री (भाग्य चिठ्ठा) को अवैध धन्दा खुलेआम भइरहेको छ । भारतको मिजोरम, नागाल्यान्ड, सिक्किमसहित भुटानले सञ्चालन गर्ने लट्रीको धन्दा यो क्षेत्रमा खुलेआम भइरहेको हो । भारतसँग खुला सीमा जोडिएका काँकडभिट्टा र भद्रपुरसहित धुलाबारी, बिर्तामोडसम्मका स्थानीयवासी लट्रीको लतमा फसेका छन् । हजारौं नेपाली रुपैयाँ धमाधम बिदेसिएको छ, स्थानीय व्यवसायी नेत्र कार्की भन्छन्, यस विषयमा प्रशासनसमेत बेखबर देखिएको छ । लट्री बिक्रीका लागि भारतको पानीटंकी, बतासी, नक्सलबारी र बागडुग्रा क्षेत्रबाट भारतीय बिक्रेता आउने गरेका छन् । इलाका प्रहरी कार्यालय काँकडभिट्टाका डीएसपी दुर्गाराज रेग्मीले भारतीय लट्रीको कारोबार अवैध भएको बताउँदै त्यसको तत्काल नियन्त्रण प्रयास गरिने बताए ।"
टाटाको नयाँ पर्यटक बस,"काठमाडौं टाटा मोटर्सका सुविधा सम्पन्न नयाँ पर्यटक बसहरू सञ्चालनमा आएको छ । ट्राभल नेपाल बस सर्भिसले नेपाली तथा विदेशी यात्रुहरूलाई लक्षित गरी उमंगको अनुभूति नाराका साथ टाटाका सुविधा सम्पन्न, आरामदायी र एयर कन्डिसनयुक्त बसहरू सञ्चालनमा ल्याएको जारी विज्ञप्तिमा छ । ११ मिटर लामो यो बस क्युमिन्स टर्बोचाज्र्ड इन्टरकुल्ड डिजेल इन्जिनयुक्त रहेको रहेको कम्पनीले जनाएको छ । १३३ हर्स पावरको इन्जिन भएको यस वाइड बडी बस, एयर सस्पेन्सन अनि २८ रिक्लाइनिङ थाई रेस्ट सिटहरूमा फोल्डेबल टेबल (ट्रे) जडित रहेको विज्ञप्तिमा छ ।"
बिमित रकम हस्तान्तरण,काठमाडौं नेपाल लाइफ इन्स्योरेन्स कम्पनीले कास्की पोखरा लेखनाथ २३ का बिमित मोतीबहादुर गुरुङको परिवारलाई १ करोड ४६ लाख ६५ हजार ५ सय रुपैयाँ मंगलबार हस्तान्तरण गरेको छ । मृत्यु दाबी रकम बिमा समितिका अध्यक्ष चिरञ्जीवी चापागााईले मृतकले इच्छाएको व्यक्ति इन्द्रकुमारी शाही गुरुङलाई उक्त रकम हस्तान्तरण गरेको जारी विज्ञप्तिमा छ। उक्त अवसरमा प्रमुख कार्यकारी अधिकृत विवेक झाले मृत्यु दाबी भुक्तानी कार्यलाई कम्पनीले उच्च प्राथमिकतामा राखेको फलस्वरूप कम्पनीमा आवश्यक कागजात प्राप्त भएको १० दिनभित्रै दाबी भुक्तानी गर्न सफल भएको बताए ।
फियाटको एक्स्ट्रा भ्यालुएसन,"काठमाडौं फियाटले एक्सचेन्ज क्याम्पमा दुई लाख रुपैयाँसम्म एक्स्ट्रा भ्यालुएसन गरिने जनाएको छ । बिक्रेता लाइफ अटोमोबाइलले नयाँ वर्ष ०७४ को पूर्वसन्ध्यामा गरेको एक्स्चेन्ज क्याम्पमा पुराना कार एक्सचेन्ज गर्दा २ लाख रुपैयाँसम्म बढी भ्यालुएसन हुने जारी विज्ञप्तिमा उल्लेख छ । जुनसुकै ब्रान्डका पुराना कार साटेर फियाटो नयाँ कार लिन चाहने ग्राहकले अब आफ्नो कारको २० हजार रुपैयाँदेखि दुई लाख रुपैयाँसम्म एक्स्ट्रा मूल्य पाउने कम्पनीले जनाएको छ । कम्पनीका अनुसार यसका लागि ग्राहकहरूलाई एउटा स्क््रयाच कार्ड दिइनेछ, जसलाई स्क््रयाच गरेर उनीहरूले एक्स्ट्रा भ्यालुएसन पाउनेछन् ।"
एनआईसी एसियाको शाखा विस्तार,काठमाडौं एनआईसी एसिया बैंकले झापाको बुधबारे र सुनसरीको झुम्कामा शाखा विस्तार गरेको छ । यी दुई शाखाहरूको एकै साथ विस्तार गरिएको बैंकले जनाएको छ । बुधबारे शाखाको उद्घाटन एनआईसीका प्रमुख कार्यकारी अधिकृत लक्ष्मण रिसाल र बुधबारे उद्योग वाणिज्य संघ अध्यक्ष गोविन्दप्रसाद पौडेलले गरेको जारी विज्ञप्तिमा छ । त्यसैगरी झुम्का शाखाको उद्घाटन बैंकका प्रमुख कार्यकारी अधिकृत लक्ष्मण रिसाल र झुम्का उद्योग वाणिज्य संघका अध्यक्ष सगेन चौधरीले गरेको एनआईसीले जनाएको छ ।
जनताको सेयर रजिस्ट्रारमा काठमाडौं क्यापिटल,काठमाडौं जनता बैंकले आफ्ना सेयरधनीहरूको सेयरसम्बन्धी कार्य गर्न सेयर रजिस्ट्रारमा काठमाडौं क्यापिटल मार्केट लिमिटेडलाई नियुक्त गरेको छ। सेयर रजिस्ट्रार नियुक्ति सम्झौतामा जनता र काठमाडौं क्यापिटलका प्रमुख कार्यकारी अधिकृत क्रमश: कुमार लम्साल र भीष्मराज चालिसेले हस्ताक्षर गरेको जारी विज्ञप्तिमा छ । यसअघि जनता बैंकले राष्ट्रियस्तरका त्रिवेणी विकास बैंक लिमिटेडसँग मर्जर सम्पन्न गरिसकेको र अर्को राष्टियस्तरको ख वर्गको इजाजतप्राप्त सिद्धार्थ डेभलपमेन्ट बैंकलाई एक्विजिसन (प्राप्ति) गर्ने सम्झौता गरेको जनाएको छ ।
नेको इन्सुरेन्सको साधारणसभा,काठमाडौं नेको इन्सुरेन्सले विशेष साधारणसभा सम्पन्न गरेको छ । सभाले संस्थापक सेयरलाई साधारण सेयरमा परिवर्तन गरी संस्थापक र साधारण सेयरको अनुपात ५१५ र ४९५ गर्ने निर्णय सर्वसम्मतिले पारित गरेको जारी विज्ञप्तिमा छ । त्यसैगरी रणनीतिक साझेदार सम्बन्धमा आवश्यक प्रक्रिया अघि बढाउन सञ्चालक समितिलाई अख्तियारी दिने निर्णयसमेत सर्वसम्मतिले पारित गरेको कम्पनीले जनाएको छ ।
अलैंची बगानको माटो परीक्षण,"लमजुङ मस्र्याङ्दी गाउँपालिकाअन्तर्गत साविकका तीन गाविसका किसानले अलैंची खेती गर्दै आएका ठाउँको माटो परीक्षण गरिएको छ । भुलभुले, घेर्मु र बाँझखेतका ठाउँको माटो परीक्षण गरिएको हो । ९७ जनाको माटो परीक्षणमा करिब १५ प्रतिशतमा अम्लीयपन देखिएको जिल्ला कृषि विकास कार्यालयका बागबानी विकास अधिकृत रामचन्द्र सेढाईले बताए । अम्लीयपन भनेर धेरै अम्लीय होइन, हल्का देखियो । किसानलाई कृषिचुन प्रयोग गर्न सुझाव दिएका छौं, उनले भने । क्षेत्रीय माटो परीक्षण प्रयोगशाला पोखराको प्राविधिक सहयोगमा सोमबार मस्र्याङदी गाउँपालिकाको भुलभुलेमा यस्तो परीक्षण गरिएको हो । । प्राविधिकहरू टीकादत्त घिमिरे र हरिराम श्रेष्ठले परीक्षणको काम गरेका हुन् । परीक्षण गरिएका साविकका दुई गाविस प्रधानमन्त्री कृषि आधुनिकीकरण परियोजनाको कार्यक्रमअन्तर्गत ब्लक क्षेत्रमा परेका छन् ।"
सबै स्थानीय तहमा बैंक शाखा खोल्न निर्देशन,"काठमाडौं सबै स्थानीय निकायमा शाखा खोल्न अर्थ मन्त्रालयले बैंक तथा वित्तीय संस्थालाई निर्देशन दिएको छ । नयाँ संघीय संरचनाको ढाँचाअनुसार बजेट तर्जुमा र स्रोतको बाँडफाँट विषयमा छलफल गर्न मंगलबार बसेको बैठकमा उपप्रधान तथा अर्थमन्त्री कृष्णबहादुर महराले हरेक स्थानीय निकायमा शाखा खोल्न बैंक तथा वित्तीय संस्थालाई निर्देशन दिएका हुन् । यसका लागि आवश्यक व्यवस्था मिलाउन अर्थ मन्त्रालय र राष्ट्र बैंकलाई पनि निर्देशन दिएको जारी विज्ञप्तिमा उल्लेख छ । आगामी आर्थिक वर्षभित्र ७ सयस ४४ वटै स्थानीय निकायमा बैंक शाखा खोल्न निर्देशन दिइएको छ, अर्थ मन्त्रालयद्वारा जारी विज्ञप्तिमा उल्लेख छ, यसका लागि आवश्यक व्यवस्था गर्न अर्थ मन्त्रालयको वित्त व्यवस्थापन महाशाखालाई आग्रह गरिएको छ । चालु आर्थिक वर्षको बजेट वक्तव्यमार्फत सरकारले वृद्ध भत्ता, पेन्सनलगायत स्थानीय तहमा जाने सबै प्रकारका भुक्तानी बैंकमार्फत गर्नुपर्ने व्यवस्था ल्याएको छ । तर, हाल सबै स्थानमा बैंक खाता नपुगेकाले स्थानीयले समयमा भुक्तानी पाउन सकेका छैनन् । यो समस्यालाई मध्यनजर गर्दै अर्थ मन्त्रालयले बैंक तथा वित्तीय संस्थालाई सबै स्थानीय निकायमा शाखा विस्तार गर्न निर्देशन दिएको हो । अधिकांश बैंक तथा वित्तीय संस्था सहर केन्द्रीत भएको गुनासोका आधारमा राष्ट्र बैंकले ईम्यापिङ को काम सुरु गरेको छ । यसका आधारमा वित्तीय संस्थाहरूको संख्या बढी भएको स्थानमा शाखा खोल्न निरुत्साहित गरी कम भएको स्थानमा प्रोत्साहन गर्ने राष्ट्र बैंकको योजना छ । यही समयमा अर्थ मन्त्रालयको यस्तो निर्देशन आएको हो । सरकारी स्वामित्व भएका राष्ट्र वाणिज्य बैंक, कृषि विकास बैंक र नेपाल बैंकले द्वन्द्वकालमा विस्थापित भएका अधिकांश शाखा स्थापना गर्न सकेका छैनन् । द्वन्द्वका कारण ती तीनवटा बैंकका मात्रै ३ सय १८ शाखा विस्थापित भएका थिए । जसमध्ये ०७३ फागुुनसम्म १ सय ५१ वटा शखा मात्रै पुन:स्थापित भएका छन् । राष्ट्र बैंकको तथ्यांकअनुसार गत पुससम्म मुलुकभर बैंक तथा वित्तीय संस्थाका २ हजार ९ सय ७९ वटा शाखा सञ्चालनमा छन् । मंगलवारको बैठकमा संघीय ढाँचामा बजेट लाने विषयमा योजना आयोगका सचिव चन्द्र घिमिरेको संयोजकत्वमा रहेको कार्यदलले विभिन्न विकल्पसहित कार्यपत्र प्रस्तुत गरेको थियो । प्रस्तुत विकल्पहरूमा सूुत्रमा आधारित बजेट, संविधानले दिएको अधिकारका आधारमा योजनाअनुसार बाँडफाट गरी बजेट वितरण गर्नेलगायतका छन् । यस्तै, बैठकमा वैदेशिक सहयोग राष्ट्रिय गौरव, बहुवर्षीय र फुटकर आयोजनाहरूलाई के गर्ने विषयमा पनि छलफल भएको थियो । प्रदेशको संरचना टुंगिइनसकेको अवस्थामा त्यहाँ छुट्याइने बजेट कार्यान्वयनको सन्दर्भमा प्रश्न उठेको थियो । बैठकमा अर्थमन्त्री महराले क्षमता छैन, मान्छे छैन भनेर नपर्खिनुस् स्रोत साधन र अधिकार तलै पठाउने तयारी गर्नुस् भन्ने निर्देशन दिएका थिए । बैठकमा केही मन्त्रालय र राजनीतिकस्तरमा छलफल गरेर आगामी बजेटको ढाँचा तय गरिने विषयमा बताइएको छ ।"
नेप्से १७ सय माथि,"काठमाडौं करिब साढे ३३ अंकको वृद्धिसहित मंगलबार सेयर बजार मापक नेप्से परिसूचक १ हजार ७ सय ९ विन्दुमा पुगेको छ । पछिल्लो न्यून विन्दु १ हजार २ सय ५२ बाट उकालो लागेको नेप्से मंगलबार १७ सय माथि उक्लेको हो । यो करिब ५ महिनाअघिको अवस्था हो । गत कात्तिक २९ गते नेप्से परिसूचक १ हजार ७ सय ६ विन्दुमा थियो । कारोबारमा आएका सबै समूहको परिसूचक बढेपछि समग्र नेप्से उच्च दरले बढेको हो । तीमध्ये पनि विकास बैंक समूहको परिसूचक सबैभन्दा बढी ३ प्रतिशतले बढ्यो । पछिल्ला दिनहरूमा बिमा समूहपछि लघुवित्त कम्पनीको सेयरमा लगानीकर्ताको आकर्षण देखिएको छ । नेप्सेमा लघुवित्त कम्पनीहरूलाई पनि विकास बैंक समूहअन्तर्गत नै सूचीकरण गरिएको छ । यसै कारण लघुवित्त कम्पनीहरूको सेयर मूल्य बढेपछि विकास बैंक समूहको परिसूचक पनि बढ्ने गर्छ । पछिल्लो समयमा सेयर बजार निरन्तर रूपमा बढ्नुमा स्थानीय निकायको चुनाव हुने सम्भावना बलियो बन्दै जानु, उपत्यका बाहिर थप ६ सहरहरूबाट सेयर कारोबार सुरु हुनु र बिमा कम्पनीको चुक्ता पुँजी वृद्धिलगायत छन् । तीमध्ये पनि बिमा समूहको चुक्ता पुँजी प्रमुख कारणका रूपमा देखिएको छ । उक्त दिन ११ हजार ३ सय कारोबारबाट १ सय ४४ कम्पनीका ३१ लाख ४ हजार कित्ता सेयर खरिदबिक्री भए । ती किनबेचबाट १ अर्ब ९० करोड रुपैयाँ बराबरको सेयर कारोबार भएको छ ।"
जाजरकोट विद्युत्बाट वञ्चित,"जाजरकोट केन्द्रीय प्रसारण लाइन बीचमै अलपत्र परेपछि जाजरकोट सदरमुकाममा बिजुली बलेको छैन । विद्युत् प्राधिकरणको लापरबाहीले केन्द्रीय प्रसारण लाइन बीच बाटोमै अलपत्र परेको हो । प्राधिकरणको लापरबाहीले ४ महिनादेखि १० किलोमिटरको दूरीमा रहेको कुदुमा लाइन अलपत्र परेको हो । प्राधिकरणको नियमित विद्युतीकरण कार्यक्रमअन्तर्गत सदरमुकाम खलंगामा गत फागुनभित्र बिजुली पुर्याउने लक्ष्य पूरा हुन सकेको छैन । प्राधिकरणले खलंगासम्म विद्युत् जोड्ने ८० पोलमा तार तान्ने कार्य अलपत्र पार्दा खलंगाका बासिन्दा बिजुली पाउन वञ्चित भएका हुन् । विद्युत् वितरणमा ढिलाइ हुदाँ खलंगाका बासिन्दा अँध्यारोमा बस्न बाध्य छन् । विद्युत् अभावमा उद्योग, व्यापार, बैंकिङ कार्य, पठनपाठन, सरकारी सेवा प्रवाह, पूर्वाधार निर्माणलगायत कार्यमा बाधा पुग्दै आएको सहायक प्रमुख जिल्ला अधिकारी जनकराज शर्माले बताए । दुई सातामा सम्पन्न गर्न सकिने कार्य ४ महिना बित्दासमेत पूरा हुन नसकेको सहायक प्रमुख जिल्ला अधिकारी शर्माले बताए । विद्युत् प्राधिकरणको लापरबाहीले सुर्खेतको राकमबाट ११ केभी प्रसारण लाइन कुदुदेखि खलंगा जोड्न ढिलाइ भएको उनले बताए । सदरमुकाम खलंगासम्म केन्द्रीय लाइन पुर्याउनका लागि २०६८ सालदेखि सुर्खेतको राकमस्थित सब स्टेसनबाट पोल तथा तारको कार्य सुरु भएको थियो । तर, सम्बन्धित पक्षको लापरबाहीले ६ वर्ष बित्दा पनि खलंगामा तार जोड्ने कामसमेत हुन सकेन, उनले भने ।नरेन्द्र निर्माण सेवा काठमाडौंको लापरबाहीले सुर्खेतको राकमदेखि कुदुसम्मको पोल गाड्ने तथा तार तान्ने कार्य ६ वर्ष ढिलाइ भएको स्थानीय ओमप्रकाशसिंह राठौरले बताए । त्यस्तै आरके इन्टरनेसनल काठमाडौं र सुर्खेत वितरण केन्द्रको लापरबाहीले ३ वर्ष बित्दासमेत कुदुमा सबस्टेसन निर्माण कार्य पूरा हुन नसकेको राठौरले बताए । ५ करोड लागतको उक्त सब स्टेसनको पूर्वाधार निर्माण कायमा ढिलाइ भएको उनले बताए । उक्त कार्यका लागि वितरण केन्द्रले ताकेता पनि नगरेको पाइएको छ । त्यस्तै वितरण केन्द्रले कुदुदेखि खलंगासम्म तार तान्ने कार्यमा पनि ताकेता नगरेको उनले बताए । बजेट अभावमा जाजरकोटको सदरमुकाम खलंगासम्म विद्युतीकरण कार्य अलपत्र परेको सुर्खेत केन्द्रका प्रमुख दीपककुमार चौधरीले बताए । ५० लाख थप बजेटका लागि केन्द्रीय कार्यालयमा माग गरे पनि स्वीकृत नभएको चौधरीले बताए । तत्काल थप बजेट निकासा भएमा खलंगामा बिजुली वितरण कार्य १ महिनामै सम्पन्न हुने चौधरीले बताए । ११ केभी प्रसारण लाइन वितरण गर्नका लागि ८० पोलमा तार तान्ने कार्य मात्र बाँकी रहेको चौधरीले बताए । कुदुमा निर्माणाधीन सबस्टेसनको कार्य पनि आगामी असारसम्म सम्पन्न हुने उनले बताए ।"
चुनावको लहरले बढायो आर्थिक कारोबार,"गुल्मी स्थानीय तहको निर्वाचन मिति नजिकिँदै छ । गाउँगाउँमा दलका बैठक, सभा र छलफल जारी छन् । वडादेखि नगर र गाउँपालिकामा उम्मेदवार छनोट चर्चा चुलिँदै छ । निर्वाचन माहोल तातेसँगै गाउँदेखि सहरसम्मै सुस्ताएको आर्थिक कारोबार पनि बढ्न थालेको छ ।सबै राजनीतिक दलको निर्वाचन अभियानले ग्रामीण क्षेत्रका सामान्य किराना व्यवसायी, होटल, यातायात व्यवसायी, बैंक, वित्तीय संस्थादेखि सदरमुकामका ब्यानर छपाइ र इन्धन बिक्री गर्नेसम्मको व्यापार बढेको हो । ठूला तीन दलका अगुवा कार्यकर्ता दिनहुँ सवारी साधन रिजर्भ गरेर दुर्गम गाउँसम्म पुगेका छन् । सबै राजनीतिक दलले कार्यकर्ता प्रवेश गराउने होडबाजीले गाउँसम्मै खादा र अबिरको व्यापार बढेको छ । कहिल्यै बिक्री नहुने खादा मात्र अहिले झन्डै एक हजारको बिक्री गरें, अर्खाबाङका व्यवसायी हीरामणि अर्यालले भने, चुनाव भए पनि नभए पनि गाउँमा व्यापार बढेको छ ।दलका कार्यकर्ताले सवारी साधन नै रिजर्भ गरेर हिँड्न थालेपछि साना जिपको आम्दानी पनि हातै बढेको छ । अहिले कुनै जिप, डबल क्याब, निजी गाडी कुनै खाली छैनन्, गुल्मी यातायात व्यवसायी समितिका कर्मचारी डोलबहादुर कुँवरले भने, चुनावले गाडीको किस्ता तिर्न सजिलो बनाएको छ । चैत महिना सवारी धनीका लागि अफ सिजन भए पनि चुनावी माहोलले त्यो महसुस नभएको उनले बताए । तम्घासको बोहोरा आयल स्टोर्सका प्रोप्राइटर वीरेन्द्र भुसालले सवारी साधन बढी चलेसँगै पहिलाको तुलनामा २५ प्रतिशत इन्धन आपूर्ति बढेको बताए । विकास निर्माण पनि बढेका छन्, उनले भने, दलहरूको निर्वाचन अभियानले सवारी चल्ने क्रम पनि बढेकै छ ।जिल्लास्तरका नेता कार्यकर्ता भेटघाटका लागि गाउँगाउँसम्म पुगेका छन् । चैत लागेसँगै होटल त्यति खाली छैन, पुर्कोटदहका होटल व्यवसायी धनबहादुर थापाले भने, कार्यकर्तादेखि फुटकर सामान बिक्री गर्न आउने व्यवसायी पनि धेरै गाउँ आएका छन् । त्यसले गाउँमा खुद्रा व्यापारसँगै अन्य खाना र खाजाको व्यापार पनि बढेको उनले बताए ।निर्वाचनसँगै बढेका गतिविधिले बैंकमा रकम निक्षेप पनि बढेको छ ।"
नवीकरण रोकिएका क्रसर सञ्चालनमा,"काँकडभिट्टा मापदण्ड पूरा नगरेको भन्दै सरकारले अनुमतिपत्र नवीकरण रोकेका झापाका ७ वटा क्रसर उद्योग निर्वाध सञ्चालन भइरहेका छन् । एक दर्जनको संख्यामा रहेका उद्योगमध्ये ५ वटा बन्द भइसकेका छन् । तर, ७ वटा क्रसर उद्योग भने अझै पनि मापदण्ड विपरीत सञ्चालन भइरहेका हुन्। ७ वटै उद्योग मापदण्ड विपरीत छन्, घरेलु तथा साना उद्योग कार्यालय झापाका अधिकृत चन्द्रप्रसाद मिश्रले भने । उनका अनुसार उद्योग मन्त्रालयले ०७२ साउनदेखि त्यसरी सञ्चालित कुनै पनि उद्योगको अनुमति पत्र नवीकरण नगर्न निर्देशन दिएको हो । नवीकरणबिनै ती उद्योग सञ्चालित छन्, मिश्रले थपे, सरकारले बन्द गर्नु पनि भनेको छैन, अनुमतिपत्र नवीकरण पनि गरेको छैन । घरेलु कार्यालयका अनुसार मंगलश्री क्रसर उद्योग अर्जुनधारा २, राजधानी क्रसर उद्योग धाइजन ६, कन्काई क्रसर बुधबारे ४, कञ्चनजंगा क्रसर अनारमनी १ बिर्तामोड, पाथिभरा क्रसर खुदुनाबारी २, जयकाली भगवती रोडा उद्योग अर्जुनधारा २ र जय घटाल रोडा उद्योग अर्जुनधारा २ मापदण्ड विपरीत सञ्चालन भइरहेको पाइएको छ । क्रसर उद्योग व्यवसायी संघ झापाका अध्यक्ष शेरबहादुर थापाले क्रसर उद्योग बन्द गराउने हिम्मत सरकारसँग नभएको बताए । कि अनुमति पत्र नवीकरण गर्नुपर्यो, नत्र बन्द गर्न सक्नुपर्यो, थापाले चेतावनी शैलीमा भने । उनले सरकारकै मान्छेले अहिले चलाउँदै गर्नु भनेका कारण चलाइएको प्रस्ट पारे । सरकारले बन्द गर्ने आदेश दिने बित्तिकै उद्योग बन्द गर्छौं, थापाले भने । यसअघि जिल्ला प्रशासन कार्यालय झापाले मापदण्ड विपरीतका उद्योग बन्द गर्न पटकपटक प्रयत्न गरे पनि विफल भएको थियो । क्रसरलगायतका अन्य उद्योग तथा बजारको अनुगमनका लागि जिल्ला प्रशासन कार्यालयको नेतृत्वमा जिल्ला अनुगमन समिति छ । जसको सदस्यमा जिल्ला विकास समिति, जिल्ला वन, घरेलु कार्यालय, जिल्ला प्रहरी कार्यालयका प्रतिनिधि छन् । तर, यो समितिले लामो समयदेखि क्रसरको अनुगमन नै गर्न सकेको छैन । झापाका प्रमुख जिल्ला अधिकारी उत्तरकुमार खत्रीले क्रसर उद्योगको अवस्थाबारे आफूलाई कुनै जानकारी प्राप्त नभएको बताए । अहिले मलाई केही थाहा छैन, थाहा पाएपछि समाधानको उपायको खोजी गरौंला, खत्रीले भने । प्रचलित उद्योग ऐन निर्देशिकाले खोलाको किनारभन्दा ५ सय मिटर टाढा, हाइटेन्सन लाइनभन्दा सय मिटर बाहिर, राजमार्गबाट ५ सय मिटर टाढा, शिक्षण संस्था, सुरक्षा निकायलगायतका क्षेत्रबाट २ किलोमिटर बाहिर मात्रै क्रसर उद्योग सञ्चालन गर्न पाइने प्रस्ट उल्लेख छ । यद्यपि हाल सञ्चालित सबै उद्योगहरूले यी मापदण्ड पूरा गरेको देखिन्न ।"
खोइ भलादमीपन ?,"धनगढी क्रिकेटलाई भलादमीको खेल भनिन्छ । सगरमाथा सिमेन्ट धनगढी प्रिमियर लिग (डीपीएल) मा मंगलबार त्यो भलादमीपन हराएको थियो । कञ्चनपुर आइकोनिकका सागर पुन काठमाडौं गोल्डेन्ससँगको खेलमा आउट भएपछि केही समयको विवादले भलादमीको खेलमा प्रश्न उठाएको थियो । १४ औं ओभरमा सन्तोष भट्टको बलमा कञ्चनपुरका सागर पुनले ठूलो शट प्रहार गरेका थिए । तर उनको प्रहारलाई लङअनमा भुवन कार्कीले उत्कृष्ट क्याच गरिदिए । भुवनले त्यो क्याच बाउन्ड्री लाइन छोएनछाएको वा बाउन्ड्री लाइनबाहिर छोएको भन्नेबारे केही क्षण अन्योल भयो । अम्पायर विनय झाले फिल्डरलाई सोधेर आउट दिएका थिए । एकछिन अक्मकाएका सागर त्यसपछि पवेलियन फर्कंन लागेका थिए । उनको स्थान लिन क्रिजमा पुगेका कञ्चनपुरका नयाँ ब्याट्सम्यान कुशल भुर्तेलले गार्ड पनि लिइसकेका थिए । तर सागर पवेलियनको टेन्ट अगाडि रोपभित्र गएर अडिए । त्यसपछि आउट भएर पवेलियनमा रहेका विनोद भण्डारी मैदानभित्र पसेर अम्पायरहरूसँग प्रतिवाद गरेका थिए । विनोदलाई त्यसपछि भुवनले केही भनेका थिए । त्यसमा भुवनले भने, दाई स्पोर्ट्सम्यान भएर यसरी मैदानभित्र आउन मिल्दैन, राम्रो पनि देखिँदैन। स्पोर्ट्सम्यानसिप हुनुपर्छ । खेल भनेको आफ्नो ठाउँमा छ । खेलाडी भएपछि स्पोर्ट्सम्यानसिप आफ्नो ठाउँमा हुनुपर्छ । मैले यो सबै सुझावका रूपमा दिएको थिएँ ।उनले अगाडि भने, टीभी अम्पायर नभएको अवस्थामा एउटा खेलाडीलाई सोधेर अम्पायरले निर्णय लिएकोमा उहाँहरूलाई त्यसमा शंका भएको होला । शतप्रतिशत आउट भएकै भएर मैले पनि आउट भनेर अम्पायरलाई भनेको हुँ । मैले क्याच लिइसकेपछि पछाडि रहेका दर्शकलाई पनि सोधेको थिएँ । सबैले क्लिन क्याच भनेपछि मैले आउटको इशारा गरेँ । बल हावामा आएपछि मैले बाउन्ड्री लाइनबाहिरबाट जम्प हान्दै भित्र आएर क्याच लिएको हुँ ।खेलपछि म्याच रेफ्री बुद्धिबहादुर प्रधान तथा अम्पायरद्वय विनय झा र दुर्गानाथ सुवेदीले विनोदसँग मैदानमै छलफल गरेका थिए । विनोदले भने, रोपमा छोएर जम्प गरेजस्तो हामीलाई लाग्यो । अम्पायरलाई सोध्दा छैन भन्नुभयो, अम्पायरले निर्णय दिएपछि हामीले केही भन्न सक्दैनौं ।"
आर्सनलमाथि संकट गहिरिँदै,लन्डन आर्सनल र व्यवस्थापक आर्सेन वेंगरमाथि रहेको संकट सोमबार राति अझ गहिरिएको छ । आर्सनल रेलिगेसनबाट बच्न संघर्ष गरिरहेको क्रिस्टल प्यालेसको हातबाट ३० ले पराजित रह्यो । यसले आर्सनलको शीर्ष चारमा रहने सम्भावना पनि कमजोर भएको छ । पछिल्लो समय आर्सनल समर्थक वेंगरको विरोधमा छन् । लगातार उनीहरूले उनको राजीनामा मागिरहेका छन्। लन्डन क्लब सम्हालेको २१ वर्षयता वेंगर सबैभन्दा खराब समयबाट गुज्रिइरहेका छन् । युरोपेली च्याम्पियन्स लिग छनोटको सम्भावना जीवन्त राख्न आर्सनललाई जित आवश्यक थियो । तर यसका लागि दक्षिणी लन्डनमा भएको खेलमा आर्सनलका खेलाडीले गतिलो प्रदर्शन गर्न सकेनन् । प्यालेसले पहिलो हाफमा एन्ड्रोस टाउनसेन्डको गोलबाट अग्रता लिएको थियो । दोस्रो हाफमा योहान काबायेले दोस्रो गोल थपे । त्यसयता लुका मिलिभोचिभले पेनाल्टीबाट तेस्रो गोल गरे । यससँग आर्सनल लिगका पछिल्ला ८ खेलमध्ये पाँचौंमा पराजित रह्यो । सन् १९७९ यता प्यालेसले आर्सनललाई हराएको यो पहिलोपल्ट हो । यो हार सिजनकै सबैभन्दा ठूलो अन्तरको पनि रहेको छ । खेलको अन्त्यतिर आर्सनल समर्थकले आफ्ना खेलाडीप्रति इंगित गर्दै तिमी यो जर्सी लगाउन योग्य छैनौं नारा लगाएका थिए । अर्कोतर्फ जितले प्यालेसको रेलिगेसन चिन्ता कम भएको छ । यसअघि अंक तालिकाको शीर्ष स्थानको चेल्सीलाई हराएको प्यालेस अब रेलिगेसन क्षेत्रबाट अंक अगाडि छ ।
एनसीसीलाई युनिभर्सिटी कप,काठमाडौं नेपाल कमर्स क्याम्पस (एनसीसी) ले फाइनलमा मंगलबार शंकरदेवलाई ६ विकेटले हराएर युनिभर्सिटी कप क्रिकेटको उपाधि जितेको छ। कीर्तिपुरस्थित मैदानमा पहिलो विकेटमा ७४ रनको बलियो साझेदारीमा एनसीसीले १८१ ओभरमा ४ विकेट गुमाएर १ सय ३२ रनको लक्ष्य भेट्टाएको थियो । टस जितेको शंकरदेवले २० ओभरमा १३१९ को स्कोर बनायो ।शंकरदेवका आशिष पोखरेल सर्वोत्कृष्ट खेलाडी र आयुष्मान बम उत्कृष्ट ब्याट्सम्यान भए ।
पन्जाबको दोस्रो जित,इन्डोर किंग्स इलेभेन पन्जाबले इन्डियन प्रिमियर लिगमा सोमबार लगातार दोस्रो जित निकालेको छ । पन्जाबले रोयल च्यालेन्जर्स बेङलोरलाई ८ विकेटले हरायो । हसिम अमलाको नटआउट ५८ रनसँग कप्तान ग्लेन म्याक्सवेलले २२ बलमा ४३ रन बनाएपछि पन्जाबले १४३ ओभरभित्र २ विकेट गुमाएर १ सय ५० रन बनाएको थियो । चोटमुक्त हुँदै फर्केयता पहिलो पटक ब्याटिङ गरिरहेका एबी डे भिल्लियर्सले ८९ रन बनाएपछि बेङलोरले ४ विकेटमा १ सय ४८ रनमात्र जोड्न सक्यो ।
अर्जेन्टिनी प्रशिक्षक बर्खास्त,ब्युनस आयर्स अर्जेन्टिनाको फुटबल संघले अर्को वर्ष हुने विश्वकप छनोटमा संकटमा परेको राष्ट्रिय टिमका मुख्य प्रशिक्षक एडगार्डो बाउजालाई सोमबार बर्खास्त गरेको छ । तीन वर्ष समस्याबाट गुज्रिएको अर्जेन्टिनी फुटबल संघमा गत महिना आएको नयाँ कार्यसमितिले चालेको यो पहिलो कदम हो। अर्जेन्टिनालाई सन् १९७० यता विश्वकप छनोटमा पहिलोपल्ट असफल हुने चुनौती बढेको छ । बोलिभियासँग हारेपछि अर्जेन्टिना दक्षिण अमेरिकी छनोटको पाँचौं स्थानमा झरेको थियो ।
लखनपुर फाइनलमा,दमक लखनपुर११ नन्दचन्द्रकुमारी आङदेम्बे स्मृति फुटबलको फाइनल पुगेको छ । मंगलबार लखनपुरले पूर्व क्षेत्रीय प्रहरी तालिम केन्द्र विराटनगरलाई २० ले हरायो ।
काठमाडौं लयमा,"धनगढी सगरमाथा सिमेन्ट धनगढी प्रिमियर लिग (डीपीएल) मा मंगलबार पनि पहिलो ब्याटिङ गर्ने टोलीले नै विजय हात पारेका छन् । विराटनगर किंग्सले टिम चौराह धनगढीमाथि २३ रन र काठमाडौं गोल्डेन्सले कञ्चनपुर आइकोनिकमाथि २४ रनको नतिजा निकाले । गोल्डेनले दोस्रो खेलमा पहिलो जित पायो । राम्रा खेलाडीको साथले बलियो मानिएको कञ्चनपुर लगातार दोस्रो खेलमा पराजित भयो । ओपनिङ ब्याटिङबाट राम्रो साथ रहे पनि कञ्चनपुरले त्यसको फाइदा उठाउन सकेन र मध्य स्कोर पछ्याउँदा टोली अतालिन पुग्यो ।पहिलो तीन ब्याट्सम्यान चले पनि मध्यक्रम चल्न नसक्दा हाम्रो खेल बिग्रिएको छ, कञ्चनपुर कप्तान विनोद भण्डारीले भने, दुई हारले हामी अप्ठेरो स्थितिमा पुगेका छौं । तर ३ खेल अझै बाँकी छ, त्यो जित्यौं भने हामी नकआउट चरण पुग्छौं । १ सय ४८ रनको लक्ष्य पाएको कञ्चनपुरले ९ विकेट गुमाई १ सय २३ रनमात्र बनाउन सक्यो । ओपनरद्वय सागर पुन र सुनील धमलाले क्रमश: ४० र १४ तथा तेस्रो नम्बरमा ब्याटिङ गरेका हासिम अन्सारीले १८ रन बनाएपछि दोहोरो स्कोर बनाउनेमा १० औं नम्बरका अविनाश कर्ण (१३) मात्र थिए । विनोदलाई उनका प्रतिद्वन्द्वी समकक्षी वसन्त रेग्मीले सीधा थ्रोमा रनआउट गरेपछि कञ्चनपुरको ब्याटिङ धर्मराउन पुग्यो ।भीम सार्की, कुशल भुर्तेल र प्रेम तामाङ २२ रनमा आउट भए । सिद्धान्त लोहनीले ७ रन बनाए । सागर आउट भएपछि कञ्चनपुरले ३ ओभरको अन्तरमा १३ रन बनाउँदा ५ विकेट गुमायो । फिल्डिङका क्रममा घाइते कमल ऐरी १ रनमा रनआउट भए भने ललित भण्डारी ८ रनमा नटआउट रहे । वसन्त रेग्मी र सन्तोष भट्टले २२ विकेट लिए । वसन्तले ४ ओभरमा १२ र सन्तोषले २ ओभरमा ११ रन खर्चे । सोमपाल कामी, मन्जित श्रेष्ठ र सन्दीप जोराले ११ विकेट लिए ।एकसमय खेल बराबरको स्थितिमा थियौं, त्यही पनि हामी के मा आशावादी थियौं भने यो विकेटमा खेल्न अलिकति गाह्रै छ, गोल्डेन्सका प्रशिक्षक वसन्त शाहीले भने । उनले भुवन कार्कीको दुई क्याचले खेलमा फर्काउन मद्दत गरेको बताए ।अन्तिम २ ओभरमा ३४ रन जोडेपछि गोल्डेन्सले जारी प्रतियोगिताकै उच्च स्कोर बनाएको थियो । १५ ओभरमा ८९५ को स्थितिमा रहेको गोल्डेन्सले १४७७ को स्कोर बनायो । भुवनले १४ बलमा ३६ रन बनाए । उनले ५ चौका र २ छक्का प्रहार गरे । बलिङमा ४ ओभरमा १४ रन खर्चेकाले उनलाई म्यान अफ द म्याच दिइएको थियो । भुवनसँगै अविजित सन्दीप जोराले ५ बलमा १ चौका र १ छक्का प्रहार गरी १३ रन बनाए । नरेश बुढाएर १०, सुवेन्दु पाण्डे १९, वसन्त १४, सुमित महर्जन ९, मन्जित १६, सोमपाल ६ र रोहित पौडेल ५ रनमा आउट भए । कञ्चनपुरबाट अविनाशले ४ ओभरमा २८ रन खर्चेर ३ तथा कमल, कुशल, सुनील र सोनु तामाङले ११ विकेट लिए । सबै टिमको लिस्ट विश्लेषण गर्दा मैले पनि सबैभन्दा बलियो टोलीमा कञ्चनपुर आइकोनिकलाई नै एक नम्बरमा राखेको थिएँ । कागजमा निकै बलियो टिम हो । यस्तो प्रतियोगितामा सुरुआत गर्दा राम्रोभन्दा राम्रो टोलीले लय समात्न सकेन भने गाह्रो हुन्छ । कञ्चनपुरको त्यही भइरहेजस्तो मलाई लाग्छ । कञ्चनपुर आज सहज स्थितिमा थियो, संयम भएर खेलेको भए जित्न सक्थ्यो । उनीहरूले अलिकति हतार गरे, गोल्डेन्सका प्रशिक्षक शाहीले भने । विकेट फ्याक्टर धेरै रहेको उनको भनाइ थियो । उनले भने, हामी सुरुबाटै १४० देखि १५० रन बनाउने लक्ष्य बनाएका थियौं । भारतको गोरखपुरमा अलिकति सहज विकेटमा खेलेर आएका थियौं, यहा त्योअनुरुपको नहँुदा असहज महसुस भइरहेको छ । हाम्रो अनुकूल यो विकेट छैन । यो विकेटमा चाँडो खेल्नु हुँदैन अडिएर खेल्नुपर्छ भनेर हिजो थाहा पायौं । त्यहीअनुसार आज खेलेका हौं । सुरुमा ८,१० ओभर रन नबन्दा पनि विकेट भएमा पछि तान्न सकिन्छ भन्नेमा थियौं ।"
शरदको अलराउन्ड प्रदर्शन,"धनगढी पारस खड्काको कप्तानीमा रहेको टिम चौराह धनगढीलाई २३ रनले हराउँदा विराटनगर किंग्सका कप्तान शरद भेषावकरले अलराउन्ड प्रदर्शन गरेका छन् । टस हारेको विराटनगरले शरदको ४६ रनमा ६ विकेट गुमाई १ सय ३४ रन बनायो । धनगढीले ९ विकेट गुमाई १ सय ११ रनमात्र बनाउन सक्यो । दुवै पहिलो खेल हो । अन्तिम बलमा रनआउट हुनुपूर्व शरदले ३२ बल खेली ४ चौका र २ छक्का प्रहार गरे । अनिल शाहले ३ छक्कासहित २८, प्रनित थापामगरले २ चौका र १ छक्का प्रहार गरी २१ रन बनाए । ओपनरद्वय अमित श्रेष्ठ र आशिफ शेख क्रमश: १९ र १० रनमा आउट भए । दीपेन्द्रसिंह ऐरी पहिलो बलमै आउट भए। धनगढीका ललित राजवंशीले २ तथा सुसन भारी, रामनरेश गिरी र आरिफ शेखले ११ विकेट लिए । धनगढीका ओपनर राजु रिजाल १३ र अनिल मण्डल २४ रनमा आउट भए । आरिफ शेखले १ रनमात्र बनाए । कप्तान पारसलाई सुशील कँडेलले २ रनमै आउट गरेपछि धनगढी दबाबमा आयो । शरदले पारसको विकेट नै महत्त्वपूर्ण रहेकाले त्यसपछि खेल मोडिएको बताए । पृथु बाँस्कोटा ९ र प्रेम तामाङ पनि १ रनमै आउट भए । अमरसिंह राउटेलाले २६ र सौरभ खनालले १० रन बनाए पनि त्यो धनगढीलाई पर्याप्त भएन । शरद र सुशीलले ३३ विकेट, जितेन्द्र मुखियाले २ र दीपेन्द्रले १ विकेट लिए ।"
रियललाई गोरखकाली कप,गोरखा काठमाडौंको एफसी रियलले नखिपोट फुटबल क्लबलाई टाइब्रेकरमा हराउँदै चौथो गोरखकाली कप फुटबलको उपाधि जितेको छ । गोरखा सदरमुकामस्थित रंगशालामा मंगलबार निर्धारित ६० मिनेटको समयमा खेल २२ को बराबरी भएपछि खेल टाइब्रेकरमा धकेलियो । नाइनएसाइडमा भएको स्पर्धाको पहिलो टाइब्रेकरमा ९९ गोल भएपछि पुन: टाइब्रेकर गरिँदा ४३ ले रियलको पक्षमा नतिजा निस्केको थियो ।बाजागाजासहित दर्शकले खचाखच भरिएको मैदानमा नखिपोटका विष्णु गुरुङले १० औं मिनेटमा गोल गरेका थिए । त्यसमा सविन केसीले २० औं मिनेटमा अर्को गोल थपेका थिए । दबाबमा परेको रियलले दोस्रो हाफको छैटौं मिनेटमा गोल फर्कायो । विमल बस्नेतले गोल गर्दै अन्तर कम गरे । ५३ औं मिनेटमा सविन खडकाले गोल गरेपछि खेल बराबरी भयो । विजेताले एक लाख ५० हजार र उपविजेताले ७५ हजार रुपैयाँ पुरस्कार पाए । नखिपोटका जीवन गुरुङ उत्कृष्ट खेलाडी घोषित भए । सुरेन हर्टका सेगोन सर्वाधिक गोलकर्ता भए । नखिपोटका शिव सुवेदी र उत्तम गुरुङ क्रमश: उत्कृष्ट स्ट्राइकर र मिल्डफिल्डर हुँदा रियलका सुदीप गिरी र सविन खडका क्रमश: उत्कृष्ट गोल रक्षक र डिफेन्डर घोषित भए । हरमटारी युवा क्लबको आयोजनामा भएको प्रतियोगिता विजेतालाई एन्फा अध्यक्ष नरेन्द्र श्रेष्ठ र राष्ट्रिय खेलाडी विमल घर्तीमगर लगायतले पुरस्कृत गरे ।
