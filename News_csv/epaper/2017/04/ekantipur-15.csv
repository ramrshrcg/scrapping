शीर्षक,विवरण
कर फछ्र्योट भन्दै २१ अर्ब लुट,"सरकारले दुई वर्षअघि कर फछ्र्योटका लागि गठन गरेको कर फछ्र्योट आयोगका पदाधिकारीहरू गम्भीर आर्थिक अनियमिततामा मुछिएका छन् । कर फछ्र्योटका नाममा गठन गरेको आयोगले करिब २१ अर्ब रुपैयाँ अनियमितता गरेको भेटिएको छ । आयोगका पदाधिकारीले ३० अर्ब ५२ करोड रुपैयाँ फछ्र्योट गरी ९ अर्ब ५४ करोड रुपैयाँमात्रै असुल्ने निर्णय गरेका हुन् । फछ्र्योटबाट मिनाहा भएको करिब २१ अर्ब रुपैयाँ सोझै अनियमितता भएको छ । महालेखा परीक्षकको कार्यालयले कर फछ्र्योटका नाममा गम्भीर अनियमितता भएको भन्दै थप अनुसन्धान हुनुपर्ने निर्णय गरेको छ । अख्तियार दुरुपयोग अनुसन्धान आयोगले पनि कर फछ्र्योट आयोगका बारेमा छुट्टै छानबिन गरिरहेको छ । प्रारम्भिक रूपमा उजुरीमाथि छानबिन हुँदा कर फछ्र्योटमा प्रशस्त अनियमितता देखियो, अख्तियार उच्च स्रोतले कान्तिपुरसित भन्यो, आयोगका एक महाशाखा प्रमुखको सुपरभिजनमा कर फछ्र्योट आयोगका कामकारबाहीबारे विस्तृत छानबिन भइरहेको छ । अनियमितताको प्रारम्भिक पुस्ट्याइँपछि छानबिन विस्तृत चरणमा हुनेछ। २०७१ सालमा तत्कालीन अर्थमन्त्री रामशरण महतले कर फछ्र्योट आयोग गठन गरेका हुन् । चार्टर्ड एकाउन्टेन्ट लुम्बध्वज महतको संयोजकत्वमा गठित आयोगमा महालेखा परीक्षकको कार्यालयमा लामो समय काम गरेका चार्टर्ड एकाउन्टेन्ट उमेश ढकाल सदस्य थिए । आन्तरिक राजस्व विभागका महानिर्देशकले तोकेको सहसचिव सदस्य सचिव हुने कानुनी व्यवस्था रहेकामा महानिर्देशक चूडामणि शर्माले आफंै सदस्य सचिवका रूपमा काम गरेका थिए । आयोगले आर्थिक वर्ष २०६९७० सम्मको कर बक्यौता फछ्र्योट गर्ने अधिकार पाएको थियो । सरकारले उठाउनुपर्ने तर असुलउपर नभएको राजस्वलाई बक्यौता भएको मानिन्छ । सिद्धान्तत: अधिकतम बक्यौता उठाउन र नाम मात्रैको छुट दिन गठन भएको आयोगका पदाधिकारीहरूले भने निजी कम्पनीहरूलाई ९० प्रतिशतभन्दा बढी छुट दिएर नाममात्रैको बक्यौता उठाएका हुन् । करदाताले समयमै कर नबुझाउँदा लामो समयदेखि बक्यौता रहन्छ । करदाता स्वयंले नबुझाउँदा, सरकारले तोकेको करमा चित्त नबुझाई प्रशासनिक पुनरावलोकन, न्यायाधिकरण र अदालतमा विवादमा पुगेका कारण लामो समयदेखि उठ्नुपर्ने राजस्व बक्यौताको रूपमा रहन्छ । वर्षांैदेखिको बक्यौता रहनुभन्दा राज्यले निर्धारण गरेको कर उठोस् भन्ने उद्देश्यले कर फछ्र्योट आयोग गठन गरिन्छ । केही सांकेतिक सहुलियत दिएर लामो समयदेखिको कर उठाउनुपर्नेमा मिलेमतो गरी ठूलो परिमाणको कर मिनाहा गरियो, महालेखा परीक्षक कार्यालय स्रोतले भन्यो, राज्यकोषमाथि यो ठूलो लुट हो । आयोगमा १७२६ निवेदन परेकामध्ये १०६९ वटामाथि कारबाही गरी सम्झौता भएको छ । ४० अर्ब ८३ करोड रुपैयाँ बक्यौतामाथि निवेदन परेकोमा ३० अर्ब ५२ करोड रुपैयाँ फछ्र्योट भएको थियो । त्यसमध्ये ९ अर्ब ५४ करोड रुपैयाँमात्रै राज्यकोषमा ल्याउने निर्णय भएको छ । फछ्र्योट भएकोबाट करिब ६९ प्रतिशत राजस्व राज्यकोषबाट गुमेको छ भने ३१ प्रतिशतमात्रै आम्दानी भएको छ । करको हिसाबकिताब मिलेको अर्थात् फछ्र्योट भएको ३० अर्ब ५२ करोड रुपैयाँमध्ये करिब ९ अर्ब ७२ करोड रुपैयाँ मात्र कायम गरी बाँकी आयोग पदाधिकारीले नै अनियमितता गरेको स्रोतले जनायो । त्यो रकम बिना कुनै कारण बक्यौता भएको थियो । कर निर्धारणमा प्रश्न उठाई प्रशासनिक पुनरावलोकन, राजस्व न्यायाधिकरण वा अदालतमा कर विवाद जारी रहेको अवस्थामा बक्यौता हुनु स्वाभाविक मानिए पनि बिना कुनै कारण करदाताकै अटेरीले कर नउठ्नु लापरबाही हो । त्यस्तो प्रकृतिको राजस्व उठाउन कठोर रूपमा प्रस्तुत हुनुपर्ने आयोगका पदाधिकारीहरू आफैंले मिनाहा गरिदिएका हुन् । आयोगका अध्यक्ष महत, सदस्य ढकालसहित सदस्य सचिवसमेत रहेका आन्तरिक राजस्व विभागका महानिर्देशक शर्मा २१ करोड ६४ लाख रुपैयाँको भ्याट मिनाहा को गम्भीर आरोपमा मुछिएका छन् । विभिन्न निर्माणमा सरकार र सेवा पाउनेले तिरेको भ्याटको रकम लिएर राज्यकोषमा दाखिला नगर्ने व्यवसायीहरूलाई आयोगका पदाधिकारीहरूले मिनाहा गरिदिएका हुन् । यो स्थिति कतिसम्म गम्भीर हो भने १ सय रुपैयाँको एउटा कपडा किन्ने उपभोक्ताले भ्याटबापत १३ रुपैयाँ व्यापारीलाई बुझाएको हुन्छ । राज्यकोषमा दाखिला गर्नुपर्नेमा व्यापारिले खल्तीमा हालेको त्यही १३ प्रतिशत भ्याटलाई आयोगका पदाधिकारीहरूले मिनाहा गरिदिएका हुन्, महालेखा परीक्षकको कार्यालयका एक अधिकारी भन्छन्, राजस्व प्रशासनमा यस्तो अराजकता कल्पनासम्म गर्न सकिँदैन ।गत वर्ष महालेखा परीक्षकको कार्यालयले आयोगको प्रतिवेदन माग्दा आन्तरिक राजस्व विभागसहित अर्थ मन्त्रालयले समेत असहयोग गरेको थियो। तत्कालीन महालेखा परीक्षक भानुप्रसाद आचार्यले पनि आयोगको प्रतिवेदन पाउनुपर्ने अडान लिन सकेनन् । यस पटक भने पटकपटक सार्वजनिक लेखा समितिमा महालेखाका अधिकारीहरूले आपत्ति जनाएपछि सरकारले लेखा परीक्षणको अन्तिम अवधिमा आएर प्रतिवेदन उपलब्ध गराएको थियो । आयोगको प्रतिवेदन हेर्दा कल्पना नै गर्न नसकिने अनियमितता देखिएको कार्यवाहक महालेखा परीक्षक सुकदेव खत्रीले बताए । ठूला करदाता कार्यालयअन्तर्गत रहेको एक ब्रुअरी कम्पनीले सरकारलाई ४० करोड १४ लाख रुपैयाँ कर तिर्नुपर्ने थियो । त्यस क्रममा आयोगले १४ लाख रुपैयाँ निर्धारण गरी ४० करोड रुपैयाँ मिनाहा गरिदियो । त्यसमध्ये साढे ३७ करोड रुपैयाँ भ्याट बापतको हो । आयोगले पोखराको एक होटललाई करिब साढे १८ करोड रुपैयाँको कर असुलीमा ९० प्रतिशतभन्दा बढी मिनाहा गरिदिएको छ । त्यो १८ करोड रुपैयाँ पनि होटलका सेवाग्राहीले करको रूपमा तिरिसकेको भ्याटको रकम हो । आयोगका पदाधिकारीले उपभोक्तासँग असुलेको करसमेत व्यवसायीको खल्तीमा हालिदिएका छन् । साहुले ऋण दिएकामा ब्याजमात्रै लिएर साँवा नै मिनाहा गरिदिने काम भयो, कार्यवाहक महालेखा परीक्षक खत्रीले भने । आयोगका पदाधिकारीहरूले कतिपय व्यवसायीलाई तोकिदिएको नाममात्रैको करका कारण सरकारले उनीहरूलाई रकम फिर्ता गर्नुपर्ने अवस्था आएको थियो । बक्यौताको तुलनामा निकै कम कर निर्धारण गर्दा करदाताले अग्रिम रूपमा बुझाएको राजस्व नै बढी भएको देखिएको थियो । ९ वटा करदातालाई ७ करोड ८२ लाख रुपैयाँ फिर्ता दिनुपरेको थियो । एउटा चिया कम्पनीले नै साढे २ करोड रुपैयाँभन्दा बढी फिर्ता लग्यो । आयकर ऐन २०३१ र २०५८ मा केही मूलभूत भिन्नता छन् । २०३१ सालको आयकर ऐनमा कर विभागलाई स्वविवेकीय अधिकार बढी दिएकाले त्यसमा विवाद उठे समाधानका लागि सहज बनाउन २०३३ सालमा कर फछ्र्योट आयोग ऐन जारी भएको थियो । तर २०५८ सालमा बनेको आयकर ऐनमा भने कर निर्धारणमा चित्त नबुझे करदाताहरू प्रशासनिक पुनरावलोकनमा जान सक्छन् । त्यसमा पनि चित्त नबुझे राजस्व न्यायाधिकरणमा जाने बाटो खुला छ । राजस्व न्यायाधिकरणको फैसला चित्त नबुझे सर्वोच्च अदालतको अनुमतिले पुनरावेदन हुन्छ । यस्तो अवस्थामा ४० वर्ष पुरानो ऐनको प्रावधान टेकेर कर फछ्र्योटका नाममा लुट मच्चाउन नहुने महालेखाका अधिकारी बताउँछन् ।"
मुसहर समुदाय दंग,"बर्दिबास (महोत्तरी) बुढ्यौलीले मुजा परेको उनको अनुहारमा खुसीको सीमै थिएन । घाम नछेक्ने, पानी चुहिने झुपडीमै लामो जिन्दगी गुजारेकी मरनी सदाय मुसहरले कहिल्यै सोचेकी थिइनन्, एक दिन पक्की घरमा बस्न पाउनेछु । पक्की घरमा बस्न पाउँछु भन्ने कहिल्यै सोचेकी थिइनँ, १०३ वर्षीया मरनीले भनिन्, स्वर्ग देख्न मर्नैपर्ने रहेनछ । धुर्मुससुन्तली फाउन्डेसनले बनाएर शुक्रबार समुदायलाई हस्तान्तरण गरेको महोत्तरी, बर्दिबास१ स्थित एकीकृत नमुना मुसहर बस्ती को ३३ नम्बरको घरमा उनले बस्न पाएकी छिन् । नयाँ घर पाएपछि उनीजस्तै सिंगो मुसहर बस्तीका ५० परिवार दंग छन् । धुर्मुससुन्तली भगवान् बनेर आए, गहभरि खुसीका आँसु टिलपिलाउँदै मरनीले भनिन्, गरिबको पनि दिन फिर्छ भन्थे, हो रहेछ । फाउन्डेसनले करिब ३ महिना लगाएर निर्माण गरेको नमुना बस्ती नयाँ वर्षको अवसर पारेर हस्तान्तरण गरिएको हो । प्रवेशद्वारको रिबन काटेर कलाकार हरिवंश आचार्य र मदनकृष्ण श्रेष्ठले मुसहर समुदायलाई बस्ती प्रवेश गराएका थिए । उपभोक्ता समितिका अध्यक्ष विल्टु सदाय मुसहरलाई बस्तीको साँचो हस्तान्तरण गरिएको थियो । कार्यक्रममा धुर्मुससुन्तलीले देश बनाउन पहिला आफूलाई जिम्मेवार नागरिकका रूपमा सबैले सोच्नुपर्ने बताए । हामीले सरकारलाई चुनौती दिएका होइनौं, बरु सघाउन हिमाल, पहाड, तराई हिँडेका हौं, उनीहरूले भने, चाहे भने नागरिकले देश बनाउँछन् भन्ने भावनाले अघि बढेका हौं । फाउन्डेसनले बस्तीमा ३ कोठा, बरन्डा र चोटासहितको ५३ घर बनाएको छ । सामुदायिक भवन, प्रतीक्षालय, मुसहर समुदायको कुलदेवता दिनाभद्रीको मन्दिर, बालउद्यान, भ्युटावर र पक्की सडक पनि बनाइएको छ । प्रत्येक घरमा चर्पी, ट्यांकीसहितको धारा, खाट, ग्याससहित चुलोलगायत व्यवस्था गरिएको छ । हरेक घरअगाडि बगैंचामा अशोक प्रजातिका बिरुवा रोपिएको छ, जसले बस्तीलाई हरियाली वातावरणमैत्री बनाउनेछ ।कार्यक्रमस्थललाई बेहुलीझैं सिंगारिएको थियो । गाउँगाउँबाट भेला भएका स्थानीय देशभक्तिका नारा, प्लेकार्ड र मुसहर समुदायको साँस्कृतिक झाँकीसहित पञ्चैबाजा बजाएर र्यालीमा सहभागी भए । हस्तान्तरण समारोहका वक्ताले धुर्मुससुन्तलीको कामबाट सरकारले सिक्नुपर्ने औंल्याए । नकारात्मक शक्ति देशमा हावी हुँदा देशले कोल्टो फेर्न नसकेको प्रति कलाकार मदनकृष्ण श्रेष्ठले चिन्ता व्यक्त गरे । हरिवंश आचार्यले देशमा पहाडी मधेसी भनेर विखण्डनको बीउ रोपिनै लाग्दा धुर्मुससुन्तलीले हिमाल, पहाड, तराई कोही छैन पराइ भन्ने भावना बलियो बनाउन काम गरेको बताए ।कलाकार बसुन्धरा भुसालले भनिन्, त्यसका लागि विश्वका कुनाकुनामा रहेका नेपालीले सहयोग र साथ अवश्य दिनेछन् । गरिब र विपन्नका लागि धुर्मुससुन्तली जिउँदा भगवान् बनेको कलाकार शिव श्रेष्ठले बताए । नास्टका उपकुलपति जीवराज पोखरेलले मुसहर समुदायलाई दीर्घकालीन आयस्रोतका लागि चाँडै काम गर्ने प्रतिबद्धता जनाए भने नेपाल सरकारका मुख्य सचिव सोमलाल सुवेदीले धुर्मुससुन्तलीको कामप्रति सरकारले गौरव महसुस गराएको बताए ।बस्ती निर्माण गर्न ४ करोड ७८ लाख खर्च हुने अनुमान गरिएकोमा ५ करोड ४ लाख ३६ हजार ८ सय ६० रुपैयाँ खर्च भएको परियोजना व्यवस्थापक अर्जुनप्रसाद न्यौपानेले बताए । बस्ती निर्माण गर्न देशविदेशबाट ६ करोड ३३ लाख ३९ हजार ८ सय ६६ रुपैयाँ सहयोग प्राप्त भएको थियो । पुस्तौंदेखि चरम गरिबीले पिल्सिएका नमुना मुसहर बस्तीका उनीहरू नयाँ वर्षमा नयाँ घर उपहार पाउँदा उत्साहित छन् । नयाँ वर्षसँगै नयाँ घर, नमुना बस्तीमा सरेपछि नयाँ सोचाइ आउँदो रहेछ, बिल्टुले भने, घर भएपछि गरिबी हटेको छ, अब बस्तीको सरसफाइ, बालबच्चाको शिक्षा र आम्दानी बचतका लागि अघि बढ्छु । मुसहर बस्तीमा ५० घरपरिवारका २ सय ७२ सदस्यको बसोबास छ । यो गाउँ अशिक्षा, गरिबीले पछि परेको बस्ती हो । बस्तीका अधिकांशको गुजाराको माध्यम मजदुरी हो । बस्तीका अधिकांश महिला, पुरुष निरक्षर छन् । धुर्मुससुन्तली पहिलो पटक २०७२ पुस १३ गते सरसफाइ अभियान लिएर बर्दिबास गएका बेला स्थानीय सञ्चारकर्मी राजकरण महतोले उनीहरूलाई मुसहर बस्ती पुर्याएका थिए ।धुर्मुससुन्तली फाउन्डेसनले झन्डै तीन महिना लगाएर निर्माण गरेको एकीकृत नमुना मुसहर बस्ती नयाँ वर्षका अवसर पारेर शुक्रबार समुदायलाई हस्तान्तरण गरिएको छ ।एकीकृत नमुना मुसहर बस्तीको प्रवेशद्वारको रिबन काटेर कलाकार हरिवंश आचार्य र मदनकृष्ण श्रेष्ठले मुसहर समुदायलाई बस्ती प्रवेश गराए । उक्त अवसरमा महजोडीले उपभोक्ता समितिका अध्यक्ष बिल्टु सदाय मुसहरलाई बस्तीको साँचो हस्तान्तरण गरे ।हस्तान्तरण कार्यक्रमस्थल बर्दिबासलाई बेहुलीझैं सिंगारिएको थियो । आआफ्ना घर अगाडि स्थानीयले कलश र घडा राखी शुभ साइतको संकेत गरेका थिए । गाउँगाउँबाट भेला भएका स्थानीयले देशभक्तिका नारासहितको प्लेकार्ड, झाँकी, मुसहर समुदायको सांस्कृतिक झाँकीसहित पञ्चे बाजा बजाएर सद्भाव, एकता र विकासको सन्देश दिँदै र्यालीमा सहभागी भएका थिए । बर्दिबासका संघसंस्थाहरूले ठाउँठाउँमा स्वागत द्वार बनाएका थिए । महजोडी, धुर्मुससुन्तली, किरण केसी, जितु नेपाललगायत दर्जनभन्दा बढी कलाकारले गतपुस २५ गते एकैसाथ घरको जगमा इँटा राखेर निर्माण कार्य सुरु गरेको फाउन्डेसनले ३ कोठा, बरन्डा र चोटासहितको बस्तीमा ५३ घर, १ सामुदायिक भवन, १ सामुदायिक भवन, १ प्रतीक्षालय, मुसहर समुदायको कुलदेवता दिनाभद्रीको मन्दिर, १ बालउद्यान, १ भ्युटावर, पक्की सडकसहितको एकीकृत बस्ती निर्माण गरिएको छ । हस्तान्तरण गरिएको बस्तीका प्रत्येक घरमा चर्पी, खानेपानीका लागि ट्यांकीसहितको धारा, सुत्ने खाट, हरेक घरमा ग्याससहित चुलो जडान गरिएको छ । बस्तीमा स्वागतद्वार, प्रतीक्षालय, एउटा बालउद्यान, बस्ती अवलोकनका लागि भ्यु टाबर निर्माण गरिएको छ । हरेक घर अगाडि बगैंचा तयार गरिएको छ । बगैंचामा अशोक प्रजातिका बिरुवा रोपिएका छन् । जसले बस्तीलाई हरियाली वातावरणमैत्री बनाउनेछ ।हस्तान्तरण समारोहमा बोल्ने वक्ताहरूले धुर्मुससुन्तलीको कामबाट सरकारले पाठ सिक्नुपर्ने औंल्याए । नकारात्मक शक्ति देशमा हावी हुँदा देशले कोल्टो फेर्न नसकेको प्रति कलाकार मदन कृष्ण श्रेष्ठले चिन्ता व्यक्त गरे ।कलाकार हरिवंश आचार्यले देशमा पहाडी, मधेसी भनेर विखण्डनको बीउ रोपिनै लाग्दा धुर्मुससुन्तलीले हिमाल, पहाड, तराई कोही छैन पराइ भन्ने भावनालाई बलियो बनाउन पहाड र मधेसबीच पुलको काम गरेर राष्ट्रियता जोगाउन एकीकृत विकासको कदम चालेको बताए ।देश बनाउन पहिला आफूलाई जिम्मेवार नेपाली नागरिकका रूपमा सबैले सोच्नुपर्ने धुर्मुससुन्तलीले बताए । हामीले सरकारलाई चुनौती दिएका होइनौं, बरु सघाउन हिमाल, पहाड, तराई हिँडेका हौं, धुर्मुससुन्तलीले भने । चाहे भने देश नागरिकले बनाउँछ, त्यो भावनाले देश विकास गर्न अघि बढेका हौं ।नेपालका अरू क्षेत्रमा पीडाले छट्पटाइरहेका पीडितको पीडामा धुर्मुससुन्तली मलमपट्टी लगाउन अघि बढ्नुपर्छ, कलाकार बसुन्धरा भुसालले भनिन्, त्यसका लागि विश्वका कुनाकुनामा रहेका नेपालीले सहयोग र साथ अवश्य दिनेछन् । गरिब र विपन्नहरूका लागि धुर्मुससुन्तली जिउँदा भगवान् रहेको कलाकार शिव श्रेष्ठले भावना व्यक्त गरे । राम जन्मियो, सीता जन्मिन्, कृष्ण जस्ता देवीदेवता विभिन्न अवतार लिएर आए, उनले भने, धुर्मुससुन्तली भगवानको अवतार लिएर पीडितको आँखाको आँसु पुछ्न धर्तीमा आएको छ ।नास्टका उपकुलपति जीवराज पोखरेलले मुसहर समुदायलाई दीर्घकालीन आयस्रोतका लागि चाँडै काम गर्ने प्रतिबद्धता जनाए भने नेपाल सरकारका मुख्य सचिव सुवेदीले धुर्मुससुन्तलीको कामप्रति सरकारले गौरव महसुस गराएको बताए ।बस्ती निर्माण गर्न ४ करोंड ७८ लाख खर्च हुने अनुमान गरिएको थियो । तर बस्ती बनाउन ५ करोड ४ लाख ३६ हजार ८ सय ६० रुपैयाँ खर्च भएको परियोजना व्यवस्थापक अर्जुनप्रसाद न्यौपानेले बताए । बस्ती निर्माण गर्न देशविदेशबाट ६ करोड ३३ लाख ३९ हजार ८ सय ६६ रुपैयाँ सहयोग प्राप्त भएको थियो । पुस्तौंदेखि चरम गरिबीले पिल्सिएका नमुना मुसहर बस्तीका उनीहरू नयाँ वर्षमा नयाँ घर उपहार पाउँदा उत्साहित छन् ।"
कसरी अब्बल बने सरकारी स्कुल ?,"भक्तपुरको वागीश्वरी माविमा अध्ययन गर्ने त्यसै विद्यालयका शिक्षक र कर्मचारीका छोराछोरी ५४ जना छन् । यो विद्यालयमा अध्ययन गर्ने सरकारी कर्मचारीका छोराछोरीको संख्या १ सय २६ छ । वागीश्वरीको पछिल्लो तीन वर्षको एसएलसी नतिजा विश्लेषण गर्दा यो जिल्लाकै उत्कृष्ट विद्यालयभित्र पर्छ । गत वर्ष एसएलसीमा २ सय विद्यार्थी सहभागी भएकोमा १४ जनाले ३६ भन्दा बढी जीपीए ल्याएका थिए । ललितपुर पाटनको त्रिपद्म माविमा प्राथमिक तहको शिक्षकका छोराछोरी पढिरहेका छन् । सरकारी कर्मचारीका छोराछोरी ७४ जना छन् । गत वर्षको एसएलसीमा ७९ जना सहभागी भएकोमा ३६ भन्दा बढी जीपीए ल्याउने ७ जना छन् । यस वर्ष नयाँ भर्नाको इन्ट्रान्समा बोर्डिङबाट आएका विद्यार्थीसमेत अनुत्तीर्ण भएको प्रधानाध्यापक टीकाराम तिमल्सिनाले बताए । पहिलो चरणको प्रवेश परीक्षामा सहभागी गाउँबाट आएका र सहरकै बोर्डिङका विद्यार्थी पनि अनुत्तीर्ण भए, उनले भने, जनताको करबाट तलब खाने जोकोहीले पनि आफ्ना छोराछोरीलाई सामुदायिक विद्यालयमा भर्ना नगरेसम्म सुधार हुन सक्दैन । शिक्षकले आफ्ना छोराछोरी नपढाउनु भनेको आफ्नो विद्यालयलाई विश्वास नगरेको उनले बताए । जुन विद्यालयमा शिक्षक र सरकारी कर्मचारीका छोराछोरी पढ्छन्, त्यस विद्यायलमा विद्यार्थी खचाखच छन् । भक्तपुरको वागीश्वरी, काठमाडौंको ज्ञानोदय, मंगलोदय, तरुण, तिलिङगेटार र ललितपुरको आदर्श सौल, त्रिपद्म यसका उदाहरण हुन् । यी विद्यालयको सिकाइ उपलब्धि (नतिजा) पनि राम्रो छ । पछिल्लो तीन वर्षको एसएलसी नतिजा विश्लेषण गर्दा विद्यालयको नतिजा उत्कृष्ट हुन सरकारी कर्मचारी, शिक्षकको छोराछोरी एउटा सूचकको रूपमा रहेको देखिन्छ । त्यसबाहेक स्थानीय (विद्यालयवरिपरि आफ्नै घर भएका) का बालबालिका भर्ना भएको विद्यालयको नतिजा पनि राम्रो पाइएको छ । सामुदायिक विद्यालयको व्यवस्थापनको पक्षमा विद्यावारिधि गरिरहेका पूर्वसचिव महाश्रम शर्माले आफू कार्यरत विद्यालयमा छोराछोरी पढाउँदा शिक्षक थप जिम्मेवार हुने पाइएको बताए । जसले आफूले पढाउने विद्यालयमा छोराछोरी पढाएको छ, यो मेरो विद्यालय हो, म जिम्मेवार हुुनुपर्छ भन्ने देखियो, उनले भने, छोराछोरी अन्यत्रै पढाउँछन् भने त्यस्ता शिक्षकको जागिर खाने मनस्थिति मात्रै हुने पाइयो । विद्यालय र विद्यार्थीप्रति कम जिम्मेवार हुने गरेको देखियो । सरकारी कर्मचारीका छोराछोरी पढ्ने सामुदायिक विद्यालयमा निगरानी बढी हुने भएकाले नतिजा राम्रो हुने गरेको उनले बताए । कम्तीमा आफनो बच्चा पढेको छ भने सुधारको सुझाव दिइरहँदारहेछन्, निगरानी पनि हुने रहेछ । शिक्षकले पढाएको छ छैन भन्नेमा चासो दिँदारहेछन्, उनले भने, अरूले निगरानी गरिरहे शिक्षकले पनि राम्रो काम गर्नुपर्छ भन्ने भावना भएको पाएँ । राम्रो काम गर्ने अठोट लिएका व्यवस्थापन समिति र प्रधानाध्यापककै कारण पनि विद्यालयमा सुधार भएको उनले बताए । यसको पछिल्लो उदाहरण काठमाडौं गागलफेदीको सिद्धिगणेश माविलाई लिन सकिन्छ । शिक्षक, कर्मचारी र व्यवस्थापन समितिका छोराछोरी, नातिनातिना पनि पढाउन थालेपछि विद्यार्थी संख्या बढ्नुका साथै नतिजा पनि हवात्तै बढेको छ । छोरी भर्ना नगरेकै कारण गत वर्ष एक शिक्षकले जागिरै छाड्नुपरेको थियो । विद्यालयले शिक्षकका छोराछोरी अनिवार्य रूपमा पढाउनुपर्ने नियम बनाएको छ । व्यवस्थापन समितिमा रहेका र उनीहरूका आफन्तका छोराछोरी पनि यही विद्यालयमा पढ्छन् । त्यसैले यो विद्यालयको नतिजा ०७० मा ८० प्रतिशत हाराहारीमा रहेकोमा ०७१ मा ९७ प्रतिशत पुग्यो । ०७२ मा २४ जनाले परीक्षा दिएकोमा सबैभन्दा कम १६ जीपीए ल्याउने एक जना मात्रै थिए । भक्तपुरकै मेधा माविमा आठ जना शिक्षकका छोराछोरी पढिरहेका छन् । सरकारी कर्मचारीका सन्तान ३२ जना छन् । प्रधानाध्यापक गंगाधर हाडाका भतिजा आयुष पोटेले यस वर्ष एसईईको परीक्षा दिए । उनकै छोरा विशाल हाडाले यही विद्यालयबाट कक्षा १० पूरा गरिसके । सहायक प्रधानाध्यापक श्याम हाडाका छोरा सुदिन हाडा, निमावि शिक्षक कमला पन्थीका छोरा कोविन्द्रराज पन्थी यही विद्यालयमा पढिरहेका छन् । प्राथमिक तहका अन्य पाँच जना शिक्षकले पनि यही विद्यालयमा आफ्ना छोराछोरी पढाइरहेका छन् । विद्यालयको नतिजा शत प्रतिशत छ । गत वर्ष ३० जनाले एसएलसी दिएकोमा ३६ भन्दा बढी जीपीए ल्याउने चार जना थिए । २८ देखि ३६ जीपीए ल्याउने ११ थिए । ०७० को नतिजा शत प्रतिशत र ०७१ मा ९२ प्रतिशत विद्यार्थी उत्तीर्ण गराउन सफल भयो । काठमाडौं बाफलको ज्ञानोदय माविमा सिकाइ विधि, शिक्षकको मेहनतसँगै शिक्षक र सरकारी कर्मचारीका छोराछोरी पनि यहीं पढेकै कारण हरेक वर्ष उत्कृष्ट नतिजा ल्याउन सफल भएको हो । ज्ञानोदयमा शिक्षकका छोराछोरी पाँच जना पढ्छन् । सरकारी कर्मचारीका छोराछोरी एक सय ४० जना छन् । विद्यालयको गत वर्षको एसएलसीमा दुई सय एक जनाले परीक्षा दिएकोमा ३६ भन्दा बढी जीपीए ल्याउने २५ जना छन् । ३२० देखि ३६० सम्म जीपीए ल्याउने मात्रै ४९ जना थिए । २८० देखि ३२० सम्म जीपीए ल्याउने ६२ जना थिए । १६ जीपीए ल्याउने दुई जना मात्रै छन् । विद्यालयमा सचेत अविभावक भएपछि नतिजा स्वत: राम्रो भइहाल्छ, प्रधानाध्यापक नातिकाजी महर्जनले भने, शिक्षक र सरकारी कर्मचारीले पढाउनु भनेको आफूले आफैंलाई विश्वास गर्नु हो । विद्यार्थी भर्ना गर्न टवाइलेटदेखि कक्षाकोठा घुमेर जान्छन् । कक्षामा शिक्षकले गर्ने कमजोरी नजिकबाट हेरिरहेका हुन्छन् । गुनासो पनि गर्छन् । त्यसकारण नतिजा राम्रो हुन्छ । सरकारी कर्मचारी, सांसदको समेत आकर्षण रहेको बानेश्वरको रत्नराज्य माविको नतिजा पनि पछिल्लो समय सुधारउन्मुख छ । रत्नराज्य माविका नेपाली, गणित विषय शिक्षक र प्रावि तहका शिक्षकका छोराछोरी पनि पढिरहेका छन् । १ सय १९ जना सरकारी कर्मचारीका छोराछोरी पढाइरहेका छन् । बालाजुको तरुण माविमा अंग्रेजी, नेपाली, गणित, जनसंख्या विषयका शिक्षकका छोराछोरी र कर्मचारीका छोराछोरी पढिरहेका छन् । यो विद्यालयमा १ सय ५३ सरकारी कर्मचारीका छोराछोरी पढ्छन् । त्यसैले नतिजा राम्रो छ । शिक्षा कार्यालयका अनुसार पछिल्लो तीन वर्षको एसएलसी नतिजा विश्लेषण गर्दा ०७० मा ९२ प्रतिशत, ०७१ मा ९८ प्रतिशत विद्यार्थी उत्तीर्ण भएका छन् । ०७२ मा १ सय ४१ जनाले परीक्षा दिएकोमा नौ जनाले ३६० जीपीए भन्दा बढी ल्याएका छन् । त्रिपुरेश्वरको विश्व निकेतन माविमा सहायक प्रधानाध्यापक र अन्य शिक्षकका छोराछोरी पनि पढ्छन् । यो विद्यालयबाट गत वर्ष १ सय ३५ जनाले परीक्षा दिएकोमा ३६ भन्दा बढी जीपीए ल्याउने ११ जना थिए । शिक्षक कर्मचारीका छोराछोरी सामुदायिक विद्यालयमा नपढाएसम्म सुधार हुन नसक्ने भक्तपुर वासु माविका प्रधानाध्यापक अम्बिका न्याइच्याईले बताइन् । उनको विद्यालयमा पाँचजना शिक्षकका छोराछोरी पढ्छन् । शिक्षक कर्मचारीका छोराछोरीलाई अध्यापन नगराउनाले सामुदायिक विद्यालयको विश्वासमा कमी आएको हो, उनले भनिन् । ललिपुरमा सधंै जिल्ला उत्कृष्ट हुने आदर्श सौलमा अंग्रेजी शिक्षक र पेसा व्यवसाय तथा प्रविधि विषय शिक्षकका छोरी प्रारम्भिक बाल कक्षामा पढ्छन् । सरकारी कर्मचारीका छोराछोरी ६२ जना अध्ययनरत छन् । काठमाडौं थानकोटको मंगलोदय माविमा ५ जना शिक्षकका छोराछोरी अध्ययनरत छन् । यसले समुदायको मन जित्न सघाएको प्रधानाध्यापक लीलानाथ शर्माले बताए । समुदायको मन जित्न त शिक्षककर्मचारीका छोराछोरी पढाउनैपर्छ, उनले भने, विद्यालय सुधार्न र शिक्षकलाई विद्यालयप्रति जिम्मेवार बनाउन पनि छोराछोरी पढाउनैपर्छ । त्यही विद्यालयका अर्को शिक्षकको छोराछोरी पढाउँदा कक्षा शिक्षक पनि थप जिम्मेवार बन्छन् । नियमित गृहकार्य दिने, परीक्षण गर्ने कार्यमा समेत सचेत हुन्छन् । विद्यार्थीलाई बुझाउने तरिका समेत फरक गर्न सक्छन् । तीन वर्षको एसएलसीको नतिजालाई आधार मान्दा काठमाडौंको ज्ञानोदय, मंगलोदय मावि थानकोट, बलम्बु मावि मानसिंह धर्म मावि मनमैजु, तिलिङगेटार मावि धापासी, युवा सहभागिता सितापाइला, रत्नराज्य बानेश्वर, तरुण मावि बालाजु, चामुण्डा मावि जोरपाटी, शिवपुरी मावि महाराजगन्ज, पद्मोदय मावि रामशाहपथ, अमरज्योति मावि स्युचाटार, सिद्धिगणेश मावि गागलफेदी, विश्वनिकेतन त्रिपुरेश्वर लगायतलाई लिन सकिन्छ । भक्तपुर वागीश्वरी, मेधा मावि तौलाछे, जोरपाटी मावि, चाँगुनारायण मावि, तारा मावि, वासु, ज्योति मावि गुण्डु, गणेश मावि नगदेश लगायतको नतिजा उत्कृष्ट छ । ललितपुरमा आदर्श सौल, त्रिपद्म विद्याश्रम मावि पुल्चोक, श्रमिक शान्ति उच्च मावि, नमुना मच्छिन्द्र, प्रभात, प्रगति शिक्षा सदन उच्च माविको नतिजा उत्कृष्टभित्र रहेको छ । सामुदायिक विद्यालय सुधार गर्न पूर्वशिक्षामन्त्री गिरिराजमणि पोखरेलले सार्वजनिक र सामुदायिक शिक्षण संस्थामा काम गर्ने शिक्षक, कर्मचारी तथा नीति निर्माण गर्ने पदाधिकारीले सामुदायिक विद्यालयमा पढाउनुपर्ने व्यवस्थालाई छलफल गरेर नीतिगत व्यवस्था गर्ने प्रतिबद्धता जनाएका थिए । हालका शिक्षामन्त्री धनीराम पौडेलले पनि पोखरेलकै प्रतिबद्धताका आधारमा अर्को प्रतिबद्धता जारी गरे । तर यो व्यवस्था व्यवहारमा ल्याउन सकेनन् । कान्तिपुरले सामुदायिक विद्यालयका अविभावकको आकर्षण कम हुनुको कारण र सुधारको उपाय पत्ता लगाउन काठमाडौं, भक्तपुर र ललितपुरको विद्यालयमा अध्ययन गरेको थियो । सरकारी जागिरे र शिक्षकका छोराछोरी नपढाएकै कारण अन्य अभिभावकले पनि भर्ना नगरेको अध्ययनको निष्कर्ष छ । तीनकुनेको सिद्धेश्वर माविले शिक्षकले भरेको फारममा सामुदायिक विद्यालय सुधार गर्न सरकारी तलबभत्ता खाने कर्मचारी, शिक्षक, सेना प्रहरीका छोराछोरी सरकारी विद्यालयमा पढाउने व्यवस्था गर्नुपर्ने सुझाव दिएको छ । ललितपुरको आदर्श सौलका शिक्षकले सामुदायिक विद्यालय सुधार गर्न सरकारी नोकरी गर्ने कर्मचारीका छोराछोरीलाई सामुदायिक विद्यालयमा अनिवार्य रूपमा पढाउनुपर्ने व्यवस्था गर्नुपर्ने औंल्याएको छ । यस्तै काठमाडौं दरबार क्षेत्रको नवआदर्श माविका शिक्षकले दिएको सुझावमा भनिएको छ, विद्यालयमा कार्यरत शिक्षकका छोराछोरी आफू कार्यरत विद्यालयमा अनिवार्य पढाउनुपर्ने नियम बनाउनुपर्छ । राष्ट्रसेवक कर्मचारीहरूका छोराछोरी सरकारी विद्यालयमा पढाउनैपर्ने व्यवस्था लागू गर्नुपर्छ । सरकारी कर्मचारीको छोराछोरी ४३७ प्रतिशत मात्रै कान्तिपुरले उपत्यकाका ५१ विद्यालयको अध्ययन गर्दा सरकारी विद्यालयमा ४३७ प्रतिशत विद्यार्थी सरकारी कर्मचारीका छोराछोरी अध्ययन गर्छन् । ५१ विद्यालयमा अध्ययनरत ३२ हजार ६ सय २९ विद्यार्थीमध्ये १ हजार चार सय २७ जना विद्यार्थी छन् । सरकारी कर्मचारीका छोराछोरी तल्लो कक्षामा न्यून छन् भने माथिल्लो कक्षामा बढी छन् । कक्षा १ मा सरकारी कर्मचारीका छोराछोरी २२ जना, कक्षा २ मा ४४, कक्षा ३ मा ७६, कक्षा ४ मा ८९ जना र पाँच कक्षामा ९५ जना छन् । कक्षा ६ मा एक सय ३४, कक्षा ७ मा १ सय ४०, आठमा १ सय ५८, नौमा २ सय ७६ र कक्षा १० मा ३ सय ३२ जना अध्ययन गरिरहेका छन् । शिशु कक्षामा ६२ जना अध्ययन गरिरहेको पाइएको थियो ।"
भर्ना अभियान सुरु,"काठमाडौं नयाँ शैक्षिक सत्रका लागि बाल कक्षादेखि १० सम्म भर्ना अभियान सुरु भएको छ । अभियानमा सबै शिक्षा कार्यालय, विद्यालय तहका शिक्षक र विद्यालय व्यवस्थापन समिति जुटेका छन् । उमेरका हिसाबले ५ वर्षभन्दा माथिका बालबालिकालाई विद्यालयमा भर्ना गरिनेछ । संविधान, ऐनकानुनले आधारभूत तह (कक्षा ८ सम्म) अनिवार्य शिक्षा हुने किटान गरेकाले पहिलेभन्दा प्रभावकारी ढंगले अभियान सुरु भएको अधिकारीले जनाएका छन् ।शिक्षा विभागले अभियानको यस वर्षको नारा हामी सबैको इच्छा, अनिवार्य नि:शुल्क आधारभूत शिक्षा तय गरेको छ । विद्यार्थी भर्ना, विद्यार्थी स्वागत तथा विद्यार्थी टिकाउ र सिकाइ उपलब्धिमा सुधारको लक्ष्य रारिएको छ । वैशाख २ गतेबाट नयाँ सत्र सुरु हुँदैछ । शैक्षिक तथ्यांक २०७३ अनुसार प्राथमिक तहमा ५ देखि ९ वर्ष उमेर समूहका विद्यार्थीको खुद भर्ना दर राष्ट्रिय औसत ९६ दशमलब ९ प्रतिशत छ । ३ दशमलब १ बालबालिका अझै विद्यालयबाहिर छन् । वैशाख १५ भित्र शिक्षक, विद्यालय व्यवस्थापन समिति, अभिभावक, विभिन्न संघसंस्था, नागरिक समाजका प्रतिनिधि भर्ना अभियानमा जुट्ने छन् । सचेत अभिभावकले आफ्ना छोराछोरीलाई स्वत:स्फुर्त भर्ना गर्नेछन् भने पिछडिएका तथा विपन्न वर्गका सबै बालबालिकालाई विद्यालयको पहुँचमा ल्याउन अभियान चलाइएको हो । अभियान टोलीले विद्यालय सेवा क्षेत्रभित्र घरदैलोमै अभिभावक भेटघाट गरी बालबालिकाको नाम, उमेर तथा अन्य विवरण लिनेछ । शिक्षकले विद्यार्थी भर्ना अभियानका साथसाथै शैक्षिक वार्षिक क्यालेन्डर तथा कार्यतालिका निर्माण गर्नेछन् । वैशाख १७ गतेबाट पठनपाठन सुरु हुनेछ । विद्यालयले विद्यार्थी भर्नासँगै पाठ्यपुस्तक दिएर स्वागत गर्नेछन् । सरकारले कक्षा १० सम्म सबै विद्यार्थीलाई पाठ्यपुस्तक नि:शुल्क उपलब्ध गराउँदैआएको छ । त्यसैगरी लक्षित समूहले छात्रवृत्तिसमेत पाउँदछन् । छात्रा, दलित, अपाङ्गता भएका, लक्षित वर्ग (लोपोन्मुख तथा अल्पसंख्यक जनजाति) लाई छात्रवृत्ति व्यवस्था छ । विद्यालय तह कक्षा १० सम्मका निम्ति चालू आर्थिक वर्षका निम्ति १६ अर्ब रुपैयाँ बजेट रहेको शिक्षा मन्त्रालयका सहसचिव हरिप्रसाद लम्सालले जानकारी दिए । उपलब्ध स्रोतका आधारमा स्थानीयलाई सक्रिय बनाएर विद्यालय जाने उमेर समूहका सबै बालबालिकालाई विद्यालय ल्याउने प्रयास नै भर्ना अभियानको उद्देश्य हो, समाजमा शैक्षिक जागरण बढेको उल्लेख गर्दै मन्त्रालयका प्रवक्तासमेत रहेका लम्सालले भने, स्थानीय तहमा जनप्रतिनिधि निर्वाचित भएर आएपछि शैक्षिक क्षेत्रले थप गति लिनेछ । वैशाख ३१ गते हुने स्थानीय तहको चुनावका कारण तत्काल पठनपाठन नहुने हल्ला चलेप्रति मन्त्रालयले शिक्षकलाई विद्यालय समयमा राजनीतिक क्रियाकलापमा संलग्न नहुन परिपत्र गरेको जनाएको छ ।"
अधिकार खोस्दै स्कुल खोल्ने अनुमति,"काठमाडौं संविधानले विद्यालय खोल्न अनुमति दिने अधिकार स्थानीय निकायलाई दिए पनि शिक्षामन्त्री धनीराम पौडेलले नयाँ निजी स्कुल खोल्न अनुमति दिने निर्णय गरेका छन् । पौडेलले अघिल्लो शुक्रबार मुलुकभर कक्षा १ मा शैक्षिक गुठीमा विद्यालय खोल्न र कक्षा थप्न दिने निर्णय गरेका हुन् । यो निर्णयले कार्यान्वयनमा आइसकेको स्थानीय तह (गाउँपालिका, नगरपालिका, उपमहानगरपालिका र महानगरपालिका) को अधिकारसमेत कटौती भएको छ । संवैधानिक कानुनका ज्ञाता चन्द्रकान्त ज्ञवालीले स्थानीय तहको निर्वाचन मिति घोषणा भइसकेपछि विद्यालय खोल्ने अनुमति दिँदा स्थानीय सरकारको अधिकार हनन हुने बताए । संविधानले माध्यमिक तहसम्मको अधिकार स्थानीय तहलाई दिएको छ, उनले भने, त्यसैले यतिबेला विद्यालय अनुमति दिने अधिकार शिक्षा मन्त्रालयलाई छैन । विद्यालय अनुमति दिन नहुने शिक्षाका हसचिवहरूको सुझावविपरीत मन्त्रीले निर्णय गरेका हुन् । स्थानीय निर्वाचन घोषणा भइसकेकाले विद्यालय अनुमति दिने निर्णय संविधानविपरीत हुने कुरा भएको थियो, एक सहसचिवले भने, तर मन्त्रीले जबर्जस्ती यस्तो निर्णय गर्नुको स्वार्थ हामीले बुझेनौं । यस निर्णयसँगै तराईका ८ जिल्लामा मात्रै दुई सयभन्दा बढी विद्यालयले अनुमति पाउनेछन् । महोत्तरी जिल्ला शिक्षा कार्यालयमा मात्रै ९८ विद्यालयले शैक्षिक गुठीमा दर्ताका लागि निवेदन दिएका छन् । त्यसमा जलेश्वर नगरपालिकाभित्र ८ विद्यालयले अनुमतिका लागि निवेदन गरेका छन् । बर्दिबासमा ७, मनोरामा ४, सीतापुर भगाहामा ३ निवेदन परेका छन् । पुरानो संरचनाअनुसार ५० गाविसमा निवेदन परेको शिक्षा कार्यालयले जनाएको छ । सप्तरी शिक्षा कार्यालयका अनुसार ७६ निजी विद्यालय दर्ताको निवेदन परेको छ । विद्यालयको पूर्वाधार अनुगमन गराउन स्रोत व्यक्तिलाई फाराम दिइसकेको छु, त्यहाँका एक कर्मचारीले भने । सर्लाहीमा १३ शैक्षिक गुठीबाट विद्यालय खोल्न निवेदन दिएका छन् । धनुषामा ३, बारा ५ वटाले निवेदन दर्ता गराएका छन् । मुलुकका अन्य सहरी क्षेत्रमा पनि उत्तिकै निजी विद्यालय खोल्न निवेदन दर्ता गराएको छ । शिक्षा ऐन आठौं संशोधनले सामुदायिक विद्यालय खोल्न भने रोक लगाएको छ । मन्त्रीस्तरीय निर्णय कार्यान्वयन गर्न भन्दै विभागले आइतबार शिक्षा कार्यालय र क्षेत्रीय शिक्षा निर्देशनालयलाई पत्राचार गरेको छ । कक्षा १ को अनुमति माग गरी शैक्षिक गुठीको स्वीकृत विधानसहित आवेदन दिने संस्थागत विद्यालयले संस्थागत विद्यालय मापदण्ड तथा सञ्चालन निर्देशिकाले व्यवस्था गरेको पूर्वाधार पूरा गरेमा अनुमति प्रदान गर्ने निर्णय गरेको पत्राचारमा उल्लेख छ । त्यस्तै विगतदेखि अनुमति लिई सञ्चालनमा रहेका सामुदायिक र संस्थागत विद्यालयहरूले कक्षा थपका लागि नियमानुसार निवेदन दिएकालाई पनि कक्षा थप गरिदिन भनिएको छ । विद्यालय अनुमति र कक्षा थपको अनुमति प्रदान गर्ने प्रक्रिया वैशाख १५ गतेभित्र टुंग्याउन परिपत्र गरेको छ । शिक्षा ऐनले कम्पनीअनुसार विद्यालय दर्ता गराउन बन्द गरेपछि यस वर्षदेखि शैक्षिक गुठीमा दर्ता गराउने प्रक्रिया सुरु भएको हो । विद्यालय दर्ता गराउन पुसमै निवेदन दिनुपर्ने प्रावधान छ । सञ्चालन गरिरहेका विद्यालयले अनुमति लिन निवेदन दिएका छन् ।निजी विद्यालयबाट अभिभावक ठगिइरहेको खबर दैनिक सार्वजनिक भइरहे पनि त्यसलाई सम्बोधन गर्नुको सट्टा मन्त्री आफैं अनुमति र सम्बन्धमा लागिपरेका हुन् । प्राविधिक शिक्षातर्फ गुणस्तरको प्रश्न उठे पनि शिक्षा मन्त्रालयले यसमा ध्यान दिएको छैन । विदेशी विश्वविद्यालयले सर्टिफिकेट बिक्री गरिरहेको र १० प्रतिशत छात्रवृत्ति नदिएको संसदीय समितिले समेत औंल्याए पनि पौडेलले धमाधम सम्बन्धन दिइरहेका छन् । सरकारले राष्ट्रिय चिकित्सा शिक्षा ऐन नल्याएसम्म नयाँ मेडिकल कलेजको सम्बन्धन नदिने डा गोविन्द केसीसँग गरेको सम्झौता उल्लंघन गर्दै उनले झापाको बीएन्डसी मेडिकल कलेजलाई सम्बन्धन दिने फाइल काठमाडौं विश्वविद्यालयमा पठाइसकेका छन् । मन्त्री पौडेलले भने स्थानीय कानुन नबनेसम्म विद्यालय अनुमति दिँदा अधिकार कटौती भएको नमानिने दाबी गरे । स्थानीय सरकारको कार्यान्वयन भइसकेको छ । तर, स्थानीय तहको कानुन बनाउन बाँकी छ, उनले भने, स्थानीय कानुन नबनेसम्म अरू कानुन कार्यान्वयन गर्न सकिन्छ । विद्यालयलाई अनुमति दिने र कक्षा थप गर्ने निर्णय अहिले नगर्ने हो भने तहपिच्छे बन्ने फरक कानुनले अप्ठ्यारो हुने उनको तर्क छ । एउटा प्रदेशमा एकखालको, अर्कोमा अर्कैखालको कानुन बन्न सक्छ । यसले समस्या हुन सक्छ, उनले भने, कानुन नबन्दै यो निर्णय गर्न जरुरी थियो ।"
संशोधनबिना निर्वाचन असम्भव,"कांग्रेसका मधेस केन्द्रित नेताले संविधान संशोधनबिना निर्धारित मितिमा निर्वाचन सम्भव नरहेको पार्टी नेतृत्वलाई सुझाएका छन् । मधेसको समस्या सुल्झाउन भन्दै सरकारले पछिल्लो पटक दर्ता गराएको संविधान संशोधन विधेयक परिमार्जनसहित पारित गरेपछि मात्रै चुनावमा जानुपर्ने जोड उनीहरूको छ । मधेसी मोर्चाले सरकारले दर्ता गराएको संविधान संशोधन विधेयकको विरोध गर्दै आन्दोलनको चेतावनी दिइरहेका बेला सत्तारूढ कांग्रेसकै नेताले मधेसका माग सम्बोधन गर्न नेतृत्वलाई दबाब दिन थालेका हुन् । सत्तापक्ष र मधेसी मोर्चाबीच भएको अनौपचारिक समझदारी विपरीत संशोधन विधेयकमा शब्दावली परिवर्तन भएको भन्दै मोर्चाले आपत्ति जनाएको छ । कांग्रेसका मधेस केन्द्रित नेताहरू पनि पछिल्लो विधेयकले समस्या हल नहुने बताउँछन् । पछिल्लो पटक दर्ता भएको विधेयकको नागरिकता र भाषामा शब्दावली परिवर्तन गरिएको उनीहरूको गुनासो छ । कांग्रेसले संविधान संशोधन र निर्वाचनका विषयमा सुझाव लिन प्रदेश नम्बर २ का जिल्ला सभापति, केन्द्रीय सदस्य र सांसदहरूको शनिबार पार्टी केन्द्रीय कार्यालय, सानेपामा भेला बोलाएको छ । भेलामा सभापति शेरबहादुर देउवासहित पार्टी पदाधिकारी उपस्थित हुनेछन् । केन्द्रीय सदस्य फरमुल्ला मन्सुरले शनिबारको भेलाले मधेसप्रति कांग्रेसको धारणा बनाउने बताए । मन्सुरले भने, मधेसका माग संविधान संशोधनमार्फत पूरा नगरी चुनाव हुने स्थिति छैन । उनले मधेसमा विश्वास जगाउन पनि संविधान संशोधनमा समझदारी जुटाउनुपर्ने औंल्याए ।पछिल्लो पटक संविधान संशोधन प्रक्रियामा उपप्रधान तथा गृहमन्त्री विमलेन्द्र निधिलाई सहभागी नगराई कृष्णप्रसाद सिटौलालाई प्रवेश गराइएकोमा पनि कांग्रेसकै मधेसी नेता असुन्तष्ट छन् । समस्या बल्झाउन कांग्रेस स्वयं नै कारक बन्न थालेको आरोपसमेत उनीहरूको छ । मधेसमा कांग्रेसकै ठूला व्यक्तित्व छन् तर मधेसका समस्या समाधान गर्न मधेस केन्द्रित नेताहरूलाई वार्तामा नपठाएर सिटौलालाई प्रवेश गराइनु नै समस्या बनेको छ, महोत्तरीका पार्टी सभापति महेन्द्रकुमार राय यादवले भने, पछिल्लो संशोधनमा समझदारी गर्दा पनि मधेसका नेताहरूलाई पठाउनु पर्दथ्यो । मधेसको समस्यामा सिटौला र रमेश लेखकलाई पठाएर हुन्छ ? उनले पार्टीबाट मधेसका नेताहरूको प्रतिनिधित्व वार्तामा नभएकै कारण संशोधन विधेयक ल्याउँदा नागरिकता र भाषामा शब्दावली परिवर्तन गरिएको दाबी गरे । त्यसैले मोर्चा बिच्किएको हो, उनले थपे, हामीलाई त संविधान संशोधन र निर्वाचन सँगसँगै चाहिएको छ ।मधेसका माग सम्बोधन नगरी निर्वाचनमा जाँदा मधेसमा कांग्रेसको जनाधार खुम्चने तर्क मधेस केन्द्रित नेताहरूको छ । कांग्रेसको निर्वाचन परिचालन समितिले चैत ३१ गते जनकपुरमा आयोजना गरेको सभासमेत प्रतिकूल अवस्था देखिएपछि स्थगित गरिएको थियो । कांग्रेस चुनावी सभा स्थगन गरी पार्टीभित्रकै मधेसी नेतासँगको अन्तक्र्रियामा जुटेको हो । पहाडमा पनि हामी कमजोर छौं, मधेसलाई बाइपास गरेर गए हाम्रो हालत के हुन्छ ? मधेसबाट प्रतिनिधित्व गर्ने एक केन्द्रीय सदस्यले भने, मधेसका समस्या समाधान गर्ने नियत पार्टी नेतृत्वमा पनि नभएको जस्तो देखियो । केन्द्रीय सदस्य रामकृष्ण यादव भने मधेसका माग सम्बोधन गरेर एकै चरणमा निर्वाचन गर्नुपर्ने बताउँछन् । पार्टीको निर्वाचन परिचालन समिति निर्माण गर्ने काम सुरु भए पनि चुनावी प्रचारप्रसारको वातावरण बनिनसकेको बताउँदै नेता यादवले संविधान संशोधनमा चाँडै समझदारी जुट्नुपर्ने औंल्याए । सबैलाई चुनाव स्वीकार्य बनाउन तत्काल संविधान संशोधनमै समझदारी जुटाउन आवश्यक छ, उनले भने, नत्र सुरक्षा दृष्टिले पनि मधेसमा चुनाव गराउन अप्ठ्यारो हुन्छ । सप्तरी कांग्रेस सभापति दिनेश यादवले दुई चरणमा निर्वाचन गरेर भए पनि मधेसका माग सम्बोधन गर्न कांग्रेसले नेतृत्वदायी भूमिका निर्वाह गर्नुपर्ने बताए । उनले पनि संविधान संशोधनसम्बन्धी विषयमा छलफल गर्दा मधेसका नेताहरूलाई वार्तामा सहभागी गराउँदा प्रभावी बन्ने सुझाव दिए । आम कार्यकर्ताले चुनावमा रुचि राखेका छन् तर संविधान संशोधन नभई चुनाव हुन सक्ने परिस्थिति छैन, उनले भने, पहिलाको संविधान संशोधन विधेयकमा राखिएका शब्दावलीलाई समेत हटाएर हाम्रै वार्ताकारले समस्या बल्झाएका छन ।"
मोर्चालाई पुनर्विचार गर्न आग्रह,"काठमाडौँ सत्तारूढ माओवादी केन्द्र, कांग्रेस र राप्रपाको बैठकले संविधान संशोधन विधेयकविरुद्ध आन्दोलन गर्ने निर्णयमा पुनर्विचार गर्न मधेसी मोर्चालाई आग्रह गरेको छ । शुक्रबार प्रधानमन्त्री निवास, बालुवाटारमा बसेको तीन दल बैठकले यस्तो आग्रह गरेको हो । मोर्चालाई सहमतिमा ल्याउन उसैको परामर्शमा संसदमा रहेको विधेयक फिर्ता गरी नयाँ विधेयक ल्याए पनि त्यसलाई स्वीकार नगरेर मोर्चाले धोका दिएको सत्ता घटकको विश्लेषण छ । प्रधानमन्त्री पुष्पकमल दाहालले बैठकमा मोर्चा किन सत्ता घटकसँग दूरी बढाउने मनस्थितिमा पुग्यो भनी आफूले बुझ्न नसकेको बताएका थिए । मोर्चाको माग सम्बोधन गर्न हामीले उनीहरूकै सहमतिमा संशोधन प्रस्ताव दर्ता गरायौं तर त्यसलाई अस्वीकार गरी गम्भीर भूल गरेका छन् भन्ने बैठकको निष्कर्ष रह्यो, बैठकपछि काठमाडौंको एक कार्यक्रममा बोल्दै उपप्रधानमन्त्री तथा राप्रपा अध्यक्ष कमल थापाले भने, अझै पनि मोर्चाले आफ्नो निर्णय पुनर्विचार गर्नुपर्छ, त्यसका लागि हामी अन्तिम समयसम्म पहल गर्छौं । तीनै सत्ता घटक दलले कुनै पनि बहानामा स्थानीय चुनाव सार्न नसकिने पनि दोहोर्याएका छन् । बैठकमा प्रधानमन्त्री एवं माओवादी केन्द्रका अध्यक्ष पुष्पकमल दाहाल, कांग्रेस सभापति शेरबहादुर देउवा र राप्रपा अध्यक्ष थापा सहभागी थिए । शुक्रबारै बसेको सत्तारूढ माओवादी केन्द्र बैठकले मोर्चालाई सहमतिबाटै संविधान संशोधन र तीनै तहको चुनावमा सहभागी हुन आग्रह गरेको छ । बालुवाटारमा बसेको उक्त बैठकले मोर्चासँग वार्ता जारी राख्न सरकारलाई सुझाएको छ । प्रधानमन्त्री दाहालले मोर्चा नेतालाई टेलिफोन गर्दै सहमतिमा आउन जोड गरिरहेको प्रधानमन्त्रीको सचिवालयले बताएको छ । माओवादी हेडक्वार्टर बैठकले पार्टीको चुनावी नारा माओवादी केन्द्रको उपहार, गाउँनगरमा सिंहदरबार तय गरेको छ । यस्तै, वैशाख ९ गते १ बजे देशका ७ सय ४४ वटै महानगरपालिकानगरपालिका गाउँपालिकामा चुनावी जनसभा गर्ने पार्टी निर्णय छ । वैशाख ९ गतेसम्म चुनावी उम्मेदवार टुंगो लगाइसक्ने माओवादी हेडक्वार्टर निर्णय रहेको प्रधानमन्त्री तथा पार्टी अध्यक्ष दाहालको सचिवालयले जानकारी दियो । कांग्रेसले पनि संविधान संशोधन र निर्वाचनका विषयमा पार्टीका मधेसी नेताहरूसँग छलफल गर्न शनिबार भेला बोलाएको छ । पार्टीकै नेताहरूबाट मधेसको माग सम्बोधन नगरी अघि बढ्न नसकिने जोड दिएपछि कांग्रेसले उनीहरूको सुझाव लिन भेला बोलाएको हो ।"
उतारचढाव लेघटे नेपाली,"मलेसिया पाँच लाखभन्दा बढी नेपाली कार्यरत मलेसियाली श्रम बजारमा गत वर्ष २०७३ मा केही उतारचढावपूर्ण नीतिगत फेरबदल भएका छन् । मलेसियाको रोजगारी क्षेत्रमा महत्त्वपूर्ण हिस्सेदार रहेको श्रम स्रोत मुलुकमध्ये नेपाल एक हो । इमानदारी र मिहिनेती लाखौं नेपाली जनशक्ति रोजगाररत मलेसिया र नेपालबीचमा गएको वर्षमा भएका केही घटनाक्रम हेरौं :अप्रिल, २०१६बर्सेनि डेढ लाखदेखि दुई लाख नेपाली कामदार मलेसिया आउने गरेकोमा सरकारले फ्री भिसा फ्री टिकट नीति र मलेसियाको बन्देजपछि मलेसिया आउने नेपाली स्वात्तै घटेका छन् । मलेसियाली सरकारले विदेशी कामदार लिन रोक लगाएपछि यहाँका औद्योगिक क्षेत्रहरूमा कामदार अभाव हुन थाल्यो । मे, २०१६मलेसियाले मे १२ मा पुन: कामदार लिने घोषणा गर्यो । स्थानीय सञ्चार माध्यमका अनुसार सरकारले उत्पादन, निर्माण, प्लान्टेसन र फर्निचर निर्माणलगायत रोजगारीका चार क्षेत्रसहित विभिन्न सहायक १७ रोजगारी क्षेत्र विदेशी कामदारका लागि चरणबद्ध रूपमा पुन: खुला गर्ने निर्णय गर्यो, तर कहिलेदेखि लागू हुने भन्ने स्पष्ट भएन । अर्कोतिर गैरकानुनी हैसियतका नेपालीलाई घर फर्काउने सहज व्यवस्था नहुँदा घर फर्कन चाहने नेपाली दलालको सहारा लिन बाध्य भए । दूतावासबाट घर फर्कने सहज वातावरण सिर्जना नहुँदा करिब १३ सय रिंगिटमा हुने काममा त्यस्ता हैसियतका नेपालीले दलाललाई झन्डै ३ हजार रिंगिट तिर्न बाध्य भए । दूतावासबाटै घर फर्कन पाइने आस बोकेर त्यहाँ पुगेकाहरू यात्रा अनुमतिपत्र त लिए, तर पक्राउ परिने डरले अध्यागमन विभाग जान सकेनन् । कतिपय नेपालीलाई दलालले नक्कली यात्रा अनुमतिपत्र, राहदानीसमेत बनाएर पठाउँदा स्वदेश फिर्न मलेसियाको विमानस्थल पुगेका कतिपय नेपाली पक्राउसमेत परेका खबर सार्वजनिक भए ।जुन, २०१६भारत, खाडी र अफ्रिकी देश हुँदै नेपालीलाई अमेरिका र युरोपेली मुलुक लैजान कठिन हुन थालेपछि मानव तस्करहरूले मलेसिया, इन्डोनेसिया हुँदै पूर्वी अस्ट्रेलियाको उत्तरतर्फ पर्ने सोभरिज्न टापु अन्तर्गत अवस्थित माइक्रोनेसिया भन्ने मुलुकतर्फ लग्ने गरेको तथ्य सार्वजनिक भयो । दलालले त्यहाँ पुर्याइएका १६ जना नेपाली पक्राउ परेपछि यस्तो खुलासा भयो । मलेसियास्थित नेपाली दूतावासले माइक्रोनेसियाका सरकारी अधिकारीसँगको समन्वयमा उनीहरूको उद्धार गरी फर्काइयो । जुनमै श्रम तथा रोजगारमन्त्री दीपक बोहराले मलेसिया भ्रमण गरे । उक्त अवसरमा उनले मलेसियाली समकक्षी डा रिचार्ड रियट जइमसँग भेट गरे । भेटमा नेपाली प्रतिनिधिमण्डलले श्रम सम्झौता गर्न राखेको प्रस्तावलाई मलेसियाली पक्षले सकारात्मक रूपमा लियो ।जुलाई, २०१६मलेसियाले निजी क्षेत्रमा कार्यरत सम्पूर्ण कामदारको न्यूनतम मासिक पारिश्रमिकमा वृद्धि गर्ने घोषणा गर्यो । उसले अघिल्लो वर्ष अक्टोबरमै घोषणा गरिएअनुसार एक सय रिंगिटले न्यूनतम मासिक पारिश्रमिकसम्बन्धी नीति जुलाई १ बाट लागू गर्यो । कामदारमा खुसी त छायो तर पूर्ण रूपमा लागू हुने हो या होइन भन्ने आशंका भने रहिरह्यो । नेपालीलाई मात्रै काम गर्ने अनुमति भएको सुरक्षा गार्ड क्षेत्रमा करिब ३० हजार सुरक्षा गार्ड गैरकानुनी रहेको स्थानीय सञ्चार माध्यमले खुलासा गरे । यति मात्र होइन, नेपाली सुरक्षा गार्डहरू तालिम प्राप्त नभएको भन्दै गार्डहरूको योग्यतामाथि प्रश्नसमेत उठ्यो ।नोभेम्बर, २०१६बंगलादेशी कामदारका लागि रोजगारीको ढोका खोल्ने सन्दर्भमा नोभेम्बर १७ मा मलेसियाली मानव संशाधनमन्त्री रिचर्ड रियट जइम र उनका बंगलादेशी समकक्षी नुरुल इस्लामबीच ढाकामा छलफल भएको बंगलादेशको अंग्रेजी दैनिक द स्टार मा समाचार प्रकाशित भयो । जीटूजी प्लस नाम दिइएको उक्त प्रक्रियामार्फत मलेसियाले बंगलादेश सरकारले तोकेका विभिन्न १० एजेन्सीमार्फत बंगलादेशी कामदार लिने बताइएपछि यसको प्रभाव नेपाली कामदार मागमा पर्ने भन्दै नेपालमा वैदेशिक रोजगार व्यवसायी थप चिन्तित बने । उनीहरूले सरकारलाई फ्री भिसा फ्री टिकटसम्बन्धी नीति उल्ट्याउन दबाब दिए ।चर्चित बहुराष्ट्रिय कम्पनी सामसुङ इलेक्ट्रोनिक्स, पानासोनिक र म्याकडोनाल्ड्समा कार्यरत कामदारमाथि श्रम शोषण भएको बेलायती पत्रिका दि गार्जियन ले सार्वजनिक गर्यो । पत्रिकाले अनुसन्धानात्मक रिपोर्ट सार्वजनिक गरिदिएपछि मलेसियामा रहेका यी रोजगारदाता कम्पनी विदेशी कामदारप्रति थप सजग देखिए । जनवरी, २०१७मलेसियाले गैरकानुनी हैसियतमा रहेका विदेशी कामदारहरूलाई अस्थायी श्रम स्वीकृति दिने घोषणा गर्यो । साथै उनीहरूले दर्ता भई काम गर्न पाउने गरी रिहाइरिङ प्रोग्राम को म्याद १ वर्ष कायम रहने जनायो । त्यसका लागि मलेसियाले ईसरकारी सेवा प्रदायक कम्पनी माईईजी सर्भिसेज बर्हाड नामक कम्पनीलाई गैरकानुनी आप्रवासी कामदार दर्ता एवं व्यवस्थापनको जिम्मा दिइएको बतायो ।"
परराष्ट्र नीति अध्ययनको होड,"काठमाडौं परराष्ट्र नीति अध्ययन एवं तर्जुमा गर्न परराष्ट्रमन्त्रीको नेतृत्वमा समिति बनेलगत्तै संसद्को अन्तर्राष्ट्रिय सम्बन्ध तथा श्रम समिति पनि यही विषयमा अध्ययन गर्न अघि सरेको छ । परराष्ट्र र सुरक्षा नीति तर्जुमा गर्दा अन्य आन्तरिक नीतिभन्दा बढी गम्भीरता दिइनुपर्नेमा सरकारले त्यस्तो नगरेको भन्दै समिति आफैं अध्ययन गर्न जुटेको हो । नीति तर्जुमा सरकारले गर्ने भए पनि पुराना प्रतिवेदन बेवास्ता गर्दै आफूनिकटका व्यक्तिलाई कार्यदलमा राखेर पुन: नयाँ प्रतिवेदन तयार पार्न लागेको भन्दै समितिले छुट्टै अध्ययन गर्न लागेको हो ।परराष्ट्रमन्त्री नेतृत्वको समितिमा पदमा रहँदा काम गर्न नसक्ने, तर सामाजिक सञ्जाल एवं सञ्चारमाध्यममा होहल्ला गर्नेलाई नै कार्यदलमा राखिएको संसदीय समितिको आरोप छ । समितिको बिहीबारको बैठकमा पनि उक्त विषयमा छलफल भएको थियो । समितिले सुझाव दिन र अध्ययन गर्न थालेपछि परराष्ट्र हतारिएको छ, समिति सदस्य लालबाबु यादवले कान्तिपुरसँग भने, कूटनीतिजस्तो गम्भीर विषयलाई हल्का रूपमा प्रस्तुत गर्न हुँदैन । सरकारले नीति बनाउँदा थिंक ट्यांकबाट सुझाव लिन सक्छ, सरकारी थिंक ट्यांक पनि छ तर किन मन्त्रालयले यसप्रति बेवास्ता गर्छ ? समितिले यसअघिका कार्यदलका सुझाव र कार्यान्वयन स्थितिसमेत अध्ययन गर्ने जनाएको छ । समितिले परराष्ट्रलाई आफ्नो अध्ययनबारे जानकारी गराए पनि मन्त्रालयले बेवास्ता गरेर आफैं कार्यदल बनाएको भन्दै समितिका एक सदस्यले आक्रोश प्रकट गरे । मन्त्रालय, विभाग र मातहतका निकायका नीति तथा कार्यक्रम, स्रोत परिचालन, व्यवस्थापन र अन्य यस्तै क्रियाकलापको मूल्यांकन गरी सम्बन्धित निकायलाई आवश्यक निर्देशन दिने र समुचित टिप्पणी, सिफारिसनिर्देशनसहितको वार्षिक प्रतिवेदन सभामा पेस गर्ने, समितिको कार्यादेशमा उल्लेख छ । यसमै टेकेर समितिले एक प्रस्ताव यसअघि नै राखिसकेको छ । समितिको उक्त प्रस्ताव लाई नै आधार मानेर मन्त्रालयले त्यसखालको नीतिको काम गर्न लागेको भन्दै समिति सदस्यले यसलाई गम्भीर रूपमा उठाएका हुन् । मंगलबार मन्त्रिपरिषद्ले परराष्ट्र मन्त्रीको संयोजकत्वमा परराष्ट्र नीतिलाई समय सापेक्ष र परिवर्तित विश्वअनुकूल बनाउन एक उच्च स्तरीय कार्यदल बनाएको थियो । नेपालभारत सन्धिसम्झौता र सम्बन्धबारे छलफल गर्न प्रबुद्ध व्यक्ति समूह (ईपीजी) बनेर दुई पक्षीय सम्बन्धको विषयमा समीक्षा भइरहँदा परराष्ट्रले समिति बनाउनुलाई नै संसदीय समितिले सकारात्मक रूपमा लिएको छैन । उता सम्बन्धबारे छलफल चलिरहने, यता अर्को समिति बन्ने अमिल्दो छ, समितिका एक सदस्यले भने । दुवै छिमेकीको नेपालमा रणनीतिक चासो छ । त्यसकारण नेपालले परराष्ट्र नीति बनाउँदा तत्काल बेहोर्नुपर्ने सम्बन्ध भनेको तिनै दुई उदय महाशक्ति राष्ट्रहरूसितको सम्बन्ध नै हो भन्दै यसको लागि ईपीजीको प्रतिवेदन कुर्न आवश्यक रहेको सुझाव पनि उनीहरूको छ । मुलुकको स्वाधीनता र सुरक्षा चासो र त्यसको सन्तुलनकै कारण यो नीतिको महत्त्व रहने हुनाले यसमा बहस र छलफल पनि आवश्यक रहेको धारणा समितिको छ । तर, सरकारले किन केही निकटस्थलाई विज्ञ बनाउन र केही सेवानिवृत्तलाई व्यस्त राख्न यो काम गरेको भन्दै यसमा आवश्यक परे परराष्ट्रमन्त्रीलाई बोलाएर सोध्ने बारे छलफल भइरहेको एक सदस्यले बताए ।"
जिसी अवैतनिक सल्लाहकार,"न्युयोर्क अमेरिकी आप्रवासी कानुनसम्बन्धी वकिल खगेन्द्र जिसीलाई परराष्ट्र मन्त्रालयले गैरआवासीय नेपाली अवैतनिक सल्लाहकार नियुक्त गरेको छ । मन्त्रालयको क्षेत्राधिकारअन्तर्गतका कानुनी एवं नीतिगत विषयमा गैरआवासीय नेपाली संघ र अन्य विदेशस्थित नेपाली कूटनीतिक निकायको समन्वयमार्फत परामर्श दिन मंगलबारबाट लागू हुने गरी उक्त पदमा नियुक्त गरिएको मन्त्रालयको पत्रमा उल्लेख छ । जिसी गैरआवासीय नेपाली संघ अमेरिकाका निवर्तमान अध्यक्ष र नेपाली कांग्रेसको जनसम्पर्क समिति, अमेरिकाका पूर्वसंयोजक हुन् । गैरआवासीय नेपालीलाई सल्लाहकारमा नियुक्त गर्दै जाने, अवैतानिक दूत पनि उनीहरूलाई नै बनाउँदै जाने हो भने आगामी दिनमा आफूनिकटका सचिव वा परराष्ट्र मन्त्री हुँदा सबैले पद लिन सक्ने परराष्ट्र अधिकारी बताउँछन् । नेता र कर्मचारी विदेशमा रहेका नेपालीको प्रभावमा हुन्छन्, एक गैरआवासीय नेपालीले भने, काम नै गर्न र सुझाव दिन परराष्ट्रको नियुक्ति किन चाहियो ?"
लिम्बुवान पुस्तकालय बन्दै,"ललितपुर लिम्बुवान अध्ययन केन्द्रले लिम्बुवान पुस्तकालय स्थापना गर्ने तयारी गरेको छ । त्यस निम्ति सिंगापुरमा सेवारत तथा सेवा निवृत्त समूहले पाँच लाख पाँच रुपैयाँ रकम हस्तान्तरण गरेका छन् । सिंगापुरमा गठित लिम्बुवान पुस्तकालय संस्थापक समूहका सदस्य भूपेन तुम्बापो, मानबहादुर कन्दङ्बा र राजन लाबुङले बिहीबार उक्त रकम अध्ययन अध्ययन केन्द्रका संयोजक अर्जुन लिम्बूलाई हस्तान्तरण गरेका हुन् । उक्त पुस्तकालय तत्कालका निम्ति ललितपुर महानगरपालिका १४ तिखेदेवलस्थित किराँत याक्थुङ चुम्लुङ हिममा रहनेछ । पुस्तकालयमा लिम्बू जाति र लिम्बुवानसम्बन्धी प्रकाशित पुस्तक, पत्रपत्रिका, ऐतिहासिक दस्तावेज रहनेछन् ।"
काठमाडौंं मेयरमा पूर्वसचिव थापाको दाबेदारी,"काठमाडौं पूर्वसचिव तथा वाग्मती सफाइ अभियानका अगुवा किशोर थापाले काठमाडौं महानगरपालिकाको मेयर पदमा स्वतन्त्र उम्मेदवारी घोषणा गरेका छन् । थापा नवस्थापित साझा पार्टीको केन्द्रीय संयोजन समिति सदस्य हुन् । साझा पार्टीले यसअघि नै आफ्ना मूल्यमान्यता र आदर्श आत्मसात् गर्ने नेपालीले स्वतन्त्र उम्मेदवारी दिए समर्थन गर्ने बताएको थियो। पार्टीले शुक्रबार जारी गरेको विज्ञप्तिमा थापाको उम्मेदवारी घोषणाले पार्टी उत्साही भएको जनाइएको छ । आर्किटेक्टइन्जिनियर थापाले सहरी विकास, शिक्षा र पर्यटन तथा नागरिक उड्डयनजस्ता मन्त्रालयमा सचिवको जिम्मेवारी सम्हालिसकेका थिए । उपत्यकाको सडक विस्तार र मेलम्ची खानेपानी आयोजनालाई तीव्रता दिन उनले योगदान गरेको भन्दै साझा पार्टीले थापाको उम्मेदवारीको समर्थनका लागि महानगरपालिकावासीमा अपिल गरेको छ ।"
उपसभामुखसँग अमेरिकी टोली,काठमाडौं अमेरिकी राज्य न्युजर्सीका उपसभामुख गोर्डन एम जोनसन र संसदको वातावरण तथा भूसंरक्षण समितिका अध्यक्ष टिम इस्टेन्सनले उपसभामुख गंगाप्रसाद यादवसँग भेटघाट गरेका छन् । भेटमा अमेरिकी संघीयताबारे अनुभव आदानप्रदान भएको थियो ।
लिंगो ढालियो,"बिस्केट जात्राको पाँचौं दिन (शुक्रबार) अघिल्लो दिन उभ्याइएको लिंगो ढालिएको छ । चैत मसान्तका दिन राति भेलुखेलमा बाजा गाजासहित तान्त्रिक विधिपूर्वक उभ्याइएको ५५ हाते लिंगो दिनभर पूजा गरी साँझ ढालिएको हो । बिहीबार साँझ लिंगो उभ्याइने क्रममा भाँचिएपछि पुन: अर्को लिंगो उभ्याइएको थियो ।लिंगो उभ्याइने क्रममा भाँचिएर एकको मृत्यु र ५ जना घाइते भएका थिए । लिंगोको टुक्राले लागेर मृत्यु भएकाको शुक्रबार पहिचान खुलेको प्रहरीले जनाएको छ । मृत्यु हुनेमा कौवावन कटैया २, पर्सा का २२ वर्षीय मन्टु शर्मा ठाकुर रहेको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए ।तान्त्रिक विधिपूर्वक दशकर्म विधान गरी लिंगोको कोखा (टुप्पो) मा नाग र नागिनको प्रतीक स्वरूप २ ध्वजा बाँधी अष्टमातृकाको प्रतीक ८ डोरीले बाँधेर उभ्याइन्छ । झुन्डयाइएका ध्वजालाई वीरध्वजा, विश्वध्वजा, र आकाश भैरवका ध्वजा भनिन्छ । भक्तपुरको प्रसिद्घ बिस्केट जात्रा हेर्नाले सुख, समृद्घि, सहकाल आउनुका साथै शत्रु नाश हुने मान्यता छ । खलाँ टोलमा भैरवनाथ र भद्रकालीको रथलाई आपसमा जुधाइन्छ । लिंगो ढालिसकेपछि भेलुखेलबाट भैरवनाथ र भद्रकालीको रथ गा:हिटी पुर्याएको छ । रथ गा:हिटी ल्याउने क्रममा सिन्धुपाल्चोक घर भई बौद्ध बस्ने २७ वर्षीय सुमन लामा घाइते भएका थिए । प्रहरीका अनुसार उनको भक्तपुर अस्पतालमा उपचार भइरहेको छ ।जात्राको आठांै दिन भक्तपुरका सबै देवीदेवताको सगुन पूजा गरिन्छ । नवौ दिन वैशाख ५ गते बिहान तालाक्वस्थित उभ्याइएको ज्याठा गणेशको हात नभएको लिंगो ढालिन्छ । बेलुका जात्राको पहिलो दिनजस्तै भैरवनाथ र भद्रकालीको रथ तानेर जात्रा सम्पन्न गरिन्छ ।नेपाल संवत् २६८ अर्थात लिच्छविकालभन्दा अघिदेखि राजा जगतज्योति मल्लले बिस्केट मनाउने चलन सुरु गरेको इतिहासमा उल्लेख छ । त्यसपछि नेपाल संवत् ८२७ मा राजा भूपतिन्द्र मल्लले जात्रालाई थप व्यवस्थित गरी ८ रात ९ दिन मनाउने चलन बसाएको उल्लेख छ । बिस्केटलाई सहकालको देवताको प्रतिकका रूपमा लिइने इतिहासविद् पुरुषोत्तम लोचन श्रेष्ठ बताउँछन् ।"
वाग्मतीमा हरित उद्यान निर्माण सुरु,"काठमाडौं नदीकिनारमा हरित उद्यान । कलकल बग्ने पानी । ५ वर्षपछि वाग्मती नदी यस्तो होला ? सहरी विकास मन्त्रालयले गोकर्ण ब्यारेजदेखि सिनामंगलसम्म करिब १४ किमिमा निर्माण सुरु गरेको हरित उद्यान पूरा भएपछि यस्तै हुने बताइएको छ । एसियाली विकास बैंक (एडीबी) को सहयोगमा परम्परागत शैलीको हरित उद्यान निर्माण प्रक्रिया अघि बढेको छ । नदी र सडकको १० मिटर बीचको भागमा उद्यान निर्माण गरिने अधिकार सम्पन्न वाग्मती एकीकृत विकास समिति आयोजना प्रमुख राजेशप्रसाद सिंहले जानकारी दिए । वाग्मतीकिनारको सडक दुई लेनको हुने पनि उनले बताए ।नदीको ३ स्थानमा परम्परागत शैली भकारी आकारका संरचना निर्माण गरिनेछ । जसले कला संस्कृतिको झल्को दिनेछ, उनले भने, विस्तारै सुन्दरीजलसम्म निर्माण गर्छौं । करिब २ अर्ब रुपैयाँमा निर्माण हुन लागेको उद्यान २७ महिनाभित्र पूरा हुने सिंहले बताए । यो मृत वाग्मतीलाई जीवित, सुन्दर र सफा बनाउने अभियान हो, उनले भने, त्यसैअनुसार काम भइरहेको छ । आयोजनाका योजनाका अनुसार गोकर्ण ब्यारेजदेखि जोरपाटी पुलसम्म ३५ मिटर, जोरपाटी पुलदेखि गुहयेश्वरीसम्म ४० मिटर, गुहयेश्वरीदेखि सिनामंगलसम्म करिब ३० मिटर नदीको बहाव कायम गर्दै दायाँबायाँ उद्यान निर्माण गरिनेछ । हरियालीको बीच भागमा साइकल लेन, फुटपाथसमेत निर्माण गरिने उनले बताए । हालको गोकर्ण ब्यारेज रहेको स्थानमा पुलसमेत निर्माण गरिनेछ । जोरपाटीदेखिसिनामंगल क्षेत्र निकै आकर्षक देखिन्छ, उनले भने, त्यसपछि गोकर्णदेखि सुन्दरीजलसम्मको क्षेत्रसम्म हरित उद्यान निर्माण हुनेछ । तर, गुहयेश्वरीदेखि पशुपतिनाथ मन्दिर क्षेत्रमा भने कुनै पनि संरचना निर्माण नगरिने उनले बताए । पशुपतिनाथ मन्दिर भएकाले अलि अप्ठयारो छ, उनले भने, उक्त क्षेत्रबाहेक अन्यमा हरित उद्यान निर्माण हुन्छ । उनले गोकर्णसुन्दरीजल खण्ड र सिनामंगलबल्खु खण्डमा पनि परम्परागत आधुनिक हरित उद्यान निर्माण गरिने बताए । फुटपाथमा मर्निङवाक गर्न सजिलो हुन्छ, उनले भने, प्रत्येक स्थानमा बस्ने चौतारी बनाउँछौं, जहाँ बसेर नदीको बहावको दृश्यावलोकन गर्न सकिन्छ । त्यसैगरी वाग्मतीको धाप क्षेत्रमा वर्षाको पानी संकलनका लागि २४ मिटर अग्लो डयाम निर्माण गर्न लागेको पनि उनले बताए । वर्षाको पानी संकलन गरी सुक्खायाममा वाग्मतीमा बगाउँछौं, उनले भने, पानीको बहाव बढाउनै पर्छ । उनका अनुसार ८ लाख ५० घनमिटर पानी संकलन गरी सुक्खायाममा ४० लिटर प्रतिसेकेन्ड नदीमा छाडिनेछ । त्यस लागि पनि ठेक्का सम्झौता भएर काम भइरहेको उनले बताए । उक्त संरचना निर्माणका लागि शिवपुरी वन्यजन्तु आरक्षका करिब २८ सय रूख काटनुपर्ने उनले बताए । डयाम निर्माणका लागि एडीबीले करिब ५२ करोड रुपैयाँ सहयोग गरेको छ । त्यसैगरी वाग्मतीको नागमतीमा ९० मिटर उचाइको डयाम निर्माणका लागि अध्ययन भइरहेको छ । आयोजनाका अनुसार जलाशय निर्माण गरी ८० लाख घनमिटर पानी जम्मा गरी सुक्खायाममा प्रतिसेकेन्ड ४ सय लिटर पानीको बगाइनेछ ।"
महिलामा वित्तीय साक्षरता बढ्दै,"भीमढुंगा (काठमाडौं) नागार्जुन नगरपालिका १ मा गठित रानीवन ग्रामीण बचत तथा ऋण समूहमा २५ महिला छन् । सातैपिच्छे बैठक बस्छन् र आफूसँग भएको ५० देखि २५० रुपैयाँसम्म जम्मा गर्छन् ।प्रतिसेयर ५० रुपैयाँ मूल्य राखेर समूहका सदस्यहरूले सातैपिच्छे बढीमा २५० रुपैयाँसम्म किन्न पाउँछन् । जम्मा भएको पैसा सामान्य बाकसमै राखिन्छ । तीनवटा तालाको चाबी ३ जनासँग हुन्छ । सबै जम्मा भएपछि मात्र बाकस खोल्छन् । ३ महिनाअघि बचत समूह गठन गरेका उनीहरूको बचत ७१ हजार रुपैयाँ पुगिसक्यो । समूहका अधिकांश महिला घरव्यवहार र खेतीपाती गर्छन् । समूहकी सबभन्दा कान्छी सदस्य हुन् १४ वर्षीया अनिशा लामा । ८ कक्षा पढदै गरेकी उनले पकेट खर्च बचाएर जम्मा गर्छिन् । उनको सेयर रकम ५ हजार रुपैयाँ पुगिसकेको छ । समूहका सदस्यलाई आवश्यक पर्दा ऋण दिने तयारी भइरहेको छ । त्यही भदौमा गठित उन्नतिशील बचत तथा ऋण समूहमा प्रतिसेयर मूल्य २० रुपैयाँ छ । समूहका सदस्यले सेयर खरिद गर्दा ३२ हजार जम्मा भइसकेको छ । अभिलेखकर्ता अनीता विष्टका अनुसार समूहका सदस्यलाई पसल थाप्न र कुखुरापालनका लागि ३० हजार रुपैयाँ ऋण लगानी गरिएको छ । ऋण तिर्ने अवधि ३ महिना हुन्छ । ब्याज प्रतिमहिना १ प्रतिशत लिइन्छ । त्यति मात्र होइन अपर्झट पर्दा सामाजिक सुरक्षा कोषमा पनि सातैपिच्छे १० रूपैयाँ जम्मा गर्छन् । हामीलाई उमेरले पनि छेकेको छैन । समूहमा ८० वर्षका महिला पनि छन्, लालुपाते बचत तथा ऋण समूहमा आबद्ध गायत्री लामिछानेले भनिन् ।महिलाहरूमा बचत र ऋण लगानी गर्ने र पैसाको सदुपयोग गर्ने बानीको विकास भइरहेको र अब सानातिना कारोबारमा घरका पुरूषहरूको अगाडि हात फैलाउनुपर्ने स्थिति नरहेको समूहमा आबद्ध बताउँछन् । ऋण लिन लामो झन्झटिलो प्रक्रिया छैन, जहिले पनि लिन सकिन्छ, साथीहरू चिनजानका भएकाले ऋण लिएर पचाउने डर पनि हुन्न, बचत समूहबाट ऋण लिँदाको फाइदाबारे लामिछानेले भनिन् ।विशाल समूहमा आबद्ध रूपा तामाङका अनुसार समूहमा १५ देखि २० वर्षसम्मका किशोरकिशोरी छन् । अनावश्यक काममा खर्च गर्ने बानी सुधार्न र बचत गर्न प्रोत्साहन गर्न बचत समूह प्रभावकारी देखिएको छ । भदौदेखि सातापिच्छे २० रुपैयाँ बचत गर्दा अहिलेम्म १५ हजार रुपैयाँ जम्मा भएको छ । स्कुल फी, टयुसन फी, कापीकलम किन्न परिवारमा कहिलेकाहीं पैसा नहुन सक्छ । त्यस्तोमा यहींबाट ऋण लाने गर्छन्, तामाङले भनिन् ।महिला समूहको बचत र लगानी देखेर केही पुरुषले पनि बचत समूह गठन गरेको बताउँछिन् विमला गिरी । मेरो घरमै बचत समूहको बैठक बस्थ्यो। पतिले पैसा जम्मा भएको देखेर आफ्नो पनि समूह गठन गर्नुभएको छ, कालीदेवी समूहकी अध्यक्ष गिरीले भनिन्, अहिले समूहकी एक सदस्यले तरकारी खेती गर्न भनी २८ हजार रुपैयाँ ऋण लानुभएको छ । एकल महिलाहरूलाई समूहमा आबद्ध गराएपछि सजिलो भएको गिरीको भनाइ छ । इन्द्रायणी बचत समूहमा आबद्ध ईश्वरी पुरीले ३ महिनाअघि गाई बेचेर आएको पैसामा समूहबाट लिएको ८ हजार रुपैयाँ ऋण थपेर उन्नत जातको गाई ल्याइन् । पहिले आफैंले खाएर बढी भएको ३४ माना बेच्थें । अहिले पहिलेभन्दा तेब्बरसम्म कमाइ हुन्छ, उनले भनिन् । दुई महिनाअघि समूहबाटै १० हजार रुपैयाँ ऋण गरी किराना पसल सञ्चालन गरेकी सुशीला बलामीले चुक्ता गर्न थालिसकेकी छिन् । ऋण चुक्ता गरी बिस्तारै लगानी बढाउने उनको सोच छ । १ वर्षपछि सेयर आउट अर्थात् साधारणसभापछि सबैले आआफ्नो सेयर पाउँछन् । साना बचत समूह गठन गरी ३ जनाको संयुक्त खाता खोलेर महिलाहरू बचत र ऋण गरी आर्थिक क्रियाकलापमा संलग्न हुँदा आत्मबल पनि बढेको उनीहरूको भनाइ छ ।२ वर्षअघि मात्र सीतापाइला, रामकोट, इचंगुनारायण, स्युचाटार र भीमढुंगा गाविस गाभिएर नागार्जुन नगरपालिका बनेको हो । नगरपालिकासँग त्यहाँका महिला बचत समूहबारे तथ्यांक नभएको कार्यकारी अधिकृत लक्ष्मी पाण्डे गौतमले बताइन् । तर, वडा कार्यालयहरूले भने केही महिला बचत समूहको तथ्यांक राखेका छन् । वडा नं ४ र ५ मा क्रमश: १० र ९ महिला समूह रहेको सामाजिक परिचालिका सन्जिता नेपालीले बताइन् ।"
लुकाउने प्रवृत्तिले मानसिक रोग बढ्यो,"काठमाडौं नेपालमा मानसिक रोगी थपिँदै गएको मनोचिकित्सकहरूले बताएका छन् । बेवारिसे हुने, बाँधेरै राख्नुपर्ने अवस्थालाई मात्र मानसिक रोग मान्ने प्रवृत्तिका कारण दिनानुदिन रोगी थपिएको चिकित्सकको भनाइ छ । त्रिवि शिक्षण अस्पतालका वरिष्ठ मनोचिकित्सक डा सरोजप्रसाद ओझाका अनुसार मानसिक रोगी स्वास्थ्य संस्थासम्म पुगे पनि रोगबारे खुलेर बोल्न हिच्किचाउँछन् । यसबारे खुलेर कुरा नगरेसम्म रोग निर्मूल नहुने उनको भनाइ छ । समुदायमा ६ देखि ८ प्रतिशत महिला तथा ३ देखि ५ प्रतिशत पुरुषमा यो रोग देखापर्ने जिल्ला जनस्वास्थ्य कार्यालय काठमाडौंको तथ्यांकले देखाएको छ । सन् २००५ यता १० वर्षको अवधिमा मानसिक रोगीको संख्या १८ प्रतिशतले वृद्धि भएको कार्यालयका प्रमुख महेन्द्र श्रेष्ठले बताए ।विश्वस्तरमै दिनानुदिन मानसिक रोगीको संख्या बढदै गइरहेको विश्व स्वास्थ्य संगठनको तथ्यांक छ । संगठनका अनुसार नेपालमा वार्षिक ९ लाख मानसिक रोगी थपिने गरेका छन् । डा ओझा भन्छन्, यो कुल संख्याको ४ प्रतिशत हो । त्यस्तै विश्वको तथ्यांक हेर्दा हरेक वर्ष ३ करोड मानसिक रोगी थपिने गरेका छन् । यसले आत्महत्या गर्नेको संख्या बढिरहेको मनोचिकित्सक डा कमल गौतम बताउँछन् ।"
नारायणगढमुग्लिन सडकमा फेरि पहिरो,"नारायणगढमुग्लिन खण्डमा सुक्खा पहिरो खस्दा सडक अवरुद्ध बनेको छ। बिहान करिब ८ बजे खसेको पहिरोले साढे ३ घण्टापछि खुलेको सडक बेलुका पुन: अवरुद्ध बनेको छ । पानी परिरहेकाले सडक तत्काल खोल्न कठिन भइरहेको इलाका प्रहरी कार्यालय मुग्लिनका प्रहरी निरीक्षक योगेन्द्र हमालले बताए । उक्त खण्डको चार किलोमा बिहान ठूला ढुंगासहितको पहिरो खसेपछि दुईतर्फी यातायात बन्द भएको थियो । पहिरो पन्छाउन इलाका प्रहरी मुग्लिन, सडक आयोजना र निर्माण ठेक्का लिएका कम्पनी सहितका टोली खटिएका थिए ।जोखिमयुक्त ठाउँमा पहिरो झरेकाले छिटो पन्छाउन समस्या भएको थियो । यहाँ ३ दिनदेखि पहिरो खस्ने क्रम रोकिएको छैन, मुग्लिननारायणगढ सडक आयोजनाका इन्जिनियर शिव खनालका अनुसार मध्याह्न सडक खुलेको थियो । यो ठाउँमा सडक स्तर उन्नतिको काम सकिएको छ । वर्षातमा सबैभन्दा बढी पहिरो खस्ने ठाउँ यही हो, खनालले भने, अहिले माथिल्लो भागबाट टुक्रा चट्टान खस्न थालेकाले जोखिम बढेको छ ।उनका अनुसार सडकलाई चाहिने चौडाई, वाल कटिङको काम भइसकेको छ । अप्ठ्यारो ठाउँ भएकाले मेसिन लगेर काम गर्न सक्ने अवस्था छैन । यो भागमा निर्माणको जिम्मा लिएको सुप्रिम रौता जेविले यो ठाउँमा रेखदेखको लागि ४ जना कर्मचारी खटाएको छ । शुक्रबार नयाँ वर्ष भएकाले अघिपछि जस्तो बिहान १० देखि ४ बजेसम्म सडक बन्द गरिएन । पहिरो झर्ने क्रम नरोकिएकाले ७८ जना कर्मचारीलाई बेल्ट लगाएर झुन्डिएको भागलाई झार्ने तयारीमा छौं, खनालले भने । उनका अनुसार एक साता भित्र यो काम सकिने छ । ०७१ चैतबाट नारायणगढमुग्लिन सडकको स्तर उन्नतिको काम सुरु भएसँगै यो खण्डमा यात्रामा जोखिम बढ्दै गएको छ । शुक्रबार पहिरो खसेर २ पटक सडक ठप्प भयो, इलाका प्रहरी कार्यालय मुग्लिनका प्रहरी निरीक्षक हमालले भने, पहिरो झरेको झर्यै गरेकाले जोखिम बढी छ । आयोजनका अनुसार सडक निर्माणको काम अहिलेसम्म ४५ प्रतिशत भएको छ । निर्माण समयावधी २ पटक थप भइसकेको छ ।उद्धार टोली खटियोजिल्ला प्रशासनले नारायणगढमुग्लिन सडकमा तत्काल उद्धार टोली (आरआरटी) परिचालन गरेको छ । दुर्घटना न्यूनीकरण र यात्रुलाई जाम तथा पहिरोको जोखिमबाट जोगाउन यस्तो टोली परिचालन गरेको हो । साताअघि उक्त खण्डको घुमाउनेमा चट्टानी पहिरो खसेर गाडी पुरेको थियो । उक्त घटनापछि प्रशासनले टोली गठन गरेको हो । यो सडक खण्डमा सवारी जाम, पहिरो र ओभरटेकका कारण दुर्घटनाको जोखिम बढेको छ । दुई वर्षदेखि सडक विस्तारको काम भइरहेको छ । त्यससँगै पहिरो जाने समस्या र दुर्घटना बढेका छन् । प्रमुख जिल्ला अधिकारी नारायणप्रसाद भट्टले यसैलाई मध्यनजर गर्दै १५ जनाको उद्धार टिम तयार गरेर परिचालन गरिएको बताए । सडक जाम हुन नदिन र पहिरोको उच्च जोखिमबाट जोगिन सवारी ओभरटेक रोक्ने लगायतका काम टोलीले गर्छ, उनले भने, यो टिम २४ सै घण्टा नारायणगढमुग्लिन खण्डमा गस्ती गरिरहन्छ । प्रशासनले प्रहरी, सडक आयोजना र सडक विस्तारको ठेक्का पाएका तीनवटा कम्पनीका गरी पाँचपाँच जनाको तीनवटा टिम बनाई परिचालन गरेको हो । प्रत्येक १२१२ किलोमिटरमा टिमले गस्ती सुरु गरेको छ । टोलीलाई लोडर र स्काभेटर लगायत उपकरण प्रयोग गर्न दिइएको छ । यसले सबारी जाम, दुर्घटना र पहिरोको जोखिमबाट जोगिन ठूलो मद्धत पुुग्ने जिल्ला प्रहरी प्रमुख एसपी दीपक थापाले बताए । यसअघि प्रहरीले जुगेडी, रामनगर र सिमलतालमा मोटरसाइकल गस्ती गरिरहेको थियो । यसलाई थप प्रभावकारी बनाउन प्रहरीसहितको तत्काल उद्धार टोली परिचालन गरिएको हो, उनले भने, अब सबै कामको निगरानी टोलीले गर्छ ।"
श्रीपुरवासीको बिजोग,"श्रीपुर (सुनसरी) बहिनीको विवाहका लागि म विदेशबाट आएको थिएँ, सबै कुरा छिनिइसकेको थियो । तर आगलागीले घर खरानी बनाइदियो, अलिम मियाँले गहभरि आँसु पार्दै भने, दुई सातापछि बहिनी संजिदाको भारत अररिया निवासी युसुफसँग विवाह हुने निश्चित भइसकेको थियो । उनका बाबु अस्रफुल हक पनि वैदेशिक रोजगारीमा कतारमा छन् । घरमा रहेको २ लाख ५० हजार रुपैयाँसँगै सबै जलेर खरानी भयो । अब दुई सातापछि कसरी बहिनीको विवाह गर्ने भन्ने चिन्तामा छन् अलिम । उनी मात्र होइन, अहिले कोसी गाउँपालिका ५ कुम्याही टोलका ४५ परिवार रेडक्रसले दिएको त्रिपालमुनि बासबिट्टीमा रात गुजारिरहेका छन् । बिहीबार आगलागीमा हुँदा ४५ परिवारका १ सय ३१ घरटहरा सखाप भएका थिए । त्यस्तै बसिर मियाँले जमिन खरिद गर्न दुई लाख नेपाली र १० हजार भारतीय रुपैयाँ घरमा राखेका थिए । आगलागीले न उनको घर बच्यो, न नगदै । मिस्त्री काम गर्ने कालिम मियाँ ४० मन धान, दुई लाख नगद र पासपोर्टसमेत जलेको बताउँछन् । उनी भन्छन्, इटहरीमा काम गरिरहेको थिएँ, आगलागी भएको खबर पाएर हतारहतार आउँदा घर खरानी भइसकेको रहेछ ।विदेश जान ठिक्क पारेको पासपोर्ट र ४० हजार नगद घरसँगै जलेपछि अहिले नाजमुल हक पनि चिन्तामा छन् । कुम्याही टोलमा नर्सरीदेखि कक्षा ४ सम्म पढाइ हुने मखतब इस्लामिया मदरसा पनि जलेर खरानी भएको छ । स्थानीय समाजसेवी अब्दुल बासे भन्छन्, एकैछिनमा बस्ती खरानी भयो । मध्याह्न मनरु मियाँको घरमा खाना पकाउन लाग्दा आगो सल्किएको थियो । झन्डै एक करोड रुपैयाँ बराबरको क्षति भएको अनुमान गरिएको छ । नेपाल रेडक्रस इनरुवा, उद्योग वाणिज्य संघ इनरुवा, कोसी गाउँपालिकाका साथै विभिन्न संघसंस्था तथा व्यक्तिहरूले अग्निपीडितलाई सहयोग गरिरहेका छन् ।"
सुगममा डाक्टर पठाउँदै जुम्ला,"जुम्ला कुनैबेला एउटा डाक्टर भेटाउन मुस्किल पर्ने जुम्लाले अहिले सुगम जिल्लामा पठाउन थालेको छ । कर्णाली स्वास्थ्य विज्ञान प्रतिष्ठान, शिक्षण अस्पतालले जुम्लामा सेवा दिन थालेपछि यहाँका बिरामीलाई उपचारका लागि बाहिर पठाउनुपरेको छैन । गत चैत २५ गते शिक्षण अस्पतालका विशेषज्ञ चिकित्सक प्रविनकुमार गिरीलाई क्षेत्रीय अस्पताल सुर्खेत पठाइएको छ । क्षेत्रीय अस्पतालले गत चैत १५ गते शिक्षण अस्पतालसँग एक जना विशेषज्ञ चिकित्सक पठाइदिन अनुरोध गरेपछि जुम्ला अस्पतालमा कार्यरत विशेषज्ञ चिकित्सक गिरी तीन महिनाका लागि गएको शिक्षण अस्पतालका निमित्त मेडिकल डाइरेक्टर पुजन रोकायाले बताए । कुनै बेला पोस्टमार्टम गर्नका लागि नेपालगन्ज वा सुर्खेतबाट डाक्टर बोलाउनुपर्ने अवस्था थियो । तर अहिले दुर्गमको अस्पतालले सहरका सुविधा सम्पन्न अस्पताललाई चिकित्सक उपलब्ध गराइराखेको छ, उनले भने, १३ विशेषज्ञ चिकित्सकसहित २१ जना डाक्टरले जुम्लामा सेवा दिइरहेका छन् ।शिक्षण अस्पताल जुम्लाले दुई वर्षदेखि एक जना विशेषज्ञ सहितको टोलीलाई डोल्पामा खटाएको छ । यहांको टोलिले डोल्पा जिल्ला अस्पतालमा शल्यक्रिया सेवा समेत प्रदान गरिरहेको प्रतिष्ठानका प्रशासकीय अधिकृत दन्दबहादुर शाहीले वताए । उनले भने, दुर्गमका सबै अस्पतालमा प्रतिष्ठानको विशेषज्ञसहितको टोली खटिएर उपचार दिने तयारी भइरहेको छ ।"
बासको खोजीमा जुरेपीडित,"सिन्धुपाल्चोक दाताले दिएको सवा दुई करोड रुपैयाँ प्राप्त गरेको दुई वर्षभन्दा बढी भए पनि सरकारले जुरे पहिरोपीडितलाई वितरण गरेको छैन । सुनकोसी थुनिएर पहिरो जाँदा विस्थापित भएकाहरू भूकम्पका कारण थप पीडामा छन् । तर सरकारले अहिलेसम्म पुन:स्थापनाको प्रयाससमेत गरेको छैन । उक्त पहिरोमा पुरिएर ३१ स्कुले बालबालिकासहित १ सय ४५ जनाले ज्यान गुमाएका थिए । तीमध्ये अधिकांशको अझै शव फेला परेको छैन । पहिरोले ड्यामसाइड, इटिनी, कागुने, राजुलीगाउँको नामोनिसान मेटाएको थियो । राम्चेका घर भने सुनकोसीले थुनेको तालमा डुबेका थिए । सर्वस्व गुमाएका पीडितले अहिलेसम्म सरकारी राहत पाउन सकेका छैनन् । सबै कुरा पहिरोले लग्यो, बासको ठेगान छैन, पहिरोमा परिवारका पाँच सदस्य गुमाएका बुद्ध तामाङले भने, बालुवा चालेर गुजारा चलाउँदैआएका छौं, अब सरकारले केही देला भन्ने आस पनि मरिसक्यो । पहिरोपीडित भूकम्पपछि झन् तितरवितर भएका छन् । आमाबाबु र छोराछोरी सबै गुमाएर एक्लो बनेका जितबहादुर मोक्तानले पनि सरकारले सहयोग नगरेको दुखेसो पोखे । सरकारले दिनु त कता हो कता दाताले दिएको रकमसमेत पाउन सकिएन, उनले भने । पुनर्वासको आसमा बलेफी गाउँपालिकाको लामोसाँघु बजारस्थित म्याग्नेसाइड, कोलेनी, आर्मी क्याम्प आसपासमा आश्रय लिएर बसिरहेका एक सय बीस परिवार अब कहाँ जाने भन्ने अन्योलमा छन् । दुई महिनाअघि म्याग्नेसाइडमा आश्रय लिएर बसेका पचास परिवारलाई त्यहाँबाट हटाइएको थियो । हाल सबै जुरेपीडित लामासाँघु बजारबाट हटाइने भएका छन् । १५ दिनको म्याद पाइएको छ, नभए जबर्जस्ती हटाउने चेतावनी दिएका छन्, पहिरोमा परिवारै गुमाएका दीपक कार्कीले भने, महिना दिनको समय माग्दा उल्टै हप्काए । कार्कीले म्याग्नेसाइडका प्रमुख दिनेशराज भट्टराईसँग समस्या राख्दा नसुनेको र प्राधिकरणले विद्युत् नदिँदा अन्धकारमा बस्नुपरेको बताए । प्रजिअ अन्तरबहादुर सिलवालले चुनावअघि जुरेपीडितलाई नहटाउन निर्देशन दिएको बताए । प्राधिकरण र म्याग्नेसाइडले अब चाँडै जुरेपीडितलाई हटाउँदै छन्, प्रजिअ सिलवालले भने, चुनाव नसकिएसम्म केही नगर्न भनेको छु ।"
आधा शताब्दीपछि लालपुर्जा,"पर्सा आधा शताब्दीभन्दा बढी समयदेखि भोगचलन गर्दै आए पनि लालपुर्जाविहीन रहेका पर्साको साबिक सुवर्णपुर गाविसका बासिन्दाले बिहीबार जग्गाधनी प्रमाण पुर्जा प्राप्त गरेका छन् । निरन्तरको संघर्षपछि हातमा पुर्जा पर्दा उनीहरूका आँखा रसाएका थिए । प्रमुख जिल्ला अधिकारी केशवराज घिमिरे, मालपोत प्रमुख अधिकृत सनदकुमार द्विवेदी लगायतका कर्मचारी गाउँमै गएर पुर्जा वितरण गरेका थिए । ५६ वर्षीय शान्ति बम्जनलाई प्रजिअले रातो टीका लगाएर हातमा पुर्जा राखिदिएपछि उनले त्यसलाई छातीमा टाँसेर एकछिन लामो सास लिइन्, आँखा बन्द गरेर भगवानलाई सम्झिन् । यही पुर्जाका लागि बुबाको पालादेखि संघर्ष चल्दै आएको थियो, उनले भनिन्, एकदम खुसी छु । सुवर्णपुरवासीका लागि खुसियाली मनाउने अवसर बनेको छ । तत्कालीन सरकारले २०२१ सालमा चितवनको राप्ती दुनबाट बस्ती हटाएर यहाँ स्थानान्तरण गरेको थियो । चितवन निकुञ्ज बिस्तार क्रममा सुवर्णपुरमा सारिएका बसिन्दाले सट्टाभर्ना बापतको जग्गा उपभोग गरे पनि त्यसको स्वामित्व पाएका थिएनन् । १ हजार १ सय घरधुरीका बासिन्दाको बसोबास छ । प्रमाण यकिन गरी उनीहरूलाई जग्गाधनी पुर्जा वितरणका लागि पटकपटक राज्यले पहल गरे पनि सफल हुन सकेको थिएन । २०२८ सालमा पहिलो नापी भएको थियो, वरिष्ठ समाजसेवी लेकमान थापा भन्छन्, तर हामीले पुर्जा पाएनौं, त्यसपछि २०४५ मा उच्चस्तरीय आयोग र ०५२ मा सुकुम्बासी समस्या समाधान आयोगमार्फत लालपुर्जा वितरण प्रयास भए पनि त्यो सफल हुन सकेको थिएन । लामो संघर्षको दौरानमा थुप्रै मन्त्री र सचिव भेट्यौं, सबैले आश्वासन मात्र दिन्थे, काम अगाडि बढ्दैनथ्यो ।गत वर्ष सरकारले प्रमुख जिल्ला अधिकारी अध्यक्ष रहने गरी सट्टाभर्ना जग्गा दर्ता समिति पर्सा गठन गरेको थियो । समितिको म्याद सकिने अन्तिम दिन बिहीबार ७२ जनालाई पुर्जा वितरण गरिएको हो । प्रजिअ घिमिरेले भने, सबैले पुर्जा पाउने विधिवत् निर्णय गरिसकेका छौं, समय अभावका कारण अन्तिम दिन सबैलाई वितरण गर्न सकेनौं । स्थानीय बाटिली स्याम्बोले जग्गा बैंकमा राखेर कृषिमा लागानी गर्ने योजना रहेको बताइन् । पूर्वगाविस अध्यक्ष जरी लामाले लालपुर्जा नदेखेरै बित्छु कि जस्तो लागेको सुनाए । ५२ वर्षसम्म राज्यले हामीमाथि अन्याय गरेको थियो, उनले भने, बल्ल पुर्जा पाएका छौं, योभन्दा ठूलो अर्को खुसी हुनै सक्दैन ।"
प्रकाशको गोल,"त्रिभुवन विश्वविद्यायलयको छात्रावासमा बसेर भूगोलमा स्नातकोत्तर गर्दै गरेका एक युवाले जब प्रहरी इन्स्पेक्टरमा भर्ना खुलेको देखे, निवेदन दिन सकसक लाग्यो । लिखितमा नम्बर १ मा नाम निस्किएपछि ध्यानै त्यता मोडे । अन्तर्वार्तापछि अन्तिम परिणाम पनि जब एक नम्बरमै आयो, प्रथम वर्षको प्रथम श्रेणी हापेर सोच्दै नसोचेको सरकारी सेवामा प्रवेश गरे । तिनै व्यक्ति २९ वर्षमा प्रहरी करिअर को टुप्पैमा पुगेका छन्, निकै बक्ररेखा छिचोल्दै । इन्स्पेक्टरमा नाम निस्किइसक्दा पनि एक सहपाठीले प्रकाश अर्याललाई परामर्श दिइरहेका थिए, छोडिदेऊ, सरकारी जागिरमा नजाऊ । दोधारै दोधारमा हेरौं भन्दै छिरेका उनमा अब भने दोधार सकिएको छ, जे गरेछु, ठीक गरेछु । निजी क्षेत्र छानेका थिए भने सम्भवत: उनी यो उचाइमा पुग्ने थिएनन्, जुन प्रहरी महानिरीक्षक हुँदा मिलेको छ । नयाँ वर्षको मध्याह्न भेट्दा अर्याल फोनमा लगातार शुभकामना फर्काइरहेका थिए, एकसाथ खप्टिएका दुई शुभक्षण देशको नयाँ वर्ष र आफ्नो पेसाको नेतृत्व ग्रहण ।२०४४ सालमा ६८ जनाबीच उत्कृष्ट बनेर सेवा सुरु गरेका उनलाई चुनौती त्यही थियो, उत्कृष्टता बचाइरहन सक्छु कि सक्दिनँ । देशमा पञ्चायत शासनविरुद्ध आन्दोलन उत्कर्षमा जाँदै थियो । २०४६ को आन्दोलनताका उनी कहिले प्रहरी प्रधान कार्यालयको अपरेसन कक्षमै खटाइए, कहिले फिल्डमा परे । प्रजातन्त्र आएलगत्तै २०४७ वैशाख १० मा टेकुमा प्रहरीमाथि सांघातिक आक्रमण भयो । केहीको ज्यान गयो । त्यसपछि राजधानीका चौकीहरूको नेतृत्व गर्न सबै डराउन थाले । त्यही मेसो दरबारमार्ग चौकीको अभिभारा उनको काँधमा आयो । नेपालगञ्ज तालिम केन्द्र, काठमाडौंको ट्राफिक कार्यालय, प्रहरी एकेडेमीको पाठ्यक्रम निर्माणजस्ता फरकफरक भूमिका निर्वाहको फेरो लाइसकेपछि २०५२ मा उनी डीएसपी बनाइए । उनका लटका ३६ जनाको पदोन्नति हुँदा उनी पुगे ३१ औं नम्बरमा ।उनको प्रतिस्पर्धा आफ्नै ब्याचका साथीहरूसँग थियो । २०६१ मा एसपीमा पदोन्नति हुँदा चौथो बरियातामा उक्लिए । शेयरबजारजस्तै उनको कार्यसम्पादनको ग्राफ तलमाथि दौडिइरह्यो । २०६६ मा एसएसपी र २०६९ मा डीआईजी हुँदा दुवै पटक २ नम्बरमा आइपुगे । उनका ब्याचका चारजना डीआईजी भएमध्ये १ नम्बरमा नवराज सिलवाल, २ मा अर्याल, ३ मा जयबहादुर चन्द र ४ मा बमबहादुर भण्डारी थिए । तत्कालीन महानिरीक्षक उपेन्द्रकान्त अर्यालसँगै सबै एआईजी उमेर हदका कारण अवकाशमा गएपछि डीआईजीबाट सोझै महानिरीक्षक बनाउनुपर्ने अवस्था आयो । त्यसका प्रतिस्पर्धी थिए तिनै चार जना । सरकारले जब फागुन १ गते चन्दलाई महानिरीक्षकमा नियुक्त गर्यो, सिलवाल न्यायालय पुगे । सर्वोच्च अदालतले तत्कालै सरकारको निर्णय कार्यान्वयन नगर्न अन्तरिम आदेश जारी गर्यो । त्यही आदेशलाई सदर गर्दै फैसला आएपछि सिलवाल महानिरीक्षक बन्ने अड्कालबाजी चुलियो । डीआईजी बन्दाका १ र ३ नम्बर उम्मेदवारबीच स्यान्डविच ठानिएका अर्यालका पक्षमा यसरी समय फर्कियो, अन्तत: प्रहरी प्रमुखको जिम्मेवारी उनको काँधमा आइपुग्यो । एक प्रकारले उम्किएको माछो बलियो सावित भयो । अघिल्लो बरियता डीआईजी बन्नलाई थियो । त्यसमाथि पदोन्नतिमा कसको कार्यसम्पादन मूल्यांकन अंक कति थियो, उनीहरूलाई थाहा थिएन । अर्याललाई महानिरीक्षक बनाउँदा सरकारले सर्वोच्चको आदेशबमोजिम कार्यसम्पादनमा सर्वोत्कृष्टतालाई आधार बनाएको खुलायो । पुरानो कार्यसम्पादन हेरफेर गरिएको अभियोगसहित सिलवाल पुन: अदालत गए । सर्वोच्चको फैसलाले भविष्यमा जेजस्तो परिणाम निकाले पनि अर्यालले फुली पहिरिएर कमाण्ड सम्हालिसकेका छन् । प्राविधिक परिबन्दले निचोरेर पर पुर्याइसकिएका उनी यस्ता भाग्यमानी बने, अन्तत: अर्काले हालिदिएको मुद्दाले निर्माण गरिदिएको वातावरण उनको अनुकूल बन्यो । त्यसो त यसपालि प्रहरी महानिरीक्षक बन्न निकै घम्साघम्सी थियो । त्यसमा केही अस्वस्थ एवं अव्यावसायिक चलखेल चलेको नेपथ्यमा गाइँगुइँ चल्यो । मैले आफूले विगतमा गरेका र भविष्यमा गर्न सक्ने कामका खाकासहित नीति निर्माता एवं निर्णायक तहमा जम्मा एकपटक अवगत गराएको हुँ । यो कुनै परीक्षा दिने पद थिएन । दाबी प्रस्तुत नगर्दा मैदानबाटै भागेजस्तो हुन्थ्यो । तर, दोहोर्याएर मैले कसैलाई भेटिनँ, महानिरीक्षक अर्यालले भने, तर, जसरी पनि मै हुनुपर्छ भन्ने मेरो मान्यता थिएन । पद्धति, प्रणाली र मूल्यांकनका आधारमा जिम्मेवारी पाए ठीकै छ, नत्र जुन पदमा रहेर पनि देशको सेवा गर्न दृढ थिएँ । त्यही जसरी पनि बन्ने दौडमा अनेक बजार हल्ला मिसिएका थिए । त्यसमा पनि अर्याल नै भाग्यमानी सावित भए, जसले अन्तिम क्षण सरकार र सिलवालको जुँगाको लडाइँमा उल्टो सहानुभूति पाए । बीचको एक पद (एआईजी) को अनुभव नसम्हाली प्रहरी महानिरीक्षकको कुर्सीमा पुगेका अर्यालको थाप्लामा आसन्न चुनाव र गडबड भइरहने शान्ति सुरक्षा मुख्य चुनौती हुन् । उनले आफ्नो कार्ययोजनाको मुख्य बुँदा यसैलाई बनाएका छन् । शान्ति सुरक्षाको जुन अवस्था छ, त्यसमा अनुभूति दिलाउने गरी सुधारको प्रयास गर्नेछु, उनले कार्यसूची सुनाए, अपराध अनुसन्धानलाई थप भरपर्दो र परिणाममुखी बनाउनेछु । अनि, प्रविधिको प्रयोग बढाएर प्रहरी संगठनलाई अझ अत्याधुनिक पार्नेछु । २०२० असार १४ गते दाङको भरतपुरमा जन्मिएका अर्यालले स्नातकसम्म जिल्लामै पढे । काठमाडौं आइ भूगोल विषयमा शुरु गरेको स्नातकोत्तरलाई बिचैमा बिट मारेर प्रहरी सेवामा प्रवेश गरे । नेतृत्वदायी पद लिन योग्यता बढाउन जब जरुरी देख्न थाले, सन् २०१० मा काठमाडौं विश्वविद्यालयमा बिजनेस एडमिनिस्ट्रेसन मा स्नातकोत्तर भर्ना भए । जागिरसँगै रातिराति पढेर तीन वर्षमा त्यसलाई छिचोले । उनका अग्रजहरू उनलाई लगनशील र व्यावसायिक रूपमा लिन्छन् । निर्वतमान प्रहरी महानिरीक्षक उपेन्द्रकान्त अर्यालको मूल्यांकनमा, प्रकाश व्यावसायिक निष्ठाको दायरामा रही जिम्मेवारी निर्वाह गर्ने इमानदार पुलिस अफिसर हुन् । उनी व्यावसायिकता भन्दा दायाँबायाँ हल्लिएको मैले देखेको छैन ।त्यही व्यावसायिकता नै उनको कार्यसम्पादनको सुई माथि पुर्याउने प्रमुख मापक थियो । जब उनका ब्याचका चारजना डीआईजी भए, प्रधान कार्यालयले चारै जनालाई एकएक क्षेत्रको जिम्मा दियो । भनियो, भविष्यमा प्रहरी महानिरीक्षक हुने परीक्षा हो यो । उस्तै कामबाट जसले राम्रो कार्यसम्पादन देखाउँछ, उसैले पछि मौका पाउनेछ । त्यसमध्ये अर्याल मध्यक्षेत्रमा खटाइए । तस्करी र अन्य अपराध बढी हुने क्षेत्रमा पर्छ यो ।त्यो जिम्मेवारीलाई मैले काम गरेर देखाउने अवसर र चुनौती दुवैका रूपमा लिएँ, उनले सुनाए, पर्फरमेन्स देखाउने मुख्य काम आफ्नै संगठन भित्रको सुधारलाई ठानें । प्रहरीमाथि नै स्टिङ अपरेसन गराएँ । व्यावसायिक मर्यादाविपरीत चल्नेलाई ठाउँका ठाउँ कारबाही गरें । फरार अपराधीलाई समात्ने कामलाई प्राथमिकता दिएँ । सबैभन्दा धेरै फरार अपराधी त्यही कालमा समातिए । त्यतिबेला प्रहरी कार्यालयहरूमा अघोषित चुंगी उठाइन्थ्यो । समस्या परेको उजुरी गर्न प्रहरीकहाँ कोही गएमा निवेदन लेखेको १ सय ५०, सरोकारवालाबीच छलफल गराउने नाममा ५ सय रुपैयाँजस्ता दस्तुर लिने गरिन्थ्यो । तिनको न बिल दिइन्थ्यो, न कुनै नियमकानुनले उठाउन मिल्थ्यो । जब मैले त्यो थाहा पाएँ, एकसाथ अनुगमन गरेर १५ वटा कार्यालयलाई कारबाही गरें । त्यसपछि बाँकीले पनि रोके । यस्तो प्रचलन अझै कहींकतै छैन होला त ? हुन पनि सक्छ, नहुन पनि, उनले भने, अब म सबैतिर हेर्ने पदमा आइपुगेको छु । यसबारे तुरुन्त अनुगमन गरेर कतै रहेछ भने बन्द मात्रै गराउँदिनँ, संलग्न प्रहरीलाई कारबाहीसमेत गर्नेछु । अपराध नियन्त्रणमा खटिने प्रहरीबाटै यदाकदा हुने अपराधका घटना प्रकाशमा आइरहन्छन् । अर्यालको मुख्य टाउको दुखाइ त्यसमै छ । उनीसँग भेट्दाभेट्दै सचिवालयका एक कर्मचारीले कानमा आएर केही भने । उनले सोधे, पुलिसले युनिफर्ममै त्यसो गरेको ? त्यसलाई तुरुन्त कारबाही गर्नू, पर्छ भने निलम्बनै गर्नू ।बाँकी त हेर्नु नै छ, ककसलाई कति कारबाही गर्नेछन्"
कफीमा झिंगा,"कमरेड बिहान चिया लिने गर्थे, आज कफीको चुस्की लिइरहेका छन् । बेडटीको साटो बेडकफी । कुनै चानचुने खालको नभएर डचकफी । एकमात्र छोरोले युरोपबाट पठाएको । तात्तातो कफीसँग उनको एक आँखा पावरदार चस्मासहित अखबारमा अडेको छ । यो कमरेडको नित्य कार्य हो । एक प्रकारले बानी नै भइसकेको छ । उनी चिया (आज कफी) को चुस्कीसँग तात्तातो समाचार पढ्नु पनि उत्तिकै रुचाउँछन् ।पलङ नेरको साइड टेबलमा आजको अखबार थपक्क राखिएको छ ।त्यस वरिपरि एउटा सानो झिँगा भुनभुनाएर उडिरहेको छ, वेगले ।यस्तो मोडर्न जालीदार झ्यालढोकायुक्त बेडरुममा पनि कहाँबाट स्वाट्ट छिरेछ, मुला झिँगा !कमरेड झिँगाबाट हटाएर फेरि अखबारमा आँखा लगाउँछन् । अरे, उनी सम्बन्धित खबर नै छापिएको छ हेडलाइन खबर । अर्थात राजधानीमा गुटबाजी । स्थानीय चुनावको उम्मेदवार उठाउने विषयलाई लिएर कमरेडको पार्टीमा भीषण गुटबाजी चलिरहेको कुरो त्यति असत्य होइन । उनी तात्तातो कफीको चुस्की लिएर सोच्छन् । यस्तो गुटबाजीले के पार्टीको भलो हुन्छ ? हुँदै हुँदैन । यसरी नै हँुदै जाने हो भने एकदिन राजधानीमा पार्टी नराम्ररी पछारिनु पनि बेर छैन । यस प्रकारको सम्पूर्ण पार्टी विरोधी गतिविधि मलाई पटक्कै सह्य छैन । तर विरोधी गुटको बुद्धिमा ढ्याप्प बिर्काे लागेमा के गर्ने ? अब राजधानीको स्थानीय चुनावमा सबै सिटहरू उनीहरूलाई नै चाहिने रे महानगरपालिकाको प्रधान मेयरदेखि तलका वडा सदस्यसम्मका सिटमा विरोधी गुटले कब्जा जमाउन बल गरेकोमा कमरेड असाध्यै क्रुद्ध छन् । यसरी त पार्टीमा सारो अन्याय पो हुनेछ । यस्तो म केही गरी पनि हुनदिन्न । हो, ज्यान गए पनि हुनदिने छैन म । मेरो आफ्नो गुटलाई यसरी भडखालोमा पार्न मिल्छ ? अहँ, मिल्दैन ।त्यो झिँगा अखबारमाथि भुनभुन गरेर एकतमासले हवाइ चक्कर लगाइनै रहेको छ, अहिलेसम्मन् । कमरेड झिँगालाई बेवास्ता गरेर डचकफीको चुस्की लिन्छन्, स्वादपूर्वक ।एक पटक पार्टीको आन्तरिक निर्वाचनमा हार्दैमा यस्तो कुव्यवहार गर्न हुन्छ ? यो त सरासरी गलत गुटबन्दी हो । यसरी हामीमाथि एकतर्फी निर्णय लाद्नुको मतलव के हो ? यस्तो एकहोरो मनपरीतन्त्रले पार्टी चल्न सक्दैन । यो हामीलाई मान्य छैन । के यो पार्टीमा कुनै अर्काे गुटको अस्तित्व नै छैन र ? यस्तो होइन । हाम्रो पनि गुटगत अधिकारको सुरक्षा हुनैपर्छ । त्यसकारण कुनै पनि किसिमको गुटीय बदमासी मलाई स्वीकार छैन । हाम्रो गुटलाई पनि उचित स्थान दिनैपर्छ । अब गुटगत छलछाम विलकुलै नहोस् । एउटै गुटको तानाशाही सही होइन । हाम्रो गुट पनि कोहीभन्दा कम छैन । कमरेडको समुचित ध्यान अखबारबाट हटेर आफ्नो गुटमा अड्किएको छ, अहिले ।कफी चिसो भइसकेकोले अर्काे एक कप मगाउनुपर्ला भन्ने चिन्तन पनि थपिएको छ, यसमा ।एकाएक अखबारबाट उडेर आई झिँगा कमरेडको हातको कफीको कपमा खस्छ, फ्यात्त ।धत्तेरिका, सबै कफी बर्बाद हुन त चिसो न चिसो भइसकेको हो, यो कफी । तर सवाल कुनै चिसोतातो कफीको नभएर झिँगाको बदमासीको हो । कतै यो कुनै राजनीतिक झिँगा त होइन ? पक्कै यस्तै हुनुपर्छ । त्यसैले गुटबन्दीको खबर छापिएको अखबारबाट उडेर आई मेरो कफीको कपमा खसेको छ । यसमा विरोधी गुटको खराब मनसाय सहितको हात भएमा कुनै आश्चर्य हुने छैन । अब हुँदाहुँदै उनीहरू मेरो व्यक्तिगत कार्यव्यवहारमा पनि यस्तो हस्तक्षेप गर्न थालेका छन् । यो पाजी झिँगा त्यसै मेरो कफीको कपमा खसेको होइन । यसको कुनै न कुनै गुटीय अर्थ हुनैपर्छ । हाम्रो विरोधी गुटको चालामाला सुरुदेखि नै ठिक छैन । कमरेडको चिन्तनले निरन्तर फैलावट लिइरहेको छ । मैले चियाको सट्टा कफी लिएको उनीहरूलाई मन नपरेको हो कि के हो ? मेरो कुनै पनि प्रकारको स्तर वृद्धि विरोधी गुटलाई ननिको लाग्ने गर्छ । म दिनहुँ चिया पिउँदा केही नहुने र आज चियाको साटो कफी पिउँदाचाहिँ झिँगा खस्ने कारण के हो यो केवल संयोग हो भन्ने मलाई लाग्दैन । यसमा विरोधी गुटको ठूलो षडयन्त्र रहेको छ । यसको ताजा सबुत यही कफीको कपमा खसेको झिँगा हो । षड्यन्त्रकारी गुटबाज झिँगा कमरेडको हातमा रहेको कफीको कपमा डुबेर झिँगा छट्पटाइरहेको छ । वास्तवमा कमरेडको वर्तमान कफीचिन्तन एउटा उचाइमा पुगेर स्थिर छ ।साले झिँगा, तडपिराख मेरो कफीको कपमाधेरै गुटबाजी गरे यही हुन्छबढ्ता बदमासी गर्नेअर्काको श्रीमतीलाई जिस्क्याउनेजति छट्पटाए पनि मलाई केहाम्रो गुटलाई खत्तम पार्न खोज्नेगुटगत गुन्डागर्दी गर्नेयस्तोमा यही हुन्छ बेस्सरी तडपिराख कफीको कपमामुला गुटबाज झिँगा।"
घरमा औषधिको व्यवस्थापन,"स्वस्थ जीवनका लागि वातावरणीय सरसफाइको महत्त्वपूर्ण भूमिका रहन्छ । त्यसमाथि घरभित्र र घर बाहिरको वातावरण अझै सफा राख्नुपर्छ । कसैको घरभित्र अर्थात् विशेषत: शयनकक्ष, बैठक वा अन्य कक्षहरू राम्रोसँग नियालेर हेर्ने हो भने कतिपय कुरा अव्यवस्थित देखिन्छन् । यस्तै अव्यवस्थित तवरले राखिने वस्तुहरूमध्ये औषधि पनि हो । औषधि नभएको घर सायदै होला । त्यसो त औषधि ट्याब्लेट, क्याप्सुल, झोल, इन्जेक्सन, मलम गरी विभिन्न रूपमा हुन्छन् । तर अन्य वस्तुको दाँजोमा औषधि जथाभावी राख्नु स्वास्थ्यका दृष्टिले जोखिमपूर्ण छ । किनकि कतिपय औषधि बालबालिकाले गल्तीवश खाए अकल्पनीय दुर्घटना निम्तिन्छ ।भिटामिनका क्याप्सुल तथा झोल, एन्टिबायोटिक, दुखाइ कम गर्ने, ग्यास्टिक (ग्यास्ट्राइटिस) का औषधि, त्यसैगरी बेटाडिन, स्पिरिट आदि औषधि प्राय: घरमा यत्रतत्र फालिएका हुन्छन् । डाक्टरको सल्लाह बमोजिम पुरै कोर्स नियमपूर्वक नखानाले, डाक्टरको पुर्जीबिना आपैंले औषधि किनेर ल्याउनाले एवं डाक्टरको रेखदेख बिना पनि पटकपटक औषधि फेरिराख्नाले यसरी घरमा अनावश्यक तवरले औषधि थुप्रिन्छ । यस्तो समस्याको समाधान के त ? के घरमा अनावश्यक तवरले औषधि थुप्रिने कार्य कम गर्न सकिन्छ ? डाक्टरले प्राय: ५ वा ७ दिन, १० वा १४ दिनसम्म औषधि सेवन गर्न सल्लाह दिन्छन् । आफ्नो अनुकूलता हेरी नजिकको एउटै औषधि पसल वा अस्पतालबाट औषधि किन्ने गरेको खण्डमा कुनै विशेष परिस्थितिमा बीचमै औषधि फेर्नुपरे वा आफूसँग भएको औषधि फिर्ता गरी अर्को आवश्यक औषधि ल्याउनुपरे सजिलो हुन्छ । त्यसका लागि पैसा तिरेको बिल साँचेर राख्नु राम्रो हुन्छ ।प्राथमिक उपचारको दृष्टिले वा साधारण स्वास्थ्य समस्याका लागि अकस्मात रूपमा चाहिने वा नभई नहुने कतिपय औषधि घरमै राख्नुपरे छुट्टै बाकस, दराजको व्यवस्था गर्नु राम्रो हुन्छ । यस्तो दराज वा बाकस (बट्टा) सिसा वा जालीयुक्त वा पारदर्शी प्लास्टिकको बट्टा भए राम्रो हुन्छ । लामो समयसम्म घरमा सञ्चय गरिराख्नुपर्ने भए बाकसको बाहिरपट्टि यसभित्र राखिएको औषधिहरूको सूची बनाइराख्ने, त्यसमा प्रस्टसँग औषधिको नाम, केका लागि, म्याद गुज्रिने मिति लेखिराख्ने गर्नुपर्छ । दुईतीन चक्की औषधि बाँकी हँुदा कसैकसैको कैंचीले काटेर फाल्ने बानी हुन्छ । यस क्रममा औषधिको नाम लगायत अन्य महत्त्वपूर्ण जानकारी पनि काटिएर जान सक्छ । अत: एउटा कागजमा लेखी पोको पारेर राख्नुपर्छ । मार्करले स्थायी तवरले लेखिराख्न पनि सकिन्छ । निरन्तर खानुपर्ने औषधिहरू घरमा सञ्चय गरिराख्नुपर्ने हुन्छ । आफ्नो घरबाट औषधि पसल कति टाढा छ, त्यसैको आधारमा घरमा दुईचार चक्की बाँकी छँदै ल्याइहाल्नु राम्रो हुन्छ । कतिपय औषधि सुख्खा ठाउँमा भण्डारण गरिराख्नुपर्ने हुन्छ भने कतिपय औषधि विशेष तापक्रममा रेफ्रिजेरेटरमा भण्डारण गरिराख्नुपर्छ । यी सावधानी अपनाउँदाअपनाउँदै पनि औषधिहरू अनावश्यक तवरले थुप्रिन गए नजिकको अस्पताल वा स्वास्थ्य संस्थालाई चन्दास्वरूप दिन सकिन्छ । क्लब तथा संघसंस्थाले पनि रक्तदान, आँखादान जस्तै घरमा थुप्रिरहेको औषधिको साटफेर कार्यक्रम राख्न सक्छन् । घरमा व्यवस्थित तरिकाले सञ्चय गरिराख्दा, औषधि पसलेलाई फिर्ता गर्नुपर्दा वा स्वास्थ्य संस्थालाई चन्दास्वरूप दिनुपर्दा औषधि कच्याककुचुक नपर्नेगरी, उत्पादन तथा म्याद गुज्रिने मिति देखिनेगरी राखिएको हुनुपर्छ । लामो समयसम्म अर्थात् मधुमेह, उच्च रक्तचाप, थाइरोइड, क्षयरोग, कोलेस्टेरोलका औषधिहरूको सञ्चय गरिराख्ने तरिका सम्बन्धित चिकित्सकलाई सोध्नुपर्ने पनि हुनसक्छ ।घरमा औषधि हुनै नहुने होइन । सिटामोल, बुस्कोपान, ब्रुफेन, एमजिट लगायतका कतिपय औषधि घरमा हुनु नितान्त जरुरी छ । अन्य औषधिको दाँजोमा मलममा एक्सपायरी डेट (म्याद गुज्रिने मिति) हेर्न गाह्रो हुनसक्छ । आवश्यक परेको खण्डमा नजिकैको औषधि पसलमा गई फर्मासिस्टको सहयोग लिनुपर्छ । प्रसङ्ग औषधि मात्रको होइन, ओपिडी टिकट, प्रेस्क्रिप्सनका पन्ना, जाँचपडतालका रिपोर्टहरू, एक्सरे, एमआरआई, सिटी स्क्यानको हुनसक्छ । त्यसमाथि एक्सरे, अल्ट्रासाउन्ड, सिटी स्क्यान, एमआरआईका रिपोर्टहरू दोब्रयाउनु, कुच्याउनु पनि हँुदैन । घरमै पनि यी सबै मेडिकल कागजपत्रको भण्डारण सही तरिकाले गर्नुपर्छ । यस क्रममा मिति, डाक्टर, रोगको प्रकृतिअनुसार भण्डारण गर्नु राम्रो हुन्छ ।"
सञ्चार माध्यममा महिला,"यतिबेला राज्यका सबै खाले संरचनालाई समावेशी बनाइनुपर्छ भन्ने आवाज उठिरहेको छ । राज्यको चौथो अङ्ग भनिएको सञ्चार माध्यममा चाहिँ यो लागु नभएको गुनासो छ । सञ्चार माध्यमले कमजोर वर्गको आवाजलाई समेट्न नसकेका गुनासा पनि छन् । अब परिवर्तित सन्दर्भमा सञ्चार माध्यमलाई त्यस्ता आरोपबाट कसरी मुक्त राख्न सकिन्छ भन्ने विषय यतिबेला सञ्चार जगतका लागि निकै ठूलो चुनौती बनेको छ । सञ्चार क्षेत्रमा महिला सहभागिता उल्लेख्य रहे पनि उनीहरूको निरन्तरतामा प्रश्न उठ्ने गरेको छ । हाम्रो जस्तो सामन्तवादी सामाजिक संरचनामा महिला पत्रकारिता क्षेत्रमा प्रवेश गर्नुमात्रै पनि ठूलो कुरा हो । एफएम रेडियोमा भए आवाज आउने, टेलिभिजनमा भए अनुहार आउने र पत्रपत्रिकामा भए बाइलाइन आउने हुँदा धेरै मान्छे यो पेसाप्रति आकर्षित भएको देख्न सकिन्छ । महिलाको सीमित संख्यामध्ये टेलिभिजन च्यानल र रेडियोमा त धेरै महिला समाचार वाचनमा मात्र सीमित हुन्छन् । रिपोर्टिङमा जाने महिला पत्रकारको संख्या अत्यन्तै न्युन देखिन्छ । त्यसमा पनि आधाजसो त महिला, बालबालिका जस्ता बिटमै सीमित रहन बाध्य छन् । त्यसैगरी महिलालाई उत्साहित बनाउनेभन्दा पनि सम्बन्धित सङ्ख्या वा निकायबाट निरुत्साहित पार्ने कैयौँ गतिविधि हुने गर्छन् । महिला पत्रकार बढी खट्न सक्दैनन्, महिलाले धेरै दिमाग खेलाउनुपर्ने रिपोर्टिङ गर्न सक्दैनन् जस्ता गलत सोचाइ यसका कारण हुन् । कुनै पनि समाज वा समुदायमा आधा जनसङ्ख्या महिलाकै हुन्छ । महिलाको सहभागिताले कुनै पनि समाज वा समुदायलाई जीवन्त राख्न मद्दत पुर्याउँछ । समाज वा राष्ट्रको गुणस्तरको मापन पनि महिलाको सहभागिताबाट गर्न थालिएको छ । महिलाको समान सहभागिता र जिम्मेवारी भएको समाजको सर्वाङ्गीण र दिगो विकास सम्भव पनि छ । यति हुँदाहुँदै पनि के भुल्नु हुँदैन भने नेपाली समाज पुरुषप्रधान हो । जहाँ अधिकांश निर्णायक भूमिकामा पुरुषहरूकै दबदबा रहने गर्छ । पुरुषको तुलनामा महिला आर्थिक तथा सामाजिक रूपमै कमजोर अवस्थामा छन् । महिलालाई निश्चित सामाजिक बन्धनमा राख्ने र हरेक अवसरबाट बञ्चित गर्ने परिपाटी नेपाल लगायत विश्वका कैयौँ मुलुकमा अझै पनि कायमै छ । महिला सहभागितालाई प्राथमिकतामा राख्न थालेको भए पनि नीति निर्माण तथा निर्णय लिने भूमिकामा महिलालाई अझै विश्वास नगरेको तितो यथार्थ सबैसामु छर्लङ्गै छ । महिला सहभागिता कतिपय स्थानमा केवल देखावटी र कर्मकाण्डी मात्र देखिएको छ । महिलालाई केवल सुन्दरतासँग मात्र दाँजेर सो पिसको रूपमा मात्र प्रयोग गरेको गुनासाहरू महिला सञ्चारकर्मीको छ । बौद्धिक काम जस्तै विशेषज्ञसँगको अन्तर्वार्ता, समाचार सम्पादनको काम लगायतका कामहरूमा महिला पत्रकारहरूको पहुँच निकै कम रहेको देखिन्छ । समाचार पढ्ने र आकर्षक पहिरनका साथै कार्यक्रम प्रस्तोताका रूपमा मात्र उनीहरूलाई लिएको पाइन्छ । जस्तोसुकै कठिन अवस्थामा पनि धैर्यवान रही कर्मक्षेत्रमा डटिरहने महिलालाई सम्पादक तथा संयोजककै भूमिकामा पनि कतिपय सञ्चारगृहका सञ्चालकहरूले उपेक्षा गरिरहेको देखिन्छ । यति हुँदाहुँदै पनि नेपाली सञ्चार क्षेत्रमा महिलाको भूमिका निकै प्रभावकारी देखिन्छ । समाचार संकलन मात्र होइन, समाचार तथा कार्यक्रम प्रस्तुतिमा महिलाको सहभागिता प्रभावकारी छ । अर्कोतर्फ सञ्चारगृहमा काम गर्ने पुरुषको तुलनामा महिलाको सङ्ख्या भने निकै कम रहेको यथार्थ पनि छ । विशेषगरी टेलिभिजनतर्फ भने महिलालाई कम भूमिका तथा हल्का जिम्मेवारीमा सीमित पारिएको छ । युवा अवस्थाको जोशजांँगर उपयोग गर्ने तर प्रौढ उमेरमा पुगेपछि उपेक्षा गर्ने तथा क्षमता नै नभएको जस्तो व्यवहार देखाउँदा कतिपय महिला सञ्चारकर्मी प्रताडित बन्नुपरेको अवस्था छ । महिला भएकै कारण घरपरिवारको गुनासो त एकातिर छँदैछ, अर्कोतर्फ काम गर्ने सञ्चारगृहले समेत बेवास्ता तथा अप्ठ्यारो र असहयोग गर्ने गरेको गुनासा धेरै महिला सञ्चारकर्मीले गरिरहेका छन् । विदेशमा सञ्चालन भइरहेका कतिपय टेलिभिजन च्यानलहरूले महिलालाई विशेष प्राथमिकतामा राखी जिम्मेवारी पनि दिने गरेको पाइन्छ । नेपालमा पत्रकारिता लगायत अन्य क्षेत्रमा पनि महिला र पुरुषबीच हुने विभिन्न खाले विभेद कायम छ । लैंगिक भन्ने बित्तिकै महिला र महिलाका मुद्दा मात्र देख्ने हाम्रो समाज अझै परिवर्तन हुनसकेको छैन । त्यसैले महिला सञ्चारकर्मीलाई महिलासँंग मात्र सरोकार राख्ने विषयहरू छुट्याइन्छ । महिला सञ्चारकर्मीलाई गम्भीर विषयमा रिपोर्टिङ गर्न नसक्ने, हल्का कामको जिम्मेवारी मात्र लिन चाहने, रातिको काम र टाढाको बाटो जान नचाहने, घरपरिवारको दायित्वका कारण बढी समय दिन नसक्ने जस्ता आरोप पनि लागेका छन् । पछिल्लो समय महिला सञ्चारकर्मीले चुनौती मोलेर सामाजिक विकृति, विसङ्गति विरुद्ध रिपोर्टिङ गरेको उदाहरण देखिन्छ । तर पनि उनीहरूलाई हौसला र प्रोत्साहन दिनुको साटो उल्टै निरुत्साहित गरिन्छ । नेपाली सञ्चार माध्यमको अवस्था आशालाग्दो भए पनि महिला सहभागिता संख्यात्मक रूपले निराशाजनक देखिन्छ । सञ्चारिका समूहले २०७२ सालमा गरेको नेपालका पत्रकार महिलाको पेसागत अवस्था अध्ययनअनुसार काठमाडौं उपत्यकामा २३६ प्रतिशत महिला पत्रकार छन् भने मोफसलमा ७६४ प्रतिशत छन् । त्यसमा पनि सबैभन्दा बढी २० देखि ३० वर्ष उमेरका महिला सक्रिय छन् । महिला सञ्चारकर्मीमध्ये ४१८ प्रतिशतले स्नातक तह अध्ययन गरेको र २१९ प्रतिशतले पत्रकारिता विषयमै अध्ययन गरेका छन् । देशभरिका ९ सय ७ सञ्चारगृहबाट प्राप्त जानकारी अनुसार राजधानी काठमाडौंमा कार्यरत २ हजार १ सय ९४ श्रमजीवी पत्रकारमध्ये महिला पत्रकार मात्र ४ सय ६२ जना अर्थात २१ प्रतिशत मात्र छन् । मोफसलमा ५ हजार २ सय ४४ श्रमजीवी पत्रकार छन् । तीमध्ये १ हजार ४ सयजना अथवा २६७ प्रतिशत महिला पत्रकार छन् । नेपालमा इजाजतप्राप्त प्रसारणरत टेलिभिजनको संख्या सरकारी र निजी गरी ८५ छ । काठमाडौं उपत्यकामा मात्रै २४ वटा टेलिभिजन प्रसारणरत छन् । जसमा १० प्रतिशत महिला पत्रकारले मात्रै स्थान पाएका छन् । छापा माध्यममा २२ दसमलब ६ प्रतिशत महिला कार्यरत छन् । त्यसैगरी रेडियोमा ६२ प्रतिशत, अनलाइनमा ० दसमलब ७ प्रतिशत र अन्यमा ३ दसमलब ९ प्रतिशत रहेका छन् । महिला सहभागिता निराशाजनक हुनुका पछाडि धेरै कारण हुनसक्छन् । एक त विवाह अघि र विवाहपछिको पारिवारिक स्थितिले पनि उनीहरूको पेसाको निर्धारण गर्छ । त्यति मात्र होइन, टेलिभिजनमा काम गर्दा सुरक्षाको प्रत्याभूति नभएको भन्दै काम गर्न हिचकिचाउने र यस क्षेत्रमा आउन नचाहनेहरू पनि हुन्छन् । घरपरिवारबाट सहयोग नहुनुले पनि कतिपय महिला चाहेर पनि यो पेसामा लाग्नसकेका छैनन् । सञ्चारगृहको अवस्था, न्युन पारिश्रमिक लगायतका समस्याले पनि यस क्षेत्रमा आउन चाहनेहरू कम देखिएका हुन् ।"
सामाजिक शास्त्र : सकस र सम्भावना,"सामाजिक शास्त्र वा समाज विज्ञानलाई नेपाल र अन्य कतिपय मुलुकहरूमा सामाजिक अध्ययन भन्ने पनि चलन छ । स्कुल तहमा धेरैजसो मुलुकहरूमा सामाजिक अध्ययन अन्तर्गत भूगोलशास्त्र, नागरीकशास्त्र, इतिहास, अर्थशास्त्र, समाजशास्त्र आदि पढाइन्छ । उच्च शिक्षामा भने अलि साँघुरो किसिमले भन्दा अर्थशास्त्र, राजनीतिशास्त्र र समाजशास्त्रलाई समाज विज्ञान भन्ने चलन छ । भूगोलशास्त्र, मनोविज्ञानशास्त्र र मानवशास्त्रको भने केही भाग प्रकृति वा प्राणीविज्ञान र केही भाग समाज विज्ञानभित्र रहेको मानिन्छ । अझ मानवशास्त्रलाई त समाज विज्ञानभित्र राख्ने वा मानविकीभित्र राख्ने हो, विवादकै विषय बनेको छ । यस्तै विवाद इतिहास शास्त्रबारे पनि छ । यहाँ भने यी सबैलाई समाज विज्ञान वा समाज अध्ययन गर्ने शास्त्रकै रूपमा अथ्र्याइएको छ । वास्तवमा केलाई ज्ञान, विज्ञान वा शास्त्र मान्ने वा नमान्ने बारेकै मान्यताहरू परिवर्तनशील छन् । माथि उल्लिखितमध्ये धेरैजसो शास्त्रहरू १६ औंदेखि १९ औं शताब्दीसम्ममा युरोपमा र विश्वमै भएको विशाल र उथलपुथलकारी आर्थिक, राजनीतिक र सांस्कृतिक परिवर्तनका कारण जन्मिएकाहुर्किएका हुन् । सामाजिक परिवर्तनकै दौरानमा नवीन चेतना, इच्छा, भावना, ज्ञान, शास्त्र आदि जन्मिन्छन्, परिवर्तन हुन्छन् र तिनको क्षय र फेरि अर्को नवीन चेतना, शास्त्र आदिको जन्म हुन्छ । चेतना, भावना, ज्ञान, शास्त्र आदिका जराहरू समाज र सामाजिक परिवर्तनकै जगमा ठडिएका हुन्छन् । धेरै टाढा पुग्नै पर्दैन, डेढ सय वर्षअघि वधुशिक्षाको आदर्श रहेको हाम्रो समाजमा हाल १० कक्षाको परीक्षा दिनेमध्ये केटा र केटी लगभग बराबर बनेका छन् । अर्थात वधुशिक्षाको प्रसंग उप्कनै छोड्यो । यो रुढीको तहबाट पनि बाहिरियो । गाई खाने भाषा एक कक्षादेखि स्नातक तहसम्म लगातार हरेक वर्ष पढिने भाषा बन्यो । उत्तम कृषि, मध्यम व्यापार, निम्न नोकरी सम्बन्धी चेतना र आदर्श पनि फेरियो। यो आलेखको प्रसंग भने उपर्युक्तसँग जोडिएको, तर अलि भिन्न छ । शीर्षकमा भनिएझैं यो प्रसंग सामाजिक शास्त्रको अवविकास र सकसमा केन्द्रित छ । सकसका केही प्रसंगहरूसामाजिक विज्ञान बारेको हाम्रा केही मूर्त धारणा र व्यवहार सम्बन्धी प्रसंगबाट छलफल सुरु गरौं । प्रसंग १ मुलुकमा १० कक्षाको परीक्षा केही साताअघि सकियो । १२ कक्षाको सेसन सुरु हुनुअघि ब्रिज कोर्समा आफ्ना किशोरकिशोरीलाई भर्ना गर्न धेरै अभिभावकहरू तम्से । धेरैथरी ब्रिज कोर्स सञ्चालकहरूले आआफ्ना शैक्षिक संस्था खोलेका छन् । कक्षा १२ को परीक्षा सकिँदा पनि ब्रिज कोर्सको बाढी आउँछ । तर यी कोर्सहरू सबैजसो विज्ञान, इन्जिनियरिङ वा चिकित्साशास्त्र बारेका हुन्छन् । कहिलेकाहीं व्यवस्थापनका ब्रिज कोर्स टुप्लुक्क देखापर्छ । तर सामाजिक शास्त्र बारेको ब्रिज कोर्स खुलेको सुन्न पाइएको छैन । अझ १२ को नतिजा आएपछि उच्च स्थान प्राप्त गर्ने विद्यार्थी र तिनका अभिभावकको अन्तर्वार्ता अखबार, रेडियो, टिभी आदिमा पढ्न, सुन्न र हेर्न पाइन्छ । अधिकांशले विज्ञान, इन्जिनियरिङ वा चिकित्सा पढ्ने अठोट गर्छन् । केही व्यवस्थापनतिर लाग्ने पनि हुन्छन् । विरलै किशोरकिशोरीले मात्र सामाजिक शास्त्रपट्टिको इच्छा व्यक्त गर्छन् । उच्च शिक्षा माध्यमिक परिषद अर्थात स्वयं सरकारले नै १२ कक्षामा उच्चस्तर प्राप्त गर्ने विद्यार्थीहरूले विज्ञान पढ्नु, मध्यमले व्यवस्थापन पढ्नु र निम्नले सामाजिक विज्ञान पढ्नु भनेर उर्दी नै जारी गर्छ । कस्तो विडम्बना !के सामाजिक शास्त्र नितान्त सजिलो विषय भएकोले उच्च कोटीका विद्यार्थीलाई नसुहाउने भएको हो ? के कुनै विषय गाह्रो र अर्को विषय वास्तवमै सजिलो हुन्छ ? कि सामाजिक मूल्यमान्यता र सरकारी वक्र दृष्टिकोणका कारणले गर्दा विज्ञान, इन्जिनियरिङ र चिकित्सामा सामाजिक शास्त्रमा भन्दा कता हो कता धेरै लगानी गर्ने चलन बसाएर र सामाजिक शास्त्रमा स्नातकहरूले रोजगारी पाउने धेरै कम सम्भावना बनाएर यसो भएको हो ? वा सामाजिक शास्त्र ग्रामीण क्षेत्रमा वा त्यस भेगबाट सहर पसेका र प्राय: निम्न वर्गका र साथै राजनीति सिकाउनका लागि हुलिने ठाउँ हो ? के यसलाई राम्रा विद्यार्थीहरूले अत्यन्त मिहिनेत गरेर पढ्ने विषय बनाउन सकिँंदैन ?अभिभावक, शिक्षक, स्कुल, प्राध्यापक, विश्वविद्यालय लगायत सिंगो मुलुक र समाजले सामाजिक शास्त्र र यसका विद्यार्थीहरूलाई अनादर गरेको उनीहरूबाट आशा नराखेको, उनीहरूको पढाइसिकाइ व्यर्थ प्राय: ठानेको र उचित लगानी नगरेकोले सामाजिक शास्त्र अनावश्यकझैं ठानिन पुगेकाले यसो भएको हो कि ? स्कुल जीवनदेखि नै जुन विद्यार्थीबाट केही आशा गरिँंदैन, त्यस्तै विद्यार्थीहरू मध्येबाट अधिकांशत: कमजोर स्नातकहरू निस्कनुलाई अस्वाभाविक मान्न सकिने पनि भएन । वर्षांै र दशकौंसम्म तँ सक्दैनस् भनेर टोक्सिरहँदा र सक्षम तुल्याउने संरचनालाई मध्यम वा निम्न गुणस्तरको तहमा राखिरहँदा उत्तम श्रेणीका स्नातक विरलैमात्र निस्कनु स्वाभाविक हुने नै भयो । सायद सोधिनुपर्ने प्रश्न त सामाजिक शास्त्रको ज्ञान किन अनावश्यक वा ज्यादै कम आवश्यक ठानियो भन्ने पो हो कि ?सारमा, समाज विज्ञानबाट आसाभरोसा नगर्ने र भरोसा नगरेबापत लगानी मिहिनेत पनि नगर्ने वा न्युनमात्र गर्ने प्रथा धेरै बलियो बनिसकेको छ । अरू त अरू यस्ता हेराइको असर के पनि भएको छ भने हाल सामाजिक वैज्ञानिकहरू नै सामाजिक संरचना र सम्बन्धहरूको उत्खननमा पटक्क चाख राख्दैनन् । पुराना किताब चाट्ने रोगले ग्रस्त छन् । पुराना किताब नभेटिँंदा रुढीलाई नै ज्ञानको तहमा उकाल्नसमेत उद्यत देखिन्छन् । प्रसंग २नेपाल र अन्य कतिपय मुलुकहरूमा प्रकृति र जैविक विज्ञान, इन्जिनियरिङ, चिकित्सा आदिलाई प्राविधिक ज्ञान वा सीप मान्ने गरिन्छ । नेपालमा कर्मचारीतन्त्रमा लेखा र अन्य केही ज्ञान र सीपका क्षेत्रहरूलाई पनि प्राविधिक दर्जा दिइएको छ । तर प्राविधिकको परिभाषा के हो ? ज्ञानमा विशेषज्ञता हो भने सामाजिक शास्त्रको विषयमा स्नातक, स्नातकोत्तर वा विद्यावारिधि तह पार गरेर विशेषज्ञता हासिल गरेका व्यक्तिहरूलाई पनि प्राविधिक मानिनुपर्ने हो । र त्यस अनुसारको विशेषज्ञताको प्रमाण दैनन्दिनी र अनवरत रूपले खोजिइरहनु र दिइरहनुपर्ने हो । सीपयुक्त कामदारलाई प्राविधिकमा वर्गीकरण गर्ने हो भने स्नातक तहको सामाजिक शास्त्रको ज्ञानमा सीप पनि मिसिएरै आउँछ भन्ने भरोसा राख्नुपर्यो । वा त्यस्तो सीप न्युन रहेछ भने सीपको मात्रा र गहिराइ पठनपाठनमा थप्नुपर्यो । त्यस अनुरूपको विश्वविद्यालयको र शिक्षकको ल्याकत बनाउन सक्नुपर्यो । संसारभरका मुलुकहरूमा हुकुमी शासन व्यवस्थाको अन्त्यपछि राजनीतिक क्षेत्रमा लोकतन्त्र स्थापित हुँदै आयो । शासन विधिमा आधारित हुँदै आयो । विधिको निर्माण मूलत: राजनीतिकर्मीहरूले गर्ने भए । विधिको शासन लागु गर्ने काम मूलत: कर्मचारीतन्त्रको भयो । कर्मचारीहरू विशेषज्ञता र विज्ञताका आधारमा नियुक्त हुने भए । अर्थात हरेक कर्मचारीको भर्ना, तालिम, वृत्तिविकास, पदोन्नति आदि सबै ज्ञानको विशिष्ट हाँगा बारेको विज्ञताको आधारमा हुने र सो विज्ञता अझ गहिर्याउन र तिखार्नका लागि हुने भयो । नेपालमा पनि हुकुमी शासन गयो, विचार र संगठनको स्वतन्त्रता प्राप्त भयो र भोट हाल्न पाइयो । तर कर्मचारीहरूले आआफ्नो क्षेत्रमा विज्ञता हासिल गरिरहनुपर्छ भन्ने मान्यता पलाएन । राजनीतिक नेतृत्वद्वारा स्थापित गन्तव्य मनन गर्ने, समग्र र क्षेत्रगत स्थितिको आँकलन गर्ने, सूचना बटुल्ने र प्रशोधन गर्ने, निचोड झिक्ने र त्यो निचोडले गन्तव्यमा कति लगानी, मिहिनेत र कति अवधिमा कुन बाटो हुँदै पुर्याउँछ वा पुर्याउँदैन भन्ने लेखाजोखा गर्नेगरी ज्ञान र सीप प्रयोग गर्ने जिम्मेवारी कर्मचारीतन्त्रले भेट्टाएन । त्यसैले यसको अभ्यासै हुन पाएन । तसर्थ अन्तिम निर्णयपूर्व कर्मचारीहरूले दिने राय वा टिप्पणीले विशेषज्ञता अँंगाल्दै अँगालेन । किनभने सूचना, ज्ञान आदि प्रशोधन गरेर होइन, हाकिमको हुकुमको आधारमा टिप्पणी लेखिने चलन बसालियो ।यहाँ यो विवाद झिक्नुको पछाडि एउटैमात्र उद्देश्य छ । राज्य, सरकार र समग्र सार्वजनिक क्षेत्रले विशेषज्ञहरूलाई रोजगारी दिनु, तिनीहरूबाट काम लिनु र विशेषज्ञहरू हुर्काउनु आदिलाई आवश्यक नठान्दा सामाजिक शास्त्र विज्ञता, विशेषज्ञता, प्राविधिज्ञताको छाताभित्र पर्न सकेन । यो कारणले समेत विज्ञ सामाजिक शास्त्रका स्नातक हुर्काउने परम्परा क्षीण बन्यो । एकातिर सरकार र सार्वजनिक क्षेत्रमा अधिकांशत: सामाजिक शास्त्रीहरूलाई काममा लगाइएको छ, अर्कोतिर उनीहरूलाई विज्ञको रूपमा प्रयोग गर्ने परम्परा लोकतन्त्रले अंगीकार गरेन । सरकार र सार्वजनिक क्षेत्रमा विशेषज्ञता होइन, प्रशासन प्रवृत्त रह्यो । प्रशासन सेवा ठूलो बन्यो, अरू झिनामसिना रहे । अधिकांश सेवाहरूमा विशेषज्ञता अर्थहीन वा गौण मानियो । झन्डै सबैजसो मन्त्रालयहरूबाट अन्य सबैजस्तै मन्त्रालयहरूमा सरुवा हुने भयो । यो जस्तो विशेषज्ञताको कदर नगर्ने र नहुर्काउने पद्धति अरू के हुनसक्छ ? यसलाई विज्ञतासंहारक पद्धति भनिए सायद अत्युक्ति हुने छैन । ज्ञातव्य छ, अधिकांश मुलुकहरूमा, हामीले बढी नक्कल गर्न खोज्ने भारतमा पनि यो परम्परा छैन । प्राकृतिक, जैविक वा सामाजिक विज्ञान वा मानविकीको सुरुआती विज्ञता अन्तर्गत कुनै पनि मन्त्रालय छिरेपछि सेवा अवधिभर त्यसै मन्त्रालयमा रहने र आफ्नो विशेषज्ञता तिखार्ने मौका र बाध्यता त्यहाँ हुन्छ । कर्मचारीतन्त्रको विज्ञता गहिरिनु र तिखारिनुमा यो प्रचलनको ठूलो हात रहन्छ । विज्ञता विनाको कर्मचारी या त मनोवादी हुन्छ या भक्त हुन्छ । आधुनिक जगतमा त्यस्तो कर्मचारीतन्त्र र शासन व्यवस्था प्रत्युत्पादक हुन्छ । प्रसंग ३शास्त्र र स्नातकहरूमध्ये एकातिर हामीले सबभन्दा मान दिने गरेको चिकित्साशास्त्र र चिकित्सक, अर्कोतिर न्युन मान पाउने सामाजिक शास्त्र र सामाजिक वैज्ञानिकको महत्त्व र उपयोगिताको तुलना गर्नु यहाँ सान्दर्भिक नै हुन्छ । हुन त यी दुईबीच तुलना गर्नु सुन र फलाम दाँजेजस्तै लाग्न सक्छ । केही छुच्चो कुरा गरेजस्तो पनि लाग्न सक्छ । तैपनि कोशिस गरौं । भूमिका यसरी बाँधौं म आफू बिरामी हुँदा चिकित्सककहाँ जान्छु । चिकित्सा शास्त्रप्रति मेरो उल्लेख्य विश्वास छ । चिकित्सा शास्त्रले धेरै प्रगति पनि गरेको छ । एकै सासमा यो पनि भन्न चाहन्छु कि हालको चिकित्सा शिक्षामा झैं गरेर सामाजिक विज्ञानको शिक्षामा पनि व्यापक परिष्कार जरुरी छ ।यो भन्न भने हिच्किचाउनु पर्दैन कि गएको ५०६० वर्षमा नेपालीहरूको औसत आयु ३५ वर्षबाट ७० वर्ष पुगेको वा बाल मृत्युदर धेरै कम भएको र मातृ मृत्युदर पनि धेरै कम भएको मूलत: चिकित्साशास्त्र र चिकित्सकले गरेर भएको होइन । चिकित्साशास्त्र र चिकित्सकको यी उपलब्धिहरूमा महत्त्वपूर्ण हात छ, तर मूल श्रेय सार्वजनिक स्वास्थ्यको क्षेत्रलाई जान्छ । अस्पतालमा बसेर रोगी जाँच्ने चिकित्सकलाई जाँदैन । प्रयोगशालामा वा पुस्तकालयमै तल्लिन चिकित्सक वा अन्य जीवशास्त्रीलाई अलि बढी जाला । तर यी उपलब्धिहरूको धेरैजसो श्रेय महिला स्वास्थ्य स्वयंसेविका लगायत सार्वजनिक स्वास्थ्यका अभियन्ता, राजनीतिज्ञ, प्रशासक, अभिभावक, नागरिक, सामाजिक शास्त्रका विज्ञ आदिलाई जान्छ ।स्वास्थ्यको क्षेत्रलाई अझ नजिकैबाट हेरौं । स्वास्थ्यको पेटारोभित्र चिकित्साशास्त्र र चिकित्सक त छन् नै । तर त्यसभित्र अरू धेरै महत्त्वपूर्ण तत्त्व, संरचना र कर्ताहरू छन् । त्यसभित्र मूलत: यथेष्ट र सन्तुलित आहार छ जुन भूस्वामित्व, रोजगारी, पारिवारिक आम्दानी, जन्मजात प्राप्त हुने वा थोपरिने र अन्य समानता वा असमानताहरू, लाखौं स्वास्थ्य स्वयंसेविकाहरू, राज्य र सरकारको चरित्र, कानुन र नीति लगायत सिंगो लोकतन्त्रको गुणवत्ता कर्मचारीहरूको विज्ञता र जवाफदेहीपनमा आधारित हुन्छ । स्वास्थ्य चिकित्साशास्त्र र चिकित्सकहरूको मात्र नभएर यी सबैको कुल योग हो । यी सबै क्षेत्रको अध्ययन र नीति निर्माणमा सामाजिक शास्त्रले महत्त्वपूर्ण योगदान गर्न सक्छ । विश्वको अनुभवले हामीलाई यसै भन्छ । यी सबैजसो संरचनाहरू अत्यन्त दोषपूर्ण रहेको र कर्ताहरू अधिकांशत: निकम्मा भएकोले नै हो कि नेपालका बालबालिकाहरूमध्ये झन्डै ४० प्रतिशत कुपोषणले ग्रस्त छन् । वास्तवमा नेपालको सर्वोपरी स्वास्थ्य समस्या पनि यही नै हो । तर चिकित्साशास्त्र, चिकित्सक लगायत सिंगो स्वास्थ्य मन्त्रालय भने स्वास्थ्यको व्यापक चौहद्दी ओगटेको प्राधिकारिक भाष्यको भान पार्छ, तर धेरैजसो काम भने सीमित दायराको चिकित्साको मात्र गर्छ । वास्तवमा स्वास्थ्यको मूल समस्या लुकेको तर व्याप्त अर्धभुखमरीको हो । यो स्थिति शताब्दीऔंदेखि जारी छ, तर अनदेखा छ । चिकित्साशास्त्र र स्वास्थ्य मन्त्रालय पनि यो समस्या अनदेखा गर्छ, बिर्सन्छ, तर्सन्छ । मृगौलाका रोगीको नि:शुल्क उपचार गर्नु राम्रो पाइला हो । वर्तमान सरकार र स्वास्थ्यमन्त्रीलाई यो र अन्य यस्तै पाइलाको लागि धन्यवाद दिनुपर्छ । तर साथै यो पनि बुझ्नुपर्छ कि यी पाइलाहरू स्वास्थ्यको दायरा र परिभाषा संकुचित तुल्याउँदै चिकित्साशास्त्र र चिकित्सकहरूलाई स्वास्थ्यको बाहक मान्ने गम्भीर भुलसँग गाँसिएको पनि छ । स्वास्थ्यलाई व्यापक रूपले बुझ्न र स्वास्थ्य वृद्धि गर्न सामाजिक शास्त्रले धेरै योगदान दिन सक्छ । यहाँ यो नसम्झियोस् कि व्यापक अर्धभुखमरी मात्र नेपालको स्वास्थ्य समस्या हो र अन्य बाँकी सबै भने चिकित्साशास्त्र र चिकित्सकमार्फत समाधान हुन सक्छन् । वास्तवमा नेपालमा स्वास्थ्य सम्बन्धी अन्य धेरै समस्याहरू छन्, जसलाई न्युनीकरण वा निर्मूल गर्न चिकित्साशास्त्र र चिकित्सक लगायत सामाजिक शास्त्री, अन्य धेरै थरीका व्यवसायी र आम नागरिकहरू सरिक हुँदामात्रै फत्ते गर्न सकिन्छ । मानसिक समस्याहरू, रक्सीको दुव्र्यसन, सुर्ती र लागुपदार्थको दुव्र्यसन, हिंसा, आत्महत्या आदि स्वास्थ्यसँग गाँसिएका व्यापक समस्याहरू हुन् । तर अर्को हिसाबले हेर्दा यी व्यापक सामाजिक समस्याहरू पनि हुन् । कुनै व्यक्ति स्वस्थ वा अस्वस्थ हुनुमा ऊ कस्तो प्रकृतिको सामाजिक संरचनासँग गाँसिएको वा जेलिएको छ भन्ने तथ्य सर्वोपरी महत्त्वको हुन्छ । चिकित्साशास्त्र र चिकित्सक अस्वस्थताको निदान खोज्ने कामको एउटा कुनामा जोडिन आइपुग्न सक्छन् । तर त्यस निदानमा अन्य धेरै छेउहरू अर्थात सामाजिक संरचना र कर्ताहरूको हात हुने गर्छ । अर्थात स्वास्थ्यलाभका लागि सामाजिक विज्ञानका कर्ताहरूको संलग्नता र मद्दत अपरिहार्य हुन्छ । फेरि अस्पतालको मेचमा बसेर बिरामीको रोगबारे सोधखोज गरिरहेको एकजना विज्ञ औसत चिकित्सकमाथि फर्केर हेरौं । उनको स्कुल र कलेजकालको पारिवारिक आर्थिक अवस्था र उसमाथिको लगातारको लगानी, सफलताको हौसला र परिवार र अन्यको आस्थाको आँकलन गरौं । त्यस्तै आँकलन गरौं उसले देख्ने र अरूले देखाउने दर्बिलो भविष्यको सपना र त्यस सपनाले दिने उज्यालो र गोरेटोको मूर्त पहिचान । अनि स्नातक बनेपछिको आदरभाव र आर्थिक उन्नति । त्यसमाथि सम्झौं चिकित्सकले अनिवार्य प्रयोग गर्ने फैलिएको पाश्र्ववर्ती संसार ठूलो लगानीको अस्पताल, नर्सिङ र अरू स्टाफ, प्रयोगशाला, औषधि कम्पनीहरू, धेरै महंँगो र सिपालु कामदार चाहिने चिकित्सकीय सामग्रीहरू । वास्तवमा चिकित्सक यो विशाल सहयोगी शक्तिको अन्तिम विन्दुमात्र हो । कुनै पनि विज्ञान र वैज्ञानिक सफल हुनुका लागि यस्तो पाश्र्ववर्ती संशाधन र शक्ति जरुरी पनि हुन्छ । अब अर्कोतिर कल्पना गरौं । बेलाबेलामा जाँचमा फेल हुँदै वा न्युन परीक्षाफल हासिल गरेको पूर्णकालीन वा स्थायी काम नपाएबापत कलेज धाउँदै गरेको, जीवनको अधिकांश मोडमा सफलता र खुसीले दिने ऊर्जा भोग गर्न नपाएर भौंतारिइरहेको एक औसत सामाजिक विज्ञानको विद्यार्थी । अरूले र आफ्नै कारणले सुरुदेखि नै उच्च आस पलाउनै नपाएर वा एकदुईचोटी पलाएर पनि छिट्टै ओइलाएको सामाजिक विज्ञानको विद्यार्थी । औसतमा चिकित्साशास्त्र पढ्नभन्दा धेरै गरिब परिवारको सायद दूरदराजकोसमाज विज्ञानको विद्यार्थी । माथि भनियो, चिकित्सक र सामाजिक वैज्ञानिकलाई दाँज्नु कमसेकम हालको अवस्थामा सुन र फलाम दाँज्न खोज्नु जस्तै हो । तर पनि यहाँ यो धृष्टता गरियो । यो धृष्टता चिकित्साशास्त्र वा चिकित्सकलाई न्युनीकरण गर्नका लागि पटक्कै होइन । यी दुईथरीको तुलना पेसागत मर्यादा, लगानी, हौसला, भविष्य कल्पना, गुणवत्ता र वर्गीयताको प्रारम्भिक उत्खनन गर्नलाई हो । यसको उद्देश्य अभिभावक, स्कुल, कलेज, सरकार, कर्मचारीतन्त्र, विश्वविद्यालय, शिक्षक र प्राध्यापक, बृहत समाज लगायत विद्यार्थी र व्यवसायी आफैंले सामाजिक शास्त्रको महत्त्व र उपयोगिताको पुनरावलोकन गर्न आवश्यक छ भन्ने हो । यस्तो पुनरावलोकनमार्फत सामाजिक वैज्ञानिकको उत्पादनको गुणस्तर र व्यावसायिकता उच्च बनाउनेतिर लाग्नुपर्छ भन्ने पनि हो । यस्तो गर्न सक्दा सामाजिक वैज्ञानिकहरूको क्रमश: बलियो जग बस्न सक्छ भन्ने राय अघि सार्नु पनि हो । र अन्त्यमा यसो हुनसकेमा सामाजिक वैज्ञानिकहरूको सामूहिक र व्यक्तिगत जीवनमा सन्तोष र मर्यादा थपिन्छ र उनीहरूले हालभन्दा धेरै महत्त्वपूर्ण बौद्धिक र व्यावसायिक योगदान गर्न सक्छन् भन्ने हो । सारमा, सामाजिक शास्त्रको शिक्षाको गुणस्तर इन्जिनियरिङ वा चिकित्शाास्त्रको सरहको हुन नसक्ने वा नहुनुपर्ने कुनै तात्त्विक वा नैतिक कारण छैन । व्यक्तिगत वा सार्वजनिक महत्त्व वा उपयोगिताको हिसाबले पनि सामाजिक शास्त्र अन्य शास्त्रहरूसरह महत्त्वपूर्ण छ र त्यस्तो बनाउन सकिन्छ । हो, माथि भनिएझैं अभिभावक, विद्यार्थी, माथिल्लो वर्ग, राजनीतिक दलहरू आदि यो पक्षमा छैनन् । सरकार र शिक्षा मन्त्रालय पनि छैनन् । तर यो स्थिति फेरिनुपर्छ । अनिमात्र विश्व तहमा प्रतियोगी बन्न सक्षम नेपालीहरू तयार हुन्छन् ।सामाजिक शास्त्रले खोल्न सक्ने सम्भावना अब सामाजिक शास्त्रले केकस्तो बौद्धिकव्यावहारिक ज्ञान, सीप र भावनाले हामीलाई सुसज्जित गर्न सक्छ, त्यसबारे खोतलौं । सम्भावना १सामाजिक शास्त्रले हामीलाई हाम्रो जीवन र जगतसँग गाँसिएका सबै भौतिकआध्यात्मिक वस्तु वा भाव, जन्ममृत्यु, चेतनाज्ञान, प्रेमघृणा र अन्य सबै संवेदना लगायत राजनीति, अर्थतन्त्र, संस्कृति आदिको निर्माण र पुनर्निर्माण रहस्यमय तरिकाले, आफसेआफ वा दैवी कारणले हुने होइन भन्ने बुझाउँछ । अथवा यसरी भनुँ : यो लोकमा त्यस्तो केही छैन, जसमा कुनै न कुनै किसिमले समाजको प्रकृतिको छाप नपरेको होस् । लामो कालसम्म सोचिन्थ्यो, जन्म प्राकृतिक वा दैवी देन हो । तर ५० वर्षअघि एक औसत महिलाबाट ६ जनाभन्दा बढी बच्चा जन्मने नेपालमा हाल ३ बच्चा पनि जन्मँदैनन्, सहरमा त २ बच्चाभन्दा कम जन्मन्छन् । ६० वर्षअघि आयु सरदर ३५ वर्षको थियो । हाल लगभग ७० वर्ष छ । यो जन्म र मृत्युमा आएको परिवर्तन मूलत: सामाजिक संरचना र सम्बन्धमा आएको परिवर्तनले गर्दा नै हो । चिकित्सक वा गर्भनिरोधक चक्की वा सामान त साधनमात्रै हुन्, कारण होइनन् । यो किसिमको ज्ञानले हामीलाई सूचनामात्रै दिँंदैन, शक्ति र भविष्यचेत पनि दिन्छ । शक्ति र भविष्यचेत यस अर्थमा दिन्छ कि सामाजिक संरचना र सामाजिक सम्बन्धहरू विशिष्ट किसिमले पुनर्गठन गर्नसक्दा जीवन र जगतका खास किसिमका विकारहरू निषेध गर्न र खास किसिमका वाञ्छनीय परिवर्तनहरू उद्घाटित पनि गर्न सकिन्छ भन्ने ज्ञान दिन्छ । सम्भावना २सामाजिक शास्त्रले वर्तमानको जीवन र जगतलाई एक विशिष्ट ऐतिहासिक संरचनाको प्रवाहको रूपमा बुझ्न अर्थात वर्तमानको जन्मकुण्डली खिच्न सहयोग पुर्याउँछ । अझ वर्तमानको जीवन र जगतको जरा कहाँ कतासम्म पुगेको छ र कति गहिरो छ भन्ने आँकलन गर्न सम्भव तुल्याउँछ । जराको फैलावट र गहिराइको माप गर्न सकिएपछि वर्तमानमा हुँदै गरेको परिवर्तनको दायराको सीमा बुझ्न पनि केही सजिलो बन्छ । उदाहरणका लागि, दुई दशकअघि सुरु गरिएको माओवादी जनयुद्धको घोषित तात्कालिक उद्देश्य नौलो जनवादी प्रणाली भए पनि र शान्ति वार्तापछि पनि नियन्त्रित राजनीतिको लागि पटकपटक जोरजुलुम गरे पनि त्यसबेलाको आन्तरिक र बाह्य परिस्थिति अन्तर्गत माओवादीले खोजको राजनीतिक प्रणाली लागु हुन सम्भव नै थिएन । जराको रेखांकनले माओवादी परिवर्तनको चौहद्दी अधिकांशत: तोकेको थियो । तर अधिकांशत: भन्नुको अर्थ इतिहासको चलेको प्रवाहकर्ताले अर्थात माओवादी लगायत आन्तरिक, बाह्य अरू सबै आर्थिक, राजनीतिक, सांस्कृतिक शक्तिहरूले केही हदमा हेरफेर गर्नसक्ने थिए भनिएको पनि हो । सामाजिक शास्त्रको विज्ञले जनयुद्ध सबैभन्दा उचाइमा पुगेकै बखतमा पनि यति निचोड निकाल्न सक्थ्यो । वर्तमानको ऐतिहासिक संरचनाको जराहरूको रेखांकन केही हदमा भए पनि गर्न सक्नुको अर्थ कुनै जीवनको, व्यक्तिको र मैले मेरो आफ्नै पनि सम्भावना र सीपको केही मात्रामा भए पनि रेखांकन गर्न सक्नु हो । वर्तमानको ऐतिहासिक संरचनाको कुन पाटोबारे सूचना बटुल्ने भन्ने ज्ञान, त्यो पाटोको त्यो सूचना बटुल्ने कौशल र सूचनाको विश्लेषणका लागि आवश्यक सीपको कमीले गर्दा जीवनको सम्भावना र सीमाको रेखांकन पूर्ण त हुनसक्दैन । तापनि समाज विज्ञानले निकै हदसम्म त्यस्तो रेखांकन गर्न समर्थ तुल्याउँछ । मको सीमा र सम्भावना खोल्छ । मैले कुन बाटो लिनु उपयुक्त हुन्छ, त्यसबारे सल्लाह दिन्छ । जगत कुन रूपमा चलायमान छ, त्यो बताउँछ । संरचनाको खास पाटोहरूमा उभिएकाहरूलाई ऐतिहासिक प्रवाहको अग्रभागमा सामेल हुन किन सजिलो पर्छ, त्यो खुलाउँछ । अत्यन्त गरिब, दलित, दूरदराजमा बस्ने र केही हदमा मधेसी, जनजाति आदि भने पछाडि पर्ने सम्भावना कति र किन उच्च रहन्छ, त्यसबारे ज्ञान दिन्छ । यसरी सामाजिक शास्त्रले इतिहास, संरचना र कर्ता कसरी अन्योन्याश्रित छन् भन्ने बुझाउँछ र कतिपय समाजशास्त्रीहरूले भनेझैं व्यक्तिको सुखदु:ख कसरी समाजको चरित्र र प्रवाहसँग अन्तरंग रूपले जोडिएका छन्, त्यो खुलाउँछ । मेरै कारणले मात्र मैले दु:ख वा सुख पाएको होइन, बरु मेरो निजी जीवन अरू अर्थात सार्वजनिक जगत, कानुन, नीति, विश्व ऐतिहासिक परिस्थिति आदिसँग अन्तरंग रूपले जोडिएको छ भन्ने ज्ञान सामाजिक विज्ञानबाट प्राप्त गर्न सकिन्छ भन्ने तथ्यसंँग आत्मसात गराउँछ । सम्भावना ३सामाजिक विज्ञानले हामीले जीवन जिउने वर्तमान समय र स्थानको संरचनाको कैदबाट मुक्त तुल्याउँछ । जीवन जिउँदै, काट्दै गरेको वर्तमानको समय र स्थानको तौल प्रायश: अत्यन्त बोझिलो हुन्छ । यस अर्थमा कि हामी अधिकांशत: त्यस समय र स्थानबाहिर विचरण गर्न, आफ्नै पुर्खाका लगायत अरू भूभाग र समूहहरूमा रहेका समाजहरूको प्रकृति नियालेर हेर्न र बुझ्न र बाहिरिया आँखाले हाम्रो समाज नियाल्न र जाँच्न इच्छा गर्दैनौं वा सक्षम हुँदैनौं । हामीलाई हामी बस्ने वर्तमान समयस्थानको सामाजिक संरचना नै ठिक र अझ प्राकृतिक हो जस्तो लाग्छ । अरूको चलन हामीलाई कम पच्छ । सामाजिक शास्त्रले भने हामीलाई पहिले भएका र अहिले रहेका आफ्नै समाज, मुलुक, क्षेत्र र विश्वका अन्य भागमा रहेका हजारौं किसिमका राजनीति, अर्थतन्त्र, संस्कृति, मनोभाव आदिबारे ज्ञान दिन्छ । अभ्यस्त भएका बाहेक अन्य धेरै किसिमका राजनीति, अर्थतन्त्र, संस्कृति, मनोभावहरू उत्तिकै उपयोगी र वैध हुँदारहेछन् भन्ने ज्ञान फुराउँछ । हामीलाई कुवाको भ्यागुतो हुनबाट र भन्नेबाट जोगाउँछ । इतिहासभरिका र विश्वभरिका व्यापकताहरू, विशिष्टताहरू र समानताहरू हामीमा छिराउँछ । त्यसै गरेर आफ्नो र अरू सबैको समाज परिवर्तनशील र प्रवाहमा छ भन्ने सिकाउँछ । यो प्रवाह कहिले ढिलो र कहिले छिटो हुन्छ, तर थामिँदैन भन्ने सिकाउँछ । र खास किसिमका परिवर्तनहरूको कार्यकारण सम्बन्ध खोतलेर देखाउँछ । हामी २३ पुस्ता अघिका आफ्नै पुर्खाहरूबाट केकेमा, कसरी र किन परिवर्तित भयौं भन्ने बुझाउँछ । सम्भावना ४वर्तमान विश्व पुराना दिनमा भन्दा धेरै बढी जेलिएर र अन्योन्याश्रित भएर गएको छ । विश्व पुँजीवादी व्यवस्था विस्तारित भइरहनु र गहिरिँंदै जानु यो जेलाइको मुख्य कारण हो । यो विश्व व्यवस्था हामीबाट, पृथक, अन्यत्र छाएको तर हामीभन्दा बाहेकको व्यवस्था होइन । हामी यो व्यवस्थाभित्रै अटाएका छौं । हामो चेतना, व्यवहार, रोजगारी, शास्त्र, विद्यालय, विश्वविद्यालय, तरकारी बजार, औषधि पसल, आम्दानी, खर्च आदि केही पनि यो विश्व व्यवस्थाबाट अलग छैन । यस अर्थमा हामी प्रत्येक व्यक्ति यो व्यवस्थासँग एकाकार छौं । कसैको सम्बन्ध बलियो र प्रत्यक्ष वा कसैको खुकुलो र अप्रत्यक्ष मात्रै रहेको हो । हामी विश्वसँग एकाकार छौं भने कसरी छौं ? के भएर छौं ? कहिलेदेखि छौं ? किन छौं ? किन अलग हुन सक्दैनौंं ? र एकाकार छौं भने यसबाट के फाइदा या नोक्सान पाएका छांै ? यी सबै अत्यन्त महत्त्वपूर्ण प्रश्नहरूका उत्तर सामाजिक शास्त्रमै पाइने हो । तर सामाजिक शास्त्रलाई यस्तो सकस र बारबन्देजमा हुर्काइएको छ कि सामाजिक वैज्ञानिकहरू गैरव्यावसायिक बनाइँदैबन्दै गएका छन् । यसैकारण छिमेकीहरूको विशाल परिवर्तनलाई बुझ्ने, थेग्ने र सम्मिलित हुने भन्ने बारेको खोजमा तत्परता शून्यप्राय: छ । सम्भावना ५माथि अन्त्यमा भनिएको बुँदालाई अलि बढी पछ्याऔं र मूर्त तुल्याऔं । सचेत, सुसूचित, सुसंस्कृत जीवन जिउन त सामाजिक शास्त्र आवश्यक हुन्छ नै । साथै मुलुकको कुशल नेतृत्व गर्न, लोकतन्त्र दिगो बनाउन, रोजगारी बढाउन, आर्थिक वृद्धि गर्न, असमानता घटाउन, शिक्षा र स्वास्थ्यमाथिको पहुँच र गुणवत्ता बढाउन, लोककल्याण गर्न आदि सबै खाले सार्वजनिक र सरकारी कार्य सफलतापूर्वक सम्पन्न गर्न सामाजिक शास्त्रीय सोचको प्रयोग उपयोगी हुन्छ । तथ्य, तथ्यांक र तिनको सही व्याख्या विश्लेषणका आधारमा नीति निर्माण गरिनुपर्छ । रुढी, हुकुम, अनुमान, फलज्योतिषी, ग्रहदशा टार्न लगाइने औंठी लगायत स्थापित कानुन, नियम, नीति आदि नयाँ नीति र कार्यक्रम निर्माणका सही आधार होइनन् । सही निर्णय स्थितिको विवेचना, त्यस विवेचनामा आधारित सूचनाका मुद्दाहरूको सही पहिचान, सही सीप प्रयोग गरेर जम्मा गरिएको सूचना र त्यसको प्रशोधन, विश्लेषण र व्याख्यामा नै आधारित हुनुपर्छ । सामाजिक शास्त्रले यसो गर्ने ज्ञान, सीप र तत्परता प्रदान गर्छ । अन्त्यमा, निचोडमा वर्तमान विश्व, मुलुक, समाज र जीवनका लागि सामाजिक विज्ञानले साक्षरता सरहको महत्त्व बोकेको छ । यो तथ्यलाई जति जोड दिए पनि पुग्दैन । साक्षरताले अक्षरशब्दवाक्यअनुच्छेदभाषा आदि र अंक र अंकहरू बीचका विविध सम्बन्धहरू सिकाउँछ । तर जसरी अक्षरलाई शब्दले, शब्दलाई वाक्यले र वाक्यलाई समग्र अनुच्छेद र भाषाले बोधगम्य तुल्याउँछ र भाषाविना अक्षरादि हुन सक्दैनन्, त्यसरी नै इतिहासको र सामाजिक संरचनाको प्रवाह र प्रकृति बुझ्न नसक्दा आफ्नो र अरूको जीवनलाई कसरी उत्पादनशील र सुखी बनाउन सकिन्छ भन्ने मेलो पाउन पनि सकिँंदैन । सिंगो विश्व, क्षेत्र, मुलुक, प्रदेश, समुदाय, जात, जातिजातित्व, लैङ्गिकता, वर्गीयता आदि बारेको ज्ञानले जीवनलाई सरस र समृद्ध तुल्याउँछ । सामाजिक शास्त्रको ज्ञानले आफूमा अरू र अरूमा आफू देख्ने बानी बस्छ । यसले सामाजिक र सार्वजनिक रूपले संलग्न बनाउँछ । अपनत्व बढाउँछ । समभावतिर उन्मुख गराउँछ । सामाजिक शास्त्रको ज्ञानले अन्यायविरुद्ध लड्न र संगठित हुन प्रेरित गर्छ । अन्याय प्राकृतिक, दैवी वा स्वनिर्मित हुने होइन, बरु ऐतिहासिकसामाजिक रूपले निर्मित हुने हो भन्ने बित्तिकै अन्यायविरुद्ध लड्न सकिने रहेछ भन्ने ज्ञान खुल्छ । लोकतान्त्रिक रहेको र लोककल्याणकारी हुने अठोट राखेको राज्य व्यवस्थाका लागि वास्तवमै उच्च गुणस्तरका सामाजिक वैज्ञानिकहरू चाहिन्छन् । सरकार भित्रबाहिर दुवैतिर रहेर विश्व, क्षेत्र र मुलुकभित्रको सामाजिक संरचना र सामाजिक सम्बन्ध र तिनमा आइरहेका परिवर्तनहरूको अध्ययन गर्न लगायत सरकारी कार्यक्रमहरूको मूल्यांकन र पुनर्योजना गर्न पनि सामाजिक विज्ञानको बृहत उपयोगिता रहन्छ । यसबारे सरकार र समाज विज्ञानका सबै हितैषीहरूले गहन मनन गर्नुहुन सविनय अनुरोध छ ।सूर्यरत्न शाक्य राजनीतिशास्त्र प्रतिष्ठान, पोखराले समाजशास्त्री मिश्रको सम्मानमा आयोजना गरेको समारोहमा गरिएको प्रवचनको पाठ ।"
मुख्य दललाई आकांक्षी छाँट्नै चुनौती,"कञ्चनपुर तीन मुख्य दललाई स्थानीय तहमा उम्मेदवार छनोट प्रक्रिया चुनौतीपूर्ण बनेको छ । नगर र गाउँपालिका प्रमुखमा उम्मेदवार हुन चाहने धेरै भएपछि कसलाई छान्ने भन्ने अन्योल छ । आकांक्षी धेरै भएपछि कांग्रेसले नगर र गाउँपालिकाका प्रमुखबाट आवेदन माग गरेको छ । नगर र गाउँ समितिले निर्णय गरेर आवेदन लिन थालेका छन् । नगर प्रमुखदेखि वडा सदस्यसम्म विभिन्न दरअनुसार ५ हजारसम्म शुल्क तिरेर आवेदन दिन सकिने व्यवस्था गरिएको छ ।नगर समितिले निर्णय गरेरै शुल्कसहित आवेदन लिन थालिएको हो, कांग्रेस बेदकोटका नगर सचिव दिलीप कुँवरले भने, हालसम्म प्रमुखका लागि १३ र उपप्रमुखका लागि २ जनाले आवेदन दिएका छन् । उनका अनुसार नगर प्रमुखका लागि साढे ४ हजार, उपप्रमुखका लागि साढे ३ हजार र वडाध्यक्षका लागि २ सय तथा सदस्यका लागि १ सय रुपैयाँ आवेदन शुल्क तोकिएको छ । उनका अनुसार क्षेत्रीय समितिले समेत मेयरका लागि ५ सय र उपमेयरका लागि ३ सय शुल्क लिने निर्णय गरेको छ । भीमदत्त नगरमा पनि नगरप्रमुखका लागि आवेदन खुला गरिएको छ । प्रमुखका लागि ५ र उपप्रमुखका लागि ३ हजार शुल्क निर्धारण गरिएको आवेदक बताउँछन् । नगर सभापति पदमराज अवस्थी भने शुल्क लिनेबारे छलफल भए पनि नगर समितिमा निर्णय नभएको बताए । उनले १२ जनाले शुल्क तिरेर आवेदन दिएको जानकारी पाइएको बताए । शनिबार बस्ने बैठकले शुल्क लिने वा नलिने भनेर निर्णय गर्छ उनले भने, केही उम्मेदवार हुन चाहनेले रसिद काटेरै आवेदन दिएको बाहिर आएको छ तर कतिले आवेदन दिए थाहा भएन ।एमालेमा पनि हरेक नगर र गाउँपालिकामा प्रमुख र उपप्रमुखमा उम्मेदवार हुन चाहनेको पंक्ति लामै छ । एउटा स्थानीय तहको प्रमुखमा १०१२ जनाभन्दा बढी आकांक्षी देखिएका छन् । अहिले उम्मेदवार छनोटका लागि वडास्तरको सुझाव संकलनमा छौं एमाले कञ्चनपुरका अध्यक्ष तारालामा तामाङले भने, ४ गतेभित्र नगर र गाउँपालिकाको सुझाव संकलन गरेर प्रदेश कमिटीमा पठाउने तयारी छ । उनका अनुसार यसै साताभित्र वडाध्यक्ष र सदस्यको टुंगो लाग्नेछ । वैशाख १० भित्र प्रदेश कमिटीले नगर र गाउँपालिकाका प्रमुख तथा उपप्रमुखको टुंगो लगाउने उनले बताए । माओवादी केन्द्रले पनि अझै उम्मेदवारको टुंगो लगाउन सकेको छैन । वडास्तरबाटै सम्भावित उम्मेदवारको नामावली नआएको केन्द्रका नेता गोपाल रसाइलीले बताए । एकदुई दिनभित्रै वडा स्तरबाट नाम आएपछि छलफल सुरु हुन्छ उनले भने, यसै हप्ताभित्र सबै उम्मेदवारको टुंगो लाग्छ । माओवादी केन्द्रमा पनि नगर र गाउँपालिका प्रमुखदेखि वडाध्यक्षसम्म थुप्रै आकांक्षी छन् । उम्मेदवार खोज्दै मतदाताटीकापुर चुनावी चहलपहल बढेसँगै मतदाता सम्भावित उम्मेदवारबारे चर्चा गर्न थालेका छन् । विकासको खाका कोर्न सक्ने नेता आउनुपर्ने उनीहरूको बुझाइ छ । जानकी गाउँपालिका३ का हरिप्रसाद चौधरी कतिपय आकांक्षी फोन रिचार्ज गर्नसम्म नजान्ने खालका रहेकाले उनीहरूबाट केही आशा गर्न नसकिने बताउँछन् । उनी भन्छन्, अहिले स्पष्ट दृष्टिकोण भएको, प्रविधि पनि बुझ्ने प्रतिनिधि चाहिएको छ । ऊर्जावान् र उत्पादनशील हुनुपर्यो ।वर्षांैदखि कर्मचारीको भरमा चलेको स्थानीय निकायमा सुझबुझ नभएको प्रतिनिधि आए कर्मचारीकै हालीमुहाली हुने स्थानीयवासी बताउँछन् । कर्मचारीको मनोविज्ञान बुझेर उनीहरूलाई काम लाउन सक्ने जनप्रतिनिधिको खाँचो रहेको टीकापुर नगरपालिका९ का ईश्वर साउदले बताए । जनताको भावना र कर्मचारीको मनोविज्ञान बुझेर काम गर्ने प्रतिनिधि छान्न जरुरी छ, उनले भने ।कांग्रेसको प्रचार समितिधादिङ चुनावलाई लक्षित गरी कांग्रेस धादिङले शुक्रबार १ हजार १ सय ५१ सदस्यीय जिल्ला निर्वाचन प्रचारप्रसार समिति गठन गरेको छ । समितिमा पार्टीका जिल्ला सचिव हरिराम बुर्लाकोटीको संयोजक र प्रेस युनियन जिल्ला अध्यक्ष पोषनाथ अधिकारी सहसंयोजक छन् । चुनावी गतिविधि तीव्रभोजपुर दलहरू योग्य र चुनाव जित्न सक्ने उम्मेदवारको खोजीमा लागिपरेका छन् । उम्मेदवारका आकांक्षी बढी भएकाले टुगों लगाउन समस्या भएको उनीहरू बताउँछन् । कांग्रेसले नगरपालिका, गाउँपालिका र वडाका उम्मेदवारबारे ७ गतेभित्रमा जिल्लामा सिफारिस आउने र लगत्तै घोषणा गर्ने जिल्ला सभापति नन्दमणि राईले बताए । एमाले र माओवादी तल्लो तहका उम्मेदवार तलै सहमति गरी छनोट गर्ने प्रयासमा छन् । विवाद आएको खण्डमा जिल्लातहबाट निर्णय गराउने उनीहरूको योजना छ । एमालेले ४ गतेसम्ममा तल्लो तहबाट छनोट गरेर जिल्लामा आएपछि तत्काल घोषणा गर्ने जिल्ला सचिव शरणकुमार राईले बताए ।निर्वाचनमा कांग्रेस र एमालेबीच तीव्र प्रतिस्पर्धा हुने दुवै पक्षको दाबी छ । माओवादी केन्द्रले समेत आफूलाई जिताउन कसरत गरिरहेको छ । आफ्नो समूह बढाउन उसले वैद्य माओवादीसँग एकीकरण गरिसकेको छ । हाम्रो शक्तिलाई विकेन्द्रित गर्दै प्रचारप्रसारलाई तीव्र बनाएका छौं, पोलिटब्युरो सदस्य सुदन किरातीले भने, सबै तहमा निर्वाचन लागिसकेको छ । जनमोर्चाले तोक्यो उम्मेदवारकपिलवस्तु यहाँ राष्ट्रिय जनमोर्चाले उम्मेदवारको नाम घोषणा गरेको छ । उसले ४ नगरपालिकामा मेयरउपमेयर उम्मेदवार टुंगो लगाएको हो । वाणगंगा नगरपालिका मेयरमा लक्ष्मी भुसाल र उपमेयरमा दधिराम आचार्यलाई उठाउने जनमोर्चाको तयारी छ । त्यस्तै बुद्धभूमि नगरपालिका प्रमुखमा लक्ष्मीनारायण खनाल र उपमेयरमा मीना केसीलाई उम्मेदवार बनाइँदै छ । शिवराज नगरपालिका मेयरमा चेतनारायण खनाल र उपमेयरमा इन्दु खनाल, कपिलवस्तु नगरपालिका मेयरमा रामचन्द्र पौडेल र उपमेयरमा राधा पौडेल उठदै छन् । जिल्लाबाट प्रत्येक पदमा ३३ जनाको नाम सिफारिस गरिएकामा केन्द्रीय समितिले उम्मेदवार टुंगो लगाएको हो । गाउँपालिका र वडाका प्रमुखउपप्रमुख पनि चाँडै टुंगो लगाइने जनमोर्चाले जनाएको छ । नाम सिफारिस भइसकेको छ, जिल्लाले नै टुंगो लगाउँछ, पार्टी जिल्ला अध्यक्ष दधिराम आचार्यले भने, उम्मेदवार छनोट गर्न जनमोर्चा अन्य दलभन्दा जिल्लामै अघि देखिएको छ ।बढ्दै चुनावी सरगर्मीपोखरा दलहरूले संघीय संरचनाअनुसार संगठनको स्वरूप बदल्दै चुनावी एजेन्डासहित गाउँ तथा नगरमा गतिविधि तीव्र पारेका छन् । कांग्रेस, एमाले, माओवादी केन्द्र, राप्रपा, नयाँ शक्ति लगायतले विभिन्न कार्यक्रमसहित मत माग्न थालेका छन् । उनीहरू जित्न सक्ने उम्मेदवारको खोजीमा छन्। महानगर तथा गाउँपालिकामा प्रमुख, उपप्रमुख, वडाध्यक्ष तथा सदस्य उम्मेदवारका आकांक्षी बढी देखिएका छन् । आंकाक्षीमा पार्टीका शीर्षस्थ नेताहरूकै चर्चा बढी छ । यो पंक्तिमा विगतमा पार्टीलाई योगदान पुर्याएका तर अहिले कुनै पदमा नरहेकाहरू पनि उत्तिकै छन् । गाउँपालिकाका कतिपय इकाइमा उम्मेदवार सर्वसम्मत भइसकेको कांग्रेस जिल्ला सभापति कृष्ण केसीको दाबी छ । कांग्रेस कार्यकर्ता घरदैलो कार्यक्रममा रहेको उनले जानकारी दिए । एमाले पनि चुुनावी अभियान तीव्र पार्दै उम्मेदवार छनोट प्रक्रियामा रहेको प्रचार विभाग कास्कीका प्रमुख तेजनारायण अधिकारीले बताए । उनका अनुसार आइतबारसम्ममा गाउँपालिकाका विभिन्न पदमा सुझावसहित उम्मेदवारको नाम सिफारिस हुनेछ । माओवादी केन्द्र कास्कीका सहइन्चार्ज रामजी बरालले पनि उम्मेदवार छनोटको काम अन्तिम चरणमा पुगेको बताए । उनले आन्तरिक संगठनात्मक काम र निर्वाचन केन्द्रित गतिविधिमा बढी जोड दिइएको बताए । हवाईजहाजबाट मतदाता नामावलीबाँके नेपालगन्जस्थित क्षेत्रीय निर्वाचन कार्यालयले हवाईजहाजमार्फत कर्णालीका जिल्लामा मददाता नामावली पठाएको छ । त्यस्तै, मतदाता शिक्षाका लागि आवश्यक बुकलेट, पर्चा, पोस्टर, पम्प्लेट र नमुना मतपत्र लगायत सामग्री पनि पठाइसकिएको छ । शनिबार हुम्लाका लागि निर्वाचन सामग्री पठाइएको हो । यसअघि डोल्पा, र मुगुका लागि मतदाता नामावली लगायत सामग्री पठाइसकिएको कार्यालयले जनाएको छ ।विकट जिल्ला भएका कारण पहिले नै तयारीमा लागेका हौं । मतदाता नामावली र मतदाता शिक्षा सामग्री पठाइसकेका छौं, कार्यालयका निर्वाचन अधिकारी वसन्त अधिकारीले भने, निर्वाचन सामग्री पठाउन कर्णालीका जिल्लामा जहाजको विकल्प छैन । कालिकोट, जाजरकोट, सुर्खेत, दैलेख र बर्दिया लगायतका जिल्ला निर्वाचन कार्यालयले भने आफ्नै सवारीसाधनमा मतदाता शिक्षा सामग्री लगिसकेका छन् । राप्तीका जिल्लाका लागि दाङबाट सामग्री पठाइएको छ । तराईका जिल्लामा भने केही दिनपछि मात्रै मतदाता नामावली पठाइने क्षेत्रीय निर्वाचन कार्यालयले जनाएको छ । आयोगले तीनचार दिनमा तराईका लागि मतदाता नामावली पठाउने जानकारी पाएको अधिकारीले बताए । तराईका जिल्लामा ती सामग्री पठाउन समस्या छैन तर कर्णालीका हिमाली र अन्य पहाडी जिल्लामा विभिन्न कारणले कठिनाइ हुनसक्छ, उनले भने, त्यसैले ती जिल्लालाई प्राथमिकतामा राखेर मतदाता शिक्षा सामग्री पठाइरहेका छौं । पुरानै अनुहार बढी ताप्लेजुङ एकाधबाहेक आगामी स्थानीय तहको निर्वाचनमा पुरानै अनुहार उम्मेदवार बन्ने भएका छन् । जित्ने सम्भावना बोकेका कांग्रेस र एमाले पुरानै अनुहार दोहोर्याउने दाउमा छन् । एमालेले अहिलेसम्म ५ वटा गाउँपालिकाका उम्मेदवार चयन गरिसकिएको जनाएको छ । तिनमा एक जना मात्रै नयाँ छन् । कांग्रेसमा दाबी गरिरहेका सबै पुरानै छन् । स्थानीय निर्वाचनमा पहिलो पटक सहभागी हुन लागेको माओवादीका भने नयाँ अनुहार छन् ।एमालेले सिदिङवामा मानबहादुर राई, सिरिजंगामा अनन्त साँवा, मेरिङदेनमा मंगलसिंह केदेम, मिक्वाखोलामा राम साँवा र फक्तालुङ गाउँपालिकामा सरोज एभेङलाई अध्यक्षको सर्वसम्मत उम्मेदवार चयन गरेको छ । उनीहरूको नाम जिल्ला कमिटी र प्रदेशमा सिफारिस गरिएको छ । एभेङबाहेक सबै जना पहिले जननिर्वाचित प्रतिनिधि हुन् । छनोट भइनसकेका याङवरक र आठराई त्रिवेणीमा केशर मेन्याङबो र लक्ष्मी याक्सोको नाम चर्चामा छ । उनीहरू पनि पहिले निर्वाचित भइसकेका प्रतिनिधि हुन् । कांग्रेसबाट सिदिङवामा नरबहादुर कडरिया, फक्तालुङमा मणि लाबुङ, आठराई त्रिवेणीमा विश्व सिटौला, याङवरकमा राम कङलीवाको नाम चर्चामा छ । उनीहरू पनि पहिले नेतृत्व गरिसकेका प्रतिनिधि हुन् । अध्यक्षमा नगरपालिका र एकाध गाउँपालिका बाहेक सबै पुराना अनुहार दोहोरिने अवस्था देखिएको सिनाम बहुमुखी क्याम्पसका प्रमुख महेन्द्र गौतम बताउँछन् । फुङलिङ नगरपालिकामा केशवप्रसाद दाहाल बाहेक सबै नयाँ अनुहार छन् । कांग्रेसमा शिवकुमार गुरुङ र दाहालको टिकटका लागि दौडधुप छ । एमालेमा मात्रिकाप्रसाद भट्टराई, छत्रपति प्याकुरेल, तारानाथ घिमिरे र शन्तोष खतिवडा टिकटको दौडमा छन् । भूकम्पपीडित भोट हाल्न व्यग्र सिन्धुपाल्चोक जिल्लाभरका भूकम्पपीडित स्थानीय तहमा भोट हाल्न व्यग्र देखिएका छन् । आफूहरूका समस्या समाधान गर्न सक्ने कुशल नेतृत्व छान्ने उनीहरूको चाहना छ । बाह्रबिसे नगरपालिका गाती कुखरे गाउँका सुमन तामाङ २३ वर्ष लागेका छन् । आहिलेसम्म भोट हाल्न नपाएका उनी चुनावको दिन गन्दै बसेका छन् । भोट कसरी हाल्ने हो, केही थाहा छैन, उनले भने, जति टाढा भए पनि भोट हाल्न जानेछु । मतदान केन्द्र तोकिएको स्थान गाती कुखरेबाट पुग्न तीन घण्टा लाग्छ । बिहानबेलुकीको छाक टार्न मुस्किल छ, समस्या नै समस्याले पिरोलिएका छौं, उनले भने, भोट दिएर जिताएका नेताले समस्या बुझेर विकास गर्लान् भन्ने आस छ ।इन्द्रावती गाउँपालिकाका माझीगाउँकी २२ वर्षीया मनिका माझी जसरी पनि भोट हाल्ने बताउँछिन् । असल नेतालाई जिताए माझीगाउँको समस्या समाधान गर्लान् कि, उनले भनिन्, माझीगाउँ छायाँमा परेको छ, सबैजसो आर्थिक अभावमा छन् । भौगोलिक हिसाबले विकट मानिएको माझीगाउँ बिस्देउटारमा ५२ परिवारको बसोबास रहेको छ जहाँ दुई शौचालय मात्रै छन् । सिटामोल पाउन मुस्किल पर्ने माझीगाउँमा स्वास्थ्यचौकी नभएकाले सबै धामीझाँक्रीद्वारा उपचार गरिरहेको माझी बताउँछिन् । नजिक विद्यालय नहँुदा धेरै बालबालिका अध्ययनबाट वञ्चित छन् । उनी मात्र होइन गाउँका युवादेखि वृद्धवृद्धा चुनावको समय पर्खिरहेका छन् । बुढेसकालमा पनि भोट हाल्न पाइने भयो, माझीगाउँकी ९३ वर्ष लागेकी दिलमाया माझीले भनिन्, हिंड्न सक्दिनँ, अघिल्लो दिन नै भोट हाल्ने ठाउँमा बास बस्ने प्रबन्ध मिलाउनुपर्ला । छडीको सहाराले आवतजावत गरिरहेकी दिलमायाले माझीगाउँको विकास र उन्नतिका लागि राम्रो नेतालाई चुन्ने इच्छा रहेको बताइन् । चुनावी मुद्दा : बिजुली र पानीडडेलधुरा स्थानीय तह निर्वाचनमा सदरमुकामबाट टाढा रहेका गाउँ बस्तीमा नदी कटान नियन्त्रणका लागि तटबन्ध, सडक, बिजुली, खानेपानी र सिंचाइ लगायतका मुद्दाले प्राथमिकता पाएको छ । मतदाता विचार र संगठनका हिसाबले भन्दा पनि विकासवादी सोच भएका व्यक्तिलाई नेता छान्ने तयारीमा छन् । यसपटक गाउँको विकास गर्न सक्ने व्यक्तिलाई जनताले पत्याउनेछन् जोगबुढा सिमलखेतका प्रकाश जोशीले भने, स्थानीय निकायबाट २० वर्षदेखि जनताका अपेक्षा पूरा भएका छैनन् । उनले हरेक बस्ती तथा टोलमा अहिले यस्तै प्रकारको छलफल र सरसल्लाह हुन थालेको बताए । भित्रीमधेस जोगबुडा क्षेत्रमा तटबन्धको मुद्दाले प्राथमिकता पाएको छ । पछिल्लो समय बाढीपहिरोको समस्याले भित्रीमधेस सबैभन्दा बढी आक्रान्त पनि छ । जिल्लाको आधा जनसंख्या ओगटेको परशुराम नगरपालिका भित्रीमधेसमा पर्छ । स्थानीय प्रतापदत्त पन्तका अनुसार परशुराम नगरपालिकाको वडा नम्बर ६ का ८० प्रतिशत परिवार बाढी तथा पहिरोबाट पीडित छन । सरकौडादेखि सिमलखेतसम्मको बस्ती बगर बनेको छ । यहाँका ५९ परिवार विस्थापित भएर जंगलमा बास बसिरहेका छन् । सयभन्दा बढी परिवारको आधा घरखेत खोलाले बगाएको छ । यहाँका बासिन्दालाई तटबन्धको कार्यक्रम नैं प्रमुख माग हो उनले भने, बर्सेनि बाढीबाट हुने कटान नियन्त्रणका लागि तटबन्धको योजना दिन सक्ने उम्मेदवारले बढी मत पाउँछ । त्यसैगरी कुडा, छेला गाउँका बासिन्दा महाकाली कटानको समस्याबाट मुक्त हुनुपर्ने बताउँछन् । वडा नम्बर ७ देखि १२ सम्मका वडावासीले पनि सादनी, पुन्तरा र स्थानीय खोलानालाले पुर्याउँदै आएको कटानीपटानीको समस्यालाई प्रमुखताका साथ उठाएका छन् । त्यसैगरी परशुराम नगरपालिका१ शीर्ष नदी किनारको बस्तीका बासिन्दाले बाढी र पहिरोको समस्या व्यक्त गर्दै आएका छन् । २०६२ मा शीर्षमा ३५ परिवार पहिरोबाट विस्थापित भएका थिए । १० घरपरिवारका ३२ जनाको एकै चिहान भएको थियो । महाभारत शृंखलाको फेदीका ती बस्तीहरू अहिले पनि पहिरोको जोखिममा छन् ।"
उपमहानगरमा उम्मेदवारको चर्चा,"मोरङ देशभरमै सबैभन्दा बढी मतदाता भएको मोरङमा उम्मेदवारी घोषणाको लहर चलेको छ । बलियो उम्मेदवारको खोजीमा दलहरू जुटेका छन् । राजविराज घटनापछि एमालेले मधेसको सहानुभूति बटुल्न र आफ्नो साख जोगाउन पूर्वसामान्य प्रशासनमन्त्री लालबाबु पण्डितको नाम उपमहानगरको प्रमुख पदमा अघि सारेपछि कांग्रेसमा पनि बलियो र केन्द्रीय राजनीतिमा पकड भएको व्यक्ति खोजी भइरहेको छ । माओवादी केन्द्र उम्मेदवार छनोटमा जुटिसकेको छ । जिल्लादेखि केन्द्रस्तरका नेताहरूले उपमहानगरको प्रमुख र उपप्रमुख पदमा उम्मेदवारी घोषणा गर्ने क्रम जारी छ । कांग्रेसले जिल्लामा आफ्नो उम्मेदवारलाई जिताउने माहोल तयार गर्न आयोजना गरेको चुनाव केन्द्रित नगर सम्मेलनमा वरिष्ठ नेता रामचन्द्र पौडेल र जिल्ला सम्मेलनमा सभापति शेरबहादुर देउवाले सम्बोधन गरिसकेका छन् । एमालेले मेचीमहाकाली अभियानका क्रममा शक्ति प्रदर्शन गरिसकेको छ भने माओवादी केन्द्रका नेता एवं उप्रधान तथा अर्थमन्त्री कृष्णबहादुर महराले दुईपटक जिल्ला दौडाहा गरिसकेका छन् । कांग्रेस, एमाले, माओवादीलगायत दलका उम्मेदवारका आकांक्षीहरूले टिकट पाउन शक्तिकेन्द्र धाउनुका साथै लबिङ गरिरहेका छन् । कांग्रेसका तर्फबाट उपमहानगर प्रमुखको पदमा जिल्ला सचिव नागेश कोइराला, नगर सभापति भीम पराजुली, फूलकुमार लालवानी, विश्वनाथ रिजालको नाम चर्चामा छ । उपप्रमुखमा सुनिता घिमिरे, प्रमिला थापा, रेखा पराजुली, विजेता अधिकारी, सुनकरमारी कार्की, बिन्दा कार्की, रीता पोख्रेललगायतको नाम चर्चामा छ । एमालेले लालबाबुको नाम सार्वजनिक गरेपछि कांग्रेसका केन्द्रीय सदस्य तथा महिला संघ पूर्वकेन्द्रीय सभापति डिला संग्रौलालाई प्रमुख र लालवानीलाई उपप्रमुख बनाउने चर्चा चलिरहेको हो । कांग्रेसका जिल्ला सभापति डिकबहादुर लिम्बूले वैशाख ७ गतेभित्र उम्मेदवार छनोट गरिसक्ने बताए । उम्मेदवार छनोट गर्ने जिम्मेवारी क्षेत्रीय कार्यसमितिको हो, उनले भने, सबैलाई चित्त बुझाएर बागी उम्मेदवार नहुने गरी छान्छौं । एमालेका तर्फबाट संगठन विभाग प्रमुख बाबुराम कार्की, जिल्ला अध्यक्ष विनोद ढकाल, पूर्वअध्यक्ष महेश रेग्मी, नगर इन्चार्ज सागर थापाको नाम प्रमुख पदमा चर्चामा छ । उपप्रमुखमा सावित्रा रेग्मी, विमला घिमिरे, शिल्पा कार्की, लीला रिजाललगायतको चर्चा छ ।माओवादी केन्द्रबाट नगर इन्चार्ज भोगेन्द्र यादव र उपप्रमुखमा नमिता न्यौपानेलगायतको नाम अघि सारिएको छ । मधेसी मोर्चा आबद्ध दलका उम्मेदवारको नाम पनि चर्चामा छ । संघीय समाजवादी फोरमबाट नगर प्रमुखमा पूर्वसभासद जयराम यादव, उमेश यादव, सद्भावना पार्टीबाट दिलीप धाडेबाललगायतको चर्चा भइरहेको छ ।"
जनशक्ति अभाव,"रुकुम साबिकको सिम्ली गाविस सचिव ज्ञानबहादुर खड्का अहिले सानीभेरी गाउँपालिकाको ७, ८ र ९ गरी ३ वटा वडाको सयुंक्त सचिव छन् । एक्लै खट्नुपर्दा उनलाई कामको चापाचाप छ । सोही गाउँपालिका १ र २ नम्बर वडाका सयुंक्त सचिव काशिराम खड्काले पनि काम बढेको महसुस गरेका छन् । एकै ठाउँबाट गर्नुपर्ने काम दुई ठाउँबाट गर्दा समस्या भइरहेको उनले बताए । अन्य वडाका सचिवले पनि सबै काम एक्लै गर्दै आएका छन्। २ नगरपालिका तथा ३९ गाविस हुँदा पनि गाविसपिच्छे सचिव थिएनन् । त्यसपछिको स्थानीय तहमा पनि आवश्यकताअनुसारका कर्मचारी नहुँदा दैनिक कामकाज प्रभावित बनेको छ । पहिलाको सिंगै गाविसलाई एउटा वडा बनाइएका ठाउँमा बाहेक अन्यत्र कामकाजमा असजिलो भइरहेको वडा सचिव बताउँछन् । जनप्रतिनिधिबिना एउटा गाविसकै काम गर्न समस्या भइरहेका बेला धेरै वडा थपिँदा भार बढेको उनीहरूको भनाइ छ । सानीभेरी गाउँपालिका ५ र ६ का सयुंक्त वडा कार्यालय सचिव खिमप्रकाश शाहले जनप्रतिनिधि नचुनिएसम्म समस्या कायमै रहने बताए । कर्मचारीको अभाव यसअघिकै हो, अहिले यो समस्या थप बढेको छ, उनले भने, कर्मचारी नियुक्त गरेर मात्रै पनि समस्या समाधान नहुने देखिन्छ, यसका लागि जनप्रतिनिधि नै चुनिनुपर्छ । बाँफीकोट गाउँपालिकाका कार्यकारी अधिकृत रवीन्द्र बुढाक्षेत्री आफंैले साबिकको बाँफीकोट गाविसमा बनेका ३ वटा वडाको काम गरिरहेका छन् । सानीभेरी गाउँपालिकाको ७, ८, ९ का संयुक्त वडा सचिव ज्ञानबहादुर खड्काले नै बाँफीकोट गाउँपालिकाका ३ वडा पनि हेर्नुपर्दा समस्या थपिएपछि कार्यकारी अधिकृत बुढा क्षेत्री आफैं वडाको काममा खटिएका हुन् । उनका अनुसार १० जना वडा सचिव हुनुपर्नेमा अहिले ४ जना मात्रै छन् ।"
बाढीपीडित मतदाताका सर्त राहत र पुन:स्थापना,"सुर्खेत इत्रामखोलामा आएको बाढीले वीरेन्द्रनगर११ शिवनगर टोलकी रामकुमारी खत्रीको घर बगाएको साउनमा तीन वर्ष पुग्दै छ । भारतमा १६ वर्ष दु:ख गरी जोडेका दुई घरसहित सबै सम्पत्ति गुमेपछि परिवार सुकुम्बासी बन्न पुग्यो । उनीसहित चार जनाको परिवार अहिले खजुरास्थित महिला प्रशिक्षण केन्द्रको मैदानमा बस्दै आएको छ । दैनिक ज्यालामजदुरी गरेर गुजारा चलाउनुपर्ने बाध्यता छ ।रामकुमारी अहिले स्थानीय निर्वाचनमा भोट माग्न आउने नेताकार्यकर्ताको प्रतीक्षामा छिन् । अहिलेसम्म कोही आएका छैनन्, उनले भनिन्, हाम्रो पहिलो माग पुन:स्थापना गर अनि भोट दिन्छौं भन्ने नै हो । त्यति बेलासम्म पुन:स्थापना हुने छाँट नदेखिए कसैलाई पनि भोट नदिन सक्छौं । नेताहरूले आफूहरूलाई तीन वर्षसम्म गतिलो राहत र पुन:स्थापना गराउन कुनै भूमिका नखेलेको भन्दै शिविरका बाढीपीडितले आक्रोश पोख्ने गरेका छन् । यसपटक चुनाव हुन्छ भन्छन्, हामीलाई हामीले ककसले वास्ता गरेनन्, चिनेका छौं । तिनलाई सहयोग गर्दैनौं, लक्ष्मण सुनारले भने, अझै पालमा बस्नुपर्दा असाध्यै दु:ख लागेको छ । चियापसल, चोक र विभिन्न जमघटहरूमा चुनावी चर्चा बढिरहँदा शिविरमा भने कसरी छाक टार्ने भन्ने चिन्ता व्याप्त छ । त्रिपालमुनि बस्नुपरेको छ, चार जनाको परिवारसहित शिविरमा बस्दै आएका जनक योगी भन्छन्, जसले पुन:स्थापनाको लागि पहल गर्छ, उसैलाई भोट दिन्छौं । विगतदेखि आश्वासन मात्रै बाँडेकाले यसपालि कामै हुने अवस्था नदेखिएसम्म नेताहरूका पछि नलाग्ने उनीहरूको अडान छ । हिजो भोट दिएर जिताएका नेताले त वास्ता गरेनन्, योगीले भने, अब त्रिपालबाट चुनेका नेताले झन् के हेर्लान् ? राजनीतिक दलले आफ्नो स्वार्थका लागि मात्रै जनता प्रयोग गर्ने गरेको उनको ठम्याइ छ । बाढीपीडितहरू हावाहुरीले त्रिपालसमेत उडाउने गरेको, गर्मी बढेसँगै खानेपानीको हाहाकार भएको पीडा सुनाउँछन् । २०७१ साउन २८ र २९ गते सुर्खेतका विभिन्न भागमा आएको भीषण बाढीले १ सय १५ को ज्यान लिएको थियो । थुपै्र घाइते भए । १४ सय ६५ घर पूर्ण क्षति भए भने ८ सय ६७ आंशिक क्षति हुन पुगे । सयौं परिवार बिचल्लीमा परे । हजारौं हेक्टर खेतबारी भेरी नदीले बगरमा परिणत गराएपछि थातथलो छाडेर स्थानीय बासिन्दा वनक्षेत्रमा सहारा लिन पुगे । हाल विस्थापितहरू गिरीघाट, तिखाकुना, छिन्चु, वीरेन्द्रनगरको महिला विकास केन्द्रमा अस्थायी टहरामा छन् । सरकारले पुन:स्थापनातर्फ चासो नदिँदा शिविरका थुप्रै विस्थापित भारत पलायन भइसकेका छन् । सरकारी बेवास्ताकै बीच १ सय ९९ परिवार आफैं पुन:स्थापित भइसकेका छन् । एक वर्षसम्म पख्र्यौं, सरकारले वास्तै गरेन, पुन:स्थापित भइसकेका खोर्केखोलाका बाढीपीडित ललितबहादुर शाहीले भने, सरकार खाली भूकम्पको पछाडि मात्र दौड्यो, हाम्रो वास्ता भएन । सरकारी बेवास्ताकै कारण पीडितलाई चुनावप्रति खासै उत्साह छैन । पुरानो ठेगानामा केही छैन, त्यहाँ गएर बस्न सकिने अवस्था छैन । भेरी नदीले खेतबारी बगर बनाइदिएको छ, हरिहरपुरकी लक्ष्मी विकले भनिन्, जंगलमा शरणार्थी जीवन बिताउनेले कसलाई जिताएर के पाइएला र ? हरिहरपुरकै एक सय २० घरधुरी विस्थापित गिरिघाट जंगलमा त्रिपालमुनि बस्न बाध्य छन् ।"
गर्मीमा सन स्क्रिन,"गर्मी याम सुरु हुनासाथ छालाको स्वास्थ्य वा सुन्दरताप्रति संवेदनशील र सचेत जमात उपयुक्त सन स्क्रिनको खोजीमा लाग्न थाल्छ । तर त्यस्ता अधिकांश व्यक्तिलाई सन स्क्रिनको कार्यप्रणाली, संरचना, बेफाइदा, उपयोग गर्दाखेरि अपनाउनुपर्ने सावधानीजस्ता विषयमा पर्याप्त ज्ञान हुँदैन । सहरी मात्र नभई हाल ग्रामीण क्षेत्रमा समेत गर्मीमा सन स्क्रिन लगाउने चलन बढेको भए पनि अधिकांशलाई यसबारे अपेक्षित ज्ञान छैन, छाला रोग तथा सौन्दर्य विशेषज्ञ डा धर्मेन्द्र कर्ण भन्छन्, उनीहरू विज्ञापनमा गरिएको दाबीलाई सही ठानेर यसको उपयोग गर्ने गर्छन् ।नियमित रूपमा उपयुक्त सन स्क्रिन उचित रूपमा लगाउँदा सूर्यको प्रकाशको नकारात्मक प्रभावबाट छालामा देखिने खराब परिवर्तन, चाउरीलगायत बुढयौलीको समस्यालाई कम गर्न सहयोग मिल्ने उनी बताउँछन् । चर्को गर्मीमा छालालाई सूर्यको हानिकारक परावैजनी विकिरणबाट जोगाउन सन स्क्रिन फाइदाजनक हुन्छ । उसो त, विश्रवव्यापी रूपमा सन स्क्रिनमा बढी जोड दिइए पनि हाम्रो मुलुकमा पश्चिमी मुलुकहरूको दाँजोमा यसको त्यति आवश्यकता नरहेको समेत उनी बताउँछन् । हालको वायुमण्डलीय प्रदूषणले गर्दा ओजोन तह पातलो भइसकेका मुलुकहरूमा सूर्यको खतरनाक परावैजनी किरणको जोखिम बढी हुने गर्छ । सँगै मुलुकको उच्च पहाडी र हिमाली भेगमा जाँदा सन स्क्रिनको उपयोगले छालामा कडा सूर्यको प्रकाशले देखिने समस्याबाट जोगिन सकिन्छ । यसैले हाम्रो मुलुकमा सामान्य व्यक्तिले कम मात्रामा सन स्क्रिनको प्रयोग गर्नु उपयुक्त हुन्छ । उसो त सूर्यको प्रकाशप्रति बढी संवेदनशील वा एलर्जी भएकाहरूको लागि भने सन स्क्रिनको निरन्तर प्रयोग आवश्यक मानिन्छ । सन स्क्रिनमा पैसा खर्चेर मात्र छालाको सुरक्षा हुन्छ भन्ने छैन । डा कर्णका अनुसार, घाम निस्किँदा छाता ओढ्नु पनि सन स्क्रिनको राम्रो विकल्प हुन सक्छ । यसले पनि घाममा हुने खतरनाक किरणबाट जोगाउन सक्छ । यस्तै, चर्को घाममा हिँड्दा सुतीको सलले मुख छोप्नुसमेत सन स्क्रिनको राम्रो विकल्प हुन्छ । यसो गर्दा परावैजनी किरणसँगै तातो हावाले छालामा पार्ने दुष्प्रभावलाई समेत कम गर्छ । उपयुक्त सन ग्लासगगल्सले समेत आँखा र छेउछाउको भागमा घामले पार्ने नकारात्मक असरबाट जोगाउँछ । अमेरिकन एकेडमी अफ डर्मेटोलजी (एएडी) का अनुसार, सूर्यको प्रकाशमा हुने परावैजनी किरण ए लामो समयसम्म हाम्रो छालामा पर्दा फोटो एजिङ (सूर्यको प्रकाशले छालामा ल्याउने बुढयौलीको लक्षण) र क्यान्सरसँग सम्बद्घ छ । सन स्क्रिनका प्रकार सन स्क्रिन फिजिकल सन ब्लक र केमिकल सन ब्लक गरी दुई प्रकारका हुन्छन् । फिजिकल सन ब्लकमा म्याग्नेसियम अक्साइड, टाइटेनियम डाइक्साइड, म्याग्नेसियम सिलिकेट, आइरन अक्साइड, जिंक अक्साइड, रेड भेटनरी पेट्रोलियम र काओलिन आदि मिसाइएको हुन्छ । यसमा अपारदर्शी तत्त्वको कणिका हुन्छ जसले छरिएका प्रकाशलाई परावर्तित गर्छ । सूर्यको प्रकाशप्रति भौतिक अवरोध उत्पन्न गर्ने भएकोले यसलाई अवरोधक क्रिमसमेत भनिन्छ । यसको फाइदा के हो भने, यसले परावैजनी किरण ए र बी, देखिने किरण र अवरक्त (इन्फ्रारेड) किरण लगायत सबैजसो किरणलाई रोक्छ । सन स्क्रिन लगाउँदा रियाक्सन हुने इतिहास बोकेका र संवेदनशील छाला भएका व्यक्तिहरूको लागि समेत फिजिकल सन ब्लक उपयोगी हुने औंल्याउँदै डा कर्ण भन्छन्, तर यो कस्मेटिक्सको दृष्टिकोणले अनाकर्षक हुन सक्छ किनकि यसमा अव्यवस्थित किसिमको प्राकृतिक रंग हुन्छ । फिजिकल सन ब्लक छालासम्बन्धी अनेक रोगमा समेत उपयोग गरिन्छ । केमिकल सन ब्लकमा डाइभेन्जोइल मिथेन, पारसोल, एमिनो वेन्जोयट्स सिनामेट्स, सलिसिलेट्स, क्याम्फर डिरेभेटिभ्स हुन्छ । यीमध्ये डाइभेन्जोइल मिथेन र पारसोलले मात्र परावैजनी किरण ए लाई अवशोषित गर्न सक्छन् । अरूले परावैजनी किरण बी लाई अवशोषण गर्छन् । केमिकल सन ब्लक गन्ध र रंगहीन हुन्छ । त्यसैले यसलाई बढी कस्मेटिक मानिने जनाउँदै डा कर्ण भन्छन्, तर यो धेरै प्रकारको सम्पर्कले हुने छाला रोग (कन्टेक्ट डर्मेटाइटिस) सँग सम्बद्घ छ । यसैले रासायनिक सन ब्लक दुई वर्षमुनिका बालबालिकामा उपयोग गर्नु हुँदैन । सन स्क्रिनको प्रभाव छालामा त्यो रहुन्जेलसम्म मात्र रहन्छ । त्यसैले सन स्क्रिन घरबाहिर निस्कनुभन्दा कम्तीमा आधा घन्टा पहिले लगाउनुपर्छ । अनुहार धोएपछि वा धेरै बढी पसिना निस्केपछि सन स्क्रिनको प्रभाव घट्दै जान्छ । क्रिम लोसन वा जेल सुक्खा छाला भएकाहरूले क्रिम वा लोसनका रूपमा रहेको सन स्क्रिन उपयोग गर्नुपर्छ । चिल्लो छाला भएकाहरूले जेलका रूपमा रहेको सन स्क्रिन लगाउनु फाइदाजनक हुन्छ । तर जेलको रूपमा भएको सन स्क्रिन पानीमा आधारित भएकोले तुरुन्त पसिनाले पखालिने समस्यासमेत देखिने डा कर्ण औँल्याउँछन् । के हो एसपीएफ ?सन स्क्रिनमा उल्लेख भएको एसपीएफ (सन प्रोटेक्सन फयाक्टर) सूर्यको किरणबाट बचाउको क्षमता बुझाउने मानक शब्द हो । कुन सन स्क्रिनले कुन स्तरसम्म कचाउ गर्छ भन्ने कुरा यसले बताउँछ । त्यसैले सन स्क्रिन क्रिम वा लोसन छान्दा त्यसमा एसपीएफ लेखिएको छ कि छैन भनेर ख्याल गर्नुपर्छ । एसपीएफ छालामा दुई मिलिग्राम प्रतिवर्गसेन्टिमिटर सन स्क्रिन लगाएपछि छालामा बिमिरा लगायतका रियाक्सन उत्पन्न गर्न आवश्यक परावैजनी किरण बीको अनुपात हो । डा कर्णका अनुसार एसपीएफ १० को अर्थ यदि कुनै व्यक्तिलाई सूर्यको प्रकाशमा रहँदा १० मिनेटपछि छालामा बिमिरा लगायतका समस्या देखिन्छ भने यही समस्या सूर्यको प्रकाशमा रहँदा सन स्क्रिन लगाएको ५० मिनेटपछि मात्र हुने गर्छ । सूर्यको प्रकाशबाट पर्याप्त सुरक्षाका लागि एसपीएफ १५ वा योभन्दा बढीको सन स्क्रिन उपयुक्त हुन्छ । तर यो पश्चिमाहरूको गोरो छालाका लागि बढी उपयुक्त हुन्छ । हामी नेपालीको छालाको रंग गहुँ गोरो वा कालो हुने भएकाले हाम्रा लागि एसपीएफ ६ मा उपयुक्त हुने डा कर्ण सुझाउँछन् । अमेरिकास्थित फुड एन्ड ड्रग एडमिनिस्ट्रेसनका अनुसार, घामबाट छालाको न्यूनतम सुरक्षाका लागि एसपीएफ २ भन्दा कम हुनु भएन, एसपीएफ १२ भन्दा बढी पनि हुनु हँुदैन । यस्तै, घामबाट मध्यम छालाको सुरक्षाका लागि एसपीएफ १२ भन्दा कम हुनु भएन र एसपीएफ ३० भन्दा बढीसमेत हुनु हुँदैन । अझ घामबाट छालाको उच्च सुरक्षाको लागि एसपीएफ ३० भन्दा बढीको सन स्क्रिन हुनुपर्छ । सन स्क्रिन वाटरप्रुफ पनि हुन्छ, जसको अर्थ हो त्यस्तो सन स्क्रिन लगाएको व्यक्तिले ८० मिनेटसम्म पौडी खेल्न सक्छ । वाटर रेसिस्टेन्स लेखिएको सन स्क्रिन लगाएर पौडी खेल्दाचाहिँ त्यो ४० मिनेट मात्रै टिक्छ । सन स्क्रिन र सन ब्लक यी दुइटैले सूर्य किरणको हानिकारक प्रभावबाट हाम्रो छालालाई जोगाउँछन् ।परावैजनी किरणका दुई प्रकार (ए र बी) मध्ये ए बढी खतरनाक हुन्छ । यसले छालामा दीर्घकालीन हिसाबको नकारात्मक प्रभाव पार्ने गर्छ । यस्तै, परावैजनी किरण बी छालामा घामले गर्दा हुने डढाइ र फोटो एजिङका लागि जिम्मेवार मानिन्छ । सन स्क्रिनले परावैजनी किरण बीलाई धेरै कम छान्छ भने सन ब्लकमा हुने जिंक अक्साइडले गर्दा यसले परावैजनी किरण ए र बी दुवैबाट बचाउ गर्छ ।घरभित्र पनि सन स्क्रिन हामी प्राय: घाममा निस्कन लाग्दा मात्र सन स्क्रिन लगाउँछौं । डा कर्णका अनुसार परावर्तित सूर्यको प्रकार र कृत्रिम प्रकाशसमेतमा विकिरण हुने भएकाले घरमा रहेका बेला समेत सन स्क्रिन लगाउनु फाइदाजनक हुन्छ । सन स्क्रिन कसरी छान्ने ? एएडीका अनुसार, मेलोनोमा लगायत छालाको क्यान्सरसंग जुध्ने सबैभन्दा महत्त्वपूर्ण औजार हो सन स्क्रिन । प्रत्येक पाँचमा एक अमेरिकीलाई छालाको क्यान्सर विकसित हुने गरेको छ । नेपालीहरूमा यो क्यान्सर पश्चिमाको दाँजोमा निकै कम त छ, तर यसको विस्तारबारे खासै अध्ययन नभएको डा कर्ण बताउँछन् । एएडीले उपभोक्तालाई बोर्ड स्प्रेक्टम सन स्क्रिन लगाउन प्रस्तावित गर्छ । यसको अर्थ के हो भने, बोर्ड स्प्रेक्टम सन स्क्रिनले अल्ट्राभ्वाइलेट ए (परावैजनी किरण ए) र अल्ट्राभ्वाइलेट बी (परावैजनी किरण बी) बाट जोगाउँछ । यी दुइटै परावैजनी किरणले क्यान्सर उत्पन्न गर्न सक्छन् ।"
खजुर,"प्राचीनकालदेखि नै खजुर बलवर्धक मानेर उपयोग हँुदै आएको छ । आयुर्वेदअनुसार खजुर शीतल, मधुर रस भएको, स्निग्ध, रुचिकारक हुन्छ । यो मुटुका लागि राम्रो हुन्छ, तृप्ति दिने खालको हुन्छ । आयुर्वेदले खजुरलाई वीर्यवर्धक, पौरुष जगाउने, बलदायक मानेको छ । यसको नियमित सेवनले क्षय, रक्तपित्त, वायु, वान्ता, कफ, ज्वरो, अतिसार, भोक, प्यास, खोकी, सास, दम, मुच्र्छा र वातपित्तको समस्यामा आराम मिल्छ । मद्यपानका कारण भएको शारीरिक क्षति र रोग नष्ट गर्नसमेत खजुर उपयोगी मानिन्छ । आयुर्वेदले यसलाई शीत वीर्य मानेको छ । तर खजुर सुकेपछि बन्ने छोगडा (छुहारा) चाहिँ न्यानो प्रकृतिको हुन्छ । खजुरमा प्रोटिन १२, बोसो ०४, कार्बोहाइड्रेट ३३८, सूत्र ३७, खनिज द्रव्य १७, क्याल्सियम ००२२ तथा फोस्फोरस ०३८ प्रतिशत हुन्छ । खजुर वृक्षको रसमा भिटामिन बी र सी पर्याप्त मात्रामा हुन्छ । त्यस्तो रस केही समयसम्म बाहिर राख्दा मादक पदार्थजस्तै वस्तुमा परिणत हुन्छ, जसलाई हाम्रो समाजमा ताडी भन्ने गरिन्छ । त्यस्तो रस वृक्षबाट निकाल्नेबित्तिकै खाँदा धेरै पौष्टिक र बलवर्धक हुन्छ । तर यसलाई केही समय राख्दा फर्मेन्टेसन का कारण या नसा उत्पन्न गर्ने ताडीमा परिणत हुन्छ । खजुरको रसको गुडसमेत बनाइन्छ, जसको उपयोग वात र पित्त हटाउन गरिन्छ ।"
पेटसम्बन्धी औषधिले जीवाणु बढ्ने खतरा,"हालै गरिएको एक अनुसन्धान अनुसार पेटसम्बन्धी औषधि उपयोग गर्नेहरूमा जीवाणुसँग सम्बन्धित संक्रमणको खतरा बढी हुन्छ । र, यो निरन्तर पखाला, ठूलो आन्द्राको संक्रमण जस्तो रोगको कारण बन्न सक्छ । जामा इन्टरनल मेडिसिनमा प्रकाशित यस अनुसन्धान ७ हजार ७ सय ३ बिरामीमा गरिएको हो । अध्ययनअन्तर्गत क्लोस्ट्रिडियम डिफिसिले कोलाइटिस (सीडिफ) को १६ वटा अनुसन्धानलाई समेत अध्ययन गरिएको थियो ।अनुसन्धानकर्ताले पेटमा ग्यास बन्न रोक्ने औषधिको विश्लेषण गर्दा यसमा ओपेराजोल, हिस्टामाइन, रानिटिडिनजस्तो औषधि सामान्य रूपमा दिइन्छ । सीडिफको संक्रमणले ठूलो आन्द्रामा सामान्य स्वस्थ जीवाणुको विघटन हुन्छ । यो सामान्यत: एन्टिबायोटिक्सको परिणामले गर्दा हुने गर्छ । अनुसन्धानअनुसार, सीडिफ भएको बिरामीमा पेटमा ग्यास बन्नलाई रोक्न दिइने औषधिले सीडिफको जोखिम बढ्छ । अर्थात् पेटमा ग्यास बन्न रोक्ने औषधिले बिरामीमा सीडिफको खतरा बढ्छ ।"
वायु प्रदूषणले स्तन क्यान्सरको जोखिम,"अनुसन्धानअनुसार जहाँ अत्यधिक वायु प्रदूषण भएको छ, त्यहाँका महिलामा स्तनको तन्तुको घनत्व बढी भई क्यान्सर हुने खतरा बढी रहेको देखिएको छ। अकेरिकाको करिबव २ लाख ८० हजार महिलामा गरिएको यो अध्ययन ब्रेस्ट क्यान्सर रिसर्च अनुसन्धान पत्रिकामा प्रकाशित भएको हो ।अध्ययनअनुसार स्तनको तन्तुको घनत्व बढ्दा ठूलो हुन्छ र बोसो बढी भएरसमेत आकार बढ्न थाल्छ ।तर बोसो बढेर यदि स्तनको आकार बढ्यो भने यसले क्यान्सर उत्पन्न हुने आशंका हुँदैन । खतरा तन्तुको घनत्व बढ्दा हुन्छ । यसलाई म्यामो ग्राफीको माध्यमले नाप्न सकिन्छ । फाइन पार्टिकल कन्सन्ट्रेसन (पीएम २५) मा एक इकाईको वृद्घिले महिलाको स्तनमा तन्तुको घनत्व बढ्ने सम्भावना चार प्रतिशत हुन्छ । अध्ययनअन्तर्गत जुन महिलाको बढी घनत्व भएको स्तन छ र तन्तुको २० प्रतिशतसम्म उच्च सान्द्रता (कन्सन्ट्रेसन) छ, उनीहरूले पीएम २५ भन्दा पनि बढी वायु प्रदूषणको सामना गरेको पाइयो ।यसको विपरीत जुन महिलाको कम घनत्व भएको स्तन थियो, उनीहरूले पीएम २५ को उच्च सान्द्रताको १२ प्रतिशत कम सामना गरेका थिए । अनुसन्धानको निष्कर्षअनुसार पहिलेको रिपोर्टहरूमा स्तन घनत्वको भौगोलिक विविधताको कुराहरू भनिएको थियो, त्यो सहरी र ग्रामीण क्षेत्रमा वायु प्रदूषणको फरकफरक स्थितिमा आधारित थियो ।"
कम उमेरमै कपाल फुल्दा मुटु रोगलाई निम्ता,"समय अगावै कपाल फुल्न थालेका व्यक्तिलाई मुटु रोगको जोखिम हुन सक्ने एक अध्ययनले देखाएको छ । यो अनुसन्धान स्पेनको मलागामा अप्रिल महिनाको पहिलो सातामा युरोपियन एसोसिएसन अफ प्रिभेन्टिभ कार्डियोलजीको वर्षेनी आयोजना गरिने कंग्रेस युरोप्रिभेन्ट २०१७ मा प्रस्तुत गरिएको हो । अनुसन्धानअनुसार उमेर कम भए पनि कपाल सेतो हुनुले व्यक्तिको जैविक उमेर दर्साउँछ र यो मुटु रोगको चेतावनीको संकेत हुन सक्छ । एथेरोस्केलेरोसिसको निर्माण धमनीभित्र बोसोजन्य सामग्री हुन्छ र कपाल सेता हुनुमा समानता छ । दुवैको कारण बिग्रेको डीएनए, सुन्नाइ,अक्सिडेन्टिभ तनाव, हर्मोनमा परिवर्तन लगायत हो । एथेरोस्केलेरोसिस र कपाल सेतो हुनु एकैजस्तो जैविक प्रक्रियाले हुन्छ र उमेर बढेसँगै दुवैमा वृद्घि हुन्छ ।"
जति गहिरो निद्रा उति जवानी,"निद्राको कमीले बूढापाकाहरूमा अल्जाइमर रोगजस्तो शारीरिक र मानसिक विकार उत्पन्न हुने खतरा बढ्न सक्छ, जब कि गहिरो निद्रा लिनाले व्यक्ति सदैव जवान रहन सक्छ । यो अध्ययन न्युरान पत्रिकामा प्रकाशित भएको हो। अनुसन्धानकर्ताहरूको अनुसार उमेरमा भएको वृद्घिसँगै व्यक्ति विशेषको निद्रा बारम्बार टुट्ने गर्छ । उनीहरूलाई बारम्बार शौचालय उपयोग गर्न जानुपर्छ र यस प्रकारको अन्य बाधाले उनीहरूको निद्रालाई बिथोल्छ । अनुसन्धानकर्ताहरूले ती अध्ययनहरूको समीक्षा गरे जसमा यो दर्साइएको छ कि बुज्रुक व्यक्तिको दिमागमा त्यो मध्यम मस्तिष्क तरंग उत्पन्न गर्न समस्या हुन्छ जसले गहिरो निद्रा लाग्छ । युवावस्थामा गहिरो निद्रा लिने व्यक्तिलाई असन्तोषजनक एवं अनियमित निद्राको गुनासो ३० वर्षको उमेरपछि सुरु हुन सक्छ । जसले गर्दा उनीहरूलाई उमेर वृद्घिसँगै निद्रासम्बन्धी रोग हुन सक्छ । मस्तिष्कको जुन खण्डमा सबैभन्दा पहिले समस्या हुन्छ यो त्यही खण्ड हो, गहिरो निद्रामा सहयोगी हुन्छ । उमेरमा वृद्घिसँगै निद्रामा कमीको सम्बन्ध स्मरणशक्ति कम हुनुसँग पनि छ । अध्ययनअनुसार उमेर वृद्घिसँगै हुने करिब सबै रोगको सम्बन्ध कुनै न कुनै रूपले निद्राको कमीले समेत जोडिएको छ । मनुष्यको जीवनकाल बढाउने बाटोमा राम्रो काम गरिए पनि स्वास्थ्यको सुधारको बाटोमा खराब प्रदर्शन रहेको छ । निद्राको कमीले च्याउरी र कपाल सेतो हुने समस्याबाहेक अल्जाइमर रोग, मुटु रोग, मधुमेह र मोटोपनाजस्ता रोगसमेत जोडिएका छन् ।"
अफगानिस्तानमा शक्तिशाली बम आक्रमण,काबुल अमेरिकाले अफगानिस्तानको पूर्वी नानगारहार प्रान्तमा अहिलेसम्मकै ठूलो बम प्रहार गरेको छ । बमहरूको आमा मानिने एमओएबी बम इस्लामिक स्टेट (आईएस) लडाकुको दरिलो प्रभाव रहेको क्षेत्रमा प्रहार गरिएको अधिकारीहरूले बताएका छन् । यति शक्तिशाली बम प्रहार भएको अफगानिस्तानमा अहिलेसम्मकै पहिलो भएको उनीहरूको भनाइ छ । उक्त बमको शक्ति ११ टन टीएनटी बराबर रहेको बताइएको छ । इराकसँग युद्ध भएका यो शक्तिशाली बम तीन महिना लागेको थियो । छोटो समयमा बम बनाइएपछि १३ दिनको अवधिमा तीन पटकसम्म यसको सफल परीक्षण गरिएको थियो । एयर फोर्सका अनुसार पछिल्लो समय यसको परीक्षण २००३ मा भएको थियो । पाकिस्तानको सीमा क्षेत्रमा पर्ने नानगारहार प्रान्तको आचिन जिल्लामा बिहीबार झन्डै ९ मिटर लामो उक्त बम खसालिएको हो । सुरुङभित्र रहेका आईएस लडाकुलाई लक्षित गरी अमेरिकी विमानमार्फत आक्रमण गरिएको थियो । आचिन जिल्लाका गभर्नर स्माइल सिनवारीले रक्षा मन्त्रालयलाई उद्धृत गर्दै बताएअनुसार आक्रमणमा परी कम्तीमा पनि ३६ जना आईएस लडाकु मारिएका छन् । उनले आक्रमण भएको मोमान्ड डारा क्षेत्रमा निक्कै उचाइसम्म आगोको लप्का देखिएको बताए । गभर्नर स्माइलले घटनाको पूर्ण विवरण भने आईनसकेको जनाएका छन् । घटनास्थल अफगानिस्तानको निकै दुर्गम र पहाडी क्षेत्र भएकाले कुनै सर्वसाधारण नरहेको अमेरिकी पक्षको दाबी छ । आईएस लडाकुले निर्बाध रूपमा हिँडडुल गर्न प्रयोग गर्ने र त्यहाँ लुकेर अमेरिकी तथा अफगान फौजलाई आक्रमण गर्ने सुरुङ तथा गुफामा रहेका लडाकुलाई निसाना बनाएर आक्रमण गरिएको अमेरिकी राष्ट्रपतिको कार्यालय ह्वाइटहाउसका प्रवक्ता सन स्पाइसरले बताएका छन् ।
"राजधानी तनावग्रस्त,५ आन्दोलनकारीको मृत्यु","काराकस भेनेजुएलामा सरकारविरोधी आन्दोलन थप चर्किंदै जनप्रदर्शनले उग्र रूप लिएको छ । बिहीबार साँझ (नेपाली समयअनुसार शुक्रबार बिहान) ठूलो हावाहुरी तथा मौसमी झरी परे पनि राजधानी काराकसको समृद्ध पूर्वी इलाकामा झरीमा रुझ्दै, हावाहुरीको पर्वाह नगरी हजारौं सर्वसाधारण प्रदर्शनमा उत्रिएका थिए । सरकारी सुरक्षाकर्मीलाई नियन्त्रण गर्न भ्याईनभ्याई परोस् भन्ने उद्देश्यले भेनेजुएलाका विपक्षी दलहरूले देशभरका ३ सय महानगरमा एकैपटक एउटै समय पारी प्रदर्शनमा उत्रन आह्वान गरेका थिए । जनआन्दोलन शुक्रबारदेखि तेस्रो सातामा प्रवेश गरेको छ । आन्दोलनको क्रममा कलेजमा अध्ययनरत दुई विद्यार्थी, दुई सर्वसाधारण र एक १३ वर्षीय किशोरसमेत गरी ५ जना आन्दोलनकारीको मृत्यु भइसकेको स्थानीय सरकारी अधिकारीले जनाएका छन् । धेरै स्थानमा आँधीबेहरी र झरी परेकाले विरोध प्रदर्शन बिथोलिन पुगेको थियो । राजधानी काराकसमा निस्केको जुलुस सुरुमा अन्यत्रको तुलनामा अपेक्षाकृत शान्त भए पनि प्रदर्शनको अन्त्यतिर एक युवकले दंगा प्रहरीको समूहमाथि ढुंगामुढा प्रहार गरेपछि प्रहरीले अश्रुग्यास छोडेको थियो । त्यसपछि भागदौड मच्चिई भीड तितरबितर भएको थियो । अश्रुग्यासको असरबाट बच्न धेरै प्रदर्शनकारीले अनुहारमा मकुण्डो, रसायनले भिजेको कपडा, चस्मा र अन्य उपकरण लगाएका थिए । भेनेजुएलामा स्वर्गीय राष्ट्रपति हयुगो चाभेजले करिब २० वर्षअघि समाजवादी क्रान्ति (सोसलिस्ट रिभोल्युसन) अघि सार्नुका साथै विभिन्न सामाजिक सुधारका कार्यक्रम लागू गरी गरिब, निमुखा र विपन्न वर्गको आय आर्जन र जीवनस्तर उत्थानका लागि ठूलो राष्ट्रिय प्रयास गरेका थिए । राष्ट्रपति हयुगो चाभेजको शासनकालपछि यस क्रान्तिले निरन्तरता पाउन सकेन । उठ्नउठ्न लागेको गरिब र विपन्न वर्गको गति अवरुद्ध हुन पुगेकाले यो वर्गको आक्रोश बिस्तारै चुलिन पुगेको हो ।"
कामदारका छोरा अर्बपति,"धेरै पुरानो एउटा भनाइ पैसाले पैसालाई तान्छ सबैले कुनै न कुनै बेला सुनैकै हुनुपर्छ । तर, सधैं यो भनाइ लागू नहुन सक्छ । हरेक धनाढ्य व्यक्ति सुरुदेखि नै धनी हुन्छ भन्ने पनि छैन । विश्वमा यस्ता धेरै उदाहरण छन्, पहिले गरिबीको रेखाभन्दा निकै तल रहेका व्यक्ति आज विश्वकै नामुद अर्बपति बनेका छन् । अथक परिश्रम र लगनशीलता तथा केही गर्ने चाहनाका साथ अघि बढ्दा मानिस सफल भएकै छन् । त्यसरी सफल भएका आदर्श व्यक्तित्व विश्वमा धेरै छन् । तीमध्येका केन्नी ट्राउट पनि एक हुन् । एउटा भोजनगृहमा नोकरी गर्थे केन्नी ट्राउटका पिता । परिवारको आर्थिक अवस्था अत्यन्तै दयनीय थियो। परिवारका सदस्यलाई दुई छाक टार्नसमेत धौधौ थियो । खानैलाई नपुग्ने अवस्थामा महँगो पढाइ त उनका लागि एकादेशको कथा जस्तै थियो । प्रारम्भिक शिक्षा जसोतसो हासिल गरेपछि बाँकी पढाइका लागि रकम जुटाउन उनले एउटा जुक्ति निकाले । उनी कलेजको शुल्क तिर्नका लागि एउटा इन्स्योरेन्स कम्पनीमा बिमा बेच्ने काम थाले । त्यसबाट आर्जन गरेको रकम मितव्ययी भई खर्च गर्थे ट्राउट । त्यही रकमबाट अमेरिकाको दक्षिणी इलिनाइस विश्वविद्यालयमा आफ्नो शुल्क तिर्थे । बचेको रकम अनापसनापमा खर्च गर्नुको साटो सञ्चित गरेर राख्थे । तिनै ट्राउट आज एक्सेल कम्युनिकेसन्स कम्पनीका मालिक बनेका छन् । सन् १९८८ मा खोलिएको यो कम्पनी लामो दूरीमा फोन सम्पर्क गर्ने सहयोग पुर्याउने गर्छ । सन् १९९६ मा उनले कम्पनीको विस्तारको प्रयास थाले । दुई वर्षपछि उनले टेलिग्लोबसँग ३ दशमलव ५ अर्ब डलरको सम्झौता गर्दै कम्पनीलाई विलय गराए । उनले आफ्नो आम्दानी सेयर बजार, बन्धकी र घोडाहरूमा लगानी गरे । उनले आफ्ना दुई छोरालाई संलग्न गराउँदै राष्ट्रियस्तरको शक्तिशाली युवा बास्केटल टिमको प्रायोजन गरे । उक्त टिमले प्रतियोगिता जितेपछि प्राप्त रकम पहुँच नभएका परिवारको सहयोगमा खर्च गर्ने गर्छ । भर्साइलीमा उनको आफ्नै घोडाको तबेला छ, जहाँ ३ सयदेखि ५ सयसम्म घोडा छन् । घोडा दौडमा उनको औधि रुचि भएकाले यसको प्रतियोगिताको समेत आयोजना गर्ने गर्छन् । अमेरिकी अखबार फोब्र्स का अनुसार ट्राउटको कुल १ दशमलव ४१ अर्ब (रियल टाइम १४ अप्रिल २०१७) रहेको छ । इलिनोइस राज्यको माउन्ट भर्नोनमा जन्मेका ६९ वर्षीय अमेरिकी उद्यमी केन्नी ट्राउटको कम्पनीको मुख्यालय टक्सासमा छ । यसैगरी अर्का आदर्श व्यक्तित्व हुन्, होवार्ड स्कुल्टज । अमेरिकाको न्युयोर्क राज्यको न्युयोर्क सिटीमा अत्यन्तै गरिब परिवारमा जन्मेका होवार्डको बाल्यकालदेखि नै धनाढ्य बन्ने चाहना थियो । किनभने उनले बालक छँदै परिवारको दयनीय आर्थिक अवस्था देखे भोगेका थिए । ब्रुकलिन हाउजिङ प्रोजेक्टमा उनका पिता कपडा बेच्ने काम गर्थे । तलब, बिमा र नोकरीको कुनै ग्यारेन्टी नभए पनि परिवारको दुई छाक टार्नकै लागि उनका पिताले त्यहाँ काम गरेका थिए । होवार्ड स्कुल्टजले जसोतसो प्राराम्भिक शिक्षा ग्रहण गरे । त्यसपछि उच्च शिक्षा कसरी हासिल गर्ने भन्ने चिन्तामा थिए, उनी । भाग्यमानीको भुतै कमारो भन्ने नेपाली उखान ठ्याक्कै उनीमा चरितार्थ भयो । चिन्तामै रहेका बेला उनले फुटबल छात्रवृत्तिमा उत्तरी मिचिकन विश्वविद्यालयमा पढ्ने मौका पाए । त्यो मौका गुमाउन चाहेनन्, उनी । किनभने पढाइसँगै परिवारमा पहिलो स्नातक गर्ने सदस्यसमेत बन्ने अवसर पनि थियो, त्यो । आफ्नो पढाइ पूरा गरेपछि उनले स्टारबक्स नामक एउटा कफी पसलमा जागिर थाले । थोरै रकममा उनले त्यहाँ काम गरे । बेरोजगार बस्नुभन्दा केही रकम भए पनि आफ्नो हातमा परोस् भनेर उननले उक्त पसलमा काम सुरु गरेका हुन् । जुन बेला उनले स्टाबक्स मा जागिर थालेका थिए, त्यसताका उक्त कम्पनीको ६० वटा मात्रै शाखा थियो । आफ्नो परिश्रमकै बलमा होवार्ड स्टाबक्स का सीईओ बन्न सफल भए । यति मात्रै होइन, सन् १९८७ मा उनी कम्पनी खरिद गर्ने हैसियतमै पुगे । हाल उनी उक्त कम्पनीका अध्यक्ष हुन । विश्वभरि यो कम्पनीको झन्डै १६०० शाखा फैलिएको छ । होवार्ड आफ्नो कम्पनीलाई विभेदरहित अर्थात रेस रिलेसन र युवाहरूका लागि राम्रो कार्यस्थल बनाउने प्रयासमा सधै छन् । कलेज पढ्न चाहने आफ्ना कर्मचारीलाई मौकासमेत दिन्छन् । उनी सामाजिक परिवर्तनका पृष्ठपोषकका रूपमा आफूलाई उभ्याउन चाहन्छन् । समाजमा कुनै पनि खाले विभेद रहनु हुन्न भन्ने सोच उनमा छ । परिश्रमलाई आफ्नो प्रगतिको मूलमन्त्र ठान्दै अघि बढेकाले उनको कम्पनी हाल पाँच गुणाले धनार्जन गरिसकेको छ । फोब्र्सका अनुसार ६३ वर्षीय होबार्डको कुल सम्पत्ति ३ अर्ब डलर (रियल टाइम, १४ अप्रिल २०१७) रहेको छ। अझै पनि उनी एउटा लक्का जवान झैं सक्रिय र क्रियाशील छन् । स्रोत : एजेन्सी"
प्रभावकारी भएन सुपथ दरको आवास कर्जा,"भूकम्प पीडितलाई घर निर्माणमा सहयोग पुर्याउने उद्देश्यले ल्याइएको सुपथ दरको आवासकर्जा कार्यक्रम प्रभावकारी हुन सकेन । भूकम्प गएको २ वर्ष भइसक्दा पनि अधिकांश पीडितले उक्त सुविधा नपाएपछि यसबारे प्रश्न उठ्न थालेको हो । राष्ट्र बैंकको तथ्यांकअनुसार यो शीर्षकअन्तर्गत गत फागुनसम्म २ सय ६४ घरधुरीले ५२ करोड ६२ लाख रुपैयाँ ऋण लिएका छन् । यो संख्या अपेक्षाभन्दा निकै कम हो ।सरकारी तथ्यांकअनुसार भूकम्पबाट करिब सवा ८ लाख घरमा क्षति पुगेको थियो । तीमध्ये पहिचान भएका घरधुरीको संख्या ६ लाख ३६ हजार ३६ रहेको राष्ट्रिय पुनर्निर्माण प्राधिकरणको तथ्यांक छ । जसमध्ये ५ लाख ४८ हजार २ सय ५५ लाभग्राहीसँग मात्र निजी आवास पुनर्निर्माणका लागि अनुदान सम्झौता भएको छ । पहिचान भएका पीडितहरूमध्ये पनि अधिकांशले सुपथ दरको आवास कर्जा पाउन सकेका छैनन् । ०७२ को विनाशकारी भूकम्प गएको करिब १ महिनापछि राष्ट्र बैंकले २ प्रतिशत ब्याजदरमा काठमाडौं उपत्यकाभित्र २५ लाख र उपत्यका बाहिर १५ लाख रुपैयाँसम्म आवास कर्जा कार्यक्रम ल्याएको थियो । यस्तो कर्जा प्रवाह गरेबापत बैंक तथा वित्तीय संस्थाले शून्य ब्याजदरमा पुनर्कर्जा सुविधा पाउने व्यवस्था छ । तर, राष्ट्र बैंकको प्रभावकारी नियमनको अभावमा बैंक तथा वित्तीय संस्थाबाट पर्याप्त सहयोग नहुँदा कार्यक्रम प्रभावकारी हुन नसकेको हो । सुपथ दरको कर्जा प्रवाह गरेर सहयोग गर्न राष्ट्र बैंकले बैंक तथा वित्तीय संस्थालाई पटकपटक निर्देशन दिए पनि अधिकांश बैंकले यस्तो ऋण प्रवाह गरेका छैनन् । उक्त ऋण प्रवाह गर्दा २ प्रतिशतभन्दा बढी ब्याज लिन नपाइने र ऋण भुक्तानीको निश्चितता नभएकाले बैंक तथा वित्तीय संस्थाले बेवास्ता गर्दै आएको एक वाणिज्य बैंकका प्रमुख कार्यकारी अधिकृतले बताए । अधिकांश पीडितले सुपथ दरको ऋण पाउन नसकेपछि राष्ट्रिय पुनर्निर्माण प्राधिकरणले गत साता अर्थ मन्त्रालय र राष्ट्र बैंकलाई पत्राचार गरी त्यसको प्रक्रिया सरलीकरण गर्न आग्रह गरेको थियो । सुपथ दरको आवास कर्जा लिने प्रक्रिया पनि अन्य कर्जासरह नै भएकाले पीडितको पहुँच नपुगेको निष्कर्षसहित त्यसलाई सरलीकरण गरी धेरैभन्दा धेरै पीडितले ऋण पाउने व्यवस्था गर्न आग्रह गरिएको प्राधिकरणका प्रवक्ता यमलाल भुसालले बताए । हाम्रो उद्देश्य पीडितले बिनाझन्झट सहज तरिकाले ऋण पाऊन् भन्ने हो, उनले भने । बैंक तथा वित्तीय संस्थाले उपत्यका बाहिरका आफ्ना कर्मचारीहरूलाई सुपथ दरको कर्जाबारे स्पष्ट निर्देशन नदिनुका साथै अन्यसरोकारवालाहरूबाट यस्तो कर्जाको प्रवद्र्धन नहुँदा सेवाग्राहीले उक्त सुविधा उपयोग गर्न नपाएको राष्ट्र बैंकको एक प्रतिवेदनले देखाएको छ । करिब २ साताअघि राजधानीमा आयोजित बैंक तथा वित्तीय संस्थाबाट प्रवाहित सहुलियतपूर्ण कर्जा लगानी सम्बन्धी एक कार्यक्रममा यस्तो बताइएको थियो ।सुपथ दरको कर्जाबारे जानकारी लिन आउने ग्राहकलाई बैंक तथा वित्तीय संस्थाका प्रतिनिधिहरूले अन्य कर्जा लिन परामर्श दिने गरेको पाइएको राष्ट्र बैंकको अध्ययनको निष्कर्ष छ । सुपथ दरको कर्जाबारे केन्द्रबाट कुनै स्पष्ट निर्देशन नआएकाले कर्मचारीहरूले अन्य कर्जाका लागि परामर्श दिने गरेको पाइएको छ, प्रतिवेदनमा भनिएको छ, केही बैंकहरूले सहुलियतपूर्ण कर्जाका कारण ऋणको अन्य ब्याजदरमा (नियमित ब्याजदर) विचलन आउन सक्ने बताएका छन् । यसले पनि सुपथ दरको आवास कर्जा प्रभावकारी नभएको पुष्टि हुन्छ । बैंक तथा वित्तीय संस्थाले भने कर्जासम्बन्धी नीतिमा व्यावहारिक कठिनाइ भएकाले अपेक्षित रूपमा विस्तार हुन नसकेको बताएका छन् । सुपथ दरको आवास कर्जासम्बन्धी कार्यविधिमा होम लोन पोलिसी अनुसार कर्जा विस्तार गर्न निर्देशन छ । उक्त नीतिअनुसार कर्जा दिनका लागि अधिकांश पीडितले मापदण्ड पूरा गर्न नसक्ने बैंकरहरूले बताएका छन् । प्राधिकरणको निर्देशनबमोजिम सुपथ दरको आवास कर्जा नीति सरल बनाउन छलफल भइरहेको राष्ट्र बैंकका प्रवक्ता नारायण पौडेलले बताए । छलफल अन्तिम चरणमा छ, दुईतीन दिनभित्र प्राधिरणलाई जवाफ पठाउँछौं, पौडेलले भने । यस्तै सरकारले भूकम्पपीडितका लागि सामूहिक जमानीमा दिने भनेको ३ लाख रुपैयाँसम्मको ऋण वितरणका लागि कानुनी व्यवस्था गर्न प्राधिकरणले अर्थ मन्त्रालयलाई निर्देशन दिएको छ । प्राधिकरणले बुधबार अर्थ मन्त्रालयलाई यस्तो निर्देशन दिएको छ । तर, हालसम्म उक्त ऋण वितरणसम्बन्धी कार्यविधि नै बन्न सकेको छैन ।"
वर्षभरिमा एक बाली मात्र,"सामान्यतया गहुँ बाली ५ वा ६ महिनामा पाकेर भित्र्याइसक्नुपर्ने हो । तर, यहाँको सिस्ने गाउँपालिका(१ सिस्नेमा १० महिना नभई गहुँ बाली भित्र्याउन पाइँदैन । सिस्नेमा असोजमा लगाइएको गहुँ असारमसान्त नभई पाक्दैन । उच्च हिमाली क्षेत्रमा रहेको सिस्नेमा अत्यधिक चिसोका कारण बाली पाक्न बढी समय लाग्ने स्थानीय बताउँछन् । हरेक असोजमा गरिएको गहुँ खेती असारमसान्त नभई नपाक्ने र त्यसलाई भित्र्याउन साउन पहिलो सातासम्म लाग्ने ठूला सिस्नेका कर्मलाल बुढाले बताए। त्यसको काम भदौ महिनासम्म चल्ने बुढाले बताए । हामी पानीकै झरीमा गहुँ काट्ने गर्छौं, पानीमा काटेको गहुँ सुकाउन लामो समय लाग्छ, उनले भने, यसकै काम भदौमहिनाभरसम्म चल्छ । यहाँ रोटीका लागि गहुँ बाली लगाउने गरिन्छ । उनले भने, तर पिठो भने कालो न कालो हुन्छ । सिस्नेका भट्टेचौर र भङका केही बारीबाहेक ठूला सिस्ने, दमार, ओख्रेन लाम्पाखा, पाखापानीको पूरै जग्गाको समस्या उस्तै हो । सिस्नेमा समयमै गहुँ नपाक्ने समस्या मात्रै छैन । वर्षभर एउटा बाली मात्रै लाग्छ । वर्षमा एक मात्रै बाली हुने भएपछि सिस्नेका बासिन्दाले एक वर्ष मकै मात्र लगाउँछन् भने अर्को वर्ष गहुँको खेती गर्ने गरेका छन् । उनीहरूले दुई छुट्टाछुट्टै बारीमा खेती गर्ने गरेका छन् । एक वर्ष मकै खेती गरिएको बारीमा अर्को वर्ष गहुँ लगाउँछन् । गहुँ लगाएको बारीमा अर्को वर्ष मकै लगाउने गरेका छन् । केही समय गहुँ लाउँदा मकै लाउने बारी बाँझै हुन्छ भने मकै लगाउँदा गहुँ लाउने बारी बाँझै । यो पुरानो चलन हो । यहाँ दुई बाली कहिल्यै लागेन, ठूला सिस्नेकै ६३ वर्षीय धनबहादुर बुढाले भने, यो बाहिरैबाट अन्न बेसाएर खाई बाँचेको ठाउँ हो । उनका अनुसार सिस्नेमा उत्पादन हुने अन्नपातले मुस्किलले ४ देखि ५ महिनासम्म मात्रै खान पुग्छ । खच्चड पुग्ने बाटो बन्नुअघि स्थानीयले हरेक वर्ष प्वाङ, पोखरा र पीपलका विभिन्न ठाउँ पुगेर मकै र गहुँ किनेर खाने गर्दथे । १५ वर्षदेखि निरन्तर खच्चडमार्फत सिस्नेमा चामल ढुवानी हुँदै आएको छ । खच्चड सिस्नेका सबै ठाउँमा पुग्ने भएपछि सजिलो भएको छ, धनबहादुर भन्छन्, त्यसअघि अन्नपात बोक्दा हाम्रा पिठ्युँ नै मरिसकेका थिए । सिस्नेमा ७५ किलो चामलको मूल्य ६ हजार ३ सय रुपैयाँ पर्छ ।"
तीन जलविद्युत् एकै साथ निर्माण सुरु,"सोलुखुम्बु र रामेछाप जिल्ला भएर बग्ने लिखु खोलामा १५७ मेगावाट क्षमताका तीन जलविद्युत् आयोजना निर्माण हुने भएका छन् । यी आयोजनाहरूको बिहीबार औपचारिक शुभारम्भ भएको जानकारी दिँदै एक कार्यक्रम आयोजना गरियो । एमभी दुगड गु्रपका सहायक कम्पनीद्वारा प्रवद्र्धित लिखु १, लिखु २ र लिखु ए को ऊर्जामन्त्री जनार्दन शर्माले शुभारम्भ गरेका हुन् । पान हिमालय इनर्जी प्रालिले लिखु १, ग्लोबल हाइड्रोपावर एसोसिएट प्रालिले लिखु २ र नुम्बुर हिमालय हाइड्रोपावर प्रालिले लिखु ए जलविद्युत् आयोजना निर्माण गर्न लागेका हुन् । एउटै लिखु खोलामा लिखु १, २ र ए गरी कुल १५७ मेगावाट क्षमताका परियोजना एकैसाथ निर्माण अघि बढाइएको कम्पनीद्वारा जारी विज्ञप्तिमा उल्लेख छ । तीनवटै आयोजनाको कुल लागत अनुमानित २१ अर्ब रुपैयाँ छ । आयोजनाहरूबाट उत्पादित बिजुली खरिदबिक्रीका लागि नेपाल विद्युत् प्राधिकरणसँग विद्युत् खरिद सम्झौता (पीपीए) भइसकेको विज्ञप्तिमा जनाइएको छ । परियोजना निर्माणका लागि आवश्यक वित्तीय स्रोतका लागि लक्ष्मी, सिद्धार्थ, सिटिजन बैंक र बैंक अफ काठमाडौं लुम्बिनी बैंकहरूसँग ऋण सम्झौतासमेत भइसकेका छ । यी आयोजनाहरू १५ जुलाई २०२० सम्ममा निर्माण गरी उत्पादित विद्युत् राष्ट्रिय प्रसारणलाईनमा जोड्ने लक्ष्य रहेको जनाइएको छ । यसैगरी प्रवद्र्धकले थप आयोजना निर्माण गर्ने योजना पनि सार्वजनिक गरेको छ । सरकारको प्रचलित कानुनबमोजिमका सबै सर्त पूरा गरी सम्बन्धित निकायमा आवेदन गरिसकेको र त्यहाँबाट निर्णय हुनासाथ क्रमश: थप आयोजनाको काम सुरु गर्नेछांै, विज्ञप्तिमा भनिएको छ । ऊर्जा मन्त्रालयले डलरमा पीपीए गर्ने नीति घोषण गरिसकेकाले हामीले अपेक्षा गरेअनुसार नयाँ आयोजनाका लागि विदेशबाट अमेरिकी डलरमा ऋण तथा प्रत्यक्ष विदेशी लगानीअन्तर्गत सेयरमा लगानी ल्याउने विषयमा छलफल पनि निकै अघि बढिसकेको प्रवद्र्धकले जनाएको छ ।"
इँटा उद्योग बालश्रम मुक्त बनाइँदै,"काभ्रे जिल्लाका इँटा उद्योगहरूलाई बालश्रम मुक्त बनाउन अभियान थालिएको छ । पहिलो चरणमा पाँचखालस्थित पलाञ्चोक भगवती ब्रिक इन्डस्ट्रिजलगायत नवदुर्गा, फुलबारी, शिवशक्ति र जागेश्वरी इँटा उद्योगमा अभियान थालिएको हो । जिल्लामा १४ इँटा उद्योग छन् । यहाँ सिन्धुली, ओखलढुंगा, रोल्पा, उदयपुर, रामेछाप, बिहार र काभ्रेका विभिन्न स्थानबाट श्रम गर्न आउने गरेका छन् । पछिल्लो ६ महिनाका लागि पेस्की लिइसकेका हुनाले कामदारहरू बालबालिकासहित इँटा भट्टामा आउने रहेछन्, बेटर ब्रिक नेपालकी जिल्ला परियोजना संयोजक सुनिता तामाङले भनिन्, हामीले अभियान चलाएपछि उद्योगले कामदारको नाइकेलाई बालबालिका नल्याउने सर्तमा मात्र पेस्की दिन थालेका छन् । कामदारका ५ वर्षसम्मका बालबालिकालाई उद्योगमा नै सिकाइ केन्द्र र ६ वर्षभन्दा माथिका बालबालिकालाई नजिकैको विद्यालयमा भर्ना गर्ने गरिएकाले पनि बालश्रम घटेको उनले बताइन् । इँटा पारेर गुजारा चलाउनुपर्ने परिवारका बालबालिका अभिभावकसँगै आउन बाध्य छन् । हाल उद्योगीले हाताभित्रै सिकाइ केन्द्र बनाइदिन थालेका छन् । जिल्लाको थ्यांकअनुसार करिब ३ सय बालबालिका भक्तपुर, ललितपुरका जिल्लामा इँटा उद्योगमा श्रमका लागि जाने गरेका छन् ।"
"अखाद्य वस्तु जताततै, बजार अनुगमन भएन","बढ्दो गर्मीसँगै बजारमा चिसो पेय पदार्थको माग पनि बढ्न थालेको छ । एकडेढ महिनायता उखुको जुसदेखि विभिन्न ब्रान्डका पेय पदार्थको बिक्री वितरण ह्वात्तै बढेको छ । तर, नियमित बजार अनुगमन नहुँदा म्याद नाघेका र गुणस्तरहीन पेय पदार्थसमेत बिक्री भइरहेको उपभोक्ताको गुनासो छ । पेय पदार्थसँगै बजारमा गुणस्तरहीन र मिसावटयुक्त खाद्य वस्तुसमेत बिक्री भइरहेको छ । सडक किनारमा लगाइने ठेलादेखि ठूला खाद्य स्टोरहरूबाट अखाद्य वस्तु बिक्री हुने उपभोक्ताहरू बताउँछन् ।चिसो पेय पदार्थमा लेदो भेटिएको र म्याद नाघेको बिक्री भइरहेको थुप्रै गुनासाहरू आएका छन्, उपभोक्ता हकहित संरक्षण केन्द्र कञ्चनपुरकी संयोजक भगवती थापाले भनिन्, तर, बजार अनुगमन भने शून्य छ । उनका अनुसार हाल बजारमा भारतबाट आयात गरिएका र म्याद नाघेका पेय पदार्थ बजारमा छ्याप्छ्याप्ती भेटिने गरेको छ । गर्मीयामसँगै चल्ने हावाहुरीले सडक किनारका ठेलामा खुला रूपमा राखिएका खाद्य वस्तुमा धूलो भरिएर खानै नसकिने भएको हुन्छ । तिनै सडक किनारमा उपभोक्ताको भीड लागेको हुन्छ । यसतर्फ पनि स्थानीय प्रशासनले ध्यान दिनुपर्ने संयोजक थापा बताउँछिन् । दसैं तिहारपछि बजार अनुगमन हुन सकेको छैन, यसले पनि अखाद्य वस्तुको बिक्री बढेको हो, बजार अनुगमन समिति सदस्यसमेत रहेकी थापाले भनिन्, चाडपर्वका बेला मात्रै तात्ते स्थानीय प्रशासनले नियमित अनुगमन गर्न नसक्दा उपभोक्ता अखाद्य वस्तु उपभोग गरिरहेका छन् । सीमावर्ती भारतीय बजारबाट आयात हुने तेल, पापड र विभिन्न किसिमका फास्टफुडहरू बढी मात्रामा गुणस्तरहीन हुने गरेको पाइएको छ । चाडपर्वका बेला मात्रै हुने अनुगमनमा खाद्यवस्तु बरामद गरेर नष्ट गरिन्छ । अखाद्य वस्तुसँगै मूल्यसूचीसमेत नभएको र भएका पसलहरूमा अद्यावधिक नहुँदा पनि उपभोक्ताहरू ठगिने गरेको उपभोक्ता अधिकारकर्मीहरू बताउँछन् । बजार अनुगमन हुँदा पनि पटकपटक अखाद्य वस्तु बिक्री गर्ने व्यवसायीलाई कारबाही हुँदैन, बजार अनुमगनबारे प्रमुख जिल्ला अधिकारीको ध्यानाकर्षण गराउँदै मानव अधिकार निगरानी समूहका अध्यक्ष कृष्णसिंह देउवाले भने, अखाद्य वस्तु बरामद गरेर नष्ट गरिन्छ तर व्यवसायीलाई त्यत्तिकै छाडिन्छ । प्रमुख जिल्ला अधिकारी मनोहरप्रसाद खनालले बताए । उनले सम्बन्धित निकायका कार्यालयहरू यहाँ नहुँदासमेत अनुगमनमा समस्या भएको बताए । बजारको आवश्यकता र उपभोक्ताको अपेक्षाअनुसार बजार अनुगमन हुन सकेको छैन, उनले भने, प्रशासनकै कामका लागि कर्मचारीको अभाव छ, बजार अनुगमनमा कसलाई खटाउने । उनका अनुसार औषधिको अनुगमन गर्ने निकाय नेपालगन्ज र खाद्य पदार्थको अनुगमन गर्ने निकाय धनगढीमा भएका कारण पनि समस्या भएको हो ।सम्बन्धित कार्यालयका प्राविधिक नहुँदासम्म अनुगमन गर्न गाह्रो हुने उनले बताए । अखाद्य भेटिएका वस्तुको नमुना लिएर परीक्षण गरेर मात्रै कारबाही प्रक्रिया अघि बढ्ने उनले बताए ।"
घर बनाउन पहिलो किस्ता,"पुनर्निर्माण प्राधिकरणले भूकम्पपीडितका लागि पहिलो किस्ताको अनुदान वितरण सुरु गरेको छ । लामो समय बिते पनि भूकम्पप्रतिरोधी घर निर्माणका लागि रकम पाउने भएपछि पीडित खुसी भएका छन् ।अनुदान सम्झौताका लागि भोजपुर नगरपालिका कार्यालयमा प्राधिकरणका प्रतिनिधि, प्रजिअ, स्थानीय विकास अधिकारी, राजनीतिक दलहरू, बैंकका प्रमुख तथा प्रतिनिधि, भूकम्पपीडित सहभागी थिए । मानवीय क्षतिका हिसाबले कम प्रभावित १७ जिल्लाअन्तर्गत परे पनि भौतिक रूपमा हजारौं घरमा क्षति पुगेपछि पीडितहरू त्रिपालको अस्थायी टहरामा बस्न बाध्य थिए । जिल्लाभर आंशिक र पूर्ण गरी १० हजार ४ सय २६ पीडित छन् । भोजपुर नगरपालिकामा २ हजार ४ सय ५६, षडानन्द नगरपालिकामा १ हजार ७ सय ६३, साल्पासिलिछो गाउँपालिमा १ हजार ४ सय ८२, अरुण गाउँपालिकामा ८ सय ३७, पौवादुङमा गाउँपालिकामा ५ सय ३३, टेम्केमैयुरङ गापामा ८ सय ७९, रामप्रसाद राई गापामा १ हजार ४ सय १२, हतुवागढी गापामा ५ सय १९ र आमचोक गापामा ५ सय ४५ पीडित छन्। यसमध्ये पूर्ण क्षति भएका ५ हजार ९ सय २६ घरधुरीले अनुदान पाउनेछन् । उनीहरूलाई पहिलो किस्ताबापत प्राधिकरणबाट जिल्ला समन्वय समितिमा ५ करोड ६९ लाख निकासा भइसकेको स्थानीय विकास अधिकारी सीता परियारले बताइन् । सबै पीडितलाई ५० हजारका दरले पहिलो किस्ताका लागि ३० करोड रुपैयाँ आवश्यक पर्छ ।गत पुसमा पीडितहरूको स्थलगत अध्ययन गरी लगत संकलन गरिएको थियो । साविकका २ नगरपालिका र ५४ गाविसमा २९ क्लस्टरमा विभाजन गरी २९ इन्जिनियर र सामाजिक परिचालक खटाइएको थियो । पीडितले सम्झौतापत्र पाएपछि तोकिएका बैंकमा गएर अनुदान किस्ता लिन सक्नेछन् ।उनीहरूले ३ किस्तामा ३ लाख अनुदान पाउने प्राधिकरणका इन्जिनियर देवनारायण यादवले बताए । पहिलो किस्तामा जग हाल्न ५० हजार, दोस्रो किस्तामा तला छापेपछि १ लाख ५० हजार र तेस्रो किस्ता तथा अन्तिम किस्तामा छाना छाउने बेला १ लाख रुपैयाँ वितरण हुने बताए । किस्ता पाउन निर्माण हुँदै गरेको घर भूकम्पप्रतिरोधी भनेर प्राविधिकले प्रमाणीकरण गर्नुपर्ने हुन्छ । बैंकहरूले उपत्यकामा २५ लाख र उपत्यकाबाहिर १५ लाख रुपैयाँ २ प्रतिशत सहुलियत ब्याजदरमा ऋण दिने भनिए पनि पीडितले पाउन सकेका छैनन् । आम्दानीको स्रोत खुलाउनुपर्ने तर पीडितसँग स्रोत नहुने भएकाले उक्त रकम पनि पाउन नसकेको प्राधिकरणका इन्जिनियर यादवले बताए।प्राधिकरणले भूकम्पप्रतिरोधी घर निर्माणका लागि २६ वटा मोडल पारित गरेको छ । अधिकांश पीडित प्राधिकरणले अनुदान दिने टुंगो नभएपछि यसअघि नै आफूअनुकूल घर बनाएर बस्न थालेका थिए । उनीहरूले पनि प्राविधिकको सर्भेक्षणपछि अनुदान पाउने बताइएको छ । भूकम्पपीडितको सर्भेक्षणका क्रममा ५ सय ६२ घरधुरी प्राविधिक कारणले छुटेका छन् । यसका लागि गुनासो फाराम भरेपछि चाडै सर्भे गरी अनुदान प्रक्रियामा लैजाने फोकल पर्सन तथा जिल्ला समन्वय समितिका सूचना अधिकारी धनकुमार राईले बताए ।भूकम्पपीडितसँग सम्झौतासंखुवासभा भूकम्पपीडितसाग निवास पुनर्निर्माण अनुदान सझौता बिहीबारबाट सुरु भएको छ । जिल्लाको पाँचखपन नगरपालिका ४ का ९ जना पीडितसँग सम्झौता गरी शुभारम्भ गरिएको हो । उनीहरूले पहिलो किस्ता बापत ५० हजार पाएका छन् ।प्रमुख जिल्ला अधिकारी शिवराज जोशीले भूकम्पपीडित परिवारलाई अनुदान सम्झौता हस्तान्तरण गरे ।जिल्ला समन्वय समितिका संयोजक रामप्रसाद आचार्यले जिल्लामा निजी निवास पुनर्निर्माण अनुदान पहिलो किस्ता निकासा भएको बताए । जिल्लाका ५ वटै गाउँपालिका र ५ वटै नगरपालिकामा तत्काल सम्झौता गरी सेवाग्राह्रीको खातामा रकम जम्मा गरिने उनले जानकारी दिए ।जिल्लामा १ हजार ८ सय ७८ जना घर क्षति भएको भूकम्पीय आवास पुनर्निर्माण आयोजनाले जनाएको छ । जिल्लाको तत्कालीन शीतलपाटी र माङतेवा गाविसबाट भने नाम आउन बाँकी रहेको छ ।जिल्ला समन्वय समितिका अधिकृत सुवास कुइँकेलले भूकम्पपीडित परिवारको विवरण पेस गरे । भूकम्पीय आवास पुनर्निर्माण आयोजनाका इन्जिनियर तेजनारायण यादवले तोकिएको ढाँचामा घर निर्माण गर्नुपर्ने जानकारी दिए ।"
दोस्रो किस्ता बुझ्नेले काठ पाउने,"गोरखा दोस्रो किस्ताको रकम पाउन योग्य भए पनि काठको अभावमा घर बनाउन नपाएका भूकम्पपीडितलाई जिल्ला वन कार्यालयले उपलब्ध गराउने भएको छ ।चितवनबाट १० हजार क्युविक फिट काठ ल्याएर भूकम्पपीडितलाई बिक्री गर्न लागिएको जिल्ला वन अधिकृत जीवनाथ पौडेलले बताए । जिल्ला काठ आपूर्ति समितिले काठ ल्याउने प्रक्रिया अघि बढाइसकेकाले पीडितसँग निवेदनसमेत माग गरिएको छ । चितवनबाट ढुवानीका लागि टेन्डर आह्वान गरिएकाले पीडितले छिट्टै काठ पाउँछन्, उनले भने । आपूर्ति समितिको निर्णयअनुसार एउटा घर बनाउन पीडितले अधिकतम ३० क्युविक फिटसम्म काठ पाउनेछन् । सरकारले अनुदान दिएको पहिलो किस्ताको रकम खर्च गरेर दोस्रो किस्ताको रकम माग गरेका पीडितले मात्र काठ पाउनेछन् । दोस्रो किस्ताको रकम पाएपछि मात्र घरमा झ्याल, ढोका राख्न काठ चाहिन्छ, डीएफओ पौडेलले भने ।जिल्ला वनले काठ लिनका लागि छुट्टै मापदण्ड बनाएको छ । घर भत्किएको प्रमाण, सामुदायिक वनबाट काठ नपाएको सिफारिस र दोस्रो किस्ता पाउन योग्य भएको प्रमाण ल्याएमात्र पीडितले काठ पाउनेछन् । जिल्ला वन कार्यालय चितवनसँग समन्वय गरेर वन विभागले काठ ल्याएर वितरण गर्न निर्देशन दिएको छ । कटान खर्च, रोयल्टी शुल्क र ढुवानी खर्च जोडेर काठको मूल्य तोकिनेछ । पुनर्निर्माणका लागि जिल्लामा ७५ लाख क्युबिक फिट काठ आवश्यक हुने अनुमान छ । भत्किएका घरका काठ पनि पुन: प्रयोग गर्न सकिने हुँदा ३७ लाख ५० हजार क्युबिक फिट नयाँ काठ आवश्यक पर्ने वन कार्यालयले जनाएको छ । ५ वर्षका लागि पुनर्निर्माणको अवधि तोकिएको छ । अवधिभर प्रत्येक वर्ष करिब ७ लाख क्युबिक फिट काठ आवश्यक हुन्छ । २० लाख क्युविक फिट काठ अन्यत्र जिल्लाबाट ल्याउनुपर्ने अवस्था छ, डीएफओ पौडेलले भने, जिल्लाको सामुदायिक वनबाट मात्रै काठ पुग्दैन । जिल्लामा ४ सय ७४ सामुदायिक वन रहेकामा वार्षिक डेढ सय क्युविक फिट काठ मात्रै काट्न सकिने कार्ययोजना छ । सामुदायिक वन पनि सबैमा काठ भएको अवस्था छैन, उनले भने । सामुदायिक वनले वार्षिक कार्ययोजना पेस गरेपछि मात्रै वन कार्यालयले काठ कटान गर्ने आदेश दिने नियम छ । गोरखाका वनमा काठ हुने रूख नै कम भएका कारण मागअनुसार कटान आदेश दिन नसकिएको उनले बताए ।"
भुसुना नियन्त्रण नगरिँदा कालाजारको जोखिम,"सर्लाही कालाजारबाट १३ जना बिरामी र १ जनाको मृत्यु भएको जिल्लाको ईश्वरपुर नगरपालिका२ राइटरखोरको मुसहर बस्तीमा भुसुना नियन्त्रण नहुँदा सर्वसाधरण अझै जोखिममा छन् । अस्पताल भर्ना भएका मध्ये ११ जना डिस्चार्ज भएर घर फर्किसकेका छन् । २ जनाको जिल्ला अस्पतालमा उपचार भइरहेको छ । घर फर्केकामा फेरि रोग बल्झिने र अन्यलाई पनि फैलिने त्रास छ ।बालबच्चा नांगै बाहिर खेलिरहने बस्तीमा भुसुना नियन्त्रण गर्ने कुनै कार्यक्रम नगरिएकाले बिरामीको संख्या बढ्ने जोखिम बढी छ । जनस्वास्थ्य कार्यालयले एउटै गाउँमा धेरैलाई कालाजार भए पनि भुसुना नियन्त्रण गर्न कुनै प्रयास गरेको छैन ।अति विपन्न मुसहरका ७ घर मात्र भएको बस्तीमा ५० जना बसोबास गर्छन् । डेढ वर्षयता जीउ कालो हुँदै मान्छेको मृत्यु हुन थालेपछि कालाजार भएको शंका भयो । १२ दिनअघि ४५ वर्षीय नथुनी माझीको मृत्यु भएपछि स्थानीयले प्रमुख जिल्ला अधिकारीलाई फोन गरेर कालाजार परीक्षण गर्न अनुरोध गरे । प्रजिअको निर्देशनमा जनस्वास्थ्य कार्यालयको टोली १० दिनअघि गाउँ पुगेर जाँच्दा १४ जनामा कालाजार देखियो । केन्द्रको टोली बोलाएर परीक्षण गरेपछि बिरामी जतिलाई जिल्ला अस्पताल मलंगवामा उपचारका लागि लगियो । उपचारकै क्रममा रामदुलारीदेवीको मृत्यु भयो । बाँकी उपचारपछि घर फर्केर तंग्रिने क्रममा छन् । बस्तीमा कालाजारको भुसुना मार्ने, झुल वितरण गर्ने जस्ता रोकथामका उपाय गर्न स्थानीयले माग गरे पनि सुनवाइ भएको छैन ।दुई सातादेखि बस्तीमा कालाजार फैलिएको थाहा हुँदा पनि जनस्वास्थ्य कार्यालयले कुनै वास्ता नगर्दा बस्तीका सबै जोखिममा परेको स्थानीय बताउँछन् । रोकथामका लागि अनेकौं पटक आग्रह गर्दा पनि जनस्वास्थ्यले वास्ता नगरेको स्थानीय अगुवा सुरेन्द्र कार्कीले बताए । गाउँभरि कालाजार फैलिने सम्भावना भएकाले स्वास्थ्य शिविर राख्न र रोकथामको उपाय गर्न हामीले आग्रह गर्यौं, उनले भने, बजेट र कार्यक्रम छैन भनेर फर्काइदियो । गरिब जनतालाई समस्या पर्दा कसैले वास्ता गर्दाेरहेनछ । श्रीमान् गुमाएकी गंगादेवी माझीले गरिबीका कारण लुगा र झुल नभएकाले लामुखुट्टे र भुसुनाबाट जोगिने कुनै उपाए नभएको बताइन् । जनस्वास्थ्य कार्यालयबाट पुगेको टोलीले सरसफाइ गर्न भनेर गएको उनले सुनाइन् ।कृषि मजदुरी गरेर जीविकोपार्जन गर्ने मुसहर मधेसको अति विपन्नमा पर्छन् । शिक्षा र राजनीतिमा सबैभन्दा कम पहुँच छ । राजनीतिक संरक्षण नहुँदा उनीहरूलाई पर्ने समस्यामा कसैले वास्ता गर्दैन । बिरामी परेर काम गर्न नसकेकालाई छिमेकी गाउँका केहीले अन्न सहयोग गरेका छन् । जनस्वास्थ्य कार्यालयका प्रमुख हरिश्चन्द्र साहले कालाजार फैलिएको बस्तीमा भुसुना मार्नका लागि स्प्रे गर्ने योजना स्वीकृत भएको बताए ।"
वन्यजन्तु जोगाउन संयुक्त गस्ती,"भरतपुर चितवन निकुञ्ज अन्तर्गत बेलहट्टा हरियाली मध्यवर्ती सामुदायिक वन क्षेत्रको ध्रुवघाट नजिक सिकारीले आधुनिक हतियार प्रयोग गरी एकसिंगे गैंडा मारेपछि निकुञ्ज सेनाले संयुक्त गस्ती सुरु गरेको छ । निकुञ्जको मध्यवर्ती क्षेत्रमा रहेका सामुदायिक वन उपभोक्ता समितिका पदाधिकारी, चोरी सिकारी नियन्त्रण युवा समूह सेना र निकुञ्जका पदाधिकारी सम्मिलित टोलले संयुक्त गस्ती थालेको हो ।अर्को स्थानमा चोरीसिकारीले गैंडा मर्न सक्ने भन्दै संयुक्त गस्ती थालेको हो । हरियाली सामुदायिक वनमा गैंडा मारेको घटनापछि सेनाले त्यहाँ अस्थायी पोस्ट स्थापना गरेको छ । हामीले अर्को हरकत नहोस् भन्नाका लागि संयुक्त गस्ती थालेका छौं, निकुञ्जका सहायक संरक्षण अधिकृत नुरेन्द्र अर्यालले भने, गैंडा, चर्ने, आहाल बस्ने र बासस्थानको पहिचान गरी त्यही मचान निर्माण गर्न लागेका छांै । सिकारीबाट निकुञ्जको वन्यजन्तु जोगउन सेनाले रात्रि गस्तीलाई सशक्त बनाएको निकुञ्जले जनायो । यसअघि ४ वटा सवारीको मद्धतले रात्रि गस्ती गरिँदै आएकोमा अब ५ वटा थपेर ९ पुर्याइएको छ । निकुञ्जमा तैनाथ श्रीजंग गणले ५७ वटा पोस्टबाट गस्ती गर्दै आएकोमा ३ वटा थपेको छ । त्यसका लागि थप जनशक्ति झिकाइएको निकुञ्जले जनायो । राति गस्ती गर्ने ३५ वटा बेस क्याम्प बढाएर ४१ पुर्याइएको छ, अर्यालले भने, गैंडाको आवतजावत र बासस्थानमा मुख्य निगरानीसहित टोलीले सुरक्षा दिनेछ । त्यसैका लागि ६ वटा रात्रि गस्ती पोस्ट थपिएको हो । वन्यजन्तु अपराध नियन्त्रण ब्युरोले घटनाको अनुसन्धान सुरु गरेको छ ।निकुञ्जले सम्बन्धित सेक्टरस्थित मध्यवर्तीका उपभोक्ता, समुदायमा आधारित चोरी सिकार युवा जागरण लगायतसँग निरन्तर छलफल कार्यक्रम सुरु गरिएको छ ।"
पुनर्निर्माण पहिलो प्राथमिकता : राष्ट्रपति,"ओखलढुंगा राष्ट्रपति विद्यादेवी भण्डारीले पर्यटन प्रवद्र्धनका लागि पुनर्निर्माण पहिलो प्राथमिकता भएको बताएकी छन् । प्रथम थोलेदेम्बा पर्यटकीय महोत्सवमा भण्डारीले शुक्रबार भूकम्पले क्षति पुर्याएका संरचना पुनर्निर्माणलाई प्राथमिकता दिनुपर्ने बताइन् । पर्यटनको दिगो विकास र भावी पुस्तालाई सांस्कृतिक धरोहरको परिचय गराउनसमेत क्षतिग्रस्त मन्दिर, गुम्बा र सांस्कृतिक सम्पदाको संंरक्षण र पुनर्निर्माणमा प्राथमिकता दिनुपर्छ, राष्ट्रपति भण्डारीले भनिन्, पर्यटनमैत्री तालिमका साथ ऊर्जाशील युवाको जोस, जाँगर र सीपलाई उपयोग गर्न अवसरको सिर्जना गर्नु आजको आवश्यकता हो । यसैबीच मोरङको सुकुना बहुमुखी क्याम्पसको रजत महोत्सवको कार्यक्रममा समेत भण्डारी सहभागी भएकी थिइन् ।"
सिमानामा ब्यारेक राख्न जग्गा नापजाँच,"मुस्ताङ कोरला नाकास्थित लोमान्थाङमा सिमाना सुरक्षार्थ सेनाको ब्यारेक राख्न जग्गा नापजाँच सुरु गरिएको छ । जग्गाका लागि सरकारले प्रमुख जिल्ला अधिकारीको संयोजकत्वमा समिति गठन गरेको थियो । समितिमा भूसंरक्षण, मालपोत र नापी कार्यालय सदस्य छन् । मन्त्रिपरिषदले गत फागुन २५ मा सेना, सीमा सुरक्षा बल बोर्डर आउट पोस्ट (बीओपी) लगायतका सरकारी अड्डा राख्न जग्गा दिने निर्णय गरेको थियो । जग्गा नापजाँचको काम सुरु गरिएको समितिका अध्यक्ष प्रजिअ भीमराज पोखरेलले बताए ।"
डुबेर २ को मृत्यु,हेटौंडा खोलामा पौडी खेल्ने क्रममा डुबेर शुक्रबार एक बालकसहित २ को मृत्यु भएको छ । स्थानीय सामरी खोलामा पौडी खेल्न गएका हेटौंडा २ का ७ वर्षीय रिजन बर्तौला डुबेका थिए । बेहोस अवस्थामा उद्धार गरिएका उनको चुरेहिल अस्पतालमा उपचारका क्रममा मृत्यु भएको प्रहरीले जनाएको छ । यसैगरी हेटौंडा १७ राजदेवस्थित कर्राखोलामा पौडी खेल्ने क्रममा डुबेर ३५ वर्षीय दीपक रिजालको मृत्यु भएको प्रहरी नायव उपरीक्षक वामदेव गौतमले बताए । खोलाबाट रिजाललाई उनकै छोराले बाहिर निकालेका थिए। निकाल्ने क्रममै उनको मृत्यु भइसकेको थियो ।
दुर्घटनापछि राजमार्ग अवरुद्ध,गोरखा गोरखा नगरपालिका१२ को नौकिलोमा शुक्रबार सडक दुर्घटनापछि अवरुद्ध आवागमन चार घण्टापछि खुलेको छ । बस र जिप एक आपसमा ठक्कर खाँदा दुई जना घाइते भएपछि घाइतेका आफन्तले क्षतिपूर्ति माग्दै सडकमा आवागमन रोकेका थिए । गोरखाबाट काठमाडौं जाँदै गरेको ना४ख ६५९ नम्बरको बस र गोरखा आउँदै गरेको बा१४च ५६७४ नम्बरको जिप आपासमा ठोक्किएका थिए । घटनामा घाइते नौकिलोकी १७ वर्षीया नरदेवी कुमाल र नरेन्द्र कुमाललाई उपचारार्थ काठमाडौं पठाइएको प्रहरीले जनाएको छ । आपसी समझदारीपछि सडकमा आवागन सुचारु भएको प्रहरी नायव उपरीक्षक वीरेन्द्र थापाले बताए ।
दुर्घटनामा ज्यान गयो,नुवाकोट ककनीमा स्कुटर दुर्घटना हुँदा एकको ज्यान गएको छ भने एक जना घाइते भएका छन् । काठमाडौंबाट आउँदै गरेको बा७९प ९०९८ नम्बरको स्कुटर शुक्रबार बिहान ककनीको पैरोमा दुर्घटना हुँदा तारकेश्वर नगरपालिका११ जरङखुकी २० वर्षीया रूपा तामाङको मृत्यु भएको ककनी चौकीका इन्स्पेक्टर कैलाश भट्टराईले बताए । घाइते काठमाडौं महानगरपालिका१६ नयाँ बजारकी २२ वर्षीया सिर्जना श्रेष्ठको उपचारका लागि काठमाडौं लगिएको छ ।
मुआब्जा नटुंगिँदा सडक विस्तार रोकियो,"जग्गाको मुआब्जा रकममा स्थानीयसँग सहमति नहुँदा वीरगन्जमा निर्माणाधीन एकीकृत सुरक्षा जाँच चौकी र सिर्सिया सुक्खा बन्दरगाहबीचको सडक विस्तार हुन सकेको छैन । आईसीपी निर्माणको काम अन्तिम चरणमा रहे पनि दुई ठूला आयोजनाबीचको करिब ७ सय मिटर सडक खण्ड विस्तारले गति लिन नसकेको हो । हाल सिर्सिया सुक्खा बन्दरगाहतर्फको मोडदेखि पश्चिम चण्डाल चोकसम्मको सडक चौडा रहे पनि त्यहाँबाट आईसीपी सम्म अत्यन्त साँघुरो छ । चौकी सञ्चालनमा आएपछि वीरगन्ज भन्सारको सम्पूर्ण कामकाज त्यहींबाट हुनेछ । हाल दैनिक करिब १ हजार मालवाहक सवारी साधन वीरगन्ज भन्सारबाट बाहिरिन्छन् । यति संख्यामा बाहिरिने र निर्यातका लागि त्यही बाटो प्रयोग गर्ने मालवाहक सवारीलाई उक्त साँघुरो बाटो छिचोल्न निक्कै सास्ती पर्छ ।जिल्लाकै यो प्रमुख सडकले ग्रामीण भेगबाट सदरमुकाम आवागमन गर्ने जिल्लावासीको ठूलो चाप पनि थेग्दै आएको छ । चाँडै नै त्यहाँ ठूलो संख्यामा मालवाहक सवारी गुड्न थालेपछि सर्वसाधारणले यो सडकबाट आवागमनका लागि ठूलै सास्ती भोग्नुपर्ने हुन्छ । वीरगन्ज उद्योग वाणिज्य संघका अध्यक्ष ओमप्रकाश शर्मा सडक विस्तारको काम सुरु नहँुदा भविष्यमा ठूलो समस्या आउने बताउँछन् । आईसीपी वर्षाअघि नै तयार हुने सम्भावना छ, उनले भने, तर सडक विस्तारको काम अझै सुरु भएकै छैन, आईसीपी सञ्चालनमा आएपछि हामीले निकै ठूलो समस्या भोग्नुपर्छ ।सडक विस्तारको ठेक्का पप्पु र लुम्बिनी कन्स्ट्रक्सनले ज्वाइन्ट भेन्चरमा पाएका छन् । पप्पु कन्स्ट्रक्सनका प्रबन्ध निर्देशक सुमित रौनियारले आफू काम गर्न तयार भए पनि सडक छेउको स्थानीयको जग्गाको मुआब्जा दिने काम सम्बन्धित निकायले गरी नसकेकाले आफूलाई काम थाल्न समस्या भएको बताए । कम्तीमा सडकको २५२५ मिटर दायाँबायाँ जग्गा उपलब्ध नगराइए काम थाल्नै सक्दैनौं, रौनियारले भने, स्थानीय प्रशासनले यस विषयमा अग्रसरता देखाएर सकेसम्म चाँडो मुआब्जा वितरणको काम सक्नुपर्यो । प्रमुख जिल्ला अधिकारी केशवराज घिमिरेले मुआब्जा विवाद समाधानको प्रयास जारी रहेको बताए । यसका लागि सहायक प्रमुख जिल्ला अधिकारी संयोजक रहेको सरोकारवालाहरूको एक समितिले हालसम्म प्रतिवेदन नबुझाएको उनको भनाइ छ । मैले समितिलाई सडक खण्डमा रहेको स्थानीयको जग्गा र अन्य संरचनाको पनि एकमुष्ट तथ्यांक ल्याउन भनेको छु, उनले भने, हाल यसका लागि आवश्यक बजेट पनि छैन, केही दिनअघि अर्थमन्त्री र अर्थ सचिव यहाँ आउँदा यसबारे जानकारी गराएँ, उहाँहरूले तत्कालै बजेट निकासा गर्ने प्रतिबद्धता जनाउनुभएको थियो । पछिल्लो समय निर्वाचनको कारण पनि सडकको काम केही ओझेलमा परेको उनले बताए । सडक विस्तारमा अवरोधसिन्धुपाल्चोक अव्यवस्थित पाइप र विद्युत्को पोलका कारण सडक विस्तारमा अवरोध उत्पन्न भएको छ । चौतारा साँगाचोकगढी नगरपालिकाले सडक फराकिलो बनाउने क्रममा खानेपानी पाइप र विद्युत् पोलले विस्तारमा अवरोध भएको जनाएको छ ।नगरपालिकाले सडक दायाँबायाँका ५५ मिटर संरचना हटाउन थालेको छ । संरचना हटाउँदा सडकबीच विद्युत् पोल, पाइप भेटिएका छन् । यसरी बीचमा परेका पोल पहिले सडक किनारमा थिए भने पाइप गाडिएका थिए । सडक विस्तारको काम पाइप र पोलले अवरोध गरेको साँगाचोकगढी नगरपालिकाका सबइन्जिनियर रामहरि नेपाल बताउँछन् । विद्युत्को तार टाँगिएको खम्बा सडकबीच ठडयाइएको छ भने पाइप अलपत्र बनेका छन्, इन्जिनियर नेपालले भने, पाइप र पोलले सडक विस्तार रोकिने अवस्थामा पुगेको छ । उनले विद्युत् प्राधिरकणले सडक मापदण्डबमोजिम पोल नगाडेकाले समस्या देखिएको बताए ।नगरपालिकाले सडकबाट ५ मिटर पर्ने घरका पेटी भत्काउन थालेपछि स्थानीयले पनि साथ दिन थालेका छन् । सडक फराकिलो बनाउन चौताराका स्थानीय स्वयं आफ्ना संरचना हटाउन लागेका छन् ।सडकबीचका पोल तथा पाइपले सर्वसाधारणलाई आवतजावतमा कठिनाइ भएको छ । सडकको बीचमै पोल छन्, चौतारा बजारका कमल सापकोटाले भने, बेलैमा पोल र पाइप व्यवस्थित नगरिए सडक विस्तारको अर्थ रहँदैन । उनले बजारका संरचना भत्काउन थालेसँगै फराकिलो देखिए पनि पोल र पाइपले दुर्घटनाको जोखिम बढाएकामा चिन्ता व्यक्त गरे ।जिल्लाभर सडक विस्तारको अभियानअन्तर्गत चौतारामा पनि काम सुरु गरिएको नगरपालिका प्रमुख उमाकान्त अधिकारीले बताउँछन् । नगर परिषद्को निर्णयअनुसार सडक सुधार गर्ने काम थालिसकेका छौं, उनले भने, पोल र पाइपको व्यवस्थापन गरी अवरोध हटाउने तयारी थालिएको छ ।नगरपालिकाले सडकको संरचना हटाउन १० दिनअघि सूचना जारी गरेको थियो । सूचना बेवास्ता गरिएका संरचनालाई नगरपालिकाले एक्साभेटर लगाएर हटाएको थियो । दोहोरो सवारी चलाउन सडक सुधारको काम धमाधम भइरहेको छ ।"
थन्किए आखेटोपहार,"भरतपुर चितवन लगायत निकुञ्ज र मध्यवर्ती क्षेत्रमा चोरी सिकार तथा अन्यकारणबाट मृत्यु भएका बन्यजन्तुका संकलित आखेटोपहार थन्किएको छ। वनविभागसहितको टोलीले व्यवस्थापनका लागि यसको बार कोडिङ गरेर सिल लगाइएको थियो । तर ८ महिना बितिसक्दा समेत व्यवस्थापन गरिएको छैन । यहाँस्थित सशस्त्र वनरक्षक तालिम केन्द्र टिकौली र चितवन निकुञ्जको मुख्यालय कसरामा रहेका आखेटोपहारलाई व्यवस्थापन गर्न विधिविज्ञान प्रयोगशाला, प्रहरीको केन्द्रीय अनुसन्धान ब्युरो (सीआईबी), प्राकृतिक विज्ञान संग्राहलय, वनविभाग, राष्ट्रिय निकुञ्ज, प्राकृतिक संरक्षण कोष, वन्यजन्तु विभागबाट चिकित्सकसहितको टोलीले काम सकेको ८ महिना बितिसकेको छ । सरकार परिवर्तनसँगै यसको व्यवस्थापनमा ढिलाइ भएको निकुञ्जका सहायक संरक्षण अधिकृत नुरेन्द्र अर्यालले बताए ।"
"बजेट आयो, काम भएन","गोरखा जिल्लाको विकास निर्माणका लागि बजेट आए पनि अपेक्षाअनुसार काम हुन सकेको छैन । माओवादी केन्द्रका नेता नारायणकाजी श्रेष्ठ र पूर्वस्थानीय विकासमन्त्री तथा माओवादी सांसद हितराज पाण्डेले आफ्नो क्षेत्र र पार्टी लक्षित गरी प्रशस्तै बजेट जिल्ला ल्याएका छन् । स्रोत सुनिश्चितता शीर्षकमा पछिल्लो समय विभिन्न मन्त्रालयबाट जिल्लामा २७ करोडभन्दा बढी बजेट आएको छ । वैशाख १० भित्र योजना सम्झौता सकेर सोही महिनाभित्र काम सम्पन्न गर्नुपर्ने भए पनि अधिकांश योजना सम्झौता हुन सकेका छैनन् ।श्रेष्ठले आफ्नो गृहगाउँ जौबारीमा मात्रै ८ वटा योजना पारेका छन् । पूर्वमन्त्री पाण्डेले पनि स्थानीय विकास मन्त्रालयबाट अधिकांश बजेट आफ्नो निर्वाचन क्षेत्रमा छुट्याएका हुन् । उपभोक्ताले काम गरि सकेपछि रकम दिने गरी स्रोत सुनिश्चितता शीर्षकमा करोडौं बजेट छरिएको हो । समुदायमा आधारित खेलकुद पूर्वाधार विकास गर्न दुई करोड ३५ लाख रुपैयाँ ४७ वटा आयोजनाका लागि छुट्टाइएको छ । तीनमध्ये अधिकांश योजना खेलकुद मैदान निर्माणसँग सम्बन्धित छन् । २३ वटा योजना ३ लाख बजेटका छन् । चैत १ गते युवा तथा खेलकुद मन्त्रालयले योजना अघि बढाउन जिल्ला समन्वय समितिलाई पत्राचार गरेको हो । स्थानीय विकास मन्त्रालयले चैत्र ६ गते १७ वटा योजनाका लागि ५ करोड पठाएको छ । १७ मध्ये ८ वटा योजना श्रेष्ठको गाउँमा पारिएको छ । संस्कृति पर्यटन तथा नागरिक उडयन मन्त्रालयले लखन थापा स्मृति पार्क निर्माणका लागि फागुन १९ गते ७ लाख ५० हजार विनियोजन गरेको छ । स्थानीय विकासले नै २० सडक योजना निर्माणका लागि ६० लाख पठाएको छ । २० मध्ये १३ वटा योजना दुई लाखभन्दा थोरैका छन् । नेता, सांसद र मन्त्रीहरूले राजीनतिक प्रभाव र पहुँचका आधारमा कार्यकर्तामुखी खुद्रे योजनामा बजेट छुट्याएको जिविसका एक कर्मचारीले गुनासो गरे। काम गर्ने समय एक महिना पनि छैन, योजना धेरै भयो, उनले भने ।अर्थ मन्त्रालयले सोही शीर्षकमा माघ १ गते ३२ योजनाका लागि ५ करोड ७५ लाख छुट्टाएर जिविसलाई पत्राचार गरेको छ । तीमध्ये अधिकांश योजना अहिलेसम्म सम्झौता हुन नसकेको समन्वय समितिको योजना शाखाले जनाएको छ । यी सबै योजनाअघि बढाउन तत्कालीन मन्त्रीका स्वकीय सचिव जगनाथ खनाल जिविसमा खटिने गरेका छन् । स्थानीय विकास मन्त्रालयले नै फागुन २६ गते ५ करोड रुपैयाँ रकान्तर गरेर बजेट पठाएको छ । माओवादी निकट सहीदहरूको स्मृति पार्क निर्माण गर्न, माओवादीको जनआधार बढी भएको ठाउँमा सडक, सिंचाइ, खानेपानी आयोजना बनाउन उक्त बजेट लक्षित भएको जानकार बताउँछन् । यी सबै आयोजना उपभोक्ता समितिमार्फत निर्माण सम्पन्न गर्नुपर्ने भनिएको छ । बजेट आए पनि अधिकांश योजना अहिलेसम्म पनि सम्झौता हुन सकेको छैन, ती कर्मचारीले भने, कहिले काम सकिने ।जिल्ला समन्वय समितिमा यीबाहेक पनि करिब ५० करोडका ४ सयभन्दा बढी नियमित योजना छन् । करिब दुई सय योजना स्रोत सुनिश्चितता शीर्षकमा थपिएको हो । नियमित योजनाहरू पनि सम्झौता हुन नसकेको स्थानीय विकास अधिकारी नारायण आचार्यले बताए । ५० करोडमध्ये २०२२ करोडको योजना मात्र अहिलेसम्म सम्झौता भएर काम सुरु भएको छ, उनले भने । बजेट आए पनि आयोजना धेरै भएका कारण काम हुनेमा आशंका थपिएको उनले बताए । नियमित विकास निर्माणको काममा पनि ढिलासुस्ती भएको छ, उनले भने, थपिएको काम गर्न झन् मुस्किल छ । गाउँगाउँमा चुनावी माहोल सुरु भएका कारण पनि विकास निर्माणको काम ओझेलमा परेको हुन सक्ने उनले बताए ।"
घरजग्गा कारोबार घट्यो,"उदयपुर रेमिटेन्सको दर घट्दै गएपछि सदरमुकाम गाईघाटलगायत प्रमुख बजारमा घरजग्गाको कारोबार घटेको छ । वर्षअघिसम्म जग्गा खरिद बिक्री गर्नेको खचाखच भीड हुने मालपोत कार्यालय अहिले प्राय: सुनसान हुने गरेको छ । बसाइँसराइको दरसँगै रेमिटेन्स घटेपछि सदरमुकाम गाईघाट, कटारी र बेल्टारबजार क्षेत्रमा जग्गा कारोबार न्यून भएको हो । २ वर्षयता क्रमश: जग्गाको कारोबार घट्दै गएको छ । खोटाङ, ओखलढुंगा, सोलखुम्बुु र भोजपुरबाट बसाइँ सरेर आउनेले वैदेशिक रोजगारीबाट प्राप्त रेमिटेन्सबाट जग्गा खरिद गर्थे । तर अहिले खरिद बिक्रीको काम रोकिएको छ । खोटाङ, ओखलढुंगा, सोलुखुम्बु र भोजपुर जिल्ला सडक सञ्जालले जोडिएकाले बसाइँ सरेर आउने क्रम कम हुँदै गएको छ । त्यसैले घरजग्गाको कारोबार क्रमश: घट्दै गएको व्यवसायी बताउँछन् । बसाइँ सरेर आउने क्रम रोकिनुका साथै रेमिटेन्स क्रमश: घट्दै गएपछि तराई झर्ने सर्वसाधारणले पनि खोटाङ, ओखलढुंगा, सोलखुम्बुु र भोजपुर नै रोज्न थालेपछि जग्गाको कारोबार घटेको जग्गा व्यवसायी दीपक घिमिरेले बताए। ३४ वर्षअघिसम्म दैनिक १५ वटासम्म गाईघाटकै घडेरी बिक्री हुन्थे, उनले भने, हाल आएर एउटा पनि बिक्री हँुदैन । झन्डै एक वर्षयता घट्दै आएको जग्गाको कारोबार अहिले ठप्प प्राय: अवस्थामा पुगेको उनले बताए । गाईघाट, बेल्टार, कटारी, नेपालटार, रामपुर र आसपासका क्षेत्रमा जग्गा कारोबार गर्ने व्यवसायीले प्लटिङ गरेका दर्जनांै घडेरी लामो समयसम्म बिक्री हुन सकेका छैनन् । अन्न उत्पादन हुने खेत मासेर बनाइएका घडेरी बिक्री नहँुदा समस्या भएको छ, व्यवसायी घिमिरेले भने ।"
हेल्प नेपालको दबदबा,"हेल्प नेपाल स्पोटर््स क्लब तेस्रो आरबीबीएनभीए महिला तथा पुरुष क्लब लिग भलिबल प्रतियोगितामा अपराजित रहेको छ । डिफेन्डिङ च्याम्पियन हेल्प नेपालले शुक्रबार दोहोरो जितसहित ५ खेलबाट १५ अंक बटुलेको छ । यसले टोली शीर्ष स्थानमा पुगेको छ । जावलाखेल भलिबल प्रशिक्षण केन्द्रलाई २५१८, २५१२, २५१९ को सोझो सेटमा हराएको हेल्प नेपालले अर्कोमा एपीएफ क्लबमाथि २५१९, २५१७, २५२२ को सेटमा नतिजा निकालेको थियो । शुक्रबारै पुलिस र आर्मी क्लबले पनि सफलता पाएका छन् । पुलिसले बुटबलको मणिमुकुन्दलाई २५१२, २५१६, २५२१ को सोझो सेटमा हराउँदा आर्मीले जावलाखेल भलिबल प्रशिक्षण केन्द्रमाथि २५१२, २५७, २५१३ को सहज जित पायो । पुलिस दोस्रो स्थानमा छ । पुलिस र आर्मीले ५ खेलबाट समान १३ अंक जोडेका छन् । पुलिससँग पराजित आर्मी तेस्रो स्थानमा झरेको छ । एपीएफको अग्रता कायम महिलातर्फ एपीएफ क्लबले अग्रता कायम राखेको छ । शु्क्रबार एपीएफले पश्चिमाञ्चल टप्सलाई २५९, २५१३, २५१२ को सोझो सेटमा हरायो । एपीएफले ४ खेलबाट अपराजित रहँदै १२ अंक जोडेको छ । अर्को अपराजित न्यु डायमन्ड एकेडेमीले आर्मी क्लबलाई २५१२, २५१४, २५१० को सोझो सेटमा पराजित गरेको थियो । दोस्रो स्थानको न्यु डायमन्डले ३ खेलबाट ९ अंक बनाएको छ । महिलातर्फ एपीएफ र डायमन्ड उपाधि दौडमा छन् । पुलिसले जावलाखेल भलिबल प्रशिक्षण केन्द्रलाई २५५, २५७, २५३ ले सहजै हराएको थियो । पुलिसले ४ खेलबाट ६ अंक जोडेको छ । पश्चिमाञ्चलले ३ खेलबाट ३ अंक जोडदा जावलाखेल अंकविहीन छ ।"
एजाक्सको ऐतिहासिक झल्को,वर्न युरोपेली फुटबलले बिहीबार विगतको तीतोमीठो याद गर्ने मौका पायो । कुनै जमानाको शक्तिशाली एजाक्स एम्सटर्डमले युरोपा लिग खेलमा साल्के ०४ माथि २० ले हरायो । एजाक्सजस्तै कुनै समयको चर्चित एन्डरलेचले पनि युरोपा लिगकै अर्को क्वाटरफाइनल पहिलो लेगमा म्यानचेस्टर युनाइटेडसँग घरेलु मैदानमा ११ को बराबरी गर्यो । गोलको वर्षा भएको अर्को खेलमा सेल्टा भिगोले जेन्कलाई ३२ ले पराजित गरेको थियो । युरोपेली फुटबलमा हुलदंगा अझै हटिसकेको छैन भन्ने प्रमाण पनि बिहीबार नै देखापऱ्यो । ओलम्पिक लियोनासको टर्किस क्लब बेसिक्टाससँगको खेल यही कारण ४५ मिनेट ढिला सुरु भयो । फ्रान्सेली क्लब लियोनका अनुसार उसका समर्थकहरू दर्शकदीर्घाको माथितिरबाट आतिसबाजीको चिज र अन्य कुराले हान्न थालिएपछि भागभाग गरी मैदान ओर्लिएका हुन् । खेलमा रायन बावेलले १५ औं मिनेटमा बेसिक्टासलाई अग्रता दिए तर आयोजक क्लबले खेललाई आफ्नो पक्षमा फर्काउँदै २१ को जित हात पार्यो । लियानले यसअघिको राउन्डमा इटालियन महारथी एएस रोमालाई पाखा लगाएको थियो । लियोनबाट दुई गोल कोरेन्टिन टोलिसो र जेरेमी मोरेलले गरेका थिए । चारपल्टको युरोपेली च्याम्पियन एजाक्सले पछिल्लो समय कुनै प्रभाव छाड्न सकेको थिएन । तर बिहीबारको खेलले ऊ आफ्नो विरासत फर्काउन लालायित भएको देखिन्थ्यो । युवा खेलाडीले भरिपूर्ण क्लबले आफ्नो पूर्वजहरूकै शैलीमा प्रदर्शन गरे । उसका लागि डाभी क्लासेनले दुवै गोल गरेका हुन् । उनले पहिलो गोल पेनाल्टी र दोस्रो गोल १२ मिटरको दूरीबाट उत्कृष्ट शटमा गरे । उनलाई पूर्व डच स्ट्राइकर प्याट्रिक क्लाइभर्टका छोरा जस्टिनले पास दिएका थिए । बेल्जियममा हेनरिक माखटरयानको ३७ औं मिनेटको गोलमा म्यानचेस्टरले अग्रता लिए पनि लियन्डर डेनडोनकरले बराबरी गरे।
मुम्बईको रोचक जित,बेङलोर मुम्बई इन्डियन्सले शुक्रबार कम स्कोरको खेलमा रोयल च्यालेन्जर्स बेङलोरमाथि रोमाञ्चक ४ विकेटको जित दर्ता गरेको छ । बेङलोरले पहिला ब्याटिङ गर्दै २० ओभरमा ५ विकेट गुमाएर १ सय ४२ रन बनायो । कप्तान विराट कोहलीले सर्वाधिक ६२ रन बनाए । उनले ४७ बल सामना गरे । जवाफमा मुम्बई १८५ ओभरभित्र ६ विकेट गुमाएर १ सय ४५ रन बनाउन सफल भयो । लेग स्पिनर सामुइल बद्रीले ह्याट्रिक गरे पनि मुम्बईलाई जितबाट रोक्न सकेनन् । मुम्बईका लागि किरोन पोलार्डले सर्वाधिक ७० रन बनाए । उनलाई ३७ रन बनाएका करुणल पाण्डेयले बलियो साथ दिए । मुम्बई एक समय ३३५ रनको स्थितिबाट जितसम्म पुगेको हो ।पन्जाबमाथि कोलकाता हाबीकोलकाता कोलकाता नाइट राइडर्सले बिहीबार इन्डियन प्रिमियर लिगमा किंग्स इलेभेन पन्जाबलाई लगातार आठौंपल्ट पराजित गरेको छ । कोलकाताले ८ विकेटका जित पायो । यससँगै प्रतियोगितामा पन्जाबको एक्लो अपराजित यात्रा पनि टुंगिएको छ । पन्जाबलाई पहिले ब्याटिङको निम्तो आएयता उसले ९ विकेट गुमाएर १ सय ७० रन बनायो । एकसमय पन्जाब ४ विकेट गुमाएर १ सय ५५ रनको स्थितिमा थियो । तर पन्जाबले त्यसको फाइदा लिन सकेन । साढे दुई ओभरमा ५ विकेट गुमायो । कोलकाताका लागि पन्जाबले तेस्र्याएको स्कोर ठूलो साबित भएन । वेस्ट इन्डिजका लागि पुछारमा ब्याटिङ गर्ने सुनील नारिनले कोलकाताका लागि कप्तान गौतम गम्भिरसँग मिलेर इनिङ्सको अस्वाभाविक सुरुआत गरे । उनीहरूले ६ ओभरमा निर्णायक साबित ७६ रनको साझेदारी गरे । सुनीलले अस्ट्ेरलियाको बिगवास र पाकिस्तानको सुपर लिगमा आफ्नो ब्याटिङ क्षमता प्रदर्शन गरिसकेका छन् । पन्जाबविरुद्ध पनि सुनीलले १८ बलमा ३७ रन बनाए । गम्भिरले त्यसयता मनीष पाण्डे (२५) सँग मिलेर टिमलाई जितसम्म पुर्याए । मनीषले लङअनमा विजयी छक्का प्रहार गरे । गम्भिर ७२ रन बनाएर नटआउट रहे । आईपीएल इतिहासमा उनको यो कीर्तिमान ३३ अर्धशतक हो । उनले डेविड वार्नरसँग बराबरी गरेका छन् । खेलको म्यान अफ द म्याच भने नारिन रहे । खराब फिल्डिङको नमुना पेस गरेका उनले त्यसयता ब्याटबाट आफ्नो प्रदर्शन सुधारेका हुन् ।
मिलानमा चिनियाँ डर्बी,"मिलान इन्टर मिलानले शनिबार पहिलो अल चाइनिज सिटी डर्बी आयोजना गर्दै छ । एसी मिलानलाई बिहीबार मात्र चिनिया नेतृत्वको लगानी समूह रोजोनेरी स्पोर्ट इन्भेस्टमेन्ट लक्सले आधिकारिक रूपमा उठाएको हो । करिब ७ सय ८६ मिलियन डलरको कारोबारमा चिनियाँ समूहले क्लब लिएपछि सिल्भियो बुर्लोस्कोनीको ३१ वर्ष लामो फुटबल शासनको अन्त्य भएको छ । यो अवधिमा क्लबले २९ वटा उपाधि जित्यो । क्लब छाड्नुपर्दा म उदास र भावुक भएको छु । म यहाँका क्षणहरू भुल्ने छैन, बुर्लोस्कोनीले भने । उनलाई शनिबारको डर्बीमा समर्थकहरूले स्टयान्डिङ ओभेसन दिने अपेक्षा छ । मिलान बिक्रीको २ दिनपछि नै सान सिएरोमा इन्टरसँग खेल परेको हो । सन् २०१० मा जोसे मोउरिन्होको नेतृत्वमा लिग, कप र च्याम्पिन्यस लिगको तेहोरो उपाधि जितेको इन्टरलाई चाहिँ जुन २०१६ मा चिनिया खर्बपति झाङ जिनडोङको सुनिङ गु्रपले किनेको थियो । जिनडोङले २ सय ७० युरोमा इन्डोनेसियाली इरिक टोहिरबाट क्लब किनेका थिएँ । इरिकले सन् २०१३ मा मासिमो मोराटीबाट इन्टर किनेका थिए । इटालीका पूर्व प्रधानमन्त्री बुर्लोस्कोनीले सन् १९८६ मा मिलान किनेका थिए । उनले गत अगस्टमा मात्रै क्लब बेच्ने इच्छा व्यक्त गरेका हुन् । बुर्लोस्कोनीको स्वामित्वमा रहँदा मिलानले पाँचपल्ट च्याम्पियन्स लिग, पाँचपल्ट युइएफए कप, ८ सिरी ए उपाधि, एक इटालियन कप, सात सुपर कप, दुई इन्टरकन्टिनेन्टल कप र एकपल्ट फिफा क्लब विश्वकप जितेको थियो । इन्टर र मिलान अर्को सिजनको युरोपेली फुटबलको आशा बलियो पार्नका लागि पनि यो डर्बी जित्न चाहन्छन् । मिलान यति बेला सिरी ए मा छैटौं स्थानमा छ । उसले यसपल्ट युरोपा लिगका लागि समेत संर्घष गर्नुपर्ने अवस्था छ । इन्टर चाहिँ सातौ स्थानमा छ । सिजनको सुरुआतमा मिलानले युभेन्ट्सलाई हराई इटालियन सुपर कप उपाधि जितेको थियो । उसले पछिल्लोपल्ट सिरी ए सन् २०११ मा जितेको थियो ।"
"रूपन्देही प्लेअफमा, संकटमा चौराह","रुपन्देही च्यालेन्जर्स लगातार तेस्रो विजय हात पार्दै सगरमाथा सिमेन्ट धनगढी प्रिमियर लिग (डीपीएल) को प्लेअफमा पुगेको छ । त्यही लगातार तेस्रो हारले राष्ट्रिय टोलीका कप्तान पारस खड्काको नेतृत्वमा रहेको टिम चौराह धनगढी बाहिरिने लगभग निश्चित छ । रूपन्देहीले काठमाडौं गोल्डेन्समाथि १५ रनको विजय हात पार्यो । दुवै टोलीका लागि गर या मर को स्थितिमा रहेको अर्को खेलमा सीवाईसी अत्तरियाले धनगढीलाई ४२ रनले पराजित गरेको छ । अपराजित रूपन्देहीले अझ राउन्ड रोबिनको दुई खेल खेल्न बाँकी छ । रूपन्देहीको यो यात्रालाई शक्ति गौचनले टिमको सामूहिक प्रयास भएको बताए । कागजमा हेर्ने हो भने हाम्रो खासै टिम छैन । प्रतियोगिताको पूर्वसन्ध्यामा सुवास खकुरेलजस्ता खेलाडी नखेल्न सक्ने जनाउँदा हामीलाई धेरै गाह्रो भएको थियो, शक्तिले भने, हाम्रो टिममा जे छ त्यसैलाई लिएर अगाडि बढाऊँ भन्ने भयो । प्रतियोगिता सुरु हुनुभन्दा १० दिनअघि भैरहवामा हामीले जुन क्याम्प गर्यौं त्यसले हाम्रो टिमको समन्वय मिल्न गयो । उनले अगाडि थपे, एउटा कप्तानका रूपमा टिमलाई अगाडि बढाउँ भन्ने हुन्छ नै । सकरात्मक सोच्नै पर्यो, तर यस्तो नतिजा आउला भनेर सोचेको थिइनँ । हाम्रो बलिङ राम्रो छ, आधारभूत भूमिका खेलाडीहरूले निभाइरहेका हुन्छन् । फिल्डिङले बलिङलाई निकै सहयोग गर्दा हामीले सानो स्कोर पनि रक्षा गरिरहेका छौं ।टस जितेको च्यालेन्जर्सले शुक्रबार एसएसपी प्रहरी कार्यालय मैदानमा ९ विकेट गुमाई १ सय ३५ रन बनायो । काठमाडौं गोल्डेन्सले जवाफमा ९ विकेटमा १ सय २० रनमात्र बनाउन सक्यो । काठमाडौंले ४ खेलमा २ मा जित र २ मा हार बेहोरेको छ । टोलीले राउन्ड रोबिन लिगको अन्तिम खेलमा धनगढीको सामना गर्नेछ । विजय हात पारेमा टोलीको प्लेअफमा सुरक्षित हुनेछ । सहभागी ६ मध्ये शीर्ष चार टोली प्लेअफमा जाने छन् । त्यसमा पहिलो दुई स्थानमा हुनेले क्वालिफायरमा खेल्ने छन् । रूपन्देहीले नुरध्वज सेनलाई प्रतियोगितामा पहिलो पटक ओरालेको थियो । उनको ३७ रनमा रूपन्देहीले कठिन विकेटमा चुनौतीपूर्ण स्कोर बनाएको हो । सोमपाल कामीले इनिङ्सको पहिलो बलमा हरिशंकर साहलाई एलबीडब्लू आउट गरे पनि सुरुआतदेखि नै आक्रामक देखिएका नुरध्वजले २२ खेली ३ चौका र ३ छक्का प्रहार गरी ३७ रन बनाए । शंकर रानाले १६ र पुष्प थापाले ३७ रन जोडे । म्यान अफ द म्याच पुष्पले ३६ बल खेल्दै ४ चौका र १ छक्का प्रहार गरेका हुन् । प्रकाश केसीले १२ र विक्रम सोबले १० रन जोडे । काठमाडौंका तीब्र बलर सोमपालले ४ विकेट लिए । उनले ४ ओभरमा १ मेडन राख्दै २१ रन खर्चे । मन्जित श्रेष्ठ, कप्तान वसन्त रेग्मी र सन्तोष भट्टले ११ विकेट लिए । काठमाडौंको सुरुआत राम्रो थिएन र बाँकी इनिङ्स पनि त्यही गतिमा मात्र अगाडि बढ्यो । नरेश बुढाऐरलाई कृष्ण कार्कीले शून्यमा एलबीडब्लू आउट गरे । टोलीबाट सुमित महर्जनले २७ तथा सुवेन्दु पाण्डे र रोहित पौडेलले २०२० रन बनाए । ११ औं नम्बरका ब्याट्सम्यान हरिकृष्ण झाले ६ बल खेली दुई छक्का प्रहार गर्दै नटआउट १६ रन बनाएर पराजय अन्तर घटाएका थिए । रूपन्देहीबाट शक्तिले ३ विकेट लिए । उनले ४ ओभरमा २६ रन खर्चेका थिए । विक्रम र कृष्णले २२ तथा पुष्प र शाह आलमले ११ विकेट लिए ।"
अन्यत्र पनि यस्ता स्पर्धा हुनुपर्छ,"हाम्रो टिममा एकापसको समझदारी राम्रो छ । अन्य टिममा जस्तो स्टार खेलाडी धेरै नभए पनि मैदानभित्र छिरिसकेपछि हामी पनि स्टार हौं भन्ने मनोभावले खेलाडी खेलिरहेका छन् । मलाई हाम्रो खेलअघि धेरै डर लाग्छ । कहिलेकाहिँ खेलको अघिल्लो दिन निद्रा पनि लाग्दैन । आज पनि अन्तिम समयसम्म डर लागेको थियो । हाम्रो टिममा हामी सबै एक छौं । म पनि खेलाडीसँगै बस्छु । मोटिभेट गर्छु, कसैलाई आरोप लगाउदिनँ । जुन हिसाबले यो प्रतियोगितामा ठूला खेलाडी भएको टिमले खेलिरहेको छ, त्यसले दबाब दिन्छ । यो प्रतियोगिताले नेपालकै क्रिकेट विकास गर्न निकै महत्त्वपूर्ण भूमिका निर्वाह गरेको छ । आफ्नो टिमले जित्नुभन्दा पनि समग्र क्रिकेटले जितेको छ र जित्नुपर्छ । यो प्रतियोगिताले नेपाली क्रिकेटको उचाइ अझै माथि लैजाने छ । यस्ता प्रतियोगिताहरू अन्य स्थानमा पनि हुनुपर्छ ।"
चौराहको हार शृंखला,"धनगढी सीवाईसी अत्तरियाले धनगढी टिम चौराहसँगको निकै महत्त्वपूर्ण मानिएको खेलमा विजय हात पार्दै प्लेअफमा पुग्ने सम्भावना कायम राख्यो । कप्तान ज्ञानेन्द्र मल्ल ब्याटिङमा नउत्रिए पनि अत्तरियाले ४ विकेट गुमाई १ सय ४२ रन बनायो । ओपनर रोशन नेपालीले सर्वाधिक ३२ रन बनाए । उनले ४४ बल खेल्दै ३ चौका प्रहार गरे । अर्का ओपनर दिलीप नाथले १३ रन जोडे । तेस्रो नम्बरमा पठाइएका प्रदीप ऐरीले ३१ बल खेली २६ रन बनाए । १ छक्का प्रहार गरेका महबुब आलम ७ रनमा सौरभ खनालको बलमा बोल्ड भए । करण केसी २५ र योगेन्द्रसिंह कार्की २७ रनमा नटआउट रहे । अघिल्लो महिना एपेन्डिक्सको अप्रेसन गरेका कारण ब्याट्सम्यानका रूपमा मात्र खेलेका नेपाली टोलीका तीब्र बलर करणले १२ बल खेली २ चौका र २ छक्का प्रहार गरे । योगेन्द्रले ११ बलको इनिङ्समा ६ चौका प्रहार गरे । चौराहका सौरभले ३ ओभरमा २५ रन खर्चेर २ तथा आरिफ र सुसन भारीले ११ विकेट लिए । महबुबले आदिल खान, आरिफ र पारसलाई एकै ओभरमा शून्यमा पवेलियन फर्काएपछि धर्मराएको चौराहले ९ विकेट गुमाई १ सय २ रनमात्र बनाउन सक्यो । महबुबको एकै ओभरले खेल परिवर्तन गर्यो भनेर भन्न सकिन्छ तर हामीले यो भन्दा राम्रो खेल्न सक्थ्यौं, चौराहका कप्तान पारस खड्काले भने, हाम्रो ब्याटिङ त्यति राम्रो भएको छैन, बलिङ ठिकै छ । ब्याटिङ क्लिक भाकै छैन । हामीले आफ्नो क्षमताअनुसार खेल्न सकेका छैनौं । हाम्रो पक्षमा खल आएको पनि छैन ।उनी आफ्नो टोलीको अघिल्लो चरण जाने झिनो सम्भावना देख्छन् । अब दुई खेल बाँकी छ, त्यो जित्यौं भने अवसर रहन्छ । अरुको नतिजामा पनि भरपर्ने स्थिति छ । आशा छ अर्को दुई खेलमा मैले पनि योगदान दिनेछु, उनले भने । त्यस विपरीत अत्तरियाका कप्तान ज्ञानेन्द्र मल्ल जितमा पनि निराश थिए । उनले आफ्नो टोलीले क्षमताअनुसार खेल्न नसकेको जनाए । तल्लोक्रममा रामनरेश गिरीले २० बलमा २ चौका र ४ छक्का प्रहार गरी ३९ रन बनाएपछि चौराहको स्कोरले सय रन छोएको हो । ओपनर अनिल मण्डलले १९ र सौरभले २३ रन बनाए । महबुब र सुरेन्द्र चन्दले ३३ विकेट लिए । महबुबले ४ ओभरमा २३ र सुरेन्द्रले १ मेडन राख्दै १५ रन खर्चे । विनोद लामाले २ विकेट लिए ।"
स्वयंसेवीले बनाउँदै स्केटिङ पूर्वाधार,"पोखरा सन् २०२० को जापानमा हुने ओलम्पिकमा रोलर स्केटिङले खेलको मान्यता पाउँदै छ । यसका खेलाडी स्पर्धाका लागि संसारका विभिन्न देशमा उत्साहित रहिरहँदा अब नेपालीले पनि अभ्यास गर्न सहज हुने भएको छ । पोखरा रंगशालाभित्र मोटसाइकल प्रशिक्षणका लागि प्रयोग हुँदै आएको जमिनमा स्केटिङको पूर्वाधार निर्माण सुरु भएपछि अभ्यास गर्न चाहनेहरू रमाएका छन् । क्षेत्रीय खेलकुद विकास समितिले जग्गा उपलब्ध गराएपछि एक सातादेखि अमेरिका, अस्ट्रेलिया, जापान, क्यानडा, फ्रान्स, रुस, जर्मनी, बेलायत, नर्वे, बेल्जियम र भारतका खेलाडी पूर्वाधार बनाउन जुटेका छन् । अपरेसन म्यानेजर जोन चाकोनासले भने, हामी नेपालको काठमाडौं, पोखरा र चितवनसँग परिचित छौं । हामी स्केटिङ खेल्नेलाई स्वयंसेवीका रूपमा सघाउन आएका हौं । पूर्वाधार निर्माणका लागि २० हजार डलर खर्च लाग्ने उनले बताए । मजदुरीको खर्च जोगाइदिन हामी आफैं विभिन्न देशबाट ३० जना आएर काम गरिरहेका छौं, उनले भने, ओलम्पिकमा पनि अब स्केटिङ समावेश हुने भएकाले जहाँ खेल्नेहरू छन् तर पूर्वाधार छैनन्, त्यहाँ सघाउने रणनीतिमा हामी छौं ।स्वयंसेवीहरूमा विभिन्न पेशामा आबद्ध छन् । पोखराका लागि स्केटिङ पूर्वाधार डिजाइन गरेका वेड ट्रिभिनको भनाइमा स्वयंसेवी सबै मिलेर कामलाई तीन सातामै सम्पन्न गर्ने लक्ष्य छ । पर्यटकीय नगर भएकाले पोखरा आउने पर्यटकको स्केटिङ खेलको रूचिलाई आम्दानीको माध्यम बनाउने पर्यटन व्यवसायी पनि छन् । यहाँको खहरेस्थित एक रिसोर्टले स्केटिङ पूर्वाधार बनाएको छ । निजी लगानी र प्रायोजनको उक्त स्केटिङ ग्राउन्डमा मजा लिने पर्यटक नै सार्वजनिक अभ्यासको ठाउँ बनाइदिन अघि सरेका हुन् । नेपाल ओलिम्पक कमिटी सदस्य तेज गुरूङ भन्छन्, पोखरामा खेल्नेहरू भए पनि रोलर स्केटले खेलको मान्यता पाएको अवस्था छैन । पूर्वाधार बनेपछि नयाँ खेल थपिने भयो । रंगशालाको स्केटिङ ग्राउन्डले खेलाडी उत्पादनमा सघाउनुका साथै प्रतियोगिता आयोजना गर्न पोखरामा पूर्वाधार छ भन्न पाइने भएको बताए । क्षेत्रीय खेलकुद विकास समिति अध्यक्ष खगराज पौडेलले रूचि राख्नेका लागि स्केटिङ ग्राउन्ड अभ्यास गर्न पाइने थलो बन्ने बताए । हामीले ठाउँ दिएका हौं, सबै काम विदेशी भोलन्टियरहरूले आफैं गरिरहेका छन्, उनले भने, यो टोली अस्ट्रेलियामा यस्तै काम गर्दागर्दै नेपाल आइपुगेको हो । स्वयंसेवीले बनाइदिने पूर्वाधारपछि पनि दर्शकदीर्घाका लागि जग्गा छाडिएको उनले बताए । यो खेलको अभ्यास र प्रतियोगिताको क्रम बन्दा हामीसँग प्यारापिट बनाउने ठाउँ पनि छ, उनले भने, खेल नै नौलो छ । खेलाडी संगठीत रहेको सुनिएको पनि छैन तर, रहर गर्ने धेरै छन् ।"
आयोजकलाई व्याकुल माइला गोल्डकप,ओखलढुंगा सोक्माटारमा आयोजित छैटौं व्याकुल माइला गोल्डकप फुटबलको उपाधि आयोजक नयाँ नेपाल सरोकार समाजले जितेको छ । आयोजकले शुक्रबार फाइनलमा मानेभन्ज्याङ युवा समूहलाई १० ले पराजित गर्दै उपाधि कब्जा गरेको हो । २४ औं मिनेटमा राजु राईले गरेको गोल नै निर्णायक बन्न पुग्यो । अन्तिमसम्म मानेभन्ज्याङले गोल फर्काउने कोसिस गरे पनि सफलता पाएन । विजेताले १ लाख रुपैयाँ र १ सय १ तोलाको चाँदीको कप जितेको छ । उपविजेताले ५० हजारसहित चाँदीको कप थाप्यो । तेस्रो भएको समूह नयाँ नेपाल सरोकार समाज बी ले २५ हजार पायो । उत्कृष्ट गोलकर्ता मानेभन्ज्याङका कुमारजित मगर (५ गोल) भए । उनले ५ हजार नगद पुरस्कार पाए । दिलकर्ण बेस्ट टिम अवार्डसहित १० हजार वेस्ट काठमान्डू क्लबले पायो । उत्कृष्ट खेलाडी नयाँ नेपालका राजु राई र गोलकिपर मानेभन्ज्याङका रेवत पुलामीमगर भए । दुवैले ५५ हजार पाए । विजेतालाई राष्ट्रिय गानका सर्जक व्याकुल माइला र समाजसेवी मोतीराज राईले पुरस्कृत गरेका थिए ।
सिसे छानबिनमा तानिए,"पेरिस पूर्व फ्रान्सेली स्टार जिब्रिल सिसे सहकर्मी खेलाडी म्याथ्युु भालुबुयनालाई एउटा सेक्सटेप लिएर ब्ल्याकमेल गर्न खोजेको अभियोगमा औपचारिक अनुसन्धानमा तानिएका छन् । गत फेबु्रअरीमा सिसेको संलग्नतामा ब्ल्याकमेलिङ प्रयास भएको आरोप छ । सिसेले आफूमाथिको आरोप विषयमा जानकारी पाएका छन् । अब उनले आफूलाई निर्दोष प्रमाणित गर्न गर्ने छन्, उनका वकिलले भने । उक्त प्रकरणमा रियल म्याड्रिड स्टार करिम बेन्जेमासमेत परेका थिए । जसका कारण उनी राष्ट्रिय टोलीबाट समेत निकालिए । गत सेप्टेम्बरमा उनीमाथिको प्रतिबन्ध हटेको थियो । बेन्जेमाले आफू निर्दोष रहेको दाबी गर्दै आएका छन् ।"
बेकह्यामपुत्रीको ब्रान्ड दर्ता,"लन्डन हार्पर बेकह्याम मात्रै ५ वर्षकी भइन् तर उनकी सुप्रसिद्ध आमा अहिले नै छोरीको ब्रान्ड बचाउन लागिपरेकी छिन् । फेसन डिजाइनर तथा पूर्व स्पाइस गर्ल भिक्टोरिया बेकह्यामले आफ्नी छोरीको नामलाई बेलायत र युरोपमा इन्टेलेक्चुयल प्रोपर्टी अथुरिटिज मा दर्ता गराएकी छन् । यसले हार्परलाई आफ्नो नाममा बजारी चिजहरूलाई ब्रान्डिङ गर्न सजिलो भएको छ। हार्पर सो बिजनेसमा जान चाहेको खण्डमा यसले उनलाई चाहेका बेला कानुनी संरक्षणसमेत प्रदान गर्नेछ । यस प्रयोजनका लागि गएको डिसेम्बरमै भिक्टोरियाले निवदेन दिएकी थिइन् । भिक्टोरिया र फुटबल स्टार डेभिडका तीन छोरा ब्रुकलिन, रोमियो र क्रुजको नाममा पनि ब्राण्ड दर्ता भइसकेको छ ।"
दौडमा आर्मीको वर्चस्व,"हेटौंडा नयाँ वर्षमको अवसरमा शुक्रबार आयोजित शुभकामना खुला दौडमा आर्मीका खेलाडीले वर्चस्व जमाएका छन् । ५ किलोमिटर दौडमा सिंहनाथ गण शक्तिखोरका कल्याण बानियाँले १३ मिनेट २८ सेकेन्डबाट पहिलो भए । १३ मिनेट ३० सेकेन्डबाट रणसिंह गण गोरखाका सिजन बस्नेत दोस्रो र १३ मिनेट ३५ सेकेन्डबाट कालीप्रसाद गणका टीकाराज कटुवाल तेस्रो भए । विजेताले १५ हजार, दोस्रोले १० हजार र तेस्रोले ५ हजार पुरस्कार पाए । दौडमा ३० जनाले भाग लिएका थिए । तरुण दल हेटौंडा ६ ले तीन वर्षदेखि नयाँ वर्षका दिन दौड गर्दै आएको छ ।"
नबहकाऊँ बहसलाई,"आफूलाई फेमिनिस्ट भनाउनेहरूको अभियानपुरुष निषेधित क्षेत्र को घोषणा नभई समाजका सबै क्षेत्रमा पुरुषसरह आफ्नो पनि समान उपस्थितिको आकांक्षा हो ।महिलालाई लिंगकै आधारमा कुनै भेदभाव नगरी मानवोचित अधिकार समान रूपमा उपलब्ध हुनुपर्छ भन्ने चरणबद्ध अभियान नारीवादको विश्वव्यापी अभियान हो । जसले सामाजिक, राजनीतिक, आर्थिक र वैयक्तिक अधिकारको स्थापनाका लागि उठाइएका हरेक आवाजको प्रतिनिधित्व गर्छ । महिलाका अधिकारसँग सम्बन्धित जरुर छ तर नारीवादले पुरुषको विरोध कहिल्यै गर्दैन । पुरुषकेन्द्रित सामाजिक संरचनाको मात्र विरोध गर्छ जुन संरचनाका कारण पुरुषहरूको जीवन पनि बोझिल छ । पितृसत्ताले उनीहरूको पनि शोषण गरेको छ । समाज सन्तुलित हुँदा पुरुषलाई कुनै हानि नभई लाभ नै हुन्छ भन्ने वकालत नारीवादले गर्छ । नारीवाद पुरुषविरुद्धको र निषेधको होइन ब्यालेन्स को लडाइँ हो । आफूलाई फेमिनिस्ट भनाउनेहरूको अभियान पुरुष निषेधित क्षेत्र को घोषणा नभई समाजका सबै क्षेत्रमा पुरुषसरह आफ्नो पनि समान उपस्थितिको आकांक्षा हो । यताबाट तन्काए पनि उताबाट खुम्च्याए पनि नारीवादको जम्माजम्मी अवधारणा यत्ति नै हो । महिलालाई पनि पूर्ण मानव मानियोस् भन्ने आवाज आफूलाई मानवतावादी मान्ने महिला, पुरुष वा तेस्रोलिंगी सबैको बोली हो । आफूलाई नारीवादी भनाउनेहरूले व्यक्तिगतपारिवारिक जमघट, सार्वजनिक बहस वा पत्रपत्रिकामा हजारौंपटक थाकुन्जेल यी कुरा दोहोर्याइराख्छन् । तर पनि उनीहरूलाई यस्तै जमघट, बहस वा पत्रपत्रिकामा हजारौंपटक दोहोर्याएर पुरुषविरोधी को आरोप लगाउनेहरू कहिले थाक्दैनन् । तसलीमा नसरिनले भनेकी छन्, नारीवादको कुरा गर्नेलाई योजनाबद्ध रूपमै संसारभरि नै पुरुषविरोधी भनिन्छ । नारीवादको बहसका नाममा केही समयदेखि पढिंदैसुनिंदै गरेका कुराले ठ्याक्कै नसरिनकै भनाइलाई पुष्टि गरेजस्तो लाग्छ, जसको नारीवादको विश्वव्यापी आन्दोलनसँग छेउटुप्पोकै कुनै सम्बन्ध देखिंदैन । बहसका नाममा उठेका केही भनाइहरू यस्ता हुन्छन् चर्को स्वरले बोल्दैमा, रक्सीचुरोट खाँदैमानखाँदैमा वा पश्चिमको कुरा ठ्याक्क सिको गरेर नारीवादी भइँदैन । संसारका सबै पुरुष खराब र सबै महिला असल छैनन्, पुरुषका पनि पीडा छन्, सहरमा नारीवादको गफ दिएर गाउँका महिलालाई के फाइदा, आदिआदि । नारीवाद रासायनिक कि प्रांगारिक बाल्यकालमा पञ्चायती व्यवस्थाबारे बारम्बार पढिनेसुनिने शब्दावली थियो नेपालको माटो सुहाउँदो व्यवस्था । आजभोलि नारीवादको बारेमा पनि यही कुरा सुनिन लागेको छ, पश्चिमको नारीवादलाई सर्लक्क उचालेर यहाँ टाँस्न मिल्दैन । माटो सुहाउँदो नारीवाद चाहिन्छ । पश्चिमबाट सीधा भित्रिने मोबाइल, ल्यापटप वा अन्य आधुनिक उपकरण जस्ताको त्यस्तै चाहिने हामीजस्ता कहिले माटोमा नटेक्ने बौद्धिक हरू जब सोचको कुरा आउँछ अनि माटो सुहाउँदोको रटान लगाउन थालिहाल्छौं । यस्ता उपकरणहरूको सकेसम्म अपडेटेड भर्सन खोज्ने हामीलाई सोच अपडेट गर्नुपर्ने जरुरत भने कहिले महसुस हुँदैन । सोचचाहिं सधैं माटो सुहाउँदो नै चाहिन्छ । के फरक छ पश्चिमको केमिकल र हाम्रो अग्र्यानिक नारीवादमा ? संसारकै सबैभन्दा विकसित देश मानिने अमेरिकामा महिलामाथि हुने बलात्कारको तथ्यांक पनि संसारकै सबैभन्दा बढी छ । नेपालमा महिनामा ८९ जना महिला बलात्कारको सिकार भएको हालको तथ्यांक छ । अमेरिकी महिलाको बलात्कार केमिकल र नेपाली महिलाको बलात्कार अग्र्यानिक कसरी हुन सक्छ ? बलात्कारविरुद्ध संसारभरि सुरक्षित सडक, कार्यस्थल र घर परिवारका लागि आवाज उठाउने पश्चिमी र पूर्वीय नारीवादीको रासायनिकता र प्रांगारिकताको परिभाषा कस्तो हो ? शिक्षा र रोजगारीका लागि समान अधिकार, सम्पत्तिमाथिको अधिकार, अतिरिक्त कार्यबोझ कम गरिनुपर्ने, समान ज्याला र तलबको माग, गर्भावस्था र सुत्केरीमा उचित स्याहार, पोषण र आरामको माग । विश्वका जुनसुकै कुनाका नारीवादीले बारम्बार उठाउने यी सबै मागमध्ये कुन रासायनिक हुन र कुन प्रांगारिक ? उही हाडमासुको शरीर भए पनि स्त्री शरीरलाई लिएर गरिने विभेदपूर्ण र हिंसायुक्त हेराइको विरुद्ध उताकाले ब्रा जलाएर गरेको विरोध र पुस्तौंसम्म समाजले आफ्नो शरीर भोग्ने मात्र तर मान्छेको मान्यता नदिइने प्रथाको विरुद्ध यताका बादी महिलाले कम्मरमाथि केही नलगाई गरेको प्रदर्शनबारेको रासायनिकता र प्रांगारिकताको हिसाबकिताबको नतिजा के निस्केला ? प्रदर्शनका तरिका फरक भए पनि यी सबै समानता नामक एउटै एजेन्डाका लागि गरिएका संघर्ष होइनन् ? सशक्तीकरण रक्सी चुरोटमा कि समान व्यवहारमा ?कुनै सेलिब्रिटी महिलालाई कुनै जमघटमा वा अन्तर्वार्ताका लागि भेटेको एक मिनेटभित्रै आफू चुरोट सल्काइहाल्ने र हातमा रक्सीको गिलास समातिहाल्ने कुनै होनहार पत्रकार यी दुवै चीज सँगसँगै खाँदै अगाडि बसेकीलाई सोध्छ, महिलाहरू चुरोटरक्सी खाएरै स्वतन्त्र हुन्छन् जस्तो लाग्छ तपाईंलाई ? अर्को उपबुज्रुक पत्रकार कुनै अनलाइनमा छद्मनामबाट लेख नै धस्काइदिन्छ, स्वास्थ्यका लागि हानिकारक यी दुवै चीज खाएर स्वतन्त्र भईंदैन । कतै नडराई रक्सी खाने र नडराई बोल्ने कुनै महिलालाई भलाद्मी शुभचिन्तकहरूको शुभचिन्ता को सन्देश आइपुग्छ, फलानीलाई रक्सी नखान र नबोल्न भनिदेऊ ल । कतै फेरि अधिकारका कुरा गर्ने कुनै महिलालाई चुनौती दिइन्छ, जाबो रक्सीसम्म खान हिम्मत नहुनेहरू नि के नारीवादी । कुनै दलित, कुनै महिला, कुनै मधेसी, कुनै भूमिहीन वा कुनै कर्नालीवासी एउटै जमघटमा भेट्लान् र चियर्स गर्लान् । तर त्यो चियर्सले उनीहरूको सशक्तीकरणको प्रतिनिधित्व कदापि गर्दैन । उनीहरू राज्य र सामाजिक व्यवस्थाबाट दलिएकाहरू नै हुन् । महिनौं महिनावारी रोक्ने सुई प्रयोग गरेर निर्माण मजदुरको काम गरिरहेकी कुनै महिला बेलुका छोराछोरीका लागि चामल किन्न पुग्ने खर्च नभएको निराशाको झोंकमा रक्सी पिएर बाटो नाप्दै चर्को स्वरमा कराउँदै घर पुग्छे । उसको सशक्तीकरणको मापन त्यो एक गिलास रक्सी पक्कै नहोला । गरिब हुनुका, महिला हुनुका, कलिला बच्चाकी आमा हुनुका, उनीहरूलाई पेटभरि खुवाउन नसक्नुका, उसका सयौं सामाजिकआर्थिक समस्या त्यही एक गिलास कोदोको झोलमा बगेर पक्कै नसकिएलान् । सशक्तीकरण त समान सामाजिकराजनीतिक व्यवहारले हुने हो । राज्यले बनाउने विभेदमुक्त कानुन र न्यायको प्रत्याभूतिले हुने हो । पछाडि पारिएकालाई दिइने विशेष अधिकारको व्यवस्थाले हुने हो, शिक्षा र अवसरहरूको प्रचुरताले हुने हो । प्रत्येक नागरिकलाई हेरिने समान दृष्टिकोणले हुने हो । रक्सी, चुरोट, चिया, कफी, चकलेट, ड्रिंक, दूध वा जेसुकै, व्यक्तिका आआफ्ना व्यक्तिगत (सामाजिक र सांस्कृतिक पनि) रोजाइ, अम्मल, भेटघाट र सेलिब्रेसनका माध्यम अथवा प्रचलन हुन् । तर दुर्बलता वा सशक्तताका मापदण्ड कदापि होइनन् । न दूध पिउनेहरू निरीह हुन् न रक्सी पिउनेहरू निर्भीक । यसबारे महिला (वा नारीवादी) हरूको भनाइचाहिं यति मात्रै हो यदि प्रचलित अम्मलहरूको प्रयोग पुरुषले गरिरहँदा समाजको आँखीभौं तन्किँदैन भने उनै मानवोचित अम्मलहरू महिलाले गर्दा पनि तन्किनु जरुरी छैन । सबै नागरिकको असलखराब स्वास्थ्यका बारे चिन्ता गर्न र कानूनीगैरकानुनीलगायतका नीतिनियम तय गर्न त देशमा स्वास्थ्य मन्त्रालय जिउँदै छँदैछ । नरमगरम नारीवादीत्रिभुवन विश्वविद्यालय, उच्चमाध्यमिक शिक्षा परिषद्, स्थापनाकालीन महिला मन्त्रालय, राष्ट्रिय योजना आयोग र थुप्रै सरकारी गैरसरकारी संस्थाहरूका लागि महिला र लैंगिकतासम्बन्धी सयौं अवधारणापत्र, पाठ्यक्रम निर्माण गरेकी र पाठ्यपुस्तक लेखेकीलेखिरहेकी प्राध्यापक चन्द्रा भद्रा काठमाडौंको सिंहदरबारअगाडि आफू सहभागी भएको एउटा प्रदर्शन सम्झिँदै भन्छिन्, तत्कालीन सभामुख रामचन्द्र पौडेलको कोट तान्न पुगेका थियौं । उहाँ मेरो एमए पढ्दाको सहपाठी हुनुहुन्थ्यो । त्यस्तै अर्को प्रदर्शनमा म सडकमा सहभागी हुँदाको समयमा अर्का सहपाठी चिरञ्जीवी वाग्ले गृहमन्त्री हुनुहुन्थ्यो । उनीहरू सुरुवाल लगाउने हरू देश चलाउने ठाउँमा पुगे, म फरिया लगाउने सधैंभरि अधिकारको मुद्दा लिएर सडकमै छु । ३ दशकभन्दा लामो समय लैंगिकता र महिलासम्बन्धी अधिकारमुखी अध्यापन, अनुसन्धान र अभियानमा खर्चेकी, यतिखेर संघारमै पुगेको महिला मन्त्रालय खारेजीको विरुद्ध क्याम्पेनिङ गरिरहेकी छन् ६९ वर्षीय भद्रा । पौडेल वा वाग्लेसँग सडकमा आमनेसामने हुनुमा भद्राको उनीहरूसँग व्यक्तिगत दुश्मनी जिम्मेवार छ वा शासन प्रणालीप्रति रोष ? भद्रा विभेदग्रस्त वर्ग यानिकी महिलाकी प्रतिनिधि र पौडेल र वाग्ले राज्यका प्रतिनिधिको रूपमा उपस्थित थिए वा भद्रालाई उनीहरूसँगको कलेज जीवनकालीन कुनै झगडा, रिस, कुण्ठा वा प्रतिद्वन्द्विताको प्रदर्शन अधबैंसे उमेरमा आएर राजधानीको व्यस्त सडकमा गर्नु थियो ? भद्रा बेलाबेला भन्छिन्, आज पनि महिलाका कैयौं मुद्दामा बोल्दा म औपचारिक कार्यक्रमहरूमै रातोपिरो हुन्छु । पोलिटिकल्ली करेक्ट हुन पनि कहिले जानिनँ । म त र्याडिकल (फेमिनिस्ट) हुँ । केही वर्षअघि संसद्को प्राकृतिक स्रोतसाधन समितिको बैठकमा भूमिहीनहरूबारेको अन्टसन्ट टिप्पणीको प्रतिरोध गर्दैगर्दा पूर्वसभासद शान्ता चौधरी रोइन् । पुस्तौंदेखि परिवारका सम्पूर्ण सदस्य कमैया र कम्लरी बसेको विगत भएकी चौधरी मुद्दाले छोएर रोइन् वा उनलाई त्यहाँ कुनै मेलोड्रामा गर्नु थियो ? उनले रुन्चे र नरम महिलाको रूपमा सहानुभूतिको पसल थापेकी थिइन् वा उनलाई भूमिहीन कम्लरीको रूपमा हुर्केको आफ्नै कहालीलाग्दो भूतकालको यादले रुवायो ? सन् २००४ मा भारतको पूर्वोत्तर राज्य मणिपुरको सहर इम्फालमा महिलाहरूले सैनिक ब्यारेकका अगाडि इन्डियन आर्मी रेप अस (भारतीय सेना हामीलाई बलात्कार गर) भन्दै निर्वस्त्र भएर प्रदर्शन गरे । यो उनीहरूको छाडापन थियो वा वर्षौंसम्मको सघन हिंसा सहेका कारण सहनशक्तिको सीमा नाघेपछि निस्किएको एग्रेसन ? केही वर्षअघि नेपालका बादी महिलाले वा केही दिनअघि भारतका देवदासीहरूले पेटिकोट मात्र लगाएर गरेका प्रदर्शनहरू के हुन् र केका लागि गरिएका हुन् ? स्वतन्त्रता र समानताका आन्दोलनका अगुवाइ गरेका मार्टिन लुथर किङ, नेल्सन मण्डेला, महात्मा गान्धी वा रोजा पाक्र्ससमेतले एग्रेसन का कुनकुन हदहरू पार गरे ? संसारका कुनकुन परिवर्तनका लडाइँहरू मधुर संगीतहरू गाएर लडिएका छन् ? नेपालमै व्यवस्था परिवर्तनका ठूलाठूला आन्दोलनमा महिलाहरू घरका गाईभैंसी फुकाएर सडकमा निस्केका छन् । अधिकारका आफ्ना मुद्दा स्थापित गर्न भूमिगत भएका छन् । बन्दुक बोकेर लडेका छन् । अधिकारका मागको विषयमा सुन्दर, शान्त, सुशील को फर्मुला कहाँ र कसरी फिट हुन्छ ?आजभोलि देशका ठाउँठाउँमा सार्वजनिक बहसका कार्यक्रम हुन्छन् । र, यिनै बहसबाट उत्पादित हुन थालेका छन् हामीजस्ता विभिन्न भेराइटी का नारीवादी । गरम नारीवादी, नरम नारीवादी, शान्त नारीवादी, उग्र नारीवादी पुरुषसँंगै हिँड्न चाहने नारीवादी वा पुरुषलाई गाली गर्दै एक्लै हिँड्ने नारीवादी । यी भेराइटी तोक्न केही समयदेखि बारम्बार सन्दर्भ उठाइएको छ, देशको कुनै एक ठाउँमा भएको सार्वजनिक बहस कार्यक्रमको, जसको कुनै एक सेसनमा कुनै एक वक्ताको प्रस्तुति केही बौद्धिक हरूको नजरमा आक्रामक र असभ्य थियो । केही आलोचनात्मक चेतधारी बौद्धिकहरूको भनाइमा यो उनको व्यक्तिगत कुण्ठा वा पूर्वाग्रहको प्रदर्शन थियो । कुनै सार्वजनिक बहसमा कुनै एक वक्ता एग्रेसिभ हुन पुगिन् । र, त्यसकै बारे महिनौंसम्म राष्ट्रिय पत्रिकाका स्पेस ओगटेर (साथमा एकदुई जना अरूको नामसमेत मुछेर जो आफ्नो प्रस्तुतिमा आक्रामक थिएनन्) आलोचनात्मक चेतका नाममा शृंखलाबद्ध लेखहरू लेखिंदै छन् । उनी एग्रेसिभ हुनुका कुनै पृष्ठभूमि थिए वा घरबाटै एग्रेसनको चक्की खाएर आएकी थिइन् भन्नेबारेचाहिं बौद्धिकहरू मौन छन् । बहसका सहजकर्ताको उडाउने खालको र हल्काफुल्का प्रस्तुतिलाई लिएरचाहिं कतै केही उल्लेख गरिएको पाइँदैन । जबकि त्यति बेला स्ल्याम पोयट्री ग्रुपकी सदस्य १८२० वर्षकी एउटी बहिनीले समेत कार्यक्रममै सहजकर्तालाई तपाईं बहसको सुरुदेखि अन्तसम्म सेक्सिस्ट हुनुहुन्थ्यो, हो कि होइन यस कि नो मा जवाफ दिनुस् भन्नेसम्मको चुनौती दिएकी थिइन् । सुरुदेखि अन्तसम्मका सेक्सिस्ट प्रश्नहरूको जवाफ कुनचाहिं महिलाले नम्र भाषामा दिन्छन्, दिएका छन् वा दिनैपर्ने भन्ने नियम छ ? यसबारे आलोचनात्मक चेतका ब्रान्ड एम्बेसडर हरूको धारणा जान्न पाइएको छैन । प्रश्न उठ्छन् मनमामहिनौंसम्म एकै जनालाई पालोपालो शृंखलाबद्ध रूपमा खेदिराख्नुलाई आलोचनात्मक चेत भनिन्छ वा समग्र कार्यक्रमको सन्तुलित मूल्यांकनलाई ? यसलाई ह्यारेसमेन्ट मान्ने कि नमान्ने ? शक्तिशाली मिडिया फिगर रहेका बहस सहजकर्ताबारे कोही पनि चुइँक्क नबोल्नुलाई शक्तिको राजनीति मान्न पाइने कि नपाइने ? नरम हुन नजानेकोमा बारम्बार एक जना महिलालाई शृंखलाबद्ध पर्सनल टिप्पणी गरिरहनेहरूलाई नारीवादको विश्वव्यापी पर्सनल इज पोलिटिकल अवधारणाबारे थाहा छ कि छैन ? कसैले फोरम ओगटेकोमा डाहा हुन सक्ला तर बहसमा झगडा गरे भनेर नगरेकाहरूको समेत नाम मुछिएकोमा प्रमाण माग्न पाइने कि नपाइने ? पत्रिकाको प्रयोग गरेर कसैको सार्वजनिक प्रतिष्ठामा आँच आउने गरी लेखिएको कपोलकल्पित कुराले आइपरेको मानसिक क्षतिको हिसाब कोसँग माग्ने ? फलानाहरूले शाब्दिक कुस्ती खेलेको कारण प्रश्नको सामना गरेका छन् भनेर लेख्नेहरूले कुस्ती खेलेको प्रमाण देखाउनुपर्ने कि नपर्ने ? प्रश्न सम्पूर्ण नेपाली जनताले गरे वा राजधानीका गसिप फ्याक्ट्री हरूका नियमित भिजिटरहरूले, लेखकले यो खुलाउनुपर्ने कि नपर्ने ? सहरमा हुने सार्वजनिक बहसमा केही बौद्धिक प्रिभिलेज्ड हरूले कुस्ती खेलेर महिलाका मुद्दा कहीं नपुग्लान्, मानियो । तर एक ठाउँमा भएको कुनै कार्यक्रमबाट मुभ अन गरेर साँच्चिकै सभ्य र शालीन बहसहरू यस्ता हुन्छन्, जसको असर सीधै छाउगोठहरूमा पुग्छ भनेर एग्रेसिभहरूलाई सिकाउन शालीनहरूले सुरु किन नगर्ने ? आफूलाई नारीवादी उपाधिले चिनाउन नहिच्किचाउनेहरूलाई स्वर ठूलो भएकै आधारमा मृदुभाषी हरूले सीधै पुरुषविरोधी र एक्लै हिँड्न चाहने को बिल्ला टाँसिदिने वा उनीहरूले तिमीहरू अगाडि पुग्यौ, हामी छुट्यौं, सँगै हिँडौं भनेर पुरुषहरूलाई भनिरहेका हुन् भनेर सुन्ने कोसिस गर्ने ? मुद्दा विषयान्तर होइन मूलप्रवाहीकरण गरौं सासू नभाको छुटकाइलो घरमा पर्ने भइस तँलाई त आनन्दै भयो । कुनै युवतीको बिहाको कुरा चल्दा यस्ता गफ सुनिन्छन् गाउँसहरमा । यी गफ लमी, आफन्त वा नातेदारले गर्ने हुन् कि स्वयं युवतीले मलाई सासू नभाको घर चाहिन्छ भन्ने हुन् ? यसरी छनोट गर्ने खालको वैवाहिक अधिकार नेपाली समाजका कति जना युवतीले प्रयोग गर्छन् ? सासू नभाको घर सहरबजारका ९० प्रतिशत विवाहयोग्य युवतीको चाहना हो वा गाउँ वा सहर दुवैतिर प्रचलित भनाइ हो ? कुनै बहसकी वक्तालाई सामाजिक सद्भाव बिगार्ने उच्च मध्यमवर्गीय नारीवादी उपाधिले आरोपित गर्ने नियतले लेखिँदै गरेको लेखका लागि कोट दिंदा कुनै प्रतिष्ठित समाजशास्त्रीले सासू नभाको घरमा बिहा गर्ने भन्ने भनाइ कसरी चल्यो भन्ने कुराको पृष्ठभूमि उल्लेख गरिदिनुपर्छ कि पर्दैन ? दिनैपरेलेख्नैपरे यो कोटेसन देशका विवाहयोग्य कम्तीमा ९० जना मात्रै युवतीसँग उनीहरूको सासू नचाहिने चाहनाबारे शोध गरेर दिनुपर्छलेखिनुपर्छ या जेसुकै पनि भनिदिएलेखिदिए पुग्छ ? माइतमा चार दिन मात्रै पनि बिताएर लोग्नेको घर आउँदा सासूका हातमा फलफूल, गोडामा खामबन्दी रकमसहितको ढोग आदि खालका सामाजिक व्यवहारलाई संस्कारको नाममा पालना गरिंदै छ हाम्रो समाजमा । विशेषगरी खस सम्प्रदायमा । ठूल्ठूला कुरा छोडौं, खस सम्प्रदायमा आफ्नै वंश बढाएकी एउटी सुत्केरी महिलाका लागि लोग्नेको परिवारले कति लगानी गर्छ ? सुत्केरी भएको ११ दिन पुग्नासाथ माइत गएर माइतीकै लगानीमा तेल लगाउने मान्छे, सुत्केरीका रगतका लुगा धुने मान्छे, बच्चाका थाङ्ना धुने मान्छे, मानाका माना घ्यू, पर्याप्त आराम, दिनको छ छाकसम्मको मासुभात आदिको व्यवस्थासहित तंग्रिएर लोग्नेको घर आउँदा कुनै बुहारीले उल्टो आफ्नो माइतीले बच्चा हुर्काईस्याहारिदिएबापतको कर तिर्न सासूससुरा, नन्दअमाजू, भान्जाभान्जीलाई कपडा, सोलीभरि सेलरोटी, पैसा, फलफूल र सुनका गहनासमेत बोकेर आउनुपर्ने प्रचलन गैंडाको छालाभन्दा बाक्लोगरी जिउँदै उपस्थित छ हामीकहाँ । हुनेका वर्षदिन नहुनेका ६ महिना जस्ता आहानमा लटपटिएर सुत्केरी छोरीको सम्पूर्ण स्याहारसुसारमा आर्थिकशारीरिक श्रम खर्चेका केटीका बाबुआमाको केही गरी बच्चा बिरामी परेमा सातो नै जान्छ, छोरीका परिवार ले मामाघर लगेर बिरामी पारी भन्लान् भन्ने डरले । आफूले स्याहारेकोहुर्काएको बच्चामाथि उनीहरूको के कुरा उसकै आमाको अधिकार कति हुन्छ त्यो त देशको संविधानसमेतलाई थाहा छैन ।बिहेको अघिल्लो दिनसम्म ए मेरो पेटिकोट छोलिस् है भनेर भन्दै गरेकी आफ्नी आमाको अनुहारको प्रतिविम्ब बिहेको भोलिपल्टै नुहाएर फालेको सासूको भिजेको पेटिकोट धुँदै गरकी बुहारीले सासूको अनुहारमा देख्ली कि नदेख्ली । यी र यस्तै अरू सयौं कुटिल सामाजिक अर्थराजनीतिका कारणले सासू नभाको घरमा बिहा नगर्ने भन्ने भनाइ जन्मेको होला भनेर कसले अध्ययन गर्ने ? एउटै महिलालाई एउटै समयमा आमा र सासू सिस्टम ले बनाएको हो कि मात्तिएका उच्च मध्यमवर्गीय नारीवादीले ? छोराछोरीका लागि मावली हुँदैन, त्यसैले दाजुभाइ नभाको घरमा बिहे नगर्ने । विवाहको बारेमा समाजमा प्रचलित अर्को भनाइ यो पनि हो । यो कति प्रतिशत नेपाली पुरुषको रोजाइ हो त्यसो भए ? यसमा कुनै उच्च मध्यमवर्गीय नारीवादीले ९० प्रतिशत सहरी पुरुषहरू यही चाहन्छन् भनेर आरोपित गर्ने, गरिराख्ने कि सबैवादी हरूले यसको समाजशास्त्रीय विश्लेषण गर्ने ? बालिग मताधिकारको मागबाट सुरु भएको नारीवादको अभियान महिलाका लागि शिक्षा, स्वास्थ्य, रोजगारी, सम्पत्तिको अधिकार हुँदै वैवाहिक सम्बन्धविच्छेदको अधिकार, वैवाहिक बलात्कारको प्रावधान, यौन हिंसालाई सम्बोधन गर्ने कानुनी प्रावधान, प्रजनन र प्रजनन स्वास्थ्यको अधिकार, गर्भपतनको अधिकार र यौन अधिकारको स्थापनासम्म पुगेको छ । नेपालमा पनि महिला आन्दोलनले अधिकारका यस्तै कैयौं मुद्दालाई स्थापित गरेको छ । सहरमा बसेर बहस गर्ने नारीवादीहरू गाउँमा पुगेर कुनै महिलाको कुटोकोदालो खोस्न नसक्लान् । तर उनीहरूकै प्रतिनिधित्व गरेर छलफल र बहसबाट महिलाका मुद्दामा नीति निर्माताहरूको ध्यानाकर्षण गराउन र ती मुद्दालाई नीतिनिर्माण तहमा समेट्न दबाब दिन त सक्लान् र दिइरहेका पनि छन् । आज हरेक क्षेत्रमा महिलाको समानुपातिक सहभागिताको प्रत्याभूति अवश्य उनीहरूकै योगदान हो । उनीहरूको क्षमताको दायरा त्यहाँभन्दा बढी नहोला पनि । अधिकारका लागि पचासौं वर्ष पचासथरीका संघर्ष गरेका हाम्रा अग्रज नारीवादीहरू हामीजस्ता शिक्षा र सुविधा प्राप्तहरूले गर्ने बहसहरूमा म नरम फलानी गरम, म सासू मान्ने आज्ञाकारी, फलानी सासू नचाहिने चण्डाल, म आधुनिक हिम्मतवाली त्यो पुरातन डरपोकजस्ता विषयको अपेक्षा पनि पक्कै नराख्दा हुन् । दिनभरि सडकमा पेटमा सुन्तलाको डोको अड्याएर नगरपालिकाको गाडीसँग कैयौंपटक लुछाचुँडी र भागाभाग गर्ने आठ महिनाकी गर्भवतीलाई कुनै सार्वजनिक बहसमा कति जना महिलाले कति मिनेट बोल्ने भन्ने लुछाचुँडीमा को विजयी भयो भन्ने बहससँग कुनै सरोकार नहोला । नारीवादको बहकिँदो बहसले सहरमा बसेर बुद्धिविलास मात्रै गर्ने हामीलाई खास असर नपर्ला पनि तर अधिकारका मुद्दा बिस्तारै स्थापित हुँदै गरेको र हुन बाँकी नै रहेको यो समयमा आम नेपाली महिलालाई असर जरुर पर्छ ।"
भारतीय भट्टको सत्ता,"पहिले राजालाई सम्मान प्रकट गर्न भट्ट शब्द प्रयोग गरिन्थ्यो । जब विद्वान् ब्राह्मणको नामपछि लगाइने उपाधिको रूपमा भट्ट ग्रहण हुन थाल्यो । त्यसपछि राजालाई भट्टारक भन्ने चलन चल्यो राजा भट्टारको देव: । अमरकोष हेर्दा विद्वान् पुरुष वा दार्शनिक व्यक्तिलाई भट्ट भनेको पाइन्छ । शब्द प्रयोगको इतिहास खोतल्ने इतिहासकारका अनुसार भट्ट एक प्रकारको मिश्र जाति हो जसले भाट र चारणझैं राजाको दैलोमा पुगेर स्तुतिगान गर्ने व्यवसाय गथ्र्याे । क्षत्रियबाट बाहुनकी छोरीमा बीजारोपण भई जन्मेको जातकलाई पनि भट्ट भन्ने गरेको पाइन्छ ।भट्टं स्वामित्वमिच्छति विग्रहलाई आधार मानेर व्यक्ति वाचक नामका पछि लगाइने सम्मान सूचक उपाधिको रूपमा पनि भट्ट शब्द प्रयोग हुँदै आयो । पाशुपत संकल्पमा श्रीराजराजेश्वरी महात्रिपुरसुन्दरी श्रीपशुपति महाभट्टारक देवता प्रीत्यर्थम् उल्लेख छ । श्रद्धास्पद पूज्य आराध्यलाई महाभट्टारक भनिएकोले भट्ट शब्द भक्त पुजारीलाई प्रयोग भयो । भट्टको वास्तविक अभिधेयार्थ हो वेदार्थ तत्त्व जान्ने । वर्णशंकर जातिका लागि भट्ट कहिलेदेखि प्रयोगमा आयो अझ खोज्नुपर्नेछ ।किंवदन्तीमा नेपालका राज्यसञ्चालकलाई सूतक वा जुठो पर्दा सारा नेपालीले श्रीपशुपतिनाथमा पूजा गर्न नमिल्ने भएकाले भारतबाट पुरोहित ल्याई पूजा सञ्चालन गरेको भन्ने सुनिन्छ । मलाई श्रीपशुपतिनाथमा पहिलो नेपाली पुजारी भनियो । नेपाल राष्ट्रको निर्माण भएदेखि यस्तो अवसर कुनै नेपालीले पाएको छैन । मेरो अध्ययनले अंशुवर्मा आनो शासनकालमा श्रीपशुपतिनाथको पूजा आफंै गर्थे । जनताका छोराले देशमा अध्ययन गर्न पाएनन् । काशी तीर्थयात्रा गएका बेला प्रताप मल्ल (कहीं यक्ष मल्लको पनि प्रसंग छ) ले भट्ट लिएर आएको प्रसंग इतिहासविद्हरूले उल्लेख गरेका छन् । तर विक्रम संवत् १७५४, १७७३ मध्ये कुन साल हो स्पष्ट भएको छैन । त्यसैले श्रीपशुपतिनाथ भारतीय भट्टलाई सुम्पने प्रताप मल्ल नै हो वा अरू कुनै किटान हुन सकेको छैन । अर्को जनयुक्ति पनि छ आदि शंकराचार्य ज्योतिर्मठबाट हिमालय क्षेत्रको पदयात्रा गर्दै रुद्रगाढेश्वर (पाशुपतक्षेत्र) आए । उनले श्रीपशुपतिनाथको पूजा पद्धति निर्माण गरेर जोगीहरूलाई श्रीपशुपतिनाथको पुजारी बनाए । आचार्य शंकरसँग अनेक मिथक जोडिएका छन् । भगवान् श्रीसदाशिवको पूजा आराधनाका नाउँमा पाशुपत साम्राज्य कब्जा गर्न वंशाणुगत दक्षिण भारतीय भट्टहरू कहिलेदेखि आए यकीन तथ्य छैन । तर उनीहरूले श्रीपशुपतिनाथमा बसेर भारतीय विचार र शक्तिलाई मात्र फैलाएनन् अपितु राजनीतिक प्रभावको विस्तारका लागि पनि ठूलो खेल खेले, पापड बेले । व्यापार व्यवसाय गर्न भनेर आएका अरबियन र बेलायतीहरूले जसरी भारतमा राजनीतिक साम्राज्य फैलाए । भाषा, वेशभूषा, आर्थिक र राजनीतिक प्रभाव प्रचारमा ल्याए । त्यसरी नै भारतीय भट्टहरू पनि श्रीपशुपतिनाथमा पूजाका नाउँमा आए । तर उनीहरूले यहाँ बसेर पूजाआराधना र भक्तिको संस्कार विकास गर्नुभन्दा भ्रष्टाचार र नैतिक पतनको बाटो देखाए । आफूले बढाएको धार्मिक, सांस्कृतिक र राजनीतिक सामथ्र्यबाट राजाहरूलाई पनि निस्तेज बनाए । भारतीय भट्टहरूले धर्मको आवरणमा धाकधम्की देखाएर, भ्रष्टयोग गरेर खर्बाैं धार्मिक दानदातव्य कुम्ल्याउँदै गए । उनको दृष्टि कमाउन र वर्चस्व स्थापित गर्नमा मात्र गयो । उनीहरू यो देशको सांस्कृतिक मूल्य मान्यतालाई छायामा पार्न सक्रिय रहे । नेपालमा भट्टहरू अस्थिरता बढाउने कारक पनि बने । त्यसैले उनीहरूप्रति यहाँ नकारात्मक धारणा बढेको छ । भिन्नभिन्न कारणहरूबाट श्रीपशुपतिनाथमा भारतीय भट्टहरूको वर्चस्व स्थापित हुँदै आएको छ । आचार्य शंकर दिग्यात्रामा रहँदा केही द्रविड ब्राह्मणहरू पनि सँगै थिए । कान्तिपुर उपत्यका प्रवेश गरेपछि यहाँको प्राकृतिक सौन्दर्य र रमणीय वातावरण देखेर उनीहरू मोहित भए । द्रविड ब्राह्मणहरूले यहाँबाट नफर्कने निधो गरे । उनीहरू आचार्य शंकरसँग अनुनय गरी श्रीपशुपतिनाथमा पुजारी बनेर बसें । यो प्रमाणहीन कुरा हो । यसमा कुनै प्रामाणिक तथ्य पनि भेटिंदैन । तर उनले जोगीहरूले गर्नुपर्ने आन्हिक कर्तव्य विधि र पूजा पद्धति यति दण्डैश्वर्य विधानम् निमार्ण गरे र दशनामी दण्डी संन्यासीहरूलाई श्रीपशुपतिनाथको पुजारी बनाए भन्ने कुरा यथार्थपरक हो ।पूजा गर्दैगर्दा आवाहनादि धार्मिक नियम वा विधि, प्रणाम, मुद्राहरूको प्रयोग र पूजा क्रम मिलेन भनेर अफवाह फैलियो । गृहस्थी र संन्यासीहरूको नित्य विधि, उद्देश्य र व्यावहारिक सिद्धान्त फरक छ । यसैलाई मुद्दा बनाएर संन्यासीहरूको समर्पण भावमा अनास्था बढाइयो । पन्ध्रौं, सोह्रांै शताब्दीको बीचतिर यस्तो अवस्था आयो ।त्यसपछि नेपालमा लोकले सिद्ध गरेको राजा भगवान् हुन्छ भन्ने लोकायत सम्प्रदायको अधिमान्यता प्रचारमा आयो । राजा दिवंगत हुँदा प्रजालाई आशौच लाग्ने, दरबारमा सुत्केरो पर्दा जनतालाई सूतक लाग्ने नयाँ काल्पनिक मान्यताले प्रश्रय पायो । जुठो सुत्केरो दोषका कारण यस उपत्यकाका रैथाने पण्डितहरूले निरन्तर श्रीपशुपतिनाथमा पूजा गर्न नपाउने भए । त्यसपछि प्रताप मल्ल (यक्ष मल्लको पनि प्रसंस उठ्छ) तीर्थयात्राबाट फर्किंदा उनले भट्टहरूलाई लिएर आए । श्रीपशुपतिनाथको पूजा गर्न आएका भारतीय भट्टहरूले त्यसपछि उत्तराधिकारीको रूपमा दक्षिणभारततिरबाटै भट्ट ल्याउने क्रम सुरु गरे । बीचबीचमा यो राम्रो भएन भनेर दरबारमा कुरा उठ्ने गथ्र्यो । तर त्यतिखेरसम्म उनीहरूले आनो वर्चस्व बढाइसकेका थिए । प्रशासनिक अधिकार पनि हासिल गरिसकेका थिए । त्यसपछि भय, त्रास र राजनीतिक प्रभावको विस्तारका कारण उनीहरू श्रीपशुपतिनाथ मन्दिर कब्जा गरिरहन नयाँ नयाँ रणनीति अपनाउन थाले । यतिखेर पनि उनीहरू त्यही सूत्रलाई प्रयोग गरिरहेका छन् । त्रिकालव्यापी पूजा छोडेर श्रीको आरधाना, स्नान भोग आरती सबै त्यागेर हठात् मन्दिरको द्वार बन्द गरेर भागेका भगौडाहरू दिल्लीको राननीतिक र प्रशासनिक शक्तिलाई प्रयोग गर्दै फेरि श्रीपशुपतिनाथ मन्दिर कब्जा गर्न प्रयत्नशील देखिन्छन् । उनीहरू नेपाली जनता, राजनीतिकर्मी, श्रीपशुपतिनाथका भक्तलाई समेत गुमराहमा राख्न अझै सफल छन्। पाशुपत शैव धर्मको तन्त्रशास्त्रीय पाण्डित्य परम्परा नेपालमा पहिलेदेखि नै विद्यमान थियो र विकसित पनि । राजनीतिक सत्ताको आडमा भारतीय भट्टहरू बल बढाउन समर्थ भए । उनीहरूले शिवस्व हरणका लागि हर उपाय अवलम्बन गरे । यहाँ वैदिक शाखा र आगम बोधको अभाव रहेको कुतर्क गरे । अनुपलब्ध विषयलाई कसले उपलब्ध गराउने ? एउटा जालसाजीपूर्ण भ्रमको बीज रोप्ने, उमार्ने र फैल्याउने काम भइसकेको छ । राजा गीर्वाणयुद्ध विक्रमबाट श्रीपशुपतिनाथमा चढाइएको गुठी बिर्ता जग्गा हेर्ने अख्तियारी पाएपछि मूलभट्टले दरबारलाई समेत धम्क्याएर बहुमूल्य रत्नजडित गहनाहरू गायब गरे । राजा राजेन्द्र विक्रम शाहले प्रशासनिक दायरालाई अझ बढाइदिएपछि श्रीपशुपतिनाथको मूलभट्ट अधिकार सम्पन्न व्यक्तिका रूपमा स्थापित भयो । भारतीय दूतावासबाट परिचालित नेपाली मुटुमा बसेको यो समूहले यो देश र यहाँको समाजलाई कहिल्यै हित गर्ने छैन ।(दाहालको पुस्तक पशुपतिमा सात दिन को अंश)"
उदास घर अघिल्तिर,"ककसैले जोडजोडले झक्झकाएपछि म आँखा मिच्दै उठेँ । बाहिर चुकजस्तो अँध्यारो थियो । कति बज्यो हेर्न घडी थिएन । अघिल्तिर पिलपिल डिबिया बलिरहेको थियो । डिबियाको उज्यालोमा निद्रा कचपटिएका आँखाले मैले देखेँ, अश्वेश्वर यादव सर हातमा रातो कलम लिएर कपी जाँच्दै थिए । बाहिर मंसिरे चिसो थियो । निद्रा हटिनसकेका मेरा आँखामा सिलिङ, झ्याल र कोठाको कुनामा अँध्याराका किरमिरे रेशाहरू नाचिरहेका थिए ।सँगै सुतेका सथीहरू कमलध्वज न्यासुर, लोकबहादुर विश्वकर्मा र घनश्याम दर्लामी पहिल्यै उठिसकेका थिए वा मसितै उठेका हुन् भेउ पाइनँ । उनीहरू घोसे मुन्टो लगाएर चुपचाप बसिरहेका थिए । मोटो ज्यानका यादव सरको छेउपट्टि गाइनी पहेँलो रंगको बर्को ओढेर सुतिरहेकी थिई । हामी पाँचै जना कक्षा ५ का विद्यार्थी थियौँ । तिनताका कक्षा ५ मा जिल्लास्तरीय परीक्षा हुन्थ्यो । एउटा भेगका स्कुलहरूको एउटा सेन्टर तोकिन्थ्यो । परीक्षा कडी कडाउ हुन्थ्यो । हाम्रो सेन्टर बुद्ध मावि हात्तीसुँडे तोकिएको थियो । २०२८ को नयाँ शिक्षाले बसाएको यो थिति कति व्यावहारिक थियो कसैले बहस गरेको थिएन । बस् चलिरहेको थियो ।परीक्षा सेन्टर हाम्रो स्कुल र घरबाट टाढा भएकाले आउजाउ गर्न असम्भव थियो । मकवानपुरकै सबैभन्दा ठूले गाविस छतिवनको सानो स्कुल कर्मचुली (कर्मप्राप्ति प्रावि) मा ५ कक्षा पढ्ने हामी ५ विद्यार्थी सेन्टर स्कुलमै डेरा लिएर बस्नुपर्ने भयो । हामीलाई लिएर गएका थिए उनै यादव सरले। मनमा परीक्षाको भय त थियो र पनि म उत्साही नै थिएँ । भन्थे हात्तीसुँडे अलिक सहरजस्तो हो । ठूलो बाटो छ । साइकल, मोटरसाइकल र कहिलेकाहीँ ट्रयाक्टर पनि देखिन्छ । र, परीक्षा पनि एकदम कडा हुन्छ ।दुवैतिर खोला थिए । बीचमा बस्ती थियो । खेतनेर पुलिसचौकी थियो । पुलिसचौकी नजिकै ठूलो चौर थियो र त्यही चौरको छोउमा टिनको छानो र माटो गारोले बनेको स्कुल थियो । भेगकै सबैभन्दा ठूलो र चल्तीको स्कुल ।झन्डै ६ घण्टाको लगातार हिँडाइपछि हामी हात्तीसुँडे पुगेका थियौँ । र, यादव सरले त्यही स्कुलको एउटा कोठालाई हाम्रो संयुक्त डेरा बनाइदिएका थिए । खेतमा गएर परालका मुठा ल्याएर हामीले ओछ्यान बनाएका थियौँ । र लगेको तन्ना त्यसमाथि ओछ्याएर परालकै मुठो सिरान बनायौँ । हामी चारमध्ये लोकबहादुर विश्वकर्माले ३ कक्षा पढ्दै बिहे गरिसकेको थियो । उमेरमा पनि किशोर भइसकेको । जुँगाका रेखी बसिसकेका थिए । कमलध्वजको पनि जुंगाको रेखी बसिसकेको थियो । यी दुवै बेलाबेला वयस्क उमेरजन्य क्रियाकलापबारे छिल्लिन्थे । मेरै उमेरको भए पनि घनश्यामको ज्यान मोटोघाटो थियो । गाइनीको उमेर १४, १५ को थियो । उसको शारीरिक विकासचाहिँ उमेर पुगेकी केटीको जस्तो भइसकेको थियो ।यादव सरले आफूलाई कतैबाट गुन्द्री खोजेका थिए । यादव सर र गाइनी त्यही गुन्द्रीमा सँगै सुत्थे ।लोकबहादुर र कमलध्वज भन्थे, गाइनी रातिराति रोएजस्तो गर्छे । कहिलेकाहीँ मसिनो स्वरमा चिच्याउँछे । नबुझिने लवजको आवाज निकाल्छे । त्यति बेला यादव सर पनि मसिनो स्वरमा बोलेको सुनिन्छ । तर के भनेको बुझिन्न । बिहान उठ्दा गाइनीका आँखा अनिद्रा र थाकेकाजस्ता देखिन्थे । अप्ठेरोसित हिंड्थी । यस्तो देखपछि कमलध्वज र लोकबहादुर गाइनीका विषयमा केके भन्थे, म ती कुरा बुझ्दैनथेँ ।डेरामा गाइनीले क्यै गर्नु पर्दैनथ्यो, दाउरा खोज्ने, पानी ल्याउने, पकाउने, भाँडा माझ्ने सबै काम हामी केटाहरूकै थियो । गणितको परीक्षा सकिएको त्यो दिन पनि पकाउने, खाने काम सकेर हामी केटाहरू सुतिसकेका थियौँ ।हो त्यसपछि हो, कसैले जोडजोडले झक्झकाएपछि म बिउँझिएको ।आँखामा निद्रा बाँकी नै थियो । यादव सरले हातको कपी मतिर हुर्याए । पहिले लरबरिएको स्वरमा मुखमा आएजति आमाचकारी गाली गरे । र, भने, साले बेउदा फ्वाँफ्वाँ सुत्छस्, यो हिसाब गर् ।मैले देखेँ यादव सरको आँखा राता थिए । र, बोली पनि अरू बेलाजस्तो थिएन । यादव सरले मतिर हुर्याएको कपि उठाएँ । त्यो मैले दिउँसो परीक्षा दिएको गणितको उत्तरकपी थियो । ती किरमिरे अक्षर मैले नै लेखेका थिए । फरक त्यसमा रातो क्रस लागेको थियो ।म के गर्ने दोधारमै थिएँ । यादव सर कुनै प्रहरी हाकिमले जवानलाई हकारेजस्तो कड्किए, त्यो हिसाब गर् भनेको सुनिनस्, साला ।सरल गर नामको हिसाब त्यो रात मेरा लागि जटिल भएर आयो । उनले दोहोर्याई तेहेर्याई मलाई हिसाब गर् भनिरहे । मैले प्रयास गरिरहेँ । उत्तर गलत आइरह्यो ।म अहिले पनि सम्झिन्छु त्यसमा सानो कोष्ठ, मध्यकोष्ठ, ठूलो कोष्ठ हुन्थ्यो । सन्दर्भअनुसार जोड, घटाउ, गुणन, भागसहित सूत्र प्रयोग गरेर अन्तमा उत्तर आउँथ्यो । मैले उत्तर निकाल्न सकिनँ । मेर लागि त्यो महाभारत भयो । अहिले पनि म बुझ्दिनँ त्यो हिसाब मेरो जीवनमा कहाँ प्रयोग भयो ? ती कोष्ठहरूले मेरो जीवनको कुन समस्यालाई कहाँ छेके ? जीवनमा त्यसको प्रयोगबारे न मलाई यादव सरले बताए, न अरू कसैले बुझायो । सरल गर भन्ने हिसाब मैले कहिल्यै सरलसित गर्न जानिनँ । कहिल्यै कसैले त्यो सरलसित गर्न सिकाएन ।पटकपटक उत्तर नमिलेपछि यादव सरले छेउमा बोलाए । म गुन्द्री नजिक नपुग्दै गालमा यसरी थप्पड लगाए कि म भुइँमा थचक्कै बसेँ । मैले बलिरहेको डिबिया तीन चारवटा भएर यताउता सलबलाइरहको देखेँ । डिबियाको उज्यालो पनि एक्कासि तिरिमिरी भयो । चट्याङ मैमाथि परेजस्तो लाग्यो ।गधा तँ फेल भइस्, तँ गइस् अब बकैया खोलै खोला, यति शब्द कानमा ठोकिनु पहिल्यै यादव सरको चड्कन अर्को गालामा पनि बर्सियो । त्यति त छँदै थियो, त्यसपछि उनले निकै बेरसम्म मेरो कान निमोठे । कन्सिरीको रौँ ताने । भुत्ल्याए । डटपेन मेरा औंलाका कापमा चेपेर घुमाए । त्यसको झस्काले मुटु चुँडिएलाजस्तो भयो । मैले आफूलाई थाम्न सकिनँ, छुलुक्क मुतेँ ।कक्षा ३ पढ्दै मेरो देब्रो हातको चोरी औँला छिनेको थियो । घरेलु उपचारले जोडिएर बल्ल घाउ पुरिएको थियो । तर अम्ला भने बांगो भएको थियो । त्यै चोरी र माझी औँलाबीचमा डटपेन हालेर निमोठेपछि त्यो एकाएक सुन्निएर आयो । यादव सरले देखेनन् । म हुरुक्क हुँदै छुलछुल भएँ । रुन नसक्ने गरी घाँटी सुक्यो । म भुइँमा नछटपटाउन्जेल यादव सरको कुटाइ थामिएन । त्यो रात मलाई पढ्नुभन्दा नपढ्नु कैयौँ गुणा बुद्धिमानी हो भन्ने लाग्यो । तुरुन्तै डेरा छाडेर भाग्न मन लाग्यो । एकोहोरो कराएका स्याल र त्यसको जुहारीमा कराएका गाउँका कुकुरले मनमा डर पैदा नगरेको भए त्यो अँध्यारोमा सायद म कतै अलप हुन्थेँ । त्यस्तो भएन । पछि थाहा पाएँ लोकबहादुर, कमलध्वज र घनश्यामले अघि नै त्यो सजाएँ पाइसकेका रहेछन् । गाइनी पढ्न जान्ने थिइनँ, तर ऊ त्यस्ता सजायबाट जोगिएकी थिई। अंग्रेजी र गणितमा फेल भए पनि हामी पाँचै जना ५ कक्षा पास भयौँ । र, ६ कक्षा पढ्न साढे २ घण्टा हिँडेर जानुपर्ने नयाँ स्कुल भर्ना भयौँ । १ कक्षादेखि सँगै पढेका गाइनीले ६ कक्षामै स्कुल छाडी । कमलध्वज, लोकबहादुर र घनश्यामले ८ कक्षा पुगेर छाडे । कक्षा दस पुग्ने म एक्लो रहेँ ।सँगै नपढे पनि ५ कक्षा पुगुन्जेलसम्म मेरो मिल्ने साथी थियो अञ्चल माझी । उसले कक्षा ३ मै स्कुल छाडेको थियो । बाढीको डरले वर्षायाममा म उनीहरूकै घर बसेर स्कुल जाने आउने गर्थे । उसैले मलाई पौडिन सिकाएको थियो । उसकी आमाले बनाएको घुँगीको स्वाद अहिले पनि मेरो जिब्रोमा छ । भन्थ्यो, पौडी खेल्न जानिनस् भने तँ कसरी पौडेल हुन्छस् ?पढ्न छाडेपछि उसको दैनिकी घुँगी टिप्ने, फट्के थाप्ने, माछा मार्ने, साँझ बाँस झ्याङमा ढुकेर सिकार गर्ने गरेर बितिरहेको थियो । भन्थ्यो, म अब पढ्दिनँ, म फुटबल खेल्छु । माछा मार्छु । खेती गर्छु । पछि काठमाडौं जान्छु । उसलाई कसैले पढ् भनेर कर गरेन । ऊ त्यसै बरालियो । यसबाहेक उसको अर्को इच्छा थियो, गाइनीसित बिहे गर्ने । ऊ गाइनीलाई औधि मन पराउँथ्यो । थाहा छैन गाइनीले उसलाई मन पराएकी थिई कि थिइनँ, मैले देख्दा उनीहरू तँतँ मम गरेरै कुरा गर्थे । सँगै पौडी खेल्थे । हाँस्थे रमाउँथे । त्यतिखेर म सात कक्षा पुगेको थिएँ । अञ्चल, गाइनी, यादव सरसितको भेट बिस्तारै पातलिँदै गएके थियो । एकाएक गाउँमा हल्ला चल्यो, गाइनीले पेट बोकी । उसले परिवार र पञ्च भलाद्मीलाई भनी, यो भ्रूण यादव सरको नासो हो । त्यो हल्ला सुनेको दिन म अञ्चललाई भेट्न गएको थिएँ । निराश भएर उसले भनेको थियो, अब मेरो गाइनीसित बिहे नहुने भयो ।यादव सर रातारात गाउँ छाडेर भागिसकेका थिए । उनी फेरि फर्केर त्यो गाउँ आएनन्, तर उनले पठाएको दस हजार रुपैयाँ क्षतिपूर्तिचाहिँ गाउँ आइपुगेको थियो । यौटी कुमारी केटी गर्भवती भएको कुरा टोलछिमेकमा चर्चाको विषय थियो । केही दिनपछि मैले सुनेँ, अञ्चल गाइनीसित बिहे गर्न राजी भयो । र पाँच महिनाकी गर्भवती गाइनीलाई बेहुली भित्र्याएको भोलिपल्ट भेट्न जाँदा उसले मलाई भनेको थियो, हेर् पौडेल बच्चा जसको होस् अब म पाल्छु । तँलाई थाहा छ, गाइनीलाई म पहिलेदेखि नै मन पराउँछु । गाइनीले पनि यादव सरले जबरजस्ती गरेको भनी । हिजोको कुरा बिर्सिने हो । अब नयाँ जिन्दगी सुरु गर्ने हो । गाइनी अब मेरी हो ।मैले एसएलसी दिएँ । गाउँ छाडेर म काठमाडौं आएँ । मेरो छुट्टै संघर्ष सुरु भयो । त्यसपछि अञ्चल र गाइनीसित मेरो भेट झन्डै भएन नै । निकै पछि सुनेँ, उसले औधि प्रेम गरेकी गाइनी जीवनभर उसकी हुन सकिन । पहिलोपल्ट छोरी जन्माई । त्यसपछि फेरि अर्को छोरी पाई । अञ्चललाई दुई छोरी जिम्मा लाएर ऊ सधैँलाई संसारबाट बिदा भई, टीबी लागेर । त्यति बेला पनि मेरो अञ्चलसित भेट भएन ।दुई महिनाअघि गाउँ पुग्दा म अञ्चल माझीलाई भेट्न गएको थिएँ । बकैया र सुकौरा खोलाबीचको सानो फाँटको माझी गाउँको स्वरूप फेरिएको थियो । रातो र कमेरो माटोले पोतिएको, खरले छाएको, केटाकेटी कुदिरहने, सुँगुर कराइरहने त्यो गाउँ मैले घुँगी खाएको माझी गाउँजस्तो थिएन । टोल बिस्तारै पक्की घरले भरिँदै थियो । तिनै पुराना घरबीच मूलबाटोपट्टि ढोका फर्किएको बेस्याहार एउटा घर थियो । एकापट्टि कब्जा खुस्किएको ढोका ढप्किएको थियो । फल्याक उप्किएका थिए । पिँढी भत्किएको थियो । झ्यालका खापा पनि उप्किएका थिए । झ्याल, ढोका, भित्ताको काप र छानामुनि माकुराको जालो, भँगेरा, परेवा र कम्मलकोटीको गुँड लागेको थियो । घर पोतिएको थिएन । त्यो उदासउदास घरदेख्दा यस्तो लाग्थ्यो, वर्षौँदेखि त्यहाँ कोही पसेको छैन । अञ्चलबारे सोधेपछि कसैले मलाई सुनायो, अञ्चलको घर यही हो । सोचेँ, साथी काठमाडौं गएछ । झन्डै अढाई दशकपछि बाल्यकालको साथी भेट्ने उत्सुकताका साथ मैले सोधेँ, अञ्चलचैँ कहाँ छ ? साँच्चै थाहा छैन, भीडमा कसैले एकदम सामान्य लवजमा सुनायो, अञ्चल त मर्यो नि, काठ चिर्न जँदा आफैं बसेको काठले चेपिएर । चार वर्ष भइसक्यो ।छाती एक्कासि चिसो भयो । सयौँ कमिलाले एकैचोटि टोकेजस्तो जीउ झनन्न भयो । कानका जरा ताता भए । त्यो उदास घरलाई मैले एक टकले हेरेँ । मलाई त्यो घर हल्लिरहेजस्तो लाग्यो । त्यसपछि म केही बोल्न सकिनँ ।"
समयको घाउ,"केही भ्रम नै सुन्दर हुँदा रहेछन् । जब त्यो हट्छ त्यसपछि देखिने नाङ्गो सत्य कत्ति असुन्दर !ट्रम्पको राष्ट्रपतीय आगमन, युरोपमा चरम दक्षिणपन्थी पार्टीहरूको हुंकार, विश्वराजनीतिबाट ओबामाको बहिर्गमन । यो नरम व्यक्तित्व शक्तिको त्यो सिंहासनमा अब कहिल्यै देखिने छैन । देशभित्रका अन्त्यहीन बेथिति हेर्छु । पीडाको एउटा गहिरो लहर दौडिन्छ मनभित्र कतै ।केही दिनयता म खुबै रिसाइरहेकी छु । म रिसाउने नै मान्छे हुँ तर रिस बोली या आवाजभन्दा पर नगएको धेरै भइसकेको थियो । अहिले भने मेरो रिस शरीर, मस्तिष्क, चिन्तन सबैमा देखिन थालेको छ । छक्क छु शरीरको प्रतिक्रियाले । त्योभन्दा पर मानिसहरूको संगतले । मैले मानिस चिन्न सकिनछु । समयले मलाई चिनाउँदै लगेका र मैले असाध्यै प्रिय मानेका व्यक्तिहरूको सूचीमा थपिएका केही थान अनुहारले मेरो मूर्खता सम्झाइरहनेछन् । सम्भवत: जीवनभर । पश्चात्तापजस्तो केही छ छातीभित्र । यसलाई जीवनले दिएको दीक्षा सम्झिएकी छु । जिन्दगी सिकाउँदो छ मलाई । चिनाउँदो छ मान्छे र उघार्दाे छ नकाब । ए जिन्दगी ! यति धेरै त नउघार्न मुखौटा मान्छेका अनुहारका कि म घृणा पनि गर्न नसकूँ !!यही मनस्थितिका बीच आमा अल्सरको फलो अपका लागि आउनुभएको छ । आमा आइपुगेको भोलिपल्टै ठूलीआमा आउनुभयो शरीरभरि आगोका छाप लिएर । एक्कासि वर्षको वृद्ध शरीरले कति धान्ला ? यसै भन्न सकिने अवस्था छैन । आमाको अल्सर धेरै निको भइसकेको छ । तीन महिनामा आउनुपर्ने उहाँ महिना दिन ढिलो गरी आइदिनुहुन्छ । अब अर्को तीन महिनामा आउनु भन्ने डाक्टरी निम्तोलाई उहाँ अहिल्यैबाट नआउने उर्दी जारी गरिदिनुहुन्छ । औषधि धेरै कम दिइएको छ । पहिलेभन्दा केही चुस्त देखिनुभएकी उहाँ जेठानीको चिन्ताले निदाउनु हुन्न । ठूलो परिवारमा ठूलीआमाकै हातले भान्सा सम्हाल्यो । फुपू भदाहरूसँगै हुर्किए । विद्यार्थी आन्दोलनमा सहभागी भएर प्रशासनको तारो बन्नुभएको बुबाको विद्यालयबाट पुस्तक आए, चप्पल आए । बुबा आउनुभएन । बुबा आउन पूरै सात वर्ष लाग्यो । त्यो पट्यारलाग्दो समयमा स्नेहसाथ आमालाई बहिनीको माया दिने ठूलीआमा । देउरानी जेठानीको सम्बन्धभन्दा माथि थियो सायद यो सम्बन्ध । आमा भन्नुहुन्छ, दिदीसँगै बसेर नखाई मेरो पेट भरिँदैन थियो । मैले धेरै कुरा दिदीबाटै सिकें । हामीले कहिल्यै विवाद गरेनौं । दिदीबहिनीजस्ता भएर बस्यौं । झापाका लागि उड्नुभन्दा अघिसम्म पनि उहाँ फर्किन चाहनुहुन्छ । आमाको छट्पटीले चिन्तित बनाउँछ । कान्छी मलाई यस्तै लेख्या रछ अस्पतालको शय्याबाट अघिल्लो दिन ठूलीआमाले आफ्नी कान्छी देउरानीसँग भन्नुभएको सम्झन्छु । भ्याएसम्म शिक्षण अस्पताल पुग्ने कोसिस गरिरहें । चुपचाप सुतिरहनुभएकी ठूलीआमा र निस्तेज आँखा लिएका दिदीहरू अनि उदास अनुहार लिएर बसेका दाइहरू । प्लास्टिक सर्जरीका लागि डाक्टर स्वयम्ले कलम समात्न नसकेपछि आफूहरूले पनि अप्रेसन गर्नु भनेको आमालाई मारिदिन हस्ताक्षर गर्नुसरह ठानेर नगरेको दाइ बताउनुहुन्छ । उपलब्धमध्ये उच्चस्तरको औषधि र सबै छोराछारी, बुहारीको अहोरात्र सेवाले उहाँलाई ३३ दिनसम्म टिकायो । अन्तत: उहाँ जानु नै भयो । आह्वानको निम्तो टार्न नसकेर मार्टिन चौतारी पुगेलगत्तै म शिक्षण अस्पताल पुगेकी थिएँ । ओहो जीवनसँग ठूलीआमाले गरेको त्यो संघर्ष हामीलाई हेर्न नै कत्ति गाह्रो थियो । उहाँलाई कस्तो भएको हुँदो हो हातखुट्टा त चिसा भएसकेका थिए । अघिल्लो दिनको जस्तो ज्वरो पनि थिएन । अक्सिजन र पल्स रेट बिस्तारै घट्दै गयो । अनि केही समयमै उहाँ निष्प्राण हुनुभयो । जलेको बिरामी अस्पतालले सजिलै डिस्चार्ज नदिने रहेछ । महाराजगन्ज प्रहरी प्रभागमा गएर जाहेरी दिएर आयौं । रात पर्यो । शनिबार । पोस्टमार्टमका लागि बिहान कुर्नुपर्ने भयो । यी सबै औपचारिक प्रक्रियामा सहयोग गर्नेप्रति कृतज्ञ छु । ठूलीआमासँगै सँगैको शय्यामा जलेर आएका तीन बिरामी पनि त्यही ३३ दिनभित्रमा निष्प्राण निस्किएका थिए अस्पतालबाट । शिक्षण अस्पताल परिसरमा बिरामीहरूको ताँती कहिल्यै सकिँदैन । हेरिरहन्छु कुरुवाहरूका आँखाको थकान, बिरामीहरूको आँखामा टल्किएको जीवन आशा । अप्रेसन थिएटरमा काम गर्ने अस्पतालकै कर्मचारीको आत्महत्याको खबर आउँछ । त्यहीं श्रद्धाञ्जलि सभा छ, माथिबाटै देखिन्छ । हेर्छु । मृगौला बिरामी युवकले अस्पताल परिसरभित्रै आत्महत्या गरेको खबरले मिडियामा ठाउँ पाएको थियो केही अगाडि । पुन: दुवै मृगौला फेल भएकी युवतीले पनि बहिनी र श्रीमान्लाई छक्याएर चार तलाबाट फाल हानेकी थिइन् । तर उनको मृत्यु इच्छा पूरा हुन सकेन । उनी थप घाइते भएर अस्पतालमा उपचाररत छिन् । तर उनको समाचार कतै आएको छैन । इच्छा मृत्युबारे घोत्लिन्छु । विपन्न बिरामीका पीडाले चिसो साँझमा बढाएको उदासीका बीच एउटा चहकिलो उज्यालो शिक्षण अस्पताल परिसरमै हिँडेको देख्छु । मन एक्कासि खुसीले भरिन्छ । पछ्याउँदै नमस्कारसम्म भन्छु, अरू भन्न शब्द पाउँदिनँ । प्राडा गोविन्द केसी नामको त्यो उज्यालोमा भोलिको सुव्यवस्थित स्वास्थ्य क्षेत्र चम्किएको देख्छु । र लोडसेडिङ्मुक्त राजधानीको साँझको रम्य उज्यालोमा फर्किन्छु । बिस्तारै स्वाभाविक लय समात्दै छ दैनिकीले । फर्केर हेर्छु समयलाई । अरूलाई प्रयोग गरेर रमाइरहेका मानिसप्रति दया लागेर आउँछ । आफूप्रतिको सद्भावलाई समातेर आफ्नो स्वार्थअनुरूप प्रयोग गर्न सक्ने तिनको स्वभावको मुखौटो सधैं त नछोपिएला मुहारको शृंगार गरेजस्तै गरी आफ्ना कमजोरीमाथि मेकअप गरेर हिंडेको मान्छे समयको झरीमा पखालिएको दिन कस्तो देखिएला !? लोचन दाइलाई सम्झिन्छु । भन्नुहुन्थ्यो, यो संसारमा यति धेरै मानिसहरू छन् । सबैसँग सधैंभरि साथ रहन सकिन्न । कोही भेटिन्छन्, छुटिन्छन् त के फरक पर्छ ? कसैको उपस्थिति र अनुपस्थितिले केही फरक पर्दैन, पर्न दिनु हुँदैन । सबैसँग एकैपटक साथ दिननिभाउन सकिँदैन । यो अस्तित्वले निश्चित उद्देश्यका साथ निश्चित व्यक्तिसँग भेट गराउँछ । उद्देश्यका साथ भेटिएका व्यक्तिहरू त्योसँगै टाढा हुन्छन् । त के भो ? तिमी आफ्नो भागको कर्म गरी राख । कम्तीमा निश्चित समयका लागि नै सही अस्तित्वको त्यो निर्देशन मैले मेरो तर्फबाट अधिकतम इमानदारीका साथ पूरा गरें । गरिरहेछु । म यसैमा सन्तुष्ट छु । अरूका लागि काम लाग्न सक्नुले दिने आत्मसन्तुष्टि वर्णन गरिनसक्नु छ । तर जब नि:स्वार्थ कामको मूल्यांकन पैसामा गर्छ नि मान्छे अनि दुख्दोरहेछ असाध्यै । मान्छेले तोक्ला कि ईश्वरले मेरो स्नेह र संवेदनाको मूल्य !!?? पर्खिरहेछु म ।"
ग३प ५४२४,"जीवन रहरहरूको संग्रहालय हो । रहरहरूको र्याक कुनै बेला अचानक भरिन्छ ।जागिर खान भर्खरै थालेको थिएँ । कीर्तिपुरबाट पुग्नुपथ्र्यो कालोपुल । बिहान ९ बजेतिर पाँगा दोबाटो बसपार्क गएर गाडी कुर्थें । भीडभाड हुन्थ्यो । लाग्थ्यो मानिसहरू बस चढ्ने मौका पर्खिरहेका छैनन्, घमासान युद्ध लडिरहेका छन् । सुरुमा अलि परै बसेर खाली बस आउँछ कि भनी कुर्थें । धक्कामुक्का गर्दा चट्ट परेको लुगा खुम्चिएला, कपूरझैं सेतो टिसर्टमा मान्छेले छोइदेलान् र दाग लाग्ला भन्ने पीर हुन्थ्यो ।केही बेर कुर्दासम्म गाडी आउँदैनथ्यो अनि म पनि युद्धमैदानमा जाने निर्णय गर्थें । गर्भवती हाँसझैं ढलकढलक गर्दै माइक्रो आउँथ्यो । मानिसहरूले कुइनाले एकअर्कालाई भरमार ठेल्दै उभिने ठाउँ खोज्थे । ठाउँ पाइसकेपछि आफ्नो कुइनाको शक्ति देखेर म मुस्कुराउँथें । एउटा हातले माइक्रोभित्रको डन्डी समाएर खुट्टाले थोरै भुइँ छुन पाइन्थ्यो प्राय: । साह्रै सकस हुन्थ्यो । लाग्थ्यो, त्यो बेला संसारमा मलाईजस्तो दु:ख कसैलाई भइरहेको छैन ।माइक्रो आफ्नै बेगमा कुद्दा हुइँकिएका मोटरसाइकल र पछिल्लो सिटमा कुकुर राखेका कारतिर ईष्र्याले हेर्थें । सोच्थें, मेरो दु:ख देखेर कसैले भनोस्, ओए माइक्रोबाट झर, म पुर्याइदिन्छु ।संसार यति सज्जन पनि कहाँ थियो र ।कालीमाटी झरेर अर्को गाडी चढ्न फेरि अर्को युद्ध लड्नुपथ्र्यो । त्यहाँबाट चढ्दा कहिलेकाहीं सिट पाउँथें । सिटमा बसिसकेपछि छेउको झ्यालको सिसामा टाउको अड्याएर बाहिर हेर्थें तिनै खाली मोटरसाइकल र कारहरू, बतासझैं बत्तिएका मोटरसाइकल देखेर डर पनि लाग्थ्यो । मनको एउटा कुनाले भन्थ्यो, एक दिन त म पनि यसरी नै बत्ताउँला नि मोटरसाइकल । अर्को कुनाले डर देखाउँथ्यो, तँ नाथेलाई चलाउन त आउँदैन । यस्तो भीडमा कसरी सक्लास् झन्।अफिस पुगेर आफ्नो सिटमा थ्याँच्च बस्दै आफैंसँग फुसफुसाउँथें, जीवन संघर्ष हो कान्छो । नभिडी सुख छैन के ।तीन महिनासम्म हरेस खाएको थिइनँ । केबल जागिर मात्रै खाइरहेको थिएँ ।एक दिन साथी सफल फोनमा फुसफुसायो, ओए, पैसा कमाउने हो त ? अरू केही नभनी उसले सीधै त्यसरी सोधेको थियो । अलमल्ल परें । उसले प्रस्ताव राख्यो, ग्वाम्म पैसा आउने कामको । पुस्तकको अनुवाद र सम्पादनको काम थियो । १३ महिनामा त्यस अफिसमा कमाउने पैसा तीन वा चार महिनामा कमाउन सक्थें ।मलाई सोच्न दे । जवाफ फर्काएर फोन राखें ।आँखा चिम्लिएर कुर्सीमा हल्लिरहेको थिएँ, अचानक दिमागमा हजार वाटको चहकिलो बत्ती झलमल्ल भयो ।बाइक किन्न पाइने भो ।दिनहुँ तरिरहेको दु:खको समुद्रबाट बाहिर निस्कने गज्जबको काइदा थियो त्यो । त्यसैले सफलले भनेको प्रस्ताव स्विकारें । जीवनमा पहिलोपटक खाएको जागिरलाई तीन महिना पनि नपुग्दै छाड्ने निर्णय गरें ।साँझ कीर्तिपुर पुगेर चियापसल छिरें । साथीहरू त्यहाँ चिया पिउँदै उज्यालो आकाशतिर चुरोटको मैलो धूवाँ उडाइरहेका थिए । एउटा कुनामा बसिरहेको म नजिक जीपी आयो र भन्यो, बाइक किन केटा । तँलाई आउनजान यस्तो दु:ख भयो ।अरे, के भइरहेको छ आज ? म आश्चर्यचकित परें । मेरो निर्णय मलाईबाहेक कसैलाई थाहा थिएन । यो केटाले कसरी थाहा पायो ? सोचें, संयोग भनेको यस्तै हो कि त ?मेरो अनुहारको भंगिमा पढेर ऊ हौसियो । केही बुझ्यो सायद ।कवीन्द्रले बेच्छ, त्यही किन ।कतिमा ?सोधम् न ।साथीहरू अफिसबाट फर्कंदाको जक्सन त्यही चियापसल थियो । केही बेरमा कवीन्द्र पनि त्यहीं टुप्लुक्क देखिए । बाइकको कुरा निस्कियो । मोलमोलाई केही भएन । सीधै किन्ने निर्णय गरें । बाटोछेउमा रहेको त्यो मोटरसाइकल हेरें, सबैभन्दा पहिले नम्बर प्लेटमा आँखा गयो, ग३प ५४२४।सधैं देखिरहेको थिएँ त्यो बाइक, कवीन्द्र मै बसेको घरको बाटो हुँदै त्यही बाइकमा आउजाउ गथ्र्यो । त्यस बेला केहीझैं लाग्दैनथ्यो । तर, किन्ने निधो गरेपछि त्यही बाइकको अचानक माया लागेर आयो । लाग्यो, त्यो बाइक मेरो आफन्त हो । दशकौंदेखि ऊसँग मेरो नाता छ । छिनोफानो भएपछि बाइकको नजिक गएर त्यसलाई मुसारें । ट्यांकी, सिट, ब्रेक, स्टार्ट किक आदि छोएँ ।टेस्ट ड्राइभ गर्ने होइन ? चाबी मतिर बढाउँदै मुस्कुरायो कवीन्द्र । चाबीकेसमा सेतो खरायो झुन्डिइरहेको थियो । मेरो मनभित्र पनि त्यस्तै खरायो खुसीले बुर्कुसी मार्दै थियो ।बाइक चलाउन त राम्ररी आउँदैनथ्यो । डरको बतासले एक्कासि ज्यान चिस्यायो ।ल हिँड । म तेरो टेस्ट ड्राइभको ड्राइभर । जीपी अघि सर्यो । उसले मोटरसाइकल चलाउने भयो, म उसको पछाडि बस्ने भएँ ।जीपीले बाइक स्टार्ट गर्यो । बाइकले भुर्र गर्यो । स्टार्ट भएको ध्वनिसँगै मेरो मनभित्र पनि आनन्दको धुन बज्यो ।बस्नुअघि आँखा चिम्म गरें । बाइकलाई दाहिने हातले छोएँ, अनि हात निधारतिर बढाएँ । अनि बल्ल चढें । र, हिँड्यौं टेस्ट ड्राइभमा ।चलाउन सिकिन्छ बिस्तारै । नआत्ती । मलाई हौस्यायो उसले ।मैले मोटरसाइकल किनें । लाग्यो, रहरहरूको संग्रहालय हो जीवन । कुनै बेला रहरहरूको र्याक अचानक भरिन्छ । उदाहरण त आफैं भइरहेको थिएँ ।आफूले चलाउन नजानेकाले त्यस दिन कवीन्द्रले नै लगिदियो डेरासम्म । भोलिपल्टबाट कसरी पार लाउने भन्ने पिरलोले ङ्याकेकै थियो मलाई ।भटभटे किन्ने इच्छा जाहेर गर्दा बुबासँग बारम्बार भनाभन हुन्थ्यो ।नकिन् । तँलाई चलाउन आउँदैन । भन्नुहुन्थ्यो ।कसरी आउँछ त बुबा ? चलाउन जान्नलाई त चलाउनैपर्यो नि । मेरो उत्तरले सधैं शान्त बनाउँथ्यो बुबालाई ।बाइक किने पनि चलाउन कसरी होला भन्ने पीर सम्झें । तर, मनमनै आफैंलाई उक्साएँ पनि, चलाउन जान्नलाई त चलाउनैपर्छ, कान्छो ।कवीन्द्रले गेटमा बाइक छाडेर गयो । बरन्डामा हुलेर आफ्नै कोठाको ढोकानिर मोटरसाइकल राखें मैले ।केही बेरपछि घरबेटी कराएको सुनें, यो कसको मोटरसाइकल हो ?मेरो । म छाती फुलाएर कोठाबाहिर निस्किएँ ।ए, किन्यौ ?आपुरानो किनेछौ ।नयाँ किनिदिने विचार थियो र ? दनक दिएँ ।बाहिर राख आँगनमा । यहाँ राख्ने होइन । रिस देखें उनको आँखामा ।चोरी भयो भने ? तपाईं पनि राख्नुस् न बाहिर । आफूचाहिँ सधैं भित्र राख्ने ? उसको मोटरसाइकलतिर हेर्दै भनें ।यो मेरो घर हो । रिसले भुनभुनिँदै उनी हिँडे, यहाँ राख्दा पल्लो कोठाका राम र विजयलाई आउजाउ गर्न गाह्रो हुन्छ ।भोलिपल्ट सफललाई फोन गरेर उसको प्रस्ताव स्विकारेको बताउँदै भनें, बाइक किनें नि ।वाह । बधाई छ । कुन ? सफल हौसियो ।ग३प ५४२४, हाँस्दै सुनाएँ ।ए चौवन्न चौबीस किनिस् ? सेकेन्ड हेन्ड भए पनि बलियै किनेछस्, भन्यो ।थ्यांक्स यार । साथीप्रति अनुग्रहित भएँ ।अर्को दिन बिहान बाइक बाहिर निकाल्दा सकस भयो । ढोका साँघुरो थियो । ट्यांकी कोतरिएको झन्डै । सोचें, अबबाट आँगनमै राख्नुपर्ला ।मोटरसाइकल बाहिर राखेर पुरानो टालोले मज्जाले पुछें । मोटरसाइकल टल्कियो । मेरो मन पनि ।लाइसेन्स छ कि छैन ? माथिल्लो तलाबाट घरबेटीले सोधे ।झट्का लाग्यो मलाई । चलाउन राम्ररी आउँदैन । त्यैमाथि लाइसेन्सको लफडा । उफ् ।बनाउने हो । हतासिएको नदेखाईकन माथि नहेरी उत्तर फर्काएँ ।पुलिसले समात्ला विचार गर्नू ।सुझाव त राम्रै दिएका हुन् बूढाले ।अफिस गएर राजीनामा भन्नु त बाँकी नै थियो । त्यसैले त्यस दिन अफिस जानु नै थियो । बाइक चलाउन राम्ररी नआउने यथार्थले पिरो भएँ । तर, मनमनै आफैंलाई जवाफ पनि दिएँ, चलाउन जानिने चलाएरै त हो ।गेटबाट निस्किएको मात्रै थिएँ, कीर्तिपुरका एक जना चिनजानका शुभचिन्तक घरअगाडि देखिए ।भटभटे किन्नुभयो ? सोधे ।हो । तिनिक्क हुँदै मुस्कुराएँ ।पछाडि बसिदने मान्छे चाहियो अब, उनले गिज्याए ।बाइक स्टार्ट गरेर अगाडि बढें । आत्तिँदै । डराउँदै । हतासिँदै । बाटोमा सवारीका लस्कर, केहीको गति देख्दा सिरिंग भएँ । लगभग डोर्याउँदाकै गतिमा चलाउँदै अफिससम्म पुगें । जस्तो आउँथ्यो त्यस्तै चलाउँदै पुगें । पसिनाले निथ्रुक्कै पारिसकेको थियो ।अफिस पुग्दा त लाग्यो, बसमा चढ्न मात्रै पाउँदा जितेको युद्ध त के युद्ध । त्योभन्दा भयानक युद्ध त आफैं मोटरसाइकल चलाएर पुग्दा पो जितेझैं लाग्यो । केही बेरमा बोससामु गएर भनें, सर, मैले अफिस छोड्नुपर्ने भो । बोस रिसाए, चकित परे, खिन्न भए । तीनवटै भाव उनको अनुहारमा टिर्लिक्क थियो ।म हलुका भएँ ।साँझ बुबालाई फोन गरेर भनें, बुबा मैले मोटरसाइकल किनें ।चलाउन जान्दैनस् । किन किनिस् ? बुबाको अनुहारमा चिन्ताको धर्सो सलबलायो कि ।जान्नी कसरी हो त ? सोधें ।नयाँ सामानको पूजा गर अरे । मम्मीले भनेइछ, बुबाले कुरा मोड्नुभयो ।गर्दिनँ ।भनेको त के मान्थिस् र ।बाइकलाई माया गर्छु, टाइममै सर्भिसिङ गर्छु, बिग्रिनेबित्तिकै बनाइहाल्छु, मेरो पूजा गर्ने तरिका यै हो, भनें ।ल ल । जतन गरेस् । राम्ररी चलाएस् । बाआमाले छोराछोरीलाई माया गर्ने तरिका अचम्मको हुन्छ ।अबको मेरो अर्जुनदृष्टि भएको थियो लाइसेन्स । त्यसैले, प्राय: त्रिभुवन विश्वविद्यालय परिसरमा ट्रायल दिने अभ्यास थालें । चिनजानका मान्छेसँग मोटरसाइकल सिकेर लाइसेन्स बनाउने रहर गर्दा धेरैले प्याच्च भनेका थिए । ती सबै कुरा आफ्नै मोटरसाइकल चलाइरहँदा दिमागमा आए ।आफ्नो रहर पूरा गराउने सबैभन्दा उत्तम पात्र मान्छे आफैं रैछ । यस्तै लाग्न थाल्यो ।एक दिन चियापसलमा अशोक भेट भयो । मलाई मोटरसाइकलमा देख्नेबित्तिकै भन्यो, बधाई छ दाइ । लाइसेन्स छ कि छैन त ? मसँग थिएन । छैन भनें ।अनि, उसले खुरुखुरु पर्स झिकेर आफ्नो लाइसेन्स दिँदै भन्यो, लौनुस् यो, मेरो लिएर चलाउनुस् । मेरो बाइक छैन लाइसेन्स छ । तपाईंको लाइसेन्स छैन बाइक छ । ठट्टा गर्यो उसले । फोटो धमिलो छ । ट्राफिकले माग्यो भने पनि हेलमेट लगाइएको हुन्छ । कसैगरी चिन्दैन । म अलमल्ल परें । उसले मलाई गजब मद्दत गर्दै थियो । मेरो अनुहार चम्कियो ।बरु, यसको डिटेल याद राख्नू । ब्लड ग्रुप । बाको नाम । ठेगाना । ट्राफिकले सोधिहाले भन्न पाइन्छ । उसले यो पनि ठीक भनेको थियो । मैले सबैथोक याद गरें । ब्लड ग्रुप । बाको नाम । अनि, ठेगाना पाल्पा, पपिलडाँडा।चलाउने कन्फिडेन्स धेरै आइसकेको थियो त्यतिन्जेल । अब लाइसेन्स पनि पाएँ, तर अरूकै । थाहा थियो, त्यसो गर्नु हुँदैन भन्ने । किनभने, त्यो एक हिसाबले अपराधै थियो ।एक दिन सफलले फोन गर्यो, ओए, जाम् हिँड पोखरा, बाइकमै ।प्रस्ताव गजबको थियो तर हुन्छ भनिहाल्न सकिनँ ।हाइवेमा चलाको छैन । अनि लाइसेन्स पनिनआत्ती । बिस्तारैबिस्तारै जाने त हो । फेरि तेरो बाइक गण्डकीको । नामसारी गराउन पनि पर्ला । उसको अन्तिम वाक्यले एकाएक ज्यानमा चिलचिल भयो । बाइक त मेरै थियो तर मेरो नाममा थिएन । आफ्नै नाममा गराउने रहर लागिहाल्यो ।सफलको प्रस्तावलाई स्विकारें ।पोखरा जान घरबाट निस्केर पाँगादोबाटो पुगेको थिएँ । झोला भिरेको मलाई देखेर तिनै शुभचिन्तकले हात हल्लाए ।कता ?पोखरा ।घुम्न ?आमेरो आ पछि उनले फेरि पछिल्लो सिट देखाउँदै पछि बस्ने मान्छे खोज भने, इसारामै । म हाँस्दै अघि बढें ।तिनटा बाइकमा छ जना हिँड्यौं पोखरा । डर र उत्साहले निथ्रुक्क थिएँ । बाटोमा कतै लडियो भने ? लाइसेन्स नभएको मान्छेले चलाएर दुर्घटना भए त जेल जानुपर्छ । त्यो लमतन्न राजमार्गमा बाइक घुइँकाएको कल्पना गरें । डराए पनि उत्साहले भरिएँ । जेसुकै होस् । जीवनमा केही रिस्क नलिई त के मज्जा र ।जीपी र सफलको स्कर्टिङमा हुने भएँ म । जीपी अघिअघि । सफल पछिपछि । र, म बीचमा । अघिअघि हिँडेको जीपीले बाटोमा चेकिङ भएको भेटे तुरुन्तै फोन गरेर सावधान गराउने जिम्मा थियो । अनि, म लडिहाले जोगाउने जिम्मासाथ सफल पछिपछि आउने भयो ।हिँड्यौं, काठमाडौंबाट । मसँगै प्रदीप बसेको थियो । डराउँदै, रोकिँदै बिस्तारै हिँड्यौं । मुग्लिङ पुग्यौं ।मुग्लिङबाट पोखरासम्मको बाटो सम्झँदा डर र उत्साहले जिरिंग पार्यो । मुग्लिङको पुल पार गरेर हुइँकियौं हामी । धागोझैं तानिएको सडक देख्दा एक्कासि ज्यान तरंगित भयो । मैले बेस्सरी एक्सिलेटर बटारें । बाइक बत्तिएर कुद्यो । पुलपछिको पहिलो मोडनिर पुग्दा थामिनै सकिनँ । दायाँपट्टि अजंगको त्रिशूली देख्दा भनन रिंगटा लाग्यो । अनि, सीधै बायाँ कुनामा च्यापें । लडेर कल्भर्टभित्र पुगें । बाइकको आधा भाग कल्भर्टमा आधा बाहिर थियो । च्यापिएको थिएँ । बिस्तारै उठें । छेउको त्रिशूली देख्दा लाग्यो, जीवन लामै रहेछ मेरो ।बाइकको लेगगार्ड फुस्किएको थियो । अन्त केही भाथेन ।ग३प ५४२४ बलियो रैछ केटा । मलाई जिस्काए केटाहरूले ।साँझ अबेर पोखरा पुग्यौं । भोलिपल्ट नामसारी गराउन यातायात अफिस पुग्यौं र काम सक्यौं ।ग३प ५४२४ सरकारले तेरो नाममा भएको घोषणा गर्यो है, जीपीले जिस्कायो ।बाइक चलाउन थालेको धेरै समय भइसक्दा पनि लाइसेन्सका लागि प्रयास गर्ने हिम्मत आइसकेको थिएन । घरपट्टीले बारम्बार भनिरहन्थे, लाइसेन्स निकाल्यौ ? उनले गिज्याएका थिए कि सावधान गराएका थिए बुझ्नै सकेको थिइनँ ।मोटरसाइकल किनेको नौ महिनासम्म आफ्नो लाइसेन्स थिएन । त्यतिन्जेल कहिल्यै पनि ट्राफिकले न लाइसेन्स मागेको थियो, न ब्लुबुक । बाटोमा ट्राफिक देख्दा त्यसैत्यसै थुरुरु हुन्थें । चलाउँदा चलाउँदै स्टार्ट बन्द हुन्थ्यो, आत्तिएर । उसै त मेरो बाइक लामो पनि थियो, अनि ट्रायल कटाउने कन्फिडेन्स थिएन ।एक दिन, अब लाइसेन्स बनाउनुपर्ने ठानेर फारम भरें । लाग्यो, जे त होला ।लिखित परीक्षा पास भएँ । ट्रायल दिनुपर्ने दिन आयो । बिहानै पुग्नुपथ्र्यो सिंहदरबार । अलि सबेरै उठेर दुईचार फन्को प्राक्टिस गरेर साथी सुवाससँग म पुगें ट्रायल दिन । लाइनमा उभिएँ । मभन्दा अघि गइरहेका केही मानिस आत्तिएर फेल हुन्थे, कसैले सबै डन्डा छुन्थे, कसैले एउटा मात्रै । कसैले भने खुट्टा टेक्थे ।म डराउन थालिसकेको थिएँ । सुवासले हौस्याए ।मेरो पालो आयो, गएँ । सुरुमा डराएको थिएँ । सरासर, डन्डाहरू कटाउँदै गएँ । अन्तिम डन्डा कटाउने बेला डरले झन्डै खुट्टाले भुइँ छोएको थिएँ । तर, पास भएँ । लाइसेन्स आउने भयो ।संसारकै सबैभन्दा सफल मान्छे मै हुँजस्तो लाग्यो ।लाइसेन्स लिएर कीर्तिपुर पुगें । चियापसलमा पस्दा तिनै शुभचिन्तक भेट भए । पुरानै पारामा उनले मलाई जिस्काए र रित्तो सिट कहिले भरिने भनेर फेरि जिस्काए । म मुस्कुराएँ मात्रै ।एकपटक नाइट स्टेमा फर्पिङ जाने सल्लाह भयो । तर, चोभारको भीरैभीरको बाटोमा बाइक चलाउन म डराएँ । विजयले जुक्ति निकाल्यो, अशोकले चलाउँछ नि । मलाई ठीक लाग्यो । अशोकले चलाउने भयो, म पछाडि बस्ने भएँ ।हामी फर्पिङ हिँड्यौं । अशोकले बाइक बेस्सरी चलाउँदा म आत्तिन्थें । बाइक पल्टिएला भन्ने पीरले ।फर्पिङ पुगेर होटलमा सुस्तायौं । साँझ पर्न थालेसँगै रमाइलो गर्ने मुड भइसकेको थियो । बिस्तारै साँझ रमरम हुन थाल्यो । हामीले साँझलाई साथ दियौं ।गीत गाउने, नाच्ने, खाने क्रम चलिरहेको थियो । अचानक एउटा साथी उठेर मतिर सरासर आयो । रक्सीले मात्तिएको टोनमा भन्यो, बधाई छ यार, थोत्रो बाइक किनेकोमा । म निमोठिएँ । केही बोल्न मन लागेन । साथी फेरि फुसफुसायो, कतिमा किनिस् ? ५ हजार ? यसपालि साह्रै नराम्रो लाग्यो । हातको गिलास स्वाट्ट फालेर सीधै आफू सुत्ने कोठातिर हिँडें । सरी को आवाज आइरहेको थियो । मैले वास्तै गरिनँ ।फर्किंदा पनि अशोकले मोटरसाइकल चलायो, म पछि बसें ।चोभार गेटनिरको ओरालोमा मोटरसाइकल अलि बढी बत्तिन थालेको अनुभव गरें । तर, केही बोलिनँ । म डराइरहेको थिएँ । अचानक ढ्याङ्ग आवाजले मेरो मुटु बाहिर निस्केझैं लाग्यो ।अशोकले नियन्त्रणमा लिन नसकेर बाइक एउटा बसको पछिल्लो भागमा ठोक्कियो । म मर्माहत भएँ । नराम्ररी च्यातिएँ । हेडलाइट र सो झर्यामझुरुम भयो जस्तो लाग्यो । आफैंले चलाएको भए यस्तो हुँदैनथ्यो होला भन्ने ठानें ।अलि पर बसको ड्राइभरसँग प्रहरी खुसखुस गरेको देखें । ड्राइभरले प्रहरीको दाहिने हात तान्दै आफूतिर लग्यो र हातमा के राखिदियो देखिनँ । प्रहरी मनजिक आएर फुसफुसायो, दुवैले आआफ्नो साधन बनाउने हो भने जानुस् । नत्र यहाँ गल्ती तपाईंको देखियो । म डराएँ । अनि हतारहतार आफैं बनाउने भनें । हामी त्यहाँबाट हिँड्यौं ।दुर्घटनाले मेरो मोटरसाइकलको सो बिग्रिएको थियो । त्यो रूप देख्दा बेस्सरी रुन मन लागेको थियो । त्यही बेला लाग्यो, बरु त्यो चोट मेरो शरीरमा लागेको भए हुन्थ्यो । मेरो प्रिय मोटरसाइकललाई होइन मलाई घाउ लागेको भए हुन्थ्यो ।तत्काल वर्कसप लगेर बाइक जस्ताको तस्तै बनाएँ । अनि, त्यो दुर्घटनाको पीडा बिस्तारै बिर्संदै गएँ । त्यसपछि कहिल्यै कसैलाई चलाउन दिइनँ । सधैं आफैंले चलाउँदा कन्फिडेन्स मज्जाको आउन थालेको थियो । म बिस्तारै जहाँसुकै पुग्न सक्ने भएको थिएँ ।लामो समय त्यही बाइक चढ्दा साथीहरू नयाँनयाँ चढ्ने भइसकेका थिए । म भने त्यस बाइकप्रतिको अचम्मको मोह त्याग्नै सकेको थिइनँ । कतै जाँदा त्यसले कहिल्यै धोका दिएको थिएन । गतिमा पनि साथीहरूको नयाँ बाइकलाई उछिन्थ्यो पनि मज्जाले । मेरो संघर्षको सम्पूर्ण समय देखेको त्यो मेरो बाइक यतिका समयमा मेरो आफन्त भइसकेको थियो । त्यसैले बेच्न सकिहालेको थिइनँ ।कीर्तिपुर बसाइ छाडेको लामो समयपछि एक दिन त्यो ठाउँ सम्झनामा आयो । त्यही चियापसलमा गएर चिया पिउने धोकोसाथ श्रीमतीलाई लिएर हिँडेँ त्यही बाइकमा । पाँगादोबाटो पुग्दा तिनै पुराना शुभचिन्तक भेटिए । केही वर्षपछि भेटिएका भए पनि मैले उनलाई चिनें । अनि, नजिक गएर बोलाएँ । हेल्मेट लगाएको मलाई सुरुमा उनले चिनेनन् । हेल्मेट खोलेपछि चिने । अनि मज्जाले हाँसे । हाँस्दाहाँस्दै पछिल्लो सिटमा आँखा पुर्याए । अनि मुस्कुराए, बल्ल राम्रो देखियो, मोटरसाइकल चढेको ।ती शुभचिन्तकको रहर पनि पूरा गर्न सकेकोमा म मुस्कुराएँ ।"
भाले जुधाइ,"फागुन लागेपछि निलसर चराका भालेहरूमा वैंश भरिन्छ । त्यसपछि उनीहरू पोथीहरूको खोजीमा चहार्छन् । यी चरामा पोथीको संख्या कम हुन्छ । त्यसैले भालेहरू पोथी ओगट्न एक अर्कामा लडाइँ गर्छन् । पोथीलाई आफ्नो काबुमा राख्न कहिलेकाहीं बलियो भालेले कमजोरको हत्या गरिदिन्छ । धेरै भालेहरू मिलेर पोथीको सामूहिक बलात्कारसमेत गर्छन् । मैमत्त भालेहरूको संख्या बढी हुनाले यिनको ध्याउन्न कसरी पोथी ओगट्ने र नपाएको खण्डमा सामूहिक बलात्कार गर्ने भन्ने हुन्छ । मात्तिएका भालेहरूले पोथीका बचेरा मारिदिने प्रयाससमेत गर्छन् । माऊ पोथीहरूले आफ्नो हर्मोन र शक्ति सबै बचेरा हुर्काउन लगानी गर्ने भएकाले उनीहरू बचेरा नहुर्किउन्जेल सम्भोगका लागि तयार हुँदैनन् । भालेहरूलाई यसबारे राम्रो जानकारी हुनाले उनीहरू पोथीका गँुड भत्काइदिने, गुँडमै गएर बलात्कार गर्ने र खोजीखोजी बचेरा मारेर पोथीलाई एक्लो पार्ने रणनीति अपनाउँछन् । पोथीहरूलाई ऋतुकालका बेला बचेरा जोगाउन मात्रै होइन आफ्नै शरीर जोगाउन पनि हम्मेहम्मे पर्छ ।किनकि सम्भोगको तिर्खाले पागल बनेका भालेहरूले त्यस्तो अवसर नपाउँदा पोथीलाई ठुंग्ने, भुतल्ने र यातना दिनेसमेत गर्छन् । यसरी भालेको झम्टाइ र कुटाइमा परेका पोथीहरूले कहिलेकाहीा भालेहरू परै देख्दा पनि आफ्नो मुली भालेसित सहयोगको याचना गर्छन् ।"
ट्याक्सी दुनियाँ,"बिहान झिसमिसेमा कुश्मा बजारको सडक सुनसान थियो । हामी निकै हतारमा थियौं । ट्याक्सीको खोजीमा चोकतिर पाइला छिटोछिटो चालिरहेका थियौं । बाक्लो तुँवालोलाई मन्द हेडलाइटले चिर्दै परबाट सेतो कार हामीतिरै आयो । भाग्यवश ट्याक्सी नै रहेछ । नौ डाँडा जानुहुन्छ भाइ ? टीकाजीले सोधे । जान हुन्छ, हँसिला चालकले सुरुमै ठट्टा गरे । कति लिने ? दुई हजार ।बढ्ता भो नि, पन्ध्र सय गरौं न ।उनले ट्याक्सी टुइँक्क मोडे । किनारा लगाए । हामी गएर ढोका तान्यौं । खुलेन । उनले ढोका होइन, सिसा मात्र खोले । हामीसँग नबोली मोबाइल थिचे । भेना, दुई जना छ, नौ डाँडा लैजाऊँ ?कति दिने भन्छ ? ह्यान्ड्स फ्री गरेको नभए पनि उनको मोबाइलमा उताबाट बोलेको टड्कारै सुनिन्थ्यो ।पन्ध्र सय, उनले भने । चोकमा पोखरासम्म जाने अर्को एक जना पायो भने हालेर लैजा, उताबाट उत्तर आयो, नभए जा । फर्किंदा उता मान्छे पाउँछ ।बल्ल उनले ढोका खुल्ने बनाइदिए ।चोकमा लाम लागेका ट्याक्सी थिए । त्यहीं बार्गेनिङ गर्दै उभिइरहेका एक यात्रुछेउ रोकेर उनले भने, पोखरा जाने हो ? एक सिट खाली छ ।ती व्यक्ति आएर चालक छेउको खाली सिटमा बसिगए । ती यात्रुले मोलतोल गर्दै गरेको ट्याक्सीका चालक भने रिसले आगो हुँदै ढोकामा आए ।नरिसाऊ सोल्टी, हतार छ, टिपेर गएँ है, उनले मुस्कानसहित फकाए । उत्तर आइनसक्दै हुइँकिइसके ।पर्वतको पर्वते बाटो, मध्यम गतिमा गाडी गुडिरहेको थियो । धरतीमा क्रमश: उज्यालो बढ्दै थियो । सिसा टप्प लाउँदा पनि बाहिरको चिसोले मुटुसम्म धक्का दिइरहेको थियो । ट्याक्सी भेनाको हो भाइ ? मैले मौनता तोडें ।हो सर उनले भने । भेनालाई एक जना थपें भन्दैनौ होला है ? मैले जिस्क्याएँ ।त्यस्तो बेइमान छैन सर म, उनले मुन्टो पछाडि फर्काए । यो गाडी लिएर संसारै घुमियो नि, उनले प्रसंग बदले, अस्ति भर्खरै गोरखपुर (भारत) रिजर्ब गएँ ।गोरखपुर गएको कति पैसा लिन्छौ ?त्यो त भेनाले लियो, उनले भने, मलाई जा भन्यो, गएँ ।भेनाले तिमीलाई चाहिँ तलब दिन्छन् ?दिंदैन सर ।अनि फोगटमा कुदाउँछौं गाडी ?बैंकमा हालिदिन्छ नि ।मेरो एउटा ट्याक्सी चालक साथी छ, अनि, उनी भन्नुभन्दा पहिल्यै गाडी बत्याउने गरी हाँस्न थाले ।भन न, पछि हाँस्नु, मैले भनें, अगाडि बाटो पनि हेर ।ऊ भन्छ ड्राइभरर्स लाइफ इज गुड लाइफ एभ्री टर्निङ एभ्री वाइफ, उनले भने, कस्तो बदमास ?तिमी पनि त्यस्तै हौ कि क्या हो ?मा कसम सर, मलाई त यस्तो कुरा मनै पर्दैन, उनले खित्का छाड्न रोकेनन्, साला त्यो त एक नम्बरको फटाहा नै हो ।एक दिन मेरो ट्याक्सीमा, उनी हौसिएर एउटा घटना सुनाउन थाले, दुई जना आए, एउटा केटा, एउटा केटी ।अनि ?बेनी जाऔं भने । बूढाबूढीजस्तो लाग्यो । उनीहरू पछाडि बसे ।अनि के भयो ?उनीहरू चल्न, जिस्किन र मनपरी गर्न थाले । मेरा आँखा मिररबाट त्यतै पर्थे । कतै ट्राफिक देख्न पाए अगाडि ठ्याक्कै रोकेर देखाइदिन मन थियो । त्यति लामो बाटोमा त्यही दिनचाहिँ एक जना पनि पुलिस भेटिएन ।उनी भन्दै गए, बेनी पुगेर उत्रिए । त्यहीं नजिकै मेरो छेमाको पसल थियो । म त्यहीं चिया खाएर बसें । उनीहरू पनि त्यतै आए । एक छिनमा त झगडा पो गर्न थाले । केटाले तेरो बूढालाई फोन गरिदिऊँ भन्दै धम्क्याउन थाल्यो । फर्किएर कुश्मा नै जा भन्दै लछारपछार गर्दै थियो ।कसैले पैसा नदिई ठगेको छैन तिमीलाई ? मैले प्रसंग बदलें । साँच्चै भनूँ ? उनले अड्को राखे ।झूटो भन्छौ भनेर म सोध्छु र ?हाहाहाहाहा, पहिलो उत्तर त हाँसेरै टारे । ब्याड लक सर, अनि जोडे, आजसम्म त्यस्तो कोही परेको छैन । मलाई त परोस्जस्तो लाग्छ । हामीजस्तालाई ठग्नेलाई ठूलाले उसरी नै ठगिदिन्छन् । मलाई त टेन्सनै छैन ।बेलुका यसो चिरिप्प त पार्छौ होला नि ? मैले फरक प्रश्न सोधें ।छ्याछ्याछ्या, उनले भने, मलाई रक्सीको गन्धै मन पर्दैन ।त्यसमा पनि उनले एउटा घटनै सुनाए, बुटवल छेउ । हाइवेको पसलमा एकपल्ट पानी खान मागें । भरि गिलास दिए । ठुस्स गनायो । कलको पानी यस्तै होला भनेर स्वाट्टै खाएँ । मलाई त फनन्नै घुमायो नि ।के गरेको यो भनेर सोधेको त, सबै गाडीवालाले यसलाई पानी भनेरै माग्छन् पो भन्छ, उनी फेरि हाँसे, त्यहीं ओछ्यान मागेर चार घण्टा सुतें । बल्ल हिंड्न सकें ।उनका कथा सुन्दासुन्दै नौडाँडा आइपुगियो । तिम्रो नाम के हो भाइ ? झर्दाझर्दै मैले सोधें । सरिफ अन्सारी ।धेरै गफ गरें, पैसा समाउँदै अप्ठ्यारो मानेजस्तो पनि गरे, मनमा पापचाहिँ छैन है सर मेरो ।भोलिपल्ट पोखराबाट काठमाडौं उड्नु थियो । बिहान ९:२० को टिकट थियो । हल्लन चोकमा मलाई ट्याक्सी चढाउन उनै टीकाजी गए । किनारामा लस्करै ट्याक्सी थिए । सबैभन्दा अगाडिको चालकले हात तान्दै सोधे, दाइ कहाँ जाने ।एयरपोर्ट, टीकाजीले भने । बस्नुहोस्, उनले ढोका खोलिदिए । कति लिने ?तीन सय ।मिटरमा नजाने ? मैले सोधें ।पोखरामा पनि मिटरमा गएर पोसाउँछ र ? उनले अलि बाउँठे उत्तर दिए ।यहाँ पालोअनुसार जानुपर्छ दाइ, त्यतिन्जेल मलाई तीन जना चालकले घेरिसकेका थिए ।कुनको पालो हो त अहिले ? मैले सोधें । जसले पनि आफ्नै ट्याक्सीतिर देखाउँथ्यो ।तपाईंचाहिँ कतिमा लाने ? अर्कालाई सोधें ।जुनमा गए पनि पैसा त उही हो, सबैले भने, तीन सय ।तीन सय तिर्नुभन्दा पनि सबैभन्दा महाभारत परेको कुरो थियो, कुन ट्याक्सीमा जानु ? एउटामा गए बाँकीले कुट्लान्जत्तिकै वातावरण थियो ।त्यही बेला परबाट अर्को ट्याक्सी आयो । अघि बढेर टीकाजीले हात देखाए । रोकियो । एयरपोर्ट कतिमा लाने ? उनले सोधे ।दुई सय पचास, चालकले भने । म त्यसमै चढें । सबै चालकले त्यो ट्याक्सी घेरे, तँ भाउ बिगार्ने ?कसले राखिदिएको भाउ हो ? सरकारले हो ? ती चालक पनि कड्किए, जति पायो त्यति पैसा मागेर भाउ भन्ने ?उनीहरू रोक्न खोज्दै थिए, उनले किचौंलाझै गरेर हुइँक्याइहाले ।फटाहाहरू जे पायो त्यही गर्छन् । ग्राहकलाई मीठो बोलीले कन्भिन्स गरेर लानु छैन । घेरेर राख्छन्, ट्याक्सी चलाउँदै उनी एक्लै बर्बराइरहेका थिए, टुरिस्टलाई ठग्न पल्किएर नेपालीलाई पनि ठग्न खोजेका ।टुरिस्ट भनेको बिरालोले बाटो काटेजस्ता हुन्, चट्ट काट्छन्, हराउँछन् । नेपाली भनेका सधैं भेट हुन्छन् । राम्रो वचन गर्यो भने फेरिफेरि उसैलाई खोज्छन्, उनको एकालाप रोकिएन, रेट भन्छन्, केको रेट ? मिटरमा जानु हो भने सय रुपैयाँ उठ्दैन । दुई सय पचास पनि धेर हो । खुसी पारेर पो लिनुपर्यो नि ।विमानस्थल पुगुन्जेल उनी बोले, म चुप रहें ।यो यात्रामा ट्याक्सी संयोग रोचकै रह्यो । सुरुमा काठमाडौंबाट पोखरा उड्ने एयरपोर्ट टाइम हुन लाग्दा म ठिमी चौकमै थिएँ । कोटेश्वरको सम्भावित जाम छिचोल्नु थियो । बेलामा पुग्न सक्नेनसक्ने अन्योल थियो । शंखधरचोकको डिलमुनि लस्करै ट्याक्सी थिए । सबै चालक एकै ठाउँ गफ चुटिरहेका थिए । मलाई देख्नासाथ सोधे, कहाँ जाने ? एयरपोर्ट, मैले भनें ।अहँ, नजाने, सबैले एकै मुखले भने । ट्याक्सी नभई पुग्ने उपाय नै थिएन । मसँग आग्रह गर्नुको विकल्प रहेन । जति माग्नुहुन्छ, दिन्छु, मैले भनें, एक जना जो भए पनि जाऊँ न ।उनीहरूले अलि पछाडिको ट्याक्सी देखाइदिए । कहाँ जाने ? उही प्रश्न आयो ।एयरपोर्ट, उत्तर सुन्नासाथ सिसा लगाउँदै नबोली उनी अघि बढे । अचम्म लाग्यो, एयरपोर्ट जान किन मान्दैनन् ? काठमाडौंका ट्याक्सीमा प्रहरीले मिटर अनिवार्य गरेको छ भन्ने मैले सुनेको थिएँ । मलाई मिटरमा पैसा तिर्न होइन, अब त जति तिरेर भए पनि बेलामा पुग्न बढ्ता जरुरी थियो । मिटरमा सोच्नुभयो होला, पर्दैन, मैले अर्कालाई आग्रह गरें, जति लिनुहुन्छ, दिन्छु । उनले माथिदेखि तलसम्म हेरे । अनि, इन्कार गरे, मेरो अन्तै जानु छ । सायद तिनीहरूले मलाई प्रहरी वा कुनै अधिकारी ठाने, जसले विमानस्थल जाने नाममा अनुसन्धान गरिरहेको छ । वा, उनीहरू अन्य केही कारणले विमानस्थल जान मान्दैनन् । समय गुडिरहेको थियो, ट्याक्सी गुडाउनै सकिएन । झन्डै १५ मिनेट फोगटमा गइसक्यो । एकपछि अर्कालाई बिन्ती गर्दै गएँ । भाग्यवश, निकै नियालेपछि एक चालकले भने, पाँच सय लाग्छ ।जाऊँ, म त यति खुसी भएँ, मानौं अति दुर्लभ कुरा भेट्टाएँ ।ट्याक्सी आफ्नै हो, भाइ ? बाटोकटनी सोधिदिएँ ।साहुको । दिनको कति तिर्नुपर्छ ? हजार । त्यत्रो तिर्नुभन्दा आफैं किन्नु नि । अब विचार गर्दै छु सर, उनले भने, भूकम्पपीडितका नाममा आउने ट्याक्सी अब हामीले किन्ने त हो । हँ ? कुरो सुन्दा अचम्म लाग्यो । सरकारले भूकम्पपीडितका लागि १ हजार ५ सयवटा ट्याक्सी नम्बर गोला प्रथाबाट दिँदै छ । केही महिनाअघि यसको आवेदन माग्दा करिब १ लाख ५० हजार (सय गुणा) बढीले फारम भरेर बुझाएका थिए । यही चैतभित्र भाग्यशाली छान्ने सरकारले भनेको थियो, चुनावका कारण भर्खरै जेठमा सारेको छ । त्यो ट्याक्सी अब हामीले त किन्न हो, उनले दोहोर्याए ।भाग्यले परेको ट्याक्सी कसले बेच्छ होला र ?के कुरा गर्नुभएको ? सबैजसोले बेच्ने नै हुन् ।किन ?सरकारले नम्बर दिने हो, ट्याक्सी दिने होइन । ट्याक्सी किन्ने पैसा भूकम्पपीडितसँग कहाँबाट होस् ? बैंकबाट निकाल्नु हो भने आधा आफैं हाल्नुपर्ने नियम आइसक्यो । बरु नम्बरै बेच्छन्, अलिकति पैसा लिन्छन्, घर बनाउँछन् ।कतिमा पाइन्छ त नम्बर ?५६ लाखसम्म त मै हाल्छु । तर अहिल्यै यसमा बिचौलिया कीरासरि भइसके । जसलाई पर्छ, तिनले ३४ लाखभन्दा धेरै नपाउलान् । बिचौलियाले झ्याप्पै खाइदिन्छन् ।तिमी त बिचौलिया होइन नि ?होइन सर, मलाई त्यो त मनै पर्दैन । बिचौलिया भएर मान्छे विदेश पठाएको भए अहिलेसम्म करोडपति भइसक्थें । यसरी ट्याक्सी हल्लाएर बस्नुपथ्र्यो र ?ट्याक्सी कोटेश्वरको जाममा फस्यो । एयरपोर्टबाट फर्किंदा प्यासेन्जर पाउँछौ होला नि ? मैले अर्कै प्रसंगको प्रश्न गरें । कहाँ पाउनु सर, उनले भने, देख्नुहुन्न तानातान ? एउटा टुरिस्ट देख्यो भने चारतिरबाट चारै हातखुट्टा तान्छन् । पुलिस चुप लागेर हेरिरहन्छ ।तिमीचाहिँ कान तान्छौ कि ? मैले ठट्टा गरें ।हाहाहाहा, उनी दिल खोलेर हाँसे, म त बरु आफ्नै कान समाउँछु, त्यस्तो गर्दिनँ । बेइज्जत ।अनि कसरी कमाउँछौ त ?हजुरहरूजस्ता प्यासेन्जर पाए खुसी पार्यो, टिप्स आउँछ, उनी त ख्यालख्यालमा चिप्लो पो घस्न थाले, दुईतीन टिप गर्न पाए पुगिहाल्छ । गति छाड्नै पर्दैन । विमानस्थल पुग्दा जहाजको उड्न लेखिएको समय भइसकेको थियो । सर, हतारिएर झर्दै गर्दा उनले भने, लामो जाममा पर्यो । ५० रुपैयाँ थपिदिनुभएन भने त घाटै लाग्छ । बोल्ने फुर्सदै थिएन । मागेजति थमाएर दौडिएँ । भित्र बोर्डिङ पास दिन बन्द भइसकेको रहेछ । उडान समय नजिकिइरहेको थियो । जहाज कम्पनीका कर्मचारीलाई आग्रह गरेपछि धन्न मिलाइदिए । छुट्टै भ्यानमा राखेर जहाजसम्म पुर्याइदिए ।र त सरिफजस्ता सरिफ चालकसँग भेट्न जुर्यो ।"
सपना र विपनाको माखेसाङ्लो,"नेपालको कुल गार्हस्थ्य उत्पादनमा झन्डै ३० प्रतिशत हिस्सा रेमिट्यान्सले धानेको तथ्यांक राष्ट्र बैंकसँग छ । यही रेमिट्यान्ससँग जोडिएको वैदेशिक रोजगार र आप्रवासनले नेपाली समाजमा झट्ट हेर्दा धेरै सकारात्मक नतिजा मात्रै दिएको हो कि झैं देखिन्छ । तर यथार्थ यत्तिमा सीमित छैन । नेपाली समाज, घरपरिवार र सामाजिक मनोदशाका बारेमा माइग्रेसन विषयमा जोडिएर लेखिएका दुई उपन्यास रेमिटल्यान्ड र मुदिर ले दिन चाहेको सन्देश :झापाली पवित्र नदीहरू माई अथवा रतुवाको आसपासमा बस्ने गाउँलेजनले एउटा थेगो बनाएका छन् बाँचुन्जेल पुलमाथि, मरेसि पुलमुनि ।माईखोलाको आडैमा हरेक वर्ष माईमेला लाग्छ । रतुवाको आडैमा टीकाबजार उत्सव बनेर आउँछ । विदेशबाट अझ भनौं, खाडीमलेसिया पुगेर छोटो छुट्टीमा घर फिरेका युवायुवतीको चमक ती मेलाहरूमा खुबै देखिन्छ । माई अथवा रतुवा खोलाको पुलमाथि हुँदै अघि बढिरहेको दोहोरीलत्तामा परैबाट छुट्टिन सक्छ रेमिटल्यान्डमा भर्खरै फिरेका पाइलाहरू। यो सदृश्य नजिकैबाट नियालेर बसिरहेका विकासकर्मी श्याम सिंघकले दमक, पशुहाट छेवैमा सुकुम्बासी बस्तीका रुद्रमान मगरको शवको बाकस खाडी मुलुकबाट फर्किएको पनि देखे । गाउँबस्ती खाली हुने गरी परदेशी बनिरहेका युवायुवतीमध्ये कतिले घरको छानो फेरेका छन् अथवा कतिले जग्गामोटरसाइकल खरिदेका छन् ? कति ऋणबाट मुक्त भएका छन् अथवा कोकति थप ऋणी बनेका छन् भन्ने हिसाबकिताबको त्यति गणना नहुँदो रहेछ । बरु हिजोसम्म रतुवा र माइको पुलमाथि जीवनजगत्का कुरा किच्दै हिँडिरहेको एउटा पात्र यही रेमिटतिर्सनाका कारण अनाहकमा पुलमुनि (चिता) मा पुगेको यथार्थले भने सामाजिक शृंखलालाई थप विशृंखल बनाउने रहेछ । समाजले खिलसरी सम्झिराख्ने ठूलो चोट पनि यही हुने रहेछ । यही सारभूत अर्थमा कथिएको रहेछ बाँचुन्जेल पुलमाथि, मरेसि पुलमुनि । लेखक श्याम सिंघक यही अर्थमा बढी भुक्तभोगी बनेका छन् रेमिटल्यान्डमा । खाडी मुलुकमा वर्षौंवर्ष श्रमपसिना बहाएर घर फिर्दा घरकी जहानले ढोकैमा अलबिदा लेख्दै अर्कैतिर गैसकेको दृश्यहरू साझा र सनातनी भैसकेका छन् । यही पृष्ठभूमिमा अलिक पर्तिर केर्खा र झिलझिलेतिर, हसनदह र ढुकुरपानीका भित्री गाउँबस्तीमा सिंघकले वैदेशिक रोजगारीले ल्याएको अनौठो सामाजिक विचलनहरू देखे । स्थानीय भेगमा विकासकर्मी भएर कुदिरहेका बेला रेमिट का कारण समाजमा नैतिक र अनैतिक अर्थपरिभाषाहरू क्रमश: खुम्चिँदै गएको सिंघकले भेटे ।झापाली कर्मभूमिमा संघर्षरत लेखक श्याम सिंघक कहिल्यै विदेश गएनन् । अझ विदेशमा पनि खाडी मुलुक र श्रमपसिनाले भरिएको जगत्मा उनी कहिल्यै पुगेनन् । यो अवस्थाको लेखाइमा कल्पनाशील र उडन्ते बन्ने सम्भावना लेखक सिंघकसँग प्रशस्तै थियो । तर, साउदीको ग्यास कम्पनीको वृत्तान्त होस् अथवा खाडीको एक भिल्लाअगाडि एउटा रुप्पी (चरो) देखिएको दिनमा पलाएको खुसीको संकेत होस् उनले हुबहु उतारेका छन् । यतिसम्म कि रेगिस्तानमा फैलिएका खजुरका रूख हेरेर गाउँले केराघारी कल्पेको भावनासंवेदनाको यथार्थ त्यो बेहोर्ने (भोग्ने) लाई मात्रै थाहा हुन्छ । मानौं सिंघक पनि खाडी गएर खजुरको बोटमुनि बसेका छन्जस्तो दृश्य पुस्तकमा छ ।झन्डै घरघरकी कहानी जस्तो भैसकेको रेमिटगाथामा एउटै व्यक्ति र पात्रमा अध्यायअध्याय प्रेमलीला (अथवा कहिलेकाहीं त्योभन्दा माथि) को वृत्तान्त लुकेको हुन्छ । यो ओपनसेक्रेट सामाजिक विम्ब हो, रुक्मिणी अथवा मुक्साम र फुङ्सा यी नाम अस्तित्वको संघर्ष (स्ट्रगल फर एक्जिटेन्स) का प्रतिनिधि नाम हुन् जो अहिले सिंघकको रेमिटल्यान्ड भरि छाएका छन् । तर, यी पात्रहरू नेपाली समाजमा यत्रतत्र सर्वत्र छन् । नारायण, नयराजजस्ता उतप्रेरक पात्रहरू नेपाली समाजमा जहींतहीं छन्, हुन सक्छन् । यथार्थमा भन्ने हो भने नेपाली समाज, राजनीति र अर्थनीतिको केन्द्रमा रहेको रेमिट्यान्स ले धेरै घरका टिनका छाना फेरिएका छन्, गाउँघरमा बाहिरबाट हेर्दाको रामरमाइलो थपिएको छ । तर समाज र घरपरिवारभित्रको चित्रचरित्र, मानवीय संवेदना र अपनत्व भने पूरै खजमजिएको छ । यही कारण आपसी सम्बन्ध र साइनो सक्दो सन्देहको घेरामा पर्न थालेको छ । तैपनि समाज र घरपरिवार भने कुनै मनीट्रान्सफरको ढोकामा उभिएर रेमिटको मीठो गफ गर्न र सुन्नमै अभ्यस्त भैसकेको छ अम्मलझैं ।वैदेशिक रोजगारीमा खाडीभूमि (साउदी) पुगेर ९ वर्ष बिताएको त्यो सपनामुखी पात्र बुटवलको यमनाथ चापागाई पनि हुन सक्छ । अथवा, इलामको दावा शेर्पा । दमक, भाङबारीकी रुक्मिणी रिमाल नेपाली समाजको मनोवृत्ति र आम मनोविज्ञानमा जोडिएकी यस्ती पात्र हो जो यसरी सहजै घटनामा बुन्नलाई र कथामा कथ्नलाई सजिलो छ । तर, यथार्थ भने यत्ति मात्रै छैन, हुँदैन । रेमिटल्यान्ड मा रुक्मिणीको कथा किन सजिलो लाग्यो भने हरेक घटनाक्रममा महिलालाई देखाउन, चित्रित गर्न र महिलामाथि मनोविनोद कथ्न धेरै सजिलो छ कम्तीमा नेपाली परिप्रेक्ष्यमा । सपनामा मलजल गर्न खाडी मुलुक पुगेको एउटा पुरुष (श्रीमान्) र सपना साकार भएको कल्पेर यता घरमै बसिरहेकी महिला (श्रीमती) दुवैको मनोदशा उहीउस्तै छ तावाबाट भुङ्ग्रो मनोदशा । को तावा, को भुङ्ग्रो खुट्याउन मुस्किल छ ।यो मनोदशाले सामाजिक, आर्थिक मात्रै होइन, यौन मनोविज्ञानसम्मका घटनाक्रमलाई स्वभावत: निम्त्याउँछ नै । उपन्यासकार श्याम सिंघकले रेमिटल्यान्ड मा रुक्मिणी पात्रसंयोजनलाई अलिक बढी फिल्मी बनाएका हुन् कि झैं लाग्छ । जंगलमा गएर फोटो सेसन गर्ने, हिले माछा पक्रने, सिंगो बगैंचा बनाउने (ताजमहल शैलीमा) अथवा भमराफूलपरागशेचनको (शिरीषको फूल) समानअर्थी संवादलाई दोहोर्याउँदा लेखक सिंघकले यति मौलिक विषयमा कथनकथ्यको मिसावट खोजेको झल्को मिल्छ । तर, स्लो पोइजन बन्दै गएको रेमिट्यान्सको सिंगो पद्धतिप्रक्रियामा जहाँ जे भन्नुपर्ने हो, त्यो भने सिंघकले भनेका छन् ठाडो शैली भए पनि । साउदीको दमाममा रहेको ग्यास प्लान्टको छेवैमा बसेर परदेसिएको पात्रले सुनाएको मनोवादको अंशजस्तै अचम्म लाग्छ, हाम्रा देशका विद्वान्हरू विदेश नजाऊ को नारा घन्काइरहन्छन् । भन्छन् पाखुरी बजारे यहाँ सुन फलाउन सकिन्छ अरे फलाउँदैनन् सुन उनीहरू । बरु डीभी र पीआर लिएर बसाइँ हिंड्छन् राष्ट्रियता नै त्यागेर । बरु हामी फर्केर आउँछौं, त्याग्दैनौं राष्ट्रियता ।समाजमा जोडिएको कथा बुनिरहेका बेला आआफ्ना आग्रहपूर्वाग्रह स्वभावत: हुन्छन् नै । कतिपय पात्रको आसक्ति वा विरक्तिमा पनि यस्तो संकेत देखिन सक्छ । खाडीमा ९ वर्ष रोजगारी गरेर श्रमपसिनाको विपनामा पौडिँदै घर फिरेको एउटा पात्र (मुक्साम) घर फिर्दा जहान (फुङ्सा) अरूतिरै गैसकेको विरक्तिमा कथिएको लिंक कतिपय अर्थमा आग्रहयुक्त देखिन सक्छ । फुङ्साले छाडेपछि मैले नयाँ गरी जिउने विचार गरें । बिलकुल नयाँ । नयाँ काम, नयाँ जीवनशैली । नयाँ धार्मिक आस्था । मैले दमकको पवित्र मण्डलीमा सदस्यता लिएँ भन्दै मरुभूमिको बीच विन्दुमा हराइरहेको एउटा पात्रले एकाएक दर्गादिशा लेखिएको होर्डिङबोर्ड भेटेजस्तो चित्रण उपन्यासमा जसरी गरिएको छ, यसले गम्भीर विषयवस्तुलाई एकाएक सतही बनाएको छ । लेखक सिंघक स्वयम्को आस्थाले एउटा गम्भीर विषय र जिम्मेवार पात्रलाई यो आग्रह मा बाँधेको हुन सक्छ । मुलुकको कुल गार्हस्थ्य उत्पादनमा झन्डै ३० प्रतिशत अंश रेमिट्यान्सले बेहोरेको र योभन्दा बढी सामाजिक सतहमा देखासिकी को उपाय बनेको वैदेशिक रोजगारीसँग गाँसिएका कथाउपकथाहरू एक होइन, अनेक छन् । एक महिनाअघि मात्रै, पूर्वी पहाडी जिल्लाको एउटा गाउँमा आफ्नो श्रीमान् वैदेशिक रोजगारीमा गएको वर्षौ भैसके पनि श्रीमती दुई जीउकी बनेपछि गाउँमा छाएको तरंगको समाचार उस्तै अनौठो थियो । पछि गरिएको अनुसन्धानमा ती महिलाले एकैचोटि घरगाउँका ५ जना युवालाई आफ्ना सहयात्रुका रूपमा (सामूहिक होइन) किटानी जाहेरी मा नाम दिएपछि रेमिट्यान्सरेमिटल्यान्डको अर्को विशादपूर्ण स्थिति उब्जिएको थियो । यो नैतिकअनैतिक पराकाष्ठाको चित्रलाई सिंघकले उपन्यास रेमिटल्यान्ड मा हुबहु उतारेका छन् । श्यामले नेपाली आख्यान लेखनको सन्दर्भमा (सायदै पहिलोपटक) हुबहु प्लटपृष्ठभूमिलाई सजीव व्याख्यानमा उतारेका छन् । जस्तो रुक्मिणी रिमालको थातथलोको बारेमा उनले भनेका छन्, हुबहु दमक नगरको नक्सामा जस्तै ढुकुरपानीको तल्लो छेउमा म उभिएको छु । यसभन्दा तल दमक बजार सुरु भएर पूर्व र दक्षिणतिर फैलिएको छ । पश्चिममा भने बजारको समानान्तर रहँदै चियाबगान लम्केको छ । बजार र चियाबगानको मध्यबाट राजमार्ग छिरेको छ । झापा जिल्लाको उत्तरपूर्वमा रहेको यही भूगोललाई अहिले दमक भनिन्छ । रेमिटल्यान्डविधा : उपन्यासलेखक : श्याम सिंघक मूल्य : ३५० प्रकाशक : फिनिक्स बुक्स"
सपना र विपनाको माखेसाङ्लो,"ओखलढुंगाका डब्बर राई सपना खोज्दै काठमाडौं छिरेका थिए । काठमाडौंमा बाँच्नै कठिन देखेपछि खाडीको बाटो रोज्न बाध्य भए । एक एजेन्टु फेलापरेपछि वैदेशिक रोजगारीको लागि कतारतर्फको वाटो रोजियो । ७ सय रियाल (२१ हजार रुपैयाँ) कमाउन एक लाख रुपैयाँ लगानी गरेर कतार उडे, डब्बर राई ।कलिलै उमेरमा खाडी छिरेका डब्बरले सोचेजस्तो सहज जीवन भएन । उनले काम गर्ने लाभिल्ला कम्पनीमा नसोचेको दु:ख पाए । लाभिल्लाको काम रोजगारी दिने थिएन, बरु आफूले भेला गरेका कामदारलाई अन्यत्र सप्लाई गर्नुगराउनु थियो । यसले नेपाल, श्रीलंका, पाकिस्तान, लेबनानलगायत देशबाट कामदार ल्याएको थियो । डब्बरहरूलाई नै घोटाएर लाभिल्ला मुदिर (मालिक) बनेको थियो । त्यो सप्लाइ धन्दामा बस्ने र काम गर्ने निश्चित ठाँउ थिएन । पाइलैपिच्छे काम गर्ने ठाउँ बदलिन्थ्यो । बस्ने ठाउँ बदलिन्थ्यो । बसाइ उत्तिकै कठिन । खानाको सधैं अभाव । तलब कहिल्यै महिना मर्दा नपाइने । तैपनि डब्बर भोको पेट राखेरै भए पनि मुदिर हितको लागि समर्पित थियो । मीनराज वसन्तद्वारा लिखित मुदिर उपान्यासले कतारमा कार्यरत चार लाख नेपाली युवाको कथालाई प्रतिनिधित्व गर्ने प्रयास गरेको छ । यसमा ती डब्बरहरूलाई पठाउने स्रोत देश (नेपाल) देखि कामदार लिने (कतार) ले गर्ने व्यवहारमाथि चित्रित छ । कामदारका न्यूनतम अधिकारहरू कसरी वञ्चित हुनुपरेको छ ? रोजगारदाता कम्पनीले सधैंभरि पेलिराख्दा पनि कामदारले पाउने अधिकारहरूलाई प्रत्याभूति गर्न कतार किन असफल भयो ? आफ्नै नागरिकको हितमा उभिन नेपाली कूटनीतिक नियोग किन सधैं चुकिरह्यो (?) भन्ने तथ्यलाई उपान्यासमा देखाउन खोजिएको छ । मुदिर को सबैभन्दा सशक्त पाटो भनेको वैदेशिक रोजगारीमा गएका युवाहरूको दैनिकी कसरी अनाहकमा लम्बिरहेको छ भनेर चित्रण गर्नु हो । अधिकांश कामदार दुई वर्षका लागि गएका हुन्छन् । त्यतिखेरसम्म अब नेपालमै फिरेर केही गर्छु भन्ने जोश र आँट पालेका हुन्छन् । तर, सोचेजस्तो आम्दानी नभएपछि उनीहरूले कमाएको पैसा दैनिक घर खर्च र ऋण तिर्दै सकिन्छ । केही होला कि भन्दै उनीहरूको बसाइ व्यर्थै लम्बिरहेको हुन्छ । यसैगरी डब्बरको पनि सपना सपनै बनेको थियो, ९ वर्ष अनाहकमा गुज्रिसकेको थियो । हो, सप्लाई कम्पनीमै काम गर्ने नेपाली कतारमा बढी पीडित छन् । ठगी, शोषण, दुव्र्यवहार यी प्रकृतिको कम्पनीमा ज्यादा छ । बिनालगानी कामदारको पसिनामाथि अडेका यी कम्पनी नै समस्या पैदा गर्ने मूलस्रोत हुन् । यस्तो धन्दामा काम निश्चित भइरहनु पर्दैन । काम गर्ने अवधि र बस्ने क्याम्प निश्चित हुनु पर्दैन । अर्थात् कम्पनीले जेजस्तो काम पाउँछ, त्यस्तैमा कामदारलाई भाडाका बस्तु बनाएर कुदाइरहन पाइन्छ । कामदारलाई जेजसरी पनि काम गराई छोड्ने दास मनोवृत्ति यहाँ हुन्छ । कतार र खाडीका अरू मुलुकमा यही ट्रेन्डमा बाँधिएर कतिपय नेपाली सप्लाइवालासमेत मुदिर बनेका छन्, घुमाउरो गरी कामदार किनबेचमा उत्रिएका छन् । डब्बर कहिले गगनचुम्बी टावर बनाउन पुगे, कहिले क्लिनिङको काममा पुगे । कहिले घोडालाई दाना खुवाउन त कहिले काम नभएर महिनौंसम्म बेकामे भएर बसे । घर फिर्न नपाएपछि र महिनौं तलब नपाउँदा उनी लेबरकोर्ट (श्रम कार्यालय) मा उजुरी हाल्न गए । डब्वरलाई कम्पनीले बिरालोले बच्चा सारेझैं अल रैयान, नेसनल, मैजार, बक्रा, सनैया लगेर राख्यो । उपन्यासको अन्त्यतिर ग्यारेजमा आगलागी भएर घाइते भएर बसेका डब्बर पनि क्षतिपूर्ति र उपचारका लागि उच्च अदालत हँुदै हमाद अस्पतालमा धाइरहेको दृश्य छ । मुदिर पढ्दा कतारमा भेटिएका पीडित कामदारमध्ये तनहुँका भुपेन्द्र मल्ल, विजय सुनुवार र स्याङ्जाका शिव घर्तीको सम्झना भयो । कार्यस्थल दुर्घटनाका कारण खुट्टा र हात गुमाएका उनीहरूले क्षतिपूर्तिको लागि कम्पनीसँग कुन हदसम्म लड्नुपर्यो भन्ने कथा लामै छ । भुपेन्द्र र विजय त क्षतिपूर्ति लिएर फर्किसके । शिव भने अझै कतारमै क्षतिपूर्तिको लडाइँमा छन् । वैदेशिक रोजगारको कार्यस्थलको पाटो बुझाउन मुदिर ले सहयोग गर्छ । यसले विदेश जाने र नीति निर्मातालाई अभिमुखीकरण गराउन मद्दत मिल्छ । यसो भन्दैमा, कतारमा आफंै काम गरेर फर्केका श्रमजीवी लेखक वसन्त अझ गहिराइमा पुग्ने ठाउँहरू प्रशस्तै छन् । यसअघि भारतीय लेखक बेन्यामिनले लेखेको र नेपालीमा अनूदित खबुज उपन्यास नेपाली पाठकमाझ चर्चामा थियो । यसपछि खाडीको श्रमिक चित्रचरित्र भएको उपन्यास ल्याउन तम्सिएका लेखक मीनराजले एकदमैं नयाँ खुराकमा काम गरेका छन्, यो आफैंमा प्रशंसनीय पक्ष हो । मुदिर बिधा : उपन्यासलेखक : मीनराज वसन्त मूल्य : ३२५ प्रकाशक : शिखा बुक्स"
एक शब्दले बिथोलिएको जीवन,"नेपाली पाठकहरू स्वादिला उपन्यास पढन चाहन्छन् । आख्यानको काल्पनिक संसारमा डुबेर आनन्दलिने प्रवृत्ति सबैथरी पाठकमा रहेको छ । पछिल्लो समयका तन्नेरी पाठकहरूको रुचिमा कर्नाली ब्लुज, लू र फिरफिरे जस्ता उपन्यास परेका छन् । तन्नेरी पाठकहरू कुनै पनि पुस्तक पढेपछि आफ्नो प्रतिक्रियालाई रोकेर राख्दैनन् । नेपाली भाषामा उपन्यास, कथा र निबन्धहरू प्रचुर मात्रामा छैनन् । जे छन् छनोटका लागि ती थोरै छन् । पठनको समीर सुस्तरी चलेको छ भने लेखनको प्रवाह त्योभन्दा पनि सुस्त छ ।यो त्यस्तो उपन्यासको समीक्षा हो जसले अलिकति पुरानो पृष्ठभूमि बोकेको छ । र पनि, यसमा स्वादको कमी छैन । द्विविधा यति मात्रै जन्मिन्छ, स्वाद केलाई भन्ने ? यसमा तात्कालिक समयका महत्त्वपूर्ण राजनीतिक परिवर्तन, तिनका स्मृति र कुराकानी पाइँदैनन् । विश्वयुद्धमा ज्यान गुमाउने र अंगभंग हुने गोरखा राइफल्समा जोडिएका योद्धाहरूको जीवनको दैनिक गतिविधिका सामान्य तर यथार्थ कथा लेखिएको एउटा रोचक उपन्यासको नाम हो रिकुटे । यो युद्ध र युद्धभूमिको कथा हो । यसलाई कुनै हिसाबले वीर गोर्खालीको कथा मात्रै भन्न पनि सुहाउँदैन होला । यो त्यही युद्ध उपन्यासको समीक्षा हो जसको हिरो सिंहबहादुर र हिरोइन मायाँ छिन् । झन्डै पौने शताब्दीअघिको कथा हो यो दोस्रो विश्वयुद्धको । कथा ऐतिहासिक र सजीव छ । यसका कथाकार आफैं पनि इतिहासमा मात्र जीवित हुनुहुन्छ । उपन्यासकार दिवानसिंह राई बीपी कोइराला नेतृत्वको नेपाली कांग्रेसको पहिलो निर्वाचित सरकारमा मन्त्री हुनुहुन्थ्यो । राजाले संसदीय प्रजातान्त्रिक व्यवस्थाको मुन्टो निमोठेपछि कोइरालासँगै सुन्दरीजल कारागृहमा राखिनुभएको थियो राई । यो उपन्यासको जन्म त्यही कारागृहमा भएको थियो । दिवानसिंह राई जेलबाट छुटेर सामान्य राजनीतिक गतिविधिमा लाग्नुभएका बेला उहाँको हत्या भएको थियो । त्यतिबेलाको पञ्चायती सत्ताले नेपाली कांग्रेसका सुयोग्य नेताहरूको हत्या गर्ने षड्यन्त्रअन्तर्गत योगेन्द्रमान शेरचन, सरोजप्रसाद कोइराला र दिवानसिंह राईको हत्या गरेको थियो । कांग्रेसका यी तीनै जना नेता जनताको राजनीतिका धरोहर थिए । यी नेताहरूको हत्या नेपालको प्रजातान्त्रिक आन्दोलनका लागि ठूलो क्षति थियो।यो उपन्यास रिकुटेहरूकै वास्तविक कथा हो । आफ्नो थातथलोबाट उछिट्टिएको सिंहबहादुर (कालु) भाग्यबाट यसरी किन ठगिएको हुँला भनेर टोलाउँथ्यो । (अनुहारमा) उदासी थिएन । सिंहबहादुरलाई दुलहीले अर्काको भारी बोकेर हिंडेको मन पर्दैनथ्यो । तर गरिबले स्वाभिमानका साथ शिर ठाडो पार्न सक्दो रहेनछ । शिर ठाडो पार्ने परिस्थिति बनाउने आँट र अठोटसँगै घरकी तरुनी पत्नी मायाँलाई पनि सुइँकोसम्म नदिई सिंहबहादुर गल्लाको पछि लागेर भर्तीमा जान्छ । उसलाई भर्खर जन्मिएको छोरोको पनि माया लाग्दैन । जाँदाजाँदै गल्लासँग पाँच रुपैयाँ पैंचो मांगेर एक जना भाइको हात ऊ मायाँलाई पठाइदिन्छ । यो रुपैयाँले मायाँले चल्ला पालोस् । जसबाट उसका लागि नुनतेल टार्न सजिलो होस् । युद्ध चर्किंदै छ । युद्धलाई तातो उम्लिँदो रगत चाहिन्छ । रगतको यो थोक व्यापारमा सामेल हुने अघोर चाहनासहित नेपाली तन्नेरीहरू रिकुटेको बन्न दौड लगाइरहेका छन् । पूर्वदेखि पश्चिमसम्म लमतन्न सुतेका डाँडाकाँडाहरूमा बलिया पाखुरी भएका तन्नेरीहरूलाई भर्तीमा लैजान गल्लाहरू उतर्सिरहेका छन् । सिंहबहादुर बर्माको युद्धभूमिमा पुगेर राम्रोसँग सेटल भैसकेको छ । उसका आफ्नै साथीभाइ छन् । जसवीर नामको अलि ठूलो हाकिम साथी पाएको छ । बर्माबाट पहाड फर्किने कोही भेटेमा घरमा सरसामान र पैसा पनि पठाइदिन्छ । ऊ आफ्नी श्रीमती र काखको छोरोप्रति इमानदार छ । त्यसो त इमानदार हुँदाहुँदै पनि कहिलेकाहीं वेश्यावृत्ति पनि गर्छ । साथीसँग बर्मेली गाउँमा पुगेर ऊ यस्ती स्वास्नी मानिससँग प्रेम र शारीरिक सम्बन्धको याचना गर्छ जसले उसको भाषा बुझ्दिन । दुवैले एकअर्काको भाषा बुझ्दैनन । शरीर सम्बन्धका लागि आतुर भएपछि भाषाको आवश्यकता पर्दैन । इसाराले नै काम चलिहाल्छ । सिंहबहादुर मानिस पुखलो छ, रमाइलो । र, एक दिन उनीहरूको सेटलमेन्टमा परिवर्तन हुन्छ । उनीहरू रणभूमितिर लाग्छन् । अंग्रेजी सेनाका रूपमा लडेका गोर्खालीहरू जापानी सेनासँगको मुठभेडमा पराजित हुन्छन् । सेनाको बटालियन छिन्नभिन्न हुन्छ । सिंहबहादुर र उसका केही साथी भाग्दाभाग्दै छलिन्छन् । यही बेलामा मायाँको संसार बिथोलिन्छ । सिंहबहादुर छलिएर हराएपछि अंग्रेजी सेनाको रिक्रुटिङ डिपोबाट मायाँको नाममा एउटा पोस्टकार्ड जान्छ । अंग्रेजी भाषामा लेखिएको त्यो पोस्टकार्ड पढ्न जान्ने कोही छैनन्, त्यो गाउँमा । मायाँ पल्लोघरको हवल्दारको घरमा पोस्टकार्ड पढी मांग्न जान्छिन् । उनको विश्वास छ त्यत्रो पिल्सिङवाल भएर पनि कस्तो नजान्नु त चिठी पढ्न । हवल्दारले पोस्टकार्ड पढे : फर योर इनफरमेसन वन्ली १०५० नम्बर लाइक सिंहबहादुर राई १।१० गोर्खा राइफल्स इज मिसिङ । पढेर उनले मायाँलाई त्यसको अर्थ लगाइदिए, सिंहबहादुर यो दुनियाँमा रहेनन् । त्यसपछि सुरु भयो मायाँको दु:खको कथा । भोजपुरदेखि धरानसम्मको पैदलयात्रा । आफ्नो र बच्चोको लागि देहको समर्पण । गोरखपुरसम्मको थप यात्रा। मायाँ यो चक्करमा फँसेकी थिइन् । उता सिंहबहादुरको आफ्नो सेनासँग पुनर्मिलन भैसकेको थियो । मायाँलाई सिंहबहादुर जीवित रहेको थाहा थिएन, सिंहबहादुरलाई मायाँ विपत्तिमा फँसेको थाहा थिएन । यो गजबको दुर्योग थियो ।उपन्यास पूरा छैन । एउटा अपूरो प्रसंगबाट यति अनुमान गर्न सकिन्छ, जीवनको खोजीमा गोरखपुर डिपो आइपुगेकी मायाँ र सिंहबहादुरको हाकिम जसवीरका बीच बिहे भएको हुन सक्दछ । संकेत त्यस्तै पाइन्छ । उपन्यास रमाइलो छ दु:ख र दु:खको मिश्रण । शारीरिक सम्बन्धको विवरणमा खुला र उदार । गरिबीको चित्रणमा उपल्लो स्तरको । प्राञ्जल भाषा । संस्कृत प्रभावित नेपालीको प्रयोग । यो पढ्नैपर्ने कृति किन हो भने यसमा नेपाली जीवनमा वैदेशिक रोजगार अभिशापको रूपमा रहेको सजीव चित्रण छ । हिजो रिकुटे भएर जागिर खान्थे । लाहुरे भएर फर्किन्थे । गएका जति जम्मै त के फर्किन्थे र ? मर्ने क्रम हिजो पनि थियो । आज पनि छ । रिकुटेविधा: उपन्यासलेखक: दिवानसिंह राईप्रकाशक: शिखा बुक्समूल्य: ३७३"
औसतमै बित्यो वर्ष,"स्विमर गौरिका सिंह र अल्ट्रा धाविका मीरा राई २०७३ सालमा विश्वमै चर्चित भए । गौरिका रियो ओलम्पिकमा प्रतिस्पर्धा गर्दा १३ वर्ष २ सय ५५ दिनकी थिइन्, जुन ३१ औं गृष्मकालीन ओलम्पिकमा सहभागी ११ हजार बढी खेलाडीमध्ये सबभन्दा कम उमेर हो । त्यसैले उनी बीबीसी, सीएनएनलगायत चर्चित मिडियाका छाएकी थिइन् । यो स्तरको चर्चा यसअघि नेपाली खेलाडीले पाएका थिएनन् ।माओवादीकी पूर्वछापामार मीराले घुँडाको शल्यक्रियापछि उपचारमै धेरै समय बिताइन् । तर उनी नेसनल जियोग्राफीको एड्भेन्चर अफ दि इयर (सन् २०१७) घोषित् भइन् । यसले उनको चर्चा अझै चुल्याइदियो । साहसिक दौडमा नेपालको कीर्ति फैलाउने काम भने भीम गुरुङले गरे । उनी स्काइरनर वल्र्ड सिरिजअन्तर्गत चीनमा भएको येदिङ स्काइरनमा पहिलो भएका थिए । यो स्तरमा यसअघि नेपालका मीराले मात्र उपाधि जितेकी थिइन् । भीम विश्वको सबभन्दा चिसो स्थानमा हुने नर्थपोल म्याराथनमा दोस्रो पनि भए ।बडीबिल्डिङ र भलिबलका लागि २०७३ साल ऐतिहासिक रह्यो । ननिता महर्जन अन्तर्राष्ट्रिय बडीबिल्डिङमा पदक हात पार्ने पहिलो नेपाली भइन् । उनले थाइल्यान्डमा भएको डब्लूबीपीएफ वल्र्ड बडीबिल्डिङ एन्ड फिजिक स्पोटर््स च्याम्पियनसिपमा कांस्य जितेकी थिइन् । पुरुष भलिबल टिमले ४१ वर्षयताको अन्तर्राष्ट्रिय यात्रामा पहिलो पदकको रूपमा माल्दिभ्समा भएको एभीसी सेन्ट्रल जोन च्याम्पियनसिपमा कांस्य भित्र्यायो ।विश्व खेलकुदको महाकुम्भ मानिएको ओलम्पिकमा १३ औंपल्ट सहभागी हुँदा पनि नेपाली खेलाडीबाट पदकको आस गरिएको थिएन । लन्डनमा हुर्किरहेकी गौरिकाको प्रदर्शन गतिलो भएन । १ सय मिटर ब्याकस्ट्रोकमा उनी राष्ट्रिय कीर्तिमान राख्ने लक्ष्य पूरा गर्न सकिनन् । रियोमा नेपाली झन्डा बोकेकी फुपू ल्हामु खत्री पहिलो चरणमै पराजित भइन् । उनी पूरा समय भने टिकेकी थिइन् । स्विमर शिरीष गुरुङ र धाविका सरस्वती भट्टराईले राष्ट्रिय कीर्तिमान बनाए । जितबहादुर मोक्तान ओलम्पिकमा सहभागी हुने पहिलो नेपालका पहिलो आर्चरी खेलाडी बने । धावक हरिकुमार रिमाल र तेक्वन्दोमा निशा रावलको यात्रा पनि अनुभव बटुल्दै सकियो । ब्याडमिन्टनका दीपक थापा ओलम्पिकमा निर्णायक बन्ने पहिलो नेपाली यसैपालि भए ।क्रिकेट : मैदानबाहिरभित्रवैशाख, २०७३ को पहिलो साता नेपाली राष्ट्रिय टिमले विश्व क्रिकेट लिग च्याम्पियनसिपमा नामिबियासँग दुई खेल खेलेको थियो । नेपालले घरेलु मैदान कीर्तिपुरमा दुवै खेल जितेर वर्षको सुरुआत राम्रो बनाएको थियो । वर्षको अन्त्यमा सुदूरपश्चिममा धनगढी प्रिमियर लिग (डीपीएल) सुरु भयो । घरेलु क्रिकेटमा अहिलेसम्मकै सबभन्दा ठूलो प्रतियोगिताको रूपमा आयोजित डीपीएलमा ६ सहरका ६ फ्रेन्चाइज टिमले प्रतिस्पर्धारत छन् ।विश्व क्रिकेट लिग च्याम्पियनसिपमा आठ देश सहभागी छन् । यसमा एकअर्कासँग ५० ओभरको दुईदुई खेल खेल्नुपर्छ । शीर्ष चारमा रहने टिम सन् २०१९ मा हुने विश्वकपको छनोटमा प्रवेश गर्नेछन् भने पुछारका चार टिमले डिभिजन २ खेल्नुपर्नेछ । नेदरल्यान्ड्स भ्रमणमा नेपालले एक जित र एक हारको नतिजा निकाल्यो । च्याम्पियनसिपको शीर्षस्थानमा रहेको डच टिमलाई पाँचौं चरणसम्मको प्रतिस्पर्धामा हराउने नेपाल मात्र हो । तर कीर्तिपुरमा केन्यासँग दुवै खेल जित्न नसकेपछि नेपालको च्याम्पियनसिपबाटै विश्वकप छनोटमा पुग्ने सम्भावना अरूकै हातमा गएको छ । नेपालले अब हङकङ र यूएईसँग खेल्नेछ ।नेपाली टिमले एसीसी इमर्जिङ टिम्स कप र यू१९ एसिया कप पनि खेल्यो । दुवै प्रतियोगितामा उल्लेखनीय उपलब्धि हात लागेन तर प्रदर्शन नीरस पनि थिएन । हङकङमा भएको वुमेन्स वल्र्डकपको एसियाली छनोटमा नेपाल दोस्रो भयो र त्यसैको आधारमा एसिया कप खेल्ने अवसर पायो । तर, बैंककमा भएको एसिया कपको सबै खेलमा नेपाली टिम निरीह रह्यो ।विश्व च्याम्पियनसिपमा कप्तान पारस खड्का, उपकप्तान ज्ञानेन्द्र मल्ल, वसन्त रेग्मी, शरद भेषावकरको प्रदर्शन राम्रो रह्यो । लेग स्पिनर सन्दीप लामिछानेले हङकङ ट्वान्टीट्वान्टी ब्लिजमा अस्ट्रेलियाका पूर्वकप्तान माइकल क्लार्कसँगै खेल्ने अवसर पाए । त्यसमा प्रभावित क्लार्कले सन्दीपलाई अस्ट्रेलिया नै बोलाए । उनले क्लार्कको टिम वेस्टर्न सबब्र्सबाट प्रतियोगिता नै खेले र त्यहाँ पनि उनले प्रभाव देखाए । १७ वर्षीय उनी नेपाली क्रिकेटमा नयाँ स्टारका रूपमा आएका छन् ।यी त भए मैदानी चर्चा । २०७३ सालमा मैदानबाहिर पनि नेपाली क्रिकेटको ठूलै चर्चा रह्यो । तर त्यो चर्चा सुनिरहन मन लाग्दैन । नेपाली क्रिकेट एकले अर्काको खुट्टा तान्ने प्रवृत्ति र जुँगाको लडाइँको भुमरीमा फस्यो । अन्तर्राष्ट्रिय क्रिकेट परिषद् (आईसीसी) को समर्थन भएको दाबी गर्दै राष्ट्रिय खेलकुद परिषद् (राखेप) का सदस्यसचिव केशवकुमार विष्टले नेपाल क्रिकेट संघ (क्यान) को निर्वाचनलाई अस्वीकार गर्दै तदर्थ समिति बनाएका थिए । त्यसले क्रिकेटको विवादलाई छोप्न सकेन, अझ सतहमै पोखाइदियो । आईसीसीले क्यानलाई सदस्यबाटै निलम्बन गर्यो ।तदर्थ र निर्वाचित दुवै समितिले विवादित बन्दै गइरहेको अवस्थामा क्रिकेट विकासमा सिन्को पनि भाँचेका छैनन्, ठूला हौं भन्ने दाबी मात्रै गरिरहेका छन् । निर्वाचित क्यान अदालतको शरणमा पुगेको छ भने सदस्ययसचिव विष्टका विवाद मिलाउने दाबीहरू चरणबद्ध रूपमा हावादारी बोली सावित भइरहेका छन् । आईसीसीले पनि सल्लाहकार समिति बनाइदिएको छ तर बलियो देखिएको एसोसिएटलाई अघि बढाउनका लागि कडा रूपमा मार्गनिर्देश गरेको छैन ।भाषणमा मात्रै ठूला कुरा भएका छन् । नेपाली क्रिकेटको विवाद सुल्झाउन कुनै पनि पक्षले गतिलो कदम (हट्ने वा बढ्ने) चालेका छैनन् । आईसीसीले तोकेको व्यवस्थापनमै भए पनि नेपाली टिमले अन्तर्राष्ट्रिय प्रतियोगितामा चन्द्रसूर्यअंकित झन्डालाई निरन्तर फहराउन पाएका छन् । फुटबलमा फड्कोराष्ट्रिय टिमले बंगबन्ुध गोल्डकप र यू२३ ले १२ औं दक्षिण एसियाली खेलकुद (साग) मा च्याम्पियन हुँदै नेपाली फुटबलले उज्यालो छर्दै २०७२ सालको अन्त्य गरेको थियो । २०७३ सालमा उचाइ अझ थपियो सोलिडारिटी कपको उपाधिको जितेर ।एसियाली फुटबल महासंघ (एएफसी) ले प्रायोजकलाई रिझाउन न भूत न भविष्य भएको प्रतियोगिता सोलिडारिटी कप आयोजना गर्यो । विश्वकप २०१८एसियन कप २०१९ छनोटबाट बाहिरिएका टिमका लागि मात्र मलेसियाको कुचिङमा यो प्रतियोगिता सञ्चालन गरिएको थियो । सुजल श्रेष्ठको गोलसँगै फाइनलमा मकाउलाई १० ले हराएर नेपाल च्याम्पियन बन्यो । यो नै महादेशीय प्रतियोगितामा नेपालको पहिलो उपाधि हो ।सोलिडारिटी कपको सफलतासँगै नेपालले अनपेक्षित रूपमा एसियन कप २०१९ छनोट खेल्ने अवसर पायो । वास्तविक छनोटको ढाँचामा नेपाल प्लेअफबाटै बाहिरिएको थियो । तर, ग्वामको अनुपस्थिति र कुबेतमाथि कारबाही भएपछि नेपाल र मकाउलाई एएफसीले फेरि छनोटमा दिएको हो । यसले नेपाललाई माथिल्लो स्तरका फिलिपिन्स, यमन र ताजिकिस्तानसँग एक वर्ष खेल्ने अवसर जुराइदियो । पहिलो खेलमा फिलिपिन्ससँग ४१ ले हार्यो र त्यसले नेपालको अपराजित यात्रालाई आठ खेलमा टुंग्याइदियो । तर ठूला टिमसँगको प्रतिस्पर्धा कमजोरका लागि बलियो बन्ने खुट्किलो मान्नुपर्छ ।करिअरकै उच्च लयमा रहेका गोलकिपर किरण चेम्जोङ एक वर्षका लागि माल्दिभ्सको प्रिमियर लिग क्लब टीसी स्पोर्ट्समा अनुबन्धित भए । पुनरागमनमा राम्रो लयमा फर्किएका रोहित चन्दलाई फेरि इन्डोनेसियाको पर्सिजा जकार्ताले एक सिजनको लागि आवद्ध गर्यो । युवा खेलाडीहरू विमल घर्तीमगर, अञ्जन विष्ट र अनन्त तामाङको युरोप यात्रा भने प्रशिक्षणमै सीमित भइरहेको छ, व्यावसायिक सम्झौतामा अझै पुगेको छैन ।साफ महिला च्याम्पियनसिपमा पहिलोपल्ट नेपाली टिम फाइनल पुग्न सकेन । अघिल्ला तीन फाइनलमा भारतसँग हारेको नेपाल चौथो संस्करणको सेमिफाइनलमा फेरि त्यही प्रतिद्वन्द्वीसामु झुक्नुपर्यो । महिला फुटबलमा सावित्रा भण्डारी नयाँ स्टार बनेकी छन् । उनले एकै खेलमा ६ गोलसहित साफमा सर्वाधिक १२ गोल गरिन् । उनी अहिले अनिता बस्नेतसँगै माल्दिभ्समा फुटसल लिग खेलिरहेकी छन् ।फिफाले भ्रष्टाचारको आरोपमा गणेश थापालाई प्रतिबन्ध लगाएपछि उनकै विश्वास पात्र नरेन्द्र श्रेष्ठले कार्यबाहक अध्यक्षको रूपमा अखिल नेपाल फुटबल संघ (एन्फा) सञ्चालन गर्दै आएका थिए । थापाको कार्यशैलीका विरोधी कर्माछिरिङ शेर्पालाई पराजित गर्दै श्रेष्ठ नै एक वर्षका लागि एन्फा अध्यक्षमा निर्वाचित भए । त्यसको असर अहिले एन्फाको गतिविधिमा प्रस्टै देखिन्छ । एन्फाले एएफसीबाट बारम्बार आएको पत्रको बेवास्ता गरेपछि थ्रीस्टार क्लब एएफसी कपको प्लेअफ खेल्नबाटै वञ्चित हुनुपर्यो । एक फुटबल क्लबका लागि अभिभावकबाट योभन्दा ठूलो धोका के हुन सक्छ ? एन्फाले त्यसको न क्षतिपूर्ति दिएको छ न त दोषीलाई कारबाही प्रक्रिया नै अघि बढाएको छ । चुनावमा सहयोग गर्नेलाई पुरस्कृत गरिरहेको आरोप लागेको एन्फा नेतृत्व फुटबल गतिविधिमा पनि मौन छ । उसले २०७३ सालमा पनि लिग आयोजना गरेन । मोफसलको सक्रियतामा नै नेपाली फुटबल टिकेको छ ।विवाद र कमजोरीमैदानमा नेपालको चुनौती कमजोर भइरहेको अवस्थामा खेलकुदमा विवाद भने चुलिँदैचर्किंदै गएको छ । नेपाल ओलम्पिक कमिटी (एनओसी) को नेतृत्व विवाद फेरि चर्कियो । काम गरिरहेको नेतृत्वलाई हटाएर कागजमै सीमित रुक्मशमशेर राणा समूहले कार्यालय नै कब्जा गर्यो ।एनओसी अध्यक्ष जीवनराम श्रेष्ठ नेतृत्वले खेल संघहरूमा कब्जा गर्ने रणनीति लिएपछि ओलम्पिक विवादले उग्र रूप लिएको हो । त्यसलाई बक्सिङ, टेबलटेनिस संघको निर्वाचनले देखाउँछ । सातौं राष्ट्रिय खेलकुद पूर्वाञ्चलमा आयोजना गरियो । यो संस्करण व्यवस्थापकीय कमजोरीले इतिहासकै खराब रह्यो । खेलाडी उत्पादनसँगै भौतिक पूर्वाधार तयार पार्ने राष्ट्रिय खेलकुदको मूल मर्ममै यसपालि प्रहार भयो । हलभित्र गर्नुपर्ने खेल टेन्टमा गरियो । जुत्ताको बजेट दिएर पनि खाली खुट्टा दौडाइयो । त्यसैले स्वर्ण पदक जित्नेभन्दा कमजोरीको शृंखलामै राष्ट्रिय खेलकुद सकियो ।"
जंग गुरुको त्रिकेट जिन्दगी,"भैरहवाको सिद्धार्थ रंगशालामा देखिरहने एउटा अनुहार हुन्, जंगबहादुर थापा। उनी क्रिकेटका प्रशिक्षक हुन् । तर रंगशालाभित्र मैदान बनाउनेदेखि विकेट मिलाउनेसम्मका काम गरिरहेका हुन्छन् । कहिलेकाहीं मैदानको बीच भागमा बसेर अम्पायरिङ पनि गरिरहेका हुन्छन् । ५५ औं वर्षमा लागेका थापाको पछिल्लो साढे तीन दशक यही सेरोफेरोमा बितेको छ । अहिले उनी राष्ट्रिय खेलकुद प्रशिक्षकका सहायक प्रशिक्षक हुन् । ३,४ वर्षपछि उमेरको हदबन्दीका कारण अवकाश पाउँदै गरेका उनले क्रिकेटले कोरिदिएको बाहेक अर्को बाटो देखेका छैनन् । एउटा व्यवस्थित एकेडेमी खोल्नुका साथै सिद्धार्थ रंगशालाको क्युरेटर बन्ने, सरकारी जागिर सकिएपछिको योजना हो उनको । अहिले थापा क्रिकेट एकेडेमी अफ लुम्बिनी खुकुरी क्लबमा प्रशिक्षण गराउँछन् । लुम्बिनी खुकुरी क्लबले केही हदसम्म मोफसल क्रिकेटको चिनारी दिन्छ । यसैले त्यो एकेडेमीलाई चलाएको छ । रूपन्देही जिल्ला क्रिकेट संघ र क्षेत्रीय क्रिकेट विकास समितिले यसलाई सहयोग गर्दै आएका छन् । भैरहवा क्षेत्रको सकारात्मक पक्षको एउटा उदाहरण उनी यसैलाई दिन्छन् । बिहान ६ देखि ८ र साँझ ४ देखि ६ बजेसम्म सिद्धार्थ रंगशालामा एकेडेमीका खेलाडीलाई प्रशिक्षण गराउँछन् उनी । १० देखि १६ वर्षका २५ देखि ५० खेलाडी प्रशिक्षण गर्न आएका हुन्छन् । धनगढी प्रिमियर लिग क्रिकेटमा धुम मचाइरहेका साह (साहेब) आलम यही एकेडेमीका खेलाडी हुन् । थापाको प्रशिक्षणमा हुर्केका अन्तर्राष्ट्रिय क्रिकेट अझै नखेलेका साह २ खेलमै ७ विकेट लिएपछि अहिले नेपाली क्रिकेटको चर्चाको विषय भएका छन् । त्यसबाहेक थापा साताको दुई दिन मणिग्राम कुँवरवर्ती बोर्डिङ हाइस्कुलमा पनि क्रिकेट नै सिकाउँछन् । उनकै प्रशिक्षणमा हुर्केका ६ दर्जनभन्दा बढी खेलाडीले नेपालबाट विभिन्न विधामा अन्तर्राष्ट्रिय क्रिकेट खेलिसकेका छन् । त्यसमा एक हुन अन्तिम थापा । यसअघि नै एक छोरी र एक छोरा रहेका थापाले आफ्नो अन्तिम सन्तान भनी उनको नाम अन्तिम राखेका थिए । थापाको जेठो छोरा सुरजले क्रिकेट छुँदै छोएनन्, पढाइमै ध्यान दिए । उनले सानो छोरा अन्तिमलाई क्रिकेट खेल्न धेरैपटक पढाइ नै माया मार्न पनि स्वीकृति दिए । नेपालबाट यू१७ खेल्न भारत पठाउँदा त्यसको एक महिनापछि अन्तिमले एसएलसी दिनुपर्ने थियो । थापा आफैं विदेशबाट आउँदा अन्तिमलाई ब्याट, प्याडसहित क्रिकेटको अन्य समान किनेर ल्याइदिन्थे । अन्तिमले नेपालबाट यू१७, यू१५, यू१९ खेले । नेपालको राष्ट्रिय टोलीमा पनि परे । दुईपटक राष्ट्रिय टोलीमा परे पनि खेल्न पाएनन् । अन्तिम आफ्नो खेल जीवनको उत्तराद्र्धमा आइसकेका छन् । थापाको चाहना अन्तिमलाई आफूजस्तै क्रिकेट प्रशिक्षक बनाउनेछ । अन्तिमले लेभल वानको प्रशिक्षण कोर्स गरिसकेका छन् । थापा २०५४ मा सहायक प्रशिक्षक बन्दा जिरो लेभलको प्रशिक्षण कोर्स गरेका थिए । २०६० मा अस्थायी जागिर भएका कारण उनको जागिर गएको थियो । त्यही वर्ष फेरि करारमा झरेर स्थायी नियुक्ति पाउँदै थापाले केही समय सर्लाहीलाई कर्मथलो बनाए । भैरहवामा क्रिकेटको माहोल छ, पूर्वखेलाडीहरू मैदानमा आइरहन्छन् । त्यही भएर काम गर्न सजिलो भएको उनलाई लाग्छ । त्यहाँ स्कुल पढ्दादेखि नै प्रशिक्षण लिँदा खेलाडी मिहिनेत गर्छन् । माथिल्लो स्तरमा पुग्न सकिन्छ भनेर उनीहरू लगनशील भएर अभ्यास गर्ने गरेको थापा बताउँछन् । भैरहवा क्षेत्रबाट धेरै अन्तर्राष्ट्रिय खेलिसकेका खेलाडी भएकाले नयाँ खेलाडीहरू छिट्टै सिक्न खोज्दा थापा आफूलाई सजिलो भएको मान्छन् । अभिभावकहरू पनि आफ्ना सन्तानलाई डोर्याउँदै मैदानमा ल्याउँछन् । जंग गुरु पनि सिक्न आउने सबै खेलाडीका अभिभावक हुन् । प्रशिक्षण लिन आउने सबैलाई उनी एक रूपको व्यवहार गर्छन् । २००४ मा हङकङ तीनदिवसीय खेल्न जाँदा थापा पहिलोपटक नेपालको सहायक प्रशिक्षक बनेका थिए । त्यति बेला उनमा खुसीको सीमै थिएन । यसकारण कि उनले पहिलोपटक ठूलो जहाज चढ्न पाएका थिए । पहिलोपटक विदेश जान पाएका थिए । दु:ख यसमा थियो, आफ्नो आँखाअगाडि हुर्केको र केही समय सँगै पनि खेलेका राजु खड्का त्यही भ्रमणमा नेपालको कप्तानबाट हटाइएका थिए । राखेपमा अस्थायीमा प्रशिक्षकमा उनले दोस्रोपटकमा आफ्नो नाम निकालेका हुन् । पहिलोपटक उनकै नाम नै निस्किएन । ९ कक्षासम्म पढेका उनलाई लाग्यो आफ्नो योग्यताले पुगेन् । २००१ मा काठमाडौं जिरो लेभल प्रशिक्षण कोर्स गरेयता थापाले २००४ मा काठमाडौंमै लेभल वान प्रशिक्षण कोर्स, २००८ मा मलेसियामा लेभल टु प्रशिक्षण कोर्स, २००९ मा सिंगापुरमा एजुकेटर लेभल वान कोर्स गरेका छन् । उनी बहिरा क्रिकेटको पनि मुख्य प्रशिक्षक हुन् । नेपालको बहिरा टिमलाई पाकिस्तान र भारतमा एसिया कपमा उतारेका छन् । थापा नेपालको महिला टोलीको पहिलो अन्तर्राष्ट्रिय प्रशिक्षक पनि हुन् । २००७ मा उनकै प्रशिक्षणमा नेपाल एसीसी वुमन्स ट्रफी खेल्न मलेसियामा ओर्लिएको थियो । पहिलोपटक एसीसीले महिला क्रिकेट आयोजना गर्न लागेकाले थापालाई अरू टिमको बारेमा थाहा नै थिएन । हङकङ राम्रो छ भन्ने उनले सुनेका थिए । देशअनुसार उनलाई चीनको नाम नै ठूलो लागेको थियो । हाम्रा केटीहरूले ब्याट सीधा चलाउन सिकिसकेका थिए । उनीहरूले राम्रो पनि खेले, थापा त्यो क्षण सम्झन्छन् । नेपालले त्यही हङकङ र चीनलाई पराजित गरी फाइनल पुगेको थियो । टेस्ट खेल्ने राष्ट्र बंगलादेशसँग नेपाल फाइनलमा पराजित भएको थियो । त्यसयता नेपाली महिला टोली नकआउट प्रतियोगिताको फाइनल पुगेको छैन । नेपाली महिला क्रिकेटका लागि त्यो नयाँ अनुभव थियो । त्यो समयमा हङकङ र नेपालको क्रिकेट बराबरी हैसियतमा देखेका थिए थापाले । उनले भने, थाइल्यान्ड र चीनसँग हामी ८०२० को स्थितिले अगाडि थियौं । अहिले ठ्याक्कै उल्टो छ । थाइल्यान्डसँग हामी नियमित हारिरहेका छौं । नेपाललाई उपविजेता बनाएर आएपछि थापासँग प्रशिक्षण लिन आउने महिला खेलाडीको संख्या ४० सम्म पुगेको थियो । अहिला महिला क्रिकेटको गतिविधि नै छैन, माहोल शून्यजस्तै छ । त्यसैले उनी पहिला माहोल तताउनुपर्ने बताउँछन् । थापा आफ्नो समयका औसत खेलाडी हुन् । २०४० मा पोखरामा भएको दोस्रो राष्ट्रिय खेलकुदबाट खेल्न सुरु गरेका उनले लुम्बिनी अञ्चलबाटै तेस्रो राष्ट्रिय खेलकुद वीरगन्जमा खेले । धरानमा २०५४ को जय ट्रफी राष्ट्रिय क्रिकेट प्रतियोगितासम्म खेले । उनले खेल्न सुरु गर्दा नेपाली क्रिकेटको संरचना अञ्चलस्तरीय थियो, पछि त्यो जिल्लामा झर्यो । थापा क्रिकेट प्रशिक्षक भएपछि यो संरचना क्षेत्रीयमा पुगेको छ । उनी फ्रेन्चाइज गरी बनाइएको धनगढी प्रिमियर लिग क्रिकेटका लागि कैलाली आएका हुन् । धनगढीसँग उनको स्मरणीय अनुभवहरू छन् । उनी रूपन्देही जिल्लाको कप्तान भएर २०५१ को राष्ट्रिय प्रतियोगिता खेल्न आएका थिए । बारालाई फाइनलमा हराउँदै रूपन्देहीलाई च्याम्पियन नै बनाए । त्यो राष्ट्रिय प्रतियोगिता दुई मैदानमा भएको थियो । बाराले सबै म्याटमा खेलेर फाइनल पुगेको थियो । रूपन्देहीले सबै टर्फमा खेल्न पाएको थियो । फाइनल टर्फ विकेटमै भयो त्यसको फाइदा थापा र उनको रूपन्देहीले उठायो । २०६० यताको समय नेपाली क्रिकेटको मक्का थियो भैरहवा । काठमाडौं हँुदै अहिले त्यो सुदूरपश्चिम सरेको छ । सुदूरपश्चिमको मुख्य सहर धनगढीमा उनी यस पटक सम्मानित पनि भए । धनगढी प्रिमियर लिगको आयोजक धनगढी क्रिकेट एकेडेमीले उनलाई धनगढी क्रिकेट सम्मान दिएको हो । रूपन्देही च्यालेन्जर्सका प्रशिक्षक भएर आउँदा उनले त्यो बेला र अहिलेको धनगढीमा ठूलो भिन्नता पायो । २२ वर्षअगाडि उनी खेलाडी भएर आउँदा २५३० जना दर्शक मैदानमा खेल हेर्न आएको देख्थे । अहिले धनगढी क्रिकेट संस्कार पूरै फेरिएको छ । दर्शक टिकट काटेर खेल हेर्न आएका छन् । विगतमा एसपीए कपको नामले आयोजना हुँदा जुन दर्शक आएको उनले सुनेका थिए, त्यो अझै देखिएको छैन र यत्रो ठूलो प्रतियोगिता आयोजना गरेको धनगढीमा उनले त्यही दर्शक आउने आशा लिएका छन् । धनगढी प्रिमियर लिगमा खेलिरहेका रूपन्देही च्यालेन्र्सका १० खेलाडी भैरहवा क्षेत्रका हुन् । यसले पनि भैरहवाको क्रिकेट माहोल कस्तो छ प्रस्ट पार्छ । त्यसमा एक हुन शाह आलम । मैदान नभएर खेलाडीले राम्रोसँग खेल्न नपाउँदा, राष्ट्रिय प्रतियोगिताहरू नहुँदा, क्यानले तोकेको खेलाडी पठाउनुपर्दा भैरहवाले नेपाली क्रिकेटको तीर्थस्थल को ताज गुमाउनुपरेको कारण उनी दिन्छन् । जिल्ला क्रिकेट संघ अहिले सक्रिय भएको छ, भैरहवाको क्रिकेट फेरि चलायमान भएको छ र हामी पुरानै स्थितिमा फर्किन लागिरहेका छौं, थापाले भैरहवाको फर्किएको क्रिकेटका ती दिनको कल्पना गरिसकेका छन् ।"
नयाँ वर्षको नयाँ संकल्प,"भनिन्छ, हरेक नयाँ दिन जिन्दगीको नयाँ सुरुआत हो । प्रत्येक बिहानीबाट नयाँ जोश र जाँगरका साथ अघि बढ्नुपर्छ । धेरैले भनेका छन्, जिन्दगी एक दौड हो । दौडमा घुम्ती आएजस्तै जिन्दगीमा पनि पटकपटक त्यस्तै घुम्ती घमाउरा बाटा आउँछन्, जहाँ आवश्यकताअनुसार ब्रेक लगाउनुपर्छ । र, फेरि गति लिनुपर्छ । जीवनको यस्तै गतिलाई आवश्यकताअनुसार ब्रेक लगाउने र नयाँ गतिका साथ अघि बढ्ने संकल्प गर्ने क्षण हो नयाँ वर्षको नयाँ दिन । इस्वी संवत् होस् या विक्रम संवत्, नयाँ वर्षको आगमनसँग अधिकांश मानिस आगामी दिनका लागि केही विशेष संकल्प गर्न थाल्छन् । चाहे त्यो धूम्रपान छाड्ने साना व्यक्तिगत कुरा हुन् या मुलुककै विकासमा लागि पर्ने प्रण । न्यू इयर्स रिजोलुसन नेपाली र त्यो पनि सहरी युवाहरूबीच नयाँ संस्कृतिकै रूपमा व्यापक हुँदै छ । समाजशास्त्री सुरेश ढकालका अनुसार यसलाई प्रचलित पूर्वीय परम्परामा रहेको संकल्प वा प्रतिज्ञाको आधुनिक स्वरूप वा संस्करण भन्दा हुन्छ । सबै संस्कृति, परम्परामा यस्तो प्रचलन पाइन्छ । हासिल गरिएका सफलताहरूमा सन्तुष्ट हुन नसक्दा वा स्वयंको व्यवहारप्रति असन्तुष्ट हुँदा नयाँ केही गर्न वा व्यवहार परिवर्तन गर्न यस्तो संकल्प गरिने ढकालको ठम्याइ छ । यस्ता संकल्पहरूको तहलाई अवसरहरूको उपलब्धताले निर्धारण गर्छ । यसै सन्दर्भमा प्रस्तुत छ, नयाँ वर्ष २०७४ का लागि फरकफरक चार क्षेत्रका व्यक्तिहरूको संकल्प के छ ? उनीहरू आमनेपालीलाई के संकल्प लिन सल्लाह दिन्छन् ?रवीन्द्र अधिकारी राजनीतिज्ञ विकास र आर्थिक मुद्दामा थप लाग्छु स्वभावले नै नयाँ वर्ष भन्नेबित्तिकै आफ्नो केही परिवर्तन गर्ने भन्ने हुन्छ । नकारात्मक सोचलाई हटाउने भन्ने हुन्छ । म पनि नकारात्मक सोचलाई हटाउन चाहन्छु । दोस्रो, विकासको इस्युमा अझ बढी लाग्ने संकल्प गरेको छु । साथमा आर्थिक विकासमा पनि अझ बढी मिहिनेत गरेर जनतालाई सहज वातावरण सिर्जन गर्न चाहन्छु । जनप्रतिनिधि, समिति (संसद्को विकास समिति) को सभापति, जनतासँगको अन्तरक्रिया पार्टीको कामले गर्दा पढ्न र घरमा कम समय दिएको छु । पढ्ने समय बढाएर आफ्नो दायरा फराकिलो बनाउने कोसिस गर्नेछु । आफ्नै देशका विभिन्न स्थलमा अझै पुग्न भ्याएको छैन । देशका विभिन्न स्थालमा पुग्ने, त्यहाँको आर्थिक, भौतिक विकासको अवस्था हेर्ने, जनतासँग अन्तरक्रिया गरेर अघि कसरी बढ्ने भन्ने योजना बनाएको छु । घर परिवारलाई पनि समय कम दिंदै आइरहेको छु, यो वर्षचाहिं थप समय दिने संकल्न गरेको छु । मुलुकको राजनीतिमा आशाका किरणहरू छन् । तर धेरै राम्रो पनि देखेको छैन । हाम्रोमा नियमहरू अपवाद र अपवादहरू नियम हुन थालेका छन् । नियमलाई अपवादको रूपमा लागू गर्ने र अपवादलाई नियमको रूपमा लागू गरेर समस्याको सिर्जना भएका छन् । सियो छिर्छ भनेर हात्ती पनि छिराउने काम भएका छन् । यो वर्ष निर्वाचनको वर्ष हो । तीन (संघ, प्रदेश र स्थानीय तह) निर्वाचन गर्नुपर्छ । यी निर्वाचन भएन भने डरलाग्दो वर्ष हो । त्यसैले यो अवसर र चुनौती दुवै वर्ष हो । निर्वाचनलाई हामीले सही रूपमा सदुपयोग गर्नुपर्छ । नयाँ पुस्तादेखि मलाई डर लागेको छ । नेताकापछि दौडनेभन्दा पनि उनीहरूलाई बलियो र सक्षम हुनलाई अग्रसर गर्नु आवश्यक छ । युवाहरूलाई अहिले छोटो समयका लागि फाइदा होला तर दीर्घकालीन रूपमा फाइदा हँुदैन । नेतृत्व लिन सक्ने मान्छेलाई अघि ल्याउनुपर्छ । म कहाँ कति रहन्छु भन्दा पनि आफूले के दिन सकिन्छ भन्नेमा ध्यान दिनु आवश्यक देखिन्छ । यो वर्ष व्यक्तिगत स्वार्थबाट माथि उठेर काम गरून् भन्ने मेरो संकल्प छ । सुरेश ढकालसमाजशास्त्री आफैंलाई अझै चिन्ने प्रयत्न गर्न सकूँमेरो रुचि र पेसा पठनपाठन भएका कारण म विगत केही वर्षदेखि एउटा असन्तुष्टिसँग गुज्रिरहेको छु । त्यो भनेको पर्याप्त लेखन, प्रकाशन गर्न नसक्नुको असन्तुष्टि हो, आफैंप्रतिको । संयोग नयाँ वर्षको परेको छ, यसलाई मेरो नयाँ वर्षको संकल्प पनि भन्न सकिन्छ । आगामी वर्षमा केही प्राज्ञिक लेखन र पपुलर लेखनमार्फत मेरा आफ्नै असन्तुष्टिहरू कम गर्ने प्रयास हुनेछ । बितेको वर्षभन्दा आगामी वर्ष आफ्नै रुचि र पेसाप्रति अलि बढी प्रतिबद्ध हुने नै मेरो नयाँ वर्षको घोषित संकल्प हो । राजनीतिक नेता, दलहरू र केही संस्थाहरू पनि यस्ता थुप्रै प्रतिबद्धता गर्छन् र पूरा गर्दैनन् तसर्थ सामूहिक, संस्थागत प्रतिबद्धता अपेक्षा नै गरिंदैन । तर सामूहिक प्रतिबद्धता, सामूहिक संकल्प, सामूहिक प्रयत्न धेरै अर्थमा आवश्यक हुन्छन् । यो वर्ष तीन चुनाव हुनेछन् । राजनीतिक दलहरूले चुनावको सन्दर्भमा हिंसालाई निरुत्साहित गरुन् । चुनावी विवादलाई समाधान गर्ने संयन्त्र बनाउन् । सञ्चार संस्थाहरूले सनसनीपूर्ण समाचारभन्दा सक्रंमणलाई बल पुग्ने समाचारहरूमा जोड गरून्, आवश्यक परे पत्रकार महासंघजस्ता संस्थाले श्वेतपत्र जारी गरून् सामूहिक प्रतिबद्धतासहितको । प्रहरीजस्ता संस्थाहरू जनताको अझै निकट पुगून् र थप विश्वास जितून्, त्यसले जनजीवनलाई सहज बनाउँछ जनतामा सुरक्षा भावले मात्र पनि । विद्यार्थी संगठनहरू र युवा संगठनहरू ऊर्जाशील समूहको नेतृत्व गर्छन् । उनीहरूले मानिसको दैनिक जीवनसँग जोडिने, समाजको सामूहिक हित गर्ने कुनै सिर्जनात्मक कार्य गर्ने प्रतिबद्धता गरून् । त्यस्ता संगठनका प्रत्येक सदस्यहरूले वर्षको निश्चित दिन स्वयंसेवा गर्नुपर्ने प्रचलनको थालनी गरून् । यसले उनीहरूको खस्किँदो इमेज लाई सुधार्न पनि मद्दत गर्छ भने कुनै क्षेत्रमा केही न केही योगदान गर्नेछ । व्यक्ति होस् या संस्था जीवनमा केही न केही परिवर्तन गर्ने सकारात्मक सोच र आशा व्यक्तिगत र सामूहिक उन्नति, समृद्धि र सुसंस्कारका लागि आवश्यक पर्छन् । आफूले आफैंलाई अनुशासित गर्ने र जीवन अझै सार्थक बनाउने कुरासँग जोडिन्छन् । यी र यस्ता प्रचलनहरू, आफैंलाई झनै राम्रोसँग चिन्ने प्रयत्न गर्न सकूँ । रबिना देशराज श्रेष्ठ बैंकर स्वास्थ्य र सेवामा समय बढाउँछु अहिले उमेर पनि बढ्दै गयो । वातावरण पनि ख्याल गर्दा मैले यो वर्ष स्वास्थ्यलाई विशेष ध्यान दिन्छु । म आफूलाई माया गर्ने मान्छे हो । नियमित अभ्यास गर्ने, बिहान योगा गर्ने र तीनतीन घण्टामा खाने गर्छु । काममा व्यस्त भइन्छ । त्यसैले पनि स्वास्थ्यमा ध्यान दिनुपर्छ । मेरो दोस्रो संकल्प अरूलाई अझ बढी सहयोग गर्ने रहको छ । मैले अहिलेसम्म जुन कुरा सिकेको छु, त्यो अरूलाई पनि बाँड्छु, कार्यशाला होस् या कार्यक्रम वा व्यक्तिव्यक्तिबीचको कुराकानीमा । रोमान्स देखि जेन्डर इमोसन ब्यालेन्स सम्मका आफूलाई थाहा भएका कुरा अरूसँग सेयर गर्छु । यसर्थ यो वर्ष मेरो प्राथमिकता जनताको सेवा गर्ने रहेको छ, त्यसमा पनि विशेषगरी युवाहरूलाई । व्यक्तिगत जिन्दगीमा पनि सवल बन्नुपर्छ । तर अरूलाई सहयोग गर्न सके राम्रो हुन्छ । म यो वर्ष पहिलेभन्दा बढी अरूलाई सेवा गर्नप्रति समर्पित हुनेछु । नेपालमा सरकार र निजी क्षेत्रले आपसमा मिलेर अझ काम गर्नुपर्छ । सरकारसँग मिलेर निजी क्षेत्रले जनताका लागि काम गर्न सक्छौं । हाम्रो देशबाट व्यक्तिहरू पलायन भइरहेका छन् । उनीहरूलाई यही नै व्यापार गर्न सक्ने र काम गर्ने वातावरण सिर्जना गरिदिए विदेशमा काम गर्न जानु पर्दैन थियो । एउटा बैंकरको हैसियतले आफूले सक्ने जति यसतर्फ पाइला चाल्नेछु ।बुद्धिसागरलेखक नेपाली साहित्य अन्तर्राष्ट्रिय रूपमा अघि बढेको हेर्न चाहन्छुव्यक्तिगत रूपमा नयाँ वर्षमा म आफ्नो लेखनबाट पाठकहरूमा मन थप जित्न चाहन्छु । त्यसैको लागि मिहिनेत गरिरहनेछु ।नेपाली आख्यान साहित्यलाई दुई भागमा बाँड्न सकिन्छ, पल्पसा क्याफे अघि र पछि । पल्पसा क्याफे अघि प्रकाशनमा साझा प्रकाशन अग्रपंक्तिमा थियो, जसले पहिलो संस्करण एक हजारप्रति छाप्थ्यो । र, यदि पुस्तक बिक्री भयो भने अर्को वर्ष अर्को संस्करण छापिन्थ्यो । दोस्रो संस्करणको अनुहार देख्ने पुस्तक स्थापित भइहाल्थ्यो । निजी क्षेत्रमा रत्नपुस्तक भण्डार अग्रपंक्तिमा थियो । प्रकाशक नेपालयका अनुसार पल्पसा क्याफेले ५० हजारप्रतिभन्दा बढी बिकेर कीर्तिमान कायम गरेको छ । पल्पसा क्याफे प्रकाशन भएको १२ वर्षपछि, हरिवंश आचार्यको चिना हराएको मान्छे ले ७० हजार प्रतिभन्दा बढी बिकेर अर्को कीर्तिमान कायम गरेको छ । चिना हराएको मान्छे आख्यान होइन तर नेपाली आख्यानका लागि यो पुस्तकले बेन्चमार्क खडा गरिएको छ । र, अहिले प्रकाशन संस्थाहरू मौलाएका छन्, जो व्यावसायिक छन् र धेरै लेखकलाई पूर्णकालीन लेखक हुने आँट दिइरहेका छन् । फाइनप्रिन्ट, साङ्ग्रिला, बुकहिल, फिनिक्सजस्ता प्रकाशन संस्था अग्रपंक्तिमा छन्, जसले पुस्तकको आवरण र डिजाइनलाई पनि महत्त्व दिइरहेका छन् । डा तारालाल श्रेष्ठका अनुसार यसो बटारेर झट्कार्दा झर्याम्म अक्षरहरू खस्लान्जस्ता किताबहरू छापिने जमाना सकिएका छन् । अचेल गृहिणी, पसलेदेखि स्कुले विद्यार्थीसम्मले नेपाली साहित्य पढेको र पुस्तकका बारेमा कुरा गरेको देख्न सकिन्छ । इन्टरनेटको आगमन (फेसबुक, ट्वीटरदेखि गुडरिड्स आदि) ले विजयकुमारका शब्दमा नेपाली साहित्यबाट बिचौलियाहरू हराउँदै गएका छन् । जो पुस्तकको विशिष्टता र अशिष्टता मापन यन्त्र बोकेर बसेका हुन्थे । त्यसरी नै पुस्तकबाट भूमिका नामको उच्चाट लाग्दो विधा पनि हराएको छ । अहिले नेपाली पाठकहरूले आफ्नो टेस्टका पुस्तकहरू खोज्ने सुविधा पाएका छन् । आफ्नो समुदाय, आफ्नो जरा र आफ्नो विशिष्टताका बारेमा लेख्न हरेक समुदायबाट लेखकहरू उदाइरहेका छन् । त्यही साँघुरोपनबाट आख्यानको विशिष्टता बढ्दै जान्छ । प्राडीपी भण्डारीले विषय त कुकुरको पुच्छर पनि हुन सक्छ तर त्यसलाई भन्ने शैली महत्त्वपूर्ण हुनुपर्छ भने जसरी, अहिलेका लेखकहरूले कथालाई मात्र होइन, शैलीलाई पनि महत्त्व दिन थालेका छन् । त्यसैगरी बाहिरी अन्य भाषाका प्रकाशन संस्थाहरू पनि नेपाली साहित्यमा चासो दिइरहेका छन् । भर्खरै लन्डनको प्रकाशन संस्था हेड अफ जुसले हाउस अफ स्नो नामको पुस्तक प्रकाशन गरेको छ, जसमा ५० नेपाली (अनुवाद र मौलिक) लेखकका पुस्तक अंशहरू राखिएका छन् । लेखक प्रवीण अधिकारीका अनुसार अघिल्लो वर्ष बुकर इन्टरनेसनल पुरस्कार प्राप्त द भेजिटेरियन की अनुवादक डेबरा स्मिथ नेपाली लेखकले सहरी जीवनमाथि लेखेको पुस्तक प्रकाशन गर्न चाहन्छिन् । त्यसैगरी अर्को प्रकाशन संस्था स्पिकिङ टाइगरले नयनराज पाण्डेको लू र मेरो कर्नाली ब्लुज अंग्रेजीमा प्रकाशन गर्दै छ । डायमनशमशेर राणाको सेतो बाघ, नारायण वाग्लेको पल्पसा क्याफे पछि कर्नाली ब्लुज पनि यसै वर्ष कोरियन भाषामा प्रकाशन हुँदै छ सोलबाट । अन्य आसलाग्दा समाचारहरू पनि केही वर्षमा सुनिने वातावरण बन्दै गइरहेको छ । यो वर्ष नेपाली साहित्य अन्तर्राष्ट्रिय रूपमा अघि बढेको हेर्न चाहन्छु । त्यसैले म अबको दस वर्षमा नेपाली लेखनले अन्तर्राष्ट्रिय रूपमा आफ्नो मौलिक अनुहार निर्माण गर्ने कुरामा विश्वस्त छु ।"
सम्भावना,"हेराउनेलाई देखाएको, यस वर्ष नेपाली फिल्मको भविष्य एकदमै राम्रो छ रे, बितेको वर्ष मात्रै रेकर्डतोड व्यापार गर्न सफल फिल्म छक्का पञ्जा बाट निर्देशनमा होमिएकी दीपाश्री निरौलाले २०७३ को आखिरीमा उत्साहित हुँदै सुनाइन् । उनको यो आस त थियो भगवान् भरोसा मा । तर, क्षमतावान निर्देशक, सक्षम प्राविधिक र जानकार स्क्रिप्ट लेखकसँगै सम्भावना बोकेका नयाँनयाँ कलाकारको फिल्म उद्योगमा भइरहेको प्रवेशले भगवान् भरोसाबाट माथि उठेर दर्शकमा भरोसा बढ्न थालेको छ । वर्ष २०७४ नेपाली फिल्मका लागि दर्शक भरोसाको सुखद संकेत मिल्ने देखिन्छ ।वर्षको सुरुआत तीन फिल्म राधे, घामपानी र लभ लभ लभ ले शुक्रबारदेखि नै गरेका छन् । बेपत्ता नागरिकको कथा बोकेको राधे र बाहुन युवती र तामाङ युवकबीचको प्रेमदेखि विवाहसम्मको संघर्ष र त्यसबीच आइपर्ने जातीय, सामाजिक अवरोधहरूलाई केलाइएको घामपानी सँगै लभस्टोरी लभ लभ लभ ले दर्शक रिझाउने देखिएको छ ।महाभूकम्प र लगत्तैको नाकाबन्दीले सबै क्षेत्रमा तहसनहस पार्दा पनि नेपाली फिल्म निर्माण क्रममा खासै फरक नआउनुले पनि स्वदेशी फिल्म क्षेत्र बलियो हुँदै गएको संकेत हो । पछिल्ला दिनमा नेपाली फिल्मले हलमा बिस्तारै विदेशी फिल्मको एकाधिकारलाई तोड्न थालेका छन्। गत वर्ष छक्का पञ्जा बाट मनग्गे दर्शक कमाएको दीपकराज गिरी र दीपाश्री निरौलाको टिमले यस वर्ष त्यसैको सिक्वेल ल्याउने भएको छ । यसपटक युवा पुस्तामा देखिएको विदेश मोहलाई लाइट कमेडी जानरामा पस्केर दर्शकमाझ आउने भएको छ । दीपाश्रीकै निर्देशन रहने उक्त फिल्ममा यसपटक निश्चल बस्नेत र स्वस्तिमा खड्काको समेत कलाकारका रूपमा इन्ट्री हुनुले थप आशावादी बनाएको छ ।गत वर्ष डेब्यू फिल्म जात्रा बाटै निर्देशनमा सम्भावना देखाएका प्रदीप भट्टराईले यस वर्ष मदनकृष्ण श्रेष्ठ, हरिवंश आचार्यसँगै दीपकराज गिरी, दीपाश्री निरौला, शिवहरि पौडेल, किरण केसीलगायत नयाँपुराना हास्य कलाकारको संयोजन गराई सोसल कमेडी ड्रामामा आधारित फिल्म लिएर आउनेछन् । छक्का पञ्जा २ पछि सुटिङ थालिने उक्त फिल्मको नामकरण भने भइसकेको छैन ।पशुपति प्रसाद को टिम पनि यस वर्ष धनपति लिएर आउँदै छ । खगेन्द्र लामिछानेकै मुख्य भूमिका रहने फिल्मलाई दीपेन्द्र के खनालले नै निर्देशन गरेका छन् । असारमा आउने बताइएको उक्त फिल्मले यसपटक पनि एक आमयुवकको कथालाई आमदर्शकमाझ ल्याउने जमर्को गरेको छ ।हालका सर्वाधिक स्टारडम नायक अनमोल केसी यस वर्ष क्री मा भिन्न अवतारमा आउने बताइएको छ । सुरेन्द्र पौडेलको निर्देशन रहने उक्त रिभेन्ज स्टोरी फिल्ममा अनमोललाई एंग्री लुक्समा देखिनेछ । अनमोलले यसपटक मोडल अदिती बुढाथोकीसँग स्क्रिन सेयर गर्दै छन् । त्यसैगरी होस्टेल बाटै अनमोललाई भित्र्याएका निर्देशक हेमराज बीसीले यसपटक आसिरमान देशराजलाई डेब्यू गराउन लागेको ग्याङस्टार ब्लुज ले पनि यस वर्षको नेपाली फिल्मको उन्नतिमा इँटा थप्ने विश्वास गरिएको छ । फिल्ममा आसिरमानलाई हेमराजले जेरी नायिका आना शर्मासँग जोडी बाँधिदिएका छन् । वर्ष २०७४ मा लभस्टोरी फिल्मकै बाहुल्य हुने देखिन्छ । प्रेमगीत ले सफलता पाए पनि यसको टिम भने फुट्यो । निर्माता सन्तोष सेनले नायक प्रदीप खड्कालाई लिएर प्रेमगीत २ ल्याउँदै गर्दा निर्देशक सुदर्शन थापा पनि नायिका पूजा शर्मालाई दोहोर्याउँदै म यस्तो गीत गाउँछु लिएर आउँदै छन् । चर्को प्रतिस्पर्धाले दुवै फिल्म अब्बल बनेको अपेक्षा गरिएको छ ।छड्के निर्देशक निगम श्रेष्ठ केही समयको अन्तरालपछि यसै वर्ष देखापर्दै छन्, लालपूर्जा मार्फत । फिल्ममा सौगात मल्ल, विपिन कार्की, कामेश्वर चौरासिया, मेरुना मगरको संलग्नताले पनि लालपुर्जा प्रति थप आशावादी बनाएको छ । कबड्डी सिरिजबाट काफी नाम कमाएका निर्देशक रामबाबु गुरुङका लागि २०७३ मा न पुरानो डुंगा फाप्यो, न त उनको पटकथा रहेको झुम्की ले नै सफलता बटुल्यो । तर पनि उनीप्रतिको आशा अझै छ । मिस्टर झोले बाट रामबाबुले पुन: आफ्नो निर्देशकीय करामत देखाउने अपेक्षा गरिएको छ । उक्त फिल्मका लागि उनले २५ लाख रुपैयाँको मोटो बिटो लिएको चर्चा पनि फिल्मवृत्तमा चलिरहन्छ ।सम्भवत: यसै वर्ष अनुप बराल दोख लिएर आउँदा मनोज पण्डित खाग मार्फत क्लास दर्शकका लागि आउनेछन् । दुवै फिल्म विषयप्रधान गम्भीर प्रकृतिका फिल्म भएकोले स्वदेशी फिल्मको गुणात्मक प्रगतिका लागि सहायक सिद्ध हुने अनुमान गर्न सकिन्छ । त्यसो त लागूऔषध दुव्र्यसनीबारे गणेशदेव पाण्डेले बनाएको गाँजा बाजा पनि यसै वर्ष रिलिज हुनेछ । साम्तेन भुटिया पनि यस वर्ष तान्द्रो र अनागत मार्फत देखापर्दै छन् । तान्द्रो ले एक पूर्वमाओवादी सैनिक मृत्यु र जीवनको दोसाधमा छँदाको वास्तविक कथालाई फिल्ममा उतारेको हो । जसमा दयाहाङ राई मुख्य भूमिकामा रहेका छन् ।फिल्म वीर विक्रम बाट चर्चा कमाएका निर्देशक मिलन चाम्सका २०७४ सालमा ह्याप्पी डेज र बायोपिक ब्लाइन्ड रक्स पनि हेर्न पर्ने फिल्मको सूचीमा परेका छन् । त्यसैगरी, युवा पुस्तामाझ चर्चित बनेको पुस्तक समर लभ कै नाम र कथामा बनाइन लागेको फिल्मले पनि युवा पुस्ता तान्ने विश्वास छ । त्यसबाहेक २०७४ मा निकेश खड्काको फाटेको जुत्ता, संगीता श्रेष्ठको कथा काठमाडौं, अनिल योञ्जनको डायरी, दिवाकर भट्टराईको ऐश्वर्या, पुर्नेन्दु झाको संरक्षण, देवकुमार श्रेष्ठको लाल्टिन, नवल नेपालको मंगलम, नरेश केसीको रोमियो एन्ड मुना, पुष्पराज न्यौपानेको सायद २, दिनेश राउतको पर्व, झरना थापाको ए मेरो हजुर २, गोपालचन्द्र लामिछानेको लम्फु लगायतले स्वदेशी फिल्म क्षेत्रलाई उँचो बनाउने आशा देखाएका छन् ।"
