शीर्षक,विवरण
बढ्यो सद्भाव,"टीकापुर (कैलाली) स्थानीय तहको चुनाव नजिकिएसँगै कैलालीमा सामाजिक सद्भाव बलियो बन्दै गएको छ । निर्वाचन प्रचारका क्रममा घरदैलो कार्यक्रमले पहाडी र थारू समुदायबीच सम्बन्धलाई झनै निकट बनाएको छ । पहाडी समुदायका उम्मेदवार थारूको घरघरमा र थारू समुदायका उम्मेदवार पहाडीको दैलोदैलोमा पुगिरहेका छन् । उनीहरू हात जोड्दै भनिरहेछन्, विगतका तीतो घटना भुलौं, अब हामी एक भएर टीकापुरलाई विकसित र सुन्दर बनाउनुपर्छ । त्यसकारण हामीलाई मत दिनुस् । २०७२ भदौको टीकापुर घटनाले थारू र पहाडी समुदायबीच ल्याएको तिक्तता स्थानीय तहको निर्वाचनसम्म आइपुग्दा सुमधुर बन्दै गएको महसुस स्थानीय बासिन्दाले गरेका छन् । पहाडी र थारू समुदायबीच अझ बलियो भएको छ, त्यसबेलाको घटनास्थल शंकरपुरका नरेन्द्र कट्टेलले कान्तिपुरसँग भने, कसैले उचाल्न खोजे पनि हामीबीच अब फाटो आउने छैन । त्यतिबेलाको तातो रिसमा केही समस्या आएको भए पनि हाल सम्बन्ध सुमधुर भइसकेको स्थानीय जीवन रोकायाले बताए । टीकापुर विजयनगरकी सपना चौधरीको भनाइ छ, चुनावले यहाँको वातावरण र सम्बन्ध अझै राम्रो बनाएको छ । टीकापुर घटनामा प्रहरीका वरिष्ठ अधिकृतसहित ८ र एक बालकको ज्यान गएको थियो । स्थानीयले उक्त घटनाका केही निर्दोष व्यक्तिलाई अझै जेलमा राखेको गुनासो गरे ।थारू उम्मेदवारले पहाडी समुदायको मत र पहाडी उम्मेदवारले थारू समुदायको मत तान्न कडा मिहिनेत गरेका छन् । दुवै समुदायका उम्मेदवारहरू मिलेर अघि बढ्नुपर्नेमा सहमत छन् । हाम्रो घरदैलो कार्यक्रमले सद्भाव झन् बलियो बनाएको महसुस भएको छ, लोकतान्त्रिक फोरमबाट टीकापुर१ का उम्मेदवार बनेका तपेन्द्रबहादुर रावलले भने, अब कुनै तिक्तता छैन, सबै मिलेर जानुपर्छ । फोरमबाट उनी एकमात्र पहाडी समुदायका उम्मेदवार हुन् ।टीकापुर नगरपालिका२ विजयनगरका माओवादी उम्मेदवारले मतदातामा जातीय हिसाबले कुनै समस्या नपाएको बताए । उनले निर्वाचन प्रचारका क्रममा दुवै समुदाय मिलेर जान सुझावसमेत दिएको उल्लेख गरे । टीकापुरलाई जातीय हिसाबले कसैले विभाजन ल्याउन सक्दैन, यो निर्वाचनले सबै तिक्तता मेटाउने छ, उनको भनाइ छ । विजयनगर२ का एमाले वडा सदस्य उम्मेदवार भागिराम चौधरीले पहाडी समुदायले आफूलाई उत्तिकै विश्वास गरेको बताए । यो सद्भाव बलियो भएको उदाहरण हो, उनले भने ।जातीय मुद्दाले कसैको भलो नहुने कांग्रेस टीकापुर नगरपालिकाका मेयर उम्मेदवार जंगबहादुर साउदले बताए । निर्वाचनले थारू र पहाडी समुदायलाई अझै बलियो गरी जोडेको छ, उनले भने, यहाँ जातीय एकता अझै मजबुद हुनुपर्छ । मतदाताले सबै जातजाति मिलाएर लैजान सुझाव दिएको बताए । एमाले मेयर उम्मेदवार तपेन्द्र रावलले निर्वाध रूपमा जनताको घरदैलोमा भोट माग्ने काम भइरहेको बताए । सबै पार्टीमा सबै समुदायका उम्मेदवार हुनुले हिजोको सामाजिक सद्भावको खाडल पुरिएको मान्न सकिन्छ, यो निर्वाचनले हिजोको दूरी झनै घटाएको छ, उनले भने । माओवादी केन्द्रका मेयर उम्मेदवार ललित थापाले टीकापुरमा मतदाताको सद्भाव कायम गर्ने मुख्य माग रहेको बताए । टीकापुर घटनाका कारण समाजमा केही तुष बाँकी छ, जनताले विकास र शान्ति चाहिररहेका छन्, सामाजिक सद्भाव कायम गराउन विश्वासको वातावरण बनाउनुपर्छ, उनले भने, जनताको मुख्य माग पनि अहिले यही छ । लोकतान्त्रिक फोरम मेयर उम्मेदवार लौटन चौधरीले दुवै पक्षलाई समान व्यवहार गर्न सक्ने सद्भाव कायम गर्ने उम्मेदवारलाई जनताले भोट दिने बताए । यो निर्वाचनले टीकापुरमा सामाजिक सद्भाव कायम गराउन सहयोग गरेको छ, थारूले पहाडीसित पहाडीले थारूसित मत माग्दा दूरी घटेको छ, उनले भने । टीकापुर नगरपालिकामा दलहरूले उल्लेख्य रूपमा थारू उम्मेदवार उठाएका छन् । माओवादी केन्द्रले उपमेयरसहित ७ वटा वडामा वडाध्यक्ष र १६ जना सदस्य गरी २४ जना थारू समुदायबाट उम्मेदवार बनाएको जनाएको छ । एमालेले एक वडाध्यक्षसहित १२ जना थारू समुदायबाट उम्मेदवार बनाएको छ । कांग्रेसले २ जना वडाध्यक्षसहित १८ जना थारू उम्मेदवार बनाएको छ । टीकापुर नगरपालिकाका ३९ हजार मतदातामध्ये करिब १५ हजार थारू मतदाता छन् ।चर्कंदै माहोलचर्को गर्मीसँगै उम्मेदवारको प्रचारले माहोल पनि तात्दै गएको छ । दिउँसो चर्को घाममा पनि उम्मेदवारहरू घरदैलोमा व्यस्त देखिन्छन् । अधिकांश मतदाताले विकास निर्माणबारे बढी चासो राखेका छन् । रोजगारका साथै मतदाताले टोल विकासको माग गरेका छन्, टीकापुर २ का माओवादी महिला उम्मेदवार एवं मुक्त कमैया पार्वती चौधरीले सुनाइन् । उनी शनिबार मत हाल्ने तरिका सिकाउँदै घरदैलो कार्यक्रममा व्यस्त थिइन् । कैलालीको दक्षिणपूर्वी क्षेत्रमा अवस्थित टीकापुर नगरपालिकामा कांग्रेस, एमाले, माओवादी र लोकतान्त्रिक फोरमबीच प्रतिस्पर्धा छ । शनिबार सबै दलका उम्मेदवार मनोनयन तयारीमा व्यस्त थिए । खेतीपाती कामको व्यस्ततका बीच कान्तिपुरसँगको कुराकानीमा अधिकांश मतदाताले पार्टीभन्दा राम्रो व्यक्ति हेरेर मतदान गर्ने बताए । उम्मेदवारले मनोनयन गर्ने अघिल्लो दिनसम्म मतदाताहरू अझै उम्मेदवारी दर्ता गर्ने दिन त सर्दैन नि ? भनेर प्रश्न गर्दै थिए ।"
के पढ्न कति जीपीए चाहिने ?,"काठमाडौं रुकुमका एक विद्यार्थी साइन्स पढ्न शान्तिनगरको फ्लोरिडा कलेजमा शनिबार फाराम भर्न पुगे । उनले २८ जीपीए ल्याएका रहेछन् । अनिवार्य नेपालीमा भने ग्रेड डी मात्रै । उनी पढेको स्कुलले साइन्स पढ्न योग्य भनेर पठाएको रहेछ, फ्लोरिडा कलेजका प्रिन्सिपल शिशिर उप्रेतीले भने, कुन समूह अध्ययन गर्न कति जीपीए र विषयगत ग्रेड कति हुनुपर्ने भन्नेबारे शिक्षा मन्त्रालयले आधार सार्वजनिक नगर्दा विद्यार्थी मात्रै होइन, हामी पनि अन्योलमै छौं । जीपीएका आधारमा विज्ञान पढ्न २० जीपीए ल्याए हुन्छ, तर विषयगत आधारमा नेपालीमा डी प्लस ल्याउनै पर्छ । उनको नेपालीमा डी प्लस नहुँदा विज्ञान पढ्न योग्य भएनन् । यदि ग्रेड वृद्धिपरीक्षामा उनले नेपालीमा डी प्लस ल्याए भने मात्रै विज्ञान पढ्न पाउने छन् ।कोटेश्वरको हिमालय कलेजका प्रिन्सिपल रामहरि सिलवालले विद्यार्थी भर्नाका लागि आए पनि कुन विषयमा कति ग्रेड र जीपीए आएकालाई भर्ना लिने भन्ने अन्योल रहेको बताए । ३५ जीपीएभन्दा बढी ल्याउने विद्यार्थीले विज्ञान संकाय अध्ययन गर्न पाउने भन्दै विद्यालय छनोट गर्न हतारिए पनि कम जीपीए ल्याउने विद्यार्थी अन्योलमा रहेको उनले बताए । गत वर्ष कक्षा ११ को भर्ना आधार तत्कालीन उच्च माध्यमिक शिक्षा परिषद्ले बनाएको थियो । परिषद् राष्ट्रिय परीक्षा बोर्डमा रूपान्तरण भएपछि उसको अधिकार खुम्चिएर परीक्षा लिने मात्रै भएको छ । परिषद्ले गरेको कामको जिम्मेवारी शिक्षा विभाग र पाठ्यक्रम विकास केन्द्रमा सरेको छ । दुवै निकायले यसपालि एसईई दिएका नियमित र आंशिकतर्फका पौने पाँच लाख विद्यार्थी, अभिभावक, कलेज सञ्चालक, शिक्षक र अन्य सरोकारवालालाई कति जीपीए र कुन ग्रेड आउने विद्यार्थीले के अध्ययन गर्न पाउँछन् भन्ने स्पष्ट पार्न सकेका छैनन् । गत वर्ष मन्त्रालयले भर्ना आधार पटकपटक परिवर्तन गरेपछि यसपालि अन्योल भएको हो । शैक्षिक सत्र सुरु भएको तीन महिनापछिसम्म भर्नाको आधार परिवर्तन गरिएको थियो । त्यसैले कुन विषय अध्ययन गर्न कति जीपीए र विषयगत ग्रेड कति हुनुपर्ने हो, एकीकृत अद्यावधिक विवरण सार्वजनिक भएको छैन । सरकारी निकायले कुन विषय पढ्नलाई कति जीपीए र विषयगत ग्रेड कति हुनुपर्छ भन्ने यस वर्ष यकिन जानकारी दिएकै छैन, एभरेस्ट कलेजका कार्यकारी प्रमुख विष्णुहरि पाण्डेले भने, हामीले आन्तरिक मापदण्ड बनाएका छौं, त्यसै आधारमा विद्यार्थीलाई बुझाउने गरेका छौं ।पाठ्यक्रम विकास केन्द्रका कार्यकारी निर्देशक कृष्णप्रसाद काप्रीले गत वर्ष लागू भएको भर्नाको आधार तत्काल सार्वजनिक गरेर अन्योल हटाइने जानकारी दिए । २ जीपीए ल्याउने विज्ञान, १६ ल्याउने मानविकी, शिक्षा र व्यवस्थापन गत वर्षको निर्णयअनुसार १६ जीपीएसम्म ल्याउने विद्यार्थीले कक्षा ११ मा भर्ना हुन पाउँछन् । तर निश्चित विषयमा पनि ग्रेड पूरा गरेको हुनुपर्छ । विज्ञान समूह अध्ययन गर्न २ जीपीए ल्याएका विद्यार्थी योग्य भए पनि अनिवार्य विज्ञान र गणितमा सी प्लस ल्याएकै हुनुपर्छ । नेपाली, अंग्रेजी र सामाजिकमा डी प्लस आएको हुनुपर्छ । त्यस्तै व्यवस्थापन समूहका विषय अध्ययन गर्न १६ जीपीए र विषय ग्रेडमा अंग्रेजी, गणित, विज्ञान, नेपाली, सामाजिकमा डी प्लस ल्याउनुपर्ने हुन्छ । मानविकी समूह अध्ययन गर्न पनि १६ जीपीए अनिवार्य छ । तीन सय पूर्णांकको विषय छनोट गर्दा एसईईमा अनिवार्य विषय अंग्रेजी, नेपाली, सामाजिकमा डी प्लस आएको हुनुपर्छ । जस्तै अंग्रेजी, नेपाली, समाजशास्त्र, आमसञ्चार, ग्रामीण विकास रोज्दा जीपीए १६ ल्याउनुपर्ने हुन्छ । त्यस्तै अंग्रेजी, नेपाली र सामाजिकमा डी प्लस मात्रै ल्याउनुपर्ने हुन्छ । विज्ञान र गणितमा ई ल्याए पनि अध्ययन गर्न पाइन्छ । शिक्षा समूह अध्ययन गर्न पनि अंग्रेजी, नेपाली र सामाजिकमा डी प्लस आएको हुनुपर्छ । शिक्षा समूहको विज्ञान अध्ययन गर्न चाहनेले एसईईमा विज्ञान र गणितमा डी प्लस ल्याउनुपर्ने हुन्छ । प्राविधिक धारबाट १० कक्षाको परीक्षा दिएका विद्यार्थीले साधारणतर्फ पनि कक्षा ११ मा भर्ना हुन पाउँछन् । साधारणतर्फको विज्ञान, व्यवस्थापन, मानविकी र शिक्षा समूह अध्ययन गर्न सामाजिकमा डी प्लस ल्याएको हुनुपर्छ । प्राविधिकतर्फका विद्यार्थीले १० कक्षामा सामाजिक विषय पढेका हुँदैनन् । त्यस्तै संस्कृतबाट एसएलसी दिएका विद्यार्थीले अन्य विषय अध्ययन गर्न चाहेमा कक्षा १० का विषयसँग मिल्दोजुल्दो विषयमा कक्षा ११ मा पढ्न सक्ने व्यवस्था छ । प्राविधिक धार अध्ययन गर्न गणित, विज्ञान र अंग्रेजीमा सी ग्रेड ल्याउनुपर्नेछ । सीटीईभीटीले सम्बन्धन दिएका शैक्षिक संस्थामा स्वास्थ्यतर्फका विषय अध्ययन गर्न २० जीपीए र अंग्रेजी, गणित र विज्ञानमा सी ग्रेड ल्याउनुपर्ने हुन्छ । इन्जिनियरिङ पढ्न गणित र विज्ञानमा सी, अंग्रेजीमा डी प्लस आएको हुनुपर्छ । कृषितर्फका कार्यक्रम अध्ययन गर्न अंग्रेजी, गणित, विज्ञानमध्ये एउटामा डी प्लस ल्याएका विद्यार्थीले समेत डिप्लोमा अध्ययन गर्न पाउनेछन् ।विज्ञान समूह अध्ययन गर्न २० जीपीएका साथै गणित र विज्ञानमा सी प्लस, नेपाली, अंग्रेजी र सामाजिकमा डी प्लस चाहिने व्यवस्थापन समूह अध्ययन गर्न १६ जीपीएका साथै नेपाली, अंग्रेजी, गणित र सामाजिकमा डी प्लस आएको हुनुपर्ने मानविकी र शिक्षा समूह पढ्न १६ जीपीएका साथै नेपाली, अंग्रेजी, सामाजिकमा डी प्लस आवश्यक प्राविधिकको स्वास्थ्यका लागि २० जीपीएका साथै अंग्रेजी, गणित र विज्ञानमा सी प्लस इन्जिनियरिङ पढ्न गणित र विज्ञानमा सी, अंग्रेजीमा डी प्लस ल्याउनुपर्ने कृषि पढ्न अंग्रेजी, गणित, विज्ञानमध्ये एउटामा डी प्लस ल्याए पुग्ने"
उम्मेदवारी दर्ता आज,"प्रदेश १, ५ र ७ मा चुनाव३३४ स्थानीय तहमा १५,०३८ प्रतिनिधि चुनिने१ महानगर, ७ उपमहानगर, १११ नगरपालिका र २१५ गाउँपालिका"
सुरक्षा तयारी पूरा : गृह,"काठमाडौं (कास) गृह मन्त्रालयले सुरक्षा तयारी पूरा भएको जनाएको छ । गृह प्रवक्ता दीपक काफ्लेले सबै मतदान केन्द्रमा नेपाली सेना, नेपाल प्रहरी, सशस्त्र प्रहरी र म्यादी प्रहरी गरेर १ लाख ६३ हजार ८ सय २३ सुरक्षाकर्मी परिचालन भइसकेको जानकारी दिए । आइतबार तीन प्रदेशका ३५ जिल्लाका ३ सय ३४ स्थानीय तहमा उम्मेदवारी मनोनयन दर्ता हुँदै छ । स्रोतका अनुसार मधेसका जिल्लाहरूमा निर्वाचन अस्वीकार गरिरहेको राजनीतिक शक्तिहरूले विरोध गर्ने र मनोनयन दर्तामा अवरोध गराउन सक्ने सम्भावनालाई मध्यनजर गरेर थप सुरक्षाकर्मी पठाइएको छ । मन्त्रालयले निर्वाचन सुरक्षाका निम्ति पूरक सुरक्षा योजना नै तयार गरेको छ । पहिलो चरणको निर्वाचन सुरक्षा योजनामा भएका कमजोरी र बदलिँदो राजनीतिक परिस्थितिअनुसार पूरक सुरक्षा योजना निर्माण गरिएको हो । गृहले सुरक्षा स्थितिको विश्लेषणका आधारमा केही जिल्लालाई संवेदनशील क्षेत्रका रूपमा हेरेको छ । प्रदेश २ को निर्वाचन सरेपछि गृहले उक्त प्रदेशमा खटिएका म्यादी प्रहरी र अन्य सुरक्षाकर्मीलाई निर्वाचन हुने प्रदेशमा सार्ने भएको छ । प्रवक्ता काफ्लेले एकै चरणको निर्वाचनका निम्ति भनेर ठूलो संख्यामा म्यादी र अन्य सुरक्षाकर्मी खटिने योजना बनाइएको बताउँदै भने, निर्वाचन सुरक्षाका निम्ति पर्याप्त जनशक्ति तयार छ । नेपाली सेनाका प्रवक्ता झंकर कडायतका अनुसार निर्वाचन सुरक्षा योजनाअनुसार सेनाले तोकिएको जिम्मेवारीबमोजिम दोस्रो चरणको निर्वाचनमा पनि सुरक्षा दिने बताए । उनले भने, सेनाका तर्फबाट गर्नुपर्ने आवश्यक सम्पूर्ण तयारी भइसकेको छ । कडायतले सबै निर्वाचन क्षेत्रमा सेना खटिसकेको जानकारीसमेत दिए । नेपाली सेनाले मतपत्र ओसार्ने र मतदान केन्द्रको बाहिरी घेराको सुरक्षा जिम्मेवारी सम्हाल्नेछ । म्यादीको म्याद थपिँदै तोकिएको समयमा राजनीतिक सहमति जुट्न नसकेपछि गृह मन्त्रालयले ५५ दिनको म्याद पाएका म्यादी प्रहरीको २० दिनको सेवा अवधि थपेको थियो । दोस्रो चरणको निर्वाचनअगावै असार ५ गते म्यादी प्रहरीको म्याद सकिने भए पनि शनिबारसम्म गृहले म्याद थपेको छैन । प्रवक्ता काफ्लेले करिब ७२ हजार म्यादी प्रहरीको म्याद थप्नेबारे गृहकार्य भइरहेको जानकारी दिए ।"
शिक्षक तालिम अनलाइनबाटै,"काठमाडौं शैक्षिक जनशक्ति विकास केन्द्रले माध्यमिक तह ११ र १२ कक्षा पढाउने शिक्षकलाई अनलाइन विधिबाट तालिम दिन सुरु गरेको छ । यसअघि पत्राचार, आमनेसामने, रेडियोमार्फत शिक्षकलाई तालिम दिने गरेकोमा यसपटक परीक्षणका रूपमा अनलाइनबाट सुरु गरेको हो । विश्वविद्यालयहरूले उच्च शिक्षा अध्ययन गर्न दूरशिक्षाको जुन विधि अपनाउने हो, त्यहीअनुसार तालिम सुरु गरिएको केन्द्रले जनाएको छ । काठमाडौं, भक्तपुर, ललितपुर, काभ्रे, धादिङ र नुवाकोटका २२ शिक्षकले अनलाइनमा आधारित तालिम लिइरहेका छन् । केन्द्रले कक्षा ११ र १२ पढाउने शिक्षकलाई यसपटक पहिलोपटक अनलाइनमा आधारित तालिममा सहभागी गराएको हो । सामुदायिक विद्यालयमा ११ र १२ पढाउने शिक्षकलाई पहिलोपटक प्रविधिमा आधारित तालिम सुरु गरेका छौं, केन्द्रका उपनिर्देशक बौधराज निरौलाले भने । केन्द्रले तालिममा सहभागी २२ शिक्षकलाई तीन दिन अनलाइन विधिबाट गरिने तालिमको जानकारी गराएका छन् । शिक्षकहरूले अनलाइन विधिबाट कसरी तालिम सञ्चालन हुन्छ ? भन्ने तीनदिने आमनेसामने तालिमबाहेक ८७ दिन वेबसाइटमा उपलब्ध सामग्री अध्ययन गर्नुपर्ने हुन्छ । दैनिक कार्य सम्पादनमा आधारित गृहकार्यपरियोजना सञ्चालन तथा अनलाइन पृष्ठपोषणका आधारमा परीक्षा दिनुपर्ने हुन्छ । तीनमहिने तालिममा सिकाइको विषयवस्तुलाई ४ युनिट मा विभाजन गरिएको छ । त्यसमा शिक्षण रणनीति, सिकाइ सिद्धान्त, अनुसन्धानमा आधारित शिक्षण र शिक्षण सिकाइमा सूचना तथा सञ्चार प्रविधिको प्रयोग छन् । एउटा विषयवस्तु तीन सातामा सकाउनुपर्ने हुन्छ । शिक्षकहरू दिनहुँ सहभागी हुनुपर्छ भन्ने छैन, निरौलाले भने, तोकिएको समयमा दिएको कार्य पूरा गरे हुन्छ । तर, तोकिएको समयमा सञ्चालन गरिने अनलाइन अन्तक्र्रियामा अनिवार्य सहभागी हुनुपर्ने व्यवस्था गरिएको छ । यो तालिमको मूल्यांकन नियमितता तथा सहभागिता, गृहकार्य, परियोजना कार्य, लिखित परीक्षाका आधारमा हुने केन्द्रले जनाएको छ । शिक्षा संकाय अध्ययन नगरी ११ र १२ पढाइरहेका शिक्षकलाई तालिममा सहभागी गराइएको छ । तालिममा सहभागी हुन कम्प्युटरको आधारभूत ज्ञान आवश्यक पर्छ । प्रविधिको विकाससँगै कार्यथलोमै अनलाइनमा बसेर शिक्षकको क्षमता विकासको थालनी गरेका छौं, केन्द्रकी कार्यकारी निर्देशक देवकुमारी गुरागाईंले भनिन्, यो परीक्षणका रूपमा लागू गरिरहेका छौं । यदि यो विधि सफल भयो भने तल्लो तहका शिक्षकलाई पनि तालिम दिन थाल्छौं । तीनमहिने अनलाइनमा आधारित तालिम फेस टु फेसको १ महिनाबराबरको समकक्षता दिने विषयमा छलफल भइरहेको उनले बताइन् । शिक्षाको बजेट बर्सेनि घटदै गइरहेको अवस्थामा कम खर्चमा शिक्षकको क्षमता विकास अनलाइनबाट तालिम दिने विधि उपयुक्त हुने हुने सरोकारवालाहरू बताउँछन् ।विद्यालय क्षेत्र सुधार कार्यक्रम (एसएसडीपी) ले पनि विद्यालय तहमा सूचना सञ्चार प्रविधिको प्रयोगमा विशेष जोड दिएको छ । अनलाइन विधिबाट प्रशिक्षक तथा शिक्षकहरूको घरमै बसेर पेसागत क्षमता विकास गरी शिक्षाको गुणस्तर सुधार गर्न तालिम सञ्चालन गरिएको हो, केन्द्रका निर्देशक खगेन्द्र नेपालले भने । पूर्ण रूपमा अनलाइन पद्धतिमा सञ्चालन हुने तालिम मुडल सिकाइ व्यवस्थापन प्रणालीमा आधारित छ । विद्यालय तहमा अध्यापन गर्ने शिक्षकहरूलाई वैकल्पिक पद्धतिबाट पेसागत विकास तालिम प्रदान गर्ने, अनलाइन पद्धतिको प्रयोग गरी निरन्तर पेसागत क्षमता विकास गर्ने अवसरको सिर्जना गर्ने यो विधिको तालिमले उद्देश्य लिएको केन्द्रका उपनिर्देशक शिवकुमार सापकोटा बताउँछन् । विद्यार्थीको लागि भच्र्युअल कक्षा, शिक्षकका लागि अनलाइन माध्यमबाट तालिम दिन सुरु गरेका छौं, उनले भने, विद्यालय तहमा प्रविधिको प्रयोग बढिरहेको छ । फेस टु फेस तालिममा सरकारको लगानी पनि बढी हुन्छ । कम खर्चमा बढी फाइदा लिन सकिने यो नै उपयुक्त विधि हो । रेडियोबाट शिक्षक तालिम सुरु भएको ३७ वर्षपछि अनलाइनबाट तालिम दिन थालिएको हो ।"
जुवा खेल्ने प्रहरीलाई कारबाही,"ललितपुर (कास) महानगरीय प्रहरी वृत्त सातदोबाटोले आचरणविपरीत कार्यालयभित्रै तास खेल्ने असईसहित ४ जनालाई कारबाही गरेको छ । सातदोबाटो वृत्तका इन्स्पेक्टर सागर राणाको संयोजकत्वमा गठित टोलीले उनीहरूमाथि कारबाही गरेको हो । वृत्तका प्रमुख डीएसपी रामेश्वर यादवले ४ जनालाई स्पष्टीकरणपछि कारबाही गरिएको बताए । कारबाही पर्नेमा असई रुद परियार, प्रहरी जवान जनक कसेरा, सुमन कँडेल र लोकबहादुर कुवँर छन् । उनीहरूलाई १ वर्षसम्म बढुवा र ग्रेड वृद्धि रोक्काको कारबाही गरिएको छ । सुवेदार मेजर हरिबहादुर सेन र हवल्दार मेजर धनसिंह ठकुरीलाई भने सचेत मात्र गराइएको छ । उनीहरू सातदोबाटो वृत्तको कार्यालय भवनमा गत शुक्रबार दिउँसै तास खेलिरहेको अवस्थामा भेटिएका थिए ।"
ग्रान्डीमा विदेशी लगानी,काठमाडौं (कास) अबुधावीस्थित एनएमसी हेल्थ केयरले ग्रान्डी इन्टरनेसनल अस्पतालको ५३०९ प्रतिशत सेयर खरिदको सम्झौता गरेको छ। एनएमसी हेल्थ केयरले १ अर्ब ६ करोड १८ लाख रुपैयाँबराबरको सेयर खरिद गर्ने सम्झौता भएको ग्रान्डीका निर्देशक डा चक्रराज पाण्डेले जानकारी दिए । उनले हाल ग्रान्डीले दिँदै आएको स्वास्थ्य सेवाको स्तर आउँदा दिनमा अझ माथिल्लो स्तरको हुने दाबी गरे । मुलुकको कानुनी प्रक्रिया पुर्याएपछि एनएमसी हेल्थ केयरले ग्रान्डीमा सेयर लगानी गर्नेछ । उक्त सम्झौताबारे ग्रान्डीको बहुमत साझेदारहरूले सहमति जनाएका छन् । एमएमसी हेल्थ केयरका संस्थापक एवं अध्यक्ष डा बीआर सेट्टीले आफूूहरू नेपालमा लाभ प्राप्तिका लागि नभएर सेवाभावले लगानी गर्न लागेको बताए ।
पुन:संरचनाको गृहकार्य सुरु,ललितपुर (कास) नेपाल प्रेस काउन्सिलका अध्यक्ष भवानी बरालले काउन्सिलको पुन:संरचनाको गृहकार्य सुरु भएको बताएका छन् । नेवा: पत्रकार राष्ट्रिय दबू केन्द्रीय समितिद्वारा शनिबार पुल्चोकमा आयोजित अन्तक्र्रियामा उनले सातै प्रदेशमा अधिकार सम्पन्न काउन्सिल खोल्नुपर्ने बताए । उनले मातृभाषाको पत्रकारिताको विकास गर्न सातै प्रदेशमा राष्ट्रिय सम्मेलन गर्ने सोच रहेको बताए । काउन्सिलका सदस्य शुभेच्छा विन्दुले मातृभाषाको पत्रकारिताको विकास गर्न काउन्सिलले विस्तृत अध्ययन गरिरहेको बताइन् । दबूका उपाध्यक्ष नृपेन्द्रलाल श्रेष्ठले माृतभाषाको पत्रकारिता विकास आवश्यक रहेको बताए ।
अझै बनेनन् विद्यालय,"धादिङ भूकम्प गएको दुई वर्ष बितिसक्दा पनि अधिकांश विद्यालय भवन पुनर्निर्माण हुन सकेको छैनन् । विद्यार्थी अझै टहरामा पढ्न बाध्य छन् । भूकम्पले जिल्लाका २ हजार ९ सय ६० कक्षाकोठा पूर्ण रूपमा क्षति बनाएको थियो । ५ हजार १ सय १५ वटा कक्षा कोठा रहेकोमा ७ सय ६५ कक्षाकोठा आंशिक रूपमा क्षति भएका थिए ।हालै सदरमुकाममा आयोजित अन्तक्र्रियामा संघसंस्थाहरू सम्पर्कमा नआउनु, सम्झौता गरेर पनि पन्छिनु, स्थानीयवासीको पर्याप्त सहयोग नहुनु र सरकारी बजेटको अपर्याप्तताले पुनर्निर्माणमा ढिलाइ भएको निष्कर्ष निकालिएको थियो । आयोजना कार्यान्वयन एकाइ समितिका जिल्ला प्रमुख ईश्वरीप्रसाद घिमिरेका अनुसार अहिलेसम्म ६५ वटा विद्यालयका २ सय ३८ वटा कक्षाकोठा निर्माण भएका छन् । भूकम्पले विद्यालयको भवन नै भत्काएपछि त्रिपाल र अस्थायी टहरामा विद्यालय सञ्चालन गरिरहेको स्थानीयको गुनासो छ । पुनर्निर्माणका लागि दाताहरूको पर्खाइमा बसे पनि स्थानीयले सहयोग पाएका छैनन् । क्षति भएकामध्ये ५ सय ७२ कक्षाकोठा मात्र मर्मत गरेर सञ्चालनमा ल्याइएको छ । १ सय ९३ कक्षा कोठा मर्मत हुन सकेको छैन । स्रोत खोजिरहेका छौं, प्राथमिक तहका विद्यालयहरू पुनर्निर्माणमा स्रोत जुटाउन धौधौ छ,उनी भन्छन्, दाताको खोजी गरे पनि भेट्टाउन सकेका छैनांै । भारतीय दूतावासको आर्थिक सहयोगमा १० र सामाजिक संघसंस्थाले ८ सय ६४ वटा कक्षाकोठा निर्माणका लागि सम्झौता गरेको छ । अहिले ४ सय ५० कक्षाकोठा नयाँ निर्माण कार्य भइरहेको छ । ४ र ५ महिनामा निर्माण कार्य सम्पन्न भइसक्ने दाबी कार्यालयको छ । केन्द्रीय आयोजनाले १८ विद्यालय र पुनर्निर्माण प्राधिकरणमार्फत १ सय ९ विद्यालयका ३ सय ३८ वटा कक्षाकोठा निर्माण गर्ने जानकारी शिक्षा कार्यालयले दिएको छ ।घर निर्माण सुस्तकाभ्रे आवास अनुदान रकम बुझेका भूकम्पपीडितले घर निर्माण थालेका छैनन् । निर्माण सुरु गरेका धेरै लाभग्राहीले भने अनुदानबापतको रकम पाउन सकेका छैनन् । सहरी विकास तथा भवन डिभिजन कार्यालय जिल्ला आयोजना कार्यान्वयन एकाइ उपप्रमुख अशोक अधिकारीका अनुसार सम्झौता भएका ६३ हजार ५ सय ९६ लाई नै पहिलो किस्ताबापतको रकम वितरण गरे पनि ५ हजार ७ सय ७ ले मात्रै घर निर्माण थालेका छन् । पहिलो किस्ताबापतको रकम दसैंलगायत चाडपर्व र घरायसी काममा खर्च भएकाले धेरैजसो पीडितले घर निर्माण थालेका छैनन् ।"
दुई पत्रकार पक्राउ,कञ्चनपुर (कास) महेन्द्रनगरबाट प्रकाशित हुने मानसखण्ड दैनिक का सम्पादक खेम भण्डारी र कार्यकारी सम्पादक जी भट्टलाई प्रहरीले शनिबार दिउँसो पक्राउ गरेको छ ।स्थानीय महेन्द्रनगर बजारमा होटल व्यवसाय सञ्चालन गर्ने २ युवतीलाई प्रहरीले पक्राउ गरेको विषयमा उक्त दैनिकमा गत साता समाचार प्रकाशित भएको थियो । उक्त समाचारले छोरीको चरित्र हत्या र बेइज्जत भएको भन्दै शुक्लाफाँटा नगरपालिका५ गर्जमनिका खेमराज नाथले प्रहरीमा सार्वजनिक अपराधको मुद्दा दिएपछि पत्रकारद्वय भण्डारी र भट्ट पक्राउ परेका हुन् । प्रहरीले सार्वजनिक मुद्दा दर्ता भएपछि अनुसन्धानका लागि पक्राउ गरिएको जनायो । समाचार लेखेकै आधारमा प्रहरीले पत्रकार पक्राउ गरेको भन्दै सञ्चार सम्बद्ध संघसंगठनहरूले विरोध गरेका छन् । पत्रकार महासंघ कञ्चनपुरका अध्यक्ष विष्णु अवस्थीले शनिबार एक विज्ञप्ति जारी गर्दै समाचारको विषयमा आपत्ति भए प्रेस काउन्सिलमा गएर कानुनी उपचार खोज्ने बाटो सुरक्षित हुँदाहँुदै प्रहरीले क्षेत्राधिकार नाघेर षड्यन्त्रपूर्ण ढंगले पत्रकारहरूलाई फसाउन खोजेको आरोप लगाए ।पत्रकार महासंघका केन्द्रीय महासचिव उजिर मगरले पनि विज्ञप्ति जारी गर्दै प्रहरीले स्वतन्त्र प्रेसमाथि हस्तक्षेप गर्न खोजेको भन्दै पक्राउ परेका पत्रकारको तत्काल रिहाइको माग गरेका छन् । पत्रकारहरूका विभिन्न पेसागत संघसंगठनहरूले समेत पक्राउप्रति विरोध जनाउँदै रिहाइको माग गरेका छन् । न्यूनतम पारिश्रमिक निर्धारण समितिका निवर्तमान अध्यक्ष समेत रहेका भण्डारी महेन्द्रनगरबाट प्रसारण हुने महाकाली एफएमका प्रबन्ध निर्देशकसमेत हुन् ।
भयरहित बनेन बीपी राजमार्ग,"रामेछाप (कास) अरनिको यातायात समितिको यात्रुवाहक टाटासुमो बीपी राजमार्गमा गत शुक्रबार दुर्घटना हुँदा चालकले ज्यान गुमाए । तीव्र गतिमा रहेको टाटासुमो सडकबाट खस्दा त्यसमा सवार सबै यात्रु घाइते भएका थिए। त्यसको २ दिनअघि यात्रुले भरिएको माइक्रो त्रिवेणीनजिकको भीरमा अड्कियो । सडकबाट चिप्लिएको उक्त माइक्रोलाई केही तल रूखले छेक्यो र मानवीय क्षति भएन ।यी प्रतिनिधि घटना मात्र हुन् । तीव्र गतिमा सवारीसाधन हाँक्दा बीपी राजमार्गमा दुर्घटना बढ्दै गएको छ । सीमित यात्रु, बाटोमा नरोकी आवतजावत गर्ने र सजिलो सवारीसाधनका रूपका टाटासुमोलाई लिने गरिन्छ । यात्रामा टाटासुमो जति आकर्षक छ त्यति भयरहित बन्न सकेको छैन । यातायात सेवा समितिका काउन्टर इन्चार्ज सुवास फुयालका अनुसार साना सवारी साधनको तुलनामा ठूलाको दुर्घटना नगण्य छ । अरनिकोले दर्जनांै बस बीपी राजमार्गबाट सञ्चालन गरेको छ, फुयाल भन्छन्, सुमोका तुलनामा बसहरू बढी भरपर्दा देखिएका छन् ।राजधानीबाट पूर्व जाने वैकल्पिक सडक खुलेपछि ताप्लेजुङसम्म साना सवारी सञ्चालन हुने गरेको छ । पूर्वको पहाडी भेग खोटाङ, ओखलढुंगा, रामेछाप, सिन्धुली, उदयपुर, सोलुलगायत स्थानका लागि साना सवारी साधन यात्रुका रोजाइमा पर्छन् । सवारी साधनबीच को पहिले पुग्ने भन्ने प्रतिस्पर्धाले दुर्घटनाको सम्भावना बढेको हो । यात्रुले बिस्तारै भने पनि चालकहरूले सकेसम्म तीव्र गतिमा सवारी चलाउने गर्छन्, यात्रु गायत्री घिमिरेले बताइन् । दुर्घटना न्यूनीकरणका लागि राजमार्गमा सिन्धुली प्रहरीले टाइम कार्डको व्यवस्था गरेको थियो । खुर्कोट नजिकको सडक पहिरोले भत्किएपछि टाइमकार्ड हटेको छ । जिल्ला प्रहरी कार्यालय सिन्धुलीका एसपी उमाशंकर पञ्जियारले तीव्र गति रोक्ने प्रयास जारी रहेको बताए । उनका अनुसार खुर्कोट नजिकैको अस्थायी सडकका कारण केही समस्या देखिएको छ ।"
निर्वाचन सार्नुको औचित्य,"स्थानीय तहको निर्वाचन जतिसक्दो छिटो सम्पन्न गराएर प्रदेश र संघीय संसद्को निर्वाचनको तयारीमा जुट्नुपर्ने बेला सरकारले भने स्थानीय निर्वाचनको मितिलाई नै पछि धकेल्दै गएको छ । यसले अलमलमात्र निम्त्याएको छैन, अन्योलसमेत सिर्जना गरेको छ । स्थानीय निर्वाचनलाई विभिन्न चरणमा विभाजन गर्दै निर्वाचनको मिति बारम्बार हेरफेर गर्नुको राजनीतिक औचित्यसमेत साबित हुन सकेको छैन । सरकारको यस्तो अदूरदर्शी र गैरजिम्मेवार कार्यशैलीका कारण प्रदेश र केन्द्रको चुनाव भएर संवैधानिक संक्रमण बेलैमा टुंगिनेमा सन्देहसमेत पैदा भएको छ । निर्वाचनको मिति तोक्ने अधिकार आफैंले पाएको सरकारले स्थानीय तह निर्वाचनका सन्दर्भमा अन्तिम तयारी भइरहेका बेला मिति सार्दै आएको छ । यसअघि वैशाख ३१ मा एकै चरणमा निर्वाचन गर्ने तयारी अगाडि बढिरहेका बेला अचानक दुई चरणमा गर्ने गरी वैशाख ३१ र जेठ ३१ लाई निर्वाचन तोकियो । पहिलो चरण सकिएर दोस्रो चरणको तयारीले तीव्रता लिइरहेको अवस्थामा जेठ ३१ लाई असार ९ र लगत्तै त्यसलाई असार १४ का लागि निर्धारण गरियो । उम्मेदवारको मनोनयन दर्ता गर्नु दुई दिनअघि सरकारले अर्को निर्णय गर्दै प्रदेश नं २ को निर्वाचन तीन महिनापछि हुने गरी असोज २ लाई सारेको छ र तत्काल निर्वाचन हुने भनिएको प्रदेश १, ५ र ७ मा मनोनयन दर्ता दुई दिन सारिएको छ । निर्वाचन आयोगको परामर्शमा मिति घोषणा गर्ने कानुनी प्रावधान रहे पनि सरकारले पछिल्लोपटक आयोगसँग परामर्श गरेको देखिएन । औचित्य पुष्टिबिना यसरी आफूखुसी निर्वाचन सारिरहने सरकारको कदमले स्वेच्छाचारी प्रवृत्तिको आभास मात्रै दिन्छ । संविधानको अन्तर्वस्तुमा करिब दुई वर्षदेखि असन्तुष्ट मधेसकेन्द्रित दलहरूलाई समेट्न भन्दै सरकारले निर्वाचनको मितिलाई धकेल्दै आएको छ । असन्तुष्ट सबै दललाई मूलधारको राजनीतिमा ल्याउँदै संविधान स्वीकार्यको दायरा बढाउन पहल गर्नु निश्चय पनि सकारात्मक काम हो र यो सरकारको दायित्व पनि हो । यसले निर्वाचनको वातावरणलाई सहज बनाउन सक्छ । तर निर्वाचन पटकपटक सार्दै सरकारले चालिरहेको पहलकदमी कतिको नतिजामुखी बन्यो भनेर पनि हेर्नुपर्छ । संघीय समाजवादी फोरमले पहिलो चरणकै चुनावमा भाग लिइसकेको छ । मधेसकेन्द्रित छ दलको एकतापछि बनेको राजपा भने टस न मस छ । पछिल्लोपटक तीनवटा प्रदेशको निर्वाचन असार १४ मा धकेल्दा र प्रदेश २ को निर्वाचन असोज २ गतेलाई सार्दा पनि निर्वाचनमा उसको सहभागिता सुनिश्चित छैन । सरकारले राजपासँगको सहमतिमा निर्वाचन मिति सारेको दाबी गरे पनि त्यसको खण्डन आइसकेको छ । यसबाट राजपालाई सहमति गराउने बहानामा अलमल मात्र भइरहेको प्रतीत हुन थालेको छ । सरकारले केही महत्त्वपूर्ण माग पूरा गरिसके पनि राजपाले हठ नत्याग्नु विडम्बनापूर्ण छ । प्रधानमन्त्री चयनका बेला समर्थन गर्ने तर त्यही प्रधानमन्त्रीको नेतृत्वमा हुने निर्वाचन बिथोल्न उद्यत हुने राजपाको भूमिका विरोधाभासपूर्ण पनि छ । सरकारले संविधान संशोधन गराइदिनुपर्ने राजपाको मुख्य अडान देखिएको छ, जबकि त्यसका लागि दुई तिहाई बहुमत नै तयार छैन । आवश्यक बहुमत पुर्याउन राजपा आफैंको पहलकदमी पनि देखिँदैन । तराईमधेसमा स्थानीय तहको संख्या थप्नुपर्ने मागका विषयमा तत्काललाई सर्वोच्च अदालतको अन्तरिम आदेशले रोक लगाइसकेको छ । तैपनि अडान नछाड्नुले राजपाको नियतमाथि नै स्वाभाविक रूपमा प्रश्न उठेको छ । आफ्ना एजेन्डालाई चुनावमा अनुमोदन गराएर सशक्त बनाउने विकल्प सामुमा हुँदाहुँदै राजपा निर्वाचन बहिष्कार मात्र नगरेर बिथोल्ने गरी आन्दोलनमा उत्रिएको छ, जुन लोकतान्त्रिक मूल्यमान्यताविपरीत काम हो र निन्दनीय पनि छ । जिम्मेवार ढंगले प्रस्तुत हुँदै निर्वाचनमा सहभागी हुनु नै राजपाका लागि यतिबेला श्रेयस्कर छ । निर्वाचन मिति तोक्ने अधिकार आफूसँगै रहेकैले सरकारले आफूखुसी मिति हेरफेर गर्ने प्रवृत्ति देखिएको हो । मिति निर्धारण गर्ने बेला परामर्शसमेत नलिई सरकारले आयोगलाई निरीह बनाएको छ । यसबाट स्वतन्त्र संवैधानिक निकाय निर्वाचन आयोग कार्यपालिकाकै अंगजस्तो देखिएको छ । आयोगको स्वतन्त्र हैसियत कायमका लागि पदाधिकारीले यतिबेला जुन भूमिका खेल्नुपथ्र्यो, त्यो पनि देखिएन । आयोगको हैसियत खुम्चिनु भनेको निर्वाचनको विश्वसनीयतामाथि प्रश्न उठ्ने ठाउँ तयार हुनु समेत हो । निर्वाचन आयोगको विश्वास र प्रतिष्ठामा गुम्न नदिन सरकार सजग बन्नैपर्छ । तत्काल सम्भव नभए पनि जतिसक्दो चाँडो कानुन संशोधन गरेर चुनावको मिति घोषणा गर्ने अधिकार निर्वाचन आयोगलाई नै दिने व्यवस्था मिलाउनुपर्छ ।"
स्थानीय निर्वाचन र त्यसपछिका जटिलता,"स्थानीय तहको प्रथम चरणको निर्वाचन सकियो । दोस्रो चरणमा हुने भनिएको निर्वाचन अझ विभक्त भएर दोस्रो र तेस्रो चरणमा हुने भनिएको छ। ढिलोचाँडो निर्वाचन सबैलाई चाहिएकाले यी निर्वाचनहरू होलान् नै । तर स्थानीय तहको निर्वाचनका क्रममा देखा परेका केही बुँदामाथि मननचिन्तन गर्नुपर्ने भएको छ ।केन्द्रीकृत हस्तक्षेपनयाँ नेपाल बनाउने भनिन्छ । विकेन्द्रीकरणले नपुगेर संघीयतामा जाने भनियो । संवैधानिक बन्दोबस्त पनि गरियो । तर, मानसिकता भने जहाँको त्यहीं देखियो स्थानीय तहको निर्वाचन हुँदा । प्रत्येक मुख्य पार्टीले उम्मेदवार चयन गर्दा केन्द्रीकृत हस्तक्षेप नांगो रूपमा गरेको देखियो । पार्टीका विधानअनुरूप रहेका स्थानीय इकाइहरूको बेवास्ता र उपेक्षा सामान्य कुरा रहयो । पार्टीका केन्द्रीय नेतृत्वले मुलुकभरि फैलिएको सञ्जालमा आआफ्नो पहुँच र कब्जामा राख्न भगिरथ प्रयत्न गरिरहे । भन्नलाई पार्टीको स्थानीय इकाइको सिफारिस सर्वसम्मत भए केन्द्रमा आउनु नपर्ने भनियो । तर, माथिदेखि तलसम्म केन्द्रीय गुटबन्दी पछ्याइरहेका स्थानीय कार्यकर्ताले आआफ्ना नेताका गुटगत आज्ञाआदेश पालन गरिरहँदा स्थानीय इकाइबाट उम्मेदवार टुंगो लगाउन सक्ने अवस्थै रहेन ।परिणाम फेरि पनि स्थानीय आकांक्षा एकातिर उम्मेदवारी अर्कोतिर हुन पुगेको छ । यो रोग कुनै एक पार्टीको हुँदो हो भने त्यति चर्चा गर्नुपर्ने थिएन । मूलधारका सबै पार्टीबीच उन्नाइसबीसको मात्र फरक रह्यो निर्णय गर्ने प्रक्रिया र तरिकामा । त्यसले गर्दा पार्टीका तर्फबाट उम्मेदवार भएका व्यक्तिलाई आफ्नै पार्टीभित्र मिलाउँदा मिलाउँदै निर्वाचन सकिएको अनुभव छ भने दोस्रो चरणको निर्वाचनमा समेत यही रोगको पुनरावृत्ति भएको छ ।राजनीतिक पार्टीहरूले स्थानीय तहमा उम्मेदवारी दिंदा समानुपातिक समावेशितालाई समेट्ने ठूलो अवसर प्राप्त गरेका थिए । प्रथम चरणको उम्मेदवारी हेर्दा यो अवसर पार्टीहरूले गुमाएको प्रतीत हँुदै छ । सीमान्तकृत समूहलाई मूलधारमा ल्याउने प्रयत्नमा पार्टीहरू खरो उत्रन सकेनन् । संविधान, ऐन, कानुनले तोकेको बाध्यात्मक व्यवस्थासम्म त करबलले पालना गर्नै पर्यो । तर त्यसभन्दा बाहिर जान पार्टीहरूलाई हम्मे परेको देखिन्छ । जसले गर्दा पार्टीको जग बलियो बनाउने, फराकिलो पार्ने काम हुन सकेन । संविधानको मर्म र भावनालाई मूर्त रूप दिन पार्टीहरू चुकेका छन्, अवसर गुमाएको देखिन्छ ।तैपनि ठूला भनिएका पार्टीहरू किन हावी भइरहेका देखिन्छन् भने यिनको विकल्पमा अरू संगठित हुन सकेका छैनन् । उम्मेदवार छनोट गर्ने तरिका एउटै भए पनि मूलधारका पार्टीका उम्मेदवारमध्ये मत दिन बाध्य पारिएका मतदाताको रोजाइ सीमित हुन पुग्दा घुमिफिरी दुईतीन पार्टीमध्ये एउटाको उम्मेदवारले जित्ने सुनिश्चित नै छ ।पुरानो मानसिकता२०६२६३ को आन्दोलनले माग गरेको समानुपातिक समावेशितासहितको संघीय लोकतान्त्रिक गणतन्त्रलाई संविधानमा उल्लेख त गरियो । तर, संविधानले निर्दिष्ट गरेको दिशामा जान राजनीतिक तहको खुट्टा उठेको देखिंदैन । राजाको सट्टा राष्ट्रपतिलाई पदमा आसीन गराउँदैमा गणतन्त्र आएको ठहर्दैन । कानुनको राज्य, भेदभावरहित कानुनी व्यवस्था कायम गर्दै कानुनभन्दा माथि कोही छैन भन्ने पार्न सकिएन भने गणतन्त्रको अर्थ हुँदैन । बेलायतमा राजतन्त्र भएर पनि गणतन्त्रको अनुभव त्यहाँका बासिन्दाले गर्न पाउँछन् । कैयौं राष्ट्रपति भएको देशमा पनि त्यो महसुस हँुदैन । त्यसैले कस्तो गणतान्त्रिक नेपाल बनाउने रोजाइ हामै्र हो । तर, पार्टीमा नेता एवं पालैपालो फेरिएका सरकारका काम कारबाही हेर्दा साँच्चै गणतन्त्र हाम्रो चाहना थियो भन्ने प्रश्न उब्जन्छ नै । सिंहदरबारका राजनीतिक नेतृत्वले गणतन्त्रको भेउ नपाएपछि स्थानीय तहबाट कति अपेक्षा गर्ने हो ? विचारणीय छ । कानुनी र नीतिगत रूपमा केन्द्रीय नेतृत्व अलमलमा परेपछि, कानुनको सम्मान गर्ने भनेको बाध्यात्मक हैन सुविधाको विषय हो भन्ने ठानेपछि त्यसको प्रत्यक्ष प्रभाव स्थानीय तहका सरकारमा पर्ने सम्भावना छ । राज्यको पुन:संरचना गर्ने क्रममा संघीयतामा जाने सोच राखियो । संविधानले त्यही सोचलाई आफूभित्र ढाल्यो पनि । तर संघीयता पक्षधर भन्ने मधेसवादी नेताहरूले नै स्थानीय तहको अधिकार बढी भयो, प्रदेशको अधिकार पुगेन भनेर वितण्डा नै मच्चाउने काम गरे । यतिसम्म पनि भनियो कि स्थानीय तह प्रदेशको इच्छामा काम गर्ने इकाइका रूपमा रहनुपर्छ ।तीन तहको सरकारको परिकल्पना संविधानले गरेको हो । त्यसैले तीन तहको सरकारको काम, कर्तव्य र अधिकार पनि संविधानले नै तोकिदिएको छ । राज्य शक्तिलाई तल्लो तहसम्म पुर्याउने कुरा गरिरहँदा स्थानीय तहले प्राप्त गरेको अधिकार बढी भयो भन्ने भनाइ उदेकलाग्दो र पुरानो मानसिकताको उपज हो भन्न हिचकिचाउनु पर्दैन । सरकारको पहिलो तहमा जति अधिकार बढी हुन्छ त्यति नै जनताले लाभ लिन सक्छन् भन्ने कुरा बिर्सन भएन । प्रदेशलाई अधिकार नपुगेको ठान्नेहरूले संघमा भएका अधिकार माग गर्ने हो । स्थानीय तहको अधिकारमा र्याल चुहाउने हैन ।कुरो यतिमै सकिँदैन । पहिलो चरण निर्वाचन समाप्त भएका ठाउँमा निर्वाचित पदाधिकारीले आफ्नो कार्यभार सम्हालिसके । तर ती जनप्रतिनिधि अलमलमा छन् । किनभने स्थानीय सरकार सञ्चालन गर्नका लागि संसद्ले ऐन बनाएर दिन सकेको छैन । भकाभक कार्यकारी आदेश गर्दै पठाउन थालिएको छ । स्थानीय तहको विकास कार्य कसरी गर्ने एवं प्रशासन के कसरी चलाउने भन्ने निर्णय गर्न निर्वाचित पदाधिकारीले पाएका छैनन् । संविधानको मनसाय एकातिर छ, त्यसको ठीक विपरीत सिंहदरबारको राजनीतिक र कर्मचारीतन्त्रको तदर्थवादी फरमान निरन्तर जारी हँुदो छ ।अझ स्थानीय तहलाई व्यवस्था गर्न बनेको विधेयकलाई उच्च प्राथमिकतामा राखेर पारित गराउनुपर्नेमा पटक्कै ध्यान पुगेको छैन । राजनीतिक नेतृत्व दोस्रो चरणको चुनावमा व्यस्त छ । संसद्मा टेकेको विधेयकलाई सम्बन्धित समिति समक्षसम्म पठाउन सकिएन । संसद् नबसुन्जेल त्यो अलपत्र परेको छ । एकाध ठाउँमा सम्बद्ध उच्च तहका कर्मचारीहरू प्रस्तुत विधेयकमा आलोचना भएपछि फिर्ता लैजानसम्म सकिने आशय व्यक्त गर्दै छन् । यस्ता कुराले अन्योल बढ्छ । साथै स्थानीय तहका सबै निर्वाचन नसकिँदै छुट्याइएको बजेटको रकमबारे पनि चर्को आवाज उठेको छ । राज्यको सीमित साधनमध्ये स्थानीय तहले पाउनुपर्ने बजेट पाउनैपर्यो । तर, यसो भन्दैमा स्थानीय तहको आवश्यकता, केन्द्रले पठाउने रकम तथा स्थानीय तह आफैंले आर्जन गर्ने रकमबीच सामञ्जस्य ल्याउन आवश्यक नै छैन भन्ने होइन । मूलभूत रूपमा संघ र स्थानीय तहको साझेदारी र सहकारी भावनाबाट यी कुरा टुंग्याउनुपर्छ । सँगसँगै स्थानीय तहबाट रकम खर्च गर्दा पारदर्शी एवं जवाफदेही हिसाबले हुनुपर्ने कुरा पनि बिर्सन सकिँदैन । यतिबेला पहिलो प्रयोग हँुदै छ स्थानीय सरकारको । नयाँ संविधानबमोजिम यसलाई सफल पार्न स्थानीय जनप्रतिनिधिको पनि उत्तिकै महत्त्वपूर्ण भूमिका हुने गर्छ ।सम्बन्धित मन्त्रालय र मन्त्रीले संसद्मा टेकाइएको विधेयकमा तत्काल मुख्य सरोकारवाला सम्मिलित सबै दलको संसदीय कार्यदल बनाएर आउँदा १८ असारमा संसद् बस्नुअघि छलफल चलाउन ढिलो भएको छ । छलफल मात्र चलाउने हैन, विधेयकलाई परिमार्जन गर्नका लागि सुझाव नै आवश्यक परेको छ । ताकि संसद् बस्नासाथ संशोधनमार्फत उक्त विधेयकलाई पूर्णता दिन सकियोस् । यतिबेला गृहकार्य गरिएन भने विधेयक टुंगो लगाउन अतिरिक्त समय लाग्नेछ ।राजनीतिक अपरिपक्वता र कर्मचारीतन्त्रको कामराजनीतिक नेतृत्वले दिशा निर्देश नगरेपछि कर्मचारीतन्त्र अलमलमा पर्छ नै । स्थानीय तहका जनप्रतिनिधिहरू संविधानले प्रदान गरेका अधिकार प्रयोग गर्न खोज्छन् जुन जायज पनि हो । तर सिंहदरबारलाई अहिले पनि आफूले खटाएर दिएको अधिकार स्थानीय सरकारले प्रयोग गर्नुपर्छ भन्ने लागेको छ । हुन त संसद्ले ऐन बनाएर नदिउन्जेल जथाभावी नहोस् भन्ने सदनियतले नै यसो गरिएको होला । तर सिंहदरबारबाट जारी गरिएका आदेश, निर्देशहरू कानुनसम्मत छैनन् भनेर उजुरी परे के होला यसै भन्न सकिन्न ।साथसाथै स्थानीय स्वायत्त शासन ऐन अझै खारेज भएको छैन । संविधानसँग बाझिएका त्यसका व्यवस्था लागू नहुने होला । तर संविधानसँग नबाझिएका उक्त ऐनको व्यवस्था र सिंहदरबारबाट हाल प्रेषित निर्देशनहरूबीच विरोधाभास भयो भने त्यसको परिणाम के हुने हो ?पाँच वर्ष कुन मितिबाट गणना हुने ?स्थानीय तहको निर्वाचन सुरुमा एकै दिन मुलुकभरि गर्ने घोषणा भयो । पछि दुई चरणमा गर्ने भनियो । अब तीन चरणमा हुने भनिएको छ । स्थानीय तहमा निर्वाचित पदाधिकारीको कार्यकाल पाँच वर्षको हुने भन्ने छ । निर्वाचन सकिएका प्रदेशका पदाधिकारीले काम गर्न सुरु गरिसके । तिनको कार्यकाल कहिलेसम्म हुने हो ?निर्वाचन गर्न बाँकी प्रदेशका पदाधिकारीको कार्यकाल कहिलेदेखि कहिलेसम्म हुने हो । के नेपालमा आउने दिनमा पनि तीन चरणमा निर्वाचन हुने हो ? यस विषयमा कुनै चिन्तन नै नगरी निर्वाचन सार्ने काम भएको छ जसले भोलि ठूलो कानुनी जटिलता पैदा गर्नेछ । हेर्दा प्राविधिक लागे पनि यो बुँदा निकै पेचिलो बन्ने देखिन्छ ।स्थानीय तहको निर्वाचन भएको मिति गणना गर्ने विषयलाई हलुका रूपले लिन हुँदैन । पटकपटक निर्वाचन सार्ने क्रियाले उब्जाएको अप्ठेरो फुकाउन पनि विमर्श गर्न जरुरी छ र यो विषयमा पनि विधेयकमाथि छलफल हुँदा ध्यान दिनुपर्नेछ ।अन्त्यमा,स्पष्ट रूपमा आर्थिक कारोबारसम्बन्धी कानुनी व्यवस्था गरिएन भने स्थानीय सरकारको नेतृत्वले बाटो बिराउने डर हुन्छ । स्वेच्छाचारी बढ्ने र आर्थिक अनुशासन भंग हुने सम्भावना हुन जान्छ । पाँच वर्षको कार्यकाल पूरा नगर्दै धेरै निर्वाचित पदाधिकारीहरू आर्थिक अनियमिततामा फस्न सक्छन् । यसमा जति काम हुनुपर्ने हो, भएको छैन । कानुनको अभावमा कर्मचारीहरू पनि अलमलिने छन् । निर्वाचित पदाधिकारी र कर्मचारीबीच पनि झन्झट बढ्नेछ । यी सबै कुरालाई ध्यानमा राखी यथासम्भव छिटो कानुन बनाएर पठाउन जरुरी छ । अन्यथा स्थानीय सरकारको नयाँ प्रयोग आलोचित मात्र हुनेछैन, असफल हुने खतरा पनि उत्तिकै छ ।"
चुनाव सार्ने निर्णय घातक,"मैले दुव्र्यवहार गरेको होइनकान्तिपुरमा शुक्रबार प्रकाशित समाचार लेखिस् भने जिउँदो रहन्नस् भन्ने लीला श्रेष्ठको रिपोर्टरको डायरी मा मलाई अभियोग लगाइएकाले प्रस्ट पार्न चाहन्छु । सूर्यविनायक ३ र मध्यपुर ठिमी ३ को सीमामा खोलाको बहाब परिवर्तनले ५० परिवार समस्यामा परेको चार दशक भयो । त्यसमा मेरो पनि अस्थायी निस्सा भएको झन्डै २ रोपनी जग्गा छ । पछिल्लोपल्ट खोला फर्काएको विवाद हुँदा जेठ २७ गते बिहान म पनि गएको थिएँ । विवाद बढेपछि दुवैतिरका भीडबाट साबेल र ढुंगा हानाहान भइरहेको थियो । एक छेउमा रहेका चारजना पत्रकार मोबाइल र क्यामेराबाट भिडियो खिच्दै थिए । ती पत्रकारप्रति बालकोटवासी भीड आक्रामक भएपछि मैले पत्रकारहरूलाई घटनास्थल छाड्न भनेको हुँ । त्यस दिन त्यहाँ म नभएको भए चार जना पत्रकारमाथि अप्रिय घटना हुने निश्चितप्राय: थियो । मैले रोक्ने प्रयत्न गर्दा पनि उत्तेजित भीड नियन्त्रणमा नआएपछि मैले एकपक्षीय समाचार लेखेपछि यस्तै हुन्छ, मैले तीन दशक भयो पत्रकारिता गरेको, कहिल्यै यस्तो भएन भनेको हुँ । श्रेष्ठले त्यसलाई मैले गाली गरेको भनेर लेखिछिन् । मेरो आशय त्यस्तो होइन । कविर राणा, पत्रकार सूर्यविनायक ३, भक्तपुर"
भारत र चीनले हेर्दाहेर्दै विकासको नमुना बन्न सक्छौं,"विकासको प्रतिफल निमुखा जनताको दैलोमा जबसम्म पुग्दैन, तबसम्म आर्थिक वृद्धि र विकासको वास्तविक अर्थ हँदैन । समाजवाद उन्मुख भनेको यही हो । सरकारले प्रत्येक उद्योगलाई माथिबाट चलाउनु समाजवाद होइन ।संविधान आएको दुई वर्ष हुन लाग्यो । त्यसयता तीनवटा सरकार बनिसके । तिनले समाजवादउन्मुख हुने लक्षण देखाए त ?गठबन्धन संस्कारले गर्दा त्यो स्तरको भावना र स्थायित्व त आइसकेको देखिँदैन । बजेट ल्याउँछ एउटाले, कार्यान्वयन गर्ने बेला अर्को सरकार आइपुग्दा विकास कमजोर त हुन्छ । राजनीतिक क्षेत्रले गर्दा दबिएको, होचिएको अवस्थामा विकास छ । निमुखा जनताको जीवनस्तर उकास्नेमा ध्यान पुगिसकेको छैन । म त भन्छ, लघु उद्योगमा सरकारको ध्यान होस् । कृषि क्षेत्र र साना किसानको जनजीवन उठाउनेमा सरकारको ध्यान होस् । यो इमान सबैतिर राख्न सकियो भने समाजवाद उन्मुख हुन सकिन्छ ।कमजोरी कहाँनेर छ त ?विज्ञताको कमी छ । कर्मचारीतन्त्र पनि पनि सोचेजति सहज भइसकेको छैन । राजनीतिक वर्गमा पनि सोचको कमी देखिन्छ । आम जनताले अनुभव गर्ने गरी खुलै भ्रष्टाचार देखिएको छ । यसलाई तत्कालै निरूपण गर्न नसके पनि निदान गर्न सक्यौं भने सकारात्मक फड्को हुन सक्छ । ऊर्जामन्त्री जनार्दन शर्माले ल्याएको उज्यालो नेपाल अभियानले लोडसेडिङ पूरै अन्त्य त भएन, तर काठमाडौं उपत्यकाले राहत पायो । त्यो राहत पाउनेमा उद्योग क्षेत्र पनि पर्छ । त्यसले लगनशीलता र प्रतिबद्धता देखाउन सक्ने हो राजनीतिक वर्गले गर्न सक्छ भन्ने देखायो ।आर्थिक विकासका लागि स्थिर सरकारको चर्चा निकै आयो । संविधानले जुन शासकीय स्वरूप कल्पना गर्यो, स्थिरताका लागि त्यसमा सुधार गर्नपर्ने हो त ?दुई तिहाई बहुमत त के, कुनै दलले बहुमत नै ल्याउने अवस्था आउला भन्ने अहिलेको पद्धतिबाट देखिन्न । त्यसैले सकिन्छ भने यो स्वरूपमै सुधार गरौं । म त प्रत्यक्ष निर्वाचित कार्यकारी चुन्न सक्ने अवस्था आयो भने विवेकपूर्ण र शीघ्र निर्णय हुन सक्छ भन्ठान्छु । एउटा बिन्दुमा पुगेर यसको आवश्यकताबोध हुन सक्छ । तत्कालका लागि चाहिं गठबन्धन संस्कृति अपनाउनुपर्ने बाध्यात्मक अवस्था छ । आर्थिक उन्नतिका लागि दलहरू एउटा समझदारीमा पुग्नैपर्छ । जस्तो कि, नयाँ सरकारको अर्थमन्त्रीले आइसकेको बजेट कार्यान्वयन गर्ने, अनि चलिरहेका योजनाहरूलाई उही भावनाका साथ तीव्रता दिने प्रतिबद्धता दिने व्यवस्था गर्न सकिन्छ ।अहिले हामी संघीयताको नयाँ व्यवस्थामा जाँदै छौं । यसमा आर्थिक विकासको सम्भावना कसरी खोजी गर्ने ?संघीयता व्यवस्थापन हाम्रो लागि चानचुने छैन । सानो कुरा पनि राज्यसँग माग्ने, भनेजस्तो भएन भने राज्यलाई दोषारोपण गर्ने प्रवृत्ति अहिले बढेको छ । आफ्नो दायित्वबोध गर्ने मनोभावको अभाव छ । संघीय प्रदेशको नामाकरण गर्नेमै भुइँचालो आउन सक्ने अवस्था छ । तर आर्थिक सम्भावना खोज्ने हाम्रो प्रस्थानबिन्दु यो हुन सक्छ । आजको भोलि नै नभए पनि पाँचवर्षे अभियान चलाउन सकिन्छ । सातै प्रदेश थेग्न सक्ने स्रोत कहाँबाट ल्याउने ? आन्तरिक स्रोत उपयोग र परिचालन गरेर आर्थिक विकासलाई अघि बढाउन सक्यौं भने विश्वस्तरमा पुग्छौं । नत्र माग्ने मुलुक नै बनिरहन्छौं ।स्थानीय सरकारका लागि ठूलो पैसा विनियोजन भएको छ । उनीहरूले त्यसको उचित र विवेकपूर्ण उपयोग कसरी गर्न सक्छन् ?स्थानीय सरकारमा त्यो भिजन् नहुन सक्छ । त्यसका लागि विज्ञहरूको समूह या आयोग हुनुपर्छ, जसले उत्प्रेरित गरोस् या डिक्टेट नै गरोस् । दुर्लभ स्रोतसाधन, स्थानीय आवश्यकता र अगाडि जानुपर्ने बाटोबारे जनप्रतिनिधिलाई कसैले बताउनुपर्ने हुन्छ ।"
कान्तिपुर कुराकानी,विकासको प्रतिफल निमुखा जनताको दैलोमा नपुग्दासम्म आर्थिक वृद्धि र विकासको वास्तविक अर्थ हँुदैन ।
सुरक्षा तयारी पूरा,"अछाम (कास) स्थानीय तहको निर्वाचनलाई सफल रूपमा सम्पन्न गर्न प्रशासनको तर्फबाट सम्पूर्ण तयारी पूरा भएको अछामका प्रमुख जिल्ला अधिकारी शंकरबहादुर विष्टले बताए । उनले जिल्ला प्रशासन कार्यालयले चुनावको सम्पूर्ण तयारी पूरा गरिसकेको बताउँदै सुरक्षाको विषयमा कुनै शंका नगर्न सबैलाई अनुरोध गरेका छन् । सुरक्षा व्यावस्था अत्यन्तै राम्रो छ । छिमेकी जिल्ला सुर्खेतबाट पनि सुरक्षाकर्मी ल्याइएको छ, विष्टले भने, मदिरा मुख्य चुनौती हो । चुनावमा मदिरा बिक्रीमा रोक लगाइएको छ ।"
बालुवा चालेर पढाइ खर्च,"सिन्धुपाल्चोक (कास) त्रिपुरासुन्दरी गाउँपालिका धुस्कुनकी १३ वर्षीया रानी तामाङ सधैं शनिबारको पर्खाइमा हुन्छिन् । उनी गाउँकै महेन्द्रप्रताप माविमा कक्षा ४ मा पढ्छिन् । तर, उनको शनिबार पर्खाइ बिदा मनाउन भने होइन ।उनी हरेक शनिबार ५ बजे उठछिन् । बेलुकी ठिक्क पारेको खाजाको पोको लिएर घरबाट २ घण्टामा सुनकोसी बगर पुग्छिन् । त्यहाँ उनको पहिलो काम बालुवा निकालेर थुपार्नु हो । दोस्रो, बालुवाको थुप्रो ठूलो भएपछि जालीमा छान्नु ।साँझ नपरेसम्म उनी बालुवा निकाल्ने र छान्ने काम गरिरहन्छिन् । पाको मान्छेजस्तै लगातार काममा व्यस्त रानीलाई जसरी पनि पढाइ खर्च जुटाउनु छ । चर्को घाममा बालुवा छान्नुको झन्झट, निकाल्नुको कष्टको उनलाई कुनै पर्वाह छैन । घरमा कमाइ राम्रो छैन, आफ्नो खर्च आफैं जुटाउनुपर्छ, दु:ख नगरे स्कुल जान पाइँदैन, उनले भनिन्, कापीकलम नभए कक्षामा बस्न पाइँदैन, यसबाट आएको पैसाले कापीकलम किन्छु । उनले बुबाआमाको कमाइले घर चलाउन मुस्किल भएकाले पैसा कमाउन आएको बताइन् ।बलेफी गाउँपालिका लामोसाँघु बजार कोलेनी टोलका १३ वर्षीय दिले विक पनि रानीजस्तै शनिबारको पर्खाइमा हुन्छन् । कक्षा ५ मा अध्ययनरत उनी पढाइ खर्च जुटाउन प्रत्येक शनिबार जुरेस्थित सुनकोसी बगरमा बालुवा चाल्न जान्छन् । एक बोरा चालेबापत ७० देखि सय रुपैयाँ पाइन्छ, उनले भने, अहिलेसम्म ४ हजार कमाइसकें, यो पैसाले किताब र कापी किन्छु अनि भोलि स्कुल जान्छु । उनका बाबु भूकम्पलगत्तै दमले थलिएका छन् । आमा एक्लैले गरेको खेतीपातीबाट आएको खर्चले विद्यालय शुल्क नभ्याउने भएपछि आफैं बालुवा छानेर खर्च जुटाइरहेको उनले बताए ।धेरै बालुवा चाल्न सकिँदैन, एक दिनमा १० देखि १२ बोरा छानिन्छ, उनले भने, पाका मान्छेले त २० बोरासम्म छान्छन् हामीभन्दा धेरै मूल्य पनि पाउँछन् । उनले बालबालिकाले छानेको बालुवा भरपर्दो नभएको भन्दै कम मूल्य पाउने गरेको दुखेसो सुनाए । लामोसाँघु बजार र माङ्खागाउँबाट पनि मजस्तै ७ बालबालिका बालुवा निकाल्न र चाल्न आउँछन्, उनले भने । प्रत्येक शनिबार सुनकोसी र भोटेकोसीदेखि इन्द्रावती नदीको किनारपिच्छे बालुवा चालिरहेका दर्जनौं बालबालिका भेटिन्छन् । इन्द्रावती गाउँपालिकाको माझीगाउँ बिस्देउटारमा बालुवाबाट आएको कमाइले प्राय: बालबालिकाले अध्ययन खर्च जुटाइरहेको शिक्षक प्रकाश पराजुलीले बताए ।"
राजपाले गर्यो लाठी जुलुस,"बाँके निर्वाचन बहिष्कारमा उत्रिएको राजपाले शनिबार लाठी जुलुस प्रदर्शन गरेको छ । त्यस क्रममा प्रहरीले राजपाका १३ जिल्ला नेतालाई पक्राउ गरेको छ । राजपा कार्यकर्ताले साँझ ५ बजे त्रिभुवन चोकनजिकै रहेको पार्टी कार्यालयबाट लाठी जुलुस निकालेका थिए । पक्राउ पर्नेमा केन्द्रीय सदस्य रामकुमार दीक्षित, जिल्ला अध्यक्ष मण्डलका नेताहरू केशवराम बर्मा, लक्ष्मीनारायण बर्मा, फूलचन्द्र तिवारीलगायत छन् । जिल्ला सचिवहरू महमुद आलम सिद्धिकी, सुरेशकुमार बर्मा र सदस्यहरू राजेन्द्र गुप्ता, मेराज अन्सारी, मोहम्मदरसुल शाह, मनोज बर्मा, किताकल निशा दर्जी, रामगोपाल बर्मा पनि पक्राउ परेको प्रहरीले जनाएको छ । जिल्ला प्रहरी प्रमुख एसपी टेकप्रसाद राईले आइतबार हुने मनोनयन दर्तामा अवरोध पुर्याउन सक्ने भन्दै राजपा नेतालाई पक्राउ गरिएको बताए । पक्राउ गरिएका सबैलाई जिल्ला प्रहरी कार्यालयमा राखिएको छ । राजपाका केन्द्रीय उपाध्यक्ष विजयकुमार गुप्ताले प्रहरीले शान्तिपूर्ण आन्दोलनमा हस्तक्षेप गरी धरपकड गरेको आरोप लगाए । उनले केन्द्रीय कार्यक्रमअनुसार आन्दोलन जारी रहने जानकारी दिए । पार्टीले मनोनयन दर्ताका दिन आमहडताल घोषणा गरिसकेको छ, उनले भने, हामी सकेसम्म निर्वाचन बिथोल्छौं ।चुनावविरुद्ध प्रदर्शनराजविराज आफूहरूको माग संविधान संशोधनलगायत पूरा नगरी स्थानीय तह निर्वाचन गरेकामा विरोध गर्दै आन्दोलनरत राष्ट्रिय जनता पार्टी नेपालका कार्यकर्ताले शनिबार प्रदर्शन गरे । प्रदर्शनकारीले हातमा लाठी बोकेका थिए । जुलुसका सहभागीले कांग्रेस, एमाले र माओवादी केन्द्रविरुद्ध नारा लगाएका थिए । जुलुसपछि आयोजित सभामा वक्ताहरूले संविधान संशोधनबिना हुने चुनावको प्रतिकार गर्ने चेतावनी दिए ।लाठी जुलुसजनकपुर स्थानीय निर्वाचनको विरोधमा आन्दोलनरत राष्ट्रिय जनता पार्टी नेपालका नेताकार्यकर्ताले शनिबार जनकपुरमा लाठी जुलुस प्रदर्शन गरे । जनकचोकबाट सुरु जुलुस बजारका विभिन्न भाग परिक्रमा गरी सभामा परिणत भएको थियो । सहभागीले संघीय समाजवादी फोरम, कांग्रेस र एमालेविरुद्ध नारा लगाए । सभामा राजपा जिल्ला अध्यक्ष मण्डलका सदस्य प्रमोद यादवले संविधान संशोधनबिना अन्य प्रदेशमा समेत निर्वाचन हुन नदिने बताएका थिए ।"
राजमार्ग मर्मत भएन,"गल्छी (धादिङ) गर्दोखोलाका कारण पृथ्वी राजमार्गको गल्छीबैरेनी खण्ड २ वर्षदेखि बगरमा परिणत भएको छ । यो खण्डको दुवै लेनमा खाल्डैखाल्डा भए पनि मर्मत नहँुदा यातायात आवागमनमा समस्या छ । बढ्दो सहरीकरणले गर्दोखोलाका दुवै भागको आसपास बगर बनेको हो । अतिक्रमणका कारण खोलाले धार परिवर्तन गर्दा ३ सय २० मिटर राजमार्गमा क्षति पुगेको छ । खोला राजमार्गतर्फ सोझिएपछि पानी निकासको ठाउँ नहुँदा क्षति भएको हो ।नापीको नक्सामा गर्दोखोला देखिए पनि फिल्डमा वास्तविकता अर्कै छ । गर्दोखोला लेखिएको पुल त राजमार्गमा देख्न पाइन्छ तर यात्रा गर्नेले खोलो देख्दैन । पानी परे राजमार्ग हिलाम्मे बन्छ । सुक्खा मौसमका कारण धूलोले आँखा हेर्नै सकिँदैन, यात्रु भन्छन् । दैनिक सयौं सवारी आवातजावत गर्ने राजमार्ग मर्मत नहुँदा गल्छीमा सवारी साधनको जाम लाग्छ । साना गाडीलाई त खाल्डा पार गर्नै मुस्किल छ, हामीले गजुरीस्थित सडक डिभिजनलाई धेरैपटक भन्यौं, स्थानीय विनोद कार्की भन्छन् । खाल्डाखुल्डीले सवारी दुर्घटनाको जोखिम बढाएको छ । पछिल्लो समय हुने सवारी दुर्घटनाको प्रमुख कारक ठाउँठाउँमा भत्किएको सडकलाई पनि मानिन्छ । तीव्र गतिमा गुड्ने सवारीका चक्का खाल्डोमा परेपछि दुर्घटना हुने गर्छ, मोटरसाइकल चालक महेश अधिकारीले भने । काठमाडौंबाट धादिङ फर्कंदा पटकपटक खाल्डाकै कारण दुर्घटना होलाजस्तो परिस्थिति निम्तिए पनि जसोतसो जोगिएको उनले बताए ।मर्मत पनि सर्वसाधारणको आँखामा छारो हाल्ने तरिकाले गर्दा समस्या थपिएको हो । सडकको खाल्डो त बेलाबेलामा टाल्ने गरिन्छ तर गुणस्तरीय नहुँदा पुन: छोटो समयमै भत्किन्छ, बैरेनीका भरत अधिकारीले भने, सडक राम्रोसँग मर्मत नगरी टालटुल गर्ने प्रवृत्तिले खाल्डो झनै ठूलो बनेको छ । बिग्रिएको सडक मर्मतबारे सडक विभागलाई जानकारी गराए पनि समाधान हुन नसकेको गजुरीका प्रहरी निरीक्षक कृष्णराज सापकोटा बताउँछन् । मर्मतका लागि टेन्डर भइसकेको भन्ने जानकारी छ तर कहिले काम हुन्छ भन्ने थाहा छैन, उनले भने ।दराटे क्षेत्रमा बिग्रिएको सडक दीर्घकालीन मर्मतका लागि १० मिटर चौडाइ र साढे ३ सय मिटर लम्बाइ ढलान गर्ने बताइएको थियो तर अहिलेसम्म काम सुरु भएको छैन । अघिल्लो वर्षै काम सुरु गर्ने तयारी रहे पनि बजेट व्यवस्थापन नहुँदा मर्मत गर्न नसकिएको सडक डिभिजन कार्यालयले जनाएको छ ।"
पटकपटक एउटै उम्मेदवार,"नेपालगन्ज चार वर्षअघिको संविधानसभा निर्वाचनमा पनि उनै उम्मेदवार, अहिले स्थानीय तहमा पनि तिनै अनुहार । कांग्रेस, एमाले, माओवादी केन्द्र र राप्रपाले नेपालगन्जमा एउटै उम्मेदवारलाई दोहोर्याईतेहर्याई चुनावी मैदानमा उतारेका छन् । कांग्रेसले पछिल्लो संविधानसभा निर्वाचनका समानुपातिक उम्मेदवारद्वय डा सुरेशकुमार कनौडिया र उमा थापामगरलाई नेपालगन्ज उपमहानगरपालिकामा क्रमश: मेयर र उपमेयर उम्मेदवार बनाएको छ । कनौडिया नेपालगन्ज मेडिकल कलेजका प्रबन्ध निर्देशक हुन् भने थापामगर विद्यार्थी नेत्री हुन् ।एमालेले २०६४ सालको संविधानसभा निर्वाचनमा बाँके क्षेत्र नं ३ का उम्मेदवार समसुद्धिन सिद्धिकीलाई मेयर उठाएको छ । उनी ०५४ सालका विजयी उपमेयर हुन् । उपमेयरमा महिला नेतृ शान्तिदेवी ढकाललाई उम्मेदवार बनाएको छ । उनी पनि गत संविधानसभा निर्वाचनमा समानुपातिक उम्मेदवार थिइन् । माओवादी केन्द्रले गत निर्वाचनका प्रत्यक्षतर्फका उम्मेदवार दामोदर आचार्यलाई मेयरमा दोहोर्याएको छ । उनी नेपालगन्ज उद्योग वाणिज्य संघका पूर्वअध्यक्ष हुन् । त्यस्तै, दुईवटै संविधानसभा निर्वाचन लडेका राप्रपा नेता धवलशमशेर राणा पनि मेयर उठेका छन् । उनी ०५४ को स्थानीय निर्वाचनमा एमालेबाट मेयरमा विजयी भएका थिए । पार्टीभित्र अरू नेता नभएझैं जुन चुनाव आए पनि एउटै व्यक्ति किन दोहोरिन्छन् ? कांग्रेस नगर सभापति प्रशान्त विष्ट पार्टीहरूले लोकप्रिय र समुदायमा भिजेको नेतृत्व विकास गर्न नसक्दा तुलनात्मक रूपमा प्रभावकारी नेता कार्यकर्तालाई दोहोर्याउनुपरेको बताए । २० वर्षपछि भएको स्थानीय निर्वाचनमा नयाँ उम्मेदवार देखिनुपर्ने हो, उनले भने, तर नेतृत्वको विकास नहुँदा नेतामुखी र नेतृत्वको वरपर घुम्नेले टिकट हत्याउने प्रवृत्ति झ्याँगिएको छ । आवधिक निर्वाचन भइरहँदा नेतृत्व विकास भई नयाँ उम्मेदवार आउने विष्टले अपेक्षा गरेका छन् । नगर संगठनमा लामो समयदेखि नेतृत्व गरे पनि मुख्य दलका कुनै त्यस्ता नेताले उम्मेदवारी पाएका छैनन् । स्थानीय, प्रदेश वा केन्द्रीय जुनसुकै चुनाव आए पनि उम्मेदवारीमा उनै अनुहार दोहोरिने खतरा बढेको सभापति विष्ट बताउँछन् । एमाले बाँके उपाध्यक्ष निरक गुरुङ पार्टी संगठनमा खट्नु र चुनावी प्रतिस्पर्धामा उत्रिनु फरक रहेको बताउँछन् । चुनाव धेरै महँगो छ । व्यक्तिगत रूपमा खर्च भरथेग गर्न नसक्नेले उम्मेदवार हुने आँट गर्न नसक्ने स्थिति छ, उनले भने, त्यसमाथि पार्टीहरूले जातीय बाहुल्यतालाई चुनावी रणनीति बनाउन थाले । त्यसले अल्पसंख्यक जातिका राम्रै नेताले पनि टिकट नपाउने स्थिति छ । माओवादी केन्द्रका बाँके इन्चार्ज आईपी खरेल भने उपयुक्त उम्मेदवार छान्ने क्रममा दोहोरिएको बताउँछन् । पार्टीभित्र नेता नभएका हैनन्, उनले भने ।"
वाचा पत्याउँदैनन् सुकुम्बासी,"दमक कमल गाउँपालिका५ सुकुम्बासी बस्तीका विनोदकुमार राजवंशीलाई उम्मेदवारका प्रतिबद्धता सुन्दासुन्दा झर्को लाग्न थालेको छ । मत पाउनलाई जे बोल्दा नि हुन्छ, यस्ता प्रतिबद्धता पहिलेका चुनावमा पनि सुनेकै हो । ती सबै झूटा साबित भइसके, उनले भने । रतुवा खोला छेक्न बनाइएको तटबन्धमा बस्दै आएका कुनै पनि सुकुम्बासी उम्मेदवारका कुरा सुन्न उत्साहित छैनन् । यो बाँधमा बसेको २० वर्ष नाघिसक्यो । आफू निर्वाचित भए जग्गा दिने, सुकुम्बासीलाई लालपुर्जा दिने भन्ने धेरै नेतालाई भोट दिएर जितायौं । तर, खोइ लालपुर्जा ? विनोदले भने । गेट वान भनेर चिनिने उक्त बाँधमा ७५ घरपरिवारको बसोबास छ । नजिकैको दमकमा ज्याला, मजदुरी गरी जीविकोपार्जन गर्दै आएका उनीहरूलाई चुनावी चहलपहलले खासै तान्न सकेको छैन । हामीलाई त नेताले झूट मात्र बोल्छन् जस्तो लाग्न थालेको छ, दमक ७ स्थित सुकुम्बासी बस्तीकी शान्तिकला लिम्बूले भनिन्, भोट माग्न आउँदा जे पनि पूरा गरिदिन्छौं भन्छन् तर आजसम्म कुनै सुकुम्बासीले केही पाएनन् । उम्मेदवारहरूले मतदातालाई निर्वाचित भएको १० महिनाभित्रै सुकुम्बासीका घरघरमा जग्गाधनी प्रमाण पुर्जा उपलब्ध गराउनेदेखि आवासहीनलाई घर निर्माण गरिदिने उद्घोष गरेका छन् । झापामा १५ स्थानीय तह छन् । ती सबैमा प्रचार अभियान तीव्र छ । एमालेले भूमिहीन, सुकुम्बासी र गरिबलाई गाउँटोलमै रोजगारी प्रदान गर्ने, आवासहीनलाई घर बनाइदिने भन्दै मत मागिरहेको छ । कांग्रेसका उम्मेदवारले विगतका आयोगबाट पुर्जा प्राप्त गरे पनि जग्गा भोग गर्न नपाएको अवस्थालाई निर्वाचित भएलगत्तै कार्यान्वयन गराउने बताएका छन् । माओवादी केन्द्रका उम्मेदवारले शक्तिशाली आयोग गठन गरी सुकुम्बासी र अव्यवस्थित बसोबासलाई तत्कालै व्यवस्थित गर्ने प्रतिबद्धता जनाएका छन् । कांग्रेसका तर्फबाट कमल गाउँपालिकाका अध्यक्ष उम्मेदवार हुकुमसिंह राईले स्थानीय तह आफैं शक्तिशाली हुने भएकाले सुकुम्बासी समस्या समाधान गर्न अब गाह्रो नहुने बताए । एमालेका तर्फबाट दमकको मेयरका उम्मेदवार रोमनाथ ओलीले सुकुम्बासी व्यवस्थापन स्थानीय सरकारको जिम्मेवारीमा आउने भएकाले समस्या नहुने बताए ।"
केन्द्र पायक पारिदिने आश्वासन,"प्युठान जिल्लामा दलहरू भौगोलिक र क्षेत्रीय विषय उठाएर मतदाता लोभ्याउने कसरतमा छन् । घरदैलोमा खटिएका अधिकांश उम्मेदवारले नगरगाउँपालिका सुहाउँदो आर्थिक, शैक्षिक, सामाजिक एजेन्डाभन्दा स्थानीयलाई पायक पर्ने स्थानमा केन्द्र राखिदिने आश्वासन बाँडिरहेका छन् । स्वर्गद्वारी नगरपालिकामा एमालेतर्फबाट मेयर उम्मेदवार नेत्रबहादुर रोकायाले आफू निर्वाचित भए नगरपालिकाको कार्यालय स्वर्गद्वारी जाने गेटनजिक राख्ने वचन दिएका छन् । यही नाराले उनले भिंगृ बजार क्षेत्रका सयौं स्थानीयलाई आफ्नो पार्टीमै प्रवेशसमेत गराए । स्थानीय व्यापारी रामप्रसाद श्रेष्ठसहित झन्डै डेढ सयलाई बिहीबार प्यूठान क्षेत्र नं १ का सांसद तथा एमाले पार्टी उपाध्यक्ष वामदेव गौतमले टीका लगाएर पार्टीमा भित्र्याएका थिए । एमालेले कार्यक्रम गरेकै स्थान भिंगृ जलुकेमा दुई साताअघि कांंग्रेसले चुनावी सभा गरेको थियो । त्यतिबेला कांग्रेसका तर्फबाट मेयर उम्मेदवार टेकप्रसाद भण्डारीले नगरपालिकाको केन्द्र साबिककै भिंंगृ गाविस कार्यालयमै राख्न पहल गर्ने बताए । यही मुद्दा देखाएर उनले पनि जलुके क्षेत्रका स्थानीयलाई पार्टी प्रवेश गराएका थिए । केन्द्रीय सदस्य शेखर कोइराला प्रमुख अतिथि रहेको कार्यक्रममा सयौं जना कांग्रेसमा आएका थिए । स्वर्गद्वारी नगरपालिकाको केन्द्र स्वर्गद्वारी गेटनजिक सार्ने कि साबिक भिंगृ गाविसकै कार्यालयमा राख्ने भन्ने विषय यो क्षेत्रको प्रमुख चुनावी मुद्दा बनिरहेको स्थानीय सीपी खनाल बताउँछन् । बजार क्षेत्रका स्थानीय भिंगृमा नगरपालिका कार्यालय राख्ने आश्वासनले एमाले प्रवेश गरेका छन्, उनले भने, जलुके क्षेत्रमा कांग्रेसलाई समर्थन गर्ने धेरै छन् । माण्डवी, मल्लरानी, गौमुखी, झिमरुकलगायत स्थानीय तहमा पनि दलहरू केन्द्र पायक पारिदिने आश्वासन बाँडेर मत तान्ने दाउमा देखिन्छन् । माण्डवी गाउँपालिकामा माओवादी केन्द्रका उम्मेदवार नवराज अधिकारीले सिंगो तिराम मर्काबाङ क्षेत्रको प्रतिनिधित्व गर्ने दाबी गर्दै भोट मागिरहेका छन् । माण्डवी गाउँपालिकाको केन्द्र देवीस्थानमा सार्ने आश्वासनकै कारण स्थानीय मतदाता अधिकारीको समर्थनमा लागेको उनीनिकटको दाबी छ । सोही गाउँपालिकामा एमालेका तर्फबाट प्रमुख पदका उम्मेदवार श्रीधर रोका भने आफू निर्वाचित भए रम्दी चकचके क्षेत्रका जनताको भावनाअनुसार जाने भन्दै भोट मागिरहेका छन् । राजमो र अन्य साना दलले समेत भूगोल र क्षेत्र मिलाई भोट मागिरहेका छन् । गौमुखी गाउँपालिकामा एमालेबाट अध्यक्ष उम्मेदवार रतिमान राना, कांग्रेसका विष्णुकुमार गिरी, ऐरावतीमा एमालेका टीकाबहादुर गुरुङ, राजमोका कृष्ण श्रेष्ठलगायत उम्मेदवार पनि भूगोल र क्षेत्रकै मुद्दा उठाएर चुनाव जित्ने कसरतमा छन् ।"
लिजाको ख्याति,"मोडलिङ हुँदै अभिनयमा छिरेकी लिजा हेडन धेरैवटा फिल्ममा देखिएकी छैनन् । जतिवटामा काम गरेकी छन्, तिनमा पनि लामो भूूमिका छैन । यद्यपि, बलिउडमा उनको ख्याति ठूलो छ । लिजाको कामले सधंै प्रशंसा पाउने गरेको छ । जस्तो कि उनले फिल्म क्विन मा निर्वाह गरेको विजया लक्ष्मी को छोटो चरित्रलाई समीक्षकले सराहना गरे । पछिल्लोपटक उनी ए दिल हे मुस्किल मा देखा परिन् । लिजाको असली नाम एलिजाबेथ म्यारी हेडन हो । यो नाम उनकी अस्ट्ेरलियन आमा, आना हेडन र मलायली बुबा बेंकटले राखिदिएका थिए । लिजाले कलेजमा मनोविज्ञान पढेकी थिइन् । तर, अस्ट्ेरलिया छँदै उनलाई मोडलिङको अफर आयो । सन् २००७ मा भारत आएपछि पनि उनलाई काम दिनेको ओइरो लागेको थियो । नेकेड भन्ने ब्युटी प्रोडक्ट ब्रान्डकी प्रणेता लिजा हुन् भन्ने कुरा धेरै कमलाई थाहा छ । उनले अस्ट्ेरलियाको एन्टीस्ट्ेरच मार्क क्रिमको विज्ञापनमा सर्वप्रथम अभिनय गरेकी थिइन् । भारतमा भने उनले पहिलो पटक कारको विज्ञापनमा खेलिन् । मनाली ट्ेरन्स गीतको भिडियोमा आएपछि लिजाको चर्चा एकाएक चुलिएको थियो । भिडियोमा देखिनुअघि उनले पाँच वर्ष लगातार भरतनाट्यम सिकेकी थिइन् । फिल्ममा भने अभिनेता अनिल कपुरले लिजालाई ब्रेक दिएका थिए । त्यो पनि कसरी भने, कफी सपमा लिजालाई देखेपछि अनील आफैं बोल्न गएको बताइन्छ ।लिजाको पहिलो फिल्म अइसा हो । यसमा काम गर्ने टुंगो भएपछि उनी अमेरिका गएर अभिनय कौशलबारे अध्ययन गरेकी थिइन् । उताबाट फर्केपछि उनले हिन्दी लवज सुधार्न अर्को कक्षा लिनुपर्यो । उनलाई बलिउडमा डाउन टु अर्थ मान्छे भन्ने गरिन्छ । उनी ठूला कुरा गर्ने वा पैसाको रबाफ देखाउने गर्दिनन् । उनले आफ्नो आदर्श व्यक्ति युसेन बोल्टलाई मान्ने गरेकी छन् । मलाई कुद्न मन पर्छ, लिजा भन्छिन्, म्याराथनहरूमा भाग लिने गरेकी छु ।"
जति उमेर उत्ति नै फिल्म,"लमजुङ यतिबेला हेमन्त रानाको चालीस कटेसी रमाउँला गीत चर्चामा छ । चलचित्रकर्मी प्रितम गुरुङले भने ४० वर्षमै रोचक कीर्तिमान राखेका छन् । २४ वर्षको उमेरमा गुरुङ फिल्म ङोल्स्यो (सोल्टिनी) को लेखननिर्देशन गरेका प्रितमले ४० वर्षमा ४० वटै फिल्म निर्देशन गरेका छन् । उनको फिल्म यात्रा भने १९ वर्षको उमेरमै सुरु भएको थियो । २०५२ मा पहिलो गुरुङ भाषाको फिल्म पातें (माइली) अभिनय गरेर उनले फिल्मी करिअर थालेका थिए । अहिले उनी गुरुङ समुदायको भिन्न सेलिब्रिटी बनेका छन् । लेखन र निर्देशनमा झन्डै साढे एक दशक बिताएका उनले मातृभाषी र मातृसंस्कृतिमाथि मात्रै फिल्म बनाएनन् । मगर र नेपाली भाषाका फिल्म लेखन र निर्देशन पनि गरे । उनको निर्देशनमा बनेको पछिल्लो फिल्म स्याङ्जाली ठिटो प्रदर्शनको तयारीमा छ । योसँगै उनले निर्देशन गरेको फिल्मको संख्या ४० पुगेको हो । सबै फिल्मको कथा उनी आफैंले लेखेका हुन् । केही महिनाअघि उनैले रोधीं सिने अवार्ड समेत गरेका थिए । फिल्म नै मेरो जीवन बन्यो, उनी भन्छन् । तनहुँको वसन्तपुरस्थित चन्दनी गाउँ पुख्र्यौली घर भएका प्रितमले २०४७ मै रोधीं परिवार बनाएका थिए । उनी सचिव रहेको त्यही रोधींले २०५१ को अन्त्यतिर भिडियो फिल्म बनाउने निर्णय गर्यो । अनि युवराज मास्की मगरको निर्देशनमा पातें (माइली) फिल्म बन्यो । प्रितमले अभिनयको अवसर पाए । उक्त फिल्ममा खेम गुरुङ, सरु गुरुङ, अनु गुरुङलगायत कलाकार थिए । २०५५ मा नेपाल टेलिभिजनबाट पातें प्रसारण भएपछि गुरुङ फिल्मले फडको मारेको उनी बताउँछन् । त्यसपछि देशविदेशबाट फिल्म खेल्नुपर्छ, बनाउनुपर्छ भन्ने आवाज आयो । अनि फिल्म बनाउने जाँगर पलायो, उनले भने । निर्देशन थाल्दा भने उनी २४ वर्षका थिए । २०५८ मा उनले बनाएको ङोल्स्यो (सोल्टिनी) मा तत्कालीन गुरुङ समुदायभित्रकै जातीय भेदभावलाई उठान गरिएको थियो । यथार्थपरक कथा भएकाले फिल्मले प्रितमलाई उचाइमा पुर्यायो । मुख्य भूमिकामा उनी आफैं थिए । स्याङ्जा सिरुबारी र भारतको सिक्किममा छायांकन गरिएको ङोल्स्यो २०५९ मा हङकङमा पनि प्रदर्शन भयो । गुरुङ फिल्म विदेशमा सार्वजनिक प्रदर्शन भएको यो नै पहिले फिल्म बन्यो । हङकङमा फिल्म प्रदर्शनबाट कमाएको रकमले अर्को फिल्म बनाउने आँट दियो, उनले भने । यसपछि उनले काशी (कान्छी) लगायत तीनवटा फिल्म लगातार बनाए । उनका अनुसार एकै वर्ष बनेको म्हिथेवा (ठूलो मान्छे), मिं (नाम) र नानु फिल्मले राम्रै व्यापार गर्यो । आफ्नै होम प्रोडक्सन रोधीं डिजिटलको प्रस्तुतिमा फिल्म बनाउँदै गरेका उनले २०६३ मा बुटवलको खेमा प्रोडक्सनबाट ह्रोसैं म्ही (आफ्नो मान्छे), पुप्रन प्रोडक्सनबाट सोल्टी राजा र मगर भाषाको यानीमाया को निर्देशन गरे । प्रितमका अनुसार उनले त्यतिबेला तीन महिनामा तीनवटै फिल्म सक्काए । त्यसपछि आजी (सानीआमा), रोधींघर, म्हि छ्याँब (राम्रो मान्छे), डिट्ठा लगायत निर्देशन गरे । २०६५ मा इन्डिजिनियस फिल्म अर्काइभ (आईएफए) बाट फिल्म निर्माणसम्बन्धी तालिम लिएपछि लमजुङको घलेगाउँ पुगेर उनले बिनामेकअप रोधींघर बनाए । ३ वटा मगर भाषाको फिल्म निर्देशन गरेका उनले २०६९ मा नेपाली भाषाको फिल्म जीवनलीला बनाए । धेरै फिल्म बनाउन खोज्ने, गुणस्तरमा ध्यान नदिने र नेपाली भाषातिर बढी ध्यान दिने भन्दै गुरुङ समुदायमा उनको आलोचना पनि हुँदै आएको छ । उनी भने आफ्नो कलासंस्कृतिलाई सबैले बुझ्ने भाषामार्फत बजारमा बिकाउनुपर्छ भन्ने तर्क राख्छन् । पछिल्लो समय उनले सिक्वेल फिल्म पातें २ बनाए । २० वर्षअघि बनेको पातें को नाम लिएर बनाए पनि फिल्मले राम्रै प्रशंसा पाएको भने उनी मक्ख छन् ।"
लाल्टिन हेर्न एसएसपी,"काठमाडौं (कास) गतसातादेखि प्रदर्शनरत फिल्म लाल्टिन हेर्न हालै एसएसपी सर्वेन्द्र खनाल कमलपोखरीस्थित कुमारी हल पुगे । उक्त विशेष सोमा एसएसपी खनालसहित पूर्वमेयर केशव स्थापितलगायतका विशेष व्यक्तित्वको उपस्थिति रहेको थियो । फिल्म पूरा हेरिसकेपछि मन परेको प्रतिक्रिया दिँदै एसएसपी खनाल पुन: परिवार लिएर हेर्न आउने बताएका थिए । सोही सोमा उपस्थित गायक एड्रिन प्रधानले फिल्मको सांगीतिक पक्षले आफूलाई छोएको टिप्पणी गरेका थिए । हलमा संयमित व्यापार गरिरहेको लाल्टिन लाई देवकुमार श्रेष्ठले निर्देशन गरेका हुन् । ग्याङस्टारको कथामा आधारित उक्त फिल्ममा दयाहाङ राई, प्रियंका कार्की, निर्जन थापा, राज कटुवाल, अर्जुनजंग शाही, जनक बर्तौला, ए गुरुङलगायत कलाकारको मुख्य भूमिका रहेको छ । फिल्मलाई भानु प्रताप, अनिम श्रेष्ठ र राज केसीले संयुक्त रूपमा निर्माण गरेका हुन् ।"
लाल्टिन हेर्न एसएसपी,"काठमाडौं (कास) गतसातादेखि प्रदर्शनरत फिल्म लाल्टिन हेर्न हालै एसएसपी सर्वेन्द्र खनाल कमलपोखरीस्थित कुमारी हल पुगे । उक्त विशेष सोमा एसएसपी खनालसहित पूर्वमेयर केशव स्थापितलगायतका विशेष व्यक्तित्वको उपस्थिति रहेको थियो । फिल्म पूरा हेरिसकेपछि मन परेको प्रतिक्रिया दिँदै एसएसपी खनाल पुन: परिवार लिएर हेर्न आउने बताएका थिए । सोही सोमा उपस्थित गायक एड्रिन प्रधानले फिल्मको सांगीतिक पक्षले आफूलाई छोएको टिप्पणी गरेका थिए । हलमा संयमित व्यापार गरिरहेको लाल्टिन लाई देवकुमार श्रेष्ठले निर्देशन गरेका हुन् । ग्याङस्टारको कथामा आधारित उक्त फिल्ममा दयाहाङ राई, प्रियंका कार्की, निर्जन थापा, राज कटुवाल, अर्जुनजंग शाही, जनक बर्तौला, ए गुरुङलगायत कलाकारको मुख्य भूमिका रहेको छ । फिल्मलाई भानु प्रताप, अनिम श्रेष्ठ र राज केसीले संयुक्त रूपमा निर्माण गरेका हुन् ।"
"कथा नौलो, एक्सन चोरीको","काठमाडौं एक्सन हिरोको टयाग पाएका निखिल उप्रेतीले भैरव बाट निर्देशन पनि थाले । लामो समयपछिको मुम्बई बसाइँपछि भैरव को सफलताले उनलाई पुन: देशमै व्यस्त बनायो । यतिबेला सुटिङमा रहेको कमिटमेन्ट सिक्टी आवर्स मा केही भारतीय कलाकारलाई समेत निर्देशन गराइरहेका निखिलको शुक्रबार भने रुद्र फिल्मको ट्रेलर सार्वजनिक गरियो । जुन फिल्ममा निखिललाई पहिलोपटक भिलेनको भूमिकामा उतारिएको भनी जोडतोडले प्रचार गरिएको छ । रामजी लामिछानेको निर्देशन रहेको रुद निखिल उप्रेती प्रोडक्सनकै ब्यानरमा निर्माण भएको एक्सन प्रधान फिल्म हो । खलनायक हेर्ने दृष्टिकोणमा फरक हुने तर्क गर्ने फिल्मले रावणको आँखामा पनि राम खलनायक नै हुने सारमा फिल्म आधारित रहेको बताइएको छ । निखिलले पत्रकार सम्मेलनमा बोल्ने क्रममा आफ्नो फिल्मको विषय प्रेमकथा नै भए पनि नौलो रहेको जिकिर गरे । भने, विषय नौलो छ । एक्सन छ तर त्यो आउनुमा पनि प्रेमकै हात छ । प्रेमको अवरोधसँग लड्न एक्सन आउँछ । यसअघिका आफ्ना केही फिल्मलाई विदेशी फिल्मबाट नक्कल गरिएको भन्ने आरोपमा निखिलले थपे, त्यसो त बलिउडकै खानहरूका फिल्म पनि विदेशी फिल्मबाट प्रभावित हुन्छन् । मेरो यो फिल्मको कथा कसैसँग मिल्दैन । तर एक्सन भने विदेशी फिल्मबाटै चोरेका हौं । केही सिक्वेन्स चोर्दा निन्दा हुन्छ । जस्तो तरिकाले गरे पनि नौलोपना पाउनु हुनेछ । तर उनले कुन फिल्मबाट चोरिएको हो भन्ने खुलाउन चाहेनन् । फिल्मको एक्सन भने हिमाल केसीले निर्देशन गरेका हुन् । झन्डै चार वर्षपछि पुन: निर्देशनमा आएका रामजीले रुद्र बाट नायकनायिकाका रूपमा विश्व र सारालाई डेब्यु गराएका छन् । त्यसबाहेक फिल्ममा रोयदीप श्रेष्ठ, भाष्कर वली, अनिल पाण्डे, ज्याक श्रेष्ठ, ध्रुव कोइराला, सरिता राजोपाध्याय रहेका छन् । सौरभ लामाको छायांकन, बनिश शाह र मिलन श्रेष्ठको सम्पादन रहेको फिल्म साउन १३ देखि देशव्यापी प्रदर्शनमा आउने भएको छ ।"
बिमा घोषणा कार्यान्वयन भएन,"नयाँदिल्ली गत माघ ११ मा तत्कालीन प्रधानमन्त्री पुष्पकमल दाहालले भारतमा रहेका नेपाली कामदारलाई पनि अन्य देशको सरह वैदैशिक रोजगारीको मान्यता दिई उनीहरूको बिमा गर्ने र कल्याणकारी कोषमा सहभागी गराउने घोषणा गरेका थिए । तर यसबारेमा अहिलेसम्म कुनै प्रक्रिया अगाडि बढेको छैन ।दाहालको घोषणाले भारतमा काम गरिरहेका नेपाली कामदार निकै उत्साहित भएका थिए । तर घोषणा कार्यान्वयन सम्बन्धमा अहिलेसम्म कुनै प्रगति नभएको जानकारी दिल्लीस्थित नेपाली दूतावासले दिएको छ । घोषणा अगाडि बढाउने सम्बन्धमा हामीलाई अहिलेसम्म कुनै औपचारिक जानकारी प्राप्त भएको छैन । तथापि भारतमा रहेका नेपालीको डाटा संकलन गर्ने र कामदारको हकहितका लागि प्रक्रिया अगाडि बढाउने दूतावासको एउटा प्राथमिकताको विषय हो, भारतका लागि नेपाली राजदूत दीपकुमार उपाध्यायले कान्तिपुरसँग भने ।उनले भारतका रहेका नेपालीको तथ्यांक संकलनका लागि प्रक्रिया अगाडि बढाउने तयारी भइरहेको जनाए । यदि तथ्यांक संकलन भएमा नेपाली कामदारको हकहितका लागि सहज हुने बुझाइ दूतावासका अधिकारीहरूको छ । दाहालले आफ्नो घोषणामा भारतमा जाने कामदारले जिल्ला प्रशासन कार्यालय तथा सीमामा रहेका कार्यालयबाट अनुमति लिनुपर्ने व्यवस्था गर्ने घोषणा गरेका थिए ।माघमा भएको घोषणा गत फागुन महिनादेखि नै कार्यान्वयन र त्यसका लागि आवश्यक कार्यविधि बनाउने निर्णय भए पनि अहिलेसम्म ठोस प्रक्रिया अगाडि बढेको छैन । विशेषत: भारतमा नेपाली कामदारहरू निकै दयनीय अवस्थामा रहेकाले उनीहरूको बिमा अत्यन्तै महत्त्वको विषय हो । भारतमा कार्यरत नेपाली कामदारहरूले आफूहरूको पनि बिमाको प्रक्रिया अगाडि बढाउन माग गरिरहेका छन् ।तर अधिकारीहरूका अनुसार भारतमा कार्यरत नेपाली कामदारको बिमा प्रक्रिया अगाडि बढाउने कार्य भने त्यति सहज छैन । बिमाका लागि आवश्यक पर्ने न्यूनतम कागजातहरू जस्तै, श्रमस्वीकृति, नियुक्तिपत्र, परिचय पत्र नै कामदारसँग छैन । त्यसबाहेक पनि भारतमा धेरै नेपाली निश्चित समयका लागि नभई सिजनल कामदारका रूपमा आउने गर्छन् र उनीहरूसँग पर्याप्त कागजात हुन्न । विशेषत: बिमाका लागि आवश्यक पर्ने न्यूनतम कागजात जुटाउन नै समस्या पर्ने देखिन्छ, दिल्लीस्थित नेपाली दूतावासका एक उच्च अधिकारीले कान्तिपुरसँग भने । भारतमा मजदुरी गर्ने तथा सुरक्षा गार्ड, चौकीदारका रूपमा काम गरिरहेका कामदारसँग न परिचय पत्र छ, न त नियुक्ति पत्र नै । भारतमा रहेका नेपाली कामदारहरूले भने बिमाको प्रक्रिया बढेमा आफूहरूलाई निकै राहत हुने बताइरहेका छन् । भारतमा काम गर्दागर्दै घाइते हुने तथा मृत्यु हुने कामदारको हकहितका लागि खासै काम हुन सकेको छैन । काम गर्दागर्दै घाइते हुँदा पनि नेपाली कामदारले उपचार नपाएका घटना निकै छन् । भारतमा कामको सिलसिलामा मृत्यु भएकाहरूको शव नेपालमा लैजानका लागि सामान्य खर्चसमेत अभाव हुने गरेका उदाहरणसमेत छन् ।"
ट्रम्पले उल्टयाए ओबामाको क्युबा नीति,"वासिङ्टन (सिन्हवा) अमेरिकी राष्ट्रपति डोनाल्ड ट्रम्पले क्युबासँग सम्बन्ध सुधार गर्ने गरी निवर्तमान राष्ट्रपति बाराक ओबामाले क्युबासँग गरेको सम्झौता खारेज भएको घोषणा गरेका छन् । मियामीमा शुक्रबार बोल्दै उनले एकपक्षीय भएकाले क्युबासँग यसअघि गरिएको सम्झौता खारेज गरेको बताएका हुन् । ओबामाले क्युबासँगको यात्रा प्रतिबन्ध खुकुलो बनाउँदै व्यापारमाथिको कडाइलाई केही सहज बनाएका थिए । तर ट्रम्प प्रशासनले त्यसमाथि पुन: प्रतिबन्ध लगाएको हो । शुक्रबार हाइटहाउसले जारी गरेको विज्ञप्तिमा ओबामाको क्युबा नीतिलाई लगभग पुरानै अवस्थामा फर्काउने गरी प्रक्रिया सुरु भएको घोषणा गरिएको छ । यसअघिको प्रशासनले क्युबामा अमेरिकीको यात्रा र व्यापारका विषयमा लिएको नीतिले अमेरिकालाई सहयोग नगरेकाले अब त्यसलाई लागू गर्न सकिँदैन, ट्रम्पको भनाइ उद्धृत गर्दै विज्ञप्तिमा उल्लेख गरिएको छ । ट्रम्पले क्युबाको कानुनी बन्देजका बारेमा पनि पुनर्विचार गर्नुपर्ने बताएका छन् ।"
हराइरहेका ५८ जनाको मृत्युको आशंका,लन्डन (बीबीसी) बेलायतको लन्डनस्थित ग्रेनफेल टावरमा भएको आगलागीमा हराइरहेका ५८ जनाको मृत्यु भएको प्रहरीले अनुमान गरेको छ । उक्त घटनामा अहिलेसम्म ३० जनाको मृत्यु भएको पुष्टि भइसकेको छ । कमान्डर स्टुआर्ट कन्डीले उद्धार कार्यका लागि हप्तौं लाग्ने बताएका छन् । उनले भवनबाट सुरक्षित रूपमा भाग्न सफल भएकाहरूले प्रशासनलाई जानकारी दिन पनि आग्रह गरेका छन् ।
मुखर्जीद्वारा ३० जनाको आममाफी अस्वीकार,नयाँदिल्ली (सिन्हवा) भारतका राष्ट्रपति प्रणव मुखर्जीले आफ्नो पाँचवर्षे कार्यकालमा मृत्युदण्डको सजाय सुनाइसकिएका ३० जनालाई माफी दिन अस्वीकार गरेका छन् । उनको कार्यकाल आउँदो महिना सकिँदै छ ।पछिल्लोपटक मे महिनाको अन्तिम साता मुखर्जीले दुई जनालाई माफी दिन अस्वीकार गरेका थिए । माफी दिन अस्वीकार गरिएकामध्ये बलात्कार घटनाका एक र हत्यामा संलग्न एक छन् । राष्ट्रपतिले उनीहरूको आममाफीको अपिल नसुनेपछि अब उनीहरूलाई झुन्डयाएर फाँसीको सजाय दिइनेछ । राष्ट्रपति मुखर्जीले मुम्बईमा सन् २००८ मा भएको नरसंहारमा संलग्न अजमाल अमीर कसाबको आममाफीको अपिल पनि अस्वीकार गरेका थिए । उनका पूर्ववर्ती प्रतिभा पाटिलले दोषी ठहर भएका ३४ जनालाई माफी दिएकी थिइन् ।
सिंहदरबारमै अधिकार फर्कने खतरा,"बागलुङ (कास) माओवादी केन्द्रका नेता देव गुरुङले सिंहदरबारको अधिकार पुन: सिंहदरबारमै फर्कने खतरा भएकोले जनता सचेत हुनुपर्ने बताएका छन् । तमानखोला गाउँपालिकाको प्रथम एकता सम्मेलनलाई शुक्रबार सम्बोधन गर्दै नेता गुरुङले माओवादीकै संघर्ष र खबरदारीले मुलुकमा गणतन्त्र स्थापना भएको बताएका हुन् । आफूहरूले विगतदेखि नै जनताको घरदैलोमा नै अधिकार पुर्याउनुपर्ने माग राख्दै संघर्षमा होमिएको उनले स्मरण गरे । हामी जनताको घरदैलोमा नै राज्यले सेवा पुर्याउनुपर्छ भनेर संघर्षमा होमिएका थियौं, उनले भने, अहिले सिंहदरबारको अधिकारलाई गाउँघरमै पुर्याउने भनिए पनि अधिकार पुन सिंहदरबारतर्फ फर्कने खतरा छ । त्यसैले जनता स्वयं सचेत हुन आवश्यक छ ।माओवादी केन्द्रको विचारलाई कार्यकर्ताले जनतामाझ पुर्याउन अहोरात्र खटिन उनले सुझाए । सम्मेलनले देवबहादुर पुनको अध्यक्षतामा ४६ सदस्य रहेको तमानखोला गाउँपालिका कमिटी समेत चयन गरेको थियो ।"
दुर्घटनामा एकको मृत्यु,नेपालगन्ज (कास) बुटवलबाट सुर्खेत जाँदै गरेको लु१ख ५९०९ नम्बर यात्रुवाहक बस कोहलपुरढकेरी सडक खण्डमा दुर्घटनाग्रस्त हुँदा एक जनाको मृत्यु भएको छ । २० यात्रु घाइते छन् । तीमध्ये ५ जनाको अवस्था गम्भीर रहेको प्रहरीले जनाएको छ । तीव्र गतिमा रहेको बस शनिबार बिहान करिब साढे २ बजे दुर्घटनाग्रस्त भएको प्रहरीले बतायो । मृत्यु हुनेमा भारत कोलकाताका ३५ वर्षका निलुजी अधिकारी छन् । उनको घटनास्थलमै मृत्यु भएको कोहलपुर प्रहरी प्रमुख डीएसपी सुरेशप्रसाद काफ्लेले बताए । घाइतेहरूको नेपालगन्ज मेडिकल कलेजमा उपचार भइरहेको छ । बस सहचालकले चलाएको पाइएको डीएसपी काफ्लेले बताए ।
६४ प्रतिशत गरिब,"गरिबी सूचकांकमा सबैभन्दा पुछारमा रहेको बाजुरामा मानव विकास प्रतिवेदन २०१५ अनुसार ६४ प्रतिशत जनसंख्या गरिबीको रेखामुनि छ । नेपालीको औसत आयु ६९२ छ तर बाजुराका बासिन्दाको आयु ५९ दशमलव ५ छ । सोही प्रतिवेदनअनुसार यहाँको १४ प्रतिशत जनसंख्या ४० वर्षभन्दा बढी बाँच्दैन । मानव विकास सूचकांकमा समेत हालसम्म सबैभन्दा पछि ७५औं स्थानमै रहेको बाजुरामा जिल्ला कृषि विकास कार्यालयका अनुसार कुल जनसंख्याको ९० प्रतिशतभन्दा बढी जनता कृषिमा आश्रित छन् । तर, खेतीपातीको अवस्था जर्जर छ । २ लाख १८ हजार ८ सय हेक्टर क्षेत्रफलमध्ये खेतीयोग्य जमिन १२ प्रतिशत मात्रै छ । त्यसमध्ये पनि ७ प्रतिशत जमिन बाँझै छ । जिल्लालाई २८ हजार १ सय ५ मेट्रिक टन खाद्यान्न आवश्यक छ । उत्पादन भने वार्षिक १२ हजार १ सय ६० मेट्रिक टन मात्रै छ । घरजहानको गुजाराका लागि यहाँका अधिकांश बासिन्दा चौकीदारी गर्न भारत पस्छन् । जनगणना २०६८ अनुसार नेपालको साक्षरता ६५९ छ भने बाजुराको ५५७ मात्रै छ । सामुदायिक विद्यालयको शैक्षिक गुणस्तर खस्कँदो क्रममा छ । जिल्लाको दक्षिणी क्षेत्रका बासिन्दाको तुलनामा पूर्वोत्तरमा पर्ने एक नगर र तीन गाउँपालिकाका बासिन्दाको जीवनस्तर कैयौं गुणा पछाडि छ । सम्भावना नै नभएको जिल्ला भने होइन, बाजुरा । प्राकृतिक स्रोत र पर्यटनको प्रचुर सम्भावना छन् । सुदूरको धार्मिक तथा पर्यटकिय धरोहर बडिमालिका यसै जिल्लामा छ । विश्वकै दोस्रो उचाइमा रहेको बुडीनन्दा ताल यहीँ छ । खप्तडको मूल क्षेत्रसमेत यसै जिल्लामा पर्छ । कर्णाली र बूढीगंगाको पानी त्यत्तिकै खेर गइरहेको छ ।"
द्विविधामा जनप्रतिनिधि,"मुस्ताङ पहिलो चरणको स्थानीय तह निर्वाचन सम्पन्न भए पनि सरकारले काम, कर्तव्य र अधिकारका सम्बन्धमा स्पष्ट कानुन नबनाइदिँदा यहाँका जनप्रतिनिधि अन्योल र द्विविधामा छन् । कुनै पनि गाउँपालिकाका निर्वाचित प्रतिनिधिले काम सुरु गर्न नसकेका हुन् । पाँच गाउँपालिका रहेको जिल्लामा चुनाव सम्पन्न भइसकेपछि पनि पुरानै कानुन र प्रणाली अनुसार नै स्थानीय तहको काम भइरहेको छ। चुनाव जितेको महिना दिन बितिसक्दा पनि सबै गाउँपालिकामा पुरानै प्रणालीबाट काम चलाउ भइरहेको छ । चुनाव जितेका प्रतिनिधिहरू स्पष्ट कानुनका अभावमा निर्वाचनका बेला आफूले घोषणा गरे अनुसारका योजना लागू गर्न नपाइएको गुनासो गर्छन् । मुस्ताङको सबैभन्दा तल्लो भेगमा रहेको थासाङ गाउँपालिकाका प्रमुख बुद्धि शेरचन चुनावअघि नै कानुन निर्माण भइसक्नुपर्ने बताउँछन् । यहाँ उल्टो भएको छ, उनले भने, कानुन पहिले बन्नुपर्दथ्यो, चुनाव त्यसपछि हुनपथ्र्यो । कानुन र नीतिका अभावमा चुनाव जितेको महिनादिनसम्म कुनै काम गर्न नसकिएको गुनासो उनले पोखे । उनी कांग्रेसबाट गाउँपालिकामा विजयी भएका हुन् । उनले यो अवधिमा जनप्रतिनिधि नभएकोले विकास हुन नसकेको आवाज उठाउँदै आए । अहिले जनताको काम गर्न चुनाव जितेर केके न गरौंला भनेर आए पनि कामै गर्न नसकिएकोमा उनी दु:खी छन् । ५ वटा वडामा कर्मचारी छैनन्, २ वटा सचिवका भरमा सबै वडाको काम धान्नुपरेको छ, उनले भने, स्थानीय कानुन निर्माणदेखि लिएर समाहित भएका सरकारी कार्यालयको काम के कसरी गर्ने सबै अन्योल छ । न पुरानो प्रणालीले काम गर्न सकेको छ, न नयाँ कानुन लागू हुन पाएको छ, जनताले यो बेला झन कठिनाइ भोग्नुपरेको उनले सुनाए । स्थानीय विकास मन्त्रालयमार्फत नयाँ संरचनाअनुसार बनेको यो गाउँपालिकालाइ १५ करोड ९८ लाख बजेट सरकारले छुट्याएको छ । सदरमुकाम जोमसोम रहेको घरपझोङ गाउँपालिकाका प्रमुख आसबहादुर थकाली नियमित कार्यालय जान्छन् । अधिकृत र सचिबहरूसँग बैठक गर्छन् । तर, के काम कसरी गर्ने उनी स्वयं अन्योल छन् । हाल भइरहेका योजना र अब हुने कामको बारेमा मेरो भूमिका के हुने हो मलाई नै थाहा छैन, उनले भने, तर, पनि विकासका काम गर्ने बारेमा कर्मचारीसँग नियमित छलफल गरिरहेको छु । भर्खरै स्थानीय मन्त्रालयका सचिव, सहसचिव र उपसचिवहरूले हामीलाई तालिम दिनुभएको छ, त्यही तालिममा सिकेको आधारमा काम गर्नेछु, उनले भने । नयाँ संरचनाअनुसार बनेको गाउँपालिकामा काम गर्न उत्साहित भए पनि यो महिना दिन अवधि त्यत्तिकै खेर गएको उनले दुखेसो पोखे । सरकारले यो गाउँपालिकालाई १६ करोड ४९ लाख रकम दिएको छ । बाह्रगाउँ मुक्तिक्षेत्र गाउँपालिकाका प्रमुख धारा गुरुङ सरकारबाट स्पष्ट निर्देशन नआएकोले कार्यालय पनि राख्न नसकिएको बताए । साबिक गाबिसकै कार्यालयमा सचिवले काम धानिरहेका छन्, उनले भने, मेरो काम केहो मैले नै बुझ्न सकेको छैन । न कार्यालय राख्न सकिएको छ, न नयाँ प्रणालीअनुसार जनताको काम गर्न पाइएको छ, आफूले केही पनि नबुझेको उनले बताए । सरकारले यो गाउँपालिकामा १४ करोड रकम विनियोजन गरेको छ । दालोमे गाउँपालिकाका अध्यक्ष राजु विष्ट कानुनी जटिलताका कारण महिना दिन अलमलमा बितेको सुनाए । सरकारले स्थानीय निकायलाई चाहिने आधारभूत कानुन आफैंले बनाउन अधिकार दिएकोले कानुन व्यवसायीसँग छलफल सुरु गरेको छु, उनले भने, गाउँपालिकामा आवश्यक कानुन बनाउन हामीलाई नै अधिकार दिएको रहेछ, त्यसका लागि बैठक डाकेर निर्णय गर्नेछौं । तर, कति हदसम्म अधिकार र काम गर्न पाउँछौं, त्यो विषयमा सरकारले स्पष्ट नपारेकोले अन्योल भएको उनले बताए । स्वतन्त्रबाट चुनाव जितेका विष्टले सबै दलसँग परामर्श गरेर मात्र काम गर्ने सार्वजनिक घोषणा गरिसकेका छन् । यो गाउँपालिकालाई ११ करोड ९२ लाख बजेट विनियोजित छ ।"
वन्यजन्तुबाट जोगाउनेलाई भोट,"भैरहवा (कास) लुम्बिनी आसपासका स्थानीयले वन्यजन्तुको आतंकबाट छुटकारा दिनेलाई आफ्नो मत दिने बताएका छन् । वन्यजन्तुको आतंकले बाली राम्ररी स्याहार्नसम्म पाउँदैनन् उनीहरू । १ हजार १ सय ५० बिघा क्षेत्रफलमा विस्तारित लुम्बिनी विकास कोष क्षेत्रको जंगलमा आश्रित बँदेल, बाँदर र नीलगाईले बालीनाली सखाप पार्ने गरेका छन् । कोषभित्रबाट बथानका बथान आउने नीलगाई, बँदेल र बाँदरले बालीनाली खाने, उधिन्ने र लडिबुडी गरेर सखाप पार्न थालेपछि धेरैले खेतीबाली लगाउनै छाडेका छन् लुम्बिनी सांस्कृतिक नगरपालिका५ तेनुहवाका किसान एकाउल्लाहले भने, विकास निर्माणसँगै जंगली जनावरको आतंकबाट मुक्ति दिलाइदिन सक्ने खालको जनप्रतिनिधि हाम्रो रोजाइ हो ।"
बुलेटभन्दा ब्यालेट राजनीति गाह्रो,"अर्घाखाँची कुनै बेला सशस्त्र युद्धमा सामेल लडाकुलाई शान्तिपूर्ण राजनीतिक प्रतिस्पर्धा जटिल लागेको छ। उनीहरू बुलेट र ब्यालेट शक्तिबीच भिन्नता छुट्याउँदै छन् । भन्छन्, बुलेटको राजनीतिभन्दा ब्यालेटको राजनीति गाह्रो ।ठाकुरकुमार विक २०५५ मा भूमिगत भएका थिए । ०५६ मा सुरक्षाकर्मीको गोली प्रहारबाट जोगिए । ०५७ मा अर्घाबाट पक्राउ परेपछि साढे ८ महिना जेलमा बिताए । सुरक्षाकर्मीले किशोरलाई पक्राउ गरेपछि तत्कालीन माओवादीले कांग्रेसका जिल्ला नेता श्यामनाथ घिमिरेलाई अपहरण गरी डेढ महिना भूमिगत राखेको थियो । त्यति बेला कांग्रेस र माओवादीबीच दुवैलाई बचाउने सहमति बन्यो । कांग्रेसले विकलाई गुल्मी जेलबाट छुटाएर अर्घातोषको डाँडाकटेरीमा ल्याएर माओवादीलाई बुझायो र घिमिरेलाई पनि माओवादीले कांग्रेसलाई जिम्मा लगाए । अहिले संयोग यस्तो जुट्यो, कांग्रेस नेता कमलप्रसाद भुसालसँग सन्धिखर्क नगरपालिका मेयरको चुनावमा विक भिड्दै छन् । नछुटाएको भए मरिन्थ्यो या बाँचिन्थ्यो थाहा छैन, नयाँ जीवन पायौं । त्यसपछि २०५८ मा जनमुक्ति सेनाको प्लाटुन कमिसार कमान्डरको जिम्मा पाएँ, विकले भने, त्यति बेला हाम्रो एउटै लक्ष्य हुन्थ्यो, दुश्मनलाई कसरी पराजित गर्ने । फौजी र राजनीतिक ढंगले पुरानो सत्तालाई विस्थापित गरी जनसत्ता स्थापना गर्ने, उनले भने । ०५९ मा जिल्ला सेक्रेटरी भएका विक अहिले माओवादी केन्द्रको जिल्ला संयोजक छन् । उतिबेला हातमा बन्दुक र क्रान्तिको मात्रै सोचाइ हुने गरेकामा अहिले कसरी धेरै मत ल्याएर चुनाव जित्ने भन्ने ध्यान रहेको उनले बताए । माओवादी केन्द्रका तर्फबाट विक सन्धिखर्क नगर प्रमुखमा भिड्न मतदाताको घरदैलोमा पुगेर मत माग्न व्यस्त छन् । युद्धका बेला जनसरकार थियो, उनले भने, सत्ता, सेना, जनअदालत र जनता थिए । धेरैसँग समन्वय गर्नुपर्ने थिएन, आदेश पालना हुन्थ्यो । अहिले पहिलोपटक चुनाव लड्दै छु । धेरै मतदातालाई चित्त बुझाएर जनताको मतले जित्नुपर्नेछ । युद्ध र चुनाव फरक छन् । तर, जनसरकार र युद्धजस्तो सहज चुनाव छैन । नगरभित्रका सबै जनताको घरदैलोमा पुग्दै छु, उनले भने, मतदाताले सहानुभूति देखाएका छन्, युद्धका बेला पुरानो सत्ताका सुरक्षाकर्मीको आक्रमण रक्षात्मक ढंगले पराजित गथ्र्यौं । तर, चुनावी आक्रमणलाई रणनीतिक ढंगले जित्नुपर्ने रहेछ, उनले भने । २०५९ र ०६१ मा जिल्ला सदरमुकाम आक्रमण गर्नमा योजनाकारमध्ये विक एक थिए । थुप्रै भिडन्तमा परेको उनले बताए । युद्धका बेला बन्दुक र क्रान्तिबाट देश परिवर्तन गर्न सकिन्छ भन्ने थियो, शान्ति प्रक्रियापछि गणतन्त्र र संघीयताका मुद्दा सफल भए, उनले भने, अब नगर र गाउँबस्तीको विकास र स्मार्ट सिटी बनाउँछु भन्दै भोट मागेको छु । स्थानीय तहको चुनावमा ३ नगर र ३ गाउँपालिकामा द्वन्द्वकालमा बन्दुक बोकेका केही व्यक्ति उम्मेदवार भएका छन् । भूमिकास्थान नगरको उपमेयरमा छमकुमारी खनाल, मालारानी गाउँ प्रमुखमा प्रकाश ज्ञवाली, पाणिनि गाउँमा जाकिर हुसेन, उपमा विमला घिमिरे, शीतगंगा१४ को वडाअध्यक्षमा जुद्धबहादुर दर्लामी, ११ मा विष्णु परियार, सन्धिखर्क नगर ५ को वडा सदस्यमा धर्मराज भुसाल चुनावी मैदानमा छन । सबैका आआफ्नै अनुभव छन् ।"
फेरिँदै हिमाली बस्ती,"ओलाङचुङगोला (ताप्लेजुङ) फक्तालुङ गाउँपालिका ७ ओलाङचुङगोलाका छेतेन वालुङ शेर्पा मौवाटारको गोठमा जन्मिए । चांैरी र याकसँगै हुर्किए । गाउँकै महेन्द्र प्राथमिक विद्यालयमा कखरा सिकेका उनले सदरमुकामको भानु जन माविबाट एसएलसी गरे । गाउँ फर्किए । छेतेनका सन्तानले भने त्यो कहर भोग्नु परेन । गोठमा होइन, बस्तीमै जन्म लिए । सुत्केरी हुनुअघि आफ्नै उपस्थितिमा पत्नीलाई स्वास्थ्य जाँच गराएको छेतेनले बताए । उनले तीन दिन पैदल हिँडेर सदरमुकाम फुङलिङमा रहेको जिल्ला अस्पताल पुगेरसमेत भिडियो एक्सरे गराएका थिए । एक दिनको पैदल दूरीमा रहेको लेलेप स्वास्थ्य चौकीमा दुई महिनामा एकपटक पुर्याएर गर्भ जाँच गराएँ, उनले भने, हेलिकप्टर चार्टर गर्नुपर्ने अवस्था आउला कि भनेर काठमाडौंमा रहेका आफन्तकोमा तीन लाख रुपैयाँ जम्मा गरेको थिएँ, तर डाक्टरले नर्मल छ । आत्तिनु पर्दैन भनेकाले गाउँमै राखें ।अहिले छेतेनको परिवारमा मात्र यस्तो परिवर्तन आएको होइन । सिंगो गाउँ नै फेरिएको छ । यो वर्षमात्रै आधा दर्जन बढी गर्भवती हुन सदरमुकाम फुङलिङ आए । याङदे वालुङ भोटे र छाङजे वालुङ शेर्पालाई त हेलिकप्टर चार्टर गरेर ओलाङचुङगोला र याङमाबाट सीधै काठमाडौं लगियो । स्वास्थ्यकर्मीले दिएको समयभन्दा अगावै पेट दुख्ने र रगत बग्ने लगायतका समस्या भएपछि परिवार र गाउँलेले ३ लाख ५० हजार रुपैयाँ खर्च गरेर हेलिकप्टर झिकाएका थिए ।नुपु वालुङ शेर्पाले पछिल्ला दिनमा समुदाय सचेत र सक्रिय भएको बताए । स्वास्थ्यमा मात्रै नभएर शिक्षामा पनि परिवर्तन आएको छ । सबै बालबालिका विद्यालय जान्छन् । ओलाङचुङगोलामा कक्षा ५ सम्मको एउटा आधारभूत विद्यालय छ । त्यसपछि छिमेकी गाउँमा पढ्न जानुपर्छ । यहाँका अधिकांशले एसएलसीसम्म अध्ययन गरेका छन् । उच्च शिक्षा पढ्ने पनि बढेका छन् । धेरैले त आफ्ना सन्ततिले अंग्रेजी भाषा जानून् भनेर सदरमुकामका बोर्डिङ स्कुलमा पढ्न पठाएका छन् ।यहाँका विद्यालयमा अक्षर चिनेपछि अभिभावकले आफ्ना छोराछोरीलाई सदरमुकाम फुङलिङ, काठमाडौं र भारतको दार्जिलिङतिर पढ्न पठाउँछन् । छोरालाई दार्जिलिङ र छोरीलाइ सदरमुकामको मेची सेन्टमेरिज बोर्डिङमा पढाउँदै गरेकी डोङगा वालुङ शेर्पाले भनिन्, यहाँ (गाउँ) को स्कुल ६ महिनामात्रै लाग्छ । हिउँ, वर्षा र झरीले गर्दा नानीहरूले बाह्रै महिना पढ्न पाउँदैनन् । अबको समयमा पनि नपढाएर के गर्नु, त्यसैले बाहिर पठाएकी छु, उनले भनिन् । उनका श्रीमान्ले गोठ स्याहार्छन् । उनी गलैंचा बुन्छिन् । त्यसको आम्दानीले छोराछोरीको शिक्षामा लगानी गरेका छन् । लेलेपको घुन्सा र याङमाका बस्तीहरूमा पनि यस्तै परिवर्तन छ । पाँचसात वर्षअघिसम्म घुन्सा आधारभूत विद्यालयमा शिक्षकहरू पालो मिलाएर आउँथे, घुन्साका हिमाली चुङदाले भने, अहिले शिक्षकहरूले अनिवार्य १० देखि ४ बजेसम्म विद्यालय लगाउनुपर्छ । अभिभावकले बालबालिका गोठमा राख्न पाउँदैनन् । विद्यालयमा राख्नुपर्छ । त्यसका लागि विद्यालयमा आवासीय सुविधा व्यवस्था गरिएको छ । सामाजिक काममा पनि हिमाली बस्तीका बासिन्दा संगठित भएर लागेका छन् । देशविदेशमा रहेका आफन्तलाई हारगुहार गर्दै तिब्बत जोड्ने सडकलाई गति दिएका छन् । नेपालचीनको सिमाना टिप्ताला भन्ज्याङदेखि ओलाङचुङगोला सम्मको ११ किलोमिटर सडक निर्माणको काम भइसकेको छ । अव १० किलोमिटर ट्रयाक खुल्दा गोलाको बस्तीसम्म सडकले जोडिन्छ । नजिकैको सिसेवा खोलाबाट साना जलविद्युत् उत्पादन गरेका छन् । यसले गोलाको बस्तीलाई झिलिमिली बनाएको छ । घुन्सा र फलेका बासिन्दाले पनि साना जलविद्युत् उत्पादन गरेका छन् । ओलाङचुङगोला, याङमा र घुन्साका बासिन्दाले नेपाल टेलिकमबाट एनटिसेट लगेर टेलिफोन सेवा सञ्चालनमा ल्याएका छन् । यहाँ मोबाइल फोन लाग्दैन । यही फोनको माध्यमबाट सञ्चार सम्पर्क हुने गरेको छ । गोलाका स्थानीय टाँसी वालुङले मेची पहाडी, कञ्चनजंघा संरक्षण क्षेत्र र विश्व वन्यजन्तु कोष नेपालजस्ता संघसंस्थाले कार्यक्रम गर्ने, नयाँ मानिसको आवतजावत गराउने कार्य गरेसँगै चेतनाको विकास भएको बताए । हामीले पनि केही न केही पढ्यौं, जान्यौं, बाहिर घुमफिर गर्यौं । त्यसले पनि परिवर्तन आयो, उनले भने, यो क्षेत्रको पर्यटकीय विकासमा ध्यान दिन थालेका छौं ।मेची पहाडीका तत्कालीन सामाजिक परिचालक माया गुरुङ १५ वर्षअघि यहाँ पुग्दा स्थानीय बासिन्दा बोल्न नै धक मान्ने गरेको अनुभव सुनाउँछिन् । एक छिन बैठक गरौं भन्यो भने कति पैसा दिनुहुन्छ ? तपाईंहरूको कुरा किन सुन्नुपर्यो ? भन्ने जस्ता प्रश्न गर्थे, उनले भनिन्, अहिले त त्यहाँ धेरै परिवर्तन भइसकेको रहेछ ।बस्दैनन् स्वास्थ्यकर्मीओलाङचुङगोला, याङमा, घुन्सा र फले जस्ता हिमाली बस्तीका बासिन्दाको चासो र चाहना स्वास्थ्य संस्थाहरूमा स्वास्थ्यकर्मी नियमित बसिदिऊन् भन्ने हो । सरकारले गोला र याङमामा स्वास्थ्य चौकी स्थापना पनि गरिदियो । घुन्सामा पनि प्राथमिक स्वास्थ्य केन्द्र खुलेको छ । स्वास्थ्यकर्मी भने नियमित बस्दैनन् । गोलामा रहेको स्वास्थ्य चौकीको बोर्ड मेटिइसकेको छ । कार्यालयभित्रको दराजमा औषधि राखेको छ । वितरण गर्ने स्वास्थ्यकर्मी भने छैनन् । लिंखिमको सिंवा इलाका स्वास्थ्य कार्यालयबाट त्यहाँ पुगेका दुश्यन्त दाहालले दराजमा रहेको औषधि हेर्दा तिनको मिति गुज्रिसकेको भेटिएको बताए । यहाँ दुई महिनामा एकपटक ग्रामीण स्वास्थ्य कार्यकर्ता टेकबहादुर समाल आउँछन् । बच्चाहरूलाई खोप लगाउँछन् र फर्कन्छन् । लेलेपको इलाडाँडामा भेटिएका समालले आफू गाउँमा नियमित बस्न नसकेको स्विकारे । यहाँ काम गर्न थालेको २८ वर्ष भयो । ६ जनाको दरबन्दी छ । कोही पनि बस्दैनन् । सबै जना बस्नुपर्यो नि, उनले भने, महँगी धेरै भएकाले बस्न पनि समस्या छ । ३३ हजार तलब पाउने उनी लेलेपमा नियमित बस्छन् । उनले अहिलेसम्म आएका अहेव कोही तीन महिना र कोही तीन दिन बसेर फर्केको बताए ।"
सेवा सुधारमा महिला चिकित्सक,"जाजरकोट पछिल्ला दिनमा यहाँस्थित जिल्ला अस्पतालको सेवा सुधारिएको छ । विगतको जस्तो औषधि अभाव र चिकित्सकविहीनताको अवस्था छैन । भौतिक संरचनाको स्तरोन्नति भइरहेको छ । बिरामीले उपचार सेवा पाइरहेका छन् ।सामान्य उपचारका लागि पनि जिल्लाबाहिर धाउनुपर्ने बाध्यता टरेको छ । अस्पतालप्रति जनविश्वास बढ्दै गएको छ । दोस्रोपटक उपचार गराउन आएका बिरामी उपचार सेवा तथा अन्य व्यवस्थापनमा परिवर्तन भएको महसुस गर्न थालेका छन् । डा चाँदनी जैसवालले प्रमुखको जिम्मेवारी सम्हालेयता अस्पताल फेरिँदै गएको हो । उनी डेन्टल चिकित्सक हुन् । सर्लाही मलंगवाकी २६ वर्षीया जैसवालले १० महिनाअघि जाजरकोट अस्पतालमा निमित्त मेडिकल सुपरिटेन्डेन्टको जिम्मेवारी पाएकी थिइन् । ५० शय्याको अस्पताल अहिले डा जैसवालको नेतृत्वमा सञ्चालित छ । अस्पतालमा विगतमा विभिन्न उपकरण, औषधि, जनशक्ति र बिरामी शय्या लगायतको अभाव थियो । ओपीडी, इन्डोर, ल्याब, एक्सरे सेवा, भिडियो एक्सरे सेवा र चर्पी तथा सरसफाइको समेत उचित व्यवस्थापन थिएन । तर, डा जैसवालले जिम्मेवारी सम्हालेयता विशेषज्ञ डाक्टर बाहेकको जनशक्तिको अभाव छैन । फर्निचर, बिरामी शय्या तथा एक्सरे, ईसीजी, यूएसजी, कारर्डिक मनिटर, अक्सिजन कन्सेन्टेटरलगायत नयाँ उपकरण प्रयोगमा आएका छन् । अस्पतालमा ६ जना मेडिकल अधिकृत, १ जना डेन्टल सर्जन, नर्सिङ अधिकृतलगायत जनशक्ति कार्यरत छन् । अस्पतालमा चौबीसै घण्टा इमर्जेन्सी तथा ल्याब सेवा, फार्मेसी सेवा, डेन्टल सेवा र छुट्टाछुट्टै ओपीडी सेवा सञ्चालनमा आएका छन् । डा जैसवाल मन्त्रालय र विभागबाट अस्पताल निर्माण तथा मर्मत सम्भारका लागि ३ करोड बजेट भित्र्याउन सफल भएकी छन् । डा जैसवालले स्वास्थ्य सेवा विभागबाट चालु आर्थिक वर्षमा आएको थप बजेटले प्रिफेब्लिकेटर भवन निर्माण, पुराना भवनका छाना तथा झ्याल ढोका, पार्किङ स्थल, शौचालय, डाक्टर नर्स क्वाटर, ओटी कक्ष, पोस्टमार्टम कक्ष, बाटो, पर्खाल लगायतको मर्मत र गार्डेन निर्माणसम्बन्धी कार्य गरेको बताइन् । मर्मतसम्भार, नयाँ उपकरण, जनशक्ति व्यवस्थापन, फार्मेसी सञ्चालन लगायतका काम गरेपछि मात्र यो अस्पतालजस्तो देखिन थालेको उनले बताइन् । पहिलोपटक कार्यालय प्रमुखको जिम्मेवारी पाएर आउँदा अस्पतालको अवस्था लथालिंग थियो । अस्पतालमा औषधि खरिदको बजेट न्यून भएकाले एन्टिबायोटिक औषधिको अभाव भएको उनले बताइन् । औषधि खरिदका लागि वार्षिक ५ लाख मात्र बजेट आउने गरे पनि ७० प्ररकारका औषधि वितरण गर्नका लागि ३० लाख बढी बजेट आवश्यक पर्ने उनी बताउँछिन् । भवन अभाव, औषधि अभाव र विशेषज्ञ चिकित्सकको अभावमा ५० शय्या सुचारु हुन नसकेको उनको भनाइ छ । ५० शय्याको अस्पतालमा २५ शय्याको सुविधा मात्र सञ्चालनमा आएको छ । विभागले केही समयअघि २ जना एमडीजीपी र १ जना प्रसूति विशेषज्ञलाई खटाए पनि आएका छैनन् ।"
स्क्रब टाइफसको जोखिममा बालबालिका,"धरान मोरङबाट बीपी कोइराला स्वास्थ्य विज्ञान प्रतिष्ठानमा उपचारका लागि ल्याइएका १२ वर्षीय बालक कस्तु कटुवाल र संखुवासभाकी ५ वर्षीया सोमना कार्कीमा स्क्रब टाइफस देखिएको छ । समयमा नै ल्याइएकाले बिरामी गम्भीर अवस्थामा पुग्नुअघि उपचार थालिएको छ । दुवै बिरामी बीपीको बालरोग विभागमा भर्ना गरिएका छन् । बढ्दो तापक्रमसँगै बालबालिकामा स्क्रब टाइफसको समस्या देखिन थालेको छ । प्रतिष्ठानका बालरोग विशेषज्ञ डा अरुणकुमार सिंहका अनुसार यो रोगका बिरामी सुरुमा सामान्यजस्तो लाग्ने तर समयमा उपचार नभए समस्या बढेर मृत्युसम्म हुने अवस्था आउन सक्छ । वैशाखयता मुलुकको पूर्वी भेगका बालबालिकामा स्क्राब टाइफस बढ्न थलेको उनको अनुमान छ ।स्क्रब टाइफस संक्रमण हुँदा १०२ देखि १०५ डिग्री फरेन हाइटसम्म ज्वरो आउने गर्दछ, सिंहले भने, ज्वरोसँगै बालबालिकालाई सास फेर्न समस्या हुन सक्छ । खोकी लाग्ने, वाकवाकी लाग्ने, वान्ता हुने, पेट दुख्ने र पखाला पनि लाग्ने गर्दछ । समस्या बढ्दै एकनासले ज्वरो आउने, टाउको दुख्ने, पसिना आउने, आँखा वरिपरि दुख्ने र थकाइ लाग्ने र कमजोर हुने गर्दछ । पाँचौं दिनदेखि सातौं दिनमा घाँटी वरिपरि रातो बिबिरा देखापर्ने गर्दछ । त्यस्तो बिबिरा पेट, अनुहार, हात र खुट्टामा पनि फैलिँदै जान्छ । घाँटी वरिपरिका ग्रन्थीहरू सुन्निएर गिर्खा बन्न सुरु हुन्छ । उचित उपचार नपाए समस्या थपिँदै जान्छ ।सास फेर्न गाह्रो हुनु, मुटु तथा मृगौलाले काम गर्न छोड्नु र अन्त्यमा दिमागलाई समेत असर पुर्याएर बिरामीको मृत्यु हुन सक्छ । त्यसैले ज्वरो आउनुलाई सामान्य रूपमा नलिन डा सिंहको सुझाव छ । जथाभावी औषधि खुवाउने तर नजिकै अस्पताल भए पनि चिकित्सकलाई नदेखाउने प्रवृत्तिका कारण बालबालिका स्क्रब टाइफसको जोखिममा छन् । उनको सुझाव छ, बोली नफुटेका बालबालिका अझ जोखिममा रहेकाले समयमा नै नजिकको स्वास्थ्य केन्द्र वा अस्पतालमा पुर्याउन आवश्यक छ ।"
करोड ठग्ने पक्राउ,लमजुङ काठमाडौंमा एक करोड रुपैयाँभन्दा बढी ठगेर फरार एक युवकलाई प्रहरीले लमजुङमा पक्रेको छ । सिन्धुली घर भएका विजय ढकाललाई शनिबार बेंसीसहरमा पक्राउ गरी काठमाडौं पठाइएको डीएसपी समीरचन्द्र खरेलले बताए । उनका अनुसार ढकाल २ महिनादेखि फरार थिए । चीनबाट फलफूल ल्याएर नेपालमा विक्री गर्दै आएका ढकालले सँगै व्यवसाय गर्ने साथीको रकम ठगी गरेको प्रहरीले जनाएको छ । करोड रुपैयाँभन्दा बढी रकम लिएर ढकाल फरार भएपछि साझेदार राजीव श्रेष्ठले अपराध महाशाखा काठमाडौंमा उजुरी दिएका थिए । ढकालले प्रयोग गर्ने मोबाइल नम्बरको लोकसेनका आधारमा लमजुङ आएको पत्ता लागेको प्रहरी स्रोतले बतायो । ढकालका पार्टनर श्रेष्ठ बेंसीसहर आएर सोधपुछ गरेपछि सेरास्थित एक होटलमा कोठा लिएर बसेको अवस्थामा फेला परेका हुन् ।
आइभोरीसँग कूटनीतिक सम्बन्ध,काठमाडौं (कास) उत्तर अफ्रिकी मुलुक कोटे डि आइभोरी (आइभोरी कोस्ट) सँग नेपालले कूटनीतिक सम्बन्ध स्थापना गरेको छ । तीन दिन अघि मात्र नेपालले युगान्डासँग कूटनीतिक सम्बन्ध स्थापना गरेको थियो । आइभोरीसँग कूटनीतिक सम्बन्ध थप भएपछि नेपालको कूटनीतिक सम्बन्ध कायम भएको मुलुक १ सय ४६ पुगेको छ । राष्ट्रसंघमा सदस्य रहेका सबै मुलुकसँग नेपालको राम्रै सम्बन्ध रहेको भए पनि औपचारिक कूटनीतिक सम्बन्ध भने १ सय ४६ मुलुकसँग स्थापना भएको हो । कूटनीतिक सम्बन्ध कायम भएपछि त्यो मुलुक हेर्ने गैरआवासीय राजदूतसमेत तोक्ने चलन छ । संयुक्त राष्ट्रसंघका लागि नेपालका स्थायी प्रतिनिधि दुर्गाप्रसाद भट्टराई र उनका आइभोरी समकक्षी क्लाउडे बोहा कामोनले कूटनीतिक सम्बन्ध स्थापनासम्बन्धी संयुक्त सहमतिपत्रमा शनिबार नेपाली नियोगमा हस्ताक्षर गरेका हुन् । स्थायी प्रतिनिधिद्वयले दुवै मुलुकबीच गाढा सम्बन्ध प्रवद्र्धन गर्दै भविष्यमा द्विपक्षीय एवं बहुपक्षीय सहयोग अभिवृद्धि गर्दै अघि बढ्ने बताएको नेपाली स्थायी नियोगले जनाएको छ ।
३० वर्षमा पनि बन्दैनन् आयोजना,आयोजना सुरु मित महाकाली करिडोर २०४२ थानकोट भक्तपुर प्रसारण लाइन २०५६ मेलम्ची खानेपानी २०५९ सिक्टा सिँचाइ २०६०
हावाहुरीले केराको बोटमा क्षति,"चैनपुर (चितवन) (कास) हावाहुरीले ५ करोड रुपैयाँ बराबरको केराको बोट ढलेको किसानहरूले बताएका छन्। फल लागेको खेरा बोट ढल्दा स्थानीय कृषक निराश छन् । हावाहुरी र पानीले खैरहनी क्षेत्रमा लगाइएको केरामा ठूूलो नोक्सान भएको छ । रत्ननगर जयमंगलाका विष्णुहरि पन्तले भने, हावाहुरीले मेरो मात्रै ५० लाख बढीको क्षति गरेको छ । जिल्लाका ७० भन्दा बढी किसानको गत बुधवार आएको हावाहुरीले एक लाख बोट केरा ढलेको चितवन केरा संघले जनाएको छ । पकेट क्षेत्र मानिएको चैनपुर, पिठुवालगायत स्थानमा केराको बोट ढलेको छ । हावाहुरीकै कारण एउटै किसानको ७०८० लाखसम्मको क्षति पुगेको छ । केही किसानले बोटको बिमा गरेकाले लागतको रकम पाउने भए पनि प्रक्रिया झन्झटिलो भएको कृषकहरूले गुनासो गरेका छन् । संघका अनुसार जिल्लामा ६ सय ३० जना व्यावसायिक किसानले २ हजार ६ सय ५० बिघामा केरा खेती गर्दै आएका छन् । वार्षिक ४८ हजार टन उत्पादन हुने गरेको छ । केरा बिक्रीबाट १ अर्ब बढीको कारोबार हुंदै आएको छ । यहाँ उत्पादित केरा चितवनसँगै, पोखरा, काठमाडौं, बुटवल, वीरगन्जलगायतका ठाउँमा निर्यात हुने गर्छ । गत वर्ष यही समयमा हावाहुरीले केरामा क्षति पुगेको थयो । बर्सेनि करोडौंको क्षति गर्दै आएको छौं, केरा व्यवसायी लक्ष्मण सुवेदले भने, बजारमा बिक्री गर्ने समयमा क्षत बेहोर्नुपर्यो । उनको ५५ बिघामा केरा खेती गरिएको छ । हावाहुरीले सुवेदीको १५ बिघामा लगाइएको केरा ढलेको छ । यहाँका किसानले ९० प्रतिशत स्थानीय मालभोग केरा लगाएका छन् । बाँकीले बिलियम हाइब्रिट जातको केरा लगाउंदै आएका छन् ।"
काभ्रेमा विषादीको प्रयोग घट्दै,"काभ्रे यहाँ विषादी प्रयोग क्रमश: घट्दै गएको पछिल्लो तथ्यांकले देखाएको छ । जिल्ला कृषि विकास कार्यालयले प्रस्तुत गरेको तथ्यांकका आधारमा ३ वर्षको अवधिमा विषादिको प्रयोगमा कमी आएको देखिएको हो । जिल्ला कृषि विकास कार्यालयका बाली संरक्षण अधिकृत तथा विषादी निरीक्षक देवराज अधिकारीका अनुसार ०७०७१ मा ८६ टन, २०७१७२ मा ८२ दशमलव ५७ टन र २०७२७२ मा ७२ दशमलव ७५ टन विषादी आयात भएको देखिन्छ । यो बिस्तारै घट्ने क्रममा छ, उनले भने, अर्गानिक अभियानले गति लिनुका साथै किसान र उपभोक्ता पनि सचेत हुँदै गएको यो घट्ने क्रममा छ । उनका अनुसार, काभ्रेमा आयात भएको विषादीको ५० प्रतिशत मात्रै काभ्रेमा खपत हुन्छ । काभ्रेमा करिब ४० टन विषादी खपत हुने गरेको छ । काभ्रे एग्रोभेट एसोसिएसनका उपाध्यक्ष सरोज सापकोटाका अनुसार, सिन्धुपाल्चोक, दोलखा, रामेछाप, ओखलढुंगा, सिन्धुलीलगायतका जिल्लामा पनि विषादी निर्यात हुँदै आएको छ ।काभ्रे तरकारी खेतीका लागि उर्बर जिल्ला हो । कृषि कार्यलयका अनुसार, यहाँ ९ हजार ७ सय २० हेक्टर क्षेत्रफलबाट वार्षिक १ लाख ६२ हजार ८ सय १० टन तरकारी उत्पादन हुन्छ । राजधानीको तरकारीको करिब १५ प्रतिशत हिस्सा काभ्रेले ओगटेको छ ।रासायनिक विषादीको अत्यधिक प्रयोगका कारण बदनामी कमाएको काभ्रेका किसानले आफ्नो खेती प्रणाली सुधार्दै लगेका छन् । रासायनिक विषादीले आफ्नो स्वास्थ्यमा समेत गम्भीर असर पर्ने बुझेपछि उनीहरूले यसको प्रयोगमा क्रमश: घटाउँदै लगेका हुन् । कृषि कार्यालयका अनुसार ६४ दशमलव १५ प्रतिशत ढुसीनाशक, २२ दशमलव ५६ प्रतिशत कीटनाशक विषादी प्रयोग हुन्छ । बढी आलुखेती हुने जिल्लामा डढुवा लाग्ने भएकाले ढुसीनाशक विषादीको प्रयोग बढी छ । धानमा पनि ब्लास्ट र डढुवा रोग लाग्दा ढुसीनाशक विषादी नै प्रयोग हुन्छ । कृषि विकास अधिकृत दुर्गाप्रसाद पण्डितले प्राविधिकको प्रेस्क्रिप्सनपछि मात्रै विषादी बिक्री गर्ने परिपाटी भए अझ कम हुन सक्ने बताए । विषादी पञ्जीकरण तथा व्यवस्थापन शाखाका विषादी रजिस्ट्रार वेदप्रसाद चौलागाईले अवैध रूपमा नेपाल भित्रिने विषादी नियन्त्रण गर्न नाकामा निगरानी बढाएको बताए ।"
बिमा शुल्क साढे ३३ प्रतिशतले बढ्यो,"काठमाडौं अघिल्लो वर्षको तुलनामा चालु आर्थिक वर्षको तेस्रो त्रैमाससम्ममा बिमा कम्पनीहरूको (जीवन र निर्जीवन) प्रिमियम (बिमा शुल्क) साढे ३३ प्रतिशतले बढेको छ । कम्पनीहरूको व्यावसायिक विस्तारसँगै बिमासम्बन्धी चेतनामा पनि सुधार आएकाले बिमा शुल्क उच्च दरले बढेको हो । आर्थिक वर्ष ०७३७४ को तेस्रो त्रैमाससम्ममा कम्पनीहरूको बिमा शुल्क ४० अर्ब २१ करोड रुपैयाँ छ । जसमध्ये जीवन बिमा कम्पनीको २६ अर्ब १ करोड र निर्जीवन बिमा कम्पनीहरूको १४ अर्ब १९ करोड रुपैयाँ छ । जीवन बिमा कम्पनीहरूको कुल प्रिमियममध्ये ७ अर्ब ४८ करोड रुपैयाँ नयाँ र १८ अर्ब २५ करोड रुपैयाँ नवीकरणबापत संकलन भएको जनाइएको छ । आर्थिक वर्ष ०७२७३ को तेस्रो त्रैमाससम्म बिमा कम्पनीहरूको बिमा शुल्क ३० अर्ब १० करोड रुपैयाँ थियो । त्यसमध्ये जीवन बिमाको १९ अर्ब ८५ करोड र निर्जीवनको १० अर्ब २३ करोड रुपैयाँ रहेको बिमा समितिको तथ्यांक छ । पछिल्लो समयमा सर्वसाधारणमा बिमासम्बन्धी चेतनामा बढ्नुका साथै कम्पनीहरूको व्यवसाय विस्तार भएकाले प्रिमियम संकलन पनि बढेको बिमा समितिका अध्यक्ष चिरञ्जीवी चापागाईंले बताए । समितिले केही क्षेत्रमा बाध्यात्मक रूपमा बिमा गर्नुपर्ने नीतिगत व्यवस्था गरेको छ, यसले बिमा व्यवसाय बढाएको छ, त्यसले प्रिमियम पनि बढ्यो, उनले भने । पछिल्ला वर्षहरूमा आम मानिसमा स्वैच्छिक रूपमा बिमा गर्नुपर्छ भन्ने धारणा बढ्दै गए पनि पर्याप्त नभएको जनाउँदै उनले भने, सर्वसाधारणमा बिमा पहुँच विस्तार गर्नुका साथै बिमासम्बन्धी चेतना व्यापक रूपमा विस्तार गर्नुपर्नेछ । एक वर्षको अवधिमा बिमा शूल्क र जारी बिमालेख संख्या बढे पनि दाबी भुक्तानीमा भने कमी आएको छ । ०७२ वैशाखको विनाशकारी भूकम्पबाट ठूलो मात्रामा जनधनको क्षति भएपछि बिमा कम्पनीहरूको दाबी भुक्तानी बढेको थियो । आर्थिक वर्ष ०७२७३ को तेस्रो त्रैमाससम्ममा बिमा कम्पनीहरूले १४ अर्ब ६८ करोड रुपैयाँ दाबी भुक्तानी गरेका थिए । चालु आर्थिक वर्षको सोही अवधिमा यस्तो दाबी भुक्तानी १४ अर्ब ३९ करोड रुपैयाँ छ । अघिल्लो वर्षको तुलनामा यो झन्डै २ प्रतिशतले कम हो । जसमध्ये जीवन बिमा कम्पनीहरूले ७ अर्ब ४८ करोड र निर्जीवनले ६ अर्ब ९० करोड रुपैयाँ दाबी भुक्तानी गरेको समितिको तथ्यांक छ । गएको एक वर्षमा बिमा गर्नेको संख्या झन्डै २६ प्रतिशतले बढेको छ । उक्त अवधिमा बिमालेखको संख्या २५८५ प्रतिशतले बढेपछि बिमा गर्नेको संख्या पनि बढेको रूपमा विश्लेषण गरिएको हो । हुन त बिमा लेखको संख्या बढ्दैमा सोही दरमा बिमा गर्नेको संख्या पनि बढ्छ भन्ने हुँदैन । कतिपय अवस्थामा एकै व्यक्ति तथा कम्पनीले पनि धेरै प्रकारका बिमा गरेका हुन्छन् । चालु आर्थिक वर्षको तेस्रो त्रैमाससम्ममा २४ लाख ९१ हजार बिमालेख जारी भएका छन् । त्यसमा जीवन बिमा कम्पनीले ११ लाख ६१ हजार र निर्जीवनले १३ लाख २९ हजार बिमालेख जारी गरेको बिमा समितिको तथ्यांक छ । आर्थिक वर्ष ०७२७३ को तेस्रो त्रैमाससम्ममा यस्तो बिमालेख संख्या १९ लाख ७९ हजार थियो । चालु आर्थिक वर्षमा बिमा क्षेत्रको विकास तथा विस्तार राम्रो भए पनि त्यो पर्याप्त नभएको नेपाल लाइफ इन्स्योरेन्सका प्रमुख कार्यकारी अधिकृत विवेक झाले बताए । अघिल्लो वर्षको तुलनामा यो वर्ष व्यवसायीक विस्तारसँगै बिमा सम्बन्धी चेतनाको स्तर पनि बढेको छ, उनले भने, अघिल्लो वर्ष विभिन्न कारणले एजेन्टहरू राम्रोसँग काम गर्न पाएका थिएन, यो वर्ष सहज अवस्था रहेकाले सुचारु रूपमा व्यवसाय अघि बढेको छ । चालु आर्थिक वर्षको पहिलो ६ महिनासम्म निकै राम्रो रहेको निर्जीवन बिमा कम्पनीको व्यवसाय त्यसपछि धेरैले घट्न थालेको युनाइटेड इन्स्योरेन्स (नेपाल) का प्रमुख कार्यकारी अधिकृत शेखर बरालले बताए । निर्जीवन बिमा व्यवसायमा सवारी साधनको हिस्सा सबैभन्दा धेरै हुन्छ, उनले भने, राष्ट्र बैंकले हायरपर्चेज कर्जामा सीमा तोकेपछि कार तथा चिपको कारोबार घटेको छ, त्यसको प्रत्यक्ष असर बिमा व्यवसायमा पनि परेको छ । हाल नेपालमा १७ वटा निर्जीवन र ९ वटा जीवन बिमा कम्पनी सञ्चालनमा छन् । थप १० वटा जीवन बिमा कम्पनीले स्थापनाका लागि समितिबाट अनुमति पाएका छन् ।"
जलविद्युत्ले छुटायो भारतको मजदुरी,"बझाङ कालंगागाड जलविद्युत् योजना सुरु भएसँगै यहाँका बासिन्दाहरूले गाउँमै रोजगारी पाएका छन् । जिल्लाकै बढी भारत जाने भनेर चिनिएको बुंगल क्षेत्रका बासिन्दाहरू आयोजनामै विभिन्न खालका काम पाएपछि भारत जान छोडेका हुन् । साविक बाँझ गाविसको पाउटाका मानबहादुर बोहरा हाल आयोजनाको सुरक्षा गार्ड छन् । लामो समय भारतमा मजदुरी गरी गुजारा चलाएका उनी आफ्नै गाउँमा रोजगारी पाएकोमा खुसी छन् । मैले मात्र होइन मेरै गाउँका अरू १५२० जना जलविद्युत्मा जागिरे छन्, उनले भने, आफ्नै गाउँमा रोजगारी पाएपछि अर्काको देशमा मजदुरी गर्ने रहर कसलाई हुन्छ । गाउँमै रोजगारी भएपछि घरपरिवारको समेत हेरचाह गर्न पाइएको सुनाउँदै उनले विद्युत् आयोजनाको काम सुरु भएपछि यस क्षेत्रबाट भारत जानेहरू निकै घटेको बताए । हाल आयोजनाको सुरुङ, सडक र क्याम्पहरू निर्माणको काम तीव्र गतिमा भइरहेको छ । निर्माण कार्य र व्यवस्थापनमा गरी ५ सयको हाराहारीमा मासिक तलब खाने कर्मचारी छन् । यीमध्ये १ सय २० जना स्थानीय रहेको प्रवद्र्धक कम्पनी सानीगाड जलविद्युत् तथा कालंगा जलविद्युत् प्रालिले जनाएको छ । त्यसैगरी क्याम्प र सडक निर्माण कार्यमा ५ देखि ६ सय स्थानीयले दैनिक ज्यालादारीमा काम गरिरहेको प्रवद्र्धक कम्पनीका संस्थापक वीरेन्द्र मल्लले बताए । जलविद्युत् आयोजनाको काम सुरु भएपछि स्थानीय उत्पादनको व्यापारमा पनि निकै वृद्धि भएको छ । जति उत्पादन गरे पनि जलविद्युत्का कामदारलाई नै पुग्दैनन्, दुई वर्षसम्म भारतमा मजदुरी गरेपछि घर फर्किएर तरकारी खेती सुरु गरेका बिजगडाका प्रमोद कुँवरले भने, बारीमै आएर भनेको मूल्यमा तरकारी लैजान्छन् । उनले तरकारी मात्र बिक्री गरेर महिनाको ४० देखि ५० हजारसम्म कमाउने गरेको बताए । बुंगलको बिजगडा, सैन्सु दहबगरलगायतका क्षेत्रमा अहिले १ सय ५० भन्दा बढीले व्यावसायिक तरकारी खेती सुरु गरेको भए पनि माग अझै उच्च रहेको उनले बताए । हाल विद्युत् आयोजनाको सुरक्षाका लागि क्याप्टेनको नेतृत्वमा १ सय २० जना नेपाली सेनाको टोली पनि आयोजना स्थलमा खटिएको छ । पहिला पहिला बजार नपाएर बिक्री गर्न धौधौ हुने र सस्तोमा बेच्नुपर्ने उत्पादनहरूको मूल्य पनि अहिले बढेको स्थानीयहरू बताउँछन् । खिरातडीकी धनकला कुँवर भन्छिन्, पहिला बजार डुलाएर सस्तोमा घिउ बेच्नुपथ्र्यो । आजकल आर्मी र जलविद्युत्का मान्छे घरमै आएर भनेको मोलमा किन्छन् ।उक्त क्षेत्रमा उत्पादित दाल, दूधजन्य तथा पशुजन्य वस्तुले बजार पाएपछि स्थानीयवासी व्यवसायी हुन थालेको त्रिवेणी आदर्श क्याम्पसका शिक्षक नरेश कुँवरले बताए । विद्युतको काम सुरु भएसँगै बुंगल क्षेत्रका स्थानीयहरूले चिया, नास्ता पसल, पोल्ट्री फर्म, मासु पसल खोलेर पनि राम्रो आम्दानी गरिरहेको र भारत जानेको संख्यामा उल्लेख्य रूपमा कमी आएको उनको भनाइ छ । आयोजनाले ०२० भित्र ६५ मेगावाट बिजुली उत्पादन गर्ने लक्ष्य लिएको छ । आयोजनाको ३ ठाउँमा संरचना निर्माण हुनेछ । ३८ दशमलव ४६ मेगावाटको दहबगरमा इन्टेक बनेर खिरातडीको बिजगडमा पावर हाउस बन्नेछ । १५ दशमलव ३३ मेगावाटको खिरातडीको पाउटामा इन्टेक निमार्ण हुने र सुनकुडा गाविसको घोडादाउनमा पावर हाउस निर्माण गरिनेछ । १० दशमलव ०७ मेगावाट क्षमताको विद्युत कफलसेरीको जुनै बाट झारेर पिपलकोट गाविसको खौलाधारमा पावरहाउस निर्माण गरिनेछ । यसरी ३ ओटा आयोजनाको विद्युतलाई एकै ठाउँमा जोडेर ६४ दशमलव ४९ मेगावाट विद्युत् उत्पादन हुने बताइएको छ । ३ ठाउँमा गरेर यस आयोजनाले करिब १५ किलोमिटरको सुरुङ निर्माण हुनेछ ।"
जुनियर ओपन टेनिस हुने,"काठमाडौं (कास) चौथो नेपाल जुनियर ओपन लनटेनिस च्याम्पियनसिप मंगलबार सुरु हुँदै छ । जून २० देखि २४ सम्म हुने प्रतियोगितामा ८ देखि १८ वर्ष उमेर समूहका खेलाडीले प्रतिस्पर्धा गर्ने आयोजक नेपाल जुनियर लनटेनिसका अध्यक्ष अजय विष्टले जानकारी गराए । सातदोबाटोस्थित टेनिस कोर्टमा हुने प्रतियोगितामा ६ उमेरका समूहका खेलाडीबीच प्रतिस्पर्धा हुनेछ । यू८, यू९, यू१०, यू१२, यू१४ र यू१८ उमेर समूहतर्फ गल्र्स र ब्वाइजमा प्रतिस्पर्धा हुनेछ । यू१८ ले डबल्समा पनि खेल्ने छन् । करिब २ सय खेलाडीको सहभागिता रहने जनाइएको छ ।"
धादिङ समाजलाई लिग,"धादिङ (कास) सातौएन्फा जिल्ला लिग फुटलबलको उपाधि धादिङ समाज धादिङले जितेको छ । शनिबार गलौदीस्थित मैदानमा समाजले गजुरी सामुदायिक विकास समाजलाई २० ले हराएको थियो । धादिङ समाजबाट गोपी भण्डारी र रवि भण्डारीले गोल गरेका थिए । १२ टिम सहभागी प्रतियोगिताको उत्कृष्ट खेलाडीमा रवि भण्डारी, वेस्ट स्ट्राइकरम गोपी भण्डारी, उदीयमान खेलाडीमा गजुरीका विजय तामाङ, उत्कृष्ट डिफेन्डरमा धुनीबेसीका विवेक भण्डारी चुनिए । त्यस्तै उच्च गोलकर्ता विजेताका विपिन कँडेल भए भने उत्कृष्ट प्रशिक्षक विजेता टिमकै सन्तोष थापा भए । विजेताले ४१ र उपविजेताले २१ हजार पुरस्कार पाए । विजेतालाई प्रमुख सेनानी सुनीलसिंह राठौर, आयोजक जिल्ला फुटबल संघ धादिङका अध्यक्ष दीपक खतिवडा लगायतले पुरस्कृत गरे ।"
पदकधारी सम्मानित,"काठमाडौं (कास) नेप्लिज तेक्वान्दो एकेडेमी (एनटीए) ले अन्तर्राष्ट्रिय पदक विजेता आफ्ना खेलाडीलाई शनिबार सम्मान गरेको छ । १५ औं जापान खुला तेक्वान्दोका स्वर्ण विजेता विवेक श्रेष्ठ र प्रजुन कुइँकेल, अस्ट्रेलियामा सम्पन्न गोल्डकोस्ट खुला तेक्वान्दोका स्वर्ण विजेता अशोक खड्का र भुटानमा सम्पन्न तेस्रो अन्तर्राष्ट्रिय तेक्वान्दोका स्वर्ण विजेता पुष्पप्रसाद गौतम नगदसहित सम्मानित भए ।"
ओलम्पिक दिवसमा कार्यक्रम,"काठमाडौं (कास) अन्तर्राष्ट्रिय मान्यताप्राप्त नेपाल ओलम्पिक कमिटीले ओलम्पिक दिवसका अवसरमा शनिबार साताव्यापी कार्यक्रम सुरु गरेको छ ।असार ९ सम्म जारी रहने कार्यक्रमअन्तर्गत विभिन्न खेलकुद प्रतियोगितासहित विभिन्न जातजाति, समुदायका सांस्कृतिक र सडक चेतना कार्यक्रम हुने कमिटीले जनाएको छ । टेनिस, बास्केटबल, कपर्दी, तेक्वान्दो, गल्फ, बक्सिङ, साम्बो, पौडी, चेस, सुटिङ र आर्चरी खेलको प्रतियोगिता हुनेछ भने जुडोका खेलाडीले ट्राफिक व्यवस्थापनमा सहयोग गर्नेछन् । सन् १८९४ जून २३ मा आधुनिक ओलम्पिकको सुरुआत भएको दिनलाई प्रत्येक वर्ष विश्वभर ओलम्पिक दिवसका रूपमा मनाइँदै आएको छ । शनिबार एनओसी अध्यक्ष जीवनराम श्रेष्ठले राजधानीमा ओलम्पिक भण्डा फहराएर कार्यक्रम सुरु गरे ।"
मकवानपुर एकेडेमी च्याम्पियन,काठमाडौं (कास) मकवानपुर क्रिकेट एकेडेमी शनिबार पहिलो स्पोन्सर यू१६ एकेडेमी कप क्रिकेट च्याम्पियन भएको छ । एकेडेमीले फाइनलमा नेपाल क्रिकेट स्कुल (एनसीएस) युनाइटेडलाई ४१ रनले हरायो । टस जितेको मकवानपुरले निर्धारित २० ओभरमा ७ विकेट गुमाई १ सय ८ रन बनायो । जवाफमा क्रिकेट स्कुल १५५ ओभरमा ६७ रनमै समेटियो । मकवानपुरका शुभ कंसाकारले अलराउन्ड प्रदर्शन गरे । उनले ३१ रनका साथै ३ विकेट लिएका थिए ।विजेताले ७५ हजार र उपविजेताले ३० हजार नगद पुरस्कार र ट्रफी जिते । प्लेयर अफ द टुर्नामेन्ट मकवानपुरका शंकर गजुरेल भए । उनले फाइनलमा ३ विकेट लिएका थिए । वेस्ट बलर पोखराका मेखबहादुर सेन र बेस्ट ब्याट्सम्यान क्रिकेट स्कुलका ऋत गौतम भए । प्रभावशाली खेलाडीमा जनम गोदार चुनिए ।
कराते सुरु,"काठमाडौं (कास) प्रथम आईडब्लूएफएन अन्तर्राष्ट्रिय कराते प्रतियोगिता शनिबार त्रिपुरेश्वरस्थित राखेप कभर्डहलमा सुरु हुँदा पुरुषतर्फ ३० केजीमा गोमन गिरी र विशाल शाह सेमिफाइनल पुगेका छन् । गोमनले सोनाम लिम्बू र विशालले सन्देश गुरुङलाई हराए । ४० केजीमा सुविन सुनुवारले रविन श्रेष्ठ र राजन ब्लोन तामाङले अरुण मगरलाई हराएर सेमिफाइनल पक्का गरे । ४५ केजीमा आकाश मण्डल र सरोज लामा, ३५ केजीमा आर्यामान भण्डारी र सुरेन्द्र तामाङ तथा २० केजीमा रमेश अर्याल र अपिल पौडेल सेमिफाइनलमा पुगे । महिला २५ केजीमा इशारा मगरले खुशी मण्डल तथा दीपा राईले मनिता घलेलाई हराउँदै सेमिफाइनल पक्का गरे ।"
फेसबुक चलाउँछौ ?,"आठ कक्षामा अध्ययनरत सुर्खेतकी एक छात्रा वैशाख पहिलो साता अभिभावकसँगै काठमाडौं आइन् । काठमाडौं आएर सोझै टेकुस्थित महानगरीय अपराध महाशाखामा पुगिन् । महाशाखाको साइबर सेल हेर्ने डीएसपी पशुपति रायलाई भेटिन् र आफ्ना समस्या सुनाइन् । ती किशोरीको समस्या अनौठो थियो । उनको फेसबुक प्रोफाइल कसैले हयाक गरेर उनलाई अनेक दु:ख दिइरहेको थियो । उनलाई मानसिक तनाव भइरहेको थियो । त्यही समस्याबाट छुटकरा पाउन काठमाडौं आउनुपरेको थियो ।यस्तै, घटना जेठ पहिलो साता पनि दोहोरियो । एसईई दिएर बसेका बालाजुका ३ किशोरी र १ किशोर त्यही महाशाखामा पुगे । उनीहरूका पनि समस्या उस्तै थिए फेसबुक दुरुपयोगबाट पाएको दु:ख । फेसबुक कसरी चलाउने र त्यसमा भएको सेक्युरिटी फिचर्स प्रयोग कसरी गर्ने भन्ने नजान्दा उनीहरूले दु:ख पाएका थिए । केही वर्षअघिसम्म फेसबुकले १८ वर्ष उमेरमुनिकालाई अकाउन्ट खोल्ने अनुमति दिएको थिएन । अहिले १३ वर्ष पुगेकाले मात्रै अकाउन्ट खोल्न सक्ने नियम बनाएको छ । तर कैयौं बालबालिकाले उमेर ढाँटेर फेसबुक अकाउन्ट खोलेका छन् । उनीहरू पाँचछ कक्षामा पढ्दादेखि नै फेसबुक चलाउन थालिसकेका हुन्छन् । काठमाडौंको एक निजी स्कुलका शिक्षकका अनुसार ४ कक्षाकै पनि धेरै विद्यार्थीले फेसबुक चलाउने गरेका छन् । अपराध महाशाखामा सामाजिक सञ्जालसम्बन्धी मुद्दाहरू हेर्ने डीएसपी पशुपति रायका अनुसार तोकिएभन्दा कम उमेरका बालबालिकाले फेसबुक अकाउन्ट खोल्नु हँुदैन । किनभने तिमीहरूजस्ता ससाना बाबुनानीलाई नचिनेका मान्छेले सामाजिक सञ्जालबाट झुक्याउने, फकाउने र अनेक दु:ख दिने गर्न सक्छन् । अभिभावक सचेत नहुने हो भने फेसबुक प्रयोग गर्ने बालबालिका आपराधिक समूहबाट जोखिममा पर्न सक्ने उहाँ बताउनुहुन्छ । डीएसपी रायको सल्लाह छ तिम्रो उमेर १३ वर्ष पुगेको छैन भने फेसबुक नचलाऊ । किनभने तिमीहरू फेसबुक चलाउन आवश्यक पर्ने नियम, गोपनीयतासम्बन्धी जानकारी र यसका बेफाइदाबारे राम्ररी जानकार भइसकेका हुँदैनौ । त्यही कमजोरीको फाइदा उठाउँदै फेसबुकको माध्यमबाट अपराध गर्नेले तिमीहरूलाई प्रयोग गर्न सक्छन् । फेसबुकका नक्कली साथीले यौन दुव्र्यवहार र यौनहिंसा गर्न सक्छन् । अकाउन्ट बनाइसकेका छौ भने पनि फेसबुकमा आफ्ना कस्ता साथी छन् र कोसँग के कस्तो गफ हुन्छ भन्ने जानकारी अभिभावकलाई दिने गर्नुपर्छ । फेसबुक मात्र हैन, ट्वीटर, इन्स्टाग्राम, ह्वाटसएप, स्न्यापच्याटलगायतका सामाजिक सञ्जाल प्रयोग गर्दा पनि उत्तिकै चनाखो हुनुपर्छ । तिनमा भएका सेक्युरिटी फिचर्सबारे थाहा पाउनुपर्छ । सबैजसो सामाजिक सञ्जालमा प्राइभेसी सेटिङ भन्ने अप्सन हुन्छ । त्यसबारे थाहा नहुँदा धेरैजसो बालबालिकालाई नक्कली साथी बनेर अरूले फकाउने र फसाउने जोखिम हुन्छ । अमेरिकन एकेडेमी अफ पेडियाट्रिक्सले सामाजिक सञ्जालले बालबालिकामा पार्ने प्रभावबारे हालै अध्ययन गरेको थियो । उक्त अध्ययनले सामाजिक सञ्जालमा धेरै समय बिताउने बालबालिकाहरूसाइबर बुलिङमा पर्छन् । त्यस्ता सञ्जालबाट बनाइएका साथीहरूले मद्दत गर्नेभन्दा पनि सताउने, दु:ख दिने र अत्याउनेजस्ता व्यवहारबाट आजित हुने सम्भावना हुन्छ । उक्त अध्ययनले फेसबुकमा धेरै समय बिताउने बच्चाहरूमा डिप्रेसनको सम्भावना पनि आंैल्याएको छ । खासमा सामाजिक सञ्जालबाट के सिक्नुहुन्छ के हँुदैन भन्ने छुट्टयाउन सक्नुपर्छ । सञ्जालमा आएका सूचना कति सही हुन् कति गलत भन्ने बुझ्न नसक्दा समस्याहरू आइलाग्न् । धेरै समय अलमलिएर पढाइ बिग्रने सक्ने त छँदै छ । बेलायतको युनिभर्सिटी अफ सिफिल्डले पनि बेलायतका १० देखि १५ वर्ष उमेर समूहका ४ हजार बालबालिकामाथि सामाजिक सञ्जालको प्रयोगले हुने फाइदा र बेफाइदाबारे अध्ययन गरेको थियो । उक्त अध्ययनले दैनिक एक घन्टाभन्दा धेरै समय सामाजिक सञ्जालमा बिताउने बालबालिका कम खुसी रहने निष्कर्ष निकालेको छ । त्यस्तै बीबीसी च्यानलले गरेको अध्ययनमा १३ वर्षभन्दा कम उमेरका एक तिहाइ बालबालिका सामाजिक सञ्जालको पहुँचमा रहेको देखिएको थियो । नेपालका कति बालबालिका सामाजिक सञ्जालको पहुँचमा छन र तिनीहरूले केकस्ता समस्या खेपिरहेका छन् भन्ने अध्ययन भएको छैन । तर विदेशमा भएका अध्ययनहरूका आधारमा १३ वर्षमुनिका बालिबालिकाहरूले सामाजिक सञ्जाल चलाउनु राम्रो मानिन्न । १३ वर्ष माथिकाले पनि पर्याप्त सर्तकता अपनाएर मात्र चलाउनुपर्छ । त्यसैले प्रत्येक अभिभावकले आफ्ना छोराछोरीले सामाजिक सञ्जाल उपयोग गरिरहेका छन् कि छैनन् भनेर ख्याल गर्नुपर्छ । प्रयोग गरिरहेका छन् भने किन र कुन उद्देश्यले भन्ने पनि याद गर्नुपर्छ । बाबुआमा आफ्ना सन्तानको सामाजिक सञ्जालमा साथी बन्नुपर्छ । त्यसो हुँदा छोराछोरीले के लेख्छन् ? कस्ता तस्बिर पोस्ट गर्छन् र कस्ता साथी बनाइरहेका छन् भन्ने पनि थाहा हुन्छ । बालबालिकालाई सकेसम्म घरको बैठक कोठा वा खुला ठाउँमा रहेको कम्प्युटरमा मात्रै सामाजिक सञ्जाल चलाउन प्रेरित गर्नुपर्छ । मोबाइल, टयाब्लेट वा ल्यापटपबाट सामाजिक सञ्जाल चलाउँदा उनीहरूको गतिविधिमा पर्याप्त ध्यान पुर्याउन सकिन्न । छोराछोरी कसरी हुर्काउने भन्नेबारे विभिन्न सूचना र जानकारी दिने प्यारेन्टिङ डट कम नामक वेबसाइटले अभिभावकले विभिन्न एप्स प्रयोग गरेर छोराछोरीले दैनिक कति घण्टा इन्टरेनट चलाउँछन् र कति समय कुन सामाजिक सञ्जाल चलाएर बिताउँछन् भन्नेबारे जानकारी लिनुपर्ने सुझाव दिएको छ । त्यसका लागि फिल्टरिङ सफ्टवेयर प्रयोग गरेर बच्चाहरूले इन्टरनेटको उपयोग कसरी र केका लागि गरिरहेका छन् भन्ने बुझ्न सकिन्छ । माई मोबाइल वाच डग, प्योर साइट पीसीजस्ता सफ्टवेयर प्रयोग गरेर पनि बालबालिकाले केके चलाइरहेका छन् र कुन साइट हेर्न कति समय खर्चिरहेका छन् भनेर अभिभावकले थाहा पाउन सक्छन् ।"
स्पिनर क्रेज,यो खेलौनाले बालबालिकाको ध्यान केन्द्रित गर्न सघाउँदैन । बरु उल्टै उनीहरुको ध्यान भंग गरिरहेको छ । डा अरुणराज कँुवरबाल मनोचिकित्सक
श्रीलंकाली बालबालिका,"६ वर्षकी विशाखा उसहान्था श्रीलंकाको क्यालोनी सहरको मलवत (फूलको बगैंचा) मा रमाइरहेकी भेटिइन् । शनिबार ४ घण्टा बगैंचामा खेलेर रमाएकी उनी आइतबार बिहानै ७ बजे क्यालेनी मन्दिरमा बाबु नलिन र आमा निसोरिकासँगै बुद्ध प्रवचन सुनिरहेकी थिइन् । त्यहाँ उनी झन्डै ४ घण्टा बुद्धउपदेश सुनेर बाबुआमासँगै घर फर्किइन् । छुट्टी भनेपछि खुसी नहुने को होला ? आखिर सबैलाई रमाउन, उफ्रिन र खेल्नकै हतारो हुन्छ । कत्तिलाई घुम्न जान मन पर्छ तर कतिलाई मीठो खान । यी सब गर्नका लागि श्रीलंकाली बालबालिका साताका दुई दिन छुट्टी पाउँछन् । त्यहाँको विद्यालयमा शनिबार र आइतबार बिदा हुन्छ । त्यसबाहेक बुद्धपूर्णिमामा पनि बिदा दिइन्छ । बिदाको दिन बालबालिका प्राय: घुम्न, खेल्न निस्कन्छन् । फन पार्क र बाल उद्यान पुग्छन् । बेलुन र चंगा उडाउँछन् । चिप्लेटी खेल्छन् । कतिपय परम्परागत खेलमा रम्छन् । कतिचाहिँ संग्रहालय वा चिडियाखाना जान्छन् । नयाँ कुराहरू हेर्छन् बुझ्छन् र खुसी भएर फर्कन्छन् । यही क्रममा अघिल्लो शनिबार आफ्ना बाबुआमासँग घुम्न गएका २ बालबालिका समुद्र किनारमा भेटिए । उनीहरूले समुद्रको छालसँगै खेले, नुहाए । त्यसपछि सानो पानी जहाजमा चढे । समुद्रमा अलि पर पुगेपछि ठुल्ठूला पानी जहाज पनि देखे । खुसी भए । ५ सय किमि पश्चिम बलङ्गोडबाट उनीहरू समुद्री किनार मातर पुगेका थिए । रुवान बुद्धिकाले आफ्नी दुई छोरी ५ वर्षकी सुजाता र ६ वर्षकी शिरोमीलाई घुमाउन लिएर आएका थिए । उनीहरूले समुद्रको रमाइलो मज्जासँग लिए ।श्रीलंकामा प्राय: नानीबाबुहरू एकनासको सेतो कपडा लगाउँछन् । निक्कै कम फरक पहिरनमा देखिन्छन् । यहाँ ससानादेखि ठुल्ठूला चिल्ड्रेन पार्क छन् । साना नानीहरू अभिभावकसँगै बसेर खेल्छन्, रमाउँछन् । उनीहरूलाई सार्वजनिक स्थलमा के गर्नुपर्छ भनेर जानकारी दिइन्छ । अनुशासनमा बस्ने, लाइन लागेर पालो कुर्ने, ठूलालाई अभिवादन गर्ने र सुरक्षामा सचेत रहने कुरा सिकाइन्छ । नानीबाबुहरू शनिबार खेलेरै रमाउँछन् । आइतबार भने बिहानै आमाबुबासँग नजिकको बिहार पुग्छन् । त्यहाँ अष्टशिल लिन्छन् । बुद्धदर्शन र धर्मका कक्षामा बस्छन् । धर्मदेशनापछि बुद्धका मूर्तिमा जल चढाउँछन् । पूजाआजा गरी शरीर शुद्धि गर्छन् । ४ वर्षेदेखि ठूला बालबालिका पनि आमाबुबासँगै बिहार पुग्छन् । दिउँसो ११ बजेपछि आमाबुबासँगै घर आएर खाना खान्छन् । आराम गर्छन् । पढ्छन् र रमाउँछन् । बुद्धपूर्णिमाको छुट्टीमा नानीबाबुहरू अझ लगनशील हुन्छन् । १२ वर्ष श्रीलंका बसेका नेपाली भिक्षु मैत्री महास्थवीर भने त्यो दिन पूरै बुद्धदेशनामै लाग्छन् । आइतबारको छुट्टीमा नानीबाबुलाई बुद्ध दर्शनप्रति आस्था बढाउन अभिभावक नै लाग्छन् । भिक्षु मैत्रीले भने, यसले नानीबाबु अनुशासित बन्छन् र पढ्छन् । ठूलो भएपछि परिवार, समाज र मुलुकका लागि केही गर्न सक्ने बन्छन् । क्यालोनी विश्वविद्यालयमा विद्यावारिधि गरिरहेका नेपाली भिक्षु वजिरप्रेमले भने, त्यही भएर ससाना बालबालिका पनि श्रीलंकामा गुरुहरू देख्ना साथ आदर सम्मान गर्छन् । बौद्ध दर्शनप्रति आस्था राख्ने भएकैले यहाँ श्रीलंकामा बुद्ध शासन मन्त्रालय नै छ ।"
खेल खेलौं,ब्लाइन्ड रेसयो खेल सामान्यत: ५ देखि १२ वर्षसम्मका बालबालिकाले खेल्न सक्छन् । २ चरणमा पूरा हुने यो खेलको पहिलो चरणमा ४४ खेलाडी सहभागी हुन सक्छन् । पहिलो चरणको छनोटपछि अन्त्यमा फाइनल चरणमार्फत विजेताको चयन गर्नुपर्छ । यो खेलका लागि ५० मिटर लम्बाइ भएको मैदान तथा खेल सञ्चालनका लागि १ जना सिटीसहितको रेफ्री चाहिन्छ ।खेल्ने तरिका : यो खेलका लागि सबैभन्दा पहिले सहभागी हरेक खेलाडीको आँखामा बाहिर नदेखिने गरी हल्का ढंगले कुनै रुमाल वा कपडा बाँधिदिनुपर्छ । खेलमा सहभागी खेलाडीहरूलाई दौडिने क्रममा आँखा नदेखिने भएकाले सरल रेखामा निश्चित ट्रयाकमा सिधा दौडिन प्रेरित गर्नुपर्छ । यसरी दौडिने क्रममा खेलाडीले ट्रयाकभन्दा बाहिर दौडेमा वा अर्को खेलाडीलाई छुन पुगेमा त्यस्तो खेलाडी अयोग्य मानिन्छ । रेफ्रीले सिटी बजाएपछि आँखामा पट्टी बाँधिएका खेलाडीले दौड्न सुरु गर्नुपर्छ । जसले सबैभन्दा पहिले दौडेर निर्धारित दूरी पूरा गर्छ त्यही खेलाडी विजेता घोषित हुन्छ । यसरी पहिलो चरणमा जितेका ४ खेलाडीबीच फाइनल खेल खेलाएर अन्तिम विजेताको छनोट गर्नुपर्छ । यो खेल जुनसुकै बेला पनि खेल्न सकिन्छ । यो खेललाई धेरैजसो विद्यालयका वार्षिक कार्यक्रमहरूमा समेत समावेश गरिएको हुन्छ ।
