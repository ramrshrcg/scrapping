शीर्षक,विवरण
लुम्बिनी हाँक्ने दौडमा मुस्लिमहरू,"लुम्बिनी : धार्मिक सद्भावको नमुना हेर्ने भए लुम्बिनी आउनुहोस् ! बुद्धको जन्मस्थल लुम्बिनीको थप सौन्दर्य हो वरिपरि बस्तीमा रहेका बहुसंख्यक मुस्लिम । त्यही भएर सबैजसो राजनीतिक दलले लुम्बिनी सांस्कृतिक नगरपालिकामा मुसलमान समुदायबाटै प्रमुख उम्मेदवार बनाएका छन् । मेयर प्रतिस्पर्धी नै स्वतन्त्रसहित ७ जना छन् । कांग्रेसले मोहम्मद सइद खाँ, संघीय समाजवादी फोरमले फखरुद्दिन खान, राप्रपाले मोहम्मद सफिक, लोकतान्त्रिक फोरमले सजरुद्दिन मुसलमानलाई मेयरको प्रतिस्पर्धामा उतारेका छन् । स्वतन्त्रतर्फ समीर अहमद मुसलमान, सफी उल्लाह मुसलमान र मुहम्मद उमर मुसलमान भिडिरहेका छन् । एमालेले मेयरमा उम्मेदवारी नै दिएको छैन । उपमेयरमा इन्साफ मुसलमानलाई उठाएको छ । माओवादी केन्द्रले मात्र गैरमुस्लिम उम्मेदवार चयन गरेको छ । लुम्बिनी क्षेत्र वरिपरि मुस्लिम समुदायको बाक्लो बसोबास छ । तिनीहरू आर्थिक रूपमा अत्यन्त पिछडिएको अवस्थामा छन् । तिनलाई मूलधारमा ल्याउनु र विश्व सम्पदा सूचीमा रहेको लुम्बिनीको गरिमा अझ माथि पुर्याउनु उम्मेदवारहरूको प्रमुख चुनौती देखिएको छ । सबै दलका र स्वतन्त्र मुस्लिम उम्मेदवारले लुम्बिनी क्षेत्रको विकास गरी संसारभरिका बुद्ध धर्मावलम्बीको आकर्षणको केन्द्र बनाउनुलाई पहिलो प्राथमिकता रहेको प्रतिबद्धता जनाएका छन् । महान चाड रमजानको व्रतका बाबजुद उनीहरू मत माग्न घरदैलो गरिरहेका छन् । जसरी साउदीले हजका बेला संसारभरिका ५० देखि ६० लाख मुस्लिमलाई हरेक वर्ष जुटाउँछ, उसरी नै लुम्बिनीमा बुद्धजयन्तीमा लाखौंको मेला लगाउन सकिन्छ । हरेक दिन संसारभरिका बुद्ध धर्मावलम्बीले खचाखच पार्न सकिन्छ, कांग्रेसका मेयर उम्मेदवार सइदले भने, राष्ट्रियता भनेको माटो मात्र होइन, यहाँका धर्म र संस्कृतिको रक्षा पनि हो । लुम्बिनी सिंगै नेपालको सम्पदा हो । यसको जगेर्ना गर्नु र देश हितमा लगाउनु सबैको कर्तव्य हो ।कुनै पनि धर्मले अर्को धर्मलाई अवहेलना गर्न नभनेको उल्लेख गर्दै उनले थपे, लुम्बिनी हाम्रो हो भन्ने सबै धर्मावलम्बीले ठान्नुपर्छ । त्यो जनचेतना सर्वसाधारणमा पनि जगाउन सक्नुपर्छ । त्यो दायित्व खासगरी राजनीतिक दलहरूको हो । कांग्रेस र त्यसभित्रको मुस्लिम समुदाय यसमा अग्रसर हुन तयार छन् । लुम्बिनीको विशेष विकासमा म प्रतिबद्ध छु ।समाजवादी फोरमका फखरुद्दिनले लुम्बिनीलाई विश्वकै उत्कृष्ट सांस्कृतिक केन्द्र बनाउने प्रतिबद्धता प्रकट गरे । लुम्बिनी डेढ अर्ब बौद्ध धर्मावलम्बीको आस्थाको केन्द्र हो । यहाँ सरकार, जनता, नगरपालिका र विदेशी दाताहरूको सहयोगमा गुरुयोजना निर्माण गरी कार्यान्वयन गरिनेछ, उनले भने, लुम्बिनी र बुद्ध धर्मको प्रचारप्रसार नभएकाले पर्यटक आगमन अपेक्षाकृत भएको छैन । त्यसलाई पूरा गरिनेछ । सांस्कृतिक शब्द जोडिएको एक मात्र नगरपालिकाको प्रमुखमा प्रतिस्पर्धा गर्न पाउनु आफ्ना लागि गर्वको विषय रहेको उल्लेख गर्दै उनले थपे, त्यसको गरिमा धर्म वा जातजातिको सीमाभन्दा माथि रहेर कायम गर्नुपर्छ । नगरपालिका घोषणा भएको तीन वर्षसम्म सहरी पूर्वाधार शून्य रहेको, सडक बर्खामा हिलो, हिउँदमा धूलो हुने गरेको उनको कथन थियो । लुम्बिनीको समग्र विकास र पर्यटन प्रबद्र्धनका लागि भौतिक पूर्वाधार निर्माणलाई प्राथमिकता दिनुपर्ने उनको धारणा छ ।एमालेका उपमेयर उम्मेदवार इन्साफले स्मार्ट लुम्बिनी को परिकल्पना अघि सारे । स्मार्ट मात्र होइन, पर्यटक मोहक र सुविधासम्पन्न बनाइनेछ, उनको प्रतिबद्धता छ, सबै जातजाति, भाषाभाषीको प्रबद्र्धन एवं राष्ट्रिय एकता र अखण्डताको संरक्षण एमालेको मूलमन्त्र हो । त्यसैका आधारमा लुम्बिनीलाई लिइनेछ । उनले मुस्लिम समुदायका तर्फबाट बुद्धधर्मको पवित्रस्थलको विकासमा महत्त्वपूर्ण योगदान हुनु संसारकै लागि धार्मिक सद्भावको नमुना हुने धारणा राखे । राप्रपाका मेयर उम्मेदवार सफिकले लुम्बिनी विकास कोषको इलाका र वरपरका गरिब बासिन्दाको विकास सँगसँगै लैजाने प्रतिबद्धता व्यक्त गरे । वरिपरिका बासिन्दाको अवस्था नाजुक छ । तिनको जीवनस्तर माथि पुर्याउन सके मात्र संसारभरि लुम्बिनीको छवि उजिल्लिने छ, उनले भने, त्यता पनि ध्यान दिएर लुम्बिनीको धार्मिक एवं सांस्कृतिक प्रबद्र्धन गर्न सके समग्र विकास हुनेछ । क्रिकेट खेलाडीसमेत रहेका उनले खेलकुदमार्फत पर्यटन प्रबद्र्धन गरी लुम्बिनीको विकासमा टेवा पुर्याउने सूत्र पनि सुनाए ।मेयरका स्वतन्त्र उम्मेदवार मोहम्मद उमर मुसलमानले बुद्ध जन्मस्थल लुम्बिनीको विकासका लागि स्थानीय सहभागिता जुटाई क्रियाशील हुन चाहेको बताए । लुम्बिनी विकास कोषमा योग्य र इमानदार पदाधिकारीकर्मचारी छैनन् । भ्रटाचारमुक्त पनि हुन सकेको छैन, उनले भने, त्यो अवस्था नसुधारी यहाँको विकास सम्भव छैन । माओवादीका मेयर उम्मेदवार हरिबहादुर यादवले पनि मुस्लिम समुदायको हित र लुम्बिनीको विकासलाई आफ्नो प्राथमिकताका रूपमा प्रस्तुत गरे । लुम्बिनीको धार्मिक, सांस्कृतिक र ऐतिहासिक महत्त्वको संरक्षण गर्नु जरुरी छ, उनले भने, सँगसँगै अत्यन्त पिछडिएको अवस्थामा रहेका मुस्लिम समुदायको उन्नतिका कार्यक्रम ल्याउनु जरुरी छ ।लुम्बिनी विकास कोषका लागि जग्गा अधिग्रहण गर्दा त्यहाँ बसोबास गर्ने मुस्लिम सर्वसाधारणले सहर्ष मुआब्जा स्विकारेर वरपर सरेका थिए । मेरो बुवा त्यस बेला प्रधानपञ्च हुनुहुन्थ्यो । खुसीसाथ मुआब्जा लिएर अरूलाई पनि आग्रह गर्नुभएको थियो, फोरमका उम्मेदवार फखरुद्दिनले भने, किनकि लुम्बिनीको विकास हुनुपर्छ भन्ने मुसलमान समुदायलाई पहिलादेखि लागेको थियो । लुम्बिनी आसपास मुसलमान समुदायको बसोबास धेरै पुरानो हो । पुरातत्त्वविद् वसन्त बिडारीका अनुसार लुम्बिनी क्षेत्रमा उनीहरू १७ औं शताब्दीदेखि बस्दै आएका हुन् । त्यतिबेला कपिलवस्तुको कृष्णनगरदेखि रूपन्देहीको मर्चवार र भैरहवासम्म मुस्लिम धर्मावलम्बी थिए ।लुम्बिनी क्षेत्रमा मुस्लिम समुदायको बाहुल्य भएकाले त्यही समुदायको उम्मेदवार हुनु स्वाभाविक रहेको लुम्बिनी होटेल एसोसियसनका अध्यक्ष मिथुन श्रेष्ठले बताए । यहाँ ६० प्रतिशतभन्दा धेरै मुस्लिम जनसंख्या छ । सबै धर्मावलम्बी मिलेर बसेका छन् । धार्मिक आस्थातर्फ कसैले कसैको चासो राख्दैन । लुम्बिनीको विकास गर्न बुद्धधर्मकै जनप्रतिनिधि चाहिन्छ भन्ने छैन । मुस्लिम उम्मेदवारले चासो देखाउँदै क्रियाशील हुनु राम्रो पक्ष हो, उनले भने । मुस्लिम समुदायका अगुवा अकराम उद्दिन खानले शुक्रबार आयोजित एक कार्यक्रममा उम्मेदवारहरूलाई शुभकामना दिँदै भने, जसरी सूर्यले उज्यालो किरण संसारभरि छरिरहेको छ, उसरी नै लुम्बिनीबाट शान्तिको किरण संसारभरि फैलाउनुपरेको छ । लुम्बिनी शान्तिको केन्द्र हो । यसलाई विकास र समृद्धिले संसारकै नमुना बनाउनुपर्छ ।"
झापामा कडा टक्कर,"झापा राजनीतिक रूपमा सचेत पूर्वी तराईको झापा जिल्लाका १५ वटा स्थानीय तहको चुनावमा प्रमुख चार पार्टी एमाले, कांग्रेस, माओवादी केन्द्र र राप्रपाबीच चौपक्षीय प्रतिस्पर्धा देखिएको छ । तीन प्रदेशमा भएको पहिलो चरणको चुनावमा एक नगर र एक गाउँपालिकाको मात्र नेतृत्व हात पारेको राप्रपाले यो जिल्लाका ८ नगरपालिका र ७ गाउँँपालिकामध्ये धेरैजसोमा एमाले, कांग्रेस र माओवादी केन्द्रलाई टक्कर दिने गरी प्रतिस्पर्धी बनेको छ।चारवटै पार्टीले झापाको चुनावलाई प्रतिष्ठाको सवाल बनाइरहेका छन् । कांग्रेस, एमाले र राप्रपा गठबन्धन नगरी एक्लाएक्लै चुनावमा होमिएका छन् भने माओवादी केन्द्रले एउटा गाउँपालिकामा भने संघीय समाजवादी फोरमसित तालमेल गरेको छ । अप्रत्याशित रूपमा माओवादी केन्द्र र राप्रपाको पक्षमा चुनावी माहोल बन्दा आफ्नो पार्टीलाई फाइदा पुग्ने विश्लेषण कांग्रेसको छ । एमालेले भने आफ्नो मत इन्ट्याक्ट रहेकाले माओवादी र राप्रपाको भोट बढ्दा कांग्रेसलाई घाटा हुने आकलन गरेको छ ।चारवटै पार्टीले आआफ्ना उम्मेदवारको पक्षमा माहोल बनाउन शीर्ष नेतृत्व ल्याएर प्रचार अभियान अघि बढाइरहेका छन् । सबैजसो स्थानीय तहमा एमालेले एकलौटी पार्टी अध्यक्ष केपी ओली पक्षका नेता तथा कार्यकर्तालाई उम्मेदवार बनाएका कारण नेता माधव नेपाल पक्षधर असन्तुष्ट छन् । त्यही असन्तुष्टिले एउटा मेयर र केही वडाध्यक्षमा स्वतन्त्र उम्मेदवारी पनि दिएका छन् । हल्दिबारी गाउँँपालिकाबाहेक झापाका १५ मध्ये १४ वटा स्थानीय तहको प्रमुखमा ओली पक्षका उम्मेदवार छन् । हल्दिबारी गाउँपालिका प्रमुखकी उम्मेदवार मञ्जु सिटौलामात्र नेपाल पक्षकी हुन् । झापामा सांगठनिक स्थिति अरू पार्टीको भन्दा एमालेको मजबुत भए पनि नेपाल पक्षको असन्तुष्टिले डिफेन्सिभ स्थिति निम्त्याएको छ । नेपाल पक्षको असन्तुष्टिले क्षति पुग्न नदिन र आफ्ना पार्टीका उम्मेदवारको पक्षमा माहोल बनाउन एमाले अध्यक्ष केपी ओली चार दिन गृहजिल्ला झापामा अडडै जमाएर बसे । उनले सबैजसो नगर र गाउँपालिकामा पुगी आफ्ना पार्टीका उम्मेदवारको पक्षमा मत मागे, एमालेको पक्षमा लहर नै ल्याउन भरमग्दुर प्रयास गरे । तर नेपाल पक्षका प्रमुखको उम्मेदवार भएको गाउँपालिका हल्दिबारीमा भने प्रचारमा गएनन् । यसलाई यहाँ सबै पार्टीले अर्थपूर्ण रूपमा हेरेका छन् । ओली चार दिन गृहजिल्ला बसेर बिहीबारमात्र राजधानी फर्किए । झापामा एमालेका ओली पक्षधर सबैजसो नेता तथा कार्यकर्ता चुनावी मैदानमा खटिइरहेका छन् । चुनावी मैदानमा नेपाल पक्षधर नेता तथा कार्यकर्ता भने कमै देखिएका छन् ।उम्मेदवारी चयनमा भएको कमजोरीले कांग्रेसभित्र समेत केही असन्तुष्टि देखिएको छ । कांग्रेसका पुराना कार्यकर्ता जगदीश काफ्लेले भद्रपुरमा विद्रोह गरेर उम्मेदवार दिएका छन् । तत्कालीन चन्द्रगढी गाविसमा ०५४ मा एमालेबाट अध्यक्ष जितेका दुर्गाप्रसाद भट्टराईले समेत स्वतन्त्र उम्मेदवारी दिएका छन् । भद्रपुरमा कांग्रेसलाई काफ्ले र एमालेलाई भट्टराई टाउको दुखाइ बनेका छन् ।कांग्रेसका पूर्वमहामन्त्री कृष्ण सिटौला र युवा नेता विश्वप्रकाश शर्मा स्थानीय तहमा मनोनयन दर्ता भएको दिनदेखि गृहजिल्लामै छन् । उनीहरू मतदानको दिनसम्म यहीं बस्ने कार्यक्रम छ । जिल्लाका १५ वटै स्थानीय तहमा पुगेर पार्टीको पक्षमा मत मागिरहेका छन् । कांग्रेसका अर्का युवा नेता गगन थापासमेत पार्टी उम्मेदवारलाई जिताउने माहोल बनाउन शनिबारदेखि यहाँका धेरैजसो स्थानीय तहमा पुगेर चुनावी सभालाई सम्बोधन गर्ने कार्यक्रम राखिएको छ ।पार्टीको पक्षमा एकाएक चुनावी माहोल बनेको देखेर माओवादी केन्द्रसमेत उत्साहित बनेको छ । अध्यक्ष पुष्पकमल दाहाल स्वयंले नै जिल्लामा पार्टीको पक्षमा देखिएको माहोललाई जितमा बदल्न यहाँका मुख्यमुख्य स्थानीय तहहरूमा शनिबार हुने चुनावी सभालाई सम्बोधन गर्ने भएका छन् ।जिल्लामा आफ्नो पार्टीको पक्षमा देखिएको माहोलले राप्रपाका महामन्त्री राजेन्द्र लिङदेनसमेत निकै उत्साहित छन् । जिल्लाका दक्षिणी गाउँ कचनकबलमा भेटिएका लिङदेन पार्टीलाई बढीभन्दा बढी स्थानीय तहमा जिताउन चुनावी अभियान हाँकिरहेका छन् । उनी सबैजसो नगर र गाउँपालिकामा पुगिरहेका छन् ।गौरादह नगरपालिकामा चुनावी सभालाई सम्बोधन गर्न जाने क्रममा एमाले अध्यक्ष ओलीले कान्तिपुरसित संक्षिप्त कुराकानीमा आफ्नो पार्टीमा कुनै असन्तुष्टि नरहेको र जिल्लाका १५ वटा स्थानीय तह नै एमालेले जित्ने दाबी गरे । एमालेमा असन्तुष्टि छ भन्ने कुरा कथाकारले रचेको सुन्दर कथामात्र हो, कुनै आन्तरिक समस्या छैन, ओलीले भने, पार्टीले विधिवत् ढंगले टिकट वितरण गरेको हो, एक ठाउँमा दुई जनालाई टिकट दिन मिल्दैन । उनले कांग्रेससित नै प्रतिस्पर्धा हुने उल्लेख गर्दै भने, यहाँ कांग्रेसले जित्नुपर्ने कारण र आधार छन् र ? एमालेबाहेक जित्ने अरू पार्टी र उम्मेदवार छन् र ? उनले एमालेको पक्षमा पहिलो चरणको चुनावमा भन्दा पनि राम्रो परिणाम दोस्रो चरणको चुनावमा आउने दाबीसमेत गरे ।कांग्रेसका पूर्वमहामन्त्री सिटौलाले एमालेको असन्तुष्टिका कारण जिल्लामा आफ्नो पार्टीलाई फाइदा पुग्ने दाबी गरे । ओलीजीले टिकट वितरणमा एकलौटी गरेकाले एमालेका स्थानीय नेताहरूको मनोबल घटेको छ, त्यसको बढी फाइदा कांग्रेसलाई हुन्छ, उनले भने । सिटौलाले कांग्रेसले १५ वटा स्थानीय तहमध्ये ५ वटामा आदिवासी जनजाति, राजवंशी र मधेसीलाई प्रमुखको उम्मेदवार बनाएकाले पार्टीको पक्षमा माहोल बनेको बताए । उनले जिल्लामा मुख्य प्रतिस्पर्धा एमालेसित हुने उल्लेख गर्दै बहुमत स्थानीय तह कांग्रेसले जित्ने दाबी गरे । उनले जिल्लामा यस पटक माओवादी केन्द्रको स्थितिसमेत मजबुत रहेको बताए ।माओवादी केन्द्रका जिल्ला अध्यक्ष झलकसिंह दर्लामीले एमालेभित्र तीव्र आन्तरिक विवाद र वडासम्ममा बागी उम्मेदवारी परेको र कांग्रेसभित्र समेत असन्तुष्टि रहेकाले झापामा आफ्नो पार्टीको पक्षमा माहोल बनिरहेको दाबी गरे । दर्लामीले झापा गाउँपालिकामा संघीय समाजवादी फोरमसित तालमेल भएको जानकारी दिँदै बाँकी सबै स्थानीय तहमा पार्टी एक्लै लड्ने जानकारी दिए । उनले बहुमत स्थानीय तहमा माओवादी केन्द्र विजयी हुने दाबी गरे । सबै ठाउँमा माओवादी केन्द्र प्रतिस्पर्धामा छ, बहुमत ठाउँमा जित्छ, उनले भने । राप्रपाका महामन्त्री लिङ्देनले झापामा आफूहरू राप्रपालाई पहिलो शक्ति बनाउने अभियानमा लागेको र त्यसको पक्षमा माहोल बनिरहेको दाबी गरे । उनले राप्रपाले दमक, बिर्तामोड, भद्रपुर, कचनकवल, हल्दिबारी, बाह्रदसीसहित ७ वटा स्थानीय तह जित्ने दाबी गरे । यस पटक राप्रपाको पक्षमा यहाँ राम्रो परिणाम आउनेछ । यी नगर र गाउँपालिकामा कहीं एमालेसित, कहीं कांग्रेससित प्रतिस्पर्धा हुनेछ, उनले भने ।बहुमत स्थानीय तहमा विजयी हुन्छौं : कांग्रेस सबै १५ वटा नै एमालेले जित्छ : एमाले एमाले र कांग्रेसका विद्रोही उम्मेदवारका कारण हामीलाई फाइदा : माओवादी केन्द्र७ वटा स्थानीय तह जित्छौं : राप्रपा"
कति अर्ब होला बिगो ?,"सावाँब्याजअनुपात कर फस्र्योट आयोगले व्यवसायीलाई दिएको कतिपय छुटमा औचित्य र आधार पुष्टि नहुने गरी कुल करको सावाँ रकमसमेत मिनाहा गरेको भेटिएको छ । कर निर्धारण भएपछि ब्याज खप्टिँदै जाँदा त्यसको आकार निकै बढ्ने हुन्छ । ब्याज मात्रको सट्टा सावाँको समेत भारी रकम छुट दिएकाले सावाँलाई आधार मानेर बिगो निर्धारण गर्ने सम्भावना पनि उत्तिकै रहेको अख्तियार स्रोतले बतायो । अख्तियार स्रोतका अनुसार फाइलहरूको आकार ठूलो भएकाले तत्कालका लागि एक करोड रुपैयाँभन्दा माथि र ३५ प्रतिशतभन्दा बढी कर छुट दिएका फाइलमाथि अनुसन्धान गरी मुद्दा चलाउनेबारे छलफल भएको छ । यस आधारमा हेर्दा कम्तीमा एक सयदेखि डेढ सय फाइदामाथि अनुसन्धान गर्नुपर्ने हुन्छ भने १० अर्ब रुपैयाँभन्दा बढीको अनियमित कर छुटमाथिको अनुसन्धानसमेत कभर हुन्छ । हाललाई अख्तियारले एक करोडभन्दा माथिको फाइललाई नै प्राथमिकता लिएर हेरिरहेको छ । यसबाहेक, अख्तियारले कुल तिर्न योग्य कर, त्यसमा आयोगको निर्धारण र छुटको अनुपात विश्लेषण गरिरहेको छ । एक तिहाइभन्दा बढी कर छुट पाएका कम्पनीका फाइल प्राथमिकताका साथ अनुसन्धानमा छन् । यही आधारमा पनि बिगो कायम हुन सक्ने अख्तियार स्रोतले बतायो । उदाहरणका लागि सरकारी संस्थानले मुस्किलले आधा कर छुट पाएका छन् भने आयोगले ठूला निजी कम्पनीहरूलाई कम्तीमा ९५ प्रतिशतका दरले कर छुट दिएको भेटिएको छ । यो अन्यायपूर्ण व्यवहार भ्रष्टाचार मुद्दाको बिगो निर्धारणका लागि एउटा मानक हुन सक्छ, अख्तियार स्रोतले भन्यो ।यसबाहेक हरेक कम्पनीको आर्थिक अवस्था, उसको नाफानोक्सान र कुनै अप्रत्याशित घटनाले प्रभाव पारेनपारेको समेत अध्ययन गरी कर छुट हुनुपर्ने थियो । अर्बौं नाफा गरिरहेको एनसेल, बजार विस्तार गरिरहेका मदिरा कम्पनी, केही ठूला होटलको कर छुट अत्यन्त अस्वाभाविक रहेकाले त्यस्ता कम्पनीका फाइलमा उल्लिखित कर छुटको रकम बिगोमा समावेश हुन सक्ने अख्तियार स्रोतले जनायो ।"
प्रधानमन्त्रीको भारत भ्रमणको तयारी हुँदै,"काठमाडौं (कास) प्रधानमन्त्री शेरबहादुर देउवाको भारत भ्रमणको तयारीस्वरूप उपप्रधान तथा परराष्ट्रमन्त्री कृष्णबहादुर महरा नयाँदिल्ली प्रस्थान गर्ने भएका छन् । प्रधानमन्त्रीको भ्रमण तय गर्न दोस्रो चरणको स्थानीय तह निर्वाचनलगत्तै उनी सानो टिम लिएर भारत जाने परराष्ट्र उच्च स्रोतले बतायो ।परराष्ट्र अधिकारीका अनुसार महरा असार २० मा जाने गरी तयारी अघि बढेको छ । तर यो तिथि औपचारिक रूपमा निश्चित भइसकेको छैन । महरा उपप्रधान तथा परराष्ट्रमन्त्री भएपछि उत्तरी चीन भ्रमणमा जान सक्ने आकलन परराष्ट्र अधिकारीकै थियो । तर, उनले भारतको भ्रमण गरेर परम्परा कायम राख्ने भएका छन् । प्रधानमन्त्री भएपछि औपचारिक भ्रमणमा भारत जाने चलन पुरानै हो । उपप्रधानमन्त्री फर्केको दुई सातापछि नै प्रधानमन्त्री देउवाको भारत भ्रमण हुनेछ । महरा भारतीय विदेशमन्त्री सुष्मा स्वराजको निमन्त्रणामा दिल्ली जान लागेका हुन् । देउवा प्रधानमन्त्री निर्वाचित भएलगत्तै भारतीय समकक्षी नरेन्द्र मोदी र महरालाई स्वराजले बधाई दिँदै निमन्त्रणा गरेकी थिइन् । प्रधानमन्त्रीको भ्रमण व्यवस्थापनका लागि परराष्ट्र मन्त्रालयले यसअघि भएका बैठक, सहयोगमा अघि बढेको परियोजनालगायतमा छलफल भइरहेको छ । महराको भ्रमणपछि भारतीय प्रधानमन्त्री मोदी तथा विहार मुख्यमन्त्री नीतिशकुमार र उत्तर प्रदेशका मुख्यमन्त्री योगी आदित्यनाथको नेपाल भ्रमणबारे समेत पहल हुने जनाइएको छ । भ्रमणको विषयमा भारतीय दूतावास र परराष्ट्र अधिकारीबीच लगातार छलफल भइरहेको उच्च स्रोतले जनायो ।"
गत वर्षकै बजेटबाट तलब,"काठमाडौं (कास) काठमाडौं महानगरपालिकाले गत आवको बजेटबाट जनप्रतिनिधिलाई तलब खुवाउने निर्णय गरेको छ । स्थानीय तहले संविधान प्रदत्त हक प्राप्त गर्ने गरी कार्यसञ्चालन कार्यविधि नबनेकाले महानगरको आव ०७३७४ को बजेटबाट तलबको व्यवस्था गरेको महानगरले जनाएको छ । स्थानीय तहको कार्यसञ्चालनसम्बन्धी कानुनहरू प्राप्त भई नसकेकाले आव ०७३७४ को बजेटमा तलब पारिश्रमिक सुविधा शीर्षकमा विनियोजित बजेटमा फरक नपर्ने गरी उपशीर्षकहरूमा ३५ लाख रुपैयाँ थपघट गर्ने, निर्णय नम्बर ३ मा उल्लेख छ ।बैठकले २ महिनाभित्र महानगरको संगठन सर्वेक्षण गरी दरबन्दी र कार्यविवरणसहितको संगठन र विकास प्रतिवेदन तयार गर्ने निर्णय पनि गरेको छ । भाडाका ट्याक्सीलाई मिटरमा गुड्न लगाउन यातायात व्यवस्था विभाग र उपत्यका ट्राफिक महाशाखालाई अनुरोध गर्ने निर्णय पनि बैठकले गरेको छ । मुलुकको राजधानी सहर काठमाडौं महानगरपालिका क्षेत्रमा साबिकदेखि सञ्चालनमा आएका भाडाका ट्याक्सीहरू मिटरमा गुडनुपर्ने कानुनी व्यवस्थाको पालना नभएको, ट्याक्सीहरू पुरानासमेत भएको भनी प्राप्त जनगुनासो दृष्टिगत गरी उक्त विषयमा सम्बद्ध यातायात व्यवस्था विभाग र उपत्यका ट्राफिक प्रहरी महाशाखा समेतलाई कडा नियमन गर्न अनुरोध गर्ने, बैठकको निर्णय नं ७ मा भनिएको छ, १४ जिल्लाका भूकम्पपीडितहरूका लागि काठमाडौं उपत्यकाभित्र सञ्चालन हुने गरी नयाँ ट्याक्सी दर्ता प्रक्रिया अगाडि बढेको सम्बन्धमा काठमाडौं महानगरपालिकाको बढदो ट्राफिक जाम, सहरी प्रदूषण, पार्किङ क्षेत्रको अभाव, नेपाल सरकार र महानगपालिकाको सहरी क्षेत्रमा सर्वसुलभ ठूला यात्रु बस सञ्चालन गर्ने नीति तथा कार्यक्रम मनन गरेर मात्र उक्त विषयमा आवश्यक निर्णय हुन सम्बद्ध निकायहरूमा सिफारिस साथ अनुरोध गर्ने ।बैठकले ज्येष्ठ नागरिकको भत्ता बढाउने निर्णय पनि गरेको छ । काठमाडौं महानगरपालिकाले विगत वर्षहरूदेखि ८८ वर्ष पुगेका ज्येष्ठ नागरिकलाई सम्मान स्वरूप वार्षिक १० हजार रुपैयाँ महानगर भत्ता एकमुष्ठ प्रदान गर्दै आएकोमा चालु आव ०७३७४ का लागि उक्त भत्ता वृद्धि गरी १२ हजार पुर्याउने र भत्ता रकम तत्काल वितरण गर्ने आवश्यक व्यवस्था मिलाउन काठमाडौं महानगरपालिका, नगर कार्यपालिकाको कार्यालयलाई निर्देशन दिने, ८ नम्बर निर्णयमा उल्लेख छ ।त्यसैगरी वडाको विकासका लागि बजेट विनियोजनसमेत गरेको छ । महानगरपालिकाका वडाहरूलाई विकास कार्य र सेवा प्रवाहको मुख्य केन्द्रका रूपमा विकसित गर्न बजेट विनियोजन गरिएको जनाइएको छ । चालु आव ०७३७४ भित्रै कार्यक्रम सञ्चालन गर्ने गरी खर्च गर्ने प्रत्येका वडालाई सडक तथा फुटपाथमा १० लाख रुपैयाँ, ढुंगा इँटा छाप्न ७ लाख, ढल मर्मत सम्भारमा ३ लाख, सडक सरसफाइ अभियानमा २ लाख र अतिथि सत्कारमा २७ लाख गरी २२ लाख २५ हजार रुपैयाँ निकासा दिने निर्णय गरेको छ । ट्याक्सी थप्ने कुरामा असन्तुष्टि  वृद्धभत्ता १२ हजार थप"
अतिक्रमित संरचना हटाउने,"भक्तपुर (कास) सूर्यविनायक नगरपालिकाले सूर्यविनायक, जगाती, चक्कुखोला क्षेत्रमा सडक अतिक्रमण गरी बनाइएका संरचना हटाउने भएको छ । यहाँको करिब डेढ किमि सडकको दायाँबायाँ जमिन मिचेर बनाइएका संरचना हटाउन तीनदिने अल्टिमेटम दिएको सूर्यविनायक नगरपालिका ८ नम्बर वडाका वडाध्यक्ष किरण थापाले बताए ।सडक अतिक्रमण गरी बनाइएका संरचना हटाउन पटकपटक सूचना प्रकाशित गरे पनि अटेर गरेकाले ३ दिनभित्र नहटाए बल प्रयोग गरी हटाउने उनले बताए । सडक अतिक्रमण गरी टहरा निर्माण गर्ने, निर्माण सामग्री राखेर व्यापार गर्ने, पसल, वर्कसप, कारखाना बनाएर व्यापार थालेको वर्षौं भयो । सडक अतिक्रमण गर्नेमा सरकारी कार्यालय, ठूला व्यापारी, आयल स्टोरसमेत छन् । बिहीबार वडाध्यक्ष थापाको नेतृत्वमा डिभिजन सडक कार्यालय भक्तपुर, महानगरीय प्रहरी वृत्त जगाती, सशस्त्र प्रहरीको संयुक्त टोलीले अतिक्रमणमा संलग्न ५८ जनालाई ३ दिनभित्र संरचना हटाउने गरी हस्ताक्षर गराएको छ । सूर्यविनायकमा रहेको महेश्वरी आयल स्टोर सडकको मापदण्डभित्रै परेकाले हटाउन निर्देशन दिएको र नहटाए आयल निगमलाई पत्राचार गर्ने कार्यालयका इन्जिनियर सुदर्शन कार्कीले बताए । यो सडकको केन्द्रबाट २५२५ मिटरसम्मको संरचना हटाइने भएको हो । वडाध्यक्ष थापाका अनुसार अतिक्रमित संरचना हटाई असार मसान्तभित्रै सडक विस्तारसँगै दायाँबायाँ सर्भिस ट्रयाक, पैदल ट्रयाक र नाली बनाइनेछ । सडक विस्तार तथा ढल व्यवस्थापनका लागि ३० लाख रुपैयाँ विनियोजन भएको र ठेक्का भइसकेको उनले बताए । अतिक्रमण हुँदा विस्तारमा समस्या आएको उल्लेख गर्दै सडक कार्यालयका इन्जिनियर गुरुप्रसाद अधिकारीले भने, बनाएको संरचना हटाउन पटकपटक सूचना निकाल्यौं, अटेर गरे आइतबारसम्ममा हटाइसक्छौं ।"
अस्थायी शिक्षकको आन्दोलन टुंगियो,"काठमाडौं (कास) लिखित परीक्षामा अनुत्तीर्ण भए पनि सुविधा दिने शिक्षा मन्त्रालयले सहमति जनाएपछि ८ दिनदेखि जारी अस्थायी शिक्षकको अनशन शुक्रबार तोडिएको छ । मन्त्रालय र आन्दोलनरत शिक्षकबीच भएको वार्तामा औषधि उपचार र गोल्डेन हयान्डसेकसमेत दिने गरी शिक्षा ऐन संशोधन गर्ने प्रक्रिया अघि बढाउने सहमति भएको हो । यसअघि परीक्षा वा सुविधा रोज्नुपर्ने ऐनमा व्यवस्था थियो । सहमतिमा परीक्षामा अनुत्तीर्ण भए पनि सुविधा पाउने प्रक्रिया अघि बढाउने उल्लेख छ । सम्झौताले भदौ ३ मा तोकिएको परीक्षा रोकिनेबारे केही उल्लेख छैन । त्यस्तै ०६१ साउन २२ देखि ०७२ असोज २ सम्मको रिक्त दरबन्दीको ४९ प्रतिशत आन्तरिक पद कम भएको गुनासो सुनुवाइ गर्न ११ सदस्यीय कार्यदल गठन हुने भएको छ । विज्ञापनको पाठ्क्रम, प्रश्नपत्र ग्रिड र परीक्षालगायत विषय सुधार गर्न थप गृहकार्य गर्ने सहमति भएको शिक्षा मन्त्रालयका प्रवक्ता हरिप्रसाद लम्सालले बताए । माग पूरा गर्न भन्दै अस्थायी शिक्षकले असार २ देखि भद्रकालीमा अनशन थालेका थिए ।"
अक्षय कोष स्थापना,भक्तपुर (कास) बालकोटस्थित महेन्द्र शान्ति माविका अध्यक्ष हेमन्तकुमार कार्कीले आफ्ना बुबाआमाको स्मृतिमा ५ लाख ५ हजार रुपैयाँको अक्षय कोष स्थापना गरेका छन् । महेन्द्रशान्ति स्कुलबाट २०७४ को एसईई परीक्षामा उत्कृष्ट छात्रछात्रा सम्मान कार्यक्रममा उनले अक्षय कोषको घोषणा गरेका हुन् । शुक्रबार भएको कार्यक्रममा एसईईमा उत्कृष्ट २७ विद्यार्थीलाई कवि व्याकुल माइलाले सम्मान तथा पुरस्कार वितरण गरेका थिए ।
एकपछि अर्को पहिरो,"नारायणगढमुग्लिन सडकखण्डअन्तर्गत कालीखोलामा बिहीबार राति पहिरो खस्दा दुई प्रहरीको मृत्यु भएको छ । दुई जना बेपत्ता छन् । राति पौने १ बजे उक्त सडकखण्डको चारकिलोमा पहिरो पन्छाएर फर्किने क्रममा प्रहरी सवार गाडी अर्को पहिरोमा परेको हो। मृत्यु हुनेमा धादिङ दार्खाका प्रहरी सहायक निरीक्षक (असई) निश्चलकुमार तामाङ र बारा सिमराका प्रहरी जवान एवं गाडी चालक दीपककुमार मास्के छन् । दुवैको शव करिब १ सय ३५ मिटर तल पाखामा फेला परेको थियो । इलाका प्रहरीको मुग्लिनतर्फ जाँदै गरेको बा१झ १३९० नम्बरको गाडीलाई पहिरोले २ सय मिटर तल त्रिशूलीमा खसालिदिएको छ । घटनाबारे जानकारी पाएलगत्तै इलाका प्रहरी मुग्लिनबाट प्रहरी निरीक्षक योगेन्द्र हमालसहितको टोली घटनास्थल पुगेको थियो। प्रहरी भ्यानसँगै सडकमा रोकिएको ना५ख ७८२७ नम्बरको ट्रक पनि पहिरोले बगाएर झन्डै १ सय ३० मिटर पुर्याइदिएको छ । सुरुमा ट्रक मात्र देखियो, प्रनि हमालले भने, पछि मात्र २ जनाको शव फेला पारियो, २ प्रहरी जवान र गाडी अझै भेटिएका छैनन् । बेपत्ता हुनेमा प्रहरी जवान तनहुँका सन्दीप कार्की र गोरखा मकैसिंहका लीलबहादुर चेपाङ छन् । घटनास्थल मुग्लिनबाट ३ किमि पश्चिम इच्छाकामना गाउँपालिका६ मा पर्छ । अप्ठ्यारो ठाउँ र अँध्यारो भएकाले उद्धारमा कठिनाइ भएको थियो । प्रहरीले ट्रकका सहचालक मकवानपुर मनहरीका सानु ब्लोनलाई च्यापिएको अवस्थामा निकालेको थियो । उनको सामान्य अवस्थामा भरतपुरस्थित कलेज अफ मेडिकल साइन्सेसमा उपचार भइरहेको छ । ट्रक त्रिशूली नदीभन्दा माथिल्लो भीरमा अडिएको छ । प्रहरीका अनुसार ट्रक मुग्लिनबाट नारायणगढतर्फ आउँदै थियो । राति ९ बजेर ४० मिनेटमा चारकिलोमा ठूलो पहिरो खसेर सवारी साधन रोकिए, जिल्ला प्रहरी प्रमुख एसपी दीपक थापाले भने, पहिरो पन्छाउन आएको प्रहरी फर्किने क्रममा अर्को पहिरोमा परेको हो । उनका अनुसार प्रहरीका साथमा रहेका २ वटा एसएलआर, १ सय राउण्ड गोली र हेन्ड सेट पनि पहिरोमा परेका छन् । चारकिलोमा एकतर्फी सवारी खुलाइए पनि राति फेरि पहिरो खसेपछि सडक अवरुद्ध बनेको थियो । प्रहरी परेको पहिरो ३० देखि ४० मिटर लामो छ, जिल्ला ट्राफिक प्रमुख सन्तोष पन्तले भने, अनुमान नगरिएको ठाउँबाट पहिरो खसेर ठूलो क्षति भयो । पहिरो पन्छाउन मुग्लिननारायणगढ सडक आयोजनाका स्काभेटर, लोडर प्रयोग गरिएको थियो । त्यस्तै बेपत्ता प्रहरीको खोजीमा सेना, सशस्त्र र प्रहरीको टोली खटिइरहेका छन् । गाडी त्रिशूलीमा परेकाले खोजी गर्न कठिनाइ भएको छ । गाडी जाम थियो, कालीखोलामा पसल गर्दै आएका सुदर्शन विष्टले भने, राति अबेर एक्कासि ठूलो आवाज आयो, लाइट बालेर हेर्न जाँदा ठूलो पहिरो खसेको रहेछ। प्रहरीलाई लाइट दिएर बेपत्ताको खोजीमा सघाएँ । साँझ ९ बजेपछि जाममा परेका यात्रु भोकभोकै बस्न बाध्य भए । ठाउँठाउँमा सानो पहिरो झर्ने क्रम नरोकिएकाले उनीहरू त्रस्त देखिन्थे । शुक्रबार राति साढे १० बजे दुबईको फ्लाइट छ, बर्दिया बाँसगढीबाट काठमाडौं हिंडेका भूपाल पौडेलले भने, राति ७ बजे हिंडेको, ११ बजे बिहान यहाँ आइयो, अब कसरी काठमाडौं पुग्ने हो ? जाम नारायणगढ बजारदेखि मुग्लिनसम्मै लम्बिएको थियो । थप दुर्घटना हुन नदिन प्रहरीले पहिरो खस्ने सम्भावित ठाउँमा गाडी लैजान रोक लगाएको थियो । मुग्लिन सडकखण्डमा पर्ने तोपे खोला, चारकिलो, कालीखोला जोखिम क्षेत्रभित्र पर्छन्, नारायणगढमुग्लिन सडक आयोजनाका इन्जिनियर शिव खनालले भने, तर, यो ठाउँमा पहिरो खस्ला भन्ने अनुमान थिएन, नसोचेको घटना घट्यो । पहिरो खसेको ठाउँमा गत मंसिरमा निर्माणको काम भएको थियो । अहिले ठूलो पहाड कटिङ गर्ने काम भएको छैन । साह्रो ठाउँमा ड्रिलिङ गरेर काम गर्ने गरिएको छ । ३ भागमै अहिले पिचको काम जारी छ । सडक निर्माणको काम ५१ प्रतिशत सकिएको छ । काठमाडौं जोड्ने यो मुख्य सडक निर्माण कार्य सुरु भएयता यात्रामा जोखिम बढेको छ । कुन बेला पहिरो खसेर पुर्ने हो, पत्तो हुँदैन । निर्माणमा प्रयोग हुने मेसिनको भाइब्रेसनले पहाड हल्लिने र पानी पर्दा पहिरो जाने गरेको ट्राफिक प्रहरीको दाबी छ । बिहीबार रातिदेखि अवरुद्ध सडक २० घण्टापछि शुक्रबार साँझबाट दुईतर्फी खुलाइएको छ । यद्यपि विभिन्न भागमा अझै पनि सानो पहिरो झर्ने क्रम रोकिएको छैन । यही खण्डकै घुमाउनेमा गत चैतमा चट्टानी पहाड खस्दा २ जनाको मृत्यु भएको थियो । गुडिरहेका ४ वटा सवारी साधन पुरिएका थिए । गत भदौ १० मा रौतहटको गौरबाट पोखरा हिंडेको यात्रु बस कालीखोला नजिकैबाट त्रिशूली नदीमा खस्दा २५ यात्रुको मृत्यु भएको थियो । यो खण्डमा दिउँसोभन्दा राति यात्रा गर्न बढी जोखिम छ । दैनिक ८ हजारभन्दा बढी सवारी साधन यो खण्ड हुँदै गन्तव्यतर्फ जान्छन् ।ट्रक खस्दा ३ को मृत्युधादिङ पृथ्वीराजमार्गअन्तर्गत जोगिमाराको हुग्दीखोलामा शुक्रबार बिहान ट्रक दुर्घटना हुँदा तीन जनाको मृत्यु भएको छ । गजुरी इलाका प्रहरी कार्यालयका प्रहरी निरीक्षक वरुण सिंहका अनुसार काठमाडौंबाट बारातर्फ जाँदै गरेको ना६ख ३१२३ नं को ट्रक हुग्दीखोलाको अग्लो पुलबाट रेलिङ भाँचेर खोलामा खसेको थियो । दुर्घटनामा चालक बारा जिल्ला गढीमाई निवासी ४८ वर्षीय नरबहादुर खत्री, सहचालक पर्सा ठोरीका २५ वर्षीय जीवन लामा र लामाकी नवविवाहिता नुवाकोट महादेवस्थानकी सञ्जु राईको मृत्यु भएको छ । आफू विवाह गरेर जान लागेको आमालाई मात्रै थाहा दिएर नुवाकोटबाट बिहीबार काठमाडौं पुगी चर्चमा विवाह गरेका सञ्जुका नवदम्पती ठोरीस्थित घरमा पुग्नै पाएनन् । दुई प्रहरीको मृत्यु, दुई बेपत्ता  २० घण्टापछि खुलाइयो सडक, मुग्लिन (चितवन)"
खर्च विवरण बुझाउन अटेरी,"लमजुङ स्थानीय तह पहिलो चरण निर्वाचनका उम्मेदवारले चुनावी खर्च बुझाउन अटेरी गरेका छन् । मतपरिणाम घोषणा भएको ३० दिनभित्र विवरण बुझाइसक्नुपर्ने भए पनि जिल्लाका अधिकांश उम्मेदवारले बुझाएका छैनन् । खर्च विवरण बुझाउन निर्वाचन आयोगको निर्देशन उम्मेदवारले पालना नगरेको जिल्ला निर्वाचन अधिकारी तुलसीप्रसाद तिमिल्सिनाले बताए । उनका अनुसार असार ५ गतेसम्मको समयसीमा तोकिएको थियो । तोकिएको समयभित्र १२ जनाले मात्रै बुझाए, अरूले बुझाएका छैनन्, उनले भने । जिल्लामा ४ गाउँपालिका, ४ नगरपालिका र ७५ वडाबाट ३ सय ९१ पदमा झन्डै १ हजार जनाले उम्मेदवारी दिएका थिए । कार्यालयका अनुसार सुन्दरबजार नगरपालिकामा स्वतन्त्रबाट प्रमुख पदका उम्मेदवार विष्णु भण्डारी, उपप्रमुख उम्मेदवार माओवादी केन्द्रकी उम्मेदवार शान्ता भुजेल, माओवादी केन्द्रकै वडा१ का कृष्णबहादुर सुनार, २ का पूर्णबहादुर मौराती, १० का मनबहादुर भण्डारी, स्वतन्त्रतर्फ वडा८ का उम्मेदवार गोपालबहादुर कुँवरले खर्च बुझाएका छन् । सुन्दरबजार नगरपालिका१ की महिला सदस्य उम्मेदवार धनमती गुरुङ, माओवादी केन्द्रकै वडा२ का दलित महिला सदस्य अप्सरा विक, खुला सदस्य टेकबहादुर परियार, वडा९ का सदस्य उम्मेदवार नारायणबहादुर अधिकारी, कांग्रेस उम्मेदवार दूधपोखरी५ की वडा सदस्य निशा गुरुङ र दलित महिला सदस्य सुकमाया विकले पनि बुझाएका छन्् । तर, यीमध्ये कतिपयको विवरण अपूरो रहेको कार्यालयले जनाएको छ । केही उम्मेदवार म्याद नाघिसकेपछि विवरण बुझाउन आएकाले कार्यालयले उनीहरूको निवेदन दर्ता नगरेको सूचना अधिकारी जीवाखर शर्माले बताए । निर्वाचन ऐनमा कुनै दल वा उम्मेदवारले निर्वाचन खर्चको विवरण पेस नगरे, पेस भएको विवरणमाथि परीक्षण हुँदा लेखापरीक्षकको प्रतिवेदनका आधारमा अस्वाभाविक वा निर्वाचनको स्वच्छतामा प्रतिकूल हुने गरी खर्च गरेको देखिए कारबाही हुने उल्लेख छ । त्यस्ता दल वा उम्मेदवारलाई खर्च बराबरको रकम वा ५ लाख रुपैयाँमध्ये जुन बढी हुन्छ, त्यसैअनुसारको रकम जरिवाना गर्न सकिनेसमेत ऐनमा उल्लेख छ । आयोगले तोकेभन्दा बढी खर्च गरेकाले उम्मेदवारहरू विवरण बुझाउन नआएको स्रोतले बताएको छ । यसअघि मतदातामाझ आफ्नो खर्च र सम्पत्ति विवरण सार्वजनिक गरेका केही राजनीतिक दलले पनि चुनावी खर्च विवरण कार्यालयमा बुझाएका छैनन् ।"
"महिला, पितृसत्ता र अपेक्षा","सामान किन्न किराना पसलनेर पुगेका मेरा पाइला अनायास टक्क अडिए । कारण आडैको चियापसल बाहिर चिया पिउँदै गरेका पुरुषहरूको संवाद थियो । हेर, श्रीमती भनेको त्यस्तो पो हुनुपर्छ, आफ्नो सफलताको श्रेय श्रीमानलाई दिने । त्यति मात्र हो र ? सेवा निवृत्त भएपछि के गर्नुहुन्छ भन्दा श्रीमानलाई स्याहारेर बस्छु रे, त्यत्रो ठूलो पदमा पुगेर पनि। त्यही त भन्या कति इमानदार अनि श्रीमानप्रति समर्पित । अरू भए कति फुर्ती गर्थे होला, यिनी भने अब आफ्नो श्रीमान र परिवार सम्हालेर बस्छिन् रे । त्यो पुरुष जमातले प्रशंसा गरेकी महिला अरू कोही नभएर पूर्व प्रधानन्यायाधीश सुशीला कार्की थिइन् । उनको व्यक्तित्व नै प्रशंसनीय हुनाले उनको प्रशंसा गर्दै आफ्ना श्रीमती पनि त्यस्तै होउन् भन्ने अपेक्षा राख्नु अनुपयुक्त थिएन । उनको साहसी तथा जुझारु व्यक्तित्व अनि उनैले सार्वजनिक गरेको उनको प्रेरक पारिवारिक परिवेशबारे सुन्दा मैले पनि मनमनै भनेकी थिएँ, आहा, हामी सबै महिला त्यस्तै परिवेशमा उनीजस्तै संघर्षशील बन्नसके।पूर्व प्रधानन्यायाधीश कार्की पछिल्लो समयमा निकै चर्चाको विषय बनिन् । लोकमानसिंह कार्की प्रकरण तथा महाअभियोग प्रकरणबाट चर्चाको शिखरतर्फ उन्मुख भएकी उनी सेवाबाट अवकाश प्राप्त गरेपछि चर्चाको शिखरमा पुगिन् । सामाजिक सञ्जालका भित्ताहरू उनको अभिव्यक्ति र पारिवारिक फोटाहरूले भरिए । सर्वाधिक चर्चा उनको श्रीमानप्रतिको कृतज्ञतापूर्ण अभिव्यक्ति अब म श्रीमानलाई स्याहारेर बस्छु ले नै पायो । कैयौं श्रीमानहरू आफ्नो फेसबुक पेज श्रीमतीका सामु तेस्र्याउँदै भन्नथाले, हेर, आइमाई भनेको कस्तो हुनुपर्छ । जतिसुकै ठूलो पदप्रतिष्ठा आर्जे पनि श्रीमानप्रति समर्पित । तर ती श्रीमानहरूले दुर्गा सुवेदीलाई देखाउँदै यसो भन्नचाहिँ सकेनन्, श्रीमान भनेको यस्तो पो हुनुपर्छ, जसले श्रीमतीको व्यक्तित्व निर्माणका लागि आफूलाई समर्पित गरिदिए । त्यसैले त आज सुशीला कार्की एउटा उदाहरण बनिन् । उनको अवकाशले जति चर्चा पायो, त्यति उनले न्यायिक सेवामा गरेका कामले पाउनसकेको थिएन ।पितृ सत्तात्मक सामाजिक संरचनाभित्र औंलामा गन्न सकिने पुरुषमात्र दुर्गा सुवेदीजस्तो बनेर त्यसलाई सार्वजनिक पनि गर्न सक्छन्, मैले घरव्यवहार सम्हालेँ, उनले आफ्नो पेसा सम्हालिन् भन्दै । आजसम्म उहाँले घरपरिवार सम्हाल्नुभयो, अब मैले उहाँ र परिवार सम्हाल्छु भन्न पाउने भाग्यशाली महिला खोजेर पनि नभेटिने अवस्था छ । कार्कीको अभिव्यक्तिमार्फत आम पुरुषले आफ्ना श्रीमतीप्रति अपेक्षा राख्नु आफैमा हास्यास्पद देखिएको छ । किनभने पतिको सहयोग, प्रेरणा र त्यागबाट उच्च सामाजिक हैसियत प्राप्त गरेकी एउटी महिला सुशीला कार्की देखिएकी छन् भने यसको विपरीत पत्नीको त्याग र समर्पणको भर्याङ चढेर सफलताको उचाइमा पुगेका पुरुषहरूको गन्ती गरेरै सकिँदैन । पत्नी अर्थात् महिलाले घरपरिवार, बालबच्चा, सामाजिक, आर्थिक सबै व्यवहार आफ्नो थाप्लोमा बोकेर पति अर्थात् पुरुषलाई उसको लक्ष्यतर्फ निर्बाध हिँड्न दिएको हुँदा नै ऊ सफल बनेको हुन्छ र पनि आजसम्म सेवानिवृत्त कुनै पुरुषले पत्नीप्रति कृतज्ञ भएर आजसम्म पत्नीले मेरालागि गरिन्, अब म उनी र परिवार सम्हाल्छु भनेको सुनिएको छैन । सायद सुनिँदैन पनि, किनकि पितृसत्ताले महिलाको त्याग र योगदानलाई उसको जन्मजात कर्तव्य ठान्छ । त्यसैले त अवकाश प्राप्त पुरुष पत्नीको सेवा अझ बढी खोज्ने गर्छ । यही कारणले ससुरादेखि नातिसम्म स्याहार्ने जिम्मा महिलाकै काँधमा हुने गर्छ । एउटा पुरुषको व्यक्तित्व निर्माणमा सर्वप्रथम आमाले आफ्ना इच्छाआकांक्षा र क्षमताको तिलाञ्जली दिएकी हुन्छे । त्यसपछि पत्नीले आफ्नो खुसी र चाहनाको बलि दिएकी हुन्छे । यस्तै त्यागी पत्नीको उदाहरण बुद्धपत्नी यशोधरा हुन् र पनि उनको खासै चर्चा पाइँदैन । नाबालक सन्तान र पत्नीलाई छाडी सिद्धार्थ गौतम ज्ञानको खोजीमा गएपछि यशोधराले सन्तान र गृहत्याग नगरेरै पनि ज्ञानको खोजी गरिन् । सिद्धार्थ गौतमले ज्ञान पाएर बुद्ध बन्दा यता यशोधरालाई पनि सोही ज्ञान प्राप्त भएको मानिन्छ । तर उनले त्यसलाई प्रचारमा ल्याउन चाहिनन् । त्यसैले त उनका पति भगवान बुद्धका रूपमा स्थापित भए । ती महान नारी यशोधराले आफ्ना पतिसँग न प्रतिस्पर्धा गरिन्, नत विद्रोह नै ।नारीको त्याग त्यो बेलामात्र होइन, आज पनि उस्तै देखिन्छ । अझै पनि ग्रामीण परिवेशमा हेर्ने हो भने छोराको बिहे गरेर बुहारीले घर धान्ने अनि छोरालाई उच्चशिक्षा तथा जागिरका लागि पठाउने गरिन्छ । पतिलाई परमेश्वर मानेर समर्पित नारीहरू अनपढ र गाउँले नै रहन्छन्, सहर पुगेका पतिहरू ठूलो पदप्रतिष्ठा आर्जेपछि पत्नीलाई सहरिया सौता उपहार पनि दिने गर्छन् । ती आदर्श र त्यागी पत्नीहरू सौतालाई पतिपरमेश्वरको प्रसादका रूपमा चुपचाप ग्रहण गर्छन् । आफूमाथि जतिसुकै अन्याय भए पनि विद्रोह नगर्ने हुनाले पितृसत्ताको अपेक्षा यस्तै आदर्श नारी हुने गर्छ । नारीवादी चेतनायुक्त नारीहरू विद्रोही हुन्छन् । यस्तै विद्रोह चेतनाका कारण पुरुषले नारीलाई सुशीला कार्कीजस्तो हुनुपर्छ भनेकोमा मैले पुरुषहरू पनि त दुर्गा सुवेदीजस्तो हुनुपर्यो नि त भनेर उनीहरूको आँखा तराइको सामना गर्नपुगेँ ।एक्काइसौं शताब्दीका हाम्रो मानसिकता कति साँघुरो ? सहकार्य र साझेदारीबाट व्यक्ति, परिवार अनि समाजलाई नै अग्रगमनतर्फ लानुपर्नेमा पुरुष वर्गले आफूलाई मालिक अनि महिलालाई सेवकका रूपमा हेर्ने प्रवृत्ति जहाँको त्यहीँ देखिन्छ । परिवारमा महिलापुरुष दुबै कामकाजी भए पनि घरेलु काममा पुरुषको साझेदारी नहुनाले महिला दोहोरो मारमा रहेको सर्वविदितै छ । यसै सन्दर्भमा मलाई सम्झना हुन्छ, कामविशेषले कुनै कार्यालय पुग्दा महिला कर्मचारीको मात्र उपस्थिति देखेर त्यसको कारण सोधेँ । एक परिचित महिला कर्मचारीले भनिन्, तपाई त लेख्ने मान्छे, हाम्रो पीडा पनि लेखिदिनुस् न । दस बजे मिसिनमा हाजिर गर्नुपर्ने, लोग्नेमान्छेहरू अर्काले पकाएको खाएर आउँछन्, समयमै हाजिर गरेर यसरी दिनभर गायब । पाँच बज्ने बेला आयो, हाजिर गर्यो, पर्कियो । हामी घरको सारा काम सकेर आउनुपर्ने झन् टा्रफिक जामले गर्दा सधैं ढिला आउनेमा पर्छौं । दिनभरि यसरी खटिएर काम गरेको इहाजिरीले देखाउँदो रहेनछ । उनको यस्तो मार्मिक भनाइले दु:खी हुँदै मैले आफ्नी ती साथीलाई पनि सम्झेँ, जो बिहान उज्यालो नहुँदै उठेर परिवारका सदस्यका लागि खाना बनाई हटकेसमा राखेर कार्यालय पुग्ने गर्छिन् । आखिर किन बन्दैन परिवारमा नारीमैत्री वातावरण ? सायद पुरुषले आफ्नो सत्ता गुमाउन नचाहेर । त्यसैले पुरुषहरू सुशीला कार्कीको पतिप्रतिको आस्था र समर्पण देखाएर पत्नीलाई कर्तव्यबोध गराउँदैछन् । तर आफूहरू दुर्गा सुवेदीको त्याग र सदाशयता ग्रहण गरेर पत्नीलाई सफल बनाउने कल्पनासम्म गर्न सक्दैनन् ।"
राजनीतिक विश्वविद्यालयको खाँचो,"राज्यको हरेक अवयवको सञ्चालन राजनीतिमार्फत हुने गर्छ । हरेक असल या खराब निर्णयहरूको जश या अपजशमा राजनीतिको नाम जोडिन्छ, त्यो सुनाम होस् या कुनाम । नेपालको प्रजातन्त्र पुन:स्थापनापछि झन्डै २७ वर्षको इतिहासमा प्रजातान्त्रिक संस्कार स्खलित हुँदै गए जस्तो भान हुन्छ । यसमा अघिको पञ्चायती संस्कृतिको आयात भए जस्तो भेटिन्छ । एक राजाको हुकुमको सट्टा सयौं राजाहरूको महात्त्वाकांक्षा जीवित हुनलागे जस्तो देखिन्छ ।पहिलो स्थानीय तहको निर्वाचनमा अमूक वडाध्यक्षले ५० लाख खर्च गरे । अमूक मेयरले डेढ करोड खर्च गरे । विद्यार्थी युनियनको चुनावमा १० लाख खर्च भयो । विद्यालय व्यवस्थापन समितिको चुनावमा ५ लाख खर्च भएछ भन्नेजस्ता बाक्लै कुरा सुनिन्छन् । के निर्वाचन आयोग तथा ती सम्बन्धी निकायमा यसबारे नियम र कानुन छैन ? भएका नियम कानुनहरू नागरिकले मान्नु पर्दैन ? यी यावत प्रश्नहरूमा कसले टाउको दुखाउने ?ओपन सेक्रेट पहिलो कुरा, मतको किनबेचको बजार छ । पैसा र खानपानमा मतको वारपार हुने गर्छ । हामीले प्रजातन्त्रको लडाइँ लडेर ल्याएको मतदानको अधिकार के विवेक बेचेर किनबेच गर्नलाई हो ? दोस्रो, उम्मेदवारले उम्मेदवारी प्राप्त गर्न कित शक्तिको कि पैसाको सहारा लिनुपर्ने हुन्छ । अघिल्ला निर्वाचनहरूमा यसका उदाहरण पाइए । व्यापार, व्यवसाय र ठेकेदारीबाट राजनीतिक शक्ति प्रयोग गरेर प्राप्त कालो धनलाई कतिपय बेला यसमा प्रयोग भएको पाइयो । के सहिदहरूको रगत अब पैसामा लिलामी भएकै हो त ? तेस्रो, उम्मेदवार खास कित आफै या आफ्नै मान्छे नभए पनि आफ्नो गुट विशेषको पर्नुपर्छ । यसमा त्याग र बलिदान, आदर्शप्रतिको निष्ठा र इमानदारिताको खास मूल्य रहँदैन । चौथो, उम्मेदवारको क्षमता, समाज विकास गर्नसक्ने ल्याकतका आधारमा होइन, दाताहरूको स्वार्थमा प्रयोग भइरहन्छ या रहँदैनमा जाँचिन्छ । यी सब नेपालका हरेक टोलबस्तीहरूमा चियागफहरूका घनिभुत छलफल हुने विषयवस्तु हुन् । तर विमर्श गरिनुपर्ने तहका सबै मौन । अनि यसबाट प्रश्न उब्जन्छ, नेपालको प्रजातान्त्रिक परिवर्तन र बलिदानीहरूले यही संस्कार र चरित्र खोजेको हो ?यो हाम्रो राजनीतिको समस्या हो । तर यसको समाधान पनि छ । हरेक समस्याले आफै समाधान लिएर आउँछ । मात्र समस्या देख्नेहरूले जाँगर लगाएर समाधान खोज्छन् या खोज्दैनन्, त्यसमा भर पर्छ । इतिहासमा आफूले गरेका दु:ख र बलिदान तथा आफूजस्तै सयौं साथीले पाएका सहादतहरूलाई राजनीतिको निर्णय गर्ने समयमा एकपटक निर्णयकर्ताहरूले सम्झिए मात्र भने पनि नेपालका हालका राजनीतिक समस्याहरूले केही हदसम्म निकास पाउनेछ । हालसम्म नेपालको प्रजातन्त्र प्राप्तिको झन्डै ७६ वर्षको लामो लडाइँका पहिला पंक्तिका नेताहरूको अवसान भइसकेको छ । जसले राणाशासन विरुद्ध लडेका थिए । अब दोस्रो पंक्तिका नेताहरू जो पञ्चायती निरंकुशता विरुद्ध लडेका थिए, उनीहरूका हातमा राजनीतिक निर्णयको कार्यभार गएको छ । वास्तवमा, राजनीतिकर्मीहरूको पहिलो विश्वविद्यालय राजनीतिक दल नै मानिन्छ । तर राजनीतिक दलहरूबाट उचित आचरण, व्यवहार र पाठ सिक्न सकेनन् भने आउँदो पुस्ताले राजनीतिलाई सकारात्मक बाटो दिनसक्ने छैनन् । दोस्रो पुस्तामा केही नैतिकता र निष्ठाको स्खलन देखिएको छ । अब आउन लागेको तेस्रो पुस्तालाई दोस्रो पुस्ताले पहिलो पुस्ताको जस्तै आदर्श र निष्ठाका आधारमा राजनीतिक चरित्र देखाउन सकेन भने नेपालको प्रजातन्त्र संकटमा पर्नेछ । लोकतान्त्रिक गणतन्त्रको नाम त रहला, तर चीन र उत्तर कोरियाको जस्तो हुन बेर लाग्ने छैन । विद्यालयहरूमा व्यक्तिगत नैतिक शिक्षाको साथसाथै समाज र जनताको लागि पनि योगदान गर्ने राजनीतिक शिक्षाको जरुरी छ । राजनीति, स्वयंसेवा र समाजसेवा हो भन्ने भावना जागृत गराउनुपर्छ । केही पाउनभन्दा केही दिन, गुमाउन र त्यसबाट आनन्दित हुन राजनीति गरिन्छ भन्ने धारणा विकसित गराउनुपर्छ । कक्षा ९ देखि जसरी भविष्यमा के बन्ने भनी अनुमानित विषयहरूको छनोट गरिन्छ, त्यसैगरी राजनीतिक शिक्षालाई पनि समावेश गर्नुपर्छ । राजनीतिक शास्त्र सिकाउनु भनेको राजनीतिक सिद्धान्तहरूको विवेचना मात्र होइन । देशको भूगोल, राजनीतिक, सामाजिक र धार्मिक इतिहास, जनसंख्या, सामाजिक बनोट, भाषा, साहित्य, संस्कृति, कला आदिको अध्ययन र सही विवेचना गर्नसक्ने विद्यार्थीको उत्पादन हो । व्यवस्थापकीय कुशलता, नेतृत्व क्षमता, भौतिक विषयहरूको वैज्ञानिक अध्ययन, अर्थशास्त्र, मानवशास्त्र, समाजशास्त्र, विश्व परिवेशको अध्ययन तथा यसबाट प्राप्त व्यावहारिक ज्ञान, सीप र आचरणले सही राजनीतिकर्मीहरू जन्माउन सकिन्छ । विद्यालय अध्ययन नगरेकाहरूलाई अनौपचारिक राजनीतिक शिक्षाको माध्यमबाट राजनीतिक ज्ञान र सीप विकास गराउन सकिन्छ । यसरी अध्ययन, अध्यापन गराउने खुला राजनीतिक विश्वविद्यालयबाट विद्यार्थीलाई पेसा, देश र जनताको हितमा सकारात्मक आविष्कार गर्ने र नेतृत्व दिने वैज्ञानिकका रूपमा विकास गर्न सकिन्छ । विद्यार्थी युनियनका चुनावहरूलाई प्रजातान्त्रिक आचरण सिकाउने विश्वविद्यालयको पाठ्यक्रमका रूपमा विकसित गर्नुपर्छ । राजनीति खुला विश्वविद्यालयमा अध्ययनरत विद्यार्थीलाई निर्वाचन र राजनीतिकर्मीको क्रियाकलापहरूको स्थलगत अध्ययन गर्ने र सीप विकास गर्ने पुस्तकालयका रूपमा उपयोग गर्नुपर्छ । कमसेकम स्थानीय र प्रान्तीय तहका पदाधिकारीमा राजनीतिक विद्यालयको १२ कक्षासम्म या स्नातकसम्म अध्ययन गरेका या अनौपचारिक शिक्षामार्फत यो बराबर ज्ञान र सीप हासिल गरेका विद्यार्थीले प्राथमिकता पाउनुपर्छ । संघीय सदन र सरकारका लागि कुनै पनि विषयमा स्नातकोत्तर हासिल गरी या राजनीतिक खुला विश्वविद्यालयको यस सरहको शिक्षा प्राप्त व्यक्तिहरूले नेतृत्व गरेर हरेक विषयगत मन्त्रीहरू सो विषयका विशेषज्ञ र ज्ञाता भए नेपालको राजनीतिले नयाँ दिशा पाउनेछ । तर विश्वविद्यालयको शिक्षाले नैतिकता र इमानदारिता सिकाउँदैन । यो हरेक व्यक्तिको सोचाइ र भोगाइको स्तरले निर्धारण गर्छ । सही विवेक दिने खुला विश्वविद्यालय आजको खाँचो हो । वास्तवमा हरेक मानिसको दिमाग नै पहिलो कुरा हो । यसले सकारात्मक सोच सिकायो भने समाज र जनताका लागि योगदान गर्न पनि सिकाउँछ । जसले देशको मियोरूपी राजनीतिलाई असल दाइँ गर्न अभिप्रेरित गर्नेछ र देशका हरेक पक्षहरू सङलिँदै जानेछ ।"
रक्सी किन यति प्रिय ?,"डाक्टरकहाँ जाने हामी सबैले सधैं नबिर्सी सोध्छौं, औषधी केसँग खाने ? तातो कि चिसो पानीसँग खाने ? खाना खाएपछि या खानु अगाडि ? त्यस बाहेक एउटा प्रश्नचाहिँ अनिवार्य राख्छौं, केके कुरा बार्नुपर्छ ? जसरी रोगीले प्रश्न राख्छ, त्यसैगरी प्रत्येक चिकित्सकले प्रत्येक रोगीलाई टेप गरेजस्तै भन्छ, अमिलो, पिरो, चिल्लो, भुटेको र रक्सी र चुरोटचाहिँ छुनै हुँदैन । धूमपान र मदिराले निरोगीलाई पनि हानि गर्छ, यो सबैलाई थाहा भएकै कुरा हो । रक्सीको प्रसंग उठाउँदा कहिलेकाहीं डाक्टर आफैं पनि असजिलोमा पर्छन् । ३५ वर्षको मेरो डाक्टरी जीवनमा कैयौंपटक यस्ता अनुभव आफैंले भोगेको छु । एक पटक एक आधुनिक भेषभूषाका युवकलाई पिउने गर्नुहुन्छ कि भनेर सोध्दा स्तब्ध पार्ने जवाफ पाएँ, तपाईं पनि के प्रश्न गर्नुहुन्छ, आजको जमानामा नपिइकन काम चल्छ ? बरु कति पिउनुहुन्छ भनेर सोध्नोस् न ! एकजना मदिरा दुव्र्यसनी आफ्नो गल्ती पटक्कै स्वीकार्दैनथे । आफूलाई ठिक देखाउन उनी उदाहरण दिन्थे, ठूलाबडाका घरमै रक्सी बढी खान्छन् । राष्ट्रपति, मन्त्रीजस्ता ठूला पाहुनालाई रक्सीबाटै स्वागत गर्छन् । महान लेखक, कलाकारले दिल खोलेर पिउँछन् । मैले भनेंँ, तपाईं पनि त्यस्तै महान हुन सिर्जना गर्दै पिउनु होला, तर आफ्नो कमजोरी लुकाउन आफूले आदर गरेका व्यक्तिको सहारा लिनु त झन् उनीहरूमाथि नै अन्याय र तिरस्कार गर्नु हो । मदिरा सेवन मानव सभ्यता सुरु भएदेखि नै हुँदै आएको छ । कतिपय समाजमा यसको प्रयोग धार्मिक र सामाजिक रूपले पनि मान्य छ । नेपालका केही समुदायमा कुखुराको भाले, कुखुराको फुल र मदिरा शुभकार्यमा अनिवार्य छ । विभिन्न धार्मिक शक्तिपीठमा मदिरा पनि चढाइन्छ र त्यहाँको जल या प्रसाद सम्पूर्ण हिन्दुहरूका लागि पवित्र मानिन्छ । त्यस्तै क्रिस्चियन धर्मको बाइबलका कथाहरूमा प्रभु इशुले पानीलाई मदिरामा परिणत गरी आफ्नो दैवीशक्ति र चमत्कार देखाएका वर्णनहरू छन् । यसरी धार्मिक र सामाजिक परम्परासँगै जोडिएर आएको हुनाले आजको समाजमा पनि विविध औपचारिक स्थान र समयमा यसको सेवनले ठाउँ पाएको छ । सायद यिनै ऐतिहासिक, धार्मिक, सामाजिक मान्यताले गर्दा नशालु पदार्थ हुँदाहुँदै पनि मदिराको प्रश्न जटिल र द्विविधायुक्त भई अझै यसको उपभोगले वैधानिक छुट पाएको छ । हिजोआज बिरामीसँग मदिराबारे चर्चा गर्दा एउटा नयाँ तर्क पनि सुन्न पाइन्छ । थोरै मात्रामा अड्कलेर पिउने गरे यसले मुटुका रोगीहरूलाई फाइदा गर्छ रे ! रोग लागिसकेकालाई त फाइदा गर्छ भने झन् रोग नै नलागेका निरोगीले पनि थोरैथोरै सधंै पिउने गरे मुटुको रोग नै लाग्दैन होला ! तर यस तर्कभित्र खतरनाक कुतर्क लुुकेको छ । जब कुनै वस्तुको लाभको चर्चा गरिन्छ, त्यसबाट हुने प्रत्यक्षअप्रत्यक्ष हानि र त्यसले उत्पन्न गर्ने खतरासँग जोडघटाउ गरेर मात्र शुद्ध लाभको मूल्याङ्कन गर्नुपर्छ ।मदिरा सेवनबारे जनमानसमा केही भ्रम छन् । रक्सी पिएका बेला मन आँटिलो भएको, फुर्ती आएको र गाह्रो काम गर्न जोशहिम्मत बढेको अनुभव हुन्छ आदि । रक्सीले मानिसको मस्तिष्कलाई धुमिल्याइदिने, सतर्कता, होशियारी र खतराको महसुसलाई कमजोर पारिदिने हुनाले आफू आँटिलो भएको अनुभव हुन्छ । खाल्टैखाल्टा भएको जमिनमा हिंँड्दा खाल्टामा परिन्छ कि भनेर हामी सतर्क हुन्छौं, तर वर्षापछि छिपछिपे पानीले त्यही जमिन ढाक्यो भने खाल्टाहरू देखिँंदैनन्, सबै समतल देखिन्छ । त्यस्तो अवस्थामा आँटिलो भएर हिँड्दैमा खाल्टामा परिने खतराबाट बचिँदैन र पानीले भरिएको जमिन देखावटी रूपमा मात्र समतल देखिन्छ । त्यस्तै मदिरा सेवन गरेका बेला आउने आँट, जोश पनि देखावटी मात्रै हो र यसले झन् ठूलो खतरा निम्त्याउन सक्छ । अर्को एउटा प्रचलित गलत धारणा रक्सीले यौनशक्ति बढाउँछ भन्ने छ । मदिरा सेवनले यौनशक्ति झन् कमजोर बनाउँछ । वास्तवमै जवान स्वस्थ व्यक्तिको शक्ति कमजोर भएको छ भने त्यसका मुख्य कारण हुन सक्छन् मानसिक तनाव, मधुमेह र मदिराको दुव्र्यसन । आफू कमजोर भएको कारणले नै जँड्याहाहरूले आफ्नी पत्नीलाई मबाट नपाएको सन्तुष्टि अरूसँग लागेर लिने गरेकी हुनुपर्छ भन्ने शंकाबाट प्रेरित भई पिछा गर्ने र पिट्ने गर्छन् । मदिराले गर्ने आर्थिक, सामाजिक, व्यावसायिक, नैतिकजस्ता बृहत् क्षेत्रका हानिका अतिरिक्त व्यक्तिविशेषमा पार्ने प्रत्यक्ष प्रतिकूल असरहरू भयावह नै हुन्छन् । समग्रमा भन्नुपर्दा रक्सीले व्यक्तिको शरीर र मन दुवैलाई नष्ट पार्दै लैजान्छ । रक्सीले सबभन्दा बढी क्षय पुर्याउने अंग कलेजो हो । मदिरा दुव्र्यसनीको कलेजो फुलेको हुन्छ र यसको भित्री बनावट खल्बलिएको हुन्छ । कलेजोले काम गर्न छोडेपछि विविध समस्यासहित पेटमा पानी जम्मा हुन्छ (जलग्रह) र खोक्दा रगत बान्ता हुन्छ । शारीरिक असरभन्दा पनि मानसिक असर झन् डरलाग्दो हुन्छ । शारीरिक विनाश अलिपछि र विस्तारै बढ्दै जान्छ भने मानसिक क्षय दुव्र्यसनको पहिलो चरणबाटै सुरु हुन्छ ।रक्सीको दुव्र्यसनी काँतर, असभ्य, नकच्चरो बन्छ । रक्सीको दुव्र्यसनी भइसकेपछि त्यस्ता व्यक्तिको न बोलीको विश्वास हुन्छ, न कामको जिम्मेवारी । क्रमश: व्यक्ति सामाजिक, वैचारिक, नैतिक रूपले गिर्दै जान्छ । दुव्र्यसन अत्यधिक गम्भीर हुनथालेपछि मानसिक रोग सुरु हुन्छ । पिउने बानी विस्तारै पर्दै जाँदा बढी आनन्दित हुन मात्रा बढाउँदै रक्सी नभई नहुने, नशा लाग्न मदिराको मात्रा थप्दै जानुपर्ने, रक्सी खान बन्द गर्दा अप्रिय, पीडादायक नयाँ रोग देखापर्छ । सुरुको अवस्थामा निद्रा नलाग्ने, टाउको दुख्ने, हात काँप्ने, पसिना आउने, चिड्चिडाहट मात्र हुनसक्छ भने दुव्र्यसन गम्भीर भएको अवस्थामा पागलजस्तो हुने, नभएका कुरा देख्ने र सुन्ने, उत्तेजित र आक्रामक हुने, बरबराउने, छारे रोगजस्तै मुच्र्छा पर्ने हुन्छ ।रक्सी धेरै पिएर दुव्र्यसनी बनेपछि यसैबाट मानसिक रोग साइकोसिस हुनसक्छ, तर मानसिक रोगबाट पीडित भएपछि पनि व्यक्ति मदिराको शरणमा पुग्छ । मानसिक रोग भनेको मनको पीडा, चिन्ता, पीर, डर, शंका आदिले भरिएको मन हो । यस्तो अवस्थामा पिएर मन भुलाउने इच्छा लाग्छ । विशेषगरी डिप्रेसन र न्युरोसिसका बिरामीहरू यो कुलतमा फँस्ने डर बढी हुन्छ । मदिराको कुलत थपिएपछि मानसिक रोग जटिल बन्छ, मदिरा दुव्र्यसन अटुट हुन्छ । साइकोसिस (विक्षिप्त अवस्था) मा रक्सी पिएपछि बिरामी झन् आक्रामक उत्तेजित र असहिष्णु बन्छ । न्युरोसिसमा रक्सीको नशाले डर, बेचैनी केही छिन हल्का भए पनि रोग झन् गहिरिँदै जान्छ । छारे रोगमा रक्सी पिउन थालेपछि रोग कहिल्यै निको हुँदैन र स्वभावमा विकृति देखिन थाल्छन् । मानिस किन मदिरा दुव्र्यसनी बन्छ भन्ने प्रश्नको जवाफ दिन सजिलो छैन । मानसिक रोग र मदिराको सम्बन्ध यतिमा अन्त्य हुँदैन । मदिरा सेवन गर्ने मानसिक रोगीहरूलाई उपचार गर्न धेरै गाह्रो हुन्छ र निको पार्न झन्डै असम्भव भइदिन्छ । मदिराको वास्तविक खतरा र यसभित्र लुकेको मोहनी भ्रमलाई मनन गरेर होशियारीसाथ मात्र यसको सीमित संगत गर्नुपर्छ ।"
गोर्खाल्यान्ड आन्दोलनको अर्को उठान,"नेतृत्व संकटअलग राज्य गोर्खाल्यान्डको शताब्दी पुरानो माग सधैं किन उपलब्धिबिना टुंगिन्छ ? गोर्खाल्यान्डका लागि सही नेतृत्वको अभाव हो या अरू कुनै कारण छन् ? गोर्खाल्यान्ड आन्दोलनसामु यी प्रश्न उठेको धेरै भयो । इतिहास हेर्ने हो भने गोर्खाल्यान्डको आन्दोलन एक या दुई जनाको अगुवाइमा मात्रै हुँदै आएको छ । यसलाई सामुहिक नेतृत्वमा सञ्चालन गर्ने चेष्टा भएको देखिंँदैन । पहिले सुवास घिसिङ एक्लै दौडिए, अहिले विमल गुरुङको हाल उही छ । हामी चुकेकै यसैमा हो, भागोपका पूर्वअध्यक्ष सीके श्रेष्ठ थप्छन्, एउटालाई नेता मानेरै हाम्रो अधिकार आधा बाटोमा पुगेर अलपत्र परेको हो । उनको बुझाइमा अब एकल होइन, सामुहिक नेतृत्वबाट आन्दोलन अघि लैजानुको विकल्प छैन । दार्जिलिङकै पुरानो राजनीतिक शक्ति अखिल भारतीय गोर्खा लिगका महासचिव प्रताप खातीले भने, आन्दोलन निर्णायक बनाउने हो भने दलका झण्डा मिल्काएर सामुहिक नेतृत्वमा जानुपर्छ । नत्र कहिल्यै पनि गोर्खाल्यान्ड साकार हुनसक्दैन । नेपालीभाषी विद्वानहरूले भनेझैं यतिबेला दार्जिलिङका १० वटा राजनीतिक शक्तिहरू गोर्खाल्यान्डका लागि एक ठाउँमा उभिएका छन् । सबै दललाई एउटै छातामा अटाउने अभियानको अगुवाइ मोर्चाले नै गरेको छ । दुई पटक बसेको सर्वदलीय बैठकमा अखिल भारतीय गोर्खा लिग, हिल कंग्रेस, गोर्खा राष्ट्रिय मुक्ति मोर्चा, गोर्खा राष्ट्रिय निर्माण मोर्चा, भाजपा हिल, दार्जिलिङडुवर्स युनाइटेट डेभलपमेन्ट फाउन्डेसन, जनआन्दोलन पार्टी, क्रान्तिकारी माक्र्सवादी कम्युनिष्ट पार्टी (क्रामाकपा) जस्ता दलहरू सहभागी भए । बैठकले २०११ जुलाई १८ मा त्रिपक्षीय सम्झौता गरी पाएको गोर्खाल्यान्ड टेरिटोरियल एडमिनिष्ट्रेसन (जीटीए) बोर्ड खारेज गर्ने लगायतका निर्णय गरेको छ । यी सबै दल गन्तव्यसम्म पुग्न सँगै रहलान् भन्नेमा सन्देह छ । दलीय स्वार्थबाट माथि उठेर आन्दोलन अघि बढाउनुपर्छ, स्टडी फोरमका पूर्वसदस्य पी अर्जुनले भने । सीके श्रेष्ठको अर्को सुझाव छ, सत्तारुढ भारतीय जनता पार्टी (भाजपा) मा आबद्ध भारतभरका नेपालीभाषीहरूसँग छलफल गरेर गोर्खाल्यान्डका विषयमा भाजपालाई गम्भीर रूपमा ध्यानाकर्षण गराउनुपर्छ । भाजपासँग स्पष्ट जवाफ माग्नुपर्छ । यो देशका गोर्खाले न्याय पाउँछन् कि पाउँदैनन् ? भारतका विभिन्न राज्यमा बसोबास गर्ने नेपालीभाषीहरूले गोर्खाल्यान्ड आन्दोलनप्रति ऐक्यबद्धता जनाएका छन् । छिमेकी सिक्किमको सत्तारुढ दल सिक्किम डेमोक्रेटिक फ्रन्ट गोर्खाल्यान्डका लागि खुलेरै आएको छ । मुख्यमन्त्री पवन चाम्लिङले बिहीबार केन्द्रीय गृहमन्त्री राजनाथ सिंहलाई पत्राचार गर्दै गोर्खाल्यान्ड संवैधानिक माग रहेको र भारतीय गोर्खाहरूको पहिचानको माग भएकाले गम्भीरतापूर्वक लिन आह्वान गरे । अखिल असम छात्रा संघ, मिजोरम, देहरादुन, मेघालय, मणिपुर, अरूणाञ्चल लगायत उत्तरपूर्वी भारतमा बसोबास गर्ने नेपालीभाषी संघसंस्थाहरूले गोर्खाल्यान्डका लागि सहयोगको प्रतिबद्धता व्यक्त गरेका छन् । असमका भाजपा सांसद आरपी शर्माले गोर्खाल्यान्ड संवैधानिक माग भएकाले यो मागलाई सम्बोधन गर्न आफ्नो दलको ध्यानाकर्षण गराएको जनाएका छन् । शर्माले भने, गोर्खाल्यान्ड हुनु भनेको भारतभरका नेपालीभाषीको सुरक्षाको सुनिश्चितता हुनु हो । डेढ करोडभन्दा बढी संख्यामा नेपालीभाषी बसोबास गर्ने दाबी गोर्खाल्यान्ड समर्थक राजनीतिक दल र संघसंस्थाको छ । तर सरकारले भारतमा गोर्खाहरूको जनसंख्या ४१ देखि ४५ लाख हाराहारीमा रहेको बताउँदै आएको छ । दार्जिलिङको सिमाना नेपाल, भुटान, बंगलादेश र चीनसँग साँघुरो गरी सिमाना जोडिएकाले दार्जिलिङलाई चिकन्स नेक पनि भनिन्छ । त्यसैले सुरक्षाको दृष्टिकोणले यो क्षेत्रलाई अत्यन्त संवेदनशील मानिन्छ । चारवटा अन्तर्राष्ट्रिय सीमा भएको दार्जिलिङलाई त्यहाँको सत्ताले भने बढी नेपालसँग जोडेर हेर्छ । त्यसमाथि दार्जिलिङ नेपालले युद्धमा हारेको जमिन हो भन्ने प्रचार भइरहने गर्छ । १८२६ मार्च ४ मा सुगौली सन्धिद्वारा युद्धको समाप्ति गरेर नेपालले दार्जिलिङसहित मसुरी, नैनीताल र सिमलाजस्ता पूर्व र पश्चिमका भूभागहरू इष्ट इन्डिया कम्पनीलाई सुम्पेको थियो । इतिहासमा कुनै बेला नेपालको भूभाग बनेको र अहिले पनि नेपालीभाषीको उल्लेख्य जनसंख्या भएकाले भारत सरकारले दार्जिलिङलाई शंकाको नजरले हेर्ने गरेको जानकारहरू बताउँछन् । साहित्यकार नरबहादुर दाहालका अनुसार भारतीय सत्ताको दिमागमा एउटा त्रासले लामो समयदेखि डेरा जमाएको छ । त्यो के भने गोर्खाल्यान्ड बन्यो भने दार्जिलिङ नेपालतिर गाभिन सक्छ । हामीले अधिकार नपाउनु पछाडिको मूल व्यथा नै यही हो, दाहाल थप्छन्, हामी कुनै हालतमा नेपाली होइनांै, भारतीय हुनुमै गर्व गर्छौं भन्दा पनि सत्ताले विश्वासै गर्दैन ।"
गोर्खाल्यान्ड गाथा,"नेपाललाई पाठसंघीयता चुनेको नेपालले गोर्खाल्यान्ड आन्दोलनबाट धेरै सिक्न सक्छ । ती मध्ये दुइटा मुख्य हुन् एक, पहिचानको आधारमा सुरु हुने राजनीति सयौं वर्षसम्म चल्न सक्छ र समस्याहरू ब्युँताइराख्दा, हल ननिकाली बस्दा सबभन्दा बढी राजनीतिक फाइदा हुन्छ । नेपालमा जातीय पहिचानको आगो सल्किसकेको छ, यसलाई सानै रूपमा मात्र राखेर हात ताप्न खोजे ठिक छ, तर घिउ हाल्ने काम गर्नथाले सबैलाई जलाएर लान्छ । दुई, संघीयता वा कुनै संरचना विकासको नाममा मागिखाने भाँडोको संयन्त्र बनाउन हुन्न । आम्दानी चाहिन्छ दार्जिलिङ क्षेत्रमा आम्दानीका स्रोतहरू प्रशस्त भए पनि ठेक्कापट्टा अर्थतन्त्र बन्ने, सरकारी जागिर खोज्ने र अलिअलि साइड इन्कम गर्नेमा सीमित भए । यहाँ पनि प्रदेशहरूले यस्तै आर्थिक संरचनालाई संघीय रूपमा ठेल्ने हो भने केही वर्षपछि पहिचानसँग जोडिएका बिभिन्न ल्यान्डहरूको आन्दोलनले नेपाललाई फेरि काठमाडौंमा सीमित गर्नेछ ।"
यो अन्तिम लडाइँ,"गोर्खाल्यान्डको विषयमा भाजपाले किन मुख खोल्न गाह्रो मानेको ?हामीले जिताएर पठाएका सांसद एसएस (सुरेन्द्र सिंह) आहलुवालियाले पटकपटक संसद्मा हाम्रो मागबारे कुरा उठाएकै हुन् । भाजपा अध्यक्ष अमित साहले भर्खरै पार्टी साना राज्य निर्माणको पक्षमा रहेको बताए । हाम्रो माग भारतकै पुरानो माग हो । यसबारे कुनै दल पनि बेखबर छैन । तर किन माग सम्बोधन हुनसक्दैन, हामी अचम्ममा छौं । भारतीय संविधान अनुसार हामीले गोर्खाल्यान्ड मागेका हौं । कसैको भाग खोस्न लागेका हैनौं ।"
नेम्पा अवार्ड शतप्रतिशत निष्पक्ष हुन्छ,"काठमाडौं गत वर्षका फिल्म अवार्डका नतिजा निकै विवादित रहे । यस वर्षको सुरुवाती एनएफडीसी राष्ट्रिय चलचित्र पुरस्कार पनि सहभागी केही फिल्मकर्मीको अवार्ड बहिष्कार का घटनाले विवादरहित हुन सकेन । नेपाल चलचित्र संघले अमेरिकामा भदौ १७ मा आयोजना गर्न लागेको नेम्पा अवार्ड भने विवादरहित हुने दाबी गरेको छ ।शुक्रबार आयोजना गरेको पत्रकार सम्मेलनमा संघका अध्यक्ष प्रदीपकुमार उदयले भने, यो अवार्ड शतप्रतिशत निष्पक्ष हुन्छ । आयोजकका तर्फबाट हामीले जुरीलाई निष्पक्ष मूल्यांकनका लागि आग्रह पनि गर्न चाहन्छौं । उनले गतवर्ष प्रदर्शनमा आएका फिल्ममध्ये अवार्डमा ४४ फिल्म प्रतिस्पर्धाका लागि सहभागी भएको जानकारी दिँदै थपे, भोलिका दिनमा फलानो फिल्मले किन अवार्ड पाएन भन्नेजस्ता जिज्ञासा उत्पन्न नहोऊन् भनेर दर्ता फिल्मसमेत जानकारी गराएका छौं । यो पपुलर अवार्ड होइन । जुरीले समीक्षात्मक मूल्यांकनका आधारमा निर्णय दिनेछन् । संघले तीन सदस्यीय जुरी रहेको जानकारी दिँदै उनीहरूकै मूल्यांकनका आधारमा विधागत उत्कृष्ट तीनको मनोनयन सार्वजनिक गरिने बताएको छ । अमेरिकाको डालासमा स्थानीय डीएबीएस इन्टरटेनमेन्टसँगको सहकार्यमा संघले आयोजना गर्न लागेको नेम्पा अवार्डमा १८ विधामा अवार्ड प्रदान गरिनेछ भने एक विशिष्ट व्यक्तित्वलाई नगदसहित लाइफटाइम अचिभमेन्ट अवार्डले सम्मानित गरिने जानकारी पनि दिइयो । संघ अध्यक्ष प्रदीप उदयले निर्मातावितरकको स्वीकृति पाएको खण्डमा उत्कृष्ट फिल्मको विधामा पर्ने तीन फिल्मलाई अवार्डअघि अमेरिकामा प्रदर्शनको तयारीसमेत गरिएको बताए । डीएबीएसका अर्जुन सुवेदीले भने अमेरिकामा नेपाली फिल्म अवार्डका लागि पब्लिक डिमान्ड भएकैले आफूहरूले आयोजनाका लागि आँटेको बताए । भने, त्यहाँका दर्शक नेपाली फिल्म हेर्न र यस्ता कार्यक्रममा सहभागी हुन खुब चाहन्छन् । यसअघि नेपाल मोशन पिक्चर्स अवार्डका नामबाट तीन अवार्ड गरिसकेको चलचित्र संघले बीचको एक दशक कुनै अवार्ड गरेन । यसपटक नेम्पाको नामबाट पुन: अवार्ड सञ्चालन गर्न लागेको हो । संघले अवार्ड आयोजनापछि जुरी सम्मिलित पत्रकार सम्मेलन गरी अवार्डबारे अन्तरक्रियासमेत गरिने उल्लेख गरेको छ ।"
बिहे गर्दै करिश्मा,"बिहेको अघिल्लो वर्ष मात्रै करिश्मा कपुरका लगालग तीन फिल्म रिलिज भएका थिए । तर सन् २००३ को सेप्टेम्बरमा विवाह गरेपछि उनको अभिनय यात्रामा विराम लाग्यो । त्यसअघि पनि उनको सम्बन्ध अजय देवगणसँग तीन वर्ष चलेको थियो भने अभिषेक बच्चनसँग त इंगेजमेन्ट नै भएको थियो । तर केही महिनापछि नै उक्त नाता तोडियो ।फिल्ममा सबैकी प्रिय नायिका करिश्मा वास्तविक जीवनमा भने त्यस्ती प्रिय बन्न पाइनन् । २९ वर्षको उमेरमा एक उद्योगपतिसँग विवाह गरेकी उनी चालीस कटेपछि भने पतिसँग रमाउन सकिनन् । गतवर्ष मात्रै डिभोर्सलाई कानुनी रूपमा किनारा लगाएकी उनी यति बेला अर्को प्रेममा चुर्लुम्म डुबेकी छन् ।खबर अनुसार, उनका प्रेमी पनि आफ्नी पहिली पत्नीलाई डिभोर्स दिएपछि करिश्मासँग विवाह गर्ने तयारीमा छन्। कपुर परिवारले पनि उनलाई निकै रुचाएको छ रे । पछिल्ला पारिवारिक जमघटमा समेत करिश्मा उनीसँगै उपस्थित हुनुले सम्बन्ध प्रगाढ रहेको मान्न सकिन्छ । सुरुवाती दिनमा दुईले रिलेसनसिपलाई मिडियासामु पर्नबाट जोगाउँदै आएका थिए ।"
योगले निरोग,५ हजार वर्ष पुरानो विधाको अनुसरण विश्वका १० करोडभन्दा बढीले गर्छन् ।
विदेशमा युवाको मृत्यु,म्याग्दी (कास) वैदेशिक रोजगारीअन्तर्गत दक्षिण कोरिया र मलेसिया पुगेका यहाँका दुई युवाको मृत्यु भएको छ । रघुगंगा गाउँपालिका२ भगवतीका २७ वर्षीय शिवकुमार कार्की र वडा६ पाखापानीका ओमबहादुर पुनको मृत्यु भएको हो ।रोजगार अनुमति प्रणाली (ईपीएस) बाट ९ महिनाअघि दक्षिण कोरिया पुगेका कार्कीको गत शुक्रबार राति सुतेकै अवस्थामा मृत्यु भएको थियो । त्यसैगरी १४ वर्षदेखि मलेसियामा कार्यरत पुनको सोमबार गाडीको ठक्करले मृत्यु भएको थियो ।
एउटै व्यापारबाट अर्बपति,", काठमाडौंकुनै पनि व्यापार थप फस्टाउनका लागि तीन कुराहरू आवश्यक पर्ने भनेर हामीलाई सिकाइन्छ । पहिलो : कयौं ग्राहकसँग अपिल गर्नु, दोस्रो : अरूभन्दा फरक उत्पादनमा केन्द्रित हुनु र तेस्रो : नयाँनयाँ वस्तुहरू बजारमा ल्याइरहनु । तर, वास्तवै के यी तीन कुरा अन्तिम सत्य हुन् त ? अमेरिकी अखबार फोब्र्स को ४ सयजना अर्बपतिको सूचीलाई विश्लेषण गर्दा योभन्दा फरक र नयाँ तथ्य फेला परेको छ । अर्बपति बनेकाहरूको रुझान र प्रवृत्ति हेर्दा व्यापारमा विविधिताको तुलनामा विशिष्टतालाई उजागर गरेको छ । अर्थात् कुनै एउटा व्यापारमा केन्द्रित भई अगाडि बढ्दा अपेक्षा गरेभन्दा बढी सफलता हासिल भएको पाइएको छ । फोब्र्स सूचीमा समावेश विश्वका अधिकांश सफल र धनाढ्यहरू आआफ्ना एउटै कारोबारमा अतिकेन्द्रित र विशिष्टताका साथ अघि बढेको पाइएको छ । फेसबुक र मिन्ट कम्पनीमा एकजना कर्मचारी नोआह कागनले तयार पारेको विश्लेषणरिपोर्टले त्यस्तै देखाएको छ । कागनले तयार पारेको रिपोर्टमा आधारित भई बिजनेस इन्साइडर अनलाइनले सार्वजनिक गरेको विश्लेषणले व्यापारमा विविधताको साटो विशिष्टताका साथ एउटैमा केन्द्रित भएकाहरू बढी सफल भएको पुष्टि गरेको छ । उक्त अनलाइनले आफ्नो विश्लेषणलाई थप प्रस्ट्याउन विश्वका तीन अर्बपतिको उदाहरण पनि प्रस्तुत गरेको छ । सुरुमा वारेन बफेट, मार्क जुकरबर्ग र फिल नाइटलाई आफ्नो उदाहरण बनाएको छ । यी तीनजना अर्बपतिहरूको व्यापार अन्य विभिन्न उद्योगकम्पनीबाट चम्के पनि सुरुमा तिनीहरूको एउटै मात्र व्यापार थियो । त्यसैमा तिनीहरू बढी केन्द्रित भई धन आर्जन गरेका थिए । अर्थात् तीनजना पहिले एउटै व्यापारलाई आआफ्नो च्यानल वा रणनीति बनाएर अघि बढेका थिए । वारेन बफेट बर्कसायर हाथावेमा लगानी गरी ७३ दशमलव २ अर्ब अमेरिकी डलरको सम्पत्ति बनाए भने जुकरबर्ग फेसबुकबाटै ६१ दशमलव ७ अर्ब अमेरिकी बराबरको धन जोड्न सफल भएका थिए । त्यस्तै नाइक कम्पनीकै कारण फिल नाइटले २४ दशमलव ३ अर्ब अमेरिकी डलर बरोबरको सम्पत्ति बनाएका थिए । अर्को कुरो अर्बपतिहरू झनै अर्बपति हुनुको कारणचाहिँ तिनीहरू मानिसको आवश्यकतामा केन्द्रित भएर अघि बढ्नु पनि हो । विशिष्ट क्षेत्रमा अतिकेन्द्रित रणनीतिहरू बनाएर अघि बढ्दा व्यापार थप फराकिलो बन्छ । तर, धेरै मानिस ठान्छन्, विविधता (एकैपटक धेरै व्यापार) ले कुनै पनि व्यापारलाई विस्तार गर्नमा सहयोग पुर्याउँछ । विविध व्यापार र उद्योगको विपक्षमा रहेकाहरूले यसलाई अस्वीकार गरेका छन् । उनीहरू भन्छन्, यसो गर्नु भनेको उद्यमीको सोचलाई विभाजित गर्नु हो । सोच डाइभर्ट भएको अवस्थामा सफलता हासिल गर्न कठिन हुन सक्छ । यसको साटो एउटै व्यापारमा मात्रै केन्द्रित हुनुलाई उनीहरूले राम्रो भनेका छन् । विविधतामा विश्वास गर्ने उद्यमी र व्यावसायीहरूले धेरै कुरा सही तरिकाले गर्न सक्तैनन् । अनलाइनले अर्को उदाहरणका रूपमा स्टेभ जब्सलाई अघि सारेको छ । उसले जब्सले एप्पललाई कसरी बचाए ? भनेर आफ्नो विश्लेषणमा बेलिविस्तार गरेका छन् । अनलाइन लेख्छ : सन् १९७६ मा एप्पल आई को सुरुआत एउटै मात्र उत्पादनबाट भएको थियो । कम्पनीको विस्तार भएपछि एप्पल टोलीले विभिन्न बजारहरूलाई लक्षित गरी नयाँ ब्रान्डहरू ल्याउन सफल भयो । सन् १९९१ मा म्याकिन्तोस क्वाद्राको बजार उच्च विन्दुमा रह्यो । त्यसपछि सन् १९९२ मा परिवारलाई लक्षित गरी म्याकिन्तोस फरफर्मा सेरिज कम्पनीले ल्यायो । त्यस्तै सन् १९९३ मा मिडरेन्जको म्याकिन्तोस सेन्ट्रिस लाइन पनि ल्यायो । यी उत्पादनहरू परिचयात्मक यन्त्रका रूपमा विभिन्न मूल्य विन्दुमा बिक्री भएका थिए । कम्पनीको सुरुमा विभिन्न सेग्मेन्ट बजारमा ल्याउने लक्ष्यका साथ अघि बढेको थियो । तर, त्यो सम्भव हुन सकेन । तीनवटा उत्पादनहरू ९० को दशकमा ल्याए पनि त्यसले अपेक्षा गरेअनुरूपको लाभ कम्पनीलाई प्राप्त हुन सकेन । फेरि यी उत्पादनहरू त्यस बेला ल्याइएको थियो, जब विश्वव्यापी रूपमा कम्प्युटरलाई स्वीकार गरिएको थिएन । किनभने उपभोक्ताहरूले यी उत्पादनहरूबीच फरक बुझ्न नसकेर कन्फुजनको अवस्थामा थिए । तीनैवटा उत्पादनलाई एउटै ठानेका थिए, उपभोक्ताहरूले । फलस्वरूप सन् १९९४ देखि १९९७ सम्म प्रत्येक वर्ष कम्पनी घाटामा गएको थियो । सन् १९९७ मा मात्रै कम्पनीले ७ सय ८ मिलियन अमेरिकी डलर घाटा बेहोर्नुपरेको थियो । तर, कम्पनी आफ्नो यही उत्पादनमा केन्द्रित रह्यो, अन्य व्यापारमा हाम फालेन । आफ्नो विशिष्टता जोगाउनका यी उत्पादहरूलाई जीवितै बनाउने सोचमा कम्पनी रहेको थियो । यसै क्रममा आफ्नो घाटा जोगाउन सन् १९९७ मा कम्पनीले स्टेभ जब्सलाई भित्र्यायो । तत्कालै स्टेभले आवश्कताहरूमा केन्द्रित भई काम गर्न थाले । जब्स कम्पनीमा पुनप्र्रवेशअघि एप्पलका एक दर्जनजति विभिन्न मोडलका कम्प्युटर बजारमा थिए । तर, सन् १९९८ मा एप्पलका चारवटा मोडलहरू पावर म्याकिन्तोस जी ३, म्याकिन्तोस सर्भर जी ३, पावरबुक जी ३ सेरिज र आइम्याक जी ३ बजारमा रहेका थिए । आफ्ना यी उत्पादनहरूमा अतिकेन्द्रित भएपछि कम्पनीको नाफा ३ सय ९ मिलियनसम्म पुग्यो । जब्सले आफ्नै भनाइलाई चरितार्थ गर्न कम्मर कसेर लागेपछि उनी एप्पल कम्पनी जोगाउन सफल भएका हुन् । उनले एउटा अन्तर्वार्तामा भनेका थिए, धेरै मानिसले काममा केन्द्रित हुनुलाई आफूले पाएको कामलाई सही भन्नु मात्रै भएको ठान्छन् तर यो सधैं लागू नहुन सक्छ । त्यसैले नो भन्न सक्नुपर्छ । नो शब्दले सयौं नयाँ विचारहरू ल्याउन सक्छ, जसले मानिसलाई सफल बनाउँछ । जब्सको नो शब्दले कम्पनीलाई पुनर्जीविन दिन सफल भएको हो । अन्त्यमा, धेरै मानिस आफ्नो व्यापारलाई विस्तार गर्न नयाँ सोच वा तरिकाको खोजीमा अनावश्यक समय र ऊर्जा खर्च गर्छन् । त्यो ठीक नभएको विश्लेषण गरिएको छ । किनभने एकैपटकमा धेरै व्यापार थाल्दा कुनै पनि उद्यमीव्यापारीसँग पहिलेदेखि भएको व्यापारमा केन्द्रित हुन असम्भव हुन्छ । घाटा लाग्यो भनेर केही उद्यमीहरू अन्य व्यापारमा हात हाल्छन् । अझ एकैपटकमा धेरै व्यापारमा हाम फाल्नेहरू पनि भेटिन्छन् । हुन त कहिलेकाहीँ यसमा सफलता पनि प्राप्त हुन सक्छ तर बढी असफलता नै हात पर्छ । (एजेन्सीहरू)"
गर्मी छल्न कार्किनेटा होमस्टे,"पर्वतकुस्माका राजु शर्मा सातामा एक दिन कार्कीनेटा आउँछन् । कुस्माको उखर्माउलो गर्मीबाट एक दिन भए पनि छुटकारा लिन साथीसँगै यहाँ आउने उनलाई शीतलतासँगै गाउँको अर्गानिक स्वादको खानाले लोभ्याउँछ ।फलेबास १ (साविकको कार्कीनेटा) का रामराजा सुवेदीले एक वर्षअघि सुरु गरेको होमस्टे यतिबेला कुस्मा आसपासका युवायुवती र कर्मचारीका लागि शीतल चौतारी बनेको छ । सदरमुकामबाट सवारी साधनमा एक घण्टामै पुग्न सकिने कार्कीनेटा समुद्र सतहबाट १६ सय ५० मिटर उचाइमा पर्छ । साढे आठ सय मिटर उचाइको कुस्मामा बढेको गर्मी छल्दै शीतल हावा र स्थानीय परिकारको स्वाद लिनेहरूका लागि कार्कीनेटा एउटा गन्तव्य बनेको छ । अन्नपूर्ण, धौलागिरिलगायतका हिमशृंखलाको अवलोकन गर्दै घना जंगलका बीचमा घुम्न पाइने यहाँको विशेषता हो ।साविकको कार्कीनेटा बजारबाट केही मिनेटको पैदल दूरीमा पुग्न सकिने होमस्टेमा हिजोआज पाहुनाको चहलपहल बढी देखिन्छ । कार्कीनेटा आउनेमध्ये धेरैजसो यहाँ आउँछन्, सुवेदीले भने, सके जानेको सेवा दिएको छु । स्थानीय कुखुराको मासु, कोदाको ढिँडो, खोले, घिउ, सिस्नोको तरकारी यहाँका विशेष परिकार हुन् । टिम्मुरको स्वादमा कोदाको खोले खुब मनपर्छ, होमस्टेमा भेटिएका कास्कीका अर्जुन घिमिरेले भने, अन्तको भन्दा यहाँको स्वाद फरक छ । उनले महिनामा एकदुईपटक खोले खानकै लागि यहाँ आउने बताए । दुई वर्ष साउदी अरेबियाको एक होटलमा काम गरेका सुवेदीले गाउँमै उद्यमी बन्ने सपना बुनेर केही वर्षअघि फर्केका थिए । केही समय व्यवसाय रोज्दैमा बिताएका उनले गत वर्षदेखि होमस्टे सुरु गरेका हुन् । उनकोमा २५ जनासम्म बस्न सक्ने व्यवस्था छ । उनले व्यवसाय सुरु गरेदेखि मासिक ३० हजारदेखि सिजनमा एक लाख रुपैयाँसम्म आम्दानी गर्दै आएको बताए ।"
को बन्ला भारतको राष्ट्रपति ?,"दुई उम्मेदवारका केही समानता छ । पहिलो, दुवै पिछडिएको दलित समुदायबाट । दोस्रो, दुवै बिहारका । तेस्रो, लामो राजनीतिक इतिहास र योगदान । चौथो, उमेर बरोबरी ।"
यस्ता उम्मेदवार चाहन्छन् मतदाता,"सुनसरी (कास) सुनसरीको दक्षिणवर्ती क्षेत्रमा यति बेला असारे चटारोसँगै चुनावी माहोल तातिरहेको छ । हरिनगरा, भुटाहा, घुस्की, देवानगन्ज, कप्तानगन्जलगायत बजार चुनाव चिह्न र पार्टी झन्डाले झकिझकाउ छन् । उम्मेदवारहरू खेतखेतै पुगेर स्थानीयसँग भोट मागिरहेका छन् । सबैजसो उम्मेदवारलाई स्थानीयको एउटै माग छ सिँचाइ सुविधा । पूर्वपश्चिम राजमार्गदेखि दक्षिणी क्षेत्रका अधिकांश जनताको प्रमुख आयस्रोत कृषि नै हो । सुनसरीमोरङ सिँचाइ आयोजनाको नहर पुगे पनि यस क्षेत्रका जनता सिँचाइबाट वञ्चित हुँदै आएका छन् । बर्जु गाउँपालिकाको चिमडी बजारमा भेटिएका ६० वर्षीय झर्कु चौधरीले आफूहरूको पहिलो समस्या नै सिँचाइ अभाव रहेको बताए । चन्दा मोहना सिँचाइ आयोजनाको पानीले नपुगेपछि किसानहरू अर्को सिँचाइ योजनाको पर्खाइमा छन् । झर्कु भन्छन्, २० वर्षमा बाटोघाटो त बने तर सिँचाई छैन, जसले किसानको पक्षमा काम गर्छ उसैलाई भोट दिन्छु । पर्शुराम चौधरीले भने उच्च शिक्षाका लागि स्थानीयस्तरमै कलेज, सुविधासम्पन्न अस्पताल र विराटनगरसम्म कालोपत्रे सडक बनाउन सक्ने विश्वासिलो उम्मेदवारलाई जिताउने पक्षमा छन् । एमालेबाट गाउँपालिका अध्यक्ष उम्मेदवार फनिलाल चौधरी आफूले गाउँको विकास र किसानका समस्या सम्बोधन गर्ने बताउँछन् । उनले घोषणापत्रमै उक्त कुरा उल्लेख गरेका छन् । प्रतिस्पर्धा फोरम लोकतान्त्रिकसँग हो, उनले भने, मैले जित्ने पक्का छ । फोरम लोकतान्त्रिकबाट रघुनन्दन चौधरी र कांग्रेसबाट इस्राइल अन्सारी उठेका छन् । चौधरीहरूको निर्णायक मत रहेको बर्जुमा १८ हजार मतदाता छन् । बर्जु गाउँपालिकाका एमाले पार्टी अध्यक्ष संगठनात्मक रूपमा आफूहरू बलियो रहेको बताउँछन् । तर, कांग्रेसका इस्राइल पनि आफूलाई कम ठान्दैनन् । भन्छन्, बीपीको पालादेखि कांग्रेसको संगठन भएको ठाउँ हो, हामीले नजित्ने कुरै छैन ।हरिनगरा गाउँपालिकाका सुदन मालाकारको घरमा कांग्रेस, एमाले, फोरम, माओवादी केन्द्र सबै पार्टीका उम्मेदवार भोट माग्न आइसके । ती सबैलाई उनले किसानका माग पूरा गर्नेलाई भोट दिने भन्दै फर्काइदिए । सिँचाइ नहुँदा दुई बिघा जमिन भएकालाई पनि खान नपुग्ने अवस्था छ, उनले भने, यो क्षेत्रका किसान सिँचाइ चाहन्छन् अनि मात्र कालोपत्रे सडक ।हरिनगरामा कांग्रेसबाट गफार अन्सारी, एमालेबाट लस्करी अन्सारी, माओवादी केन्द्रबाट दिल मोहमद मिया, लोकतान्त्रिकबाट सुमन मेहता कोइरी चुनावी मैदानमा छन् । यहाँ २० हजार ५ सय ६१ मतदाता छन् । यहाँ मुस्लिम मतदाता नै निर्णायक भएकाले तीनै पार्टीले मुस्लिम उम्मेदवार उठएका छन् । कसले जित्छ भन्ने अहिल्यै अनुमान गर्न नसकिने स्वतन्त्रबाट उपाध्यक्षका उम्मेदवार वासिम अख्तरले बताए । घुस्कीका उमालाल मलाहा पनि गाउँको विकास र किसानको हितमा काम गर्न सक्नेले जितोस् भन्ने चाहन्छन् । स्थानीय निर्वाचन भएकाले जनता पार्टीगतभन्दा पनि मनले खाएको उम्मेदवार चाहन्छन्, उनले भने ।"
सुदूरपश्चिममा जन्मेकामा गौरव छ,"महेन्द्रनगर (कास) प्रधानमन्त्री शेरबहादुर देउवाले सुदूरपश्चिममा जन्मेकोमा आफूलाई गौरव हुने गरेको बताए । शुक्रबार महेन्द्रनगरमा आयोजित चुनावीसभालाई सम्बोधन गर्दै उनले सुदूरपश्चिमको माटोसँगै जनतासँग आफ्नो आत्मा जोडिएको बताए ।म यसै क्षेत्रमा जन्मेको हुँ, देउवाले भने, यहाँको माटो र जनतासँग मेरो आत्मा जोडिएको छ । मलाई यसप्रति गौरव र माया पनि छ । उनले यहाँको विकासका लागि कुनै कसर बाँकी छाड्ने बताए । उनले स्थानीय तहको निर्वाचनमा कांग्रेसलाई विजयी गराउन आग्रह गर्दै यस क्षेत्रलाई व्यापारिक हव बनाउने प्रतिबद्धता जनाए ।प्रधानमन्त्री देउवाले महाकालीमा चार लेनको पक्की पुल निर्माणसँगै दोधाराचाँदनीमा सुख्खा बन्दरगाह निर्माण गरेर कञ्चनपुरलाई सोझै मुम्बईसँग जोड्ने प्रतिबद्धता जनाए । चार लेनको पुलसँगै पञ्चेश्वर पनि बनाएरै छाड्छु, उनले भने, यस विषयमा भारतसँग पनि कुरा गरेको छु । उनले स्थानीयदेखि प्रदेश र केन्द्रीय निर्वाचनसम्म कांग्रेसलाई विजयी गराए मात्रै यस क्षेत्रको विकास अघि बढ्ने बताए ।धनगढी र कञ्चनपुरको शुक्लाफाँटा नगरपालिकाको झलारीमा आयोजित चुनावी सभा सम्बोधनपछि महेन्द्रनगर पुगेका देउवाले महाकालीपारीको महाकाली, भीमदत्त र बेदकोट नगरपालिकाको चुनावीसभालाई सम्बोधन गरेका हुन् । उनले तीनवटै नगरपालिकाका मेयर र उपमेयरसहित वडाध्यक्षदेखि सदस्यसम्म सबैलाई जिताउन आग्रह गरे । कञ्चनपुरलाई व्यापारिक हव बनाउने कांग्रेसको लक्ष्य हो, तब मात्र यो क्षेत्र समृद्ध हुन सक्छ, उनले भने, म यहाँको विकास गरेरै छाड्छु ।यतिबेला मुलुकमा स्थायी शान्ति र राजनीतिक स्थिरता आवश्यक परेको बताउँदै देउवाले संविधानको कार्यान्वयन गर्न सके मात्रै त्यो सम्भव हुने बताए । स्थानीय, प्रदेश र संसदको निर्वाचन समयमै गर्न सके मात्रै संविधान कार्यान्वयन हुन्छ, उनले भने, जसरी कांग्रेसकै नेतृत्वमा संविधान निर्माण भएको थियो, त्यसरी नै संविधान कार्यान्वयन पनि कांग्रेसकै नेतृत्वमा हुन्छ ।कञ्चनपुरलाई व्यापारिक हब बनाएरै छाड्छु"
१० वर्षमा मुलुकलाई नमुना बनाइदिन्छु,"कञ्चनपुर (कास) माओवादी केन्द्रका अध्यक्ष पुष्पकमल दाहालले जिम्मेवारी पाए दस वर्षभित्रै मुलुकलाई विकासले परिवर्तन गरिदिने बताएका छन् । आफूले १० महिना सरकारको नेतृत्व गर्दा सबैलाई सहमतिमा ल्याएर उल्लेखनीय काम गर्न सकेको औंल्याउँदै उनले व्यापार, पर्यटन, उद्योग र प्रविधिमा नेपाललाई नमुना बनाएर देखाइदिने दाबी गरे । दस महिनामा मधेस र पहाडलाई जोड्नुका साथै आर्थिक वृद्धिदर र लोडसेडिङमुक्त गर्न सफल भएँ, शुक्रबार कञ्चनपुरको शुक्लाफाँटा नगरपालिका ३ वंशामा आयोजित चुनावी सभालाई सम्बोधन गर्दै उनले भने, मौका पाए १० वर्षमा नेपाललाई नमुना बनाएर देखाइदिन्छु । उनले फास्ट ट्रयाक निर्माण सुरुआतसँगै मुलुकका प्रमुख सहरलाई उज्यालो बनाउने र चीनसँगको ओबोर सम्झौता आफ्नो सरकारका महत्त्वपूर्ण काम भएको बताए । मधेसी दललाई सहमतिमा ल्याएर मुलुकलाई चुनावमा लैजानु ठूलो सफलता रहेको उनको भनाइ छ । मधेस र पहाडलाई जोड्ने काम पनि मेरै पालामा भयो, उनले भने, अहिले केही साम्राज्यवादी दलालहरू माओवादीको एजेन्डा चोरेर भड्काउन खोजिरहेका छन् । उनले संविधानसभाको चुनावदेखि संविधान निर्माण र कार्यान्वयनसम्मको नेतृत्व माओवादीले नै गरेकाले त्यसको लाभ पनि माओवादीले पाउने बताए । पहिलो संविधानसभामा केही गल्ती गरेपछि जनताले माओवादीलाई दोस्रो संविधानसभामा साइजमा ल्याएका हुन्, उनले भने, अब स्थानीय तहदेखि प्रदेश र केन्द्रको चुनावसम्म पुग्दा माओवादी पहिलो पार्टी हुन्छ । उनले सिंहदरबारको अधिकार अहिले गाउँगाउँमा माओवादीकै कारण आएको बताए । तर, अन्य पार्टीले यसको गलत फाइदा उठाएर माओवादीलाई बदनाम गर्न खोजेको उनको आरोप छ । द्वन्द्वकालको अन्त्यतिर मेरो टाउकाको मोल तोक्ने यिनै नेता हुन्, दाहालले भने, माओवादीलाई भत्काउने र बिगार्ने पार्टीका रूपमा बदनाम गराउने तिनै नेता परिवर्तनमा मुख्य पक्षधर बनेका छन् । दाहालले पार्टीबाट फुटेर गएकालाई मिलाउने अभियान सुरु गरेको बताउँदै सबैलाई एकजुट गरेर लैजान सक्ने नेता आफू नै भएको दाबी गरे । प्रचण्ड छँदासम्म माओवादीमा अर्काे नेता जन्मिँदैन, इतिहासले मात्रै जन्माउने हो, उनले भने, सबैलाई मिलाएर लैजान्छु, सबै आउनुस्, अन्त नअल्मलिनुस् । उनले नयाँ शक्तिका अधयक्ष बाबुराम भट्टराई, माओवादी क्रान्तिकारीका अध्यक्ष मोहन वैद्य र नेत्रविक्रम चन्दलाई लक्षित गर्दै सबैका लागि माओवादीमा बाटो खुला रहेको बताए ।"
भोट माग्न मस्जिदमै,बाँके (कास) नेपालगन्जका सबैजसो मस्जिद शुक्रबार खचाखच भरिए । रमजानको अन्तिम जुमामा नमाज पढ्न मुस्लिम समुदाय त्यहाँ उर्लिएका थिए । चुनावी प्रतिस्पर्धामा रहेका उम्मेदवारले भने त्यो विशाल जमघटलाई भोट माग्ने अवसरका रूपमा प्रयोग गरे । उनीहरू विभिन्न मस्जिदसम्मै पुगेर सहयोगका लागि आग्रह गरिरहेका थिए ।नमाज सकिएपछि उम्मेदवाहरूले मुस्लिम मतदातासँग अंकमाल गरे । शुभकामना बाँडे । अनि उनीहरूका हातहातमा आफ्ना चुनावी प्रतिबद्धतापत्र थमाइदिए । एक महिनाको उपवासपछि रमजानको अन्तिम जुमामा विशेष नमाज पढेर अलबिदा गर्ने परम्परा छ । केही दिनमै इद पर्व सुरु हुन्छ । सयौंको संख्यामा एकसाथ मतदाता भेट्न र घोषणापत्र दिन पाउँदा उम्मेदवार निकै खुसी देखिन्थे ।
चिनियाँ युवाले जर्मनीमा खेल्ने,लन्डन (बीबीसी) चिनियाँ यू२० टिमले आउने सिजन जर्मनीको चौथो डिभिजनमा खेल्न सक्ने भएको छ । यसपल्ट क्षेत्रीय दक्षिणपश्चिमी लिगका लागि मात्रै १९ टिम छनोट भएका छन् । यसैबीच जर्मन एफएले चीनलाई एउटा टिम बनाई लिगमा प्रवेश गर्न आमन्त्रण गरेको छ । लिगका कार्यकारी फेलिक्स वाइल्डम्यानले यो लिग प्रोजेक्ट सन्तोषजनक ढंगले अगाडि बढिरहेको बताए । चीनले सन् २०५० भित्र विश्वको फुटबल महाशक्ति बन्ने इच्छा राखेको छ । साथै सन् २०३० को विश्वकप आयोजनासमेत गर्न चाहन्छ । जर्मन फुटबल संघका उपाध्यक्ष रोनी जिमरम्यानले लिगका टिमहरूले चिनियाँ युवा खेलाडीहरूसँग २ खेल खेल्दा १५ हजार युरो पाउने बताए । उनले यसलाई राम्रो सहकार्य भने । जर्मनी र चीनले नोभेम्बरमा ५ वर्ष फुटबल विकास सहकार्य गर्ने योजना छ । यसबाट चीनको फुटबल स्तर सुधार हुने र जर्मनीले पनि चीनमा बजार पाउने अपेक्षा गरिएको छ ।
पोखरा रंगशालामा नयाँ प्यारापिट बन्दै,"पोखरा पोखरा रंगशालामा जीर्ण भएका दुई प्यारापिट भत्काएर नयाँ बनाइने भएको छ । पुरानो, नियमित मर्मत सम्भारको अभाव तथा भूकम्पले समेत जीर्ण बनेको प्यारापिट जोखिमपूर्ण अवस्थामा पुगेकै बेला नयाँ बनाउन लागिएको हो । भत्काएर नयाँ बनाउनका लागि खेलकुद मन्त्रालयले क्षेत्रीय खेलकुद विकास समितिमार्फत बजेट व्यवस्था गरेको छ । रंगशालाको विस्तृत परियोजना प्रतिवेदन (डीपीआर) अनुसार ८५ करोड रुपैयाँ लाग्ने अनुमान गरेकामा मन्त्रालयले आर्थिक वर्ष २०७४०७५ का लागि २५ करोड उपलब्ध गराएको छ । उक्त रकमले पुरानो प्यारापिट भत्काउने र नयाँको सुरुआत गरिने समितिले जनाएको छ । डीपीआरले अनुमान गरेको बजेट दिन मन्त्रालयले सहमति जनाएको छ । बहुवर्षीय योजना भएकाले बर्सेनि बजेट छुट्टिएर दुई वर्षमै काम सम्पन्न हुनेछ, समितिका अध्यक्ष खगराज पौडेलले भने, दुई तीन दिनपछि नै जीर्ण प्यारापिट भत्काउँछौ । टेन्डर आहान गरी नयाँ निर्माणको काम थाल्छौं । नयाँ प्यारापिट अन्तराष्ट्रियस्तरको अत्याधुनिक बन्नेछ । बजेट प्यारापिटमा मात्र नभएर पोखरा रंगशालामा आवश्यक अन्य भौतिक पूर्वाधार निर्माणमा पनि खर्च गरिनेछ । यसले रंगशालामा एसियाली स्तरका खेलकुद प्रतियोगिता गर्न सकिने उनले बताए । भूकम्पपछि विशिष्ट (भीआईपी) र दर्शकदीर्घाको प्यारापिटलाई प्राविधिकहरूले अति जोखिमपूर्ण भन्दै रातो स्टिकर टाँसेका थिए। दुवैतर्फ गरी ४ हजार ७ सय दर्शक अट्थे । अब रंगशालाको फुटबल मैदानको चारैतिर प्यारापिट बन्नेछ । यो काठमाडौंको दशरथ रंगशालाभन्दा पनि ठूलो हुनेछ । काठमाडौंको क्षमता १८ हजार जति छ । यहाँ ३० देखि ३२ हजार दर्शक अट्ने गरी प्यारापिट बन्नेछ, क्षेत्रीय खेलकुद विकास समितिका कार्यालय प्रमुख लक्ष्मण योगीले भने, यो नेपालकै ठूलो हुनेछ । दोस्रो बृहत् राष्ट्रिय खेलकुदका लागि २०३७ सालमा प्यारापिट बनेका थिए । जीर्ण हुँदै गएकाले मर्मत गर्नुपर्ने चौतर्फी आवाज उठिरहेका बेला भूकम्पले थप क्षति पुर्यायो । यसले मर्मत नभई पुनर्निर्माण गर्नुपर्ने अवस्थामा पुगेको हो । नयाँ प्यारापिटमा ५ प्रवेशद्वार रहनेछ । साथै पर्याप्त शौचालय, खेलाडीका लागि छुट्टै कोठा, पत्रकार सम्मेलनस्थल, भीआईपी कक्षलगायत आवश्यक पूर्वाधार पनि बनाइने छ । निर्माण अवधिभर रंगशालामा खेल गतिविधि बन्द हुनेछ ।"
अन्तर एयरलायन्स टेबलटेनिस,"काठमाडौं (कास) अन्तर एयरलायन्स टेबलटेनिस प्रतियोगिता शनिबार लैनचौरस्थित राष्ट्रिय टेबलटेनिस प्रशिक्षण केन्द्रमा सुरु हुँदै छ । नेपाल वायुसेवा निगमको ५९ औं वार्षिकोत्सवका अवसरमा हुने प्रतियोगितामा पुरुष र महिला सिंगल्स तथा मिक्स डबल्समा प्रतिस्पर्धा हुनेछ । विभिन्न १५ एयरलायन्सका ४४ प्रतिस्पर्धा हुनेछन् ।ब्याडमिन्टन र टेबलटेनिसको आन्तरिक प्रतिस्पर्धा पनि भएको थियो । ब्याडमिन्टन पुरुष सिंगल्समा जंगबहादुर चन्द, रमेश आचार्य र प्रशान्त ओली तथा महिलामा रचिता श्रेष्ठ, कृतिका नेपाल र निमा डोमा शेर्पा शीर्ष तीनस्थान विजयी भए । टेबलटेनिसतर्फ जंगबहादुर चन्द र राजेश गुरुवाचार्य तथा महिलामा रञ्जना पोखरेल र निमा डोमा शेर्पा पहिलो र दोस्रो भए ।"
खेल विकास गर्ने दलहरूको वाचा,"विराटनगर स्थानीय निकाय निर्वाचनका क्रममा विभिन्न राजनीतिक दल एवं उम्मेदवारले गाउँनगरमा खेल विकासमा ठोस काम गर्ने प्रतिवद्धता जनाएका छन् । खेल विकास गर्ने वाचा गर्दै उनीहरूले खेलाडी, खेलसम्बद्ध पदाधिकारी अनि खेलप्रेमी मतदाताको मन जित्न खोजेका छन् ।प्रदेश नम्बर १ को एकमात्र विराटनगर महानगरपालिका, इटहरी र धरान उपमहानगरपालिकाको मेयरका प्रत्याशी ठुला दलका उम्मेदवारले खेलकुद पूर्वाधार विस्तार र विकासलाई प्राथमिकता दिएका छन् । उनीहरूले अत्याधुनिक र इन्डोर रंगशाला बनाउने आश्वासन दिएका छन् । विराटनगर महानगरको मेयरका प्रत्याशी सबै दलका उम्मेदवारले विराटनगरमा अन्तर्राष्ट्रिय स्तरको खेलकुद मैदान बनाउने मुद्दालाई प्राथमिकता दिएका छन् । उनीहरू महानगरपालिका वडा १९ मा रहेको बैजनाथपुर रंगशालामा फुटबल मैदान, क्रिकेट पिच, सुटिङ रेन्ज र सफ्ट टेनिस कोर्टलाई अत्याधुनिक बनाई इन्डोर रंगशाला बनाउने आश्वासन दिँदै मत माग्न व्यस्त छन् ।सुनसरीको इटहरी र धरान उपमहानगरमा मेयरका प्रत्याशी ठूला दलका उम्मेदवारले पनि खेलकुद पूर्वाधारलाई प्राथमिकता दिएका छन् । धरानका प्रत्याशीले एन्फा टेक्निकल सेन्टरमा अन्तराष्ट्रिय स्तरको रंगशला बनाउने र इटहरी उपमहानगरका प्रत्याशीले इटहरीमा अत्याधुनिक क्रिकेट पिचसहितको रंगशाला बनाउने र एथलेटिक्स ट्रयाक व्यवस्थित गर्ने चुनावी घोषणापत्रमा उल्लेख गरेका छन् ।त्यस्तै कोसी राजमार्गमा पर्ने सुनसरीकै दुहबी भलुवा नगरका मेयर प्रत्याशीले पनि दुहबीमा आधुनिक रंगशाला बनाउने उद्घोष गरेका छन् । सातौं राष्ट्रिय खेलकुलमा सुनसरीको दुहबीमा महिला फुटबल, इटहरीमा महिला क्रिकेट र एथलेटिक्स तथा धरानमा पुरुष फुटबल खेलाइएको थियो ।विराटनगर महानगरका मेयर प्रत्याशी कांग्रेसका भीम पराजुली, एमालेका विनोद ढकाल र माओवादी केन्द्र र संघीय समाजवादी फोरमका साझा उम्मेदवार उमेश यादव खेलकुदसँग आबद्ध खेलाडी र पदाधिकारीलाई भेट्नासाथ एउटै आवाज निकाल्छन् मैले जितें भने बैजनाथपुरलाई फुटबल, क्रिकेट, सुटिङ र सफ्ट टेनिस खेलका लागि अन्तर्राष्ट्रियस्तरको इन्डोर रंगशाला बनाउँछु । उनीहरूले महानगरका हरेक वडालाई भिन्नभिन्न खेलको केन्द्र बनाउने आश्वासन पनि बाँड्दै छन् ।बैजनाथपुरमा १६ विघा जमिनमा खेल मैदान छ । पुस दोस्रो साता सम्पन्न सातौं राष्ट्रिय खेलकुदमा त्यहाँ पुरुष क्रिकेट, सुटिङ र सफ्ट टेनिस खेलाइएको थियो । पूर्वाञ्चलमा पहिलो पटक आयोजित राष्ट्रिय खेलकुदका लागि पूर्वाधार निर्माण गर्न राष्ट्रिय खेलकुद परिषद्ले करिब डेढ करोड रुपैयाँ उक्त रंगशालामा लगानी गरेको थियो ।त्यसमध्ये बैजनाथपुरको क्रिकेट मैदानलाई ६० लाख, सुटिङ रेन्जलाई ५८ लाख र सफ्ट टेनिस कोर्टलाई ३५ लाख रुपैयाँ खर्च भएको थियो । यो मैदानमा १० फिट चौडाइ र ६६ फिट लम्बाइका ३ वटा टर्फ विकेट पिच निर्माण गरेर सातौं राष्ट्रिय खेलकुदमा पुरुष क्रिकेट खेलाइएको थियो । यहाँको शहिद मैदानलाई फुटबलको रंगशाला र बैजनाथपुर रंगशालामा हाल निर्माण गरिएका खेलकुद पूर्वाधारलाई अझ व्यवस्थित बनाएर क्रिकेट, सुटिङ र सफ्ट टेनिससहितका विभिन्न खेलका लागि अत्याधुनिक इन्डोर रंगशाला बनाउने आफ्नो खेल क्षेत्रको प्रमुख एजेन्डा रहेको कांग्रेसका उम्मेदवार पराजुलीको भनाइ छ ।झन्डै दुई करोड रुपैयाँ मर्मत खर्चले शहिद मैदानलाई क्षेत्रीय स्तरको रंगशलामा परिणत गरिएको छ । यसलाई अझै अन्तर्राष्ट्रिस्तरको बनाउन मेयरका प्रत्याशीहरूले चुनावको मुखमा होडबाजी गरेका छन् । यो रंगशालाको स्तरवृद्धि गरी दर्शक अटाउने क्षमता बढाउन र रात्रिकालीन लाइटको व्यवस्था गर्न विराटनगर महानगरपालिकाले १ करोड ३० लाख र राष्ट्रिय खेलकुद परिषद्ले ६५ लाख रुपैयाँ खर्चेका छन् । एमालेका प्रत्याशी ढकाल र फोरमका प्रत्याशी यादव पनि बैजनाथपुर मैदानलाई अन्तर्राष्ट्रिय स्तरको रंगशाला बनाएर महानगरका हरेक वडालाई भिन्नभिन्न खेलको केन्द्र बनाउने बताउँछन् । ढकालले भने, महानगरका हरेक वडामा एकएक खेललाई केन्द्रित गर्दा सबै वडामा पूर्वाधार विस्तार हुन्छ । शहिद रंगशालाको स्तर र क्षमता वृद्धिसँगै अब यो रंगशलामा ९ हजार दर्शक अटाउँछन् । जिल्ला खेलकुद विकास समिति मोरङका प्रमुख देवराज कटुवालका अनुसार शहिद मैदानमा यसअघि साढे ७ हजार दर्शक अटाउँथ्यो । यसको मैदानमा नयाँ माटो भरेर अहिले झार उमारिएको छ, कटुवालले भने, मैदानको बीच भागमा स्ट्रोम वाटर निकासका लागि प्रिफोरेटेड पाइप बिछयाएर पूरै मैदानको पानी निकासा गर्न ड्रेन निर्माण कार्य पूरा भइसकेको छ । यति गरेपछि यो रंगशालामा बर्खा याममा पानी जम्ने छैन । यसलाई अझै व्यवस्थित गरेर शहिद मैदानलाई फुटबलका लागि मात्र प्रयोग गर्ने र बैजनाथपुरलाई इन्डोर रंगशाला बनाउने ठूला दलका मेयर प्रत्याशीले मतदातालाई आश्वासन दिँदै छन् ।"
सडक नै खेलमैदान,"पर्वत कुश्मा १३ खौलाका सुनील बिक भलिबलका राम्रा खेलाडी हुन् । जिल्ला र क्षेत्रीय स्तरमा समेत राम्रै प्रदर्शन गर्ने उनले निमावि तहदेखि नै भलिबलमा रूचि राख्थे । विद्यालय जीवनदेखि नै राम्रो अभ्यास गर्न नपाएका उनलाई अहिले पनि प्रतियोगितामा भाग लिन अभ्यास गर्ने खेलमैदानको अभाव छ ।गाउँमा खुला सार्वजनिक जमिन नहुँदा यहाँका युवा सडकलाई मैदानका रूपमा प्रयोग गर्छन् । ७ वर्षअघि खुलेको सिल्मीठुलीपोखरीकार्कीनेटा सडक यहाँका युवाहरूको खेलमैदान हो । फुटबल, भलिबल, कबड्डीलगायतका खेलमा अभ्यास गर्न युवाहरूले सडकलाई नै प्रयोग गर्दै आएका छन् । पहिला खेतका गरामा खेल्थ्यौं, स्थानीय रमेश जिसीले भने, सडक खनेपछि अलि फराकिलो भएको छ । खौलामा मात्रै भलिबलका ३ समूह छन् । सबै समूहले साप्ताहिक अभ्यास गर्दै आइरहेका छन् ।खेल र खेलाडीलाई राज्य र स्थानीयस्तरबाट चासो नदिँदा भिरालो जमिन सम्याएर मैदान बनाउन समस्या भएको युवाहरू बताउँछन् । वरपर जमिन नभएर पनि होइन, खेलाडी गणेश शर्माले भने, गाउँमा आउने बजेटले खेलक्षेत्रमा बजेट पाउँदैन । सडकमा सवारी आवतजावत गर्ने समयमा टाँगेको जाली नै खोल्नुपर्छ । साँघुरो सडकले खुलेर अभ्यास गर्न पनि समस्या हुने उनीहरू बताउँछन् । जिल्लाको फलेवास नगरपालिकाको कार्कीनेटा, लिमिठाना, ठानामौला लगायतका क्षेत्रमा पनि खेलमैदान अभावमा खेलाडीले सडक नै प्रयोग गर्दै आइरहेका छन् । नेताहरूले खेल र खेलाडी राष्ट्रको सम्पत्ति भन्छन्, कार्कीनेटाका युवा भूपेन्द्र पोखरेलले भने, एक पैसा बजेट छुटयाउँदैनन् । अनि कसरी हुन्छ खेलको विकास ? कार्कीनेटामा बिभिन्न युवा क्लबमार्फत भलिबल, फुटबल, बास्केटबल लगायतका प्रतियोगिता आयोजना हुँदै आइरहेका छन् । मैदान अभावकै कारण गाउँस्तरका खेल पनि गाउँबाहिर आयोजना गर्नुपर्ने बाध्यता छ । बाहिर लैजाँदा आर्थिक भार बढी पर्छ, पोखरेलले भने, गाउँममा खेलमैदान नभएपछि धेरै समस्या छ । पछिल्लो समय गाउँगाउँमा पनि खेलेर जीविकोपार्जन गर्ने युवाको संख्या बढो छ । गाउँ, जिल्ला, क्षेत्र र राष्ट्रियस्तरका खेलाडीहरू भएर पनि अभ्यासका लागि उपयुक्त जमिन अभाव हुँदा मनोबल कमजोर हुने खेलाडी बताउँछन् । स्थानीय विद्यालयहरूले कम्पाउन्ड बन्द गर्न थालेपछि खेलाडीले मैदानको विकल्प सडकबाहेक अरु भेट्न नसकेका हुन् । यस क्षेत्रमा चासो राख्नेहरूले गाउँमै खेलाडी उत्पादन गर्न खेलक्षेत्रमा बजेट छुटयाउन माग गर्दै आइरहेका छन् । तर गाउँमा आउने विकास बजेट विद्यालय, खानेपानी, भवन निर्माण लगायतमा मात्रै खर्च हुँदा खेलक्षेत्र ओझेलमा परेको कार्कीनेटाका रामराजा सुबेदीले बताए ।"
ललितपुर ब्याडमिन्टन,"काठमाडौं (कास) ललितपुर जिल्ला ब्याडमिन्टन संघले आयोजना गरेको तेस्रो ब्याडमिन्टन प्रतियोगितामा राजन गोले र सुमन नेवा: तथा मिलन कपाली र लक्ष्मी घिमिरेको जोडी विजयी भए । समूह ए का राजनको जोडीले समूह बी का उमेश राई र अरुण लिम्बूलाई २१११, २११२ ले तथा समूह बी का मिलनको जोडीले राम दोङ र नरेश श्रेष्ठलाई १६२१, २११७, २११९ ले हराए । ४० खेलाडीले ४ समूहमा रहेर प्रतिस्पर्धा गरिरहेको व्यवस्थापक विक्रमसिंह खड्काले जनाए ।"
अनुभवले जिते तीन स्वर्ण,"काठमाडौं (कास) शंखमूलका अनुभव सुब्बाले उमेर समूह तथा खुला पौडीमा तीन स्वर्ण जितेका छन् । उनले ५० मिटर बटरफ्लाई, ब्याकस्ट्रोक र फ्रीस्टायलमा स्वर्ण जिते । बटरफ्लाईमा देवेश मानन्धर र राजर्षिका मौलिक महर्जन दोस्रो र तेस्रो रहे । ब्याकस्ट्रोकमा नितेश र देवेश मानन्धरले रजत र कांस्य जिते । फ्रीस्टायलमा ब्रिटिस स्कुलका देवेशले रजत र शुभम श्रेष्ठले कांस्य थापे । लिंकनकी आयुष्मा तुलाधरले ५० मिटर बटरफ्लाई र फ्रीस्टायलमा स्वर्ण जितिन् ।"
टेबलटेनिसमा हीरा च्याम्पियन,"काठमाडौं (कास) ओलम्पिक दिवसमा आयोजित भेट्रान टेबलटेनिसको महिला सिंगल्समा हीरा नकर्मी विजेता भइन् । उनले फाइनलमा इन्दिरा पौडेल पराजुलीलाई हराइन् । ६० वर्षमाथि पुरुष सिंगल्समा गोवद्र्धन श्रेष्ठ पहिलो, उदयमोहन श्रेष्ठ दोस्रो भए । ४० वर्षमाथि राजेन्द्र वज्राचार्य र ५० वर्षमाथि सुरेश वज्राचार्य पहिलो भए ।"
बिर्सिएका भनेर सम्झिएकाको नाममा,"जसलाई प्राय: सबैले बिर्सिएकै हुन्छन् । कहिलेकाहीं कसैले सम्झ्यो भने पनि त्यस्तो बेला सम्झिन्छ जति बेला बिर्सिएकाहरूलाई सम्झिने खास पर्व वा सन्दर्भ हुन्छ । अर्थात्, जसलाई बिर्सिएकाहरू भनेर नै सम्झिने गरिन्छ । अरुन्धती रोयलाई धेरै मानिसले सम्झिने कारण त्यही हो । बिर्सिएकाहरू भनेर सम्झिइनेलाई सधंै सम्झाइरहने लेखिकाका रूपमा । शक्तिशालीहरू, सत्तासीनहरू र धनीहरू धेरै कुरा बिर्सिन चाहन्छन् । उदीयमान भारतका उदीयमान प्रधानमन्त्रीले गुजरातको हिंसावरिपरिका जीवन बिर्सन चाहने होलान् । मूलधार का भारतीयले कश्मीरी जनताका जीवनी बिर्सन चाहने होलान् । उदाउँदो अर्थतन्त्र भन्नुको अर्थ गरिब हुनु पाप हो भनेर भन्नेहरू धेरै हुनु हो । र, उनीहरूको स्थायी युद्ध गरिबीविरुद्ध कहिल्यै हुँदैन, केवल गरिबविरुद्ध हुने गर्छ । हुनेखानेका स्थायी दुश्मन नै गरिबहरू हुन् किनकि सहरमा गरिबको उपस्थिति नै उनीहरूको खुसीका लागि अवरोध हो । गरिबहरूलाई आफू गरिब हुने पाप गरेकोमा माफ मागेर पनि शान्ति छैन । हिन्दुवादी, पुँजीवादी भारतका यिनै कुराहरू नै अरुन्धतीका लेखकीय अशान्तिका कारण हुन् । समग्रमा, २० वर्षपछि आएको उनको दोस्रो उपन्यास दी मिनिस्ट्री अफ अटमोस्ट ह्याप्पिनेस धनीशक्तिशाली अथवा मूलधार का भारतीयले लेखिराखेको समकालीन इतिहासको एउटा काउन्टरइतिहास हो, अहिलेको भारतको एउटा वैकल्पिक कथ्य । साहित्यकारहरू इतिहास लेख्दैनन् । तर उनीहरूले लेख्ने कथाले इतिहासलाई सच्याउनचाहिँ सक्छ । तसर्थ हरेक साहित्य एक हिसाबमा एउटा राजनीतिक र इतिहासको दस्ताबेज नै हो । त्यसमा पनि राजनीतिक लेखनबाट आफ्नो उपन्यासकारको पहिचानलाई नै ओझेल पारेकी लेखिका अरुन्धतीको राजनीतिक उपन्यास दी मिनिस्ट्री माथिको यो औपन्यासिक टिप्पणीमा पनि तसर्थ राजनीति नै मिसिएको हुनेछ । संसार नै आखिर यति राजनीतिक भइसकेको जो छ π देश, राष्ट्र लोकतन्त्र जे भने पनि, यो आखिर जसका लागि वा जुन जनताका लागि भनेर बनेको छ चाहे भारत होस् वा नेपाल या अरू कुनै देशतिनीहरूबाट प्राय: ठाउँमा यो हाइज्याक नै भएको छ तिनैबाट जो सुरुमा उनै जनताका मुक्तिकामी भएको दाबा गरेर आएका हुन्छन् । शासक र त्यो वर्गसँग प्रत्यक्षपरोक्ष जोडिएकाहरूले आफ्नो संवेदनशीलता नै यसरी गुमाइसकेका हुन्छन् कि हुनुपर्ने के थियो र के भइरहेको छ भनेर छुट्टयाउने आफ्नो सामथ्र्य नै गुमाएर उनीहरू पनि त्यही सिस्टम का एउटा अंग बन्न पुगेका हुन्छन् । अरुन्धतीले त्यही हाइज्याक भएको लोकतन्त्र र आम रूपमा हराएको संवेदनशीलतालाई आफूले कथामा भनेकी मात्र छैनन्, आफ्नो दोस्रो उपन्यासमा उनी आफैं त्यो कथा भएकी छन्।पहिलो कृति विख्यात भएका लेखकका लागि दोस्रो कृतिको अघिल्लोसँग अत्यधिक मात्रामा तुलना हुने जोखिम जसलाई पनि हुन्छ । यो विषयमा थप कुरा अलिक पछि गरौंला, अहिलेलाई यति मात्र : द गड अफ स्मल थिंग्स खास धेरैले नचिनेकी, भित्र औपन्यासिक र राजनीतिक आगो धेरै भएकी तर सामाजिक रूपमा अन्तर्मुखी एक साधारण भारतीय महिलाले लेखेको कृति थियो । जबकि उनको दोस्रो उपन्यास त्यस्ती लेखिकाले लेखेको हो जसको पहिलो उपन्यास असी लाख प्रतिभन्दा बढी बिक्री भइसकेको छ र त्यससँगैका बीस वर्ष उनका सामाजिक र राजनीतिक लेखनीले उनलाई सधैं सकारात्मक वा नकारात्मक जे भए पनि चर्चामा मात्रै राखेको छ । दोस्रो उपन्यास त्यही विश्वचर्चित अरुन्धती ब्रान्डले लेखेको भयो जबकि पहिलोचाहिँ एक अपरिचित भारतीय महिलाद्वारा लेखिएको थियो । यी दुई उपन्यासबीचको एउटा प्रमुख अर्थपूर्ण फरक यही नै हो । दोस्रो उपन्यासमा लेखिकाको व्यक्तित्वको ओज र बोझ हावी छ, जबकि पहिलोमा त्यस्तो दुवै थिएन । अरुन्धतीका राजनीतिक लेख पछ्याउने सबैलाई थाहा छ उनीभित्रको सिर्जनात्मक आगोले कसकसलाई पोल्छ । पुँजीवादको क्रूरतम पञ्जाले मानवतालाई कसरी खाएको छ, देश बनाउने राष्ट्रिय योजनाहरूले कसरी गरिब, निमुखा आदिवासीदलितहरूबाट नै थप त्याग खोज्छन्, र महान् भारतको उर्लंदो महत्त्वाकांक्षामा को अटाउँछन्, को अटाउन सक्दैनन् भन्ने कुरा उनले भन्दा बढी सशक्त रूपमा कसले लेखेको होला ? दी मिनिस्ट्री मा लेखिकाले महान् कहलाइएको देशको समकालीन इतिहासको एउटा त्यस्तो कथा भन्छिन् जसका हिरोहरू सीमान्तका कथाविहीन नागरिक छन् । अथवा, तिनका कथाहरूलाई बुर्जुवा समाजले खासमा कथा नै मान्दैन । दलित भएर पनि राम्री रहिछे भनिनेजस्ता कथा, जगजित सिंह र सिजा रोयको माँ सुनाओ मुझे वह कहानी, जिस मे राजा ना हो, ना हो रानी जस्ता कथा यी राष्ट्र वा देश भनिने संस्थाहरू आखिर कसका लागि हुन् अरुन्धतीको २० वर्षदेखिको राजनीतिक प्रश्न यसैको वरिपरि छ । दोस्रो उपन्यासमा त्यही प्रश्नलाई निश्चित पात्रहरूमार्फत् उनले यसरी सोध्छिन् कि आम पाठकको संवेदनशीलतालाई त्यसले नराम्रोसँग हल्लाइदिन्छ । राज्यका घटना इतिहासमा अभिलेख हुँदा त्यहाँ सीमान्तका पात्रका दृष्टिकोणलाई ठाउँ पुग्दैन । जस्तो नेपालमै पनि कवि श्रवण मुकारुङले नलेखुन्जेल बिसे नगर्चीहरूको कथा नेपालको एकीकरणको गाथामा अटाएको थिएन । पुरुष र महिलामा विभाजित समाजमा ती दुवै लिंग मिलेर बनेको हिजडा पात्र अन्जुमको यो नर्मल भनिने समाजप्रति कस्तो दृष्टिकोण र टिप्पणी होला ? धार्मिक अतिवादीको भीडले आफ्नै निर्दोष बाबुलाई बीच सडकमा पिटीपिटी मार्दा आफू जीउ जोगाउन त्यही भीडमा मिसिएर बाँचेको एउटा युवकले नरेन्द्र मोदी नेतृत्वको हिन्दुत्ववादी पुनर्जागरणलाई कसरी हेर्ला ? कश्मीरी भएर कश्मीरमै बाँच्नेहरूले यी राष्ट्रहरूका जंगी शान र निशान लाई कसरी हेर्लान् ? दी मिनिस्ट्री को सामाजिक पृष्ठभूमि यही हो । यो चर्चा गरिरहँदा यस्तो पनि अर्थ नलागोस् कि यो उपन्यास एउटा शास्त्रीय पाराको, माक्र्सवादीले भन्नेजस्तो साहित्य भनेको समाजको ऐना हो भनिने सामाजिक यथार्थवादी धारको कृति मात्र हो ।वास्तवमा अरुन्धतीले कसैको पनि संवेदनशीलतालाई हिर्काउन बाँकी राखेकी छैनन् चाहे ती कामरेडहरू हुन् वा सामन्त, चाहे त्यो भारत होस् वा पाकिस्तान, चाहे उच्च वर्ग हुन् वा मध्यम । चाहे अन्ना हजारे हुन् वा अरविन्द केजरिवाल नै । उपन्यास राजनीतिक जरुर छ तर त्यो राजनीति सुखद रूपमा औपन्यासिकताको मानकभित्रै छ । उपन्यासको रमाइलो विशेषता के छ भने यसमा स्वतन्त्र भारत को खास गरी विगत २० वर्षका मुख्य राजनीतिक घटना र त्यसको वरिपरि स्थापित राष्ट्रिय संकथनलाई तिनै घटनामा सहभागी पात्रहरू सिर्जना गरेर समयको त्यो दस्तावेजलाई जनताको नजरबाट सच्याउन खोजिएको छ । उपन्यासमा कथावाचक फरकफरक छन्, बेलाबेलामा एउटा पात्रको वर्णन गर्न अर्को पात्रलाई भूमिका दिइएको छ । उपन्यास यसरी सचेतनापूर्वक बुनिएको छ कि यसमा कथाको मूलपात्र वा प्रोटागोनिस्ट पनि को हो भनेर ठ्याक्कै छुट्टाउन सकिँदैन । कतिपय कथानकले सोझै प्रश्न पनि गर्छन् साँच्चै यो कथाको खास हिरो को हो र भिलेन को हो ? विभाजित समाजमा कसैका हिरो अर्काथरीका मान्छेका लागि भिलेन नै हुने भए । कहिले अन्जुम मूलपात्रजस्तो प्रतीत हुन्छिन्, कहिले तिलोत्तमा । के पनि सहजै भन्न सकिन्छ भने तिलोत्तमा पात्रले लेखिका अरुन्धती स्वयंका निश्चित चारित्रिक विशेषता बोकेकी छन् र त्यस हिसाबमा उपन्यासमा आत्मकथात्मक अंश पनि प्रशस्त छ । कथावाचनमा डायरी, नोटजस्ता शैली मिसाएर आवश्यकताअनुसारको प्रयोग पनि टन्नै गरिएको छ ।उपन्यास सुरु भएपछिका १३८ पृष्ठसम्म यस्तो लाग्छ मानौं लेखिकाले २० वर्षसम्म उपन्यासमा ओकल्न नपाएको आगो यहीं एकै भागमा अन्जुमको पात्रतामार्फत् पोखेकी छन् । कविको आवरणमा कोमल देखिन चाहने कवि प्रधानमन्त्री अटलविहारी वाजपेयीकालदेखि गुजरातका लल्ला मोदीको सर्वशक्तिमान प्रधानमन्त्रीको रूपमा उदय हुँदासम्मका समयभित्रको कठोरतालाई ती सुरुका पानाहरूमा उदांगो पारिएको छ । त्यो प्राथमिक आगो निक्लिसकेपछि जब तिलोत्तमाको उपन्यासमा प्रवेश हुन्छ तब एकै छिन त्यहाँ त्यस्ती लेखिका भेटिन्छिन् जुन लगभग द गड अफ स्मल थिंग्स की जस्तै छन् । पंक्तिकारको ठम्याइमा १३९ देखि १६८ सम्मका पृष्ठ उपन्यासका उत्कृष्टमध्येका हुन्, काव्यिक हिसाबले । उनको पहिलो उपन्यास पढेर जो केवल उनको दोस्रो उपन्यासको प्रतीक्षा गरिरहेका थिए, तिनीहरूले पुरानी उपन्यासकारलाई पहिलोचोटि यति बेलै भेटाउँछन् यी पृष्ठहरूमा । त्यसपछि भने ती आक्कलझुक्कल मात्रै भेटिन्छिन् । अन्जुम त्यस्ती पात्र छन् जसमा उपन्यासको सम्पूर्ण संसार ठोकिन्छ यद्यपि तिलोत्तमा आएपछि उनको धेरै भूमिका हुँदैन । तिलोत्तमा यस्ती पात्र हुन जसको वरिपरि उनका तिन प्रेमी पात्र मात्रै घुम्दैनन्, समकालीन भारतको इतिहासको एउटा शक्तिशाली काउन्टरकथ्य पनि घुम्छ ।कस्ता खालका उपन्यास कस्ता पाठकलाई मन पर्छ भन्ने कुरा त पढ्नेको पृष्ठभूमिमा भर पर्ने नै भयो । कसैलाई उपन्यासमा काव्यको लालित्य हावी भएको ठाउँ रसिक लाग्ला । तर कसैलाई त्यही कुरा बुर्जुवा स्वादको भद्दा कथ्य लाग्ला । लेखिकाको रूपमा अरुन्धतीको शक्ति पात्रहरूको मनोविज्ञानलाइ केस्राकेस्रामा केलाउन सक्ने क्षमतामा छ । बुर्जुवा, बौद्धिक, मध्यम वर्ग, मिडिया, प्राज्ञिक आदि सबको ढोंग, कृत्रिमता र सतहीपनलाई उनी जब घोचपेच गर्छिन्, एकदम सहज र शक्तिशाली रूपमा गर्न सक्छिन् । त्यो कला उनका राजनीतिक र सामाजिक लेखनमा पनि देखिइसकेको छ । तर यस उपन्यासमा उनले राम्रो कथा भन्नेतिर मात्र नसोची लेखिनैपर्ने कथा लेख्नमा ध्यान दिएको देखिन्छ । व्यंग्य र पढेलेखेका भनिनेहरूको संवेदनशीलतालाई त यति धेरै खाले विम्बमार्फत् हिर्काइएको छ कि, कहिलेकाहीं धेरै खाले पाठक आफंैलाई लाग्न सक्छ यो त मै जस्तालाई उडाइएको हो । आफैं जस्तालाई नै उडाइएको भए पनि त्यो यसरी बुनिएको छ कि पढ्दा आफैंलाई आनन्द लाग्छ । हामी धेरै मानिस आआफ्नो ढोंगमा जो बाँचिरहेका छौं, त्यो ढोंगलाई कसैले आएर खोतालिदिनु रमाइलो नै कुरा हो । दिल्लीमा हिजडाहरूको संसारले बाहिरी संसारलाई दुनिया भनेर सम्बोधन गर्दारहेछन् । त्यही सम्पूर्ण दुनिया जुन आफूलाई सम्पूर्ण भन्ठान्छ तर सम्पूर्ण होइन, त्यो दुनियालाई त्यसमा नअटाउने दुनियाले कसरी हेर्दोरहेछ त्यो व्यंग्य आफैंमा गज्जब छ । जेलाई दुनिया ले नर्मल भन्छ, त्यो कसरी नर्मल हुन सक्छ ? भनेर प्रश्न गर्ने अरुन्धती आफ्नो औपन्यासिक उत्कृष्टतामा छिन् दुनिया माथिको त्यो प्रहारमा ।हिन्दुत्ववाला मोदीबीजेपीको भारत अहिले जे भएको छ, र त्यस उदीयमान भारतमा को उदाउँदा कस्ताकस्ता व्यक्ति र समुदाय अस्ताउनुपरेको छ भनेर देखाउन उपन्यास सफल छ । कल्पना गरौं : त्यत्रो आफैंमा प्रख्यात ब्रान्ड बनेकी लेखिकाले आफ्नो २० वर्षपछि लेखिएको उपन्यासको सुरुआत आफ्नो प्रमुख पात्रलाई हिजडाहरूको ख्वाबगाह बाट समेत निकालेर चिहानघाटमा बसाइ सारेर सुरु गर्छिन् भने उनलाई आफ्नो समाजको असमावेशीपनाप्रति कत्रो ठूलो झोंक होला दुनिया यस्तो भइसकेको छ, कि त त्यसमा टिक्न नसकेर मर्नेहरू छन् वा जो बाँच्न चाहन्छन् तिनीहरू पनि चिहानघाटमा गएर मात्र आफ्नो संसार सिर्जना गर्न सक्छन् जन्नत गेस्ट हाउस का रूपमा ।यो उपन्यास कसकसलाई बढी मन पर्ला भन्न त केही दिन अझै पर्खनैपर्ला तर कसलाई मन पर्ने छैन भनेर अहिले नै भन्न सकिन्छ । उनको पहिलो उपन्यास पढेर मुग्ध भएका कतिपय मानिस उनको राजनीतिक विचार र उनले सामाजिक अभियन्ताको रूपमा खेलेको भूमिकाको कारणले बिच्किएका पनि हुन सक्छन् । उनको पहिलो उपन्यास नपढेका वा मन नपराएका केही होलान् जसलाई फेरि उनको राजनितिक कुरा मन पर्छ र यो दोस्रो उपन्यास उनीहरूले खोजेको जस्तो हुन सक्छ । शासक वर्गकाले त उनको कुनै पनि लेख वा उपन्यास मन पराउने कुरै भएन । शासक नभए पनि शासकले जस्तो सोच्ने वर्ग पनि त्यसमै पर्ने भइहाल्यो । सम्पूर्ण भारतवर्षकै इतिहास पुनर्लेखन गर्न तम्सेको हिन्दुत्ववादी वर्तमान भारतीय नेतृत्वले त यो उपन्यासलाई स्विकार्ने कुरै भएन । न अन्ना हजारे समर्थकले, न केजरिवालवालाले, कांग्रेसवाला पनि झन स्वतन्त्र भारतलाई दशकौंसम्म ठेक्का लिएकाहरू भए जसलाई अरुन्धतीले बाँकी राख्ने कुरै भएन । त्यसो भए को होलान् त उनको यो दोस्रो उपन्यासका खास प्रशंसक ?देश, विकास, समाज, सभ्यता आदिका नाममा काम कुराहरू अघि बढ्दा वास्तवमा कति कुराहरू पछि परेका छन् भनेर व्यक्तिका जीवनका गहिराइबाट भनिएका कथाप्रति जसको रुचि छ, यो उपन्यास तिनीहरू सबैले मन पराउलान् । उनले प्रयोग गर्ने विम्ब, भाषिक लालित्य, वर्तमानका कठोर कथालाई बेलाबेलामा जादुयी यथार्थ सिर्जना गरेर भनिने सांसारिक तर अलौकिक लाग्ने कथा जसलाई मन पर्छ, तिनले यो उपन्यास खोजी खोजी पढ्लान् । उनका सामाजिक टिप्पणीप्रति सधैं सहमत हुन नसक्ने तर कथा भन्ने र तर्क गर्ने उनको शिल्पीबाट जो औधि प्रभावित छन्, उनीहरू त उनका स्थायी उत्सुक पाठक भई नै हाले । एउटा राष्ट्रिय घटनामा सीमान्तभित्रको पनि सीमाको कुनै पात्रको मनोदशाले उपन्यासमा धेरै ठाउँ पाउँछ, जो धेरैलाई मन पर्ने कुरा हो । तर एकदम रोचक लाग्ने कुरा के छ भने, यदि एउटा पात्रको विवाह हुँदै छ वा सम्बन्धविच्छेद हुँदै छ भने, त्यो कुरा दुईचार हरफमै सम्पन्न भइहाल्छ । तर त्यसपछिका वा अघिका मनोदशा वा घटनाले यथेष्ट ठाउँ पाएका छन् उपन्यासमा ।उपन्यासकै रूपमा मात्र हेर्ने साहित्यिक समीक्षकले दी मिनिस्ट्री भन्दा दी गड अफ स्मल थिंग्स बढी राम्रो भन्ने पक्कै छ । यो उपन्यास अहिले भएको भन्दा अलिकति छोटो हुँदा पनि फरक पर्ने थिएन किनकि कतिपय घटनाको वर्णन अलिक धेरै हो कि जस्ता लाग्छन् । मध्यमवर्गीय स्वादले जस्तो औपन्यासिकता मन पराउँछ, त्यस्तो लेख्न सक्ने उनको कला त छँदै छ तर त्यो बेला बेलामा मात्र देखिन्छ । कतिपयलाई २० वर्ष पर्खेको उपन्यास यत्ति हो त भन्ने पनि लाग्न सक्छ । तर प्रस्ट के देखिएको छ भने उनको बढीजस्तो ध्यान धेरै खालका वर्ग र समुदायका संवेदनशीलतालाई हिर्काउनु नै रहेको छ : जेलाई तिमीहरू ठीक भइरहेको देखेका छौं, त्यो सायद ठीक होइन भनेर देखाउन । लेखिका आफैं नै ती घटनाको अंश भएर प्रस्तुत भएकी छन् जसको कथा अन्यथा समाजले एकतर्फी रूपमा मात्रै भनेको थियो । उनी घटनालाई बाहिर बसेर हेर्ने र सबै देख्ने कथावाचिकाका रूपमा छैनन्, यहाँ उनी आफू नै घटनामा सामेल भएकी छन्, व्यक्तिगत जीवनमा जस्तै उपन्यासमा पनि । पहिलो र दोस्रो उपन्यासको बीच अर्को फरक यो पनि हो ।अन्त्यमा, उनलाई मन नपराउने अनगिन्तीमध्ये केहीले भन्ने गर्छन् : आफू त्यति धेरै बिक्री हुने किताब लेखेर धनी हुने, अनि कुरा फेरि गरिब निमुखा सीमान्तका पात्रको मात्र गर्ने ? उनको जवाफ हुने गरेको छ : गरिबको कुरा बोलिदिन पनि कोही धनी मान्छेकै आवश्यकता छ । यदि म पनि गरिब नै हुन्थे भने त तिमीहरूले मेरा यत्ति कुरा पनि किन सुन्थ्यौ र ? अब तिनैमध्ये कतिलाई फेरि रिस उठ्ने होला यी त नयाँ किताबबाट झन् धेरै धनी हुने भइन् र त्यही स्रोतको माध्यमबाट तिनै सीमान्तका मुद्दाको बारेमा झन धेरै बोल्ने भइन् । सिस्टम को अंग भएर चुप लागेर बस्न नसक्नेहरू सायद यस्तै हुन्छन् । र, अब उनी यस्तो ब्रान्ड र आफंैमा एउटा यस्तो संस्था बनिसकेकी छन् कि दी मिनिस्ट्री सबैभन्दा बढी तिनैले पढ्न सक्छन् जसलाई उनले कठोर प्रहार गरेकी छन्, विगत २० वर्षदेखि यो उपन्याससम्म"
जंक बुक !,"कागजमा छापिएर आउने सबै पुस्तकाकार थोक साहित्य हुन् ? कि वाङ्मय मात्रै ? वाङ्मय र साहित्यबीचको फरक रेखा कहाँ र कसरी कोरिएको छ ? आधुनिक बजारशास्त्रमा यो रेखाको कुनै अर्थ छ कि छैन ? नेपाली शब्दकोशले साहित्य र वाङ्मयको अर्थ फरकफरक बताएको छ । वाङ्मय भन्नाले गद्य वा पद्यमा लेखिएका शास्त्र तथा काव्य दुवै प्रकारका समस्त भावबद्ध रचनाहरूको समूह, ग्रन्थ हो । साहित्यको अर्थचाहिँ जीवन र जगत्सँग सम्बद्ध विविध विषयमा सौन्दर्य, रूप, गुण, भावुकता आदिका दृष्टिले अभिव्यक्त हुने वा रचिने हृदयस्पर्शी लेख, ग्रन्थ लाई बुझाउँछ । यसले यी दुई तत्त्वबीचको पृथकतामा झिनो अन्तर देखाए पनि साहित्यमा मान्छे, माटो समय र जीवन उभिनैपर्ने अवस्था चित्रण गरेको बुझ्न सकिन्छ । रूपमा वाङ्मयको आयतन फराकिलो देखिन्छ, सारमा साहित्य गहिरो र गम्भीर । वाङ्मय निर्माण गर्न सकिन्छ, त्यसमा उचाइ, लम्बाइचौडाइ (शब्द परिमाण) थप्न वा घटाउन सकिन्छ, त्यो दिमागको उपज हो । साहित्य सिर्जना गरिन्छ, त्यसमा मन र भावना हुन्छ अनि दिमागको हिस्सा न्यून मात्रै मिसिन्छ । तीसको दशकमै आयामेली लेखकहरूले साहित्यको लम्बाइ, चौडाइका साथै गहिराइको कुरा गरेकै हुन् । त्यसकारण पनि भन्न सकिन्छ मान्छेको कथा साहित्य हो भने अक्षरमा कुँदिएका अर्थोक वाङ्मय । त्यसो भए चम्किएको हिमाल, अनवरत बहने नदी, समुद्र, फूल वा अन्य त्यस्तै प्रकृतिको वर्णन साहित्य होइन ? जवाफ पनि हाम्रा अघिल्तिरै छ त्यो वाङ्मय हो, साहित्य नै हो भने पनि त्यो स्वान्तसुखाय हो । स्वान्तसुखाय साहित्यले लेखकलाई केही आनन्द दिए पनि त्यसको प्रभाव दिगो रहँदैन । किनकि, त्यसले मान्छेको कथा भन्दैन र माटोको सुगन्ध पनि छर्दैन न त त्यसले समयको प्रतिनिधित्व नै गर्छ । नेपाली साहित्यमा पछिल्लो समय उपन्यास र आत्मकथाको बाढी आएको छ । भएनभएका कुरा तथा घटनामा फूलबुट्टा भर्दै जीवनका सफलतालाई लेखिदिँदा पनि ती आत्मकथामा दरिन पुगेका छन् । आफ्नै अन्तर्वार्ता, संस्मरण वा रिपोर्ताज अनि निबन्धात्मक रचना राखेर पनि आत्मकथाका पुस्तकलाई मोटो पारिएको छ आत्मकथा हुन पुस्तकमा केके तत्त्व आवश्यक पर्छन् भन्नेबारे न त लेखकलाई थाहा भयो न लेखिदिने (गोस्टराइटर) वा सम्पादकलाई नै पुस्तकको मूल शीर्षकमुन्तिर आत्मकथा लेखिदिए पुगिहाल्यो त्यो बजारमा आत्मकथाका रूपमा प्रचारित भइहाल्छ । पद, पैसा र सञ्चारमाध्यमको साथ पाएपछि त त्यो दशककै उत्कृष्ट कृति मा दरिन पुगिहाल्छ । कृतिकारले सम्मानपुरस्कार पाउने क्रम सुरु भइहाल्छ, दोसल्ला र माला पहिरनु त सामान्य कुरा भइगयो त्यसको बिक्री परिमाण उच्च हुन्छ, तर त्यो किन्ने सबैले पढ्छन् नै भन्नेचाहिँ कुनै निश्चितता छैन । घरमा किताब थुपारेर अरूलाई बौद्धिक वा पढैया भनाउन चाहनेको जमात कहाँ सानो छ र उसै पनि फूलका गमलाले भन्दा किताबले कोठा सजाउनु धेरै कोणबाट फाइदाकारी छ । समकालीन पुस्तामा पुस्तक पढ्दै नपढी वाह भन्ने तथा छि: भन्नेको कमी छैन । साहित्यमा पनि सिन्डिकेट, गुटउपगुट, राजनीतिक आस्था, क्षेत्रगत हेराइ थप असरकारी र बलशाली बन्दै गएको छ । उपन्यास र आत्मकथाबाहेक अन्य विधालाई साहित्य नै होइन भनेजस्तो व्यवहार हुन थालेको छ । कथा, नाटक, कविता, निबन्ध, गीतगजल यतैकतै हराएका छन् । तिनलाई साहित्यको सहायक विधाका रूपमा हेर्न थालिएको छ । ती सहायक कुनै पनि कोणबाट होइनन्, साहित्यका मूल विधा हुन्, प्रभावकारी विधा हुन् । आधुनिक उपन्यासले समातेको टेकोमा यौन र रोदन प्रमुख बन्न पुगेको छ । यदाकदा त्यसमा आग्रहपूर्वाग्रह पनि मिसिनाले त्यो उपन्यास नबनेर कुनै दल, क्षेत्र वा समूह, जातविशेषको टिप्पणी तथा घोषणापत्रजस्तो पनि बन्न पुगेको छ । आग्रहलाई पनि कलाको प्रचुरताले छोपिदिने सामथ्र्य हुँदो हो त त्यो साहित्य बन्थ्यो, रुचिकर कृतिमा दरिन्थ्यो । अब त कतिपय सरकारी, गैरसरकारी तथा राष्ट्रियअन्तर्राष्ट्रिय संघसंस्थाले पनि पुस्तक लेख्न आर्थिक सहयोग गर्न थालेका छन् । त्यस्तो अवसर प्रतिभावान्ले मात्र पाउँछन् भन्नका खातिर त्यसको नाम फेलोसिप बनाइएको छ । फेलोसिप पाउनेले युरोप, अमेरिका वा अन्य त्यस्तै देशको भ्रमण गर्ने मौका पनि पाएका छन् । र, ती किताब निर्माण मा जुटेका छन् । तर, विधा तोकिएको छ उपन्यास, कथा, निबन्ध, कविता, संस्मरण वा आत्मकथा !स्थापित, चर्चित, ख्याति प्राप्त, प्रगतिशील, लोकतान्त्रिक विशेषण पाएका साहित्यकार नै पनि डलर, पाउन्ड वा युरोमा किताब निर्माण गर्न पाउँदा खुसी नहुने कुरै भएन । यसलाई किमार्थ नराम्रो कार्य भन्न खोजिएको होइन । तर, यस्ता समस्यापूर्ति उद्देश्यबाट प्रेरित कतिपय विषयमा स्थापित लेखकले कलम चलाउँदा पनि आधिकारिक बन्न सकेको छैन । उपन्यास वा अन्य कृतिमा उठाइएका विषयको अन्तरतम गहिराइमा पुग्न नसक्नाले ती सतही लेखनी वा प्राविधिक रूपमा गलत पनि हुन पुगेका छन् । अग्लो बरन्डामा बसेर वा दैनिक पत्रिका, टेलिभिजन अथवा अन्य सञ्चारका माध्यममा आएका सूचनाका भरमा किनारीकृत, अन्यायमा परेका वर्ग, दूरदराजका बासिन्दा, राज्यहीनताको सिकार बनेका नागरिक वा समूहमाथि कलम चलाउनाले ती कमजोर कृति बन्न पुगेका छन् । ती गम्भीर साहित्य नबनेर एउटा अर्को पुस्तक मात्रै हुन पुगेका छन् । आत्मकथाको कुरा त झनै दर्दनाक छ । आत्मकथा भनी मुखावरणमै किटिएका कतिपय पुस्तक आत्मप्रलाप बनेका छन्, झूटका पुलिन्दा बनेका छन् । विगतमा आफूबाट भएका कमीकमजोरी, भ्रष्टाचार, गलत निर्णय, व्यभिचारलाई छोप्ने असफल प्रयत्नका रूपमा आत्मकथाका कतिपय पुस्तक बजारमा आउन थालेका छन् । व्यभिचारीहरू पुस्तकबाट स्पष्टीकरण दिन पल्केका छन् । आत्मकथा भनिएका कतिपय पुस्तक साहित्य त परै जाओस् ती सामान्यभन्दा पनि तल्लो कोटीका किताब हुन पुगेका छन् । पुस्तकका अनुहार दिइएका त्यस्ता किताब स्वास्थ्यका निम्ति अहितकर जंक फुड भन्दा पनि हानिकार बनेका छन् । जंक फुडले केहीबेर पेटको भोकलाई शान्त पारे पनि त्यो मानव शरीरका निम्ति हानिकारक हुन्छ । जंक फुडले मानिसको स्वास्थ्य खराब पार्छ भने जंक बुक ले समाजको मनोविज्ञान बिगार्छ, पाठकलाई दिग्भ्रमित पार्छ । कतिपय आत्मकथा जंक बुक बन्न पुगेका छन् । पाठकलाई पैसा तिरेर तिनका झूटका पुलिन्दा पढ्न बाध्य पारिएको छ । विख्यात तर निधन भइसकेका पात्रलाई बिउँताइएको छ, दिवंगत नेताहरूसँगको संवादको गलत प्रयोग गरेर आफूलाई महान् साबित गर्ने प्रयासमा लागेका छन् कतिपय आत्मकथाकार । असल तथा प्रभावकारी व्यक्तिसँग मेरो राम्रै बसउठ थियो, म उनलाई यस्तो यस्तो सल्लाह दिन्थेँ भनेर लेखिएको छ । त्यस्ता आत्मकथाकारले इतिहासमाथि नै अन्याय गरेका छन् । तिनले आत्मकथा विश्वसनीय तथा रुचिकर बनाउन कन्फेसन आवश्यक पर्छ भन्ने तथ्य भुलेका छन् । आत्मकथा जीवनभन्दा पनि बढी सत्यको नजिक हुन सक्नुपर्छ । तर, अधिकांश आत्मकथा झूटको सहारामा गरिएको आत्मप्रचार बन्न पुगेका छन् । तिनले न नेपाली साहित्यमा एउटा टुक्रा इँटा थप्न मद्दत गर्नेछन् न त पाठकको आकांक्षाको पूर्ति नै किताब किन्न पाठकले गरेको लगानी खेर गएको छ । विगत दशकदेखि नेपाली साहित्यमा अर्को एउटा छेद पनि प्रवेश गरेको छ । त्यो छेद हो, शब्द गनेर लेख्ने चलन । थुप्रै छेदमध्ये शब्द गन्ने चलनले पनि साहित्यलाई निर्माणको वस्तुमा परिणत गर्न मद्दत गरेको छ । चाउचाउ वा साबुन उत्पादकले ५० ग्राम वा सय ग्रामको परिमाण तोकेजस्तो हुन पुगेको छ साहित्य के साहित्य नापेरजोखेरगनेरतौलेर लेख्ने चिज हो ? उत्पादकले चाहेको परिमाणमा शब्द थुपारेर लेख्नु साहित्य हो ? बजारमा चर्चामा रहेका कतिपय लेखक नै भन्छन्, ५० हजार लेखिसकेँ, अब २० हजार शब्द थप्न पाए त ३०० पृष्ठको उपन्यास हुन्थ्यो अथवा एक लाख शब्द लेखिसकेँ, प्रकाशकले २० हजार घटाउ भनेको छ पछिल्लो समय प्रकाशकको आदेशमा यस्तो साहित्यका नाममा किताब निर्माणको प्रवृत्ति मौलाएकाले नै गम्भीर लेखनी ओझेलमा पर्न गएको छ । मेरो आशय निर्मित किताबको नेपाली वाङ्मयमा कुनै स्थान छैन भन्ने बिल्कुलै होइन । तिनको स्थान पनि माथिल्लो तहमै छ, जसरी रचित साहित्यको छ । कम्तीमा तिनले पढन्ते जमात निर्माण गर्न सहयोग पुर्याएका छन् । चिन्ता यत्ति नै हो मनभित्रबाट फुर्ने साहित्य र अन्य पुस्तकबीच भिन्नता हुन छाडेको छ केही महिनाअघि एउटा एफएम रेडियोमा नेपाली सेनाका एक जना पूर्वअधिकारीको किताबबारे चर्चा चलिरहेको थियो । कार्यक्रम सञ्चालकले तिनलाई पटकपटक साहित्यकारआत्मकथाकार भनिरहेका थिए । मुख्य चिन्ता यही विशेषण मै हो । उक्त आत्मकथा साहित्य हो कि एउटा उच्च तथा जिम्मेवार पदमा पुगेको व्यक्तिको सफलताको लेखोट ? त्यो निर्माण हो कि सिर्जना हो ? जवाफ यो मेरो विचार पढिरहने सबैलाई थाहा छ । चिन्ता कोही पनि नबोल्नु मा छ । स्वयं साहित्यकार त झनै बोल्दैनन् । किनकि, भोलि आफ्नो पुस्तक निस्किँदा नकारात्मक टिप्पणी होला भन्ने डर छ ! ऊ जेजस्तो कृतिलाई पनि उत्तम भनिदिनुमै आफ्नो फाइदा देख्छ । साहित्यमा पर्म संस्कृति मौलाएको छ । मैले उसको पुस्तक राम्रो भनिदिएको छु, अब उसले कसरी मेरो पुस्तकलाई नराम्रो भन्न सक्छ यस्ताखाले पर्मजन्य सोचले राम्रा कृति ओझेलमा पर्न गएका छन् भने कमजोर लेखनी चर्चित हुने अवस्था निम्तिएको छ । लेखक तथा प्रकाशकलाई विश्वास गर्ने हो भने विगत एक दशकमा प्रकाशित हरेक कृति कम्तीमा पनि २ हजार प्रति बिक्री भएका छन् । किनकि, पछिल्लो समय निजी प्रकाशन गृहले पहिलो संस्करण २ हजार प्रति छाप्ने गरेको देखिएको छ । यो संख्याभन्दा कम बिक्री भएको मान्न कुनै पनि लेखक तयार छैन । निश्चय पनि पाठकवृद्धिको यो अवस्था सुखद हो । कतिपय गम्भीर साहित्यकार रोइलो गरिरहेको देखिन्छ । मैले राम्रो साहित्य लेख्दालेख्दै पनि किन बजारले पत्याएन भनेर तिनीहरू विक्षिप्त अवस्थामा पुगेको पनि देखिएको छ । यसरी रोइलो गर्नुको कुनै अर्थ छैन । रोइले लेखकका कृति पाठकले झनै बहिष्कार गरिदिन्छन् । बजारु किताबसँग गम्भीर साहित्यले जित्न अब लेखकले धेरै मिहिनेत गर्नु आवश्यक छ । आफूले उठान गर्न खोजेका विषयमा अध्ययन, अनुसन्धान तथा पात्रहरूसँग लामो समयको साक्षात्कार आवश्यक छ । भुइँमान्छेको कथा लेख्ने हो भने पटकपटक भुइँमा लडीबुडी खेल्नु आवश्यक छ । बलियो कन्टेन्ट बिना पुस्तक स्तरीय हुन सक्दैन । साथमा नयाँ ढंगको लेखनशैली र आकर्षक भाषा हुनु पनि उत्तिकै जरुरी छ । कल्पनाशीलता त झनै महत्त्वपूर्ण छ नै । कन्टेन्ट बलियो हुन लेखनीमा आधिकारिकता, शोधअनुसन्धान आवश्यक पर्छ । के त्यसो गर्न हामी तयार छौँ ? केही समयअघि पोखरामा सम्पन्न नेपाल लिटरेचर फेस्टिभलमा भारतीय लेखिका इरा त्रिवेदीसँग कुरा गर्ने मौका मिलेको थियो । उनले भनेकी थिइन्, म साहित्य होइन, पुस्तक लेखिरहेकी छु । उनका अधिकांश कृति लाखौँ प्रति बिक्री भएका छन् । आफूलाई साहित्यकार नभनिएकोमा उनलाई कहिल्यै चित्त दु:खेको छैन, पाठकसमीक्षकप्रति उनले कटाक्ष पनि गरिनन् । तर, यता हाम्रा लेखकको आफ्नो कृति बिक्री नभएकोमा र साहित्यकार नभनिदिएकोमा उत्पन्न रोइलोको भोल्युम निकै बढेको छ । उक्त भोल्युमका कारण पाठक वाक्कदिक्क भएका छन् । इराको लेखनको मूल विषय प्रेम र सेक्स हो । आफूले उठाएको विषय युवाजमातका निम्ति भएको र त्यही समूहले आफूलाई बढी पढेकोमा उनी खुसी छिन् । यसकारण पनि अब साहित्य रच्ने र किताब निर्माणको उद्योग चलाउनेले आफूले समातेको बाटोबारे स्पष्ट हुनुपर्ने देखिन्छ । साहित्य नबिक्दा रोइलो गरिरहनु आवश्यक छैन, तर किताब बिकेन भने उद्योग बन्द हुने चिन्ता हुन्छ । यसको अर्थ साहित्य बिक्नु हुन्न वा बिक्दैन भन्ने मेरो धारणा अथवा चाहना हुँदै होइन । डेढ अर्ब जति जनसंख्या भएको भारतमा होस् वा अन्य मुलुकमा गम्भीर साहित्यका पाठक कमै छन् । भारतका युवावयका पाठक (लेखक पनि) ले केदारनाथ सिंह, हरिशंकर प्रसाईं, निर्मल बर्मा, उदय प्रकाश, चन्द्रधर शर्मा गुलेरीजस्ता लेखकको नामै नसुनेका पनि हुन सक्छन् । हामीले यता खुबै रुचाएका कतिपय लेखकको नाम उनै इराले पनि सुनेकी रहिनछन् । उदय प्रकाशको नामै नसुनेको कुरा उनले निर्धक्क बताइन् । हजारौँ प्रति बिकोस् भन्ने कोही चाहन्छ भने उसले किताब निर्माण गरोस्, खोल चिल्लो र आकर्षक राखोस् अनि विज्ञापनमा लाखौँ रुपैयाँ खर्च गरोस् । गम्भीर साहित्य त दोस्रो संस्करणको माग बजारमा भयो भने लेखकले आफूलाई भाग्यमानी ठाने हुन्छ तेस्रो, चौथो र अझ बढी संस्करणमा पुग्ने त अग्घोर भाग्यमानी साहित्यकार हुन्"
"ट्रेन अगाडि बढ्दै जान्छ, स्टेसनहरू छाडिन्छन्",देवेन्द्र भट्टराई
बिदाइ,"साझ छिप्पिन लागेको थियो । कहाँनिर आइपुग्यौ ? मलाई जस्टिनाले फोन गरी, छिट्टो है, फेरि हामी मात्रै ढिलो होलाम् नि फेरि ।अप्रिलको सप्ताहन्तको त्यस क्षण मनमा अनौठो भावतरङ्ग उठिरहेको थियो मेरो । समयको पंखा अति विछट्टको रहेछ, कहिले नरोकिने । झिमिक्क भनेजसरी एक वर्ष बित्न आँटेको थियो । हाम्रो अन्तर्राष्ट्रिय मानवअधिकारको पढाइ सकिन आँटेको थियो । अनि लिड्स विश्वविद्यालयको स्कुल अफ ल विभागले बिदाइमा एक रात्रिभोजको आयोजना गर्न आँटेको थियो । लिड्सको भव्यता र विरासतलाई झल्काउने पुरानो तर सानदार होटल क्विन्समा साँझ आठ बजे हामी पुग्नुपर्ने थियो । खानपिन र नाचगान गरेर पढाइ सकिएको आनन्दमा झुम्ने योजनामा विद्यार्थीदेखि प्राध्यापकसम्म एक भएका थिए । म बस्ने ठाउँबाट रात्रिभोजस्थलमा हिँडेर गए पनि हुन्थ्यो र चढेर गए पनि हुन्थ्यो । टहलिँदै गए आधा घण्टा, बसमा गए १० मिनेट । मलाई साँझतिर जे गरे पनि हुने सुविधा थियो । यसो गरे कसो होला ? अघिल्लो दिन लाइब्रेरीको उच्च स्वरमा बोल्न नपाइने कक्षमा जस्टिनाले मलाई साउतीको स्वरमा सोधेकी थिई, तिमी मेरोमा आऊ, अनि सँगै जाउँला ।जस्टिनाले मलाई पोल्यान्डदेखि ल्याएको खानेकुराका साथ कफी पनि खुवाउने वाचासमेत गरी । होटल क्विन्स जानुअघि मलाई उसकै छात्रावास भएर नगुज्री सुख थिएन । त्यसो हुनाले मैले नाइँ भनिनँ । ऊ बाहुला नभएको छोटो बुटट्ेदार नयाँ घाँघर लगाएर पर्खिबसेकी रहिछ । देख्नुबित्तिकै सोधी, कस्ती देखिएकी छु हँ ? मैले त्यस दिन उसकै आग्रहमा दौरासुरुवाल लगाएको थिएँ । ऊ जान्न चाहन्थी नेपाली पोसाकमा म कस्तो देखिन्छु । मैले कस्तो देखिन्छु भनेर सोध्नै परेन, देख्नुबित्तिकै उसैले भनी, भयङ्कर !म भने हुस्सु, उसको कपडामा केही टिप्पणी नै गरेनछु । सोधेपछि मात्रै मलाई यसमा केही मनखत हुन गयो । झटपट त्यसलाई पूर्ति गर्न अतिरिक्त जोडका साथ भनिदिएँ, अद्भुत देखिएकी छौ तिमी प्यारी जस्टिना अनि मैले अंग्रेजको पारामा बुढीऔंला आकाशतिर ठाडो पार्दै थपिदिएँ, गज्जब सुहाउँदो रहेछ तिमीलाई यो ।धन्यवाद प्यारा उसले मलाई हलुका अँगाली, एक क्षणका लागि गालमा गाला जोडिदिई अनि मलाई हात समातेर डोर्याउँदै एघार तलाका लागि लिफ्टको बटन थिच्दै भनी, लौ स्वागत छ मेरो निवासमा । पोल्यान्डदेखि यहाँ पढ्न भनेर आएकी र मजस्तै छात्रावासमा बसेकी जस्टिना पनि अरू युरोपेलीजस्तै आफू जहाँ बस्यो त्यसैलाई घर भन्दिरहिछ । मेरा लागि त बिहानै उठ्दा हिमाल देखिने, तोरीबारीमा माहुरी भुनभुनाउने र साँझ आागनमा बस्दा चन्द्रागिरिको डाँडोमा घाम डुबेको देखिने त्यही एक ठाउँ मात्रै घर हो । अन्त कहिल्यै, कतै मलाई घरजस्तो लागेन । बेलायतको यतिका लामो बसाइमा जतिसुकै मन हर्ने कुरा देखिएको भए पनि आफ्नै माटाको बासनाले मलाई सधैं लठ्याइरह्यो । तर मेरो अति नै मिल्ने सहपाठी जस्टिना त्यस्ती होइन । ऊ त फुरफुर उड्ने चराजस्ती छ जस्तो यताका गोरीहरू हुने गर्छन् । मन लाग्यो भने जहाँ पनि गएर बसिदिन सक्छे ऊ । जीवन कहाँ बित्ला भन्ने कुनै टुंगै छैन उसलाई । कुन देशको कुन युवक कति समयका लागि उसको प्रेमी भएर कुन दिन कहिल्यै नभेटिने गरी बेपत्ता हुनेछ त्योसमेत उसलाई थाहा छैन । र त्यो थाहा पाइराख्न उसलाई कुनै तातो आजसम्म लागेको पनि छैन । अरू कैयन् युरोपेलीजस्तै जीवनको यही अनिश्चितता मन पराउँछे ऊ पनि । छाडेर गएकाहरूका बारेमा ऊ आफ्ना साथीभाइहरूसँग खुलस्त भन्न पनि सक्छे । जस्तो त्यस दिन मलाई उसले कफी तयार पार्दापार्दै के भने भने उसको हालैको पूर्वप्रेमीलाई घाँघर लगाएको पटक्कै मन पर्दैनथ्यो जसका कारण ऊ चिढिन्थी । मैलेचाहिँ उसको अति नै छोटो बुट्टेवाल घाँघर मन पराइदिएकामा ऊ खुसी थिई । वास्तवमा भन्नुहुन्छ भने, मलाई यसबारे कुनै चासो नै लागेको होइन । तर हामी पूर्वियाहरूको भद्रतावश मलाई मन परेन वा वास्ता छैन भन्ने हक्की स्वभाव त्यति मुखर छैन जति पश्चिमाहरूको छ । त्यसैले गर्दा हो, मैले राम्रो छ भनिदिएको । छनलाई नराम्रो त उसको घाँघर थिएन, किनभने चिटिक्क परेकी पुतलीजस्ती जस्टिना जे लगाए पनि खुलेकै हुन्थी । प्रशंसा भने यहाँ हतपती कसैले कसैलाई गरिराख्ने नहुनाले होला, राम्रो छ भन्यो भने गोरो अनुहारमा झनै चमक आउँदो रहेछ । देखिहाल्नुभो, ऊ कस्तो मख्ख पर्न पुगी । जस्टिनाले मलाई पोल्यान्डबाट ल्याएकी केही कुकिज र पोल्यान्डकै कफी खुवाई । कति छिट्टो हामी छुट्ने दिन आउन लाग्यो हगि भनेर केही बेर उसले जीवनको क्षण भंगुरताका बारेमा अफसोस पनि व्यक्त गरी । अनि पढाइसकेपछि आफू कहाँ जाने र के गर्ने केही ठेगान नभएकामा केही भावुकता पनि देखाई । तिम्रो त एक सुविचारित जीवन पद्धति रहेछ, फर्केर फेरि घरै गइहाल्छौ, फेरि कामले तिमीलाई पर्खेर बसेको रहेछ, गएर गरिहाल्छौ उसले आफ्ना नीला आँखाहरू एक क्षण पर लिड्स सहरका अग्ला भवन र रेलमार्ग पर आकाशमा टाँसिएजस्तो देखिने क्षितिजमा टक्क अड्याउँदै भनी, हेर त, म अब यहाँबाट निक्लिनुपर्छ, घर गएर बाआमासँग बस्न पटक्क मन छैन । कहाँ जाने होला हगि आज ऊ अलिक अवसादग्रस्त थिई । छुट्टिने बेलामा यस्तै हो, क्लास सकिएको अन्तिम दिन हरियो दुवोमा लम्पसार परेर केटाहरू कति भावुक भएका थिए । केटीहरू कति उदास देखिएका थिए । विद्यार्थी जीवन भनेको यही हो, पढुन्जेलको साथ । यसबीचमा भएका मित्रता अन्तर्राष्ट्रिय ढंगको थियो र अब सकिन लागेको छ जो हामीमध्ये कसैलाई पनि मन परेको थिएन । जस्टिनालाई आज त्यही भावले पिरोल्न खोजिरहेको थियो सायद । संयुक्त राष्ट्र संघको मानव अधिकार मिमिला सम्बन्धी कुनै विभागमा काम गर्ने उसको योजना तत्कालै पूरा नभएमा वा लम्बिन गएमा वा समय यसैगरी बेफिक्रीसँग उसले खेलाउन पाइरहेमा नेपाल घुम्न आउने योजना सुनाउँदै उसले त्यस साँझ अबको हिउँदमा छुट्टी मनाउन कहाँकहाँ जाने होला भन्ने केही अलमल मिसिएको सूचीका बारेमा मलाई सुनाई । होटल क्विन्स यसअघि नै गुलजार भइसकेको रहेछ हाम्रा सहपार्ठीहरूको आगमनले । कक्षामा सधैंजसो ढिलो हुने मलावीमा जन्मे हुर्केको ह्यारी पनि आज त आइसकेको रहेछ । ज्यादातर एक्लै टोलाएर बस्ने जोनाथन कुनामा टरिना र अरूहरूसँग वाइन खाँदै र उच्च स्वरमा हाँस्दै गफ लाइरहेको रहेछ । टिमोथीचाहिँ हामीलाई कुरेर बसिरहेको भन्थ्यो, देख्नेबित्तिकै अँगालो मार्न आइहाल्यो अनि मेरो लुगाको हल्का तारिफ गरेजस्तो गरी जस्टिनालाई उसको घाँघर उसैको पुष्ट जीउमा जति अरू कुनै जीउमा उति सुहाउँदैन होला भनेर जिस्किन थाल्यो । त्यसपछि एक हूल चिनियाँ मित्रहरू पनि हामी भएछेउ आइपुगे । तिनको नाम लिन मलाई गाह्रो हुन्छ तर देखेपछि सधैं नै आत्मीयताका साथ हामी गफिन्छौं । रेड वाइनको ग्लास सुरिला औंलाका माझमा राखेकी पल्लवीले मलाई तानी र भनी, यो पोसाकमा आज तिमीसँग म नाच्छु पनि र तस्बिर पनि खिचाउँछु । हामी विद्यार्थीका लागि तस्बिर खिच्न भनेरै विश्वविद्यालयले खटाएको एक तन्नेरी क्यामेराम्यानले उदारताका साथ जति भन्यो त्यति खिचिदिएर सबको मन जितिरहेको थियो । हेर्दा काटीकुटी भारतीयजस्तो देखिने सुन्दरी पल्लवी अफ्रिकी महादेशमा पर्ने टापुको देश मरिससमा जन्मेहुर्केकी थिई जसका पुर्खा भने भारतीय नै रहेछन् । आफ्नो नामको अर्थले संस्कृत भाषासँग साइनो जोर्छ भन्ने पत्तो उसले हाम्रो चिनजानी भएकै दिन पाएकी थिई । त्यसो हुनाले ऊ मेरो पोसाक देखेर ठानिरहेकी थिई कि उसका पितापुर्खाले भारत वर्षमा यस्तै सांस्कृतिक पहिरन पहिरिन्थे होलान् । त्यसैले उसलाई फोटो खिच्नमा रस पसेको हुँदो हो । मलेसियादेखि मोरक्को सम्म र अमेरिकादेखि कोरियासम्मबाट पढ्न भनेर बेलायत आएका मानिस भेला भएको त्यो साँझ हुनुसम्म रमाइलो थियो । ठीक बाह्र बजेपछि केटाहरूले घोषणा गरे, लौ अब क्बल जाउँ । इजिप्टको अहमद, जोर्डनकी जुड, बेलायतको टिमोथी, चिनकी चु हाउ र पोल्यान्डकी उही जस्टिनाहरू मिलेर पार्टी सकेपछि नाइट क्लब जाने योजना पहिल्यै बनाइसकेका रहेछन् । टिकट पनि उनीहरूले लिइसकेका रहेछन् । हरेकले सात पाउन्ड तिरेर त्यो सबले उत्तिनखेरै किने । जीवनमा पहिलोपल्ट म बेलायतको रात्रि क्लबमा जाँदै थिएँ, त्यो पनि दौरासुरुवाल लगाएर यो योजनाको पत्तो भएको भए म जिन्स वा सुटमा आउँदो हुँ भनेर सुनाउँदा सोवान खित्का छाडेर हाँसी र भनी, राष्ट्रिय पोसाकमा क्लाब जान प्रतिबन्ध छ र ?नजिकैको एक क्लबमा हामी छिर्यौं जहाँ लिड्सभन्दा अलिक परको सहर हेलिफ्याक्समा जन्मे हुर्केका अचेलका चर्चित गायक एड सिरनको बहुतै चर्चित गाना आई एम इन लभ विथ दी सेप अफ यू चर्काे आवाजमा बजिरहेको थियो । त्यो तालमा युवा युवतीहरू एकअर्काको कम्मर समातेर झुमिरहेका थिए । शिवरात्रिका बेला पशुपतिको मेलामा बरु यस्तो घुइँचो हुँदैन होला, पट्ठापट्ठीको ठेलमठेलले भुइँमा खुट्टा राख्ने ठाउँ थिएन क्लबमा । संसारको सारा मादकता सोहोरिएर त्यहीँ जम्मा हुन आइपुगेजस्तो, चम्किलो र छिर्केमिर्के प्रकाशको मिलकमिलक गर्ने तिरमिरे उज्यालोले रातको सौन्दर्यलाई झकमक्क सिंगारेजस्तो, इन्द्रका अप्सरा अनि उर्वसीहरूसहितको सोमरस उत्सव पृथ्वीमा आयोजना भएजस्तो, रात्रि क्लबको त्यो क्षण थियो यौवनले स्वच्छन्द उडार भरेर जीवनको स्वाद लिइरहेजस्तो । तरुनातरुनीहरू पालैपालो एकअर्काको अँगालोमा झुमिरहे, डिजेले गीतहरू बजाइ नै रह्यो, पिउनेहरूको लर्काे लागि नै रह्यो । नाच्दानाच्दै उत्ताउलो भएर म्वाई खाने जोडीहरू बढी नै रहे । बेलायत आएका सुरुआती दिनहरूमा ठाउँ न कुठाउँ चुम्बनरत ढिटाठिटी देख्दा तपाईंका आँखालाई असजिलो हुन बेर छैन । तर रहँदा बस्दा यस्तो दृश्य सामान्य लाग्दै जानेछ । बरु गेस्टहाउसको बन्द कोठामा प्रहरीबाट पक्राउ परेका नेपालका अभागी जोडीहरू सम्झेर तपाईंलाई हाँसो र दया बराबरी लाग्नेछ । यसरी छुट्टिने बेला आयो भनेर पिरोल्लिएका जस्टिना र जोनाथनहरू रात्रि क्लबमा गएर धुत भए । पिउँदै नपिए पनि मैले नाच्न भने पसिना आउँदा पनि बन्द गरिन । बिहान छ बजेपछि गीत रोक्कियो । ग्लासहरू भरिने क्रम बन्द भयो । मानिसहरू आँखा मिच्दै निस्किए । हामी छुट्टियौं, एकै साथ अब फेरि कहिल्यै भेट नहुने गरी । अब फेरि हाम्रो भेट हुन्छ त साथी ? क्लबबाट निक्लेर छुट्टिने क्षण पल्लवीले सोधेकी थिई । जोनाथनले सेल्फी खिचेको थियो । जस्टिनाले एकदमसँग अँगालेकी थिई । अहमदले नेपाल आएरै भेटौंला भनेको थियो । जुडले आँसु झारेकी थिई ।सेप्टेम्बरको ५ तारिखभित्र विश्वविद्यालयमा बुझाइसक्नुपर्ने शोधग्रन्थको तयारीमा एकान्तवासजस्तो गरी बितिरहेका अचेलका मेरा दिनहरूबाट फुर्सद निकालेर यसो सुस्ताउँदा लाग्छ, त्यो रात साँच्चै नै बिदाइको रात रहेछ । आधाउधी सहपाठीहरू घर फिरिसके । आधाउधी सहर छाडेर हिँडिसके । मेलिसा हिजो मात्रै अर्जेन्टिना उडी । जस्टिना पोल्यान्ड गइसकी । जोनाथन स्कटल्यान्डमा छ । पल्लवी मरिसस फर्किहाली । ह्यारीले जेनेभामा काम थालिसक्यो । म पनि त केही पछि फर्कनेछु । जीवन यस्तै हो, कति बेला को भेटिन्छ र कति बेला को छुट्छ कहिल्यै थाहा हुँदैन । न त भेट्नु र छुट्नुुको यो क्रम नै रोकिन्छ ।"
उनीहरू कहाँ पुगे होलान् ?,"प्रधानमन्त्री फेरिनेबित्तिकै झापा र मोरङमा रहेका भुटानी शरणार्थीको आग्रह हुन्छ स्वदेश फिर्तीको वातावरण बनाइदिनुस् । हालै शेरबहादुर देउवा प्रधानमन्त्री बनेपछि पनि शरणार्थीका प्रतिनिधिमूलक संस्थाले स्वदेश फिर्तीको वातावरण बनाइदिन आग्रह गरे । उनीहरूले अहिलेसम्म दर्जनभन्दा बढी प्रधानमन्त्रीलाई स्मरणपत्र दिंदै यस्तो आग्रह गरिसकेका छन् ।तर यसको पहल पछिल्लो समय भएको पाइँदैन । त्यसो त स्वदेश फिर्तीको आन्दोलनै पनि शिथिलजस्तै बनिसकेको छ । अधिकांश शरणार्थी तेस्रो देश पुनर्बास कार्यक्रमअनुसार समुद्रपार पुगिसकेका छन् । स्वदेश फर्काउनेबारे नेपालभुटान वार्ता अनेकपटक भए पनि फिर्तीको प्रयास सफल हुन सकेन ।तैपनि आस नमारेका उनीहरूले सरकार फेरिएसँगै आफ्ना गुनासो सुनाउने गरेका छन् । भुटानी शरणार्थी प्रतिनिधि स्वदेश फिर्ती समितिका डा भम्पा राई भुटानी शरणार्थीबारे हालका प्रधानमन्त्री जानकार रहेकाले आफूहरूलाई स्वदेश फर्किन सक्ने गरी पहल गर्ने आशा व्यक्त गर्छन् ।नेसनल रिकन्सिलेसन कमिटीलगायत संस्थाले शरणार्थीलाई एकतर्फी रूपमा तेस्रो देश पुनर्वास गराएको भन्दै आपत्ति पनि जनाइरहेका छन् । समितिका संयोजक कृष्णवीर तामाङ भुटानी शरणार्थीलाई पुनर्वास, स्थानीय समीकरण र स्वदेश फिर्तीका विकल्पहरू खुला गरिए पनि पुनर्वास कार्यक्रमलाई मात्र प्राथमिकता दिएर भुटानी शरणार्थीको भविष्य अन्योल र अनिश्चित बनाइएको बताउँछन् ।हाल दमकको बेलडाँगी र मोरङको पथरीशनिश्चरे शिविरमा गरी करिब १० हजार भुटानी शरणार्थी छन् । आठ वर्षदेखि भुटानी शरणार्थीलाई पुनर्वास कार्यक्रमअन्तर्गत अमेरिका, अस्ट्रेलिया, क्यानाडा, नर्वे, न्युजिल्यान्ड, नेदरल्यान्ड, बेलायत र डेनमार्कमा पुनर्वास गरिंदै आएको छ । एक लाख ८ हजारभन्दा बढी भुटानी शरणार्थी समुद्रपार पुगिसकेका छन् । सबैभन्दा बढी अमेरिकामा ९१ हजार ८ सय ३ र बाँकी अन्य देशमा पुगेको तथ्यांक छ । विभिन्न कारण देखाउँदै सन् १९९० देखि भुटानले नेपालीभाषीलाई विस्थापित बनाएको थियो । भारतीय बाटो हुँदै उनीहरू नेपाल आए ।राष्ट्रसंघीय शरणार्थी आयोगको तेस्रो मुलुक पुनर्वास कार्यक्रमअन्तर्गत अमेरिका पुगेका भुटानी आप्रवासी अहिले गम्भीर प्रकृतिका मानसिक समस्या झेलिरहेको विज्ञले बताएका छन् । आप्रवासी भुटानी समुदायमा मनोविमर्शका कार्यक्रम नचलाए समस्या अझ जटिल बन्दै जाने समुदायका अगुवाहरूले बताएका छन् । नर्थ क्यारोलिना राज्यको चार्लोटमा बसोबास गरिरहेका मनोज राईका अनुसार सन् २००८ को पहिलो साताबाट सुरु भएको अमेरिका पुनर्बासको करिब ९ बर्षको अवधिमा कम्तीमा एकसय तीनजना भुटानी आप्रवासीले आत्महत्या गरेका थिए ।पछिल्लो एक वर्षमा मानसिक समस्याका कारण नर्थ क्यारोलिना राज्यमामात्र ३ जना भुटानी आप्रबासीले आत्महत्याको बाटो समाएका छन् नेपालमा रहदा झापाको खुदुनाबारी शरणार्थी शिविरका सचिव रहेका राईले भने अमेरिकामा रहेका आप्रवासीमध्ये अप्राकृतिक ढंगले मृत्युवरण गर्नेमा भुटानीको संख्या बढी छ ।राईका अनुसार भाषाको समस्या, पारिवारिक विखण्डन, युवाहरूमा रक्सी तथा लागूपदार्थको बढ्दो कुलत, वृद्घवृद्घामा सामुदायिक घुलमिलको अवसर कम हुनु आप्रवासी शरणार्थीमा मानसिक विचलनका प्रमुख कारण हुन् ।तस्बिरमा देखिएका शरणार्थी वृद्धवृद्धा, युवा अनि बालबालिका दशकअघिका हुन् । स्वदेश फिर्ती आन्दोलन चर्केका बेला २०६३ साउन ७ गते खिचिएका तस्बिरमा भएका कतिपय पुनर्वास कार्यक्रमअन्तर्गत समुद्रपार पुगे होलान् । केही यतै दु:ख भेल्दै होलान् । बिहेबारी गरी यतै घरजम गर्नेको संख्यामा कतिपय पर्लान् । को कहाँकहाँ पुगे होलान् ?"
नेपथ्यमा गुन्जिरहने एउटा धून,"मेरो भागको पीडा त अझ कडा छ । जीवनमा कहिल्यै भेट नै पो हुन पाएन उनीसँग । उनी त मात्र नेपथ्यमा गुन्जिरहने एउटा धून भएका छन् मेरा लागि । उनलाई बुझ्ने कोसिससम्म गरिरहेकी छु उनकै सिर्जनाहरूबाट । उनी विद्रोहको चर्को आवाज साथै भावुकताका कमलो महसुस भएका छन् मेरा लागि । नमन आफ्नै कविताजस्तै जीवन बाँचेका तिमी कविलाई । जीवनको गहिराइ छामेका तिम्रै यी शब्दहरूसँगै छुट्टिन्छु है आजलाई । जब फूलहरू वसन्तमा खेल्छन्म अन्तै कतै डुलेको हुन्छुके अर्थ । सानो यो, जिन्दगीकोम ओइली झर्न, पनि त सक्छु । (किन म त्यसै)"
डकुमेन्ट्रीमेकिङ मेरो धर्म हो,"कालीकोटको सरकारी अस्पतालमा पुगेर खिचिएको कथानकलाई हस्पिटल नाम मात्रै राख्नुभएको छ । के यो प्रयोग हो अथवा प्रभाव ?हो, यसमा खुलेर भन्नैपर्ने हुन्छ । एक जना अमेरिकी डकुमेन्ट्री मेकर छन् फ्रेडरिक वाइजमेन । उनले बनाएका डकुमेन्ट्रीको नाम पनि छ हस्पिटल, हाइस्कुल, जु, सेन्ट्रल पार्क, ब्लाइन्ड, डिफ आदि । मलाई उनको काम र शैली खुबै मन पर्छ । यसपटक फ्रेडरिकले बनाएको हस्पिटल नामकै रिप्लिका मेरो काममा पनि भएको हो, तर आदर र सम्मानका साथ ।"
चीनले विश्व शासन कहिले गर्छ ?,"सन् १९४५ मा जन्मेका बेलायती नागरिक मार्टिन ज्याकेस कुनै समय माक्र्सिजम टुडेका मासिक पत्रिकाका संस्थापक सम्पादक थिए । हाल तिनी बेलायतको द गार्डेन पत्रिकाको स्तम्भकार छन् । लन्डन स्कुल अफ इकनोमिक्स र क्याम्ब्रिज विश्वविद्यालयलगायत चीनको टिसिंगहुआ र सिंगापुरको ली क्वान यु स्कुल अफ पब्लिक पोलिसीजस्ता विश्व प्रसिद्ध शिक्षण संस्थानहरूमा अनुसन्धान र अध्यापन गर्छन् । ज्याकेसले सन् १९९६ मा ह्वेन चाइना रुल्स द वल्र्ड : द इन्ड अफ वेस्टर्न वल्र्ड एन्ड द बर्थ अफ न्यू ग्लोबल अर्डर पुस्तक लेखन कार्यको घोषणा गरेदेखि नै विश्व बौद्धिक जगत् यसप्रति कौतूहल देखियो । विवादको विषय पनि बन्यो यो । दु:खद पारिवारिक घटना (पत्नीको देहावसान) र अनुसन्धान कार्यमा संलग्न हुँदा चिनियाँ अक्षर पहिचानजस्ता कारणहरूले गर्दा पुस्तक लेखकले अनुमान गरेभन्दा बढी समय लियो । पहिलो संस्करण (२००९) बजारमा उपलब्ध हुन दशक लाग्यो । विश्वमै ख्याति कमाएको यो पुस्तकको दोस्रो संस्करण (२०१२) प्रकाशन हुँदासम्म १५ विभिन्न भाषामा अनूदित भई बजारमा आइसकेको थियो । अंग्रेजी संस्करण साढे तीन लाखभन्दा बढी प्रति बिक्री भइसकेको अनुमान गरिएको छ । ज्याकेसले पुस्तकको अन लाइन संक्षिप्त प्रस्तुतिलाई २० लाखभन्दा बढीले पढेका छन् । पुस्तकको आधारस्तम्भ अमेरिकी बैंक गोल्ड म्यान स्यस्च बैंकको प्रक्षेपण (२००७) हो । यसले सन् २०२७ सम्म चीनको अर्थतन्त्र अमेरिकाको बराबरीमा पुग्दै सन् २०५० सम्ममा अमेरिकाको दुई गुणा ठूलो हुने अनुमान गरेको छ । ज्याकेसले बढ्दो आर्थिक शक्तिले राष्ट्रको राजनीतिक, सैन्य र सांस्कृतिक हैसियत बढाउने पल क्यानेडीको प्रसिद्ध पुस्तक द राइज एन्ड फल अफ द ग्रेट पावर्स मा आधारित मूल सोचाइलाई आफ्नो अध्ययनको केन्द्रविन्दुमा राखेका छन् । तर लेखकले पुस्तकमार्फत् स्थापित आधुनिकीकरण जसको परिभाषा पश्चिमा मुलुकहरूले हासिल गरेका उपलब्धिहरू बन्न पुगेको छ उक्त मान्यतालाई चुनौती दिएका छन् । खासगरी ढिलोचाँडो चीनले पश्चिमा राष्ट्रहरूले पिलाएको बाटो पछ्याउँदै प्रजातान्त्रिक मुलुक बन्नेछ भन्ने धारणालाई ज्याकेसले इन्कार गरेका छन् । ज्याकेसको मतमा सन् १९४९ मा माओको नेतृत्वमा स्थापित चीनले दुई सय वर्षदेखि पश्चिमा तथा जापानी साम्राज्यवादी शक्तिहरूको चेपुवामा परेको आफ्नो मुलुकलाई नवजीवन प्रदान गर्यो । कम्युनिस्ट पार्टीले चीनको राष्ट्रिय एकीकरण मात्र गरेन, साम्राज्यवादीहरूको शासनकालअन्तर्गत रहँदाको हीनताबोधलाई समेत अन्त गर्यो । अनि, चीनले सबल र सक्षम राष्ट्र निर्माण गर्ने हैसियत कायम गर्यो । जसले गर्दा चीन आफूले दुई सय वर्षसम्मको अवधिमा गुमाएको विश्व वर्चस्व कायम गर्ने हैसियतलाई पुन:स्थापित गर्न लागिपरेको छ । कम्युनिस्ट पार्टीको नेतृत्वमा (माओको देहावसान भएको दुई वर्षपछि नै) देंग स्यायो पेङले सन् १९७८ मा बृहत् आर्थिक सुधार कार्यको जग बसाले । त्यही जगमा चीन अपूर्व उच्च आर्थिक वृद्धिदर कायम गर्न सफल भयो । आर्थिक सुधार कार्यको थालनीपश्चात्का तिन दशक बित्नुअगावै उसको अर्थतन्त्र विश्वकै दोस्रो ठूलो बन्न सफल भयो । आउँदो एक दशकको अन्तरालमा चिनियाँ अर्थतन्त्र संसारकै सबैभन्दा ठूलो हुने अवस्थामा पुग्ने प्राय: निश्चित देखिएको छ । यति हँुदाहँुदै पनि चीनको प्रतिव्यक्ति आय अमेरिकाको दाँजोमा पुग्न अर्थात् उसलाई विकसित राष्ट्र बन्नका निमित्त अझै केही दशकसम्म विद्यमान आर्थिक वृद्धिदरलाई कायम गर्नु अत्यावश्यक हुन्छ । अर्थात् आर्थिक समृद्ध राष्ट्र हुँदाहँुदै पनि चीन अझै केही दशकसम्म विकसिल राष्ट्रकै दर्जामा रहनेछ ।दोस्रो विश्वयुद्धपश्चात् सबैभन्दा शक्तिशाली राष्ट्र बनेको अमेरिका बर्लिनको पर्खाल ढलेसँगै भत्किएको पूर्वी युरोपको साम्यवादी प्रणाली र सोभियत युनियनको विघटनपश्चात् एक मात्र विश्व शक्ति बन्न सफल भएको हो । तर इराकमा भएको उसको असफल हस्तक्षेप र वाल स्ट्रिटबाट भएको अकल्पनीय मौद्रिकक्षतिले उसको पतन सुरु भइसकेको भन्ने मान्यता लेखकको छ । अमेरिकी अर्थतन्त्र टिक्नुको प्रमुख कारण चीनले सस्तो ब्याजदरमा खरिद गरेको अमेरिकी सरकारी बन्ड र चीनमा पैदा भएका सुपथ मूल्यको औद्योगिक उपभोग्य सामानहरूको कारण देखाउँछन् लेखक । पश्चिमा सभ्यताको वर्चस्वको पतनको स्थानलाई चीन, दक्षिण पूर्वी एसिया, ब्राजिल तथा भारतको आधुनिकीकरण प्रक्रियाले पूर्ति गर्ने लेखकको विश्वास छ । चीनको आर्थिक उन्नतिलाई निरन्तरता प्रदान गर्न आवश्यक कच्चा पदार्थ र उत्पादित वस्तुहरूको बजारका निमित्त उसलाई एसिया, अफ्रिका, अस्ट्रेलिया, ल्याटिन अमेरिका, रुसमा मात्र नभएर युरोप र अमेरिकासँग निर्भर हुनु पर्ने वास्तविकतालाई लेखकले लुकाएका छैनन् । यसका लागि चीनले पश्चिमा मुलुकहरूले विगतमा अपनाएको उपनिवेश कायम गर्ने रणनीतिलाई भने अंगीकार नगर्ने उनको निक्र्योल छ । विगतमा छिमेकी राष्ट्रहरूलाई आफूमा समर्पित मुलुकका रूपमा गर्ने व्यवहारलाई चीनले उदीयमान राष्ट्र हुँदा कसरी परिवर्तन गर्छ, त्यो त भविष्यले स्पष्ट गर्ने नै छ । तर उसले हालसम्म प्रदर्शन गरेको व्यवहार नियाल्दा पश्चिमा मुलुकहरूले अन्य राष्ट्रहरूमा जसरी प्रजातन्त्र स्थापनालाई सम्बन्ध मजबुत तुल्याउने पूर्वसर्तको रूपमा लिएका थिए, त्यस किसिमको सर्त चीनले नराख्ने लेखकको विश्वास छ । विकल्पमा चीनले भने राष्ट्रहरूबीचको सम्बन्धमा प्रजातान्त्रिक बनाउने प्रथालाई कायम गर्ने लेखकको भनाइ छ ।ज्याकेसको अनुमान छ कि आउँदा दिनहरूमा चीनको मुद्रा युआन रेन्मिन्बीले अमेरिकी डलरको मौद्रिक क्षेत्रमा कायम रहेको वर्चस्वलाई विस्थापित गर्नेछ । त्यसैगरी संघाई सहरले न्युयोर्क र लन्डनजस्ता मौद्रिक र बैंकिक सहरहरूको वर्तमान स्वरूप ग्रहण गर्नेछ । विद्यमान पश्चिमी राष्ट्रहरूका ठूला र प्रख्यात सहरहरू भविष्यमा पौराणिक रोम र एथेन्सको अवस्थामा पुग्ने तिनको अनुमान छ । त्यसैगरी ज्याकेसका अनुसार विश्वको प्रचलित चलनचल्तीको भाषा अंग्रेजीलाई म्यान्डरिनले विस्थापित तुल्याउनेछ । चिनियाँ सिनेमादेखि खानपिनका परिकारसम्मले विश्वमा वर्चस्व कायम गर्नेछन् । पश्चिमा सभ्यताका सर्वमान्य दार्शनिक प्लेटोलाई कन्फ्युसियसले विस्थापित गर्नेछन् । ज्याकेसको मतमा चीनले अनुकरण गरेको आधुनिकता ५ हजार वर्षभन्दा पुरानो उसको सभ्यताका मूल्य र मान्यताको निरन्तरताअनुरूप छ । ऊ एउटा पश्चिमा परिभाषाअनुरूपको राष्ट्र नभएर सभ्यता हो । जीवित इतिहास भएको राष्ट्र हो, त्यसकारण उसले जतिसुकै शक्ति आर्जे पनि संयम कायम गर्नेछ । पुस्तकको शीर्षक चीनले कहिले विश्वमा आधिपत्य जमाउँछ भन्ने भए पनि ज्याकेसको विश्वास छ कि उसले विगतमा कहिले पनि संसारमा आफ्नो प्रभुत्व कायम गर्ने उद्देश्य राखेन, त्यसकारण भविष्यमा पनि उसले प्रभुत्व कायम राख्ने प्रयत्न गर्ने छैन । त्यसको मूल कारण भनेको चीनलाई विश्वास छ उसले विश्व रंगमञ्चको केन्द्रमा आफू भएको विश्वास विगतमा पनि गरेको थियो र भविष्यमा पनि गर्नेछ । त्यस्तो भूमिका पाउनु उसको नैसर्गिक अधिकार भएको चीनले ठानेको छ । एस प्रसंगमा लेखकले मध्यराज्य को हैसियत चीनले इतिहासदेखि कसरी कायम गर्दै आएको छ भन्ने सूक्ष्म विश्लेषण र विवेचना प्रस्तुत गरेका छन् । चीनको प्रमुख राजनीतिक उद्देश्य देशमा एकता कायम गर्ने हो । उसको एकछत्र रूपमा राष्ट्रिय एकता कायम गर्ने संकल्पका कारण केही विविधता सतहमा आउन नपाएको ज्याकेसले लेखेका छन् । यस प्रसंगमा उनले भारत र चीनलाई दाँजेर दुवैले आआफ्ना तरिकाबाट गरेको राष्ट्रिय एकता कायम गर्न गरेको प्रयासबारे उल्लेख गरेका छन् ।साम्यवादी शासनकालको उत्सर्गमा पुग्दा चीनले जुन रूपले पौराणिककालदेखि कन्फ्युसियसद्वारा स्थापित संस्कारलाई नवीकरण गर्ने प्रयास गरेको छ, लेखकले त्यसलाई राम्ररी औंल्याएका छन् । उनको मतमा चीनमा कहिले पनि नागरिकको सार्वभौमिकता थिएन । तर त्यहाँका शासक चाहे ती सम्राट् हुन् वा साम्यवादी नेता, सबैले जनसाधारणको आवश्यकतालाई सर्वोपरि मान्यता दिए । तिनले जनप्रशासन व्यवस्थालाई सक्षम र उत्तरदायी तुल्याएर जनताप्रति बफादार शासन प्रणालीलाई ग्रहण गरे । नागरिकका निमित्त सरकार भनेको अभिभावक सावित थियो र अझै कायम छ । फलस्वरूप चीन यस्तो मुलुक बन्न पुगेको छ जहाँ सरकारले उदार अर्थतन्त्र अपनाएको छ तर व्यापारिक क्षेत्र विस्तारका निमित्त सहयोग गर्छ । कति व्यापारिक प्रतिष्ठानहरू छन्, जो सरकारद्वारा सञ्चालित हुन् अथवा निजी क्षेत्रका भन्ने छुट्टयाउन कठिन पर्छ । किनकि ती संस्थाहरू कुनै पनि निजी क्षेत्रद्वारा सञ्चालितभन्दा कम सफल छैनन् । अमेरिका वा इजरायलमा जस्तो बहुसांख्यिक नागरिकहरूमा भगवान्ले चुनेको मुलुक भन्ने विश्वास चीनका नागरिकमा छैन । तर अधिकांश चिनियाँको सोचमा चीन अझै पनि स्वर्गबाट वरदान पाएको मुलुक हो भन्ने विश्वास कायम छ । वर्तमान चीनमा पनि साम्यवादी नेतृत्वले त्यही प्रथालाई निरन्तरता दिएको हुनाले पश्चिमी समाजमा जस्तो चीनमा जनस्तरबाट विद्रोह हुने सम्भावना न्यून भएको ठम्याइ छ लेखकको ।पुस्तकलाई लेखकले दुई खण्डमा विभाजन गरेका छन् । पश्चिमा संसारको अन्त नामकरण गरिएको प्रथम खण्डमा पश्चिमा सभ्यताको उत्थान र पतनको गाथा पस्किइएको छ । पश्चिमा शास्त्रीय चस्मा पहिरेर आधुनिकीकरण भनेको उनीहरूको अनुकरण हो भन्ने मान्यतालाई चुनौती दिँदै जापानले आधुनिक राष्ट्र भएर पनि कसरी आफ्नो संस्कृति र संस्कारलाई कायम राखेको छ भन्ने व्याख्यानबाट प्रस्ट्याइएको छ । जापान र चीनले अपनाउँदै गरेको आधुनिकीकरण प्रक्रियालाई वैकल्पिक आधुनिकीकरणका उदाहरणको रूपमा प्रस्तुत गरिएको छ । दोस्रो खण्ड चीनको पुनरोदय र उसको विश्वमा बढ्दो वर्चस्वबारे सूक्ष्म विश्लेषण गरिएको छ । साम्यवादी पृष्ठभूमिका भएको हुनाले हुन सक्छ लेखकले चीनमा हुन सक्ने राजनीतिक उथलपुथलको सम्भावनालाई खासै महत्त्व दिएका छैनन् । तियानमेन स्क्वायरमा भएको नरसंहारलाई तिनले साधारण घटनाको रूपमा प्रस्तुत गरेका छन् भने माओले सञ्चालन गरेको ग्रेट लिप फरवार्ड र एक दशक लामो सांस्कृतिक क्रान्तिजस्ता कालखण्डमा भएका भोकमरी, दमन र प्रतिशोधका कारणले अनायासमा मारिएका करोडौं संख्याका चिनियाँ नागरिकबारे समेत उनले कुनै महत्त्व दिएका छैनन् । तिब्बतका विषयमा भने उनले हानहरूको बसाइसराइका कारणले तिब्बतीहरू विस्तार अल्पमतमा पर्दै गएको वास्तविकतालाई स्विकारेका छन् । तर उनले समयसमयमा चीनमा हुने विद्रोह र दमनका घटनालाई भने नजरअन्दाज गरेका छन् । बढ्दो धनी र गरिबबीचको खाडल तथा अन्य सामाजिक असमानताका विषयमा पनि लेखक मौन छन् । भूमण्डलीकरण, सिमाना जोडिएको छिमेकी राष्ट्र भएको नाताले मात्र नभएर दुई राष्ट्रबीच अनादिकलदेखि रही आएको सम्बन्धजस्ता कारणले नेपाली पाठकका निमित्त यो पठनयोग्य पुस्तक हो । चीनका विषयमा मात्र नभएर पश्चिमा सभ्यताको संक्षिप्त इतिहासको ज्ञान आर्जन गर्न चाहने जो कोहीलाई पनि यो पुस्तक उपयोगी छ । हाम्रो कूटनीतिक र राजनीतिक समुदायका निमित्त त यो यस्तो पुस्तक पढ्नु अनिवार्य नै छ । छिमेकी राष्ट्र चाहे त्यो चीन होस् वा भारतसँग टेबुल टक गर्नेले त झन् पढ्नैपर्ने पुस्तक हो यो ।ह्वेन चाइना रुल्स द वल्र्ड लेखक : मार्टिन ज्याकेस पेन्गुइन बुक्स, लन्डन, २०१२"
भविष्यवाणी गर्न नसकिने टिम,"कारण धेरै होलान्, तर नेपालका धेरै क्रिकेट प्रशंसक पाकिस्तानको समर्थक हुने गर्छन् । अझ पाकिस्तान र भारत क्रिकेटको मैदानमा भिड्नुपर्छ, तटस्थ प्रशंसक पनि पाकिस्तानतिरै मोडिन्छन् । यस्तो किन हुन्छ, भारत अथवा पाकिस्तानका क्रिकेट खेलाडीको मुखबाट त प्रत्यक्ष सुन्न पाइएको छैन । तर एक भारतीय फुटबल खेलाडीले भने यस्तै प्रसंग चल्दा अनौपचारिक रूपमा भनेको सुनेको छु, नेपाली खेल प्रशंसकले भारतलाई समर्थन नगर्नु आफ्नो ठाउँमा होला, तर पाकिस्तानलाई किन समर्थन गर्छन्, त्यो भने म बुझ्न सक्दिनँ ।यस्तै पाकिस्तानी क्रिकेटका नेपाली डाइहार्ड फ्यानले एकपल्ट सुनाएको अर्को प्रसंग पनि सम्झिन्छु । उनी भन्थे, विश्वकपमा दुई उत्तिकै राम्रा टिम उतार्न सक्ने एक मात्र देश पाकिस्तान हो । उनीहरूले आफूले सक्दो मात्र खेल्ने हो भने पनि फाइनलमा पुग्ने अरू कोही होइन, यिनै दुई टिम हुनेछन् । गज्जब तर्क । विश्व क्रिकेटमा सबैभन्दा प्रतिभाशाली खेलाडी कहीं बढी पाइन्छ भने त्यो पाकिस्तान नै हो । विश्व क्रिकेट इतिहास पल्टाउने हो भने त्यसले यही दाबी गर्छ ।तर यसको प्रदर्शन कस्तो हुने हो त ? यसमा भने सर्त लागू हुन्छ । कारण ? त्यसै पनि क्रिकेटलाई सबैभन्दा अप्रत्यासित खेल भनिन्छ । यसमा जे पनि हुन सक्छ, जुनसुकै बेला । त्यसमाथि पाकिस्तान त्यस्तो क्रिकेट खेल्ने टिम हो, जसले कहिले के गर्छ, भन्न सकिन्न । जस्तो भर्खर सकिएको च्याम्पियन्स ट्रफी । फाइनलमा भारतको सामना हुने तय भएपछि सोधिएको प्रश्न थियो, फाइनल खेल्ने पाकिस्तानको टिम कुन हो त ? लिग चरणमा भारतसँग नराम्रोसँग हारेको पाकिस्तान हो कि ?अथवा सेमिफाइनलमा इङ्ल्यान्डलाई खेलका सबै क्षेत्रमा नराम्रोसँग पन्छाएर जितेको पाकिस्तान ? खेलाडी उही हुन् । तर तिनै खेलाडीले भरिएको पाकिस्तानी टिमले फरकफरक दिन फरकफरक खेल खेल्ने गर्छ । त्यसैले पनि यो प्रश्न स्वाभाविक छ । र, यसको उत्तर पनि आइसकेको छ । भारतसँग पहिलो खेलमा हारेयता सुधारिएको पाकिस्तान, बिस्तारै लय समात्न सुरु गरेको पाकिस्तानले फाइनल खेल्यो । त्यसैले पाकिस्तान त्यसमा भारतमाथि पूर्णत: हाबी रह्यो ।अनि त्यसैले त जित पनि १ सय ८० रनको रह्यो । धेरै टिमले भाग लिएको अन्तर्राष्ट्रिय प्रतियोगिताको फाइनल निर्णय यति ठूलो अन्तरको जितहार यसअघि भएकै थिएन । पहिले ब्याटिङ गरेको पाकिस्तानले ३ सय ३८ रन बनायो । जवाफमा भारत सुरुदेखि ढलमलढलमल खेलिरहेको थियो । लाग्न थालेको थियो, कतै भारत सय रनभित्रै प्याक हुने त होइन ? पुछारतिर केही रन आएपछि भारतले बल्लतल्ल १ सय ५८ रन बनाउन सक्यो ।अहिले पाकिस्तान र यसका समर्थक च्याम्पियन्स ट्रफीमा प्राप्त यही जितमा मस्त रमाइरहेका छन् । धेरैले यसलाई पाकिस्तानी क्रिकेटले हात पारेको उत्तिकै धेरै ठूलो जित भनिरहेका छन् र दाबी गरिएको छ, यसको प्रभाव आउने दिनमा अझ धेरै हुनेछ । कारण ? यसका पनि सबैभन्दा पहिले सन् २००९ फर्किनुपर्छ, जति बेला पाकिस्तान भ्रमणमा रहेको श्रीलंकाली टिममाथि आतंककारी आक्रमण भएको थियो । त्यसमा छ सुरक्षाकर्मीको निधन भयो ।सात खेलाडी घाइते भए । आक्रमण भएलगत्तै श्रीलंकाली टिम घर फर्किहाले । त्यसयता कुनै पनि ठूलो टिम पाकिस्तान भ्रमणमा निस्केको छैन । भारतले पाकिस्तानमा गएर खेल्ने छैन भनेर घोषणा गरेकै जस्तो स्थिति छ । अनि अस्ट्ेरलिया, इङ्ल्यान्ड र दक्षिण अफ्रिकाजस्ता टिम पनि पाकिस्तान जान इच्छुक छैनन् । त्यसैले त पाकिस्तान आफ्नो घरमा खेल्नुपर्ने सिरिज यूएईतिर खेल्न बाध्य छ । अब च्याम्पियन्स ट्रफी पाकिस्तानले जितेपछि के यो अवरोध हट्नेछ त ?पहिलो प्रश्न यही हो । उपाधि हात पारेपछि पाकिस्तानी कप्तान सरफराज महमदले भन्न खोजेको पनि यही हो । सायद अब विदेशी टिम पाकिस्तान आउँछन् कि ? उनको आशय रहेको छ । आतंककारी आक्रमण भएको वर्षदेखि नै पाकिस्तानी क्रिकेट पनि ओरालो लाग्न सुरु भएको हो, खेलस्तर र आर्थिक दुवै रूपमा । एकातर्फ खेलाडीले राम्रोसँग धेरै खेल्न पाएनन् । अर्कोतर्फ पाकिस्तानी क्रिकेट बोर्डको आम्दानी पनि सुक्यो, त्यसैले राम्रो काम गर्न सकेन ।त्योभन्दा अलिक पछाडि फर्किने हो भने कम्तीमा वान डे क्रिकेटमा पाकिस्तान भारतमाथि हाबी थियो । इमरान खान र जावेद मियाँदाद, अनि वसिम अक्रम र वकार युनिसको पालामा पाकिस्तानले धेरै जित्थ्यो, भारतले धेरै हाथ्र्यो । सारजहातिर क्रिकेट हुने बेला पाकिस्तानले भारतलाई मस्तले हराएका धेरै खेल हुने गर्थे । यस्तै एक खेलमा मियाँदादले चेतन शर्माको बलमा के छक्का प्रहार गरे, भारत मानसिक रूपमै पछाडि पर्न थाल्यो । त्यो बल खेलकै अन्तिम थियो र जितका लागि छक्का चाहिएको स्थिति । त्यसयता बिस्तारै विश्व क्रिकेटको रूप परिवर्तन हुन थाल्यो । भारतमा इन्डियन प्रिमियर लिग (आईपीएल) सुरु भयो, क्रिकेट खेलाडीले लाखौं डलर कमाउन थाले । औसत भारतीय खेलाडीले पनि विश्वास नै नहुने गरेर कमाउन थाले । यिनै धनी खेलाडीले भारतको क्रिकेटलाई पनि माथि उकासे । यसै क्रममा स्थिति फेरियो, भारत पाकिस्तानमाथि हाबी हुन थाल्यो । लिग चरणमा पाकिस्तान हारेपछि उनकै पुराना खेलाडी साहिद अफ्रिदीले भनेका थिए, अब हामीले भारतीय क्रिकेटलाई छुन पनि सक्दैनौं, हामी धेरै पछाडि परिसकेका छौं । एउटा अर्को सत्यतथ्य के पनि हो भने पाकिस्तानी क्रिकेटका शत्रु अरू कतै होइन, पाकिस्तानभित्रै बढी हुने गर्छन् । यसमै एक अफ्रिदी पनि हुन्, त्यसैले त एकै खेलको नतिजापछि देशको क्रिकेटकै चर्को आलोचना गरे । अहिले पाकिस्तानले उपाधि नै जितिसक्दा उनको प्रतिक्रिया के रह्यो, त्यो भने बाहिर आएको छैन । खासमा इमरानले जावेदको विरोध गर्नु, जावेदले इमरानलाई गाली गर्नु, अनि वकारले अक्रमलाई नानाथरीका आरोप लगाएको इतिहास सम्भिँदा अफ्रिदीको दाबी त के हो जस्तो लाग्न सक्छ । जे होस्, पाकिस्तानले फाइनलमा अहिले जस्तो जित निकालेको छ, त्यसले पाकिस्तानी क्रिकेटको मनोबल फेरि बढ्ने विश्वास छ र यसले कम्तीमा केही समयका लागि भारतलाई रोक्न सक्ने विश्वास छ । अहिलेको पाकिस्तानी जितलाई सन् १९९२ को वान डे विश्वकपको सफलतासँग पनि तुलना गर्न सुरु भएको छ । त्यति बेला इमरानको टिमले विश्वकप जितेको थियो । त्यति बेला र अहिलेको समानता के भने दुवै अवसरमा पाकिस्तानको सुरुआत राम्रो रहेन । सुरुका खेल नराम्रोले हारियो । पछि टिमले के एकपल्ट लय समात्यो, अरूले पाकिस्तानलाई रोक्ने सकेनन् । दक्षिण अफ्रिका र श्रीलंकालाई लिग चरणमा हराएयता सेमिफाइनलमा इङ्ल्यान्डलाई हराएको खेलमा पाकिस्तानको प्रदर्शनलाई प्रशंसा गर्नैपर्छ । इङ्ल्यान्ड अहिलेको वान डे क्रिकेटमा सबैभन्दा सुधारिएको टिम हो । पाकिस्तानले त्यस खेललाई लिएर एक प्रकारले उपाधि हात पार्ने मोमेन्टम तयार पारिसकेको थियो, त्यो भारतविरुद्ध साँच्चै देखियो ।अब पाकिस्तानी क्रिकेट कता मोडिन्छ त ? यो प्रश्नको उत्तर आउन भने बाँकी छ । अझै पनि पाकिस्तानी क्रिकेट गलत कारणले बढी समाचारमा छाउने गर्छ, विशेषत: म्याच फिक्सिङ र स्पट फिक्सिङजस्ता प्रकरणले । पाकिस्तानी क्रिकेटको जरामै अनियमितता र भ्रष्टाचार लुकेको हन्छ भन्ने पनि धेरै छन् । पाकिस्तानमा हुने प्रत्येक खेललाई शंकाले हेर्ने पनि कम्ती छैनन् । त्यो अर्थमा पाकिस्तानी क्रिकेट उँभो लाग्छ पनि भन्न सकिन्न । खासमा पाकिस्तानी क्रिकेटबारे भविष्यवाणी गर्न सक्ने कोही पनि छैन, यही त पाकिस्तानी क्रिकेटको विशेषता हो"
पावर हाउस,"पश्चिमाञ्चल त्यही टिम हो जसमा अधिकांश क्रिकेटर भैरहवा क्षेत्रका थिए, केही पोखरा क्षेत्रका । सुशन, साहब र सागर भने त्रिभुवन आर्मी क्लबका लागि खेलिरहेका थिए । सुशन र साहब प्रधानमन्त्री कपबाटै आर्मीमा आबद्ध भए । आर्मीले ३ वर्षअगाडि क्रिकेट टोली बनाएयता सागर त्यहींबाट खेलिरहेका छन् । प्रधानमन्त्री कपमा सागर म्यान अफ द सिरिजमा चुनिए । सुशनले उत्कृष्ट बलरको पुरस्कार पाए । पश्चिमाञ्चलका सौरभ खनाल उत्कृष्ट ब्याट्सम्यान बने । सौरभ पनि भैरहवा क्षेत्रका हुन् ।सागर, सुशन र साहब मात्र होइन शक्ति गौचन, वसन्त रेग्मी, राहुल विश्वकर्मा पनि भैरहवा क्षेत्रकै हुन् । पछिल्लो समय शक्ति र वसन्त नेपाल एपीएफ क्लबबाट खेल्थे । प्रधानमन्त्री कपको मुखैमा एपीएफले जागिरे खेलाडीलाई मात्र राख्ने भनेपछि कन्ट्रयाक्ट मा रहेका शक्ति र वसन्तले कतैबाट खेलेनन् । राहुल आर्मीको टोलीमा छन् । हालका दिनमा राम्रो प्रभाव पार्दै आएका कुशल भुर्तेलले उमेर समूहको क्रिकेट भैरहवा क्षेत्रबाटै खेलेका थिए । उनीसँगैं अर्का भैरहवाका खेलाडी शंकर राना नेपाल पुलिस क्लबको प्रतिनिधित्व गरिरहेका छन् । भैरहवा क्षेत्रका सबै एकसेएक खेलाडी विभागीय टोली लागेका छन् । यसले भैरहवाको टोलीलाई केही कमजोर बनाएको थियो नै । प्रधानमन्त्री कपमा सौरभ ७८ नम्बरमा ब्याटिङ गर्न आउँथे । जुनियर खेलाडीलाई अगाडि मौका दिँदा सौरभको ब्याटिङ पालो अन्तिमतिर आउँथ्यो । तिनै सौरभको एकल प्रयासमा पश्चिमाञ्चल सेमिफाइनलसम्म पुगेको थियो । सौरभले ब्याटबाट असाधारण प्रदर्शन दिएका थिए । आर्मीसँगको सेमिफाइनलमा उनले कृष्ण कार्कीसँग मिलेर ब्याटबाट अर्को चामत्कारिक प्रदर्शन गरेपछि पश्चिमाञ्चल फाइनल नजिक पुगेको थियो । घरेलु क्रिकेटमा २ सय ३५ रन ठूलो स्कोर मानिन्छ । आर्मीले यो लक्ष्य पछ्याउँदा पश्चिमाञ्चललाई निराश बनाउनेमा एक खेलाडी तिनै सागर पुन थिए, जसको अलराउन्ड प्रदर्शनमा सेना फाइनल पुगेको थियो । भैरहवा नेपाली क्रिकेटको पावर हाउस मानिन्छ । प्रधानमन्त्री कपमा विभिन्न खेलाडीले देखाएको प्रदर्शनले त्यो स्पष्ट पार्छ । भैरहवाले पछिल्ला १४ मा एउटा मात्र राष्ट्रिय प्रतियोगिता जितेको छ । अन्य ५ पटक फाइनलमा पुगेर हारेको छ । २०६९ मा पछिल्लोपटक फाइनल पुग्नुमा बाहेक अन्य सबैमा टोलीका प्रमुख खेलाडी शक्ति, वसन्तलगायत हुन्थे । २०६८ मा शक्ति र वसन्त एपीएफ लागेदेखि नै भैरहवा क्षेत्रको टिम केही कमजोर देखिएको हो । तर खेलाडी उत्पादनमा यो सधैं उर्बर भूमिकै रूपमा रह्यो । यही कारण भैरहवाको क्रिकेट कहिल्यै सुक्खा हुन परेन, सधैं चलायमान रह्यो ।सबैतिर जिल्ला र क्षेत्रको क्रिकेट चलाउनेबीच ठूलो दूरी छ । भैरहवामा कहिल्यै त्यस्तो भएन । विशेष गरी नेपाल क्रिकेट संघमा नयाँ नेतृत्व आएसँगैं केन्द्रको प्रभावले क्षेत्र विघटन हुने तथा क्षेत्र र जिल्लाबीच फरकमत आउँदा मोफसलको क्रिकेटले घुँडा टेक्ने गरेको छ । भैरहवा क्षेत्र भने एक ढिक्काजस्तो नै देखियो । प्रशिक्षक जंगबहादुर थापा त्यसैले भन्छन्, भैरहवा क्रिकेटको विशेषता नै यही हो । जिल्ला र क्षेत्रको यस समझदारीले भैरहवाको क्रिकेटलाई सधैं हराभरा बनाएको छ । भैरहवा क्रिकेटमा विद्रोहको बीउ नरोपिएको होइन । जिल्लाले खेल्ने जय ट्रफी राष्ट्रिय क्रिकेटमा रूपन्देही नै दुई चिरा भएको थियो । वसन्त शाही, राजु खड्का, वसन्त रेग्मीसहितको टोली मिलेर कपिलवस्तु जिल्लालाई अस्तित्वमा ल्याए । राजविराजमा कपिलवस्तु पहिलो सहभागितामै २०५६ मा जय ट्रफीको फाइनल पुग्यो । अर्को वर्ष काठमाडौंमा उपाधि नै जित्यो । २०५८ मा क्षेत्रगत हिसाबमा राष्ट्रिय प्रतियोगिता अगाडि बढेपछि रूपन्देही र कपिलवस्तुको तुष ले भैरहवा क्षेत्र एकै टोलीमा गाभियो । धेरैले के पनि मान्छन् भने यसले भैरहवाको क्रिकेटलाई झन् बलियो बनायो । क्षेत्रगत हिसाबको राष्ट्रिय प्रतियोगिताको पहिलो संस्करणमै भैरहवा फाइनल पुग्यो । तर पहिलो उपाधि जित्न भैरहवाले २०६४ सम्म कुर्नुपर्यो । यो क्रममा विराटनगरले लगातार चार उपाधि जितिसकेको थियो । विराटनगरको वर्चस्व तोड्दै वीरगन्ज २०६३ मा वीरेन्द्र स्मृतिको नया च्याम्पियन बनेको थियो । राजु खड्का खेलाडीको भूमिकामा देखिन् छाडेपछि भैरहवाको ब्याटिङमा खडेरी परेको थियो । त्यसपछि काठमाडौं क्षेत्रले लगातार तीन राष्ट्रिय प्रतियोगिता जितेर ह्याट्रिक गर्यो । विराटनगरको स्तर ओरालो लाग्दै गर्दा पारस खड्काको तत्कालीन काठमाडौंलाई कसैले चुनौती दिन्थ्यो भने त्यो भैरहवा नै हुन्थ्यो । बलरकै भरमै भैरहवा राष्ट्रिय प्रतियोगितामा चम्केको थियो । यसको प्रभाव नेपाली राष्ट्रिय टोलीसम्म देखिन्थ्यो । नेपाली क्रिकेटको सबैभन्दा ठूलो सफलता मानिएको सन् २०१४ को विश्व ट्वान्टी२० मा प्रतिस्पर्धा गर्दा शक्ति, वसन्त, सागर र राहुल नेपाली टोलीको प्रतिनिधित्व गरेका थिए । सागर अलराउन्डरको हिसाबमा खेले पनि अन्य मुख्य रूपमा बलरकै भूमिकामा थिए । राहुलले विश्वकपमा कुनै खेल नखेले पनि एक हिसाबमा नेपालको स्पिन बलिङ भैरहवाको काँधमा थियो । शक्ति एक समय नेपालका प्रमुख ब्याट्सम्यान थिए र उनी नै नेपालबाट सबैभन्दा पहिला १ हजार रन पूरा गर्ने खेलाडी बनेका थिए । भैरहवा क्षेत्रबाट राष्ट्रिय टोलीको प्रतिनिधित्व गर्ने अर्का खेलाडी हुन् अन्तिम थापा । राष्ट्रिय टोलीबाट खासै खेल्ने मौका नपाएका उनी पछिल्लो समय नेपाली क्रिकेटको उद्गमस्थलको कप्तान हुन् । अन्तिमले युवा टोलीलाई लिएर मैदानमा उत्रिए पनि भैरहवाले जुझारु प्रदर्शन गर्दै आएको छ र प्राय: सबै खेलाडीले एकरूपको प्रदर्शन गर्दै आएका छन् । विभागीय टोलीसँग पश्चिमाञ्चलले प्रधानमन्त्री कपमा जुन प्रदर्शन देखायो, त्यसले भैरहवाको क्रिकेट अहिले पनि कुन स्थितिमा छ भनेर देखाउँछ । जब कि अन्य क्षेत्रको टोली विभागीय टोलीलाई खासै चुनौती नै नदिने अवस्थामा पुगिसकेका छन् ।एकेडेमीलाई सक्रिय भएर चलाउनु पनि भैरहवा क्षेत्र राम्रो हुनुको कारण हो । ५ वटा क्रिकेट एकेडेमी सक्रिय रूपमा सञ्चालित छन् । शक्ति, राहुल, जंग, वसन्तको आआफ्नो एकेडेमी छ । ९१० वटा स्कुलले क्रिकेट प्रशिक्षक राखेर एकेडेमी हिसाबमै चलाएका छन् । निर्मल थापा, प्रकाश केसी, कृष्ण सेन यस क्षेत्रका युवा क्रिकेटर हुन्, उनीहरू नै स्कुलमा प्रशिक्षकको रूपमा छन् । एसीसी यू१६ कपमा तीन वर्षअगाडि मलेसियामा हंगामा मच्चाएका अनिल खरेल वसन्तको एकेडेमीबाट निस्किएका खेलाडी हुन् । जंगबहादुरको एकेडेमीमा सिकिरहेका साहबले धनगढी प्रिमियर लिगमा प्रभाव देखाएपछि उनलाई आर्मीले तानेको हो । ग्रास रुटको क्रिकेट राम्रो छ, क्रिकेट एकेडमीहरू खुलेका छन् । क्रिकेटको संस्कार र माहोल छ, कुनै पनि प्रतियोगिता हुँदा यहाँ हामी सबै एकजुट हुन्छौं र कसको के कमजोरी त्यसमा ध्यान दिएर त्यसको समाधानतर्फ लाग्छन् । जिल्ला र क्षेत्रमा पनि जसले राम्रो गर्छन् उनीहरूलाई अरूले सहयोग गर्छन्, राष्ट्रिय क्रिकेटमा चारपटक म्यान अफ द सिरिज र एकपटक उत्कृष्ट बलरमा चुनिएका शक्ति भैरहवा क्षेत्रको क्रिकेट राम्रो हुनुको कारण दिन्छन् । शक्ति र वसन्तजस्ता खेलाडी विभागीय टोली जानाले भैरहवाको क्रिकेटमा अनुभवको हिसाबमा ठूलो खाडल देखिएको थियो । आफ्नो खेल जीवनको उत्तराद्र्धमा आइसकेका शक्ति र वसन्त दुवै अहिले एपीएफबाट बाहिरिसकेका छन् । वर्तमानलाई हेर्ने हो भने उनीहरूको आगामी गन्त्वय भैरहवा क्षेत्र नै हुन सक्छ । यस्तोमा केहीले उनीहरू आफ्नो गृहनगर फर्किएर भैरहवा क्षेत्रको परिपक्व टोलीको कल्पना गरिसकेका होलान् ।"
प्रकाशककी पत्नी,"उसका दुइटै कुकुर दाँत लहर छोडेर परपर उछिट्टिएका थिए । पन्ध्र महिनासम्म एउटै रौँ नपलाएको टाउकोमा अचानक कालो कपाल घुम्रिएर झाँगिएको थियो । दायाँ गालाको एउटा कुनामा कसैले नङले कोतरेको जस्तो लामो दाग थियो । यस्तो परिचय भएकी त्यो लुरी केटीलाई पढ्नबाहेक केही आउँदैनथ्यो । खेल खेल्न र नाच्न नआए पनि उसलाई खासै पीर थिएन, किनभने बुवाआमाले बारम्बार भन्नुहुन्थ्यो, जिन्दगीमा लेखपढबाहेक केही नगरे पनि हुन्छ । अझ बुवा जोड गरेर भन्नुहुन्थ्यो, मौका पाएर पनि नपढ्ने मान्छे सबै भुस हुन् ।उसलाई भुस हुनु थिएन, त्यसैले खुब पढी । बुवा नीलो भुइँडेस्कको पछिल्तिर बसेर लेखेको लेख्यै गर्नुहुन्थ्यो, उसले पनि त्यही सिकी । सुरुमा त उसले दिदीको अंग्रेजी वर्णमालाको किताब पढी । आमा पछिसम्म अचम्म मान्दै भन्नुहुन्थ्यो, तँलाई त अक्षरै चिनाएको सम्झना छैन, दिदीले पढेकी डाहा गर्दागर्दै एक दिन आफैँ पो किताब पढ्ने भइस् ।वर्णमालापछि विद्यालयका किताब मन लगाएर पढी उसलाई पहिला हुनु थियो, सबलाई जित्नु थियो, बुवाका अघि जान्ने देखिनु थियो । अलि माथ्लो कक्षामा पुगेपछि गणित गाह्रो लाग्न थाल्यो, त्यसपछि ऊ पहिला हुन छाडी । तर पढ्न भने छोडिन । फरक यत्ति, अब ऊ पाठ्यक्रमबाहिरका किताब धेर पढ्थी । ऊ र उसकी दिदी दिनको जम्मा आधा घण्टा टीभी हेर्न पाउँथे, त्योबाहेक अरू बेला पढ्नुपथ्र्यो, होइन भने बुवाले भित्तामा अडेस लगाएर ध्यान गर्न लगाइहाल्नुहुन्थ्यो । त्योभन्दा त पढ्नु कति मजामजा !दिदी र ऊ मिलीमिली पढेका टिंकल र बाहंस ट्याङ्कामा अझै छदैँ थिए, उसले वरिपरिका दराज खोतल्दा किताबको विचित्र भण्डार देखी । जे भेटी त्यही पढी स्नातक तहका पाठ्यक्रमका किताब, पहेँला गाइड बुक, सेता कीराले ओछ्यान बनाएका थोत्रा पत्रिका, अङ्ग्रेजी क्लासिक्स, नेपाली कथा सङ्ग्रह भाग ३ । किताब पढ्ने नशाले बिस्तारै बिस्तारै गाँज्दै लाँदो रहेछ । अब नयाँ पढ्ने कुरा नभएको दिन उसलाई विरक्त लाग्न थाल्यो ।अक्षरले पुर्याउने बेग्लै संसारको मोह बुझेपछि उसले किताबलाई प्रेम गर्न थाली । कलेज पुग्दासम्म उसको यो माया निकै गहिरो भइसकेको थियो । उसलाई कतिले परिचय दिँदा नाक खुम्च्याउँदै भन्थे, ए, त्यो पढनदास ! धेरैजसोले भन्थे, उसले धेरै पढ्ने भएर बाक्लो चस्मा भिर्नुपरको रे । आँखा कमजोर हुनुको वंशाणुगत कारण ऊ कसैलाई बताउँदिनथी । उसलाई पनि लाग्न थालेको थियो, किताबमै आँखा गाडेर त देख्न छोडेकी होइन ?उसका साथीहरू सोध्थे, तिमी कसरी पढ्छौ यस्तो मोटो किताब ? अल्छी लाग्दैन ? कोही त छुच्चा पनि हुन्थे, कति फुर्सद भएको यो पढ्दै बस्नलाई । ऊ चुपै लाग्थी । कसरी सम्झाउनु, किताब त उसका सबैभन्दा मिल्ने साथी हुन् । ती पढेर उसले कति नयाँ ठाउँ घुमी, कति नौला मान्छे चिनी, भाषाको सौन्दर्य बुझी, फरक संस्कृति र रहनसहनमा भिजी, दिमागलाई फराकिलो र मनलाई सहिष्णु बनाउनुपर्दो रहेछ भनेर सिकी । यो कुरा बुझाउन खोज्दा धेरैले ओठ लेप्र्याउँथे, यस्तो किताबी बुद्धिले केही लछारपाटो लाउँदैन, मान्छेले परेर मात्र जान्छ, पढेर केही हुँदैन । एक जनाले नमीठो वचन पनि लगाएका थिए, कहिलेकाहीँ त्यो बकमफुसे दुनियाँमा घोत्लिन छोडेर बाहिरको संसार हेर, कति सुन्दर छ । त्यति बेला पनि उसले जवाफ फर्काइन । उसलाई अचम्म लाग्थ्यो, उसले त अरूलाई पढपढ भनेर कराउँदिन, अरूले कति सजिलै उसलाई नचाहिँदो सुझाव दिन्छन् ? फेरि उसले बाहिरी संसार नहेरेकी होइन, त्यसमा नरमाएकी पनि छैन । तर प्रत्येक दिनको अन्त्यमा हलुका ओढ्नेले खुट्टा छोप्दै, सिरानीमा अडेस लगाएर किताबका पाना पल्टाउनु जति रोमाञ्चक अनुभव उसलाई अरू केही लागेन । यतिसम्म कि, र्याफ्टिङ जाँदा होस्, सगरमाथाको आधार शिविरतिर लम्किँदै स्वाँस्वाँ गर्दा होस्, दिदीबहिनीमाझ रमाइलो नृत्य गर्दा होस् वा साथीहरूसँग डिनर जाँदा, उसको मनमा झुलुक्क विचार आउँथ्यो कहिले यो सकेर घर गएर पढ्ने होला ? म सुत्नुअघि एक च्याप्टर त पक्कै भ्याउँछु, झुपुक्क निद्राचाहिँ नलागिदिए हुन्थ्यो । उसलाई अनावश्यक आसक्ति लाग्दो हो, उसलाई यो बानी भइसकेको थियो । त्यो लुरी केटी अब पुक्कपुक्क गाला भएकी युवती भइसकेकी थिई । उमेरअनुसार भावी जीवनसाथीको बारेमा पनि सोच्थी, आफू वरपरका मान्छे हेर्थी, आफूले मन पराएका र आफूलाई मन पराउनेको भीडमा आफूले चाहेजस्तो स्वभाव खोज्थी । उसलाई पक्का भइसकेको थियो, नपढ्ने वा पुस्तक प्रेमलाई नबुझ्ने व्यक्तिसँग जीवन बिताउन कठिन हुन्छ । आफूलाई बाँच्नका लागि आवश्यक लाग्ने कुरा अर्कोले हाँसोमा उडाइदियो भने के गर्ने ? अझ आफूले पढिरहेको किताब खोस्यो भने ? घरमा किताब ल्याउन बन्देज लायो भने ? यस्तै कल्पनाले तर्सिएर उसले कविता पनि लेखिसकेकी थिईजब म लेख्न बस्छुमेरा कल्पनामा पस्छुमेरो कलम नखोसिदेऊ, प्रिय,मेरो कापी नच्यातिदेऊ मेरो हात नतानिदेऊबत्ती ननिभाइदेऊमलाई दु:खी नबनाइदेऊसंयोग, उसको यो कविता कसैले पढ्यो । पढेन मात्र, बुझ्यो र आत्मसात गर्यो । त्यो मान्छेले व्यवहारले नै वाचा गर्यो, यस्तो परिस्थिति उसले आउन दिने छैन ।युवती औधि खुसी भई । वास्तवमा भन्नुपर्दा, त्यो मान्छे उसको ड्रिम म्यान नै थियो । ऊ किताब प्रकाशन र बिक्री गथ्र्यो, साहित्यिक परिशिष्टाङ्कको सम्पादन गथ्र्यो र आफ्नो पुस्तक प्रेम लेखहरूमा बारम्बार उजागर गरिरहन्थ्यो । उसकै पुस्तक पसलबाट युवतीले कैयौँ उपन्यास किनेकी थिई । आफू कमाउन थाल्नेबित्तिकैदेखिको एक चौथाइ तलब उसले त्यो पसललाई सुम्पेकै थिई ।अब त जीवन नै सुम्पिदिई । कहिलेकाहीँ ऊ आफैँलाई अचम्म लाग्थ्यो, मनको चाहना यो हदसम्म पनि पूरा हुँदो रहेछ यस्तो मान्छेसँग बिहे भयो जसको पुस्तकको भण्डार, किताबी ज्ञान र लेखनप्रति लगाव उसको भन्दा कैयौँ कुना बढी छ ।तर बिस्तारै उसले थाहा पाई, किताबी कीराहरूको पनि किताबकै विषयमा मतभेद हुँदोरहेछ । उनीहरूको किताबमा रुचि फरक थियो, मन पर्ने लेखक भिन्न थिए, उपयुक्त शैलीबारे उनीहरूको विचारमा आकाशजमिनको अन्तर थियो । युवती महिलाले रचेको आख्यान भनेपछि मरिहत्ते गर्ने, मन छुने वाक्यहरू भए मात्र पढ्न थाल्ने, कथाहरूको अन्त्यमा सरप्राइज इन्डिङ नभए मनै नपराउने । श्रीमान्लाई गैरआख्यानप्रति झुकाव थियो, दिनकै दसौँ लेख पढ्थे र उनलाई मन पर्ने लेखनी भेट्नै बडो मुस्किल । युवतीलाई प्रत्येक किताब दोहोर्याई तेहेर्याई पढ्नुपर्ने बानी श्रीमान्लाई समयको नाशजस्तो लाग्ने, अनि श्रीमान्को किताबको चाङका अल्छीलाग्दा शीर्षक देखेरै युवतीले हाई काढ्ने । प्रकाशक श्रीमान्को घरमा पाण्डुलिपिहरू आइरहन्थे । युवतीले पनि ती पढ्ती, श्रीमान्कै अनुरोधमा तिनमा टिप्पणी गर्थी, परिमार्जनका सल्लाह पनि दिन्थी । यसरी सुरुमा पाण्डुलिपि पढ्न पाउँदा उसलाई रमाइलो लाग्थ्यो, तर पछिपछि थाहा भयो यो अपजसे काम रहेछ । त्यत्रो दु:ख गर्यो, महत्त्वै नहुने । अनि पुस्तक प्रकाशित भएर बजारमा आइसकेपछि आफूलाई पढ्नै मन नलाग्ने । जतिसुकै परिष्कृत भएर छापियोस्, त्यही पहिलेकै कथा र बनावट आँखाअघि सरर दौडिन्थ्यो, यो प्रकाशित किताब डुप्लिकेटझैँ लाग्थ्यो । पहिला उत्सुक भएर पर्खीपर्खी स्वाद लिएर पढ्ने लेखकका कृति अब नीरस लाग्ने !प्रकाशककी श्रीमती हुनुको अर्को बेफाइदा, चिनेजानेकाहरूले भनसुन गराइमाग्ने । बहिनी लौ न ज्वाइँलाई यसो, मेरो किताब यो वर्षकै उत्कृष्ट हो, सरलाई छाप्नलाई भन्दिनुस् त , मैले तपाईंकै प्रकाशनगृहबाट कवितासंग्रह निकाल्ने विचार गरेको छु, के कति लाग्छ भन्दिनुपर्यो ।बिचरा युवती ऊ कसरी भनोस्, उसको श्रीमान्लाई लेखनीको मामिलामा मात्र आफ्नो मन को सुन चल्छ, अरू कसैको भनसुनले छुँदैन । कृति राम्रो भए कसैको सिफारिस नै चाहिन्न । हजुर, हस्, मलाई यसबारे खासै थाहा भएन, भन्दै उम्किन खोज्थी ।तर फेरि सित्तैमा किताब खोज्नेले त्यति सजिलै उम्किन कहाँ दिन्थे र । भेट हुँदा प्याच्चै भनिहाल्थे, खै, भिनाजुको नयाँ किताब निक्लेको छ रे, एउटा ल्याइदिनुपर्यो । तिनलाई बुझाउन हम्मे पथ्र्यो, उसले ती प्रकाशित किताबको एक प्रति पनि पाउने होइन, आफू किनेर पढ्ने हो र अरूलाई लगिदिने पनि किनेरै हो । कोही फोन गरी गरी छुट माग्थे, कोही किताबको गुणस्तरबारे गुनासो गर्थे, कसैले मेसेज पठाउँथे, नयाँ किताब के आउँदैन ? यी सबलाई युवती उत्तर दिन चाहन्थी, काम मेरो श्रीमान्को हो, मेरो होइन । मेरो उनलाई पूर्ण साथ छ, तर त्यो मेरो पेसा होइन । तपाईँको श्रीमान् वा श्रीमतीको कार्यालयमा कति पैसा उठ्यो, कतिवटा जिलेबी पाक्यो, चाउचाउको स्वाद कस्तो थियो, सब थाहा हुन्छ र ?तर सानैदेखिको बानी, युवती त्यस्तो केही भन्दिनथी । अरूले उसलाई मालिक्नी भएकी र पैसा कुम्ल्याएकी आरोप लाउँदा पनि ऊ हाँसेरै टारिदिन्थी, जबकि उसले आजसम्म श्रीमान्को कार्यालयबाट एक सुका पनि लिएकी थिइन । कुराकानी वा सामाजिक सञ्जालमा किताब, प्रकाशक र लेखकका बारेमा भद्दा र गलत समाचार अनि टिप्पणी उब्जिँदा उसको मुटुमा आगो बले पनि प्रायश: चुपै लाग्थी । बुझ्दै थिई, उल्टो दिशा हिँड्ने लत लागेकालाई सुधार्न सकिन्न । यी त भए प्रकाशनका बखेडा, बिक्रीको पीडा फेरि अलग्गै हुन्थ्यो । किताब बजारमा आइनसक्दै किन्ने बानी भएकी युवतीले अब निकै दिन कुर्नुपर्ने हुन्थ्यो, जबसम्म श्रीमान्ले उसका लागि त्यो किताब मगाएर दिँदैनथे । आफैँले अर्को ठाउँबाट किनौँ भने श्रीमान् घर छिरेपछि स्टिकरको मूल्य खोतल्न थालिहाल्छन्, अनि मुख बिगार्दै भन्छन्, योभन्दा कममा हामी दिइहाल्थ्यौं, बेकारमा महँगो तिरेर युवतीलाई उकुसमुकुस हुन्थ्यो, उसलाई बरु अलि बढी पैसा तिर्न परे केही थिएन, किताब छिटो चाहिन्थ्यो । कैयौँ चरणको वार्तालाप पछि बूढाबूढीको सहमति भयो श्रीमान्ले छिटो किताब मगाइदिने, नभए उसले अन्यत्र गएर किन्न पाउनुपर्ने । यो समस्या त हल भयो, अर्को समस्या छँदै थियो घरमा ल्याउँदाल्याउँदैको किताब बाटोबाटै गायब हुने । सोध्दाखेरि श्रीमान् अन्काउँदै भन्थे, तिमीलाई नै राखिदिएको थिएँ, तर अर्डर आयो अनि मैले बेचिदिएँ । कम्ता रिस उठ्दैनथ्यो युवतीलाई, त्यस्तो पापी काम त कसैले नगरोस् ।फेरि उसको श्रीमान्लाई उसले किताबको हेरचाह नगरेको देख्दा उस्तो पारो तातेर आउँदो रहेछ । प्राय: कहिल्यै नरिसाउने मान्छेले पनि कतिचोटि आँखा तर्दै भने, अलि जतन गर न किताब । यता अचार दलेको छ, उता पकौडाको चिल्लो लागेको छ । सुत्ने बेला बुकमार्क नराखेर किताब घोप्ट्याएर यसको ढाडै भाँचिन लागिसक्यो । यो किताबको बाहिरको गाता खोलेर पढ, खोइ, कत्ति फोहोर गरेको !युवतीको चित्त दुखिगयो ।"
