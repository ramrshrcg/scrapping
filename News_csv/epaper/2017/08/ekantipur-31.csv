शीर्षक,विवरण
रसुवागढीकेरुङ अब अन्तर्राष्ट्रिय नाका,"काठमाडौं दक्षिण एसियाली मुलुकसँग जोड्ने महत्त्वपूर्ण प्रवेश मार्गका रूपमा विकास गर्ने उद्देश्यसहित चीनले स्तरोन्नति लगभग पूरा गरेर रसुवागढीकेरुङलाई बुधबार अन्तर्राष्ट्रिय नाका घोषणा गरेको छ । नेपालको निरन्तर आग्रहपछि रसुवागढीकेरुङ नाका अन्तर्राष्ट्रियस्तरको बनेको हो। चिनियाँ र नेपाली नागरिकले मात्र आवतजावत गर्दै आएको यो नाका अब तेस्रो मुलुकका नागरिकले पनि प्रयोग गर्न पाउने छन् । खासा नाका बन्द भएपछि समस्यामा परेका भारतीय व्यापारीलाई अब चीनबाट सामान ल्याउन सहज भएको छ । चीन र नेपालबीच रहेको एकमात्र अन्तर्राष्ट्रिय नाका तातोपानी भूकम्पपछि बन्द भएकाले रसुवागढीकेरुङ नाकालाई अन्तर्राष्ट्रियकरण गर्न नेपालले आग्रह गर्दै आएको थियो । चीनले स्तरोन्नति नभएको भन्दै नेपालतर्फको पूर्वाधारमा समेत चासो राख्दै व्यवस्थित बनाउन आग्रह गर्दै आएको छ । नेपाल र जनवादी गणतन्त्र चीनको तिब्बत स्वशासित क्षेत्रबीच रहेको रसुवागढीकेरुङ नाका २०७१ मंसिर १५ देखि दुईपक्षीय रूपमा सञ्चालनमा आएको थियो । नाका सञ्चालनपछि नेपाली र चिनियाँ नागरिक वैधानिक राहदानी र भिसा लिएर एकअर्काका मुलुकमा आवतजावत गर्न सके पनि अन्य मुलुकका नागरिक त्यो नाकाबाट आवतजावत गर्न पाउँदैन थिए । अब तेस्रो मुलुकका नागरिक पनि आवतजावत गर्ने बाटो खुलेको छ । भिसा भएका तेस्रो मुलुकका नागरिकले त्यो बाटो प्रयोग गर्न सक्छन् । त्यो नाका नखुल्दा स्थलमार्ग हुँदै चीनबाट सामान ल्याउने भारतीय व्यापारीलाई असहज भएको थियो । अन्य मुलुकका पर्यटक पनि त्यहाँबाट सिगात्से तथा ल्हासा जान पाउने छन् ।बुधबारदेखि उक्त नाका स्तरोन्नति गरिएको छ, अन्तर्राष्ट्रिय नाकाका रूपमा रूपान्तरण भएपश्चात् अब रसुवागढीकेरुङबाट नेपाली र चिनियाँ नागरिकका साथसाथै तेस्रो मुलुकका नागरिकसमेत आवतजावत गर्न पाउने छन्, ल्हासाका लागि महावाणिज्यदूत गोविन्दबहादुर कार्कीले कान्तिपुरसँग भने, चीन सरकारले यो नाकालाई निकै महत्त्व दिएको छ । चाँडै नै रेल केरुङ पुग्ने हुनाले यो नाकाको महत्त्व हाम्रा लागिसमेत छ । उनले नेपालतर्फ सडक विस्तार र भन्सार निर्माणलगायत काम भइरहेको बताए ।अन्तर्राष्ट्रिय नाका बनाउन नेपाल र चीन सरकारबीच साढे दुई महिनाअघि कूटनीतिक पत्र आदानप्रदान भएको थियो । सोही आधारमा चीन स्वशासित क्षेत्र तिब्बत सरकारका सहायक अध्यक्ष लिओ मेईले उक्त नाकालाई अन्तर्राष्ट्रियकरण गरिएको घोषणा बुधबार गरेकी हुन् । उनले ल्हासामा पत्रकार सम्मेलन गर्दै गरेको घोषणा कार्यक्रममा महावाणिज्यदूत कार्कीलाई पनि निम्त्याइएको थियो । चीनतर्फ नाकाको भौतिक पूर्वाधार पुनर्निर्माण तथा स्तरोन्नतिको कार्य लगभग पूरा भएको उल्लेख गर्दै उनले यसबाट दुई देशबीचको व्यापार, पर्यटन तथा जनस्तरको सम्पर्कमा अभिवृद्धि हुने तथा चीनको बेल्ट एन्ड रोड इनिसिएटिभ्स (बीआरआई) कार्यान्वयनमा सहयोग पुग्ने बताएकी थिइन् । केरुङ बजार भविष्यमा जति पनि विस्तार गर्न सकिने हुनाले पनि चीनले खासाभन्दा केरुङलाई बढी महत्त्व दिएको एक नेपाली अधिकारीले बताए । चिनियाँ अधिकारीहरूले अनौपचारिक भेटघाटमा खासालाई सीधा सामान ल्याउने नाकाका रूपमा र केरुङलाई अन्तर्राष्ट्रिय मैत्री नाकाका रूपमा विस्तार गर्ने भन्दै नेपालतर्फको निर्माण कार्य चुस्त बनाउनसमेत आग्रह गर्दै आएका छन् । महावाणिज्यदूत कार्कीले पत्रकार सम्मेलनमा तातोपानीखासा नाका पुन: सञ्चालनमा ल्याउनुपर्ने बताएका थिए । बन्द भएको तातोपानी नाका पनि खोल्नुपर्छ र सहमतिमा थप नाकाहरू खोल्नुपर्छ, उनले पत्रकार सम्मेलनमा आफूले बोलेको उद्धृत गरे । चिनियाँ अधिकारीले रसुवागढीकेरुङ नाका अन्तर्राष्ट्रिय स्तरको बनाएको प्रचार गरेर महत्त्व बढाउन जोड दिएको एक नेपाली अधिकारीले बताए । पत्रकार सम्मेलनमा तिब्बत सरकारका अन्य पदाधिकारीले रसुवागढीकेरुङ नाका अन्तर्राष्ट्रिय स्तरमा सञ्चालनमा आएपश्चात व्यापार तथा पर्यटन प्रवद्र्धन भई दुवै मुलुकलाई फाइदा हुने भएकाले यसको प्रचार जरुरी रहेको भन्दै नाकामा विभिन्न कार्यक्रम गरिने जानकारीसमेत दिएका छन् । पुराना तथ्यहरू हेर्ने हो भने तत्कालीन राजा महेन्द्रले तातोपानी खोल्न प्रस्ताव गर्दासमेत चीनले रसुवागढीलाई महत्त्व दिएको थियो ।"
केन्द्रमा १६५ र प्रदेशमा ३३० सिट,तपाईंको गाउँनगर कुन निर्वाचन क्षेत्रमा पर्यो ? थाहा पाउन हेर्नुस्
जहाँ बिरामी किनबेच गरिन्छ,"राजविराज अस्पतालमै बिरामीको किनबेच हुन्छ भन्ने सुन्दा पत्याउन गाह्रो हुन्छ तर राजविराजस्थित अञ्चलस्तरीय अस्पताल पुग्ने जोकोहीलाई यस्ता दृश्य सामान्य लाग्छन् । यहाँस्थित गजेन्द्रनारायण सिंह सगरमाथा अञ्चल अस्पतालमा दिनहुँ बिरामीको किनबेच चलिरहेको हुन्छ । अस्पतालका वार्ड र हाताभित्र यस्तो कारोबार गराउने एजेन्ट छ्यापछ्याप्ती भेटिन्छन् ।अस्पतालअगाडि भ्यान, एम्बुलेन्स चालक वा स्वास्थ्यसम्बद्घ व्यक्तिहरू उपचार बिचौलिया बनेर बिरामी किन्ने र निजी अस्पताललाई बेच्ने गरिरहेका हुन्छन् । अञ्चल अस्पतालअगाडि लहरै आधा दर्जनभन्दा बढी संख्यामा दिनरात खडा रहने भ्यान र एम्बुलेन्सका चालक तथा निजी अस्पतालले खटाएका एजेन्टले त्यहाँबाट बिरामी खोजेर लगिदिएबापत निजी अस्पतालबाट आकर्षक रकम पाउँछन् । अस्पताल आएका बिरामीलाई बाटोबाटै वा अस्पतालको बेडबाट समेत फर्काएर विराटनगरलगायत स्थानमा सञ्चालित निजी अस्पताल र क्लिनिकमा ओसारिन्छ । एक जना बिरामी लगिदिएबापत चालकले न्यूनतम ५ सयदेखि डेढ हजारसम्म रकम पाउने गरेका छन् । अस्पतालभित्र र वरपर हुने यस किसिमको खरिदबिक्रीबारे स्थानीय पनि जानकार छन् । ठूला निजी स्वास्थ्य संस्थाले त बिरामी ल्याउन सरकारी अस्पतालमा आफ्ना एजेन्ट नै खटाउने गरेको स्थानीय बताउँछन् । पूर्वाञ्चलका निजी अस्पतालले बिरामी तान्न मार्केटिङ एक्ज्युकेटिभसमेत खटाएका छन्, एक स्थानीयले भने । बाँकी पृष्ठ ८डमैले यहाँ श्रीमतीलाई आकस्मिक उपचारका लागि ल्याउँदा घण्टौं कुर्नुपर्यो । त्यहीबेला यहाँबाट बाहिर उपचार गराउन लाने हो भने मारुती भ्यान मगाइदिन्छु भन्दै एक जना आइपुगे, स्थानीय देवनारायण गुरमैताले कान्तिपुरसँग भने । औषधि बिक्री प्रवद्र्धन गर्ने मेडिकल रिप्रजेन्टेटिभजस्तै निजी अस्पतालको व्यापार प्रवद्र्धन गर्ने प्रतिनिधिहरूमात्र नभएर चिकित्साकर्मीहरूसमेत यसमा संलग्न रहेको स्थानीयको दाबी छ ।यस्तो कारोबार अस्पताल प्रशासनबाट पनि छिपेको छैन । विराटनगरलगायत निजी अस्पतालमा एउटा बिरामी लगिदिएबापत एम्बुलेन्स चालकले ५ सयदेखि १५ सयसम्म पाउँछन् भन्ने हामीले पनि सुनेका छौं, अस्पतालका मेडिकल सुपरिटेन्डेन्ट डा दयाशंकरलाल कर्ण भन्छन्, हरेक सरकारी अस्पतालअगाडि एम्बुलेन्स र निजी गाडी हुन्छन्, उनीहरूले बिरामी किनबेचको सेटिङ मिलाएका हुन्छन् । अस्पतालका चिकित्सक, चिकित्साकर्मीसमेत संलग्न रहेको दाबीलाई भने डा कर्णले अस्वीकार गरे । यो काम बाहिरको गिरोहले गरिरहेको छ, अस्पतालको कुनै संलग्नता छैन, उनले भने । यस्तो दलाली रोक्न अस्पताल मात्र नभई स्थानीयको सहयोग खाँचो रहेको उनले औंल्याए । स्रोतअनुसार बिचौलियाहरू प्राय: बिहान चिकित्सकले अन्तरंग विभागमा राउन्ड लिएर फर्केलगत्तै बिरामी भएको ठाउँ पुग्छन् । बिरामी र उनका आफन्तलाई यो अस्पतालमा उपचार नै हुँदैन, यहीं राख्ने हो भने तपाईंको बिरामी मर्छ भन्दै फकाउँछन् । उनीहरू तत्कालै राम्रा निजी अस्पताल लगिदिन तयार हुन्छन् । अस्पतालबाहिर तयारी अवस्थामा राखिएका भ्यान र एम्बुलेन्स देखाउँछन् । बिरामीको किनबेच बढ्न थालेपछि अहिले यो अस्पताललाई रेफरल सेन्टर समेत भन्न थालिएको छ । सामान्य घाउचोटका समस्याबाहेक अस्पताल आउने अधिकांशलाई अन्यत्र रेफर गरिने प्रवृत्तिबाट हैरान स्थानीयले नै यस्तो नाम दिएका हुन् । मेरो अनुभवमा प्रत्येक एक घण्टामा एक जना बिरामी उपचारका लागि बाहिर रेफर गरिन्छ, कतिपय आफैं जान्छन्, गुरमैताले भने, कतिलाई दलालले लान्छन्, कति उपचारमा सहयोग अभावले पनि जान्छन् । हामीले धेरैजसो बिरामीलाई बीपी कोइराला स्वास्थ्य विज्ञान प्रतिष्ठान धरान रेफर गर्छौं तर बिरामीहरू त्यहाँ नगएर गोल्डेन, विराट नर्सिङ होम, न्युरोतिर जान्छन्, उनले भने । स्वास्थ्य क्षेत्रमा माफिया सक्रिय रहेकाले यस्तो स्थिति आएको उनको दाबी छ । उनले यस्तो दाबी गरे पनि अस्पतालमा पूरा समय चिकित्सक नहुनाले पनि बिचौलियाको कारोबार बढेको स्थानीय बताउँछन् । सामान्यत: अधिकांश चिकित्सक १० देखि ११ बजे अस्पताल पुग्ने र १ बजेतिर निस्किसक्ने स्थानीयको भनाइ छ । १ बजेतिर त बहिरंग सेवामा ताला लागिसक्छ, राजविराजका एक स्थानीयले भने । १२ बजेपछि त पुर्जा नै काटदैनन्, टाढा गाउँबाट आउनेहरू बल्ल आइपुगेका हुन्छन् । यहाँ पुर्जै नकाटेपछि उनीहरू निजीमा गएर डाक्टरलाई महँगो शुल्क तिर्न बाध्य हुन्छन्, अस्पतालकै एक कर्मचारीले भने । डा कर्ण पनि बिहान ९ देखि दिउँसो ३ बजेसम्म बस्नुपर्ने समय पालना हुन नसकेको स्विकार्छन् ।रेफर रोक्न अस्पतालमा जनशक्ति पर्याप्त हुनुपर्यो, शल्यक्रिया, एनआईसीयू, आईसीयू सेवा विशेषज्ञ चिकित्सक आदि हुनुपर्यो, डा कर्ण भन्छन् । उनले अस्पताल अञ्चलस्तरीय भए पनि क्षमता र सेवा त्यहीअनुसार नभएको गुनासो गरे । उनका अनुसार यहाँ आकस्मिक सेवा २५ शय्याको भए पनि दिनहँ थुप्रै बिरामीलाई भुइँमै राखेर उपचार हुने गरेको छ । अस्पतालका अनुसार शय्या अभावमा दैनिक औसत २० जनाको भुइँमै उपचार गराउनुपर्ने बाध्यता छ । राजविराजका युवा नेता अर्जुनप्रसाद साह यहाँका चिकित्सकले निजी क्लिनिकमा बिरामी पठाउन अस्पतालमा आफैंले एजेन्ट राख्ने गरेको बताउँछन् । यो यस्तै अस्पताल हो जहाँ बिरामीको सेवा र उपचारबाहेक धेरै काम हुन्छ, उनले भने, निजीमा उपचार गराउन आउनेलाई डाक्टरले प्रशस्त परीक्षण सिफारिस गरे पनि सरकारी अस्पतालको बहिरंग सेवा लिन आउनेलाई सामान्यतया परीक्षण गराउने सल्लाह नै दिँदैनन् । निजीमा परीक्षण गराउँदा कमिसन पाउनुका साथै केही चिकित्सकले आफैं क्लिनिक सञ्चालन गरेका ठाउँमा मात्र परीक्षण गराउन यस्तो गरिने अस्पतालकै एक कर्मचारी बताउँछन् । परीक्षण गरायो भने रिपोर्ट हेर्नुपर्छ, दुई बजेसम्म बस्नुपर्छ । त्यसैले उनीहरू खासै टेस्ट गराउन नै भन्दैनन्, ती कर्मचारीले भने । प्रसूति सेवाका लागि आउने महिलालाई पनि सरकारीमा राम्रो स्याहार नहुने भन्दै निजीतिर पठाउने गरिएको ती कर्मचारीले बताए ।केही चिकित्सकले जानीजानी ओपीडीका बिरामीको परीक्षण सिफारिस नै नगरेको हुन सक्ने डा कर्ण स्विकार्छन् । हामीकहाँ नै प्रयोगशाला भए पनि केही डाक्टरले बाहिर परीक्षण गराउन पठाउने गरेको हामीले थाहा पाएका छौं । यसमा समेत हामी थप सोधखोज गर्दैछौं, उनले भने । अस्पताल हाताबाट ५ सय मिटरभित्र निजी क्लिनिक खोल्न नपाइने नियम भए पनि गजेन्द्रनारायण सिंह सगरमाथा अञ्चल अस्पतालको दुवै मुख्य ढोका अगाडि निजी क्लिनिक र प्रयोगशाला छन् । डा कर्ण आफू अस्पताल सुधार गर्न आएको बताउँछन् । मलाई यहाँका समस्या थाहा छ, सुधार गर्ने प्रयास पनि गरिरहेको छु तर एक्लै कति गर्न सकिन्छ र ? उनी भन्छन् । अस्पतालले ५० शय्याको स्वीकृति पाए पनि १ सय २५ शय्या छन् । विशेषज्ञ सेवा भने छैन । हाडजोर्नी, महिला शल्यक्रिया पनि हँदैन । आईसीयू, एमआईसीयू सेवा उपलब्ध छैन । अञ्चल अस्पताल भने पनि यसको हालत सामान्य हेल्थपोस्टको जस्तो छ, एक स्थानीय चिकित्सकले भने ।"
"चार सचिवको सरुवा, कार्कीको उपरथीमा बढुवा","काठमाडौं (कास) सरकारले विभिन्न मन्त्रालयका सचिवहरू सरुवा गरेको छ । बुधबार बसेको मन्त्रिपरिषद् बैठकले भूमिसुधार मन्त्रालयका सचिव कृष्ण देवकोटालाई आपूर्ति मन्त्रालय, भूमिसुधारमा शम्भु कोइराला, पर्यटन मन्त्रालयमा महेश्वर न्यौपाने, खानेपानी मन्त्रालयमा कृष्णराज बीसीलाई सरुवा गरेको हो । यसैगरी बैठकले नेपाली सेनाका सहायक रथी राजेन्द्र कार्कीलाई उपरथीमा बढुवाको निर्णयसमेत गरेको छ । बैठकले प्रदेश प्रमुख र राजधानीबारे सहमतिमा राजनीतिक समितिले निक्र्योल गर्ने निर्णय गरेको सरकारका प्रवक्ता एवं सञ्चार मन्त्री मोहनबहादुर बस्नेतले जानकारी दिए ।"
प्रतिनिधिसभा र प्रदेशसभा निर्वाचन दुई चरणमा,"काठमाडौं (कास) सरकारले प्रदेशसभा र प्रतिनिधिसभा निर्वाचन सँगसँगै तर दुई चरणमा गर्ने निर्णय गरेको छ । यसअघि सरकारले दुवै निर्वाचन एकै दिन मंसिर १० गते गर्ने निर्णय गरेको थियो । निर्वाचन आयोगको सुझाव भने दुई चरणमा गर्नुपर्ने थियो । आयोगकै सुझावअनुसार बुधबार बसेको मन्त्रिपरिषद् बैठकले मंसिर १० गते पहिलो चरणमा र २१ गते दोस्रो चरणमा गरी दुई चरणको निर्वाचन मिति तय गरेको हो । सरकारका प्रवक्ता सूचना तथा सञ्चारमन्त्री मोहनबहादुर बस्नेतले कुन जिल्लामा कुन चरणमा गर्नेबारे निर्णय हुन बाँकी रहेको बताए । उनले आयोगकै मागअनुसार निर्वाचन दुई चरणमा गर्ने निर्णय भएको जानकारी दिए । हिमाली र पहाडी जिल्लामा पहिलो चरण तथा तराईका जिल्लामा दोस्रो चरणमा निर्वाचन गर्ने तयारी रहेको आयोगले जनाएको छ ।ओलीको आपत्तिप्रतिनिधिसभा र प्रदेशसभाको चुनाव दुई चरणमा गर्ने सरकारको निर्णयप्रति प्रमुख प्रतिपक्षी एमालेले असन्तुष्टि जनाएको छ । मन्त्रिपरिषद्को बुधबारको बैठकले मंसिर १० र २१ गते गर्ने निर्णय गरेलगत्तै एमाले अध्यक्ष केपी ओलीले उक्त निर्णयको औचित्यमाथि प्रश्न गरे । नियमित उपचार गरी बुधबार थाइल्यान्डबाट फर्केका ओलीले त्रिभुवन विमानस्थलबाटै सरकारको निर्णयमा आपत्ति जनाए । निर्वाचन आयोगले पहिले गरेको ४ र २१ को प्रस्तावलाई मिलाएर मंसिर १० गतेलाई तोकिएको हो, अध्यक्ष ओलीले भने, फेरि २१ गते पुर्याउनुपर्ने र दोस्रो चरणमा गर्नुपर्ने आवश्यकता म देख्दिनँ ।उनले निर्वाचन आयोगको अप्ठ्यारो हो भने जिम्मेवार र प्रमुख दलहरूसँग परामर्श गरेर औचित्यका आधारमा चुनाव सार्नुपर्नेमा मन्त्रिपरिषद्ले एकलौटी निर्णय गरेको आरोप लगाए । आयोगले जिम्मेवार दलहरूसँग परामर्शका आधारमा निर्णय गर्ने हो, मन्त्रिपरिषद्ले आफ्नो ढंगले गर्ने होइन, उनले भने ।"
भत्काउन आनाकानी,"काठमाडौं मापदण्डविपरीत बनेका सडक छेउका धेरै घरधनीले सडक विस्तारका क्रममा घर भत्काउन आनाकानी गरिरहेका छन् । थोरै जग्गामा बनेको घर सडकमा गए विस्थापित भएर बहालमा बस्नुपर्ने अवस्था आउला भन्ने उनीहरूलाई त्रास छ । उचित क्षतिपूर्ति नपाइनु घर नभत्काउनुको अर्को मुख्य कारण बनेको छ ।यस्तै विस्थापित भइने डर छ, ललितपुर हरिसिद्धि नगरपालिकाका जोगबहादुर महर्जनलाई पनि । हाम्रो घरको नक्सा हेर्दा ४ मिटर सडक प्रस्ट देखिन्छ । अहिले सडक विस्तार गर्दा हाम्रो घर भत्कियो भने जम्मा दुई फिट बाँकी हुन्छ । त्यसमा घर बनाउने, कि फुटपाथ दिने के गर्ने हामीले? उनले प्रश्न गरे । कर तिरेको जग्गालाई सडक बनाउँदा स्थानीयसँग छलफल नगरी माथिको निर्णय लाद्ने प्रवृत्तिले राज्य र स्थानियबीच तिक्तता बढाएको उनी बताउँछन् । हाम्रो थातथलो यही हो, कहाँ जानु ? आँगन छाड्यौं, पेटी छाड्यौं अब घर पनि छाडेर कहाँ जाने ? उनले भने ।हरिसिद्धिगोदावरी सडक खण्ड विस्तारका क्रममा हरिसिद्धि र बाँडेगाउँका एक दर्जनजति सांस्कृतिक तथा धार्मिक महत्त्वका सम्पदा पर्ने ठेचोका राजु महर्जनले बताए । गोदावरी नगरपालिका१४ का जोगबहादुर भन्छन्, काठमाडौंको सोह्रखुट्टेमा पुरानो चैत्य थियो । जसको नामले त्यो ठाउँको नाम राखिएको थियो । अहिले त्यो चैत्यको नामोनिसान छैन । सडक विस्तारले यहाँको हालत पनि यस्तै होला भन्ने खतरा छ । मल्लकालीन बस्ती हुँदै जाने उक्त सडकले त्यहाँका परम्परा मान्ने समुदायलाई नै विस्थापित गराउने डर स्थानीयवासीमा छ । सम्पदा र संस्कृति स्थानीय समुदालयले जोगाउने भएकाले उनीहरूकै उठिबास गराएर सडक विस्तार गर्ने सरकारको नीतिमा विकल्पका बारेमा नसोची हचुवा भरमा गरिएको उनको आरोप छ । क्षतिपूर्ति नपाउनुहरिसिद्धि नगरपालिकाका सत्यनारायण महर्जनले तत्कालीन स्थानीय निकायबाट प्रक्रिया पुर्याएर साढे ९ आना जग्गामा ६ वर्षअघि घर बनाए । २०७३ माघमा डोजर आएर उनको घरको अगाडि पसलमा जान बनाएको सिँढी भत्काएपछि अहिले घर ठाउँठाउँमा चर्केको छ । सवारी आवतजावतका क्रममा घर हल्लिन्छ । उनी क्षतिपूर्तिका लागि कहाँ जाने भन्नेमा अलमलमा थिए। जब उनले प्राधिकरणले भत्काएको थाहा पाए, गए, कुराकानी भयो तर क्षतिपूर्ति पाएनन् । त्यत्रो मेहनतले बनाएको घरको यस्तो हालत राज्यले बनाएको हो, मैले क्षतिपूर्ति पाउने कि नपाउने ? उनको प्रश्न छ । टंकेश्वरका बेखानारायण खड्गी साईको पौने ३ आनामा २०१८ मै बनेको घर २०६९ मा सडक निर्माणका क्रममा ४ मिटर भत्काइयो । नेवारी शैलीमा बनेको घर भत्काएपछि क्षतिपूर्तिका लागि पटकपटक आयुक्तको कार्यालय धाउँदा कागजात मिले पनि क्षतिपूर्ति नपाएको उनी बताउँछन्् । घर भत्काउने, अनि पाउनुपर्ने क्षतिपूर्ति नपाएका स्थानीयवासी पनि थुप्रै संख्यामा छन् । काठमाडौं उपत्यकाव्यापी सडक विस्तार पीडित संघर्ष समितिका अध्यक्ष सुमन मानन्धर धेरै स्थानमा पावर र पैसाका बलमा सडकका एकातिरका घरमात्र भत्काइएको दाबी गर्छन् । सामाखुसीटोखा सडकखण्डमा पनि त्यस्तो भएको दाबी स्थानीयवासीले गरे । उक्त क्षेत्रका सांस्कृतिक सम्पदा र पौराणिक वास्तुकला नासिने गरी सडक विस्तार गर्न थालिएको स्थानीयवासी बताउँछन् । सामाखुसीटोखा सडकखण्डमा मात्र ५ सयभन्दा बढी घर पूर्णरूपले विस्थापित हुने मानन्धरको भनाइ छ ।त्यहाँ सांस्कृतिक जात्रापर्व मनाइने स्थलसमेत सडकमा पर्ने स्थानीयवासीको भनाइ छ । एकातिर सांस्कृतिक सम्पदा, संस्कृति जोगाउने लक्ष्य लिने अर्कोतिर मेटाउने पनि, मानन्धरले आक्रोश पोखे, एकातिर सुकुम्बासीलाई लालपुर्जा दिने अर्कोतिर लालपुर्जा भएकाहरूलाई विस्थापित गर्दै सुकुम्बासी बनाउने राज्यको दोहोरो नीतिले सर्वसाधारणलाई परेको पीडा भनिसाध्य छैन ।तर टोखा नगरपालिका १० का वडाध्यक्ष मधुसूदन पाण्डेले यस विषयमा सर्वोच्च अदालतमा मुद्दा विचाराधीन रहेकाले केही बोल्न नमिल्ने बताए । कम्तीमा पनि २ हजारदेखि २५ सय घरमा सडक विस्तारले क्षति गर्ने देखिन्छ । संघर्ष समितिका अध्यक्ष मानन्धरले भने, जे हेर्न पर्यटक आउँछन् ती धरोहर नै नासेर विकासको नाममा विनाश गर्न थालिएको छ । नदी छेउका करिडोर निर्माण गर्ने, राजधानीबाहिर विकास गर्ने र सुविधा उपलब्ध गराउने, दीर्घकालीन योजना बनाउने गरे स्थानीयले असहयोग गर्नुको साटो झनै सहयोग गर्नेछन् । काठमाडौं उपत्यका विकास प्राधिकरण काठमाडौं आयुक्तको कार्यालयका अनुसार आर्थिक वर्ष २०७३७४ देखि यस वर्ष साउनसम्ममा जिल्लाका ८१ जनाले क्षतिपूर्ति रकम लिइसकेका छन् । घरधनीले लिइसकेको कुल क्षतिपूर्ति ४ करोड ७३ लाख रुपैयाँभन्दा बढी छ । प्राधिकरण काठमाडौं जिल्ला आयुक्त कार्यालयका सूचना अधिकारी नरेन्द्रप्रसाद न्यौपानेले सडक विस्तारका क्रममा घरहरू भत्किँदै जाने र क्षतिपूर्ति माग्न आयुक्तको कार्यालयमा आउने गरेकाले अहिले कति जनाको घरमा क्षति पुग्ने हो त्यसको संख्या यकिन नभइसकेको बताए । उनले भने, जति प्रक्रिया पुर्याएर माग्न आउँछन् उनीहरूलाई प्राविधिक अध्ययनपश्चात् आवश्यक क्षतिपूर्ति दिने गरेका छौं । क्षतिपूर्ति निकै कम भएको विषयमा बोल्दै उनले क्षतिपूर्ति प्रतिवर्गफुट कति दिने भन्नेमा प्रतिवर्ष प्रजिअको संयोजकत्वमा रहेका कमिटीले निर्धारण गर्ने र त्यसैअनुसार दिइने गरिएको बताए । उनले भने, पहिले १७ सय ५० रुपैयाँ प्रतिवर्गफिट थियो भने अहिले बढाएर २४ सय ४४ रुपैयाँ पुर्याइएको छ । कार्यालयका लेखा शाखाका उत्तम शर्माले चेक बनिसकेको भए पनि धेरैले लिन नआएको बताए । सडक विस्तारका क्रममा घरमा क्षति भए जग्गाको लालपुर्जा, नक्सापास र नक्सापास नगरी बनाइएको घरको हकमा नगरपालिकाको सिफारिस, कर तथा तिरो बुझाइएको रसिद, जग्गाधनीको नागरिकता र प्रमाणपत्रसहित निवेदन दिनुपर्ने हुन्छ । कति जग्गा सडकमा गएको छ भन्ने आधारमा नभई घरको किसिम, आयु र अवस्थाअनुसार क्षतिपूर्ति दिइने शर्माले बताए ।"
सम्पदा अलपत्र,"भक्तपुर भक्तपुर नगरपालिका५ काँल्हाचा (कालीघाट तीर्थ) स्थित मल्लकालीन गणेश, हनुमान, चतुर्बाहु नारायण, जलहरीसहितको चतुर्बाहु नारायणको मूर्ति अलपत्र छरिएका छन् । छेवैमा वंशी कृष्ण, बसाहासहितको शिवलिंग र शिलापत्र छन् । इतिहासविद् डापुरुषोत्तमलोचन श्रेष्ठका अनुसार काँल्हाचास्थित शिलापत्रको अभिलेखअनुसार लोपप्राय: मूर्तिहरू दुई सय वर्ष पुराना छन् । गणेश, हनुमान, चतुर्बाहु नारायण, बसाहासहितको शिवलिंग, जलहरीसहितको चर्तुबाहु नारायणको मूर्ति मल्लकालीन नै हुन्, उनले भने, शिलापत्रका कतिपय अक्षर मेटिइसकेका छन् । संरक्षणको अभावमा अलपत्र मल्लकालीन सम्पदा सबैको सम्पत्ति भएकाले नगरपालिका र पुरातत्त्व विभागले तत्काल संरक्षण गर्नुपर्ने उनी बताउँछन् । परापूर्वकालदेखि नै काँल्हाचामा स्नान गर्ने र काँल्हाचामा स्नान गर्यो भने घाउखटिरा निको हुने जनविश्वास छ । काँल्हाचामै मल्लकालीन पाटी जीर्ण छ । पाटीको छानो भत्किएको छ । कलात्मक काठ कुहिएको छ । काँल्हाचामा स्नान गरी पाटीमा आराम गर्ने प्रचलन थियो । पछिल्लो समय संरक्षणको पाटोलाई ध्यान नदिँदा सम्पदा नासिँदै गएको स्थानीय अनु लोहला बताउँछिन् । संरक्षणको अभावमा काँल्हाचाका कतिपय मूर्तिहरू हराइसकेका छन् । कतिपय पुरिएको स्थानीय बासिन्दाको गुनासो छ । नगरपालिकाले सम्पदा संरक्षणको नाममा दरबार स्क्वायर र न्यातपोललाई शृंगार गर्ने मात्र काम गरेको छ, मदनकृष्ण लोहलाले भने, यहाँको मूर्ति हरायो, पुरियो, संरक्षण गर्नुपर्यो भन्दा नगरपालिकाले वास्तै गर्दैन । वर्षौंदेखि नगरपालिकालाई जानकारी गराउँदा पनि संरक्षणको चासो नदेखाएको उनले बताए। काँल्हाचा अष्टमातृकाअन्तर्गतको भद्रकाली क्षेत्र पर्ने र भक्तपुरको मूल अष्टमातृकामध्ये मुदिप (मुख्य) मसानसमेत यही छ । मल्लकालमा राजामहाराजाको मृत्यु संस्कार यसै भद्रकाली घाटमा गर्ने डा श्रेष्ठले बताए । भूकम्पपछि जिल्लाका अधिकांश प्रसिद्ध सम्पदाहरूको संरक्षणमा पुरातत्त्व विभाग, नगरपालिका तथा स्थानीय बासिन्दाको आँखा परेको छ । भूकम्पका कारण क्षतिग्रस्त ठूला सम्पदाको मर्मत, जीर्णोद्धार र पुनर्निर्माणमा सबैको ध्यान गएको छ र पुनर्निर्माण थालिएको छ । तर, वर्षौंदेखि मर्मत तथा जीर्णोद्धारको अभावमा लोप हुने अवस्थाबाट गुज्रिएका सम्पदाहरूको संरक्षणमा न पुरातत्त्व विभाग, नगरपालिका न त स्थानीय बासिन्दाले नै पहल गर्न सकेको छ ।नगरभित्रको पुरातात्त्विक सामग्रीहरू संरक्षणको अभावमा दिन प्रतिदिन हराउँदै, लोप हुँदै गएको सम्पदा संरक्षणकर्मीहरू बताउँछन् । समयमै उचित संरक्षण नगर्ने हो भने नगरको अस्तित्व मेटिँदै जान सक्ने सम्पदा संरक्षणकर्मी रवीन्द्र पुरी बताउँछन् । साना सम्पदा जोगाउने जिम्मा स्थानीय बासिन्दाकै हो, उनले भने, स्थानीय जनप्रतिनिधिले नगरपालिका सञ्चालन गरिसकेको अवस्थामा नगरपालिकाले सम्पदा संरक्षण गर्नुपर्छ । सम्पदा नासिँदै गएकाले मल्लकालीन सम्पदा १० प्रतिशत पनि बाँकी नरहेको उनको गुनासो छ । स्थानीय जागरुक भएर सम्बन्धित निकायलाई घचघच्याउन सके सम्पदा वा संस्कृति दुवै बचाउन सकिन्छ, उनले भने । भक्तपुर, मध्यपुर थिमी, सूर्यविनायक र चाँगुनारायण नगरमा कति मठमन्दिर, ढुंगेधारा, पाटीपौवा, इनार, पोखरीलगायत सानाठूला सम्पदा छन् यसको तथ्यांक न नगरपालिकासँग छ न त विस्तृत अध्ययन नै हुन सकेको छ । नगरभित्र केकति सम्पदा छन् भन्ने यकिन तथ्यांक छैन । ढुंगेधारा, पाटीपौवा, सत्तल, मन्दिर लौकिक वास्तुकलाको बेजोड नमुना तथा राष्ट्रिय निधि भएकाले साना सम्पदालाई जोगाउनु अत्यावश्यक भएको इतिहासविद् डाश्रेष्ठले बताए । हाम्रा पुर्खाले प्रशस्त गुठी जग्गा (आयस्ता) राखी सत्तललगायत मन्दिर जोगाएका हुन्, उनले भने, अहिलेको पुस्ताले त्यसलाई जोगाउन सकेनन्, गुठीका जग्गाहरूलाई निजीकरण गर्ने र अतिक्रमण गर्दै गएपछि सम्पदा नासिँदै गएको छ । यी सम्पदाहरू हाम्रो पहिचान भएकाले जोगाउन र संरक्षण गर्न आवश्यक भएको उनी बताउँछन् ।यता स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरले भने तत्काल काँल्हाचाको मल्लकालीन मूर्तिहरूको संरक्षण गर्ने प्रतिबद्धता जनाएका छन् । संरक्षणको अभावमा अलपत्र परेका मठ, मन्दिर, पाटीपौवाको खोजी गरी संरक्षण गर्ने जिम्मा नगरपालिका र पुरातत्त्वको हो, पुरातत्त्व विभाग भक्तपुरका इन्जिनियर मोहनकृष्ण श्रेष्ठले भने, स्थानीयको सहयोगमा त्यस्ता स्मारक तथा सम्पदाको संरक्षण गर्नेछौं ।"
नर्भिक घटनाबारे छानबिन,"काठमाडौं (कास) स्वास्थ्य मन्त्रालयले नर्भिक अस्पतालमा मंगलबार भएको घटनाको छानबिन अघि बढाएको छ । मन्त्रालयले जिल्ला प्रशासन, नेपाल मेडिकल काउन्सिल, जिल्ला प्रहरी कार्यालय, कानुन अधिकृत र विशेषज्ञ डाक्टरको टोली खटाएर छानबिन सुरु गरेको हो । टोलीले अस्पतालमा भर्ना भई उपचाररत १६ महिने शिशुको अकस्मात् मृत्यु भएको थियो । शिशुका आफन्तले डाक्टरको लापरबाहीले मृत्यु भएको दाबी गर्दै छानबिन गर्न माग गरेका थिए ।सत्यतथ्य पत्ता नलागेसम्म शिशुको उपचारमा संलग्न पाँच डाक्टरलाई निलम्बन गरिएको काठमाडौंका प्रमुख जिल्ला अधिकारी केदारनाथ शर्माले बताए । शिशुको मृत्युमा उपचाररत डाक्टर दोषी भएनभएको प्रमाणित भएको छैन, डाक्टरहरूलाई निगरानीमा राखिएको छ, सत्य केही दिनमै खुल्छ, शर्माले भने । हाल शिशुको शवलाई पोस्टमार्टमका लागि टिचिङ अस्पताल महाराजगन्ज लगिएको छ। घटनापश्चात् आमा चन्द्रा चपाईं अचेत भएको शिशुका बाबु डा रमेश आचार्यले बताए । उपचारमा संलग्न डाक्टरको टिमलाई थुनेर अनुसन्धान गर्नुपर्ने परिवारले माग गरेका छन् । तीन दिनभित्रै सत्यतथ्य पत्ता लगाइने जानकारी शर्माले दिए ।"
नगरको बजेट हिनामिना,"कालीकोट खाँडाचक्र नगरपालिकाको कार्यालय व्यवस्थापनका लागि सामान खरिद र प्रशासनिक खर्चमा कार्यकारी अधिकृत र लेखा अधिकृतले अनियमितता गरेको भन्दै जनप्रतिनिधिले विरोध जनाएका छन् । गत आवमा स्थानीय विकास मन्त्रालयले पठाएको ५२ लाखमध्ये २८ लाखभन्दा बढी रकम कार्यकारी अधिकृत पविता शाही र लेखा अधिकृत देवकिरण बुढाले अनियमितता गरेको जनप्रतिनिधिको आरोप छ । कार्यालय व्यवस्थापन र प्रशासनिक खर्चबापतको आधाभन्दा बढी रकम फर्जी बिल भर्पाई बनाएर दुई जनाले अनियमितता गरेको नगरप्रमुख जसीप्रसाद पाण्डेले बताए । नयाँ नगरपालिका भएकाले कार्यालय छैन, नगरप्रमुख पाण्डेले बुधबार पत्रकार भेटघाटमा भने, तर, आएको बजेट दुरुपयोग गरियो । कार्यकारी र लेखा अधिकृतसँग खर्चबारे पटकपटक जानकारी माग्दा गोप्य अख्तियारी आएकाले जनप्रतिनिधिलाई हिसाब किताब दिनुपर्दैन भन्दै अटेरी गरेको पाण्डेको भनाइ छ । उनका अनुसार सामान खरिदको ३२ लाखमध्ये १८ लाख २८ हजार ९ सय ४६ रुपैयाँको फर्जी बिल बनाइएको र प्रशासनिक खर्चको २० लाखमध्ये पनि १० लाख रुपैयाँ अनियमितता गरिएको पाइएको छ । असार ३२ गतेको नगरपरिषद् ले समेत कार्यकारी र लेखा अधिकृतले अनियमितता गरेको रकम असुलउपर गर्ने निर्णय गरेको थियो । नगरपालिका स्रोतका अनुसार कार्यालय प्रमुख र लेखा अधिकृत सामान खरिदमा जान नपाउने प्रावधान भए पनि खाँडाचक्रमा दुई जनाले मात्र सुर्खेत र मान्मबाट दोब्बर मूल्य हालेर सामानको बिल बनाएका छन् । कतिपय सामान खरिद नै नगरी बिलमात्रै देखाइएको छ । खरिद समिति बनाउनुपर्छ, इन्जिनियर रत्न भण्डारीले भने, कार्यालय प्रमुख र लेखा अधिकृत आफंैले सामान खरिद गर्नु नियमविपरीत छ । सामान खरिदपछि स्टोर दाखिला गर्नुपर्नेमा कुनै सामान नगरपालिकाको स्टोरमा दाखिला नभएको स्टोरकिपर भीमप्रसाद पाण्डेले बताए । बिलमा सबैजसो सामानको मूल्य दोब्बर देखाइएको छ । बजार मूल्य ३८ हजार पर्ने डेल ल्यापटपको बिलमा ८३ हजारका दरले ३ वटा उल्लेख भए पनि कार्यालयमा एउटा मात्र रहेको वडासचिव गणेशप्रसाद रिजालले बताए । बिलमा ३२ हजार ९ सयमा सामसुङ कम्पनीको मोबाइल खरिद गरेको उल्लेख गरिए पनि कार्यालयमा देखिँदैन । नगरप्रमुख पाण्डेले दुई जनाविरुद्ध भदौ ४ गते जिल्ला प्रशासनमा उजुरी हाली अख्तियार, स्थानीय विकास मन्त्रालयमा पनि बोधार्थ पठाएका छन् । कार्यकारी अधिकृत शाहीले भने बजेट नियमअनुसारै खर्चिएको दाबी गरेकी छन् । स्थानीय विकास मन्त्रालयले आफ्नो नाममा गोप्य अख्तियारी दिएकाले माग्दैमा जनप्रतिनिधिलाई खर्चको हिसाब किताब देखाउन जरुरी नभएको उनले बताइन् । आरोप त जसलाई जे लगाए पनि भयो नि, शाहीले भनिन्, नियमानुसार प्रक्रिया पूरा गरेर सामान खरिद गरेका छौं ।"
भारतबाट काठ तस्करी,"कपिलवस्तु (कास) सीमावर्ती भारतको बलरामपुर जिल्लास्थित सुहलेवा वनबाट डेढ महिनायता नेपालतर्फ सिसौ काठको तस्करी बढेको छ । तस्करले सीमापारिबाट ल्याएका काठ जिल्लास्थित व्यवसायीलाई बिक्री गरिरहेको खुलेको छ । सीमास्थित अर्ररा नदी तरेर राति उनीहरूले सिसौका गोलिया भित्र्याउने गरेका छन् । प्रहरीले यस अवधिमा ६ पटक भारतबाट चोरी तस्करी गरेर ल्याएको काठ बरामद गरिसकेको जनाएको छ । जिल्लाको विजयनगर गाउँपालिका हुँदै काठ ल्याउने गरिएको छ । ४ लाख मूल्य बराबरको ३ सय ९८ क्युफिट काठ सीमा वन कार्यालयले बरामद गरेको जनायो । गत साउन २० गतेसम्म कर्मचारीले ६ पटक भारतबाट तस्करी गरेर ल्याइएको सिसौका काठ बरामद गरेको जनाए । खुला सीमा र वर्षायामको फाइदा उठाउँदै तस्करले नेपाली भूमिलाई सेल्टर बनाएका छन्, ठकुरापुर इलाका वनका सहायक वन अधिकृत नागेन्द्र सिंहले भने, नियन्त्रण गर्न धौधौ भएको छ । सुराकी पाउँदा मात्र पक्राउ गर्न सम्भव भएको उनले बताए । हामीलाई देख्नासाथ तस्कर गाडा र साइकल छाडेर भाग्छन्, उनले भने, अहिलेसम्म तस्कर पक्राउ गर्न सकेका छैनौं । प्रहरीको सहयोग पाएमा तस्कर पक्राउ गर्न सकिने उनले दाबी गरे । उक्त क्षेत्रको सुरक्षा जिम्मा पाएको ठकुरापुर प्रहरी चौकी र इलाका प्रहरी गणेशपुरले तस्करी नियन्त्रणका लागि खासै ध्यान नदिएको स्थानीयले आरोप लगाए । प्रत्येक रात काठ चोरी तस्करी हुन्छ, एक स्थानीयले भने,तर नियन्त्रण गर्ने निकाय चुप लागेर बसेको छ । स्रोतका अनुसार तस्करीका मुख्य लगानीकर्ता सीमा क्षेत्रमा सञ्चालित स:मिल तथा फर्निचर उद्योग हुन् । यहाँ व्यावसायिक प्रयोजनका लागि काठ पाउन गाह्रो हँुदै गएपछि स:मिल र फर्निचरले भारतीय जंगलका सिसौ खरिद गरेका छन् ।"
सेयर कारोबारी कर्मचारी,"कार्यालयको उपयोगका लागि भन्दै सूचना संकलन गर्ने र जोखिम नहुने कम्पनीमा लगानी गर्ने कर्मचारीको यो प्रवृत्ति तत्काल नियन्त्रण गर्न जरुरी छ । सेयर बजारमा कुल कारोबारको ८५ प्रतिशतभन्दा बढी हिस्सा बैंक तथा वित्तीय संस्था र बिमा कम्पनीले ओगट्दै आएका छन् । ती संस्थाले हरेक प्रकारका निर्णय, योजना तथा व्यावसायिक रणनीतिबारे नियामक निकायलाई अनिवार्य जानकारी गराउनुपर्छ । यो व्यवस्थाका कारण नियामक निकायका कर्मचारीले कम्पनीहरूको सूचना सहजै थाहा पाउँछन् । तर यसको दुरुपयोग गर्दै उनीहरूले सेयर बजारमा लगानी मात्रै हैन, अनावश्यक चलखेलसमेत गरिरहेका हुन्छन् । यो कर्मचारीको न्यूनतम आचारसंहिता विपरीत कार्य हो । कर्मचारीहरूले खुलेआम दोस्रो बजारमा लगानी गरिरहदा पनि सम्बन्धित कार्यालयहरूले खासै चासो नदेखाउनु आश्चर्यको विषय हो । नियामक निकायका उच्च अधिकारीहरूसमेतको मौनताले यो विकृति संस्थागत बन्दै गएको हो कि भन्ने प्रश्नचिह्न खडा गरेको छ । यति मात्रै हैन, यसको प्रत्यक्ष असर सेयर बजारमा पनि देखा परेको छ । पछिल्ला वर्षहरूमा सेयर बजारमा देखिएको अस्वाभाविक उतारचढाव यसकै प्रभाव भएको विज्ञहरूको भनाइ छ । सेयर बजारमा सूचना चुहावटलाई गम्भीर रूपमा लिइन्छ । एउटा साधारण लगानीकर्तालाई समेत सामान्य सूचनाले निकै महत्त्व राख्छ । त्यसैले कम्पनीहरूले सूचना बाहिर जान दिँदैनन् । तर, पदीय हिसाबले प्राप्त सूचनालाई नियामक निकायकै कर्मचारीहरूले भने सेयरबजारमा मनग्य आम्दानीको स्रोत बनाउँदै आएका छन् । कतिपय कर्मचारीले जोगिन श्रीमती, छोराछोरी तथा नातागोताका नाममा लगानी गर्ने प्रवृत्ति छ ।कर्मचारीसँग सम्बन्धित कम्पनीको सूचना र वित्तीय अवस्थाबारे बढी जानकारी हुने भएकाले धितोपत्र ब्रोकरहरूले सर्वसाधारणभन्दा कर्मचारीकै कारोबारलाई प्राथमिकता दिने गरेका छन् । यसकारणले पनि सर्वसाधारण लगानीकर्ताले सेयरबजारमा सहज कारोबार गर्न पाउँदैनन् । सूचनामा सर्वसाधारणको पहुँच पनि कम हुन्छ । यस्तो प्रवृत्तिकै कारण बजारमा सीमित लगानीकर्ताले मात्र मुनाफा आर्जन गर्दै आएका छन् । सम्बन्धित नियामक निकाय तथा खासगरी पुँजी बजारको नियामक निकाय धितोपत्र बोर्डले प्रभावकारी रूपमा अनुगमन गर्न नसकेकैले यस्तो विकृति फस्टाउँदै गएको हो । यसले संस्थागत सुशासनलाई थप कमजोरसमेत बनाउँदै लगेको छ । पदीय दुरुपयोग गर्ने कर्मचारीलाई थप प्रोत्साहन मिलेको छ । ब्रोकर कम्पनीहरूमा पनि संस्थागत सुशासनको अभाव छ । ब्रोकर कम्पनीहरूसँग सेयर खरिदबिक्री आदेश व्यवस्थापन तथा ग्राहक परिचयको पूर्ण विवरण छैन । यही कारण लगानीकर्ताबारे जानकारी पाउन सकिँदैन । दोस्रो बजारमा कति सक्रिय लगानीकर्ता छन् भन्ने वास्तविक तथ्यांक कुनै निकायसँग पनि छैन । यही कमजोरीको फाइदा उठाउँदै कर्मचारीहरूले सेयर बजारमा लगानी विस्तार गरिरहेका छन् । आगामी दिनमा पनि यस्तै प्रवृतिले निरन्तरता पाइरहने हो भने पुँजी बजारमा थप जोखिम बढ्नेछ । लगानीकर्ता र सेयर बजारमा थप समस्या सिर्जना हुनेछ । यो समस्या समाधानका लागि नियामक निकायहरूले नियमन, अनुगमन तथा सुपरीवेक्षण नै प्रभावकारी बनाउन जरुरी छ । त्यसका लागि सेयर बजारका लगानीकर्ताको तथ्यांक नियामक निकायसँग हुनुपर्छ । तथ्यांकअनुसार नियामक निकायका कर्मचारीहरूको विवरण संकलन गर्ने र कानुनविपरीत लगानी गर्नेहरूलाई कारबाही आवश्यक छ ।"
परनिर्भर अर्थतन्त्रको जोखिम,सडकमा उत्रिनेनेपालमा आज दलाल पुँजीवाद र यसको जगमा अडेको शासकीय लुटतन्त्र बलियो स्थितिमा छ । यद्यपि यसको विरोधमा यातायात र सञ्चार आयात प्रतिस्थापन र निर्यातमूलक उद्योग र भौतिक आधारशिला निर्माणजस्ता प्रयास कमजोर किसिमले भए पनि जारी हुनखोजेको छ । तर दिगो आर्थिक विकासका लागि चाहिने सुशासनका न्यूनतम सर्त पनि उपेक्षा गर्ने दलाल पुँजीवाद प्रभावित वर्तमान अर्थराजनीतिक संरचनाले नेपाली जनतालाई दरिद्रताको फन्दाबाट बाहिर निकास दिने सम्भावना कम हँुंदै गएको छ । यसको विरोधमा नेपाली जनताले फेरि एकपटक सडकमा नउत्रिई समाधान निस्कने देखिँदैन ।लोहनी एराप्रपा (राष्ट्रवादीका) अध्यक्ष हुन् ।
विद्यालयलाई आर्थिक स्रोत जुटाउने उपाय,"जनभावना मुखरित लेखनेपाली कांग्रेसका नेता अर्जुननरसिंह केसीको लेख प्राकृतिक प्रकोप, निर्वाचन र दायित्वले वर्तमान परिस्थितिको समीक्षा त गरेकै छ, यसले हेलमेलको संस्कृतिबाट लोकतन्त्रलाई सुदृढ बनाउंँदै मुलुकमा असल राजनीतिक प्रणालीको स्थापनालाई जोड दिएको छ । पार्टी भित्रको बेथिति, मुलुक भ्रष्टाचाररूपी सुरसाको मुखभित्र पँसेको कुरालाई लेखकले कोट्याउनु मात्र भयो । यसलाई अझ विस्तृत रूपमा उल्लेख गरिएको भए हुन्थ्यो । आज भ्रष्टाचार र बेथितिले मुलुकलाई भित्रभित्रै थिलथिलो पारिसकेको छ । सत्ताधारी र शक्तिधारीहरू सत्य सुन्न सक्दैनन्, न्यायप्रेमीहरू झुटो बोल्न सक्दैनौं । राज्यका कुनै पनि अंग ठिक ठेगानमा छैनन् । २०३३ सालमा निर्वासनबाट फर्केपछि बीपीले अदालतमा दिएको बयान पढेकी थिएँ, राज्यको सर्वप्रथम मौलिक उद्देश्य न्याय स्थापना हो । न्यायको मर्यादा नभएको राज्यमा त्यस राज्यको आदर्श स्खलित भएर जान्छ । त्यसपछि आदर्शविहीन राज्यका एकएक गरेर संस्थाहरू र विभिन्न विभागहरू भ्रष्ट हँुदै जान्छन् । पल्टन राष्ट्रको सुरक्षा गर्ने आदर्शबाट च्युत भएर जनता उपरको र राजनीतिक विरोधीहरूका विरुद्ध प्रयोग हुने एउटा यन्त्र हुनपुग्छ र पुलिस दमनको साधन र निजामती सेवा भरौटेहरूको क्लब । बीपीले चित्रण गरेको राज्यको चरित्रभन्दा आजको परिस्थिति कति नै फरक छ र ।सत्ता चलाउनेहरूमा त जिम्मेवारी, इमानदारी र समझदारी भएन रे, देशका बुद्धिजीवी, नागरिक समाजका अगुवा, विकासका ठेकेदार भइखाएकाहरू, अधिकारकर्मीहरू किन दुर्योधनको राजसभाका लाचार भारदारजस्तो मुखमा बुजो हालेर मौनता साँधेका ? मूर्खको दुर्बुद्धिले होइन, प्रबुद्धको मौनताले मुलुक बर्बाद हुन्छ भन्छन् । मधेसको बाढी र डुबान प्राकृतिक प्रकोप होइन, प्रकृतिलाई राजनीतिले भ्रष्टाचारका साथ गिजोलेपछि यो दुर्गति आएको हो भन्ने कुरामा दुईमत हुन सकिन्न । किनभने चुरेको विनाश र दक्षिणतिर अवैध र आपत्तिजनक रूपमा बनाइएका तटबन्धले समस्या निम्तिएको देखिन्छ । विकासका नाममा सहरमा खनिएका ज्यानमारा खाल्टा पुर्न प्रधानमन्त्रीले निर्देशन दिँदा त झारा टार्ने ठाउंँमा बाढी, भूकम्पजस्ता प्रकोपबाट विध्वंस मच्चिएको देशमा के नै हुनसक्दो रहेछ र । प्रमिला शर्मा पाठक बनेपा ६, काभ्रेकांग्रेसका नेता अर्जुननरसिंह केसीको लेख प्राकृतिक प्रकोप, निर्वाचन र दायित्व कान्तिपुरमा पढ्न पाउनु खुसीको कुरा हो । त्यसमाथि मधेसलाई हेर्ने उहाँको दृष्टिकोण स्वागतयोग्य छ । स्थानीय तहको चुनाव र त्यसको सन्दर्भमा उहाँले मुलुकको समष्टिगत अवस्थाको जुन तौरतरिकाले चित्रण गर्नुभएको छ, आजको यथार्थ त्यही नै हो । काठमाडौं शासक स्थल र मधेस शासित स्थल भन्ने विद्यमान देशविरोधी भावना मेटाउनुपर्छ भन्ने उहाँको भनाइमा दम छ । देशमा परिवर्तन त आयो, तर परिवर्तनले प्रणाली पाएन । यो आशय लेखमा देखिन्छ । परिवर्तनको सन्दर्भमा हामीले भारतका भोगाइ र अनुभवलाई उदाहरण बनाउन सक्छौं । भारतको आजादी (स्वतन्त्रता) पछि नेतृत्व सम्हाल्दै पं जवाहरलाल नेहरूले यो भन्नुभएको थियो, हिन्दुस्तानको आजादी कुनै व्यक्तिले थामेर मात्र थामिँदैन । आजादी र परिवर्तनलाई थाम्ने त संस्था, कानुन र हाम्रा आचरण हुन् । तब उहाँले संस्था खडा गर्न र कानुन बनाउन जोड दिनुभयो । हाम्रो देश र मधेसको खेदजनक अवस्था यो भयो कि सबैलाई समेटेर परिवर्तनले निर्दिष्ट गरेको बाटोमा इमानदारीसाथ अघि लाग्ने सच्चा नेता नै कोही निस्केन । राजनीति खेती वा व्यापारजस्तो नाफा र स्वार्थको गोरखधन्दा भयो । जनतालाई भोटबैंक बनाउने प्रवृत्तिभन्दा माथि उठ्न पनि सकेन ।मधेस सुखातो पहाड भुखा भन्ने गथ्र्यौं, आजकाल त मधेस आफैं पीडित भइरहेको छ । अर्को एउटा ठ्ूलो वैधानिक आन्दोलन वा उपचारको अपरेसन देशले मागिरहेको छ, किनकि देश सिकिस्त बिमारी छ । मधेस कहिले डुबिरहेको हुन्छ, कहिले जलिरहेको हुन्छ, कहिले ठगिइरहेको हुन्छ । यसका मर्म व्यथालाई मुखरित गर्ने इमानदार नेताको खोजीमा चुनाव होस्, विपद् समाधान होस् र पुनर्निर्माण एवं नवजीवनको युगले गति पाओस् । प्रमोदप्रसाद सिंहश्रीपुर, वीरगन्ज रजगज र कार्की जब म विदेशमा थिएँ, समय र सन्दर्भबीच यदाकदा राष्ट्रियताको कुरा हुन्थ्यो, एकजना विदेशी मित्रले तिमीले राष्ट्रियताको कुरा गर्दैगर्दा तिम्रो देश भ्रष्टाचारमा चुर्लुम्म डुब्दै गरेको छ, राष्ट्रियताको होइन, आत्मसम्मानको कुरा गर भन्ने गर्थे । पूर्व प्रधानन्यायाधीश सुशीला कार्कीले भनेझैं यो देशका शत्रुहरू उनीहरू नै हुन्, जो सम्पन्न छन् र जो जान्नेबुझ्नेहरू छन् । सामान्य र गरिब मान्छेले भ्रष्टाचारको बाटो पहिल्याउनै सक्दैन । हरिबहादुर थापाको रजगज एकै रातमा सरसर्ती पढिसकेंँ । मेरो निष्कर्ष रह्यो, यो देश उनीहरूले नै छियाछिया पारिरहेका छन्, जोसंँग पहँुच छ । राष्ट्रियताका मुनाहरू भ्रष्ट मतिहरूले निमोठिरहेका छन्, शक्ति र सामथ्र्यको बलमा । भ्रष्टाचार संस्कारका रूपमा विकास भैरहेको छ । अधिकांश नियुक्तिका आधारहरू ससर्त हुने गर्छन् । आफू बाँच्नभन्दा पनि स्थायित्वका लागि भ्रष्टाचार अपरिहार्य सर्त बनेको छ, उचपदस्थका लागि । भ्रष्टाचार नियन्त्रण गर्न खडा भएका संस्थाहरू आफैं भ्रष्टाचारमुक्त हुन सकिरहेका छैनन् । देशमा कुनै यस्तो निकाय छैन, जहाँ भ्रष्टाचार मौलाएको नहोस् । म जस्तो सामान्य नागरिकले सुनेको, देखेको र बुझेको भन्दा निकै ठूलो भ्रष्टाचार हावी छ, यो देशमा । थापाले भ्रष्टाचारको जरोसम्म खोतल्ने प्रयास गर्नुभएको छ । यद्यपि मूल जरोको गहिराइ पत्ता लगाउन अझै कुर्नुपर्ने हुन्छ । नेपालमा भएको भ्रष्टाचारको चिरफार सहितको पुस्तक विमोचनमा भ्रष्टाचार अभियोगमा जेल सजाय भोगिरहेकाहरूले चुनाव लड्न पाउनुपर्छ भन्दै वकालत गर्ने राधेश्याम अधिकारीको उपस्थिति शोभायमान भएन । थापाले भ्रष्टाचारको नालीवेली रजगजमार्फत पस्कनुभएको छ । भ्रष्टाचार अन्त्यका लागि राजनीतिक र प्रशासनिक इच्छाशक्ति नदेखिएको र यसअघि जेजति कारबाही भए आस्था र व्यक्तिगत इष्र्याका कारण भएको तथ्यहरू कसैबाट छुपेको छैन । अब कम्तीमा पनि भ्रष्ट प्रवृत्तिलाई जनस्तरबाट बहिष्कार गर्ने र भ्रष्टाचारका मतियारहरूलाई सार्वजनिक बहिष्कार गर्ने परम्पराको विकास हुनुपर्छ । राष्ट्रियताको जगेर्ना क्यान्सरझैं फैलँदै गैरहेको घरेलु भ्रष्टाचारविरुद्धको अभियानबाट प्रारम्भ हुनुपर्छ । उत्तम पुडासैनी जोरपाटी, काठमाडौं शिक्षामा राजनीति बन्द गरभदौ १४ को कान्तिपुर दैनिकमा प्रकाशित प्रतिस्पर्धाबाट डराएकालाई स्थायी बनाउने प्रयास शीर्षकको समाचार पढ्दा नरमाइलो लाग्यो । सरकारले भनसुन र राजनीतिक भागबन्डाका आधारमा नियुक्त गरिएका सीमित शिक्षकलाई स्वत: स्थायी गर्न शिक्षा ऐन नवौं संशोधन प्रस्ताव छलफलका लागि संसद्मा अघि बढाएको छ । आठौं संशोधन पूर्ण कार्यान्वयन हुन नपाउँदै सीमित व्यक्तिको स्वार्थ सिद्धिका लागि ऐन संशोधन थालिनु शैक्षिक जगत् तथा लाखौं शिक्षित युवाको भविष्यमाथि चरम खेलवाड हो । जसका कारण निकट भविष्यमा खोल्ने भनिएको खुलातर्फको ५१ प्रतिशतको खुला विज्ञापन पनि ओझेलमा परेको छ भने हातमा शैक्षिक योग्यताको प्रमाणपत्र तथा स्थायी अध्यापन अनुमति पत्र लिई शिक्षक सेवा आयोग खुल्ने र स्थायी शिक्षक हुने सपना आँखामा सजाएर बसेका तमाम युवा विद्यार्थीको सपना आँखामै सीमित रहने भएको छ ।अस्थायी शिक्षकको सेवाको उच्च मूल्यांकन गर्दै आन्तरिक प्रतिस्पर्धाबाट छनोट गर्न सबै तहमा तीन चरणको सुरक्षित विज्ञापन तथा सुविधासहित सम्मानजनक बहिर्गमनको समाधानको उपायलाई गर्भमै तुहाएर स्वत: स्थायीजस्तो अवैज्ञानिक तथा कमजोरलाई पोस्ने किसिमको संशोधन थालिनु राष्ट्रकै दुर्भाग्य हो । एकातिर न्यूनतम उत्तीर्णाङ्कसमेत ल्याउन नसक्ने शिक्षा क्षेत्रका बोझहरूलाई स्वत: स्थायी गरी कलिला नानीको सुनौलो भविष्यमाथि कुठाराघात हुँदैछ भने अर्कातिर सक्षम युवालाई अवसरबाट बञ्चित गरिंँदैछ । देशको शैक्षिक गुणस्तर वृद्धि तथा राष्ट्र निर्माणमा शिक्षित युवालाई खुल्ला प्रतिस्पर्धामा समेटी योग्य व्यक्ति छनोट गर्नुको साटो दलीय स्वार्थका खातिर अयोग्य तथा पराजित मानसिकताका व्यक्तिलाई भर्ती गर्दै हरेक वर्ष थपिंँदै गएको शैक्षिक युवा जनशक्तिका लागि रोजगारीको सुनौलो अवसरबाट बञ्चित गरी समस्या माथिको समस्या थोपरिने काम हुँदैछ । आखिर कहिलेसम्म युवाले हातमा शैक्षिक योग्यताको प्रमाणपत्र बोकेर बेरोजगार भइरहने ? कहिलेसम्म आसलाग्दा युवाको जोशजाँगर र परिश्रमलाई विदेशिन बाध्य बनाइरहने ? राज्यले कहिलेसम्म शैक्षिक माफियाको भार थेगिरहने ? कहिलेसम्म सीमित व्यक्तिहरूका स्वार्थका लागि राज्य कमजोर भइरहने ? कहिलेसम्म शैक्षिक संस्थाहरू बेरोजगार उत्पादन गर्ने कारखाना भइरहने ? योग्य तथा दक्ष व्यक्तिले आत्मसम्मानको अनुभूति गर्न कहिले पाउने ? रविबाबु प्रतीक्षालम्कीचुहा१, कैलालीशिक्षा ऐन, २०२८ को आठौं संशोधन २०७३ असार १५ गते पारित भएको एक वर्षमात्र बित्दा नवौं संशोधन विधेयकको प्रस्ताव व्यवस्थापिका संसद्को बैठकले स्वीकृत गरेको समाचार पढेर चुप रहन सकिन । पूर्व शिक्षामन्त्री धनीराम पौडेल लगायत धेरैजसो सांसदले आठौं संशोधन ऐनलाई कार्यान्वयन नगरी त्यसलाई उल्टाउनु गलत भनिरहेका छन् । गत असार २४ गते तोकेको शिक्षक सेवा आयोगको परीक्षा भदौ ३ गतेलाई सारियो । त्यसपछि तराईमा आएको बाढीपहिरोको कारण देखाउँदै भदौ ३ गतेको परीक्षा १० गते सारियो । त्यसपछि प्रधानमन्त्री कार्यालयले शिक्षक सेवा आयोगलाई पत्र पठाएर १० गतेबाट पुन: अनिश्चित कालका लागि स्थगित नै गरिदियो । शिक्षा ऐनको आठांै संशोधनमा विज्ञापन गरेको ६ महिना भित्रमा शिक्षक नियुक्ति गरिसक्नुपर्ने प्रावधान छ । तर विडम्बना, २०७३ चैत महिनामा अस्थायी शिक्षकको लागि आन्तरिक विज्ञापन गरेको परीक्षा विभिन्न बहाना बनाउँदै तेस्रोपटक पनि सारिएको छ । यो शिक्षा ऐन विपरीत कार्य हो । शिक्षा ऐनको आठौं संशोधन सबै अस्थायी शिक्षकलाई न्याय गर्ने किसिमको थियो । तर सरकारले केही अस्थायी शिक्षक भनाउँदा तथा आफैमा आत्मविश्वास नभएकाको माग पूरा गर्ने वा सन्तुष्ट पार्ने नाममा सम्पूर्ण स्थायी शिक्षक हुन योग्य तथा आत्मविश्वासी साथै परीक्षा दिन तयार भएका अस्थायी शिक्षकलाई अन्याय गरेको छ । यसबाट स्वयं सरकारले नै शिक्षामा चरम राजनीति गरिरहेको प्रस्ट हुन्छ । देशमा हजारौं शिक्षित दक्ष तथा सीपयुक्त जनशक्ति हुँदाहुँदै उनीहरूलाई शिक्षण पेसामा आउने बाटो नै बन्द गर्ने खेल हुँदैछ । तसर्थ हाम्रोलाई भन्दा राम्रोलाई प्राथमिकता दिने कुरातर्फ सरोकारवालाको बेलैमा ध्यानाकर्षण हुन जरुरी छ । रमेश दाहालमेन्छ्यायाम२, तेह्रथुम सेयर बजारमा माफियाराष्ट्र बैंकका कर्मचारीले दोस्रो बजारमा सेयर किनेर कानुन उल्लंघन गरेको भनी भदौ १४ को कान्तिपुरमा प्रकाशित समाचार सही र यथार्थमा आधारित छ । गर्नु हुँदैन भनेको काम गर्नु नै अपराध हो । सेयर बजार भनेको राम्रो समाचारले बढ्ने र नराम्रो समाचारले घट्ने बजार हो । कम्पनीहरूको राम्रो समाचार आउँदै छ कि नराम्रो भन्ने जानकारी राष्ट्र बैंकका कर्मचारीलाई हुन्छ । किनकि सूचना बाहिर ल्याउने अधिकारी भनेकै उनीहरू हुन् । जसले सूचना बाहिर ल्याउने हो, उसैले सेयर किनबेच गर्दा बजार अस्वाभाविक रूपमा घटबड हुन्छ, जसले गर्दा साधारण लगानीकर्ता मारमा पर्छन् र परिरहेको पनि छन् । यसैलाई मध्यनजर गरेर नै राष्ट्र बैंकका कर्मचारी र निजका परिवारका नाममा सेयर किन्न रोक लगाइएको हो । राष्ट्र बैंकका कर्मचारी र निजका परिवारका नाममा के कति सेयर छ भनी खोज्ने बेला आएको छ । यस मामिलामा सम्बन्धित निकायको ध्यानाकर्षण हुनु जरुरी छ । पुरुषोत्तम घोरासैनी बालाजु १६, काठमाडौं राहत शिक्षकलाई बेवास्ता संसद्मा शिक्षा ऐनको नवौं संशोधनमाथि छलफल चल्दै गर्दा राहत शिक्षकको तर्फबाट ध्यानाकर्षण गराउन चाहन्छु । म आफू पनि सामुदायिक विद्यालयमा कार्यरत निमावि राहत शिक्षकको हैसियतले यो पत्र लेख्दैछु । विसं २०५८ मा निजी स्रोत र विसं २०६३ देखि राहत शिक्षकका रूपमा कार्यरत छु । यस बीचमा विद्यालयमा अस्थायी दरबन्दी कति आएगए, तर पनि एउटै ऐन, कानुन र नियम परिधिभित्र सरकारले सबै शिक्षकलाई समेट्छ भन्दै त्यसलाई खासै महत्त्व दिइन । तर सरकारी तलबभत्ता खाने हामीलाई मात्रै सधैं राज्यले उपेक्षा गरिरहेको आभाष हँुदैछ । हालसम्म पनि औषधोपचार, बिदा सञ्चिती र पोसाक भत्ताका बारेमा कुनै ध्यान पुगेको देखिँंदैन । शिक्षा ऐनमा तारान्तार संशोधन गरिरहँदा देशभरिका ४० हजार राहत शिक्षकको विषयमा एक शब्द लेख्न सरकार र संसद्ले सक्दैन भने केको आशा गर्ने ? देशमा भएका ठूलठूला राजनीतिक परिवर्तनले नीति र विधिको शासनको आसमा रहेका हामीलाई हतोत्साहित गराएको छ । कामप्रतिको लगावभन्दा विकल्पको बाटो खोज्न बाध्य बनाएको छ । जहिल्यै आन्दोलन, सडक जाम र अनशनको पर्खाइमा रहेको सरकारले शिक्षामा आश्रित जनशक्तिको सम्मानमा खासै ठोस कदम चाल्नसकेको छैन । पटकपटक बढेको तलब लिन संघर्ष गर्नुपरेको हामीले विद्यालयमा पोसाक नलगाए पनि हुने वातावरण बनाइएको छ । एउटै विद्यालयमा काम गर्ने अनि नाम भने फरकफरक दिएर शैक्षिक उपलब्धिको एकरूपता खोज्ने प्रवृत्ति कहिलेसम्म रहने हो ? राज्यको द्वैध नीतिको चक्रव्यूह कहिलेसम्म रच्ने हो ? समान काम र परिश्रमको समान हैसियत सिर्जना कसले गर्ने हो ? जबसम्म यस खालका दुरवस्था राज्यले सिर्जना गरिरहन्छ, तबसम्म शैक्षिक सुधारको अपेक्षा राख्नु दिवास्वप्न देख्नुमात्र हो । राज्यका दृष्टिमा सबै बराबर भन्ने मूल मर्मलाई सरकार र मन्त्रालयले ध्यान दिन सकोस् । अवसर सबैलाई दिनेगरी ऐन र कानुनहरू बन्नुपर्छ । राहत शिक्षकको व्यवस्थापन आन्दोलनबाट होइन, विधि, पद्धति र प्रक्रियाबाट हुन सकोस् । गोविन्द रिमालगैंडाकोट, नवलपरासी कोसी उच्च बाँध बन्न नदिऔं कोसी उच्च बाँंध नेपाल र भारत मिलेर बनाउनेसम्बन्धी मन्त्री मीनबहादुर विश्वकर्माको अभिव्यक्ति भदौ १४ गतेको कान्तिपुरमा छापिएको छ । मन्त्रीको यो अभिव्यक्ति घोर आपत्तिजनक र विस्मयकारी छ । नेपाललाई चौतर्फी क्षति पुर्याउने यो कोसी उच्च बांँध बने सुनकोसी, तामाकोसी, दूधकोसी, तमोर, अरुण नदीका बेसिनमा बन्ने विद्युत्, सिंचाइलगायतका आयोजनाको सम्भावना नै मेटिनेछ । तराई मधेसमा सिंचाइको सम्भावना सदाका लागि खतम हुनेछ । ५० हजारभन्दा बढी परिवारका करिब दुई लाख मानिस विस्थापन हुनेछन् । रोजीरोटी गुम्नेछ । दर्जनौं स्थानका पहाडी सडक यातायात संरचना अस्तव्यस्त र ध्वस्त हुनेछन् । नेपाल र भारत दुवै देशलाई अपार विनाशको भुमरीमा लाने २६९ मिटर अग्लो उच्च बांँध कुनै पनि हालतमा बन्नु हुंँदैन । नेपालले बनाउन दिनु हँुंदैन ।बरु सुनकोसी, तामाकोसी र तमोर नदीको पानीलाई पहाडको उपयुक्त ठाउंँमा सुरुङ फोरी बलान, महुली, रातु, मरहा, हर्दी, झांँझ, लखनदेही, सफा, नखा, बांँकी, झिमलगायतका साना नदीमा खसालेर तराईको खेतमा सिंचाइ गर्न सकिन्छ । पहाडको एउटा ठूलो नदीको पानी तराईका साना दसवटा खोलानदीमा झार्दा बाढी त्यसै पनि नियन्त्रण हुन्छ । यति मात्र होइन कि साना सेक्टर बांँध बांँधेर नदीलाई नै नहर र पोखरीका रूपमा परिणत गरी नेपालतर्फ दस लाख र भारततर्फ दस लाख हेक्टरमा वर्षैभरि सिंचाइ, विद्युत् उत्पादन, माछापालन, जलपर्यटन र भारतमा बाढी नियन्त्रणलगायत एकसाथ थुप्रै लाभ लिन सकिन्छ । कोसी उच्च बांँध फुट्दा हुने अपार जनधनको क्षतिबाट जोगाउन नेपाल र भारतले अहिले नै दूरदर्शी भएर काम गर्नु र सोच्नु अपरिहार्य छ । भोला महतो धनकौल३, सर्लाही"
शक्ति पुन: सिंहदरबारमै,"संघीयता कार्यान्वयनका लागि अहिले धमाधम कानुन बनिरहेका छन् । यसको सम्पूर्ण जिम्मेवारी कर्मचारीतन्त्रको हातमा छोडिएको छ । हुनलाई कानुन बनाउने काम विधायिकाको हो । विधायिकाका प्राय: सदस्य निर्वाचनमा व्यस्त छन् । यसकारण कर्मचारी स्तरबाट तयार गरिएका मस्यौदामा शब्दशब्द केलाएर मसिनो तरिकाले गहन अध्ययन नगरी कानुन निर्माण भइरहेका छन् । परिणामत: गाउँ लाने भनिएका शक्ति पुन: सिंहदरबारमै केन्द्रित हुँदैछन् । नेपालको कर्मचारीतन्त्र स्वभावले नै संघीयता विरोधी र केन्द्रीकृत शासनका पक्षपाती छन् । यसको ताजा उदाहरण कर्मचारीहरू गाउँपालिका जान अस्वीकार गर्नु वा जानैपर्ने भएमा क्षतिपूर्ति स्वरूप एक तह बढुवा नगरी नजाने अड्डी कस्नु हो । नेपालका उच्चपदस्थ सरकारी कर्मचारीहरूले संघीयताको बहस सुरु भएदेखि नै संघीयतालाई मनपराएका थिएनन् । तर दुर्भाग्य संघीयता कार्यान्वयनसँग सम्बन्धित नियम, कानुन तथा नीतिहरूको मस्यौदाकार तिनै उच्चपदस्थ कर्मचारीहरू भएका छन् । नेपालको कर्मचारीतन्त्र संघीयता विरोधी हुनुको मुख्य कारण उनीहरूले संघीय व्यवस्थालाई आफ्नो अधिकारको कटौती ठान्ने गरेका छन् । त्यति मात्र होइन, तिनी आफूलाई मालिक र जनतालाई रैतीकै व्यवहार गर्छन् । जबकि जनता मालिक हुन् । जनताले तिरेको करबाट तिनले तलब सुविधा उपभोग गर्छन् । संविधानले नै संघीयता र स्थानीयता स्वीकार गरिसकेको अवस्थामा यी दुई स्वायत्त तहको अधिकारमा अंकुश लगाउनेगरी प्रशासनिक आदेश वा कानुन बनाउनु संविधानको भावना विपरीत हुन्छ ।संविधानको धारा२२७ मा गाउँसभा र नगरसभाको सञ्चालन, बैठकको कार्यविधि, समिति गठन, सदस्यको पद रिक्त हुने अवस्था, गाउँसभा र नगरसभाका सदस्यले पाउने सुविधा, गाउँपालिका र नगरपालिकाको कर्मचारी र कार्यालय सम्बन्धी अन्य व्यवस्था प्रदेश कानुन बमोजिम हुनेछ भनी व्यवस्था गरिएको छ । तर बन्नलागेको स्थानीय तह सञ्चालन सम्बन्धी ऐनले एक शब्द पनि धारा२२७ बमोजिम प्रदेश सरकारले स्थानीय तहको सेवासुविधा उल्लेख गरेको छैन । अझ बेलाबेलामा हामीले केन्द्र सरकारका मन्त्री तथा उच्चपदस्थ सरकारी कर्मचारीहरूले स्थानीय तहलाई यस्तो आदेश गरिएको भन्ने कुरा सुन्ने गरिएको छ । विचरा काठमाडौं र ललितपुर महानगरका मेयरहरू कामै गर्न नसक्नेगरी सिंहदरबारले डिक्टेट गरेको भनी विभिन्न पत्रपत्रिकामार्फत गुनासा पोखिरहेका छन् । के गरुन् तिनले पनि, सबै कानुन धमाधम बनिरहेका छन्, त्यो पनि सिंहदरबार नै शक्तिशाली हुनेगरी । संघीयतालाई संविधानले प्रत्याभूत गरेको छ । यो भनेको प्रदेशमा स्वशासन र केन्द्रमा साझा शासन हो । मुलुकमा तीन तहका सरकार छन् । संघीय सरकार, प्रादेशिक सरकार र स्थानीय सरकार । तीनै तहका इकाइलाई निश्चित हदसम्मको स्वशासनको अधिकार हुनुपर्छ । स्वशासन भनेको निश्चित सवालमा निर्णय गर्न तीन तह स्वतन्त्र हुनुपर्छ । तर अहिले संसदबाट बनिरहेका तमाम कानुनले घुमाइफिराइ संघमा शक्ति केन्द्रित गर्न खोजेका छन् । उदाहरणको रूपमा हालै बनेको अन्त:सरकारी वित्त व्यवस्थापन ऐन (विधेयक), २०७४ लाई लिन सकिन्छ । उक्त ऐनको दफा ६ ले तीन तहको सरकारबीच मूल्य अभिवृद्धि कर र अन्त:शुल्कको बाँडफाँड गर्दा हचुवाको भरमा संघलाई ७८ प्रतिशत, प्रदेशलाई ७ प्रतिशत र स्थानीय तहलाई १५ प्रतिशत अनुपात निर्धारण गरेको छ । वित्तीय आयोग नबनिकन हचुवामा प्रदेशलाई स्थानीयभन्दा पनि कम ७ प्रतिशतमात्र प्राप्त हुने आधार के हो त ? भोलि बन्ने प्रदेशसभाले यो बाँडफाँडलाई मान्ला ?प्रदेश र स्थानीय सरकारलाई निश्चित हदसम्म स्वशासन प्राप्त छ । जस्तै राज्य सरकारको शक्ति तथा स्रोतहरू संविधानको अनुसूची ६ मा उल्लेख गरिएका छन् । यसमा राज्य सरकारलाई मात्र निर्णय गर्ने अधिकारबारे उल्लेख छ । त्यस्तै संविधानले (धारा ५८) अवशिष्ठ अधिकार केन्द्रमा रहेको कुरा उल्लेख गरेको छ । केन्द्र सरकारलाई नीतिका विषयमा निर्णय लिने अधिकार रहेको छ, जसबारे सरकारका अन्य तहहरूलाई अधिकार छैन । तर यस्ता निर्णय संघीयताको मूल मर्मसँग मेल खाने हुनुपर्छ । संविधानले अनुसूचीमा विभिन्न तहका सरकारको विशेष र साझा अधिकारबारे उल्लेख गरेको छ । तर विभिन्न तहका सरकारको अधिकार कतिपय अवस्थामा एकअर्कासँग बाझिने खालका छन् र कुन तहको सरकारको कुन विशिष्ठ अधिकार हो भन्नेबारे द्विविधा रहेको छ । हो, यही ग्रे एरिया अथवा खाली ठाउँ पाएर कानुन बनाउँदा प्रदेशसभा नभएका बेला प्रदेशसभाको अधिकार कुण्ठित गरिएको छ । हो, कानुन बनाउने कार्य संसद्को हो, तर संसद्का सदस्यहरूले पर्याप्त गृहकार्य नगरी कर्मचारीहरूले ल्याएको खाका थोरै पनि फेरबदल नगरी समर्थन जनाउने कार्य भइरहेको छ । मैथिलीमा भनाइ छ, हरवरीके विवाह कनपटीमें सिन्दूर त्यस्तै भइरहेको छ । हतारमा कानुन बनाउँदा पर्याप्त छलफल र दीर्घकालीन परिणामबारे बहस हुन सकिरहेको छैन ।साझा अधिकारको सन्दर्भमा केन्द्रमा संरचनालाई पारिभाषित गर्ने अधिकार छ, जसको परिणामस्वरूप कस्ता कुरासम्ममा स्थानीय तहको सरकारको क्षेत्राधिकार रहन्छ भन्ने कुरा व्याख्या गर्न सक्छ । यस अतिरिक्त केन्द्रले अनुसूचीमा उल्लेखित साझा अधिकारहरू सम्बन्धी कुराबारे नीति, स्तर तथा कानुनहरूको बारेमा नीति बनाउनेमात्र नभएर वित्तीय शक्तिहरूको सामान्य विषय सम्बन्धी नीति पनि बनाउन सक्नेछ भनी धारा ५९ (२) मा व्यवस्था गरेको छ । जसका लागि संविधानको धारा २५० बमोजिमको राष्ट्रिय प्राकृतिक स्रोत तथा वित्त आयोग बन्नु आवश्यक छ । भोलि यो आयोगले दिने प्रतिवेदनको आधारमा संघ, प्रदेश र स्थानीय तहको आर्थिक र प्राकृतिक स्रोतको बाँडफाँड हुने हो । धारा २३५ अनुसार संघ, प्रदेश र स्थानीय तहबीच समन्वय कायम गर्न संघीय संसद्ले आवश्यक कानुन बनाउन सक्छ । त्यसैगरी प्रदेशको कार्यकारिणीले कार्यकारी शक्ति नेपाल सरकारसँगको समन्वयमा प्रयोग गर्नेछ भनी धारा १६२ (४) ले व्यवस्था गरेको छ । यो व्यवस्थाले केन्द्रलाई प्रदेशको शक्तिलाई व्याख्या गर्न अलि बढी नै ठाउँ दिएको छ । यो अधिकारको प्रयोग स्वेच्छाचारी नभई वैज्ञानिक आधारमा हुनुपर्ने हो । यस विषयमा कुनै विवाद भएमा धारा २३४ ले विवाद समाधाननिम्ति संविधानले अन्तरप्रादेशिक परिषदको व्यवस्था गरेको छ, जसमा खासगरी केन्द्रीय सरकारका प्रतिनिधि र सम्बन्धित प्रदेशका प्रतिनिधिहरू रहेका हुन्छन् । यसले राजनीतिक विवाद समाधान गर्न सहयोग गर्नेछ । यस अतिरिक्त संविधानले सर्वोच्च अदालतमा एउटा संवैधानिक इजलाशको स्थापना गरेको छ । यस संवैधानिक इजलाशले विभिन्न तहको कानुनमा रहेको विवाद र विभिन्न तहको सरकारको क्षेत्राधिकार सम्बन्धी विवादको निरूपण गर्छ । दु:ख नै भन्नुपर्छ, यस्तो बेलामा पनि संवैधानिक इजलाश गठन नै नभई निष्प्रभावी भएको छ । अर्को उदाहरणको रूपमा भर्खरै गृह मन्त्रालयले गरेको निर्णय लिन सक्छौँ । सबै तहका सरकारका आफ्नै प्रहरी हुनुपर्ने व्यवस्था संविधानले गरेको छ । तर प्रदेश सरकार र प्रदेशसभा अस्तित्वमा आउनुअघि नै प्रादेशिक प्रहरी प्रमुख भनी सात अतिरिक्त प्रहरी महानिरीक्षकलाई सातवटा प्रदेशमा पठाउने निर्णय मन्त्रालयले गरेको छ । ती एआईजीहरू प्रदेशमा गएपछि केको आधारमा शक्ति प्रयोग गर्ने हुन् ? नत प्रहरी नियमावली संशोधन भएको छ, न ऐन नै । फेरि नियमावलीकै भरमा शक्ति प्रयोग गर्न पनि मिल्दैन, त्यसको लागि ऐन नै चाहिन्छ, जुन बनेको छैन । भोलि प्रादेशिक सभाले आफ्नो प्रहरी कस्तो बनाउने भनी कानुन बनाउँछ । त्यसबेला संघीय सरकारबाट लादिएका पद र कानुन प्रदेशको विधानसभाले नमान्न सक्छ र त्यसो भएमा अर्को संवैधानिक जटिलता उत्पन्न गर्न सक्छ । अथवा प्रादेशिक मुख्यमन्त्रीलाई संघबाट पठाइएका प्रहरी प्रमुखले टेरेन भने त्यतिबेला अर्को कटवाल काण्डको पुनरावृत्ति हुन्छ । नेपाल प्रहरी तथा प्रदेशको प्रहरीहरूको सञ्चालन, सुपरीवेक्षण तथा कार्यको समन्वय गर्ने कुरा प्रदेश सरकार अस्तित्वमा आएपछि दुवै तहले छलफल गरेर टुंग्याउने विषय हो । त्यस्तै संविधानले संघ, प्रदेश र स्थानीय गरी तीन तह स्पष्ट व्यवस्था गरेकोले जिल्लाको समन्वयकारी भूमिकामात्र हो । यसकारण प्रमुख जिल्ला अधिकारी लगायतका पद स्वत: खारेज हुने विषय हुन् । संविधान र संघीयता कार्यान्वयनको पुरै जिम्मेवारी कर्मचारीहरूको हातमा सुम्पनु हुँदैन । तिनले दीर्घकालीन दृष्टिकोण राख्दैनन् । जनताको भावनाको समेत प्रतिनिधित्व गर्दैनन् । नेताहरूले सिंहदरबारको शक्ति गाउँगाउँमा पुर्याउने भन्थे । तर कर्मचारीतन्त्र गाउँपालिकाले पाउने शक्तिसमेत खोसेर पुन: सिंहदरबारमै फर्काउने सोचमा छन् । यसकारण कानुन निर्माणमा भाषा र हिज्जे चलाउन माहिर कर्मचारीतन्त्रले प्रदेश र स्थानीय तहलाई काम गर्न नसक्ने अवस्थामा पुर्याइसकेका छन् । यो पीडा काठमाडौं र ललितपुरका प्रमुखको मात्र होइन, देशभरिका स्थानीय तह र प्रदेशका पदाधिकारीको उस्तै बेहाल हुनेवाला छ । यसकारण संघीयता र स्थानीय तहमा शक्ति ल्याउनुपर्छ भनी विश्वास राख्ने विज्ञहरूको समूह बनाई संघीयता कार्यान्वयन सम्बन्धी कानुन मस्यौदामा उनीहरूको सक्रियता हुनुपर्छ । अन्यथा संविधान हतारमा ल्याउँदा देखिएका त्रुटि र द्वन्द्व पुन: कानुन निर्माणपश्चात पनि देखिन्छ । झा अधिवक्ता हुन् ।"
मधेसलाई चाहिएको काठमाडौं,"चाहिएको काठमाडौंआउने चुनावहरूको परिणाम अप्रत्यासित हुने छैनन्, काठमाडौं चुनाव गराउन यसकारण पनि हतारोमा छ । संविधानका रचनाकार पक्षहरू नै भावी दिनमा राज्यका डाडुपन्यु सम्हाल्ने निश्चितप्राय: छ । उनीहरू जसरी अहिले मधेस कब्जा गर्न अनेक गोटी चाल्दैछन्, चुनावको बेला जसरी मधेस प्रेम प्रदर्शन गर्दैछन् । मधेसी जनताले सोध्न थालेका छन्, यो प्रेमगीत कहिलेसम्म सुसेल्ने हो ? भूराजनीतिक अनुकूलताका बाबजुद पनि काठमाडौंले चुनावी रौनकमा भुलिरहेको मधेसको उकुसमुकुसलाई चिन्न चुक्नु हुँदैन । निश्चित रूपमा तेस्रो मधेस आन्दोलनलाई काठमाडौंले एक प्रकारबाट मानमर्दन नै गर्यो । आन्दोलन भएको काठमाडौं त के अन्तर्राष्ट्रिय जगतले पनि थाहा पायो, तर त्यो कहिले विसाइयो, कसैले भेउ पाएनन् । मधेस आन्दोलनलाई सम्मानजनक तरिकाबाट अवतरण हुन दिइएन । तर पनि काठमाडौं आफूलाई जितेको जस्तो देखाउने आँट गर्नसकेको छैन । यता मधेस पनि रित्तो छैन । पटकपटकको उसको संघर्षले नेपाली राज्य पुनर्संरचनाको प्रारूपलाई आकार दिनमा आखिर उसकै धक्काले काम गरेको छ । अपत्यारिलो ठानिएको संघीयता अब व्यावहारिक कार्यान्वयनमा जाँदैछ, यो मधेसको संघर्षको पुँजी हो । राज्यले जति गरे पनि मधेसले नचिताएसम्म संविधान कार्यान्वयनको पाङ्ग्रो गुड्नसकेको थिएन । यो पनि मधेसी लडाइँकै परिणति हो । संविधान घोषणा पश्चातका अवधिमा सामाजिक ध्रुवीकरणका तमाम प्रयत्न बाबजुद सबै पक्षले स्वीकारेको तथ्य के हो भने मधेसमा मुद्दा छ । मुद्दा पहिल्याउने र त्यसको परिणाम दिने आआफ्ना दृष्टि हुन सक्छन् । तर मुद्दालाई सधैंभरिका लागि बेवास्ता गर्न सक्ने अवस्था छैन । नेपालभित्र केवल मधेस छैन, भौगोलिक र सामुदायिक रूपमा अरू पनि छन् । काठमाडौंप्रति सबैको दाबी छ । तर यो हकदाबीको टुंगो मोलमोलाइबाट हुनुपर्ने हो । मधेसको कोणबाट हेर्दा उसले दाबी गरेका मध्ये अनेक पाउन बाँकी छ । राज्य अझै पनि उसको नजरमा अनुदार देखिएला, तर अर्को पक्षले पनि काठमाडौंलाई कसरी हेरिराखेको छ, निर्वाचनको माहोलमा पनि मधेसका अभियन्ताहरूले सोच्नैपर्ने विषय हो । स्थायी संरचनाभित्र बदलावका लागि मधेसी राजनीति एउटा आकाशदीप हो, उसको संघर्षले जनजाति, दलित, महिला, थारु लगायत सबैलाई आशा दिने गरेको छ । त्यस अर्थमा मधेसले आफूलाई निराशामा राख्ने होइन, उसले यो अन्तरिम काल हो भनेर बुझ्नुपर्छ । अहिले प्राप्त भएका उपलब्धिहरू एउटा खुट्किलो हो, त्यो उक्लिएर थपका लागि प्रयत्न गर्दै जाने हो । संघर्ष मात्रै गरेर आफूले खोजेजस्तो सत्ता प्राप्त हुन सक्दैन । मधेसले के बिर्सन हुँदैन भने उसले आफूलाई मात्र हेरेर पुग्दैन, नेपाली समाजभित्र मधेसलाई राखेर दाँज्नुपर्छ, सँगसँगै काठमाडौंले पनि नेपाली समाजभित्र मधेसलाई गैरबराबरीमा राख्नुभएन ।"
लोकप्रिय कि कञ्जुस राज्य ?,"राज्यकोष सञ्चालनमा राज्य कति उदार वा कति कञ्जुस हुने भन्ने विषयले बौद्धिक बहसमा खासै प्रवेश पाएको देखिँदैन । अझ भनौं, राज्यले नागरिकप्रतिको आर्थिक दायित्व कतिसम्म लिने वा लिँदै नलिने भन्ने चर्चा राजनीतिक दल, नीतिनिर्माता र विद्वानले गरेको पाइँदैन । तर यी यस्ता विषय हुन्, जसलाई हलुका ढंगले हेरियो र राज्यले आफूलाई जनप्रिय देखाउन आफूमाथि आर्थिक दायित्व थोपर्दै लग्यो भने राज्यको आर्थिक अवस्था कसरी ध्वस्त हुनसक्छ र अन्तत: एउटा असफल राज्यमा परिणत हुनसक्छ भन्ने कुरा हामीभन्दा मजबुत आर्थिक स्थिति भएर पनि यी र यस्तै गल्तीका कारण असफल अवस्थामा पुगेका थुप्रै उदाहरण छन् ।पछिल्लो अवस्थामा त राजनीतिक दलहरूबीच पपुलर नारा दिन र पपुलर योजना ल्याउने होडबाजी जस्तै छ । भर्खरै निर्वाचित भएर आएका स्थानीय जनप्रतिनिधिहरूले सपथ ग्रहणसँगै गरेका घोषणा हेर्ने हो भने त हाम्रा सबै राजनीतिक दलबीच पपुलर नारा र पपुलर योजना ल्याउन प्रतिस्पर्धा नै देखिन्छ । त्यसैले कुनै समय पुँजीवाद उन्मुख समाजवादको वकालत गर्ने नेपाली कांग्रेस र साम्यवाद उन्मुख समाजवादको वकालत गर्ने एमाले र माओवादको वकालत गर्ने माओवादीका जनप्रिय (पपुलर) नारा र पपुलर काम हेर्ने हो भने यी सबै दलका वैचारिक भिन्नता पाउन कठिन होला । दलहरूभित्र यस्ता नारा र योजनाले आफ्नो दललाई क्षणिक लाभ त पुर्याउला, तर कालान्तरमा राज्यलाई कस्तो दीर्घकालीन असर पार्ला भन्नेमा बहस भएको पाइँदैन । नागरिक तहमा राज्यले जनतालाई बढी सेवा र सुविधा दिनुपर्छ भन्ने माग त स्वाभाविकै हुने भयो । अझ हाम्रोजस्तो कमजोर शासन व्यवस्था भएको, गरिबीले थिचेको र त्यसमाथि अकस्मात आइपर्ने प्राकृतिक प्रकोपका कारण नागरिकले राज्यसँग धेरै अपेक्षा राख्नु स्वाभाविकै हो । तर राज्य सञ्चालन गर्नेहरूले नागरिकका माग सम्बोधन गर्दैगर्दा धेरै लोकप्रिय हुने होडबाजीका कारण सिर्जना हुनसक्ने आर्थिक बोझ राज्यले धान्न सक्छ कि सक्दैन भन्नेमा गम्भीर भएर सोच्नुपर्छ । एकांकी राज्यबाट संघीय संरचनामा गएसँगै राज्यको आर्थिक दायित्व अकासिँदै गएको छ । हामीसँग सात प्रदेश, छवटा महानगरपालिका, १२ उपमहानगरपालिका सहित ७५० भन्दा बढी स्थानीय तह नयाँ संरचनामा बनिसके । ती निकायका प्रमुख, उपप्रमुख र गाउँपालिका अध्यक्षको तलबभत्तासमेत राज्यले व्यहोर्नु पर्नेछ । संघमा संघीय सभाको खर्चको भारको त कुरै नगरौं । त्यस्तै आफ्नो र आफ्नो दलको निहित स्वार्थसिद्ध गर्न र आफ्नो शासन सत्तालाई टिकाइराख्न अस्वाभाविक ढंगले सरकारको आकार ठूलो बनाउने परिपाटी पनि लोकप्रिय भइसकेको छ । तर सरकारको आकार ठूलो भएसँगै त्यसले राज्यमाथि पार्ने प्रत्यक्ष आर्थिक भारको विषयमा दलहरू सायदै गम्भीर होलान् । सातवटा प्रदेशमा एकाध बाहेक सबै प्रदेश अझै अबको कम्तीमा १० वर्षसम्म पनि आर्थिक रूपले केन्द्रमै निर्भर रहने करिब पक्का छ । यी तथ्यले हाम्रो अर्थव्यवस्थाको भयावह भविष्यको तस्बिर देखाउँछन् ।अर्थिक अनुशासनको विषयमा हाम्रो राज्य कतातिर गइरहेको छ भन्ने चर्चा गर्नु अघि कुनै समय अर्थिक रूपले सम्पन्न राज्यहरू समयक्रममा कसरी पपुलर राज्यको चाहनाले धान्नै नसक्नेगरी राज्यमाथि अर्थिक दायित्व बढेर असफल राज्यमा परिणत भए भन्ने विषयमा चर्चा गरौं । दलहरूबीच लोकप्रियताको प्रतिस्पर्धा भइरहेको हालका बेला यो चर्चा हाम्रालागि अझ सान्दर्भिक हुन्छ।सुरुमा चर्चा गरौं, युरोपियन मुलुक ग्रीसबाट । सन् २००४ सम्म विश्वका विकसित २९ राज्यको स्तरमा रहेको यो युरोपको ऐतिहासिक राज्य ग्रीस करिब १३ वर्षभित्र आर्थिक रूपले संकटग्रस्त अवस्थामा पुगेको छ । ग्रीस हालसम्म करिब ४०० अर्ब युरोको ऋणमा डुबेको छ भने जनताको जीवन कष्टकर छ । यत्रो सम्पन्न मुलुक यति छोटो समयमा कसरी यस्तो आर्थिक दुर्दशामा पर्यो त ? ग्रीसमा आर्थिक संकट करिब २००७८ बाटमात्रै सुरु भएको हो । यो भयावह अवस्थाको मुख्य जरो हो सन् १९७४ देखि आलोपालो राज्यसत्ता चलाउने दुइटा राजनीतिक दल र उनीहरूले लिएका नीति । यी दलले जनतामा पपुलर हुन होडबाजी गर्दै राज्यमाथि आर्थिक भारको दीर्घकालीन असरलाई ख्याल नगरी हरेक वर्ष जनताका नाममा पैसा बाँड्नेदेखि जनतालाई निशुल्क सेवासुविधाको घोषणा गरे । राजनीतिक दलका नेतालाई समेत यो अवस्था सारै अनुकूल भइदियो, किनकि उनीहरूले समेत राज्यकोषको प्रयोग गरी धनसम्पत्ति जोड्ने मौका पाए । यसरी राजनीतिक भ्रष्टाचार व्यापक रूपले मौलायो । जब राजनीतिक दल लोकप्रियताका नाममा भ्रष्ट हुनथाले, त्यही मौकामा कर्मचारीतन्त्रले आफ्ना सेवासुविधा पनि बढाउन थाल्यो । कर्मचारीको पेन्सन र अन्य भत्ता अस्वाभाविक रूपले बढाइयो । कर्मचारी कार्यालय समयमै उपस्थित हुँदासमेत विशेष भत्ताको व्यवस्था गरियो । कर्मचारीका लागि यस्ता कैयन भत्ता र सुविधाका व्यवस्था गरिए, तर सबैको सेवासुविधा बढेको र जनताले त विभिन्न शीर्षकमा राज्यबाट पैसै पाउने भएपछि कसैले विरोध गर्ने कुरै भएन । अन्तत: राज्यमाथिको आर्थिक भार यति बढ्यो कि त्यसलाई समाधान गर्न अन्य युरोपियन मुलुकहरूसँग ऋण लिनुको विकल्पै भएन । तर दुर्भाग्य, ऋणको धेरै ठूलो हिस्सा ऋणकै ब्याज तिर्दैमा सकियो र ऋणदाताले समेत आफ्नो ऋण डुब्ने खतरा देखेरै ऋण नदिने नीति लिए । हाल ग्रीसमा महंँगी डरलाग्दो छ र कुनै समयका सम्पन्न नागरिक सडकमा भौंतारिरहेका भेटिन्छन् । ग्रीसको अर्थव्यवस्था तत्काल सुध्रिने छाँट देखिँदैन । हजारौं बेरोजगारी बढिरहेको छ र राज्य आर्थिक रूपले जर्जर भइसकेको कारण यसको सामना गर्ने सामथ्र्य राख्दैन ।फरक शासन व्यवस्था भए पनि राज्यले पपुलर नीति लिएर अर्थव्यवस्थालाई निर्मम ढंगले प्रयोग गर्दा अन्तत: राज्य नै कसरी दुष्चक्रमा पँस्छ भन्ने बुझ्न अर्को ल्याटिन अमेरिकी मुलुक भेनेजुएला हेरौं । विश्वकै ठूलो तेल भण्डार साउदी अरबको जतिकै तेल भण्डार भएको दाबी गर्ने भेनेजुएलामा हाल आर्थिक महामारी छ । मुद्रास्फिति चुलिएर १००० प्रतिशत पुगेको छ । राजधानी काराकसमा दिनहुँ लडाइँझगडा भइरहन्छन् । पूर्व बस ड्राइभर राष्ट्रपति निकोलस मधुरो भने अझै आफ्ना पपुलर भाषण दिइरहेका छन् । मधुरोका नेता ह्युगो चाभेज बोलिभारियन क्रान्तिको नारा दिएर भेनेजुएलामा झन्डै ३० वर्षसम्म शासन सत्तामा बसे । समाजवाद र गरिबको मसिहाको प्रतिमूर्तिका रूपमा आफूलाई प्रस्तुत गर्ने चाभेजले आफू र आफ्नो दललाई जनप्रिय बनाइराख्न जनताका नाममा कैयन कार्यक्रम घोषणा गरे । ती सबै कार्यक्रम जनताका नाममा पैसा बाँड्ने थिए । जनताका लागि नि:शुल्क स्वास्थ्यसेवादेखि विभिन्न शीर्षकमा भत्ता र नि:शुल्क शिक्षा लगायतका सामाजिक सुरक्षाका कार्यक्रम थिए । ती सबै कार्यक्रम निकै जनप्रिय भए र चाभेजले प्रतिपक्षीलाई करिब समाप्तै पारेर आफ्नो शासन सत्तालाई निरंकुश बनाउन सफल भए । सेवा, सुविधा र भत्ताका नाममा राजनीतिक नेताहरूले व्यापक भ्रष्टाचार गरे र कतिपयले त अन्तर्राष्ट्रिय बैंकहरूमा समेत पैसा जम्मा गर्न भ्याए । हालै मात्र अमेरिकी सरकारले भेनेजुएलाका कतिपय राजनीतिक नेताको नाममा अन्तर्राष्ट्रिय बैंकहरूमा रहेको सम्पत्ति रोक्का गर्ने निर्णय गरेको छ । त्यसो त चाभेजलाई अन्तर्राष्ट्रिय बजारमा तेलको मूल्य बढेकाले पनि त्यति संकट व्यहोर्नु परेन । तर जब २०१० देखि अन्तर्राष्ट्रिय बजारमा तेलको मूल्य ओरालो लाग्न थाल्यो, त्यसपछि भेनेजुएलाको अर्थतन्त्र धराशायी हुनथाल्यो र करिब सात वर्षभित्रमा आर्थिक अवस्था चौपट भयो । अब हाम्रै मुलुकलाई हेरौँ । ग्रीसमा जस्तै १९९० मा प्रजातन्त्र पुन:स्थापना पश्चात केही अपवाद बाहेक कुनै न कुनै रूपमा दुई दल नेपाली कांग्रेस र एमाले नै शासन सत्तामा छन् । पछिल्लो अवस्थामा नेकपा माओवादी र मधेसवादी दलहरू सत्तामा आए पनि कांग्रेस र एमालेको प्रभावकारी संलग्नता रहेकै छ । त्यसैले यी दुई दलले लिने नीतिले राज्यलाई प्रत्यक्ष वा अप्रत्यक्ष असर पार्छ नै । दलका नेता, कार्यकर्तालाई राज्यका विभिन्न निकायबाट विभिन्न शीर्षकमा बाँडिने नगद रकम र दलका नेताहरूले राज्यबाट लिने उपचार खर्चले त राज्यको आर्थिक दायित्वलाई तत्कालको रूपमा असर पुर्याउला, तर त्योभन्दा पनि गम्भीर असरचाहिँ दलहरूले लिने दीर्घकालीन नीतिले पार्छन् । उदाहरणको रूपमा आफूलाई जनताको पार्टी भनेर प्रचार गर्दै एमालेले आफ्नो पहिलो नौमहिने शासनकालमा १०० रुपैयाँबाट सुरु गरेको वृद्धभत्ता अहिले २००० रुपैयाँँ पुगिसक्यो । वृद्धका अतिरिक्त राज्यबाट सामाजिक सुरक्षा भत्ताका नाममा नगद पैसा पाउनेमा दलित, एकल महिला, लोपोन्मुख आदिवासी एवं अशक्त नागरिकसमेत परेका छन् । एमालेको पपुलर योजनालाई पछि आउने सरकारले निरन्तरता मात्र दिएनन्, आफूलाई अझ पपुलर देखाउन नागरिकलाई बाँड्ने पैसाको रकम बढाइदिए । निर्वाचित हुने बित्तिकै प्रधानमन्त्री शेरबहादुर देउवाले एउटा टेलिभिजन अन्तर्वार्तामा सोधिएको प्रश्नमा वृद्ध भत्तालाई त दोब्बर बनाउँछु भनेर घोषणै गर्नुभयो । मुलुकका निमुखा अनि वृद्धहरूले राज्यबाट भत्ता पाउनु नराम्रो कुरा त होइन नै । यो लेखमा पनि उक्त भत्ताको विरोध गरिएको होइन । तर यस्ता कार्य कत्तिको दिगो हुन् र राज्यको कर्तव्य अशक्त, असहायलाई पैसा बाँड्ने कि उनीहरूको समस्याको दीर्घकालीन समाधान खोज्ने तथा राज्यलाई आर्थिक दायित्व घटाउँदै लाने भन्ने हो ।वर्तमान बजेट हेर्ने हो भने करिब १३ खर्बको बजेटमा झन्डै ८ खर्ब अथवा बजेटको करिब ६३ प्रतिशत रकम साधारण खर्च शीर्षकमा राखिएको छ । अझ यसलाई यसरी बुझौँ, हाम्रो बजेटको झन्डै दुई तिहाइ हिस्सा कर्मचारीको तलब, पेन्सन र अन्य सामाजिक सुरक्षा भत्तामा खर्च हुने देखिन्छ । बाँकी ३७ प्रतिशतमा पनि करिब २७ प्रतिशतमात्रै पुँजीगत खर्चका लागि छुट्याइएको छ । पुँजीगत खर्च भनेकै देशको आर्थिक प्रगतिको लागि पूर्वाधार विकासमा गरिने खर्च हो । यसमा कार्यालयका लागि चाहिने गाडी, कम्प्युटर खरिदको रकमसमेत समेटिएको छ । दुर्भाग्य नै भन्नुपर्छ कि हाम्रो २७ प्रतिशत पुँजीगत खर्चको पनि वार्षिक ६० प्रतिशतजति मात्र खर्च हुन्छ । यसले के इंगित गर्छ भने हाम्रो राज्यको अनुत्पादक खर्च हरेक वर्ष बढ्दो छ र राज्यमा राजस्व आर्जन हुने र रोजगारी सिर्जना गर्ने कार्य नगन्य रूपमा भइरहेको छ । सामजिक सुरक्षा भत्ताको नाममा नागरिकलाई बाँड्ने पैसा अहिलेको बजेटमा ३६ अर्ब छुट्याइएको छ र यो रकम प्रत्येक वर्ष बढ्ने निश्चित छ । राज्यका विभिन्न निकायबाट बेलाबेलामा अशक्त, असहाय नागरिकका नाममा बाँडिने पैसाको हिसाब भने बेग्लै होला ।यस्ता पपुलर कार्यले क्षणिक फाइदा त होला, तर दीर्घकालमा राज्यमाथि थाम्नै नसक्नेगरी आर्थिक दायित्व थपिन गई राज्यको आर्थिक स्थिति ग्रीस र भेनेजुएलाको जस्तै ध्वस्त हुनसक्छ । राजनीतिक दलहरूमा देखिएको बढ्दो पपुलर हुने उत्कट चाहना स्थानीय तहका जनप्रतिनिधिहरूसम्म पुगेको अवस्थामा सबै राजनीतिक दल र नीति निर्माताले यो प्रवृत्तिलाई गम्भीर भएर पुनर्विचार नगर्ने हो भने हाम्रो अर्थव्यवस्था कुनै पनि समय संकटको दलदलमा पँस्ने देखिन्छ ।"
पाँच वर्षभित्रै सीमास्तम्भ मर्मत र पुन:स्थापना,"काठमाडौं (कास) नेपालभारत सिमानाका सीमास्तम्भ आगामी पाँच वर्षभित्र मर्मत र पुन:स्थापना गरिसक्न दुवै देश सहमत भएका छन् । नेपालभारत संयुक्त सीमा कार्यदल समूह (बीडब्लूजी) को नियमित बैठकमा यस्तो सहमति भएको हो । भारतको देहरादूनमा बुधबार सम्पन्न महानिर्देशकस्तरीय दुईदिने बैठकमा नो म्यान्स लाइन क्षेत्रमा रहेका संरचना हटाउने, सीमास्तम्भ मर्मत गर्ने, फालिएका सीमास्तम्भ पुन:स्थापना गर्ने, वर्षाका कारण रोकिएको दुईपक्षीय फिल्ड भिजिट नोभेम्बर १ बाट अघि बढाइने सहमति जुटेको छ । समूहको अर्को बैठक सन् २०१८ को अगस्टमा बस्ने तयसमेत भएको छ । बैठकमा नापी विभागका महानिर्देशक गणेशप्रसाद भट्ट र भारतीय पक्षको नेतृत्व लेफ्टिनेन्ट जनरल भीपी श्रीवास्तवले गरेका थिए । बैठकपछि दिल्लीस्थित नेपाली दूतावासले विज्ञप्ति जारी गर्दै सहमतिबारे जानकारी दिएको थियो । नेपालभारत संयुक्त टोलीले तयार पारेको र सहमति भएको स्ट्रिप म्यापका आधारमा यस्तो सुधारका काम विगत तीन वर्षदेखि भइरहेको छ । सुस्ता र कालापानीबाहेक क्षेत्रमा यो कार्य अघि बढेको छ । त्यो क्षेत्रको विवाद समाधान गर्ने जिम्मा दुवै देशका परराष्ट्र सचिवस्तरको संयन्त्रलाई दिइएको छ भने पछि मन्त्रीस्तरमा टुंग्याउने निर्णय भएको छ ।"
बाढी प्रभावितलाई सहयोग,"काठमाडौं (कास) बेलायतले नेपालमा बाढीपहिरोको मारमा परेका नेपालीलाई सहयोग गर्ने घोषणा गरेको छ । बेलायतले शुद्ध खानेपानी, सरसफाइ, जनचेतना र स्वास्थ्यलगायत क्षेत्रमा तत्कालका लागि भन्दै ६ करोड ३० लाख रुपैयाँ (चार लाख पाउन्ड) सहयोग घोषणा गरेको हो । यसले १३ हजारलाई शुद्ध खानेपानी, अत्यधिक क्षति ब्यहोरेका ३ हजारलाई खाना र आर्थिक सहयोग एवं २ हजार महिला तथा बालबालिकाको स्वास्थ्य उपचारमा सहायता पुग्ने विश्वास बेलायतको छ । बाढी प्रभावित क्षेत्रमा तत्काल कुनै रोग नफैलियोस् भनेर मानवीय संवेदना ख्याल गरी तत्कालका लागि यस्तो सहयोग गरेको बेलायत सरकारको अन्तर्राष्ट्रिय विकास सहयोग मन्त्रालयले जनाएको छ । मन्त्रालयले उक्त सहयोग अन्तर्राष्ट्रिय सहयोग नियोग डीएफआईडीमार्फत दिनेछ । बेलायतले अक्सफार्ममार्फत ३० हजारभन्दा बढी पीडितलाई औषधि सहयोग गरेको पनि जनाएको छ । उसले दक्षिण एसियाका नेपाल र बंगलादेशका लागि फरकफरक सहयोग रकम घोषणा गरेको हो । यस्तै, मलेसियाको रेमिट्यान्स कम्पनी रिया आईएमईले पनि ५ लाख रुपैयाँ पठाएको छ । बाढी प्रभावित परिवारको तत्काल राहत तथा पुन:स्थापनामा सहयोग पुर्याउन प्रधानमन्त्री दैवीप्रकोप राहत कोषमा उक्त रकम हस्तान्तरण गरिएको कम्पनीले जनाएको छ । रिया आईएमईका प्रमुख कार्यकारी अधिकृत स्पेन क्रिस्टेनसेनले नेपाली दूतावासलाई सोमबार चेक हस्तान्तरण गरेका थिए।"
जब ओमानी दूतावासै आएर बिल देखाउँछन्,"मस्कट (ओमान) एक ओमानी नागरिक रिसाउँदै मस्कटस्थित नेपाली दूतावास आइपुगे । उनको घरमा काम गर्ने झापाकी २३ वर्षीया युवती दूतावासको आश्रयमा थिइन् । मस्कटबाट हजार किमि टाढा सललाहबाट भागेर उनी दूतावासको शरणमा आएकी थिइन् । दूतावासले उनलाई नेपाल पठाउन लागेको विषय ओमानीलाई चित्त बुझेको थिएन । मैले किनेर ल्याएको खद्यामालाई किन पठाउने ? उनी भन्दै थिए, उनलाई नेपाल होइन, मैले नै घर लैजान पाउनुपर्छ ।आफूलाई ती ओमानीले कुटपिट र मानसिक यातना दिएको भन्दै दूतावास आएकी ती युवती भने फर्केर उसकै घर जाने पक्षमा थिइनन् । दूतावासले नेपाली युवतीलाई नेपाल पठाउन निकै प्रयास गरे पनि ओमानीले मान्दै मानेनन् । मैले उनलाई ल्याउन निकै दु:ख गरेको छु । १८ सय रियाल (चार लाख ७८ हजार रुपैयाँ) तिरेको छु, खल्तीबाट झिकेर बिल देखाउँदै ती ओमानीले भने, यो रकम कसले फिर्ता दिन्छ ? ती युवती दलालमार्फत भारत हुँदै संयुक्त अरब इमिरेट्स (यूएई) को अजमान पुगेकी थिइन् । त्यहाँको घरेलु कामदार बिक्री गर्ने एजेन्सीबाट ती ओमानीले उनलाई खरिद गरेर आफ्नो घर लगेका थिए । उनलाई नेपाल पठाउने भए मैले तिरेको रकम दूतावासले दिनुपर्छ, ओमानीले जिद्दी गरिरहे । दूतावासमा आइसकेको नेपालीलाई फिर्ता पठाउन मिल्दैन, ओमानीलाई सम्झाउँदै राजदूत शर्मिला पराजुलीले भनिन्, नेपालबाट घरेलु कामदार ल्याउन रोकिएको छ । त्यसरी रकम तिरेर ल्याउने काम गैरकानुनी हो । तैपनि ओमानी मान्ने सुरमा देखिएनन् । लान नदिने हो भने यिनलाई म चोरीको मुद्दा हाल्छु, नेपाल फर्कनै दिन्नँ, ओमानीले धम्क्याए । र, युवतीको राहदानी फिर्ता नदिई आफ्नो बाटो लागे । बिल देखाउँदै आफ्ना घरेलु कामदार लिन आउनेहरू धेरै भएको दूतावासका कर्मचारी बताउँछन् । यसरी बिल देखाउँदा दूतावासलाई अप्ठ्यारो पर्ने गरेको छ । भागेर दूतावास आइपुगेका हाउसमेडलाई स्पोन्सरको सहयोगबिना पठाउन मुस्किल नै हुन्छ । उनीहरूले चोरीको मुद्दा हालिदिए झन् समस्या आइपर्छ, दूतावासका कर्मचारी भन्छन् । दूतावासले त्यसरी आउनेलाई सकभर सम्झाएर फर्काउने प्रयास गरिरहेको छ ।सरकारले घरेलु कामदार पठाउन रोक लगाए पनि दलालमार्फत महिलाको तस्करी बढिरहेको छ । सललाहमा त झन् एक घर एक नेपाली कामदारझैं अवस्था छ । ओमानी निकायका अनुसार झन्डै ५ हजारभन्दा बढी नेपाली महिला घरेलु कामदार छन् । ओमान पुग्ने प्राय: सबै घरेलु कामदार यूएईबाट लगिन्छन् । त्यसरी ओमान पुग्ने र पछि नेपाल जाने भन्दै भागेर दूतावास आउने नेपालीको संख्या बढिरहेको दूतावासले जनाएको छ । आश्रयस्थलमा आएका ७५ जनालाई दूतावासले उद्धार गरी नेपाल पठाएको छ । अवैध बाटोबाट नेपाली ल्याउने क्रम झन् बढेपछि दूतावासले नेपाल र ओमानबीच श्रम सम्झौता नभएसम्म नेपाली महिलालाई घरेलु कामदारको भिसा नदिन पनि ओमान सरकारलाई अनुरोध गरेको छ । ओमानसँग श्रम सम्झौताको प्रक्रिया अगाडि बढिसकेको छ । त्यो सम्झौतामा घरेलु कामदारका विषय पनि छन् । श्रम सम्झौता नभएसम्म भिसा जारी नगर्न ओमान सरकारको ध्यानाकर्षण गराइएको छ, राजदूत पराजुलीले भनिन् ।"
अमेरिकामा आँधी,"न्युयोर्क हार्भी नामक समुद्री आँधीहुरीसहितको भीषण वर्षाका कारण टेक्सासको ग्रेटर हयुस्टन क्षेत्रमा १५ नेपाली परिवार विस्थापित भएका छन् । शुक्रबार रातिदेखि जारी आँधीहुरीले प्रभावित १५ परिवारका करिब पाँच दर्जन सदस्यलाई सुरक्षित स्थलमा सारिएको छ । नेपाली समाज हयुस्टनका सल्लाहकार तारा बरालले कान्तिपुरसँग भने, विस्थापित परिवार कुनै सेल्टरमा नभई सुरक्षित स्थलमा रहेका नेपाली परिवारसँग छन् ।विस्थापित भएकामा नेपाली समाजका अध्यक्ष ज्योति घिमिरेसमेत छन् । नेपाली समुदायले निर्माण गरेको पशुपतिनाथ मन्दिरसमेत प्रभावित भएको छ । ग्रेटर हयुस्टन क्षेत्रमा करिब १५ हजार नेपाली बसोबास गर्ने बताइन्छ । बरालले मौसम स्थितिमा मंगलबार साँझदेखि केही सुधार आएको बताए । यद्यपि आँधीहुरीको प्रभाव बुधबारसम्म रहने अमेरिकी मौसम विभागको अनुमान छ । इतिहासकै डरलाग्दो समुद्री आँधी मानिएको हार्भी का कारण दक्षिणपूर्वी अमेरिकामा ३० जनाको मृत्यु भइसकेको छ । सडकहरू जलमग्न छन् भने हयुस्टन क्षेत्रका दुइटा एयरपोर्ट बन्द छन् । आपतकालीन स्थितिका कारण हरेक मध्य रातदेखि बिहान पाँच बजेसम्म कफ्र्यु लगाउने गरिएको छ । हयुस्टन प्रहरीले बाढी प्रभावित ३ हजार ५ सयलाई उद्वार गरिसकिएको जनाएको छ । अमेरिकी राष्ट्रपति डोनाल्ड ट्रम्पले मंगलबार आँधीहुरी प्रभावित क्षेत्रको भ्रमण गरेका थिए ।"
सहरमा गौरा,"काठमाडौं अहिलेको समय बजारले संस्कृति निर्माण गर्छ भनिन्छ । कतिपय बजारिया संस्कृति बेरोकटोक गाउँ पसिरहेका पनि छन् । तर, मंगलबार दिउँसो टुँडिखेलको माहोल भिन्न थियो । गौरा पर्वको अवसरमा सिंगो सुदूरपश्चिमको संस्कृति सहरको मुटुमा प्रस्तुत हुँदै थियो । चार दिनदेखि केही अन्न नखाई व्रत बसेका महिलाहरू पनि खुट्टाको ताल मिलाएर डेउडा नाचिरहेका थिए ।तीमध्ये थिइन् बैतडीकी दुर्गा ओझा । १८ वर्षदेखि सहरमा गौरा पर्व मनाउँदै आइरहेकी यिनी यस पटकको माहोल देखेर मख्ख थिइन् । यसपालि बढी नै रमाइलो भयो, उनी भन्दै थिइन्, बिस्तारै काठमाडौंमा सुदूरपश्चिम पनि देखिन थालेको छ । तामाको ठूलो भाँडोमा बिरुडा (मास, गहत, गुरास, गहुँ, केराउ गरी पाँच थरी अन्न भिजाएको परिकार) प्रसाद बोकेर उनी मंगलबार टुडिँखेल प्रवेश गरेकी थिइन् । दिनभर उनी साथीहरूसँग सुदूरपश्चिमकै लयमा पौराणिक देवीदेउताका धार्मिक गाथा गाउँदै देउडा नाचिरहिन् । चार दिनको भोको पेट भए पनि उनको खुट्टाको ताल र शरीरको जोस फूर्तिलो थियो । तैपनि उनले बैतडीलाई पनि धेरै मिस गरिन् । काठमाडौंमा गौरा पर्व मनाउन थालेको लामो समय बितिसक्दा पनि मलाई बैतडीको घरमा जति रमाइलो कहिल्यै भएको छैन, उनले भनिन्, गाउँको रमाइलोमा भिन्नै आत्मीयता हुने रहेछ । गौरा मनाउन माइत आएका दिदीबहिनी भेटेर गीत गाउँदै देउडा नाच्दाको रमाइलो सहरमा कहाँ हुनु ?विवाहपछि पतिको रोजगारीकै सिलसिलामा काठमाडौं बस्दै आएकी उनले सुदूरपश्चिमकै शैलीमा गौरा मनाउन भने बिर्सेकी छ्रैन । भाद्र तृतीयाको दिनदेखि नै मास, गहत, गुराँस, गहुँ, केराउ किनेर ल्याई उनले पञ्च बिरुडा बनाइन् । षष्ठीको दिन साथीहरूसँग सामूहिक रूपमा बिरुडा धोई सप्तमीको दिन गौरादेवीको प्रतिमा बनाएर कोटेश्वरको महादेवस्थानमा पूजा गरिन् । अनि दुबधागो (विवाहित महिलाले मात्रै घाँटीमा लगाउने धागोको डोरो) चढाइन् । अष्टमीको दिन मंगलबार उक्त प्रतिमालाई टुँडिखेलमा ल्याई गौरा खलो बनाएर पूजा गरिन् अनि घाँटीमा लगाइन् । पञ्चमीको दिन भिजाएको बिरुडा भने सोही दिन प्रसादको रूपमा खाने वा निधारमा राखिदिएर टाउको पुज्ने चलन रहेको उनले सुनाइन् । मंगलबार टुँडिखेलमा सुदूरपश्चिम र मध्यपश्चिमबाट रोजगारीको सिलसिलामा राजधानी आएका र गौरा पर्वका लागि घर फर्कन नपाएकाहरूको भेला भएका थिए । बैतडीकै कमला पोखरेललाई भने घरमा भन्दा काठमाडौंमा गौरा मनाउँदा खुसी लागेको बताइन् । उनले भनिन्, यहाँ धेरै जिल्लाका मानिसको जमघट हुन्छ । फरकफरक रीतिरिवाज सिक्न पाइन्छ । १० वर्षदेखि राजधानीमा गौरा मनाउँदै आएकी डोटीकी करुणा शाहीलाई भने डोटेली भाषा बोल्ने साथीहरू भेट्दा खुसी लाग्छ । आफ्नो भाषा बोल्न कि त परिवार नै हुनुपर्छ, कि साथी भाइलाई भेट्नै जानुपथ्र्यो । बच्चैदेखि बोल्दै आएको भाषा नै बोल्न नपाउँदा नराम्रो लाग्थ्यो, उनले भनिन्, आज आफ्नै जिल्लाको धेरै आफन्त भेटें । पर्वको अर्काे आकर्षण सांस्कृतिक कार्यक्रम रहेको थियो । कार्यक्रममा देउडा गायक नन्दकृष्ण जोशीले झम्क्यो डालीमा गीत गाएर दर्शकलाई मनोरञ्जन दिएका थिए । गायकहरू यज्ञराज उपाध्याय, महेश आउजी, शंकरसिंह विष्ट, टंक तिमल्सिनालगायतले गीत गाए भने देवुउरा समूहले पश्चिमको नृत्य पस्क्यो । त्यस्तै, सात वर्षीया संस्कृति भट्टले पूर्व मेची नि हाम्रै हो गीतमा गरेको नृत्य निकै आकर्षक रहेको थियो ।प्रशंसा संरक्षण समूहले २० वर्षदेखि टुँडिखेलमा दुईदिने गौरा गर्दै आइरहेको छ ।"
उपन्यास लिएर सुवर्ण,"काठमाडौं (कास) ग्राफिक डिजाइनमा चिनिएको नाम हो सुवर्ण हुमागाईं । थुप्रै पुस्तकमा उनले आफ्नो अब्बल कला पस्केका छन् । अब भने उनी स्वयं पुस्तक लेखकका रूपमा आएका छन् । राजधानीमा मंगलबार उनको उपन्यास जीवन सार्वजनिक गरियो ।पूर्वस्वास्थ्यमन्त्री एवं नेता गगन थापा, प्रा विद्यानाथ कोइराला र मानवशास्त्री विहारीकृष्ण श्रेष्ठले पुस्तक लोकार्पण गरे । प्रा कोइरालाले हुमागाईंको पुस्तकमा जीवनदर्शन, सामाजिक व्यवहार र वातावरण जोगाउन गरिएको प्रयास समेटिएको दाबी गरे । आफूभित्र कसरी शान्ति प्राप्त गर्न सकिन्छ, ध्यान कसरी गर्न सकिन्छ भन्ने पनि पुस्तकको सार हो, उनले भने, पूर्वीय चिन्तन र पाश्चात्य दर्शनको फयुजन उपन्यासमा पाएँ । उनले कस्मिक एनर्जी सँग कसरी मानवआत्मलाई जोड्न सकिन्छ भन्ने विषयमा पुस्तक केन्द्रित रहेको पनि खुलाए । दर्शनलाई अहिलेसम्म गाह्रो विषयको रूपमा मात्रै हेरिँदै आएकोमा लेखकले दर्शनलाई सरलीकरण गरी आख्यानमा पस्किन सफल रहेको उनको भनाइ थियो । पूर्वमन्त्री थापाले एक कुशल डिजाइनर साथै निष्ठामा अडिग एक चिन्तक का रूपमा हुमागाईंको प्रशंसा गरे । यी सबै गुणहरू पुस्तकमा पाएँ, उनले भने, जीवन दर्शक समेटिएको भए पनि पञ्चायतकाल, प्रजातन्त्र र माओवादी द्वन्द्वको बारेमा प्रकाश पार्न पुस्तक सफल छ । दोस्रो खण्डमा भने रोमान्टिक उपन्यास पढेजस्तो आभास दिलाउने थापाले दाबी गरे ।मानवशास्त्री श्रेष्ठले पुस्तकले दार्शनिक पाटाहरूलाई चित्रांकन गरेको बताए । पात्रहरू आत्मराम र शान्तिराममार्फत बदलिँदो नेपाली समाजमा राजनीतिले पारेको प्रभावलाई गहन रूपमा उपन्यासले प्रस्तुत गरेको उनले दाबी गरे । उपन्यास हुमागाईंले भने आफूले अक्षरमार्फत समाजको पीडा लेखेको र असल समाज निर्माणमा पुस्तक सहयोगी बन्न सक्ने बताए ।उक्त उपन्यास फ्रान्सिस्को भरेला इन्स्टिच्युटले छापेको हो ।"
कल्चरल एक्सप्रेसन खोज्दै रिता,"काठमाडौं संस्कृतिको प्रभावमा सबैमा पर्छ । चित्रकार रिता मानन्धर पनि सांस्कृतिक प्रभाव सहित हुर्किइन् । यतिबेला उनी क्यानभासमा संस्कृतिको तिनै अनुभूतिलाई रंगमार्फत उतारिरहेकी छन् । बबरमलस्थित आर्ट काउन्सिलमा उनको कल्चरल एक्सप्रेसन शीर्षकमा चौथो एकल चित्रकला प्रदर्शनी जारी छ । उनका चित्रमा नेवारी संस्कृतिको प्रभाव बढी भेटिन्छ । योमरी, गणेश, शंख, चक्र, मण्डला, मच्छिन्द्रनाथ, इन्द्रजात्रा, मन्दिर र स्तुपाजस्ता प्रतीकहरू उनका चित्रमा छन् । संस्कृति पस्किने क्रममा उनी आफूले भोगेका र देखेका दृश्यमा बढी केन्द्रित भएको पाइन्छ । क्यानसभामा पोतिएको रंगहरूमा हिन्दु धर्मको प्रभाव देखिन्छ । रातो र पहेंलो रंगले एकातिर ऊर्जाशीलता अनुभूति गराउँछ भने अर्कोतर्फ सांस्कृतिक सौन्दर्य । केही चित्रहरू अर्धमूर्त छ । उनको कलाको दृष्टिकोण अरूको भन्दा फरक छ । उनले सांस्कृतिक पक्ष झल्कने आकृतिमा जीवन्त महसुस गराउन केही नयाँ तरिका अपनाएकी छन् । मच्छिन्द्रनाथको रथको पांग्रा र शुभकार्यको संकेत मानिने गणेशको आकृतिमा उनको नयाँ काम झल्किन्छ । गणेशको सुँड र शरीरलाई उनले अत्यन्त सूक्ष्म ढंगले क्यानभासमा उतारेकी छन् । नेवारी समुदायमा घरको कोठादेखि ढोकासम्म देखिने सांस्कृतिक र धार्मिक आकृतिलाई पनि उनले क्यानभासमा उतारेकी छन् । संस्कृतिप्रतिको गर्व र यसको संरक्षणप्रतिको अभिप्रेरणा चित्रहरूम झल्किन्छ । प्रदर्शनीमा २२ चित्र छन् ।"
मौनतामा अल्झिरहेको एउटा जीवन,"काठमाडौं नेपाली पप किङका रूपमा परिचित गायक ओमविक्रम विष्ट अहिले अस्वस्थ छन् । उनका दुवै मृगौला खराब भएकाले केही दिनअघि अस्पताल भर्ना गर्नुपरेको थियो । हाल अमेरिकाको न्युयोर्कमा रहेका विष्ट अमेरिकामै नियमित उपचार गराइरहेका छन् ।अहिले डिस्चार्ज भएर आराम गरिरहनुभएको छ, नेपालमै रहेका ओमपुत्र शिखरविक्रमले कान्तिपुरलाई भने, अस्ति तीन दिन भेन्टिलेटरमा राख्नुपर्यो । सास फेर्न गाह्रो भएपछि ६३ वर्षे गायकलाई तुरुन्त अमेरिकामै अस्पताल दौडाइएको थियो । ओम छोरीज्वाइँसँग अमेरिका बस्दै आएका छन् । डाइलासिस गरेर अहिले उतै आराम गरिरहेका छन् । एक वर्षयता ओम साताको तीनचार पटक डाइलासिस गराउँदै आएका छन् । शिखरका अनुसार ओमलाई पहिले क्रिएटिनिन र ब्लड सुगरको समस्या थियो । मृगौलासमेत खराब भएपछि डाइलासिस थालिएको उनले बताए । बीचमा ठीक भयो भनेर डाक्टरले डाइलासिस रोकिदिनुभयो, शिखरले भने, तर, फेरि बल्झियो । अब जतिसक्दो चाँडो मृगौला प्रत्यारोपण गराउनु भनिएको छ ।आफूहरू अहिले किड्नी डोनरको खोजीमा रहेको ओमपुत्रले बताए । अमेरिकाको किड्नी प्यासेन्ट्स एसोसिएनले डोनर पाउन कम्तीमा पाँच वर्ष लाग्ने बताएपछि उनीहरू आत्तिएका छन् । भगवानाको कृपा भयो भने म नेपाल वा भारत गएर किड्नी ट्रान्सप्लान्ट गर्ने आसमा छु, ओमले फेसबुकमा लेखेका छन्, मेरा शुभचिन्तकहरूले सहयोगी हात बढाएको देख्दा म आफूलाई भाग्यमानी महसुस गरिरहेको छु ।आफूले सारा जीवन नेपाली संगीतलाई समर्पण गरेको भन्दै उनले त्यसको बदलामा माया र साथ पाइरहेको उल्लेख गरेका छन् । यो अप्ठयारो परिस्थितिमा साथ दिनुहुने सम्पूर्णप्रति धन्यवाद व्यक्त गर्न चाहन्छु, उनले भनेका छन्, म एक्लो र बिर्सिइएको रहेनछु भन्ने आभास भइरहेछ । उनले फेसबुकमा आफ्नो स्वास्थ्यस्थितिबारे स्टाटस पोस्ट गरेपछि शीघ्र स्वास्थ्यलाभको कामना गर्दै धेरैले कमेन्ट लेखेको देखिन्छ । मदन पाठक, आनन्द विष्ट, नान्नी पोखरेल लगायतले ओमको सहयोगार्थ चन्दा संकलन अभियानै सुरु गरेका छन् । डोनर पाउनासाथ ट्रान्सप्लान्टको प्रक्रिया सुरु गरिहाल्नुपर्ने अवस्था रहेको छोरा शिखरको भनाइ छ ।नेपाली पप म्युजिकका ट्रेन्डसेटरका रूपमा चिनिने ओमले म मौनतामा अल्झिएको, आवाज देऊ, घामै उदाए, पूर्वै उजेलो, आइदियौ मेरो जीवनमा, एघार बाह्र तेह्र, ओ मारिया, गाह्रो पर्यो लौन लगायतका गीत गाएका छन् । सन् १९८०९० को दशकमा निकालेका उनका कतिपय गीत अझै पनि उत्तिकै लोकप्रिय छन् ।साहित्यकार दौलतविक्रम विष्टका छोरा ओमले सानो उमेरमै अल नेपाल म्युजिक कम्पिटिसनमा भाग लिएका थिए । उनले पप र पप आधुनिक विधाका थुप्रै गीत गाएका छन् । आधुनिक संगीतको दबदबा रहेका बेला ओमले पप गाउन थालेका थिए । द बोस नेपाल म्यागाजिनका अनुसार त्यो बेला उनलाई आइकनक्लास्ट भन्ने गरिन्थ्यो । उनले विसं २०२९ देखि गाउन थालेका हुन् । बितेको जीवन मेरो सहित पाँचवटा पप गीत निकालेपछि उनको गायकी त्यो बेला खुबै रुचाइएको कुरा उनको व्यक्तिगत वेबसाइटमा समेत लेखिएको छ ।दीप श्रेष्ठ, उदित नारायण झा, मधु क्षेत्री, प्रकाश श्रेष्ठ र दीपक खरेलहरू ओमका समकालीन हुन् भने उनीपछि धीरज राई, निमा रुम्बा, दीपक बज्राचार्य, नवीन के भट्टराई, सुगम पोखरेललगायतले नेपाली पप म्युजिकलाई अगाडि बढाइरहेका छन् । बिरामी हुनुअघिसम्म ओम आफैं पनि स्टेज कार्यक्रमहरू गरिरहन्थे । अहिलेचाहिँ उनी गाउन सक्दैनन् । पप म्युजिकलाई मेनस्ट्रिममा ल्याउन ओमले महत्त्वपूर्ण भूमिका खेलेका थिए । इलेक्ट्रोनिक प्रविधि नहुँदाको जमानामा पनि उनले पप गाएर नेपाली संगीत पारखीलाई नयाँपन दिएका थिए । सुरुमा रोबर्ट सुब्बाले कम्पोज गरेको म मौनतामा लाई इम्प्रोभाइज्ड गरेर गाएपछि ओमको लोकप्रियता निकै चुलिएको थियो । ओमले छिन्नलता पुरस्कार, गोल्डेन काइट लगायत अवार्डसमेत पाएका छन् । उनका पुन: जन्म, कहीँ कतै, मनभित्रका आवाजहरू लगायत एल्बम निस्किएका छन् ।ओमविक्रमका केही लोकप्रिय गीतहरू :"
अभियुक्त पक्राउ,सिन्धुपाल्चोक (कास) मेलम्ची नगरपालिका धुसुनेका ४५ वर्षीय वाङदोर्जे लामालाई प्रहरीले ४ वर्षपछि बुधबार पक्राउ गरेको छ । उनलाई नक्कली नागरिकता मुद्दामा २०७० असार ३१ मा जिल्ला अदालतले १ वर्ष ४५ दिन कैद र २७ हजार जरिवाना तोकेको थियो । उनले चिनियाँ नागरिकलाई आफ्नो भाइ बनाएर नागरिकता दिलाउन खोजेका थिए । यस्तै बहुविवाहको अभियोगमा सजाय सुनाइएका मेलम्ची नगरपालिका १३ का २९ वर्षीय सचिनसिंह राईलाई पनि प्रहरीले पक्राउ गरेको छ ।
मुम्बईमा बाढीबाट ५ को मृत्यु,"मुम्बई (एजेन्सी) मुम्बईमा अविरल वर्षापछिको बाढीका कारण बुधबार ५ जनाको मृत्यु भएको छ । पानीमा डुबेर र घर भत्किएर ५ जनाको मृत्यु भएको सरकारी अधिकारीले जनाएका छन् । मुम्बईको काल्वा र कोरम क्षेत्रमा २ जनाको मृत्यु भएको छ । मुम्बईका उपनगर आयुक्त सन्दीप माल्बीले ३ वर्षीया एक बालिका बाढीमा हराइरहेको बताए । मुम्बई अस्पतालका डा दीपक अमरापुरकर पनि बाढीमा बेपत्ता भएका छन् । अर्को छुट्टै घटनामा घर भत्किएर ३ जनाको मृत्यु भएको पुष्टि पनि अधिकारीले गरेका छन् । सोमबार बेलुकीदेखि जारी वर्षाले २ करोड जनसंख्या रहेको मुम्बई सहर अस्तव्यस्त भएको छ । विद्यालय बन्द गरिएका छन् भने यातायातका साधन चल्न सकेका छैनन् । केही स्थानमा १२ इन्चसम्म पानी जमेको छ भने आगामी ४८ घण्टासम्म वर्षा जारी रहने अनुमान मौसम विभागले गरेको छ । भारतीय प्रधानमन्त्री नरेन्द्र मोदीले ट्वीटरमार्फत मानिसलाई सुरक्षित रहन र आवश्यक पूर्वसावधानी अपनाउन आग्रह गरेका छन् । भारतीय नेभीले स्थिति थप बिग्रने आकलनका साथ उद्धार टोलीलाई सहरका विभिन्न स्थानमा तयारीका साथ राखेको छ । भारतको राष्ट्रिय प्रकोप व्यवस्थापन प्राधिकरणले सामाजिक सञ्जालहरूमा सुरक्षा एडभाइजरी र हेल्प लाइनहरूका बारेमा जानकारी दिएको छ । मुम्बई प्रहरीले पनि घरभित्रै सुरक्षित बस्न नागरिकलाई सचेत गराएको छ । स्थानीय सञ्चारमाध्यमहरूले यस वर्षको वर्षा सन् २००५ यताकै भीषण भएको जनाएका छन् । दक्षिण एसियामा १ हजारको मृत्युयस वर्ष दक्षिण एसियामा बाढीबाट १ हजार जनाको मृत्यु भएको तथ्यांक राष्ट्रसंघले सार्वजनिक गरेको छ । बंगलादेश, भारत र नेपालमा गरी ४ करोड १० लाख मानिस बाढी र पहिरोबाट प्रत्यक्ष प्रभावित भएको पनि राष्ट्रसंघले जनाएको छ । भारतमा आसाम, बिहार, उडिसा तथा पश्चिम बंगाल बाढीबाट बढी प्रभावित छन् । बिहारमा मात्र ४ सय जनाको मृत्यु भएको अनुमान गरिएको छ । बंगलादेशमा बाढीबाट १ सय ४० को मृत्यु भएको छ भने ८० लाख मानिस बाढीबाट प्रभावित छन् । त्यहाँ ७ लाख घर बाढीले क्षतिग्रस्त भएका छन् ।"
पहिलो चरणको सैन्य कारबाही,सोल (बीबीसी) उत्तर कोरियाले जापानमाथिको क्षेप्यास्त्र प्रहार प्रशान्त क्षेत्रमा सैन्य कारबाहीको पहिलो चरण भएको बताएको छ । जापानको होक्काइदो टापुस्थित समुद्रमा मंगलबार क्षेप्यास्त्र प्रहारपछि उत्तर कोरियाले यस्तो प्रतिक्रिया जनाएको हो । यसबाट उत्तर कोरिया थप क्षेप्यास्त्र प्रहारको योजनामा रहेको संकेत मिलेको छ ।उत्तर कोरियाली सरकारी सञ्चारमाध्यमले अमेरिकी प्रशान्त द्वीप गुआममा पनि आक्रमण गर्ने चेतावनी दोहोर्याएका छन् । उत्तरले मंगलबार प्रहार गरेको क्षेप्यास्त्र जापानको उत्तरी होक्काइदो टापु पार गर्दै समुद्रमा खसेको थियो । उत्तरको यो पछिल्लो कार्यको संयुक्त राष्ट्रसंघ सुरक्षा परिषद्ले भत्र्सना गरेको छ । मंगलबार अबेर बोलाइएको परिषद्को आकस्मिक बैठकले क्षेप्यास्त्र प्रहार घृणित कार्य भन्दै परीक्षण रोक्न माग गरेको छ । तर प्योङयाङमाथि लगाइने नयाँ आर्थिक प्रतिबन्धका बारेमा भने सुरक्षा परिषद् बैठकले कुनै निर्णय गरेन । उता रूस र चीनले भने तनाव बढ्नुमा यस क्षेत्रमा अमेरिकाले जारी राखेको सैन्य क्रियाकलाप पनि एक कारण रहेको उल्लेख गर्दै वार्ताका लागि आह्वान गरेका छन् । जापान भ्रमणमा रहेकी बेलायती प्रधानमन्त्री टेरेजा मेले उत्तर कोरियामाथि थप दबाब बढाउन चीनलाई आह्वान गरेकी छन् ।
गोरखा संग्रहालयमा ग्यालरी थपियो,"गोरखा (कास) ऐतिहासिक गोरखा संग्रहालय घुम्न आउने पर्यटकलाई लक्षित गरी ग्यालरी थप गरिएको छ । शाहवंशीय राजाको इतिहाससहितको डकुमेन्ट्री, पुरातात्त्विक भाँडाकुँडा र ८ जनजातिको डमी थप गरिएको संग्रहालय प्रमुख करुणा राईले बताइन् । ३ प्रकृतिका ग्यालरी थप गरिएपछि १८९६ सालमा राजेन्द्रविक्रम शाहले निर्माण गरेको तल्लो दरबारमा पर्यटकले भुल्ने, घुम्ने र हेर्ने कुरा थपिएका छन् । गाइडमार्फत संग्रहालय घुमाउने व्यवस्था गरिएको छ । पुरातत्त्व विभागका महानिर्देशक भेषनारायण दाहालले बुधबार नयाँ ग्यालरीको उद्घाटन गरे । कुमाल, बराम, घले गुरुङ, चेपाङ, मगर, दलित र नेवार जातिको वेशभूषासहितको डमी मुख्य आकर्षण बनेका छन् । संग्रहालय आउने पर्यटकले विभिन्न जनजातिको वेशभूषा, पेसा, संस्कृति जान्ने अवसर पाउनेछन्, राईले भनिन्, पर्यटकको घुम्ने समय लम्बिने भएको छ ।शाहकालीन र मध्यकालीन समयका चलनचल्तीका भाँडाकुँडा पनि संकलन गरी राखिएको छ । गोरखा दरबार प्रचीन स्मारक संरक्षित क्षेत्रको डकुमेन्ट्री निर्माण गरी प्रदर्शनमा राखिएको हो । घुम्न आउने पर्यटकले डकुमेन्ट्री हेर्न सक्ने राईले बताइन् । २६ लाख लागतमा ग्यालरी थप गरिएको हो । ऐतिहासिक राजाहरूको परिचयात्मक सामग्री, हातहतियार, धार्मिक सामग्री र बाजागाजा राखिएको ग्यालरीलाई थप मर्मतसहित सुधार गरिएको छ । १८९६ मा निर्माण भएको दरबार संघीय लोकतान्त्रिक गणतन्त्र नेपाल घोषणा भएपछि २०६५ जेठ १८ बाट सर्वसाधारणका लागि खुला गरिएको हो । मंगलबार र सार्वजनिक बिदाका दिनबाहेक अन्य दिन खुला हुने संग्रहालयमा घुम्न विद्यार्थीले १०, सर्वसाधारणले २५, सार्क राष्ट्र्रका नागरिकले ५० र अन्य विदेशीले सय रुपैयाँ तिर्नुपर्छ । सशस्त्र द्वन्द्वका बेला क्षति पुगेको पृथ्वीनारायण शाहको सालिक पनि स्थापना गरिएको छ । भूकम्पले क्षति पुर्याएको गोरखा दरबारको पुनर्निर्माण पनि थालिएको छ ।"
कार्यकर्ता भित्र्याउने होड,"चुनाव नजिकिएसँगै दलहरूबीच शक्ति प्रदर्शनको होड चलेको छ । सर्लाहीमा केही सातायता दिनहुँ यस्ता कार्यक्रम भइरहेका छन् । माओवादी केन्द्रले बुधबार चक्रघट्टामा पार्टी प्रवेश कार्यक्रम आयोजना गर्यो । पार्टी अध्यक्ष पुष्पकमल दाहाल सहभागी कार्यक्रममा स्थानीय नेतृत्वले हजारौं सर्वसाधारण जुटाएर मधेसमा आफू बलियो शक्ति रहेको देखाउने प्रयास गर्यो । भीड देखेपछि दाहालले मधेसमा माओवादी दह्रो पार्टी रहेको पुष्टि भएको बताए । सेतो कुर्तापाइजामा लगाएका उनले मधेसको विकास नभएसम्म देश समृद्ध बन्न नसक्ने धारणा राखे । मधेस, पहाड र हिमाल विकसित र अधिकार सम्पन्न बनाएर नेपाल जोड्ने काम माओवादीले गर्ने उनको दाबी थियो । क्षेत्रीय पार्टीले अधिकार दिलाउन नसक्ने भन्दै दाहालले माओवादीप्रतिको विश्वास खेर जान नदिने बताए । अतिवादीले मधेसमा माओवादीलाई कमजोर बनाउने प्रयास गरे पनि अतिवाद धेरै टिक्दैन, उनले भने ।चर्काे गर्मी र सहनै नसक्ने धुलाम्य सडक छिचोल्दै कार्यकर्ता कार्यक्रमस्थल पुगेका थिए । डुबान र बाढीले सडक भत्काएर कतिपय स्थानमा सवारी नचल्ने अवस्था छ । भाइरल ज्वरो र रुघाखोकीले सयौं बिरामी छन् । यस्तो अवस्थामा पनि कार्यक्रममा सहभागिता बढी हुनुले चुनावअघि सकारात्मक सन्देश गएको सहभागी अक्षयलाल राउतले बताए । दाहालले उक्त कार्यक्रममा फोरम लोकतान्त्रिकका वरिष्ठ उपाध्यक्ष रामेश्वर रायलाई पार्टी प्रवेश गराए । पूर्ववनमन्त्री राय जिल्लामा प्रभावशाली मानिन्छन् । फोरम लोकतान्त्रिकभित्र खटपट भएपछि उनले केहीअघि मात्र वरिष्ठ उपाध्यक्षबाट राजीनामा दिएका थिए । चक्रघट्टा गाउँपालिकामा रायका छोरा विक्रमले माओवादी केन्द्रबाट प्रमुखको टिकट पाउने चर्चा छ । उनी गत वर्ष मधेस आन्दोलनमा सुरक्षाकर्मीको गोली लागि घाइते भएका थिए । पार्टी प्रवेशपछि रायले मधेसवादी नेताले मधेसलाई देखाएर व्यक्तिगत स्वार्थको रोटी सेक्ने काम मात्र गरेको आरोप लगाए । श्रीमती र सम्धिनीलाई सांसद बनाउनेबाहेक मधेसी जनताका लागि कहिल्यै केही गरेनन्, उनले भने, मधेसको नाममा व्यक्तिगत फाइदा लिए । मधेसी दलका नेता संकीर्ण भावनाले ग्रस्त छन् । उनले आफू मधेसी जनता र मधेसका लागि लड्दै आएकाले माओवादीमा रहेर पनि त्यो काम गरिरहने बताए । संविधान संशोधन, मधेस आन्दोलनका घाइते र मृतकका परिवारलाई क्षतिपूर्ति, झूटा मुद्दा फिर्ताजस्ता काम माओवादी नेतृत्वको सरकारबाट भएको भन्दै उनले माओवादीबाटै मधेसको हित हुने दाबी गरे । निर्वाचन मिति नजिकिएसँगै दलका केन्द्रीय नेता गाउँगाउँ पुगिरहेका छन् । माओवादी केन्द्र अध्यक्ष दाहालदेखि मधेसकेन्द्रित दलका शीर्ष नेतासम्म सप्तरीका विभिन्न गाउँ पुगेर कार्यकर्ता भेटघाट र चुनावी सभामा सहभागिता जनाइरहेका छन् । दाहाल दुई दिनअघि विराटनगरबाट जनकपुर जाने क्रममा भारदह र कल्याणपुरको बिसनपुरमा कार्यकर्तासँग भेटघाट गर्न रोकिए । निर्वाचन, जिल्लामा पार्टीको संगठन, प्रचारको तयारीलगायत विषयमा उनले स्थानीय नेताहरूसँग जानकारी लिए । दाहालले चुनाव प्रचारमा तदारुकतासाथ लाग्न निर्देशन दिएको माओवादी केन्द्रका जिल्ला इन्चार्जसमेत रहेका सांसद अशोककुमार मण्डलले बताए ।दाहालले २ दिनअघि जनकपुरमा आयोजित कार्यक्रममा पूर्वमन्त्री अनिश अन्सारीसहित सप्तरीका केही नेताकार्यकर्तालाई पार्टीमा भित्र्याए । सद्भावना पार्टीका संस्थापक नेता अन्सारी माओवादी केन्द्रमा प्रवेश गरेसँगै राजविराज नगरपालिकाको मेयर उम्मेदवारका रूपमा चर्चा चलिरहेको छ । राष्ट्रिय जनता पार्टी नेपाल अध्यक्ष मण्डलका नेताहरू शरतसिंह भण्डारी र महेन्द्र यादव बुधबारे डाकनेश्वरी नगरपालिकाको पत्थरगाडामा आयोजित चुनावी सभामा सहभागी भए । कार्यक्रममा उनीहरूले केही स्थानीय पूर्वजनप्रतिनिधिलाई पार्टीमा भित्र्याए । सप्तरीमा राजपाका २ वरिष्ठ उपाध्यक्ष, २ उपाध्यक्ष, दुई महासचिव, २ सहमहासचिवसहित झन्डै ५० केन्द्रीय सदस्य छन् । निर्वाचन अवधिभर केन्द्रीय तहका शीर्ष नेताहरू आलोपालो जिल्लामा प्रचार अभियानमा सरिक रहने सहमहामन्त्री गजेन्द्र मण्डलले जनाए । यसअघि एमालेका महेन्द्र पाण्डेसहितका नेता विभिन्न स्थानमा निर्वाचनलक्षित कार्यक्रम गरी फर्केका छन् । सतारूढ मुख्य घटक कांग्रेसका जिल्लास्तरका अधिकांश नेता र उम्मेदवार आकांक्षी भने २ सातादेखि राजधानीमा छन् । आफ्नो पक्षमा टिकट पार्न उनीहरू शीर्ष नेताका घर चहारिरहेका छन् । कांग्रेस जिल्ला सभापति दिनेशकुमार यादवले नेताकार्यकर्ता प्रचार अभियानमा जुटिसकेको दाबी गरे ।"
टर्च बालेर उपचार,"सल्यान दार्माकोटस्थित स्वास्थ्यचौकीमा विद्युत्सेवा नहुँदा उपचार प्रभावित छ । रातको समयमा काम गर्न मुस्किल परेको स्वास्थ्यकर्मीको गुनासो छ ।युरोपियन युनियनको अनुदानमा जडान गरिएको ६ सय वाटको सोलार महिनादिन नबित्दै बिग्रिएपछि समस्या थपिएको हो । विद्युत नहुँदाको प्रभाव विशेष गरी प्रसूतिसेवा र खोप भण्डारणमा देखिन्छम । अनमी झरना ओलीले रातको समयमा प्रसूतिका लागि ल्याइएकालाई टर्च बालेर उपचार गर्नुपरेको बताइन् । बत्ती अभावमा उपकरण चलाउन समस्या छ, उनले भनिन्, सुत्केरी हुन आएका महिलाका आफन्तले ल्याएका टर्च प्रयोग गरी सेवा दिइरहेका छौं । विद्युत् आपूर्तिको व्यवस्था मिलाउन माथिल्ला निकायमा अनुरोध गरे पनि बेवास्ता भएको ओलीको गुनासो छ । स्वास्थ्यचौकीमा २०६९ सालमा ५ लाख रुपैयाँजतिको लगानीमा सोलार जडान गरिएको थियो । प्राविधिक लापरबाही तथा कमसल सामग्रीका कारण सौर्य ऊर्जा प्रयोगविहीन भएको स्वास्थ्यचौकी प्रमुख गरिमा रानाले बताइन् । उनका अनुसार सौर्य ऊर्जामा एक वर्षको वारेन्टी भए पनि सम्बन्धित निकायले मर्मतमा चासो देखाएन ।"
धुर्मुसले बाँडे राहत,"दमक (कास) तराईमधेसका गाउँबस्तीमा हास्य कलाकार सीताराम कट्टेल धुर्मुस उदाहरणीय बनेका छन् । मुसहरलगायत तराईका विपन्न समुदायका लागि आवास निर्माण गरेर चर्चामा आएका उनले यसपालि आफ्नै ज्यान जोखिममा राखेर दर्जनौं परिवारको ज्यान बचाए । बाढी प्रभावित तराईका १२ जिल्लामा उद्धार तथा राहत वितरण गरे । साउन २९ देखि महोत्तरीको बर्दिवासबाट उद्धार तथा राहत वितरण सुरु गरेका थिए । अहिलेसम्म १२ जिल्लाका २३ ठाउँमा राहत वितरण गरिसके । उनले डुबानमा परेका दर्जनांै परिवारलाई प्रत्यक्ष उद्धारसमेत गरेका छन् । लगातार १६ दिनसम्म बाढी प्रभावित क्षेत्रमा खटिएका कट्टेल उद्धार र राहत वितरणपछि राजधानी फर्किएका छन् । उनले प्रदेश नं २ का ८ र त्यसबाहेक सिन्धुली, झापा, मोरङ र सुनसरी जिल्लाका पीडितलाई राहत वितरण गरेको बताए । १२ जिल्लामा ४५ लाखभन्दा बढीको राहत सामग्री वितरण गरेको उनको भनाइ छ ।राहत सामग्री धुर्मुससुन्तली फाउन्डेसनमार्फत वितरण गरिएको हो । उनी महोत्तरी, सप्तरी र धनुषालगायत जिल्लामा स्वास्थ्य टोलीसहित पुगेका थिए । बाढीपीडितहरूलाई राहत स्वरूप म्याट, त्रिपाल, सिरक, डस्ना, झुल, तन्ना, चामल, दाल, खाने तेल, नुन, मसला, नुहाउने र लुगा धुने साबुन तथा बिस्कुट वितरण गरेका थिए । गत सोमबार सप्तरीका ६ सरकारी विद्यालयमा अध्ययनरत एक हजार विद्यार्थीलाई शैक्षिक सामग्री वितरण गरेको कट्टेलले जानकारी दिए । फाउन्डेसनले त्यहाँको रमपुरामल्हनिया, गोबरगाढा र हनुमाननगरका विद्यार्थीलाई एकएक दर्जन कापी, सिसाकलम र कलम वितरण गर्यो । उनले महोत्तरीको भंगाहमा ४ घरपरिवारलाई उद्धार गरेका थिए । उनले सर्लाहीको लालबन्दी नगरपालिकास्थित बेतिनीका अग्निपीडित रत्नेदेवी माझीको उद्धार गरी बर्दिवासमा नि:शुल्क उपचारको व्यवस्था मिलाइदिएका छन् । बर्दिवासको माझी बस्तीका २९ परिवारलाई राहत वितरण गर्ने क्रममा आगोले जलेर खुट्टा सडिसकेको अवस्थामा रत्नेदेवीलाई देखेपछि तत्कालै उद्धार गरी अस्पताल भर्ना गरिदिएका थिए ।"
भारतीय सहयोगका भवन ६ वर्षसम्म अधुरै,"धनुषा भारतीय दूतावासको सहयोगमा नगराइन, लगमास्थित राष्ट्रिय प्राथमिक विद्यालयको ७ कोठे भवन निर्माण सुरु भएको ६ वर्ष पुग्यो । यो १५ महिनामा बनिसक्नुपर्नेमा थियो । भवनको जग मात्रै हालिएको छ ।ठेकेदार र दूतावासमा पटकपटक जानकारी गराउँदा पनि काम नभएको प्रधानाध्यापक सियालाल मण्डल बताउँछन् । भवन नहुँदा ३ सय २५ विद्यार्थीको पढाइमा असहज भएको छ । भारतीय दूतावासकै सहयोगमा लगमास्थित राष्ट्रिय प्राथमिक विद्यालय जटहीको ७ कोठे भवनको अवस्था पनि उस्तै छ । दूतावासको सहयोगमा २०६८ भदौ २ मा निर्माण सुरु भएको नगराइन जटही, नगराई राघोपुर, घौडघास गांगुली, घोडघास दक्षिणवारी टोल, फूलगामा खर्गा, लग्मा पश्चीवारी टोलका ६ विद्यालय भवन निर्माण अलपत्र परेका हुन् । विद्यालयको ६ भवनका लागि दूतावासले २ करोड ९० लाख रुपैयाँ उपलब्ध गराएको थियो ।०६८ भदौ २ देखि ०७३ असार ३ भित्र निर्माण सम्पन्न हुनुपर्ने योजना पूरा नभएका हुन् । निर्माण व्यवसायीले बन्द हडताल, राजनीतिक अस्थिरता र चन्दा आतंकले योजना समयमै पूरा नभएको बताउँछन् । जय ओमयूकेएन जेभी काठमाडौंले ठेक्का लिएर विद्यालय भवन निर्माण अलपत्र बनाएको सहरी विकास तथा भवन निर्माण विभाग डिभिजन कार्यालय जनकपुरका प्रमुख गंगाप्रसाद यादव बताउँछन् । सहरी विकास तथा भवन निर्माण विभाग डिभिजन कार्यालयमार्फत धनुषा, महोत्तरी र सर्लाहीमा सञ्चालनमा रहेको १९ मध्ये १५ भवन निर्माण योजना अलपत्र परेका हुन् । डिभिजन कार्यालयका योजनाहरूमध्ये सर्लाहीको चन्द्रनगर स्वास्थ्यचौकी भवन, हरिपुर प्राथमिक स्वास्थ्य केन्द्रको भवन निर्माण पूरा भएको छैन । ठेकेदारबीचको विवादले हरिपुर प्राथमिक स्वास्थ्य केन्द्रको भवन निर्माणमा ढिलाइ भएको छ । ०६८ मंसिर १८ देखि ०७० मा निर्माण पूरा हुनुपर्ने थियो । यो अहिले अलपत्र अवस्थामा छ । महोत्तरीको पिप्रा प्राथमिक स्वास्थ्य केन्द्रको १५ शय्याको भवन, विजलपुरा उपस्वाथ्यचौकीको भवन, लक्ष्मीनिया स्वास्थ्यचौकी भवन र जिल्ला अस्पताल भवन बर्दिवास निर्माण अलपत्र परेको हो । धनुषामा ६ विद्यालय भवनसँगै जिल्ला अस्पताल भवन डुमरिया, धनुषाधाम प्राथमिक स्वास्थ्य केन्द्र भवन, बटेश्वर आयुर्वेद औषधालय भवन निर्माण अलपत्र परेका छन् । भवन निर्माणका लागि छुटयाइको जग्गा विवाद, टेन्डर निकै घटीमा रकम कबोल गर्ने, बढी दररेट राख्ने, सब कन्ट्रयाक्टमा काम दिने प्रवृत्ति र प्रभावकारी अनुगमन नहुँदा निर्माण अलपत्र बनेको हो ।धनुषा, महोत्तरी, सर्लाहीका १९ योजनामध्ये ४ सम्पन्न भएका, २ योजना हस्तान्तरण गर्न बाँकी रहेका, २ योजना भत्काएर पुनर्निर्माण गर्नुपर्ने र ११ योजना निर्माण अलपत्र परेका प्रमुख यादव बताउँछन् । प्रत्यक्ष जनसरोकारसँग सम्बन्धित भएको योजना वर्षौंदेखि अलपत्र परेपछि सहरी विकास मन्त्री प्रभु साह निर्माण हुन नसकेका योजनाहरूको स्थलगत अनुगमन गरेका छन् । योजनाको अवस्था, निर्माण रोकिनुको कारण, स्थानीयको सुझाव र ठेकेदारहरूसँग उनले भेटेर तत्काल योजना सम्पन्न गर्न निर्देशन दिएका थिए । उनले निर्देशन पालना नभए कारबाहीको चेतावनीसमेत दिएका थिए ।"
काँक्रेविहार पुनर्निर्माणमा ढिलाइ,"सुर्खेत यहाँको पर्यटकीयस्थल काँक्रेविहारको पुनर्निर्माण सुस्त गतिमा भइरहेको छ । समयावधि जेठ मसान्तमा सकिए पनि पुनर्निर्माण अहिलेसम्म एक चौथाइ मात्र भएको छ । पुनर्निर्माणमा अनावश्यक ढिलाइ हुँदा पर्यटकीय आकर्षण घट्न पुगेको स्थानीयको गुनासो छ । २०७२ असार ४ देखि निर्माण कार्यादेश पाएको काठमाडौंस्थित सिद्धबाबा कन्स्ट्रक्सन प्रालिले पुनर्निर्माण ढिलाइ हुनुमा कालिगढको घरायसी व्यस्तता मुख्य समस्या रहेको जनाएको छ । भक्तपुरका कालिगढले ढुंगा कुँद्ने काम गर्दै आएका छन् । तोकिएको अवधिसम्म निर्माण सम्पन्न गर्न नसकेपछि कम्पनीले पुरातत्त्व विभागसमक्ष थप समय मागेको छ । कम्पनीको आग्रहअनुसार विभागले आगामी चैत मसान्तसम्मका लागि थप म्याद दिएको छ । पुनर्निर्माणसम्बन्धी परियोजना पुरातत्त्व विभागले सञ्चालन गर्दै आएको छ । विभागका प्रवक्ता रामबहादुर कुँवरले थपिएको म्यादभित्र निर्माण पूरा हुने दाबी गरे । कालिगढको समस्या छ, जेठअसारमा धान रोप्न र, विभिन्न सांस्कृतिक मेलापर्वमा व्यस्त भएकाले काम ढिला भयो, उनले भने, अबको डेढ महिनाभित्र ढुंगा कुँद्ने र बाँकी समयमा मन्दिर निर्माण सम्भव छ । ८ करोड १८ लाख ३५ हजार ८ सय ७० रुपैयाँ लागतमा पुनर्निर्माण भइरहेको छ । पुनर्निर्माण ढिलाइ हुँदा कलात्मक ढुंगामूर्ति यत्रतत्र छरिएका छन् । तिनै ढुंगामूर्तिलाई जोडेर शिखर शैलीको मन्दिर निर्माण गर्न लागिएको हो । कालिगढले ठूल्ठूला कलात्मक ढुंगाहरू मेसिनको सहायताले जोड्ने गर्छन् । प्रवक्ता कुँवरले पुरातात्त्विक ढुंगामूर्तिका भग्नावशेष जोडेर २१५ मिटर अग्लो मन्दिर निर्माण गर्न लागिएको जनाए । भक्तपुरका ४ मूर्तिकारसहित २१ डकर्मीले पुरानो स्वरूप मिलाउनदेखि टुटेफुटेका ढुंगामूर्ति जोड्ने काममा संलग्न छन् । कालिगढ बिदामा बस्दा जेठदेखि पुनर्निर्माणको काम ठप्प छ । मूर्तिकार तीर्थराम कासिछवाले मन्दिर यस्तै थियो भन्ने यकिन नहुँदा पुरातत्त्व विभागले तयार पारेको स्केचकै आधारमा काम गरेको जनाए । केही तथ्यले सिञ्जा साम्राज्यका राजा अशोक चल्लले विसं १३२५ मा काँक्रेविहार निर्माण गरेको जनाएको छ । पुरातत्त्वले वीरेन्द्रनगरको दक्षिणमा अवस्थित पुरातात्त्विक सम्पदा काँक्रेविहारको १८ वर्षअघिदेखि उत्खनन सुरु गरेको हो । उत्खननपछि बुद्धका साथै सरस्वती, विष्णु, पद्म, शंख र रथका पांग्रा फेला परेका छन् । हिन्दु र बौद्ध दुवै धर्मावलम्बीले यसलाई उत्तिकै श्रद्धा गर्ने गर्छन् । त्यसैले बुद्धमूर्ति प्रतिस्थापन गर्ने विषयमा यहाँ हिन्दुबौद्धबीच विवाद उत्पन्न भएको थियो । विवादकै कारण प्रतिस्थापन हुन नसक्दा उक्त मूर्ति जिल्ला प्रहरी कार्यालयको हातामा राखिएको छ । मन्दिर निर्माणपछि आन्तरिक तथा बाहय पयर्टकको संख्यामा वृद्धि हुने अपेक्षा गरिएको छ । बौद्ध संस्कृतिका जानकार जीवनकुमार शाक्यले पुरानै शैलीमा बन्ने मन्दिरले काँक्रेविहारको मात्र नभई समग्र सुर्खेतकै गौरव बढाउने दाबी गरे । अग्लो डाँडामा निर्माण हुन लागेको शिखरशैलीको मन्दिरबाट सुर्खेत उपत्यकाका विभिन्न स्थानहरूको दृश्यावलोकन गर्न सकिनेछ । हाल काँक्रेविहारमा दैनिक सरदर ५० आन्तरिक तथा बाहय पर्यटकले अवलोकन गर्ने गरेको तथ्यांक छ ।"
लुम्बिनी विकास कोषमा फेरि आन्दोलन,"योजना प्रमुख तथा इन्जिनियरिङ शाखाका प्रमुख सरोज भट्टराईले कोषमा कार्यरत ११ जना दैनिक ज्यालादारी कर्मचारीलाई पारिश्रमिक उपलब्ध गराउने तयारी भएपछि अन्य २५ कर्मचारी आफूहरूले पनि समान रूपमा पाउनुपर्ने माग राखी आन्दोलनमा उत्रिएको बताए । कार्यालय नै खोल्न पाइएको छैन, उनले भने, समाधानका लागि स्थानीय तहमा पहल गरिरहेका छौं । स्थायी रूपमै समाधान निकाल्न जरुरी छ ।कोषको बोर्ड बैठकले २०७३ मंसिरदेखि कार्यरतमध्ये ११ जनाको नाम नै किटान गरी पारिश्रमिक उपलब्ध गराउने निर्णय गरेको थियो । फागुनमा राखिएका थप २५ दैनिक ज्यालादारी कर्मचारीको हकमा भने आधिकारिक जानकारी नआएपछि भुक्तानीबारे अन्योल भएको हो । यी २५ कर्मचारीको भर्नाबारे कोषमा संस्थागत रूपमा कुनै निर्णय भएको छैन । कुनै पदाधिकारी वा शाखा प्रमुखले मौखिक रूपमा राखेको र उनीहरूलाई के कस्तो काममा कति दिन लगाइएको थियो भन्नेबारे छलफल भइरहेको छ, भट्टराईले भने । उनका अनुसार समस्याको स्थायी समाधानका लागि कोषका सदस्य सचिव आजितमान तामाङ मन्त्रालयतर्फ गएका छन् । कोषमा वर्षौंदेखि कार्यरत ८७ जना दैनिक ज्यालादारी कर्मचारी छन् । गत मंसिरदेख कार्यरत ११ जना थिए । पछिल्लो पटक २५ जना थपिएका हुन् । पदाधिकारीले आफूखुसी अस्थायी वा करारमा कर्मचारी राख्ने परिपाटीले गर्दा यस्तो समस्या उत्पन्न भएको हो । पदाधिकारीको यो परिपाटीपछि कोषका कर्मचारी र शाखा प्रमुखले पनि नियम मिचेर कर्मचारी राख्न थालेको एक कर्मचारीले बताए । पछि तिनै कर्मचारी पेसागत हकहित र स्थायी गर्नुपर्ने माग राखी आन्दोलनमा उत्रने गरेका छन् । स्रोतका अनुसार बोर्ड बैठकले नाम नै किटान गरी पारिश्रमिक उपलब्ध गराउने निर्णय गरेका ११ कर्मचारी पनि गत मंसिरमा यसरी नै आन्दोलित थिए ।"
माझी बस्तीलाई जुट्यो सहयोग,"सिन्धुपाल्चोक (कास) अभिनेत्री श्वेता खड्काको पहलमा चौतारा सागाचोकगढी नगरपालिका झ्याडीगाउँमा निर्माण भइरहेको एकीकृत बस्तीका लागि सहयोग जुटेको छ ।बंगलादेशमा रहेको ढाका क्लबले २० लाख सहयोग प्रदान गरेको हो । क्लब प्रमुख जाहिर आलिम झ्याडीगाउँमै आएर श्वेताश्री फाउन्डेसनलाई चेक हस्तान्तरण गर्यो । सहयोग रकम सामुदायिक भवन निर्माणमा प्रयोग गरिने फाउन्डेसनका सचिव यज्ञराज कार्कीले जानकारी दिए । बस्तीलाई सहरकै स्वरूपमा विकास गरिनेछ, उनले भने । बंगलादेशबाट आएका आलिम दम्पतीले माझीगाउँ र इन्द्रावती नदीको सुन्दरताबाट आफूहरू प्रभावित भएको बताए । भूकम्पबाट क्षतिग्रस्त उक्त गाउँको भविष्य उज्ज्वल भएको हेर्न चाहन्छांै, आलिमले भने, यस्तो सुन्दर गाउँमा जन्मनुभएकामा तपाईंहरू निकै भाग्यमानी हुनुहुन्छ । भूकम्पले तहसनहस भएको झ्याडीगाउँमा एकीकृत बस्तीसँगै १० वटा नमुना आवास निर्माण सुरु भइसकेको छ । २८ महिनादेखि थोत्रा त्रिपाल र जस्ताको टहरामा बस्दै आएका विपन्न माझी परिवारलाई दसैंअघि नै घर उपलब्ध गराउने प्रयास भइरहेको सचिव कार्कीले बताए ।"
पहिलो महिनामै ८० अर्ब व्यापार घाटा,"काठमाडौ नयाँ आर्थिक वर्षको पहिलो महिनामै मुलुकको व्यापार घाटा ८० अर्ब रुपैयाँ पुगेको छ । गत वर्षको पहिलो महिनाको तुलनामा यो वर्ष व्यापार घाटा २६ प्रतिशतले वृद्धि भएको हो । भन्सार विभागको तथ्यांकअनुसार साउन महिनामा ७९ अर्ब ९९ करोड ७० लाख ९१ हजार रुपैयाँले व्यापार घाटा भएको हो । गत आर्थिक वर्षको साउनमा भने ६३ अर्ब २१ करोड ४९ लाख ४० हजार रुपैयाँले व्यापार घाटा भएको थियो । तथ्यांकअनुसार पहिलो महिनामा नेपालमा ८६ अर्ब ७० करोड ४८ लाख ८६ हजार रुपैयाँका सामग्रीहरू आयात भएका छन् । निर्यात भने ६ अर्ब ७० करोड ७७ लाख ९५ हजार रुपैयाँ मात्रै भएको हो । निर्यात साढे तीन प्रतिशतले घटेको तथ्यांकले देखाउँछ । गत आर्थिक वर्षमा ६ अर्ब ९५ करोड ८ लाख ११ हजार रुपैयाँको निर्यात भएको थियो ।पहिलो महिना भएको व्यापार घाटाकै अनुपात चालु आर्थिक वर्षका महिनाभरि हुने हो भने यो वर्षको व्यापार घाटा झन्डै १२ खर्ब रुपैयाँ पुग्ने सम्भावना देखिन्छ । गत आर्थिक वर्षमा सवा ९ खर्ब रुपैयाँले व्यापार घाटा भएको थियो । स्वदेशी उत्पादन वृद्धि हुन नसक्नु, उत्पादन भएका सामग्री निर्यात हुन नसक्नु र आयातित सामानमा परनिर्भरता बढिरहेकाले बर्सेनि व्यापार घाटा चुलिँदै गएको हो । विगतमा झैं साउन महिनामा सबैभन्दा बढी व्यापार घाटा भएका मुलुकमा भारत र चीन नै देखिएका छन् । विभागको तथ्यांकअनुसार भारतबाट ५५ अर्ब ७२ करोड ९६ लाख ६१ हजार रुपैयाँको सामग्री साउन महिनामा आयात भए । निर्यात भने ३ अर्ब ६३ करोड ९६ लाख ३४ हजार मात्रै भएको छ । जसले गर्दा भारतसँग व्यापार घाटा ५२ अर्ब ९ करोड २७ हजार रुपैयाँ पुगेको हो । त्यस्तै चीनबाट साउन महिनामा ११ अर्ब १५ करोड ४९ लाख ३१ हजार रुपैयाँका सामग्री आयात भएको छ । निर्यात भने १५ करोड ४० लाख ८८ हजार रुपैयाँ भएको हो । जसले गर्दा चीनसँग ११ अर्ब ८ लाख ४३ हजार रुपैयाँले पहिलो महिनामा व्यापार घाटा भएको छ । गत आर्थिक वर्षमा पनि सबैभन्दा बढी व्यापार घाटा भारतसँग नै भएको थियो । वर्षभरिमा भारतबाट ६ खर्ब ४१ अर्ब १७ करोड २४ लाख ३८ हजार रुपैयाँको सामान आयात भएको विभागको तथ्यांकमा उल्लेख छ । निर्यात भने ४१ अर्ब ६० करोड ३ लाख ७९ हजार रुपैयाँ मात्रै भएको थियो । उक्त आधारमा भारतसँग गत वर्ष व्यापार घाटा ५ खर्ब ९९ अर्ब ५७ करोड २० लाख ५९ हजार रुपैयाँ भएको हो ।तथ्यांकअनुसार पहिलो महिनामा नेपालले ९८ मुलुकसँग व्यापार गरेको छ । यसमध्ये ८३ मुलुकसँग व्यापार घाटा भएको तथ्यांकले देखाउँछ । अर्थात् यी मुलुकहरूसँग नेपालले सामानहरू निर्यातभन्दा बढी आयात गरेको हो । अघिल्ला वर्षहरूमा समेत यस्तै प्रवृत्ति देखिने गरेको छ । गत वर्ष ३३ वटा मुलुकहरूसँग त १ अर्ब रुपैयाँभन्दा बढी व्यापार घाटा भएको छ । सरकारले व्यापार घाटा कम गर्न समयसमयमा थुप्रै नीतिगत प्रयासहरू गरे पनि उपलब्धि भने हासिल हुन सकेको छैन । सरकारले सुधारका प्रयासहरू सार्वजनिक गर्ने गरेको छ । वार्षिक विकास कार्यक्रम बजेट, नीति तथा कार्यक्रम तथा अन्य सरोकारवाला मन्त्रालयहरूले घाटा कम गर्ने उपाय भन्दै वर्षैपिच्छे नयाँ नयाँ नारा सार्वजनिक गर्छन् । तर, ती कार्यक्रमको सम्भाव्यता, प्रभावकारिता र अनुगमन भने सधैं फितलो हुने गरेको छ । व्यापार घाटा कम गर्न भन्दै १२ वर्षअघिबाट सरकारले व्यापार तथा निकासी प्रवद्र्धन केन्द्र स्थापना भएको छ । मुलुकको निर्यात सम्भावना भएका उत्कृष्ट वस्तुहरूको सूची तयार पारी निर्यात र प्रवद्र्धनात्मक कार्यक्रमसमेत भइरहेका छन् । तर, बेलाबेलामा सार्वजनिक भएको तथ्यांकअनुसार तुलनात्मक लाभका वस्तुको निर्यातको अवस्थासमेत निराशाजनक छ ।"
सुनको गहनामा मिसावट,"काठमाडौ नयाँ आर्थिक वर्षको पहिलो महिनामै मुलुकको व्यापार घाटा ८० अर्ब रुपैयाँ पुगेको छ । गत वर्षको पहिलो महिनाको तुलनामा यो वर्ष व्यापार घाटा २६ प्रतिशतले वृद्धि भएको हो । भन्सार विभागको तथ्यांकअनुसार साउन महिनामा ७९ अर्ब ९९ करोड ७० लाख ९१ हजार रुपैयाँले व्यापार घाटा भएको हो । गत आर्थिक वर्षको साउनमा भने ६३ अर्ब २१ करोड ४९ लाख ४० हजार रुपैयाँले व्यापार घाटा भएको थियो । तथ्यांकअनुसार पहिलो महिनामा नेपालमा ८६ अर्ब ७० करोड ४८ लाख ८६ हजार रुपैयाँका सामग्रीहरू आयात भएका छन् । निर्यात भने ६ अर्ब ७० करोड ७७ लाख ९५ हजार रुपैयाँ मात्रै भएको हो । निर्यात साढे तीन प्रतिशतले घटेको तथ्यांकले देखाउँछ । गत आर्थिक वर्षमा ६ अर्ब ९५ करोड ८ लाख ११ हजार रुपैयाँको निर्यात भएको थियो ।पहिलो महिना भएको व्यापार घाटाकै अनुपात चालु आर्थिक वर्षका महिनाभरि हुने हो भने यो वर्षको व्यापार घाटा झन्डै १२ खर्ब रुपैयाँ पुग्ने सम्भावना देखिन्छ । गत आर्थिक वर्षमा सवा ९ खर्ब रुपैयाँले व्यापार घाटा भएको थियो । स्वदेशी उत्पादन वृद्धि हुन नसक्नु, उत्पादन भएका सामग्री निर्यात हुन नसक्नु र आयातित सामानमा परनिर्भरता बढिरहेकाले बर्सेनि व्यापार घाटा चुलिँदै गएको हो । विगतमा झैं साउन महिनामा सबैभन्दा बढी व्यापार घाटा भएका मुलुकमा भारत र चीन नै देखिएका छन् । विभागको तथ्यांकअनुसार भारतबाट ५५ अर्ब ७२ करोड ९६ लाख ६१ हजार रुपैयाँको सामग्री साउन महिनामा आयात भए । निर्यात भने ३ अर्ब ६३ करोड ९६ लाख ३४ हजार मात्रै भएको छ । जसले गर्दा भारतसँग व्यापार घाटा ५२ अर्ब ९ करोड २७ हजार रुपैयाँ पुगेको हो । त्यस्तै चीनबाट साउन महिनामा ११ अर्ब १५ करोड ४९ लाख ३१ हजार रुपैयाँका सामग्री आयात भएको छ । निर्यात भने १५ करोड ४० लाख ८८ हजार रुपैयाँ भएको हो । जसले गर्दा चीनसँग ११ अर्ब ८ लाख ४३ हजार रुपैयाँले पहिलो महिनामा व्यापार घाटा भएको छ । गत आर्थिक वर्षमा पनि सबैभन्दा बढी व्यापार घाटा भारतसँग नै भएको थियो । वर्षभरिमा भारतबाट ६ खर्ब ४१ अर्ब १७ करोड २४ लाख ३८ हजार रुपैयाँको सामान आयात भएको विभागको तथ्यांकमा उल्लेख छ । निर्यात भने ४१ अर्ब ६० करोड ३ लाख ७९ हजार रुपैयाँ मात्रै भएको थियो । उक्त आधारमा भारतसँग गत वर्ष व्यापार घाटा ५ खर्ब ९९ अर्ब ५७ करोड २० लाख ५९ हजार रुपैयाँ भएको हो ।तथ्यांकअनुसार पहिलो महिनामा नेपालले ९८ मुलुकसँग व्यापार गरेको छ । यसमध्ये ८३ मुलुकसँग व्यापार घाटा भएको तथ्यांकले देखाउँछ । अर्थात् यी मुलुकहरूसँग नेपालले सामानहरू निर्यातभन्दा बढी आयात गरेको हो । अघिल्ला वर्षहरूमा समेत यस्तै प्रवृत्ति देखिने गरेको छ । गत वर्ष ३३ वटा मुलुकहरूसँग त १ अर्ब रुपैयाँभन्दा बढी व्यापार घाटा भएको छ । सरकारले व्यापार घाटा कम गर्न समयसमयमा थुप्रै नीतिगत प्रयासहरू गरे पनि उपलब्धि भने हासिल हुन सकेको छैन । सरकारले सुधारका प्रयासहरू सार्वजनिक गर्ने गरेको छ । वार्षिक विकास कार्यक्रम बजेट, नीति तथा कार्यक्रम तथा अन्य सरोकारवाला मन्त्रालयहरूले घाटा कम गर्ने उपाय भन्दै वर्षैपिच्छे नयाँ नयाँ नारा सार्वजनिक गर्छन् । तर, ती कार्यक्रमको सम्भाव्यता, प्रभावकारिता र अनुगमन भने सधैं फितलो हुने गरेको छ । व्यापार घाटा कम गर्न भन्दै १२ वर्षअघिबाट सरकारले व्यापार तथा निकासी प्रवद्र्धन केन्द्र स्थापना भएको छ । मुलुकको निर्यात सम्भावना भएका उत्कृष्ट वस्तुहरूको सूची तयार पारी निर्यात र प्रवद्र्धनात्मक कार्यक्रमसमेत भइरहेका छन् । तर, बेलाबेलामा सार्वजनिक भएको तथ्यांकअनुसार तुलनात्मक लाभका वस्तुको निर्यातको अवस्थासमेत निराशाजनक छ ।"
पूर्वाधार विकास बैंकका लागि आवेदन पर्यो,"काठमाडौं (कास) पूर्वाधार विकास बैंक स्थापनाका लागि राष्ट्र बैंकमा निवेदन दर्ता भएको छ । पूर्वाधार विकास बैंक स्थापनाका लागि राष्ट्र बैंकले आह्वान गरेपछि मंगलबार पहिलो निवेदन दर्ता भएको हो । नेपाल इस्फ्रास्ट्रक्चर बैंक लिमिटेडका नाममा उक्त आवेदन दर्ता भएको राष्ट्र बैंकले जनाएको छ । चुक्ता पुँजी २० अर्ब रुपैयाँ रहेको उक्त बैंकमा नेपाल सरकारको १० प्रतिशतसहित संस्थापक समूहमा ६० प्रतिशत र सर्वसाधारण समूहमा ४० प्रतिशत सेयर रहेको छ । हाल संस्थापक समूहमा विभिन्न बैंक तथा बिमा कम्पनीलगायत प्रतिष्ठित उद्योगी व्यापारीको संलग्नता छ । विदेशी बैंक तथा वित्तीय संस्थालाई समेत लगानी गर्न अनुकूल हुने गरी बैंक स्थापनाका लागि आवेदन दर्ता गरिएको विज्ञप्तिमा उल्लेख छ । प्रस्तावित बैंकको सञ्चालक समितिमा नेपाल सरकारसमेतको प्रतिनिधिसहित ७ जना सञ्चालक रहनेछन् । प्रस्तावित नेपाल इस्फ्रास्ट्रक्चर बैंकले देशको पूर्वाधार विकाससम्बन्धी परियोजनामा कर्जा प्रवाह गर्ने, पूर्वाधार विकाससम्बन्धी परियोजना सञ्चालन गर्ने, कम्पनीको धितोपत्रमा लगानी गर्ने, पूर्वाधार विकाससम्बन्धी परियोजना सञ्चालनका लागि प्रतीतपत्र खोल्ने तथा जमानत पत्र जारी गर्नेछ । यसैगरी राष्ट्र बैंकको स्वीकृति लिई पूर्वाधार विकाससम्बन्धी परियोजनामा लगानी गर्न आवश्यक रकम जुटाउनका लागि विभिन्न प्रकारका स्वदेशी तथा विदेशी मुद्रामा वित्तीय उपकरण जारी गर्ने तथा ऋण प्राप्त गर्ने, दीर्घकालीन प्रकृतिको निक्षेप स्वीकार गर्ने, डिबेन्चर जारी गरी स्रोत परिचालन गर्नेलगायत उद्देश्य रहेको जनाइएको छ ।"
नेप्से १६ सय तल,"काठमाडौं सेयर कारोबार मापक नेप्से परिसूचक मंगलबार साढे १४ अंकले घटयो । अघिल्लो दिनको तुलनामा परिसूचकमा ०९० प्रतिशतले कमी आउँदा समग्र परिसूचक नेप्से १ हजार ५ सय ९८३६ अंकमा ओर्लेको छ । करिब डेढ महिनापछि नेप्से १६ सय विन्दुभन्दा तल ओर्लेको हो । उक्त दिन कारोबार सुरु हुँदा सामान्य सुधारको अवस्थामा देखिएको बजार त्यसपछि निरन्तर रूपमा ओरालो लागेको थियो । मध्याह्नपछि केही सम्हालिन खोजे पनि अन्तत: १४ ५५ अंकले घटयो । करोबारमा आएकामध्ये उत्पादन तथा प्रशोधन समूह र अन्य बाहेक बाँकी सबै समूहको परिसूचक घटेपछि समग्र नेप्से दोहोरो अंकले घटेको हो । करिब साढे ९ हजार कारोबारबाट १ सय ५५ कम्पनीका १७ लाख ३० हजार कित्ता सेयर खरिद बिक्री भए । ती खरिद बिक्रीबाट ९७ करोड ८३ लाख रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम बढेको हो । योसँगै सेयर बजारको आकार (कुल बजार पुँजीकरण) १८ खर्ब ८५ अर्ब रुपैयाँ कायम भएको छ । कारोबारमा आएकामध्ये ३५ कम्पनीको सेयर मूल्य बढयो, १ सय ९ कम्पनीको सेयर मूल्य घटयो, ११ कम्पनीको सेयर मूल्य स्थिर छ । बुधबार उत्पादन तथा प्रशोधन समूहको ०४७ प्रतिशत र अन्य को समूहको परिसूचक ० दशमलव ०२८ प्रतिशतले बढे । तर, बंैकिङ समूहको परिसूचक १२, बिमाको ११७, जलविद्युतको ११४, बंैकिङको १२ होटलको ०९४, वित्त कम्पनीको ०८८ र विकास बैंकको परिसूचक ०१८ प्रतिशतले घटे ।"
कतारले उडान संख्या बढायो,काठमाडौं (कास) नेपाली चाडपर्वलाई लक्षित गर्दै कतारी ध्वजाबाहक कतार एयरवेजले भदौ १६ देखि दोहाकाठमाडौं दैनिक उडान थपेको छ । योसँगै उक्त एयरलाइन्सको दैनिक उडान संख्या चार पुगेको विज्ञप्तिमा जनाइएको छ । यसले काठमाडौंका लागि १२ वटा बिजनेस क्लाससहित १ सय ४४ सिट क्षमताको एयरबस ए ३२० उडाउँदै आएको छ । संसारका १ सय ५० वटा गन्तव्यमा उडान भर्दै आएको यस एयरलाइन्ससँग २० कार्गोसहित २ सय विमान छन् ।
सडक निर्माण नहुँदा,काठमाडौं (कास) नेपाली चाडपर्वलाई लक्षित गर्दै कतारी ध्वजाबाहक कतार एयरवेजले भदौ १६ देखि दोहाकाठमाडौं दैनिक उडान थपेको छ । योसँगै उक्त एयरलाइन्सको दैनिक उडान संख्या चार पुगेको विज्ञप्तिमा जनाइएको छ । यसले काठमाडौंका लागि १२ वटा बिजनेस क्लाससहित १ सय ४४ सिट क्षमताको एयरबस ए ३२० उडाउँदै आएको छ । संसारका १ सय ५० वटा गन्तव्यमा उडान भर्दै आएको यस एयरलाइन्ससँग २० कार्गोसहित २ सय विमान छन् ।
दुई दिनमा २२ हजार अवलोकनकर्ता,"प्रदर्शनीको मुख्य आकर्षण नै नयाँनयाँ ब्रान्डसहितका कम्पनीको सहभागिता रहेको आयोजकको दाबी छ । प्रदर्शनीमा अधिकांश नयाँ उत्पादन राखिएका छन् । जसमा नयाँ मोडलसमेत प्रदर्शनीमा राखिएको आयोजक दाहालको भनाइ छ । प्रदर्शनी प्रवेशका लागि सर्वसाधरणलाई २ सय र विद्यार्थीलाई १ सय ५० रुपैयाँ निर्धारण गरेका छौं । पैसा तिरेर पनि सवारी मेला अवलोकन गर्न आएका छन्, उनले भने, अवलोकनकर्ताहरू उत्साहित छन् । व्यवसायीमा थप उत्साह ल्याएको छ ।आयोजकका अनुसार अघिल्लो वर्ष ७४ कम्पनीको सहभागिता थियो । यस वर्ष ९० कम्पनी सहभागी छन् । दाहालका अनुसार नेपालमा बिक्री वितरणका लागि अनुमति लिएका एजेन्सीहरूमध्ये ९९ प्रतिशत अटो व्यवसायीको सहभागिता छ । प्रदर्शनीमा कम्पनीसँगै बुकिङ पनि धमाधम भएको छ, उनले भने । ग्राहकले दसैंका लागि अहिले नै बुकिङ सुरु गरेको जनाएको छ । हाल बुकिङको संख्या यकिन नभए पनि प्रदर्शनी अवधिमा २ सय ९० करोड रुपैयाँको बुकिङ हुने आयोजकको दाबी छ । नाडा मेलाबाटै दसैं सुरु हुने हुँदा प्रदर्शनीले धेरै उत्साह ल्याएको नाडाका महासचिव कृष्ण दुलालले बताए । मेलामा बुकिङ गर्नेको संख्या बढे पनि मुख्य उद्देश्य ब्रान्डिङ रहेको आयोजकले जनाएको छ । सवारी साधनसँगै स्पेयर पार्टसमा पनि उत्तिकै भीडभाड छ । हाम्रो मुख्य उद्देश्य ब्रान्डिङ भए पनि बुकिङ उल्लेख्य रूपमा बढेको छ, महासचिव दुलालले भने । प्रदर्शनीमा सर्वसाधारणहरू दुईपांग्रे सवारीमा भीड बढेको आयोजकले जनाएको छ । दुईपांग्रे सस्तो र सबैको पहुँचका कारण मोटरसाइकलस्कुटर अवलोकनकर्ताको भीड बढेको हो । यही अवसरमा कम्पनीहरूले आकर्षक छुटको योजना पनि सार्वजनिक गरेका छन् । छुट र अफरले सर्वसाधारण आकर्षित भएको आयोजकको दाबी छ । आयोजकका अनुसार प्रदर्शनीमा सहभागी सबै कम्पनीले केही न केही छुट र अफर दिएका छन् । कम्पनीहरूले लाखौं रुपैयाँसम्म छुट दिएका छन् । बिमा र बैंकको सुविधा पनि एकै थलोमा छ, संयोजक दाहालले भने, सबै प्रकारको सुविधा एकै थलोमा हुँदा आकर्षण बढेको छ ।प्रदर्शनीमा प्राय: सबै ब्रान्डका सवारी साधन राखिएका छन् । व्यवसायीका १ सय ३० स्टल छन् । आयोजकका अनुसार प्रदर्शनीमा १६ ब्रान्डका चारपांग्रे, १९ ब्रान्डका दुईपांग्रे, ६ ब्रान्डका हेबी इक्विपमेन्ट र ८ ब्रान्डका लुब्रिकेन्टहरू सहभागी छन् । ४ ब्रान्डका टायर, ४ ब्रान्डका ब्याट्री र ग्यारेज इक्विपमेन्ट पनि राखिएको जनाइएको छ । १० वटा बैंक तथा वित्तीय संस्था, दुईवटा बिमा कम्पनीको पनि सहभागिता छ । प्रवेश टिकटमा आकर्षण बढाउन आईएमई अटोमोटिभद्वारा यूएन रेनोगेट कमान्डौ २३० सीसी को मोटरसाइकल डोर प्राइसका रूपमा व्यवस्था गरेको जनाइएको छ । यो वर्ष ब्रान्ड एम्बेसडरका रूपमा मदनकृष्ण श्रेष्ठ र हरिवंश आचार्य (मह जोडी) लाई नियुक्त गरेको आयोजकले जनाएको छ । प्रदर्शनीभरि ५० हजारभन्दा बढीले अवलोकन गर्ने आयोजकको अनुमान छ ।"
सानिमा र पाटन अस्पतालबीच सम्झौता,काठमाडौं (कास) सानिमा बैंकले निम्न आर्थिक अवस्था भएका महिलाहरूको उपचारमा सहयोग गर्नका लागि पाटन अस्पतालसँग सम्झौता गरेको छ । सम्झौताअनुसार प्रत्येक महिलाको एकपटक उपचारमा २० हजार रुपैयाँसम्म सहयोग उपलब्ध गराउने विज्ञप्तिमा जनाइएको छ ।
मैत्री भलिबलमा अर्को जित,"काठमाडौं (कास) भलिबललाई सरकारले राष्ट्रिय खेल घोषणा गरेको अवसरमा आयोजित अन्तर्राष्ट्रिय मैत्री भलिबलमा नेपालले बंगलादेशलाई दुवै खेलमा पराजित गरेको छ । घरेलु टिमले बुधबार दोस्रो तथा अन्तिम खेलमा दुईपल्ट पछाडि परेको स्थिति उल्टाउँदै पाँच सेट चल्दा ३२ को जित हात पार्यो ।विगतमा नेपाली टिममाथि बंगलादेश हाबी हँुदै आएको थियो । तर अघिल्लो दिन पनि नेपालले बंगालादेशलाई ३१ सेटले हराएको थियो । ज्वरोबाट मुक्त हुँदै कोर्टमा फर्किएका कप्तान सायेद अल जबिरको सहयोगमा बंगलादेशले दोस्रो खेलमा राम्रो सुरुआत गरेको हो । उसले पहिलो सेट २५१९ ले कब्जा गर्यो । टोलीले घरेलु टिमविरुद्ध १६१० र २०१२ सम्म अग्रता बनाएको थियो । तर दोस्रो सेटमार्फत् नेपाल खेलमा फर्कियो ।दोस्रो सेट निकै प्रतिस्पर्धात्मक रह्यो । १३१३ को अवस्था हुँदै २११८ को अग्रता लिएपछि नेपाल अगाडि बढ्यो र सेट २५२२ ले आफ्नो पक्षमा पार्यो । फेरि तेस्रो सेट बंगलादेशको पक्षमा गयो । नेपालले लिएको ८७ को अग्रता तोड्दै उसले १३१० र १९१५ हँुदै २५२० ले सेट जितेर २२ को अग्रता लिएको थियो । चौथो सेटमा फराकिलो अग्रता नलिए पनि सुरुबाटै नेपाली टिम अगाडि बढ्यो । २११६, २३२१ हुदै २५२२ ले चौथो सेट जित्दै नेपालले खेल २२ मा पुर्याएको थियो ।अन्तिम सेट भने लगभग एकपक्षीय रह्यो । नेपालले ८५, १३७ हँुदै १५१८ ले पाँचौं सेट कब्जा गरी खेल ३२ ले जित्यो । रेफ्री चन्द्रबन्दना राईको निर्णयप्रति बंगलादेशी टिम निकै असन्तुष्ट देखिए । त्यसै कारण बंगलादेशी कप्तान र प्रशिक्षकले खेलपछि मिडियासँग प्रतिक्रिया दिन पनि इन्कार गरे ।आफ्नै गल्ती धेरै भएपछि सोचेअनुसार प्रदर्शन गर्न सकिएन, नेपालका प्रशिक्षक जगदीश भट्टले भने, रिसिभ शून्य रह्यो । काउन्टर पनि राम्रो भएन । कन्फिडेन्स कम भयो । अघिल्लो खेलको तुलनामा बंगलादेशले पनि राम्रो खेलेको उल्लेख गर्दै उनले थपे, अन्तिम सेटमा सशक्त सर्भिस गर्ने रणनीतिले पनि सफलता दिलायो । नयाँ खेलाडीले पनि राम्रो प्रदर्शन गरे ।हाम्रो तयारी एसियाली खेलकुद र दक्षिण एसियाली खेलकुदका लागि हो । सबै पक्षमा सुधार गर्नुपर्छ, उनले भने ।"
राष्ट्रिय फुटसल आजबाट,"नेपालमा निजी संस्थाहरूले फुटसल सुरु गरेको झन्डै ८ वर्ष बित्न लाग्दा फुटबलको आधिकारिक निकाय एन्फाले बल्ल यसतर्फ कदम चालेको छ । भदौ २५ सम्म चल्ने प्रतियोगितका सहभागीलाई दुई समूहमा विभाजन गरेर लिगकम नकआउटका आधारमा खेलाइने भएको छ । प्रतियोगिताका सम्पूर्ण खेल राजधानीको चौर रिक्रिएसन सेन्टर र स्तुपा स्पोर्ट्स हबमा हुनेछ । लिग विजेता टोलीले ५ लाख र उपविजेताले २ लाख ५० हजार रुपैयाँ पुरस्कार पाउने छन् । उत्कृष्ट प्रदर्शन गर्ने चार विधाका खेलाडी (गोलरक्षक, डिफेन्स, मिडफिल्ड र फरवार्ड) सँगै उत्कृष्ट प्रशिक्षकले जनही २० हजार पुरस्कार जित्ने छन् ।प्रतियोगिता गर्न एन्फाले दुई साताअघि टर्नपाइक इभेन्ट प्रालिसँग पाँचवर्षे सम्झौता गरेको थियो । सम्झौताअनुसार फुटसल लिगमा लाग्ने सम्पूर्ण खर्चको दुईतिहाइ रकम टर्नपाइकले बेहोर्ने प्रावधान छ । यसपालि लिगको अनुमानित बजेट ३० लाख रुपैयाँ छ ।लिगमा उत्कृष्ट प्रदर्शन गर्ने २५ खेलाडी राष्ट्रिय फुटसल टोलीको प्रारम्भिक छनोटमा पर्नेछन् । नेपालले असोज अन्तिम साता हुने एएफसी फुटसल च्याम्पियनसिपको छनोटमा सहभागिता जनाउँदै छ । उक्त प्रतियोगिताको तयारीमा टोलीले ३५ दिन प्रशिक्षण गराउने छ । एन्फाले खेलाडी छनोटका लागि ३ सदस्यीय प्रशिक्षक टोली तयार पारिसकेको छ । छनोट प्रतियोगितामा नेपालको समूहमा उज्वेकिस्तान, तुर्कमेनिस्तान र किर्गिस्तान छन् ।"
ओसाकासँग केरबेर स्तब्ध,"न्युयोर्क (एएफपी) रोजर फेडेररले पाँच सेटको संघर्षपूर्ण खेल पार लगाउँदै मंगलबार यूएस ओपन टेनिसको दोस्रो चरण तय गरेका छन् । उनले अमेरिकी किशोर खेलाडी फ्रान्सेस टिफोएलाई हराए । यसले उनको छैटौंपल्ट यूएस ओपन जित्ने सम्भावना जीवन्त बनेको छ । ३६ वर्षीय स्वीस खेलाडी वर्षको तेस्रो ग्रान्ड स्लाम जित्ने अभियानमा छन् । उनले टिफोएलाई ४६, ६२, ६१, १६, ६४ ले हराए । जितका लागि निकै संघर्ष गर्नुपर्यो । हामी दुवैले अन्त्यसम्म पनि जितका लागि संघर्ष गर्यौं । यो वास्तवमै रोमान्चक खेल रह्यो, फेडेररले भने । उनले १७ एस प्रहार गरे । यो जितले मलाई आत्मविश्वास बढाएको छ, फेडेररले थपे । यसअघि विश्व नम्बर एक खेलाडी राफेल नडालले सर्बियाका डुसान लाजोभिचलाई ७६ (८६), ६२, ६२ ले हराए । सन् २०१० र २०१३ मा यूएस ओपन जितेका स्पेनी खेलाडीले जितपछि भने, यो जित सजिलो रहेन । जितसम्म पुग्न नडालले लाजोभिचका समर्थकको चर्को आवाजविरुद्ध संघर्ष गर्नुपरेको थियो । महिलातर्फ पहिलो चरणमै स्तब्धपूर्ण नतिजा निस्कियो । यसक्रम डिफेन्डिङ च्याम्पियन एन्जेलिक केरबेर पराजित हुँदै प्रतियोगिताबाट बाहिरिए । उनलाई जापानी किशोरी नाओमी ओसाकाले सजिलै ६३, ६१ ले हराइन् । सन् २००५ यता छैटौं वरीयताकी खेलाडी केरबेर पहिलो चरणमै पराजित हुने पहिलो डिफेन्डिङ च्याम्पियन हुन् ।"
बंगलादेशको ऐतिहासिक जित,ढाका (एएफपी) बंगलादेशले बुधबार अष्ट्रेलियामाथि पहिलो ऐतिहासिक टेस्ट जित रचेको छ । घरेलु टिमले पहिलो टेस्टमा स्टिभ स्मिथको अष्ट्रेलियालाई २० रनले हरायो । अलराउन्डर सकिब अल हसनले ८५ रन खर्चेर ५ विकेट लिए । यसले अष्ट्रेलिया चौथो दिन दोस्रो सेसनमै २ सय ४४ रन बनाएर अलआउट भयो । जितका लागि २ सय ६५ रनको लक्ष्य पाएको अष्ट्रेलियाबाट डेविड वार्नरले सर्वाधिक १ सय १२ रन बनाए । बंगलादेश आफ्नो दोस्रो इनिङ्समा २ सय २१ रन बनाएर अलआउट भएको थियो । टेस्ट क्रिकेटमा नम्बर एक अलराउन्डर हुने अभियानमा रहेका सकिबले त्यसलाई न्याय गर्दै ८४ रन खर्चेर पूरा टेस्टमा १० विकेट लिए । उनले बंगलादेशको पहिलो इनिङ्समा बनेको २ सय ६० रनमा व्यक्तिगत ८४ रनको योगदान पनि दिए । दिनको खेल सुरु हुँदा अष्ट्रेलिया २ विकेट गुमाएर १ सय ९ रनको स्थितिमा थियो । वार्नर र स्मिथ खेलिरहेका थिए । त्यति बेला अष्ट्रेलियाको जित सुनिश्चित जस्तै देखिएको थियो ।अष्ट्रेलियाले पछिल्ला चार टेस्टमा बंगलादेश लगातार हराएको थियो । बायाँहाते स्पिनर सकिबले बंगलादेशलाई हारबाट जोगाउँदै खेलमा फर्काएका थिए । उनले वार्नर र स्मिथ दुवैलाई आउट पारे । स्मिथले ३७ रन बनाए । खेलको अन्त्यतिर प्याट कुमिन्सले नटआउट ३३ रन बनाए । तर यो पर्याप्त रहेन । अब दोस्रो टेस्ट चट्गाउँमा अर्को साता हुनेछ ।
वेस्ट इन्डिजको पुनरागमन,लिड्स (एएफपी) साई होपको उत्कृष्ट ब्याटिङ मदतमा वेस्ट इन्डिजले मंगलबार राति दोस्रो टेस्टमा इङल्यान्डलाई ५ विकेटले हराएको छ । हेडिङलेमा अहिलेसम्म भएका पहिलो श्रेणी क्रिकेटको दुवै इनिङ्समा शतक बनाउने होप पहिलो ब्याट्सम्यान भएका छन् । ३ सय २२ रनको विजय लक्ष्य पाएको वेस्ट इन्डिजले ५ विकेट गुमाएर त्यसलाई पूरा गर्यो । होप १ सय १८ रनमा नटआउट रहे । उनले पहिलो इनिङ्समा १ सय ४७ रन बनाएका थिए । यसअघि खेलेका ११ टेस्टमा २३ वर्षीय होपले एउटै पनि शतक बनाएका थिएनन् । इङलिस भूमिमा सन् २००० यता वेस्ट इन्डिजको यो पहिलो जित हो । यससँगै तीन टेस्ट शृंखला ११ को बराबरीमा पुगेको छ । पछिल्लो समय बंगलादेश र जिम्बावे जस्ता टिमलाई मात्र हराउन सकेको वेस्ट इन्डिजले २० वर्षयता घर बाहिर खेलेका ८८ टेस्टमा जित निकालेको यो पहिलो पनि हो ।
सडक बालबालिकाको लिग हुने,काठमाडौं (कास) सडक बालबालिकाको विश्वकपमा सहभागिता जनाउने नेपाली टोलीको छनोटका लागि फुटबल लिग हुने भएको छ । सेल्टर आश्रय नेपालले सन् २०१८ को मे १९ देखि २७ सम्म रुसको मस्कोमा हुने सडक बालबालिका विश्वकपमा नेपालको प्रतिनिधित्व गर्दै छ । अखिल नेपाल फुटबल संघ (एन्फा) को प्राविधिक सहयोगमा सेल्टरले भदौ २१ देखि २३ सम्म लिग फुटबल गर्न लागेको हो । १४ टोली सहभागी हुने प्रतियोगिता लिगकम नकआउटमा खेलाइने छ । सेभेन ए साइडमा खेलिने प्रतियोगिताको सबै खेल दशरथ रंगशालामा हुनेछ । उत्कृष्ट १८ खेलाडीलाई एकमहिने प्रशिक्षण क्याम्पमा राखिने छ ।
