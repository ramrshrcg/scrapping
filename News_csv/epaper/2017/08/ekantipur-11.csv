शीर्षक,विवरण
"९ सम्झौता, कार्यान्वयन शून्य","काठमाडौं माग एउटै गुणस्तरीय चिकित्सा शिक्षा र सेवा आम नेपालीको पहुँचमा पुगोस् । तर त्यत्तिका लागि प्राडा गोविन्द केसीले ११ पटक गरी १ सय ३६ दिन आमरण अनशन बसिसकेका छन्। २०६९ असार २१ गते बाबुराम भट्टराई नेतृत्वको सरकारका पालामा सुरु भएको उनको अनशन खिलराज रेग्मी, सुशील कोइराला, केपी ओली, पुष्पकमल दाहाल हँुदै शेरबहादुर देउवासम्म आइपुगेको छ । प्रमुख तीन दलदेखि न्यायालयका प्रमुखका हरेक सरकारका पालामा सम्झौता भए तर चाँडै उल्लंघन गरिए । पछिल्लो ११ औं अनशन बिहीबार १८ औं दिन पुगेको छ । माग पूरा हुने वातावरण अझै बनेको छैन । अनशनका शृंखलासँगै यसका दिनहरूसमेत बढदै गएका छन् । बुद्धिजीवीहरूले सरकार थेत्तरो हुँदै गएको र त्यसको परिणामस्वरूप केसीको जीवन जोखिममा पुगेको बताउन थालेका छन् । अघिल्लो दसौं सत्याग्रहमा उनी हालसम्मकै बढी अर्थात् २२ दिन अनशन बस्नुपरेको थियो ।डा केसीको पहिलोदेखि चौथो अनशनसम्मको प्रमुख माग वरिष्ठताका आधारमा चिकित्साशास्त्र अध्ययन संस्थानमा डिन नियुक्ति थियो । त्यसताका संस्थानमा राजनीतिक भागबन्डाका आधारमा डिनलगायत पदाधिकारी नियुक्ति हुन्थे । उनीहरूले जनहितमा काम नगरी आफ्नो राजनीतिक स्वार्थमा काम गर्दा संस्थानको अवस्था दिनदिनै खस्किँदै गएको डा केसी बताउँथे । उनको आन्दोलनकै कारण संस्थानमा डिन नियुक्ति वरिष्ठता र स्वच्छताका आधारमा नियुक्त गर्न थालियो । बीचबीचमा उल्लंघन गरिँदा त्यो माग अझै कायम छ । तेस्रो अनशनदेखि संस्थानलाई छुट्टै मेडिकल विश्वविद्यालय बनाउन प्रारूप निर्माण, नयाँ मेडिकल कलेजलाई सम्बन्धन नदिने, राष्ट्रिय चिकित्सा शिक्षा नीति बनाउने, नयाँ मेडिकल कलेजको सम्बन्धन त्यही नीतिअन्तर्गत गर्नेलगायत माग छन् । चौथो अनशनमा उनले ग्रामीण क्षेत्रमा मेडिकल कलेज खोल्नुपर्ने, संस्थानका भ्रष्ट पूर्वपदाधिकारीहरूलाई कारबाही गर्नुपर्ने, संसदीय समितिले नयाँ मेडिकल कलेजलाई सम्बन्धन दिनेसम्बन्धी निर्देशन खारेज गर्नुपर्ने, जयराम गिरीको अध्यक्षतामा गठित चिकित्सा शिक्षा मापदण्ड समितिको सिफारिस तुरुन्त कार्यान्वयन हुनुपर्ने, मन्त्रिपरिषदको निर्णयविपरीत काठमाडौं विश्वविद्यालयले दिएको दुई मेडिकल कलेजको सम्बन्धन रोकेर त्यहाँको पदाधिकारीलाई कारबाही हुनुपर्ने, संस्थानमा भागबन्डा नभएर वरिष्ठता र स्वच्छ छविको पदाधिकारी नियुक्ति हुनुपर्ने आदि माग राखेका थिए । यी मागहरू हालसम्मको अनशनमा समेत कुनै न कुनै रूपमा समावेश नै छन । चिकित्सा शिक्षा नीति र चिकित्सा विश्वविद्यालय नबनेसम्म नयाँ मेडिकल कलेजलाई सम्बन्धन नदिने पाँचौं अनशनको माग हालसम्म जारी छ । उनले विगतमा सम्बन्धनलगायत प्रकरणमा अनियमितता र भ्रष्ट गतिविधिमा संलग्न त्रिवि पदाधिकारीलाई पदबाट हटाएर कारबाही गर्नुपर्ने मागसमेत पाँचौं अनशनदेखि नै गरिरहेका छन् । उनले पाँचौं अनशनमै मापदण्ड पूरा नगर्ने मेडिकल कलेजलाई पुन: मूल्यांकन गरेर डिअफिलिएटसम्म गर्न सकिने नीतिगत व्यवस्था गर्ने सहमति सरकारसँग भए पनि हालसम्म कार्यान्वयन भएन । यस्तै चिकित्सा शिक्षामा वैज्ञानिक शुल्क निर्धारण गरेर लागू गर्ने पाँचौं अनशनदेखिको माग अझै जारी छ । पाँचैं विकासक्षेत्रमा एउटाएउटा सरकारी मेडिकल कलेज खोल्ने माग उनले गर्दै आएका छन् । छैटौंदेखि ११ औंसम्मका माग तिनै सेरोफेरो छन् । डा केसीले मेडिकल क्षेत्र माफिया ले चलाएको बताउँदै आएका छन् । उनले आम नेपालीको चिकित्सा शिक्षा र स्वास्थ्य अधिकारका लागि आफ्नो लडाइँ तिनै माफियासँग रहेको भन्ने गरेका छन् । उनको अनुसन्धानमा उक्त माफियागिरीमा शक्ति केन्द्रहरू मिलेका छन् । त्यसैले को व्यापारी, को नेता वा को माफिया छुट्याउनै गाह्रो भइसकेको उनको भनाइ छ । उनले विश्वेश्वरप्रसाद कोइराला, मनमोहन अधिकारी, पुष्पलाल, गणेशमान सिंहलगायत राजनेताका नाममा निजी एवं नाफामूलक संस्थान खोल्नुले उनीहरूको अपमान हुने बताए । यस्ता महान् व्यक्तित्वहरूका नाममा सर्वसाधारण, रोगी, पीडितलाई सेवा पुग्ने सरकारी संस्था खोल्नुपर्छ, उनले भने, अर्कातिर ८० प्रतिशत जनसंख्या बस्ने ठाउँ (गाउँ) मा स्वास्थ्य संस्था छैनन्, त्यहाँ नयाँ मेडिकल कलेज खोल्नुपर्छ ।यी हुन् ११ औं अनशनका मागमाथेमा प्रतिवेदनअनुरूप चिकित्सा शिक्षा ऐन तुरुन्त पारित गरियोस् चिकित्सा शिक्षा क्षेत्रमा भएका अनियमितता रोक्न ६ वटा प्रक्रिया अपनाइयोस् आईओएममा तत्काल डिनको सिफारिसअनुसार सहायक डिन र क्याम्पस प्रमुख नियुक्त गरियोस् आईओएमलाई विगतका सम्झौताअनुसार थप स्वायत्तता दिँदै विद्यार्थी भर्ना, शुल्क र सम्बन्धनसम्बन्धी अधिकार त्रिवि कार्यकारी परिषद्बाट आईओएममा फिर्ता गरियोस् सरकारी निर्देशन र अदालतको आदेश अटेरी गर्ने मेडिकल कलेजको सम्बन्धन तत्काल खारेज गरियोस् चिकित्सा शिक्षा आयोग नबनेसम्म मेडिकल शिक्षाका सबै तहको शुल्क विश्वविद्यालयले नभई सरकारले तोक्ने व्यवस्था गरियोस् एमडीएमएस र एमडीएस तहको शुल्क यही शैक्षिक सत्रदेखि लागू हुने गरी काठमाडौं विश्वविद्यालयमा जस्तै सबै निजी कलेजहरूका लागि २२ लाख कायम गरियोस् आईओएममा पदाधिकारी नियुक्त नगरेर अस्तव्यस्त बनाउने, आईओएमका अधिकार खोसेर लैजाने तथा नाजायज रूपमा धेरै शुल्क कायम गर्ने त्रिवि पदाधिकारीलाई तत्काल बर्खास्त गरियोस्"
२४ घण्टे अल्टिमेटम,"नेपाल चिकित्सक संघले डा केसीसँग निरन्तर वार्तामा बसी उनको जीवन रक्षाका लागि २४ घण्टाभित्र माग सम्बोधन नगरे कडा कदम चाल्ने चेतावनी दिएको छ । डा केसीको ११ औं आमरण अनशनको १८ दिन भइसक्दा पनि चिकित्सा शिक्षा विधेयकलाई अन्तिम रूप दिन गठित कार्यदलले विवादास्पद निर्णय गरी संसदको महिला, बालबालिका, ज्येष्ठ नागरिक तथा समाज कल्याण समितिको पूर्ण बैठकमा पेस गरेको प्रति संघले आपत्ति प्रकट गर्दै उक्त निर्णय अविलम्ब फिर्ता लिन माग गरेको छ ।"
४ सय घर डुबानमा,"देउरीभरुवा (सप्तरी) सप्तरीको देउरीभरुवा क्षेत्रमा खाँडो खोलाको बाढी पस्दा ४ सय घर डुबानमा परेका छन् । पश्चिमी तटबन्धन कटान गरी खोलो बस्तीमा पसेको हो । बाढीका कारण बालुवामा पुरिएर एक जना बेपत्ता भएका छन् भने देउरीभरुवा क्षेत्रको जनजीवन कष्टकर बनेको छ । कटान रोक्न बाँसले बाढी छेक्ने प्रयासमा जुटेका स्थानीय डोमी यादव बेपत्ता भएका हुन् । ५ किमि पश्चिम राजविराजबाट दूध बेचेर घर फर्किएका उनी पूर्वी तटबन्ध बाढीले कटान गरिरहेको सुनेपछि त्यतै लागेका थिए । कटान भएको स्थानमा बाढीमै बाँसको पाइलिङ गरिरहेका डोमीलाई बाँधकै बालुवाको ढिस्कोले पुर्यो, तलै च्यापिएका उनलाई पानीले बगाएछ, प्रहरी सहायक निरीक्षक मीनबहादुर क्षत्रीले भने, बाढीको बहाव बढी भएकाले जोगाउन सकिएन । स्थानीय मनोज यादवले भने सुरक्षाकर्मीको लापरबाहीले डोमी पुरिएको आरोप लगाएका छन् । नियन्त्रणको काममा खटिइरहेका डोमीलाई जोगाउन सुरक्षाकर्मीबाट प्रयास भएन, उनले भने, यस्तो जोखिम हुँदाहुँदै सुरक्षाकर्मीले बाँस पाइलिङ गर्न किन बाढीमा पठाए ? घटनास्थलमा सुरक्षा प्रमुखसहित पुगेका प्रमुख जिल्ला अधिकारी कृष्णबहादुर कटवालले बाढीको बहाव तीव्र रहेकाले तत्कालै खोजी गर्न नसकिएको बताए । स्थानीयस्तरका सुरक्षाकर्मी पानीमा पसेर खोजी गर्न अनुभवी छैनन्, प्रहरी उपरीक्षक मुकेशकुमार सिंहले भने, उनको खोजीका लागि सशस्त्र प्रहरी पूर्वी मुख्यालय इटहरीबाट गोताखोरको टोली आएको छ । बाढीले जमिन कटान गरेपछि बिहीबार दिउँसो सुरक्षाकर्मी र स्थानीय बासिन्दा नियन्त्रणमा खटिएका थिए । बाढीले तिलाठी कोइलाडी गाउँपालिकाको पूर्व टोल, सकरपुराको मलाह टोल र बेल्ही गाउँका गरी ४ सय घर डुबेको सहायक प्रहरी निरीक्षक रामकुमार यादवले जानकारी दिए । उनका अनुसार ती घरमा ३ फिटसम्म पानी जमेको छ । बेल्हीस्थित भन्सार कार्यालय परिसर तथा नेपाल र सशस्त्र प्रहरीको कार्यालयभित्र पनि पानी पसेको छ । खानासमेत पकाउने अवस्था नरहेकाले बिहीबार सुरक्षाकर्मी भोकै बस्नुपरेको यादवले जानकारी दिए । तिलाठी कोइलाडी गाउँपालिकाको कार्यालय तथा स्वास्थ्यचौकी तिलाठी पनि डुबानमा छ । जिता खोलाको बाढीका कारण तिलाठी कोइलाडी ७ को मन्सापुरस्थित नवटोलिया बस्तीका १० घरमा पानी पसेको वडासचिव सन्तलाल मण्डलले बताए । बाढीले २५ बिघाभन्दा बढी धानखेतमा क्षति पुगेको छ । पश्चिमी तटबन्धको राजविराज नगरपालिका १ बिरौलमा पानी छेक्न बनाइएको संरचना बाढीले भत्काइदिएको छ । आँखैअघि बाँध कटान भइरहँदा डीएसपी यादवराज उप्रेती नेतृत्वका प्रहरीहरू स्रोतसाधन अभावमा मूकदर्शक बने । बजेट अभाव भन्दै बाँध बनाइएन, स्थानीय अहमद हुसेनले भने, कटान सुरु हुँदादेखि नै उपाय खोजिएको भए जोगाउन सकिन्थ्यो तर सरकारी स्तरबाट सहयोग भएन ।महिना दिनअघि पनि सप्तरीमा खाँडो, महुलीलगायत खोलाको बाढीले बस्ती डुबानमा परेका थिए । वर्षा हुनेबित्तिकै बाढी आउने जिल्लामा विपदपूर्व अपनाउनुपर्ने तयारी नै छैन । उद्धार गर्ने दक्ष जनशक्ति पनि छैनन् । पूर्वतयारी नभएकै कारण कटान हुन लागेको खबर पहिल्यै थाहा पाउँदा पनि रोक्न सकिएको छैन ।"
विधेयक पारित गराउने प्रयास विफल,"काठमाडौं डा गोविन्द केसीका मागविपरीत हुने गरी संसदीय समितिले बिहीबार चिकित्सा शिक्षा विधेयक पारित गराउन खोजे पनि कांग्रेस र माओवादी केन्द्रका सांसदको विरोधका कारण सफल हुन सकेन । महिला बालबालिका, ज्येष्ठ नागरिक र समाज कल्याण समितिद्वारा विधेयकमाथि परेका संशोधनमा सहमति जुटाउन गठित कार्यदलले केसीका मागविपरीत प्रतिवेदन बुझाएपछि विधेयक झनै विवादित भएको हो । कार्यदलले आशयपत्र लिएर मेडिकल कलेज, डेन्टल वा नर्सिङको कार्यक्रम सञ्चालन गर्न आवश्यक पूर्वाधार तथा मापदण्ड पूरा गरेका शिक्षण संस्थालाई सम्बन्धन दिन बाधा नपर्ने प्रावधान राखेको छ । यो प्रावधान पारित भए उपत्यकामा ५ मेडिकल कलेजले सम्बन्धन पाउनेछन् । यो विधेयक पारित भए आफ्नो लगानी रहेको मनमोहन मेडिकल कलेजले सम्बन्धन पाउने देखेपछि एमाले सांसदहरूले बिहीबारै समितिबाट पारित गर्न खोजेका थिए । कांग्रेस र माओबादी केन्द्रका सांसदहरू भने कार्यदलले बुझाएको २८ बुदे प्रतिवेदन अध्ययन गर्नु पर्ने भन्दै अर्को दिन बैठक राख्न आग्रह गरेका थिए । कार्यदलका सदस्य कांग्रेस सांसद जीवन परियारले समितिमा प्रतिवेदन प्रस्तुत गरेपछि कांग्रेस, माओबादी केन्द्रसहित अन्य दलका सांसदहरूले प्रतिवेदन अध्ययन गर्न समय दिन माग गरेका थिए । चिकित्सा शिक्षा सुधारको माग राखेर ११ औ पटक आमरण अनसन बसेका डा केसीको माग पुरा नहुने गरी कानुन बन्न लागेपछि सांसदहरू नै विभाजित भएका छन् । कार्यदलको प्रतिवेदन पारित गर्नुपर्ने र केसीले राखेको माग पुरा नहुने गरी विधेयक अघि बढाउन नहुने आवाज उठेपछि समितिका सदस्यहरू विभाजित भएका हुन् । समितिका सभापति र एमालेका सांसदले प्रतिवेदन पारित गर्न आग्रह गरे पनि कांग्रेस र माओबादी केन्द्रका सांसदले प्रतिवेदन अध्ययन गर्न समय दिनु पर्ने भन्दै पारित गर्न इन्कार गरेका थिए । कांग्रेस सांसद् टीएल चौधरीले विवादित विधेयक भएकाले अध्ययन गर्न समय आवश्यक पर्ने बताए । त्यस्तै माओबादी केन्द्रका सांसद निसा साहले पनि बिषयलाई स्थापित गर्न अध्ययन गर्ने समय दिनु पर्ने बताइन । कांग्रेसका मुक्ता यादवले कार्यदलले पेश गरेको प्रतिवेदन अध्ययन नगरी पारित गर्दा आफनो अधिकार कुण्ठित हुने भन्दै तत्काल पारित गर्न नहुने बताइन । केसीले उठाएको माग पुरा हुदैन भने किन हतार गर्ने ?,यादवले भनिन्, केसीको अवस्थाप्रति हामी पनि चिन्तित छौ । कांग्रेसकै सांसद उमेश श्रेष्ठले विधेयक पारित गर्दा थप जटिल समस्या उत्पन्न हुने बताए । विधेयक समस्या समाधान हुने खालको हुनुपर्छ,उनले भने,अहिलेकै अवस्थामा लैजाने हो भने समस्या निम्त्याउने खालेको छ । बैठकमा शिक्षामन्त्री गोपालमान श्रेष्ठलाई बोलाइए पनि उनी उपस्थित भएनन । एमाले सांसदहरूले डा केसीको अवस्था नाजुक भएको भन्दै तत्काल विधेयक पारित गर्नु पर्ने अडानमा लिए । एमाले सांसद राजेन्द्र पाण्डेले मिडियाले सांसदहरूलाई यस बिधेयकको बिषयलाई लिएर गाली गरेको आरोप लगाए । गाली गरे अनुसार मर्ने भए यतिखेर मरिसक्थ्यौ,उनले भने,हाम्रो बारेमा थप लेख्नुस् । अहिलेको परिस्थिति अनुसार विधेयक तयार गरिएको छ,उनले भने,केसीले उठाएको माग र चिकित्सा शिक्षाको बेथितिलाई कन्ट्रोल गर्नेछ । पाण्डेले तत्काल विधेयक पारित गर्नु पर्ने उनले बताए । शुक्रबारदेखि एक साता संसद् बन्द हुने भएकाले केसीको अवस्थालाई ध्यान दिदै समितिले चाडो विधेयक टुंग्याउनु पर्ने अडान उनको थियो । समितिका सभापति रञ्जु झाले कार्यदलले बुझाएको प्रतिवेदन पारित गरिदिन सदस्यहरूलाई आग्रह गरिन । तर कांग्रेस सांसदले नचाहेपछि झा र एमाले सांसदको केही लागेन । शुक्रबार बिहान आठ बजे पुन : बैठक बस्ने गरी टुङग्याइएको थियो । मैले यसअघि कहिल्यै यसरी पास गरौ भनेको थिइनँ, यसलाई आज (बिहीबार) नै पारित गर्न मैले अपिल गरे,उनले भनिन । पारित गर्ने र पन्छाउने बीच बिबाद बढेपछि एमाले सांसद वंशिधर मिश्रले पत्रकारलाई बैठकमा राख्न नहुने प्रस्ताव राखे । उनको प्रस्ताव अनुसार पत्रकारलाई बैठकबाट बाहिर निकालियो । आफ्नालाई सम्बन्धन दिन उपदफा थप आफ्ना र कार्यकर्ताको लगानी रहेको मेडिकल कलेजलाई सम्बन्धन दिन समितिको कार्यदलले विधेयकमा छुट्टै उपदफा थप गरेका छन् । एउटा प्रदेशको विश्वविद्यालयले अर्को प्रदेशको कलेजलाई सम्बन्धन दिन नपाउने प्रावधान हटाइएको छ । झापाको बीएन्डसी मेडिकल कलेजलाई सम्बन्धन दिन यो बुँदा बाधक हुने भएपछि हटाइएको एक सांसदले बताए । आशयपत्र प्राप्त गरी मेडिकल कलेज, डेन्टल वा नर्सिङ विषयको शैक्षिक कार्यक्रम सञ्चालन गर्न आवश्यक पर्ने पूर्वाधार तथा मापदण्ड पूरा गरिसकेको शिक्षण संस्थालाई सम्बन्धन दिन सकिने छुट्टै उपदफा थप गरिएको हो । विधेयकमा मेडिकल कलेजको शुल्क, भर्ना, खारेजको विषयलाई जोड दिइए पनि थप गरिएको उपदफामा नर्सिङ विषयको शैक्षिक कार्यक्रम सञ्चालनलाई सम्बन्धन दिन सकिने प्रावधान राखिएको छ । विधेयकमा विद्यार्थी र अभिभावकको हित हुने प्रावधान पनि थप गरिएको छ । मेडिकल कलेजमा विद्यार्थीबाट लिइने शुल्कको एक तिहाइ भर्नाका बेला बुझाउनुपर्ने व्यवस्था राखिएको छ । कलेजलाई बुझाउनुपर्ने बाँकी शुल्क वार्षिक रूपमा बुझाउनुपर्ने व्यवस्था गरिएको सांसद जीवन परियारले बताए । त्यस्तै, मेडिकल कलेजमा विदेशी विद्यार्थीका लागि छुट््याइएको सिटमा विदेशी विद्यार्थी भर्ना नभएमा नेपाली विद्यार्थी भर्ना गर्न सकिने व्यवस्था गरिएको छ । त्यस्तो सिटमा शुल्क पनि नेपाली विद्यार्थीसरह लिनुपर्ने व्यवस्था गरिएको छ । सरकारी छात्रवृत्तिमा अध्ययन गर्ने विद्यार्थीले दुर्गममा काम गरे दुई वर्ष र सुगममा काम गरे तीन वर्ष हुने व्यवस्था गरेको छ । हरेक प्रदेशमा एउटा मेडिकल कलेज गोविन्द केसीले उठाउँदै आएको हरेक प्रदेशमा एउटा मेडिकल कलेज हुनुपर्ने प्रावधान विधेयकमा समावेश गरिएको छ । कुनै पनि सार्वजनिक मेडिकल कलेज वा प्रतिष्ठान नभएका प्रदेशमा सरकारले संशोधित कानुन कार्यान्वयन सुरु भएको पाँच वर्षभित्रमा कम्तीमा एउटा खोल्नुपर्ने बाध्यात्मक व्यवस्था छ । त्यस्तै, सरकारी अस्पतालमा कार्यरत चिकित्सकले कार्यालय समयमा आफूू खटिएको अस्पतालबाहेक अन्यत्र काम गर्न नमिल्ने व्यवस्था विधेयकमा छ । अन्यत्र चिकित्सासम्बन्धी कुनै प्रकारको पेसा, व्यवसाय वा रोजगारी गर्नु हुँदैन, विधेयकमा भनिएको छ, यो प्रावधानविपरीत काम गर्ने चिकित्सकलाई निजको सेवा सर्तसम्बन्धी कानुनबमोजिम कारबाही हुनेछ । अनशन लम्बिए केसी अपांग हुन सक्छन्स्वास्थ्य सचिव किरण रेग्मीले डा केसीको अनशन केही बढेमा उनी अपांग हुन सक्ने बताइन् । मन्त्रालयले बिहीबार शिक्षण अस्पतालका निर्देशकलाई बोलाएर केसीको अवस्थाबारे रिपोर्ट अध्ययन गरेपछि रेग्मीले संसद्को महिला बालबालिका, ज्येष्ठ नागरिक र समाज कल्याण समितिको बैठकमा जानकारी गराएकी थिइन् । हामीले केसीको अवस्थाबारेमा रिपोर्टिङ लियांै, बैठकमा उनले भनिन्, रिपोर्ट हेर्दा चिन्ताजनक लाग्यो । मुटुको धडकन ७० देखि ८० हुनुपर्नेमा २ सयभन्दा बढी रहेको, किड्नीमा समस्या देखिएको उनले समितिलाई जानकारी गराइन् । रगतका तत्त्वहरूमध्ये धेरै हुनुपर्ने तत्त्व थोरै भएको र थोरै हुनुपर्ने तत्त्व धेरै छ, उनले भनिन्, डा केसीको स्वास्थ्यमा कुनै पनि बेला जे पनि हुन सक्छ । केसीलाई एन्टिबायोटिक दिनुपर्ने भए पनि लिन नमानेको उनले समितिलाई जानकारी गराइन् । जीवनरक्षाका लागि पहल गर्नुपर्ने बेला आएको उनले बताइन् । केसीलाई अझै केही दिन यसरी नै राखिए अपांगता हुन सक्ने चिन्ता उनले व्यक्त गरिन् । स्वास्थ्य सचिवले केसीको अवस्था सुनाएपछि बैठक हल एकछिन सुनसान भयो ।"
फेरिए प्रजिअ,"काठमाडौं गृह मन्त्रालयले तीन महिनामै काठमाडौंमा प्रमुख जिल्ला अधिकारी (प्रजिअ) परिवर्तन गरेको छ । गृह मन्त्रालयबाट काठमाडौं प्रजिअको जिम्मेवारीमा आएका बालकृष्ण पन्थी छोटो अवधिमै सरुवामा परेका हुन् । उनको ठाउँमा केदारनाथ शर्मालाई ल्याइएको छ । गृहले काठमाडौंसहित १९ जिल्लाका प्रजिअसहित ३१ जनाको सरुवा गरेको हो । अन्य जिल्लाका प्रजिअ पनि केही महिनामै सरुवा भएका छन् । ओखलढुंगाका प्रजिअ फणीन्द्र दाहाल ६ महिनामै सरुवा भएका छन् । उनको ठाउँमा बाँकेका सहायक प्रजिअ जनकराज पन्तलाई पठाइएको छ । रसुवाका प्रजिअ चोलिन्द्र न्यौपाने आठ महिनामै सरुवा भएका छन् । उनको ठाउँमा गृह मन्त्रालयकी उपसचिव हीरादेवी पौडेललाई पठाइएको छ । गृह प्रवक्ता दीपक काफ्लेले कतिपय प्रजिअको छोटो समयमै सरुवा गरिनु सामान्य कुरा भएको बताए । उनले भने, यस्तो भइरहन्छ । छिटोछिटो सरुवा हुनु पनि सामान्य कुरा नै हो । त्यस्तै महोत्तरीका प्रजिअ वीरेन्द्रकुमार यादव गृह मन्त्रालयमा तानिएका छन् भने उनको ठाउँमा गृहकै बाबुराम श्रेष्ठलाई सरुवा गरिएको छ । पर्सा, झापा, मोरङ, धादिङ, महोत्तरी, सप्तरी, स्याङ्जा, ओखलढुंगा, सोलखुम्बु, प्यूठान, दोलखा, रसुवा, दार्चुला, म्याग्दी, ताप्लेजुङ, सप्तरी, धनकुटा र बाँकेमा नयाँ प्रजिअ पठाइएको छ । पछिल्लो सरुवाले सहायक प्रजिअका भरमा चलेका केही जिल्लामा प्रजिअको पूर्ति गरेको छ भने केही जिल्ला फेरि सहायक प्रजिअको जिम्मामा पुगेका छन् । गृहका अनुसार झापा, स्याङ्जाजस्ता जिल्लामा प्रजिअ पठाइएको छ भने बाग्लुङ, रूपन्देही र बाँकेमा फेरि सहायक प्रजिअकै काँधमा पुगेका छन् । लामो समयदेखि निमित्त प्रजिअको भरमा चलेको सर्लाहीले यसपटक पनि प्रजिअ पाउन सकेन ।"
सम्झौता कार्यान्वयनमा जोड,"काठमाडौं भारतीय विदेशमन्त्री सुष्मा स्वराजले नेपालको राजनीतिक स्थिरता र आर्थिक विकासका लागि भारतीय सद्भाव यतिबेला झनै उच्च रहेको बताएकी छन् । संविधान जारी भएको दुई वर्ष पुग्दैगर्दा काठमाडांै आइपुगेकी भारतीय विदेशमन्त्री स्वराजले उच्चस्तरीय भेटवार्ता गर्दै नेपाल र भारतबीच दुईपक्षीय सम्बन्धमा केही असमझदारी विगतमा देखिए पनि अहिले राजनीतिकस्तरमा समझदारी बढेको बताएकी हुन् । सफलतापूर्वक सम्पन्न दुई चरणको स्थानीय निर्वाचनको प्रशंसा गर्दै एक महिनापछि हुने तेस्रो चरणको निर्वाचनको सफलताको समेत उनले कामना गरिन् ।बहुक्षेत्रीय प्राविधिक तथा आर्थिक सहयोगका निम्ति बंगालको खाडीको प्रयास (बिमस्टेक) को विदेशमन्त्रीस्तरीय बैठकमा सहभागी हुन आएकी स्वराजले राष्ट्रपति विद्यादेवी भण्डारी र प्रधानमन्त्री शेरबहादुर देउवासँगको छुट्टाछुट्टै शिष्टाचार भेटमा त्यस्तो धारणा व्यक्त गरेको सहभागी अधिकारीले बताए । उनले प्रधानमन्त्री देउवालाई बालुवाटारमा भेटदै भनिन्, भारत र नेपालको सम्बन्धले सहकार्यको उचाइ लिइरहेको छ । यसलाई थप उचाइमा पुर्याउन दुवैतर्फ उत्तिकै मिहिनेत गर्नुपर्नेछ । भएका सम्झौता र सहमतीय परियोजनालाई विनविन सहकार्यमा अघि बढाउन आवश्यक रहेको पनि उनले स्पष्ट पारेको भेटमा सहभागीले जानकारी दिए ।प्रधानमन्त्री देउवाको आसन्न भारत भ्रमणका क्रममा हुने समझदारी र राजनीतिक भेटघाटले पनि धेरै विषय टुंगोमा पुग्ने अपेक्षा गरिरहेको अवस्थामा विदेशमन्त्री स्वराजले यस्तो धारणा राखेकी हुन् । प्रधानमन्त्री देउवाले भेटमा नेपालले स्थानीय तहको निर्वाचनका दुई चरण सफलतापूर्वक सम्पन्न भएको र तेस्रो चरणको निर्वाचन असोज २ मा पनि सफलतापूर्वक सम्पन्न हुने बताए । त्यसलगत्तै प्रदेश र संघको निर्वाचन गराएर राजनीतिक स्थायित्व र परिवर्तनको आत्मसात् गराउनेतर्फ सरकार केन्द्रित रहेको उनले बताएका थिए । नेपाल र भारतबीचको त्यो समयको सम्बन्धलाई एक छेउमा राख्दै अघि बढ्नपर्ने बताएको अधिकारीले जानकारी दिए । छलफलमा प्रधानमन्त्रीले सम्झौता भएको सबै प्रकारको परियोजना अघि बढाउनुपर्ने धारणा व्यक्त गर्नुभएको थियो । नेपालतर्फको केही कमजोरी भए त्यसको खोजी हुने र त्यताबाट समझदारी कार्यान्वयनमा आवश्यक सक्रियता सम्बन्धित निकायबाट देखाउन आवश्यक छ, सल्लाहकार डा दिनेश भट्टराईले भने, प्रधानमन्त्रीको बढी जोड पुराना सहमतिलाई कार्यान्वयन गर्नेमा थियो । उहाँ (स्वराज) ले पनि नेपालले गर्नुपर्ने प्रक्रिया पुर्याए आफूहरू तयार रहेको बताउनुभयो ।दुईपक्षीय सहयोग आदानप्रदान, सम्बन्ध सुधार र प्रधानमन्त्री देउवाको आसन्न भारत भ्रमणका विषयमा कुराकानी केन्द्रित रहेको बताउँदै भट्टराईले भने, प्रधानमन्त्री देउवाको भारत भ्रमण कसरी सफल र परिणाममुखी बनाउने भन्ने विविध विषयमा छलफल भए । नेपालले लैजाने विविध एजेन्डामा भइरहेको तयारी र भारतका तर्फबाट हुने सहयोगका बारेमा छलफल भयो । नेपाललाई भारतले आफ्नो प्राथमिकतामा राखेको भन्दै आपसी हित र सहकार्यमा काम गर्नुपर्ने बताएको प्रधानमन्त्रीका परराष्ट्र सल्लाहकार भट्टराईले बताए । स्वराजले प्रधानमन्त्री देउवालाई भनेकी थिइन्, हामी भारतमा तपाईंलाई स्वागत गर्न आतुर छौं । भ्रमण सफल र सबल बनाउन दुवै देशले आवश्यक तयारी गरौं । भारतीय दूतावासका प्रवक्ता रुवि जसप्रितले पनि दुईपक्षीय सम्बन्धको हार्दिकता र सहकार्यकै विषयमा छलफल भएको बताइन् । राष्ट्रपति कार्यालय शीतलनिवासले पनि आपसी हित र सहकार्यका विषयमा छलफल भएको जनाएको छ । भेटमा भारतचीन सीमा क्षेत्र दोक्लमका विषयमा कुनै कुरा नभएको भट्टराईले बताए । भारतचीनको सीमा विवादका विषयमा कुरा उठ्ने भनिए पनि त्यसमा भारतले कुनै सरोकार नै नराखेको अधिकारीहरूको धारणा छ । यद्यपि यो विषयमा भारतले नेपालको पनि साथ खोजिरहेको छ भने नेपालले आफ्नो तटस्थता स्पष्ट पारिसकेको छ । नेपालले भारत र चीनलाई समस्याको समाधान शान्तिपूर्ण वार्ताबाट खोज्न आग्रह गरिसकेकाले यो विषयमा भारत प्रवेश नगरेको भनिए पनि भारतीय चाहना नेपालको साथ खोज्ने नै हो । स्वराज फर्केको दुई दिनपछि चिनियाँ उपप्रधानमन्त्री वाङ याङ नेपाल भ्रमणमा आउनेछन् । उनले पनि अन्य छलफल गर्ने भनिए पनि यो पछिल्लो राजनीतिक घटनाक्रममा देखा परेको अर्को कूटनीतिक चरण हो ।विदेशमन्त्री स्वराजले पञ्चेश्वर, अरुण तेस्रो र माथिल्लो कर्णाली जलविद्युत् आयोजनालाई भारतले प्राथमिकतामा राखेको भन्दै काम अघि बढाउन आवश्यक भएको जानकारीसमेत दिएकी थिइन् । जलविद्युतको क्षेत्रमा जतिसक्दो छिटो काम अघि बढाउन उनले जोड दिएको अधिकारीहरूले बताए । प्राथमिकतामा रहेका महत्त्वपूर्ण र पुराना परियोजना समयमै पूरा गर्न भारत तयार रहेको स्वराजले बताउनुभयो, स्वराज भ्रमणका क्रममा काठमाडौं आएका राजदूत दीपकुमार उपाध्यायले भने । स्वराजले साँझ होटल सोल्टीमा मधेस केन्द्रित नेताहरूसँग पनि छलफल गरिन् । राजपाका नेताहरू महन्थ ठाकुर, राजेन्द्र महतो, अनिल झा, शरदसिंह भण्डारीलगायतसँग उनले भेटवार्ता गरेकी थिइन् । उनीहरूसँग पनि पछिल्लो राजनीतिक विषयमा नै छलफल गरेकी हुन् । राष्ट्रिय जनता पार्टीका नेताहरू सहभागी उक्त छलफलमा राजनीतिक र निर्वाचनका विषयमा छलफल केन्द्रित थियो । अन्य राजनीतिक दलका नेताहरूसँग शुक्रबार भेटघाट हुने बताइएको छ ।"
बिमस्टेक बैठक सुरु,"काठमाडौं प्रधानमन्त्री शेरबहादुर देउवाले क्षेत्रीय संगठनहरूमार्फत हुने सहकार्यले आतंकवाद, विध्वंस र अतिवादसँग जुधेर यस क्षेत्रमा शान्ति, लोकतन्त्र र विकासलाई अघि बढाउन सकिने बताएका छन् । आतंकवाद, उग्रवाद र अतिवादलाई विश्वबाटै निर्मूल पार्न सहकार्य आवश्यक रहने उनले बताए । आतंकवाद र उग्रवादसँगै हातहतियार र लागूऔषध ओसारपसारले यस क्षेत्रको शान्ति र मैत्रीमा खलल पुर्याएको भन्दै उनले यसको नियन्त्रणमा सहकार्य अपरिहार्य रहेको बताए ।शान्ति, प्रजातन्त्र, विकास र असल छिमेकीपनमा आतंकवाद सबैभन्दा ठूलो चुनौती बनेको छ । आतंकवादका सबै रूपलाई नेपालले सधैं निन्दा गर्छ । कुनै पनि बहानामा आतंकवाद मान्य हुँदैन, बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को १५ औं मन्त्रीस्तरीय बैठक उद्घाटन गर्दै प्रधानमन्त्री देउवाले भने, आर्थिक वृद्धि र समृद्धिको मार्गमा गरिबी निकै ठूलो चुनौतीका रूपमा रहिरहेको अवस्थामा आतंकवाद, उग्रवाद अतिवाद थपिएर समस्या बढेको हो । बिमस्टेक क्षेत्रका जनताको सम्मानपूर्वक बाँच्न पाउने अधिकारका लागि सबैले सामूहिक एवं निर्णायक रूपमा सहकार्य गर्न आवश्यक रहेको उनले बताए ।जलवायु परिवर्तन र प्राकृतिक विपत्तिले गम्भीर अवस्था सिर्जना गरेको बताउँदै प्रधानमन्त्री देउवाले दैवी विपत्तिको जोखिममा नेपाल रहेको पुष्टि सन् २०१५ को भूकम्पले गरेको बताए । त्यो पीडालाई स्मरण गर्दै उनले भने, सबै किसिमका चुनौतीको सामना गर्न सदस्य मुलुकबीच सुदृढ एवं सबल सहकार्य अपरिहार्य छ। छिमेक र मित्रको साथले भूकम्पीय पीडाबाट हामी माथि उठ्दै छौं ।एसियाको महत्त्व विश्वमै बढेको बताउँदै उनले भने, विकासका निम्ति दूरदृष्टियुक्त कार्ययोजना आवश्यक छ । अवसर र चुनौती, जटिलता र विरोधाभासमा नपरी अघि बढ्न सहयोग, साझेदारी र सहकार्यको मार्गमा अघि बढ्न ढिलाइ गर्न हुँदैन ।विमस्टेकको अध्यक्षसमेत रहेका देउवाले १३ वर्षअघि बैंककमा भएको बिमस्टेकको पहिलो शिखर सम्मेलनमा आफूले नेपाली प्रतिनिधिमण्डलको नेतृत्व गरेको स्मरण गर्दै भने, गतिशीलता र प्रचुर सम्भावनायुक्त एसियाका दुई उपक्षेत्रलाई जोड्ने पुल बिमस्टेक हो । उद्घाटन सत्रमा सम्बोधन गर्दै उपप्रधान तथा परराष्ट्रमन्त्री कृष्णबहादुर महराले पनि सहकार्यबाट यस क्षेत्रले गति पाउने बताए । बिहीबारै सुरु सचिवस्तरीय बैठक साँझ सम्पन्न हुँदै अबेर गरेर मन्त्रीस्तरीय बैठक सुरु भएको थियो । बैठकको उद्घाटनसत्र त्यति व्यवस्थित भने थिएन । राजदूतलाई बस्ने सिट मिलेको थिएन भने राष्ट्रपति र प्रधानमन्त्रीका परराष्ट्र मामिला सल्लाहकारहरू पछाडि बसेका थिए । मन्त्रालयका पूर्वपरराष्ट्र सचिव पछाडि बसेपछि केही सहसचिव अगाडिबाट उठेर पछाडि सरेका थिए ।तेस्रो शिखर सम्मेलन र यसअघिका मन्त्रीस्तरीय बैठकका निर्णय कार्यान्वयनको समीक्षाका साथै बिमस्टेकअन्तर्गतका पारस्परिक सहयोगका विषयलाई दु्रत गतिमा कार्यान्वयन गर्नेबारे सचिवस्तरीय बैठकमा छलफल भएको थियो । बैठकमा त्यही सचिवस्तरमा भएको निर्णयमा केन्द्रित भएर छलफल केन्द्रित हुनेछ ।भारत, भुटान, बंगलादेश, श्रीलंका, थाइल्यान्ड र म्यान्मार सदस्य रहेको उक्त संगठन सार्क र पूर्वी एसियाली संगठन आसियानको पुलका रूपमा स्थापना भएको हो। त्यसमा सार्कका तीन मुलुक अफगानिस्तान, पाकिस्तान र माल्दिभ्स सदस्य छैनन् । यही कारण बिमस्टेकलाई माइनस पाकिस्तान भनिन्छ । यसको स्थापनाकालमा अफगानिस्तान सार्कको सदस्यसमेत थिएन । श्रीलंकाका विदेशमन्त्रीले राजीनामा दिएकै कारण विदेश राज्यमन्त्री वसन्था सेनानायेके शुक्रबार बिहान आइपुग्ने भएका छन् । म्यान्मार र थाइल्यान्डका पनि उपमन्त्री छन् । अन्यका विदेशमन्त्री सहभागी छन् ।व्यापार, लगानी, प्रतिआतंकवाद, गरिबी निवारण, यातायात, पर्यटन, सञ्चार, ऊर्जा, कृषि, जनस्वास्थ्य, वातावरण तथा प्राकृतिक विपत्ति र जलवायु परिवर्तनजस्ता एक दर्जन बढी विषयमा सहकार्य गर्नेबारे छलफल भएको थियो । गरिबी निवारणको सम्मेलन आगामी नोभेम्बरमा नेपालमा गर्ने र लागूऔषध नियन्त्रणमा नेपालले अर्को बैठक गर्ने लगायत विषय रहेका छन् । शिखर सम्मेलनका विषयमा सचिवस्तरमा निर्णय हुन सकेन । नेपालले सन् २०१७ मा गर्ने भनिएको शिखर सम्मेलन त्यो समयमा हुन सहज छैन ।"
अख्तियारले थाल्यो साझाको छानबिन,"ललितपुर अख्तियार दुरुपयोग अनुसन्धान आयोगले साझा प्रकाशनको अनियमितताबारे छानबिन सुरु गरेको छ । आयोगबाट बुधबार खटिएको टोलीले साझाको आर्थिक र उत्पादन कारोबारसम्बन्धी सम्पूर्ण फाइल अनुसन्धानका लागि नियन्त्रणमा लिएको हो । आयोगमा साझाका कर्मचारीले साउन २५ गते भ्रष्टाचार छानबिन र कारबाहीको मागसहित उजुरी दर्ता गरेका थिए । साझाका बारेमा शिक्षा मन्त्रालय र सार्वजनिक लेखा समितिले पनि अनुसन्धान गरिरहेको छ ।अख्तियार प्रवक्ता जीवराज कोइरालाले साझा प्रकाशनका अध्यक्ष तथा महाप्रबन्धक डोलिन्द्रप्रसाद शर्माले करोडौं रकम भ्रष्टाचार गरेको उजुरीका आधारमा फाइल नियन्त्रणमा लिएको बताए । उनका अनुसार महाप्रबन्धकशर्माविरुद्ध संस्था प्रवेश नै साझा प्रकाशन कर्मचारी प्रशासन नियमावलीविपरीत भएको लगायत विभिन्न ११ बुँदे उजुरी दर्ता भएको छ ।शर्माकी श्रीमतीका नाममा अक्सफोर्ड पब्लिकेसन र समिसम प्रकाशन नामक संस्था छन् । समान प्रकृतिको संस्थाका सञ्चालकलाई साझा प्रकाशनमा पदाधिकारी बनाउनु नियमवाली (नियम ३८४) विपरीत छ । अर्थ मन्त्रालयले २०७१ मंसिरमा दायित्व बढाउन नपाइने भनी दिएको निर्देशन र निर्वाचन आचारसंहिताविपरीत ८८ जनाभन्दा बढी कर्मचारी शर्माले नियुक्त गरेको उजुरीमा उल्लेख छ । उजुरीमा मन्त्रालयको निर्देशनविपरीत भर्ना गरिएका कर्मचारीलाई भुक्तानी गरिएको तलब तथा अन्य सुविधासमेत महाप्रबन्धकबाट असुलउपर गर्न माग गरिएको छ ।संस्थाको मुख्य आम्दानी कक्षा ११ र १२ को पाठ्यपुस्तक सबैको नेपाली छपाइबाट हुने हो । महाप्रबन्धक शर्माले ०७२ मा उक्त कक्षाको पाठ्यपुस्तक छाप्न सम्झौता अर्कैका नाममा गरी मुद्रण भने आफ्नै समिसम प्रेसबाट गरेका थिए । एक लाख थान मुद्रण गर्न लगिएको भए पनि ३८ हजार थान मात्र संस्थामा पाठ्यपुस्तक ल्याई बाँकी अक्सफोर्ड र गणेश इन्टरनेसनल संस्थाबाट बिक्रीवितरण गरिएको थियो । यसले राष्ट्रिय परीक्षा बोर्ड र लेखकले पाउनुपर्ने १०१० प्रतिशत रोयल्टी भुक्तानी हुँदा कट्टा हुने १५ प्रतिशत आयकर पनि ठगी भएको छ । यसबाट शर्माले करोडौं रुपैयाँ अवैध आम्दानी गरेको र साहित्यिक सिर्जनाको प्रतिलिपि अधिकारसमेत हनन भएको उजुरीमा उल्लेख छ ।उजुरीमा उल्लेख भएअनुसार महाप्रबन्धक शर्माले ०७३ मा आफ्ना नाममा रहेको समिसम मुद्रणालयलाई कथित रूपमा बेचेको र अल्पाइन अफसेट प्रेसको थोत्रो वेभ मेसिन प्रक्रिया नपुर्याई भाडामा लिएका छन् । २०७४ मा काठमाडौं, ललितपुर, भक्तपुर, धादिङ, काभ्रे, सिन्धुपाल्चोक, दोलखा, रामेछापलगायत जिल्लाका लागि ५ हजार थान पाठ्यपुस्तकमा हिज्जे गलत भएकाले सच्चाएर प्रकाशित गरिएको थियो । यी पुस्तक गोदाममै छन्, बिक्री भएका छैनन् । तर, बजारमा यी किताब जतासुकै पाइने भन्दै शर्माकै प्रेसबाट अवैध रूपमा छापी उनकै पसलबाट बिक्री गरिएको हो ।कर्मचारीका अनुसार साझाको पुल्चोकस्थित केन्द्रीय कार्यालय परिसरको जग्गा सहकारी बैंकको लिलामबाट बचाउन सरकारले ३० करोड रुपैयाँ दिएको थियो । तर उक्त रकममध्ये १४ करोड रुपैयाँबाहेक बाँकी रकम मनोमानी ढंगले खर्च गरिएको छ । साझाका आफ्नै छापाखाना र कम्प्युटर छन् । लेखकबाट पाण्डुलिपि टाइप भएर प्राप्त हुने नियम छ । तर कम्प्युटर टाइपिङ, प्रुफिङका नाउँमा लाखौं रुपैयाँ भुक्तानी भएको छ । संस्थामा लेखा, प्रशासन, छापाखानालगायत केन्द्रीय विभागमा महाप्रबन्धकपछि २ जना वरिष्ठ अधिकृत द्वितीय तहका कर्मचारी छन् । स्थायी कर्मचारी हुँदाहँुदै पनि आर्थिक अनियमितता गर्न करारमा नियुक्त गरेकालाई जिम्मेवारी दिएको र करोडांै रकम पर्ने जिन्सी सामान भएको शाखा प्रमुखमा पनि आफूनिकट कर्मचारी नियुक्त गरी जिम्मेवारी दिई रकम हिनामिना गरेको अरोप छ । त्यस्तै, सार्वजनिक खरिद ऐनविपरीत बिनाटेन्डर कागज खरिद, आफू संलग्न रहेको अल्पाइन अफसेट प्रेसबाट वेभ छपाइ मेसिन भाडामा लिइएको छ । उक्त मेसिन सञ्चालनको हिसाब पनि परदर्शी नभएको कर्मचारीको गुनासो छ ।सञ्चालक समितिको अधिकारी भएको भन्दै पटकपटक कर्मचारी प्रशासन नियमावली संशोधन गरी संस्थागत संरचना भत्काउने गरेको पनि कर्मचारीले बताए । शर्मालाई तत्काल महाप्रबन्धक र अध्यक्ष पदबाट हटाउनुपर्ने, एकै व्यक्तिलाई संस्थाको अध्यक्ष र महाप्रबन्धक दुवै दिन नहुने, शिक्षा मन्त्रालयले चाँडै साझा प्रकाशन सञ्चालन कार्यव्यवस्था नियमावली जारी गर्नुपर्नेलगायत माग कर्मचारीको छ ।महाप्रबन्धक शर्माले भने अख्तियारले फाइल लगेकामा खुसी व्यक्त गरे । संस्थाको खातामा एक रुपैयाँ पनि नभएको अवस्थामा करोडौं रुपैयाँ अनियमितता गरेको भन्ने आरोप झूटो हो भन्ने पुष्टि हुन्छ, उनले दाबी गरे । संस्थाको ११ वर्षयता नभएको लेखा परीक्षण गर्न करारमा प्रक्रिया पुर्याई ६ महिनाका लागि लेखामा २५, प्रेसमा २५, पत्रिकामा १, परियोजनामा ७ र अन्यमा १४ गरी ७२ कर्मचारी नियुक्त गरेका हौं, उनले भने, संस्थाका मेसिन पुराना र अत्यन्तै ढिला काम गर्ने भएकाले वेभ छपाइ मेसिन भाडामा नभई फ्रि मा ल्याएको हो, उनले दाबी गरे, साथै प्रत्येक वर्ष संस्थाले पाठ्यपुस्तक छाप्न नभ्याई बाहिरका संस्थालाई दिने गरेअनुसार समिसम मुद्रणालय र अल्पाइन अफसेट प्रेसलाई दिइएको हो ।"
सडक निर्माणमा अदालती अवरोध,"काठमाडौं सामाखुसीको विष्णुमती पुलदेखि टोखा गेटसम्मको सडक स्तरोन्नति गर्न डिभिजन सडक कार्यालय काठमाडौंले योजना बनायो । स्थानीयको आग्रहअनुसार पहिले ६ मिटर चौडाइ भएको सामाखुसीटोखा सडक खण्डलाई चौडा बनाएर १८ मिटर बनाउने निर्णय भयो । नुवाकोटलाई काठमाडौं जोड्ने सहायक राजमार्ग (फिडर रोड) भएकाले मापदण्डअनुसार कम्तीमा २२ मिटर बनाउनुपर्ने भयो । त्यसैअनुरूप करिब डेढ किलोमिटर लामो सडक २०७० सालको सुरुमा ६ महिनामा सम्पन्न गर्नेगरी ठेक्का दिइयो । तर त्यस क्षेत्रका बासिन्दाले मुद्दा दायर गरेपछि सर्वोच्चको अन्तरिम आदेशअनुसार निर्माण कार्य रोकिएको छ । ४ वर्षदेखि निर्माण कार्य रोकिएको सडक स्थानीयसँगको सम्झौताको आधारमा खण्डखण्डमा निर्माण भएको छ । जसले घर भत्काइसकेका छन् त्यस क्षेत्रमा पिच गरिसकिएको टोखा नगरपालिकाका वडा नं १० एक कर्मचारीले बताए । उनले भने, केहीले क्षतिपूर्तिको माग गर्दै अदालत गएका छन् भने केहीले भत्काएर सडकका लागि ठाउँ दिइसके । ती स्थानमा सडक निर्माण भइसकेका छन् । अदालतले स्टे अर्डर दिएकाले सडक निर्माणले पूर्णता पाउन नसकेको हो । उपत्यका विकास प्राधिकरणले सडक निर्माण गर्न चिह्न लगाउने, भत्काइएका घरको क्षतिपूर्ति दिने र जग्गा खाली गराएपछि मात्र डिभिजन सडक कार्यालयले निर्माण गर्छ । तर घर भत्काउनुपर्ने भएपछि स्थानीय अदालत जाने गरेका छन् । यस्ता मुद्दामा अदालतले छिटो निर्णय नगर्दा सडक कार्यालय र ठेकेदार दुवै अन्योलमा पर्ने गरेका छन् ।उस्तै अवस्था छ, गल्कोपाखा गोंगबु सडकको पनि । दुई किमिको यो सडकमा १२ सय मिटरजति सडक बनिसक्यो । तर कतै साँघुरो छ त कतै चौडा । सडकमा फुटपाथ पनि कहींकतै मात्र छन् । यसो हुनुको प्रमुख कारण स्थानीयले घर भत्काउन नदिनु हो । २०७१ वैशाख पहिलो साता सर्वोच्चले घर भत्काउन रोक लगाएपछि सडक निर्माण रोकिएको थियो । जीर्ण बनिसकेको सडकमा हिँड्न गाह्रो भएपछि केही स्थानीयले आफैं घर भत्काएर सडकका लागि जग्गा दिए । स्थानीयकै आग्रहमा केही स्थानमा पिच गरिएको छ, तर मापदण्डअनुसारको सडक भने छैन । फुटपाथसहित ११ मिटर चौडाइ हुनुपर्नेमा ठाउँठाउँमा कम छ । तीन वर्षअघिको अन्तरिम आदेश अझसम्म फुकुवा भएको छैन । यस्ता कतिपय सडक निर्माणका क्रममा स्थानीयले अदालतमा मुद्दा दायर गरेकाले निर्माण कार्य रोकिएको छ । अदालतमा यस्ता विषयहरू चाँडो टुंग्याउनुपर्ने सडक कार्यालयका कर्मचारीको भनाइ छ । डिभिजन सडक कार्यालयका इन्जिनियर अरुणकुमार कर्णले भने, निश्चित अवधिसम्मका लागि स्टे अर्डर दिए ठिकै हो । तर लामो समयसम्म अदालतबाट फैसला नभइदिँदा गाह्रो हुन्छ । अब त्यो सडक कहिलेसम्म बन्ने कि नबन्ने पनि ठेगान हुन्न । सडक निर्माण गर्न मिल्ने र नमिल्ने निर्णय समयमा हुनुुपर्ने उनको भनाइ छ । अदालतबाट स्टे अर्डर आएपछि मर्मत, नयाँ ठेक्का सबैको काम प्रभावित हुने कर्णको भनाइ छ । समयमा निर्णय नहुँदा ठेकेदारका निर्माण सामग्री पनि चोरी हुने गरेका छन् । साथै निर्माण अवधि थपिँदा लागत थपिने र खण्डखण्ड निर्माण गर्दा गुणस्तरीय नहुने उनीहरूको भनाइ छ । नेपाल निर्माण व्यवसायी महासंघका अध्यक्ष शरदकुमार गौचनले भने, सरकारले जग्गा खाली गराएर र मुआब्जा वितरण गरेर मात्र टेन्डर आह्वान गर्ने र ठेक्का दिने गर्नुपर्छ । नत्र सडक निर्माणका लागि जाँदा स्थानीय अदालतमा गइदिन्छन् अनि निर्माणका लागि फिल्डमा गइसकेकाहरूलाई गाह्रो हुन्छ । निर्माण सामग्री थुपारिसकेको, कामदारको व्यवस्था गरिसकेपछि काम रोकिँदा ठेकेदारको खर्च बढ्ने र निर्माण समयमै नसकिने उनको भनाइ छ । यस्ता कठिनाइ सडक विस्तारमा अझ धेरै हुने काठमाडौं उपत्यका सडक विस्तार आयोजनाका इन्जिनियर विश्व विजयलाल श्रेष्ठले बताए । त्रिपुरेश्वरकलंकीनागढुंगा सडकमा तीनवटा मुद्दा परेपछि अदालतले निर्माण रोक्न आदेश दिएको छ । सानु श्रेष्ठसमेत ४७ जनाले हालेको मुद्दामा सर्वोच्चले यस्तो आदेश दिएको आयोजनाले जनाएको छ । त्यसैगरी रामशरण डंगोलसहित ९४ जनाले दिएको मुद्दाको अन्तिम निर्णय आउन बाँकी छ । जोरपाटीसुन्दरीजल सडकखण्डमा पनि २९ जनाले मुद्दा हालेपछि अन्तरिम आदेशका कारण काम रोकिएको छ । दक्षिणढोकासाँखु क्षेत्रमा पनि तीनवटा मुद्दाका कारण निर्माण ठप्प छ । यस क्षेत्रमा अदालतले निर्माण कार्य रोक्न आदेश दिएको एक वर्ष भइसकेको छ । ललितपुरको हरिसिद्धि क्षेत्रमा पनि सडक विस्तार विरुद्ध यसै वर्ष १ सय २१ जनाले मुद्दा हालेका छन् । आयोजनाका इन्जिनियर श्रेष्ठले भने, काठमाडौंका लागि उपत्यका विकास प्राधिकरणको, नगरपालिकाको र सडक विभागको अलगअलग मापदण्ड भएकाले घर बनाउन लागेको स्थानमा राजमार्ग, फिडर रोड वा अन्य बाटो के हो भन्नेमा स्थानीय जानकार छैनन् । त्यसकारण घर बनाइसकेकाले घर भत्काउनुपरिरहेको उनले बताए ।"
मर्मत गर्न बजेट अभाव,"काठमाडौं (कास) बजेट अभावमा धेरैजसो सडक समयमा मर्मत हुन नसकेको सरोकावाला निकायले औंल्याएका छन् । समयमै मर्मतसम्भार तथा सुधार नहुँदा प्रत्येक दिन सडकको अवस्था नाजुक हुँदै गएको उनीहरूको दाबी छ । सडक बोर्ड नेपालले राजधानीमा बिहीबार गरेको दिगो सडक मर्मत सम्भारमा स्थानीय सरकारको भूमिका एवं दायित्व विषयक कार्यक्रममा उनीहरूले सडक विस्तार र निर्माण गरेर मात्र सडकको विकास नहुने दाबी गरे । त्यसका लागि मर्मतसम्भार गर्न पर्याप्त बजेट र सरोकारवाला निकाय चनाखो हुनुपर्ने उनीहरूको भनाइ छ । भौतिक पूर्वाधार तथा यातायात विकास मन्त्रालयका पूर्वसचिव तुलसी सिटौलाले प्रत्येक वर्ष सरकारले सडक निर्माण तथा विस्तार गरे पनि त्यसको मर्मत तथा व्यवस्थापन गर्न नसकेको बताए । मर्मतसम्भारमा पर्याप्त बजेट नहुँदा सडकहरू जीर्ण बन्दै गएको उनले बताए ।समयमै सडक मर्मत नगर्दा ट्राफिकजाम तथा सडक दुर्घटना हुन्छ, उनले भने, सवारी संख्या बढदै छ तर सडकको अवस्था भने बिग्रँदै छ । सिटौलाका अनुसार प्रत्येक वर्ष १४ हजार सवारीसाधन थपिने गरेका छन् । भौतिक पूर्वाधार तथा यातायातमन्त्री वीरबहादुर बलायरले सबै सडकको मर्मतसम्भार चाँडो गर्न निर्देशन दिए । स्थानीय पूर्वाधार विकास तथा कृषि सडक विभाग (डोलिडार) का महानिर्देशक जीवनकुमार श्रेष्ठले स्थानीय तहमा इन्जिनियरिङ अध्ययनबिना नै सडक निर्माण भइरहेको बताए । त्यस्ता सडकमा मर्मतको नाममा बजेट खर्चनुको कुनै औचित्य नभएको उनले बताए । जथाभावी सडक खनिएका छन् अनि कसरी मर्मत गर्ने ? उनले भने, स्थानीय सडकको डीपीआर (विस्तृत आयोजना प्रतिवेदन) नै छैन, अनि कसरी कालोपत्रे गर्ने ? उनका अनुसार मुलुकभर स्थानीय तहमा ५८ हजार किमि सडक डोलिडारले निर्माण गरिसकेको छ । जसमध्ये ७४ प्रतिशत सडक कच्ची छ । ३ सय २८ किमि सडकको मात्र डीपीआर तयार भएको उनले बताए । श्रेष्ठले एसियाली विकास बैंक (एडीबी) ले कालोपत्रेका लागि डीपीआर माग्दा दिन नसकेको बताए । उनले भने, कालोपत्र गरिदिन्छु, डीपीआर ल्याऊ भन्दा हामीसँग छैन । सडक विभागका महानिर्देशक गोपालप्रसाद सिग्देलले सडक मर्मत गर्न विभाग गम्भीर रहेको दाबी गरे ।"
मालवाहक सवारीसाधन रिङरोडमा गुड्न नपाउने,"काठमाडौं (कास) सरकारले भदौ १ गतेबाट ट्रक, मिनिट्रकलगायत मालवाहक सवारीसाधन रिङरोडमा तोकिएको समय अवधिभित्र गुड्न प्रतिबन्ध लगाउने भएको छ । यातायात विभाग र ट्राफिक प्रहरी महाशाखाले रिङरोडमा बिहान ८ देखि बेलुका ७ बजेसम्म लोड गाडी गुड्न नदिने निर्णय गरेका हुन् । अहिलेसम्म रिङरोडमा ट्रिपरलाई मात्र निषेध गरिएको थियो । अब ट्रक र मिनिट्रकले पनि रिङरोडमा आउन समय हेर्नुपर्ने भएको छ ।यातायात विभागका अनुसार उक्त निर्णय पेट्रोल, ग्यास, पानीलगायत अत्यावश्यक सेवाको हकमा भने लागू हुनेछैन । ट्राफिक प्रहरी महाशाखा प्रमुख सर्वेन्द्र खनालले मालवाहक सवारीसाधनले गर्दा रिङरोडमा अत्यधिक जाम र दुर्घटना हुने गरेकाले यस्तो निर्णय भएको बताए । यो व्यवस्था प्रभावकारी हुन्छ भन्नेमा विश्वस्त छौं, उनले भने, यसले दुर्घटना पनि कम गर्ने अपेक्षा छ । यातायात व्यवस्था विभागका प्रवक्ता टोकराज पाण्डेले भने निर्णय भइनसकेको दाबी गरे। शुक्रबार यातायात व्यवसायीसँग छलफल गरेर मात्र निर्णय गर्ने योजना छ, उनले भने । उपत्यकामा भित्रिने मालवाहक सवारीका लागि विभिन्न नाकामा पार्किङस्थल तोकिएको छ । पृथ्वी राजमार्ग हुँदै आउने मालवाहक सवारीलाई नौबिसे, अरनिको बीपी राजमार्गबाट आउनेलाई बनेपा र नुवाकोटबाट आउने साधनलाई झोर र मुडेमा पार्किङको व्यवस्था गरिएको छ ।"
आजदेखि रोजगार मेला,"काठमाडौं (कास) तीन वर्षे डिप्लोमादेखि स्नातकोत्तर उत्तीर्ण विद्यार्थी लक्षित गरी शुक्रबारदेखि राजधानीमा रोजगार मेला सुरु हुने भएको छ । आसाम डाउनटाउन युनिभर्सिटीको संयोजनमा हुन लागेको पहिलो अन्तर्राष्ट्रिय रोजगार र करिअर फेयरमा नेपाल र भारतका विभिन्न प्रख्यात कम्पनीले रोजगारीका अवसर दिने आयोजकले जनाएको छ । देशका बेरोजगार शिक्षित युवालाई लक्षित गरी मेला गर्न लागिएको लक्ष्मी एजुकेसनल कन्सल्टेन्सीका सीईओ एवं कार्यक्रम संयोजक शंकर भट्टराईले बताए । भृकुटी मण्डपस्थित महेन्द्र पुलिस क्लबमा हुने मेला शनिबारसम्म चल्नेछ । भारतका प्रतिष्ठित कम्पनी रिलायन्स जीओ र र्याडिसन होटल मेलामा सहभागी हुने आयोजकले जनाएको छ । मोबाइल कम्पनी रिलायन्सले एक सय ५० जना इलेक्ट्रोनिक्स इन्जिनियरलाई रोजगारीको अवसर दिने भट्टराईले बताए । र्याडिसनले आफूलाई आवश्यक पर्ने जनशक्ति मेलामै छनोट गर्ने उनले बताए । मेलामा नेपालका सिप्रदी, टोयटा, श्रद्धा, क्लासिक टेक, बिरला टायर, सुबिसु, डिसहोम, यामाहा लगायत १८ वटा स्वदेशी कम्पनीहरू सहभागी हुनेछन् । मेलामा आउने विद्यार्थीले आफनो बायोडाटा अनिवार्य ल्याउनुपर्ने हुन्छ । भट्टराईले भने, विद्यार्थीको योग्यता के छ ? रोजगारदाता कम्पनीले कस्ता कामदार माग गरेका छन् ? दुवैलाई एकैठाउँमा जुटाउन मेला आयोजना गरिएको हो । क्याम्पस टु कर्पोरेटको अवधारणाअनुसार मेला आयोजना गर्न लागिएको उनले बताए ।"
स्वास्थ्य उपकरण किन्न जुटाएको बजेट फ्रिज,"काठमाडौं (कास) पूर्वस्वास्थ्यमन्त्री गगनकुमार थापाले आफ्नो कार्यकालमा उपकरण किन्न छुट्याएको बजेट फ्रिज भएको बताएका छन् । राजधानीमा बिहीबार नेपाल स्वास्थ्यकर्मी संघ, केन्द्रीय युवा समितिले प्रकाशन गरेको स्वास्थ्यकर्मी स्मारिका विमोचन गर्दै थापाले अस्पतालले बजेट पाए पनि उपकरण नकिनेको दाबी गरे । थापाले आवश्यक उपकरणबिनाको कुनै अस्पताल नरहने गरी बजेट विनियोजन गरे पनि प्रक्रियाका कारण बजेट फ्रिज भएको बताए । उनले अर्थ मन्त्रालयमा धेरै मेहनत र छलफल पछि बजेट विनियोजन भएको बताए । स्वास्थ्यजस्तो संवेदनशील विषयमा छिटो उपकरण खरिद गरे करौडौं जनता लाभान्वित हुने थापाको भनाइ छ ।"
गाउँ जान आनाकानी,"पाल्पा एक महिला बच्चा च्यापेर प्रजिअ बाबुराम गौतमको कार्यकक्ष पुगिन् । महिला तथा बालबालिका कार्यालयकी कर्मचारी उनी बच्चा हुर्किनसकेको भन्दै घरपायकमा सरुवा मिलाउन आएकी रहिछन् । रामपुर नगरपालिकामा सरुवा गरिएकी उनले आफूलाई तानसेन नगरपालिका र नजिकका गाउँपालिकामा मिलाइदिन माग गरिन् । भनिन्, बच्चा सानो छ, गाउँ पुगेर काम गर्न समस्या पर्छ । उनलाई प्रजिअ गौतमले कुनै आश्वासन दिन सकेनन् । उनी बाहिर निस्किन् ।प्रजिअ कार्यकक्षमा केही बेरमा पुरुष कर्मचारी छिरे । उनले आफू बिरामी भएको गुनासो गर्दै सदरमुकामकै वरपर बस्ने चाहना देखाए । भने, बिरामी छु, धेरै टाढा गएर काम गर्न समस्या छ । स्वास्थ्यको कारण पनि हेरिदिनुपर्यो । सहज स्थानमा सरुवा माग्दै यस्ता गुनासा बोकेर कर्मचारी दिनहुँ आउने गरेको प्रजिअ गौतम बताउँछन् । उनका अनुसार सदरमुकाममा बसेका कर्मचारीलाई बाहिर पठाउन झन्झटिलो छ । जसले वर्षांैदेखि यहीँ बसेर खाइरहेका थिए, उनले भने, एक्कासि गाउँ जान अप्ठेरो मान्नु स्वाभाविक हो । जिल्लामा ५२ कर्मचारी १० तहमा खटाइएको छ । जिल्ला समन्वय समिति, प्राविधिक कार्यालय, महिला तथा बालबालिका कार्यालय, स्वास्थ्य, आयुर्वेद, घरेलु, शिक्षालगायत कार्यालयको समायोजनको प्रक्रिया पूरा भएको पनि गौतमले जानकारी दिए । उनका अनुसार कृषि विकास, पशु सेवा, वन, भूसंरक्षण कार्यालयको अझै बाँकी छ । कर्मचारी समायोजनबारेको विधेयक संसद्मा विचाराधीन रहेकाले स्थानीय तहले तत्काल कर्मचारी भर्ना गर्न पाएका छैनन् । सरकारी कर्मचारी गाउँ जान अटेरी गरिरहेका छन् । यसले गर्दा स्थानीय तहमा आवश्यक संख्यामा कर्मचारी परिपूर्ति हुन सकेको छैन । गाउँपालिका र नगरपालिकाका काम प्रभावित छन् । हामीले कर्मचारी खटाएका छौं, स्थानीय विकास अधिकारी रामप्रसाद पाण्डेयले भने, उनीहरूलाई हाजिर गराएर खटाउने जिम्मा गाउँनगरका कार्यकारी साथै जनप्रतिनिधिको पनि हो । कर्मचारी र जनप्रतिनिधिबीच विभिन्न विषयमा मतभेद हुने देखिएको छ । लामो समय स्थानीय निकाय सञ्चालन गरेका कर्मचारीले अहिले नवनिर्वाचित गाउँनगर प्रमुखलाई शक्ति हस्तान्तरण गर्न अप्ठ्यारो मानेका छन् । विस्तारै यसको समस्या समाधान होला, एलडीओ पाण्डेयले भने, संक्रमणकालमा केही अप्ठेरा परिस्थिति आउन सक्छन् । ऐन पारित भएपछि समाधान हुन्छ । जिल्लाका राजनीतिक दलले आफ्ना जनप्रतिनिधिलाई जिम्मेवार बन्न आग्रह गरिएको जनाएका छन् । कांग्रेस सभापति वीरबहादुर रानाले जनप्रतिनिधिले पनि कर्मचारीलाई खटाउन सक्नुपर्ने बताए । हाजिर हुन गएका कर्मचारीसँग बसेर सोहीअनुसार छलफल, अन्तरक्रिया गर्नुपर्छ, उनले भने, त्यसपछि के कस्ता कार्यक्रम गएका छन् भन्ने बुझ्न सजिलो हुन्छ । अहिले अधिकांश गाउँ र नगरपालिकामा कार्यकक्ष पनि साँघुरा छन् । कतिपय गाउँपालिकामा बैठक बस्ने ठाउँसम्म छैन । एमाले जिल्ला अध्यक्ष नारायण आचार्यले जनताको सेवा गर्न गाउँ गएका कर्मचारीले कार्यकारी अधिकृत र प्रमुखको सल्लाहअनुसार हाजिर भएर काम गर्नुपर्ने बताए । हाजिर भएर सदरमुकाम फर्केर आएको देखिएको छ, उनले भने, यसले गर्दा जनप्रतिनिधि पनि अन्योलमा परेका छन् । गाउँमा ६० र नगरमा ७० जनाभन्दा बढी कर्मचारी हुने गरी स्थानीय विकास मन्त्रालयले सांगठनिक ढाँचा तयार पारेको छ । संविधानले स्थानीय तहलाई अधिकारसम्पन्न बनाएपछि त्यसको कार्यान्वयनका लागि ठूलो संख्यामा कर्मचारी आवश्यक पर्छन् । अहिल्यै विषयगत कार्यालयका कर्मचारीलाई बस्ने कार्यकक्ष छैन । स्वास्थ्यले कार्यक्रम तथा बजेट कार्यान्वयन गर्न संयोजक र सहसंयोजक खटाएको छ । १० तहमा खटिएका कर्मचारीमध्ये अधिकांशले बस्ने ठाउँ नभएको भन्दै गुनासो गरेको स्वास्थ्य प्रमुख डा उमाशंकरप्रसाद चौधरीले बताए । पत्र आयो, कर्मचारी आएनन्नुवाकोट स्थानीय तहमा कर्मचारी नआउँदा जनप्रतिनिधिले विकास योजना अघि बढाउन सकेका छैनन् । नीति, कार्यक्रम तथा बजेट सार्वजनिक भइसके पनि कर्मचारी अभावमा कार्यान्वयनमा समस्या भएको छ । विकास कार्यक्रमको सम्झौता हुन सकेको छैन ।विकास कार्यक्रमको सम्झौता गर्न र भत्ता चाहियो भन्दै आउनेहरूले कार्यालय घेर्न थालेका छन्, शिवपुरी गाउँपालिकाका प्रमुख रामकृष्ण थापा भन्छन्, कर्मचारी अभावमा हैरान भइयो । गाउँमा ६० भन्दा बढी कर्मचारी पठाउने सरकारी निर्णय भए पनि कार्यान्वयन नहुँदा गुनासो बढेको छ । कर्मचारी खटाइसकिए पनि नजाँदा समस्या देखिएको हो ।प्रत्येक गाउँपालिकाका लागि १९ देखि ५८ करोड रुपैयाँसम्म बजेट विनियोजन गरिएको छ । कर्मचारी माग गर्दै जनप्रतिनिधि सदरमुकाम आउन थालेका छन् । प्रशासनले भने ८० कर्मचारी गाउँपालिकामा पठाइसकिएको जनाएको छ । प्रजिअ जगदीशराज बरालले भने, मैले असारमै कर्मचारी खटाइसकेको छु, लिखित उजुरी आएका फिल्डमा नजाने कर्मचारीलाई कारबाही हुन्छ । गाउँपालिकामा खटिएका कर्मचारीले भने आवास व्यवस्था नभएको गुनासो गरेका छन् । कुनै कर्मचारी घरपायकको केन्द्रमा सरुवा मिलाउन कसरत गर्दै छन् । खटाइएका कतिपय कर्मचारी सदरमुकाममै बसिरहेका छन् ।"
कार्यकारीका भरमा गाउँपालिका,"गुल्मी कर्मचारी बिहान १० बजेसम्म कार्यालय पुगिसक्नुपर्ने सरकारी नियम छ । तर, धुर्कोट गाउँपालिकाका कार्यकारी अधिकृत होमनाथ काफ्ले त्यसको चार घण्टाअघि सातै बजे कार्यालय पस्छन् । कम्प्युटर खोल्छन्, दैनिक अभिलेख र अन्य विषय टाइप गर्छन् । १० बजेपछि जनप्रतिनिधि पुग्छन् । त्यसपछि काफ्लेको दैनिकी नीतिनियम अध्ययन, जनप्रतिनिधिलाई सहयोग, करको दायरा निर्धारण, विकास योजना र वित्तीय व्यवस्थापनलगायत विषयको सहजीकरण गर्दैमा बित्छ । उनले यति धेरै धपेडी बेहोर्नु रहर होइन, बाध्यता हो । अन्य कर्मचारी आइनसकेकाले सबै काम उनैले भ्याउनुपर्छ । कार्यालय खोल्ने, बन्द गर्ने, बैठकमा सदस्य सचिवसहित सहजीकरणसम्मका सबै काम गर्छौं, उनले भने, सरकारले हामीलाई कार्यकारी बनाएर पठायो, जनप्रतिनिधि पनि दियो तर अहिलेसम्म कर्मचारीको व्यवस्थापन नै गरेन । कर्मचारी अभावमा अधिकांश गाउँपालिकामा कार्यालय सहयोगीदेखि कम्प्युटर अपरेटर र प्रशासनसम्मका काम एउटै व्यक्तिले गर्नुपरेको उनले बताए । जनप्रतिनिधि आउनुअघि नै प्रशासनिक तयारी पूरा गर्नुपर्ने, कम्प्युटरमा डाटा इन्ट्री, दैनिक कामको योजना बनाउनुपर्ने भएकाले बिहान ७ देखि बेलुका ६ बजेसम्म काममा खटिनुपर्ने गरेको अधिकांश कार्यकारी अधिकृतको गुनासो छ । उनीहरूले नभ्याउँदा दैनिक काम र योजना प्रभावित हुने गरेको छ । वित्तीय व्यवस्थापन र कानुन अभावले पनि काम गर्न समस्या परेको मदाने गापाका कार्यकारी अधिकृत सुरेश भण्डारीले बताए । अहिलेसम्म करको सन्दर्भमा कानुन नै बनेको छैन, उनले भने, गापाले कुनकुन विषयवस्तुमा र जिससले कहाँकहाँ कर लगाउने भन्ने नै अन्योल छ । कर निर्धारण र आम्दानीको स्रोत पहिचानमै अप्ठ्यारो परेको भण्डारीको भनाइ छ । कानुन अभावले खोलाजन्य सामग्रीमा कर लगाउन नसकिएको मौका छोपी कतिपय स्थानमा त्यस्ता सामग्री दोहन भइरहेको उनले बताए ।प्रजिअ संयोजकत्वको कर्मचारी व्यवस्थापन समितिले दुई महिनाअघि सबै विषयगत कार्यालयलाई तत्काल कर्मचारी व्यवस्थापन गर्न निर्देशन दिए पनि पालना भएको छैन । जिल्लाका कार्यालयमध्ये उद्योग विकास शाखा रेसुंगा नगरपालिकामा गाभिएको छ । अन्य सबै कार्यालय जिल्ला कार्यालयकै अस्तित्वमा रहेकाले कर्मचारी व्यवस्थापनमा समस्या देखिएको प्रजिअ कृष्णप्रसाद ढुंगानाले बताए । सबै कार्यालय जिल्लास्तरकै अस्तित्वमा छन्, उनले भने, त्यसले गर्दा कर्मचारी गाउँ र नपामा जान खोजेका छैनन् । कर्मचारीको अन्तिम विवरण मागेर स्थानीय तहमा अनिवार्य जान निर्देश गरिसकिएको पनि ढुंगानाले जानकारी दिए । मदाने गापा अध्यक्ष दानबहादुर केसीले कर्मचारी अभावमा योजना निर्माणदेखि करको दायरा पहिचानसम्मका काम प्रभावित हुने गरेको बताए । पटकपटक ताकेता गर्दा पनि कर्मचारी स्थानीय तहमा नगएको उनको गुनासो छ । पटकपटक समितिमा पनि कुरा गर्यौं, उनले भने, कार्यालय सहयोगी र कम्प्युटर अपरेटरसम्म नपठाइदिँदा काम गर्नै समस्या छ । १० गाउँपालिकामा बढी नै समस्या छ । वडामा सचिव नहुँदा हैरानी छ । रेसुंगा र मुसिकोट नगरपालिकामा भने प्रशासनमा काम गर्ने कर्मचारी उपलब्ध छन् । चन्द्रकोट गापा अध्यक्ष द्रोण खत्रीले सिंगो कार्यालय कार्यकारी अधिकृतको भरमा चल्ने गरेको बताए । एक जना सुब्बासम्म नहुँदा निकै अप्ठ्यारो छ, उनले भने, प्रशासनिक कर्मचारी नभएकै कारण दैनिक काम प्रभावित हुने गरेका छन् । चन्द्रकोटकै कार्यकारी अधिकृत कृष्णप्रसाद भण्डारीले महिला, वन, भूसंरक्षण, सिँचाइ, पशु सेवालगायत विषयगत कार्यालयबाटै कर्मचारी व्यवस्थापन नभएको बताए । कागजी कामकाजमा निकै समस्या छ, उनले भने, सबै एक्लै गर्नुपरेको छ । कर्मचारी अभावकै कारण वडास्तरबाट योजना छनोट र बजेट तयारी गर्न नसकिएको उनले बताए ।"
अनुदान जति टुक्रे योजनामा,"रामेछाप मन्थली नगरपालिकाले सरकारले पठाएको विकास अनुदान सयौं टुक्रे योजनामा छरेको छ। वडाध्यक्षहरूको दबाबमा १४ वटा वडामा दामासाहीले रकम भागबन्डा गर्दा ठूला र महत्त्व राख्ने योजना छुटेका छन् । नगरप्रमुख रमेश बस्नेतले प्रथम नगरसभामा प्रस्तुत गरेको नीति तथा कार्यक्रममा समावेश योजनामै रकम विनियोजन भएको छैन । वडाध्यक्षहरूले नगरले प्रस्ताव गरेका योजनामा रकम हाल्न नमानेपछि नीति तथा कार्यक्रम कागजमै सीमित भएका हुन् । नगरप्रमुखले पेस गरेको फोहोर व्यवस्थापनका लागि डम्पिङ साइट बनाउने योजनामा कुनै रकम व्यवस्था गरिएको छैन । १४ तहमा भने ७ सय ८४ योजनाका लागि रकम विनियोजन गरिएको छ । वडातहमा सञ्चालन हुने ती योजनामा ७ हजार लागतसम्मका योजना समावेश छन् । ५० हजारसम्मका योजनाको संख्या १ सय ९८ छ । धेरै योजना हुँदा नगरपालिकामा प्रशासनिक झन्झट बढ्ने भएको छ । साना योजनामा समेत प्रशासनिक, लेखा र प्राविधिक काम उत्तिकै गर्नुपर्छ । वडाले दिएका धेरै योजनाका नाम लेखिएका छन् तर के गर्ने भन्ने निर्दिष्ट गरिएको छैन । कयौं योजनामा व्यवस्थापन भन्ने शब्द राखिएको छ । सबैजसो वडा र टोलमा सडक पुगे पनि यस वर्ष सडकका मात्र २ सय ५४ वटा योजना समावेश छन् । हरेक वडाले दर्जनौं सडक प्रस्ताव गरेका छन् । सडक निर्माण, सुदृढीकरण र सुधारका नाममा मात्र नगरको करिब ९ करोड ३० लाख रुपैयाँ विनियोजन गरिएको छ । खानेपानीका १ सय ३५ योजनाका लागि २ करोड ३९ लाख ५० हजार, शिक्षाका ३६ योजनाका लागि ४ करोड ५० लाख रुपैयाँ छुट्टयाइएको छ । मठमन्दिर मर्मत र निर्माणका लागि मात्र ६३ योजनामा ६४ लाख ४० हजार विनियोजन भएको छ । हामीले धेरै राम्रा योजना समावेश गर्ने सोच बनाएका थियौं, नगरप्रमुख बस्नेत भन्छन्, सोचेजस्तो भएन, वडाका साथीहरूले बृहत्तर सोच नराख्दा मूलभूत योजना छुटे, यसले राम्रो नतिजा ल्याउँदैन । नगरपालिकाले बढाएकामध्ये मन्थलीको बाहिरी चक्रपथ, रणजोरखोला रेडक्रस सडक, पितृस्मृति पार्क, बाहुनचुरा महादेवमा सिँढी निर्माण, नदी नियन्त्रणजस्ता थोरै योजना मात्र समावेश गरिएका छन् । ती योजनामा पनि कार्यालयले प्रस्ताव गरेको रकम कटौती गरिएको छ । कार्यालय नभएर कन्तबिजोग छ, यस्तोमा नगरपालिकाको आफ्नै भवन निर्माणका लागि प्रस्ताव गरेबमोजिम रकम दिनसमेत साथीहरूले मान्नुभएन, बस्नेतले भने, बैठक कहाँ बस्ने भनेर भौंतारिइरहेका छौं । नगरस्तरीय खेलमैदान, ढल निकास, सडकबत्ती, भ्युटावर, बृहत् खानेपानी, लिफ्ट सिँचाइ, सिटीहलजस्ता योजना समावेश गरिएका छैनन् । टुक्रे योजनामा रकम विनियोजन गरिएकामाकार्यकारी अधिकृत पुरुषोत्तम सापकोटासमेत सन्तुष्ट छैनन् । यस्तै हो भने मन्थली नगरपालिकालाई समुन्नत बनाउन धेरै कठिन छ, उनले भने । सापकोटाले बृहत्तर हितका दीर्घकालीन योजना कार्यान्वयनमा ल्याउनुपर्नेमा जोड दिए । जिल्लाको अर्को नगरपालिका रामेछापले भने ५ लाखभन्दा तलका योजनालाई प्राथमिकतामा राखेन । नगरप्रमुख नरबहादुर थापामगर भन्छन्, थोरै लागतका योजना गर्न निश्चित रकम दियौं, बाँकी सबै ठूला योजनामा खर्चने गरी कार्यक्रम बनाएका छौं ।"
उपमहानगरमा दोहोरो आन्दोलन,"जनकपुर कार्यकारी अधिकृतमाथि हातपात गर्नेलाई कारबाही माग गर्दै जनकपुर उपमहानगरपालिकाका कर्मचारीले बिहीबार कार्यालय ठप्प पार्दा स्थानीयले पनि झूटा मुद्दा फिर्ता गर्नुपर्ने भन्दै विद्यापति चोकमा चक्काजाम गरेका छन् । कार्यालय ठप्प हुँदा सेवाग्राही मर्कामा परे । वर्षाले नगरक्षेत्रका वैकल्पिक बाटा हिलाम्मे भएको अवस्थामा हवाई अड्डा जोड्ने विद्यापति चोकमा चक्काजाम गरिएपछि सर्वसाधारणले सास्ती खेप्नुपर्यो । साउन १७ गते जनकपुरमा सञ्चालित एकीकृत सहरी विकास आयोजनाको स्थलगत निरीक्षण गर्न आएका सहरी विकासमन्त्री प्रभु साहसँगै रहेका कार्यकारी अधिकृत अर्जुनप्रसाद सुवेदीलाई जनकपुर ४ विद्यापति चोकका स्थानीयले कुटपिट गरेको उपमहानगर कर्मचारी युनियन अध्यक्ष कृष्णकुमार झाले आरोप लगाए । उनले घटनाको दुई साता बित्दा पनि स्थानीय प्रशासनले दोषीमाथि कारबाही नगरेको भन्दै आक्रोश पोखेका छन् । युनियन सचिव महादेव साहले दोषीमाथि अविलम्ब कारबाही नगरे साउन ३२ देखि सफाइ तथा बारुणयन्त्रलगायत अत्यावश्यक सेवा बन्द गर्ने चेतावनी दिए । विद्यापति चोकका स्थानीयले भने कार्यकारी अधिकृत तथा मातहत कर्मचारीहरूले सहरी विकास मन्त्रीको निर्देशन नमानेको, स्थानीय सतीश झामाथि झूटा मुद्दा दर्ता गराएको आरोप लगाएका छन् । मन्त्रीको निर्देशन अटेर गर्ने कार्यकारी अधिकृतलाई बर्खास्त गर्नुपर्ने अनि झूटा मुद्दा फिर्ता लिनुपर्ने हाम्रो माग हो । माग पूरा नभएसम्म चक्काजाम जारी रहन्छ, नन्दकुमार झाले भने ।प्रजिअ दिलीपकुमार चापागाईंले दोषीमाथि मुद्दा दर्ता भइसकेको जानकारी दिए । मुद्दा दर्तापछि प्रक्रियाअनुसार सबै थोक हुन्छ, उनले टेलिफोन सम्पर्कमा भने, कर्मचारीले कार्यालय बन्द गर्नुपर्ने तथा स्थानीयले चक्काजाम गर्नुपर्ने आवश्यकता नै छैन ।मन्त्री साह एसियाली विकास बैंकको सहयोगमा सञ्चालित आयोजनाको स्थलगत निरीक्षण गर्न आएका थिए । उनले सरोकारवाला निकाय विद्युत्, टेलिकम, खानेपानी तथा उपमहानगरपालिकाका कर्मचारीलाई निर्देशन दिइरहँदा उत्तिकै जिम्मेवार निकायका कार्यकारी प्रमुख सुवेदी भने गाडीमा बसेर फेसबुक चलाइरहेको भन्दै स्थानीयले आक्रोश व्यक्त गरेका थिए ।"
चिकित्सा शिक्षा विधेयकमा बेइमानी,"प्रस्तावित मेडिकल कलेजका लगानीकर्ताको स्वार्थअनुरूप चिकित्सा शिक्षा विधेयकलाई परिमार्जन गर्न खोजिएको छ । करिब एक वर्षदेखि संसद्मा थन्किएको विधेयक डा गोविन्द केसीको आमरण अनशनपछि अघि बढाइए पनि केही प्रस्तावित मेडिकल कलेजलाई सम्बन्धन दिने बाटो खोल्न लागिएको हो । खासगरी राजधानीमा मनसायपत्र लिएका मेडिकल कलेजको सम्बन्धन फुकुवा गर्नु अनशनरत डा केसीको माग र माथेमा कार्यदलको प्रतिवेदनको सुझावविपरीत त हो नै, यसले सरकारले विगतमा गरेको सम्झौताप्रतिबद्धताको उल्लंघनसमेत गर्छ । चिकित्सा शिक्षामा सम्बन्धन, पूर्वाधार, विद्यार्थी भर्ना, सिट तथा शुल्क निर्धारणलगायतमा चरम बेथिति बढेपछि डा केसीले नै राष्ट्रिय नीति बनाएर नियमन गर्न सरकारलाई घच्घच्याएका हुन् । यसका लागि उनले आमरण अनशनमार्फत नै दबाब दिएपछि केदारभक्त माथेमाको संयोजकत्वमा चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदल बन्यो, जसले छ महिना गहन अध्ययन गरेर प्रतिवेदन तयार गरेको थियो । २०७२ असारमा बुझाइएको प्रतिवेदन सार्वजनिक गराउनसमेत सरकारलाई दबाब दिनुपरेको थियो । डा केसीले आमरण अनशनमार्फत निरन्तर दबाब दिएपछि कार्यदलको सुझावअनुसार विधेयक बने पनि संसद्मा थन्काइयो । त्यही विधेयक पारित गराउन डा केसी अहिले त्रिवि शिक्षण अस्पताल परिसरमा अनशन बसिरहेका छन् । ११ औं पटकको उनको यो अनशन सुरु भएको १८ दिन बित्दासमेत सरकार र राजनीतिक दलहरू संवेदनशील देखिएका छैनन् । माथेमा कार्यदलको प्रतिवेदनअनुसार कानुन बन्नुपर्ने डा केसीको मुख्य माग हो र विगतमा सरकारले प्रतिवेदन कार्यान्वयन गर्ने प्रतिबद्धता पटकपटक गरेको पनि हो । माथेमा कार्यदलको प्रतिवेदन सार्वजनिकमा आलटाल गर्नु, विधेयक तयारीमा बेवास्ता गर्नु र विधेयक संसद्मा पुगेपछि प्रक्रियामा लान ढिलाइ गर्नुको कारण प्रस्तावित मेडिकल कलेजहरूका लगानीकर्ताको दबाब र प्रभाव नै थियो । सबैभन्दा पेचिलो बनेको भने मनसायपत्र पाइसकेर सम्बन्धन कुरिरहेका मेडिकल कलेजसम्बन्धी विषय हो जहाँ विभिन्न राजनीतिक दलका नेता, सांसदको प्रत्यक्ष लगानी छ र उनीहरू आफ्नो स्वार्थअनुरूप कानुन बनाउने वा अल्झाइदिने नियतले लागिपरेका छन् । संसद्को महिला, बालबालिका, ज्येष्ठ नागरिक र समाज कल्याण समितिअन्तर्गतको कार्यदलले विधेयकको प्रावधान परिमार्जन गरेर उनीहरूकै हितमा काम गरेको छ । सरकारले पेस गरेको विधेयकमाथि परेको संशोधन टुंगो लगाउन गठित कार्यदलले दफा १३ मा आशयपत्र पाएर पूर्वाधार निर्माण गरिसकेको संस्थालाई सम्बन्धन दिन सकिने प्रावधान थपेर विधेयक बिहीबार समितिमा बुझाएको छ जसलाई समितिले अनुमोदन गर्न बाँकी छ । विधेयक समितिमा अनुमोदन भएर संसद्बाट हुबहु पारित भए राजधानी उपत्यकामा मनसायपत्र लिइसकेका ५ मेडिकल कलेजले सम्बन्धन पाउनेछन् । माथेमा कार्यदलले उपत्यकामा १० वर्षसम्म मेडिकल, डेन्टल र नर्सिङ कलेजका लागि मनसायपत्र नदिने सुझाव दिएको थियो । मनसायपत्र पाइसकेको भए खारेज गर्ने भन्दै पूर्वाधार पूरा गरेका प्रस्तावित मेडिकल कलेजको सम्पत्ति लिएर उपत्यका बाहिर जान सरकारले प्रोत्साहन गर्ने विकल्प पनि सुझाइएको थियो । त्यही सुझावको भावनाअनुसार केपी शर्मा ओली नेतृत्वको सरकारले पूर्वाधार बनिसकेको मनमोहन अस्पताल सरकारले किन्ने र त्यसलाई चिकित्सा विज्ञान राष्ट्रिय प्रतिष्ठान (न्याम्स) ले चलाउने निर्णय गरेको थियो । तर अहिले विगतका निर्णय, सम्झौता र सुझाव लत्याउन खोजिएको छ । माथेमा कार्यदलले राजधानीमा मात्रै स्वास्थ्य शिक्षण संस्था खोल्दा देशको सन्तुलित विकाससमेत खलबलिने खतरा औंल्याएर १० वर्षसम्म नयाँ मेडिकल कलेजलाई सम्बन्धन नदिन सुझाव दिएको हो । त्यसैले माथेमा कार्यदलको सुझाव र डा केसीको मागविपरीत सम्बन्धन खुलाउने प्रावधान समितिले सच्याउनुपर्छ । यसमा प्रमुख राजनीतिक दलहरूको अग्रसरता जरुरी छ र अनशनरत डा केसीको स्वास्थ्य गम्भीर बन्दै गएकाले विधेयकका विषयमा जतिसक्दो छिटो टुंगोमा पुग्नुपर्छ । मनसायपत्र प्राप्ति मेडिकल कलेज सञ्चालनको योग्यता होइन । उनीहरूलाई अस्पताल मात्रै चलाउने विकल्प पनि छँदैछ । सांसदहरूले मुलुक र नागरिकको हितभन्दा पनि आफ्नो वा आफ्ना मान्छेको व्यापारिक स्वार्थका लागि कानुन बनाउने गलत थिति पनि रोकिनैपर्छ।"
सीमापारिका गोरखाली,"टिस्टादेखि सतलजसम्म फैलिएको गोरखा राज्य सन् १८१६ को सुगौली सन्धिमा पूर्व मेची र पश्चिम महाकालीबीच संकुचित भएपछि गोरखालीहरूको साम्राज्य विस्तारको महत्त्वाकांक्षामा अपमानजनक विराम लाग्यो । त्यो विराम अद्यापि कायम छ । त्यसपश्चात् गोरखा जातिले आफ्नालागि कुनै युद्ध लडेको छैन । एकातिर बितेका दुई सय वर्षमा यसको सौर्य ब्रिटिस साम्राज्यको विस्तारमा अनुवाद र ऊर्जा त्यसैको रक्षामा खर्च भएको छ । अर्कातिर सन् १९४७ मा बेलायती शासनबाट स्वतन्त्रतापछि भारतको सरहद रक्षाका लागिसमेत असंख्य गोरखालीले बलिदान दिएका छन् । यहाँ गोरखा अथवा गोरखाली शब्दावली पहाडी मूलका नेपाली र तिनका रक्तसन्ततिलाई चिनाउन प्रयोग गरिएको तथा यसलाई पहाडीको सांस्कृतिक पहिचानका रूपमा हेरिएको छ । नेपाली र गोरखाली पर्यायका रूपमा प्रयोगमा थिए र छन् अझै । यद्यपि पछिल्लो समय नेपालमा भएका उथलपुथलका कारण नेपाली पहिचान पहाडी समुदायमा सीमित रहन गएको छैन, यो नेपालका नागरिकलाई चिनाउने औपचारिक परिचय पनि बन्न गएको छ । निश्चय नै भारत र अन्यत्र भने पहाडी मूलका नेपालीलाई नै नेपालीका रूपमा चिनिन्छ, गोरखालीलाई त्यसैको पर्यायकै रूपमा लिइन्छ । नेपाल बाहिर पहाडी बाहेक अरुलाई विरलै नेपाली भनेको पाइन्छ । तर नेपालमा पनि ठिक त्यसरी नै बुझ्दा नेपालका गैरपहाडी समुदायमाथि अन्याय हुन जान्छ भन्ने मान्यता विकसित भइरहेको छ । त्यसैले गोरखाली म तिनलाई भनिरहेको छु, जो उत्पत्तिले पहाडी हुन् र यसमा पर्छन् मूलत:, पहाडी आर्य, किरात र अन्य पर्वतीय जातिहरू । (यसका बाबजुद यहाँ प्रस्ट पार्न चाहन्छु, यस आलेखमा मैले बुझ्न सजिलोका लागि कतिपय प्रसंगमा नेपाली, गोरखागोरखालीलाई पर्यायकै रूपमा प्रयोग गरेको छु) । यिनै गोरखाली जो भारतको सरहदमा परे अथवा पर्न गए, उनीहरू यता आएर गोरखाका रूपमा चिनिन रुचाउँछन् । विशेषगरी दार्जिलिङ, कालिम्पोङ, सिलिगुडी लगायतका तराई र डुवर्सका नेपालीले आफूलाई गोरखा (गोर्खा) का रूपमा चिनाउन थालेका छन् । यही पहिचान त्यहा छुट्टै प्रदेशका लागि भइरहेका पछिल्ला आन्दोलनहरूबाट स्थापित पनि हुने क्रममा छ । जबकि सिक्किममा भने उनीहरू आफूलाई नेपाली नै भन्छन्, त्यहाँ विरलै मात्र आफूलाई गोरखा भनेर चिनाएको पाइन्छ । त्यसैगरी पूर्वोत्तर भारतका असम लगायतका प्रदेशमा उनीहरूलाई सामान्यतया नेपाली नै भनिन्छ । तर औपचारिक प्रस्तुतिमा भने उनीहरूले पनि गोरखा नै भन्न थालेका छन् । नेपालमा गोरखाली पहाडीहरूको एउटा उपपहिचान हो । भारतमा भने यो त्यहाँ बसोबास गरिरहेका सबै नेपालीभाषीको सामूहिक पहिचान हो । नेपालमा नेवारहरूले आफूलाई गोरखाली भन्दैनन्, तर भारत भने उनीहरू सगर्व गोरखा पहिचानमा आबद्ध छन् । त्यहाँ आर्य, किरात र तिब्बती मूलका जातजातिहरू एउटै गोरखा पहिचानमा आबद्ध हुनपुगेका छन् । तर माथि भनिएझैं नेपालको सरहदभित्र भने हिमाल, पहाड र तराई मूलका मानिस नेपाली पहिचानमा एकत्र भएका कारण यो अब गोरखालीको सर्वाधिकारका रूपमा सीमित रहन गएको छैन । माथि भनिएझैं अचेल भारतका नेपाली, आफूलाई नेपाली भन्नपर्दा सतर्क हुन्छन् । उनीहरू आफूलाई गोरखाका रूपमा चिनाउन विशेष बल गर्छन् । यसलाई एक प्रकारले उनीहरूको पहिचानको अलमल (आइडेन्टिटी कन्फ्युजन) भन्न सकिन्छ, किनभने पञ्जाबीहरू भारत र पाकिस्तान दुबैतर्फ छन् मात्र होइन, दुबै देशमा पञ्जाब नामका आआफ्ना प्रदेश छन् । दुबै तर्फका आफूलाई नि:शंक पञ्जाबीका रूपमै चिनाउँछन् । त्यस्तै बंगलादेश र पश्चिम बंगाल दुबैतर्फ बंगाली छन् । उनीहरू आफूलाई निर्धक्क बंगालीका रूपमा चिनाउँछन् । तर भारतको सरहदभित्र परेका पहाडी मूलका नेपाली आफूलाई नेपालका भन्देलान् भन्ने आशंकाका कारण गोरखा पहिचान स्थापित गर्नतर्फ बल गरिरहेका र एक हदसम्म सफल पनि भएका छन् । यद्यपि बोलीचालीमा पहाडी मूलका नेपालीका हकमा गोरखा र नेपालीलाई पर्यायकै रूपमा लिइन्छ, नेपाल, भारत र अन्यत्र पनि ।किन भारतका पहाडी मूलका नेपालीहरू अचेल आफूलाई नेपालीका ठाउँमा गोरखाका रूपमा सम्बोधन गर्छन् र अरुले पनि त्यसै गरेको रुचाउँछन् ? उनीहरू आफूलाई नेपाली भनेर चिनाउँदा आफू अरु हेपिने ठान्छन् । किनभने नेपाल राष्ट्रमाथि भारतीय शासनको बलमिच्याइँ एवं पहाडी नेपाली जातजाति भारतमा हदै हेपिएको अनुभव हामीले मात्र होइन, भारतवासी नेपालीले पनि बरोबर गरेका छन् । भारतमा किन हेपिए नेपाली ? सटिक शब्दमा उत्तर दिन बडो कठिन छ । त्यहाँ किन हेरिन्छ, नेपालीलाई हेय दृष्टिले, यसका अनेक कारण छन् र ती कारणमा प्रमुख नेपालको आन्तरिक दुर्दशा नै हो । यही आन्तरिक दुर्दशाको प्रतिच्छाया नेपालबाहिर, विशेष गरेर भारतमा बसोबास गर्ने नेपालीमाथि पनि पर्नगएको छ । नेपालको भारतप्रति अत्यधिक निर्भरताका साथै नेपाली शासकहरूको नयाँदिल्लीका सामु त्वं शरणम् मनोवृत्तिका कारण नेपालीहरू सर्वत्र र सामूहिक रूपमा हतमनोबल छन् । त्यस्तै नेपालको भौगोलिक अवस्थितिका कारण भारतीय शासक, प्रशासकहरूको नेपाललाई कज्याएर आफ्ना कुरा मान्न बाध्य पार्ने व्यवहार पनि यसैमा सम्मिलित छ । अर्थात् नेपाली पहिचान हर दृष्टिले हेपिएको प्रतीतिका कारण यसैबाट बच्न उनीहरूले नाममा पनि आफ्नो एउटा पृथक पहिचान स्थापित गर्न खोजेका हुन्, जबकि गोरखागोरखाली पहाडी मूलका नेपालीको एउटा साझा पहिचान हो, चाहे त्यो नेपालभित्र होस् अथवा बाहिर । यो यथार्थ हामीलाई जस्तै उनीहरूलाई पनि राम्ररी थाहा छ । नेपाल आफैंमा स्वतन्त्र र सार्वभौम राष्ट्र भए पनि नेपालीले परम आत्मीय भनिएको भारत नेपाल र नेपालीप्रति कस्तो व्यवहार गरिरहेको छ, यसको दृष्टान्तका लागि अब सुदूर अतीतका पानाहरू पल्टाइरहनु पर्दैन । कुनै लिखतको जरुरत पनि छैन । किनभने २०७२ सालमा नेपालले भोगेको पाँच महिना लामो भारतीय नाकाबन्दी केवल स्मृति भएर रहेको छैन, नेपालीको अन्तरमनमा पीडादायी अनुभवका रूपमा जीवन्त छ । त्यसैले जब कुनै भारतीय अथवा नेपाली नेता अथवा प्रशासक नेपाल र भारतको सम्बन्ध सुमधुर रहेको प्रवचन दिन्छ, त्यो सुन्दै हास्यास्पद लाग्छ । अर्थात् आफ्ना कुरा मनाउन जसले नाकाबन्दी जस्तो मानवघाती अस्त्र प्रयोग गर्न सक्छ, उसको साथ र सहयोगको कुनै पनि वचनबद्धता खोक्रो र अर्थहीन लाग्नु वास्तवमै अस्वाभाविक होइन । त्यो घटनाको असर नेपालमा सीमित रहेन, सरहद पार बस्ने नेपाली रक्तसन्ततिमाथि पनि त्यसको गहिरो प्रभाव पर्यो । त्यहाँ बस्ने नेपालीमाथि मनोवैज्ञानिक यातना थपियो, उनीहरू अरु हेपिए । नेपाली भएकैले भारतभर अनेक प्रकारले हेपिएका, प्रताडित भएका, तर नेपाल आफैं भने भारतका सामु दयनीय भावले प्रस्तुत भइरहेका घटनापरिघटनाका पक्षहरू भने अझसम्म विरलै खोतलिएका छन् । एकातिर भारतीय स्वतन्त्रता र सरहद रक्षामा नेपालीगोरखाहरूको विशिष्ट योगदानबारे धाराप्रवाह प्रवचन तर व्यवहार त्यसको ठिक उल्टो, फेरि त्यसमाथि आफ्नो परिचय र रक्त गाँसिएका देशको निरन्तरको निरीह प्रस्तुति देख्दादेख्दा भारतमा बस्ने नेपाली मनमनै पिल्सिएका हुन् । लामो समयदेखि मानसिक द्वन्द्वमा छन्, पहिचानको मात्र होइन, अस्तित्वकै संकट झेलिरहेका छन् । अझ थप भनौं, फौजमा भर्ती भएर अंग्रेजको नुनको सोझो गर्ने गोरखालीहरू जो आफ्नो भूमिसमेतै भारतमा परे एवं ती गोरखाली जो भारतीय स्वतन्त्रता संग्राममा ज्यानको आहुति दिन तत्पर भएका थिए (विशेषगरी बंगाल र त्यसभन्दा पूर्व बस्ने गोरखाली) भारत स्वतन्त्र भएपछि झनै विषम अस्तित्वको संकटमा परे । त्यसैले भारत स्वतन्त्र भए यताका ७० वर्ष गोरखालीको समस्त ऊर्जा आफ्नो अस्तित्व रक्षामै खर्च भइरहेको छ । उनीहरूमाथि वास्तवमा दोहोरो संकट छ । एक, भारतीय शासनको उनीहरूप्रतिको व्यवहार सन् १९५० को नेपालभारत सन्धिबाट निर्देशित छ र दुई, विशेष गरेर दार्जिलिङ, कालिम्पोङ, तराई र डुवर्समा बस्ने गोरखालीको वास्तविक अवस्था भने पश्चिम बंगालको उपनिवेशमा बसेजस्तो छ ।यहाँनेर के पनि स्मरणीय छ भने भारतको पूर्वोत्तर भेगमा गोरखालीको बसोबास नभएको ठाउँ नै छैन, तर हरेक प्रदेशमा जातीयताको बोलवाला छ, नेपाली दशकौंदेखि पाखाका पाखै परिरहेका छन् । सन् १९८० मा मणिपुरका कतिपय नेपालीको बस्तीमा आगो लगाइयो, आज पनि त्यहाँ आज हो कि भोलि कहिले खेदिनुपर्ने हो भन्ने अवस्था छ । सन् ८० कै दशकमा मेघालयबाट हजारौं नेपालीभाषी खेदिए, शिलाङ सहरमै रहेका उनीहरूका घरमा आगो लगाइयो । असममा लाखौंको संख्यामा नेपाली छन्, तर उनीहरू पनि निरन्तर मानसिक सन्त्रासमै बाँचिरहेका छन् । नागाल्यान्ड र मिजोरमको कुरै छाडौं, किनभने त्यहाँ नेपाली पुस्तौं बसोबास गरे पनि उनीहरू त्यहाँका रैथाने हुँदैनन् । छोड, भनेका दिन उनीहरूले त्यो भूमि छोड्नुपर्ने हुन्छ । तर छोड्न त छोड्ने, छोडेर कहाँ जाने ? यसको उत्तर नयाँदिल्लीले दिँदैन । बोल्नुपर्छ त्यतिखेर नेपाल, तर नेपाल के कहिल्यै बोलेको छ ? सुगौली सन्धिद्वारा गोरखा राज्य अर्थात् नेपालको एक तिहाइभन्दा बढी भूभाग तत्कालीन इस्ट इन्डिया कम्पनीले आफ्नो अधीनमा लियो । भूमि ब्रिटिस शासित भारतमा पर्यो, तर सन् १९४७ मा भारत स्वतन्त्र भएपछि त्यही भूमिका वासिन्दा आफ्नै भूमिमा आगन्तुक बने, विदेशी भए । स्वतन्त्र भारतमा गरिएको राज्य पुनर्गठनका बेला नेपालभन्दा पश्चिमका पहाडीहरूलाई तत्कालीन उत्तर प्रदेश र पञ्जाबमा पारियो, पूर्वतर्फकालाई पश्चिम बंगालमा । पश्चिमतर्फका पहाडीहरूले पञ्जाबबाट छुट्टिएर हिमाचल प्रदेश र त्यस्तै धेरैपछि उत्तर प्रदेशबाट अलग उत्तराखण्ड पाए । तर पूर्वतर्फ पश्चिम बंगालमा पारिएका गोरखाली भने बंगालीहरूको जातीय अहंकार र उनीहरूको आफूलाई विशिष्ट ठान्ने अन्ध बंगालभक्तिका कारण निरन्तर प्रताडित भइरहे । त्यसैले अन्यथा नबुझौं, बरु यहाँ यसरी बुझौं, नेपालको पूर्वी सरहद पार दशकौंदेखि चलिरहेको आन्दोलनमा भारतमा बसोबास गर्ने नेपाली रक्तसन्तति गोरखागोरखालीको अस्तित्व रक्षाको प्रश्न र बंगालमा निरन्तर प्रताडनाका कथ्य, अकथ्य पीडा सम्मिलित छन् ।"
पञ्चायतकै जस्तो जनप्रतिनिधिका सेवा शैली,"दुईपक्षीय सम्बन्ध प्रगाढ होस्छिमेकी राष्ट्र भारतमा नेपाली कांग्रेसका सभापति तथा प्रधानमन्त्री शेरबहादुर देउवाको भ्रमण हुँदैछ । दुई देशबीच रहेको परम्परा एवं बहुआयामिक सम्बन्ध र धार्मिक तथा सांस्कृतिक समानताको कारणले नजिक रहेका हामीबीच भ्रमणले सुमधुरता थपोस् भन्ने आस गर्न सकिन्छ । नेपाल र नेपाली जनताको हितलाई उच्च प्राथमिकतामा राखी राष्ट्रको विकास र आर्थिक उन्नतिमा यो भ्रमण कोशेढुंगा सावित हुन सकोस् । बलराम थापाकुश्लेचौर, क्षेत्रपाटी, काठमाडौं"
संविधान खण्डित नै राख्ने ?,"राष्ट्रिय जनता पार्टी, नेपालको कार्यसमिति बैठकले संविधानमा संशोधन नगरी यथास्थितिमा स्थानीय तहको चुनावमा भाग लिने विकल्पलाई इन्कार गरेको छ । पार्टीभित्र चुनावमा सहभागिताको पक्षमा भएको आवाज मलिन थियो । स्थानीय चुनावलाई संघर्षको रूप दिएर प्रतिस्पर्धामा उत्रिनुको कुनै तुक थिएन । राजपा अध्यक्ष मण्डलका संयोजक महन्थ ठाकुर यो मामिलालाई सामान्य हिसाबले हेर्दैनन् । उनी विभाजनवादी पनि होइनन् र चुनाव उनलाई मन नपर्ने पनि होइन । राजपा र सरकार बीचको विवादलाई सकेसम्म आपसमा टुंग्याउने मान्यता राखेका छन्, ठाकुरले । त्यसो भएन भने मधेसको एजेन्डा राजपा र सरकार दुवैको हातमा नरहने उनको ठहर छ । सिद्धान्तनिष्ठ र लोकतन्त्रवादी नेताका रूपमा महन्थ ठाकुरको राजनीतिक प्रतिबद्धतामाथि कसैले शंका गर्दैन । अहिलेको सन्दर्भमा उनको भनाइ यतिमात्रै रहेको छ राज्यले मधेसका समस्या सम्बोधन नगरी स्थानीय तहको वा अरु कुनै तहको चुनावमा जानुको कुनै अर्थ छैन । मधेसका जनताको आकांक्षालाई थाती राखेर सरकारले चुनाव गराउन हुन्छ ? त्यसले संविधानलाई अरु विभाजित तुल्याउँछ । यो संविधान केही प्रदेश र केही जनताको मात्रै हो कि मधेसी, पहाडी, जनजाति लगायत सबै जनताको हो ?मधेसका नेताहरूको आफ्नै अप्ठेरा छन् । हामीले जनताको दैलोमा गएर के भन्ने ? के सुनाउने उनीहरूलाई ? ल भैगो, सरकारले दुई तिहाइ मत पुर्याउन नसकेकाले संविधान त संशोधन हुन सकेन । संविधानका हिसाबले मधेस त बाहिरै छ, राजनीतिको मूलधारबाट । यो त हाम्रोभन्दा पनि संविधान बनाउने तीन ठूला दल र सरकारको समस्या हो ।तर प्रमुख प्रतिपक्षी दल एमालेको असहयोग र असमझदारीका कारण सरकार संविधान संशोधनमार्फत मधेसको समस्या समाधान गर्न असफल भएको छ । सदनमा उसले संविधान संशोधनका लागि आवश्यक बहुमत जुटाउनसकेको छैन । तैपनि असोज २ गते प्रदेश नम्बर २ मा स्थानीय चुनाव गराएर सरकार प्रादेशिक र संघीय चुनावको चरणमा प्रवेश गर्दैछ । माघभित्र तीनवटै चुनाव सकेर संविधान कार्यान्वयनको पूर्णता प्राप्त गर्ने प्रयासमा लागेका छन् । प्रदेश नम्बर २ मा स्थानीय चुनाव गराएर मात्र मधेसका समस्या समाधान हुने सम्भावना छैन । यो समस्या जटिल भइसकेको छ । संविधान निर्माणपछि जनता राजनीतिक उकुसमुकुसबाट मुक्त हुनुपर्ने हो । तर मधेसको हावामा प्रदूषणको तह बढेको छ ।प्रदेश नं २ मा चुनावको मिति तोकिएको छ, असोज २ मा । भदौ एक महिनाको समय अर्थात तराईमधेसको कृषिको मौसमलाई राजनीतिले ढपक्क ढाक्ने आशा राजनीतिक दलहरूले गरेका छन् । दलहरूको सामान्य आंँकलन अनुसार मधेसको चुनाव शान्तिपूर्ण हुनेछ । तर राष्ट्रिय जनता पार्टीका नेताहरू चुनावमा भाग पनि नलिने र चुनावका विरुद्ध आन्दोलन चलाउने मनस्थितिमा छन् । चुनावको मामिलामा राजपा आफै विभाजित भएकाले चुनाव शान्तिपूर्ण हुने आशा राजनीतिक दलहरूले गरेका छन् । राजनीतिको चुल्होमा यो आशा त्यति खरो नउत्रिन सक्छ । चुनावमा तीन मुख्य पार्टीको दबदबा, सरकारको भूमिका तथा सेना र प्रहरीको सक्रियता कुन हदसम्म रहन्छ भन्ने कुरामा निर्भर हुन्छ । दुई नम्बरको चुनावमा अन्तर्राष्ट्रिय पर्यवेक्षक, मानव अधिकारवादी, पत्रकार र विश्लेषकहरूको तिखो दृष्टि रहनेछ । हालैमात्र अमेरिकी सहयोग नियोगले निर्वाचन आयोगले सम्पन्न स्थानीय चुनावको पर्यवेक्षण गर्न नदिएकोमा प्रधानमन्त्री शेरबहादुर देउवासँंग गुनासो गरिसकेको छ । चुनाव हुने दिन नजिक आउँदै गर्दा ठूला भनिने दलहरूले मधेसमा आफ्नो विजय सुनिश्चित भएको दाबी गर्न थालेका छन् । यो दाबी केही क्षेत्रका सम्बन्धमा ठिक भए पनि सम्पूर्ण मधेसको नक्साबाट कांग्रेसको प्रभाव मलिन भएको छ । नेपाली कांग्रेस र मधेस बीचको सम्बन्ध केही दशक अघिसम्म निकै राम्रो रहेको हो । तर अहिले मधेसमा कांग्रेसले सोचेजति राम्रो प्रभाव छैन । कांग्रेसका पहिलो पुस्ताका नेताहरूको मधेस र मधेसीहरूसंँग आत्मीय सम्बन्ध थियो । उनीहरूले मधेसलाई कहिल्यै उपेक्षित महसुस गर्न दिएका थिएनन् । त्यतिबेला जनताका माग पनि सीमित थिए । खान, लाउन नपुग्ने अवस्था पनि थिएन, कसैको । अहिले त्यो समय छैन ।एमालेको अवस्था कांग्रेसको तुलनामा केही भिन्न छ । एमालेको पहुँच मधेसको भित्री भागसम्म पुग्नसकेको छैन । यसका समर्थकहरूमा उच्च जातिकै बाहुल्य रहेको छ । त्यस्तै अवस्थामा रहेको छ, माओवादी पार्टी । मधेसको सन्दर्भमा एमाले र माओवादी दुवैको विशेष दृष्टिकोण छैन । एमालेले मधेसको चुनावको राजनीतिलाई राम्ररी बुझेको छ । तर माओवादीले मधेसको समग्र अवस्थालाई आफ्नै हिसाबले हेरेको छ । मधेसका राजनीतिक दलहरू समस्यासंँग परिचित छन् । उनीहरूले मतदातालाई बुझेका छन । तर समाजलाई समावेशी बनाउने कुरामा त्यहींनिर समस्या उठ्छ । मधेस उत्पीडनको भूमि होइन । तर उत्पीडनका कथाहरू यहींबाट बढी प्रवाहित हुने गर्छन् । पहाडको तुलनामा मधेस धेरै खुला र धेरै उदार छ । आन्दोलनका हिसाबले पनि पहाडको तुलनामा मधेस नै खुला हुनुपर्ने हो । तर त्यस्तो देखिँदैन । पहाडको आन्दोलन घुमिफिरी काठमाडौंमा आएर ठोकिन्छ । त्यसपछि त्यसको समाधान त्यहींबाट हुन्छ । मधेसको आन्दोलनको प्रभाव सुगठित हुुनुभन्दा पहिले नै हावामा फैलिन थाल्छ । आन्दोलनले सुवास फैलाउँछ । तर परिणाम गुमाउँछ । एक दशकअघि देशमा भएका युगान्तकारी परिवर्तनको प्रारम्भ मधेसबाटै भएको थियो । तर एक दशकको यो छोटो अवधिमा मधेसको स्वत्व र महत्त्व धमिलिँदै गएको छ । यो आश्चर्यजनक वस्तुस्थिति हो ।संविधान निर्माणको क्रममा सीमांकनका सन्दर्भमा सुरु भएको आन्दोलनको घाउको पाप्रा अहिले आएर कोट्याउनुको कुनै अर्थ छैन । देशको राजनीतिक इतिहासमा त्यो ठूलो चुक थियो । त्यसपछिको नाकाबन्दी र सम्बद्ध घटनाहरूलाई अनावश्यक ठूलो बनाएर जसप्रकार प्रस्तुत गरियो, त्यसले मधेसको मानसिकतालाई विचलित तुल्याएको छ । शासनमा रहेका राजनीतिक दलहरूले त्यो विचलन मेटाउने प्रयास गरेका छैनन् । प्रमुख प्रतिपक्षी पार्टी एमाले र यसका अध्यक्षले संविधान संशोधन प्रक्रियामा साथ नदिने घोषणा गरेर राजनीतिमा नांगो खेल खेलेका छन्। एमालेको यो कुरा बुझ्न कठिन छैन । उनीहरू चुनाव उठ्न चाहन्छन्, राष्ट्रवादी नारामा । उनीहरूको अभिप्राय भारततिर फर्किएको छ । आगामी चुनावमा ती नारा कति प्रभावकारी हुन्छन् भन्न सकिँदैन । हाम्रो देशमा विकासको होस् या राजनीतिको सबै काम सुस्त र शिथिल हुने गरेको छ । चीनबाट रेल आउने, हिमालयको वारपार मोटर दगुर्ने लगायतका चीनको विकास सहयोगमा हुने आशा राखिएका काम समयमा नै सम्पन्न होलान् भन्नेमा नै शंका जाग्छ । हामीमा त्यो जागरण छैन, जुन चिनियाँमा छ । प्रधानमन्त्रीले १५ दिनभित्र राजधानी सहरमा सडकका खाल्डाखुल्डी पुर्ने निर्देशन दिएको एक महिना पुग्नलाग्दा पनि खाल्डाखुल्डी उस्तै छन् । मुग्लिननारायणघाट सडक कहिले तयार हुने हो ? कसैले भन्न सक्दैन । हामीमा समय चेतना पनि छैन र जनस्तरमा आवश्यक ज्ञान पनि छैन । देश त राजा भूपतिन्द्र मल्लकै पारामा चलेको छ । अलिकति भुइँचालोकै कुरा गरौं । भुइँचालोको काम रोकेर हामीले संविधानको काम सुरु गरेका थियौं । आज दुवै काम बाँकी छन् । संविधानको कार्यान्वयन पनि हुनसकेको छैन । भुइँचालो पीडितको घर पनि बन्नसकेको छैन ।अहिलेको अवस्थामा प्रमुख प्रतिपक्षी एमालेले भोटको राजनीति नगरेर संविधान संशोधनका माध्यमले एउटा पुरै प्रदेशलाई संविधानभित्र समेट्ने बुद्धिमानी देखाएको खण्डमा राष्ट्रिय उद्देश्य एकैसाथ पुरा हुुनेछन् । संविधान पनि खण्डित रहने छैन । त्यसपछि जति लामो शासन गरे पनि हुन्छ । भन्छन्, इतिहासका उज्याला दिनहरूको सम्झनाले मानिसको आत्मालाई जागृत गराउँछ। यो जागृतिले नै मानवीय सम्बन्धलाई राजनीतिसंँग जोड्छ । यति कुरा त देश चलाउने नेताहरूले बुझेकै हुनुपर्ने हो ।"
उडान सुरक्षा अडिटको चुनौती,भावी चुनौतीइकाओको उडान सुरक्षा सम्परीक्षण अडिटमा नेपालको सफलता उत्साहप्रद रहेको छ । तर सम्परीक्षण अडिटमा हामीले राम्रो नतिजा हासिल गर्यौं भन्दैमा ढुक्क भएर बस्ने अवस्था भने छैन । किनभने सम्परीक्षण अडिटले विगतमा औंल्याएका कमीकमजोरी समाधान भएनभएको मूल्यांकन गर्छ । अहिले हामीले सफलता हासिल गरेको भनेको वायुयान सञ्चालनसँग सम्बन्धित सुरक्षा चासो र त्योसँग गाँसिएका क्षेत्रमात्र हुन् । इकाओको उडान सुरक्षा सुपरीवेक्षण अडिटको दायरामा पर्ने अन्य महत्त्वपूर्ण क्षेत्रहरू विमानस्थल सञ्चालन र एयर नेभिगेसन सेवा यस पटकको सम्परीक्षण अडिटमा समावेश थिएनन् । प्राधिकरण नियामक र सेवाप्रदायक दुबैको भूमिकामा रहेको कारण विमानस्थल सञ्चालन र एयर नेभिगेसन सेवाको क्षेत्र प्रभावकारी नियमनको दायरामा रहेको छ भनी विश्वास दिलाउन सकिने आधार देखिँंदैन ।हामीले मुलुकको सम्पूर्ण नागरिक उड्डयन क्षेत्रमा इकाओबाट विगतमा सुझाइएका सुधारका विषयलाई प्राथमिकतासाथ बढाउन सकेनौं भने अहिले हासिल गरेका उपलब्धि गुम्ने खतरा पनि उत्तिकै रहेको छ । विशेषगरी प्राधिकरणको नियामक र सेवाप्रदायकको परस्पर हित बाझिने वर्तमान भूमिकालाई निरन्तरता दिइरहँदा विमानस्थल सञ्चालन र एयर नेभिगेसन सेवाको क्षेत्रमा भविष्यमा पुन: असहज स्थिति व्यहोर्नुपर्ने हुनसक्छ ।पोखरेल नेपाल नागरिक उड्डयन प्राधिकरणका उपमहानिर्देशक हुन् ।
"भ्रष्टाचार, नियत र डा केसी","ट्रान्सपरेन्सी इन्टरनेसनलको सन् २०१७ जनवरीमा प्रकाशित प्रतिवेदनले समेटेका १७६ देशमध्ये सन् २०१६ मा भ्रष्टाचार मापन सूचकमा नेपाल १३१ औं स्थानमा छ । दक्षिण एसियामा नेपालभन्दा पछाडि बंगलादेश १४५ औं र अफगानिस्तान १६९ औं स्थानमा छन् । देशमा एकातर्फ सुशासनको खिल्ली उडाएका चूडामणि शर्मा, गोपाल खड्का प्रवृत्ति छ भने अर्कोतर्फ डा गोविन्द केसी एघारौंपटक अनशन बसिरहेका छन् । पहिलो प्रवृत्तिमा राजनीतिका शीर्षस्थ नेताहरू चुपचाप छन् भने डा केसीको अभियानमा सरकार अकर्मण्य बनेको छ र पूर्वप्रधानमन्त्री तथा प्रतिपक्षी दलका नेताले सशब्द उनको अभियानको उपहास गरेका छन् । यसले लोकतान्त्रिक मुलुकका आधारभूत चरित्र सुशासन, पारदर्शिता, जवाफदेहिता र विधिको शासनको खिल्ली उडाएको छ । २०४६ सालमा प्रजातन्त्रको पुन:स्थापनापछि नेपाली राजनीतिमा सुशासन, भ्रष्टाचारप्रति शून्य सहनशीलता जस्ता शब्दहरू बढी उच्चारित छन् । तर विडम्बना मान्नुपर्छ कि यस अवधिमा भ्रष्टाचारको ग्राफ झन् मौलाएको छ । अझ गणतन्त्र स्थापनाको १० वर्षको अवधिमा त भ्रष्टाचार, अनियमितता पहिलेभन्दा बढी भएका प्रमाणहरू छन् । त्यसो त सरकार बेलामौकामा सुशासनको गीत गाउने गर्छ । तर आर्थिक वर्षको अन्त्यमा झन्डै अर्बका चेकहरू अनियमितता कुरेर बसेका समाचारहरू आइरहन्छन् । त्यसो त समाचार बन्ने भ्रष्टाचार र अनियमितता मूलत: सार्वजनिक प्रशासनका हुन् । निजी तथा गैरसरकारी क्षेत्रमा विद्यमान भ्रष्टाचारप्रति सरोकारवाला प्राय: बेखबर छन् । के हाम्रो समाज भ्रष्टाचारको लागि उर्वर नै हो त ? एक हदसम्म हो पनि । भ्रष्टाचार बढ्नुमा हाम्रो सामाजिक मनोविज्ञान पनि जिम्मेवार छ । समाजको चरित्र शक्ति र सम्पत्तिपूजक रहँदासम्म र कानुन कार्यान्वयन गर्ने एकाइ द्रव्यपूजक रहँदासम्म भ्रष्टाचार न्युनीकरण हुने सम्भावना रहँदैन । यस्तो मनोविज्ञान रहँदासम्म भ्रष्टाचारीलाई सामाजिक बहिष्कार जस्ता नारा व्यवहारत: कामयावी हुन सक्दैनन् । यसका लागि कठोर कानुन नै हुनुपर्छ । यस पृष्ठभूमिमा भ्रष्टाचारीलाई किरा परोस् जस्ता अमूर्त अभियानबाट कस्तो नतिजा अपेक्षा गर्ने ? यसै प्रसंगमा २०६०६१ सालतिरको कुरा सम्झन्छु, गाउँकै एकजना काका भूमिगत माओवादी आन्दोलनमा सक्रिय थिए । वर्षको एकाध पटक गाउँमा आउँदा म उहाँसँग हिंसापूर्ण आन्दोलनबारे प्रश्न गर्थें । गाउँकै काका हुनुको कारण पनि उहाँसँग प्रश्न गर्न खासै धक लाग्थेन । आन्दोलनको औचित्य सावित गर्न उहाँले देशको स्रोतसाधनमा निश्चित वर्गको कब्जा र विद्यमान भ्रष्टाचारको जालो उल्लेख गर्दै यसको अन्त्यका लागि पनि सशस्त्र आन्दोलन आवश्यक भएको पटकपटक आंैल्याउनु हुन्थ्यो । स्थानीय तहमा भ्रष्टाचारी भनेर जनकारबाही गरिएका समाचार पनि आउँथे । यस्ता समाचारले काकाको तर्कमा बल पुर्याउँथ्यो । समय बित्यो, माओवादी सरकारमा सामेल भयो । तिनै काका गाउँमा सडक बनाउने काममा अनियमिततामा संलग्न भएको हल्ला चल्यो । दसैंमा घर जाँदा मैले बुझ्न चाहेंँ । काकाले राताराता आँखा बनाउँदै भन्नुभयो, तेत्रो वर्ष कांग्रेसएमालेले लुट मच्चाउँदा केही बोलिस् ? यो नमुना प्रवृत्ति हो । सायद २०४६४७ सालपछि कांग्रेसएमालेलाई प्रश्न सोध्दा पञ्चायत र राणाशासन देखाएर उनीहरूले पनि यस्तै प्रतिप्रश्न गर्थे होलान् । उनीहरू मात्र होइन, नयाँपार्टीका शीर्षहरू पनि अनियमितताका प्रश्नमा गोलमटोल उत्तर दिन अभ्यस्त लाग्छन् । पार्टी सञ्चालनको स्रोत सोध्दा घरायसी खर्च चलाउन कन्सल्टेन्सी सुरु गर्ने भन्नेदेखि, भर्खर छाडेको संस्थाको आर्थिक पारदर्शिताबारे प्रश्न सोध्दा उत्तर नदिने नेतासम्म देख्दा नयाँँपार्टीका आउँदा दिनहरू पनि आँंकलन गर्न सकिन्छ । तर यो निष्कर्ष भने होइन । समाजशास्त्रीहरूका अनुसार समाजका हरेक समस्या सामाजिक संरचनाकै उपज हुन् । हाम्रोमा झ्याङ्गिएको भ्रष्टाचार पनि हाम्रै समाजको गर्भबाट जन्मिएको हो । पूर्वीय सभ्यतामा हुर्किएकामा पाप र धर्मप्रतिको विश्वास गहिरो देखिन्छ । तर यसमा पनि प्रशस्त लुपहोल देखिन्छन् । पटकपटक पाप कर्म गर, कुनै धार्मिक स्थलमा जाऊ, अनि पाप पखाल । त्यस्तै हाम्रो धर्मसंस्कृतिमा भाकलको परम्परा पनि छ । भगवान मेरो यो काम होस्, म यो चढाउँछु । अर्थात भगवानसँग पनि हामी सहजै लेनदेनको प्रस्ताव राखिदिन्छौं । अहिले भ्रष्टाचारको जरो लेनदेन पनि सायद यस्तै भाकल हो । तिमी मेरो यो काम गरिदेऊ, म यति दिन्छु । यस्ता प्रवृत्ति नियन्त्रणका प्रयासहरू नभएका होइनन् । पृथ्वीनारायण शाहले नै घुस दिने र लिनेलाई देशका ठूला शत्रु भनेकै थिए । विसं १९१० मा जारी भएको मुलुकी ऐनमा हाकिमको नाममा कराउने महल, अपिल सुन्ने, लगत झिकाइ हेर्ने आदि व्यवस्था थियो । भ्रष्टाचार निवारण सम्बन्धमा २००९, ०१३ र ०१७ मा ऐन जारी भएकै थिए । २०३२ सालमा अख्तियार दुरुपयोग निवारण आयोगको व्यवस्था, सम्पत्ति शुद्धीकरण ऐन र नेपालको संविधान २०४७, अन्तरिम संविधान २०६३ र नेपालको संविधान २०७२ सबैमा अख्तियार दुरुपयोग अनुसन्धान आयोगको व्यवस्था रहेकै छ । त्यस्तै राष्ट्रिय सतर्कता केन्द्र, कोष तथा लेखा नियन्त्रक कार्यालय, महालेखा परीक्षकको कार्यालय आदि पनि विद्यमान छन् । अदुअआको पहलमा विभिन्न मन्त्रालय अन्तर्गतका ४९ वटा विभागको कार्यविधि सञ्चालनमा ल्याइएको छ । स्थानीय स्तरमा भ्रष्टाचार विरुद्धको अभियानलाई सशक्त बनाउने उद्देश्यले भ्रष्टाचार विरुद्धको समिति सम्बन्धी कार्यविधि २०६६ लाई प्रत्येक जिल्लामा लागु गरिएको छ । राज्यको स्रोतबाट तलबभत्ता खाने कर्मचारीले वार्षिक रूपमा अनिवार्य सम्पत्ति विवरण बुझाउने प्रावधानको विकास भएको छ । प्रधानमन्त्री कार्यालयदेखि स्थानीय तहसम्म अनुगमन गर्ने संयन्त्र विकास भएको छ । नेपाल सरकारले भ्रष्टाचार विरुद्धको संयुक्त राष्ट्रसंघीय महासन्धिलाई अनुमोदन गरी महासन्धिको कार्यान्वयन सम्बन्धी राष्ट्रिय रणनीति तथा कार्ययोजना, २०६९ स्वीकृत गरी भ्रष्टाचार नियन्त्रण गर्ने प्रमुख निकायका रूपमा अदुअआलाई जिम्मेवारी दिएको छ ।प्रयासहरू नभएका होइनन् । तर भ्रष्टाचार नीतिमा होइन, नियतमा हुने रहेछ । त्यसैले त झांगिँदै गएको भ्रष्टाचार, स्खलित हुँदै गएको सुशासन एवं मानवमूल्य र स्रोतसाधनको दुरुपयोग अझै विकराल सामाजिक समस्याका रूपमा छन् । विगत साक्षी छ, अदुअआका प्रमुखले अख्तियार दुरुपयोग गरेकै कसुरमा महाअभियोग झेल्न पुगे । आन्तरिक राजस्व संकलन व्यवस्थित रूपमा संकलन गर्ने जिम्मेवारी पाएका हाकिम यसकै दुरुपयोग गरेको आरोपमा प्रहरी हिरासतमा छन् । त्यस्तै वर्षेनि अर्बौंको घाटा ब्यहोर्ने संस्था कर्मचारीलाई बोनस बाँड्छ । सबैभन्दा धेरै मुनाफा कमाएको दाबी गर्ने कम्पनीहरू, डुबेका, घाटामा गएका कम्पनीको लागि लक्षित कर फछ्र्योट कार्यक्रममा सबैभन्दा अघि निवेदन हाल्न पुग्छ । तर यो सबबाट बेखबर सार्वजनिक लेखा समिति एकाध अपवादका रूपमा राम्रो कार्यसम्पादन गरेका कर्मचारीलाई लगाम लगाउन संसदमा स्वर सुकाउँछन् । भ्रष्टाचार नियत सिर्जित हो भन्ने उनीहरू नबुझे जस्तो गर्छन् । कानुनका ज्ञाताहरू अर्बौं राजस्व लुट्नेहरूलाई बचाउनेतर्फ केन्द्रित हुन्छन् । अब योभन्दा ठूलो विडम्बना अर्को के हुनसक्छ ?सार्वजनिक क्षेत्रमा कार्यरत धेरैको स्खलित मानवीय प्रवृत्तिलाई ध्यान दिएर होला, लोकसेवा आयोगले पनि नैतिकता आचरणजस्ता विषयहरू पाठ्यक्रममा समेट्न सुरु गरेको छ । अन्त्यमा, सन्तुलित विकास, समन्यायिक वितरण प्रणाली, वैयक्तिक, सामाजिक एवं आर्थिक जीवनको स्वच्छताको लागि प्रणालीगत पारदर्शिता, मूल्यमा आधारित समाज र सामूहिक ऐक्यबद्धताको जरुरी हुन्छ । यसका लागि डा गोविन्द केसीको जस्तै आँटिलो मन नभए पनि उनको सम्मान गर्नसक्ने मुटुमात्र भए पनि हुन्छ ।"
फौजदारी अपराधमा दोहोरो सुनुवाइ,"काठमाडौं मुलुकी ऐन प्रतिस्थापन हुने गरी संसदले पारित गरेको कानुनले फौजदारी अभियोगमा मुद्दा चलेको व्यक्तिले अपराध गरेको ठहर भएपछि मात्रै उसलाई कति सजाय गर्ने भन्ने निर्णयका लागि दोस्रो सुनुवाइ गर्ने बाटो खोलेको छ । अनुसन्धान तहकिकातपछि हुने सुनुवाइमा अभियुक्त दोषी ठहरिएमा त्यस्तो फैसलामै उसले पाउने सजाय (जेल, जरिवाना वा दुवै) तोकिने कानुनी परम्परामा परिवर्तन गर्दै फौजदारी कसुर (सजाय निर्धारण तथा कार्यान्वयन) विधेयक ले दोहोरो सुनुवाइको व्यवस्था गरेको हो । यो संसारकै नवीनतम विधिशास्त्रीय दृष्टिकोण हो, विधायन समितिअन्तर्गतको फौजदारी कसुर (सजाय निर्धारण तथा कार्यान्वयन) विधेयक उपसमितिका संयोजक रामनारायण बिडारीले भने । फौजदारी अपराधमा दोषी ठहर भएको व्यक्तिलाई सजाय निर्धारणका लागि एक महिनाभित्रै पहिलेकै इजलास (अपराध यकिन गर्ने र सजाय तोक्ने न्यायाधीश एकै हुने) बाट दोस्रो सुनुवाइ हुनेछ । यस्तो सुनुवाइका लागि अपराधमा संलग्न व्यक्तिको पृष्ठभूमि, कसुर गर्दाको परिस्थिति, पारिवारिक अवस्था, सामाजिक प्रतिष्ठाजस्ता विषयमा पूर्वअध्ययन गराउने व्यवस्था छ । यस्तो व्यवस्थाले अपराध र अपराधीको प्रवृत्ति, प्रकृति र गम्भीरताका आधारमा न्यायोचित सजाय हुन सक्ने कानुन निर्माताको विश्वास छ । संसदले मुलुकी अपराध संहिता विधेयक, मुलुकी फौजदारी कार्यविधि संहिता विधेयक तथा फौजदारी कसुर (सजाय निर्धारण तथा कार्यान्वयन) विधेयक पारित गरे पनि देवानी संहिता, देवानी कार्यविधि र केही नेपाल ऐन संशोधनमा समेटिएका विभिन्न कानुनमा छरिएका दफा संशोधन प्रक्रिया पूरा गर्न बाँकी छ । विधायन समितिबाट पारित भए पनि देवानी संहिताका केही प्रावधानमा सरोकारवालाको मत बाझिएपछि संसदबाट पारित गर्ने प्रक्रिया केही लम्बिने देखिएको छ । मुलुकी संहितामा व्यवस्था गरिएको अंशबन्डाको साटो इच्छापत्रको व्यवस्थाप्रति अधिकारकर्मी महिलाले आपत्ति जनाएका छन् । १८ वर्षपछि लागू हुने गरी व्यवस्था गर्न लागिएको इच्छापत्रसम्बन्धी व्यवस्थाले केही वर्ष अघिबाट मात्र लागू गरिएको सम्पत्तिमा छोरीलाई समान अधिकारको व्यवस्था निष्प्रभावी हुने उल्लेख गर्दै अधिकारकर्मी महिलाले विधेयकबाट इच्छापत्रको व्यवस्था हटाउन दबाब दिएका हुन् । एमाले नेत्री विन्दा पाण्डे, माओवादी केन्द्रकी अमृता थापालगायतका नेत्रीले पैतृक सम्पत्तिमा अंशबन्डा नहुने प्रावधान (१८ वर्षपछि लागू हुने) हटाउने अभियान चलाएका छन् । संसदमा २०६७ सालमै पेस भएका मुलुकी ऐन प्रतिस्थापनसम्बन्धी विधेयकहरूमा सम्बन्धित संसदीय समितिले सरोकारवालासँग पनि विभिन्न चरणमा छलफल गरेको थियो । सन्तानले पैतृक सम्पत्तिको आस गर्ने परम्पराले आत्मर्निभरता र स्वावलम्बन निरुत्साहित गरेको निष्कर्षसहित विधायन समतिले अंशबन्डाको साटो इच्छापत्रसम्बन्धी व्यवस्था गरेको हो । कुनै पनि व्यक्तिले आफूले कमाएको सम्पत्ति इच्छाएको व्यक्तिलाई दिन पाउने व्यवस्था छोरा र छोरीको समानताको हक र सिद्धान्तविपरीत छैन, माओवादी केन्द्रका सांसद बिडारीले भने । एमाले सांसद कृष्णभक्त पोखरेलका अनुसार इच्छापत्रको प्रावधानले वृद्ध बाबुआमाको सेवा गरेर उनीहरूलाई सन्तुष्ट बनाए मात्रै पैतृक सम्पत्ति प्राप्त हुने बाटो दिन्छ । इच्छापत्रको व्यवस्थाले जन्म दिने बाबुआमाप्रति अंशियार सन्तानले कुनै दायित्व नलिए पनि हुने अवस्थाको अन्त्य गर्छ, उनले भने । सामान्यत: संसदबाट पारित विधेयक राष्ट्रपतिबाट प्रमाणित भएकै मितिबाट लागू हुने भए पनि मुलुकी ऐन प्रतिस्थापनसम्बन्धी अधिकांश विधेकय एक वर्षपछि लागू हुनेछन् । कानुनविज्ञ सांसद रेवतीरमण भण्डारीका अनुसार नेपालको स्थापित कानुनी अभ्यासलाई नै परिवर्तन गर्ने गरी मुलुकी ऐनमा ठूलो हेरफेर गरिएका कारण सर्वसाधारणलाई अध्ययनको मौका दिएर मात्रै लागू गर्न यस्तो व्यवस्था गरिएको हो । मुलुकी ऐन प्रतिस्थापनसम्बन्धी विधेयकले नेपालको समग्र कानुन प्रणालीमा परिवर्तन गरेको छ । यी विधेयकले देवानी र फौजदारी कसुरको परिभाषा, वर्गीकरण र सजायसम्बन्धी व्यवस्थामा मात्रै सजायको मात्रा, जन्मकैदको गणनाजस्ता व्यवस्थामा परिवर्तन र न्यायाधीशको स्वविवेकीय अधिकारमा बढोत्तरी गरेको छ । अधिकांश अपराधमा कसुरदारलाई १ देखि ५ वर्षसम्म वा सोझै ५ वा दस वर्षसम्म सजाय हुने व्यवस्था विधेयकमा उल्लेख गरी दोषीलाई त्यसभित्र रहेर कति सजाय तोक्ने भन्ने अधिकार इजलासलाई छोडिएको छ । मुलुकी ऐनको अभ्यासमा पनि न्यायाधीशलाई थोरै मात्र स्वविवेकीय अधिकार थियो, एमाले सांसद भण्डारीले भने, कसुरदार ठहरिएको व्यक्तिको समग्र अध्ययन, वारदातको परिस्थिति र अपराधको पृष्ठभूमिसमेतका आधारमा इजलासले (दोस्रो सुनुवाइमा) न्यायपूर्ण सजाय तोक्न पाओस् भनेर यस्तो व्यवस्था गरिएको हो । फौजदारी कसुर (सजाय निर्धारण तथा कार्यान्वयन) विधेयकले सानातिना अपराधका कसुरदारलाई आंशिक समय जेल, खुला कारागार र सामाजिक श्रममार्फत कैद कट्टाजस्ता सुधारात्मक दण्डको व्यवस्था गरेको छ । एक वर्ष वा सोभन्दा कम जेल सजाय तोकिएका कसुरदारले मात्रै यस्तो सुविधा पाउन सक्छन् । मुलुकी ऐन प्रतिस्थापन देवानी र फौजदारी कार्यविधिमा पनि ठूलो परिवर्तन ल्याइएको छ । मुलुकी फौजदारी कार्यविधि (संहिता) विधेयकले अभियुक्तलाई पक्राउ गर्नुअगावै अदालतको अनुमति आवश्यक पर्ने व्यवस्था गरेको छ भने गलत अभियोगमा मुद्दा चलाउने अनुसन्धान अधिकारीलाई कारबाहीको प्रावधान छ । त्यसैगरी गलत मनसायले झुटा उजुरी गर्ने हाजेरवाललाई पनि दण्डजरिवानाको व्यवस्था भएको छ । सांसद भण्डारीका अनुसार अपराध अनुसन्धानमा सरकारी वकिलको भूमिकालाई नेतृत्वदायी बनाउने नयाँ व्यवस्थाले प्रहरीले जाहेरी दर्ता नगरेको अवस्थामा पीडितले सोझै सरकारी वकिलको कार्यालयमा उजुरी गर्न सक्ने वैकिल्पक व्यवस्था गरिएको छ ।"
माओवादीसहितका शक्तिसँग एकता,"काठमाडौं नयाँ शक्तिका संयोजक बाबुराम भट्टराईको अक्षमताका कारण पार्टी गम्भीर संकटमा परेको भन्दै देवेन्द्र पौडेल लगायतका नेताहरूले नयाँ ध्रुवीकरणसहित पार्टी एकतातर्फ जानुपर्ने प्रस्ताव गरेका छन् । उनीहरूले माओवादी केन्द्र, मधेसी, जनजाति, पहिचानवादीसँग धु्रवीकरणसहित पार्टी एकताको आवश्यकता रहेको उल्लेख गरेका छन् । भट्टराईका निकट मानिने पौडेल लगायतका १५ नेताहरूले बिहीबार राजधानीमा पत्रकार सम्मेलन गर्दै भट्टराईले लिएको लाइनप्रति गम्भीर असन्तुष्टि जनाएका हुन् । उनीहरूले १० बुँदे अपिलसमेत जारी गर्दै बाबुराम सीमित व्यक्तिको घेराबन्दीमा परेको उल्लेख गरेका छन् ।हामीले नयाँ शक्ति पार्टी बनायौं तर हाम्रो पहिचान के हो अलमल छ, पत्रकार सम्मेलनमा नेता पौडेलले भने, उहाँ (भट्टराई) बढी एकेडेमिक साथीहरूको प्रभावमा पर्नुभएको छ, सीमित व्यक्तिको घेरामा हुुनुहुन्छ, हामी उहाँलाई नेता बनाउन चाहन्छांै तर यसरी सीमित घेरामा बसेर हुँदैन । उनले पार्टीलाई नयाँ ढंगले अघि बढाउन आफूहरूले बहस सुरु गरेको बताए । पौडेलसहित महेन्द्र पासवान, वामदेव क्षत्री, कुमार पौडेल, मुक्ति प्रधान, पासाङ शेर्पा, सुशिला श्रीपाली, वलावती शर्मा, तिलक थापा, अमरध्वज लामा, वाहिद अन्सारी, लाल किरण, शर्मिला लामा, रत्न राना र रवीन्द्र सुनारले अपिल जारी गरेका हुन् । नयाँ शक्ति पार्टी नेपाल गम्भीर संकटको स्थितिमा पुगेको छ, यसको मुख्य जिम्मेवार मूल नेतृत्व हो, अपिलमा भनिएको छ, राजनीतिक क्षेत्रमा देखापरेको अस्पष्टता, संगठनमा संकीर्णता र विभिन्न क्षेत्रमा नेतृत्वको अक्षमताका कारण नै यो संकट आएको हो । पार्टीभित्र गुटबन्दी बढेको, निषेधको राजनीति गर्ने, तल्लो तहसम्म पनि अपमानित गर्ने खालका गतिविधि बढेको उनीहरूको आरोप छ । नयाँ र पुरानाको बहाना बनाएर कार्यविभाजन गर्ने यो नै संगठनमा देखा परेको संकीर्णता हो । नयाँ शक्ति बन्नेबित्तिकै महत्त्वाकांक्षीका गुट बन्दै गए, अपिलमा छ, इमानदार रूपमा खटेकाहरूलाई अपमानित गरियो । अग्रगामी शक्तिहरूको निरन्तर हार र प्रतिगमनका मतियार शक्तिको अपत्यारिलो जित हासिल हुँदै जाँदा अग्रगामी शक्तिबीच व्यापक धु्रवीकरणको आवश्यकता रहेको उनीहरूले उल्लेख गरेका छन् । विगतका तिक्ततालाई थन्क्याएर, युद्ध, आन्दोलनका उपलब्धिको रक्षाको पक्षमा उभिने सबै शक्ति गोलबन्द गर्नु महत्त्वपूर्ण विषय हो, अपिलमा भनिएको छ, त्यसैले परिवर्तनकारी शक्ति माओवादी घटक, मधेसवादी दल, आदिवासीजनजाति पहिचानवादी र वर्गका पक्षधर सबैको संयुक्त मोर्चा वा धु्रवीकरणसहितको पार्टी एकता अहिलेको आवश्यकता हो ।"
स्वाइन फ्लु उपचार हचुवाम,"भाइरल ज्वरोदैलेखमा जिल्लामा भाइरल ज्वरोका बिरामी बढदै गएका छन् । जिल्लामा एक सातादेखि भाइरल ज्वरोको प्रकोप फैलिएसँगै स्वास्थ्य संस्थाहरूमा बिरामीको चाप बढेको छ ।वर्षा र गर्मीले झाडापखाला, आउँ, रुघाखोकी, टाइफाइडका बिरामी बढेको जिल्ला जनस्वास्थ्य प्रमुख डा शोभित थापाले जनाए । अस्पतालमा दैनिक सयभन्दा बढी उपचारका लागि आउने गरेका छन् । डा थापाका अनुसार सबै स्वास्थ्य संस्थामा पर्याप्त औषधि पठाइएको छ । भाइरल ज्वरोबाट बालबालिका र वृद्ध बढी प्रभावित छन् । दूषित खानेकुरा र फोहोर पानीले ज्वरोका बिरामी बढेको उनले बताए ।"
हात्ती आक्रमणमा मृत्यु,पर्सा (कास) हात्तीले कुल्चिँदा सुवर्णपुर गाउँपालिका२ इच्छानगर ठोरीका रामकुमार प्रजाका ११ वर्षीय छोरा रिजनको मृत्यु भएको छ । चितवन निकुञ्जबाट बस्तीमा पसेको हात्तीले बिहीबार बिहान कुल्चेको हो । इलाका प्रहरी ठोरीका अनुसार सुतिरहेका बालकलाई सुँडले बेरेर घरबाट करिब २० मिटर पर सडकमा लगी कुल्चेको थियो । प्रजाको २ वटा घर पनि हात्तीले भत्काएको छ । ठोरी क्षेत्रमा ५ वर्ष अघि वन्यजन्तुको प्रवेश रोक्न निकुञ्जको बाहिरी क्षेत्रमा विद्युतीय तारबार गरिए तापनि त्यो अहिले काम नलाग्ने भएको छ । दुई सातायता प्राय: रातको समयमा गाउँ छिर्ने हात्ती धपाउन अधिकांश ठोरीवासीको रात अनिदो बितिरहेको स्थानीय प्रेम लामाले बताए ।
पेट्रोल ढुवानी ठप्प,"वीरगन्ज (कास) सीमावर्ती रक्सौलस्थित भारतीय आयल डिपोले कम इन्धन दिएको भन्दै पेट्रोलियम डिलर्स एसोसिएसनले बिहीबारदेखि ढुवानी ठप्प पारेको छ । त्यहाँबाट पेट्रोलियम पदार्थ खरिद गर्दा प्रतिकेलमा ५० लिटरसम्म कम दिने गरेको व्यवसायीले आरोप लगाए । यसबारेमा पटकपटक नेपाल आयल निगमलाई पनि जानकारी गराएको एसोसिएसनका वीरगन्ज अध्यक्ष विनोद चौरसियाले बताए । समस्या समाधान नभए आगामी आइतबारदेखि डिजेल ढुवानी पनि ठप्प गर्ने निर्णय गरेका छौं, उनले भने । आईओसी रक्सौलले नेपाली व्यापारीहरूलाई हेप्ने तथा ठग्ने कार्य गरिरहे तापनि नेपाल आयल निगमले चासो नदेखाएपछि आफूहरूले आन्दोलन गर्न बाध्य भएको अध्यक्ष चौरसियाले बताए । पर्सामा मंगलबारदेखि नै एसोसिएसनले पेट्रोलियम पदार्थ बिक्रीमा रोक लगाएको छ । जसले गर्दा जिल्लामा इन्धनको हाहाकार मच्चिएको उपभोक्ताहरूले गुनासो गरेका छन् ।"
इन्द्रावतीमा बेपत्ता,"काभ्रे (कास) आन्दाजी २५ वर्षीय तेजबहादुर कार्की इन्द्रावती नदीमा हामफालेर बेपत्ता भएका छन् । उनको ठेगाना भने खुलेको छैन ।मैले एक्लो भएर केही गर्न सकिनँ, म अब मर्दै छु, मेरो घरभेटीलाई सम्पर्क गर्नुस्, उहाँले मलाई लिन आउनुहुन्छ, भनी मोबाइल नम्बरसहितको सुसाइड नोट लेखेर उनी नदीमा हामफालेका थिए । सोही नम्बरका आधारमा नाम पत्ता लागे पनि ठेगाना खुल्न बाँकी रहेको जिल्ला प्रहरी प्रमुख एसपी सहकुलबहादुर थापाले जानकारी दिए । हामफाल्नुअघि उनले नेपालटारस्थित घरभेटी कमल पाण्डेलाई फोन गरी आफू मर्न लागेको जानकारी गराएका थिए ।"
विद्युत् अनियमित,"पर्सा (कास) विद्युत् सेवा अनियमित हुँदा पर्साबारा औद्योगिक कोरिडोरका उद्योग संकटमा परेका छन्। दैनिक २० पटकभन्दा बढी बत्ती जाने, बत्ती हुँदा पनि भोल्टेज उतारचढाव हुने गरेकाले उद्योगका महँगा उपकरणहरू बिग्रेर ठूलो नोक्सान भएको गुनासो उद्योग व्यवसायीको छ । वीरगन्ज उद्योग वाणिज्य संघका अध्यक्ष ओमप्रकाश शर्माले यो समस्याका बारेमा विद्युत् प्राधिकरण वीरगन्ज वितरण केन्द्रमा गुनासो गर्दा पनि समाधान नभएको बताए । पर्साबारा औद्योगिक करिडोरमा मुलुककै सबैभन्दा बढी उद्योग छन् । दशकयता जारी बन्द, हड्ताल, मजदुर समस्या र अनियमित विद्युत् आपूर्तिका कारण करिडोरका अधिकांश उद्योग संकटग्रस्त रहेको संघका पूर्वअध्यक्ष प्रदीप केडियाले बताए ।"
शव फेला,"जाजरकोट (कास) भेरी नगरपालिका ३ थाप्ले बसपार्क छेउमा बेवारिसे शव फेला परेको छ । गोरो वर्ण, साढे ५ फिट उचाइ भएको र सर्टपाइन्ट लगाएको पुरुषको शव फेला परेको हो । मृतकको नाम, थर, वतन खुल्न नसकेको प्रहरी निरीक्षक रमेश अवस्थीले बताए । शव पोस्टमार्टमका लागि जिल्ला अस्पतालमा राखिएको छ ।"
केसीको समर्थनमा अनशन,सरकारी कक्ष बहिष्कार जाजरकोट डा केसीको समर्थन गर्दै यहाँका चिकित्सकहरूले बिहीबार जिल्ला अस्पतालको सरकारी कक्ष बहिष्कार गरेका छन् । अस्पतालको आँगनमा बसेर चिकित्सकहरूले बिरामी जाँच तथा उपचार गरेका छन् । उनीहरूले सरकारी छाप भएका पुर्जी प्रयोग गरेनन् । शुल्क पनि नलिई सादा रजिस्टर तथा कागजमा बिरामीको नाम दर्ता र औषधिको सिफारिस गरेका छन् । डा केसीको मागप्रति सरकारले बेवास्ता गरेको भन्दै कालोपट्टी बाँधेर विरोधमा उत्रिएको अस्पतालका मेडिकल अधिकृत डा भूपेन्द्रप्रकाश मल्लले बताए । सरकारले समयमै माग पूरा नगरे अस्पतालका सबै सेवा बन्द गरेर कडा आन्दोलनमा उत्रने उनको भनाइ छ ।
१५ बस्ती पहिरोको जोखिममा,"तेह्रथुम (कास) लगातार वर्षाका कारण जमिन गल्दा जिल्लाका १५ बस्ती पहिरोको उच्च जोखिममा छन् । निरन्तरको वर्षासँगै जमिन गल्ने, भासिने र बग्ने गर्दा साबिकका ९ गाविस पहिरोको उच्च जोखिममा परेको जिल्ला दैवीप्रकोप समितिले जनाएको छ । पहिरो खस्न थालेपछि केही परिवारले घर छाडेका छन् । घरनजिकैबाट पहिरो खस्न थालेपछि म्याङ्लुङ नगरपालिकाको जिरीखिम्ती र सुर्केका मोहन गुरुङ, तारा बस्नेत, रामप्रसाद गौतम, इन्द्र सुवेदी, मेनुका तामाङ र भीमबहादुर लिम्बूको परिवारले घर छाडेका हुन् । रेडक्रसको प्राविधिकसहितको टोली स्थलगत अध्ययन गरी सदरमुकाम फर्किएको छ । यो क्षेत्रमा कुनै पनि समय पहिरो जाने र जनधन क्षति हुन सक्ने रेडक्रसले जनाएको छ । रेडक्रसले जिल्लाका दुई नगरपालिका र चारवटै गाउँपालिकाको स्थलगत अध्ययन गरी पहिरोलाई न्यून, मध्यम र उच्च गरी तीन भागमा वर्गीकरण गरेको सभापति भूपतिलाल श्रेष्ठले बताए । वर्षातको समयमा जमिन कमजोर हुने र पहिरोको जोखिमसमेत बढ््ने भएकाले बस्तीसम्म पुगेर सचेतना र पूर्वतयारीका कार्यक्रम सञ्चालन गरिरहेको जिल्ला दैवीप्रकोप उद्धार समितिका संयोजक एवं प्रजिअ वेदनिधि खनालले बताए ।यी स्थानमा भिरालो जमिन, अव्यवस्थित सडक निर्माणलगायत कारणले बाढी पहिरोको उच्च जोखिम देखिएको रेडक्रसले जनाएको छ । पहिरो खस्दा वसन्तपुरम्याङलुङ, जिरीखिम्तीमोराहाङ, म्याङलुङसंक्रान्ति, चित्रेफुलेक, सिन्धुवाशुक्रबारेलगायतका सडक अवरुद्ध भएका छन् ।"
मेडिकल कलेज बनाइँदै,"बुटवल (कास) रूपन्देहीको तिलोत्तमामा सरकारी मेडिकल कलेज स्थापनाको प्रक्रिया सुरु भएको छ। त्रिभुवन विश्वविद्यालयको टोलीले स्थलगत अध्ययनपछि गौतम बुद्ध मेडिकल कलेज नामकरण गरिएको शिक्षण अस्पतालको काम अघि बढाउने टुंगो लगाएको हो । रजिस्ट्रार डिल्लीराम उप्रेतीको संयोजकत्वमा आएको ५ सदस्यीय टोलीले स्थलगत अध्ययन गरेको थियो । तोकिएको स्थान मेडिकल कलेज बनाउन उपयुक्त छ, उप्रेतीले भने स्थानीय बासिन्दा, जनप्रतिनिधि र राजनीतिक दलको पनि माग र समर्थन देखियो । सामुदायिक वनका पदाधिकारी कजेल बनाउने जमिन दिन सहमत रहेको उनले बताए । निरीक्षण टोलीमा त्रिवि प्राध्यापक संघ अध्यक्ष योगेन्द्र बरबरिया, कर्मचारी संघ अध्यक्ष भोजराज राउत, पवन झा र ईश्वर गौतम सदस्य छन् । रजिस्ट्रार उप्रेतीका अनुसार साउन २८ मा बस्ने त्रिविको सिनेट बैठकले कलेज निर्माणका लागि डीपीआर स्वीकृत गर्नेछ । यसका लागि चालु आवमै १ करोड बजेट विनियोजन भएको छ ।प्रत्येक प्रदेशमा एक मेडिकल कलेज खोल्ने प्रावधानअनुसार केपी ओली नेतृत्वको सरकारले गत वर्ष तिलोत्तमा नगरपालिकालाई छनोट गरेको थियो ।"
१९ वर्षपछि सल:चा नाच,"यसरी फेरि सुरु गरियो नाच्न छोडेपछि भासिमा टोलका मानिस बालकुमारी, दुई पोखरी, चपाचो, भुलाङखेललगायत ठाउँमा पुगेर गाईजात्रा हेर्थे । त्यहाँ निकालिने महाकाली र भैरवको नाच देख्दा आफ्नो ठाउँमा गर्न नपाउँदा मन भने अमिलो भएर आउँथ्यो, बिकुलाल भासिमाले भने, हाम्रो आफ्नो पहिचान र गौरव नै मेटिएर जाने भएपछि हामी तातियौं । त्यसपछि उनीहरूले कान्छा भासिमा अध्यक्ष रहेको सिद्धिकाली भजन खल: मा नाचबारे छलफल चलाए । २१ जना तन्नेरी रहेको सल:चा प्याखं व्यवस्थापन कमिटी नै बनाए । पाँच जनालाई एक महिना बेलुकी दैनिक पाँच घण्टा प्रशिक्षण दिएपछि नाच्न सक्ने भयौं, कमिटीकै धनकाजी भासिमाले भने, १९ वर्षपछि हाम्रो आफ्नै नाच निकाल्यौं । यसका लागि नाच र गीतको जिम्मा बिकुलालले लिएका छन् भने बाजामा कान्छा, सुर्जमान, ब्रम्हकाजी, चन्द्रकृष्ण, हीराकाजी भासिमाले लिएका छन् । गीत गाउनेहरूमा ८४ वर्षे पृथ्वीमान भासिमादेखि श्रीकृष्ण, धनकाजी, चयन्द्र, रमेश, पूर्ण बहादुर, कृष्णलगायत छन् । यस वर्ष नाच्नका लागि निखिल, सुजेन, रौनिक, क्रिस र आयुष छानिएका छन् । उनीहरू ११ देखि १४ वर्षसम्मका छन् । गु्रपमा सबैभन्दा साना ११ वर्षका क्रिस कक्षा ६ मा पढ्छन् । उनले नेवारी परम्परागत बाँसुरी बजाउनसमेत सिकेका छन् ।"
डा केसीप्रति ऐक्यबद्धता जनाउँदै सडक कविता,चितवन भरतपुरको चौबीसकोठीस्थित प्रतीक्षालयमा डा गोविन्द केसीको मागप्रति ऐक्यबद्धता जनाउँदै अनसन बस्नेको जमात छ । त्यसकै अघिल्तिर जिल्लाका नाम कहलिएका युवा तथा पुराना स्रष्टाको लर्को बिहीबार साँझ त्यस्तै मिसनमा थियो । पानी परिरहेकाले कोही भिज्दै त कोही छाता ओडेर उपस्थित भएका थिए । पाल टाँगिएको भए पनि त्यसले पानी छेकेको थिएन । कार्यक्रम सञ्चालनको जिम्मा पाएका कवि भूपिनले रुझाइ बेवास्ता गर्दै स्रष्टाहरूलाई माइकमा बोलाएर डा केसीका मागप्रति ऐक्यबद्धता जनाउँदै तयार पारिएका रचना वाचन गराउन लगाउँदै थिए । श्रोताहरू पनि कम थिएनन् ।चितवन र नवलपरासीका १८ साहित्यिक संघसंस्थाले संयुक्त रूपमा गरेको सडक कविता कार्यक्रमको सुरुवात भूपिनले महाकवि लक्ष्मीप्रसाद देवकोटाको पागल कविता वाचन गर्दै गरेका थिए । वरिष्ठ स्रष्टा प्रेमविनोद नन्दनपछि कवि इन्द्र रेग्मीको यो कविताले सबैको ध्यान तान्यो : सत्ताबाहिर हुँदा चेपारे पार्छन्त्यहाँ पुगेपछि उल्टो लाठाले हान्छन् भ्रष्टहरूको दानापानी बन्द गर्न खोज्ने तिमी मरे हुन्छ भन्छन् सबै नाटक रचिरहेका छन् गोहीको आँसु बगाइरहेका छन् प्याज आँखामा दलेर रसाइरहेका छन् यत्ति पनि बुझ्न नसक्ने पागल हुन् गोविन्द केसी कार्यक्रममा ४२ स्रष्टाले रचना वाचन गरे । फेसबुक म्यासेन्सरमा विभिन्न ठाउँबाट स्रष्टाहरूले केसीको मागको समर्थनमा पठाएका रचनाहरू भूपिनले नै सुनाए । केसीको समर्थनमा गजलकार प्रभाकर पण्डित र रमेश प्रभातले गजलै वाचन गरे । गजलकार पण्डित भन्दै थिए : व्यक्ति मात्र होइन केसी तिमी एक अभियान हौसुशासनको अभियन्ता तिमी हाम्रो पहिचान हौ उठे हजारौं हात हाम्रा तिमी भोकै सुतेपछि स्वाभिमानी जनका तिमी सगर्व स्वाभिमान हौकेसीको मागमा ऐक्यबद्धता जनाउँदै रचनाको माध्यमबाट सरकारलाई दबाब दिन यस्तो कार्यक्रमको आयोजना गरिएको संयोजक भूपिनले बताए ।
सत्याकृत र शर्माको सहकार्य,"काठमाडौं (कास) भजन वा आध्यात्मिक शैलीका गीतलाई रक विधाबाट प्रस्तुत गरेपछि सत्याकृत ब्यान्ड पपुलर बन्यो । अहिले यही ब्यान्ड लोक गीतमाथि प्रयोग गरिरहेको छ । यसमा ब्यान्डलाई गायक पशुपति शर्माले साथ दिएका छन् ।सत्य सत्य मिलेर बोलको लोकभजन गीतमा सत्याकृत समूहले संगीत दिएको छ भने गायक शर्माको आवाज सुन्न सकिन्छ । ब्यान्डकै विजय गौतमले शब्द रचना गरेका हुन् । ज्ञान दिने, सन्देशमूलक गीत छ, भोकलिस्ट विदुर न्यौपानेले भने, चाडपर्व सुरु हुने बेला मौलिक शैलीको गीत निकालेका छौं ।सन्देशसहितका गीत गाउन रुचाउने शर्माले पहिलोपटक भजन गाएका हुन् । उहाँले हाम्रो ब्यान्डबारे सुन्नुभएको रहेछ, गीतकार गौतमले भने, शब्द सुनाएपछि गाउन तयार हुनुभयो । ब्यान्डको दोस्रो एल्बम सत्यश्री मा समाविष्ट उक्त गीतको भिडियो युटयुबमा उपलब्ध छ ।"
नेपालमा इन्डिजेनस फेसन विक हुँदै,"काठमाडौं (कास) विश्वका विभन्न देशमा हुँदै आएको वल्र्ड इन्डिजेनस फेसन विक अब नेपालमा हुने भएको छ । मौलिक कला र संस्कृतिको प्रवद्र्धन गर्ने हेतुले यो फेसक विक आयोजना गरिँदै आएको वल्र्ड इन्डिजेनस फेसन काउन्सिलका अध्यक्ष आर्विन शर्माले बताए ।सन् २०१८ मा नेपालमा हुने फेसक विकमा यहाँका आदिवासी पहिरन, आभूषण र डिजाइन समावेश गरिने बिहीबार आयोजित पत्रकार सम्मलेनमा जानकारी गराइयो । पूर्वीयहरूको लवाइसंस्कृति पश्चिमाहरूले चोरिरहेका छन्, मलेसियाबाट आएका आर्विनले भने, यहाँको रङ संयोजन, डिजाइन, एक्सेसरिज सबै वेस्टर्न फेसनमा फयुजन गराइएको छ । उनले नेपाल, जापान, मंगोलियाजस्ता सांस्कृतिक रूपमा धनी देशहरूले फेसनको दुनियाँमा अब आफ्नो हक दाबी गर्ने बेला आएको बताए । फेसन फेडेरेसन नेपाल र नेपाल फेसन डिजाइनर्स एसोसिएसनसँगको सहकार्यमा इन्डिजेनस फेसन विक हुन लागेको हो । त्यसअघि आउँदो अक्टोबरमा पूर्वी अफ्रिकी मुलुक, सेसेल्समा हुन लागेको फेसन विकमा नेपालका पाँच डिजाइनर सहभागी हँुदै छन् । सन् २०१४ मा पनि नेपालले इन्डिजेनस फेसन विकमा सहभागिता जनाएको थियो । यसपालि सुस्मिता आले, शुभासिनी सिंह, कैलाश कुँवर, प्रेम कुमार देव र उत्तमकुमार बनेपालीले ट्ेरडिसन प्रभावित डिजाइन सोकेस गर्न लागेछन् ।यो चलिआएको फेसन सो जस्तो हुँदैन, काउन्सिलका शर्माले भने, सातवटै महादेशका डिजाइनरको कला देखाइनेछ । पहिरन वा लवाइमार्फत् जातीय पहिचान प्रवद्र्धन गर्नु हाम्रो लक्ष्य हो ।"
सुदूरपश्चिम अनुकूल पठनपाठन गराउनुस् : प्रधानमन्त्री,"काठमाडौं प्रधानमन्त्री शेरबहादुर देउवाले सुदूरपश्चिमाञ्चल विश्वविद्यालयलाई भाषा, संस्कृतिको केन्द्र बनाउन सुझाव दिएका छन् । सिंहदरबारस्थित प्रधानमन्त्री तथा मन्त्रिपरिषद् कार्यालयमा बिहीबार बसेको विश्वविद्यालय सभाको छैटौं बैठकलाई सम्बोधन गर्दै देउवाले त्यस्तो सुझाएका हुन् । सुदूरपश्चिमाञ्चल विश्वविद्यालयले स्थापनाको छोटो अवधिमै राम्रो काम गरेको छ, विश्वविद्यालयका कुलपतिसमेत रहेका प्रधानमन्त्री देउवाले भने, अब यो विश्वविद्यालय जनतासित प्रत्यक्ष जोडिन जरुरी छ । त्यसका निम्ति उनीहरूको भाषा, कला, संस्कृतिको संरक्षण, सम्वद्र्धन गर्ने केन्द्रको रूपमा विस्तार हुनुपर्छ । प्रधानमन्त्री देउवा आफैं पनि सुदूरपश्चिमको डोटेलीभाषी हुन् । २०६७ मा स्थापित सुदूरपश्चिमाञ्चल विश्वविद्यालय व्यवस्थापन, शिक्षाशास्त्र, मानविकी, इन्जिनियरिङ र विज्ञान तथा प्रविधि संकायको पठनपाठन हुँदै आएको छ । विश्वविद्यालयकी उपकुपति प्रा भूषण श्रेष्ठका अनुसार अहिले त्यहाँ ३ हजार ९ सय विद्यार्थी छन् । अहिलेसम्म १७ विषय मात्र पठनपाठन हुँदै आएको छ । विश्वविद्यालयका सहकुलपति उपप्रधान तथा शिक्षामन्त्री गोपालमान श्रेष्ठसमेत सहभागी रहेको बैठकले कृषि संकाय थप गर्ने निर्णयसमेत गरेको छ ।हामीले कृषि संकाय सुरु गर्न पाठ्यक्रम निर्माण गरिसकेका छौं, उपकुलपति प्रा श्रेष्ठले भनिन्, कञ्चनपुरको पुनर्वास क्षेत्रमा रहेको ६२ बिघा जमिन सरकारले विश्वविद्यालयलाई हस्तान्तरण गरेमा कृषि संकायको अध्ययन(अध्यापन सञ्चालनमा सहज हुनेछ । सुदूरपश्चिम प्राकृतिक स्रोतका दृष्टिले सम्पन्न रहेकाले कृषि विषय प्रभावकारी हुने उल्लेख गर्दै उनले १५ वटा आंगिक क्याम्पसको पूर्वाधार निर्माणमा सहयोग गर्नसमेत आग्रह गरिन् । विश्वविद्यालयलाई सम्पन्न तुल्याउन भौतिक पूर्वाधार निर्माण योजनाअनुसार तीव्र गतिमा भइरहेको तर पर्याप्त बजेट प्राप्त नहुँदा समस्या आएको उपकुलपति श्रेष्ठको भनाइ थियो । वर्षौंदेखि राज्यबाट उपेक्षमा परेको सुदूरपश्चिमको शैक्षिक उन्नयनमा हामीले यथासम्भव प्रयास गर्दै छौं, शिक्षक, कर्मचारी र विद्यार्थीबीचको त्रिकोणात्मक सम्बन्धले शिक्षालय बलियो हुने उल्लेख गर्दै उनले थपिन्, हामीले अहिलेसम्म पास आउट भएका चार सय विद्यार्थीका लागि पहिलो पटक दीक्षान्त समारोहको आयोजना गर्दै छौं ।नियमानुसार कुनै पनि विश्वविद्यालयले स्थापना भएको पाँच वर्षपछि आंगिक क्याम्पसलाई सम्बन्धन दिन पाउँछ । सुदूरपश्चिमाञ्चल विश्वविद्यालय सुचारु भएको पाँच वर्ष नाघिसकेको छ । बैठकले सम्बन्धन नीतिसमेत पारित गरेको उपकुलपति श्रेष्ठले बताइन् । त्यसैगरी, अपांगता भएकाहरूका निम्ति शिक्षक जनशक्ति उत्पादन गर्न दक्षिण कोरियाको छाङओन नेसनल युनिभर्सिटीको सहकार्यमा विशेष आवश्यकता शिक्षा विषय यसै वर्षदेखि पठनपाठनको तयारी गरेको उनले जानकारी दिइन् ।"
शैक्षिक मेला,"काठमाडौं (कास) स्वदेशी शिक्षा, सबैको इच्छा नारासहित यसै साता राजधानीमा शैक्षिक मेला हुने भएको छ । कक्षा १२ र स्नातक पास गरेका विद्यार्थीलाई लक्षित गरी मेलाको आयोजना गर्न लागिएको हो । भिजन मिडिया इनकर्पोरेसन र एजुकेसन डटकमले मेलाको आयोजना गर्न लागेका हुन् । मेला यही साउन २८ र २९ गते राजधानीको दरबारमार्गस्थित अन्नपूर्ण होटलमा हुनेछ । विद्यार्थीले पढ्न चाहेका विषयहरू, शुल्क, छात्रवृत्ति, परामर्शलगायतका जानकारी पाउनेछन् । उनीहरूको इच्छा र पृष्ठभूमिका आधारमा कस्तो विषय रोज्दा जीवनोयोगी हुन्छ भन्नेबारे परामर्श दिइने जनाइएको छ । विद्यार्थीहरू नेपालमा शिक्षा लिन उत्सुक छन् तर, उनीहरूलाई यहाँ पढाइ भइरहेका कोर्स र गुणस्तरबारे धेरै जानकारी पाउन सकेका छैनन्, विज्ञप्तिमा छ, मेलाले अभिभावक र विद्यार्थीमा स्वदेशमै गुणस्तरीय उच्च शिक्षा लिन सकिन्छ भन्ने विश्वास दिलाउनु मेलाको मुख्य उद्देश्य हो । ४० भन्दा बढी कलेज सहभागी हुने मेलामा काठमाडौं विश्वविद्यालय, त्रिभुवन विश्वविद्यालय, पोखरा विश्वविद्यालय, पूर्वाञ्चल विश्वविद्यालय तथा विदेशी विश्वविद्यालयमा आबद्ध कलेजहरू सहभागी हुनेछन् । बीबीए, एमबीए, बीआईटी, बीआईएम, बीएचएम, बीटीटीएम, बीबीएम, बीएचसीएम, बीएएसडब्लू, बीबीएस, बीएस्सीसीएस आईटी, बिडेभ्सलगायत कोर्स पढ्न चाहनेलाई महत्त्वपूर्ण अवसर हो ।"
गुआममा केही दिनमै आक्रमण,"गर्ला त ?वासिङ्टन (एजेन्सी) उत्तर कोरियाको वास्तविक आणविक क्षमता कति हो त्यो अझै प्रस्ट भने छैन । उसले भने अमेरिकाका जुनसुकै स्थानलाई निसाना बनाएर क्षेप्यास्त्र मार हान्न सक्ने दाबी गर्दै आएको छ । गत जुलाईमा दुई अन्तरमहादेशीय ब्यालेस्टिक क्षेप्यास्त्रको परीक्षणपछि प्योङयाङसँग त्यस्तो क्षमता भएको कतिपय पश्चिमी देशले विश्वास गरेका छन् । परमाणु हतियार कार्यक्रमकै कारण उत्तर कोरियामा ठूलो खाद्यान्न संकटसमेत उत्पन्न भएको छ । सुरक्षा परिषद्को पछिल्लो नाकाबन्दीपछि यो झन् गहिरिने निश्चित छ । करिब चार दशकदेखि उत्तरलाई उसको परमाणु हतियार कार्यक्रम रोक्न मनाउने संयुक्त राष्ट्रसंघ तथा अन्य मुलुकहरूको प्रयास विफल हुँदै आएको छ । हालै जारी सुरक्षा श्वेतपत्रमा जापानले उत्तर कोरियासँग साना परमाणु हतियार भएको जनाएको छ । साथै उसले ती हतियारलाई लामो दूरी मार हान्न सक्ने क्षेप्यास्त्रमा जडान गर्न सकिने जनाएको छ । उत्तर कोरियाले साना परमाणु अस्त्रको विकास गरेकोमा अमेरिकी सुरक्षा अधिकारीले भने शंका व्यक्त गरेका छन् । तर उत्तर कोरियासँग कति परमाणु अस्त्र छन् भन्ने स्पष्ट छैन । साथै तिनको क्षमताबारे यकिन नभएको अन्तर्राष्ट्रिय समाचार संस्थाहरूले जनाएका छन् । यद्यपि उत्तरले भने पारमाणु हतियार निरन्तर परीक्षण गरेको समाचार दिँदै आएको छ । यदि उत्तर कोरियाले दिएको चेतावनीअनुरूप गुआममा क्षेप्यास्त्र आक्रमण गर्यो भने उसको क्षमता प्रस्ट हुनेछ । चीनले उत्तर कोरियाली परमाणु कार्यक्रमले झन् संकट निम्त्याउने खतरा बढेको बताएको छ । उसले यसमा खासगरी अमेरिका र दक्षिण कोरिया पनि दोषी रहेको बतायो । चिनियाँ विदेश मन्त्रालयले उत्तर कोरियाली क्षेप्यास्त्र कार्यक्रमले उत्पन्न संकट वार्तामार्फत समाधान गर्नुपर्ने बताउँदै आएको छ । उसले अमेरिकी राष्ट्रपति डोनाल्ड ट्रम्प र रक्षामन्त्री जेम्स म्याटिसका पछिल्ला अभिव्यक्तिले समस्या समाधान हुुनुको साटो झन् बल्झिएको बताएको छ । उत्तर कोरियासम्बन्धी ट्रम्पका ट्वीट तथा भाषणहरूमा अनुभवहीनता र धम्की स्पष्ट देखिन्छ । ट्रम्पको आक्रामक रबैयाका कारण झन् चिन्ता थपिएको चिनियाँ ठम्माइ छ । सुरक्षा परिषद्ले लगाएको नाकाबन्दीमा चीनको समर्थनले उत्तर कोरिया विश्व समुदायबाट एक्लिएको छ । साथै पछिल्लो समय चीनको अमेरिका, दक्षिण कोरियालगायत अन्य देशहरूको भावनाअनुरूप काम गरिरहेकाले उत्तर कोरियाले आक्रमण गरिहाल्ने सम्भावना भने न्यून छ । तर विश्वले अप्रत्याशित र अनियन्त्रित व्यक्तिका रूपमा हेर्ने उत्तर कोरियाली नेता किम जङ उन पछि नहट्ने सम्भावना पनि उत्तिकै भएको विश्लेषकहरूको भनाइ छ ।"
९१ वर्षमा स्नातक,"सफलता सूत्रउनको विचारमा दृढसंकल्प र महत्त्वाकांक्षा नै सफलताका सूत्र हुन् । जब मलाई पहिलो पाठ सक्न गृहकार्य दिइन्थ्यो, मैले सधंै सक्दो राम्रो गर्ने प्रयास गरँे । उनले भनिन्, म पास हुँदा खुसी भएँ र फेल हुँदा दु:खी भएँ । त्यसैले मैले पास नहुन्जेल पुन: परीक्षा दिइरहँे । जिनाकुलले भावी योजनाबारे सुनाइन्, मलाई कसैले जागिर देला भन्ने लाग्दैन त्यसैले नातिनातिना हेर्छु,, बस्छु ।"
गोर्खाल्यान्ड मुद्दा बिथोल्न ग्रेटर सिक्किम,"सिक्किम दार्जिलिङमा अलग प्रान्त गोर्खाल्यान्डको मागसँगै सिक्किमदार्जिलिङ एकीकरण र केन्द्र शासित प्रदेशको मुद्दा पनि जोडदार रूपमा उड्ने गर्दथ्यो । तर यसपटकको आन्दोलनमा यी दुवै विकल्प सशक्त ढंगले उठेका छैनन् । दार्जिलिङका दल र सिंगो जनता गोर्खाल्यान्ड मै अडिग छन् । तर, दार्जिलिङको राजनीतिक दल गोर्खा राष्ट्रिय कंग्रेस गोर्खाल्यान्डको विकल्पबारे सोच्नुपर्ने बताउँदै आएको छ । उसले विगत १३ वर्षदेखि सिक्किमदार्जिलिङ एकीकरणको माग गर्दै आएको छ । दार्जिलिङलाई सिक्किममा मिसाएर भारतीय नेपालीभाषीको बृहत् राज्य निर्माण उसको परिकल्पना हो । ऐतिहासिक, भौगोलिक, जातीय र भाषिक रूपमा दार्जिलिङ र सिक्किम समान छन् । तर, दार्जिलिङ र सिक्किम दुवैतर्फका राजनीतिक शक्ति र जनता ग्रेटर सिक्किम को पक्षमा देखिँदैनन् । दार्जिलिङका जनताले अलग राज्य निर्विकल्प एजेन्डा भएको बताउँदै दशकांै लामो आन्दोलन गरिरहेका छन् । सिक्किमका राजनीतिक दल र जनता पनि दार्जिलिङलाई कुनै हालतमा मर्ज नगराउने पक्षमा एकमत छन् । दार्जिलिङका राजनीतिक दलहरूले गोर्खाल्यान्डको मुद्दालाई डाइभर्ट गर्न ग्रेटर सिक्किम को मुद्दा उठाइने आरोप लगाए । गोर्खा जनमुक्ति मोर्चाका सहसचिव विनय तामाङले सिक्किमदार्जिलिङ विलयको मुद्दा उठाइनु मूर्खतापूर्ण रहेको बताए । जनता र राजनीतिक शक्तिहरू विपक्षमा रहे पनि गोर्खा राष्ट्रिय कंग्रेसका प्रवक्ता सुबोध पाख्रिनको एकीकरणको सम्भावनालाई नकार्न नसकिने धारणा राख्छन् । पाख्रिन भन्छन्, असम्भव त संसारमा केही छैन । तर, जनताको समर्थनचाहिँ पक्कै चाहिन्छ । सन् १८३५ मा राजाले इस्ट इन्डिया कम्पनीलाई उपहारमा दिनुअघि दार्जिलिङ सिक्किमको भाग थियो । त्यसैले दार्जिलिङलाई गाभेर सिक्किमले आफ्नो पुरानो जमिन फिर्ता लिनुपर्ने पाख्रिनको धारणा छ । सिक्किम डेमोक्रेटिक फ्रन्ट (एसडीएफ) का प्रवक्ता भीम दाहालले सिक्किम र दार्जिलिङबीच एकीकरण असम्भव भएको बताए । उनले भने, यो मानसिक सन्तुलन गुमेका केही व्यक्तिहरूको निजी कुरा हो । उनले राजनीतिक दलले मौसमी नाराका रूपमा उठाएको ग्रेटर सिक्किम को कुनै सम्भावना नभएको बताए ।"
४ सय नेपाली बुलेट भारतमा अलपत्र,"काठमाडांै भारतीय एकाधिकार तोड्न सरकारले नेपालीले सञ्चालन गर्न पाउने व्यवस्था गरे पनि बनिसकेका ग्यास बुलेट भारतमै अलपत्र परेका छन् । ग्यास ढुवानीका लागि भारतले बिस्फोटक लाइसेन्स नदिँदा नेपालीका करिब ४ सय बुलेट थन्किएका हुन् । नेपाली बुलेटबाट ग्यास ढुवानी गर्दा रुट परमिटसँगै बिस्फोटक लाइसेन्स पनि अनिवार्य छ । एलपी ग्यास उद्योग संघका अनुसार बिस्फोटक लाइसेन्स भारत सरकारले दिनुपर्छ । तर, नेपाली पक्षले पहल नगर्दा बुलेटहरू भारतमै थन्किएका हुन् । आयल निगमले ०७२ असोजमा जाारी सूचनामा व्यवसायीले २०७३ असारमा ७ सय ७५ थानका लागि अनुमति पाए । सरकारले आर्थिक वर्ष २०७३७४ को बजेटमार्फत बुलेटमा दुई तिहाइ भन्सार छुट पनि दियो । संसदीय समितिले आपूर्ति मन्त्रालय हँुदै निगमलाई दिएको निर्देशनअनुसार ग्यास उद्योगीहरूले बुलेट बनाउन सुरु गरे, बिहीबार आयोजित पत्रकार सम्मेलनमा उद्योग संघका अध्यक्ष शिव घिमिरेले भने, १० महिनाअघि दुई थान बुलेट नेपाल भित्र्याएका थियौं । आजको मितिसम्म करिब ४ सय बुलेट भारतमा तयारी अवस्थामा छन् । तर, भारतले बुलेट सञ्चालनका लागि आवश्यक एक्सप्लोसिभ सर्टिफिकेट नदिँदा सञ्चालन गर्न सकेनांै । व्यवसायीको करिब साढे ५ अर्ब लगानी डुब्ने खतरा बढेको छ ।व्यवसायीले पुस २५ मा ना७ ख ९२७ र ना७ख ९२८ नम्बरका बुलेट भित्र्याएका थिए । एउटा बुलेट खरिद गर्न उद्योगीले करिब ७० लाख नेपाली रुपैयाँ खर्च गरेका छन् । मन्त्रालय र निगमका केही अधिकारीले भारतीय परराष्ट्र मन्त्रालयलाई नकारात्मक सन्देश दिँदा लाइसेन्स दिन आलटाल गरेको व्यवसायीहरूको आरोप छ । नेपाली बुलेट राष्ट्रिय हितको प्रोजेक्ट हो । सरकारले ६६ प्रतिशत छुट दिएर बुलेट खरिद गर्न आग्रह गरेपछि हामीले खरिद प्रक्रिया सुरु गर्यौं । बैंकबाट ऋण लिएर बुकिङ गर्यौं। गृहलक्ष्मीका तर्फबाट २१ वटा बुलेट बुक गरिए, गृहलक्ष्मी ग्यास उद्योगका सञ्चालक धर्मराज बर्तौलाले भने, तयारी बुलेट सबै भारतमै थन्किएका छन् । बिस्फोटक लाइसेन्स नदिँदा नेपाल भित्र्याए पनि औचित्य हुँदैन । यहाँ ल्याएर पनि ढुवानी गर्न सक्दैनौं । सरकारले बुलेटमा भन्सार छुट दिएर व्यवसायीलाई भुमरीमा हालेको उनले बताए । जनताको पैसा डुब्नु भनेको सरकारको पैसा डुब्नु हो । सरकारले पहल गर्न नसक्ने भए, व्यवसायीलाई किन खरिद गर्न आग्रह गर्यो, उनले पंश्न गरे, सरकारले छुट दिएर भुमरीमा हाल्यो । व्यवसायीका अनुसार सरकारका तर्फबाट पहल शून्यप्राय: छ । त्यसले गर्दा बुलेट रोकिएको हो । निगमको भूमिका पनि शून्य छ । अनुमति दियो । त्यसपश्चात् अन्य पेसातर्फ लाग्यो, अध्यक्ष घिमिरेले भने, खरिद प्रक्रियालगायत ऋण लिने आदि विषयमा सहजीकरण गर्नुपर्नेमा निगमको भूमिका शून्य छ । नेपालका केही सम्बन्धित अधिकारीले नेपाली र भारतीय ट्रान्पोर्टरबाट पैसा लिएर नेपाली बुलेट रोक्न खोजेको उनको आरोप छ । ग्यास बुलेट राष्ट्रियताको विषय भए पनि सरकारी निकायबाट पहल नभएको उनीहरूको आरोप छ । उद्योगीले पाएको कोटाअनुसार भारतको दिल्ली, बरौदा, पुणे र हरियाणालगायत सहरमा बुलेट बनाउन थालेका छन् । निगमले १२ देखि १८ टनको हुने गरी एलपी ग्यास ढुवानी गर्ने नेपाली नम्बरको बुलेट राख्न स्वीकृति दिएको थियो । संघका अनुसार ५३ वटा ग्यास उद्योगका लागि ७ सय ७५ बुलेटको अनुमति थियो । ती बुलेट खरिदमा ५ अर्ब ४२ करोड ५० लाख रुपैयाँ लगानी भएको संघको दाबी छ । हाल खाना पकाउने ग्यास भारतीय आयल निगम (आईओसी) बाट ढुवानी गर्दा उतैको बुलेट प्रयोग हुन्छ । ग्यास ढुवानी गर्दा बर्सेनि ३ अर्ब ५० करोड रुपैयाँ भारतीय ट्रान्सपोर्ट कम्पनीलाई बुझाउनुपर्छ । हाल करिब साढे ६ सय भारतीय बुलेटमार्फत ग्यास ढुवानी हुँदै आएको छ । यस्तो क्रम करिब ४२ वर्षदेखि जारी छ । भारतीय ट्रान्सपोर्टहरू बेरोजगार हुने सम्भावनाले पनि लाइसेन्स नदिएको सरोकारवालाहरू बताउँछन् । केही नेपाली व्यवसायीले पनि भारतीय ट्रान्सपोर्टरको लबिङ गरिरहेको उनीहरूको आरोप छ । भारतीय बुलेटबाट ढुवानी रोकिँदा साढे ३ अर्ब रुपैयाँ पनि रोकिन्छ । भारतीय ट्रान्पोर्टरहरू बेरोजगार हुन्छन्, एक उद्योगीले भने, जसले गर्दा ढुवानी लाइसेन्स दिन मानेका छैनन् ।संघका अनुसार नेपालमा सञ्चालन भएका पेट्रोलियम ट्यांकरहरू पीईएसओले बिस्फोटक अनुमति दिएको छ । भारतले १९८८ देखि १९९८ सम्म करिब १० वर्षसम्म कोसी ग्यास उद्योग प्रालिलाई नेपाली नम्बरको बुलेट सञ्चालनका लागि बिस्फोटक अनुमतिपत्र दिएको थियो । तर, अहिले ढुवानीका लागि लाइसेन्स दिन आलटाल गर्दै आएको व्यवसायीको भनाइ छ । संघका सचिव लक्ष्मीप्रसाद महर्जनका अनुसार नेपाली बुलेटबाट ग्यास ढुवानी भए २५ सयले रोजगारी पाउनेछन् । नेपालको आफ्नो भण्डारण नभएको अवस्थामा ग्यासको आपूर्ति व्यवस्थापन गर्न महत्त्वपूर्ण भूमिका रहने उनले बताए ।"
प्लटिङ रोकियो,"काठमाडौं (कास) सरकारी जमिन हडपेको र कृषियोग्य खेतसमेत मासिएको भन्दै सरकारले जग्गा प्लटिङको काम तत्काललाई रोकेको छ । भूमिसुधार तथा व्यवस्था मन्त्रालयले ३ महिनादेखि गरेको छानबिनपश्चात् बिहीबार उक्त निर्णय गरेको हो । मन्त्रालयमा बिहीबार पत्रकार सम्मेलन गर्दै मन्त्री गोपाल दहितले प्लटिङका नाममा अनियमितता र माफियाकरण मौलाएको भन्दै यो निर्णय गरेको जनाए । धेरै अनियमितता भएको पाइयो । प्लटिङ नरोक्ने हो भने बेथिति बढ्ने र कृषियोग्य जग्गासमेत खण्डित हुने भएकाले रोकेका हौं, दहितले भने । मन्त्रालयका सचिव कृष्णप्रसाद देवकोटाले तत्काल प्लटिङको काम रोकी व्यवस्थित बनाउने केही महिनादेखिको गृहकार्य थियो । त्यसलाई अघि बढाएका हौं । कुनै हालतमा यो कामलाई रोक्दैनौं भने । निर्णयले सगोलका अंशियारबीच कानुनबमोजिम अंशबन्डा भने रोक्दैन ।"
महासंघ उपाध्यक्ष निर्वाचन भदौ १९ मा,"काठमाडौं नेपाल उद्योग वाणिज्य महासंघको जिल्लानगरतर्फको उपाध्यक्ष पदको निर्वाचन भदौ १९ गते हुने भएको छ । कार्यकारिणी समितिले दिएको अधिकार प्रयोग गरी महासंघ पदाधिकारीहरूले भदौ १९ गते निर्वाचन गर्ने निर्णय गरेका हुन् । उपाध्यक्ष पदका लागि मात्रै निर्वाचन मण्डल चयन भइसकेको छ, महासंघका महानिर्देशक सुरेशमान श्रेष्ठले भने, भदौ १९ गते जिल्लानगरतर्फ भोटरहरू मात्रै उपस्थित भई उपध्यक्ष पदमा मतदान गर्नेछन् । महासंघको अभियन्ता भन्दै केही व्यक्तिलाई सर्वसम्म गराउने विषयमा समेत छलफल भइरहेको छ । कोही सर्वसम्मत भएमा मतदान भने हुनेछैन । म्याग्दीको बेनी नगरपालिकाको मेयर पदमा एमालेका तर्फबाट उम्मेदवारी दिएपछि उनलाई महासंघको विधानअनुसार उपाध्यक्षबाट पदमुक्त गरेको हो । रिक्त रहेको पदमा महासंघले पुन: निर्वाचन गर्ने मिति घोषणा गरेको हो ।असार ६ गतेको कार्यकारिणी समितिको बैठकले उपाध्यक्ष पदको निर्वाचन गर्ने र त्यसको मिति पदाधिकारीले तय गर्ने निर्णय भएको थियो, महानिर्देशक श्रेष्ठले भने, तीन महिना नकट्ने गरी निर्वाचनको मिति घोषणा भएको छ । महासंघ विधानको ४६ ले सक्रिय रूपमा कुनै पनि राजनीतिमा लागे अध्यक्ष, वरिष्ठ उपाध्यक्ष, उपाध्यक्षहरू तथा कोषध्यक्षको पद रिक्त हुने व्यवस्था गरेको छ । विधानको ४६ को दफा ३ ले पदाधिकारीहरू रिक्त हुने विभिन्न व्यवस्था गरेको छ । सक्रिय राजनीतिबारे उक्त दफाको घ र छ मा चर्चा गरिएको कार्यकारिणी अधिकार भएको कुनै राजनीतिक प्रकृतिको पदमा नियुक्त भएमा वा निर्वाचित भएमा, पद रिक्त हुनेबारे विधानमा भनिएको छ, सक्रिय रूपमा कुनै पनि राजनीतिमा लागेमा ।श्रेष्ठले एमालेका तर्फबाट मेयरमा उम्मेदवारी दिएकाले उक्त दफा प्रयोग गरी उनलाई पदमुक्त गरिएको हो । श्रेष्ठ नेपाली कांग्रेसका उम्मेदवार हरिकुमार श्रेष्ठसँग झिनो मत अन्तर (४४) ले बेनी नगरपालिकाको मेयर पदमा पराजित भएका हुन् । मेयरमा निर्वाचित भए महासंघ उपाध्यक्ष पद छाड्ने सोच बनाएर स्थानीय तहको निर्वाचनमा होमिएका उनले दुवैतिरको पद गुमाउनुपरेको हो । पराजित भए पनि राजनीतिक रूपमा उम्मेदवारी दिएकाले सक्रिय राजनीतिमा लागेको भन्दै उनलाई महासंघको विधानअनुसार उपाध्यक्ष पदबाट हटाएको हो । निर्वाचन गर्ने निर्णय र मिति तोकिएसँगै निजी क्षेत्रका विभिन्न समूह उपसमूहबीच उक्त पदमा कसले उम्मेदवारी दिने भन्नेबारे चर्चा सुरु भइसकेको छ । यो निर्वाचनका लागि जिल्लानगरतर्फका प्रतिनिधिहरूले मात्रै मतदान गर्ने हो । महासंका अनुसार जिल्लानगरमा १ सय ५ मतदाता छन् । उनीहरूको मतदानबाट नयाँ उपाध्यक्ष निर्वाचित हुने हो । महासंघमा हाल अन्य दुई उपाध्यक्ष छन् । एसोसिएटतर्फ चन्द्र ढकाल र वस्तुगततर्फ अमेशलाल श्रेष्ठ महासंघका उपाध्यक्ष हुन् । महासंघमा एक अध्यक्ष, एक वरिष्ठ उपाध्यक्ष, तीन उपाध्यक्ष र एक कोषध्यक्ष हुने व्यवस्था छ । अब जिल्ला नगरतर्फको उपाध्यक्ष पदमा मात्रै निर्वाचन हुने भएको हो । कार्यकारिणी समितिको कार्यकाल सकिन तीन महिना बाँकी रहेमा रिक्त भएको पदमा निर्वाचन गर्न नपर्ने व्यवस्था छ । तर, तीनवर्षे कार्यकालका लागि निर्वाचन भएको तीन महिना नबित्दै जिल्ला नगरतर्फको उपाध्यक्ष पद रिक्त भएको हो ।रिक्त उपाध्यक्षहरू जुन क्षेत्रबाट निर्वाचन गरिएको सोही क्षेत्रबाट निर्वाचनको माध्यमबाट पूर्ति गरिनेछ । तर, यस्तो कार्यकाल ३ महिनासम्मको मात्र भएमा निर्वाचन गराइरहनुपर्नेछैन, महासंघको विधानमा भनिएको छ । राजनीतिक रूपमा सक्रिय भएका कारण उपाध्यक्ष पद खाली भएको महासंघको यो पहिलो घटना हो । पदमुक्त भएका श्रेष्ठ जिल्ला नगरतर्फको उपाध्यक्षमा ५५ मत प्राप्त गरी विजयी भएका थिए । उनका प्रतिद्वन्द्वी दिनेश श्रेष्ठले ४८ मत ल्याएका थिए ।"
राजस्व अनुसन्धान विभागमा थन्कियो मालवाहक ट्रक,"वीरगन्ज राजस्व अनुसन्धान विभागको पथलैयास्थित क्षेत्रीय कार्यालय परिसरमा तीन महिनाभन्दा लामो समयदेखि ना६ख २२७८ नम्बरको मालबाहक ट्रक राखिएको छ । चितवन प्रहरीले नवलपरासीबाट वैशाख ७ मा उक्त ट्रक नियन्त्रणमा लिएर राजस्व कार्यालयमा पठाएको जनाएको छ। सामान्य अवस्थामा मालबाहक सवारी नियन्त्रणमा लिएको दुईतीन दिनभित्रै त्यसका धनी राजस्व कार्यालयको सम्पर्कमा आउने गर्छन् । मालवस्तु चेकजाँचका लागि निवेदन पेस गरी गाडी र माल छुटाएर गन्तव्यमा पुर्याउँछन् । उनीहरू ट्रकको दिनहुँ लाग्ने ४ हजार रुपैयाँको जरिवानाबाट जोगिन्छन् । प्रतिस्पर्धी बजारमा समयमै पार्टीलाई मालसामान पनि बुझाउँछन् । तर, यो ट्रक तीन महिनाभन्दा बढी समयदेखि यथास्थितिमा रहेको छ । कार्यालय प्रमुख अनुसन्धान अधिकृत ज्ञानेन्द्र ढकालले दर्जनौं मालबाहक गाडी नियन्त्रणमा लिएर चेकजाँच गरे पनि यति लामो समयसम्म धनी सम्पर्कमा नआएको पहिलो घटना भएको सुनाए् । व्यापारीले सामान्यत: ६० दिनसम्म सामानको हकदाबी गर्न पाउँछन्, उनले भने, तर, यसअघि त कोही पर्खेर बसेको केस छैन । मालधनी प्रत्यक्ष रूपले राजस्वको सम्पर्कमा नआएपछि कार्यालयले बिलबीजकमा भएको ठेगानाको आधारमा पत्रचार गरेको उनले बताए ।यही साउन १९ मा एकजना प्रतिनिधि आएका थिए, ढकालले भने, हामीले खरिद बिक्री खाता र सम्बन्धित कागजात लिएर आउन भनेका छौं । सामानको हकदाबी गर्न कोही नआएकाले राजस्वले एक सातापछिदेखि नै हकदाबीको सूचना प्रकाशित गर्दै आएको छ । कतिपय अवस्थामा १० दिनभित्र मालधनी हकदाबी गर्न नआउँदा राजस्व विभाग काठमाडौंले केन्द्रमा समेत गाडी झिकाउने गरेको छ । कार्यालयका अनुसार केपी इन्टरनेसनल सुनवल नवलपरासीको नाममा दर्ता रहेको फर्मले उक्त ट्रकमा करिब ९० लाख रुपैयाँ बराबरको कपडा, हार्डवेयर, भान्साका आइटम लोड गरेको छ । आयातमा प्रयोग गरिएको फर्म अरूको भएको बुझिएको छ । निरन्तरको कडाइपछि वीरगन्ज भन्सारबाट संस्थागत तस्करी निरुत्साहित बनेपछि भन्सार राजस्व छलेर अवैध कारोबार गर्ने अधिकांश समूह अन्यत्र पलायन भएका छन् । सुनवलको फर्म भए पनि राजस्वमा रहेको ट्रकको सामान वीरगन्ज र भैरहवाको व्यापारीको हो, नाम उल्लेख नगर्ने सर्तमा एक व्यापारीले भने, नियन्त्रणमा रहेको गाडीमा लोड भएका अधिकांश सामान भन्सार राजस्व छलीका हुन् । उक्त ट्रक नियन्त्रणमा आउने बित्तिकै व्यापारीले विभाग, मन्त्रालयदेखि लिएर विभिन्न मन्त्रीसम्मको सोर्स लगाएको राजस्वका कर्मचारी सुनाउँछन् । प्रभावशाली व्यक्तिहरूको फोन आएकै कारणले राजस्व कार्यालय हालसम्म सिज वा लिलाम प्रक्रियामा नगएको हो । मालधनी सम्पर्कमा आइसकेकाले अबको केही दिनमै कागजातअनुसार सामान चेकजाँच गरिने क्षेत्रीय कार्यालय प्रमुख ज्ञानेन्द्र ढकालले बताए । बिलबीजकसँगै व्यापारीको खरिदबिक्री खाता र भन्सारबाट आयात गरिएको विवरण पनि अध्ययन गर्छौं, ढकालले भने ।"
टाटा मोटर्सको सोरुम थापाथलीमा,"काठमाडौं(कास)टाटा मोटर्सले थापाथलीमा सोरुम संचालनमा ल्याएको छ । टाटा गाडिहरूको बिक्रेता सिप्रदी ट्रेडिङले ४ हजार वर्गफिट क्षेत्रमा फैलिएको नेपालकै सबैभन्दा ठूलो अटोमोबाइल सोरुम भएको जनाएको छ । काठमाडौंको केन्द्रविन्दुमा अवस्थित यस सोरुममा रहेका जेस्ट, बोल्ट, स्ट्रोम, टियागो र टिगोरजस्ता विभिन्न रेन्जका गाडीहरू ग्राहकलाई उचित मूल्यमा उपलब्ध गराउने कम्पनीद्वारा जारी विज्ञप्तिमा छ । यो सोरुम साताको ७ दिन, बिहान ९ बजेदेखि राति ९ बजेसम्म खुला रहने जनाइएको छ । यो सोरुमसहित अब देशभर टाटा मोटर्सको २० प्यासेन्जर गाडीका सोरुम र २४ सर्भिस केन्द्रहरू रहेका जनाइएको छ ।"
टीभीएस स्ट्राइकर १२५ बजारमा,काठमाडौं (कास) टीभीएस मोटर कम्पनीले आफ्नो नयाँ उत्पादन टीभीएस स्ट्राइकर १२५ बिहीबारदेखि बजारमा ल्याएको छ । कम इन्धन खपत र शक्तिको सही मिश्रण भएको यो उत्पादन नेपाली बाटोमा उपयुक्त हुने दाबी कम्पनीले गरेको छ । ईको थ्रस्ट इन्जिनयुक्त टीभीएस स्ट्राइकर १२५ ले ८ हजार आरपीएममा ८१ के डब्लू शक्ति प्रदान गर्ने जारी विज्ञप्तिमा छ । कम्पनीका अनुसार यसको टोर्क ५ हजार ५०० आरपीएममा १०८ एनएम रहेको छ । एक लिटरमा ६७ किलोमिटर माइलेज दिने यस बाइकलाई आफ्नो श्रेणीमा सर्वोत्कृष्ट रहेको दाबी पनि कम्पनीको छ ।
कलर्सको दुई स्मार्टफोन बजारमा,काठमाडौं (कास) कलर्स मोबाइलले दुई नयाँ स्मार्टफोनहरू पी४५ र पी५५ नेपाली बजारमा ल्याएको छ । यी दुई मोबाइल हाल बजारमा पाइने उही मूल्य बराबरका स्मार्टफोनको तुलनामा राम्रो सेल्फी फोटोको अनुभूति दिलाउने सक्ने भएको जारी विज्ञप्तिमा उल्लेख छ । पी ४५को पछाडि ५ मेगा पिक्सल क्षमताको र अगाडि २ मेगा पिक्सलको क्यामरा तथा पी ५५ मा पनि दुवै भागमा फ्ल्याससहित गुणस्तरयुक्त क्यामरा रहेको कम्पनीले जनाएको छ । यी स्मार्टफोनहरूका मूल्य क्रमश: ६ हजार ९ सय ९५ र ७ सय ५ सय ९५ रुपैयाँ कायम गरिएको विज्ञप्तिमा छ ।
नेपाल बिजनेस एक्सलेन्स अवार्डको आयोजना हुने,"काठमाडौं (कास) फ्रस्ट एन्ड सलिभन तथा नेपाल उद्योग परिसंघले संयुक्त रूपमा आयोजना गर्ने नेपाल बिजनेस एक्सलेन्स अवार्ड्स २०१७ को पहिलो संस्करण अगामी नोभेम्बर १४ मा राजधानीमा हुने भएको छ । अवार्ड पाउनका लागि कम्पनीहरूले अगामी ५ सेप्टेम्बरसम्ममा नोमिनेसन गर्नुपर्ने आयोजकहरूले जनाएका छन् । व्यापारका नेतृत्वकर्ताहरूको व्यवसायहरूमा दिगोपना निर्माण गर्ने, कम्पनीहरूले दिगोपना र लगानीकर्तामैत्री व्यापार ढाँचा अपनाएनअपनाएको पहिचान गर्नेलगायतका मुख्य विषयलाई मूल्यांकन तथा जोड दिन यो अवार्डको स्थापना गरिएको जारी विज्ञप्तिमा छ ।"
टुरिजमद्वारा अनलाईन आस्वा सुरु,काठमाडौं (कास) टुरिजम डेभलपमेन्ट बैंकले धितोपत्र दरखास्त संकलनसम्बन्धी कार्य गर्नका लागि अनलाइन आस्वा प्रणाली सुरु गरेको छ । यस बैंकमा खाता भएका ग्राहकले इन्टरनेट बैंकिङमार्फत घरमै बसी आवेदन दिन सक्ने जारी विज्ञप्तिमा छ । बैंकका अनुसार इन्टरनेट बैंकिङमार्फत प्राप्त निवेदनको आधारमा बैंकले खातामा रकम रोक्का राखी सेयर आवेदन स्वीकार गर्नेछ ।
जीएसटीले आयात प्रभावित,"कञ्चनपुर भारतमा वस्तु तथा बिक्री कर (जीएसटी) लागू भएपछि सीमावर्ती बजारबाट हुने मालसामानको आयात प्रभावित भएको छ । भारतीय बजारबाट नेपाल भित्रिने मालसामानमा पहिलेको भन्दा आधाले कमी आएको छ । जीएसटी बिलबिनाका मालसामान आयातमा भारतीय कस्टम र एसएसबीले कडाइ गरेका कारण मालसामान आयात कम भएको हो । व्यवसायीहरूका अनुसार सीमावर्ती बजार वनबसा, खटिमा र टनकपुर बजारका अधिकांश व्यवसायीले आफ्नो व्यवसायलाई जीएसटीमा दर्ता गरेका छैनन् । बिलबिनाको सामान भारतीय कस्टमले ल्याउनै नदिने वनबसाबाट साइकल तथा मोटरसाइकलमा मालसामान ढुवानी गर्नेहरू बताउँछन् । घरायसी प्रयोगका लागि ल्याइने ५१० किलोभन्दा बढी सामान ल्याउन पूर्ण रूपले बन्द छ । उनीहरूका अनुसार जीएसटी बिल बनाएर १२ जना व्यापारीले मात्रै नेपालतर्फ केही सामान ल्याउने गरेका छन् । सीमावर्ती वनबसा बजारबाट दैनिक २ सयभन्दा बढी साइकल र ४०५० मोटरसाइकलमा मालसामान ढुवानी हुथ्यो । यतिबेला साइकल र मोटरसाइकलमा आउने सामान ठप्प भएको छ । हाल फलफूल, तरकारी र टाढाबाट ट्रकमा आउने सामानबाहेक अन्य पूर्ण रूपमा बन्द भएको भन्सार कार्यालयका कर्मचारीहरू बताउँछन् । भारतमा जीएसटी र नेपालमा निकासी पैठारीसम्बन्धी अनुमतिपत्र बनाउनुपर्ने नयाँ प्रावधानले मालसामान आयातनिर्यात ठप्पजस्तै छ, गड्डाचौकीस्थित कञ्चनपुर भन्सारका एजेन्ट अन्तराम जोशीले भने, हाल आयातनिर्यात आधाभन्दा बढीले घटेको छ । उनका अनुसार नेपालमा यसै वर्षदेखि लागू भएको ५० हजार रुपैयाँभन्दा बढीका सामान आयात तथा निर्यात गर्दा निकासी पैठारीसम्बन्धी अनुमति लिनुपर्ने प्रावधान निकै झन्झटिलो भएकाले यसको प्रभावसमेत परेको हो । कञ्चनपुर भन्सार कार्यालयका अनुसार जीएसटी लागू भएपछि राजस्व संकलन आधाले घटेको छ । विगतमा दैनिक ६ लाख रुपैयाँ बढी राजस्व संकलन हुन्थ्यो भने हाल दैनिक ३ लाखको हाराहारीमा मात्र संकलन भएको भन्सार अधिकृत विकास कुमारले बताए । जीएसटीको प्रभाव सबै नाकाहरूमा परेको छ, उनले भने, मालसामान आयात आधाभन्दा बढीले घटेको छ, हाल जीएसटीमा दर्ता भएका एकदुई कम्पनी तथा फार्महरूबाट मात्रै सामान आइरहेको छ । कञ्चनपुर भन्सार कार्यालयबाट संकलन हुने राजस्वमध्ये आधाभन्दा बढी साइकल र मोटरसाइकलबाट भित्रिने सामानमा भर पर्छ । हाल साइकल र मोटरसाइकलबाट सामान आउने क्रम बन्द भएपछि ढुवानीकर्ताहरू बेरोजगार बनेसँगै भन्सारको राजस्वमा समेत ह्रास आएको देखिन्छ । सीमावर्ती बजारका व्यवसायीहरू नयाँ कर प्रणालीमा दर्ता नभएसम्म यो समस्या रहिरहन्छ, भन्सार अधिकृत कुमारले भने, सागपातदेखि दैनिक उपभोग्य वस्तु तथा अन्य सामान सबैका लागि नयाँ कर प्रणालीको बिल अनिवार्य छ ।"
कृषि क्रान्ति मा इजरायल पढेका युवा,"लमजुङ ब्राहमणले हलो जोत्न र कृषि कर्म गर्न हुँदैन भन्ने पुरातन मान्यतालाई २००६ साउन ११ मा पण्डित तोयानाथ अधिकारीको नेतृत्वमा २७ जनाले दुराडाँडाबाट हलोक्रान्ति गरी तोडेका थिए । त्यही दुराडाँडा क्षेत्रमा सात दशकपछि युवाहरू आधुनिक कृषिक्रान्ति मा जुटेका छन् । निर्वाहमुखी र परम्परागत खेती प्रणालीलाई आधुनिकीकरण गर्दै एकीकृत कृषिबस्ती बसाल्न सुरु गरिएको छ । इजरायलमा कृषिविज्ञान पढेर आएका ५३ जना र इजरायलकै गैरआवासीय ्र२१ नेपालीले यसको सुरुवात गरेका हुन् । उक्त कार्यमा पुन: २० जना युवा थपिएर ९४ पुगेका छन् । यसमा नेपालका २४ जिल्लाका युवाहरू छन् । उनीहरूले प्रतिव्यक्ति २ लाखदेखि १० लाख रुपैयाँसम्म लगानी गरेका छन् । उनीहरूले २ सय २० रोपनी जग्गा खरिद गरेर सुरु गरेका हुन् । योजनाअनुसार ६ सय रोपनी पुर्याइनेछ । सुरुमा उनीहरूले गोलभेंडा साथै विभिन्न तरकारीको बिरुवा उमार्न ग्रिनहाउस (हरितगृह) निर्माण गरेका छन् । कुखुरापालनका लागि खोर पनि तयार पारेका छन् । युवाहरूले आराभा नेपाल मोर्डन एग्रिकल्चर कम्पनी लिमिटेड स्थापना गरेर सुन्दरबजार नगरपालिका ३ चन्द्रेश्वर जल्केनीफाँट (दुराडाँडा अर्चल्यानी नजिकै) मा सामूहिक कृषिबस्तीको सुरुवात गरेका हुन् । उक्त ठाउँको सय रोपनीमा तरकारी खेती, २० रोपनीमा ब्रोइलर कुखुरापालन, सय रोपनीमा गाईपालन र सय रोपनीमा बाख्रापालन गरिने आराभाका अध्यक्ष विनोद घिमिरेले बताए । त्यसैगरी १० रोपनीमा बंगुरपालन, १५ रोपनीमा माछापालन, ५ रोपनीमा हाँस र लोकल कुखुरापालनलगायत गरिने उनले जनाए । हामी यसलाई तालिम केन्द्रको रूपमा विकास गर्छौं र कृषि पर्यटनसँग जोड्छौं, उनले भने । साना किसान विकास बैंकमार्फत आधुनिक कृषि प्रणालीबारे अध्ययन गर्न इजरायल पुगेका उनीहरूले पहिलो चरणमा १७ करोड रुपैयाँ लगानी गर्ने भएका छन् । हालसम्म ३ करोड रुपैयाँ खर्च भएको कम्पनीले जनाएको छ । इजरायलको आराभा भन्ने स्थानको नामबाट स्थापना गरिएको उक्त संस्थाले सञ्चालन गर्ने एकीकृत कृषिबस्ती मुलुककै पहिलो र एक मात्र आधुनिक कृषि परियोजना हुने सञ्चालक देवराज आचार्यले बताए। उनका अनुसार पूर्वाधारदेखि सबैखाले निर्माण गर्न युवा आफैं खटिएका छन् । सञ्चालक प्रवीणप्रमोद खतिवडाका अनुुसार इजरायलमा अध्ययनसँगै प्रयोगात्मक रूपमा गरिएका कृषिकार्य र प्रविधिलाई नेपालमा प्रयोग गर्न लागिएको हो । मरुभूमिमा हरिया तरकारी फलाउन सकिने प्रविधि हामीले सिकेका छौं, उनले भने, त्यहीँको प्रविधि पछ्याउँदै नेपालमा कृषि परियोजना सञ्चालन गर्न लागेका हौं । कम्पनीले सुन्दरबजार नगरपालिका ८ भोटेओडार सिउँडीबारमा डेरी स्थापना गरेको छ । सुन्दरबजार, बेंसीसहर साथै नजिकै तनहुँका दूध संकलन गरेर डेरी स्थापना गरिएको कम्पनीका अध्यक्ष घिमिरेले बताए । पछि कम्पनीले पाल्ने गाईको दूधलाई पनि उक्त डेरीबाटै बजारमा पठाइनेछ । कम्पनीले फ्रेस हाउस पनि सञ्चालन गर्ने उनले बताए । उत्पादित वस्तु, लमजुङ, पोखरा, डुम्रे, दमौलीलगायत देशका विभिन्न भागमा पुर्याइने उनले बताए । उत्पादन सुरु हुन थालेपछि कम्तीमा १ सयजनाले नियमित रोजगारी पाउनेछन् ।इजरायलबाट फर्केका युवाको पौरख देखेर नेपालका लागि इजरायली राजदूत यारोन मायर र उनकी पत्नीले तारिफ गरेका छन् । उनले एकलभन्दा एकीकृत कृषिको विकास सहज हुने बताए । इजरायलको मरुभूमिमा समेत कृषि कर्म गरेर युवाले नमुना प्रस्तुत गरेका छन् । यहाँ त काम गर्न नसक्ने कुरै भएन, उनले भने । कृषिमा आधुनिकीकरणको खाँचो रहेको उनले बताए । सांसद भीष्मनाथ अधिकारी, चन्द्रबहादुर कुँवर, जमिन्द्रमान घले, सुन्दरबजार नगरपालिकाका मेयर जनकराज मिश्र, साना किसान बैंकका प्रमुख कार्यकारी अधिकृत जलनकुमार शर्मालगायतले देशमा राजनीतिक क्रान्ति सकिएको र आर्थिक क्रान्ति गर्नुपर्नेमा जोड दिए ।"
श्रीलाई ४ महिनापछि उडान अनुमति,"काठमाडौं दुई अर्ब लगानीमा तीनवटा (फिक्सड विङ) जहाज थप्न ११ महिनाअघि पर्यटन मन्त्रालयबाट इजाजत पाएको हेलिकप्टर कम्पनी श्री एयरलाइन्सले शुक्रबार (आज) देखि मात्रै व्यावसायिक उडान गर्ने भएको छ । इजाजत पाएको ७ महिनापछि श्रीले जहाज भित्र्याइसकेको थियो । हाल ८ वटा हेलिकप्टर उडाइरहेको श्रीलाई नागरिक उड्डयन प्राधिकरणले बिहीबार रोटर (हेलिकप्टर) को मात्रै एओसी (एयर अपरेटर सर्टिफिकेट) मा फिक्स विङ (जहाज) को अनुमति थप गरिदिएपछि उडानका लागि तयार भएको हो । नियमनकारी निकाय प्राधिकरणका महानिर्देशक संजीव गौतम एसिया प्यासिफिकका हवाई महानिर्देशकहरूको सम्मेलनमा भाग लिन एक साता लामो बिदामा मंगोलिया गएका बेला निमित्तमहानिर्देशक नरेन्द्रबहादुर थापा (क्षेत्री) ले श्रीलाई शुक्रबारदेखि व्यावसायिक उडानको अनुमति दिएका हुन् । यस्ले झन्डै चार महिनाअघि चैत अन्तिम साता क्यानडियन बम्बार्डियर जेट विमान (सीआरजे) काठमाडौंमा ल्याएको थियो । ५० यात्रु क्षमताको पहिलो सीआरजे विमान ल्याइएको दुई सातापछि ५० सिट क्षमताकै दोस्रो अनि ७० सिट क्षमताको तेस्रो सीआरजे विमान ल्याएको थियो । श्रीले ल्याएको पहिलो विमान (नाइनएन एएमए) रजिस्ट्ेरशन भएको श्रीअघि चारवटा एयरलाइन्समा १४ वर्ष उडेको विमान हो भने दोस्रो ७० सिट क्षमताको (नाइनएन एमबी) रजिस्ट्रेसन भएको ७ वटा कम्पनीमा उडेको १५ वर्ष पूरानो हो । त्यसैगरी तेस्रो ५० सिट क्षमताको (नाइनएन एएमसी) रजिस्ट्ेरसन भएको दुइटा कम्पनीमा १५ वर्ष उडेको विमान हो । नेपालको हवाई कानुनले १५ वर्षसम्मको सेकेन्ड ह्यान्ड विमान आयात गर्न छुट दिएको छ । पर्यटन मन्त्रालयबाट ०७३ भदौमा अनुमति पाएको श्रीले कम्पनीका संस्थापक अध्यक्ष बनवारीलाल मित्तलको वार्षिकीलाई साइत पारी मंसिर ९ गतेदेखि सेवा सुरु गर्ने बिजनेस प्लान बनाएको थियो । तर, उक्त बिजनेस प्लानभन्दा चार महिना ढिलो गरी जहाज आयात गरेको श्रीले बिजनेस प्लानभन्दा ८ महिना ढिलो मात्रै उडानको अनुमति पाएको छ । धेरै लामो संघर्षपछि हाम्रो एओसी (एयर अपरेटर सर्टिफिकेट) मा फिक्स विङ जहाज थपियो, भोलि (शुक्रबार) देखि नियमित उडान गर्दै छौं, श्रीका प्रबन्धक अनील मानन्धरले भने, भैरहवा र नेपालगन्जबाट उडान सुरु हुनेछ । श्रीको उडान अनुमति ढिलाइ हुनुमा प्राधिकरणको फाइभ स्टेप अनुमति दिने प्रक्रियागत प्रणाली पहिलो कारण भएको एक उपमहानिर्देशकले बताए । पहिलो कारण जहाज उडानको अनुमति नै लामो प्रक्रिया छ, उनले भने, दोस्रोमा श्रीको अनुमति प्रक्रिया चल्दै गर्दा अख्तियारमा यसबारे उजुरी परेपछि ढिलाइ हुन गयो । अन्तर्राष्ट्रिय नागरिक उड्डयन संगठन (आइकाओ) को उडान सुरक्षाको सम्परीक्षण (अडिट) का कारण पनि प्राधिकरणले अनुमतिपत्र दिनमा ढिलाइ गरेको थियो । हामीले आइकाओको अडिट सकिएपछि अनुमति दिने तयारी गरेका थियौं तर यसैबीचमा अख्तियारमा पुरानो जहाजलाई अनुुमति दिइएको, विदेशी मुद्रा अपचलन गरिएकोलगायतका श्रीबारे ६७ वटा उजुरी परे, ती उपमहानिर्देशकले भने । स्रोतका अनुसार अख्तियारमा तीन हप्तासम्म श्रीको फाइल रोकिएपछि प्राधिकरणले दबाब मा प्रुभन फलाइट (परीक्षण) उडानको अनुमति दिनुपरेको थियो । त्यसैगरी निजी क्षेत्रको यती एयरलाइन्सबाट ठूलो संख्यामा पाइलटहरू राजीनामा दिई श्रीमा गएपछि सुरु भएको अदालती अल्झनले पनि श्रीको अनुमति ढिलाइमा भूमिका खेलेको स्रोतले बतायो । अन्नत: १८ वर्षदेखि हेलिकोप्टर चार्टर सेवा सञ्चालन गर्दै आएको निजी क्षेत्रको पहिलो हेलिकप्टर कम्पनीले सुगम रुटका लागि उडान अनुमति पाएको छ । यस कम्पनीका अध्यक्ष तथा प्रबन्ध निर्देशक सुधीर मित्तलको बिजनेस प्लानअनुसार अब क्यानडियन जहाज सीआरजे काठमाडौंबाट भद्रपुर, विराटनगर, भैरहवा, नेपालगन्ज, धनगढी र पर्वतीय उडानका लागि तयार भएका छन् । तर, श्रीको जेट विमानको दाँजोमा कम गति भएका विमान उडाउने बुद्ध, यती, नेपाल वायुसेवा निगम र उस्तै जेट विमानमार्फत उडाउन भर्दै आएको सौर्य अनि श्रीबीच भाडामा प्रतिस्पर्धा फेयरवार को सम्भावना छ ।"
पुरानै लयमा फर्कंदै झोछँ,"काठमाडौं इन्द्रजात्रा त आइपुगेको छैन तर झोछेँतिर हिजोआज लाखे नृत्य गर्दै गरेको देख्न पाइन्छ । काठमाडौंमा अचेल रिक्साको चलन हरायो भने हुन्छ । सज्जिएको रिक्सामा बसेर तस्बिर खिच्ने हो भने झोछेँ रोजाइमा पर्न सक्छ । अकेस्टिक म्युजिकको पनि व्यवस्था छ, अर्थात् स्टेजबिनाको लाइभ कन्सर्ट । अनि युवाहरूको बाक्लो भीड । यो अवसर महोत्सवेले जुराएको हो । झोछेँमा अहिले एक साताको महोत्सव चलिरहेको छ, फ्रिक स्ट्रिट फेस्टिबल को नाममा ।महोत्सव शनिबारसम्म चल्नेछ । सन् साठीको अन्त्य र सत्तरीको सुरुआतमा झोछेँमा पहिलोपटक विदेशी पयर्टकको आगमन सुरु भएको थियो । झोछेँसँग हिप्पी युग पनि जोडिन्छ । अनि लागू पदार्थको बिक्री र प्रयोग पनि । त्यसैले त झोछेँको नामनै फ्रिक स्ट्रिट रहन गयो । त्यसो त यो नाममा आपत्ति जनाउने पनि धेरै छन् ।तर, यसलाई केही स्थानीय इतिहाससँग जोडिएको तथ्य पनि मान्छन् । महोत्सवका संयोजक रहेका राजु वज्राचार्य भन्छन्, धेरैको माग थियो, महोत्सव फ्रिक स्ट्रिट कै नाममा हुनुपर्छ । अझै पनि धेरै फ्रिक स्ट्रिक कता पर्छ भनेर सोध्न आउनेहरू धेरै छन् । विदेशीले नेपालबारे सुनेको एक तथ्यमा पर्छ, फ्रिक स्ट्रिट ।तर, फरक के भने पहिले जस्तो झोछेँ अहिले आफ्नो परिचयमा लागू पदार्थ जोड्न चाहन्न । चाहन्छ त सफा र सुन्दर झोछेँ । हिजोआज काठमाडौंका राम्रा रेस्टुरेन्टमध्ये केही झोछेँमा पनि छन् । झोछेँ सामुदायिक समाजले चलाएको महोत्सवमा यतातिरका २७ रेस्टुरेन्टले सहभागिता जनाइरहेका छन् । ठिक्कका केही लज र होटल पनि छन् ।अहिले पुरानो परिचय फेरेको झोछेँ कमब्याक को प्रयासमा छ, पयर्टकहरूका लागि । अझ हामी त आन्तरिक पयर्टकलाई आकर्षित गर्ने क्रममा छौं, संयोजक वज्राचार्यले भने । झोछेँको नेपाल भाषामा खास अर्थ हो, लहरै घर । अचेल त्यो देख्न पाइन्न । तर, झोछेँसँग जोडिएको इतिहास कसैले बिर्सन सक्दैन । ठमेल सुरु हुन अगाडि नै झोछेँ अस्तित्वमा थियो, पछि ओझेलमा पर्यो । अब फेरि कमब्याक को प्रयासमा छ । महोत्सवका क्रममा झोछेँ आन्तरिक पयर्टकलाई पनि भन्न चाहन्छ, इतिहाससँग जोडिएको झोछेँ एकपल्ट पुग्ने कि ? झोछेँ त्यही स्थान हो, जहाँ पहिलोपटक पयर्टक आउन सुरु भयो, अनि त्यही स्थानबाट जिन्स पाइन्ट, विदेशी रक्सी, पश्चिमेली संगीत र अरू धेरै यस्तै संस्कृति पहिलोपटक मौलायो ।"
त्यस्तो नहोला तर!,मिति प्रतिद्वन्द्वी२९ साउन गाम्बा ओसाका यू२३३२ साउन क्वान्सेई गकुन युनिभर्सिटी१ भदौ एमिटी स्पोर्ट्स क्लब२ भदौ हनान युनिभर्सिटी३ भदौ भिसेल कोबे यू२३
बार्सिलोनाको दोस्रो प्रस्ताव अस्वीकृत,"लन्डन (एएफपी) बार्सिलोनाले ब्राजिली प्लेमेकर फिलिप कोटिन्होमाथि राखेको दोस्रो प्रस्तावलाई पनि लिभरपुलले अस्वीकृत गरिदिएको ब्रिटिस मिडियाले दाबी गरेका छन् । बार्सिलोनाले कोटिन्होलाई भित्र्याउन बुधबार राति १० करोड प्रस्ताव राखेको बताइएको छ । ब्राजिली स्ट्राइकर नेयमरलाई गत साता विश्व कीर्तिमानयुक्त २२ करोड २० लाख युरोमा पेरिस सेन्ट जर्मेनमा बेचेपछि बार्सिलोना उनको विकल्पमा भौंतारिरहेको छ । बीबीसीले जनाएअनुसार लिभरपुलले बार्सिलोनालाई कोटिन्हो बेच्नका लागि नभएको बताएको छ । कोटिन्हो सन् २०१३ मा १ करोड ५० लाख युरोमा इन्टर मिलानबाट लिभरपुल आएका थिए । लिभरपुल इचो समाचारपत्रले भनेको छ, लिभरपुलले बार्सिलोनालाई यदि कोटिन्होमाथि उसले तेस्रो प्रस्ताव लिएर आउँछ भने त्यो समयको बर्बादीमात्र हुनेछ । नोउ क्याम्पमा नेयमरलाई कोटिन्होले स्थानान्तरण गर्दैनन्।बार्सिलोनाले लियोनल मेसी र लुइस स्वारेजसँग अग्रपंक्तिको जोडी मिलाउन नेयमरको विकल्ममा मात्र नभएर कोटिन्होलाई ३३ वर्षे कप्तान आन्द्रेज इनिस्टाको सहयोगी भूमिकामा पनि हेरिएको हो । लिभरपुलका व्यवस्थापक योर्गन क्लोपले गत साता बार्सिलोनालाई आफ्नो शक्ति बचाएर राख्नू भन्दै कोटिन्हो बिक्रीका लागि नभएको जनाएका थिए । तर उनी सप्ताहन्तमा एट्लेटिको म्याड्रिडमाथि डब्लिनमा विजय हात पारेको खेलमा कोटिन्होलाई नलिई गएका थिए । पिठ्युँमा लागेको चोटका कारण उनले शनिबार वाटफोर्डसँग हुने आफ्नो क्लबको पहिलो प्रिमियर लिग खेल गुमाउने स्थिति देखिएको छ । कोटिन्होलाई स्पेन ल्याउन नसकेमा बार्सिलोनाले निकै प्रतिभावान मानिएका बोरुसिया डर्टमुन्डका फ्रान्सेली स्टार ओस्माने डेम्बलेमा नजर राख्ने छ । गत साता डर्टमुन्डका गोलरक्षक रोम बुर्कीसँग अभ्यासका क्रममा बाझाबाझ गरेका २० वर्षे डेम्बलेले एकदिन बार्सिलोनाबाट खेल्न चाहेका बताएका थिए । बार्सिलोनासँग जोडिएर नाम आएलगत्तै उनी बुधबार डर्टमुन्डको प्रशिक्षणमा देखिएका थिएनन् ।"
कीर्तिमान रच्नेलाई लाख,"काठमाडौं (कास) आठौं राष्ट्रिय राष्ट्रपति रनिङ सिल्ड विद्यालय खेलकुदमा कीर्तिमान बनाएका चार खेलाडीले प्रतिकीर्तिमान एक लाख रुपैयाँ पाएका छन् ।युवा तथा खेलकुद मन्त्रालयले बिहीबार उनीहरूलाई नगदसहित सम्मान गरेको हो । कीर्तिमान बनाउने सबै एथलेटिक्सका खेलाडी थिए । विद्यालयस्तरीय राष्ट्रिय कीर्तिमान रचेका मध्यमाञ्चलका अजितकुमार यादव (१५ सय मिटर दौड), मध्यपश्चिमका तिलकबहादुर बिक (सटपुट), मध्यपश्चिमाञ्चलकी मञ्जु रावत (१५ सय मिटर दौड) र पश्चिमाञ्चलकी विपना परियार (सटपुट र ट्रिपलजम्प) छन् । दुई कीर्तिमानबराबर विपनाले २ लाख पुरस्कार पाइन् । अरुले जनही १ लाख पुरस्कार पाए ।"
गुरु गणेश सफल,काठमाडौं (कास) गुरु गणेश टिम प्रथम चावहिल कप खुला सिक्स ए साइड पुरुष फुटबलको सेमिफाइनल पुगेको छ । गुरु गणेशले बिहीबार दक्षिणढोकालाई २० ले हरायो । दुवै गोल तीर्थ तामाङले गरे । सिन्धु एफसी र फ्रिडम फाइटर पनि सेमिफाइनल पुगे । सिन्धुले जेभियर कलेजलाई १० ले हराउँदा आलिक तामाङले गोल गरे । फ्रिडमले एलाइट स्पोर्ट्सलाई २० ले हरायो ।
चर्च ब्वाइज सेमिफाइनलमा,"ताप्लेजुङ (कास) अतिरिक्त समयमा गोल गर्दै काठमाडौंको चर्च ब्वाइज क्लब पाथीभरा गोल्डकप फुटबलको सेमिफाइनल पुगेको छ । बिहीबार इटहरीको राष्ट्रिय जागृति क्लबविरुद्धको खेलमा अतिरिक्त समयको दोस्रो मिनेटमा राज पौडेलले विजयी गोल गरेका थिए । त्यसअघि निर्धारित समयको खेल ११ को बराबरीमा थियो।सातौं मिनेटमा चर्च ब्वाइजका मार्टिन अजयले गोल गरे । एक गोलको अग्रता लिएको उनीहरूले दोस्रो हाफमा भने इटहरीलाई रोक्न सकेनन् । खेलको ५८ औं मिनेटमा इटहरीका भोला राईले पेनाल्टीबाट गोल गरेर खेल बराबरीमा पुर्याए । विपक्षी खेलाडीलाई पेनाल्टी बक्सभित्र लडाएपछि चर्च ब्वाइजले पेनल्टीको मौका पाएको हो । लगातार पानी परेकाले हिलाम्मे मैदानमा खेलाडीहरू दर्जनौं पटक चिप्लिएर लडेका थिए । चर्च ब्वाइजले साउन २८ मा ताप्लेजुङको नवप्रयास युवा क्लबसँग खेल्नेछ । नव प्रयासले रेडहर्स क्लब इलाम र पथरी स्पोर्टिङ क्लब मोरङलाइ हराउँदै सेमिफाइनल पक्का गरिसकेको छ । म्यान अफ द म्याच विजेता टिमका दिपेश श्रेष्ठ भए । चर्चा ब्वाइजले संकटा, सरस्वती क्लबका खेलाडी तथा नाइजेरियन मूलका खेलाडी मैदान उतारेको थियो । शुक्रबार सगरमाथा स्पोर्टिङ क्लब विराटचोक मोरङ र फिदिम स्पोर्टिङ क्लब पाँचथरबीच प्रतिस्पर्धा हुँदै छ ।"
आठौं राष्ट्रियको सचिवालय गठन,"काठमाडौं (कास) राष्ट्रिय खेलकुद परिषद् (राखेप) का कोषाध्यक्ष एवं ओलम्पियन सुरेन्द्रबहादुर हमालको संयोजकत्वमा आठौं राष्ट्रिय खेलकुद२०७५ सचिवालय गठन गरिएको छ । आठौं राष्ट्रिय खेलकुद आयोजना तयारी अनुगमन, निरीक्षणलगायतका काम गर्न अत्यावश्यक भएकाले हमालको संयोजकत्वमा ६ सदस्यीय सचिवालय गठन गरिएको हो । सचिवालय सदस्यमा राखेपकी सदस्य शान्ति सिंह, राखेपका सदस्य विनोद मैनाली, राखेपका प्रेस सल्लाहकार रोहितकुमार दाहाल र मध्यपश्चिमाञ्चल क्षेत्रीय खेलकुद विकास समिति अध्यक्ष भीम ओली छन् । सचिवको जिम्मेवारी राखेपका प्रशासकीय अधिकृत इन्द्रबहादुर कार्कीले पाएका छन् । जेठ २० को राखेपको १०८ औं बोर्ड बैठकले आठौं राष्ट्रिय खेलकुद हालकै संरचना कायम रहेको अवस्थामा मध्यपश्चिमाञ्चलमा गर्ने निर्णय अनुमोदन गरेको थियो । त्यसअघि पुस १५ मा पूर्वाञ्चलको धरानमा सम्पन्न सातौं राष्ट्रिय खेलकुदको समापनमा २०७५ सालमा गर्ने गरी आठौं राष्ट्रिय खेलकुदको झण्डा मध्यपश्चिमाञ्चल क्षेखेविसलाई हस्तान्तरण गरिएको हो । नयाँ संरचना कार्यान्वयन भएमा मंसिरमा आठौं राष्ट्रिय खेलकुद प्रदेश नम्बर ५ को बाँके र दाङमा गरिने छ ।"
प्रिमियर लिगको रौनक,"सिजन सुरुआतको एक साता अगाडि विश्वका प्रमुख फुटबल लिगहरूमा गत वर्षको घरेलु उपाधि जितेका दुई टोली भिड्ने गर्छन् । परमपरागत यस खेलले सिजन सुरुआत हुन लागेको जनाउँछ । कम्युनिटी सिल्ड इंग्लिस प्रिमियर लिग सिजन सुरुआतको प्रतिस्पर्धा हो । यसमा गत सिजन लिग र एफए कप विजेता आम्नेसामने हुन्छन् ।दशक अगाडिसम्म कम्युनिटी सिल्डमा एउटा अन्धविश्वासले जरा गाढेको जस्तै थियो, यसको विजेताले त्यो सिजनमा लिग उपाधि नै जित्न नसक्ने ।सन् २००४ मा इंग्लिस फुटबलमा रुसी क्रान्ति भयो । रुसी धनाढ्य रोमन एब्राम्राभिजले लन्डन्को चेल्सीको सम्पूर्ण स्वामित्व खरिद गरे र आफ्नो टोली मजबुत बनाउन ठुलो रकम खर्च गरे । बलियो टोली बनेकाले चेल्सीमा सवै उपाधि जित्ने महत्वकांक्षी हुनु स्वभाविक थियो । कम्युनिटी सिल्ड जित्नेले प्रिमियर लिग जित्न नसकेको अन्धविश्वासलाई चेल्सीको तत्कालिन टोलीले उखालेको थियो । यस पटक चेल्सीमा कम्युनिटी सिल्डमा लन्डनको प्रतिद्वन्द्वी आर्सनलसँग हारेको छ ।दशकको अगाडिको अन्धविश्वासलाई वास्ता नगर्ने हो पनि प्रिमियर लिगको उपाधि रक्षामा सवैभन्दा ठुलो चुनौती चेल्सीलाई नै छ । आर्सनलले सिजन सुरुआतमा कम्युनिटी सिल्ड जित्यो, त्यसको मतलब गनर्स प्रिमियर लिगको दावेदार नै देखिने आधार पनि छैन् । गत सिजन लिगमा पाँचौं स्थानमा खुम्चिदा आर्सनल दुई दशकपछि पहिलो पटक युरोपको प्रतिष्ठित च्याम्पियन्स लिगमा खेलिरहेको छैन् । दोस्रो दर्जाको युरोपा लिग खेल्दा आर्सनलले भ्रमणको हिसाबमा थप भौगोलिक कठिनाई बेहोर्नुपर्छ । सन् २०१४१५ को सिजन चेल्सीले प्रिमियर लिग जित्यो । त्यसको अर्को सिजन आधा हुँदा जोसे मोरिन्हो कमजोर प्रदर्शनका कारण वर्खास्त भइसकेका थिए । २०१५१६ को सिजन कमजोर आँकिएको लेस्टर सिटीले जितेर असम्भव झै मानिएको कथा कोरे । टोलीका व्यवस्थापक क्लाउडियो रानेइरीको हालत पनि अर्को सिजनमा उस्तै रहयो । अर्थात आधा सिजन बितेपछि रानेरी पनि वर्खास्त भए । मोरिन्होले लिग जिताएको अर्को सिजन चेल्सी १० औं स्थानमा रहयो । लेस्टरलाई गत सिजन रेलिगेसन बचाउन हम्मे हम्मे नै पर्यो । अन्य टोलीसँग दाज्ने हो भने एन्टोनिओ कोन्टेले चेल्सीलाई गत सिजनमा दिलाएको प्रिमियर लिग सफलता चानचुने थिएन् । कोन्टेलाई अहिले डर कतै आफु पनि मोरिन्हो र रानेइरी बन्नु पर्ने त होइन भन्ने छ । च्याम्पियन माथि ठुलो दबाब हुन्छ, कोन्टे त्यसैले मोरिन्हो बन्न चाहान्दैनन् । चेल्सीको जुन लय गत सिजनमा थियो, त्यो कम्युनिटी सिल्डमा देखिएको थिएन् । डिएगो कोस्टालाई कोन्टेले आफ्नो योजनामा नरहेको जनाएर स्पेनिस स्ट्राइकरलाई बाहिरिगमनको ढोका खोलिदिसकेका छन् । मैदान बाहिर पनि कोस्टाको चर्चा उस्तै हुन्छ । नेमान्जा माटिच म्यानचेस्टर युनाइटेड लागिसकेका छन् । इडेन हाजार्ड घाइते भएकाले कम्युनिटी सिल्ड खेलेका थिएनन् । गत सिजनमा कोन्टेको यी तीन खम्बा थिए, जसले इटालीयन व्यवस्थापकलाई पहिलो सिजनमै इंग्ल्यान्डमा च्याम्पियन बनाएको थियो । कोस्टा र माटिचको अभावमा अहिले नै चेल्सीको धार कमजोर देखिएको छ । हुन त चेल्सीले कोस्टालाई रिप्लेस गर्न रियल म्याड्रिडबाट अल्भारो मोराटालाई ल्याएको छ । उनीमा सिजनमा लिगमा कम्तिमा २० गोल गर्ने क्षमता चेल्सीले देखेको छ । त्यसबाहेक गोलरक्षक विली काबालेरो, रक्षक एन्टोनिओ रुडिगर र मिडफिल्डर टिइमेउ बाकायोकोलाई नया खेलाडीको रुपमा ल्याएको छ । तर चेल्सीलाई गत सिजनमा जस्तो धार समाउन गारो पर्ने देखिन्छ । मोरिन्होको रक्षात्मक शैली छ । मिडफिल्डर पाउल पोग्बालाई अग्रपंक्तिसँगको धार मिलाउन मोरिन्होले माटिचलाई म्यानचेस्टर युनाइटेड भित्राएका हुन् । माटिचलाई उपाधिको हिसाबले प्रतिद्वन्द्वी युनाइटेडमा बेचेकाले चेल्सीलाई दोहोरो घाटा हुनसक्छ । माटिचलाई ल्याएसँगैं मोरिन्होले युनाइटेडलाई बलियो टोलीको रुपमा उभ्याइसकेका छन् । इंग्लिस फुटबलको शक्ति युनाइटेडले पछिल्ला केही सिजन आफ्नो छवि अनुसारको प्रदर्शन दिन सकेको छैन् । स्ट्राइकर रोमन लुकाकु र रक्षक भिक्टोर लिन्डेलोफ ल्याउनुको अर्थ युनाइटेडको एउटै लक्ष्य प्रिमियर लिगको उपाधि नै हो भन्ने स्पष्ट हुन्छ । युनाइटेडसँगैं म्यानचेस्टर सिटी उपाधिको बलियो दाबेदार देखिन्छ । खेलाडी ट्रान्सफर मार्केटमा सिटी अन्य टोलीभन्दा व्यस्त रहयो । गत सिजनमा कुनै उपाधि जित्न नसकेको सिटीको आक्रोस ट्रान्सफर मार्केटमा देखिन्थ्यो । सफल व्यवस्थापक पेप ग्वार्डिओलाका लागि गत वर्ष यस्तो रहयो जहाँ उनी पहिलो सिजनमा पहिलो पटक कुनै उपाधि जित्न असफल रहे । अवुधावीको तेल मालिकको साथ पाउदा ग्वार्डिओलाले राम्रो मानिएका खेलाडीलाई सिटीमा ल्याउन कुनै कञ्जुसाई गरेनन् । फ्रान्सेली लेफ्ट ब्याक बेन्जामिन मेन्डी, इंग्लिस रक्षक केयल वाल्कर, पोर्चुगाली मिडफिल्डर बर्नान्डो सिल्भा, ब्राजिलका गोलरक्षक इडरसन मोराइज र रक्षक डानिलो नयाँ सिजन अघि सिटीमा आवद्ध भइसकेका छन् । सिटीमा उपाधिको भोक देखिन्छ । सिटी जुन हिसाबमा ट्रान्सफर मार्केटमा छिरेको थियो, त्यसलाई हेर्दा टोलीले च्याम्पियन्स लिगमा पनि आफ्नो बलियो उपस्थिति देखाउन चाहान्छ । युरोपेली फुटबलको ठुलो प्रतियोगितामा सिटीलाई क्वार्टरफाइनल ठुलो पर्खाल बन्दै आएको छ । एलेक्सी साँञ्चेज र मेसुट ओजिलको भविष्यमा अडेको छ आर्सनलको प्रिमियर लिग यात्रा । फ्रान्सेली खेलाडी एलेक्सान्ड्रे लाकाजेटको साथ पाए पनि यी दुई अनुभवी खेलाडी बिना अन्यौल भविष्यमा आर्सनलले यात्रा अगाडि बढाउनु पर्ने स्थिति छ । साँञ्चेजले आफु आर्सनल छाड्न लागेको बताउदै आएका छन् । अहिलेको आर्सनलसँगको उनको सम्झौता यस सिजन पश्चात सकिदैंछ । ओजिल पनि साँञ्चेजकै बाटोमा छन् । लिभरपुलले सम्भवत धेरैपछि पहिलो पटक उपाधि दौड बारेमा मुख खोलेको छ । व्यवस्थापक योर्गेन क्लोपले उद्धेश्य बिनाको यात्राले अर्थ नराख्ने हुनाले लिभरपुल उपाधिका लागि खेल्ने बताइसकेका छन् । मोहम्मद सलाहलाई ल्याउन सके पनि ट्रान्सफर मार्केट लिभरपुलको सँधैंको समस्या हो । गत सिजनमा चौथो भएर च्याम्पियन्स लिगको प्लेअफमा छनोट भएसँगैं क्लोपले नया खेलाडीलाई ल्याउन कुनै कञ्जुसाई नगर्ने बताएका थिए । तर नयाँ खेलाडीको रुपमा ल्याउन लक्ष्य बनाएको साउथह्याम्पटनका डच रक्षक भिर्गिल भान डिज्क र गुइनाका मिडफिल्डर नाबी केइटा असफल भइरहँदा लिभरपुलले प्रभावकारी ब्राजिलियन मिडफिल्डर फिलिप कोउटिन्होलाई नै बार्सिलोनामा पठाउनु पर्ने स्थितिमा पुगेको देखिन्छ । पछिल्लो दुई सिजन उपाधि दौडमा अन्तिम सम्म चुनौती दिएको टोटनहमले एक अर्थमा गत वर्ष नै ट्रान्सफर मार्केट टुंगाएको जस्तो गरेको थियो । भएकै खेलाडीहरूको सम्झौता लामो समयका लागि नवीकरण गरेर । वाल्कर सिटी लागेपछि भने टोटनहमलाई ठुलो धक्का लागेको छ । कोन्टेले टोटेनहमको उपाधि लक्ष्यमा प्रश्न गरेका छन् । टोटनहमका व्यवस्थापकले नाम चलेका केही खेलाडी लिने बताउदै प्रतिद्वन्द्वी आफ्नै टोलीमा केन्द्रित हुन चेतावनी दिएका छन् । सिटी र युनाइटेडको दावेदारीता गत सिजनमा पनि अहिलेकै जस्तै थियो । कोन्टेले पहिलो सिजनमै उपाधि दिलाउला भन्ने थोरै मात्र थिए । कोन्टेको स्थिति पनि गत वर्षकै जस्तै छ । क्लबको विश्वास जितेका आर्सन वेङगरमाथी आर्सनलका समर्थककै विश्वास छैन् । कुनै पनि समय वेङ्गर आउट भनेर समर्थक कुर्लिन सक्छन् । लिभरपुल र टोटनहम उपाधि चुनौतीको भार खप्न सक्ने टोली होइनन् । प्रिमियरसिप यस्तो लिग हो जहाँ शीर्ष टोली रेलिगेसन क्षेत्रमा रहेको टोलीसँग पनि हार्छन् । लेस्टरको उपाधि यात्राले नै प्रिमियर लिगको अनिश्चिततालाई उचाईमा पुर्याएको थियो ।"
परफेक्ट फर विकेन्ड,"अति बिजी, अनि काठमाडौंबाट केही घन्टा वा दिनका लागि एकान्तमा विदा लिने मनसाय बनाउनु भएको छ भने तयार हुनुहोस । धेरै टाढा होइन, दरबारमार्गबाट मात्र १६ किलोमिटरको दूरीमा पर्ने पातलेवन भाइनयार्ड रिसोर्ट ठीक हुन सक्छ । यो रिसोर्टबारे गुगल गर्नुभयो भने, मनलाई मोहित पार्ने थुप्रै शानदार एरियल दृश्य भेटिन्छन् । यहाँ जान, काठमाडौं छिर्ने चर्चित नागढुंगा नाकाबाट ५ सय मिटर अघि बढ्नुपर्छ । त्यहाँबाट पातलेवन पस्ने सडक दायातर्फको पहाडबाट अघि बढेको देखिन्छ ।एक किलोमिटर उकालो सडक चढ्नु भयो भने ४० रोपनी क्षेत्रफलभित्र फैलिएको रिसोर्टमै सडक टुंगिन्छ । रिसोर्टभित्र पस्नुअघि भाइनयार्ड अर्थात हरियो अनि भव्य अंगुरफार्मले स्वागत गर्छ । विश्वभर ६० प्रजातिका ८ हजार बढी अंगुरको खेती गरिन्छ । तीमध्ये यहाँ युरोपेली र जापनी अंगुरका १ दर्जन प्रकारका हजारौं बिवा रोपिएका छन् । केही हुर्किदै छन् । केही फल दिदैछन् । यो मनसुन मौसममा पुगिहाल्नु भयो भने, रिसोर्टको आफ्नै बगंैचाबाट कामदार फसल कैचीले टिप्दै गरेको दृश्य देखिन्छन ।अहिले पुग्नेहरू प्राय: अंगुरका झुप्पा र बोटमा सेल्फी लिने मौका चुकाउँदैनन् । जुन मैले नि यसपटक गरी छाडे । धेरैले यो ठाउँलाई धादिङ भनेर चिन्दछन् । तर यो काठमाडौंभित्रै पर्छ । चन्द्रागिरी नगरपालिकामा पर्ने यो गाउँ चिसापानीका नामले चिनिन्छ । पश्चिमदक्षिणतर्फ फर्किएको रिसोर्ट मध्य र उच्च परिवारलाई सुहाउँदो छ। फेमलीका साथ आइहाल्नुभयो भने बालबालिका खुबै रमाउनेछन्, किनभने यो बाक्लो सामुदायिक जंगलले घेरिएको अँग्रेजी सी आकारभित्र छ ।मौसम खुलिहाले लाङटाङ, गणेश, मनास्लु, अन्नपूर्ण र धादिङ उपत्यकाको प्राकृतिक चमक भव्य देखिनेरहेछ । अझ साझपख झ्याप्प फलेको नास्पातिको बोटमुनीको पियर्स गार्डनबाट कफी पिउँदै गर्दा क्षितिजमा डुब्दै गरेको सूर्यले भुलभुलैया बनाइदिन्छ । बर्डलभरले चरा हेर्न पारीपट्टी पातलेवन छिरीरहनु पर्दैन । बेलुकीपख रिसोर्ट आसपासमै फलफुल खान आउने लामपुच्छ्ेर, जुरेली, काडेभ्याकुर लगायतका पाहुना चराको मुभमेन्टले नि लोभ्याउँछ । जापानी शैली झल्कीने इन्टेरियर भएको रिसोर्टमा ६० जना अटाउने २९ कोठा छन् । हिमाल र अंगुरका प्रजातिको नामबाट बार्दली भएका सबै फराकिला कोठाहरूको न्वारन गरिएको छ । जापानी वाइनरी रिसोर्टबाट प्रभावित भएर ११ वर्षअघि थानकोटका कुमार कार्कीले सुरु गरेको यो रिसोर्ट हाल बनयान ट्रि नेपाल कम्पनीले संचालन गर्दै आएको छ । यसमा बेकरीमा कहलिएका उद्यमी जनकराज भारती, पर्यटन व्यवसायी जनपाल थापा र दिगो र एग्रो पर्यटनमा रूचि भएका उनीहरू केही पर्यटन व्यवसायी साथीहरूको सेयर आवद्धता छ ।पर्यटन क्षेत्रमा सम्भावना देखेरे हामीले करिब २० करोड लगानी गरिसकेका छौं, रिसोर्टका कार्यकारी निर्देशक जनपाल थापाले भने । एक रातको बसाईडिनरब्रेकफास्टलाई समेटेर रिसोर्टले ६ हजार २ सय रुपैयाको प्याकेज बनाएको छ । यो रकमले दुई जनालाई समेटेको छ । इन्डियन, कन्टिनेन्टल र नेपाली मेनु राखिएको डाइनिङमा यही फलेको अंगुरको होममेड वाइनको स्वाद लिन पाइन्छ । वाइन नखानेका लागि अहिले टेबुल अंगुर पनि बिक्रिमा (प्रति केजी३ सय रुपैंया) राखिएको छ । तर यो मौका अंगुर पाक्ने सिजनमा मात्रै हो । रिसोर्टमुनि चिसापानी गाउँ छ । सिजनमा गाउँकै उत्पादन यहाँको भान्सामा पाक्छ । नाइट स्टे गर्नेलाई इन्द्रदहसम्मको हाइकिङ, हिड्न नसक्नेका लागि वाइन उत्पादन हुने उद्योग र फार्म अवलोकन गराइन्छ । अहिले अंगुर जस्तै हिउँद याममा आगनमै फल्ने काफलको बोटमुनि पनि चौतारी बनाइएको छ । यहाँ आइपुगिहाल्नु भयो भने, एकपटकको यात्राले धित मर्दैन् । काठमाडौं नजिकै विदा मनाउन चाहानेका लागि यो प्रफेक्ट अनि ग्रेट गेटवे हो । मनि फर भ्यालु पनि छ ।"
दंग साम्राज्ञी र सलिनमान,"ड्रिम्स डेब्यू नायिका साम्राज्ञी राज्यलक्ष्मी शाहले पहिलो फिल्मबाटै यतिधेरै विश्वास जितिन् की दोस्रो फिल्म ए मेरो हजुर २ रिलिज नहुँदै पाचौं फिल्म खेलिसकेकी छन् । मंगलम मा सानो भुमिकामा देखिएकी साम्राज्ञी यतिबेला इन्टु मिन्टु लन्डनमा को सुटिंगमा छिन् । तिमीसँगै को भने सुटिंग सकाएकी छन् । भदौ १६ देखि प्रदर्शनमा आउन लागेको ए मेरो हजुर २ लाई लिएर उनी यतिबेला उत्साहित छिन् । ड्रिम्स पछि उनलाई एकैनासका स्क्रिप्ट लिएर मात्रै अफर आए । न आफ्नो चरित्रमा खास फरक भेटाईन् । एउटा कलाकारलाई सधैं एउटै चरित्र मात्रै गर्ने मन हुँदैन । अलि भिन्न गर्नमा रमाइलो लाग्छ भिन्न खोजिरहेकी साम्राज्ञीले ए मेरो हजुर २ खेल्न किन राजी भईन् त ? भन्छिन्, एउटै खाले स्टोरी र क्यारेक्टर मात्रै आईरहेका बेला बल्ल बल्ल डिफरेन्ट स्टोरी लाइन भएको यो फिल्म पाएँ । फिल्ममा मायाको चरित्र निर्वाह गरेकी साम्राज्ञीले समाजका आम सोचाईका युवती भन्दा भिन्दै, केही नराम्रो देख्दा सहेर बस्न नचाहने हक्की भुमिकाले तानेको बताईन् । हाम्रो समाजमा केटालाई भन्दा केटीलाई अलि बढि नै पारिवारिक दबाब हुन्छ । केटी भनेको खाली राम्री हुनुपर्यो र घर सम्हाल्न सक्ने हुनुपर्यो भन्ने मान्यता छ । तर फिल्ममा मेरो चरित्रले केटी मान्छे पनि पढेर आत्मनिर्भर हुनसक्छ, धेरै गर्न सक्छ भनिएको छ उनी चरित्रबारे यसभन्दा बढि खुलिनन् । साम्राज्ञी नेपाली फिल्मकी उतिसारो जानकार हैनन् । बच्चैदेखि भारतमा बसेर पढेकी उनले मुश्किलले फिल्म हेर्न पाउथिन् । त्यसमा उनको पहिलो रोजाई हिन्दी र अंग्रेजी फिल्म नै हुन्थे रे । होस्टेल बसेर पढेकी साम्राज्ञीले भनिन्, होस्टेलमा पनि सातामा एक दिन टीभी हेर्न पाईन्थ्यो । टीभीमा दूरदर्शन च्यानल मात्रै आउने । त्यही मात्रै हेरिन्थ्यो । फिल्मबारे खासै थाहा थिएन । घरमा भने उनलाई मामुले नाम नै टीभीको किरा राखिदिनु भएको रहेछ । छुट्टिमा घर जाँदा बिहानदेखि बेलुकासम्मको उनको काम टीभी हेर्ने मात्रै हुन्थ्यो । ए मेरो हजुर साम्राज्ञीलाई मामुले नै हेराउनु भएको रहेछ । झरना थापा र श्रीकृष्ण श्रेष्ठ अभिनित ए मेरो हजुर उनले ए मेरो हजुर २ साइन गर्नुअघि हेरेकी थिइनन् रे । दुवै फिल्मको समानता झरना र ब्यानर बाहेक कथामा त्यस्तो छैन । पहिलो फिल्मकी नायिका झरना दोस्रो फिल्मबाट डेब्यू निर्देशक बन्दैछिन् । त्यो समयमा ए मेरो हजुर को लभस्टोरी बबाल होला तर अहिले हेर्दा मलाई अलि स्लो लाग्यो । झरना दिदी र श्रीकृष्ण दाईबीचको केमेस्ट्री चाहीं एकदमै मनपर्यो । झरना दिदीको लजाएर हेर्ने, मायाले बोल्ने जस्तो कुरा मैले यसमा गर्न सक्छु की सक्दिनँ होला भन्ने डर चाहीं लाग्यो । फिल्ममा नायिकापछि मात्रै नायकको कास्टिंग भयो । सलिनमान बाँनियाले ब्रेक पाए । साम्राज्ञी र सलिनबीच राम्ररी चिनजान भएको फिल्मको वर्कशपदेखि हो । पछि सुटिंगमा पनि साम्राज्ञीले धेरै सहयोग गरेको सलिन बताउँछन् । एकदमै हेल्पफूल, फ्रेन्ड्ली पाएँ । कुनैबेला एक्टिंग गर्न गाह्रो भईरहँदा उसले सिकाईदिई रहेको हुन्थ्यो लजालु स्वभावका सलिनको कुरा नसकिंदै साम्राज्ञीले थपिन्, कुनैकुनै ठाउँमा उसले गरेको प्रयास पुग्थेन । अनि म उसलाई बुझाउँथे, एक्टिंग भनेको संवाद बोल्ने मात्र हैन । तिम्रो हाउभाउ, रियाक्सनमा पनि ध्यान दिएर गर्यौ भने एकदम राम्रो देख्छ भनेर सम्झाउथें ।डेब्यू फिल्म र त्यसमा पनि लजालु स्वभावका कारण सलिनलाई लभ मेकिंग सिनमा अभिनय गर्न बढि गाह्रो भएछ । यसले कोएक्टर साम्राज्ञीलाई झनै अप्ठ्यारो परेछ । लभ मेकिंगमा मैले मात्रै इफोर्ट लगाउँदा स्क्रिनमा एकदमै नराम्रो देखिन्थ्यो । भल्गर लाग्थ्यो साम्राज्ञीले चलाखी गरेर सलिनलाई पनि यसरी गरौं भनेर उक्साउँथिन् । दुवैले गर्दा त्यो राम्रो देखियो पनि । फिल्मको ट्रेलरमा मायाले एक संवाद बोल्छे, दश कक्षासम्म आईपुग्दा तीनतीन ब्वायफ्रेन्ड फेरिसकेको भनेर । साम्राज्ञी उक्त चरित्र प्ले गर्ल खालको नभई अवस्थाले नै त्यस्तो बोल्नुपरेको सुनाउँछिन् । केटा पछि लागेकोले दिक्क भएर नआओस् भनेर हर्ट गर्न त्यसो भनेकी हुन्छे त्यसो त कत्तिले त्यही डायलग सुनेर वास्तविकतामा पनि त्यस्तो भएको थियो भनेर सोध्दा रहेछन् । तर रियल लाइफमा त म कस्तो छु भनेर मेरो साथीहरुलाई पनि थाहा छ झन्डै टम ब्वाय स्वभावकी साम्राज्ञी होस्टेलमा एक्लै काफी थिइन् रे । भन्छिन्, त्यतिबेला होस्टेलमा मेरो केटाकेटी सबैसँग झगडा परिरहन्थ्यो । ब्वाइफ्रेन्ड, गर्लफ्रेन्ड बनाउने भन्ने नै हुन्थेन । साम्राज्ञीलाई अरुको कमान्डमा खुम्चिएर बस्न मन नपर्ने रहेछ । स्कुलमा सलिनको पनि कसैसँग प्रेम बसेन रे । किन त ? म नराम्रो थिएँ । कोही केटीले हेर्दापनि हेर्दैनथे तर यिनै सलिनको यतिबेला भने फिल्म रिलिज अगावै फ्यान फलोइङ बढ्दो छ । भन्छन्, पछि हेयरस्टाइल चेन्ज गरें । चश्मा लगाउँथे, लेन्स लगाउन थालें । एक्सरसाइज गर्न थालें । त्योबेलाका साथीले अहिले हेर्दा सुरुमा नचिनेको कुरा गर्छन् । त्यसो त साम्राज्ञीले नै उनको लाइसेन्सको फोटो हेरेर चिनिन् रे । अहिले उसले आफुलाई धेरै चेन्ज गरेको रहेछ । राम्रो बनाएको रहेछ नायिकाले भनिन् । शुरुमा देख्दै साम्राज्ञीलाई गुड लुकिंग लागेको रहेछ । उनकै मामुले समेत हिरो त क्युट रहेछ नी भन्नु भएको याद छ । साम्राज्ञीले ए मेरो हजुर २ आफ्ना लागि कम्प्लिट हिरोइन प्याकेज भन्न रुचाउँछिन् । रोनाधोना, हँसिमजाकदेखि एक्सनसम्म सबै भएकोले पनि उनलाई यस्तो लागेको हो । डेब्यू फिल्ममा डान्स गर्न नपाएकी उनले यसपटक मज्जैले देखाउन पाईन् । तर त्यही नृत्यका लागि संसारकै अग्लो स्थानमा रहेको तिलिचो ताल पुग्दा भने उनी आत्तिइन् ।त्यस्तो भीरैभीरको साँघुरो बाटो जानुपर्छ भन्ने पहिल्यै थाहा पाएको भए सायद मैले यो फिल्म नै खेल्थिनँ होला त्यसअघि तिलिचोको नाम समेत नसुनेकी तिनै साम्राज्ञी त्यहाँ पुगेपछि भने दंग परिन् । दु:ख गरे अनुसार ठाउँ यत्ति दामी रहेछ भन्ने भयो । त्यहीं खिचेको शीर्ष गीत हिट भएपछि त झनै मख्ख परिन् । त्यहाँको चिसो केवल चिसो मात्रै थिएन, पोल्ने खालको थियो । पुरा शरिर सुन्निरहेको थियो । राम्रोसँग याद गर्नुभयो भने गीतमा मेरो गाला फुलेको देख्नुहुन्छ उनले भनिन् ।कोएक्टर बाक्लो लुगामा देख्दा झन्डै माइनस १० डिग्री सेन्टिग्रेटको चिसोमा पनि खुल्ला पहिरनमा सट दिई रहेकी नायिकालाई पक्कै रीस उठ्यो होला ? अहँ । किनकी मलाई मेरो लुगा पनि मन परिरहेको थियो । अनि मलाई थाहा थियो क्यामेरामा के राम्रो देख्छ भनेर, व्यवसायिक दिमागकी साम्राज्ञीले थपिन्, केही छैन अहिलेको लागि मात्रै त गाह्रो हो भनेर मन बुझाएँ । बरु अनकन्टार ठाऊ, चिसो अनि समयमा ब्रेकफास्ट खान नपाई सुटिंग गर्नुपर्दा सलिन भने रीसले चूर थिए रे । साम्राज्ञीले नै पोल खोल्दै भनिन्, रीस त मलाई पनि उठिरहेको थियो । तर मैले देखाइन । बरु उसलाई मज्जाले सम्झाउने परेको थियो । हेर पछि गएर स्क्रिनमा हेर्दा त्यतिबेला मैले किन गरिनँ भनेर पछि आफैंसँग रीस उठ्छ । त्यसैले अहिलेको लागि हैन, पछिको लागि भए पनि गरौं ल भनेर सम्झाउनुपर्यो । पछि भने इडिटिंगमा गएर फुटेज हेर्दा साम्राज्ञी त एकछिन हराइन् नै रे । फेरि हेरौं न भन्दै कत्तिचोटी हेर्यौं । कस्तो राम्रो लाग्यो, साम्राज्ञीले कुराकानीको अन्त्यमा भनिन् ।"
बिटक्वाइन बबल,"किन बढ्दैछ भाउ ?पछिल्ला महिना लगातार बिटक्वाइनको भाउ बढिरहे पनि कसैले यसको भाउ किन बढ्यो भन्नेबारे यकिन छैन् । बरु, जापानले समेत यसलाई मान्यता दिएको, सामान किन्दा बिटक्वाइनलाई स्वीकार्ने बिक्रेताहरू बढेको र अभौतिक भए पनि बढी कारोबारका कारण यसको विश्वसनीयता बढ्दै गएको अनुमान छ । यसबाहेक बैंकमा पैसा राख्दा स्रोत खुलाउनुपर्ने तर बिटक्वाइनलाई बिना परिचय किन्न पाइने भएकाले अवैध सम्पति भएका यसलाई किन्न प्रतिस्पर्धा गर्न खोजेका कारण पनि यसको भाउ बढेको अनुमान गरिन्छ । भौतिक मुद्रामा हुनुपर्ने धेरै गुण यसमा नभए पनि तीन विशेषताका कारण यसलाई भौतिक मुद्रा नजिकै पुर्याएको दी इकोनोमिस्टको विश्लेषण छ । त्यो हो, पैसाजस्तै कमाउन गाह्रो, वितरणको सीमितता र वैधानिकता परीक्षणको सहजता ।"
"स्टाइलिस, पावरफुल र प्रिमियम","फिचर२५० सीसी१४ लिटर अट्ने पेट्रोल ट्यांकीफ्युल इफिसेन्सी ४३ किलोमिटर प्रति लिटरफाइभ स्पिड गियरबक्स ग्राउन्ड क्लेरेन्स १६० एमएमएलसीडी इन्स्ट्रयुमेन्ट कन्सोलमा टु ट्रिप मिटर, फ्युल रिजर्भ ट्रिप मिटर, रियल टाइम फ्युल इकोनोमी, एभेरेज फ्युल इकोनोमी र घडी राखिएको"
फेसबुक स्टोरी डेस्कटपमा पनि,"केही महिना अघि फेसबुकले आफ्नो मोबाइल एपको लागि सुरु गरेको स्टोरी फिचर डेस्कटपमा पनि सुरु गर्ने भएको छ । फेसबुकले स्टोरी फिचर डेस्कटपको लागि केही प्रयोगकर्तामाझ परीक्षण गरिरहेको छ । न्युजफिडभन्दा बाहिरको स्टोरी फिचरमा प्रयोगकर्ताले फोटो र भिडियो अपलोड गर्न सक्छन्, जुन २४ घन्टापछि स्वत: डिलिट हुन्छ । प्रतिस्पर्धी स्न्यापच्याटबाट फेसबुकले कपी गरेको यो फिचर सुरु गर्दा कम्पनीले आलोचना खेपे पनि केही समयमा नै यो प्रयोगकर्तामाझ लोकप्रिय बनेको थियो । आफ्ना साथीहरुले मात्रै देख्न सक्ने र स्वत: डिलिट हुने भएकाले प्रयोगकर्ताले यसलाई सुरक्षित मानेका छन् ।एजेन्सीको मदतमा"
फेसनमा नेपाल,"फेसन दुनियाँका लागि पेरिस पछि उम्दा मानिन्छ, न्युयोर्क । जसको विविधता नै अनुपम परिचय हो । यही विविधता नै खासियत हो, जसले न्युयोर्क फेसनलाई संसारमा पेरिस भन्दा पृथक रूपमा हेरिन्छ । यसै पृथकताको कसीको नेपाललाई झल्काउने प्रयास हुदैछ्, न्युयोर्कमा । जसलाई अभियानको नाम दिईएको छ वल्र्ड पिस एन्ड फेसन परेड । चार बर्षदेखिको यो अभियान, अहिले स्टेजमा छाउन थालेको छ । विदेशी मोडेलहरू, बिशेषत अमेरिकी मार्फत नेपाली कला, पर्यटन र संस्कृतीलाई फेसन मार्फत पस्किदैछ । अभियानलाई नेतृत्व दिईरहका छन्, ३८ बर्षीय राजा घिमिरे । फेसन मार्फत नेपाललाई चिनाउ भन्ने हाम्रो ध्येय हो, घिमिरेले भने, जसका लागि नेपाली सुन्दरतालाई अन्तर्राष्ट्रिय फेसन परेडमा पस्किदैछौं । अभियानलाई निरन्तरता हो, आगामी सेप्टेम्बरमा, अर्काे वल्र्ड पिस फेसन परेड हुँदैछ । सयुक्त राष्ट्र संघको ७२ औं महासभाको अवसरलाई छोपिएको छ । फेसन दुनियाको अदभुत स्टेज एवम मंहगो मानिने प्लाजा होटललाई स्थान छनोट गरिएको छ । नारालाई केही परिमार्जित गरिएको छ, फेसन फर पिस एन्ड फेसन फर म्युजिक । एक लाख दस हजार डलर लगानी हुनेछ । नेपाली पहिरहन एवम कलात्मक प्रस्तुतीलाई स्टेजमा उतारिनेछ । मुलत: श्वेत, अश्वेत अमेरिकी मोडलहरू नै उत्रनेछन् । फरक हुनेछ त केवल, उनीहरूको नेपाली पहिरन एवम प्रस्तुतीमा । घिमिरेले थपे, पाँच जना नेपाली मोडेललाई पनि स्थान दिईने योजना छ । सो लाई मध्यनजर गर्दै परेडको एप्स को निमार्ण गर्दैछन्, उनी । एप्सले मोडेल, डिजाईनर बारे विस्तृत जानकारी दिनेछ । यो अभियानकै एक सफल अध्याय हुनेमा उनी आशावादी छन् । सो पहिले नै एप्स लन्च गर्ने योजनामा छन् । न्युयोर्कको नेपाली बस्तीमा सानोतिनो व्यापार, व्यवसाय गथ्र्ये, घिमिरे । सन २०१३ मा योजना बनाए उनले, फेसन दुनियाँमा छिर्ने । पछाडि फर्किदै भने, सातामै दर्जनौं दर्जन फेसन सो हुने न्युयोर्कमा मैले आफनो भाग्य अजमाउने सपना बुने । केही बर्षको अध्ययन, अनुसन्धान पछि, म होमिए । अहिले पछुतो छैन् । उनी हौसिएका छन्, निकटमै फेसनले पैसा फलाउने छ । तीन वर्षको मिहिनेतपछि, गत वर्षको भ्यालेन्टाईन डे मा वल्र्ड फेसन परेड गरियो । परेडको थलो थियो, टाइम्स स्क्वायरको क्राउन प्लाजा होटल । पन्चकन्यालाई रंगीन विश्व को रूपमा प्रस्तुत गरियो । मादलको धुनमा दौरा सुरुवालमा सजिएका अमेरिकी हिप्पीहरू स्टेजमा उत्रिए । मोडलहरूले नेपाली धोती चोलीमा क्याटवाक गरे । ग्रागी देखि डोको, हसियाँ, खुर्पेटो हुँदै पन्चेबाजा बोकेका मोडलहरूको प्रस्तुतीले हलमा उपस्थित सयौंको ध्यान खिच्यो । उत्साह झनै थपियो । अर्काे फेसन परेडको आयोजना गरियो । विश्वकै फेसन दुनियाँमा भव्य हल मानिने न्युयोर्ककै गाथम हलले उनको सपना थप उचाई दियो । विभिन्न देशका मोडेलहरूलाई स्टेजमा उतारे । बुद्व जन्मिएको, नेपाल र नेपालीहरू, बुद्वका अनुयायी भन्दै नारा बन्यो फेसन फर पिस । सुरुवातमा घिमिरेको ध्याउन्न थियो, नेपालको प्रतिनिधत्व होस । भिज्दै गएपछि उनले बुझे, पैसा बनाउन सकिन्छ । कसरी ? उनले भने, न्युयोर्कको भव्य बजारमा डिजाईनर नै पैसा फलाउने मेसिने हो । डिजाइनहरू आमन्त्रित गरिन्छ । एक डिजाईनरले दश देखि तीस डिजाईनहरू देखाउने गर्छ् । दस वटासम्मलाई चार देखि पाच हजार डलर शुल्क लिईन्छ । १५ वटालाई ६ हजार डलर अनि त्यसभन्दा बढीको प्रर्दशनीलाई १० हजार डलर हुन्छ । मिडिया, मोडल, पब्लिसिटी, आयोजकले उपलब्ध गराउँछन । मोडललाई शुल्क तिरिन्छ । आफनो फेसन एप्सले आर्थिक पाटोलाई बलियो बनाउनेमा आशाबादी छन् । अन्तर्राष्ट्रिय प्लेटफर्ममा तीन पटक उनले नेपाली डिजाइनरलाई नि:शुल्क उपलब्ध गराए । युबी थापा, शिवागी प्रधान,रसना श्रेष्ठ, पुनम क्षेत्रीलाई मौका दिए । उनीहरू नेपालका सेलिब्रेटी डिजाईजर हुन । घिमिरेले नेपाली मोडललाई पनि पस्केका छन् । दीपक घिमिरे, जागबु शेर्पालाई र्यापमा हिडाए । नेपाली पहिरनलाई पस्किए । आगामी सो बाट उत्साहित घिमिरेले कुराकानीको अन्त्यमा भने विश्व फेसनको दुनियामा नेपालको अस्तित्वलाई सेप्टेम्बर २२ को चिनाउने मदत गर्नेछ । प्लाजा होटलको सोपछि लिंकन स्टेजमा उत्रिने उनको महत्त्वाकांक्षा छ ।"
