शीर्षक,विवरण
सुनसान अस्पताल !,"काठमाडौं नौ तले अपार्टमेन्ट । रङरोगन गरेर चिटिक्क पारिएको छ । यो अपार्टमेन्टसँगै अर्का दुई भवन पनि छन् । मूलगेटमा एक जना गार्ड बस्छन् । गेटको दायाँतिर अर्थोपेडिक्स ओपीडी, एक्सरे र अल्ट्रासाउन्डका सामान जडान गरिएका छन् । भवन र बेड छन् तर बिरामी छैनन् । न चिकित्सक नै छन् । आकस्मिक कक्षसमेत सुनसान छ । सुनसान अस्पताल बिहान १० बजे खुल्छ, ५ बजे बन्द हुन्छ। झट्ट हेर्दा यो क्लिनिकजस्तो पनि देखिँदैन । यो दृश्य त्रिभुवन विश्वविद्यालयले साउन १२ मा सम्बन्धन दिएको राजधानीको घट्टेकुलोस्थित काठमाडौं नेसनल मेडिकल कलेजको हो । सञ्चालनमै नआएको यो अस्पतालमा एमाले नेता बसरुद्दिन अन्सारीको लगानी छ । काठमाडौं उपत्यकामा १० वर्ष सम्बन्धन दिन नहुने माग राखेर डा गोविन्द केसीले ११ औं आमरण अनशन सुरु गरेको तीन दिनपछि त्रिविले यसलाई मेडिकल कलेज सञ्चालन गर्न अनुमति दिएको हो । अस्पतालको ८ तलासम्म लिफ्ट छ । हरेक कोठाको बाहिर विभिन्न विभागको नाम लेखिएको छ । भित्र बेड पनि छन् तर बाहिरबाट ताल्चा लगाइएको छ । रिपोर्टिङका क्रममा आइतबार मध्याह्न पुग्दा अस्पताल सुनसान थियो । एक वर्षअघि २४ सै घण्टा सेवा हुँदा बिरामी आउने गरे पनि अहिले आउनै छाडेको त्यहाँ कार्यरत कर्मचारीहरूले बताए । पहिला त अपरेसन पनि हुन्थ्यो । अहिले त १० देखि ५ बजेसम्म खुले पनि रगत जचाउने एक दुई जनाबाहेक कोही आउँदैनन्, एक कर्मचारीले भने । आइतबार संवाददाता पुग्दा आकस्मिक कक्षमा एक महिला रगत परीक्षण गराउने कागज लिएर अघि बढिरहेकी थिइन् । आकस्मिक कक्ष नजिकैको कुर्सीमा नर्सहरू गफ गरिरहेका थिए । कोही मोबाइल चलाइरहेका थिए । टिकट काउन्टरमा कोही थिएन । आकस्मिक कक्षमा एक पुरुषलाई स्लाइन लगाएको थियो ।अपार्टमेन्टका लागि बनाइएको यो भवनको बाहिरी मूल ढोकामा प्रस्तावित काठमाडौं नेसनल मेडिकल कलेज लेखिएको छ । भुइँ तलाका कोठामा आकस्मिक कक्ष तथा टिकट काउन्टर छन् । एक्सरे, अल्ट्रासाउन्ड मेसिन राखिएका छन् तर कोठामा मान्छे छैनन् । आठौं तलामा कक्षाकोठा बनाइएको छ । अपार्टमेन्टको सरसफाइ गर्न पाँचजना महिला कर्मचारी राखिएका छन् । आइतबार दिउँसो सफाइ गर्ने महिलाहरू गाइनो वार्ड लेखिएको कोठाको बेडमा खाजा खाइरहेका थिए । भूकम्पले चर्केको भवनमा टिनका पाता टाँसिएका छन् । स्वास्थ्यकर्मी, डाक्टर, नर्स र बिरामीको भीडभाड हुनुपर्ने अस्पतालमा मूलगेटबाट भित्र छिर्दा सुरक्षा गार्डबाहेक कोही देखिँदैनन् । आकस्मिक विभाग सँगैको बोर्डमा ७ जना चिकित्सकको नाम लेखिएको छ । तर, नियमित रूपमा एक जना मात्रै अस्पताल आउँछन् । ओपीडी कोठा पनि सुनसान छ । क्लिनिक भन्नसमेत नसुहाउने यो अस्पताललाई मेडिकल कलेज सञ्चालनको अनुमति दिइएको हो । डिन कार्यालयले सबै ठीक छ, सम्बन्धन दिँदा हुन्छ भनेर दिएको रिपोर्टका आधारमा सम्बन्धन दिइएको हो, रेक्टर सुधा त्रिपाठीले भनिन् । उनले आफूहरूले अदालतको आदेश कार्यान्वयन मात्रै गरेको पनि बताइन् । सम्बन्धन दिएर त्रिविले सर्वोच्च अदालतको फैसला कार्यान्वयन गरेको समेत उनले बताइन् । सम्बन्धन दिनु भनेर ६ पटक ताकेता पत्र आएको र सम्बन्धन नदिँदा अदालतको मानहानिको मुद्दा दायर हुने भएकाले सम्बन्धन दिन बाध्य भएको पनि त्रिपाठीले दाबी गरिन् । अहिले सम्बन्धन पाए पनि सञ्चालन हुनुअघि सबै प्रक्रिया पूरा गर्न सक्ने उनले बताइन्। मेडिकल कलेज सञ्चालन गर्न ३ सय बेडको अस्पताल हुनुपर्छ । त्यस्तै बिरामीको अकुपेन्सी ६० प्रतिशत हुनुपर्छ । पूर्वाधार सम्पन्न ल्याब तथा ओपीडीमा सय विद्यार्थीका लागि दैनिक पाँच सय बिरामी हुनुपर्छ । आईसीयू, सीसीयूको सुविधा हुनुपर्छ । महिला, बालबालिका, ज्येष्ठ नागरिक तथा समाजकल्याण समितिले पारित गरेको चिकित्सा विधेयकमा दुई वर्ष अस्पताल सञ्चालन भएको र स्वास्थ्य मन्त्रालयले तोकेको मापदण्ड पूरा गरेको हुनुपर्ने सर्त छ । यस्ता सर्त र तोकिएको मापदण्ड सरकारले डा केसीसँग गरेको सम्झौता लत्याउँदै त्रिविले अस्पताल नै सञ्चालन नभएकालाई सम्बन्धन दिएको हो । कलेज सञ्चालन गर्ने भनिएको भवन बनाउने बेलादेखि नै स्थानीयले विरोध गरेका थिए । यो भवनले नकारात्मक वातावरणीय असर पारेको भन्दै सर्वोच्च अदालतका पूर्वरजिस्ट्रार एवं अधिवक्ता श्रीप्रसाद पण्डितले सर्वोच्चमा मुद्दासमेत दायर गरेका थिए ।"
गुपचुप सम्बन्धन रद्द नगरे सत्याग्रह,"काठमाडौं प्राडागोविन्द केसीले त्रिभुवन विश्वविद्यालयले सम्झौताविपरीत गुपचुप तरिकाले काठमाडौं नेसनल मेडिकल कलेजलाई दिएको सम्बन्धन तत्काल रद्द गर्न माग राखेका छन् । तत्काल रद्द नगरे पुन: सत्याग्रह थाल्ने चेतावनीसमेत उनले दिएका छन् । सहमति, सम्झौता उल्लंघन गर्दै यसरी सम्बन्धन दिने हो भने म सत्याग्रहका लागि तम्तयार छु, डा केसीले भने । आफूले उठाएका मागविपरीत सम्बन्धन दिइएको उनले बताए । म जुन माग लिएर अनशन बसेको थिएँ, त्यही मागविपरीत काम गरियो, त्यो पनि गुप्त तरिकाले, डा केसीले भने । बाढीपहिरो पीडितको उद्धार र राहतमा आफ्ना कारण गतिरोध नआओस् भनेर आफूले २३ औं दिन अनशन स्थगित गरेको तर त्यसको गलत फाइदा उठाइएको उनले बताए । विपत्तिको सामना गर्न अवरोध नहोस् भनेर अनशन स्थगित गरेको थिएँ, त्यसको दुईचार दिनमै यसरी सम्बन्धन दिने काम गरियो, उनले कान्तिपुरसँग भने ।आफू ११ औं पटक सत्याग्रहमा बसेकै बेला त्रिवि कार्यकारी परिषद्का पदाधिकारीले चिकित्साशास्त्र अध्ययन संस्थानसँग खोसेर लिएको अधिकार दुरुपयोग गरेर राजधानीमा जालझेलपूर्वक मेडिकल कलेजलाई सम्बन्धन दिनुले आफूलाई स्तब्ध पारेको उनले बताए । त्रिवि उपकुलपति तीर्थ खनियाँलाई तुरुन्त बर्खास्त गर्नुपर्छ, ११ औं अनशनमा पनि हामीले यो माग राखेका थियौं, केसीले भने, जनहितविपरीत माफियाको स्वार्थमा चलखेल गर्नेलाई पदमा राखिराख्दा यस्तो दुरवस्था आएको हो । पछिल्लो अनशनको मुख्य माग त्रिविले खोसेर लगेका अधिकार चिकित्साशास्त्र अध्ययन संस्थानलाई फिर्ता दिनुपर्ने थियो । चिकित्सा शिक्षा ऐन नआएसम्म नयाँ मेडिकल कलेज नखोल्नेजस्ता यसअघि थुप्रै पटक भएको सहमति विपरीत त्रिविले सम्बन्धन दिएको केसीले बताए ।"
संशोधनमा आज मतदान,"काठमाडौं (कास) सरकारले सोमबार संसद्मा संविधानको दोस्रो संशोधन विधेयक निर्णयार्थ पेस गर्ने तयारी गरेको छ । प्रधानमन्त्री निर्वाचनमा सत्तारूढ गठबन्धनलाई साथ दिएको राप्रपाले समेत विपक्षमा मतदान गर्ने निर्णय गरेकाले संशोधन पारित नहुने निश्चितप्राय: छ । संविधान जारी भएदेखि नै असन्तुष्ट मधेस केन्द्रित दलहरूका माग सम्बोधन गर्न सरकारले राष्ट्रिय सभाको प्रतिनिधित्व, वैवाहिक अंगीकृत नागरिकता, भाषा र प्रदेश सीमांकन आयोगको क्षेत्राधिकारसहितका विषयमा संशोधन प्रक्रिया अघि बढाएको हो । विधेयकमा संशोधन दर्ता गराउने लगायतका सांसदले आइतबार दोस्रो दिनको दफावार छलफलमा भाग लिए । सत्तापक्षका सांसदले मधेसी दलका माग सम्बोधन गर्न संविधान संशोधनलाई मतदानमा लैजानुको विकल्प नभएको बताए । एमालेसहितका प्रतिपक्षी सांसदले भने विधेयक अघि बढाउने सरकारी कदमलाई बेमौसमी बाजाको संज्ञा दिए । सोमबार अपराह्न बस्ने संसद्को बैठकमा संविधान संशोधन विधेयक निर्णयार्थ पेस गरिने तय भएको छ । विधेयकमाथिको दफावार छलफल बाँकी रहेको र त्यसमा परेका ५० संशोधनलाई क्रमैसँग निर्णयार्थ पेस गर्न लामै समय लाग्नेछ । राप्रपाले विधेयकको विपक्षमा मत दिने औपचारिक निर्णय लिइसकेको छ । राप्रपाका ३७ सांसदमध्ये १९ सांसदले छुट्टै दल (राप्रपा प्रजातान्त्रिक) दर्ताका लागि संसद् सचिवालय र निर्वाचन आयोगमा दिएको निवेदनबारे निर्णय हुन बाँकी छ । संशोधन विधेयकका पक्षमा सदनमा तत्काल कायम कुल सदस्य संख्या (५९२) को दुई तिहाइ (३९५) मत नपरे विपक्षमा जतिसुकै कम मत परे पनि संविधान संशोधन प्रस्ताव अस्वीकृत हुन्छ ।"
माओवादीबाट ८ राज्यमन्त्री थपिए,"काठमाडौं (कास) प्रधानमन्त्री शेरबहादुर देउवाले आफ्नो भारत भ्रमणअघि मन्त्रिपरिषदमा कांग्रेस, माओवादी केन्द्र र लोकतान्त्रिक फोरमबाट २१ जना राज्यमन्त्री थप गर्ने भएका छन् । यस क्रममा माओवादी केन्द्रको भागमा परेका ८ राज्यमन्त्रीले आइतबारै शपथ लिई कार्यभार सम्हालेका छन् । माओवादी केन्द्रबाट जाकिर हुसैन ऊर्जा, श्यामकुमार श्रेष्ठ गृह, रामासिंह यादव परराष्ट्र, शम्भुलाल श्रेष्ठ स्वास्थ्य, कर्णबहादुर विक आपूर्ति, छमबहादुर गुरुङ सहरी विकास, गोमा कुँवर पशुपन्छी र ओङदी शेर्पा सामान्य प्रशासन राज्यमन्त्री भएका छन् । देउवाले उनीहरूलाई प्रधानमन्त्री कार्यालयमा आइतबारै शपथ खुवाए । कांग्रेसबाट १० र लोकतान्त्रिक फोरमबाट ३ राज्यमन्त्री सोमबार या मंगलबारसम्म थपिने जानकारी कांग्रेस नेता विमलेन्द्र निधिले दिए ।"
झा र शर्मा माओवादी केन्द्रमै फर्किए,काठमाडौं (कास) पूर्वप्रधानमन्त्री बाबुराम भट्टराई नेतृत्वको नयाँ शक्ति परित्याग गरेका रामचन्द्र झा र रामकुमार शर्मालगायत नेता आइतबार माओवादी केन्द्रमै फर्केका छन् । उनीहरू यसअघि माओवादी केन्द्र छाडेर भट्टराईको नयाँ शक्ति पार्टीमा सक्रिय थिए । माओवादी केन्द्रका अध्यक्ष पुष्पकमल दाहालले आइतबार उनीहरूलाई पार्टी प्रवेश गराएका हुन् । विप्लव समूहका महेन्द्र केसीसहित नेताहरू पनि केन्द्र फर्केका छन् । नयाँ शक्ति छाडेका देवेन्द्र पौडेललगायत भट्टराईका मुख्य सहयोगीहरूसमेत माओवादी केन्द्रमै फर्किंदै छन् । त्यही क्रममा आइतबार नयाँ शक्ति केन्द्रीय परिषद्का २०६ जनाले पार्टी छाडेका छन् ।
बन्यो विद्युतीय ह्वीलचियर,"काठमाडौं युवा इन्जिनियरको टोलीले विद्युतीय ह्वीलचियर लियोपार्ड बनाएका छन् । इन्जिनियर सुनिल परियार, सन्तोषराज न्यौपाने, प्रजेश श्रेष्ठ र मेनसन लाखेमरूको समूहले बनाएका हुन् । इन्जिनियरहरूको अनुसन्धान गर्ने संस्था इन्फिनिटी ल्याब मार्फत उनीहरूले यो ह्वीलचियर बनाएको बताए ।लगभग दुई वर्षको अध्ययनपछि ह्वीलचियर बनाउन सकिएको समूहका इन्जिनियर परियारले बताए । नेपालमै विद्युतीय ह्वीलचियर बनेपछि अब विदेशबाट आयात गर्नुपर्ने समस्याको अन्त्य हुने उनीहरूको दाबी छ । दुई वर्षअघिको भूकम्पपछि देशमा अपांगता भएका व्यक्तिहरूको संख्या बढेपछि हीलचियर निर्माणमा नयाँ आयाम थप्न जागिरछोडेर अनुसन्धानमा लाग्यौं, इन्जिनियर न्यौपानेले भने ।नयाँ बनेको ह्वीलचियरको विशेषता परम्परागत ह्वीलचियरभन्दा निकै फरक र सुविधाजनक भएको दाबी उनीहरूको छ । बिग्रेको र खाल्डाखुल्डी सजिलै नाघ्न सक्छ, हीलचियरमा आवश्यक सामानसमेत बोक्न सकिन्छ, इन्जिनियर श्रेष्ठले भने, हीलचियरमा पिसाब थैलीसमेत जोडिएको छ । अपांगता भएका व्यक्तिलाई सार्वजनिक शौचालय प्रयोग गर्न मुस्किल भएका कारण ह्वीलचियरमै पिसाब थैली जोडिएको इन्जिनियर लाखामरूले बताए । परम्परागत ह्वीलचियरलाई जस्तो उकालो चढ्न पनि मुस्किल छैन, नेपालको भौतिक संरचनाको अनुसन्धान गरेर यहाँको सडकमैत्री ह्वीलचियर बनाएका हौं, लाखामरूले भने ।एकपटक चार्ज गरेपछि यो ह्वीलचियर २० देखि २५ किमि सजिलै चल्न सक्ने उनीहरूले बताए । ह्वीलचियर चलाउन प्रयोगकर्तालाई थप साथी पनि चाहिँदैन । प्रयोगकर्ता दुर्घटनामा परेमा तत्काल परिवारले थाहा पाउँछन् । ह्वीलचियरमा सूचना मेसिन जडान गरिएको छ, इन्जिनियर श्रेष्ठले भने, जतासुकै भए पनि यसले प्रयोगकर्ताका परिवार र आफन्तकहाँ लोकेसनसहितको सूचना पठाउँछ । परम्परागत ह्वीलचियर प्रयोगकर्ताले ह्वीलचियरमाथि एकै आसनमा बस्दा विभिन्न समस्या भोग्दै आएका थिए । छाला जाने, छाला पातलो हुने र घाउ भएर संक्रमण हुने जस्ता समस्या भएकाले सजिलै हावा आदानप्रदान हुन्छ, त्यही कारण यस्तो हवीलचियरमा छाला जाने र घाउ संक्रमण हुँदैन, श्रेष्ठले भने ।हातसम्बन्धी अपांगता भएका व्यक्तिका लागि पनि यो ह्वीलचियर उपयुक्त हुने उनीहरूले बताए । जिब्रो, आँखा र नाकमा सेनसर हुन्छ, त्यसैबाट नियन्त्रण गर्न सकिन्छ, उनीहरूले भने । उनीहरूले ह्वीलचियर भदौ १९ मा सार्वजनिक गर्ने भएका छन् । ह्वीलचियरको मूल्य ३ लाख तोकिएको छ । तर, माग बढेपछि मूल्य घट्न सक्ने उनीहरूले बताए । नेपालमा लगभग दुई लाख ह्वीलचियर प्रयोगकर्ता भएको अपांग महासंघको तथ्यांक छ । नेपालमै बनेको ह्वीलचियर प्रयोग हुन सकेमा ती प्रयोगकर्ताका धेरै समस्या समाधान हुने महिला अपांग महासंघकी अध्यक्ष निर्मला धितालले बताइन् । विदेशबाट ल्याएको ह्वीलचियर एकपटक बिग्रिएपछि थन्किन्छ, नेपालमा बन्दैन, उनले भनिन्, ती ह्वीलचियर नेपालको भौतिक संरचना हेरेर बनाइएको हुँदैन, यहाँ चलाउनै मुस्किल छ । यो ह्वीलचियर प्रयोगमा आउन सकेमा रोजगारी सिर्जना हुने र विदेश निर्यातसमेत गर्न सकिने इन्जिनियरले बताए ।"
घरबहाल करमा अन्योल,"काठमाडौं (कास) काठमाडौं महानगरपालिका वडा नं १४ मा बहालकर बुझाउन करदाता आएका छन् । पहिले २ प्रतिशत बहालकर तिरिरहेका उनीहरू अहिले १२ प्रतिशत बुझाइरहेका छन् । तर स्थानीय सरकारले बहालकर लिने कि कर कार्यालयले भन्ने विषयमा करदाता अझै अलमलमा छन् । यता तिर्ने कि उता तिर्ने भन्छन् । २४ जनाले त वडा कार्यालय र कर कार्यालयमा गरी २२ प्रतिशत तिरिसक्यौं भनिरहका छन्, वडा नं १४ की वडाध्यक्ष शोभा सापकोटाले भनिन्, कर कार्यालयमा तिरिसकेकालाई अबदेखि यतै तिर्नुस् भनेर पठाउने गर्छौं ।वडा नं ३१ का करदाता पनि बहालकरको विषयमा दोधारमा रहेको वडाध्यक्ष नारायणप्रसाद भण्डारीले बताए । अहिले भर्खरमात्र बहालकरबापतको सबै १२ प्रतिशत वडाबाटै लिने निर्णय भएकाले त्रैमासिक र चौमासिक लिने गरेका छौं, भण्डारीले थपे, कर कार्यालयमा तिरिसकेको पनि आएका छन् । उनीहरूले २२ प्रतिशत तिर्नुपर्यो भनेर गुनासो गरिरहेका छन् । दुवैतिर कर तिर्नुपर्दा करदाता मर्कामा परेको उनले बताए । अर्थमन्त्रालयले बहालकर उठाउन नहुने विषयमा परिपत्र गर्नुपर्नेमा नगरेकाले करदाता दोधारमा परेको उनी बताउँछन् । महानगरका अन्य वडाको स्थिति पनि यस्तै छ । घरबहालकर उठाउने विषयमा विवाद कायमै रहेकाले करदाता र केही वडाका प्रमुख पनि दोधारमा छन् । महानगरको काठमाडौं महानगरपालिका आर्थिक ऐन २०७४ लागू भएदेखि अर्थ मन्त्रालयसँग बहालकरको विषयमा विवाद भएको हो । काठमाडौं महानगरपालिकाभित्र बसोबास गर्ने घरधनीले घरजग्गा भाडामा लगाएबापत राज्यलाई तिर्नुपर्ने कर स्थानीय सरकारलाई कि अर्थ मन्त्रालयअन्तर्गतको आन्तरिक राजस्व विभागलाई बुझाउने भन्ने विषयमा विवाद सुल्झाउन आफूले हरसम्भव प्रयास गरिरहेको र चाँडै यो विषय सुल्झिने कार्यकारी अधिकृत धनीराम शर्माले बताए । जसलाई तिरे पनि जाने राज्यलाई नै हो । दुई देशजस्तो लडाइँ होइन, यसलाई चाँडै सहमतिबाट टुंग्याउनु ठीक हो, शर्माले भने । महानगरले साउन सुरुवातमै महानगरभित्रका बहालकर, मालपोत कर आदि आफूले उठाउने भएकाले सम्बन्धित फाइल उपलब्ध गराइदिन अर्थ मन्त्रालयलाई पत्राचार गरेको थियो । जवाफमा साउन २९ मा मन्त्रालयले आयकर ऐन २०५८ बमोजिम कुनै व्यक्ति वा संस्थाको घरजग्गा र अन्य सम्पत्तिको बहालबाट हुने आयमाथिको कर संकलन र प्रशासन पहिलेजसरी नै मन्त्रालयले गर्ने बताएको छ । यसअघि महानगरमा २ प्रतिशत र आन्तरिक राजस्व विभागअन्तर्गतका कार्यालयमा १० प्रतिशत बहालकर तिर्नुपथ्र्यो । यस आर्थिक वर्षदेखि महानगरको नगरसभाले पारित गरेको आर्थिक ऐनमा स्थानीय तहले नै १२ प्रतिशत बहालकर उठाउने उल्लेख छ । आर्थिक वर्ष २०७४७५ मा महानगरले दुई अर्ब बहालकरबाट आय गर्ने लक्ष्य राखेको छ ।"
बूढानीलकण्ठ नगरपालिकामा तालाबन्दी,"काठमाडौं (कास) मतदाता नामावली संकलनका क्रममा विवाद भएपछि बूढानीलकण्ठ नगरपालिकामा कांग्रेस, माओवादीका कार्यकर्ता र स्थानीयले आइतबार तालाबन्दी गरेका छन् । नगरपालिकाका कार्यकारी अधिकृत विश्वराज मरासिनीले दिनभर तालाबन्दीका कारण काम हुन नसकेको बताए । शनिबार मतदाता नामावली संकलन गर्ने अन्तिम दिन भए पनि कार्यालय समयपछि एकपक्षीय रूपमा मतदाता नामावली संकलन गरेको भन्दै उजुरी परेपछि प्रहरीले तीन जनालाई पक्राउ गरेको छ । पक्राउ पर्नेमा एमाले नेता तथा नगर समिति संयोजक दीपक निरौला, निर्वाचन कार्यालयबाट खटिएका प्राविधिक अधिकृत खड्गी र वडा नं ९ का वडाध्यक्ष राजेन्द्र सापकोटा रहेको प्रहरी वृत्त महाराजगन्जका डीएसपी गोविन्द पुरीले बताए । उनीहरूलाई शनिबार बेलुकी ९ बजे मतदाता नामावली संकलन गरिरहेको अवस्थामा एमाले नेता निरौलाको घरबाट ल्यापटप, क्यामेरालगायतका सामग्रीसहित पक्राउ गरिएको थियो । स्थानीयले उजुरी गर्न आएपछि गएका थियौं, पुरीले भने, आइतबार बिहान १० बजे जिल्ला निर्वाचन कार्यालय काठमाडौंमा बुझाएका छौं । क्षेत्रीय निर्वाचन अधिकारी चन्द्र गौतमले पक्राउ परेका जिल्ला निर्वाचन कार्यालयका खत्रीलाई बूढानीलकण्ठ नगरपालिकाको सिफारिसमा शनिबारसम्मका लागि करारमा नियुक्त गरिएको बताए । उनले भने, कांग्रेस र माओवादीले उजुरी दिएका छन् । यस विषयमा हामी छलफल गर्दैछौं ।कांग्रेस क्षेत्र नं ४ का सभापति राजु श्रेष्ठले एकतर्फी रूपमा मान्छेको घर गई मतदाता नामावली संकलन गर्नु धाँधलीको पहिलो चरण भएको टिप्पणी गरे । नगरपालिकाका कर्मचारीको पनि मिलेमतो छ । जनप्रतिनिधि र नेता पक्राउ पर्नुले जनविश्वास गुमेको छ । छानबिन गरी दोषीमाथि कारबाही गरिए नगरपालिकाको तालाबन्दी खोल्न आफूहरू सहमत भएको उनले बताए । ५६ जनाले मतदाता नामावलीको फोटो खिचाइसकेको र अन्य डेढ सयको हाराहारीमा खिचाउने तयारीमा रहेको अवस्थामा आफूहरूले प्रहरीलाई खबर गरेको उनको भनाइ छ । यो घटनाले निर्वाचन पद्धतिमाथि प्रश्न उठेको बताउँदै उनले भने, नाम छुटेको भए पनि यसरी दल विशेषको नेताको घरमा गएर उनीहरूका समर्थकको मात्र मतदाता नामावलीमा नाम लेखाउनुले निर्वाचनको निष्पक्षतामाथि प्रश्न खडा गर्छ । यता उपमेयर रमा राईले आफूले अहिले उक्त विषयमा केही बोल्न नसक्ने बताइन् । सो नगरपालिकाका मेयर उद्धव खरेल र उपमेयर राई दुवै एमालेबाट निर्वाचित भएका हुन् । कांग्रेसका क्षेत्र नं ४ का सांसद गगन थापाले बूढानीलकण्ठमा भएको यो घटनाले निर्वाचनको पवित्रतामाथि प्रश्न उठाएको र दोषीमाथि यथाशीघ्र कारबाही गर्नुपर्ने माग गरेका छन् । आइतबार संसदको बैठक सुरु भएलगत्तै शून्य समयमा उनले यो घटनामा निर्वाचन आयोगका कर्मचारी र जनप्रतिनिधिको संलग्नताले विश्वासको वातावरण बिगारेको बताए ।"
मापदण्डविपरीत संरचना रोक,"काठमाडौं जिल्ला प्रशासन कार्यालयले हनुमानढोका दरबार क्षेत्रमा पुरातात्त्विक मापदण्डविपरीत बनिरहेको भवन निर्माण रोक्न महानगरीय प्रहरी प्रभागलाई आदेश दिएको छ । हनुमानढोका दरबारको संरक्षित क्षेत्रको पोपर्टी जोन मा महर्जन विजनेस एसोसिएसन प्रालिको नाममा रहेको काठमाडौं महानगरपालिका वडा नं २४ को कित्ता नं ९४२ मा यसरी भवन बनेको हो । विश्वसम्पदा मापदण्ड विपरीत भएकाले निर्माण रोक्न पुरातत्त्व विभागअन्तर्गतको हनुमानढोका दरबार हेरचाह अड्डाले पत्राचार गरेको थियो । यो भवनमा पहिला क्रिष्टल होटल थियो । यसको स्वामित्व कृष्ण महर्जनको नाममा छ । भुइँचालोले भत्काएपछि यहाँ व्यावसायिक कम्प्लेक्स बनाउन लागिएको हो । पहिलाको जत्रै संरचना बनाउन महर्जनले अनुमति मागेका छन् । पहिला साढे ५ तला थियो । अहिले जमिनमुनिसहित तीन तला बनेको छ । यति निर्माण हुँदै गर्दा अहिले ३५ फिट नाघिसकेको छ । मापदण्डविपरीत संरचना निर्माण रोक्न पुरातत्त्व विभागले जिल्ला प्रशासन कार्यालय काठमाडौं, काठमाडौं उपत्यका विकास प्राधिकरण, हनुमानढोका दरबार हेरचाह अड्डा, काठमाडौं महानगरपालिकालाई साउन १६ मा पत्राचार गरिसकेको थियो । घरधनी लगायतलाई बोलाएर मापदण्ड विपरीत नजान कबुलसमेत गराएको थियो साउन १८ मा । तर घरधनीले अझै नटेरी निर्माण जारी राखेका छन् । पुरातत्त्वले २० गते फेरि उपस्थित हुन पत्र काट्यो । यो पत्रलाई अटेर गरी निर्माण जारी राखेको विभागले जनाएको छ । पुरातत्त्व अधिकृत देवेन्द्र भट्टराईले निर्माण जारी राखेकाले कारबाही गर्न सिफारिस गर्दै प्रतिवेदन बुझाएका छन् । नगर्ने कबोल गराइए पनि निर्माण अझै भइराखेको छ, भट्टराईले दिएको प्रतिवेदनको टिप्पणी र आदेशमा छ, तेस्रो तला माथि पुनर्निर्माण जारी राख्दै कंक्रिट पिलरका लागि डन्डी राखी, रिङ बाँधी कार्य जारी राखेकाले निर्माण कार्य रोकी विभागमा उपस्थित हुन पत्राचार गरेको गर्दा पनि घरधनी विभागमा आएनन् । अत: विभिन्न चरणमा प्राविधिकले दिएको प्रतिवेदन र स्वीकृत मापदण्डविपरीत भएको र आफ्नै प्रतिबद्धता, मन्जुरीनामा विपरीत देखिन आएको हुँदा ऐनले तोकेबमोजिम जिल्ल प्रशासन कार्यालयमार्फत अग्रिम कारबाही अघि बनाउन पर्ने देखिएको छ ।पुरातत्त्वको यही पत्रअनुसार जिल्ला प्रशासन कार्यालयले भवन निर्माण रोक्न पत्राचार गरेको हो । पुरातत्त्व विभाग विश्वसम्पदा संरक्षण शाखाको चनं ४४९, मिति २०७४ साउन २७ को पत्रको छाया कपी यसैसाथ संलग्न छ, जिल्ला प्रशासन कार्यालय काठमाडौंका प्रशासकीय अधिकृत अरुण सापकोटाले लेखेको पत्रमा उल्लेख छ, विस्तृत व्यहोरा सोही पत्रबाट अवगत गर्नुभइ पत्रमा उल्लिखित हनुमानढोका दरबार संरक्षित स्मारक क्षेत्रभित्र मापदण्डविपरीत भइरहेको निर्माण कार्य तत्काल रोक्का राख्न लगाउन हुन आदेशअनुसार अनुरोध छ ।जमिनमुनि बनाउने बेलामै मापदण्डविपरीत भयो भनेर पुरातत्त्वले महानगरलाई पनि पत्राचार गरेको थियो । तर काम रोकिएन । यो पुरातात्त्विक मापदण्डविपरीत भएकाले रोक्न हामीले महानगरलाई पत्राचार गर्यौं, हनुमानढोका दरबार हेरचाह अड्डाकी प्रमुख अरुणा नकर्मी भन्छिन्, तर काम रोकेर कारबाही गरेको हामीलाई जानकारी दिइएन । उल्टो भवनको तला थप्ने काम भइरह्यो । विश्वसम्पदा क्षेत्रमा अन्डरग्राउन्ड संरचना बनाउन नपाइने नकर्मीले बताइन् । हामीले जमिनमुनिका संरचना बनाउन पाइँदैन भनेर त्यति बेलै भनेका थियौं, नकर्मी भन्छिन्, तर अन्डरग्राउन्ड संरचना बनाइयो । कि अग्लो बनाउन दिनुस्, नत्र अन्डरग्राउन्ड बनाउन दिनुस् भन्ने माग घरधनीको थियो । यी दुवै गर्न मिल्दैन । मापदण्ड विपरीत हुन्छ ।दरबारसँगै जोडिएको छ भवन । जमिनमुनि डोजर लगाएर भवन बनाइएको थियो । डोजर लगाउँदा पुरातात्त्विक संरचनाका जग हल्लिने, पुराना धारा सुक्ने जस्ता समस्या आउने नकर्मीले बताइन् । हामीले महानगरलाई पनि पत्र काटेर मापदण्ड सम्झाइदियौं, नकर्मी भन्छिन्, त्यही मापदण्डअनुसार महानगरले नक्सा पास गरोस् । नत्र यो विश्वसम्पदालाई असर गर्छ । सर्वसाधारणले पूजा गर्दै आएको गणेश र कुमारीको मन्दिरसमेत यही घरभित्र परेको थियो । घर भत्काउने क्रममा कुमारीको मूर्ति जोगाइदिन स्थानीयवासीले माग गरेका थिए । घर भत्काउने क्रममा मन्दिर पुर्न लागेपछि सर्वसाधारणले मूर्तिबारे चासो राख्दा कुमारी र गणेशको मूर्ति घरभित्र पारेको पत्ता लागेको थियो । स्थानीयवासीले यसबारे खोजी गर्न पुरातत्त्व विभागमा गत वर्षको असार ८ मा उजुरी दिएका थिए । स्थानीयवासीको मागअनुसार विभागले हनुमानढोका दरबार हेरचाह अड्डालाई खोजी गर्न पुरातत्त्व विभागले अध्ययन गरेर रायसहित प्रतिवेदन पेस गर्न निर्देशन दिएको थियो । प्रतिवेदन तयार पार्न संरक्षण अधिकृत नारायण कार्कीलाई खटाएको थियो । कार्कीसहितको टोलीले खोजी गर्दा कुमारी मन्दिर निजी प्रयोजनमा प्रयोग गरेको प्रतिवेदन दिएको थियो ।"
सरकारले मिडिया कन्ट्रोल गर्दैन,"काठमाडौं मुलुकभरका पत्रकारको छाता संगठन नेपाल पत्रकार महासंघको २५औं महाधिवेशन आइतबार राजधानीमा सुरु भएको छ । दुईदिने यो महाधिवेशनले आगामी तीन वर्षका लागि नयाँ नेतृत्व चयन गर्नुका साथै भावी नीति तय गर्नेछ ।महाधिवेशन उद्घाटन गर्दै प्रधानमन्त्री शेरबहादुर देउवाले सरकारले सञ्चार क्षेत्रलाई कुनै पनि बहानामा नियन्त्रण नगर्ने बरु सहयोगी बन्ने प्रतिबद्धता व्यक्त गरे । सरकारले विज्ञापनलगायत कुनै पनि विषयमा मिडियालाई कन्ट्रोल गर्दैन, मिडिया भनेको एउटा शक्ति हो, उनले भने, मलाई थाहा छ, तपाईंहरूलाई मिडिया चलाउन गाह्रो छ । उनले लोकतन्त्र र गणतन्त्रका लागि मिडियाकर्मीको ठूलो योगदान रहेको उल्लेख गर्दै मिडिया र राजनीतिक दल एकसाथ हिँड्न जरुरी रहेको बताए । सञ्चारमन्त्री मोहनबहादुर बस्नेतले आमसञ्चार नीति कार्यान्वयनको अवस्थामा रहेकाले अब आमसञ्चार प्रतिष्ठानलाई पनि मूर्त रूप दिनुपर्ने बताए । उनले पत्रकारिता स्वतन्त्र र मर्यादित हुनु आवश्यक रहेको बताए । महाधिवेशनलाई शुभकामना दिँदै कांग्रेस नेता प्रकाशशरण महतले सूचना क्रान्तिले अहिले सहज अवस्था ल्याएको बताए । ठूलो संघर्षबाट अहिलेको स्वतन्त्रता प्राप्त भएकाले यसको जगेर्नामा सबै लाग्नुपर्ने औंल्याए । एमाले सचिव तथा प्रचार विभाग प्रमुख योगेश भट्टराईले पत्रकार महासंघ एउटा ठूलो नागरिक संगठनका रूपमा स्थापित हुनुपर्ने बताए । पत्रकार महासंघ बूढानीलकण्ठ, बालकोट र लाजिम्पाटका दरबारहरूलाई समेत औंला ठड्याउन सक्नेहरूको संगठन बन्नुपर्छ, भट्टराईले भने, तराई मधेस, हिमाल, पहाड र अन्तर्राष्ट्रिय समन्वय गर्नेसम्मको हैसियत राख्ने खालको संगठन बन्न सक्नुपर्छ ।माओवादी केन्द्रकी प्रवक्ता पम्फा भुसालले महासंघलाई समयसापेक्ष साझा संस्थाका रूपमा विकसित गर्नुपर्ने बताइन् । पत्रकार महासंघ साझा संस्थाका रूपमा अघि बढ्न सक्नुपर्छ, उनले भनिन्, यसले गणतन्त्रका लागि विगतमा गरेको योगदान उल्लेखनीय छ । कार्यक्रममा पूर्वसभापतिअध्यक्षहरूका तर्फबाट बोल्दै होमनाथ दाहालले पञ्चायतकालीन पत्रकारिताका कठोर दिनहरूको स्मरण गरे । उनले विगतमा कठिन अवस्थाबाट गुज्रेको पत्रकारिता क्षेत्र धेरै समृद्ध हुँदै गए पनि अहिले केही बदनामीका कुरा पनि आउन थालेकामा चिन्ता व्यक्त गरे । हातले लेखेका पुर्जीका आधारमा पत्रपत्रिका बन्द हुने स्थितिबाट हामी गुज्रेका थियौं, दाहालले भने, अहिले त्यस्तो अवस्था छैन, स्वतन्त्रता छ । तर मुलुकमा सेटिङ मिलाएर भ्रष्टाचार हुने प्रवृत्ति बढेको छ र यस्ता कुरामा पत्रकारहरूसमेत संलग्न हुने गरेको घटनाहरूसमेत आउनु दु:खद हो ।महासंघका अध्यक्ष महेन्द्र विष्टले राजनीति र पत्रकारिताबीचको सम्बन्ध रहे पनि दुवै आफ्नो सीमाभित्र बस्नुपर्ने बताए । महासंघ पत्रकारहरूको संगठन हो, यसलाई कसैले सहयोग गर्न खोज्नु ठीकै हो, तर आफ्ना सीमा र परिधि नाघ्नुभएन, उनले भने ।कार्यक्रममा प्रधानमन्त्री देउवाले यस वर्षको कृष्णप्रसाद भट्टराई राष्ट्रिय पत्रकारिता पुरस्कार पत्रकार विजयकुमार पाण्डेलाई प्रदान गरे । महासंघले स्थापना गरेको यो पुरस्कार एक लाख रुपैयाँ राशिको हो । पुरस्कृत पाण्डेले पत्रकारितामा भित्रिइरहेको विकृतिबारे बोलेका थिए । उनले पुरस्कारबाट प्राप्त रकमको केही बाढीपीडितलाई सहयोग गर्ने घोषणा मञ्चबाटै गरे । यस्तै गोविन्द वियोगी राष्ट्रिय पत्रकारिता पुरस्कार वरिष्ठ पत्रकार भैरव रिसाल र कृष्ण सेन इच्छुक राष्ट्रिय पत्रकारिता पुरस्कार पत्रकार कोमल बराललाई प्रदान गरियो । पुरस्कारको राशि जनही ५० हजार रुपैयाँ छ । उमा सिंह राष्ट्रिय पत्रकारिता पुरस्कार पत्रकार सीमा सिंह शर्मा र गौरी कठायत स्मृति पत्रकारिता पुरस्कार स्वर्गीय पत्रकार पुष्कर थापा (मरणोपरान्त) लाई प्रदान गरियो । पुरस्कारको राशि जनही २५ हजार रुपैयाँ छ । कार्यक्रममा १२ जनालाई स्वतन्त्र सेनानी सम्मान प्रदान गरिएको थियो ।"
पत्रकार महासंघको गरिमा,"व्यावसायिक पत्रकारिताको आधार, प्रेस स्वतन्त्रता र श्रम अधिकार भन्ने नाराका साथ नेपाल पत्रकार महासंघको २५औं महाधिवेशन आइतबार राजधानीमा सुरु भएको छ । विभिन्न एसोसिएट, प्रतिष्ठान र जिल्ला शाखालाई प्रतिनिधित्व गरेका करिब १ हजार ५ सय पत्रकारले यो महाधिवेशनबाट तीनवर्षे कार्यकालका लागि नयाँ नेतृत्व चुन्नेछन् । राज्यकै चौथो अंगका रूपमा समेत हेरिने पत्रकारहरूको साझा संगठनको यो महाधिवेशन हो । प्रेस तथा अभिव्यक्ति स्वतन्त्रतालगायतका मुद्दासँगै हरेक राजनीतिक परिर्वतनमा महत्त्वपूर्ण भूमिका निर्वाह गरेको गौरवपूर्ण इतिहास बोकेको हुनाले महासंघको महाधिवेशनप्रति चासो र चर्चा व्यापक छ, जुन स्वाभाविक पनि हो ।२००७ सालको राजनीतिक परिर्वतनपछि पत्रकारिताको विकासक्रमले गति लिँदै गर्दा पत्रकारहरू संगठित भएर स्थापना भएको नेपाल पत्रकार संघले छ दशक लामो यात्रा तय गरिसकेको छ । यसबीचमा संघ महासंघमा मात्र बदलिएन, संगठनका मुद्दा र प्राथमिकताका विषय पनि बृहत् बन्दै गए। मुलुकमा भएका विभिन्न राजनीतिक परिवर्तनमा उल्लेख्य भूमिका निर्वाह गरेर महासंघले आफ्नो महत्त्व पनि बढाउँदै गयो । तर २५औं महाधिवेशनमा आइपुग्दा महासंघलाई पत्रकारहरू सबैले गर्व र सम्मानपूर्वक साझा संगठनका रूपमा जसरी लिनुपथ्र्यो, त्यस्तो देखिँदैन । महासंघको ओज पछिल्ला वर्षहरूमा घट्दै गएको छ । श्रमजीवी पत्रकारहरूको पेसागत हकहित र सुरक्षाका मुद्दामा फितलो हुँदै गएको भूमिका र नेतृत्व छनोट प्रक्रियामा हावी हुँदै गएको दलगत राजनीति यसका मुख्य कारक हुन सक्छन् । पत्रकारहरूका लागि संगठित हुने र लोकतान्त्रिक विधिबाट नेतृत्व चुन्नेचुनिने अभ्यास गर्ने थलो हो पत्रकार महासंघ । तर महासंघमा नेतृत्व छनोटको अभ्यास जसरी विकास हुँदै गएको छ, त्यसले पत्रकारको आचरण स्वतन्त्र, निष्पक्ष र व्यावसायिक लाई नै धज्जी उडाउने अवस्था बनेको छ । महासंघमा अहिले राजनीतिक आस्थाका आधारमा प्यानल बनाएर चुनावी प्रतिस्पर्धामा उत्रिने थिति मात्र बसेको छैन, उम्मेदवारी निर्धारणमै राजनीतिक दलका नेताहरू प्रत्यक्ष रूपमै हावी हुन थालेका छन् । यही कारण पत्रकार महासंघको नेतृत्व छनोट राजनीतिक दलहरूको प्रतिष्ठाका विषयमा रूपान्तरण भएको छ । राजनीतिक आस्थाका आधारमा पत्रकारहरूको संगठन खुल्न थालेको पहिलेदेखि नै हो । कुनै राजनीतिक दलको शुभेच्छुकका रूपमा रहेका ती संगठन भ्रातृ संगठनसरह बन्न थालेपछि भने त्यसको प्रभाव पत्रकार महासंघमा परेको छ । खासगरी महाधिवेशनका बेला हुने नेतृत्व छनोट प्रक्रियामा प्रस्ंट राजनीतिक प्यानल देखिँदै आएको छ । व्यावसायिकतामाथि यही विचलित अभ्यासका कारण महासंघमा चुनिन चाहनेले कुनै न कुनै राजनीतिक दलको ओत लिनैपर्ने अवस्था बनेको छ । महासंघकै गरिमामा क्षति गर्ने यस्तो गलत थिति सच्याउनैपर्छ ।नेतृत्वमा रहनेले आफ्नो स्थिति मजबुत बनाउने गरी सदस्यता बाँड्ने र पेसामा निष्क्रिय भएपछि सदस्यता खारेज गर्ने थिति नबसेकाले महासंघ अहिले पत्रकारहरूको मात्र संगठनमा सीमित छैन । महासंघको सदस्यमा विभिन्न राजनीतिक दलका नेताकार्यकर्ता, उद्योगीव्यवसायीलगायत पनि पत्रकारको आवरणमा संलग्न हुन पुगेका छन् । गैरपत्रकारको बाहुल्य जसरी हुँदै छ, उनीहरू नै नेतृत्व छनोटमा हावी हुँदै गएका छन् । हरेक महाधिवेशनमा उम्मेदवारहरूले सदस्य शुद्धीकरणको मुद्दा चर्कोसँग उठाउँछन्, जुन अपरिहार्य पनि छ तर नेतृत्वमा पुगिसकेपछि बिर्सिन्छन् वा बिर्सन बाध्य बनाइन्छन् । यो प्रवृत्ति अब दोहोरिनु हुन्न । पछिल्लो समय महासंघले पेसागत सुरक्षा र हकहितका विषयमा प्रभावकारी पहलकदमी लिन सकेको देखिँदैन । नियुक्तिपत्रबिना काम गर्नुपर्ने, न्यूनतम पारिश्रमिक नपाउनेलगायतका समस्यासँग पत्रकारहरू जुधिरहेका छन् । व्यक्तिगत तथा पेसागत सुरक्षाको सुनिश्चितता छैन । तर यी मुद्दामा महासंघ उदासीनजस्तो देखिन्छ । पत्रकारिता पेसालाई मर्यादित बनाउने सन्दर्भमा पनि महासंघको भूमिका देखिँदैन । महासंघलाई सम्मान, भरोसा र विश्वासयोग्य बनाउन धेरै पक्षमा सुधारको खाँचो छ । सर्वप्रथम त नेतृत्व छनोटलाई राजनीतिक दलको प्रभावबाट मुक्त पार्नैपर्छ । सक्रिय सदस्यहरूको मात्र संगठन बनाउनका लागि सदस्यता शुद्धीकरण नगरी नहुने काम हो । यसपालिको अधिवेशनमा जेजसरी नेतृत्वमा छानिए पनि उनीहरूले यसका लागि हिम्मत गर्नुपर्छ । महासंघले आफैं पनि स्वच्छ, निष्पक्ष र पारदर्शी बन्दै पत्रकारहरूलाई त्यस्तै आचरणका लागि प्रेरित गर्नुपर्छ अनि पत्रकारिता पेसा पनि सम्मानित र मर्यादित बन्न सक्छ ।"
देउवाको दिल्ली दौड,"छायामा मूल मुद्दाराजनीतिक र ऐतिहासिक पृष्ठभूमिको यति लामो फेहरिस्त दिनुको तात्पर्य के हो भने नेपाली प्रधानमन्त्रीको नयाँदिल्ली दौडको मूल उद्देश्य व्यक्तिगत राजनीतिक हित र सत्ता रक्षामा मात्रै सीमित हुनथालेको लामो समय बितिसकेको छ । राजनीतिक तहमा सल्ट्याउनुपर्ने, वर्षौं थाती रहेका दर्जनौं मुद्दा छन् । नयाँ विकसित विषय उत्तिकै छन् । तर ती नत छलफलको एजेन्डा बन्छन्, न तिनमा गृहकार्य नै हुन्छ । खासगरी जनताको प्रत्यक्ष सरोकारका आर्थिक विषय उच्चस्तरीय भ्रमणमा द्विपक्षीय छलफलमा नै ल्याउन छोडिएको छ । यस्ता दर्जनौं एजेन्डाबारे विविध क्षेत्रका विद्वत वर्गले लगातार चर्चा गरेका नै छन् । अहिलेको भ्रमणमा पनि ग्यास बुलेट, भारतीय बैंकहरूको संसारमा चल्ने एटीएम कार्ड नेपालमा मात्र निषेध गरिनुको कारण, एक हजार र पाँच सय दरका नेपालमा रहेका पुराना भारु नोट सटही, बाढी नियन्त्रण, सीमावर्ती बाँध, पारवहन, विद्युत उत्पादन र व्यापार आदि धेरै विषय उठाइदिने अपेक्षा सरोकारवालाहरूको छ । तर भदौ ८ गते द्विपक्षीय भेटघाटका लागि छुट्याइएको जम्माजम्मी ४ घन्टा समय र तय भएका एजेन्डामा यी विषय प्राथमिक महत्त्वसाथ समावेश हुँदै छैनन् । नेपालले नै व्यवस्थित गृहकार्यसाथ पर्याप्त चासो नराखेपछि भारतले महत्त्व दिने कुरा पनि भएन । त्यसमाथि पनि भारत र चीन बीचको बढ्दो सामरिक र प्रभुत्वको द्वन्द्वबीच नेपाल दृढ भएर आफ्ना पक्षमा उभिन्छ कि उभिँदैन ? भन्ने प्रस्ट धारणा अहिले भारतले खोजिरहेको छ । अरू तपसिलका मुद्दामा छिर्ने चासो उसले देखाएको छैन । भारतीय समकक्षी नरेन्द्र मोदीसँग व्यक्तिगत सद्भाव अभिवृद्धि गर्नसके भने देउवाका लागि सर्वाधिक ठूलो उपलब्धि त्यही हुनेछ ।ट्विटर :"
भारतीय बाँध र प्रधानमन्त्रीको आँट,"गौरिकालाई बधाई !भदौ ३ गते प्रकाशित उस्तै सनसनी समाचार पढेपछि अत्यन्त खुसीसाथ गौरिका सिंहलाई बधाई दिन चाहन्छु । किनभने १४ वर्षको कलिलो उमेरमै यति ठूलो प्रतिभा बोकेकी नेपाली बालिकाले नेपालप्रतिको प्रेमको भावनाले गर्दा बेलायतको अन्य प्रतिस्पर्धा छाडी नेपालमा आई खेल्न खोज्दा माफियाहरूले उनलाई हौसलाको सट्टा उल्टै दु:ख दिए । तथापि उनले धेरै संघर्षपछि प्राप्त गरेका पाँच स्पर्धामै उत्कृष्ट खेल प्रस्तुत गरी राष्ट्रिय कीर्तिमान कायम गर्दै स्वर्ण पदक प्राप्त गरेकीले उत्कृष्ट खेल प्रदर्शन तथा देश प्रेमप्रति पुन: बधाई छ । गंगाराज अर्यालपाणिनी८, पाली अर्घाखाँची"
"बाढी, मन्दिर र बाँध","हामी सङ्कटबाट प्रकृतिलाई हेर्ने भयौं, ठीक छ । तर मानिसबाट प्रकृतिलाई हेर्न शक्तिशालीहरूले सिकून् ।काठमाडौं पोस्टको मुखपृष्ठमा साउन ३२ गते छापिएका दुइटा ठूलठूला सचित्र खबरले मलाई आकर्षित गरे । देब्रेपट्टि डा गोविन्द केसीले आफ्नो संघर्ष जारी राख्ने प्रण गर्दै अनशन तोडेको शीर्षकमा खबर छ । बाढी र पहिरोले मानिसलाई परेको सङ्कटमा सबैजना लाग्न सकुन् भनेर उनले अनशन तोडेको प्रस्ट पारेका छन् । माथेमा कार्यदलको सिफारिस अनुसार संसद्बाट चिकित्सा शिक्षा सम्बन्धी विधेयक पास भएन भने फेरि अर्को सत्याग्रह गर्ने उनले त्यस वक्तव्यमा प्रस्ट पारेका छन् । पाँच वर्षमा १ सय ४२ दिन भोक हडताल गरेका डा केसीको यसपालिको सत्याग्रह सबभन्दा लामो २३ दिनको थियो । उनको सत्याग्रहमा समर्थन गर्ने स्वास्थ्यकर्मीहरूले दु:खमा परेका नरनारीको सेवा गर्न सकुन् भन्ने डा केसीको चाहना रहेको पनि यो वक्तव्यमा देख्न सकिन्छ । अखबारको ठिक दाहिने खण्डमा अर्को समाचार छ । त्यसको शीर्षक छ, तिलाठीका गाउँलेहरूले सरकारको राहत स्वीकार नगर्ने । उपशीर्षक छ, सरकारले जहिले पनि साधारण पापमोचन गर्न झारा टार्ने सहयोग मात्रै गरेको छ । चार सय घरपरिवार भएको सप्तरीको दक्षिणको यो सानो गाउँ भारतको सीमासँग जोडिएको छ । यो गाउँ बाढीले अरू ठाउँभन्दा धेरै प्रताडित हुँदै आएको छ । बाढी कम हुँदै गएकाले उनीहरू अहिले आफ्ना हिलो माटोले बनाएका घर ठिक गर्न लागेका छन् । यसपालि १ सय ५० घरहरू डुबानमा परेका थिए । बाढीमा कसैको ज्यान गएन । गाउँलेले भनेका छन्, सरकार केही प्याकेट बिस्कुट र यसो फुलेका चामल चिएर आउँछन् । हामी त्यो स्वीकार गर्दैनौं । हामीलाई सहयोग गर्ने हो भने स्थायी तटबन्ध बनाइदिनुपर्यो । माथिका दुई प्रसङ्गले केही मूल कुरा जोड्छन् । पहिलो, डा केसीको सत्याग्रह एउटा राष्ट्रिय छलफल र चिन्ताको विषय भएको र उनको गिर्दो स्वास्थ्य र बाढीको भयावह स्थिति दुबैले यो राष्ट्रका सबै मानिस अत्यन्त चिन्तित भएको क्षण हो भन्ने जनाउँछन् । यी दुबै घटनाका कारण राजनीति गर्ने र शासन गर्ने, सिद्धान्तवादीहरू र आम सेवा भावना भएका मानिसहरूका भित्री कथाहरू खुल्दै गरेको अवस्था हो, अहिलेको । डा केसीको सत्याग्रह एउटा स्वस्थ स्वास्थ्य पद्धति निर्माण गर्ने विषयको राज्यसत्तासँगको प्रतिरोधी कर्म थियो । यसबाट राजनीतिक निष्ठा र धन कमाउने आचार र दायित्वबोध विषयका कुरा उठे । ती विषयका रूपमा अब छलफलमा आइसके । तिलाठीका गाउँलेको मूक विद्रोह अत्यन्त वाचाल र प्रतीकात्मक छ । उनीहरूले भोगेको यसपालिको सङ्कटको साधारण राहत उनीहरूले नलिनुले धेरै कुरा बोल्छ । पहिलो, नेपालको भारतीय सीमासँग जोडिएका क्षेत्रमा बस्ने मानिसका कथा यो देशको नेपालभारत सम्बन्धका कुनै न्यारेटिभमा आउँदैनन् । काठमाडौंमा राजधानीमा विराजमान सरकारहरूको निम्ति ती नरनारी अदृश्य छन् । ती कुनै सम्झौताभित्र पर्दैनन् । तिनको जीवन सुधार गर्ने, वर्षाका बेला बाढीबाट तिनलाई बचाउने, राहत व्यवस्थाको कर्म गर्ने शासनमा बसेकाहरूले खासै गर्दैनन् । कोही विद्रोही दलहरूले पनि तिनको विषयमा कुनै योजना बनाएको देखिँंदैन । ती त छँदैछन् नि भन्नेमात्र मानेर तिनको विषयलाई केही महत्त्व नदिइएका धेरै उदाहरण छन् । प्रश्न उठ्छन्, के यी नेपाली जनता अदृश्य हुन् ? यिनले सीमामा आइपर्ने सबै किसिमका पीडा भोगेको कुरा कतिलाई थाहा भएको कुरा हो ? (म नेपालका टेलिभिजनहरूलाई स्थलगत दृश्यगत रिपोर्टका निम्ति अभिवादन गर्न चाहन्छु) । खासगरी भारतले र नेपालभारतले बाँधेका बाँधहरूले तिनको जीवन कष्टकर भएको कुरामा के कहिल्यै पनि छलफल नहुने ? के सीमा क्षेत्रमा बस्ने यी नेपाली उपेक्षित हुनु संस्कृति हो ? के सीमा क्षेत्रमा बस्नेका उध्र्वगामी सपना हुँदैनन् ? तिनले कसको आधारमा टेकेर सपना देख्ने ? तिलाठीका गाउँलेले बाँध बनाऊ भन्नु त्यही पहिचान र सुरक्षाको अनि एउटा देशका नागरिक हुनुको अनुत्तरित अभिव्यक्ति हो । यसपालिको बाढीमा यो राम्ररी प्रकट भयो । अर्को पक्ष पनि छ । यसपालिको बाढीले त्यो बाहिर ल्यायो । तिलाठीका मानिस साना बाँध बाँध्न चाहन्छन् भने अरू कोशी, गण्डकीमात्र होइन, सीमा क्षेत्रका अरू अनेक गाउँले ठूला बाँधहरू भत्काउन चाहन्छन् । तिनीहरू गण्डक बाँध भत्काउन लागेका समाचार आए । सुरक्षाकर्मीले त्यो काम रोक्ने नै भए, तर यी प्रतीकात्मक चरित्र हुन्, जुन अति नै महत्त्वपूर्ण छन् । तिलाठीका गाउँलेले निर्माण होस् भनी चाहेको बाँध जीवनको नजिक छ, भयानक छैन । तर भयानक बाँधहरूको कथा जनताको होइन, पुँजी पुत्रहरूका सपनाको भएकाले जनता ती भत्काउन चाहन्छन् ।भारतका प्रधानमन्त्री जवाहरलाल नेहरूले हिमालचल प्रदेशको सतलज नदीको उचाइका भाक्रा र नङ्गल बाँध सन् १९५४ मा उद्घाटन गर्दा विशाल बाँधलाई मन्दिरको संज्ञा दिए । उनले बाँधले सबै किसिमका समाधान ल्याउँछ भन्ने ठानेका थिए । ससाना उद्योग, बिजुली निकाल्ने संयन्त्रदेखि घरघरमा खुसियाली आउँछ, यो मन्दिरबाट भन्ने उनले ठानेका थिए । यो विषय अर्को अर्थमा चाखलाग्दो छ । नेहरू महात्मा गान्धीका चेला थिए । गान्धी यस्तो विशाल योजनाका विरोधी थिए, किनभने ती साधारण विपन्न मानिसका खुसियालीको मात्र चिन्ता राख्थे । यी बाँधहरू भोलि गएर पुँजीवादीका साधारण मनुवाहरूको शोषण गर्ने आधार हुनेछन् भन्ने कुरा उनले देखिसकेका थिए । जर्मन लेखक ईएफ सुमाखरको स्मल इज बिउटिफुल (१९७३) किताब हामी धेरैले पढेकै हुनाले यत्ति भनौं । तर नेहरूले महात्माको यस विषयमा कुनै कुरा मानेनन् । उनले अङ्ग्रेज उपनिवेशका शासकहरूकै मोडल माने । विशाल बाँधहरू बाँध्ने अर्थशास्त्र अङ्ग्रेजको भारतीय शासन कालदेखि नै आएको हो । ब्रिटिसले सन् १८५२ देखि १८५५ सम्म बाँधेका तीनवटा बाँध सायद नेहरूका नमुना थिए । सबभन्दा चाखलाग्दो कुरा भारत आजाद हुनु एक वर्ष अगाडिमात्रै उडिसाको हिराकुण्ड बाँध उद्घाटन गर्दा अङ्ग्रेज गभर्नर लुइस हथोर्नले भनेका थिए, अब कुनै खडेरीले केही गर्ने छैन, अब अनिकाल नष्ट हुनेछ, तर जलशक्ति विषयका विद्वान रोहन डसुजा भारतका आधुनिक ठूला बाँधको राजनीति विषयको मन्थली रिभ्युको २००८ जुलाईअगस्तको लेखमा भन्छन्, ती गभर्नरकै जीवनकालमा लाख मानिस त्यो क्षेत्रबाट धपाइए । नेहरूले त्यही बाँध मन्दिरको स्वतन्त्रतापछिको जोशमा नेपालको कोशी बाँध बाँध्ने योजना मिलाएका हुन् । यो बाँध सन् १९५८ देखि १९६२ मा बनिएको थियो । तर सन् १९५८ मै नेहरूले विशाल बाँधको आफ्नो धारणा ठिक नभएको मानिसकेका थिए भनेर इतिहासकार रामचन्द्र गुहाले लेखेका छन् । धेरै मानिस विस्थापित भएको, उनीहरूले यी बाँधले गर्दा धेरै दु:ख पाएको र यी योजना भ्रष्टाचारका अड्डा हुँदै गएको नेहरूले देखे । नर्वदा बाँधको विरोध गर्ने उपन्यासकार अरून्धती रोयहरूले पछि यही देखेका हुन् । नेपालको कोशी नहर उद्घाटन गर्ने नेहरू मन्दिर उद्घाटन गर्न गएका थिए भने राजा महेन्द्र एउटा अस्पष्ट सपना लिएर ठूलै काम हुने भयो भनेर गएका थिए । नेपालीले सीमावर्ती बाँधहरूका विषयमा आफ्ना धारणा कहिल्यै बनाएका देखिएनन् । पुँजीवादीहरूले प्रकृति दोहन गर्ने माध्यम हुन्छन्, विशाल बाँध । वरिपरिका मानिसलाई बन्दी बनाउने, आफ्नो स्वार्थ हुने ठाउँमा त्यसको फाइदा पुर्याउने, वातावरण ध्वस्त गर्ने अनि त्यसको निम्ति विपन्न जनतालाई तिनका जीवनले तिर्न लगाउने काम गर्ने, अनि सबभन्दा डरलाग्दो कुराचाहिंँ मानिसका परम्परादेखि चलेका बाँधका पद्धति विनाश गर्ने काम तिनले गरेका छन्, अध्ययनले भन्छन् । अब एसियाली विकास बैंक, विश्व पुँजीपतिका लगानी र कर्पोरेसनहरू बाँधहरूमा लागिपर्छन् । भारतमा यो विषयमा अहिले जनआवाज निकै बलिया छन्, अनि सरकारहरू पनि सोच्न थालेका छन् । नेपालका सरकार र दलहरू प्रजातान्त्रिक हुन्, लेखको सुरुमै डा केसी र तिलाठीका गाउँलेहरूको कुरा लेखियो, एउटा लुरे गान्धी शैलीको सत्याग्रही डाक्टर मरे मरोस्, पैसा कमाउने कुरा छाडिँदैन भन्ने आचार र विचार हावी भएपछि हामी चिन्तित भयौं । सबैका प्रशंसक हुँदाहुँदै पनि प्रकृति दोहन गर्ने र गरिबमारा मानिसका विरोधी मनुवा हौं । यत्ति !अब तिलाठीका बासिन्दाको सन्देश सबैतिर पुगोस् । मधेसका बाढी र भारत र नेपालको काठमाडांैका सरकारका पेलानमा परेका जनतालाई स्नेहले ध्यान दिइयोस् । विशाल बाँधहरू तोड्न नसके पनि विपद्मा ती जीर्ण बन्दै गएका मन्दिरहरूले काम दिंँदैनन् र यिनका कारणले विस्थापित भयौं भन्ने मानिसबाट सिकेर भविष्यका योजना गरिउन् । पुँजी पुत्रहरूलाई प्रकृति र जीवनशैली नष्ट गर्न नदिइयोस् । तिलाठीबासीले सिकाए अनुसार अब नेपालका र भारतकै सीमावर्ती पीडित जनताका दु:खमा दुई देशले बाँध बाँध्ने र निकास खोज्ने कुरामा वार्ता जोडतोडसँग अघि बढाइउन् । वार्ता बाढी आउँदामात्र गर्ने काम नहोस्, हिउँदमा पनि गरियोस् । शत्रुता होइन, समझदारीले भारतका सीमावर्ती राज्यहरूसँग साना बाँधहरू निर्माणका योजना गरिउन् । आम मानिसको कल्याण हुने योजनाहरू धन कमाउने र भ्रष्टाचारीलाई पोस्ने गरी नबनाइउन् । सिद्धान्त, आइडियोलोजी, आचार र मानवतावादको खडेरी नपरोस्, ती नभई हुँदैन । हामी सङ्कटबाट प्रकृतिलाई हेर्ने भयौं, ठिक छ । तर मानिसबाट प्रकृतिलाई हेर्न शक्तिशालीहरूले सिकुन् ।"
कूटनीति र महिला,"कूटनीतिलाई एक्सटेन्सन अफ विज्डम र मध्यस्थताको कलाको रूपमा बुझ्ने गरिन्छ । कुनै पनि देशको परराष्ट्र नीतिलाई व्यवहारमा बौद्धिक क्षमताद्वारा कार्यान्वयन गर्ने माध्यम नै कूटनीति हो । अर्को अर्थमा भन्दा कूटनीति भनेको एउटा साधन हो, जसले राष्ट्रको प्रधान र सहायक दुवै प्रकृतिका राष्ट्रिय स्वार्थ पूरा गर्नलाई तयार गरिएको विदेश नीतिको कार्यान्वयन गर्छ । कूटनीति भनेको त्यो खुबी हो, जसलाई प्रभावकारी रूपमा तिनैले मात्र सञ्चालन गर्न सक्छन्, जो राष्ट्रको हितको लागि समकक्षीलाई थाहा नै नहुनेगरी झुटलाई पनि सत्य र सत्यलाई पनि झुट भनी स्थापित गरिदिन सक्छन् । कुनै पनि समस्याको समाधान हिंसारहित तरिकाले विनविन विधिद्वारा समाधान गर्न सक्नु नै कूटनीतिको खास अर्थ हो । अन्तर्राष्ट्रिय स्तरका समस्या, बहस, संकट, विचार, संघर्ष र त्यसको सुरक्षित अवतरणमा कूटनीतिको विशेष भूमिका रहन्छ । त्यसैले कूटनीतिलाई राजनीतिभन्दा अलग रूपमा बुझ्न सकिँदैन । अर्नेष्ट सेटोको भनाइमा स्वतन्त्र राष्ट्रहरू बीचको आधिकारिक सम्बन्ध निर्धारण एवं सञ्चालनको क्रममा प्रदर्शन गरिने बुद्धि, विवेक र चातुर्य नै कूटनीति हो ।संसारका महिलाले कूटनीतिक क्षेत्रमा धेरै राम्रो योगदान गरेको इतिहास पाइन्छ, यद्यपि दोस्रो विश्व युद्धभन्दा पहिले उपनिवेशले महिला सहभागितालाई अवरुद्ध गरेको थियो । दोस्रो विश्वयुद्ध पश्चात् अन्तर्राष्ट्रिय सम्बन्धमा आएको परिवर्तनले महिला पनि कूटनीतिक क्षेत्रमा प्रवेशको बहस, नीति र कायक्रमको सुरु भयो । यसबारे बहस सुरु भए तापनि समानताको लागि संघर्ष, सशक्तीकरण र पितृसत्तात्मक नेतृत्वका कारण सामाजिक शक्ति सन्तुलनमा फेरबदल आउनसकेको थिएन । विश्वव्यापी रूपमा फेमिनिष्ट मुभमेन्टले जब एउटा आकार ग्रहण गर्न थाल्यो, तत्पश्चात महिलाको कूटनीतिक क्षेत्रमा प्रवेश केही सहज बन्यो । पछिल्लो समय विश्व प्रसिद्ध कूटनीतिज्ञका रूपमा अमेरिकन राजनीतिशास्त्री तथा कूटनीतिज्ञ कोन्डालिसा राइस, मेक्सिकन अर्थशास्त्री तथा कूटनीतिज्ञ रोजारिभो ग्रिम र क्यानडियन किम क्याम्पवेललाई कुशल कूटनीतिज्ञका रूपमा हेर्न सकिन्छ ।कोन्डोलिसा राइसले अमेरिकाको विदेश नीति तथा कूटनीतिक क्षेत्रमा ट्रान्सफरमेसनल डिप्लोमेसी मध्यपूर्वका तत्कालीन समस्याको मध्यस्थता उत्तर कोरियाको न्युक्लियर टेष्ट सम्बन्धी विषयमा द्विपक्षीय वार्तालाई रोकेर बहुपक्षीय राष्ट्रसंँगको वार्ता चीन, जापान, रसिया, उत्तर कोरिया, द कोरिया र अमेरिका बीचमा गर्न सफल भएकी थिइन् । कूटनीतिबाट उनले गरेको योगदानलाई मात्र चर्चा गर्न खोजिएको हो, तत्कालीन अमेरिकन नीति ठिक वा बेठिक थियो भनी मूल्यांकन भने गर्न खोजिएको होइन ।नेपालको धरातलीय यथार्थलई वर्तमान र भविष्यको कसीमा विश्लेषण गर्दा महिला र कूटनीतिक क्षेत्र टिठलाग्दो अवस्थामा रहेको पाइन्छ । राजनीतिक नेतृत्वको हिसाबले कूटनीतिलाई व्याख्या गर्दा राष्ट्रप्रमुख नै महिला भए पनि अब त्यो मापदण्डले मात्र महिलाले मुलुकलाई योगदान गर्ने प्रसंग अपुरो र एकाङ्गी बन्छ । महिलाहरूको कूटनीतिक क्षेत्रमा संलग्नताको विषयलाई तथ्याङ्कबाट हेर्दा नेपालको पहिलो राजदूत विन्देश्वरी शाह हुन् । नेपाल सरकारको पछिल्लो अपडेट अनुसार बहालवाला महिला राजदूतहरू ओमन, अस्ट्रेलिया, पाकिस्तान र जापानका लागि कार्यरत रहेको पाइयो । तर यीमध्ये करिअर डिप्लोम्याट्सबाटै राजदूत बनेको भने भेटिएन । राजनीतिक भागबन्डा, समीकरणको उपजको रूपमा नियुक्ति गरिएको पाइयो । यस्ता नियुक्तिले नेपालको विदेश नीति, कूटनीतिक मर्यादा, आपसी विश्वास र समझदारीसंँगै राष्ट्रिय हितको पक्षमा काम गर्ने महामहिमहरूको मेरिटोक्रेसीको मापदण्ड भने नेपाल सरकारलाई नै थाहा होला । साथै विगतमा कतिपय महिला राजदूतहरूको असक्षमता पनि हाम्रो देशले नभोगेको होइन । अब भने यस्ता गलत इतिहास दोहोरिने छैन । कूटनीतिक क्षेत्रलाई महिला या पुरुष, दलित या जनजाति, मधेसी या पहाडीको नाराले मात्र हँुदैन । यसमा विषय विज्ञता, रुचि, विश्वसनीयता जस्ता पक्ष प्रमुख हुन् । प्रमुख रूपमा यो क्षेत्रलाई ३३ प्रतिशतमा सीमित राखियो भने मेरिटोक्रेसीे भन्ने सिद्धान्तको मृत्यु हुनेछ । परराष्ट्र क्षेत्रमा करिअर डिप्लोम्याट्सको रूपमा कार्यरत महिलाको अवस्थाबारे अध्ययन गर्दा महिला डिप्लोम्याट्स जम्मा ५६ जना कार्यरत छन् । तीमध्ये सहसचिव४, उपसचिव३, सेक्सन अफिसर२४, नायव सुब्बा२५ जना । यो जनशक्तिलाई राम्ररी बढाउनसके यसले कूटनीतिक क्षेत्रमा नेपाली महिलाको प्रवेशमा सकारात्मक भविष्यको आंँकलन गर्न सकिन्छ । सरकारले महिलालाई परराष्ट्र क्षेत्रमा बढी सहभागी गराउने उद्देश्यले ३३ प्रतिशत कोटा लगायत उमेरको हदबन्दी बढाउनुले पनि नीतिगत रूपमा केही खुकुलो भने पक्कै भएको हो ।"
न्यायालयमा नदेखिएको नेपाल,"संविधानमा नेपाललाई बहुजातीय, बहुभाषिक, बहुधार्मिक, बहुसांस्कृतिक विशेषतायुक्त सबै नेपाली जनता नै समष्टिमा राष्ट्र मानिएको छ । तर अदालतमा भने विविध अनुहार वा राष्ट्रको तस्बिर देख्न पाइँदैन । सबै नेपालीको प्रतिनिधित्वका लागि समानुपातिक समावेशीकरणको मुद्दा उठेको धेरै वर्ष बितिसक्दा पनि न्यायसेवामा त्यसको प्रत्याभूति पाइँदैन । समानुपातिक समावेशी र सहभागितामूलक सिद्धान्तका आधारमा समतामूलक समाज निर्माण गर्ने संवैधानिक संकल्पलाई पुरै डायलुट गरिएको छ । उदाहरणका लागि, न्यायपरिषद् सचिवालयको वार्षिक प्रतिवेदन २०७२७३ अनुसार सर्वाेच्च, उच्च र जिल्लामा ३ सय ७७ न्यायाधीश कार्यरत छन् । उच्च र सर्वाेच्च अदालतमा ११ जना अर्थात २८९ प्रतिशत महिला न्यायाधीश छन् भने दलित समुदायबाट ०५३ प्रतिशत मात्रै उपस्थिति छ । नेपालमा करिब ५ प्रतिशत जनसंख्या रहेका मधेसी दलित समुदायबाट कुनै न्यायाधीश बनेको भेटिँदैन । मधेसी, दलित, मुस्लिम र थारु समुदायबाट महिला न्यायाधीश बनेको इतिहास छैन । जनजाति समुदायका महिला न्यायाधीश नगन्य छन् । बाहुनक्षत्री महिलाको संख्या बढ्दो छ । राष्ट्रिय जनगणना २०६८ अनुसार कुल जनसंख्याको २८८ प्रतिशत पहाडी बाहुनक्षत्रीभित्र पुरुषको जनसंख्या करिब १४४४ प्रतिशत हुन्छ । तर न्यायाधीशमा उनीहरू ८५४४ प्रतिशतभन्दा बढी छन् । एकै समुदायको एउटै लिंगका १४४४ प्रतिशत जनसंख्याका न्यायाधीशले अन्य ८५ प्रतिशतभन्दा बढी जनसंख्याको मुद्दामा फैसला गर्छन् । यसले न्यायसेवामा एकल जातीय बर्चस्व रहेको तथ्य देखाउँछ । त्यस्तै न्यायको कर्मचारीतर्फ विशिष्ट श्रेणीमा शतप्रतिशत, प्रथम श्रेणीमा सरकारी वकिलमा ९६ प्रतिशत बाहुनक्षत्री पुरुष छन् । बाँकी महिला, जनजाति, मधेसी, दलित, मुस्लिमको प्रतिशत लगभग शून्यमा गन्ती गरे हुन्छ । न्याय सेवामा प्रथम श्रेणीमा २ जना बाहुनक्षत्री महिला गरी ७८ प्रतिशत र द्वितीय तृतीय क्षेणी सरकारी वकिलमा समेत ९० प्रतिशतभन्दा बढी बाहुनक्षत्रीकै प्रभुत्व छ । राज्यका हरेक निकायमा महिला, मधेसी, दलित, जनजाति, अपांग लगायत पछाडि परेको समुदाय र क्षेत्रलाई समानुपातिक समावेशीकरण गर्ने प्रावधान छ । न्याय सेवामा समानुपातिक समावेशी सिद्धान्तको आधार नियुक्ति गर्ने कानुन बनिसकेको छ । तर स्पष्ट मापदण्ड नहुँदा न्यायाधीश नियुक्तिमा समावेशी सिद्धान्तलाई बेवास्ता गरिँदैछ । जिल्ला, उच्च वा सर्वाेच्च अदालतमा न्यायपरिषद् ऐन, २०७३ तथा न्यायसेवा आयोग ऐन, २०७३ मा न्यायपरिषद्ले संविधानको अधीनमा रही समानुपातिक समावेशी सिद्धान्त बमोजिम न्यायाधीश नियुक्ति गर्नुपर्ने बाध्यात्मक कानुनी व्यवस्था छ । संविधानमा पनि राज्यका सबै निकायमा समानुपातिक समावेशीको सिद्धान्त सहभागिताको अधिकारलाई मौलिक हकमा राखिएको छ । तर तिनै प्रावधान कार्यान्वयनमा भने राज्य र न्यायालय उदासीन छन् । न्याय परिषद्ले २०७३ पुस २८ गते अधिकृत ११, जिल्ला न्यायाधीश ३४, तत्कालीन पुनरावेदन अदालतका पूर्व अतिरिक्त न्यायाधीश १० र वरिष्ठ अधिवक्ताबाट २५ गरी ८० जनालाई उच्च अदालतको न्यायाधीश पदमा नियुक्ति एवं पदस्थापनका लागि सिफारिस गर्यो । त्यसमा समावेशीका नाममा महिला ४, मधेसी ४, जनजाति ८, दलित १, थारु १ र मुस्लिम १ जनालाई मात्रै नियुक्तिका लागि सिफारिस गरियो । त्यतिबेला न्यायपरिषद्को अध्यक्ष पदमा तत्कालीन प्रधानन्यायाधीश सुशीला कार्की थिइन् । कानुनी स्पष्टता हुँदाहुँदै पनि महिलाको पक्षमा समानुपातिक समावेशीकरण लागू गरिएन । उच्च अदालतमा न्यायाधीशको रोस्टरमा १ सय ५० जना महिला कानुन व्यवसायीले आवेदन दिएका थिए । यस तथ्यले त्यस पदका लागि महिला अयोग्य नभएको देखाउँछ । हुन त न्यायाधीश नियुक्तिमा पनि पार्टीगत चलखेल भयो नै, पार्टीले दिएको नामावलीका आधारमा नियुक्ति भएकाले ठूलै विवाद भयो । रातको करिब १२ बजे न्यायपरिषद्का दुई सदस्यको अनुपस्थितिमा निर्णय गरियो । यसबारे बीबीसीको साझा सवालमा उठेका प्रश्नमा प्रधानमन्त्री शेरबहादुर देउवा त्यत्तिकै मौन भएका होइनन् । न्याय परिषद्ले कानुन विपरीत तथा समानुपातिक समावेशीको सिद्धान्तको खिलापमा गरेको नियुक्ति बदरको माग गर्दै अदालतको ढोकामा पुगियो । तर अदालतले तीन दिनसम्म मुद्दा दर्ता नगरी पेन्डिङमा राख्यो । अन्तत: मुद्दाको औचित्य नै समाप्त हुनेगरी सपथ ग्रहणपछि मात्रै रिट निवेदन दर्ता गरियो । न्याय दिने मामिलामा प्रक्रियागत ढिलासुस्ती गर्ने नियत देखियो । त्यो मुद्दा हालसम्म विचाराधीन छ । भारतको नेसनल कमिसन फर सेडुल्ड कास्टले तयार गरेको न्यायालयमा समावेशी प्रतिवेदनमा राष्ट्रिय न्यायिक आयोगले हाई कोर्ट वा सुप्रिम कोर्टमा न्यायाधीशको नियुक्ति गर्दा ओबीसी २७ प्रतिशत, सेडुल्ड कास्ट १५ प्रतिशत र सेडुल्ड ट्रिबुनल ७५ प्रतिशत हुनेगरी कम्तीमा ४९५ प्रतिशत अनिवार्यमा समावेशीकरण गर्नुपर्ने सुझाव दिएको छ । भारतको संसद्को कानुन तथा न्यायसम्बन्धी संसदीय स्थायी समितिले पनि सर्वोच्च तथा उच्च अदालतमा न्यायाधीश नियुक्तिमा आरक्षणको व्यवस्था गर्न सिफारिस गरेको थियो । समितिका अध्यक्ष ईएम सुदर्शन नाचैप्पनका अनुसार कार्यकारिणी र व्यवस्थापिका आरक्षणको दायराभित्र आउँछ भने प्रजातन्त्रको तेस्रो स्तम्भ मानिने न्यायपालिकाले पनि आरक्षणको सिद्धान्तलाई पालना गर्नुपर्छ । नत्र यसले राज्यका तीन अंगमा संदिग्ध अन्तरलाई दर्शाउँछ । दक्षिण अफ्रिकाको अन्तरिम संविधानले उच्च अदालतमा नियुक्ति तथा सिफारिसका लागि न्यायिक सेवा आयोग (जेएससी) गठनको व्यवस्था गरेको छ । संविधानको धारा १७४ (२) मा भनिएको छ, दक्षिण अफ्रिकाका उच्च न्यायालयमा न्यायिक अधिकृतहरूको नियुक्ति गर्ने बेला सामुदायिक तथा लैंगिक समिश्रण बृहत रूपमा झल्किनेगरी नियुक्ति गर्नुपर्छ । हुन त नेपालमा पनि २०६७ सालमा सरकारले राष्ट्रिय समावेशीकरण आयोग गठन गरेको थियो, जसको प्रतिवेदन कुन अवस्थामा छ, कसैलाई थाहा छैन । २०६८ सालमा तयार भएको समावेशी विधेयक त दर्तै भएन । विधयेक संसद्बाट पारित गर्न कसले छेकेको छ, थाहा छैन ।न्यायाधीश नियुक्तिमा महिला, मधेसी, जनजाति, दलितको योग्यता नै नपुगेको अर्थ लाग्ने व्यवहार गर्ने सिलसिला निरन्तर हुँदैछ । न्यायालयका न्यायाधीश हुन एउटै नश्ल, जाति, जात र थरमात्रै योग्य हुने संकेत दिने क्रम जारी छ । महिला, दलित, मधेसी, जनजाति सबै अयोग्य नै छन् भन्ने हो भने उनीहरूलाई योग्य र सक्षम बनाउन संविधान वा कानुनले रोकेको त छैन होला । उनीहरूको सशक्तीकरण गरी हरेक निकायमा प्रतिनिधित्व गराउनु राज्यको दायित्व होइन ? सामाजिक न्याय तथा समताका लागि उच्च स्तरको न्यायालयमा दलित, जनजाति तथा पिछडिएको वर्ग र समुदायका लागि आरक्षणको व्यवस्था गर्नुपर्छ । न्यायालयको संरचनात्मक पुन:संरचनाले मात्रै सबै नागरिकलाई न्यायमा पहुँच पुर्याउन सक्दैन । बरु न्यायिक संरचनामा राष्ट्रको विविधता झल्किनेगरी पुन:संरचना आवश्यक छ । त्यहाँ पनि हरेक समुदाय, जात, वर्ग, धर्म, सम्प्रदायको अनुहार देखिनुपर्छ, जसले न्यायालय र न्यायप्रति नागरिक विश्वास बढाउनेछ । यसर्थ न्यायालयमा बृहत् विविधता कायम गर्न न्यायिक आयोग गठनको खाँचो छ । त्यसले न्यायाधीश र न्यायसेवाका उच्च कर्मचारीमा विविधता झल्किने नीति तथा रणनीति बनाउनेछ । र न्यायाधीशको बेन्चलाई पनि समानुपातिक समावेशी बनाउने मापदण्ड बनाउनेछ । यसरी अगामी दिनमा महिला, दलित, मधेसी, आदिवासी जनजाति, थारु, अपांगता भएका व्यक्ति, यौनिक अल्पसंख्यक लगायत महिला तथा दलितभित्र पनि मधेसी महिला, जनजाति महिला, दलित महिला, मधेसी दलितको समूहलाई समेत विशिष्टीकरण गरी समानुपातिक सिद्धान्तका आधारमा नियुक्ति गर्न राज्य तथा न्यायपरिषद्को ध्यानाकर्षण हुनु जरुरी छ । संविधान तथा कानुनको व्याख्या र कार्यान्वयन गर्ने, कानुनी शासनको स्थापनामा अहम् भूमिका खेल्ने उच्च अदालतको नातासमेत संविधान र कानुनको न्यायोचित कार्यान्वयन गर्नुगराउनुपर्ने दायित्व पनि न्यायालयकै हो ।"
बाढीको बहुआयामिक जटिलता,"नेपालभारत सिमाना पर्ने बाँधहरू यी दुई मुलुक बीचको सम्बन्धका असमानताका चिनो हुन् । यस विषयमा सामान्यतया बाढी आएका बेलामात्र छलफल गर्नु र अरू बेला लुकाउनु हाम्रो नियति बनेको छ । सत्तामा पुग्ने निस्कने खेलबाट डराएर राजनीतिक वा कूटनीतिक संवादमा यस्तो विषयले प्राथमिकता पाउँदैन । बाढी आएका बेला हामी भित्रको राष्ट्रवाद मौलाएर आउँछ र विस्तारै खुम्चिँदै जान्छ । यो चक्र हामीबीच दोहोरिँदै आएको छ । यो चक्रको डरलाग्दो पक्ष के भयो भने बाढीको बहुआयामिक जटिलताले छलफलै पाउँदैन । वर्षेनि बाढी आउँछ । हामी राष्ट्रवादी हुन्छांै । अरू धेरै विषय ओझेलमा पर्छन् । रचनात्मक छलफलको लागि बाँधजस्ता विषयहरू अवरोधको रूपमा रहेका छन् । बाँध वरिपरिको छलफलले अरू धेरै विषय बाहिर पारिरहेको छ । यी असमान सम्बन्ध धेरै पहिला भत्कनुपथ्र्याे ।मधेसमा बाढीको बहस गरिनुपर्ने मुख्य विषयमध्ये एउटा हो, चुरेको व्यवस्थापन । चुरेबाट दुई सयभन्दा बढी सानाठूला खोला बग्छन् । चुरेको व्यवस्थापन हुनसकेन भने ती खोला मधेसको ठूला काल बन्छन् । चुरेको व्यवस्थापनसँंग जोडिएर आउने अर्को विषय भूउपयोगको व्यवस्थापन हो । चुरेदेखि दक्षिणसम्मको क्षेत्रलाई कसरी र कस्तो रूपमा जमिनको व्यवस्थान गर्ने यो महत्त्वपूर्ण छ । चुरे क्षेत्रमा बसोबास गर्ने आदिवासी जनजाति समुदाय जीविकोपार्जनको ठूलो संकटमा छन् । चुरेको व्यवस्थापन भन्नु प्राकृतिक स्रोतको व्यवस्पान मात्रै होइन । त्यहाँ बस्ने समुदायको जीविकोपार्जनको व्यवस्थापन पनि हो । चुरे क्षेत्र सबैभन्दा होचो, कलिलो र कान्छो पहाड हो । यस्तो माटोमा के खेतीपाती गर्दा माटोको संरक्षण हुन्छ ? प्राविधिक रूपमा खोजी गर्नु जरुरी हुन्छ । जसले गर्दा चुरेबाट दिनदिनै माटो नखसोस् । अर्काे, चुरो क्षेत्रमा नदीजन्य पदार्थ अर्थात ढुंगा, गिटी, बालुवाको दोहन कसरी रोक्ने भन्ने चुनौती छ । अहिले हामी संघीयताको सन्दर्भमा छौं । स्थानीय सरकारले भूउपयोग नीति ल्याउन सक्छ । चुरे क्षेत्रमा बाढी रोक्न सर्वथा आवश्यक र प्राथमिक काम भूउपयोग नीति हो । भूउपयोग नीतिलाई राम्रोसँग व्यवस्थापन गर्नसक्ने हो भने चुरेको संवेदनशीलता ख्याल गरी बाढी प्रभावलाई कम गर्न सकिन्छ । बस्ती व्यवस्थापन, चरनको व्यवस्थापन जस्ता विषय भूउपयोग नीतिले व्यवस्थापन गर्न सक्छ । चुरे क्षेत्रका प्रत्येक गाउँपालिकाले भूउपयोग नीति निर्माण गर्ने र प्रदेशले पनि यही दिशामा सहजीकरण गर्ने हो भने आउने दिनमा बाढीको प्रकोप कम हुनसक्छ । बाढीको एउटा चरित्र के हो भने कारण एक ठाउँमा हुन्छ, प्रभाव र असर अर्को ठाउँमा हुन्छ । हाम्रो मधेसको बाढीको प्रकृति यस्तै हो । चुरे क्षेत्रको वातवरणीय विनाशले तलको मधेसको समथर भागको जनजीवनलाई ध्वस्त पार्छ । कारण एउटा राजनीतिक एकाइमा हुनसक्छ अर्थात अर्को गाउँपालिका वा प्रदेशमा पनि हुन्छ । तर प्रभाव अन्तै हुन्छ । हाम्रो राजनीतिक भूगोललाई प्राकृतिक स्रोतले मान्दैन अर्थात प्राकृतिक स्रोतको आफ्नै भूगोल र क्षेत्र हुन्छ । मधेसमा बस्ने व्यक्ति, समुदाय, सरकार र निजी क्षेत्रको चुरे संरक्षणमा भूमिका खोज्न जरुरी छ । माथिका समुदायले प्रकृति अनुरूप व्यवहार नगरेमा त्यसको सोझो असर तलका समुदायमा पर्छ ।चुरे क्षेत्रमा बस्ने जनजाति समुदायको जीविकोपार्जनको सवालमा मधेसका स्थानीय तह, व्यक्ति, समुदायको भूमिका के हुनसक्छ, खोज्नुपर्छ । माथि बसेका समुदायले वातावरण जोगाउन योदान गरेबापत, पानी मुहान संरक्षण गरेबापत, वनजंगल जोगाए बापत, पाउने लाभ के हो ? अब यसबारे छलफल हुनुपर्छ । तल रहेका सरकार, समुदायले माथि बस्ने समुदायलाई अपिल गर्न सक्नुपर्छ । वातावरण जोगाए बापत तपाईंहरूले पाउने यो हो भन्न सक्नुपर्छ । तल बस्ने समुदायले त्यसको विधि र प्रक्रिया उल्लेख गर्न जरुरी छ । तर अहिले यसो भन्दा मधेसी समुदाय वा मधेसका स्थानीय सरकारले जनजाति समुदायलाई सहयोग गर्ने विषय मधेस विरोधी विषय हो भन्न पनि बेर मानिँदैन । तर सत्य कुरा के हो भने चुरे क्षेत्रमा बस्ने जनजाति समुदायको जीविकोपार्जनको सहयोग नगरिकन व्यक्ति वा समुदायमा चाप घट्दैन । तसर्थ तल समथरमा बस्ने समुदायले माथि बस्ने समुदायलाई केही सहयोग गर्नैपर्छ । अन्तर्राष्ट्रिय स्तरमा यस्तो प्रकारको प्रचलनलाई वातावरणीय सेवा भुक्तानीको सैद्धान्तिक ढाँचामा व्याख्या गरिएको छ । एउट प्रश्न उठ्न सक्छ, किन मधेसको समुदायले माथिल्लो क्षेत्रमा बस्ने जनजाति समुदायलाई सहयोग गर्नुपर्यो ? यस्तो सहयोग त केन्द्र सरकारले गर्नुपर्छ । हेर्दा यो भनाइ ठिकै देखिए पनि केन्द्र त्यति संवेदनशील हुँदैन । केन्द्रले सहयोग त गर्न सक्छ, तर स्थानीय सरकारको पनि अवश्य भूमिका खोज्नुपर्छ । किनभने सबैभन्दा प्रभावित उनीहरू नै हुन् । अर्काे हामीले छलफल गर्नुपर्ने विषय विकासको मौलिक मोडल र विकास प्राथमिकता सूची हो । अहिलेको हाम्रो विकास मोडल पश्चिमा देशहरूको अनुसन्धानमा आधारित नक्कल गरिएको मोडल हो । जुन विकासले भौतिक पूर्वाधारलाई जोड दिन्छ, बजारलाई जोड दिन्छ, प्राकृतिक स्रोतको दोहनलाई जोड दिन्छ । प्रकृतिलाई मानिसभन्दा तल राखेर हेर्छ अर्थात मानिस प्रकृतिलाई दोहन गर्न स्वतन्त्र छ भन्ने मान्यता राख्छ । यहस् मान्यता अन्तर्गत चुरे क्षेत्रमा धेरै सानाठूला सडकहरू बनेका छन् । चुरे क्षेत्रमा सडकमात्रै होइन, उद्योग पनि खोलिएका छन् । नवलपरासीमा सिमेन्ट उद्योग नै छ । त्यसले चुरे क्षेत्रमा कसरी स्वीकृत पायो होला ? अनौठो छ, अहिले चुरे क्षेत्रमा वातावरणमैत्री विकासले छलफलको लागि ठाउँ नै पाएको छैन । चुरे क्षेत्र वातावरणीय दृष्टिकोणले कलिलो र कान्छो भनिएको छ । तर त्यस्तो कान्छो र कलिलो पहाडमा गरिने विकास अन्यत्रको जस्तै छ । जुन कुरा चुरेको भूगोलले थेग्नै सक्दैन । तर हामी त्यही गरिरहेको छौं । चुरे क्षेत्रको विकासको मौलिक बाटो के हो ? चुरेभित्र सडक खन्ने कि महंँगो नै सही केवलकार राख्ने ? चुरे क्षेत्रमा बस्ने समुदायको जीविकोपार्जनको उत्तम बाटो के हो ? यस्ता विषयमा छलफल हुनुपर्छ । एक पटक मधेसको बहुआयामिक अप्ठ्याराबारे खुला छलफल हुन जरुरी छ । यसले विकासको मौलिक नक्सा कोर्न सकोस् । वातावरणीय संरक्षण र जीविकोपार्जन संँगसँगै हिँड्न सकुन् । अन्यथा हामी लामो समयसम्म यही फन्दामा पर्छौं । मधेसी समुदायको लागि चुरे पानीको स्रोत र वातावरणीय विषयमात्रै नभएर आस्थाको विषय हो । त्यसैले आम मधेसी समुदायले चुरीमाई भनेर देवताको कोटीमा राख्छन् । हाम्रो पुर्खाले भनेको देवतालाई काल बन्न दिनेनदिने हाम्रै हातमा छ । प्राकृतिक प्रकोपको कुरा धेरै चमत्कारबाट न्यून हुने कुरा होइन । प्राथमिकतासाथ सूची तयार पारी काम गर्दै जाँदा सम्बोधन हुने कुरा हो । भूउपयोग नीति, वातावरणमैत्री भौतिक पूर्वाधार, नदीजन्य पदार्थ उत्खननको वैज्ञानिक नियमनजस्ता विकासको मौलिक बाटोलाई अनुुशरण गर्नसक्ने हो भने मधेस जोगिन सक्छ ।"
पुराना समझदारी कार्यान्वयन नै प्राथमिकता,"काठमाडौं प्रधानमन्त्री शेरबहादुर देउवाले बुधबारदेखि गर्ने भारतको राजकीय भ्रमण आपसी अविश्वास हटाउन केन्द्रित हुने भएको छ । द्विपक्षीय अविश्वासका कारण कैयौं परियोजना लामो समयदेखि अघि बढ्न सकेका छैनन् । प्रधानमन्त्री देउवाले भ्रमणका क्रममा त्यस्तो अविश्वास चिर्ने प्रयाससमेत गर्ने जानकारी परराष्ट्र मन्त्रालयका अधिकारीले दिए । ती अधिकारीका अनुसार आफैं प्रधानमन्त्री हुँदा र त्यसअघि भारतसँग गरिएका सम्झौता कार्यान्वयन तहमा लैजान सकेमात्र विश्वासको वातावरण बन्ने विश्वास देउवाको छ । भारतसित सहमति गरी अघि बढाइने कैयौं परियोजनालाई अन्तिम रूप दिइसकिएको छ । भ्रमणमा जान तीन दिन बाँकी रहँदा पनि भारतसित केकस्ता सम्झौता हुने भन्ने टुंगोमा भने सरकार पुगिसकेको छैन ।परराष्ट्र अधिकारीका अनुसार भारतसित विभिन्न फ्रेमवर्कबारे छलफल चलिरहेको छ । दुवै पक्षबाट कुनकुन विषयमा समझदारी गर्ने भन्ने टुंगो लागिनसकेकाले देउवाको भ्रमणको औपचारिक घोषणासमेत भएको छैन । सोमबार भ्रमणको औपचारिक घोषणा हुनेछ । प्रधानमन्त्रीको आइतबारसम्मको तयारीमा उपप्रधान तथा परराष्ट्रमन्त्री कृष्णबहादुर महरा, अर्थमन्त्री ज्ञानेन्द्र कार्की र संस्कृति, पर्यटन तथा नागरिक उड्डयनमन्त्री जितेन्द्र देव भ्रमण दलमा सामेल हुनेछन् । परराष्ट्रसहित अन्य सात मन्त्रालयका सचिवसहसचिव टोलीमा रहनेछन् । यसअघि सम्झौता भएका दर्जनौं परियोजना कार्यान्वयनमा आएका छैनन् । त्यसलाई कार्यान्वयनमा ल्याउन सम्बन्धित मन्त्रालयका सचिव तथा सहसचिवलाई भ्रमण टोलीमा राखिएको हो । सरकारी अधिकारी, व्यापारी, सञ्चारकर्मी सबै मिलाएर ५० जनाभन्दा बढीको भ्रमण टोलीको नेतृत्व गर्दै उनी भारत जान लागेका हुन् । भ्रमण दलमा संख्या थपिने क्रम जारी छ, परराष्ट्र मन्त्रालयका अधिकारी भन्छन् । यसअघि तीन पटक प्रधानमन्त्री भइसकेका देउवाका हरेक भारत भ्रमणमा जम्बो टोली सामेल थिए । नेपाल र नेपालीकै हित, राष्ट्रिय स्वार्थपूर्ति गर्न यो भ्रमणलाई उपयोग गर्नेछु । दुईपक्षीय अविश्वास केही छ भने हटाउने प्रयास गर्नेछु, पुराना सहमति कार्यान्वयन तहमा लैजाने मेरो प्रमुख लक्ष्य छ, देउवाले पूर्वप्रधानमन्त्रीहरूलाई भनेका थिए, तराईमा बाढीका कारण उत्पन्न डुबान समस्याबारे तत्काल र दीर्घकालीन योजनासमेत भारतसँग छलफल गर्नेछु । यसअघि प्रधानमन्त्रीकै हैसियतमा तीन पटक भारतको औपचारिक भ्रमण गरेका उनले त्यतिबेला गरेका सम्झौता अहिलेसम्म पनि कार्यान्वयन नभएको जानकारी पाएपछि पुराना समझदारी टुंगोमा पुर्याउन लागिपरेका हुन् । त्यसबारे दुईपक्षीय पत्राचार भएपछि त्यहीअनुरूप तयारी अघि बढाइएको हो । दुवै पक्ष निर्णायक तहमा नपुग्दा अझै एजेन्डा तय हुन नसकेको परराष्ट्र उच्च अधिकारीले जनाए । भ्रमणमा विगतमा भएका सम्झौता कार्यान्वयन, केही नयाँ समझदारीमा नै जोड दिने गरी तयारी अन्तिम चरणमा पुगेको छ, प्रधानमन्त्रीका परराष्ट्र मामिला सल्लाहकार डा दिनेश भट्टराईले भने, आपसी विश्वास उचाइमा पुर्याउन पनि यस्ता समझदारी कार्यान्वयनमा जोड दिनुपर्नेमा दुवै पक्षले महसुस गरेका छन् । भ्रमणका क्रममा दुईपक्षीय अविश्वास हटाउने प्रयास हुने जानकारीसमेत उनले दिए ।परराष्ट्र अधिकारीका अनुसार पञ्चेश्वर, अरुण तेस्रो, सुदूरपश्चिममा टेक्निकल इन्स्टिच्युट, पर्यटन प्रवद्र्धन, पशुपति क्षेत्र पुनर्निर्माण, भूकम्पपछि भारतले घोषणा गरेको सहयोग कार्यान्वयनलगायत विषयमा भ्रमणका क्रममा थप समझदारी हुने जानकारी परराष्ट्रका अधिकारीले दिए । संविधान जारी भएपछि भारतले लगाएको नाकाबन्दी र त्यसपछिका दुई प्रधानमन्त्री केपी ओली र पुष्पकमल दाहालले गरेको भारत भ्रमणका क्रममा भएका सहमति कार्यान्वयन गर्ने विषयलाई पनि प्राथमिकतामा राखिएको छ । नेपाल र भारतका गुणस्तर तथा नापतौल निकायबीच वस्तुको गुणस्तरमा एकअर्कालाई मान्यता दिने समझदारी, मेची नदीमा बनाइने पुल, महाकाली क्षेत्रमा घोषित पुल, लुम्बिनीभित्र सभागृह, पूर्वाधार विकास र पुनर्निर्माण भारतीय सहयोग, सीमापार कनेक्टिभिटी लगायतको आर्थिक विकासका मुद्दामा नेपालभारतबीच समझदारीपत्रमा हस्ताक्षर गर्ने तयारीसमेत भइरहेको छ । जलस्रोत विकासका क्षेत्रमा पञ्चेश्वर परियोजनाको विस्तृत परियोजना प्रतिवेदन टुंग्याउन देखिएका जटिलता हल गर्ने, अरुण तेस्रो, माथिल्लो कर्णालीलगायत जलविद्युत् परियोजना निर्माण कार्य अघि बढाउनेबारे समेत छलफल हुनेछ ।"
तयारी पूरा,"नयाँदिल्ली प्रधानमन्त्री शेरबहादुर देउवाको बुधबारदेखि हुने पाँचदिने भारत भ्रमणको सम्पूर्ण तयारी पूरा भएको दिल्लीस्थित नेपाली दूतावासले जनाएको छ । सम्भवत: सोमबार दुवै पक्षले भ्रमणको औपचारिक घोषणा गर्नेछन् । भ्रमणको औपचारिक घोषणामा भएको ढिलाइले तयारीमा समेत केही असर गरेको अधिकारीहरूले जानकारी दिएका छन् ।भारतीय प्रधानमन्त्री नरेन्द्र मोदीको निमन्त्रणामा भारत आउन लागेका देउवाको यो पहिलो विदेश भ्रमण हो । विगत ११ महिनामा प्रधानमन्त्रीको तहमा भारतमा हुन लागेको यो तेस्रो भ्रमण हो । यसअघि प्रधानमन्त्री हैसियतमा माओवादी केन्द्रका अध्यक्ष पुष्पकमल दाहाल गत सेप्टेम्बरमा भारतमा औपचारिक भ्रमण र अक्टोबरमा भारतमै गोवामा भएको ब्रिक्सको बिमस्टेक आउटरिज कार्यक्रममा सहभागी भएका थिए । देउवा मध्याह्न नयाँदिल्ली पुग्ने कार्यक्रम छ । त्यही दिन उनले दिल्लीमा रहेका नेपाली समुदायसँग भेटघाट गर्ने कार्यक्रम छ । दिल्ली आएलगत्तै देउवाले भारतका राजनीतिक दलका नेताहरूसँग भेटघाट गर्ने कार्यक्रम छ । यसबाहेक दिल्ली दूतावासले देउवाको सम्मानमा रात्रि भोजको आयोजना गर्नेछ भने देउवाले व्यापारिक समुदायसँग भेटघाट गर्नेछन् ।प्रधानमन्त्रीको मुख्य राजनीतिक भेटवार्ता भने बिहीबार हुने कार्यक्रम छ । उनले बिहीबार भारतीय समकक्षी नरेन्द्र मोदीसँग द्विपक्षीय वार्ता गर्नेछन् । देउवाले बिहीबार नै भारतीय राष्ट्रपति रामनाथ कोविन्दसँग पनि भेटघाट गर्ने कार्यक्रम छ । भारतका नवनिर्वाचित राष्ट्रपति कोविन्दसँग भेटघाट गर्ने देउवा सम्भवत: पहिलो विदेश सरकार प्रमुख हुनेछन् । भारतीय केही मन्त्रीहरूले समेत देउवासँग भेटघाट गर्ने कार्यक्रम छ ।दिल्लीको भेटघाट सकेर प्रधानमन्त्री देउवा हैदरावाद भ्रमणमा निस्कने छन् । त्यहाँ उनले सूचना प्रविधि तथा फर्मा उद्योगको अवलोकन गर्ने कार्यक्रम छ । देउवाले बोधगयाको समेत भ्रमण गर्ने जानकारी अधिकारीहरूले दिएका छन् । भ्रमण पुरानै सहमति, सम्झौता तथा परियोजना कार्यान्वयनमा केन्द्रित रहनेछ । त्यसबाहेक द्विपक्षीय सहयोग र सम्झौताका नयाँ क्षेत्र पहिल्याउने विषयमा समेत छलफल हुनेछ । विगतका केही भ्रमण पुराना सम्झौतामा केन्द्रित रहेकाले अब नयाँ क्षेत्र पहिल्याउनसमेत छलफल भइरहेको जानकारी अधिकारीहरूले दिएका छन् । पुराना परियोजनामा पञ्चेश्वर, अरुण तेस्रो र माथिल्लो कर्णाली उच्च प्राथमिकतामा रहनेछन् । विशेषगरी अरुण तेस्रो परियोजनाको शिलान्यासका लागि भारतीय प्रधानमन्त्रीले नेपालको भ्रमण गर्ने विषयमा समेत छलफल भइरहेको छ । डुबान, ऊर्जा बैंकलगायत अन्य दुई दर्जनभन्दा बढी एजेन्डामा देउवाको भारत भ्रमणका बेला छलफल हुनेछ ।"
वर्ष दिनमा २५ गैंडा मरे,"हेटौंडा (कास) वन्यजन्तुको आक्रमणबाट मध्यमाञ्चलका १९ जिल्लामा मानिसको मृत्यु र घाइते हुनेको संख्या घटेको छ ।अघिल्लो आवमा वन्यजन्तु आक्रमणबाट २४ जनाको मृत्यु भएको थियो । गत आव ०७३७४ मा १७ जना मृत्यु भएको थियो । आव ०७२७३ मा वन्यजन्तुको आक्रमणबाट ३९ जना घाइते भए । गत आवमा ३८ जना मात्र घाइते भए । विशेषगरी चितवन राष्ट्रिय निकुञ्जका धेरै क्षेत्रमा तारबार गरेकाले पनि वन्यजन्तुहरूको आक्रमणबाट मानिसको मृत्यु संख्यामा कमी आएको हो, मध्यमाञ्चल क्षेत्रीय वन निर्देशनालय हेटौंडाका सहायक वन अधिकृत नवराज पुडासैनीले भने, वन्यजन्तु आक्रमणबाट मृत्यु हुनेको संख्या बर्सेनि घट्दै छ ।कालगती, चोरी सिकारी र करेन्ट लागेर अघिल्लो आवभन्दा गत आवमा दोब्बरभन्दा बढी गैंडा मरेका छन् । आव २०७३०७४ मा २५ गैंडा मरेका छन् । कालगतीले २१, करेन्ट लागेर २, चोरी सिकारीबाट १ र चोरी सिकारीले हानेको गोली लागी लामो समयसम्म घाइते भएर उपचारका क्रममा मरेको १ गरी २५ गैंडा मरेका हुन् । क्षेत्रीय वन निर्देशनालयका अनुसार अघिल्लो आवमा कालगतिले १० गैंडा मरेका थिए । यस्तै चोरी सिकारीबाट शून्य थियो । गत आवमा २१ गैंडा बूढो भएर मरेको क्षेत्रीय वन निर्देशक शिवकुमार वाग्लेले बताए । आव ०७३७४ मा वन्यजन्तुको आक्रमणमा मारिएका मानिसमध्ये १५ जना चितवनका छन् । गैंडाबाट ९, हात्तीबाट ४ र बाघको आक्रमणबाट २ गरी १५ जना मारिएका थिए । हात्ती आक्रमणबाट बारामा भने २ जना मारिएका थिए ।गत आवमा वन्यजन्तुले यस क्षेत्रमा १३ लाख ९९ हजार १ सय रुपैयाँ बराबरको अन्नबाली नष्ट गरेको थियो । पशुधन २ लाख ३२ हजार ३ रुपैयाँ बराबरको क्षति पुर्याएका थिए । वन्यजन्तु आक्रमणबाट ५ घरगोठमा क्षति पुगेको छ । वन्यजन्तु आक्रमणबाट मृत्यु भएका प्रतिपरिवारलाई राहत स्वरूप क्षेत्रीय वन निर्देशनालयले ५ लाख रुपैयाँ उपलब्ध गराइसकेको छ । ज्यान गुमाउनेका परिवारलाई राहत स्वरूप उपलब्ध गराएको जम्मा ८५ लाख रुपैयाँ रहेको क्षेत्रीय वन निर्देशनालयले जनाएको छ । यस्तै घाइते हुनेका परिवारलाई राहत स्वरूप १७ लाख ९० हजार रुपैयाँ उपलब्ध गराइएको छ ।"
ठेकेदार लापरबाहीले आयोजना अलपत्र,"गोरखा ठेकेदार कम्पनीले तोकिएको समयमा काम पूरा नगर्दा जिल्लामा सञ्चालित विकास निर्माणका ठूला आयोजना अलपत्र छन् । सरासर काम हुँदा पनि ती आयोजना सकिन अझै लामै अवधि लाग्ने देखिन्छ । २०६९ मा पन्थडिहीकटहरेहर्मी सडक स्तरोन्नति गर्न ठेक्का स्वीकृत भएको थियो । सम्झौतामा ठेकेदार कम्पनी महालक्ष्मी प्यासिफिक नाना जेभीले २०७० कात्तिकसम्म योजना सक्नुपर्ने उल्लेख थियो । तर, तीन वर्ष बित्दा पनि सडक चौडासहित ग्राभेल र कल्भर्ट बनाउने काम अलपत्र छ । २ करोड ६१ लाख लागत अनुमान गरिएको आयोजना ठेकेदारले १ करोड ८० लाखमा सकारेका थिए । ठेकेदारले काम नगरेपछि पटकपटक चेतावनी दिइसक्यौं, एघारकिलोछेवेटारबारपाक सडक आयोजनाका प्रमुख अमृतमणि रिमालले भने, लागत अनुमानभन्दा निकै कममा टेन्डर पार्ने र स्वीकृत भएपछि काम नगर्ने प्रवृत्ति बढेको छ । उक्त कम्पनीले झन्डै एक करोड रुपैयाँ बराबरको काम गर्न बाँकी छ ।सातदोबोटेपालुङटार हुलाकी सडक २०७१ भित्रै कालोपत्रे गरिसक्नुपर्ने भए पनि अहिलेसम्म पूरा भएको छैन । स्वच्छन्द हीरा नमिता जेभीले ४ करोड ४१ लाखमा काम सम्पन्न गर्ने गरी २०६९ मा ठेक्का सम्झौता गरेको थियो । काम गरेजतिको भुक्तानी लगेका छन्, प्रमुख रिमालले भने, कारबाही प्रक्रिया अघि बढाएर ठेक्का रद्द गरे आयोजना झन् अलपत्र पर्छ । फकाईफकाई काम लगाउनुपर्ने अवस्था छ । कम्पनीले कालोपत्र गर्न करिब ५० प्रतिशत घटाघटमा ठेक्का लिएको थियो । पृथ्वी राजमार्गबाट भुम्लीचोकबुटार जोड्ने गरी त्रिशूली नदीमाथि निर्माणाधीन मोटरेबल पुलको प्रगति न्यून छ । १७ करोड ४६ लाख लागतमा पुल बनाउने गरी पप्पु कन्स्ट्रक्सनले जिम्मा लिएको हो । सम्झौताअनुसार आगामी कात्तिकभित्र सम्पन्न भइसक्नुपर्छ तर अहिलेसम्म १० प्रतिशत मात्रै काम सकिएको आयोजना कार्यालयले जनाएको छ । आलटाल भइरहेको छ, रिमालले भने, जुन गतिमा काम हुनुपथ्र्यो, भएको छैन । कन्स्ट्रक्सनले अहिलेसम्म जग मात्रै हालेको छ । एकैचोटि धेरैतिरको ठेक्का लिने ठेकेदारले अनेक बहाना देखाएर काम धकेल्ने गरेका छन् । पप्पु कन्स्ट्रक्सनलाई काम सक्न दबाब दिँदा सडक विभागकै कर्मचारीले बचाउ गर्ने गरेको आयोजना कार्यालयका एक प्राविधिकले गुनासो गरे । कार्यालयमार्फत सञ्चालित २५ वटा क्षेत्रीय तथा पर्यटकीय सडक र ८ वटा सहरी सडकको काममा पनि ढिलाइ भइरहेको छ । नयाँ योजना सञ्चालनभन्दा पनि पुराना आयोजना सम्पन्न गर्नमै धेरै समय खर्च भएको छ, रिमालले भने । चार वर्षभन्दा बढी समयसम्म पूरा हुन नसकेका आयोजनामा ठेकेदारकै लापरबाही मुख्य कारण पाइन्छ । अधिकांशले अझै पनि भूकम्प र नाकाबन्दीकै कारण देखाएर म्याद बढाउँदै आएका छन् ।"
करोडौं रुपैयाँ बेरुजु,"रोल्पा सरकारले भौतिक पूर्वाधार कमजोर भएका विद्यालयलाई भवन बनाउन पठाएको करोडौं रुपैयाँ बेरुजु भएको छ । अघिल्लो आवमा विद्यालय क्षेत्र विकास कार्यक्रमअन्तर्गत जिल्लाका करिब ५ दर्जन विद्यालयलाई भवन निर्माण गर्न योजना उपलब्ध गराइएको थियो । जिल्ला शिक्षा अधिकारी चिरञ्जीवी पौडेलले अधिकांश विद्यालय व्यवस्थापन समिति पूरै निष्क्रिय भएकाले भवन निर्माण योजना अलपत्र परेको बताए । योजना बाँडिएकामध्ये करिब ५० प्रतिशत विद्यालयले राम्रो काम गरेका छैनन् । नियमित अनुगमन गरे पनि सम्झौताअनुसार काम गरेका छैनन्, उनले भने । पौडेलका अनुसार योजना नपाउन्जेल मरिहत्ते गर्ने तर पाएपछि गैरजिम्मेवार बन्ने प्रवृत्ति छ । कार्यक्रमअन्तर्गत आर्थिक एवं भौतिक रूपमा अति कमजोर विद्यालय छनोट गरी २ देखि ८ कोठे पक्की भवन (आरसीसी) बनाउन कम्तीमा १६ देखि बढीमा ६० लाखसम्म रकम उपलब्ध गराइएको थियो । यी योजना अघिल्लो आर्थिक वर्षमै सक्नुपथ्र्यो तर २३ विद्यालयले निर्माण हुँदै गरेका भवन अलपत्रै छाडेका छन् । सुवर्णावती, सुनछहरी, लुङ्ग्रीलगायत गाउँपालिकाका विद्यालयमा बढी समस्या छ । शिक्षा कार्यालयमार्फत दाताको सहयोगमा सरकारले दुर्गम गाउँका विद्यालयको भौतिक अवस्था सुधार्न विद्यालय क्षेत्र विकास कार्यक्रम सञ्चालन गर्दै आएको छ । विद्यालय व्यवस्थापन समितिकै नेतृत्व र अभिभावकको श्रमदानमा भवन बनाउने सम्झौता भए पनि अधिकांश विद्यालयले ठेक्का दिने गरेका छन् । मापदण्डअनुसार बनाउन नसकिने देखेपछि अधिकांश विद्यालयले निर्माण बीचैमा छाडेको जिशिअ पौडेलले बताए । शिक्षाका अनुसार अघिल्लो आवमा ४७ वटा विद्यालयमा भवन बनाउन व्यवस्थापन समितिसँग सम्झौता भएको थियो । २९ वटा २ कोठे भवन, १२ वटा ४ कोठे भवन, ३(३ वटा ६ र ८ कोठे भवन बनाउने गरी विद्यालयले परियोजना पारेका थिए । तर, १२ वटा २ कोठे भवन, ८ वटा ४ कोठे भवन, २ वटा ६ कोठे भवन र एउटा ८ कोठे भवन बनाउने योजना अलपत्र रहेको जिशिअ पौडेलले बताए । परियोजनाअनुसार कम्तीमा २० प्रतिशत श्रमदान व्यहोरिने आन्तरिक सहमति थियो । व्यवस्थापन समितिले पदाधिकारीको निर्णयबाट आफन्तलाई ठेक्का दिने गरेका छन् । योजना छनोट र निर्माण जिम्मा दिँदा समिति पदाधिकारीले मनोमानी गर्ने गरेका छन् । अघिल्लो वर्ष सञ्चालित कार्यक्रमअन्तर्गत २३ भवनको निर्माण अलपत्र परेकाले ती विद्यालयलाई पठाइएको करोडौं बजेट बेरुजु देखिएको शिक्षा कार्यालयले जनाएको छ । सम्बन्धित विद्यालयले आफ्नो आर्थिक स्रोत नभएकाले थप काम अघि बढाउन नसकेको प्रतिक्रिया दिने गरेका छन्।"
भवन भत्काइँदा अस्पताल अस्तव्यस्त,"म्याग्दी वैकल्पिक भवन नबन्दै प्रयोगमा रहेको भवन ठेकेदारले भत्काएपछि जिल्ला अस्पतालको सेवा प्रभावित छ । स्वास्थ्य परीक्षण सेवा, उपचार कक्ष र प्रशासन चलाउन मुस्किल परेको छ । १५ शय्याको अस्पताललाई ५० शय्यामा स्तरोन्नति गर्न नयाँ भवन बनाउन लागिएको हो । अस्थायी संरचना नबनी ठेकेदारले भवन भत्काएपछि व्यवस्थापनमा कठिनाइ भएको छ, व्यवस्थापन समिति अध्यक्ष माधव रेग्मीले भने, तत्काललाई टहरा बनाएर अस्पताल चलाउने तयारी हो तर असारमा मात्र टेन्डर भएको छ । २ महिनाभित्र अस्थायी संरचना बन्ने र त्यसपछि मात्रै सहज हुने उनले बताए । ठेकेदारले भवन भत्काए पनि नयाँ बनाउने काममा ढिलाइ गरिरहेको उनको भनाइ छ ।भवन भत्काएपछि दाँतमुख, माइक्रोबायोलोजी, शल्यक्रिया, भिडियो तथा डिजिटल एक्सरे विभाग, प्रसूति वार्ड, स्पेसल तथा जनरल बिरामी भर्ना वार्ड, बिरामी भान्सा र लेखाप्रशासन कक्ष राख्न व्यवस्थित ठाउँ छैन । प्रसूति तथा शल्यक्रिया गरिएका बिरामी राख्ने कक्ष, भिडियो एक्सरे र प्रशासन कर्मचारी आवासगृहबाट चलाइँदै छ । १५ शय्या क्षमता भए पनि अस्पतालमा क्याबिनसमेत २८ शय्या थिए । स्थान अभावले अहिले १६ शय्या मात्र चलाइएको छ । माइक्रोबायोलोजीसमेत ल्याब, दाँतमुख विभागलाई पुरानो बहिरंग विभागमा सारिएको छ । बालरोग विभाग तथा सबै बिरामी जाँच्ने काम तालिम हलमा गरिँदै छ । गर्भवती जाँच र खोपलगायत सेवा स्वास्थ्य कार्यालयमा सारिएको छ । विभाग र फाँटमा गाभिएर काम गर्दा असहज भए पनि बिरामीलाई चाहिने सेवा सहज रूपमा दिने प्रयासमा छौं, डा तिलक गौतमले भने, शल्यक्रिया गर्नुपर्ने, प्रसूति र भर्ना गर्नुपर्ने बिरामीलाई सकेसम्म राम्रो कक्षमा राखेका छौं । पहिले बिरामी जाँच्ने कोठा छुट्टाछुट्टै हुन्थ्यो, अहिले टेबुल फरकफरक छ ।सेवा प्रभावित हुन नदिन टहरा बनाइने भनिए पनि भवन डिभिजन कार्यालयले प्रक्रिया अघि बढाउन ढिलाइ गरेकाले अहिले समस्या निम्तिएको हो । डिभिजन भवन कार्यालय बागलुङले टहरा बनाउन असार पहिलो साता पोखराको शेर्पा निर्माण सेवालाई ६५ लाखमा ठेक्का दिएको थियो । ठेक्का सम्झौता भएपछि हामी झरीबादल नभनी काम गर्दै छौं, ठेकेदार पासाङ शेर्पाले भने, सम्झौता मितिभित्रै काम सकेर बुझाउँछौं । ५० शय्याको अस्पताल बनाउन भवन डिभिजन कार्यालयले ३६ करोडमा ठेक्का आहान गरेको थियो । राफिया एन्ड कन्स्ट्रक्सन कम्पनी काठमाडांैले ४१ प्रतिशत न्यून प्रस्ताव अर्थात् २४ करोडमा २०७३ चैत १३ मा ठेक्का पाएको हो । यसअघि कर्मचारी आवासगृह निर्माण गर्दा उक्त कम्पनीले २ वर्ष ढिलाइ गरेको थियो । भवन बनाउन चैत दोस्रो साता ठेक्का सम्झौता गरे पनि साउन अन्तिमसम्म देखिने गरी काम अघि बढाएको छैन । ठेक्का भएपछि व्यवस्थापकीय काम भयो । लगत्तै बर्खा र मजदुर अभावले केही ढिलो भएको हो, ठेकेदार कम्पनीका साइट इन्जिनियर अनीलकुमार यादवले भने, इक्युपमेन्ट तयारी अवस्थामा छन् । गिट्टी, बालुवा र अन्य निर्माण सामग्री गुणस्तर परीक्षणका लागि पठाएका छौं ।"
चिसो भुइँमा सुत्केरी,"खाद्यान्नभन्दा जस्तापाता देऊसाताअघिको बाढीले नवलपरासीका तटीय क्षेत्रका बस्ती डुबानमा परे । पीडितहरू विद्यालय वा सार्वजनिक स्थानमा केही दिन बसे । पानीको सतह घटेसँगै अहिले आआफ्ना घर फर्कंदै छन् । पानी पसेका घर टालटुल पार्दै छन् । कोही ढलेका घरका खाँबा ठड्याउने तयारीमा छन् । मध्यबिन्दु२ सेहरीकी ५० वर्षीया केशरी महतोलाई घर कसरी बनाउने भन्ने चिन्ता छ । एकल महिला उनी मेलापातबाटै छोराछोरी र आफ्नो दैनिकी चलाउँदै आएकी छन् । जसोतसो खानेकुरा जोहो भए पनि रात काट्न समस्या छ । भएको एउटा घर पनि बगायो, बालबच्चासहित कतिन्जेल अरूकामा बस्ने ?, उनले भनिन्, ढलेका खाँबा उठाएर टहरो भए पनि बनाउन लागेकी छु ।जिल्लाका बाढीपीडित अहिले आफ्नै पहलमा घर मर्मतमा जुटेका छन् । घर पूर्ण क्षति भएका परिवार भने पनि पालमुनि रात कटाइरहेका छन् । मनकारीहरू राहत लिएर दिनहुँजसो बस्ती पुग्छन् । केही समयलाई पुग्ने चामल, चिउरा र चाउचाउ जम्मा भइसकेको छ । तर, पीडितलाई सबैले खानेकुरा ल्याउनुभन्दा कसैले जस्तापाता ल्याइदिए हुन्थ्यो भन्ने लागेको छ । ओत पाए झरीमा रात बिताउन सजिलो हुने प्रतापपुर गाउँपालिका६ का फौजदार मुसहर बताउँछन् । राहतका नाममा घण्टौं लाइनमा राखेर भाषण गरेपछि ३ किलो चामल र चिउरा दिएर जान्छन्, उनले भने, तर, हाम्रो अन्नपात मात्र बगेको होइन, घर पनि त ढलेको छ । बिहानबेलुका छाक टार्न धौधौ पर्नेले घर कसरी बनाउनु ? सरकारले घर बनाउन जस्तापाता र केही काठ उपलब्ध गराए खानेकुरा मजदुरीबाटै भए पनि जोहो गर्न सकिने उनीहरूको बुझाइ छ । बाढीले जिल्लामा ६ सयभन्दा बढी घर पूर्ण क्षतिग्रस्त छन् । ३० हजार परिवार प्रभावित छन् । झन्डै ६ हजार परिवार विस्थापित भएको प्रजिअ उदयबहादुर रानाले बताए । तत्काललाई ३ किलो चिउरा, पानी शुद्धीकरण गर्ने औषधि, चाउचाउलगायत सामग्री बाँडिएको छ, उनले भने, अब केही दिनमा स्थानीय निकायको सिफारिसका आधारमा थप राहत प्रदान गरिनेछ । बाढीले जिल्लाका मध्यबिन्दु, कावासोती नगरपालिका र दक्षिणी भेकका सरावल, प्रतापपुर, सुस्ता र पाल्हीनन्दन गाउँपालिकाका तटीय क्षेत्रमा बढी असर गरेको छ ।"
केही जोगिएन,"मोरङ बक्राहा नदी र रतुवाखोलाको बाढीले रतुवामाई नगरपालिकाका २ हजार घर डुबानमा परेका छन् । पश्चिमतर्फ रहेको बक्राहा नदीको तटबन्ध ४ ठाउँमा भत्काएर बाढी गोविन्दपुर, मलदहिया रसहनी टोल, मुसहरी, राजवंशी र कार्की टोल पसेको हो । बाढी गाउँ पसेपछि स्थानीयको भागाभाग भएको थियो । बाढी पसेको थाहा पाउँदा चारैतिरबाट घेरिसकेको रहेछ, स्थानीय फूलबत्तीदेवी गोडीले भनिन्, त्यसपछि हत्तपत्त अग्लो ठाउँमा पुगेर सुरक्षित भयौं । गाउँका युवाले सबैलाई उँचो ठाउँमा पुर्याएकाले कसैको ज्यान गएन । बाढी पाँच फिटसम्म जमेको थियो । अधिकांश घरभित्रका सामान बगेका छन् । बचेका पनि भिजेर कामै नलाग्ने अवस्थामा रहेको देवीप्रसाद राजवंशीले बताए । तीन दिनसम्म संघसंस्थाले दिएको चिउरा, भुजा, चाउचाउ खाएर गुजारा चलाएको उनले जानकारी दिए । घरभित्रका चामल, दाल, गहुँलगायत सामग्री कुहिएर दुर्गन्धित भएपछि खाल्डोमा पुर्नुको विकल्प रहेन, उनले भने । एक साता बित्दा कतिपय घरभित्र अझै एक फिटसम्म हिलो जमेको छ । बाढीले वर्षभरिलाई खान राखेको अन्न त नाश गर्यो नै, दु:ख गरेर लगाएको धान बालीसमेत पुरिदियो, राजवंशीले भने, ५ बिघा खेत बालुवाले पुरेपछि सुकुम्बासीमा परिणत भएँ । यहाँका अधिकांश किसानको यस्तै हालत रहेको उनले सुनाए । घरमा पसेको बाढी सुक्दै गए पनि नदीले धान खेत कटान थालेको छ । शनिबारसम्ममा २० बिघाभन्दा बढी खेत कटान भइसकेको मोहनकुमार अधिकारीले बताए । मैले पनि साहूसँग ऋण लिएर डेढ बिघा खेतमा धान लगाएको थिएँ, केही बचेन, उनले भने । रतुवामाईका २ हजार परिवारको पीडा पनि उस्तै छ । कसैको खेत कटानमा परेको छ त कसैको बालुवाले पुरेको छ । अधिकांशको घरमा बाढी पसेर सबै नाश भएको नगरपालिका प्रमुख रविन राईले बताए । पानी घटेसँगै पीडितहरू घरको हिलो सफा गर्न जुटे पनि पुन:स्थापन चुनौतीपूर्ण भएको उनको भनाइ छ । हालसम्म प्रतिपरिवार १० किलो चामल र त्रिपाल वितरण गरिएको छ, उनले भने, पीडित सबै किसान छन्, खेती बालुवाले पुरिएको वा बगर बनेकाले सरकारले क्षतिपूर्तिको व्यवस्था गर्नुपर्छ । बक्राहा र रतुवामाईमा तत्काल तटबन्ध बनाइनुपर्छ । उनले शनिबार राहत सामग्री लिएर पुगेका कांग्रेस केन्द्रीय सदस्य डा शेखर कोइरालालाई बाढी प्रभावित क्षेत्रको अनुगमन गराई तटबन्धका लागि पहल गरिदिन आग्रह गरे । कोइरालाले नोना कोइराला स्मृति प्रतिष्ठान विराटनगरका तर्फबाट १० क्विन्टल चामल, १ सय थान त्रिपाल, भुजा र १५ सय ट्याबलेट पियुस राईलाई हस्तान्तरण गरे । अहिले बाढी प्रभावितलाई बिरामी पर्न नदिन सबैले शुद्ध खानेपानी र स्वास्थ्योपचारमा ध्यान केन्द्रित गर्नु आवश्यक छ, उनले भने ।रंगेली२ का मो अब्दुल सातायता विराटनगर रंगेली सडकमा रात गुजार्न बाध्य छन् । छेका खोलाको बाढीले डुबानमा परेको घरभित्र हिलो नसुकेको र सर्पको बिगबिगी बढेकाले सडकमा बस्न बाध्य भएको उनले सुनाए । उनको सात जनाको परिवार छ । स्थानीय विराटन पोल्ट्री फर्मले उपलब्ध गराएको चिउरा, भुजा, चाउचाउ र अण्डा खाएर जीवन धानिइरहेको अब्दुलले सुनाए । उनीहरूले ४ दिनदेखि भात खान पाएका छैनन् । चिउरा भुजा मात्रैले बिरामी पर्ने अवस्था रहेकाले तत्काल खान भात र सुत्न झुल मिलाइदिन उनले आग्रह गरे । पोल्ट्री फर्मले बुधबार पनि एक बोरा चिउरा, एक बोरा भुजा, एक कार्टुन चाउचाउ र अण्डा उपलब्ध गराएकाले त्यही सपरिवारलाई खुवाइरहेको अब्दुलको भनाइ छ । उनको गाउँमा २० परिवारप्रत्यक्ष प्रभावित छन् । धनपालथान ३ का जोगेन्द्र राजवंशीले पनि सडकमा सुतिरहेको बताए । उनको गाउँका फुसका घर सबै बगेका छन् । रातभरि लामखुट्टेको टोकाइ, सर्प आउने डर र मरेका पशुका गन्धले बस्नै नसक्ने अवस्था रहेको अब्दुलले बताए । खुला जमिनमा बस्नुपर्दा बालबालिका, वृद्धवृद्धा, सुत्केरीलाई समस्या छ । रुखाखोकी संक्रमण फैलिएको छ । मरेका पशुचौपायाको गन्धले जुनसुकै बेला महामारी फैलिने जोखिम रहेको उनको भनाइ छ । गाउँमा शुद्ध खानेपानी, खाना, झुल र गन्ध हटाउन औषधि छर्किने व्यवस्था मिलाइदिन आग्रह छ, अब्दुलले भने । उनको गाउँमा १ सय २९ परिवार पीडित छन् । केही व्यक्तिले आँगनमा जस्तापाताको छाप्रो हालेर बस्ने व्यवस्था मिलाएका छन् । स्थानीय गंगाराम कर्णकारले अहिलेसम्म राहत त परै जाओस्, हेर्नसम्म कोही नआएको बताए । अब अरूको आस छाडेर आफैं आफ्नो व्यवस्थापनमा जुट्दै छौं, उनले भने ।"
अर्बभन्दा बढी क्षति,"मोरङ (कास) केही दिनअघिको वर्षाका कारण आएको बाढीले विभिन्न नदीका तटबन्ध भत्काउँदा १ अर्ब ६३ करोडको क्षति भएको सम्बन्धित कार्यालयले दाबी गरेका छन् । बक्राहा नदीमा आएको बाढीले सबैभन्दा बढी क्षति गरेको छ ।जलउत्पन्न प्रकोप नियन्त्रण डिभिजन कार्यालय विराटनगरका अनुसार बक्राहा नदीमा आएको बाढीले मिक्लाजुङको मधुमल्ला र बेतेनी, पथरी शनिश्चरेको हसन्दह र सुन्दरी, रतुवामाईको इटहरा, धाद्रा, धरमबखारी, कसेनी र लेटी, सुनवर्षीको चैता, बरडंगा, झुर्कियामा ३ किलोमिटर कटान गर्दा ८७ करोड २९ लाखको क्षति भएको छ ।लोहन्द्रा खोलामा आएको बाढीले सुनसरी मोरङ सिंचाइ आयोजनाको नहरको साइफन र पुल भत्काउनुका साथै बेलबारी, सुन्दरहरैंचा, मोतीपुर, बबियाबिर्ता, थलाहा, दादरबेरियामा कटान गर्दा ४० करोडको क्षति भएको डिभिजन कार्यालयले जनाएको छ । बक्राहा मरिया खोलाको बाढीले रंगेली ७ र ८ मा २८ सय मिटर कटान गर्दा १५ करोड, गछिया खोलाको बाढीले सुन्दरहरैंचास्थित पूर्वपश्चिम राजमार्गको पुल भत्काउनुका साथै अन्य ठाउँमा कटान गर्दा २ करोडको क्षति भएको हो । यस्तै, चिसाङ खोलाको बाढीले लेटाङको कमलपुर, बाहुनी, केरौन, दर्बेसा, होक्लाबारी, रंगेली ३ र ८ मा कटान गर्दा ११ करोड ५० लाख, बुढी केसलिया खोलाको बाढीले कटान गर्दै सुनसरी मोरङ सिँचाइ आयोजनाको नहर भत्काएकाले ५ करोड, सेराखोलाको कटानले २ करोडको क्षति भएको छ ।सिंघिया खोलाले कटहरी १ मा कटान गरिरहेकाले २ परिवार प्रभावित भएको जलउत्पन्न प्रकोप नियन्त्रण डिभिजन कार्यालय विराटनगरका इन्जिनियर राजेन्द्र माझीले बताए । कटान भइरहेको र बाढी आएर पुन: गाउँ पस्ने ठाउँ र नदीखोलालाई पहिलो प्राथमिकतामा राखेर प्रकुपाइन राख्ने, तारजाली, नाइलन जाली राख्ने काम भइरहेको उनले बताए । बक्राहा, चिसाङ, बक्रहा मरिया, बूढी केसलिया खोलामा प्रकुपाइन राख्ने काम भइरहेको छ । बाँकी खोलानदीमा बोरामा बालुवा भरेर तारजाली र नाइलन जाली लगाउने काम भइरहेको उनले बताए ।जलउत्पन्न नियन्त्रण डिभिजन कार्यालय विराटनगरका प्रमुख डा देवनारायण साहले बाढी खोलानदीमा फर्काउने काम भइरहेको र त्यसपछि तटबन्ध निर्माण तथा मर्मतको काम हुने बताए । उनले धेरै ठाउँमा कटान भएकाले सोहीअनुसार सरकारले बजेट उपलब्ध गराए मात्रै नदी नियन्त्रणको काम हुन सक्ने सुनाए ।"
झाडाले दुईको मृत्यु,"कपिलवस्तु महराजगन्ज नगरपालिका७ गंगौढी र सत्तभरामा झाडापखालाबाट दुई दिनमा दुई जनाको मृत्यु भएको छ । मृत्यु हुनेमा गंगौढीकी ३५ वर्षीया शान्तिदेवी चमार र सत्तभराका चैतराम रैदासका ८ वर्षे छोरा तारेश रैदास रहेको शिवराज अस्पतालका डा राहुल झाले बताए । गाउँमा अचानक झाडापखाला फैलिँदा ४ सयभन्दा बढी प्रभावित बनेका थिए । अस्पतालको विशेष टोलीले गाउँमै बिरामीको उपचार गरेको छ । सत्तभरा र गंगौडी गाउँमा शनिबार २ सय ५० बिरामीको उपाचार गरिएको थियो । आइतबार १ सय ५० जनाको उपचार गरिएको छ ।लगातारको वर्षापछि दूषित पानीले झाडापखाला फैलिएको हो, डा झाले भने, समयमै उपचार नगर्दा गाउँभरि फैलियो ।जिल्ला स्वास्थ्य कार्यालयले कुशहवा हेल्थपोस्टमा महाराजगन्ज प्राथमिक स्वास्थ्य केन्द्र र शिवराज अस्पताल बहादुरगन्जको स्वास्थ्यकर्मी टोली पठाएर शनिबार र आइतबार दिनभरि बिरामीको उपचार गरेको थियो । आइतबारबाट झाडापखाला नियन्त्रणमा आएको जिल्ला स्वास्थ्य कार्यालयका वरिष्ठ जनस्वास्थ्य प्रशासक योगेन्द्र भगतले बताए । सोमबार र मंगलबार दुवै गाउँमा सचेतनाका कार्यक्रम चलाइने बताइएको छ ।"
डुबेर ४ को मृत्यु,"विराटनगर (कास) इलाम, झापा र सिरहामा खोला र पोखरीमा डुबेर ४ जनाको मृत्यु भएको छ । सिरहाको लहान नगरपालिका१३ मा पाखेरीमा डुबेर स्थानीय जगवीर यादवका आठ वर्षीय छोरा राजु यादवको मृत्यु भएको छ । खेल्ने क्रममा घर नजिकैको पोखरीमा डुबेर मृत्यु भएको अवस्थामा उनको शव शनिबार साँझ फेला परेको प्रहरीले जनाएको छ । उता, इलामको माईखोलामा पौडी खेल्ने क्रममा बगेर बेपत्ता भएका ३३ वर्षीय रोहन आचार्यको शव खोलाकिनारमा फेला परेको प्रहरीले जनाएको छ । यस्तै बजारबाट घर फर्कने क्रममा माइखोलामा बगेर झापा गौरीगन्ज गाउँपालिका१ की ४७ वर्षीया विन्दाकुमारी मगरको मृत्यु भएको छ । घर नजिकै पानी जमेको खाल्डोमा डुब्दा शिवसताक्षी८ का १३ वर्षीय दीपेश राईको मृत्यु भएको पूर्वक्षेत्रीय प्रहरी कार्यालयले जनाएको छ ।"
पहिरोले टहरो पुर्यो,"वर्षाले अवरुद्ध सडक अझै खुलेनन्दैलेख हिउँदभर गाडी चल्ने यहाँका ग्रामीण सडक वर्षासँगै सुनसान बनेका छन् । २ महिनादेखि जिल्लाका विभिन्न स्थानमा चल्ने यातायातका साधन अझै ठप्प छन् । सदरमुकामसँग जोड्ने सडकहरू यतिखेर गाडी त परै जाओस्, मानिससमेत हिँड्न नमिल्ने भएको छ । सडक विस्तार नभएका नगर या गाउँपालिका छैनन् । तर, वर्षा सुरु भएसँगै सडक हिलाम्मे भएका छन् । वर्षाका बेला हतारमा योजना सिध्याउन काम सुरु गरिन्छ । नाला नभएका अधिकांश कच्ची सडक हिउँदमा मर्मत हुन्छन् । गाडी पनि चल्छन् । जब बर्खा लाग्छ, कच्ची ग्रामीण सडक हिलाम्मे र खाल्डाखुल्डी बन्छन् । वर्षाले बिगारेका सडक मर्मत नहुँदा अवरुद्ध भएका हुन् ।सदरमुकाम दैलेख बजारबाट खरिगैरा, बाँसी, डाँडापराजुल, लाँकुरी, काशीकाँध, टाटामाखु, चौराठालगायत क्षेत्र पुग्छ, ठाउँठाउँमा यात्रुले धकेलेरै भए पनि सवारीसाधन चलाउने गरेको चालकहरू बताउँछन् । कति सडक वर्षा सुरु भएसँगै कुलोमा परिणत भएका छन् । जिल्लाका ११ स्थानीय तहमध्ये महाबु, ठाँटीकाँध, डुंगेश्वर, नौमुले गाउँपालिका, चामुण्डा बिन्द्रासैनी नगरपालिकाका सडक वर्षाले हिलाम्मे बनेका छन् । डुंगेश्वर २, लाँकुरीको देउलीबजार जोड्न ४ सडक खनिएका छन् । वर्षायता ती कुनै सडक सञ्चालनमा छैनन् । दुल्लु नपाभित्रैको मुख्य सडक जेठ सुरुसँगै बन्द भएको छ । खड्काबाडाको सेप्टीदेखि तल्लोडुंगेश्वरसम्म र सिँगौडीको जाक्सीदेखि राकम कर्णालीसम्मको सडकमा साना सवारीसाधन सञ्चालन हुन हम्मे पर्छ । दैलेखनौमूले जोड्ने सडकको अवस्था पनि नाजुक छ ।"
माइतीघर अब्बल,"काठमाडौं गायिका पूर्णकला बीसीले गाएको माइतीघर गीतलाई यसपालिको उत्कृष्ट मौलिक तीज गीत मानिएको छ । छविछायाँ क्रिएसनले आइतबार राजधानीमा गरेको तीज म्युजिक अवार्ड २०७४ मा गायिका बीसीले चार प्रतियोगीलाई पछि पारेकी हुन् । कार्यक्रमका लागि जापान गएकी बीसीको ट्रफी उनका प्रतिनिधिले ग्रहण गरे । उक्त विधामा धनमाया रानाको आँगनीको डिलैमा, लक्ष्मी न्यौपाने र शारदा गुरुङको झल्को माइतीको, टीका पुन र अनु गुरुङको नदी तीरैमा र निर्मला भण्डारीको नभन बुढाले बोलका गीत मनोनयनमा परेका थिए ।अवार्ड समारोहमा उत्कृष्ट तीज दोहोरी मौलिक गीत चाहिँ मञ्जु पौडेलको मेरो बुढा झर्के घोषित भयो । विनीता मरहट्टा, जुनु गौतम, पारू रन्जित र सुशीला पाठकलाई पछि पार्दै धनमाया रानाले आँगनीको डिलैमा का लागि उत्कृष्ट तीज गीत नवगायिकाको ट्रफी हात पारिन् । सोही अवसरमा वरिष्ठ गायिका चन्द्रकला शर्मालाई छविछायाँ तीज संगीत स्रष्टा सम्मान प्रदान गरियो भने मधु क्षत्री र एलिना खनाललाई इन्करेजमेन्ट अवार्ड दिइयो । मनोनयन विधाबाहिरका पब्लिक च्वाइस, मोस्ट पपुलर, सन्देशमूलक तीज गीत र जुरी अवार्ड क्रमश: स्वरूपा रसाइली, रञ्जिता गुरुङ, चन्द्रा चलाउनेलीला र कोमलप्रज्ञा वलीले हात पारे । शब्दका हिसाबले हरि विष्टको नदी तीरैमा उत्कृष्ट मानियो भने यही गीतको लय पनि उत्कृष्ट भएको भन्दै ट्रफी प्रदान गरियो । कुल २५ मध्ये हरिले मात्रै दुई विधामा अवार्ड जितेका थिए । कार्यक्रममा गीत समेत प्रस्तुत गरेकी गायिका टीका पुनले उत्कृष्ट तीज गीत गायिकाको अवार्ड ग्रहण गरिन् । गायिका लक्ष्मी न्यौपाने र शारदा बस्यालले उत्कृष्ट युगल तीज गीतको ट्रफी हात पार्दा उत्कृष्ट तीज दोहोरी गीत गायिकामा सुनीता गुरुङ अब्बल ठहरिइन् । सोही विधामा गायकतर्फ रवि थापा मगरले खुमन अधिकारी, चन्द्र शर्मा, नरहरि प्रेमी र राजेन्द्र कँडेललाई खाली हात पारे ।स्मृति तिमिल्सिनालाई दिदी भाइ बोलको गीतका लागि उत्कृष्ट तीज दोहोरी नवगायिका मानियो भने हरि गिरी विमर्शीले स्वामी राजै गीत गाएर तीजदोहोरी नवगायकको ट्रफी हात पारे । सबैभन्दा राम्रो तीजदोहोरी गीत लेखेको भन्दै कस्तुप पन्तलाई अवार्ड दिएपछि उत्कृष्ट तीज दोहोरी गीत लय विधामा राजेन्द्र कँडेललाई स्टेजमा निम्त्याइयो । उनले लय भरेको बजाइदेऊ मादलु सुन्दर मानियो । उत्कृष्ट तीज दोहोरी गीत मिक्सिङतर्फ श्यामश्वेत रसाइली, एरेन्जरमा कमल सौराग र कम्पनीमा हमाल म्युजिक प्रालिलाई अवार्ड दिइयो । तीज गीत मिक्सिङमा सञ्जय श्रीपाल, एरेन्जरतर्फ विनोद बाजुराली र कम्पनीमा आशिष म्युजिक प्रालिको काम उत्कृष्ट मानियो । उत्कृष्ट मोडल (पुरुष) विधामा सन्दीप न्यौपानेले शंकर बीसी, सुमन थापा, नरेशवीर सिंह र ध्रुव हिमालीलाई पछि पारे । महिलातर्फ मोडल दिपाशा बीसीले ट्रफी उचालिन् ।म त नाच्दिनँ बोलको गीतले विष्णु शर्मालाई उत्कृष्ट सम्पादक बनाइदियो भने करण चैसिरले आउँछ तीज गीतका लागि उत्कृष्ट छायाँकारको ट्रफी जिते । पवित्रा आचार्य उत्कृष्ट नृत्य निर्देशक घोषित भए भने प्रकाश भट्ट उत्कृष्ट भिडियो निर्देशक चुनिए । छविछायाँ रंग पत्रकारिता पुरस्कार पाएकी गीता अधिकारीले पुरस्कार रकम मोरङका बाढीपीडितलाई दिने घोषणा गरेकी थिइन् । उनले ५ हजार ५ सय ५५ रुपैयाँ पाएकी थिइन् । म मोरङकै हुँ, उनले भनिन्, जिल्लावासीलाई सहयोग गर्न चाहन्छु । कार्यक्रममा नारायण ढकाल, टीका पुन, टीका प्रसाईं, राधिका हमाल र नारायण रिजालको टोलीले गायन तथा नृत्य प्रस्तुत गरेका थिए ।छविछायाँ म्युजिक अवार्डका अध्यक्ष शान्तिप्रियाले मौलिक तीज गीत र स्रष्टाको प्रवद्र्धनका लागि अवार्ड गरेको बताए । तीज हाम्रो मौलिक परम्परा हो, उनले भने, यो पर्व सांगीतिक हिसाबले पनि महत्त्वपूर्ण छ । पछिल्लो सयम तीजलाई लक्ष्य गरेर थुप्रै गीत निस्किन थालेका छन् । हामी मौलिक गीतलाई प्रश्रय दिन चाहिरहेका छौं ।"
विवादमा पहिरन,"केही समयअघि भारतीय प्रधानमन्त्री नरेन्द्र मोदीसामु घुँडा देखिने स्कर्ट लगाएको निहुँमा अभिनेत्री प्रियंका चोपडाको खिल्ली उडाइएको थियो । उनलाई संस्कार नभएकी भन्दै मान्छेले खेदो खने । तर, प्रियंकाले घुँडा नै देखिएको अर्को तस्बिर इन्स्टाग्राममा पोस्ट गरिदिइन् । धेरैले उक्त तस्बिर खासै आपत्तिजनक नभएको भन्न थालेपछि कुरा साम्य भयो ।अहिले फेरि पहिरनकै कारण प्रियंका खबरहरूमा छाएकी छन् । उनलाई सामाजिक सञ्जालमा पुन: उडाउन थालिएको छ । भारतको स्वतन्त्रता दिवसको अवसरमा प्रियंकाले एउटा भिडियोमार्फत शुभकामना सन्देश दिएकी थिइन् । त्यससमा उनले हरियो, सेतो र सुन्तला रङको सल लहराउँदै बोलेको देखिन्छ । त्यो सल भारतको राष्ट्रिय झन्डाकै रङमा भएको भन्दै सामाजिक सञ्जालमा बखेडा खडा गरिएको छ । इन्स्टाग्रामका एक प्रयोगकर्ताले भनेका छन्, स्वतन्त्रता दिवसको अवसरमा ट्ेरडिसनल लुगा लगाउनुपथ्र्यो । किन वेस्टर्न पहिरन लगाएको ? अर्काले त झन् उनलाई फर्केर पनि भारत नआउनु भन्दै आक्रोश नै पोखेका छन् । उनी लेख्छन्, भारतीय संस्कृति सिक्नुस् । यसले सबैको हित गर्छ ।महिला प्रयोगकर्ता बोलेकी छन्, म प्रियंकाजस्तै बन्न चाहन्छु । कसले के लगाउने भन्ने कुरा निजी हो । अरूले जज नगरेकै राम्रो ।"
कलाकार बाढीपीडितसँगै,"दमक झापाका बाढीपीडितहरू आफ्नै गाउँघरबाट राष्ट्रियस्तरमा छाएका कलाकारहरूबाट राहत सामग्री पाउँदा खुसी देखिन थालेका छन् । अविरल बाढीले झापामा हजारौं घर डुबानमा, सयौं विस्थापित भन्ने समाचार पढ्नासाथ हास्य कलाकार सीताराम कट्टेल धुर्मुस राहत सामग्री लिएर यहाँ आइपुगे । उनी सबैभन्दा धेरै क्षति पुगेको झापा गाउँपालिका पुग्दा बाढीपीडितहरूले ताली बजाए । कनकाई र बिरिङ नदीको बाढीले आफन्त र घर बगाए पनि राहतले उनीहरूलाई मल्हमपट्टीको काम गर्यो ।चर्चित कलाकार दु:खको बेला राहत लिएर गाउँमै आइपुगेको देखेपछि बाढीपीडितहरूमा साह्रै राम्रो सन्देश गयो, झापा गाउँपालिकाका अध्यक्ष जयनारायण शाहले भने । धुर्मुसले फोहोर नगरी बस्न, फोहोर पानी नखान सुझाएको पनि निकै प्रभावकारी भएको अध्यक्ष शाहले बताए । धुर्मुसले चामल, झुल, टर्चलाइट लगायत वितरण गरेका थिए । जिल्लाकै अर्का राष्ट्रिय कलाकार गायक प्रमोद खरेल पनि राहत लिएर गृह गाउँ कचनकवल आइपुगे । रातको समयमा आँखा नदेख्दा समस्यामा रहेकी ७० वर्षीया रामवती गणेश उनीबाट टर्च लाइट र झुल पाउँदा खुसी भइन् । गायक खरेलले आफ्नै हातले गाउँका बाढीपीडितलाई चामल, त्रिपाल, झुल, तेल, दाल, नुन लगायत वितरण गरेका थिए । राष्ट्रिय कलाकारहरूले सहयोग गर्दा निकै खुसी भएको गाउँपालिका अध्यक्ष अन्जार आलमले बताए ।"
नाट्यकर्मीलाई १ लाखको बिमा,"काठमाडौं (कास) नाटक गर्ने क्रममा कार्यस्थलमा हुने दुर्घटनाका लागि नाट्य कर्मीहरूको १ लाख बराबरको बिमा गरिने भएको छ । नाट्यकर्मी महासंघले सुरु गरेको नाट्य विमर्श को पहिलो शृंखलामा महासंघ र राष्ट्रिय बिमा कम्पनीबीच नाट्यकर्मीहरूको जीवन बिमा गर्ने सम्झौता भएको हो। नाट्यकर्मीहरूले जस्तोसुकै परिस्थितिमा पनि नाटक गर्नुपर्ने उल्लेख गर्दै वरिष्ठ नाट्यकर्मी हरिहर शर्माले बिमाको व्यवस्थाले नाट्यकर्मीहरूमा नाटक गर्न थप ऊर्जा मिल्ने बताए । कार्यक्रममा सांस्कृतिक संस्थानका महाप्रबन्धक राजेश थापाले नाट्यकर्मीहरूको समस्या पहिचानसँगै समस्या समाधानको कार्ययोजना बनाई अघि बढ्नुपर्ने औंल्याए । सडक नाटक गर्दा दुर्घटना हुने सम्भावना उच्च रहने भएकाले गैरसरकारी संस्थाहरूले सञ्चालन गरिरहेको सडक नाटक प्रदर्शनका कार्यक्रमहरूमा सहभागी हुने नाट्यकर्मीहरूको अनिवार्य दुर्घटना बिमा गर्नैपर्ने कानुन बनाउनतिर लाग्ने महासंघका अध्यक्ष विजय विस्फोटले बताए । उनले भने, नाट्यकर्मीहरूको बिमा नगरिएको सडक नाटक स्वीकृत गर्न दिन्नौं । महासंघका महासचिव राजेन्द्र रिमालले नाट्यकर्मीहरूको सामाजिक सुरक्षा कार्यपत्र प्रस्तुत गरेका थिए । कार्यपत्रमा नाट्यकर्मीहरूको सुरक्षाका लागि घटना हुनै नदिने पूर्वतयारी, भइहाले तत्कालीन उद्धारको योजना र त्यसपछि आवश्यक क्षतिपूर्तिको कार्यक्रम अनिवार्य गरिनुपर्नेमा जोड दिइएको थियो ।"
नेपालका लघुकथा,"काठमाडौं (कास) सीताराम नेपाल लघुकथा कृतिसहित आएका छन् । रातो डायरी नवौं लघुकथा दिवसको अवसर पारेर आइतबार राजधानीमा प्रा मोहनराज शर्माले लोकार्पण गरे ।प्रा शर्माले नेपालको कथा लेखन शैलीको प्रशंसा गरे । नाट्यकर्मी तथा अशेष मल्लले लघुकथाको शब्द मात्र नभएर यसको संरचना, स्वभाव र आकारले समेत महत्त्वपूर्ण भूमिका निभाउने उल्लेख गर्दै कृतिमा समावेश कथाहरूको संरचना राम्रो रहेको टिप्पणी गरे । कृतिमा समेटिएका लघुकथामा राजनीतिक क्षेत्रको प्रभाव अलि बढी परेको अर्का समीक्षक प्राडा कपिल लामिछानेले औँल्याए । कथामा समाज, प्रेम र परिवेशका साथै समाज र परिवारको अन्तद्र्वन्द्व छ, उनले भने, कथाको आदि जसरी उठान गरिन्छ त्यसरी नै अन्त्य गर्नुपर्नेमा कथाकार कतिपय स्थानमा चुकेका छन् । लघुकथाकार नेपालले रहर लागेर पहिलो उक्त कृति तयार गरेको सुनाए ।"
आक्रमणमा दोषी १० लाई मृत्युदण्ड,ढाका (एजेन्सी) बंगलादेशका प्रधानमन्त्री शेख हसिना वाजेदको हत्या प्रयासमा दोषी १० जनालाई बंगलादेशी अदालतले आइतबार मृत्युदण्ड सुनाएको छ । उनीहरूले सन् २००० मा हसिनाको हत्या गर्न ढाकामा भएको आमसभामा ठूलो विस्फोटन गराएका थिए । घटनाका प्रमुख योजनाकार हनानलाई बंगलादेशका लागि पूर्वबेलायती राजदूतमाथि ग्रिनेड आक्रमणमा दोषी ठहर भएपछि अप्रिलमा फाँसी दिइएको थियो । आक्रमणकारीले हसिना बाँचुन्जेल मुस्लिमले सत्ता सञ्चालन गर्ने अवसर नपाउने भएकाले हत्या प्रयास गरेको बयान दिएका थिए । उनको अहिलेसम्म १९ पटक हत्या प्रयास भइसकेको छ । सन् २००४ मा भएको ग्रिनेड आक्रमणमा उनी घाइते भएकी थिइन् । उनले आमसभामा भाषण गरिरहेका बेला १३ वटा ग्रिनेड प्रहार गरिएको थियो । आक्रमणमा २२ जना मारिएका थिए । २ सयभन्दा बढी घाइते भएका थिए । उनका पिता बंगबन्धु शेख मुजिबर रहमानको सन् १९७५ मा असन्तुष्ट सेनाले हत्या गरेका थिए । हसिना बंगलादेशको अवामी लिगकी अध्यक्ष हुन् । उनी १९९६ देखि हालसम्म तीनपटक बंगलादेशको प्रधानमन्त्री भइसकेकी छन् । पछिल्लो पटक सन् २०१४ मा आफ्नो दलले बहुमत प्राप्त गरेपछि प्रधान्मन्त्री बनेकी हुन् ।
सीमा झडप पृष्टि भएन,"नयाँदिल्ली (एजेन्सी) भारतीय सुरक्षा निकायले सार्वजनिक गरेको भारत र चीनका सेनाको भडपको दृश्यको आधिकारिकता हालसम्म पुष्टि गर्न सकेको छैन । भारतका सेवा निवृत्त जनरल प्रकाश काटोचले अगस्ट १५ मा दुई देशका सेनाबीच झडप भएको भिडियो सार्वजनिक गरेका थिए । काटोचको फेसबुक पेजमा सार्वजनिक उक्त भिडियो भारतीय सुरक्षा निकायले पनि प्रयोग गरेका थिए। सेनाले चिनियाँ सेना सीमा पार गर्न खोज्दा भारतीय सेनाले हाते साङ्लो बनाएर रोकेको बताएको थियो भारतीय सेनाको साङ्लो टुटाउन चिनियाँ सेनाले आक्रमण गरेका थिए । लगत्तै दुई देशका सेना ढुंगामुढामा उत्रिएका थिए । घटनास्थलभन्दा अलिक परबाट खिचिएको भिडियोमा दुई देशका सेना भने प्रस्ट चिनिँदैनन् । तर भारतले भने चिनियाँ सेना आफ्नो क्षेत्रमा प्रवेश गरेको दाबी गरेको थियो । अगस्ट १६ मा चिनियाँ सेनाकी प्रवक्ताले घटनाबारे भारतले झूटो प्रचार गरेका आरोप लगाएकी थिइन् । भारतीय विदेश मन्त्रालयका प्रवक्ता रवीश कुमारले दुवै देशका सेना कमान्डरले आपसी सहमतिमा समस्या समाधान गरेको दाबी गरे । दुई देशबीच चीन, भारत र भुटानको सीमा क्षेत्र डोक्लाममा सीमा विवाद जारी छ । भारतले सुरक्षा चुनौती देखाउँदै चीनले सडक निर्माण गरिरहेको स्थानमा सेना परिचालन गरेपछि विवाद बढेको हो ।"
फेरि परमाणु युद्धको चेतावनी,"चिनियाँ प्रतिक्रियाचीनले वासिङ्टन र प्योङयाङलाई कोरियाली प्रायद्वीपमा तनाव नबढाउन आग्रह गरेको छ । उसले भनेको छ, यदि दक्षिण कोरियाले कोरियाली प्रायद्वीपमा साँच्चिकै युद्ध नहोस् भन्ने चाहन्छ भने उसले सैनिक अभ्यास रोक्नैपर्छ । चिनियाँ सरकारी अखबार ग्लोबल टाइम्सका अनुसार उत्तरको बढदो परमाणु हतियार परीक्षण र दक्षिणको सैनिक अभ्यासले तनाव झन् बढाउने निश्चित छ ।"
के चाहन्छ उत्तर कोरिया ?,"लन्डन (बीबीसी) अमेरिका र उत्तर कोरियाबीचको लामो समयदेखिको तनाव गत जुलाईमा दुई अन्तरमहादेशीय ब्यालेस्टिक मिसाइल परीक्षणपछि झन् चर्कियो । उत्तर कोरियाको पछिल्लो परीक्षणले क्रुद्ध अमेरिका संयुक्त राष्ट्रसंघीय प्रतिबन्धका लागि अग्रसर भयो । फलस्वरूप अमेरिका र उत्तर कोरियाबीच वाकयुद्ध सुरु भयो । उत्तर कोरियाका नेता किम जोङ उन वास्तवमा के प्राप्त गर्न चाहन्छन् त ? के उत्तर कोरियाले परमाणु र क्षेप्यास्त्र कार्यक्रम त्याग्ने हो भने अमेरिकाले उसको अस्तित्व स्विकार्न सक्छ ?अमेरिका र अन्तर्राष्ट्रिय समुदायले अनेकौं चेतावनी दिँदा पनि उत्तर कोरियाले आफ्नो कार्यशैलीमा परिवर्तन नगरेपछि अमेरिकी राष्ट्रपति डोनाल्ड ट्रम्प आक्रोशित बनेका हुन् । ट्रम्पले उत्तर कोरियाले अहिलेसम्मको संसारकै भयानाक आक्रमणको सामना गर्नुपर्ने धम्कीसमेत दिए । तर ट्रम्पको चेतावनीपछि उत्तर कोरिया डराउनुभन्दा झनै क्रुद्ध भयो । प्रत्युत्तरमा उसले क्षेप्यास्त्र आक्रमण गर्ने योजना सार्वजनिक गर्यो । गत हप्ता केही मत्थर तनाव अमेरिका र दक्षिण कोरियाले सोमबारदेखि संयुक्त सैन्य अभ्यास गर्ने बताएसँगै उत्कर्षमा पुगेको छ । उत्तर कोरियाले दुई देशले संयुक्त सैन्य अभ्यास नरोके अमेरिकाको कुनै पनि स्थानमा आक्रमण गर्ने चेतावनी दिएको छ । विकसित पछिल्ला घटनाक्रम हेर्दा अब कूटनीतिक प्रयासले मात्र समस्याको समाधान नहुने निश्चितप्राय: छ । अमेरिकाले कूटनीतिक प्रयासमार्फत समस्या समाधान प्रयास असफल भएको छ । अमेरिकी राष्ट्रपति ट्रम्पले निर्वाचित भएलगत्तै उत्तर कोरियासँग वार्ता गर्न इच्छुक भएको बताएका थिए । तर उत्तर कोरियाले त्यसको ठोस जवाफ दिएन । दुई देशबीच हालै झन् सम्बन्ध बिग्रिएकाले तत्काल वार्ताको सम्भावना पनि देखिँदैन । दक्षिण कोरियाका राष्ट्रपति मुन जेइनले कार्यकाल सय दिन पुगेको अवसरमा गतहप्ता सोलमा आयोजित कार्यक्रममा वार्ताको प्रस्ताव गरेका थिए । तर उत्तरले उनको प्रस्तावको कुनै जवाफ दिएको छैन । सिद्धान्तत: अमेरिकाले उत्तर कोरियालाई मनाउन केही दीर्घकालीन महत्त्वका निर्णयहरू लिन सक्छ । तीमध्ये शान्ति सम्झौतामार्फत कोरियाली युद्ध अन्त्य गर्न वार्ता गर्ने, उत्तर कोरियालाई कूटनीतिक मान्यता दिन पहल गर्ने, प्योङयाङमा अमेरिकी नियोगको सम्पर्क कार्यालय स्थापना गर्ने र कोरियाली प्रायद्वीपमा बिस्तारै हतियार कटौती गर्दै जाने सहमति प्रमुख हुन् । विगतमा भएका कूटनीतिक सम्झौताहरूको उल्लंघनका कारण वासिङ्टन र उत्तरको विश्वासको खाडल बढेको हो । चीनमा निर्यात गर्दै आएको खनिज तथा खाद्यान्न लक्षित हालैको नाकाबन्दी र अन्तर्राष्ट्रिय बजारमा श्रमिकलाई प्रतिबन्ध गर्नेजस्ता कारणले अमेरिकाप्रति थप नकारात्मक भएको हो ।सन् २०११ को अन्त्यतिर सत्तामा आएयता किम जोङ उनले सेनाको आधुनिकीकरण र कोरियाली जनताको आर्थिक समृद्धिका लागि जोड दिएका छन् । लिबिया र इराकको स्थितिबाट पाठ सिकेर देशको अस्तित्व जोगाउने एक मात्र विकल्प परमाणु हतियार भएको उनको बुझाइ छ । खासगरी दक्षिण कोरियामा तैनाथ २८ हजार अमेरिकी सेना उत्तर कोरियाले सार्वभौमसत्ताको प्रमुख खतरा मानेको छ । १९५० देखि तीन वर्ष चलेको कोरियाली युद्धताकाको भूमिकालाई उसले देशका लागि अमेरिका कति खतरनाक छ भन्ने बुझाउँदै आएको छ । राष्ट्रपति ट्रम्पका बेलगाम सार्वजनिक भनाइहरू किम जोङका लागि एक किसिमले उपहारजस्तै भएका छन् । उनले देशको सर्वोच्च कमान्डर र संरक्षकको रूपमा प्रमाणित गर्न ट्रम्पका पछिल्ला भनाइले मलजल गरिरहेका छन् । बढ्दो परमाणु हतियार निर्माण र क्षेप्यास्त्र परीक्षणको मद्दतले उनलाई आफ्नो देशमा राजनीतिक अधिकार र वैधानिकता बढाउन थप सहयोग पुगेको छ । साथै, हतियारको त्रासले आफूलाई एक स्वतन्त्र र सार्वभौम राष्ट्रको मान्यता दिन अमेरिका, दक्षिण कोरिया तथा अन्य प्रमुख अन्तर्राष्ट्रिय शक्तिलाई दबाब दिन सकिने उत्तरको बुझाइ देखिन्छ ।"
दोस्रो किस्ता लिने थोरै,"गोरखाका ५४ हजार भूकम्पपीडितले आवास अनुदानको पहिलो किस्ताबापत ५० हजार रुपैयाँ लिए । तीमध्ये ७ हजार ३ सय ९८ जनाले मात्रै दोस्रो किस्ताका लागि निवेदन दिएका छन् । ६ हजार ६ सय २३ जनाको बैंक खातामा रकम जम्मा भइसकेको जिससले जनाएको छ ।यो तथ्यांकले जिल्लामा निजी घर पुनर्निर्माणको गति सुस्त रहेको प्रस्टै हुन्छ । पहिलो किस्ता लिएर घर नबनाउनेको संख्या बढी छ, पुनर्निर्माण प्राधिकरण प्रमुख राजेन्द्रबाबु कार्कीले भने, भूकम्पपीडितलाई घर बनाउन प्रोत्साहन गर्न जरुरी छ । पुनर्निर्माणसम्बन्धी अस्पष्ट कार्यविधि, झन्झटिलो प्रक्रिया, निर्माण सामग्री अभावले पीडितले घर बनाउन ढिलाइ गरेका हुन् । तोकिएको मापदण्ड पूरा गरी घर निर्माण गर्ने पीडितलाई किस्ताअनुसार ३ लाख अनुदान दिन प्राधिकरण तयार रहेको कार्कीले बताए। इन्जिनियरहरू भने धेरै घर निर्माण चरणमा रहे पनि कार्यविधिका कारण तथ्यांक थोरै देखिएको बताउँछन् । आफ्नै तरिकाले भूकम्पपीडितले संरचना बनाएका छन्, सुलिकोट गाउँपालिका बारपाकमा खटिएका सुरेशचन्द्र पोखरेलले भने, भूकम्पप्रतिरोधी घर बने पनि मापदण्डका सबै सूचक पूरा भएका छैनन् । ३१ सूचक पूरा गरेका घरलाई मात्रै प्राविधिकले दोस्रो र तेस्रो किस्ताको सिफारिस दिन सक्ने उनले बताए । भूकम्प केन्द्रविन्दु बारपाकमा मात्रै १ हजार २ सय ९४ ले अनुदानको पहिलो किस्ता लिएकामा ५ सय ५२ घर निर्माणाधीन छन् । तीमध्ये सबै मापदण्ड पूरा गर्नेको संख्या एक सय हाराहारी छ । अनुदान रकम दुरुपयोग गर्नेलाई कारबाही गर्नुपर्ने स्थानीय सुकबहादुर विकले बताए । सरकारले बनाएका १७ वटा डिजाइनमध्ये बारपाकलाई मिल्दोजुल्दो एउटै छैन, उनले भने, बनिसकेका घरको अध्ययन गरेर अनुदान दिनुपर्छ । निजी घर पुनर्निर्माणसम्बन्धी मापदण्ड प्राधिकरणले परिमार्जन गरेकाले अनुदान पाउनेको संख्या बढ्ने सहरी विकास तथा भवन डिभिजन कार्यालयका प्रमुख इन्जिनियर रोशन श्रेष्ठले बताए । पहिलेभन्दा अलि खुकुलो खालको मापदण्ड आएको छ, उनले भने । स्थानीय तहका जनप्रतिनिधिले सर्वसाधारणका घर पुनर्निर्माण गर्न गाउँगाउँमा अभियान सञ्चालन गर्नुपर्ने प्रजिअ जितेन्द्र बस्नेतले बताए ।"
पाउनै मुस्किल,"पुन: सर्वेक्षण तयारीभूकम्पपीडितको गुनासो व्यवस्थापन गर्न प्राधिकरणले पुन: सर्वेक्षण हुँदै छ । त्यसका लागि जिल्लाका साबिकका सबै (५५ गाविस) मा २४ इन्जिनियर खटाइएको छ । प्राधिकरणका अनुसार जिल्लामा अनुदान नपाएको भन्दै गुनासो दर्ता गराउने १४ हजार ५ जना थिए । तीमध्ये १३ सय ३४ लाई अनुदान पाउने सूचीमा र १८ सय ३ जनालाई सबलीकरण गरी बस्ने सूचीमा राखिएको थियो । सबलीकरणका लागि १ लाख उपलब्ध गराउने प्रावधान छ । प्राधिकरण जिल्ला प्रमुख आचार्यका अनुसार जिल्लामा गुनासो व्यवस्थापन गर्न बाँकी १० हजार १ सय ४२ जनाको हकमा पुन: सर्वेक्षण गर्नुपर्ने भएको हो ।काभ्रेमा पनिगुनासो सम्बोधनपछि पनि लाभग्राही सूचीमा नपरेका पीडितका लागि जिल्लामा पुन: सर्वेक्षण गरिँदै छ । यसअघि पारिवारिक विवरण स्पष्ट नभएका, घरको फोटो प्रष्ट नभएका लगायतका विवरण पूरा नभएका भूकम्पपीडितको मात्रै पुन: सर्वेक्षण र जाँच गर्न लागिएको हो । प्राधिकरण जिल्ला समन्वय समितिका सदस्यसचिव धु्रव गैंडाका अनुसार पुन जाँच गर्नुपर्ने १० हजार १ सय ३४ र पुन सर्वेक्षण हुनुपर्ने ६ हजार ३ सय ७६ घरधुरी छन् । पहिलो पटक लाभग्राही सूचीमा नपरेका २३ हजार ९ सय १९ भूकम्पपीडितमध्ये १९ हजार निवेदनको सुनुवाइ हुँदा करिब ४ हजार लाभग्राही सूचीमा थपिएका थिए । ७२ हजार २ सय ११ लाभग्राहीमध्ये ६३ हजार ७ सय २९ ले पहिलो किस्ता, ५ हजार १ सय ५८ ले दोस्रो किस्ता र ७९ जनाले तेस्रो किस्ता लिएका छन् । सदस्य सचिव गैंडाका अनुसार ८ हजार ५ सय ३३ ले मात्रै घर निर्माण सुरु गरेका छन् । खटिए इन्जिनियरअनुदान वितरणमा गुनासो बढेपछि रसुवाका पाँचवटै गाउँपालिकामा छुट तथा पुन:जाँचका लागि इन्जिनियर टोली खटिएको छ । अनुदान लिन योग्य हुँदाहुँदै पनि छुटेका, तथ्यांक नभेटिएका, यसअघि लिएको घरको फोटो प्रस्ट नभएका तथा गुनासो दर्ता गरेका पीडितलाई सम्बोधन गर्न सर्वेक्षण हुन लागेको हो । इन्जिनियर घरघर पुगेर छुट तथा पुन: जाँच गर्ने प्राधिकरण जिल्ला कार्यालयले जनाएको छ । कार्यालय प्रमुख कृष्णकान्त उपाध्यायले सर्वेक्षण गर्नुपर्ने घर ८ सय ९७ वटा छन् । १ हजार ४ सय १८ जनाले तथ्यांक संकलन नमिलेको भन्दै गुनासो दर्ता गराएका छन् ।"
विद्युत् सेवा सधैं अस्तव्यस्त,"अनियमित विद्युत्ले सास्तीबैतडी अनियमित विद्युत्ले यहाँका बासिन्दाले सास्ती खेप्नु परेको छ । बर्खामा मौसममा खराबी आउनेबित्तिकै विद्युत् लाइन गडबडी हुँदा सर्वसाधारणले सास्ती व्यहोर्नुपरेको हो । पानी, हावाहुरी र चट्याङले विद्युत् अनियमति हँुदै आएको छ ।व्यवसायी, सर्वसाधारण र कर्मचारी विद्युत्बाट हुने कामका लागि घण्टौं कुर्न बाध्य रहेको सिगास गाउँपालिका५ का पदमसिंह साउदले बताए । जीर्ण पोल र पुराना ट्रान्सफर्मरका कारण विद्युत् सेवा अनियमित भएको हो । पछिल्लो समय विद्युत् प्राधिकरण बैतडी वितरण केन्द्रले सेवा प्रभावकारी बनाउन प्रयास गरे पनि विभिन्न समस्याले हुन नसकेको केन्द्र प्रमुख राजेन्द्रलाल देवले बताए । पुर्चौडी र मेलौली नगरपालिका, सिगास, शिवनाथ र पञ्चेश्वर गाउँपालिकामा विद्युत् सेवा पुगेको छैन ।"
कहाँ छन् हत्यारा ?,"हत्या शृंखला बढ्दोबारा केही दिनअघि निजगढस्थित सार्वजनिक मावि वागदेवमा कक्षा ९ मा अध्ययनरत निजगढ ५ गैरीटोलका १६ वर्षीय निशान्त सापकोटाको धारिलो हतियारले घाँटी रेटी हत्या भयो । छिमेकी विचारी थापाका घरमा हत्या भएकाले प्रहरीले थापा परिवारका चार जनालाई नियन्त्रणमा लिएर अनुसन्धान थालेको छ । यो घटनाको तीन दिनअघि कलैया २४ का किसुनराम चमार ३० वर्षीया पत्नी कुन्तीलाई बन्चराले हत्या गरेर फरार छन् । करैयामाई १ की २२ वर्षीया रमितादेवी साहलाई पति भगवानलाल साह तेलीले नशाको झोकमा कुटपिट गरी हत्या गरे । उनी प्रहरी हिरासतमा छन् । असार ५ मा कलैया १३ बलिरामपुरकी ३८ वर्षीया मन्तुरीराम चमारलाई पति दरोगाले हत्या गरेका थिए । पक्राउ गरेलगत्तै दरोगाको पनि मृत्यु भएपछि तीन छोराछोरीको बिचल्ली छ । केही समययताका यी घटनाले बारामा हत्या शृंखला बढ्न थालेको देखाउँछन् । प्रहरी अनुसन्धानले बढीजसोमा घरायसी विवाद, यौनजन्य क्रियाकलाप, मोबाइल फोन प्रयोग र मदिरा सेवनलाई कारण देखिएको छ । ९ महिने शिशुदेखि विवाहित महिला र विद्यार्थीसमेत निसानामा परेका छन् । जिल्ला प्रहरी कार्यालयको अभिलेखअनुसार गत वर्ष साउनयता ११ जनाको हत्या भएको छ जसमा महिला बढी छन् ।औसतमा प्रतिमहिना एक जनाको हत्या भइरहेको प्रहरी अभिलेखमा देखिन्छ । सबै हत्याका आरोपी पक्राउ परी कानुनी दायरामा आइसकेको प्रहरी अनुसन्धान अधिकृत बताउँछन् । यी अपराध सामाजिक र परम्परागत भएकाले यसबाट जोगिन तथा कम गर्न शिक्षासँगै चेतना बढाउनु जरुरी ठान्छन् उनीहरू । चेतना अभावले आपसी मनमुटाव, व्यक्तिव्यक्तिबीच रिसइबीले यस्तो हत्या भइरहेको छ, प्रहरी नायब निरीक्षक दिलीप घिमिरेले भने, कुनै गुन्डागर्दी वा योजनाबद्ध ढंगले भएका छैनन् । घरझगडा रोक्न प्रहरीले दिने सेवा पर्याप्त नभएको उनले बताए । प्रहरी कार्यालयअन्तर्गत महिला तथा बालबालिका केन्द्रका अनुसार वर्षको झन्डै तीन सय घरेलु हिंसासित सम्बन्धित झगडा आउने गरेका छन् ।"
कामै नगरी भुक्तानी,"जाजरकोट (कास) सिँचाइ विकास डिभिजन कार्यालय जाजरकोटले कामै नगरेका विभिन्न सिँचाइ योजनालाई भुक्तानी दिएको पाइएको छ । कार्यालयले नयाँ प्रविधि कार्यक्रमअन्तर्गत पाइप नै खरिद नगरेको इवर सिँचाइ योजनालाई २४ लाख दिएको छ ।कार्यालय प्रमुख थलबहादुर तामाङले योजनाको अनुगमन तथा निरीक्षण नगरी पाइप खरिदबापतको भुक्तानी गरेका हुन् । योजनामा ५ लाखको मात्र पाइप किनेर अन्य रकम खल्तीमा हाल्ने तयारी भएको एक कर्मचारीले बताए । तामाङले साइड इन्चार्जलाई दबाबमा पारेर बिल बनाउन लगाएको समेत खुल्न आएको छ । विविध कारणले योजनास्थलसम्म पाइप पुर्याउन नसकिएको उपभोक्ता समितिका अध्यक्ष मनवीरे रोकायले बताए । योजनाको पाइप तत्काल खरिद तथा ढुवानी गर्ने उनको भनाइ छ । प्रमुख तामाङले गत आवमा इवरजस्तै कार्य सम्पन्न नभएका अन्य दर्जन सिँचाइ योजनाका उपभोक्तालाई रकम भुक्तानी गरेका छन् ।१० प्रतिशत कमिसन प्रलोभनमा तामाङले अधुरा योजनाको पूरै मूल्यांकन गरेको स्थानीय टोपबहादुर थापाले बताए । कमिसन नदिने उपभोक्ताको कार्य सम्पन्न भए पनि मूल्यांकन घटाएर भुक्तानी रोकेको थापाले बताए । तामाङ सरले गत वर्ष पनि ढिमे सिँचाइ योजनाको कार्य सम्पन्न नहँुदै भुक्तानी गर्नुभएको थियो, उनले भने । तामाङले गत वर्ष कमिसन नदिँदा हुलु जिउला सिँचाइ योजनाको रकम भुक्तानी घटाएको पनि थापाले आरोप लगाए । भौगोलिक विकटता, समयमा बजेट निकासा नहुनेलगायत कारणले कतिपय योजना सम्पन्न हुन नसकेको कार्यालयका सूचना अधिकारी सब इन्जिनियर रामपति साह बताउँछन् । अन्तिम मूल्यांकन गर्न योजनास्थल पुग्न नसक्दा र उपभोक्ताको विश्वासमा बिल बनाउँदा भुक्तानी बढी गएको हुनसक्ने उनको भनाइ छ । साहका अनुसार उपभोक्ताले सम्पन्न भइसकेको भनेर झुक्याउने र दलका नेताले दबाब दिएर जबरजस्ती बिल बनाउन बाध्य पार्ने गरेका छन् । उपभोक्ता तथा व्यवसायीले योजना गुणस्तरीय बनाउन आलटाल गर्ने, कामै नगरी रकम भुक्तानीका लागि मात्र जोडबल गर्ने गरेको पनि उनले बताए ।"
शिक्षा कार्यालयमा ताला,"बझाङ (कास) जिशिकामा विभिन्न माग राखी शिक्षक संगठनहरूले तीन दिनअघि लगाएको ताला अझै खुलेको छैन । ताला लागेपछि कार्यालयको काम प्रभावित बनेको छ ।मन्त्रालय तथा विभागबाट विभिन्न शीर्षकमा आएको विद्यालय अनुदानमा कमिसन नमिलेका कारण कार्यक्रमै नगरी रकम फ्रिज गरेको, वितरण भएको अनुदानमा पनि कमिसनको चलखेल गरेको र जिल्लाको शैक्षिक अवस्था कार्यालयकै कारण अस्तव्यस्त बनेको शिक्षक संगठनहरूको आरोप छ । यस्तै रिक्त भएका ठाउँमा पदपूर्तिको अनुमति नदिएको, प्रक्रिया पुगेर आएका शिक्षकहरूको सरुवामा पनि कमिसनको चलखेल गरेको, शिक्षकको वृत्ति विकास तथा क्षमता विकासका कार्यक्रमहरू कार्यान्वयन नगरी फ्रिज गरेको र शैक्षिक प्रणाली बिगार्ने काम गरेको आरोप छ ।जिल्ला शिक्षा समितिले गरेका निर्णयहरू तत्काल कार्यान्वयन गर्नुपर्ने, प्रक्रिया पुगेका शिक्षकको सरुवा गर्नुपर्ने र रिक्त ठाउँमा पदस्थापना गर्न तत्काल प्रक्रिया थाल्नुपर्ने मागसहित नेपाल शिक्षक संघ, अखिल नेपाल राष्ट्रिय शिक्षक संगठन र अखिल नेपाल शिक्षक संगठनले शुक्रबारदेखि शिक्षा कार्यालयमा तालाबन्दी गरेका हुन् ।आवश्यकता भएका स्थानमा पनि कमिसनको सेटिङमा विभिन्न अनुदान वितरण गर्ने परिपाटी अन्त्य हुनुपर्नेलगायत माग पूरा नभएसम्म लगाइएको ताला नखोलिने नेपाल राष्ट्रिय शिक्षक संगठनका सचिव श्यामप्रशाद जोशीले बताए ।आन्दोलन सुरु भएसँगै कर्मचारी सुरेन्द्रबहादुर कठायतलाई निमित्त दिँदै जिशिअ सूर्यबहादुर सिंह स्थलगत अनुगमन भन्दै कार्यालय आएका छैनन्।उनले स्थानीय तह चुनावका कारण केही कार्यक्रमको रकम फ्रिज भएको स्वीकार्दै कमिसनको आरोप झूटो दाबी गरे । उनले प्रक्रिया पुर्याएर आएका शिक्षकका काम कार्यालयले सहजै गरेको र जायज माग पूरा गर्न वार्ता भइरहेको जनाए ।"
बाढीपीडितलाई धमिलो पानी,"पर्सा वर्षा र बाढीले खानेपानी योजना अवरुद्ध भएसँगै ठोरी र निर्मलबस्ती गाउँपालिकाका बासिन्दा खोलाको धमिलो पानी खान बाध्य भएका छन् ।स्थानीय प्रेम लामाका अनुसार बुलबुले खानेपानी आयोजनाको पाइप तथा इन्टेक बग्दा ठोरी१ का बासिन्दा शुद्ध खानेपानीबाट वञ्चित भएका हुन् । अमवा खानेपानी आयोजना क्षतिग्रस्त हुँदा ठोरी१ को केही भाग र २, ३, र ४ वडाका बासिन्दा प्रभावित भएका छन् । देवीस्थान खानेपानी आयोजना अवरुद्ध हुँदा ठोरी३ का बासिन्दाले स्वच्छ खानेपानी पाउन सकेका छैनन् । अन्य वडाका बासिन्दा कुवाको पानीमा निर्भर थिए । ती कुवामा पनि बाढी पसेपछि उनीहरू पनि धमिलो पानी खान बाध्य छन् । गौतमनगरबाहेक अधिकांश क्षेत्रका बासिन्दाले यो पीडा खेपेको लामा बताउँछन् । खानेपानी आयोजनाका भत्किएका तथा बगेका पाइप मर्मत र नयाँ जडान नभएसम्म धमिलो पानी खानुपर्ने बाध्यता छ ।ठोरीसँगै निर्मलबस्तीमा पनि यस्तै समस्या रहेको एनजीओसीसी पर्साका स्वास्थ्य संयोजक जयकान्त उपाध्याय बताउँछन् । ठोरी र निर्मलबस्तीका बासिन्दाको यो पीडाबारे जानकारी पाएपछि आफूसहितको एक टोली निरीक्षणका लागि त्यहाँ पुगेको उनले जनाए ।निर्मलबस्तीका बासिन्दाले ठुटेखोलाको र ठोरीका बासिन्दाले ढेडु, अमवा, ठुटेलगायत खोलाको पानी खाइरहेको उनले बताए । टोलीले स्थानीयलाई पानी सफा गर्ने १ सय ५० थान पियूष, पानी निर्मलीकरण गर्ने टयाबलेट ५० थान र धमिलो पानी सफा गर्ने वाटर मेकर २ सय थान वितरण गरेको उपाध्यायले जनाए ।"
आफूखुसी औषधि खाँदा ज्यानकै जोखिम,"बर्सेनि ३ लाखभन्दा बढीअनिच्छित गर्भ र गर्भपतनसम्बन्धी सन् २०१४ को अध्ययनले नेपालमा एक वर्षमा १० लाख ४८ हजार महिला गर्भवती भएको तथ्यांक सार्वजनिक गरेको थियो । तीमध्ये आधाको गर्भ अनिच्छित देखाइएको छ । वातावरण स्वास्थ्य र जनसंख्या कार्यक्रम अनुसन्धान केन्द्र (कृपा) र अमेरिकास्थित गुडमाकर इन्स्टिच्युटले उक्त अध्ययन गरेका थिए । अध्ययनले ५८ प्रतिशत गर्भपतन अवैध रूपमा हुने गरेको देखाएको छ । गर्भपतनलाई कानुनी मान्यता दिइएको १४ वर्षभन्दा बढी भइसक्यो तर अझै सेवाबारे जानकारी र पहुँच स्थापित भएको छैन । लाज, डर, अन्धविश्वासका कारण आफैं जोखिम मोल्ने धेरै छन् । अध्ययनअनुसार ४२ प्रतिशतले मात्र कानुनी मान्यता पाएका स्वास्थ्यसंस्थामा गर्भपतन गराएका छन् । एक वर्षको अवधिमा औसतमा ३ लाख २३ हजारले गर्भपतन गराएको अध्ययनले औंल्याएको छ । तीमध्ये १ लाख ३७ हजारजति मात्र वैध छन् । गैरकानुनी तथा असुरक्षित गर्भपतन गराउनेमध्ये ६८ प्रतिशतमा जटिल समस्या आउने गरेको छ । जटिल अवस्थामा पुगेका ८० हजारमध्ये ६८ प्रतिशतले गैरकानुनी रूपमा गर्भपतन गराएको खुलेको छ । २०६० पुस १० मा गर्भपतन सेवालाई कानुनी मान्यता दिइएको हो । सुरक्षित गर्भपतन सेवा प्रक्रिया २०६० लाई स्वास्थ्य सेवा ऐनमा समावेश गरी कार्यान्वयनमा ल्याएपछि १२ सातासम्मको गर्भलाई तालिमप्राप्त स्वास्थ्यकर्मीबाट पतन गराउन पाउने अधिकार प्राप्त भएको हो ।"
जहिल्यै औषधि अभाव,"अछाम रामारोशन गाउँपालिकाका ४३ वर्षीय उज्जले रावल ज्वरो आएपछि उपचारका लागि मलातिकोट स्वास्थ्यचौकी पुगे । त्यहाँ उनले सिटामोल पनि नपाउँदा निराश भएर फर्किए । उनले यहाँ औषधिको सधैं अभाव रहने बताए । सामान्य बरामीको समेत उपचार हुँदैन । नि:शुल्क दिनुपर्ने औषधि कहिल्यै पाइँदैन उनले भने, विकटका जनताका लागि सरकारी सेवा आकाशको फलजस्तै भएको छ । अर्का स्थानीय मनकला खनालले पनि सामान्य औषधिसमेत नपाउने गुनासो गरिन् । पखाला लागेर आमालाई स्वास्थ्य संस्था लगेको थिएँ । त्यहाँ जीवनजल नै रहेनछ, उनले भनिन्, औषधि र स्वास्थ्यकर्मी अभाव भइरहने दुर्गमको स्वास्थ्यचौकी हो यो ।जिल्ला स्वास्थ्य कार्यालयबाट त्रैमासिक रूपमा पठाउने औषधि समयमा नपठाउँदा जीवनजलसमेत नभएको स्वास्थ्यचौकीका सिनियर अहेव डम्बरबहादुर शाहले बताए । राज्यको उदासीन र उपेक्षाले उपचारका लागि आउने सर्वसाधारण नि:शुल्क पाउनुपर्ने औषधिसमेत नपाएर रित्तै फर्कन बाध्य छन्, उनले भने, औषधि छैन मेडिकलमा किन्नुस् भनेर पठाउँछौं ।सुगमका स्वास्थ्य संस्थामा मात्र औषधि पठाउने तर दुर्गम तथा दूरदराजका स्वास्थ्य संस्थामा सधैं औषधि अभाव भइरहने विन्ध्यवासिनी स्वास्थ्यचौकी इन्चार्ज अमृता खड्का बताउँछिन् । नि:शुल्क पाइने औषधि नपाउँदा सर्वसाधारण झारफुक र जडीबुटीको सहारा लिन बाध्य रहेको उनको भनाइ छ ।दैलेखसँग सिमाना जोडिएको कालेकाडा स्वास्थ्यचौकीमा पनि प्राय: औषधि अभाव भइरहने अहेव धनबहादुर पुनले बताए । अहिले दैनिक २० जना भाइरल ज्वरोका बिरामी आइरहेको र जेनतेन औषधि वितरण गरिएको उनले बताए । केही दिनमा स्वास्थ्य कार्यालयबाट औषधि आइपुग्ने खबर आएको उनले सुनाए । स्वास्थ्य संस्थाबाट सरकारले ३५ प्रकारका औषधि नि:शुल्क वितरण गर्दै आएको दाबी गरे पनि सबै नपाएको कमलबजार प्राथमिक स्वास्थ्य केन्द्रका अमृत खरेलले बताए । दुर्गमका बासिन्दा सामान्य रोगको उपचारका लागि पनि हजारौं खर्चेर जिल्लाबाहिर जानुपर्ने बाध्यता रहेको उनले बताए ।घोडासैन स्वास्थ्यचौकी इन्चार्ज दलबहादुर विष्टले औषधि अभाव नभए पनि पर्याप्त नभएको बताए । अत्यावश्क केही औषधिको अभाव भएकाले जिल्ला जनस्वास्थ्य कार्यालयमा माग गरिएको र अस्तव्यस्त अवस्थामा रहेको स्वास्थ्य संस्थाको सेवाप्रवाहमा सुधार ल्याउने प्रयास भइरहेको जनाए ।तर जिल्ला स्वास्थ्य कार्यालय अछामका जनस्वास्थ्य निरीक्षक झपट ढुंगानाले जिल्लामा औषधिको अभाव नभएको बताउँदै मागका आधारमा आपूर्ति गरिएको बताए । उनले औषधिको स्टक सकिएका स्वास्थ्य संस्थाले तत्काल औषधि माग गरी लिन निर्देशन दिएको पनि जानकारी दिए ।"
चीनद्वारा नुवाकोट दरबार सर्भे,"नुवाकोट पुरातात्त्विक महत्त्वको साततले नुवाकोट दरबारको सर्वे चीनले थालेको छ । चाइनिज एकेडेमी अफ कल्चरल हेरिटेजले बिहीबारदेखि साततले दरबारसहित वरिपरिका पुरातात्त्विक महत्त्व बोकेका दरबार र मठमन्दिरको सर्भे थालेको हो ।गत साउन १९ गते भारी वर्षाले लिच्छविकालीन तुलजा भवानी मन्दिर तथा दरबारको पूर्वी मोहडा भत्किएपछि चीनले चासो दिएको थियो । गत २०७२ साल वैशाख १२ र २९ गतेको विनाशकारी भूकम्पले दरबारमा क्षति पुगेको थियो । आठ जनाको चिनियाँ प्राविधिक टोली सर्वेका लागि खटिएको छ । टोलीले द्रोण उठाएर दरबार क्षेत्रको तस्बिर लिने, माटो परीक्षणका लागि संकलन गर्ने, क्षतिग्रस्त स्थानको टिपोट गर्ने कार्य गरिहेको छ ।लिच्छविकालीन नान्यदेवले नुवाकोट दरबारक्षेत्रमा बनाएको तुलजा भवानी मन्दिर तथा दरबार मल्लकालीन रंगमहल, गारद दरबार, लामपाटी, सेतोपाटी, लिच्छविकालीन नारायण मन्दिर र पृथ्वीनाराण शाहद्वारा निर्मित साततले दरबारको सर्वे थालिएको छ । बहादुर शाहको बैठक कक्षको चिनियाँ प्राविधिकले सर्भे गरिरहेका छन् । ती सम्पदा भूकम्पका कारण माथिदेखि ढलेका थिए । रंगमहलको माथिल्लो तलादेखि नै भत्किएको छ । त्यसैगरी साततले दरबारको दक्षिण र पश्चिम गारोको एक भाग भत्केर टेको लगाइएको छ । नारायण र विष्णु मन्दिर गजुरदेखि डलेका छन् । लामपाटीको ठाउँठाउँमा गारो भत्केको छ । सेतो पाटी भुइँतला बाँकी छ । यो पाटी पश्चिमा शैलीमा बनेको थियो ।आधा दर्जन दरबार पुनर्निर्माण गर्न चिनियाँ प्राविधिक टोलीले काम गरिहेको स्मारक संरक्षण तथा दरबार हेरचाह कार्यालय साततले दरबार संग्रहालयका प्रमुख अर्जुन फुयालले बताए । चिनियाँ पक्षले दुई मन्दिर नारायण र विष्णुलाई एउटै दरबारका रूपमा निर्माण गर्ने कार्यालयले जनाएको छ । ती दरबार मर्मत गरेर हुनसक्ने भए मर्मत, रेक्टोफिट र अरू पुनर्निर्माण हुन सक्ने भए त्यसैअनुसार गरिने कार्यालय प्रमुख फुयालले बताए । साततले दरबार गोरखाका राजा पृथ्वीनारायण शाहले ललितपुरबाट कालीगढ झिकाई १८१७ मा सुरु गरी १९ मा सम्पन्न गरेका थिए । यसमा काष्ठकलाको अनुपम नमुना राखिएको छ । यही दरबार नै १८०१२५ सम्मको राजनीतिको केन्द्र थियो ।"
राप्रपा संशोधनका विपक्षमा,हेटौंडा (कास) राष्ट्रिय प्रजातन्त्र पार्टीले संविधान संशोधनका विपक्षमा मतदान गर्ने निर्णय गरेको छ । हेटौंडामा आइतबार सम्पन्न राप्रपाको केन्द्रीय कमिटीको बैठकले उक्त निर्णय गरेको हो । शुक्रबारदेखि हेटौंडामा सुरु केन्द्रीय समितिको बैठकको निर्णय जारी गर्दै अध्यक्ष कमल थापाले संसदमा छलफल चलिरहेको संविधान संशोधन विपक्षमा मतदान गर्ने पार्टीले निर्णय गरेको बताए । विज्ञप्ति जारी गर्दै अध्यक्ष थापाले कांग्रेसमाओवादी केन्द्र गठबन्धन सरकारमा जानु पार्टीको ठूलो भूल भएको उल्लेख गरेका छन् । बैठकले तीनमहिने विशेष कार्ययोजना पनि घोषणा गरेको छ । कार्ययोजनाअन्तर्गत भदौ १५ गतेदेखि २६ गतेसम्म पाँच विकास क्षेत्रका स्थानीय तहका अध्यक्षको छुट्टाछुट्टै स्थानमा सम्मेलन गर्ने योजना रहेको छ । असोज २३ गतेदेखि ३१ गतेसम्म ताप्लेजुङबाट दार्चुलासम्म राष्ट्रिय स्वाभिमान यात्रा गर्नेलगायतका कार्यक्रम रहेका छन् ।
असार अन्तिम दिनभन्दा १७ गुणाले कम,"काठमाडौं गत असार महिनाको एकै दिनमा अर्बभन्दा बढी पुँजीगत खर्च गरेको सरकारले साउन महिनामा कति गर्यो होला ? झट्ट अनुमान गर्दा लाग्न सक्छ, साउन महिनाभरिमा कम्तीमा पनि असारको एक दिन बराबरको त गर्यो होला । हैन, असार महिनाको अन्तिम दिनको भन्दा बीस गुणा कम पुँजीगत खर्च भएको छ । महालेखा नियन्त्रकको कार्यालयका अनुसार साउन ३२ गतेसम्म ३५ करोड १४ लाख ५२ हजार रुपैयाँ खर्च भएको छ । तर, गत असार महिनाको अन्तिम दिनमा ५ अर्ब ७६ करोड ६ लाख १४ हजार रुपैयाँ खर्च भएको थियो । जुन रकम चालु आर्थिक वर्षको पहिलो महिनामा भएको खर्चभन्दा १७ गुणाले बढी हो ।यो तथ्यांकले सरकारी निकायहरू नयाँ आर्थिक वर्षको सुरुआती दिनमा जानाजान निदाउँछन्, संसद्को सार्वजनिक लेखा समितिका सभापति डोरप्रसाद उपाध्यायले भने, जब आर्थिक वर्ष सकिन लाग्छ, एकाएक जागरुक भएर खर्च गर्न तात्छन् । यो कर्मचारीतन्त्रले भ्रष्टाचारका लागि जानाजान गरिएको काम हो । कसरी ? विकास निर्माणसँग सम्बन्धित क्रियाकलापमा कमिसन जोडिएको हुन्छ, उनले भने, साउनमै यस्तो गतिविधि देखियो भने तारोमा पर्ने डर । रोक्यो असारमा हतारहतार गर्यो । बजेट सक्ने नाममा कसैले केही गर्दैन । तथ्यांकअनुसार चालु आर्थिक वर्षका लागि विनियोजन भएको कुल बजेटको ० दशमलव १० प्रतिशत मात्रै पुँजीगत खर्च साउनमा भएको हो । सरकारले यो वर्षका लागि ३ खर्ब ३५ अर्ब १७ करोड ५९ लाख ७० हजार रुपैयाँ पुँजीगत खर्च विनियोजन गरेको छ । आर्थिक वर्ष लाग्नुअगावै बजेट पास भए पनि यो वर्ष पनि विगतकै प्रवृत्ति दोहोरिने सम्भावना देखिएको छ । गत वर्ष पनि साउनको एक महिनामा विनियोजन गरिएको पुँजीगत खर्चको ० दशमलव ०२८ प्रतिशत अर्थात् ८ करोड ९० लाख ८४ हजार रुपैयाँ मात्रै खर्च भएको थियो ।साउन र विगतका वर्षहरूमा असार महिनामा भएका खर्च विभिन्न नीति, नियम र संसदीय समितिहरूको निर्देशनविपरीत हो । आर्थिक वर्षको सुरुका महिनाहरूमा आलटाल गरी जानाजान असार महिनामा एकतिहाइ पुँजीगत खर्च गर्ने प्रवृत्ति अन्त्य गर्न भन्दै संसद्को सार्वजनिक लेखा समिति, अर्थ समिति र विकास समितिले पटकपटक विभिन्न निर्देशन दिने गरेका छन् । लेखा समितिले २० प्रतिशतभन्दा बढी पुँजीगत खर्च नहुने व्यवस्था मिलाउन सरकारलाई गत वर्ष नै निर्देशन दिएको थियो । तर, गत वर्ष पनि असारमा मात्रै करिब २७ प्रतिशत खर्च भएको तथ्यांकले देखाउँछ । यो तथ्यांकअनुसार संसद्का समितिहरू पनि आर्थिक वर्षको सुरुआती चरणमा चुपचाप बस्ने र असारमा बजेट धामधाम खर्च गर्न थालेपछि निर्देशन दिने प्रवृत्ति देखिन्छ ।हामी यस विषयमा सचेत छौं । अर्थ मन्त्रालयले संकलन गर्ने राजस्व र पुँजीगत खर्चको विषयमा बैठक बस्ने सोच बनाइरहेका छौं, लेखा समितिका सभापति उपाध्याय भन्छन्, चाँडै यसबारे बैठक बसी छलफल गरेर सरकारलाई निर्देशन दिनेछौं । विगत ६ वर्षयता असार महिनामा मात्रै भएको खर्चको तथ्यांकले आर्थिक कार्यविधि ऐन २०५५, आर्थिक कार्यविधि नियमावली २०६४ र व्यवस्थापिका संसद्मा छलफल गरी कानुनसरह पारित गरिएका विभिन्न वर्षका बजेटका व्यवस्थाको उल्लंघन भएको देखिन्छ । आर्थिक वर्ष ०६८६९ को बजेटले यो विकृति रोक्न पुँजीगत खर्चमध्ये अन्तिम चौमासिक (चैतदेखि असार) सम्म ४० प्रतिशत र असार महिनामा मात्रै २० प्रतिशतभन्दा बढी खर्च नपाउने व्यवस्था छ । तर, विगत ६ वर्षयताको तथ्यांक हेर्दा विनियोजन भएको बजेट एक तिहाइभन्दा बढी खर्च असार महिनामा मात्रै भएको छ । आर्थिक वर्ष ०६८६९ मा ३४ दशमलव ७५, ०६९७० मा ३७ दशमलव २८, ०७०७१ मा ३७ दशमलव ४६, ०७१७२ मा ३२ दशमलव ८, ०७२७३ मा ४९ दशमलव ३४ र गत वर्ष २७ प्रतिशत पुँजीगत खर्च असार महिनामा भएको देखिन्छ । यस्ता तथ्यहरू सार्वजनिक भए पनि सरकारले पनि विभिन्न सुधारका योजनाहरू सार्वजनिक गर्दै आएको छ । चालु आर्थिक वर्षका लागि अर्थ मन्त्रालयले जारी गरेको कार्यतालिकाअनुसार विकास निर्माणका आयोजनाको ठेक्का सम्झौता, खरिद योजना, विस्तृत डिजाइन, लगत अनुमान र बोलपत्र आहवानको काम साउन मसान्तभित्र गरिसक्नुपर्नेछ । बोलपत्र आह्वान र सम्झौताका लागि कार्यविधि र निर्देशिका तर्जुमा तथा संशोधनसमेत साउन मसान्तसम्ममा गरिसक्नुपर्ने व्यवस्था गरेको छ ।कार्यतालिका, अनुगमन संयन्त्र र सरोकारवाला निकायले निर्देशन दिने गरे पनि पुँजीगत खर्च कम हुनुको कारण, खर्चका अवरोधकहरू र त्यसका उपायका विषयमा भने प्रभावकारी काम भएको देखिँदैन । खर्च कम गरेकै कारण सरुवा, सजाय वा छानबिनमा परेका उदाहरण छैनन् । तर, संसद्को विकास समितिले पनि गत वर्ष विकास बजेट खर्च हुन नसक्नुको प्रमुख कारण नै कार्यपालिकाको कमजोर इच्छाशक्ति रहेको भन्दै खर्च नगर्ने कर्मचारीलाई कारबाही गर्न निर्देशन दिएको थियो । अर्थ मन्त्रालय, योजना आयोग र अन्य विकासे मन्त्रालयहरूसँग छलफल गरी पुँजीगत खर्च कम गर्ने कर्मचारीलाई कारबाही गर्न निर्देशन दिएको हो । सार्वजनिक खरिद ऐन संशोधन भई प्रक्रियालाई सरलीकृत गरिसकेको अवस्थामा समेत विकास बजेट प्रभावकारी रूपमा नतिजामुखी खर्च हुन नसक्नुमा कार्यपालिकाको कमजोर इच्छाशक्ति नै प्रमुखकारणका रूपमा रहेको देखिन्छ, समितिको तत्कालीन निर्देशनमा भनिएको छ ।"
औचित्य पुष्टि गर्न राष्ट्र बैंकलाई दबाब,"काठमाडौं तीसवर्षे सेवावधि हटाउनुको औचित्य पुष्टि गर्न केन्द्रीय बैंकलाई दबाब परेको छ । वित्तीय क्षेत्र सुधार गर्ने विशेष उद्देश्यले विगतमा उक्त व्यवस्था ल्याइएकाले त्यसको औचित्य पुष्टि गरेर मात्र परिमार्जन गर्न पूर्वगभर्नर तथा वित्तीय क्षेत्रका जानकारहरूले राष्ट्र बैंक व्यवस्थापनलाई सुझाएका छन्। औचित्य पुष्टि नगरी सीमित कर्मचारीहरूको स्वार्थका लागि मात्र ३० वर्षे सेवा अवधि परिमार्जन गरिए त्यो संस्थागत हित विपरीत हुने उनीहरूको सुझाव छ । राष्ट्र बैंक व्यवस्थापनले ३० वर्षे सेवा अवधि हटाएर ५८ वर्षमा अवकाश हुने व्यवस्था गर्न लागेको समयमा उनीहरूको यस्तो भनाइ आएको हो । के कारणले ३० वर्षे सेवा अवधि हटाउन खोजिएको हो, व्यवस्थापनले त्यो प्रमाणित गर्न सक्नुपर्छ, पूर्वगभर्नर युवराज खतिवडाले भने, मान्छेको टाउको हेरेर यस्तो निर्णय गरिनुहुन्न । सबै सरकारी निकायमा समान प्रकारको अवकाश नीति ल्याउने उद्देश्यले सरकारले एकद्वार अवकाश नीति ल्याए पनि राष्ट्र बैंकमा अझै बेला भइनसकेको उनले बताए । आफू गभर्नर हुँदा पनि यो विवाद कायमै रहेको जनाउँदै उनले भने, मेरो पालामा औचित्य पुष्टि भएको थिएन, यसकारण परिमार्जन नगरिएको हो । अहिले त्यो व्यवस्था हटाउनुपर्ने अवस्था आएको हो भने पहिले त्यसको उपयुक्त कारण सार्वजनिक गरेर मात्र हटाउन उनको सुझाव छ । फेरि यस्तो व्यवस्था आर्थिक वर्षको बीचमा भन्दा पनि सुरुबाट गर्दा उचित हन्छ, यो कुरामा राष्ट्र बैंक व्यवस्थापनले विचार पुर्याउनुपर्छ, खतिवडाले भने । ३० वर्षे सेवावधि हटाउने वा राख्ने सम्बन्धमा नयाँ र पुराना कर्मचारीहरूको स्वार्थ जोडिएकाले व्यवस्थापनले कसैको पक्ष नलिई विवेकशील निर्णय लिनुपर्ने पूर्वगभर्नर विजनाथ भट्टराईले बताए । राष्ट्र बैंकजस्तो प्रभावशाली संस्थामा कर्मचारीसम्बन्धी नीतिहरू पटकपटक परिवर्तन गर्न नहुने उनको भनाइ छ ।राष्ट्र बैंकजस्तो संस्थामा नीतिगत स्थिरता चाहिन्छ, सीमित कर्मचारीको स्वार्थका लागि ३० वर्षे सेवा अवधि हटाउन हुँदैन, उनले भने । राष्ट्र बैंक यही प्रणालीमा चलेको वर्षौं भइसकेकाले त्यसलाई चलाउँदा एकातिर काम गर्ने वातावरण बिग्रन्छ भने अर्कोतिर संस्थाको विश्वसनीयतामा पनि प्रश्न उठ्ने उनले बताए । ३० वर्षे सेवा अवधि हटाउँदा नयाँ कर्मचारीले अवसर नपाउने भएकाले संस्थाको हितमा नहुने जनाउँदै भट्टराइले भने, अहिले ३० वर्षे सेवा अवधि हटाएर ५८ मात्र बनाउँदा राष्ट्र बैंकको संस्थागत क्षमता झनै बिग्रन्छ, भन्ने मेरो बुझाइ हो । राष्ट्र बैक व्यवस्थापनले ३० वर्षे सेवा अवधि हटाउनुका कारण प्रस्ट्याउन सक्नुपर्ने पूर्वगभर्नर तिलक रावलले बताए । यो प्रत्यक्ष रूपमा कर्मचारीको स्वार्थ जोडिएको विषय हो, रावलले भने, यस्ता विषयमा निर्णय गर्दा व्यवस्थापनले धेरै विचार गर्नुपर्छ, व्यक्ति विशेषलाई हेरेर गरेको निर्णयले संस्थाको हित हुँदैन । यो विषय हटाए वा नहटाए जे गरे पनि विरोध हुने भएकाले व्यवस्थापनले आफूलाई आरोप लाग्ने किसिमले निर्णय गर्न नहुने उनको सुझाव छ । मेरो चाहना राष्ट्र बैंक व्यवस्थापनले कुनै किसिमको आरोप खेप्नु नपरोस् भन्ने हो, यसकारण उचित कारण प्रस्टयाएर मात्र उक्त निर्णय गरोस्, उनले भने ।सरकारका पूर्व सचिव एवं राष्ट्र बैंक कर्मचारी व्यवस्थापनसम्बन्धी एक अनुसन्धानकर्ता विमल वाग्लेले भने, संस्थामा व्यक्ति गौण हो, यसकारण संस्थागत हितमा निर्णय हुनुपर्छ, अहिलको अवस्थामा के गर्दा उचित हुन्छ, त्यो राष्ट्र बैंकले पहिल्याउनुपर्छ । विगतमा राष्ट्र बैंक बलियो भएकै कारण वित्तीय क्षेत्र राम्रो भएको जनाउँदै उनले भने, आगामी दिनमा राष्ट्र बैंक झनै बलियो र प्रभावशाली हुनुपर्छ, यसकारण व्यवस्थापनले व्यक्तिवादी निर्णय गर्नु हँुदैन । बहुसंख्यक कर्मचारीको चर्को विरोधका बाबजुद पनि सीमित कर्मचारीको स्वार्थका लागि व्यवस्थापनले ३० वर्षे सेवा अवधि हटाउन खोज्नु राम्रो नभएको एक पूर्व कार्यकारी निर्देशकले बताए । करिब १ चौथाइभन्दा कम कर्मचारीहरूको स्वार्थका लागि व्यवस्थापनले उक्त व्यवस्था परिमार्जन गर्न लागेको छ, ती अधिकारीले भने, उक्त निर्णय भए संस्थागत हित विपरीत हुन्छ । राष्ट्र बैंकको निर्णयको असर सरकारी स्वामित्वका राष्ट्रिय वाणिज्य बैंक, नेपाल बैंक र कृषि विकास बैंकमा पनि पर्ने भएकाले सबै सोचविचार गरेर मात्र थप कदम चाल्नुपर्ने उनको सुझाव छ । सरकारी बैंकहरूकै कारणले वित्तीय क्षेत्र सुधार कार्यक्रम अपेक्षित रूपमा सफल हुन सकेको छैन, ती अधिकारीले भने, राष्ट बैंकले ३० वर्षे सेवा अवधि हटाएमा तीनको सुधार झनै पछि धकेलिनेछ । विद्यमान कर्मचारी विनियमावलीअनुसार राष्ट्र बैंकका कर्मचारीहरूले सेवाअवधि ३० वर्ष वा उमेर ५८ वर्ष जुन अघि हुन्छ, त्यसका आधारमा अवकाश लिनुपर्छ । व्यवस्थापनले ३० वर्ष सेवा अवधि हटाएपछि कर्मचारीहरू ५८ वर्षसम्म जागिरमा रहिरहन पाउँछन् । हाल राष्ट्र बैंकमा करिब १२ सय कर्मचारी कार्यरत छन् । ३० वर्षे सेवा अवधि हटेको अवस्थामा करिब ३ सय कर्मचारीको जागिर अवधि लम्बिन्छ । यो व्यवस्थाले बाँकी कर्मचारीहरूको बढुवा तथा वृत्ति विकासमा अवरोध आउँछ भने नयाँ कर्मचारी भर्ना हुन पाउँदैनन् । ३० वर्षे सेवा अवधि यथावत् राख्ने वा हटाउने विवाद राष्ट्र बैंकमा नयाँ होइन । कर्मचारीहरूले आफ्नो स्वार्थअनुसार व्यवस्थापनसमक्ष यो विषयमा लबिङ गर्दै आएका छन् । अहिले पनि त्यही भएको हो । गभर्नर कार्यालय र निकटका अधिकांश कर्मचारीहरूको ३० वर्षे सेवा अवधि हटाउँदा लाभान्वित हुन्छन् । यसैकारण व्यवस्थापन उनीहरूकै स्वार्थअनुसार कर्मचारी विनियमावली परिमार्जित गर्न लागिपरेको छ । डेपुटी गभर्नरद्वयले पनि संवैधानिक व्यवस्थाअनुसार लाकसेवा आयोगको सर्वमान्य सिद्धान्तअनुसार विनियमावली संशोधन गर्ने भन्दै लागिपरेका छन । तर, लोकसेवा आयोगगको सर्वमान्य सिद्धान्तमा ३० वर्षे सेवा अवधि राख्ने वा हटाउने विषयमा केही उल्लेख छैन । तर, व्यवस्थापनले यही मौकामा ३० वर्षे सेवा अवधि हटाएर ५८ वर्ष मात्र राख्न जोडबल गरिरहेको छ । तर, गभर्नर चिरञ्जीवी नेपालले भने यो बारेमा सार्वजनिक रूपमा राय दिएका छैनन् । उता लोकसेवा आयोगले एक साताभित्र विनियमावली परिमार्जन गरेर ल्याउन राष्ट बैंकलाई दबाब दिएको छ । यसकारण पनि व्यवस्थापनलाई उक्त विवाद छिटो टुंग्याउन दबाब परेको हो । ३० वर्षे सेवा अवधि यथावत् राख्ने वा हटाउने विषयमा अध्ययन गर्ने नाममा राष्ट्र बैंकले हालसम्म करिब २५ लाख रुपैयाँ बढी खर्च गरिसकेको छ । पटकपटक अध्ययन समिति गठन गरी प्रतिवेदन तयार पार्न र ती प्रतिवेदन कार्यान्वयनका लागि सुझाव दिन गठित समितिका सदस्यको भत्ताबापत राष्ट्र बैंकले उक्त रकम खर्चेको हो । यसरी तयार भएका अधिकांश प्रतिवेदनहरू सार्वजनिक भएका छैनन् । कर्मचारीहरूको विवादकै कारण व्यवस्थापनले ती प्रतिवेदनहरू सार्वजनिक गर्न नसकेको हो ।"
नाडा अटो सो हुने,"काठमाडौं नाडा अटो सोको १२ औं संस्करण राजधानीको भृकुटीमण्डपमा आयोजना हुने भएको छ । नाडा अटोमोबाइल्स एसोसिएसन अफ नेपाल एवं ग्लोबल एक्सपोजिसन एन्ड म्यानेजमेन्ट सर्भिसेजको संयुक्त आयोजनामा हुने नाडा अटो सो २०१७ को शीर्ष प्रायोजक सर्भो वल्र्ड क्लास लुब्रिकेन्ट्स रहेको जारी विज्ञप्तिमा उल्लेख छ । भदौ १३ देखि १८ सम्म हुने सोमा प्रख्यात ब्रान्डका सवारी साधनका साथै नयाँ प्राविधिक विकास, सवारी सुरक्षा प्रविधि, स्पेयर पार्टस, लुब्रिकेन्टस्, टायर, ग्यारेज उपकरण, ब्याट्री तथा अन्य एसोसेरिजहरूलगायत वित्तीय संस्था तथा इन्स्योरेन्ससमेतको बृहत् सहभागिता रहने आयोजकले जनाएको छ । प्रदर्शनीमा नेपालमै उत्पादित सामग्रीहरूसमेत रहने जारी विज्ञप्तिमा उल्लेख छ । प्रदर्शनीमा सहभागी अटो व्यवसायीहरूले आफ्ना विभिन्न ब्रान्डका सवारी साधन, पार्टपुर्जा तथा अन्य सेवाहरू ग्राहकसमक्ष प्रत्यक्ष पुर्याउने तथा प्रत्याशित उपभोक्ताहरूका कौतुहलतालाई सम्बोधन गर्ने एक महत्त्वपूर्ण मन्च बन्ने दाबीसमेत आयोजकले गरेको छ । आयोजकहरूका अनुसार ग्राहकहरूले समेत प्रदर्शनी अवलोकन गर्दा आफूले खोजेको र रोजेको सवारी साधन तथा अन्य सुविधा एवं सामग्रीहरूको सही सूचना सजिलै प्राप्त गर्न सक्नेछन् । एकै ठाउँमा पैठारीकर्ता, डिलर, उत्पादक, बिक्रेता एवं ग्राहकहरूको जमघटले सवारी साधन र सम्बन्धित सम्पूर्ण क्षेत्रको विश्लेषण, विकास, बजारीकरण र विस्तारका लागि महत्त्वपूर्ण भूमिका निर्वाह गर्नेछ, विज्ञप्तिमा उल्लेख छ, नाडा अटो सो खरिदबिक्री मात्र हुने एउटा व्यापारिक मेला मात्र नभई समग्र नेपाली अटोमोबाइल व्यवसायको क्रमिक एवं समष्टिगत विकासको प्रस्तुति हुनेछ । यस वर्षको मेलामा साना ठूला गरी लगभग १ सय ३० वटा स्टल राखिने र ९० वटा संस्थाहरूको सहभागिता रहने पनि विज्ञप्तिमा छ । प्रदर्शनीमा १६ वटा ब्रान्डका चारपांग्रे, १९ वटा ब्रान्डका दुईपांग्रे तथा ६ वटा ब्रान्डका हेबी कमर्सियल सवारी साधनहरूसमेत रहने आयोजकले जनाएको छ । आयोजकका अनुसार प्रवेश टिकटमा बम्पर उपहारस्वरूप आईएमई अटोमोटिभ्सद्वारा प्रायोजित यूएम रेनेगेड कमान्डो २३० सीसी मोटरसाइकसमेत रहेको छ ।"
सिद्धार्थको मेरो सेयर खाता,काठमाडौं (कास) सिद्धार्थ बैंकले मेरो सेयर खाता सञ्चालनमा ल्याएको छ । अस्वामार्फत आईपीओएफपीओमा आवेदन गर्न इच्छुकहरूका लागि बैंकले उक्त खाता सञ्चालनमा ल्याएको जारी विज्ञप्तिमा उल्लेख छ । यो खाताबाट सरल र सुरक्षित तरिकाले सेयर बजारमा लगानी गर्न सकिने बैंकले जनाएको छ ।
नियमन प्रभावकारी बनाइने,"काठमाडौं (कास) पुँजी बजारको नियामक निकाय धितोपत्र बोर्डले धितोपत्र व्यवसायी (धितोपत्र दलाल तथा मर्चेन्ट बैंकर) को नियमन तथा सुपरिवेक्षणलाई प्रभावकारी बनाउने भएको छ । यसका लागि बोर्डले धितोपत्र व्यवसायी (धितोपत्र दलाल तथा मर्चेन्ट बैंकर) सुपरिवेक्षण दिग्दर्शन, २०७४ लागू गरेको छ । निरन्तरको सुधारबाट पुँजी बजार विकास तथा विस्तार तीव्र हँुदै गइरहेको सन्दर्भमा बजारका चुनौतीहरूसमेत बढ्न सक्ने भएकाले बोर्डले आगामी दिनमा सुपरिवेक्षण तथा कानुन प्रबलीकरणमा विशेष जोड दिइएको विज्ञप्तिमा उल्लेख छ । स्वच्छ, पारदर्शी तथा प्रभावकारी रूपमा पुँजी बजार विकास गर्ने कार्यलाई प्राथमिकतामा राखेको बोर्डले जनाएको छ । दिग्दर्शनमा खासगरी गैरस्थल र स्थलगत सुपरिवेक्षण प्रक्रिया, सुपरिवेक्षणकर्ताको जिम्मेवारी, काम, कर्तव्य, अधिकार तथा उत्तरदायित्वका साथै सुपरिवेक्षकको आचारसंहिता समावेश गरिएको छ । दिग्दर्शन कार्यान्वयनबाट धितोपत्र व्यवसायीको नियम पालनाको अवस्थामा सुधार आई संस्थागत सुशासन सुदृढ हुने बोर्डले दाबी गरेको छ ।"
चल्ती धितोमा कर्जा दिन पाइने,"काठमाडौं धितोका लागि अचल (स्थिर) सम्पत्ति नभएकै कारण ऋण लिनबाट वञ्चित हुनुपर्ने अवस्था अब रहेन । आफूसँग भएको चल (चल्ती) सम्पत्ति धितो राखेरै ऋण लिन सकिन्छ अचेल । सुरक्षित कारोबार ऐनअनुसार सरकारले यो व्यवस्था कार्यान्वयनमा ल्याएको हो । उक्त ऐन आएको करिब एक दशकपछि कर्जा सूचना केन्द्रले गैरबैंकिङ क्षेत्रले पनि चल्ती धितोमा कर्जा प्रवाह गर्न सक्ने व्यवस्था ल्याएको हो । यसकारण ऋणकै लागि बैंक तथा वित्तीय संस्थामै जानुपर्ने बाध्यता पनि अब छैन । गैरबंैकिङ क्षेत्रले पनि चल्ती धितोमा आफूले चाहेको व्यक्ति वा संस्थालाई ऋण दिन सक्छ । नयाँ व्यवस्थाअनुसार गैरबैंकिङ क्षेत्रले पनि चल सम्पत्ति धितोमा कर्जा प्रवाह गर्न पाउँछन् । सुरक्षित कारोबार दर्ता कार्यालय ले काम सुरु गरेसँगै गैरबैंकिङ क्षेत्रलाई यस्तो करोबार गर्न कानुनी रूपमा बाटो खुलेको हो । सुरक्षित कारोबार ऐन ०६३ अन्तर्गत कर्जा सूचना केन्द्रले छुट्टै विभाग स्थापना गरी काम सुरु गरेको हो । कार्यालयले गत जेठ १ गतेदेखि चल सम्पत्ति धितोमा व्यक्ति तथा संस्थाद्वारा प्रवाह भएको कर्जाको सूचना दर्ता सुरु गरेको छ । गैरबैंकिङ क्षेत्रमा पनि कर्जा कारोबार व्यवस्थित र विस्तार गर्ने उद्देश्यले सुरक्षित कारोबार दर्ता कार्यालय स्थापना गरी काम सुरु भएको कर्जा सूचना केन्द्रका प्रमुख कार्यकारी अधिकृत अनिलचन्द्र अधिकारीले बताए । नेपाली कर्जा बजारलाई व्यवस्थित र विस्तार गर्न खोजेका हौं, उनले भने । गैरबैंकिङ क्षेत्रबाट चल सम्पत्ति धितोमा प्रवाह भएको कर्जालाई नियमन दायरामा ल्याउनुका साथै सूचना अभिलेख र वितरण गर्ने उद्देश्यले यस्तो काम सुरु भएको उनको दाबी छ । नेपालमा सुरक्षित कारोबार ऐन कार्यान्वयन हुन नसक्दा भुक्तानी प्रणाली व्यवस्थित हुन सकेको छैन । यस्तै बैंकिङ क्षेत्रभन्दा बाहेकले चल सम्पत्ति धितोमा प्रवाह भएको कर्जाको सूचना अभिलेख हुन सकेको छैन । सुरक्षित कारोबारसम्बन्धी ऐन करिब १ दशकअघि निर्माण भए पनि सञ्चालन संयन्त्रको टुंगो नलागेकाले कार्यान्वयनमा आएको थिएन । सोही कारण केही समयअघि अर्थ मन्त्रालयले सुरक्षित कारोबार सञ्चालनको जिम्मा कर्जा सूचना केन्द्रलाई दिएको थियो । सोही निर्देशनका आधारमा केन्द्रले कार्यालय स्थापना गरी काम सुरु गरेको हो । यसअघि केन्द्रले बैंक तथा वित्तीय संस्थाबाट प्रवाह भएको कर्जाको मात्र सूचना अभिलेख तथा वितरण गर्दै आएको थियो । अब केन्द्रले सबै प्रकारका कर्जाको सूचना अभिलेख तथा वितरण गर्नेछ । सुरक्षित कारोबार दर्ता कार्यालय सञ्चालनमा आएपछि बैंक तथा वित्तीय क्षेत्रले चल सम्पत्ति धितोमा प्रवाह गरेको कर्जाको सूचना पनि यही कार्यालयमार्फत अभिलेख राखिने जनाइएको छ । सुरक्षित कारोबार दर्ता गरेर व्यक्ति तथा संस्थाले कानुनी रूपमा आफ्नो चल सम्पत्ति धितोमा कर्जा प्रवाह गर्न पाउनेछन् । ऋणदाता र ऋणीबीच आपसी सम्झौतामा गरिने यस्तो कारोबारबारे सूचना सुरक्षित कारोबार दर्ता कार्यालयमा दर्ता गराउनुपर्नेछ । त्यसपछि मात्र त्यो कारोबारले कानुनी मान्यता पाउनेछ । कार्यालयले प्रतिसूचना ५ सय रुपैयाँका दरले सूचना दर्ता गर्नेछ । त्यसको समय अवधि ५ वर्षसम्म रहनेछ । सो अवधिमा चल सम्पत्तिको धितोमा प्रवाह भएका सबै कर्जाको सूचना प्राप्त गर्न सकिनेछ । पछिल्लो समयमा अनौपचारिक क्षेत्रमा तीव्र रूपमा बढदै गएको छ । सुरक्षित कारोबार दर्ता प्रक्रिया सुरु भएपछि अनौपचारिक क्षेत्र साँघुरिनुका साथै औपचारिक क्षेत्रको आकार वृद्धिमा टेवा पुग्ने दाबी केन्द्रको छ ।"
कोलकाता बन्दरगाहमा अड्किए कन्टेनर,"पर्सा वीरगन्जस्थित सिर्सिया सुख्खा बन्दरगाह आउने मालबाहक कन्टेनरहरू भारतको कोलकातामा अड्किएका छन् । साताअघिको वर्षा र बाढीले भारतीय रेल्वेको रेल लिक विभिन्न राज्यमा बिग्रिएकाले कन्टेनर कोलकाता बन्दरगाहमा रोकिएका हुन् । सुक्खा बन्दरगाह सञ्चालक कम्पनी हिमालयन टर्मिनलका वित्त एवं सूचना अधिकृत अनिमेष कुमारले कोलकाताबाट वीरगन्जका लागि कन्टेनर बाहक रेल र्याक हिँड्न सम्भव नभएको जनाए । कोलकाताबाट हिँड्ने रेल्वे र्याकले पश्चिम बंगाल र बिहार राज्य गरी करिब ७ सय किमि दूरी पार गर्नुपर्छ, उनले भने, बाढीले विभिन्न ठाउँमा रेल्वे ट्रयाकमा क्षति पुगेको र सीतामढी नजिक एउटा पुलको पिल्लर नै भास्सिएको समेत खबर आएको छ । उनले वीरगन्जसम्मको रेल सेवा सुचारु हुन केही समय लाग्ने जनाए । रक्सौल रेल्वे स्टेसन नजिक रोकिएका एउटा फलाम बोकेको र अर्को बीसीएन (बोरा बन्द कार्गो) र्याक जसोतसो बन्दरगाहमा भित्रिएको उनले बताए । कोलकाता बन्दरगाहबाट रेल्वे र्याक हिँड्न सक्ने अवस्था नरहेको उनले सुनाए । आदापुर स्टेसनमा अडकिएको फलाम बोकेको एउटा र्याक शुक्रबार साँझ मुस्किलले सुक्खा बन्दरगाह आइपुगेको थियो । त्यसैगरी बीसीएन कार्गो बोकेको र्याक छौडादानो स्टेसनमा अडकिएकामा शनिबार आइपुगेको छ । यी र्याकलाई भारतीय रेल्वेले ठूलो प्रयासले बन्दरगाह ल्याएको हो । रक्सौलदेखि मोतीहारीतर्फको रेल्वे ट्र्रयाक १२ दिनमा खुल्ने सम्भावना रहेको उनले बताए । त्यहाँ तत्कालीन मर्मत सम्भारपछि खाली यात्रुबाहक रेल गुडाएर परीक्षणसमेत भइरहेको छ । रक्सौलदेखि पूर्व सीतामढीतर्फको रेल्वे ट्र्रयाक खुल्न अझै केही दिन लाग्ने उनले जनाए । भारतीय रेल्वेले उक्त खण्डमा मर्मत सकेपछि फलाम तथा बीसीएन रेल्वे र्याकलाई लिक खुला गर्ने र कन्टेनरबाहक रेललाई केही समय लाग्ने उनले बताए । नेपालीले तेस्रो मुलुकबाट आयात गरेका मालवस्तु बोकेका कन्टेनर समयमा नेपाल आई फिर्ता जान नपाए स्वदेशी आयातकर्ताले सिपिङ कम्पनीलाई अडकिएको कन्टेनरको चर्को विलम्ब शुल्क तिर्नुपर्छ । कोलकाताबाट सातायता रेल नआएकाले सिर्सिया सुक्खा बन्दरगाह रित्तिएको छ । बन्दरगाहको यार्डमा ४० मालबाहक कन्टेनर छन् । कोलकाता फकर्ने १ सय ८० खाली कन्टेनर थन्किएका छन् ।कोलकाताबाट कन्टेनर आउन नसकेको प्रभाव यहाँस्थित भन्सारको राजस्वमा पनि परेको छ । भन्सारका अधिकृत गणेश पौडेलले शनिबार करिब १४ लाख र शुक्रबार करिब ४ करोड रुपैयाँ मात्र राजस्व संकलन भएको बताए । सामान्य दिनमा यो भन्सारले दैनिक ६ देखि ७ करोड रुपैयाँसम्म राजस्व संकलन गर्छ । बन्दरगाहको यार्ड नै रित्तिँदै गएकाले स्थिति नाजुक छ, पौडेल भने, सोमबारबाट सुधारको अपेक्षा गरेका छौं, भारतीय रेल्वेले अन्य बाटोबाट भए पनि कन्टेनर ल्याउने खबर छ ।सडकमार्गको अवस्था पनि सहज यातायात चल्न सक्ने अवस्थाको छैन । केही दिनयता बिहार राज्यको राजमार्गमै पानी जमेको र क्षतिग्रस्त भएकाले वीरगन्जतर्फ आउने सवारीहरू बीच बाटैमा अड्किएका छन् । वीरगन्ज भन्सारका सूचना अधिकृत सन्तोष यादवले भारतीय बाटो ठाउँठाउँमा अवरुद्ध भएपछि मालबाहक सवारी साधन आउन नसकेको बताए । यसको असर भन्सारको राजस्वमा पनि परेको छ । यो भन्सारले शनिबार ११ करोड र शुक्रबार ३३ करोड रुपैयाँ राजस्व संकलन गरेको छ । सामान्य दिनमा यो भन्सारले ३८ देखि ४० करोड रुपैयाँसम्म राजस्व संकलन गर्दै आएको छ ।"
एन्फा र टर्नपाइकबीच सम्झौता,"काठमाडांै (कास) अखिल नेपाल फुटबल संघ (एन्फा) फुटसल राष्ट्रिय लिग भदौ ९ गतेदेखि सुरु हुँदैछ । यसै प्रतियोगिता आयोजनाका लागि एन्फाले आइतबार टर्नपाइक इभेन्ट प्रालिसँग ५ वर्षको सम्झौता गरेको छ । सम्झौताअनुसार फुटसल लिगमा लाग्ने सम्पूर्ण खर्चको दुई तिहाइ रकम टर्नपाइकले बेहोर्ने छ । बाँकी एकतिहाइ भने एन्फाको भागमा रहनेछ । प्रतियोगिताको बजार प्रवद्र्धन, प्रायोजक खोज्ने र त्यसको आम्दानीको अधिकार, प्रचारप्रसारको सम्पूर्ण अधिकार र जिम्मेवारी टर्नपाइकको हुनेछ । एन्फाले भने टेलिभिजन प्रसारणको अधिकार आफ्नो मातहतमा राखेको छ । यसअघि फुटबलमा गरिएको सम्झौताले फुटसलमा केही असर नपर्ने एन्फाले जनाएको छ । ५ वर्षको अवधिमा गरिने राष्ट्रिय फुटसल प्रतियोगिताको अनुमानित बजेटअनुसार टर्नपाइकले १ करोड ५० लाख रुपैयाँ बराबर खर्चनेछ भने एन्फाको भागमा ७५ लाख रुपैयाँ पर्नेछ ।एन्फा अध्यक्ष नरेन्द्र श्रेष्ठले फुटसललाई पनि औपचारिक रूपमा एन्फाको कार्यक्रममा सामेल गरिएको जानकारी दिए । हामी ढिलै भए पनि फुटसल समिति गठन गरेर औपचारिक रूपमा अगाडि बढेका छौं । अन्तर्राष्ट्रियस्तरमा सहभागिता जनाउन यसै वर्षबाट लिगको अवधारणा बनिसकेको छ । आउने वर्षमा अझै विकास गर्दै लग्ने लक्ष्य छ, उनले भने । ६ महिनाअघि स्थापना भएको टर्नपाइकले फुटबल विकासमा आफ्नो ठाउँबाट सहयोग गर्ने लक्ष्य राखेको कम्पनीका कार्यकारी निर्देशक उकेस लोहनीले बताए । लोहनीले भने, हामीले फुटबलको विकास गर्ने लक्ष्य लिएर कम्पनीको स्थापनाकालदेखि नै लागेका छौं । अहिले एन्फासँग सहकार्य गरेर फुटसललाई स्थापित गर्ने जमर्को रहेको छ । हामीले एन्फासँग मिलेर फुटसललाई जनतासमक्ष लाने कार्यक्रम तय गरेका छौं ।एन्फाको फुटसल समितिका अध्यक्ष रमेश रायमाझीले फुटसल लिग नै राष्ट्रिय टोली गठन गर्ने आधार रहने बताए । हामीले फुटसल लिगको प्रदर्शन हेरेर राष्ट्रिय टोलीका लागि खेलाडी छनोट गर्दैछौं । यसका लागि हामीसँग आवश्यक प्रशिक्षण टोली तयार छ । हामीले जोकोही नेपाली नागरिकले पनि यसमा सहभागी हुन पाउने व्यवस्था गरेका छौं, उनले भने, धेरै खेलाडीको विकल्प रहँदा स्तरीय टोली निर्माण गर्न सकिन्छ । हामी पहिलो अन्तर्राष्ट्रिय सहभागितामै सुखद नतिजा ल्याउने प्रयास गर्नेछौँ ।लिगमा एन्फाअन्तर्गतका जिल्ला फुटबल संघ, डिभिजन श्रेणीका क्लबलगायत जिल्ला संघअन्तर्गत दर्ता भएका क्लबहरूले सहभागिता जनाउन पाउने रायमाझीले जानकारी दिए । उनले प्रतियोगिताका खेल सञ्चालन हुने स्थानबारे केही दिनमै टुंगो लाग्ने बताए । लिगमा सहभागी हुने टोली दर्ताको प्रक्रिया भने आइतबारबाट सकिएको छ । एन्फाले यसअघि नै एएफसीको फुटसल प्रशिक्षण कोर्स (लेभल वान आयोजना गरेर १९ प्रशिक्षक तयार पारिसकेको छ । मंगलबारदेखि ३ दिने फुटसल रेफ्री कोर्स पनि सञ्चालन हुँदैछ । नेपालले असोजको अन्तिम सातामा हुने एएफसी फुटसल च्याम्पियनसिपको छनोटमा सहभागिता जनाउँदै छ । प्रारम्भिक छनोटमा लिगका उत्कृष्ट २५ खेलाडीलाई समावेश गरिनेछ भने प्रतियोगिता जानुअघि टोलीले ३५ दिन प्रशिक्षण गर्नेछ ।छनोट प्रतियोगितामा नेपालको समूहमा उज्वेकिस्तान, तुर्कमेनिस्तान र किर्गिस्तान छन् । समूहको विजेता र उपविजेता टोलीले सन् २०१८ को फेब्रुअरीमा हुने फुटसल च्याम्पियनसिपमा सहभागिता जनाउनेछन् । नेपालको समूहमा रहेको उज्वेकिस्तान गत संस्करणको उपविजेता हो ।"
धवनको कमाल,"दम्बुला (रोयटर्स) ओपनिङ ब्याट्सम्यान शिखर धवनले ९० बलमा १ सय ३२ रन बनाएपछि भारतले पहिलो वानडे अन्तर्राष्ट्रियमा आइतबार श्रीलंकालाई ९ विकेटले पराजित गरेको छ । भारतले भर्खरै सम्पन्न टेस्ट शृंखलामा पनि श्रीलंकालाई सजिलै ३० ले ह्वाइटवास गरेको थियो । भारतले २ सय १७ रनको लक्ष्य २९ ओभरभित्र पूरा गर्यो । देब्रेहाते ब्याट्सम्यान धवनले वानडे अन्तर्राष्ट्रियमा आफ्नो ११ औं शतक बनाए । कप्तान विराट कोहली ७० बलमा ८२ रन बनाई नटआउट रहे । रोहित शर्मा ४ रनमा रनआउट भएपछि यी दुईले दोस्रो विकेटमा १ सय ९७ रनको साझेदारी गरे। टेस्ट शृंखलामा म्यान अफ द सिरिज चुनिएका धवनले २० चौका र ३ छक्का प्रहार गरे । कोहलीले १० चौका र १ छक्का प्रहार गरे । कोहलीले टस जितेपछि ब्याटिङ गर्न आएको श्रीलंकाले पनि राम्रो स्कोर बनाउने लक्षण देखाएको थियो । निरोशान डिकवेला र दानुस्का गुनाथिलाकाले पहिलो विकेटमा ७४ रन जोडे । एक समय १३९१ को स्थितिमा रहेको श्रीलंकाले त्यसपछि ७७ रनमा बाँकी ९ विकेट गुमाएको थियो । डिकवेलाले सर्वाधिक ६४ रन बनाउँदै कुशल मेन्डिससँग दोस्रो विकेटमा ६५ रन जोडेका थिए । मेन्डिसले ३६ रन जोडे । गुनाथिलाका ३५ रनमा आउट भएका थिए । आफ्नो अगाडि लगातार विकेट झरिरहेपछि एन्जेलो म्याथ्युज ३५ रनमा नटआउट रहन बाध्य भए । भारतका अक्षर पटेलले ३ तथा जसप्रीति बुमराह, केदार जादव र युजभेन्द्र चाहलले २२ विकेट लिए ।"
इंग्ल्यान्ड इनिङ्स अन्तरले विजयी,बर्मिङघम (एएफपी) स्टुवार्ट ब्रोड बलबाट चम्केपछि इंग्ल्यान्डले शनिबार राति वेस्टइन्डिजलाई पहिलो टेस्टमा इनिङ्स र २ सय ९ रनको अन्तरले हराएको छ । इंग्ल्यान्डमा भएको पहिलो डेनाइट टेस्टमा घरेलु टोली तीन दिनभित्र विजयी रहेको हो । फलोअनमा परेको वेस्टइन्डिजले तेस्रो दिन २ सय ६१ रनमा १९ विकेट गुमाएको थियो । यससँग इंग्ल्यान्डले तीन टेस्टको शृंखलामा अग्रता लिएको छ । पहिले ब्याटिङ गरेको इंग्ल्यान्डले आठ विकेट क्षतिमा ५ सय १४ रन बनाएको थियो । घरेलु टिमका एलिस्टर कुकले २ सय ४३ रन बनाएका थिए । जवाफमा वेस्टइन्डिज आफ्नो पहिलो इनिङ्समा १ सय ६८ रनमा अलआउट भयो । लगत्तै पाहुना टिम आफ्नो दोस्रो इनिङ्समा १ सय ३७ रनमै समेटिएको थियो । वेस्टइन्डिजको दोस्रो इनिङ्समा ब्रोडले १० ओभरमा ३४ रन दिएर ३ विकेट लिए । उनले एक स्पेलमा ११ बलभित्र ४ रन दिएर ३ विकेट लिएका थिए । यससँगै ब्रोड इंग्ल्यान्डका लागि इयान बोथमको नाममा रहेको ३ सय ८३ विकेटको प्रदर्शनलाई पछाडि छोड्न सफल भएका छन् । अब उनी इंग्ल्यान्डका लागि सर्वाधिक विकेट लिने बलरको सूचीमा जेम्स एन्डरसनपछि दोस्रो स्थानमा पुगेका छन् । एन्डरसनको नाममा ४ सय ९२ विकेट छ ।
फराकिलो जित नेपालको लक्ष्य,"काठमाडौं (कास) साफ यू१५ च्याम्पियनसिपको पहिलो खेलमा सोमबार नेपालले माल्दिभ्सको सामना गर्दैछ । समूह बी को पहिलो खेलमा भारतले माल्दिभ्सलाई ९० ले पराजित गरेको थियो । माल्दिभ्सलाई पराजित गरेमा नेपालको सेमिफाइनल स्थान पक्का हुनेछ ।नेपालका प्रशिक्षक सुनीलकुमार श्रेष्ठले माल्दिभ्सलाई फराकिलो अन्तरले हराउने लक्ष्य राखेका छन् । हामीले जित्नु त छ नै, ठूलो अन्तरले जित हात पारे समूहको अन्तिम खेलअघि फाइदा पुग्नेछ । हामी आक्रामक रणनीति लिएर उत्रनेछौं, उनले भने, भारतले माल्दिभ्सलाई ९ गोल हानेको थियो, हामी त्यो भन्दा बढी हान्ने प्रयास गर्नेछौं ।श्रेष्ठले माल्दिभ्स तुलनात्मक रूपमा समूहको कमजोर टोली रहेको बताए । भारतविरुद्धको खेलमा माल्दिभ्स निकै कमजोर देखियो । शारीरिक रूपमा पनि खेलाडीहरू बलिया छैनन् । ४४२ को रणनीतिमा उत्रिएर सुरुदेखि नै गोल गर्ने प्रयास हुनेछ । नेपाली टोलीले माल्दिभ्सविरुद्ध ९ गोल भन्दा माथिको अन्तरले जित हात पारे अंक तालिकाको शीर्षस्थानमा पुग्नेछ । भारतविरुद्ध खेलमा माल्दिभ्सका कप्तान अहमद समाहसहित ३ खेलाडीले चोट बोक्दै मैदान छाडेका थिए । फिटनेसमा समस्या देखिएको माल्दिभ्सका खेलाडीहरू दोस्रो हाफमा धेरैपटक मैदानमा ढलेका थिए । नेपालको सम्भावित सुरुआती ११:रोशन थापा (गोलरक्षक), दीपक भण्डारा, रोशन दोङ, सञ्जीव अर्याल, रन्दीप पौडेल, कार्लोस बखरिया, रोशन रानामगर (कप्तान), सौगात खवास, शिशिर लेखी, बृजेश चौधरी र रञ्जन पुन ।"
उमेर समूहमा भुटानको पहिलो जित,काठमाडौं (कास) भुटानले उमेर समूहको प्रतियोगितामा पहिलो जित दर्ता गरेको छ । साफ यू१५ च्याम्पियनसिपअन्तर्गत आइतबार भुटानले श्रीलंकालाई ६० ले पराजित गर्यो । जितसँगै सेमिफाइनलमा स्थान बनाएको भुटान समूह ए को शीर्षस्थानमा छ ।पहिलो खेलमा बंगलादेशसँग ४० ले पराजित भएको श्रीलंकाले भुटानसँग पहिलो हाफमै ५ गोल खाएको थियो । नवौं मिनेटमा भुटानबाट पहिलो गोल गरेका दोर्जी खान्दुले २४ औं मिनेटमा अग्रता दोब्बर पारे । ३१ औं मिनेटमा किङावाङुकले ६ यार्ड बक्सभित्रबाट गोल गर्दै ३० को अग्रता बनाए । केल्जाङ जिग्मीले दोस्रो हाफको अन्तिम ३ मिनेटमा २ गोल गरेपछि भुटानले मध्यान्तरमै ५ गोलको अग्रता कायम गर्यो ।दोस्रो हाफमा केही सुधारिएको प्रदर्शन गरे पनि श्रीलंकाले कुनै गोल गर्न सकेन । ९० औं मिनेटमा सिद्धार्थ गुरुङले कर्नरबाट आएको बललाई हेडरमार्फत गोल गरेका थिए । हारसँगै श्रीलंका समूह चरणबाटै बाहिरिएको छ । उमेर समूहमा पहिलो जित हात पारेको भुटानका प्रशिक्षक सोजुङ लीले खेलाडीको प्रदर्शनबाट खुसी रहेको बताए । उनले बंगलादेशविरुद्ध छुट्टै रणनीति लिएर उत्रने जानकारी दिए । मंगलबार हुने भुटान र बंगलादेशको खेलले समूहविजेताको टुंगो लाग्नेछ ।
पौडी टोली अमेरिका जाने,"काठमाडौं छैटौं विश्व जुनियर पौडी च्याम्पियनसिपमा सहभागी हुन ७ खेलाडीसहित १० सदस्यीय नेपाली टोली आइतबार अमेरिकाको इन्डियाना प्रस्थान गरेको छ । खेलाडीमा युगेन शेर्पा, एलेक्जन्डर शाह, गौरव महर्जन, वेदाज्ञराज जोशी, टिसा शाक्य, अक्सरा सिंह र ओसिना भारतीले विभिन्न स्पर्धामा प्रतिस्पर्धा गर्नेछन् ।टोलीको सेभ दि मिसनमा नेपाल पौडी संघका सदस्य सागर शाक्य, व्यवस्थापकमा पौडी संघका सहकोषाध्यक्ष नाजिरउद्धिन मुस्लिम र प्रशिक्षकमा शंकर कार्की छन् । प्रतियोगिता अगस्ट २१ देखि २६ तारिखसम्म चल्नेछ ।"
हडर्सफिल्डको सान,लन्डन (एएफपी) हडर्सफिल्डले आइतबार इङलिस प्रिमियर लिगमा न्युकासल युनाइटेडलाई १० ले पराजित गर्यो । सिजनको पहिलो दुई खेल नै जित्ने म्यानचेस्टर युनाइटेड र वेस्टब्रुमपछि अर्को क्लब हो हडर्सफिल्ड । लोन मा आएका जेसे रोड्रिगुएजले गोल गरेपछि शनिबार स्टोक सिटीले आर्सनललाई १० ले हराएको थियो । स्पेनका २४ वर्षीय रोड्रिगुएज यसै साता पेरिस सेन्ट जर्मेनबाट इंग्ल्यान्ड आएका थिए र उनले नै मार्क ह्युग्सको टिमका लागि निर्णायक गोल गरे । हारले आर्सन वेङ्गरको टिममाथि फेरि प्रश्नचिह्न उठेको छ । वेङ्गरले भने खेलपछि रेफ्रीको गलत निर्णयले आफ्नो टिमलाई घाटा पुगेको दाबी गरे ।
