शीर्षक,विवरण
राप्रपामा फेरि चिरा,"काठमाडौं (कास) राष्ट्रिय प्रजातन्त्र पार्टी एक भएको ६ महिनालगत्तै दुई चिरा भएको छ । वरिष्ठ नेता पशुपतिशमशेर राणाले आफ्नै अध्यक्षतामा २२ जना सांसदसहित नयाँ पार्टी निर्वाचन आयोगमा आइतबार दर्ता गरेका छन् । उनको पार्टीको नाम राष्ट्रिय प्रजातन्त्र पार्टी (प्रजातान्त्रिक) छ ।करिब २ महिनादेखि नै यो पार्टीमा सरकारमा जानेनजाने र संविधान संशोधन विधेयकको पक्षमा उभिनेनउभिने भन्नेमा तीव्र विवाद थियो । त्यसबारे पुष्पकमल दाहाल सरकारले संविधान संशोधन विधेयक अघि बढाउँदा राप्रपाकै १० सांसदले असन्तुष्ट भई बैठक बहिष्कार गरेका थिए । अध्यक्ष कमल थापा भने संशोधनको पक्षमा थिए । राणाले रामकुमार सुब्बाको नेतृत्वमा रहेका ती असन्तुष्ट १० सांसदसहितलाई लिएर नयाँ पार्टी दर्ता गरेका हुन् । गत मंसिर ६ गते संवैधानिक राजतन्त्र पक्षधर राप्रपा नेपाल र गणतन्त्र पक्षधर राप्रपाबीच एकीकरण भई ३७ सिटको चौथो ठूलो राजनीतिक शक्ति बनेको थियो । पार्टी फुटेपछि अध्यक्ष थापा पक्षमा १५ सांसद मात्र छन् । राणा नेतृत्वको पार्टी भने वर्तमान सरकारमा सहभागी हुन सक्ने नेताहरूले बताएका छन् । नयाँ पार्टी दर्तालाई थापाले दुर्भाग्यपूर्ण भनेका छन् । उनले निर्वाचन आयोगमा पुर्याइएको हस्ताक्षर नक्कली भन्दै आपत्तिसमेत जनाएका छन् । म कार्यकर्तालाई विचलित नहुन आग्रह गर्दछु, अध्यक्ष थापाले भने । राप्रपाका तीनैजना प्रत्यक्ष निर्वाचित सांसदहरू दीपक बोहरा, सुनीलबहादुर थापा र विक्रम पाण्डे राणाको नयाँ पार्टीमा छन् । नयाँ पार्टीको एजेन्डा संघीय लोकतान्त्रिक हिन्दु गणतन्त्र हुने केन्द्रीय सदस्य किरण गिरीले कान्तिपुरलाई बताए । सरकारमा जाने विषयमा अहिले कुनै छलफल भएको छैन, उनले भने ।२०४७ सालमा राप्रपा चन्द र थापा एकै दिन स्थापना भएका थिए । २०४९ सालमा दुई पार्टी एक भई राप्रपा बनेको थियो । त्यसपछि यी दुई पार्टीबीच फुटको लामो शृंखला बनेको छ । २०५४ र २०५६ सालमा पनि विभाजित भए । २०६० सालमा सूर्यबहादुर थापाको नेतृत्वमा पार्टी अलग भई राष्ट्रिय जनशक्ति पार्टी बनेको थियो । २०६२ सालमा पार्टी विभाजन भई राणाले राप्रपाको नेतृत्व गरे भने कमल थापाको अध्यक्षतामा राप्रपा नेपाल बन्यो । २०६६ सालमा पुन: एकीकरण हुने सैद्धान्तिक सहमति बने पनि एकीकरण हुन सकेको थिएन ।"
कलिला आमाहरू,"बालविवाहले महिला हिंंसा बढाएको छ, उनले भनिन्, यसको अन्त्य नभएसम्म महिलामाथिका विभेद र हिंसा रोकिँदैन । बालविवाहले महिलाको स्वास्थ्य कमजोर भई अकालमै ज्यान गुमाउनुपर्ने, धेरै सन्तान जन्मिने, बालबालिका कुपोषित हुने, बहुविवाह हुने, पढ्न नपाउने, परनिर्भर हुनुपर्नेजस्ता समस्या हुने गरेको उनले सुनाइन् । कालिकोट जिल्ला अदालतमा सम्बन्धविच्छेदका मुद्दाको संख्या हेर्दा पनि बालविवाह गरेका महिलाले बढी बहुविवाहको पीडा भोग्नुपरेको देखिन्छ । बालविवाह गर्नेविरुद्ध कानुनी उपचार खोज्ने चलन अझै छैन, जिल्ला अदालत कालिकोटका वैतनिक वकिल अमलराज शाही भन्छन्, सकेसम्म उजुरी नै आउँदैनन्, आइहाले पनि मिलापत्रैमै टुग्ंयाउने प्रवृत्ति छ । सामाजिक र कानुनी अपराध भए पनि अभिभावक र समाजको मिलेमतोमा हुने कारण बालविवाह रोक्न कठिनाइ भएको निमित्त प्रहरी प्रमुख राजेन्द्र श्रेष्ठले बताए । बालविवाहको उजुरी नै आउँदैन, दुई पक्षबीच कुरा मिलेन भने मात्र आउँछन्, बालविवाहविरुद्ध प्रहरीले स्थानीय संघसंस्थासँग सहकार्य गरेर सचेतनामूलक अभियान सञ्चालन गरिरहेको पनि उनले सुनाए । सरकारले राष्ट्रिय रणनीति नै निर्माण गरेर सन् २०३० सम्म नेपाललाई बालविवाहमुक्त देश बनाउने घोषणा गरे पनि कालिकोटमा सरकारी तहबाट यससम्बन्धी कुनै गतिविधि नभएको कोटवाडा गाउँ बालसंरक्षण समिति संयोजक मानबहादुर विष्टले बताए । गैरसरकारी संस्थाले सचेतनामूलक कार्यक्रम र सरकारी निकायले बनेका कानुनको प्रभावकारी कार्यान्वयन मात्र गरिदिए पनि बालविवाह अन्त्य हुने विष्टको भनाइ छ । उनले कोटवाडामा बालबालिकाका सवालबारे नियमित बालकचहरी सञ्चालन हुन थालेपछि बालविवाहमा कमी आएको दाबी गरे । कालिकोटमा ६९ प्रतिशत बालविवाह२० वर्ष नपुगी विवाह गर्न नपाइने कानुनी प्रावधान भए पनि कालिकोटमा ६९ प्रतिशतको विवाह उमेर नपुगी हुने गरेको छ । पलाताका खिन र धौलागोहमा सबल परियोजनामार्फत ६ महिनाअघि गरिएको सर्वेक्षणले त्यहाँ बालविवाह ८६ प्रतिशत देखियो । सेभ द चिल्ड्रेनको सहयोगमा सञ्चालित सहयात्रा परियोजनाले कालिकोटका साविकका १२ गाविसमा गाउँ बाल संरक्षण समितिमार्फत गरेको सर्वेक्षणअनुसार २० वर्ष नपुगी गरिएको विवाहको प्रतिशत ५९ छ भने १८ वर्षमुनि ३३ प्रतिशतले विवाह गरेका छन् । ती गाविसमा एक वर्षमा जम्मा ९ सय ४९ वटा विवाह भएकोमा उमेर नपुगी गरेका विवाहको संख्या ३ सय १३ छ । साविक रकु गाविसमा सबैभन्दा बढी ८६, चिल्खायामा ६८, कुमालगाउँमा ६३, ओदानकुमा ४८, कोटवाडामा ६६ र फोइमहादेवमा ८६ प्रतिशत उमेर नपुगेका विवाह भएको छ । त्यस्तै, मेहेलमुडी ३३, लालु ४२, रुप्सा ७४ र माल्कोट ५६, मुम्रा ४८ र सबैभन्दा कम राचुली ३८ प्रतिशत बालविवाह भएको छ । सर्वेक्षणमा संलग्न धनीराम न्यौपानेका अनुसार तुलनात्मक रूपमा १० प्रतिशतले कमी आएको छ ।कालिकोटमा बालबालिकाका सवाल पहिचानसम्बन्धी जिल्लास्तरीय बालिका भेलाले बालविवाहलाई पहिलो समस्याका रूपमा औंल्याएको जिल्ला बाल सञ्जालकी अध्यक्ष अम्बिका भारतीले बताइन् । बालविवाह, बालश्रम, महिनाबारी, छोराछोरीमा विभेदजस्ता प्रमुख समस्या छन्, कक्षा १० मा अध्ययनरत भारतीले भनिन् । बालबालिका, अभिभावक र सरोकारवाला निकायको साझा प्रतिबद्धताले मात्र बालविवाह न्यूनीकरण गर्न सकिने उनको तर्क छ ।सहयात्रा कार्यक्रम सञ्चालित गाविसमा बालविवाह गर्ने क्रम घटिरहेको सेभ द चिल्डेनका बाल संरक्षण अधिकृत बाले विश्वकर्माले बताए । बालविवाह बढी भएका बस्तीमा बाल कचहरी, सडक नाटक, नमुना जोडीमार्फत यसका नकारात्मक असरबारे जानकारी गराइरहेको उनले बताए । बालविवाहले धेरै सन्तान जन्मिने, कुपोषण हुने, मातृ तथा शिशु मृत्युदरमा वृद्धि हुने, गरिबी बढ्नेलगायत बेफाइदा रहेको जिल्ला स्वास्थ्य प्रमुख डा कौशल अलीले बताए । उनले जिल्ला स्वास्थ्यले किशोरी लक्षित कार्यक्रममा बालविवाह न्यूनीकरण, प्रजनन स्वास्थ्यसम्बन्धी काम गरिरहेको पनि सुनाए ।मुक्त घोषित गाउँमै बालविवाहस्थानीय सरोकारवालाले बालविवाह नगर्नेनगराउने बाचासहित यहाँका मान्म, पाखा, दाहा, छाप्रे, जुविथा, कालिका, सुकाटिया, रकु, राचुली गरी ९ गाविसलाई औपचारिक रूपमा बालविवाहमुक्त घोषणा गरिसकेका छन् । तर, पनि बालविवाह भने रोकिएको छैन । बालअधिकार महासन्धिले १८ वर्षमुनिकालाई माने पनि बालबालिका ऐनले नेपालमा १६ वर्षमुनिकालाई बालबालिका मानेको छ । कानुनले २० वर्ष नपुगी विवाह गर्न नपाइने व्यवस्था गरेको छ । यसले कानुन कार्यान्वयन गर्ने निकायमा पनि बालबालिका कति उमेरकालाई मान्ने भन्ने अन्योल छ । बालविवाहमुक्त घोषित गाविसमा पहिलेजस्तो अभिभावकले नै बाजा बजाएर बालविवाह गरिदिने क्रम घटे पनि लभ परेको भन्दै अभिभावकको सहमतिमा सँगै बस्नेको संख्या भने बढदो अवस्थामा छ । फेसबुक र मोबाइलले बालविवाहलाई बढावा दिएको ठहर गर्दै जिल्ला शिक्षा कार्यालयले मावि तहका विद्यालयमा बालबालिकालाई मोबाइल प्रयोग प्रतिबन्ध लगाउन परिपत्र गरे पनि कार्यान्वयन भएको छैन । मोबाइलमार्फत नजिकिन सजिलो भएकाले भागी विवाह गर्ने चलन बढेको जिल्ला बाल कल्याण समितिका कार्यवाहक अध्यक्ष लालबहादुर मल्लले बताए । बच्चा जन्माउन नसक्दा ४ को मृत्युबच्चा जन्माउन नसकेकै कारण एक महिनामा चार जनाले ज्यान गुमाएका छन् । यसरी ज्यान गुमाउने सबैजसो २० वर्षमुनिका छन् । अपरिपक्व शारीरिक अवस्था, स्वास्थ्य जाँच नगराउने र समयमै प्रसूति गराउन स्वास्थ्य संस्था नलैजानेजस्ता लापरबाहीले चिल्खाया, राचुली, स्युना र फुकोटका चार महिलाले ज्यान गुमाएको जिल्ला स्वास्थ्य कार्यालयले जनाएको छ । गत वर्ष कालिकोटका स्वास्थ्य संस्थामा पहिलो पटक गर्भ जाँच गराउन आएका ४ हजार ५ सय ७१ मध्ये ९ सय १३ जना २० वर्षमुनिका रहेको जिल्ला स्वास्थ्यका सिनियर अहेव रवीन्द्र सेजुवालले बताए । तीमध्ये चार पटकसम्म स्वास्थ्य संस्थामा गर्भ जाँच गराउन १ हजार ४ सय ७५ जना मात्र आए भने २० वर्षमुनिका १ सय ९५ जना मात्र आए । उनका अनुसार स्वास्थ्य संस्था नआउनेको संख्या तथ्यांकमा समेटिएको छैन । यसबाट पनि के देखिन्छ भने सबैभन्दा बढी रेखदेख र स्याहारसुसार गर्नुपर्ने कम उमेरका गर्भवती नै स्वास्थ्य संस्था नै जाँदैनन् ।"
जडीबुटीको अपार सम्भावना,"उनले भने, वार्षिक कार्यक्रम तय गर्नका साथै जडीबुटीबाट आम्दानी बढाउने खालका कार्यक्रम गर्न जरुरी छ ।अध्ययनअनुसार निरमसी भने जुम्लामा बढी उपलब्ध देखिन्छ । त्यहाँ ३४ हजार २ सय ३९ हेक्टर जंगलमा निरमसी संकलन गर्न सकिने देखिएको छ । सतुवा र सुगन्धवाल सबैभन्दा बढी बैतडीमा छ । हुम्लापछि जुम्लामा बढी जडीबुटी रहेको छ । जुम्लामा वन लसुन ४० हजार ७ सय ८०, विष ५८ हजार ७ सय ८२, भूतकेश ५४ हजार ९ सय ९७, जटामसी १५ हजार ६ सय ५६ र कुटकी ३० हजार ३ सय १८ हेक्टरमा उपलब्ध छ । डोल्पा पनि जडीबुटीका हिसाबले अगाडि छ । त्यहाँ वन लसुन ३८ हजार १ सय ५२, विष ३१ हजार ७ सय ३१, भूतकेश २९ हजार ५१, जटामसी १० हजार ५ सय ६८, लौठसल्ला ४ हजार ६ सय ८६, निरमसी १५ हजार ७ सय ८ र पाँचऔंले २५ हजार ५ सय १८ हेक्टरमा छ । बझाङ, दार्चुला, कालिकोट, बाजुरा, मुगु, रुकुम, म्याग्दी, बागलुङ, मनाङलगायत जिल्ला पनि १० वटै प्रजातिका जडीबुटीका लागि धनी दरिएका छन् । पूर्वका ताप्लेजुङ, संखुवासभा, सोलुखुम्बु, ओखलढुंगा, पाँचथर, रामेछाप, सिन्धुपाल्चोक, दोलखालगायत जिल्लामा पनि ती जडीबुटीको उपलब्धता उल्लेख्य छ । १५ सयदेखि ५ हजार मिटर उचाइसम्म गरिएको अध्ययनले ती १० प्रजातिका जडीबुटी ५० जिल्लामा पाइने पुष्टि भएको कँडेलले बताए । जडीबुटीको उपस्थिति, संकलन तथा निकासीको अवस्थाबारे यसअघि विस्तृत अध्ययन भएको थिएन, आचार्यले भने ।टोलीले १० प्रजातिका जडीबुटीको अध्ययनका लागि २० जिल्लाका वन, सामुदायिक वन, उपभोक्ता तथा वन कार्यालयको स्थलगत अध्ययन गरेको थियो । भारतसँग सीमा जोडिएका तराईका जिल्लाको समेत अध्ययन गरी जडीबुटीको निकासी अवस्थाबारे तथ्यांक लिइएको कँडेलले बताए ।अध्ययनले जिल्लाअनुसार जडीबुटीको मूल्य पनि फरक भएको देखाएको छ । मुगु र हुम्लामा वन लसुनको स्थानीय मूल्य प्रतिकिलो १३ हजारसम्म छ भने त्यही जडीबुटीको मूल्य बागलुङ, बझाङ, संखुवासभा, ताप्लेजुङ र तेह्रथुममा ६ देखि ८ हजार रुपैयाँ मात्र छ । दोलखामा सतुवा प्रतिकिलो ११ हजार रुपैयाँमा बिक्री हुन्छ भने बागलुङ, मुगु र हुम्लामा १५ सयदेखि २५ सय रुपैयाँसम्म छ । धेरैजसो जिल्लामा ८ हजार रुपैयाँ मूल्य तोकिएको छ । काठमाडौं, नेपालगन्ज, भैरहवा, विराटनगरमा पुग्दा वा निकासी गर्दाका बखत त्यो मूल्य झन्डै दोब्बरसम्म पुग्ने गरेको छ । प्रतिबन्धित नै खुलेआम बिक्रीसरकारले पाँचऔंले संकलन, बिक्री र ओसारपसारमा प्रतिबन्ध लगाएको वर्षौं भइसक्यो । तर अहिले पनि व्यापारीले यो जडीबुटी वार्षिक करिब १५ टनसम्म निकासी गर्ने गरेको पाइएको छ । प्रतिबन्धित भनिएकै जडीबुटी बर्सेनि व्यापारीले निकासी गरेको देखियो, कँडेलले भने, राज्यले हरेक वर्ष राजस्व गुमाइरहेको छ । तीन महिनाभन्दा बढी समय लगाएर गरिएको अध्ययनले पाँचऔंलेसहित जटामसी, सुगन्धवाललगायत जडीबुटी निकासी हुने गरेको देखाएको हो । पाँचऔंले संकलन र व्यापारमा प्रतिबन्धित भए पनि १४ देखि १५ टनसम्म निकासी गरेको देखिन्छ, उनले भने, प्रशोधन गरेर मात्र निकासी गर्नपर्ने जडीबुटीसमेत अवैध ढंगले निकासी भएको पाइयो, भन्सारका अधिकारीलाई जडीबुटीको ज्ञान नहुँदा राजस्व गुमिरहेको छ । सरकारले सुगन्धवाल र जटामसी प्रशोधन गरेर मात्र निकासी गर्न पाइने सूचीमा राखेको छ ।नेपालगन्ज नाकाबाट मात्र आर्थिक वर्ष २०७०७१ मा १ सय ४, ०७१७२ मा १ सय ७२, ०७२७३ मा १ सय ६७ र ०७३७४ मा २ सय ९४ टन जटामसी भारत निकासी भएको छ । सोही नाकाबाट विष, कुटकी र सतुवासमेत ठूलो परिमाणमा निकासी हुने गरेको छ । मध्यपश्चिम र सुदूरपश्चिमका मध्यपहाडी र हिमाली जिल्लाबाट बर्सेनि ठूलो परिमाणमा जडीबुटी नेपालगन्ज जम्मा हुने गरेको छ । अध्ययन गरिएका १० मध्ये वन लसुन र सतुवा अत्यधिक संकलन गरेको पाइएको छ । आवश्यकभन्दा बढी र अवैज्ञानिक हिसाबले संकलन भएका ती दुई जडीबुटी मात्र हुन्, कँडेलले भने, अरू प्रजातिका जडीबुटीको अवस्था राम्रो छ तर व्यवस्थित गर्नेतिर ध्यान पुगेको छैन ।"
राजपा संशोधनबिना चुनावमा नजाने,"अल्पमत नै भए पनि चुनावलाई प्रयोग गर्नुपर्ने मतले पार्टीलाई तरंगित पारेपछि राजपाले केन्द्रीय समिति बैठकमा के गर्ने भन्ने विषयमा व्यापक छलफल चलाउने भएको छ । राजपा स्रोतका अनुसार यो छलफल ४५ दिनसम्म चल्नेछ र त्यसपछि मात्रै औपचारिक निर्णय आउनेछ । चुनावका पक्षमा उभिएका नेता यादव भने आइतबारको केन्द्रीय कार्यसमिति बैठकमा अनुपस्थित रहनुलाई राजपाकै नेताहरूले अर्थपूर्ण रूपमा लिएका छन् । उनी बैठकमा सहभागी नभई आइतबारै गृहजिल्ला गएको राजपाका एक नेताले जनाए । बैठकमा हृदयेश त्रिपाठीले ५ नम्बर प्रदेशको जस्तै अवस्था आउन नदिन चुनावमा जानुपर्ने धारणा राखेका थिए । उनले पार्टीमा पदीय विभाजनप्रति चर्को असन्तुष्टि पनि पोखे । त्यही असन्तुष्टिका कारण उनले यसअघि पदाधिकारी बैठक बहिष्कार गरेका थिए ।राजपा नेता मनीष सुमनले अध्यक्षमण्डलका सदस्य महेन्द्र यादवले चुनावलाई प्रयोग गरेर अघि बढ्नुपर्ने फरक धारणा राख्दै आए पनि अध्यक्षमण्डलका अन्य सदस्य र केन्द्रीय पदाधिकारी यथास्थितिमा चुनावमा जान नहुने पक्षमै अडिग रहेको बताए । ४५ दिनमा परिस्थिति यथास्थितिमै रहे पदाधिकारी बैठकले दिएको निष्कर्षलाई केन्द्रीय कार्यसमितिले अनुमोदन गर्नेछ, उनले भने, संविधान संशोधनलगायत ५ वटा माग पूरा नहुँदासम्म हामी चुनावमा जाँदैनौं । पदाधिकारी बैठकले चुनावमा नजाने निष्कर्ष निकाल्दै चुनावलाई कसरी बिथोल्न सकिन्छ भन्नेबारे छलफल चलाएको उनले सुनाए ।यता, सत्ताघटक दल भने राजपाकै कारण संविधान संशोधन विधेयक प्रक्रियामा अघि बढाउन नसकिएको बताउँदै आएका छन् । संशोधन पारित गर्न आवश्यक दुई तिहाइ नपुग्ने देखिएपछि राजपाले यसलाई अघि बढाउन नमानेको प्रधानमन्त्री निकट स्रोतले बतायो । राप्रपाभित्रको किचलो र प्रमुख प्रतिपक्ष एमाले नमानेका कारण दुई तिहाइ पुग्ने अवस्था रहेन, प्रधानमन्त्री निकट स्रोतले भन्यो, जबरजस्ती मतदानमा लैजाँदा राजपाले मत नदिने धम्की दिएपछि रोकिएको हो । कांग्रेस नेता विमलेन्द्र निधिले पनि राजपाकै कारण ढिलाइ भएको स्विकार्दै चुनावअघि नै संशोधन विधेयकलाई निर्णयार्थ लैजाने प्रयास जारी रहेको बताए । कांग्रेसभित्र पासफेल जे भए पनि विधेयक टुंगोमा पुर्याउन निकै दबाब छ, निधिले भने, यद्यपि सरकार राजपाले जे भन्छ, त्यही गर्ने भनेर कुरिरहेको छ ।राजपा नेता मनीष भने दुई तिहाइ पुग्ने अवस्था हुँदाहुँदै सरकारले प्रयास नगरेको आरोप लगाउँछन् । प्रधानमन्त्री निर्वाचनमा सरकारका पक्षमा ३ सय ८८ मत प्राप्त भएको र देउवा पक्षकै ९ सांसद विभिन्न कारणले अनुपस्थित रहेको कारण दिँदै मनीषले भने, दुई तिहाइ सुरक्षित हुँदाहँुदै प्रधानमन्त्रीले किन प्रयास गरेका छैनन्, हामी आश्चर्यमा छौं । कांग्रेस नेता निधिले भने संविधान संशोधनका पक्षमा राप्रपा एकढिक्का नभएकै कारण दुई तिहाइ मत नपुग्ने भएपछि राजपा नेताहरूकै आग्रहमा विधेयकलाई मतदानमा नलिएको बताए । तत्कालीन प्रधानमन्त्री पुष्पकमल दाहालले गत वैशाख १७ गते गरेको विधेयकलाई मतदानमा लैजाने प्रयास राप्रपाका १० सांसद अनुपस्थित हुने भनिएपछि रोकिएको थियो ।संविधान संशोधनलाई बटम लाइन मान्दै राजपाले यसअघिका चुनाव बहिष्कार गरेको थियो । तर, प्रदेश ५ मा राजपाका नेताहरूले स्वतन्त्र हैसियतमा चुनावमा प्रतिस्पर्धा गरेका थिए । प्रदेश २ कै अवस्था हुन नदिन राजपाभित्रका हार्डलाइनर पक्षले भने चुनाव बिथोल्ने कार्यक्रम ल्याउन जोड दिइरहेका छन् । यी सबै पक्षबारे स्थानीय तहदेखिकै छलफल गरी सुझाव लिन केन्द्रीय कार्यसमितिको बैठकमा ३० वटा समूह विभाजन गरिएको छ । यी समूहमा एक हजार बढी नेता तथा कार्यकर्ता सहभागी छन् । केन्द्रीय कार्यसमितिमा रहेका ८ सय र २ सय जिल्ला अध्यक्षसहित जनवर्गीय समितिका अध्यक्षहरूको सहभागिता छ । ६ वटा पार्टी एकीकरण भएर बनेको राजपाले सबै पार्टीका तत्कालीन जिल्ला अध्यक्षलाई बैठकमा बोलाएको छ । चुनावमा जानेनजाने, पार्टीको घोषणापत्र, विधानलाई पूर्णता दिने, नियमावली बनाउने विषयलगायतलाई छलफलको विषय बनाइएको छ ।"
भरतपुरमा लोकतन्त्र पराजित,"काठमाडौं प्रमुख प्रतिपक्ष एमालेले सम्पूर्ण राज्यशक्तिको दुरुपयोग गरेर सत्तापक्षले भरतपुरमा निर्वाचन परिणाम आफ्ना पक्षमा पारेको निष्कर्ष निकालेको छ । एमालेका देवी ज्ञवालीले चुनाव जितिसकेको सन्दर्भमा मतपत्र च्यातेर पुन: निर्वाचन गराउने षड्यन्त्र सत्तापक्षले रचेको एमालेको धारणा छ । त्यही षड्यन्त्रअनुसार भरतपुरको परिणाम आएको एमाले स्थायी समितिको निष्कर्ष छ । चुनावी समीक्षालगायत विषयमा आइतबार बसेको बैठकले भरतपुरमा लोकतन्त्रको पराजय भएको टिप्पणी गरेको छ । गणतन्त्रका लागि लडेका हौं भन्नेहरूले नै गणतन्त्र र लोकतन्त्रलाई पराजित गरेका छन्, स्थायी समितिको निष्कर्ष उल्लेख गर्दै एमाले कार्यालय सचिव कृष्णगोपाल श्रेष्ठले भने, जनताको अभिमतको अपमान भएको छ ।भरतपुर महानगर १९ नम्बर वडाको मतपत्र च्यातिएपछि निर्वाचन आयोगले पुन: मतदान गराउने निर्णय गरेको थियो । उक्त निर्णयविरुद्ध परेको रिटमा सर्वोच्चले पनि आयोगकै निर्णयलाई निरन्तरता दिएपछि गत शुक्रबार पुन: मतदान भएको थियो । एमालेले मतपत्र च्यात्ने काम आपराधिक भएकाले त्यस्तालाई कारबाही गर्नुपर्ने मागसमेत गरेको थियो । भरतपुरमा षड्यन्त्रपूर्वक निर्वाचन परिणाम आफ्ना हातमा पारे पनि चुनाव जितेको भ्रम नपाल्न र एमाले कमजोर भएको नठान्न पनि बैठकले चेतावनी दिएको छ ।बैठकमा निर्वाचन क्षेत्र निर्धारणका विषयमा पनि छलफल भएको थियो । भरतपुरको निर्वाचनजस्तै क्षेत्र निर्धारणमा पनि राज्यशक्तिको दुरुपयोग हुने सम्भावना रहेको एमालेको आशंका छ । क्षेत्र निर्धारण स्वतन्त्र ढंगले गर्न पनि एमालेले आयोगको ध्यानाकर्षण गराएको छ । जनसंख्या, भौगोलिक अनुकूलता र विशिष्टता सन्तुलित रूपमा प्रतिबिम्बित हुने गरी तथा कुनै पनि प्रकारको दबाबमा नपरी नेपालको संविधानको व्यवस्था, मर्म र भावनाअनुरूप स्वतन्त्र रूपमा काम गर्न निर्वाचन क्षेत्र निर्धारण आयोगलाई आग्रह गरिन्छ, बैठकपछि महासचिव ईश्वर पोखरेलद्वारा जारी विज्ञप्तिमा छ । आयोगका कामलाई संविधानअनुसार स्वतन्त्र र निष्पक्ष रूपमा गर्न सक्ने वातावरण कायम राख्न एमालेले सरकारको पनि ध्यानाकर्षण गराएको छ । स्थायी समिति बैठकमा प्रदेश २ को स्थानीय तह निर्वाचनबारे केन्द्रबाट परिचालित नेताहरूले रिपोर्ट गरेका थिए । प्रदेश २ मा एमालेको राम्रो अवस्था बन्दै गएको उनीहरूको भनाइ थियो । उनीहरूले स्थानीय आवश्यकताअनुसार तालमेलसमेत गरेर जान सकिने अवस्था रहेको बताएका थिए ।"
चार बालिकाको मृत्यु राज्यको लापरबाहीले,"काठमाडौं सभामुख ओनसरी घर्तीले रौतहटको निर्माणाधीन सडक किनारमा डुबेर चार बालिकाको ज्यान गएको घटनाबारे सदनलाई जानकारी गराउन सरकारलाई रुलिङ गरेकी छन् । राज्यको लापरबाहीका कारण अबोध बालिकाको ज्यान गएको घटनाप्रति सरकारको जवाफ माग गर्दै प्रमुख प्रतिपक्षी एमालेका सांसदले आइतबार सदनमा हंगामा गरेपछि सभामुख घर्तीले अर्को बैठकमा त्यसबारे जानकारी गराउन सरकारको ध्यानाकर्षण गराएकी हुन् । सरकारले कामको जिम्मेवारी दिएको ठेकेदारको लापरबाहीले बालबालिकाको ज्यान गएको उल्लेख गर्दै एमाले प्रमुख सचेतक भानुभक्त ढकालले दोषीलाई तत्काल कारबाही गर्न र पीडित परिवारलाई क्षतिपूर्ति दिन सरकारसँग माग गरेका थिए । सरकारी कामको लापरबाहीका कारण पछिल्लो दुई महिनामा कम्तीमा ११ जनाको सडक वा सडक किनारका नालीमा डुबेर मृत्यु भएको तथ्यांक प्रस्तुत गर्दै प्रमुख सचेतक ढकालले सरकारको जवाफबिना सदनको कारबाही अघि बढ्न नदिने घोषणा गरेका थिए । प्रमुख प्रतिपक्षले उठाएको विषयमा आफ्नो ध्यानाकर्षण भएको र सरकारको पनि ध्यानाकर्षण गराउने उल्लेख गर्दै सभामुख घर्तीले बैठक अघि बढाउन खोजेकी थिइन् । तर त्यसमा चित्त नबुझाएका प्रतिपक्षी सांसदले आसनग्रहण नगरी आआफ्नो स्थानमा उभिएर विरोध जनाइरहेपछि सभामुखले अर्को बैठकमा जवाफ दिन सरकारलाई रुलिङ गरेकी थिइन् । रौतहटको गरुडा नगरपालिका ४ मा सडक निर्माणका क्रममा खनेर छाडिएको खाल्डोमा जमेको पानीमा डुब्दा एकै परिवारका संगीताकुमारी साह, सुनिताकुमारी, सुस्मिताकुमारी र सुनैनाकुमारीको मृत्यु भएको थियो । सडकको नालीमा डुबेर बालबालिकाको मृत्यु हुनेजस्तो हृदयविदारक घटनामा समेत सरकार संवेदनशील नभएको टिप्पणी गर्दै एमाले प्रमुख सचेतक ढकालले सडक निर्माणको काममा लापरबाही गर्ने जोकोहीलाई कारबाहीको दायरामा ल्याउन माग गरे । कलिला बालबालिकाको ज्यान गएको घटनाले शोकाकुल परिवार र आफन्त मात्र होइन, विवेक भएका समग्र नेपालीको मन रुवाएको छ, उनले भने, तर सरकारले अपराधीलाई कारबाही गर्ने, पीडित परिवारलाई सान्त्वना र क्षतिपूर्ति दिलाउनेजस्ता कुनै काम गर्दैन । केही समयअघि काठमाडौंको तारकेश्वर नगरपालिकामा निर्माणाधीन ढलमा बगेर एक बालिकाको ज्यान गएको थियो भने सामाखुसीमा ढलमै बगेकी अर्की बालिकाको मुस्किलले ज्यान जोगिएको थियो । सडक निर्माणमा लापरबाहीलगायत घटनामा आफूहरूले पटकपटक ध्यानाकर्षण गराएको तर सरकार जवाफदेही नभएको ढकालले बताए ।संसद्को विशेष र शून्य समयमा बोल्ने अधिकांश सांसदले सडक निर्माणका क्रममा ठेकेदारको लापरबाहीले बालबालिकाको ज्यान गइरहेको घटनाप्रति रोष प्रकट गरेका थिए । कांग्रेसका भरतबहादुर खडका, रामहरि खतिवडा, रीता शाही, एमालेका कर्णबहादुर थापा, भिष्म अधिकारी, माओवादी केन्द्रका रामनारायण विडारी, दुलारी हरिजन, संघीय समाजवादी फोरमका अभिशेषप्रताप शाह, लोकतान्त्रिक फोरमका सुबोध पोखरेल, राष्ट्रिय जनमोर्चाकी मीना पुनलगायतले सडक निर्माणको लापरबाही, बाढीपहिरोजस्ता प्राकृतिक विपत्ति र जोखिमपूर्ण बस्ती स्थानान्तरणमा भइरहेको बेवास्ताबारे सरकारको ध्यानाकर्षण गराएका थिए ।ठेकेदारले थापेको एम्बुसमा अन्जान बालिका परे, माओवादी सांसद विडारीले भने, यो प्रचलित कानुनविरुद्ध छ । सरकारले दोषीलाई तत्काल कारबाही गरी उसैबाट क्षतिपूर्ति भराउनुपर्छ । ठेकेदारले निर्माणाधीन सडक किनारमा खाल्डो छाड्दा सम्बन्धित निकायले अनुगमन नगरेको आरोप लगाउँदै संसद्को सामाजिक न्याय तथा मानव अधिकार समितिका सभापति सुशीलकुमार श्रेष्ठले न्यायिक छानबिन आयोग गठनको माग गरे । एमाले सांसद भिष्म अधिकारीले लमजुङ, तनहुँ र गोरखाको सीमा क्षेत्रमा मात्रै हजारौंलाई बसोबास गराउन सकिने सुरक्षित र आधुनिक सहर निर्माण गर्न सकिने औंल्याए । लोकतान्त्रिक फोरमका सांसद पोखरेलले सरकारको ध्यान प्राकृतिक प्रकोपपीडितलाई तत्कालको राहतमा भन्दा दीर्घकालीन समस्या समाधानमा केन्द्रित हुनुपर्ने बताए । संघीय समाजवादी फोरमका नेता शाहले तराईका जिल्लामा मापदण्डविपरीत ट्रयाकका दायाँबायाँ खाल्डो खन्ने प्रवृत्तिप्रति चिन्ता प्रकट गरेका थिए ।"
डा केसीसँग वार्तामा आनाकानी,"काठमाडौं सरकार र डा गोविन्द केसीका प्रतिनिधिबीच आइतबार वार्ता भएन । सरकारी पक्षले वार्तामा नडाकेकाले छलफल नभएको केसीका प्रतिनिधि डा अभिषेकराज सिंहले बताए । डा केसी १४ दिनदेखि त्रिवि शिक्षण अस्पताल हातामा आमरण अनशन गरिरहेका छन् । चिकित्सा शिक्षा र सेवामा सुधारका लागि उही मागमा उनको यो ११ औं आमरण अनशन हो ।सरकारले ११ दिनअघि डा केसीसँग वार्ता गर्न सरकारी समिति बनाए पनि हालसम्मको कुनै पनि छलफल निष्कर्षमा पुग्न सकेको छैन । अनशनरत डा केसीको माग सम्बोधन गर्ने प्रक्रिया, विधि, सम्भावना आदिबारे हालसम्म वार्तामा ठोस रूपले विषय प्रवेशसमेत हुन सकेको छैन । डाकेसीका प्रतिनिधिले सरकारी पक्षबिना कुनै म्यान्डेट र ठोस प्रस्तावसहित वार्तामा बस्ने गरेको आरोप लगाउँदै आएका छन् ।अनशन स्थगित गर्न स्वास्थ्यमन्त्रीको अपिलस्वास्थ्यमन्त्री गिरिराजमणि पोखरेलले अनशन फिर्ता लिएर संसद्को सर्वोच्चतालाई सम्मान गर्न डागोविन्द केसीलाई अपिल गरेका छन् । स्वास्थ्य मन्त्रालयमा आइतबार आयोजित प्रतिबद्घतापत्र सार्वजनिकीकरण कार्यक्रममा उनले उक्त अपिल गरेका हुन् । डा केसीले संसद्को सार्वभौम अधिकारको सम्मान गर्दै अनशन फिर्ता लिन आग्रह गरेका स्वास्थ्यमन्त्रीले चिकित्सा शिक्षा विधेयक चाँडै विधि, प्रक्रियाअनुसार संसद्बाट पारित हुने जनाए । रिले अनशन जारीडा केसीको समर्थनमा माइतीघर मण्डलामा ९ दिनदेखि रिले अनशन जारी छ । सोलिडारिटी फर डा केसी अलायन्सद्वारा जारी उक्त अनशनमा हालसम्म २ सय ५ जना सरिक भइसकेका छन् ।विदेशबाट पनि साथचिकित्सा शिक्षा र सेवामा सुधारका माग राखी ११ औं पटक आमरण अनशन बसिरहेका डा गोविन्द केसीका माग पूरा गर्न दक्षिण कोरियाबाट पनि दबाब बढाइएको छ । यहाँ रहेका स्वतन्त्र राष्ट्रप्रेमी सचेत नेपाली एकता अभियानका युवाले आइतबार सोल राजदूतावासमा डा केसीको माग पूरा गर्नुपर्ने मागसहित ज्ञापनपत्र बुझाएका छन् । डा केसीको स्वास्थ्य बिग्रँदै गएकाले उनका माग यथाशीघ्र कार्यान्वयन हुने गरी चाँडो पूरा गराउन राजदूत अर्जुनजंगबहादुर सिंहमार्फत प्रधानमन्त्री शेरबहादुर देउवालाई ज्ञापन गरिएको हो । अभियानका युवाले सामूहिक हस्ताक्षरसहित ज्ञापनपत्र बुझाएको एक अभियन्ता एलबी श्रेष्ठले कान्तिपुरलाई बताए । पटकपटक अनशन बस्दा सरकारले केसीको स्वास्थ्य बिग्रँदो अवस्थामा पुगेपछि झारा टार्ने हिसाबले माग पूरा गर्ने तर कार्यान्वयन नगर्ने परिपाटीको अन्त्य गरिनुपर्ने ज्ञापनपत्रमा उल्लेख छ ।यसैबीच, ग्लोबल पोलिसी फोरमका अध्यक्ष तथा बेलायतको युनिभर्सिटी अफ लिड्समा अन्तर्राष्ट्रिय कानुनका प्राध्यापक सूर्यप्रसाद सुवेदीले डा गोविन्द केसीका माग तत्काल पूरा गर्न नेपाल सरकारलाई आह्वान गरेका छन् । सुवेदीले शनिबार विज्ञप्तिमार्फत केसीले जारी राखेको अभियान नेपाल र नेपालीको सर्वोत्तम हितमा भएको जनाए । राजनीतिक हस्तक्षेपले नेपालमा उच्च शिक्षाको गुणस्तर नराम्रोसँग प्रभावित भएको छ, सुवेदीले भनेका छन्, केसीले नेपालमा उच्च शिक्षाको व्यवस्थापन र प्रशासनलाई राजनीतिमुक्त बनाउन खोजेका छन् । नेपालको आर्थिक विकास निम्ति गुणस्तरीय शिक्षा पूर्वसर्त रहेको औंल्याउँदै उनले केसीका माग सम्बोधन गरेर नेपालमा उच्च शिक्षाको भविष्यबारे एउटा बृहत् पुनरावलोकन गर्न आवश्यक भइसकेको वक्तव्यमा जनाएका छन् ।"
जलविद्युत्मा लगानी गर्छौं : सेना,"काठमाडौं नेपाली सेनाले सैनिक ऐन २०६३ र कल्याणकारी कोष नियमावली २०६५ संशोधन नहुँदा जलविद्युत् आयोजनामा लगानी गर्न नपाएको जनाएको छ । सेनाले उक्त ऐन र नियमावली संशोधन नगरी जलविद्युत् वा अन्य कुनै नाफामूलक उद्योग (प्रवद्र्धक) मा लगानी गर्न सक्दैन । ऐन संशोधनको विषय मन्त्रिपरिषद्मा छलफल भई विधेयक समितिमा अडकिएको छ । सेनाले ऐन संशोधन गरेर उक्त क्षेत्रमा लगानी गर्ने चाहना यसअघि नै सार्वजनिक गरिसकेको छ ।सेनाले ऊर्जा मन्त्रालयको अनुरोधमै जलविद्युत्मा लगानीको विषय अघि बढाएको पनि जनाएको छ । सैनिक कल्याणकारी कोषको वार्षिक गतिविधिबारे जानकारी दिन आयोजित पत्रकार सम्मेलनमा सेनाको प्राड विभाग प्रमुख उपरथी होमकुमार लावतीले सैनिक ऐन संशोधन प्रक्रियामा रहेको बताए । विद्यमान सैनिक ऐन, नियमावली तथा सैनिक कल्याणकारी कोष नियमावली संशोधन नगरी कुनै पनि नाफाजन्य उद्योगमा लगानी गर्न सम्भव छैन, लावतीले भने, सरकारले कोषलाई राष्ट्रहितका परियोजनामा लगानी गर्न आवश्यक ठाने त्यसअनुसार कानुनी प्रावधान संशोधन गर्नुपर्ने हुन्छ ।अघिल्ला ऊर्जामन्त्री जनार्दन शर्माले सार्वजनिक रूपमै जलविद्युत् विकासमा सैनिक कल्याणकारी कोषको रकम लगानी गर्न आहवान गरेका थिए । उनीअघिका ऊर्जा तथा जलस्रोत मन्त्रीहरूले पनि सैनिक कोषको रकमलाई विद्युत् परियोजनामा लगानी गर्नुपर्ने धारणा अघि सार्दै आएपछि सेना त्यसमा अघि बढेको थियो । प्रधानमन्त्री संरक्षक, रक्षामन्त्री सहसंरक्षक तथा प्रधानसेनापति सञ्चालन तथा व्यवस्थापन समिति अध्यक्ष रहेको कोषले नयाँ कार्यक्रम ल्याउनुअघि सञ्चालक समिति तथा हिताधिकारी (बहालवाला तथा अवकाशप्राप्त कर्मचारी) को समेत स्वीकृति लिनुपर्ने प्रावधान छ । बहुजन हिताय, बहुजन सुखाय नामबाट २०३२ सालमा स्थापना भएको कोषमार्फत सेनाले स्वास्थ्य, शिक्षा, आवास, गोलीगठ्ठा उत्पादन तथा इन्धन डिपो सञ्चालन गरिरहेको छ । १ करोड २४ लाखबाट सुरु भएको कोषमा सेवामूलक क्षेत्रमा गरिएको लगानी करिब ४ अर्ब ९८ करोड ४४ लाख र बैंकवित्तीय संस्थामा राखिएको रकम गरी ३९ अर्ब ५५ करोड ६ लाख पुग्ने सेनाले बताएको छ । सेनाले तत्काल ३४ अर्ब रुपैयाँ लगानी गर्न सक्नेछ । इन्धन डिपो र ग्यास स्टेसनका लागि थप लगानी गर्ने तयारी रहेको समेत सेनाले जनाएको छ ।कोषको मुख्य आयस्रोत शान्तिसेनामा भाग लिएबापत प्राप्त हुने रकम, बैंक तथा वित्तीय संस्थामा निक्षेप गरिएको रकमबाट प्राप्त हुने ब्याज र नेपाली सेना स्वास्थ्य विज्ञान तथा विभिन्न विद्यालयको शिक्षण शुल्क हो । राष्ट्रसंघमार्फत विश्वका १४ मुलुकका शान्ति मिसनमा ४ हजार ५ सय ९४ नेपाली सैनिक खटिएका छन् । शान्ति सेना परिचालनमार्फत कोषमा वार्षिक झन्डै डेढ अर्ब रुपैयाँ जम्मा हुने गरेको छ । यसअलावा सेनाको २२ करोड ६५ लाख रुपैयाँ निक्षेप केही बैंक र फाइनान्सबाट उठ्न बाँकी छ । सम्पत्ति रोक्का गरेर पनि त्यो रकम असुल हुने क्रममा रहेको सेनाले जनाएको छ । राष्ट्रिय योजना आयोगले विगतमा रोल्पाको माडीखोला (साढे १२ मेगावाट) जलविद्युत् आयोजना निर्माणको जिम्मा दिएकोमा कानुनी अडचन देखाएर परियोजना निर्माणबाट सेना पछि हटेको थियो । सेनासँग भएको रकमले ठूला नभई यस्तै साना परियोजना बनाउन सक्ने देखिन्छ । अहिलेको व्यवस्थाअनुसार कल्याणकारी कोषले औषधोपचार तथा स्वास्थ्य सेवा, आवास, क्यान्टिन सञ्चालन, विद्यालय तथा महाविद्यालय स्थापना तथा सञ्चालन, बहालवाला तथा अवकाशप्राप्त सैनिकलाई सहभागी गराई आयमूलक कार्य सञ्चालन गरिरहेको सेनाका प्रवक्ता सहायक रथी भंकरबहादुर कडायतले बताए । सेनाले सैनिक कल्याणकारी कोष समितिबाट सिफारिस भई रक्षा मन्त्रालयले स्वीकृत गरेका अन्य योजनामा लगानी गर्दै आएको छ ।"
३ दिनभित्र कार्यक्षेत्र जाऊ,"काठमाडांै सरकारले स्थानीय निकायमा खटाइएका कर्मचारीलाई ३ दिनभित्र कार्यक्षेत्रमा जान निर्देशन दिएको छ । शिक्षालगायत मन्त्रालयका केही उपसचिवले वरिष्ठता विवाद झिकी कार्यक्षेत्र जान अटेर गर्दै आएका छन् । आइतबार यो विषयमा सामान्य प्रशासनमन्त्री टेकबहादुर बस्नेत, मुख्य सचिव राजेन्द्रकिशोर क्षत्री र सम्बद्ध मन्त्रालयका सचिवसहितको बैठकले स्थानीय तहमा कर्मचारी खटाउने सम्बन्धमा एक महिनाअघि मन्त्रिपरिषद्ले गरेको निर्णय कार्यान्वयन गर्ने निर्णय गरेको हो ।सम्बन्धित मन्त्रालयहरूमार्फत पहिलेको निर्णय कार्यान्वयन गर्न निर्देशन दिने निर्णय भयो, बैठकपछि संघीय मामिला तथा स्थानीय विकास मन्त्रालयका सचिव दिनेश थपलियाले कान्तिपुरसँग भने । स्थानीय तहमा खटाइएका कर्मचारीको वरिष्ठता क्रममा देखिएको विवाद सुल्झाउन एक साताअघि समिति गठन गरिएको थियो । प्रशासन एवं कानुनविद् काशीराज दाहालको संयोजकत्वमा स्थानीय सचिव थपलिया, सामान्य प्रशासन सचिव मोहनकृष्ण सापकोटा र शिक्षा सचिव शान्तबहादुर श्रेष्ठ सदस्य रहेको समितिले सम्बद्ध निकायसँग समन्वय गरी विवाद सुल्झाउने प्रयास गरेको हो ।त्यस क्रममा मन्त्रालयले खटाएका विषयमा केही बाधा अड्काउको अवस्था आए सम्बन्धित मन्त्रालय र प्रशासनिक पुन:संरचना आयोगले मिलाउने निर्णयसमेत बैठकले लिएको छ । मोटामोटी विवाद मिलिसकेको छ । अब कर्मचारीबीच समस्या छैन, थपलियाले भने । प्रशासन समूहका कर्मचारीलाई मात्र स्थानीय तहमा कार्यकारी अधिकृत बनाउँदा अन्य समूहका वरिष्ठ कर्मचारीलाई अन्याय हुने भन्दै विरोध भएको थियो । प्राविधिक कर्मचारीको कामको प्रकृति फरक हुने भन्दै प्रशासनिक कर्मचारीलाई नेतृत्व दिइनुपर्ने तर्क सरकारको छ । त्यसरी स्थानीय तहमा खटिने वरिष्ठ कर्मचारीलाई प्रदेशमा लैजाने, स्थानीय तहमै पनि विषयगत विभाग बनाई प्रमुखको जिम्मेवारी दिने विकल्पसमेत समितिले दिएको छ । कनिष्ठ र वरिष्ठको विवादका कारण शिक्षा, कृषि र वनजस्ता अन्य समूहबाट खटाइएका कर्मचारी स्थानीय तहमा जान मानिरहेका छैनन् । त्यही कारण स्थानीय तहबाट हुनुपर्ने शिक्षालगायत क्षेत्रका काम ठप्प छन् । खासगरी शिक्षा मन्त्रालयका उपसचिव र अन्य प्राविधिक मन्त्रालयअन्तर्गत प्राविधिकले आफूभन्दा कनिष्ठ मातहत रहने गरी काम गर्न अस्वीकार गरेका हुन् । मन्त्रिपरिषदको गत जेठ १९ को बैठकले स्थानीय तह सञ्चालनसम्बन्धी अन्तरिम व्यवस्थापन आदेश जारी गर्दै प्रशासन समूहका कर्मचारी मातहत अन्य कर्मचारी राख्ने निर्णय गरेको थियो । तर, समितिले अहिले अन्तरिम व्यवस्था भएकाले समायोजनसम्बन्धी कानुन बनेपछि सबै समस्या हल हुने सुझावसमेत दिएको छ ।"
"भोक, निद्रा हरायो","भक्तपुर मनोहरा खोलाको बहाव परिवर्तन भई कटान हुँदा चाँगुनारायण नगरपालिका ४, हलचापस्थित कुइँकेल गाउँको जनजीवन प्रभावित भएको छ । खोलाले धार परिवर्तन गर्दा यस क्षेत्रका ५० घर पहिरोको उच्च जोखिममा परेका छन् ।दुई सातादेखि भएको कटानका कारण यस क्षेत्रका बासिन्दा त्रसित बनेका हुन् । दुई साता भयो, न रातमा निद्रा, न दिनमा भोक, स्थानीय भोला कुइँकेलले भने, भूकम्पले थिलथिलो बनेको बस्ती कुन बेला खोलाले बगाउँछ भन्ने चिन्तामा छौं, बासै उठ्ने भयो ।खोलाले कटान गरेको क्षेत्र र बस्ती करिब ५ देखि १० मिटरको दूरीमा छ । मनोहराले खेतबारी कटान गरिसक्यो, घर पनि लैजाने भयो, स्थानीय देवकी कुइँकेलले भनिन्, दिनरातको वर्षाले खोलामा बाढी बढेको बढयै छ, खोलाले आँगन छोइसक्यो । रातदिनको बालुवा तस्करीकै कारण मनोहरा खोलाको कटान बढेको स्थानीयको गुनासो छ । नहरखोल्सा तथा खोलाको बालुवा दैनिक ५० ट्रिपभन्दा बढी तस्करी हुँदै आएको छ, राजु कुइँकेलले भने, प्रहरी, प्रशासनकै मिलेमतोमा खुलमखुल्ला बालुवा तस्करी भइरहेको छ । मनोहरा कटानका कारण विश्व सम्पदामा सूचीकृत चाँगुनारायण मन्दिर पनि पहिरोको जोखिममा परेको उनी बताउँछन् ।२ साताबाट सुरु भएको कटानका कारण यस क्षेत्रका हजारौं रोपनी खेत बगेको छ । अवैधानिक बालुवा तस्करी नियन्त्रण गर्नसके बस्ती तथा चाँगुनारायण मन्दिर जोगाउन सकिने स्थानीय बताउँछन् । कटान क्षेत्रको अवलोकन गर्दै नगरप्रमुख सोम मिश्र, महानगरीय प्रहरी प्रमुख, वडाध्यक्ष बुद्धिलाल महर्जनलगायतले अल्पकालीन रूपमा भए पनि कटान रोक्नेतर्फ लाग्नुपर्ने बताएका छन् । जल उत्पन्न प्रकोप व्यवस्थापन कार्यालय भक्तपुरले रिटेनिङ वाल, तारजाली भर्ने काम गरे पनि कटान नियन्त्रणमा आएको छैन । आइतबार जल उत्पन्न प्रकोप व्यवस्थापन विभाग, स्थानीय बासिन्दा, प्रहरी, सशस्त्र प्रहरीलगायतले खोला कटान नियन्त्रण तथा व्यवस्थापनका लागि प्रयास गरे पनि अविरल वर्षाले काममा अवरोध गर्यो ।स्थानीय बासिन्दाले खोला कटान नियन्त्रणका लागि दीर्घकालीन योजनाको माग गरेका छन् । प्रस्तावित मनोहरा करिडोर निर्माणतर्फ सरकारको ध्यान गए कटान रोकिने चाँगुनारायण नगरपालिका ४ नगरसभा सदस्य दिनेश खनालले बताए । यस भेकका बासिन्दाको त्रास हटाउन र कटान रोक्ने पहिलो उपाय करिडोर निर्माण र २०२१ को नापीअनुसार खोला फर्काएर व्यवस्थापन गर्नु नै दीर्घकालीन उपाय हुने उनले सुझाए । जल उत्पन्न प्रकोप व्यवस्थापन विभाग भक्तपुर प्रमुख सन्तोष चौधरीले भने दैवी प्रकोप व्यवस्थापनअन्तर्गतको बजेट अभाव भएको बताए । उनका अनुसार तत्कालै कटान नियन्त्रणको दीर्घकालीन उपाय अपनाउन समस्या देखिन्छ । खोला कटानलाई अस्थायी रूपमा बाँस र बोराहरू राखेर नियन्त्रणको प्रयास गर्नेछौं, उनले भने, वर्षा रोकिएपछि दीर्घकालीन रूपमा योजनाबद्ध किसिमबाट नियन्त्रण गर्नुपर्छ ।"
जब मन्त्री लाइसेन्स लिन लाइनमा बसे,"ललितपुर सधैं भीडभाड र कोलाहल हुने यातायात व्यवस्था कार्यालय एकान्तकुनामा एक व्यक्ति लाइनमा उभिए । दायाँबायाँ लाइसेन्स लिन लामबद्धहरूले उनलाई आफूजस्तै सेवाग्राही ठाने । ती व्यक्तिले सेवाग्राहीसँग लाइसेन्स लिन कति गाह्रो है, तपाईंको मिलाएको हो ? भनी एकदुई जनासँग संवाद पनि गरे । त्यसरी लाइनमा बसेर सेवाग्राहीसँग संवाद गर्ने ती व्यक्ति यातायातमन्त्री वीरबहादुर बलायर थिए ।मन्त्री बलायरले दलालको चलखेल बुझ्न परिचय लुकाएर अनुगमनमा गएको कान्तिपुरलाई बताए । म अनुगमनमा निस्केको कुरा यातायातका कर्मचारीलाई जानकारी थिएन । सेवाग्राहीले पाएको दु:ख देखेर चिन्तित भएँ, उनले कान्तिपुरसँग भने । सुरुमा सादा पोसाकमा गएको प्रहरीको टोलीले कार्यालयअघि भेटिएका दलालसित सवारी अनुमतिपत्र बनाइदिन अनुरोध गरे । दलालले पनि ग्राहक ठानेर अहिले गाह्रो छ तर मिलाउन परे सकिने भन्दै सम्पर्कमा बस्न अह्राए । तर, प्रहरीसहित मन्त्रीले अनुगमन गरेको थाहा पाएपछि दलालको भागभाग भएको थियो । बारम्बार सर्भर डाउन हुने र दलालको बिगबिगी बढ्न थालेपछि आफू निरीक्षणमा आएको मन्त्री बलायरले बताए । यातायात कार्यालय वरिपरि बस्ने दलाललाई हटाउन प्रहरी प्रशासनलाई निर्देशन दिएको छु, उनले भने, कार्यालयमा जनशक्ति अभावले पनि समस्या भएको देखिन्छ । उनले सरकारी निकायबीच समन्वय नहुँदा भद्रगोल बनेको बताए । दक्ष कर्मचारी व्यवस्थापनको पहल गर्छु, उनले भने ।मन्त्री बलायरले आइतबार मोटरसाइकलको लाइसेन्सको काम हुने र सानाठूला सवारीको काम हुने दुवै यातायात कार्यालयमा निरीक्षण गरेका थिए । यातायात कार्यालयको सवारी अनुमतिपत्र फाँटबारे जानकार एक सरकारी कर्मचारीले अनुगमनलाई निरन्तरता दिनुपर्ने बताए । सवारी चालक अनुमतिपत्र बनाउने क्रममा दलाल र केही कर्मचारीको मिलेमतोमा काम हुने गरेको छ, उनले भने, यस्तो कार्यमा राजधानीका केही ड्राइभिङ सेन्टरका सञ्चालकहरूसमेत संलग्न छन् ।अनुगमनका क्रममा कार्यालयमा चलखेल कम गर्न सीसीटीभी राखे पनि निष्क्रिय पारिएको भेटियो । कार्यालयमा ८ सीसीटीभी छन् । यस्तै १० रुपैयाँमा पाउने एउटा दर्ता फारामको दलालले ३०, लिखित परीक्षाको नतिजा जानकारी गराइदिने भन्दै ३०, लिखित परीक्षामा आउने प्रश्नावली भन्दै केही प्रश्न दिएर ५ सयदेखि हजारसम्म लिने गरेको पाइएको छ ।सेवाग्राहीले मन्त्री बलायरलाई कार्यालयको स्मार्ट कार्ड सिस्टममा पटकपटक खराबी आउने गरे पनि समस्या समाधानमा चासो नदिएको भन्दै गुनासो गरेका थिए । स्मार्ट कार्ड स्टिम बनाउने ठेक्का भारतको मद्रास सेक्युरिटी प्रिन्टर्सले पाएको थियो । पटकपटक समस्या आएपछि समाधान गर्न भने सकेको छैन । मन्त्री बलायरले सर्भर डाउन हुनुको कारण पहिचान भइसकेको बताउदै चाँडै समाधान गर्ने प्रतिबद्धता जनाए ।उनले बिग्रेको स्मार्ट कार्ड प्रिन्टर मर्मत गर्न दुबईबाट प्राविधिक बोलाइसकिएको जनाए । स्मार्ट कार्ड सकिएको छ, उनले भने, झन्डै नयाँ कार्ड आजभोलि नै आइपुग्छ । उनले साढे ७ लाख स्मार्ट कार्डका लागि नयाँ टेन्डर आहवानको तयारी भइरहेको जनाए । आगामी वर्षको टेन्डर पनि अहिले नै गर्छौं, उनले भने, कार्ड छाप्न ४ मेसिन थप गर्ने योजना छ ।"
"विद्यार्थी बिरामी, विद्यालय बन्द","ललितपुर (कास) जिल्लामा सरुवा रोगको प्रकोप बढ्न थालेको छ । एकै विद्यालयका १२ विद्यार्थीमा हाडेको संक्रमण भएको हो । यसैको कारणले झरुवारासीस्थित नवज्याति माविले सोमबार विद्यालय बन्द गर्ने निर्णय गरेको छ । नवज्योति माविका प्रधानाध्यापक हरिहर लामिछानेका अनुसार विद्यार्थीहरू घरबाट आउँदा नै बिरामी थिए । दिउँसो १२ बजेतिर सिकिस्त हुँदै गए, उनले भने, अरू विद्यार्थीमा सर्ने डरले विद्यालय सञ्चालक समितिसँग बैठक बसेर सोमबार विद्यालय बन्द गर्ने निर्णय गरेका छौं ।उनले अभिभावक बोलाएर आआफ्ना छोराछोरी जचाउन अनुरोध गरेको जनाए । विद्यालयका अनुसार कक्षा २ मा ७, ३ मा ४ र ७ मा एक विद्याथीलाई हाडेरोग देखिएको छ । जसमध्ये ४ छात्रा र बाँकी छात्र छन् । अभिभावक आशा तामाङले छोरा अमृतलाई ज्वारो र छातीको समस्या भएको बताइन् । चिकित्सकका अनुसार हाडे रोड लाग्दा कन्चट र गालामा गलगाँठा जस्तो आउने, धेरै दुख्ने, ज्वारो आउने, खान र निल्न गाह्रो हुने र दुखाइले सुत्न नसक्ने समस्या हुन्छ । श्वासप्रश्वास प्रणालीमा रोकावट आए, शरीरमा भिटामिन सीको कमी भए हाडे रोग लाग्ने सम्भावना हुन्छ । जिल्ला जनस्वास्थ्य कार्यालयका ल्याब टेक्निसियन शंकर पौडेलले रोगबारे बुझ्न सोमबार विद्यालय क्षेत्र जाने बताए । हाडे सरुवा भए पनि महामारी फैलिने रोग भने होइन्, उनले भने, हाडे रोगको भाइरल डिजिज नियन्त्रण गर्न मुलुकमा (एमएमआर) तीन थरीको खोप छैन । दुई थरीको मात्र छ ।जिल्ला शिक्षा कार्यालय ठैब केन्द्रका स्रोत व्यक्ति राजेश थापाले विद्यार्थीहरूलाई एक्कासि ज्वारो बढ्न थालेपछि तत्काल बैठक बसेर विद्यालय बन्द गर्ने निर्णय गरेको बताए । अरु विद्यार्थीलाई सार्ने डर पनि भयो, उनले भने ।"
एमालेको प्यानलै विजयी,"भक्तपुर (कास) जिल्ला समन्वय समिति (जिसस) भक्तपुरमा एमालेको प्यानलै विजयी भएको छ । आइतबार जिसस कार्यालयमा भएको निर्वाचनले प्रमुखमा एमाले उम्मेदवार नवराज गेलाल र उपप्रमुखमा सरिता कुँवरलाई निर्वाचित गरेको हो । सदस्यमा एमालेकै शकुन्तला श्रेष्ठ, गीता देउजा, कमला पोखरेल, श्रीराम व्याञ्जु, उमेश श्रेष्ठ, बाबुकाजी श्रेष्ठ र दलित तथा अल्पसंख्यक सदस्यमा गीता बिसुंखे विजयी भए । ८ मतदातामध्ये ७ मत खसेको थियो । जसमध्ये एमाले प्यानलले ५ र नेमकिपाका उम्मेदवारले २ मत प्राप्त गरे ।"
फरार अभियुक्त पक्राउ,काठमाडौं (कास) करणी मुद्दाका दुई अभियुक्त २७ वर्षपछि पक्राउ परेका छन् । केन्द्रीय अनुसन्धान ब्युरोले काठमाडौं कुलेश्वर बस्ने रामेश्वर नगरकोटी र अनिल थापालाई पक्राउ गरेको हो । दुवैलाई २०५० माघ १३ मा काठमाडौं जिल्ला अदालतले करणी मुद्दामा १ वर्ष ६ महिना कैद सजाय तोकेको थियो । नगरकोटी र थापाले २०४७ असार १५ मा इन्द्रचोक मखनमा एक युवतीलाई गाडीमा राखी कीर्तिपुर क्याम्पसको हलभित्र पुर्याएर जबरजस्ती करणी प्रयास गरेका थिए । युवती रोएको आवाज गस्तीमा रहेको प्रहरी टोलीले सुनेपछि नगरकोटी र थापा भागेका थिए ।
दक्षिण एसियाली महिला सम्मेलन सुरु,"काठमाडौं (कास) आइतबारदेखि राजधानीमा दक्षिण एसियाली महिला सम्मेलन सुरु भएको छ । गरिबी निवारणका लागि दक्षिण एसियाली मञ्च, अखिल महिला संघ र महिला हित समाजको आयोजनामा २ दिने सम्मेलन सुरु भएको हो । दक्षिण एसियाका स्थानीय सरकारमा महिला सहभागिता अधिकारको संरक्षण, राज्यका सबै संयन्त्रमा महिलाको सक्रिय संलग्नता र सुनिश्चितताका लागि क्षेत्रीय स्तरमा रणनीतिक योजना तय गर्न सहयोग गर्ने उद्देश्यले सम्मेलन गरिएको हो । सम्मेलनमा दक्षिण एसियाली मुलुकका सांसद, नागरिक महिला अधिकारकर्मीको सहभागिता छ ।"
जिससमा राजवैद्य,"काठमाडौं (कास) जिल्ला समन्वय समिति (जिसस) काठमाडौंको प्रमुखमा शिवसुन्दर राजवैद्य र उपप्रमुखमा सरिता दाहाल निर्वाचित भएका छन् । दुवै एमालेका हुन् । आइतबार भएको मतदानमा २२ मतदातामध्ये काठमाडौं महानगरपालिका १३ का राजवैद्यको पक्षमा १५ र उनका प्रतिद्वन्दी नागार्जुन नगरपालिका ७ का कांग्रेसबाट शशिप्रसाद गिरीले ७ मत प्राप्त गरेका थिए । उपप्रमुखमा पनि दाहाल र उनकी प्रतिद्वन्द्वी टोखा ७ की पञ्चकुमारी श्रेष्ठको मतान्तर प्रमुखकै जति थियो । त्यसैगरी सदस्यमा एमालेका उद्धव भण्डारी, कृष्णप्रसाद लम्साल र रघुनाथ तिमिल्सिना निर्वाचित भए । महिला सदस्यहरूमा पनि एमालेकै तेजिला थापा, सान्नानी लामा र सावित्री ढकाल छन् । दलित तथा अल्पसंख्यक समुदायको महिला सदस्यमा शिला चर्मकार चुनिइन् ।"
ठेकेदार र कर्मचारीविरुद्ध प्रदर्शन,"गरुडा (रौतहट) सडक निर्माणका क्रममा खनिएको खाल्डामा जमेको पानीमा डुबेर ४ बालिकाको मृत्यु भएपछि स्थानीय बासिन्दाले आइतबार बिहान प्रदर्शन गरेका छन् । पीडित परिवारले बालिकाको शव गरुडा नगरपालिका कार्यालयअगाडि चन्द्रनिगाहपुरगौर सडक खण्डमा राखेर बिहान ९ बजेदेखि १२ बजेसम्म यातायात अवरुद्ध गर्दै प्रदर्शन गरेका हुन् । मृतकका परिवारलाई क्षतिपूर्ति, खाल्डो बनाउने ठेकेदार र सडक डिभिजनका कर्मचारीलाई कारबाहीलगायत माग राखेर उनीहरूले प्रदर्शन गरेका हुन् । गौर अस्पतालमा परीक्षण गरेर शव फिर्ता ल्याइएपछि आक्रोशित स्थानीय प्रदर्शनमा उत्रिएका हुन् । उनीहरूले ३ घण्टा गरुडा बजार बन्द गराएका थिए । शनिबार दिउँसो घाँस काट्न गएका स्थानीय रामएकवाल साहकी २ छोरी १२ वर्षीया संगीताकुमारी र ९ वर्षीया सुनीता कुमारी, उनका भतिजा प्रेमनारायणकी ९ वर्षीया छोरी सुस्मिता कुमारी र भाइ पर्ने योगेन्द्र साहकी ९ वर्षीया छोरी सुनैना कुमारीको पौडी खेल्ने क्रममा खाल्डोमा डुबेर मृत्यु भएको थियो । मृतक बालिकालाई आइतबार झाझखोलाको किनारमा एउटै चितामा राखेर अन्त्येष्टि गरिएको छ । पीडितका आफन्त रामबाबु साहले ठेकदारको लापरबाहीले घटना भएको आरोप लगाए । हामीलाई न्याय चाहियो, उनले भने, खाल्डो तत्काल पुर्ने व्यवस्था गरियोस् । तत्काल खाल्डो नपुरिए थप दुर्घटना हुन सक्ने खतरा रहेको उनले बताए । खेतमा खाल्डा नबनाउन धनीले विरोध गरे पनि ठेकेदारले जबर्जस्ती ठूला खाल्डा खनेर माटो निकालेको उनले बताए । प्रजिअ उद्धवबहादुर थापाले ठेकेदारले जथाभावी खनेर छाडेका खाडल पुर्न डिभिजन सडक कार्यालयलाई लिखित तथा मौखिक निर्देशन दिएको जनाए । घटनाको निष्पक्ष छानबिन गर्न प्रहरीलाई समेत निर्देशन दिएको उनले बताए । प्रशासनले तत्काल किरिया खर्चबापत प्रतिमृतक २५ हजारका दरले अभिभावकलाई रकम उपलब्ध गराएको छ । प्रहरी उपरीक्षक यज्ञविनोद पोखरेलले घटना छानबिन गरी दोषीलाई कानुनी दायरामा ल्याउन पहल गर्ने बताए । उनले ठेकेदार प्रह्लाद साहलाई नियन्त्रणमा लिएर घटनाबारे सोधपुछ सुरु गरिएको बताए । जिल्लाका सडकका खाल्डा पुर्न जिल्ला समन्वय समिति, नगरपालिका र गाउँपालिकाका प्रमुखलाई समेत निर्देशन दिएको उनले बताए ।"
सम्झौता विपरीत सडक,"भरतपुर (कास) रौतहटको गरुडामा शनिबार चार बालिकाको पानीमा डुबेर मृत्यु भएको घटनामा सडक निर्माणमा संलग्न ठेकेदारको लापरबाही प्रमुख कारण देखिएको छ । ठेकेदारले सम्झौताविपरीत छेउकै माटो खनेर सडक बनाएको र खाडल नपुरीकन लापरबाही गर्दा घटना भएको हो । सडक डिभिजन कार्यालय चन्द्रनिगाहपुरका अनुसार निर्माणमा सडक छेउकै माटो प्रयोग गरिनु नियमविपरीत हो । त्यसक्रममा बनेको खाडलमा जमेको पानीमा परी ती बालिकाको मृत्यु भएको हो । सडक डिभिजनले गत आर्थिक वर्ष २०७३०७४ गरुडा रिङरोडको ८ सय मिटर नयाँ सडक निर्माणको ठेक्का आह्वान गर्यो । स्थानीय दुर्गा निर्माण सेवाले १४ लाखमा ठेक्का सकार गरी निर्माण सुरु गर्यो । जेसीबीको मद्दतले स्थानीय बिजीन्द्र साहको जग्गाकै माटो खनेर गत असार मसान्तमा काम सम्पन्न गरेको थियो । जुन सम्झौताविपरीत हो । ठेकेदार प्रह्लाद साहले बाहिरबाट माटो ल्याई सडक निर्माण गर्नुपर्ने सम्झौता गरे पनि त्यसविपरीत खेतको माटो निकालेका हुन् । सम्झौताअनुसार ठेकेदारले बाहिरबाट माटो ढुवानी गरी बाटो बनाउनुपथ्र्यो तर त्यसो गरेनन् । नियम मिचेर बाटो बनाउने क्रममा मेसिन प्रयोग हुँदा त्यहाँ ठूला खाडल भएका छन् । सम्झौतामा नयाँ बाटो निर्माण गर्दा त्यहींको जग्गा खन्ने कुरा छैन, सडक डिभिजन प्रमुख सुमन योगेशले भने, ठेकेदारले सम्झौताविपरीत आफूखुसी काम गरेको पाइयो । बाहिरबाट माटो ढुवानी गर्दा महँगो पर्ने हुँदा साहले नियमविपरीत त्यहींकै जग्गामा खाडल पारेर सडक बनाएको देखिन्छ । जग्गाधनी साहलाई ठेकेदारले सहमति गरेर खाडल खनेको हुन सक्ने डिभिजन प्रमुख योगेशले बताए । ठेकेदारले बाटो बनाउँदा बनेका ठूला खाडलमा पानी जमेको हेक्का नहुँदा बालिकाको डुबेर मृत्यु भएको हो । ठेकेदार साहलाई कारबाही गर्नुपर्ने पीडितको माग छ । सडक निर्माणका बेला स्थानीयले खेतको माटो झिक्नुको साटो बाहिरबाट ल्याउन आग्रह गरेका थिए ।"
ज्यानमारा खाल्डा,"रौतहटको गरुडामा सडक निर्माणका बेला खनिएको खाल्डोमा परेर चार बालिकाको मृत्यु भएको छ। खाल्डोमा जमेको पानीमा गर्मी छल्न खेलिरहेका बालिकाको ज्यान गएको हो । यो घटना त्यहाँ पहिलो पनि होइन । पछिल्ला दुई महिनामा मात्रै रौतहटमा त्यस्तै खाल्डाको पानीमा डुबेर अन्य सात जनाको मृत्यु भएको छ । सडक निर्माणको जिम्मा लिएका निकाय तथा व्यक्तिको चरम लापरबाहीकै कारण यस्तो दुर्घटना निम्तिएको हो । बालबालिका पटकपटक डुब्ने गरे पनि गहिरा खाल्डा पुर्न सम्बन्धित निकायव्यक्तिबाट तदारुकता नदेखाउनु गैरजिम्मेवारीपनको पराकाष्टा हो । र, यो निन्दनीय मात्र होइन, अक्षम्य पनि छ । नयाँ सडक निर्माणका क्रममा माटो झिक्न दायाँबायाँ खनिएका खाल्डा पानी जमेपछि बालबालिकाका लागि धराप बनेका हुन् । गर्मीयामका बेला पानीमा खेल्दा गहिराइ थाहा नपाएर बालबालिका डुब्ने गरेका छन् । गरुडा नगरपालिका४ मा रामएकवाल साहका दुई छोरी १२ वर्षीया संगीताकुमारी र ९ वर्षीया सुनीताकुमारी, उनकै भतिज प्रेमनारायणकी छोरी ९ वर्षीया सुस्मिताकुमारी र योगेन्द्र साहकी छोरी ९ वर्षीया सुनैनाकुमारीको शनिबार मृत्यु हुनुको कारण त्यही हो । स्कुल बिदाको दिन गर्मी छल्न खेल्दाखेल्दै उनीहरू खाल्डोमा डुबेका थिए । सुरुमा डुब्न लागेकी सुस्मितालाई बचाउन खोज्दा अरू तीन जना डुबेका हुन् । सँगै रहेका ८ वर्षीय सनोजकुमार साहले रोइकराइ गर्दा पनि कसैले सुनेन । उनले करिब डेढ किलोमिटर टाढा पुगेर अभिभावकलाई खबर सुनाउँदा उद्धार गर्न ढिला भइसकेको थियो । करिब ५ सय मिटर टाढा रहेको इलाका प्रहरी कार्यालयबाट सुरक्षाकर्मी खबर सुनेको १५२० मिनेटपछि मात्र आएको र समयमा आएको भए बालिकाहरूको ज्यान जोगिन्थ्यो भन्ने स्थानीयको भनाइ छ । यस विषयमा पनि छानबिन हुन जरुरी छ । प्रहरीको लापरबाही देखिए कारबाही गरिनुपर्छ । यो दुर्घटना सडक निर्माण गराउने सडक विभाग र निर्माणको जिम्मा लिने ठेकेदारको हेलचेक्रयाइँका कारण भएको हो । ठेकेदारले माटो झिक्न गहिरो खाल्डो खनिसकेपछि तत्काल पुर्नुपथ्र्यो । जोखिमयुक्त खाल्डालाई पुर्न लगाउने काम सडक विभागको पनि हो । तर, खाल्डो पुर्ने जिम्मेवारी आफ्नो नभएको भन्दै सडक विभाग र सडक निर्माणको जिम्मा पाएको दुर्गा निर्माण सेवा पन्छने गरेका छन् । खाल्डो पुर्न ठेकेदारलाई आग्रह गरे पनि नसुनेको स्थानीयको भनाइ छ । गहिरा खाल्डा बन्न सक्ने आकलन गरेर सडक निर्माणको ठेक्का सम्झौता गर्दै त्यस विषयमा टुंगो लगाउनुपथ्र्यो । ठेकेदारले लागत जोगाउन सडकछेवैमा गहिरो खाल्डो खन्ने र त्यसलाई त्यत्तिकै छाडिदिने गरेको हुन सक्छ । गरुडामा मुख्य गल्ती ठेकेदारकै देखिन्छ । निर्माण कार्यका यस्ता लापरबाही अन्त्य गराउन स्थानीय समुदायको दबाब पनि उत्तिकै महत्त्वपूर्ण हुन्छ । रौतहटमा सडक बनाउने बेला गहिरा खाल्डालाई जतिसक्दो छिटो पुर्नुपर्छ नै, सडक विभाग र ठेकेदारको हेलचेक्रयाइँले नपुरिएका खाल्डाको पानीमा डुबेर ज्यान गुमाएका बालिकाका परिवारलाई यथोचित राहत पनि उपलब्ध गराउनुपर्छ । सडक निर्माणका क्रममा त्यस्तै लापरबाही अन्य जिल्लामा पनि गरिएको हुन सक्छ । रौतहटको गरुडाको घटनाबाट अरू जिल्लाका सम्बन्धित निकायव्यक्तिको समेत आँखा खुल्नुपर्छ । राजधानीको जलमग्न सडकमा नाली नदेख्दा बगेर १० वर्षीया बालिकाको मृत्यु भएको करिब तीन सातापछि गरुडामा चार बालिका एकै ठाउँ डुबेका हुन् । प्रधानमन्त्री शेरबहादुर देउवाले राजधानीका सडकमा खाल्डाखुल्डी पुर्न निर्देशन दिँदा नै सडक विभाग राजधानीबाहिर पनि त्यस्तै जोखिम छन् कि भने चनाखो हुनुपथ्र्यो र जोखिम भए तत्काल पुर्न वा बनाउन लगाउनुपथ्र्यो । सडकको धरापका कारण अब थप मानवीय क्षति हुन नदिन सम्बन्धित सबै पक्षले बेलैमा होसियारी अपनाउनुपर्छ । लापरबाही गर्नेलाई कारबाही गर्ने थिति मात्र बसाउन सके समस्या न्यूनीकरण हुन्छ ।"
किन हार्यो एमाले ?,"बस्तीभरि कतै बाढी कतै पहिरो केही दिनदेखिको निरन्तर वर्षाझरीका कारण विगतका वर्षझैँ यस वर्ष पनि विशेषगरी तराई र पहाडी जिल्लाहरूमा मानव बस्ती डुबानका साथै धेरै निर्दोष जनताले विशेषगरी महिला तथा बालबालिकाले अकालमै ज्यान गुमाइसकेका छन् । घरबारहीन भई विस्थापित हुन बाध्य भएका छन् । अझ बाढीपहिरोको जोखिम बढ्दैछ । प्राकृतिक विपत्ति आउन सक्ने उच्च जोखिममा रहेका ठाउँको बेलैमा उपयुक्त स्थानमा बस्ती स्तानान्तरण गर्नु, त्यस्ता ठाउँको जोखिमबारे त्यहाँका सरोकारवाला निकायले स्थानीय जनतालाई बेलैमा सचेत पार्न पनि आवश्यक देखिन्छ । सरकारले क्षणिक लोकप्रियताका लागि गरिने राहत वितरण कार्यभन्दा दीर्घकालीन समाधान सहितको नीति तथा वैज्ञानिक कार्यक्रम ल्याउँदा उपयुक्त होला कि ? ज्ञानदीप राईछितापोखरी६, खोटाङ"
"विघटन, पार्टी र कविता","नेपालका दलहरू नवउदारवादको द्रव्य पैशाचिक खेलले भत्किन लागेका त होइनन् ? सोच्ने बेला छ ।केही समयदेखि नेपाली राजनीतिक विचारका भन्दा पनि अस्तित्वका बहस भएका छन् । सबैजना नेपालमा आएका राजनीतिक परिवर्तनले छक्क परेका देखिएका छन् । हामीले राजनीतिमै धेरै आशा राख्यौं । मनसुनको पानी धेरै पर्यो र घरहरू पहिरोले बगायो भने पनि हामीले राजनीति हेर्यौं । लेनदेनका सम्झौताहरूले बनिएका सरकार हेर्यौं । महानगरमा एकाएक ठूलठूला खाल्डा खनिए र जीवन कष्टकर भयो भने पनि हामीले राजनीति हेर्यौं । मानिसले खुलेआम भ्रष्ट काम गरे भने पनि अब के हुने होला भनेर हामीले राजनीति हेर्यौं । बाली सप्रिएन, हामीले राजनीति नै हेर्यौं । ऐतिहासिक स्थानीय चुनाव भए, हुँदैछन्, स्वाभाविक हो, हामीले राजनीति हेर्यौं । तर हामीले एउटा काम गरेनछौं । हामीले राजनीति आफ्नै बनाएर गरेनछौं । केही मानिस र संगठनलाई जिम्मा दिएछौं । त्यसो गर्दा एकाध कुराबारे थाहै पाएनछौं । यो अन्तरिम कालभित्र राजनीतिमा धेरै उथलपुथल भएछन् । दलका मानिसहरूले अनेक कुरा सोचेछन् । अनेक प्रयोग गरिसकेछन् । तर हामीले राजनीति आफ्नो चेतनाको नाम हो भनेर नबस्दा एकदुई कुरा बिग्रेछन् । हामी आवाज नभएका भिड भएछौं । योचाहिं खराब हो र यस्ता सामाजिक काम गरिउन् भन्ने हाम्रा आवाज उठेनछन् । तर हामीलाई केही झड्का लागेका छन् । मेरो अनुभव सुनाउँछु । केही सातादेखि सबैले जानेकै कुराको प्रसङ्ग छ । ब्रोडसिट अखबारहरूले मुखपृष्ठमा छापे, माओवादी केन्द्रका अध्यक्ष प्रचण्डले भने, बरु पार्टी नै विघटन गरौं (कान्तिपुर १३ साउन २०७४) । त्यसमा नेताहरूका अनेक व्याख्या भएछन्, पढ्यौं । नीतिमुखी होइन नेतामुखी हुनु, परिस्थिति अनुसार नबद्लिनुभन्दा विघटन गर्नु राम्रो, क्रान्तिकारी सिद्धान्त नै बिर्सिने हो भने पार्टी राखेर के काम भनेजस्ता विषय उठेका रहेछन् । यी कुराले अनेक तरङ्ग ल्याए । यो कुरा अहिले अरू शैलीमा प्रस्तुत गरिए पनि त्यो मोडमा एक समयको यो ठूलो क्रान्तिकारी दल पुगेको कुरा नेपाली राजनीतिक विकासक्रमको एक भयानक परिवर्तनको उद्घोषण हो । त्यस्तै अर्को एउटा महत्त्वपूर्ण नेपाली कांग्रेसका चिन्तक र सिर्जनात्मक विचार राखेर लेख लेख्ने राधेश्याम अधिकारीको कांग्रेसको भविष्य सकिएको हो ? भन्ने लेख त्यही पत्रिकामा लगत्तै आयो (१५ साउन २०७४) । त्यस लेखमा अधिकारीले इतिहासबाट सिक्नुपर्ने र कांग्रेस त्यसमा चुक्तै गएको कुरा राखेका छन् । धरातल बुझेर, पाठ सिकेर काम गर्ने र इतिहास र वर्तमानबाट केही सिक्न नसक्नेहरूका वर्गीकरण गरेका छन्, तिनले । गिरिजाप्रसाद कोइरालाले लिएको निर्णयको बुद्धिमत्तालाई उनले इतिहासबाट सिक्नुपर्ने विषय भनेका छन् । चुनावमा पराजयको कारणको सही व्याख्या हुन नसक्नुलाई उनले एउटा कमजोरी मानेका छन् । मुख्य कुरा जनताप्रति उत्तरदायी, बहुलवाद, कानुनको शासन, विधिको सर्वोच्चता, स्वतन्त्र न्यायपालिका एवं स्वतन्त्र प्रेस यसका आधारभूत दार्शनिक आधार हुन्। यिनै मूल्यमान्यताको जगमा निर्माण भएको पार्टी आज जनतासमक्ष किन रक्षात्मक बनेको छ ? यो प्रश्न भने विचारणीय छ (१५ साउन २०७४) ।अधिकारीको प्रश्न गहिरो छ । त्यसको केही उत्तर सायद पुरूषोत्तम बस्नेतले लेखेको नेपाली कांग्रेसको इतिहासको प्रारूप (२०७३) भन्ने भर्खरै बाहिर आएको किताबमा छ । यो विशाल किताब पुरूषोत्तमको पहिलोजस्तै एउटा मूल्यवान इतिहास हो, जुन सबैको निम्ति हो । यो दोस्रो भाग पढेपछि अनि नेपालका दलहरूले आफ्नो अस्मितामाथि नै प्रश्न खडा गरेपछि मलाई यो किताबको महत्त्व झन् बढेको हो, तर यो विस्तृत लेखको विषय हो । यो किताब सबै नपढ्नेलाई पनि पृष्ठ ४३० देखिको अन्तिम खण्ड पढ्ने सल्लाह दिन्छु । यो खण्डमा बीपी कोइरालाको सरकार, त्यो बेलाको पार्लियामेन्ट, राजा महेन्द्रको मनोग्रन्थि, अनि सरकार असफल पार्न गरिएका उपद्रवहरू, बीपीका भाषण, चीनसँगको सम्बन्ध आदिका दस्तावेज र पुरूषोत्तम बस्नेतको व्याख्या पढ्दा धेरै कुरा थाहा हुन्छ । म मूल सारतत्त्वको कुरा गर्छु । त्यो बेला राजनीतिक दलका अनेक नेताहरू महेन्द्रसँग सम्पर्कमा थिए, जसको उद्देश्य जननिर्वाचित सरकार ढालेर राजालाई कू गर्न लगाउनु थियो । तिथिमिति सहितका वर्णन छन्, किताबमा । बीपीको सरकार र संसद्को विनाश भनेको एउटा साधारण मानिस अनि उसको सम्मान, अनि उसमाथि केन्द्रित हुनुपर्ने राजनीतिको एकै झ्वाममा भएको अवसान हो । त्यो कालखण्ड थियो भन्ने सजिलै बुझिन्छ । इतिहासबाट पाठ सिक्ने हो भने अहिले ठिक बेला आएको छ । अहिले पनि भित्रभित्र छिनाल्ने राजनीति त्यही छ । छिमेकीहरूको भूराजनीति त्यही, अझ जटिल छ । यत्ति । म अर्को एउटा किताबको प्रसङ्ग ल्याउँछु । एकहत्तर सालमा माओवादी नेता लोकेन्द्र विष्ट मगर अभ्यासले मलाई हिमालयन जाभामा भेटेर मगरात राज्य सम्मेलन आयोजक समिति एनेकपा (माओवादी) ले प्रकाशित गरेको किताब नेपाली कम्युनिस्ट आन्दोलन र जनक्रान्तिका ऐतिहासिक दस्तावेजहरू ग्रन्थ१ (२०७०) दिएर समीक्षा गरिदिनु भने । मैले कान्तिपुरमा यो कुरा लेखेंँ, त्यो आठ सय पृष्ठको भीमकाय पुस्तक पाएर म अलिक चिन्तित र खुसी भएँ । मैले भनेँ, म त्यस कामको निम्ति उपयुक्त व्यक्ति होइन । तर ती सरल र प्रस्ट वक्ता कम्युनिष्ट नेताले भने, मैले तपाईं साहित्यिक व्यक्ति भएकाले अनि तपाईंको लेखाइको साधारण शैली मनपरेकाले यो आग्रह गरेको हुँ (५ जेठ २०७१) । मैले समीक्षा गरेंँ ।आज आएर लोकेन्द्र विष्टको पार्टी विघटनको कुरा गर्दैछ, एमालेको समीक्षा पढेको छैन, उनीहरूको इतिहास पनि त्यही किताब हो । अहिले चुनाव जित्ने लहरमा अगाडि परेकाले वश पुगियो भन्ने भ्रम एमालेको भयो भने त्यो इतिहासमा समीक्षा भइहाल्छ । यी माथिका दस्तावेज भन्दैछन् । इतिहास निरपेक्ष हुन्छ, तर बोल्छ । कहिलेकाहीं माक्र्सले भनेजस्तो इतिहास ट्रयाजेडी भएर आउँछ र कमेडी भएर निस्किन्छ । मलाई मनपर्ने पश्चिमी मिडिया र एकेडेमिक बहसहरूमा छलफल भएको अहिलेका पश्चिमी र ग्लोबल विषय समेटेको बर्कले विश्वविद्यालयकी प्राध्यापक वेन्डी ब्राउनको किताब प्रजातन्त्रको विनाश : नवउदारवादको कुटिल क्रान्ति (सन् २०१५) पढ्ने सन्दर्भ पर्यो । झन् नेपाल बुझ्नैका लागि पनि यो किताब पढेंँ । विश्वमा निकै देशमा अधिनायकवादको उदय भइरहेको सन्दर्भमा उनको यो किताब ट्वाक्कै मिल्न पुगेको छ । अहिलेको नवउदारवाद वा नियोलिबरालिजमको मूल्यले प्रजातन्त्रको मूल्यलाई जितेको छ । यसको छलफल गर्न यहाँ सकिँंदैन । यत्ति भन्नुपर्छ, प्रजातन्त्रका परिभाषा अनेक छन्, क्लिसे भएका छन् । तर अहिले आएर नवउदारवादको चरित्रले गर्दा त्यो डिमो वा लोकतन्त्रको मूल्य झन् बुझिएको छ । उनी भन्छिन्, जीवनको पूर्णता वा उच्च प्रकृतिजस्ता कुरालाई आज नवउदारवादले पल्टाइदिएको छ । माक्र्स र अरू चिन्तकले भनेको मानव मूल्य अहिले ह्रास भइरहेको छ । नवउदारवादको बाटोबाट पुँजीवादले अब पुरै मानवजातिलाई निल्दैछ । (४३) लोकतान्त्रिक सपनाहरूलाई यसले सङ्कटमा पार्दैछ । उनको किताबको सार छ, मानिसको मूल्यलाई अब नवउदारवादले पैसामात्र देख्ने अर्थमा पैसाचिक नर (होमो इकोनोमिकस) बनाउँदैछ । नेपालमा प्रो ब्राउनले भनेको परिवर्तन छिटो र नराम्रोसँग आउँदैछ । लोकेन्द्र विष्ट, हरि रोका, पुरूषोत्तम बस्नेत, राधेश्याम अधिकारीहरूले बचाउन खोजेको मूल्य अब कमजोर हुँदैछ । सबैतिर पैशाचीकरण भएकाले पैसा खानुपर्छ र त्यो खान सजिलो पार्नुपर्छ भन्ने सिद्धान्त ब्यापक रूपमा फैलियो । कर फछ्र्योट आयोग त्यसको अराजक नमुना हो । एकजना मान्छेलाई हत्कडी लाएर देखाउने परिवर्तन होइन, नाटक हो । गोविन्द केसीका जस्ता साधारण मानवीय मागको विरोध गर्ने तिनै पैशाचिक मानव हुन्, जसको सिद्धान्त नवउदारवादले सजिलो पारेको पैसाको खेल गर्ने अवसर लिनुमात्र हो । म यत्ति प्रश्न गरेर लेखको निष्कर्षतिर जान्छु के नेपालका दलहरू जो विघटन हुन खोज्दैछन्, जो बीपीका मूल्यलाई बिर्सिंदैछन् र कथित विजयले उल्लासित छन्, ती सबै जे गर्छन्, ती नवउदारवादको यही द्रव्य पैशाचिक खेलले भत्किन लागेका त होइनन् ? सबैले सोच्ने बेला छ । म मेरा विद्यार्थीलाई सचेत हुन आग्रह गर्छु । हामी त साहित्यका विद्यार्थी र साधक हौं । मैले त कवि विप्लव ढकालको कविता सङ्ग्रह च्याउको जङ्गल भित्रको जिउँदो भन्ने कवितामा उत्तर भेटिसकेको छु । कवि भन्छन् म जिउँदो छु भन्ने जान्दाजान्दै तिमी किन पार्टी सदस्यताको टिकट माग्छौ ? कवि शरीरको स्वाभाविक गतिको नैरन्तर्यमा जीवन देख्छन्, जसमा अङ्गहरू परिवर्तन भइरहेकै छन् । उसले पसिनाको रङ बिर्सेको छैन, उसले आफ्ना बालबच्चाहरू रोएको सङ्गीतलाई राम्ररी बुझेको छ । त्यसैले ऊ ज्युँदो छ । भोक, सडकमा बगेको उसको रगत सबै सचेष्ट र संवेगयुक्त छन् । अनि अलिक व्यङ्ग्यको स्वरमा कवि भन्छन्, मैले सपना देख्न बिर्सेको छैन गीत गाउन बिर्सेको छैन तिम्रो पार्टीको यशस्वी झण्डाजस्तै फरफराइरहेको छ, गोप्य अङ्ग त्यसैले म जिउँदो छु ।म र मेरा विद्यार्थीका निम्ति माथि भनिएका ग्रन्थहरू बुझ्ने सार, मन्त्र, अनि चेतावनी यही कवितामा छ ।"
नेपालचीन सम्बन्धको कडी,"चीन र नेपालबीच औपचारिक रूपमा कूटनीतिक सम्बन्ध स्थापना भएयता दुई देश बीचको सम्बन्धमा कुनै उतारचढाव आएको छैन । चीनको छिमेकीसँगको सम्बन्धमा यो अद्वितीय छ । यसका केही कारण छन् । हाम्रो द्विपक्षीय सम्बन्धलाई दिगो बनाउन सबैभन्दा महत्त्वपूर्ण भूमिका यसैले खेलेको छ । हाम्रो नेपालसँगको सम्बन्ध भारतसँगको भन्दा विलकुल फरक छ । भारतसँग हामीले नेपालभन्दा पहिल्यै सम्बन्ध गाँसे तापनि पटकपटक पुराना विवाद बल्झिएका छन् । अहिले म बुझ्दैछु, पाकिस्तान किन काश्मिर मुद्दाको समाधान भएपछि मात्र भारतसँग सम्बन्ध सामान्य हुन्छ भनिरहेको छ ? चीन र भारतको सम्बन्ध अझै सामान्य बन्नसकेको छैन ।दोस्रो, हाम्रो सम्बन्ध र मित्रता शान्तिपूर्ण सहअस्तित्वको सिद्धान्तमा आधारित छ । हामीले एकअर्कालाई समान व्यवहार गर्दै आएका छौँ । चीनले नेपाललाई सहयोग गर्दा कुनै सर्त राखेको छैन । हामी एकअर्कालाई सम्मान गर्छौं र अरूको आन्तरिक मामिलामा हात हाल्न लालायित हुँदैनौँ । यसको एउटा स्पष्ट उदाहरण के भने १० वर्षे द्वन्दका दौरान हामीले त्यसलाई कुनै सहयोग गरेनौं । तर दुवै पक्षलाई वार्ताबाट समस्या समाधान गर्न भने आह्वान गर्यौं । सन् १९९० यता नेपालमा धेरैपटक राज्यसत्ता र सरकार परिवर्तन भएका छन् । तर आजसम्म यी घटनामा चीनको संलग्नता भएको प्रमाण छैन । १९७४ देखि नै नेपालको कुनै पनि सरकारले आफ्नो भूमिमा चीन विरोधी गतिविधि हुनदिएको छैन । तेस्रो, हामी दुवै देशका राष्ट्रिय स्वार्थका मुद्दामा एकअर्काप्रति संवेदनशील छौँ । चीन नेपाल र भारत दुवैसँगको सम्बन्धका हकमा सतर्क रहँदै आएको छ । नेपाललाई भारत र चीनमध्ये एक रोज्नुपर्ने अवस्था आउन नदिन हामी सचेत छौं । वास्तविकता त के हो भने चिनियाँ सरकारले नेपालका माओवादी र वामपन्थीहरूलाई भारतसँग सुमधुर सम्बन्ध राख्न जोड दिँदै आएको छ । नेपालका सरकारहरूले पनि नेपालमा स्वतन्त्र तिब्बत सम्बन्धी गतिविधि रोक्न सकारात्मक भूमिका खेलेका छन् । चीनबाट अवैध रूपमा हुने तिब्बतीको आप्रवास रोक्न ठूलो प्रयास जारी छ । २००५ पछि यो संख्या ह्वात्तै घटेको छ । त्यस अघि वर्षेनि २००० तिब्बती नेपालको बाटो भई तेस्रो देश जाने गरेकोमा २००५ मा राजा ज्ञानेन्द्रले यसमा कडाइ गरेपछि त्यसमा कमी आएको हो । हाल करिब १०० तिब्बतीले त्यसो गर्ने गरेको पाइन्छ । काठमाडौँको चीनमैत्री नीतिकै कारण दलाई लामाले अहिलेसम्म नेपालको भ्रमण गरेका छैनन् ।हाम्रो द्विपक्षीय सम्बन्धलाई स्थायित्व र मित्रताको कसीमा मात्र हेर्नु हुँदैन । चीननेपाल सम्बन्धको माध्यमबाट हाम्रो बसोबास रहेको हिमालय पार क्षेत्रमा बढी लाभ लिन सक्नुपर्छ । शान्ति र समृद्धि अझै पनि पहँुच बाहिर रहेको यस क्षेत्रमा दुवै देशले शान्ति र समृद्धिमा योगदान पुर्याउन सक्नुपर्छ । नेपाल र चीन बीचको मित्रता हिमालय पार क्षेत्रको शान्तिका लागि दुई किसिमले उपयोगी हुनसक्छ । पहिलो, भारत र चीनसँगको विशेष सम्बन्धको उपयोग गर्दै नेपालले भारत र चीन बीचको पुलको रूपमा भूमिका खेल्न सक्छ । उदाहरणका लागि, हाल दोक्लममा भारत र चीनबीच जारी तनावलाई कम गर्न नेपालले भूमिका खेल्न सक्छ । दोक्लममा जारी तनाव यस अघिको भन्दा विलकुल फरक छ र यो बढ्दै गई रक्तपातपूर्ण द्वन्द्वमा परिणत हुनसक्छ । त्यसो भएमा यसले हिमालय पार क्षेत्रलाई थप असुरक्षित बनाउनेछ । यो तनाव एउटा सैन्य भिडन्तमा पुग्नुअघि नेपालले उनीहरू बीचको तनावलाई सम्बोधन गर्ने कुराको अगुवाइ गर्न सक्छ । उदाहरणका लागि, भूकम्प सम्बन्धी पुनर्निर्माणका लागि भनेर सम्मेलन आयोजना गरी साइड लाइन वार्तामा यस विषयमा छलफल हुनसक्छ । यो काम नेपालले मात्र गर्न सक्छ । दुवै देशसित उसको सम्बन्ध राम्रो भएर मात्र होइन, दुईबीच द्वन्द्व चर्किएमा मारमा पर्ने पनि नेपाल नै हो । त्यसैले नेपालले यसका लागि पहल गर्नुपर्छ ।हिमालय पार क्षेत्र केही गैरपरम्परागत चुनौतीको चपेटामा परेको छ । दार्जिलिङ, काश्मिर, पूर्वोत्तर भारतमा परिस्थिति असामान्य बन्दै गएको छ । विगतका दशकमा नेपालदेखि तमिलनाडु हँुदै श्रीलंकासम्म रेड करिडोर रहेको हामीलाई थाहै छ । भारतका पूर्वी र मध्य पहाडी जिल्लामा माओवादी द्वन्द्व अझै जारी छ । नेपालचीन सहकार्य र समन्वयमार्फत यो जटिल समस्या सुल्झाउन भारत सरकारलाई अमूल्य अनुभव उपलब्ध गराउन सकिनेछ । नेपालको १० वर्षे गृहयुद्धताका चीनका सरकारहरूले अहस्तक्षेपकारी नीति (माओवादी आन्दोलनलाई कुनै सहयोग नगरी) लिनुका साथै माओवादीलाई हतियार त्यागी नेपालको विकासका लागि मूलधारको राजनीतिमा आउन प्रोत्साहित गरी रचनात्मक भूमिका खेलेका छन् । चीनको प्रयास र नीतिले नेपालमा शान्ति प्रक्रिया र मेलमिलापको वातावरण बनाउन मद्दत गरेको छ । भारतका उग्रवामपन्थी शक्तिका लागि नेपालका माओवादीको सत्ता सञ्चालनको अनुभव ज्ञानबद्र्धक हुनसक्छ । आजको विश्वमा निर्मम क्रान्तिको माध्यमबाट होइन, सहभागितामूलक राजनीतिमार्फत परिवर्तन ल्याउनु उपयुक्त हुन्छ । हिमालय पार क्षेत्रको विकासका लागि चीन र नेपालले निकै ठूलो योगदान गर्न सक्थे । तर केही भूराजनीति केन्द्रित सोचका कारण यस क्षेत्रका मानिस त्यस्तो लाभबाट बञ्चित हुनपुगेका छन् । प्रस्ट रूपमा भन्ने हो भने हिमालय पार क्षेत्र अति कम विकसित हुनु चीन (र भारत) का लागि लाजलाग्दो विषय हो । भौगोलिक रूपमा हिमालय पार क्षेत्र संसारकै छानो हो । तर राष्ट्र संघ र विश्व बैंकका आर्थिक सूचकांकहरूमा नेपाल, भुटान, बंगलादेश र उत्तरी भारत अति कम विकसित क्षेत्रमा पर्छन् । नेपालको भौगोलिक अवस्थिति र स्रोतसाधनले गर्दा हिमालय पार क्षेत्रको उन्नतिका लागि नेपालको सान्दर्भिकता धेरै छ । नेपाल कम्तीमा पनि तीन किसिमका प्राकृतिक स्रोतमा धनी छ : जलस्रोत, प्राकृतिक सुन्दरता (पर्यटक तथा धार्मिक) र भौगोलिक अवस्थिति (दुई ठूला बजारबीच) । यी स्रोतहरूको सही उपयोग हुनसकेमा हिमालय पार क्षेत्रलाई धेरै फाइदा हुन्छ । पहिलो, नेपालको अपार जलस्रोत हिमालय पार क्षेत्रको आर्थिक विकासका लागि शक्तिशाली माध्यम बन्न सक्छ । तर नेपालले उत्पादन गर्नसक्ने जलविद्युतको २ प्रतिशतमात्र हालसम्म उत्पादन गरिएको छ । विद्युतको आपूर्तिमा कमी हुनाले आर्थिक गतिशीलता र दैनिक जीवनलाई त्यसले असर गरेको छ । यदि जलविद्युत उत्पादन बढाउनसकेमा यस क्षेत्रको पर्यटन उद्योग सञ्चालनमा त्यसले ठूलो योगदान गर्न सक्छ । दोस्रो, हिमालयको पर्यटन उद्योगले मात्रै पनि नेपालको आर्थिक विकासमा ठूलो टेवा पुर्याउन सक्छ । चीनमा रहेका १ अर्ब बौद्धमार्गी पर्यटकले नेपाल भ्रमण गरे भने त्यसले नेपालको अर्थतन्त्रमा व्यापक हलचल ल्याउन सक्छ । नेपाल र भारतको उत्तरी क्षेत्रमा बौद्ध धर्मसम्बन्धी पर्यटनलाई उद्योगका रूपमा विकास गर्न सकिनेछ । त्यस्तै नेपाल १ अर्ब हिन्दु धर्मावलम्बीका लागिसमेत तीर्थयात्राको गन्तव्य र मार्ग बन्न सक्छ । कैलाश मानसरोवरको यात्राका लागि नेपाल माध्यम बन्न सक्छ । तेस्रो, भारत र चीनबीच मालसामान, पर्यटक र तीर्थयात्रीका लागि ट्रान्जिटको रूपमा हिमालय पार क्षेत्र र खासगरी नेपालले धेरै लाभ लिन सक्छ । दुई देशबीच कार्गो यातायात (लान्झाउ र ग्वान्झाउ) बाट गतवर्ष सम्पन्न भएकोमा हामीलाई खुसी लागेको छ । यी पर्याप्त छैनन् र अझै धेरै गर्न बाँकी छ । यसका लागि भौतिक सम्पर्क सञ्जालको आवश्यकता छ । त्यसका लागि लगानी जरुरी छ । यतिखेर चीन पूर्वाधार निर्माणको दौडमा धेरै अगाडि छ । यी माथि उल्लेखित सम्भावना बोकेका क्षेत्रमात्र हुन् । तिनको विकास या त भर्खर हुनथालेको छ या बाँकी नै छ । त्यसका पछाडि विभिन्न कारण छन् । जस्तै गृहयुद्ध, राजनीतिक अस्थिरता र दक्षिणतिरबाट गरिएको अवरोध आदि । माओवादी लोकतान्त्रिक राजनीतिक प्रणालीमा आइसकेको र संविधान जारी भइसकेको अवस्थामा अझै एउटा तगारो बाँकी नै छ, भारतको असहयोगी भूमिका । विगतमा चीन र नेपालका कैयौं सरकारले भारतलाई नेपालमा विद्युत उत्पादन लगायतका क्षेत्रमा संयुक्त लगानी र विकास (चीनभारतनेपाल आर्थिक करिडोर, संयुक्त पावर ग्रिड आदि) का लागि जोड दिएको हो । तर भारतले जहिले पनि त्यस्ता पहललाई नकारात्मक र शंकाको नजरले हेर्ने गरेको छ । उसले नेपाललाई अझै पनि आफ्नो करेसाबारी ठान्छ । उसले नेपाललाई बफर जोन र चीनसँगको प्राकृतिक छेकोको रूपमा लिएको छ । नत ऊ अन्य देशले नेपालसँग गहिरो सम्बन्ध राखेको देख्न सक्छ, न हिमालय पार क्षेत्रलाई जोड्ने सञ्जालको निर्माण होस् भन्ने चाहन्छ । द्विपक्षीय सम्बन्धलाई अझ मजबुत बनाउन चीनले भविष्यमा नेपालसँग निकटमा रहेर काम गर्नुपर्छ । त्यसका लागि रेलमार्ग, सडकमार्ग आदिको विस्तार अपरिहार्य छ । पर्यटन पूर्वाधारको विकास र उत्पादन क्षमता वृद्धि पनि उत्तिकै आवश्यक छ । यदि नयाँदिल्ली यसमा सहयोगी बन्न तत्पर हुन्छ भने हामी तीनै देश सहकार्य गर्न सक्छौं । तर नयाँदिल्ली त्यसो गर्न चाहँदैन भने पनि हामी अघि बढ्छौं । र अन्तत: नयाँदिल्ली र खासगरी उत्तर भारतका सरकार र जनताले महसुस गर्नेछन् कि चीन नेपालको सहकार्य र सहयोगमा सहभागी हुनु फाइदाजनक हुने थियो । त्यतिबेलासम्म हिमालय पार क्षेत्रले समृद्धि हासिल गर्नुका साथै त्यस क्षेत्रमा दीर्घकालीन शान्ति स्थापना भइसकेको हुनेछ । (चीनको थिंक ट्याङ्क सीआईसीआईआरका अध्येता प्रा हुले गत साता बेइजिङमा नेपाली दूतावासद्वारा आयोजित कार्यक्रममा पेस गरेको कार्यपत्रको सम्पादित अंश)"
चुनावमा सहभागिताको औचित्य,"पार्टीको नाम दर्ता भए पनि माग गरे बमोजिमको चुनाव चिह्न छाता निर्वाचन आयोगले दिएको छैन । निर्वाचन आयोगले मतपत्र छापिसकेको र नयाँ मतपत्र छाप्न धेरै खर्च लाग्ने जनाउँदै निर्वाचन आयोगले कुनै पनि हालतमा नयाँ मतपत्र नछाप्ने स्पष्टोक्ति दिएको छ । राजपाले सरकासँग सम्झौता गर्ने बेला कपिलवस्तु, नवलपरासी, रूपन्देही, दाङ, बाँके, बर्दियामा चुनाव रोक्न नसकेकाले पश्चिमका प्रभावशाली नेता हृदयेश त्रिपाठी, सर्वेन्द्रनाथ शुक्ला, वृजेश गुप्ता असन्तुष्ट भएका छन् । अब राजपा संविधान संशोधनबिना चुनावमा जान्छ भने पूर्व र पश्चिम मधेसथरुहटको राजनीति एक हुने सम्भावना न्यून छ । राजपामा अध्यक्ष मण्डलका अध्यक्षहरू महन्थ ठाकुर र महेन्द्रराय यादव बाहेक सबै नेता हृदयेश त्रिपाठी र सर्वेन्द्र शुक्लाभन्दा जुनियर हुन्, तसर्थ पार्टीलाई टुटफुटबाट जोगाउनुछ भने अध्यक्ष मण्डलमा हृदयेश, सर्वेन्द्र, वृजेश गुप्ताजस्ता नेतालाई समावेश गर्न अपरिहार्य छ ।आन्तरिक किचलोका कारण प्रदेश नम्बर २ मा कांग्रेस, एमाले र माओवादी केन्द्रले धमिलो पानीमा माछा मार्छन् । शक्तिकेन्द्रहरूले चाहेको अनुसार राजपाले प्रदेश नम्बर २ मा चुनावमा सहभागी भएन भने प्रदेश नम्बर ५ अनुरूप स्वतन्त्र अथवा कांग्रेस, एमाले, माओवादीका लागि भोट मागिन्छ । र संघीय समाजवादी फोरम नेपाललाई हराउने हरसम्भव प्रयास हुन्छ । सरकारसँग लडाइँ कि संघीय समाजवादी फोरम नेपालबाट । राजपाले गरेको आन्दोलन सरकार विरुद्ध नभएको स्पष्ट देखिन्छ । बरु संघीय समाजवादी फोरम, नेपाललाई कसरी प्रभावित गर्नेतर्फ बढी केन्द्रित छ । प्रदेश नम्बर ५ मा राजपाका नेताले समाजवादी फोरमलाई हराउन जनतालाई भ्रमित गर्नका लागि मञ्चबाटै अन्य दललाई रोज्न भाषण पनि गरे । संघीय समाजवादी फोरम नेपाल चुनावमा किन सहभागी भयो ? लोकतन्त्रलाई जनजनमा पुर्याउन, आवधिक चुनाव लोकतन्त्रको खुबसुरती भएकाले, देशलाई निकास दिन र राष्ट्रिय पार्टी निर्माण गर्न चुनावमा सहभागिता अपरिहार्य भएको कारणले । नयाँ शक्ति पार्टीसँग चुनावी तालमेल भयो । १९ वर्षदेखि स्थानीय निकायमा जनप्रतिनिधि नभएर जनताले पीरमर्का भोगिरहेकाले चुनाव आवश्यक थियो । तमलोपा, सद्भावना लगायतका ६ वटा दलले एकता त गरे, तर ६ अध्यक्षको मन हालसम्म पनि मिल्नसकेको देखिँदैन । एकीकरण पश्चात अध्यक्ष मण्डलका सदस्यहरूबीच हरेक समयमा आन्तरिक मतभेद रहेको सुनिँदै आएको छ । पछिल्लो समय गजेन्द्रनारायण सिंहको नाम विधान राख्नुपर्ने भन्दै अध्यक्ष मण्डलबीच देखिएको मतभेद सतहमै उजागर भयो । त्यतिमात्रै एकीकरणको केही दिनपछि मात्रै छाता चुनाव दिन नसकिने निर्वाचन आयोगले बताएपछि ६ मध्ये एक पार्टीको चुनाव चिन्ह लिएर निर्वाचनमा जान सक्थ्यो । तर अध्यक्ष मण्डलबीच मन नै नमिलेपछि सम्भव हुने कुरा थिएन ।अहिले पनि तराईमा राजपा र फोरम एउटै चिन्हमा चुनाव लडुन् भन्ने मधेसी जनताको चाहना छ । किनकि यसले मात्र मधेसी विरोधीलाई शक्तिलाई पाखा लगाउनेछ भन्ने बुझाइ छ ।"
त्रिवि : संकटमा मानविकी संकाय,"नेपालको शिक्षा क्षेत्रमा मानविकी तथा सामाजिकशास्त्र संकाय अन्तर्गत अध्यापन हुने विषयहरू कुनै समय भर्भराउँदो अवस्थामा थिए । । यी समाजलाई नेतृत्व दिने विषयहरू हुन् । त्रिभुवन विश्वविद्यालय (त्रिवि) मा नै यसको अधिक रूपमा अध्यापन गराइन्छ । देशका योजनाविद्, भूवेत्ता, इतिहासविद्, कूटनीतिज्ञ, सामाजिक विकासका संवाहक, संस्कृतिविद्, भाषा र ज्ञानको उत्पादन गर्ने तथा राष्ट्रप्रतिको वफादारिता र जिम्मेवारी बोध गर्न सिकाउने यही संकाय हो । अहिले यो संकाय सरकारी नीति, शिक्षा योजना, शिक्षामा देखिएको व्यापारीकरण, लापरबाहीपूर्ण कामकारबाही, सामाजिकशास्त्र विषयप्रतिको बुझाइ र दृष्टिकोण तथा कमजोर नेतृत्व आदिका कारणले दिनानुदिन थला पर्दै गएको छ । विद्यार्थी उत्पादनका दृष्टिले विश्वविद्यालयमा यसको विद्यार्थी चाप तीव्र गतिमा घटेको कुरा २०७१ सालको दीक्षान्त समारोहका लागि त्रिविले ग्रेसलिष्ट तयार पार्दा मानविकी संकायबाट दीक्षित हुनेको संख्या करिब १५ हजार भएकोमा २०७४ सालमा उक्त संख्या १३ हजारमा झरेको छ ।मानविकीका इतिहास, संस्कृति, राजनीतिशास्त्र, हिन्दी, संस्कृत, मैथिली, नेपालभाषा, भूगोल आदिजस्ता विषयमा विद्यार्थी अत्यन्त न्यून रहेको निकै वर्ष भइसक्या छ । पछिल्लो समय मानवशास्त्र विषयसमेत थला पर्दै गएको पाइएको छ । अहिले यी विषय अध्यापन गराउने प्राध्यापकहरू कक्षाकोठामा भन्दा प्राय: चियापसलमा गफिने, आफ्ना व्यक्तिगत प्रोजेक्ट र लाभका काममा भेटिने वा राजनीतिक दलका नेताका वरिपरि घुम्ने अवस्थामा रहेको पाइन्छ । एक प्रकारले भन्ने हो भने उल्लिखित विषयहरूमा प्राध्यापन गर्नेहरू बेरोजगार जस्ता भएका छन् र नपढाइ तलब खानेमा गनिन्छन् । यो संकायमा हेर्दा प्राज्ञिक दक्षता राख्नेहरूले नै नेतृत्व गरेको पाइन्छ । २० वर्ष अघिदेखिको नेतृत्व छनोटलाई हेर्दा प्रा त्रिरत्न मानन्धर एक मुर्धन्य इतिहासविद् तथा प्राज्ञिक क्षमताका धनी भए पनि उनकै विषय इतिहासले त्यसैकालदेखि शून्यता प्राप्त गर्न थालेकोमा कुनै चिन्ता जारी गरेको पाइएन । त्यसपछिका उक्त संकायका डिन प्रा रमेशराज कुँवरले विद्यार्थी सुक्दै गएका विषयहरूमा विद्यार्थी संख्या वृद्धि गर्ने ध्येयले स्नातक तथा स्नातकोत्तर तहमा अध्ययन गर्न जुनसुकै विषयबाट पनि प्रवेश गर्न सकिने निर्णय गराए । तर प्रविणता प्रमाणपत्र तहको अन्त्य र कक्षा ११ र १२ मा सरकारी लगानीमा अध्यापन नहुने र व्यापारीकरणले प्रोत्साहन पाएपछि उक्त तहमा अध्यापन नहुने भएकाले एकैपटक स्नातक वा स्नातकोत्तर तहमा अध्ययन गर्न आउनेको संख्या देखिएन । संस्कृति विषयका प्रा कुँवरको यो प्रयासले पनि खासै सार्थकता प्राप्त गर्न सकेन ।त्यसपछि अर्थशास्त्रका प्रा नवराज कँडेल डिन भए । प्राज्ञिक दक्षता निकै उच्च भएका विश्वविद्यालयका प्राध्यापकमध्ये उनी गनिन्छन् । तर उनको कार्यकालमा पनि मानविकी संकायको विकास र प्रगतिमा भने खासै उल्लेख्य उपलब्धि हासिल हुनसकेन । कुँवरकै कार्यकालदेखि सुरु भएको र कँडेलको पालादेखि विषयगत मान्यतामा विकसित एमफिल कार्यक्रम ३३ वटा विषयमध्ये ६ वटामा मात्र सञ्चालित छन् र तिनीहरू स्तर उन्नतिभन्दा विभागहरूको कमाइ धन्दाको स्रोत तथा प्राध्यापकहरूको सेवा आयोगमा ६ अङ्क थप्ने माध्यम बनिरहेछन् । मानविकी डिन कार्यालयले पाठ्यक्रममा आधारित विद्यावारिधि कार्यक्रम सञ्चालन गर्न प्रयास गर्दा एमफिलको कमाइ मर्ने हो कि भन्ने त्रासले त्यसमा बाधाअवरोध खडा गरिएको छ ।त्रिरत्न मानन्धरदेखि कँडेलसम्मका डिनहरूको कार्यकालमा विद्यावारिधिको स्तरमा कमी आउन नदिन गरेको प्रयास अतुलनीय थियो । तथापि कँडेलको कार्यकालमा नेपाली भाषामा लेखिएका राजनीतिशास्त्र, संस्कृति, इतिहासजस्ता विषयमा गरिएको नजरअन्दाज भने बाहिर चर्चामा आएका छन् । रजिष्ट्रार कार्यालयको काम गर्दागर्दै पनि ३ वर्षमै कार्य सम्पन्न गरेको एक शोध प्रबन्धले पछिसम्म निकै चर्चा पायो । कतिपय लेखक र अन्वेषकहरूको लेख तथा किताबको पन्नापन्नै कपि पेष्ट गरिएको चर्चामा आएका तिनै मान्छे पछि डिन र सेवा आयोगको सदस्यमा नियुक्ति पाउन शक्तिकेन्द्र धाएको पनि भेटिएको तथ्य आलोच्य छ । त्यसपछि त नेपालमा विद्यावारिधि दर्ता गराए पनि यहाँबाट गर्न नसकेर भारतको कुनै विश्वविद्यालयबाट प्रमाणपत्र हल्लाउँदै आएकाहरूको हातमा यस संकायको नेतृत्व पर्न गएपछि त त्यसको स्तर र योजना कता गए भन्ने कुरा लेखाजोखा गर्न नै सकिँदैन । विद्यावारिधिको शोध प्रबन्ध पार लगाउन डिनमार्फत आर्थिक लेनदेन नै भएको कुरा पत्रपत्रिकामा आयो । चिन्तामणि पोखरेलको कार्यकाल प्राज्ञिक स्तरका हिसाबले दुर्भाग्य नै बने पनि विश्वविद्यालयमा सेमेष्टर प्रणाली लागू गराउन गरिएको प्रयास भने प्रशंसनीय मानिएको छ ।त्यसपछिको डिन नियुक्ति चर्चाले निकै सनसनी फैलायो । केही मानिस आफू डिन भएमा मानविकी संकायमा सुधार गर्न राष्ट्रिय र अन्तर्राष्ट्रिय निकायहरूसँंग आर्थिक सहयोगको याचना गर्दै पनि हिँडे । आफ्नो पहुँच भएको कूटनीतिक क्षेत्रले उनको योजनालाई आर्थिक सहयोग गर्ने वचन पनि दिएको सुन्नमा आयो । तर यसलाई दुर्भाग्य भन्नुपर्छ, काम गर्न खोज्ने र मिहेनत गर्ने मानिसको खुट्टा तान्ने नेपाली प्रवृत्ति यहाँ पनि देखापर्यो । नियुक्तिको निर्णय परिवर्तन गर्न हतार गरिएको र कुनियत छोप्नुपर्ने भएकाले नियुक्तिपत्र समेत गलत तरिकाले दिइयो ।अहिलेका मानविकी डिनको योजना गोप्य छ । त्रिविका सबै संकाय चारवर्षीय कार्यक्रममा गइसकेका छन् । तर मानविकी भने मृत्युशैयामा छट्पटाउँदै अन्तर्राष्ट्रिय मापदण्ड अनुसार जानसकेन र लैजाने पहल पनि छैन । स्नातकोत्तर अध्यापन र उपत्यकाभित्र सेमेष्टर प्रणाली थालिएको छ । तर डिन कार्यालयको कामको छाँटलाई हेर्दा कीर्तिपुरमात्रै चलाउन पनि हम्मेहम्मे परेजस्तो छ । रजिष्ट्रारले कर्मचारी नदिएको गुनासो ब्याप्त छ । कर्मचारी प्रक्रिया १ वर्ष अघिदेखि थन्किएको केन्द्रीय कार्यालयकै कर्मचारीहरूको भनाइ छ । शिक्षाध्यक्षकै कार्यालयका एक कर्मचारीले त आफ्नै सन्तानले हालेको निवेदन र पैसा मानविकी डिन कार्यालयमा थन्किएको समेत सडकमै आएर बताइसकेको घटनाबाट पुष्टि हुन्छ । डिनको कमजोर कार्यशैलीका कारण मानविकी संकायका डिन कार्यालय र विभागीय प्रमुखहरूको बीचमा शीतयुद्ध चलिरहेको छ । यो इतिहासको शरमलाग्दो घटना हो । विभागीय प्रमुखहरूले विश्वविद्यालयका पदाधिकारीहरूलाई बुझाएको ज्ञापनपत्र यसको प्रमाण हो । यी तमाम घटनाले के देखाउँछ भने त्रिविको मानविकी संकाय यसबेला असल चिकित्सकको अभावमा मृत्युशैयामा छट्पटाइरहेको छ । कसैगरी यो अन्तर्राष्ट्रिय मान्यताको दृष्टिले पतन हुनगएमा आश्चर्य मान्नुपर्ने छैन । यदि यसले मृत्युवरण गरेमा कमजोर पात्रको छनोट गर्ने वर्तमान त्रिवि पदाधिकारीहरू खासगरी शिक्षाध्यक्ष यसको जिम्मेवार हुने कुरा बुझ्न कठिन नहोला ।"
घरेलु हिंसाका दिनहुँ ३१ उजुरी,"काठमाडौं सिरहाकी मीना (नाम परिवर्तन) लाई प्रशस्त दाइजो नल्याएको निहुँमा श्रीमान्ले घरबाट निकाले । परिवारको मानसिक यातना खप्न नसकेपछि ६ महिनादेखि उनी घरबारविहीन भएकी छन् । प्रमाणपत्र तहसम्म अध्ययन गरेकी मीना माइतीले पनि बेवास्ता गरेपछि न्यायको खोजीमा भौंतारिएकी छन् ।रामेछापकी बिना (नाम परिवर्तन) लाई पनि कम पढेको निहुँमा उनका श्रीमान्ले घरबाट निकाले । मानसिक यातना सहन नसकेपछि उनी दुई वर्षदेखि माइतीमै बस्दै आएकी छन् ।प्रत्येक वर्ष प्रहरी, महिला आयोग र स्थानीय निकायमा घरेलु हिंसाविरुद्ध उजुरी दिने क्रम बढै जान थालेको छ । परिवारद्वारा परिवारकै सदस्यविरुद्ध गरिने आर्थिक, मानसिक, शारीरिक, सामाजिक र यौनजन्य हिंसालाई घरेलु हिंसा मानिन्छ । घरेलु हिंसा महिला, बालबालिका, पुरुष एवं तेस्रोलिंगी जोकोहीमाथि हुन सक्छ । प्रहरीको महिला तथा बालबालिका सेवा निर्देशनालयका अनुसार आर्थिक वर्ष २०७३७४ मा घरेलु हिंसाका ११ हजार ६ सय ५२ उजुरी परेका छन् । यो संख्याका आधारमा प्रत्येक दिन ३१ वटा घरेलु हिंसाका उजुरी दर्ता हुने गरेको देखिन्छ । प्रहरी प्रवक्ता पुष्कर कार्कीले सञ्चार माध्यमको पहुँच र चेतनासँगै घरेलु हिंसाविरुद्ध उजुरी दर्ता गर्नेको संख्या बढेको बताए । घरेलु हिंसा पहिले पनि थिए तर मानिसको पहुँच सञ्चार माध्यम र सामाजिक सञ्जालसम्म थिएन, गाउँघरमै त्यस्ता घटनालाई पीडित र पीडकबीच मेलमिलापमै टुंग्याइन्थ्यो, उनले भने, अब त्यस्तो रहेन, प्रविधिको विकासले सामान्य घटनासमेत सामाजिक सञ्जालमा एकैछिनमा भाइरल हुन्छन् । त्यसका साथै मुलुकका कुनाकाप्चामा प्रहरीको उपस्थिति रहेको भन्दै उनले प्रहरीसमक्ष पीडितले सजिलै उजुरी दिने बताए । सञ्चार माध्यमले पीडितका आवाज बाहिर ल्याइदिन्छ, उनले थपे, धम्की या दबाबमा कोही बस्दैनन् ।घरेलु हिंसाबाट महिला नै बढी पीडित हुने गरेको कार्कीले बताए । पितृसत्तात्मक समाजमा महिलामाथि बढीजसो घरेलु हिंसा हुने गरेको उनको भनाइ छ । बालविवाह, वेश्यावृत्ति तथा बेचबिखन, कुटपिट, दुव्र्यवहार, गर्भावस्थामा लिंग पहिचान र भू्रण हत्या, शिक्षामा विभेद, यातना, शारीरिक, मानसिक, आर्थिक तथा यौन दुव्र्यवहार, दाइजो, अपांग र विधवामाथिको दुव्र्यवहारलाई महिलामाथि हुने हिंसा मानिने उनले बताए । पुरुषहरू पनि घरेलु हिंसाको सिकार हुने गरेको उनले बताए । हाम्रो समाजमा महिला खुल्छन्, पुरुष अलि खुल्दैनन्, फरक यति मात्र तर हिंसा पुरुषमाथि पनि भइरहेको छ, उनले भने, अहिले त्यस्ता उजुरी पनि आउन थालेका छन् । आर्थिक वर्ष २०७०७१ देखि २०७३७४ सम्मका घरेलु हिंसाका उजुरी आउने क्रम हेर्दा प्रत्येक वर्ष बढै गरेको देखिन्छ । आव २०७०७१ मा ६ हजार ८ सय ३५, २०७१७२ मा ८ हजार २ सय ६८ र २०७२७३ मा ९ हजार ३ सय ९८ वटा उजुरी परेका छन् । पछिल्ला तीन आार्थिक वर्षमा त घरेलु हिंसाविरुद्धका उजुरी निकै बढेका देखिन्छन् । महिला बालबालिका सेवा केन्द्र कालिमाटीकी प्रमुख एवं प्रहरी निरीक्षक सुरक्षा केसीले हरेक समुदायमा घरेलु हिंसा हुने गरेको बताइन् । प्रत्येक समाज, जाति, वर्ग र धर्ममा महिला र पुरुषले एकअर्कालाई अविश्वास गर्दा घरेलु हिंसा भइरहेका छन्, उनले भनिन्, घरेलु हिंसा बढ्नुको प्रमुख कारण आपसी अविश्वास नै देखिन्छ । चेतनास्तर बढा उजुरी गर्नेको संख्या पनि बढेको उनले सुनाइन् । घरेलु हिंसाका घटना त अहिलेभन्दा पहिले बढी थिए, उजुरी आउँदैनथे, अहिले आउँछन्, उनले भनिन् ।महिलामाथि मात्र घरेलु हिंसा हुने कुरा भने गलत भएको केसीले बताइन् ।घरेलु हिंसा नियन्त्रणका लागि ऐन र नियमावली नभएका होइनन् । घरेलु हिंसा कसुर र सजाय ऐन, २०६६ को प्रस्तावनामै घरेलु हिंसा नियन्त्रण गर्ने मनसाय देखिन्छ । उक्त ऐन प्रभावकारी कार्यान्वयनका लागि ०६७ मै नियमावली पनि आइसकेको छ । उक्त ऐनको दफा २ (क) मा घरेलु हिंसालाई कुनै व्यक्तिले घरेलु सम्बन्ध भएको अर्को कुनै व्यक्तिलाई दिएको शारीरिक, मानसिक, यौनजन्य या आर्थिक यातना सम्झनुपर्छ र सो शब्दले गाली गर्ने तथा भावनात्मक चोट पुर्याउने अन्य कुनै कार्यलाई समेत जनाउँछ भनी परिभाषित गरेको छ । निरीक्षक केसीका अनुसार घरेलु हिंसा भएको, भइरहेको वा हुन लागेको थाहा पाउने जोसुकैले प्रहरी, राष्ट्रिय महिला आयोग र स्थानीय निकायसमक्ष लिखित वा मौखिक उजुरी दिन सक्ने ऐनमा स्पष्ट छ साथै, सुरक्षा व्यवस्था गर्नुपर्ने, सामान्य झगडा भए मेलमिलाप, पीडितका हितमा कारबाही गोप्य राख्नुपर्ने, पीडितको अन्तरिम संरक्षणात्मक आदेश दिने, बन्द इजलासमा सुनुवाइ गर्नुपर्ने र सुनुवाइमा संक्षिप्त कार्यविधि अपनाइने व्यवस्था गरिएकाले ऐन आफैंमा पर्याप्त भएको उनको भनाइ छ ।अपराध गर्ने व्यक्तिलाई ३ हजारदेखि २५ हजार रुपैयाँसम्म जरिवाना, ६ महिनासम्म कैद या दुवै सजाय हुने ऐनले व्यवस्था गरेको छ । पीडितलाई हिंसाको प्रकृति, मात्रा, पीडितलाई पुगेको पीडा र पीडित तथा पीडकको आर्थिक तथा सामाजिक हैसियतसमेतलाई विचार गरी अदालतले पीडकबाट मनासिव माफिकको क्षतिपूर्ति भराइदिन सक्नेछ । हिंसापीडित व्यक्ति मानसिक वा शारीरिक रूपमै अशक्त भएका कारण उपचार गराउनुपरे सम्पूर्ण उपचार खर्च पीडकले बेहोर्नुपर्ने व्यवस्था पनि ऐनमा छ ।"
साढे २ महिनापछि शपथ,"चितवन निर्वाचन भएको साढे २ महिनापछि भरतपुर महानगरपालिकाका जनप्रतिनिधिले शपथ लिएका छन् । जिल्ला समन्वय समितिको कार्यालयमा आइतबार आयोजित शपथ ग्रहण कार्यक्रममा कांग्रेस र माओवादी केन्द्रबाट विजयी प्रतिनिधि सहभागी भए । मुख्य निर्वाचन अधिकृत कविप्रसाद न्यौपानेले निर्वाचित प्रमुख, उपप्रमुख र वडाध्यक्षलाई शपथ गराएका थिए । महानगर प्रमुख रेणु दाहालले आफूले शपथ लिएलगत्तै वडा सदस्यलाई शपथ गराइन् ।पहिलो चरणअन्तर्गत यहाँ वैशाख ३१ मा निर्वाचन भएको हो । जेठ १४ गते १९ नम्बर वडाको मत गन्ने क्रममा मध्यरातमा मतपत्र च्यातिएपछि गणना रोकिएको थियो । निर्वाचन आयोगले घटना छानबिन गरी पुन: मतदानको आदेश दिएको थियो ।सर्वोच्चमा मतगणना सुचारु गर्न माग गर्दै निवेदन परेपछि समय लम्बिएको थियो । सर्वोच्चले मतदान गर्ने आदेश दिएपछि यहाँ शुक्रबार मतदान भएको हो । शनिबार राति मेयर र उप मेयरको टुंगो लाग्यो । १९ र २० वडाको गणना सकिए लगत्तै महानगरपालिकाले नयाँ जनप्रतिनिधि पाउन सफल भयो । अन्य २७ वडाका जनप्रतिनिधिले निर्वाचित भएको लामो समयसम्म पनि कार्यभार सम्हाल्न पाएका थिएनन् । २९ वडामध्ये १२ वडामा कांग्रेस, १४ वडामा एमाले र ३ वडामा माओवादी केन्द्रले वडाध्यक्ष जितेका छन् ।निर्वाचित मेयर दाहालले महानगरभित्र रहेका सबै समस्या अन्त्य गर्दै सहरलाई सुन्दर नमुना बनाउन लागिपर्ने बताइन् । देशभरका महानगरपालिकामध्ये एउटा महानगरपालिकामा हामी प्रमुख र उपप्रमुखमा महिला विजयी भएका छौं, दाहालले भनिन्, महिलाले नेतृत्व गर्ने यो महानगरपालिका पहिलो हो, त्यही भएर हामी मिलेर अघि बढ्ने छौं, अन्य महानगरपालिकालाई प्रेरणा दिने नमुना महानगरपालिका बनाउन लागिपर्ने छौं । विजयी र्याली महानगरपालिकाले शनिबार साँझ मेयर र उपमेयर पाएसँगै विशाल र्यालीको आयोजना गरिएको छ । आइतबार मध्याह्न भरतपुरको चौविस कोठीबाट सुरु र्याली लायन्सचोक, सहिद चोक हुँदै पुल्चोकबाट पुन: चौबीस कोठीमा आई टुंगिएको थियो । महानगरपालिकाका सबै वडा कार्यकर्ता जम्मा भएका थिए । कांग्रेस र माओवादी केन्द्रले संयुक्त आयोजना गरेको र्यालीमा हजारौंको भीड थियो । र्यालीले केहीबेर बजारको ट्राफिक व्यवस्था अस्तव्यस्त बनेको थियो । एमालेद्वारा बहिष्कार एमालेले आइतबार भएको शपथ ग्रहण बहिष्कार गरेको छ । मतपत्र च्यात्नेसँग शपथ लिएर हामी लोकतन्त्रको खिल्ली उडाउने काम गर्न चाहन्नौं, एमाले जिल्ला अध्यक्ष कृष्णभक्त पोखरेलले भने, जिल्ला कमिटी बैठकले यही निर्णय गर्यो, सोमबार एमालेबाट निर्वाचित जनप्रतिनिधिले शपथ लिनेछन् । एमालेबाट निर्वाचित प्रतिनिधि नआएपछि कांग्रेस र माओवादीका प्रतिनिधिले मात्र शपथ लिएका थिए । सहायक निर्वाचन अधिकृत गम्भीर घिमिरेले भने, कहिले आउने भनेर सम्पर्क भएको छैन, उहाँहरू आइदिए हुने हो, आउनासाथ हामी शपथ गराउन तयार छौं ।वडा नम्बर ४ र ७ का वडाध्यक्षको शपथ भने रोकिएको छ । दुवै वडामा एमालेका प्रतिनिधि विजयी भएका थिए । वडाध्यक्षलाई शपथ ग्रहण नगराउनु भन्ने उच्च अदालतले आदेश छ । ती वडामा कांग्रेसका प्रतिस्पर्धीले पुन: मतगणनाको माग गर्दै अदालतमा निवेदन दिएका थिए । पदभार ग्रहणविजयी प्रमुख, उपप्रमुखले आइतबार साँझै पदभार ग्रहण गरेका छन् । प्रमुख पदमा पद बहाली भएसँगै दाहालले महिला बिरामीलाई बहिरंग बिरामी दर्ता नि:शुल्क गर्ने निर्णय गरेकी छन् । आर्थिक अभावले उपचारमा कुनै समस्या नहोस् भन्दै भरतपुर महानगरपालिकाको आन्तरिक स्रोतबाट बेहोर्ने गरी वार्षिक ५९ लाख ४० हजार रुपैयाँ बजेट विनियोजन गरिएको दाहालले बताइन् । उक्त सेवा भरतपुर अस्पतालमा पाइनेछ । उनले जनताको पक्षमा काम गर्न आतुर भएको भन्दै अझै बढी राम्रो काम गरी जनताको सेवा गर्ने बताइन् । उपप्रमुख पार्वती शाहले पदभार ग्रहण गरेपछि मातृ शिशु खोप विस्तार गर्ने पहिलो निर्णय गरेकी छन् ।"
जिसस पदाधिकारीद्वारा पदभार ग्रहण,"खोटाङ (कास) जिल्ला समन्वय समितिका पदाधिकारीले आइतबार पदभार ग्रहण गरेका छन् । मुख्य निर्वाचन अधिकृत तथा जिल्ला न्यायाधीश शान्तिप्रसाद आचार्यले सपथ ग्रहण गराएपछि उनीहरूले पदभार ग्रहण गरेका हुन् । जिल्ला समन्वय समितिका प्रमुख बबि चाम्लिङ, उपप्रमुख गोमादेवी खत्री, सदस्यहरू कमलकुमारी राई, भगवती प्रधान, रञ्जना राई, चर्चबहादुर विश्वकर्मा, अडिराम राई, उदयबहादुर कार्की र रुद्रबहादुर विष्टले पदभार ग्रहण गरेका हुन् । उनीहरू सबै एमाले प्यानलबाट विजयी बनेका हुन् ।जिसस नेतृत्वमा जनमोर्चाबागलुङ जिल्ला समन्वय समिति बागलुङको प्रमुखमा राष्ट्रिय जनमोर्चाका राजेन्द्र ढुंगाना निर्वाचित भएका छन् । उनले कांग्रेसका लक्ष्मण आचार्यलाई ४ मतको अन्तरले पराजित गरे । ढुंगाना राजमोका केन्द्रीय सदस्य तथा प्रदेश नम्बर ४ का संयोजक पनि हुन् । राजमो, एमाले र माओवादी केन्द्रबाट संयुक्त प्यालनबाट उम्मेदवारी दिएका ढुंगानाले १२ र आचार्यले ८ मत प्राप्त गरेका थिए । उपप्रमुखमा एमालेका विष्णु भुसाल निर्वाचित भए । संयोजक र उपसंयोजक भुसाललाई मुख्य निर्वाचन अधिकृत हेमलाल बेलवासेले सपथ ग्रहण गराएका थिए । जिसस सदस्यमा एमालेका रूपा विक र राजु केसी, माओवादीका दलबहादुर थापा, फूलकुमारी पुन र झकबहादुर कामी र राप्रपाका तर्फबाट डिल्ली आचार्य निर्वाचित भएका छन् ।माओवादी सर्वसम्मतरोल्पा जिल्ला समन्वय समिति रोल्पाको प्रमुखमा माओवादी नेता राजबहादुर बुढामगरसहित नौ सदस्य सर्वसम्मत भएका छन् । निर्वाचनमा माओवादी केन्द्रले मात्र मनोनयनपत्र दर्ता गराएपछि प्रमुखसहित ९ जना सदस्य सर्वसम्मत भएका हुन् ।एमाले र कांग्रेसले उम्मेदवारी नै दिएनन् । सर्वसम्मत निर्वाचितको औपचारिक घोषणा गर्न भने बाँकी छ । उपप्रमुखमा विमला थापा बुढा तथा सदस्यमा कर्मलाल दमाई, सर्मिला बुढामगर, खतिमा रानामगर, मानबहादुर केसी, लोकमान वली, डुटी पुनमगर र धनबहादुर पुनमगरको उम्मेदवारी परेको छ ।एमालेका उम्मेदवार निर्विरोधकञ्चनपुर कञ्चनपुर जिल्ला समन्वय समितिको प्रमुख र उपप्रमुखसहित सबै सदस्यमा एमालेका उम्मेदवार निर्विरोध निर्वाचित भएका छन् । गत बिहीबार उम्मेदवारी दर्ता गरेका उनीहरूलाई आइतबार निर्वाचित घोषणा गरिएको हो । समन्वय समितिको प्रमुखमा फैरु तामाङ र उपप्रमुखमा सानु कुमारी बुडथापा निर्वाचित भएका छन् । सदस्यमा बलराम पन्त, लक्ष्मण राना र डिठ्ठा राना तथा महिला सदस्यमा इकरानी राना, सुन्नरी देवी कडारा तथा दलित महिला सदस्यमा गडडीदेवी राना निर्वाचित भएको मुख्य निर्वाचन अधिकृतको कार्यालयले जनाएको छ । समन्वय समितिका निर्वाचित पदाधिकारीले आइतबारै सपथ तथा पदभार ग्रहण गरेका छन् ।कांग्रेसको मात्रै उम्मेदवारी डडेलधुरा जिल्ला समन्वय समिति डडेलधुरामा कांग्रेसका तर्फबाट मात्रै उम्मेदवारी परेको छ । मुख्य निर्वाचन अधिकृत देवकुमार गिरीका अनुसार प्रमुखमा गणेशप्रसाद भट्ट, उप प्रमुखमा रत्ना देवी कामीले मात्रै उम्मेदवारी दर्ता गराएका छन् । त्यसैगरी ९ सदस्य समन्वय समितिको महिला सदस्यमा ईश्वरीदेवी रावल, जानकीदेवी दमाई, लक्ष्मी ऐर, दलित सदस्यमा प्रेमबहादुर सार्की, खुला सदस्यमा पुष्पराज पन्त, रामचन्द अवस्थी र हेमराज अवस्थीको उम्मेदवारी परेको छ ।"
गणतन्त्र उल्ट्याउने डिजाइन,"लेखनाथ (कास्की) (कास) माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले विदेशी शक्तिको डिजाइन मा संघीय लोकतान्त्रिक गणतन्त्र उल्ट्याउने षड्यन्त्र भइरहेको दाबी गरेका छन् ।पोखरामा आइतबार भएको पार्टीको प्रदेश नम्बर ४ स्तरीय बैठक तथा प्रशिक्षण कार्यक्रममा उनले स्थानीय चुनावमा डिजाइनकै कारण माओवादी हारेको बताए । एउटा कोसिस के छ भने छिट्टै संघीय लोकतान्त्रिक गणतन्त्र उल्ट्याउने षड्यन्त्र भइरहेको छ, उनले भने, त्यो पक्ष प्रदेश र केन्द्रको चुनाव पनि हुन नदिने कोसिसमा छ । २ नम्बर प्रदेशको स्थानीय चुनाव हुन नदिने र संकटको स्थिति सिर्जना गर्न उनीहरू लागिपरेको दाहालले बताए । अन्तर्राष्ट्रिय शक्ति केन्द्रलाई के लागेको छ भने संघीय लोकतान्त्रिक गणतन्त्र माओवादीले ल्याएको हो । यो रहँदासम्म विश्वभरि माओवादी आन्दोलन एउटा भव्य विद्रोह थियो, जसले ऐतिहासिक परिवर्तन ल्यायो भन्ने मान्यता स्थापित भइरहने छ । त्यसकारण ४७ सालको संविधान ल्याउने उनीहरूको इच्छा छ, उनले भने । आफूले इतिहासमा भनेका कुरा कालान्तरमा सत्य साबित हुँदै गएको बताउँदै गणतन्त्र उल्टिने कुरालाई हल्का रूपमा नलिन उनले कार्यकर्तालाई आग्रह गरे । राजतन्त्र गयो, गणतन्त्र आयो, एक खालको नैतिक जित हामीले हासिल गर्यौं तर खतरा भने टरेको छैन, दाहालले भने ।संविधान उल्टियो भने माओवादी आन्दोलन राजनीतिक आन्दोलन नमानिने र पुन: आतंककारी र हत्याराका रूपमा राष्ट्रिय र अन्तर्राष्ट्रिय रूपमा स्थापित गराइने खतरा बढेको उनको दाबी थियो । उनले भने, १० महिना प्रधानमन्त्री भएका बेला १६ वर्षे ठिटो जस्तो भएर दौडिएँ म । किनभने हामीले राम्रो गरेनौं भने उल्टिन्छ भन्ने मैले देखिसकेको थिएँ ।"
इन्फ्लुएन्जा संक्रमण बढेपछि विद्यालय बन्द,"पाल्पा सिजनल इन्फ्लुएन्जाको संक्रमण बढेपछि पाल्पाको माथागढी गाउँपालिका३ कसेनी क्षेत्रका सामुदायिक तथा निजी विद्यालय बन्द गरिएको छ । सिजनल इन्Ïलुएन्जाका कारण यस क्षेत्रमा दुई जनाको मृत्यु भएपछि विद्यालय बन्द गरिएको हो । दिव्यज्योति मावि, विक्रम आधारभूत, माउन्ट भ्याली, सहारादेवी, सिद्धबाबा, जल्पादेवी, जनउद्धार प्राविलगायतका विद्यालय तीन दिनका लागि बन्द गरिएको हो । रुघाखोकी र श्वासप्रश्वासका बिरामी अधिक देखियो, माथागढी३ का वडाध्यक्ष दीपक थापाले भने, त्यसैले सर्वपक्षीय भेला बसेर केही दिन विद्यालय नचलाउने निर्णय भएको छ । केही घरका बंगुर मरेका छन् । इन्फ्लुएन्जाका कारण ७४ वर्षीय मनबहादुर चिदी र चन्द्रा रानाको मृत्यु भएपछि कसेनी क्षेत्रका बासिन्दा झन् बढी त्रसित भएको उनले बताए । राष्ट्रिय जनस्वास्थ्य प्रयोगशाला टेकुमा गरिएको परीक्षणमा मनबहादुरमा सिजनल इन्Ïलुएन्जा (एचवान एनवान पोजेटिभ) देखिएको हो । उनलाई ज्वरो आउने, रुघा लाग्ने र घाँटी दुख्ने लक्षण देखिएपछि अस्पताल भर्ना गरिएको थियो । उस्तै प्रकृतिको रोगबाट अर्की बिरामी चन्द्राको पनि मृत्यु भएको थियो । अहिलेको अवस्थामा भीडभाडमा हिँडडुल गर्न सबैलाई असहज परिस्थिति भएको महसुुुस गर्दै यहाँका सरोकारवालाको समन्वयमा आइतबारदेखि २४ गतेसम्मका लागि विद्यालय बन्द गरिएको छ, दिव्यज्योति माविका प्रधानाध्यापक नारायण अधिकारीले भने, अहिलेको बिदालाई स्थानीय बिदामा कटाउने गरी मिलाइएको हो । स्वास्थ्यकर्मीहरूले सचेत रहन स्थानीयवासीलाई आग्रह गरेका छन् । माथागढी गाउँपालिकाका स्वास्थ्य प्रमुख यमबहादुर चिदी, ३ नम्बर वडाका स्वास्थ्यचौकी प्रमुख गोविन्द भट्टराईलगायतको सल्लाहअनुसार नै सतर्कता अपनाउन थालिएको छ । सामान्य रुघाखोकी लागे पनि सतर्क रहन आग्रह गरिएको छ । स्वास्थ्यचौकीले बिहान ७ बजेदेखि बेलुकि ६ बजेसम्म सेवा दिनेसमेत निर्णय भएको छ । कसेनीको सराईबजार व्यवस्थापन समितिले आइतबार माइकिङ गर्दै सतर्क रहन सचेत बनाएको छ । समितिका अध्यक्ष राजन बलालको नेतृत्वमा बजार र ग्रामीण भेगमा माइकिङ गर्दै स्वाइनÏलु नभई सिजनल Ïलु भएको जानकारी गराएका छन् । स्थानीयमा त्रास बढेकाले नआत्तिन माइकिङ गर्नु परेको हो, उनले भने, अहिले सर्वसाधारणमा केही राहत भएको छ । स्वाइन Ïलुबाट बच्न हात नमिलाउन, अंकमाल नगर्न, मास्कको प्रयोग गर्न र भीडभाडमा नजान माइकबाट जानकारी गराइएको छ ।"
तिर्छु भनेकै करसमेत मिनाहा,"काठमाडौं व्यवसायी तथा करदाता स्वयंले तिर्ने प्रतिबद्धता जनाएको करसमेत कर फस्र्याेट आयोगले बदनियतपूर्वक मिनाहा गरिदिएको भेटिएको छ । आयकर ऐन २०५८ अनुसार करदाताले स्वयंकर घोषणा गरेको अवस्थामा समेत आयोगका पदाधिकारीले त्यस्तो करसमेत मिनाहा गरिदिएको खुलेको हो । अख्तियार दुरुपयोग अनुसन्धान आयोगले तयार पारेको विस्तृत अनुसन्धान प्रतिवेदनअनुसार ६ करोड ९३ हजार रुपैयाँ भ्याटसहित कुल १२ अर्ब ७५ करोड रुपैयाँ कर तिर्नुपर्ने स्पेसटाइम नेटवर्कले २०६१ सालको कर फस्र्याेट आयोगबाटै कर मिनाहा पाएको देखिन्छ । त्यतिबेला आयोगले कर असुल्ने भनी सम्झौता गरेको रकमसमेत पछिल्लो कर फस्र्याेट आयोगले मिनाहा गरेको छ । २०६१ सालको आयोगले ४० लाख ६६ हजार सावाँ कर र ३० लाख ६१ हजार रुपैयाँ ब्याजसमेत गरी ७१ करोड २७ लाख रुपैयाँ कर तिर्नुपर्ने निर्णय गरेको थियो । त्यो रकमसहित स्पेसटाइमले कुल १२ करोड ७५ लाख रुपैयाँ तिर्नुपर्ने थियो । लुम्बध्वज महत अध्यक्षताको पछिल्लो कर फस्र्याेट आयोगले १२ करोड ७५ लाख कर बक्यौतालाई ३५ लाख ५ हजार रुपैयाँ तिरे पुग्ने सम्झौता गरी अरू मिनाहा गरिदिएको हो । यो कुल रकमको झन्डै ९७ प्रतिशत मिनाहा हो । कुल करमध्ये ६ करोड ९३ हजार रुपैयाँ त करदाता स्पेसटाइमले स्वयंकर घोषणा गरी बुझाउने प्रतिबद्धता नै जनाएको रकम हो । आयकर ऐनको दफा ९६ मा आर्थिक वर्ष समाप्त भएको ३ महिनाभित्र करदाताले आफूले तिर्नुपर्ने कर स्वयं घोषणा गरी कर कार्यालयमा बुझाउनुपर्छ । अख्तियारले कर फस्र्याेट आयोग ऐनको दफा २ अनुसार करदाताले घोषणा गरेको तर नतिरेको कर आयोगले फस्र्याेट गर्न नसक्ने दाबी गरेको छ । स्रोतका अनुसार अख्तियारको निर्णयमा भनिएको छ, आयोगको कार्यक्षेत्रमा करदाता स्वयंले घोषणा गरेको तर तिर्न अटेर गरेको करलाई फस्र्याेट गर्न पाउने विषयलाई समावेश नै गरिएको छैन । करदाताको प्रतिबद्धताअनुसारको कर आर्थिक अक्षमताका कारण तिर्न नसकेको अवस्थामा कर अधिकृतले किस्ताबन्दीमा समेत असुल्न सक्ने भन्दै पछिल्लो आयोगका पदाधिकारीहरूले मनोमानी रूपमा गरेको मिनाहालाई अख्तियारले भ्रष्टाचार भनी दाबी गरेको छ । यसैगरी, बजगाईं टी फार्मिङ एन्ड प्रोसेसिङ कम्पनीले ४१ लाख रुपैयाँ भ्याट तिर्ने घोषणा गरेको थियो भने समयमा नतिरेका कारण ब्याजसमेत गरी १ करोड २७ लाख रुपैयाँ कर तिर्नुपर्ने थियो । तर कर फस्र्याेट आयोगले ३३ लाख रुपैयाँ मात्रै असुल्ने भनी गरेको निर्णयले मूल करमै ८ लाख रुपैयाँ छुट दिइएको देखिन्छ भने कुल तिर्नुपर्ने करमा ९४ लाख ९५ हजार रुपैयाँ छुट गरिएको छ ।टीभी म्याक्स कम्पनीले पनि ३ करोड ३९ लाख रुपैयाँ तिर्नुपर्ने थियो । तर कर फस्र्याेट आयोगले ५१ लाख रुपैयाँ मात्रै तिर्ने सम्झौता गरी २ करोड ८८ लाख रुपैयाँ छुट दियो । अर्को एउटा कम्पनीले पनि एक महिनाभित्र बुझाउनुपर्ने ६ करोड ४० लाखमा एक करोड ९५ लाख रुपैयाँ मात्रै तिर्ने सम्झौता भयो । अन्नपूर्ण पेट बोटल्स कम्पनीले २ करोड १ लाख रुपैयाँ आफैंले बुझाउने घोषणा गरेको थियो । त्यसमा कर फस्र्याेट आयोगले ५७ लाख रुपैयाँ मात्रै असुल्ने निर्णय लियो । यसबाट करिब एक करोड ५१ लाख रुपैयाँ नोक्सान भएको अख्तियारको दाबी छ । सेवा तथा वस्तुका उपभोक्ताले प्रारम्भिक रूपमै कर तिरिसकेको हुनाले व्यवसायीहरूलाई अन्य करको तुलनामा भ्याट, अन्त:शुल्कलगायत कर छुट दिनु आपत्तिजनक मानिन्छ । भ्याट ऐनअनुसार करदाताले आपूर्तिमा उठाएको करमा खरिदमा तिरेको कर घटाई बाँकी कर दाखिला गर्नुपर्छ । यसरी बुझाउनुपर्ने कर नबुझाए जरिवानाको व्यवस्थासमेत छ । करदाताले बुझाएको कर विवरण व्यवस्थापन गर्न आन्तरिक राजस्व विभागले सफ्टवेयरमा आधारित अभिलेख राखेको छ । उक्त विवरणअनुसार समयमा कर नबुझाए सफ्टवेयरबाटै ब्याज र जरिवानासमेत निर्धारण गरी एकमुष्ट कर गणना गरिन्छ । कर फस्र्याेट आयोगले व्यवसायीले उपभोक्ताबाट संकलन गरिसकेको करसमेत मिनाहा गरेको देखिएको छ । राज्यको कर उठाउने एजेन्टजस्तो अधिकार पाई अर्कै व्यक्तिबाट असुल गरेको यस्तो कर कुनै आधारमा छुट दिनु औचित्यपूर्ण हँुदैन, अख्तियारले अनुसन्धानको निचोडमा भनेको छ, कर फस्र्याेट आयोगका कामकारबाहीमा कतै प्रश्न उठाउन नपाउने कानुनी व्यवस्थालाई आधार बनाई अन्य कुनै निकायमा कुनै जवाफदेहिता देखाउनु नपर्ने देखी बदनियतका साथ कर मिनाहा गरेको हो ।भरुन्चे कन्स्ट्रक्सनको कर मिनाहा अर्को यस्तै उदाहरण हो । उसले ८६ लाख ४४ हजार रुपैयाँ भ्याट समयमा बुझाउन नसक्दा ब्याज र जरिवाना गरेर एक करोड ८१ लाख रुपैयाँ तिर्नुपर्ने थियो । थप ब्याज र जरिवानासमेत गरेर २ करोड ६४ लाख तिर्नुपर्ने भयो । तर ४ लाख रुपैयाँ मात्रै कर तिर्ने सम्झौता गरेको आयोगको प्रतिवेदनमा उल्लेख छ । अख्तियारले पहिलो चरणमा स्वयंकर घोषणा गरी कर नतिरेका आधा दर्जनजति कम्पनीलाई दिइएको करछुटलाई बिगोमा समावेश गरेको छ ।"
ब्लाइन्ड रक्स लाई ताली,"लन्डन बाल्यकालदेखि नै पढाइमा अब्बल थिइन् उनी । दिमाग तीक्ष्ण र अतिरिक्त क्रियाकलाप (नृत्य) मा उस्तै पारंगत । टिनएज बित्दै थियो, अचानक आँखाले राम्ररी देख्न छाडे । चिकित्सकको शरणमा पुग्दा निको हुनुको सट्टा उल्टो प्रिसक्रिप्सनले दृष्टि झन् गुम्दै गयो र अन्त्यमा पूरै दृष्टि गुमाइन् उनले । अन्धो भएपछि नेपाली समाजले हेर्ने दृष्टिकोण नबदलिने कुरै भएन । अपहेलना, हेय, असहयोग यस्तै यस्तै । तर, हरेस खाइनन् । बरु, यसलाई एउटा शक्तिका रूपमा बदलेर बाधा, व्यवधान पन्छाउँदै अगाडि बढिन् उनी । आफू जस्ता धेरैको प्रेरणास्रोत र सहयोगी बनिन् । राष्ट्रियअन्तर्राष्ट्रिय प्लेटफर्ममा उनी नै छाइन् । दुवै आँखा देख्ने आम मानिसभन्दा झन् बढी सक्षम भएर समाजमा एउटा उदाहरण बनिरहिन् सृष्टि केसी । दृष्टिविहीनहरूको हक अधिकार सुनिश्चित गर्न क्रियाशील संस्था ब्लाइन्ड रक्सकी संस्थापक सृष्टिकै वास्तविक जीवनमा बनेको फिल्म (बायोपिक) ब्लाइन्ड रक्स को शनिबार अल्डरसटस्थित प्रिन्सेस हलमा रेड कार्पेट ग्रयान्ड प्रिमियर शो भइरहँदा धेरैका आँखा रसाए । भावुक बने दर्शक । प्रिमियर शोमा आमासँगै पुगेकी सृष्टिले सयौं दर्शक र फिल्म निर्माण टिमबीच भनिन्, आजबाट सृष्टिले दृष्टि पाउनेछिन्, उनको सपनामा हजारौंमा आँखा थपिएका छन् । ताली गडगडाहट नरोकिँदै सृष्टि थप्दै थिइन्, यस फिल्मले मेरो वास्तविक जीवन चित्रण गरेको छ । मलाई आशा छ, यसले दृष्टिविहीन र अपांगता भएकालाई हेर्ने दृष्टिकोणमा आमूल परिवर्तन ल्याउने छ ।प्रिमियर शोका प्रमुख अतिथि राजदूत दुर्गाबहादुर सुवेदीले दृष्टि गुमाएकी सृष्टि अनाथ, दृष्टिविहीन र असहायका लागि संसारकै राजदूत हुन् भन्दै प्रशंसा गरे । सृष्टि चेतनाकी दृष्टि, सृजना, भावना र सम्भावनाकी प्रतीक हुन्, राजदूतले थपे, सृष्टि संकल्प, संघर्ष, प्रतिज्ञा र सफलताको प्रतिबिम्ब हुन् । निर्देशक मिलन चाम्स र निर्माता निकेश लिम्बूले बायोपिक फिल्म व्यावसायिक र चर्चाको हिसाबले जोखिमयुक्त भए पनि आफूहरूले समाज परिवर्तनको उद्देश्य राखेर त्यो जोखिम ग्रहण गरेको बताए । चाम्स इन्टरटेनमेन्ट एन्ड एन फिल्म्स एन्ड क्रिएसनको ब्यानरमा बनेको फिल्म प्रेरणादायी रहेको दर्शक प्रतिक्रिया थियो । दृष्टिविहीन समाजका बाधक वा घृणाका पात्र होइनन्, बरु अवसर र हौसला पाए उनीहरू जहाँ पनि सक्षम छन्, त्यसकारण सम्मान गरौं भन्ने सन्देश फिल्ममा छ । बेनिसा हमालले सृष्टिको भूमिकामा न्याय गरिदिएकी छन् । गौरी मल्ल, बैंकर अनिल शाह, अर्पण थापा, नजिर हुसेनलगायत कलाकारको अभिनय पनि तारिफयोग्य छ । उक्त कार्यक्रममा निर्माण पक्षले सृष्टि केसी, उनकी आमा, फिल्म निर्माणका सहयोगीलाई सम्मान एवं वरिष्ठ सञ्चारकर्मी खगेन्द्र नेपालीलाई अभिनन्दन गरेको थियो ।"
शैली संक्षेप,"वियोगीका मुक्तक काठमाडौं (कास) कवि तथा मुक्तककार वियोगी बुढाथोकी झिल्का लिएर साँझमा मुक्तक संग्रहसहित आएका छन् । नेपाल प्रज्ञा प्रतिष्ठानका काव्य विभाग प्रमुख एवं प्राज्ञ डा अमर गिरी, समालोचक डा लक्ष्मणप्रसाद गौतम लगायतले राजधानीमा कृतिको लोकार्पण गरे । नेपाली साहित्यमा मुक्तक लेखनको विकासले गति लिइरहेको प्राज्ञ गिरीले दाबी गरे । वियोगीका अधिकांश मुक्तकहरू मदिरा परिवेशसँग सम्बन्धित रहेको भए पनि ती बहुअर्थी हुनुका साथै आत्मा व्यंग्ययुक्त रहेको समालोचक डा गौतमले टिप्पणी गरे । वियोगीले आफ्नो ६३ औं जन्मदिनको अवसर पारेर कृति प्रकाशनमा ल्याएका हुन् । नेपाल प्रज्ञाप्रतिष्ठानका प्राज्ञसभा सदस्य समेत रहेका वियोगीका यसअघि चार कविता संग्रह, एक काव्य, तीन गजल संग्रह, एक मुक्तक संग्रह र एक नियात्रा संग्रह प्रकाशित छन् । उनी शिवपुरी सन्देश त्रैमासिक साहित्यिक पत्रिकाका सम्पादक हुन् । पुस्तक बुकसेलरले प्रकाशन गरेको हो ।"
उत्तर कोरियामाथि कडा प्रतिबन्ध,"न्युयोर्क (बीबीसी) संयुक्त राष्ट्रसंघको सुरक्षा परिषद्ले उत्तर कोरियाविरुद्ध थप प्रतिबन्ध अनुमोदन गरेको छ । प्रतिबन्धले उत्तर कोरियाको वार्षिक एक अर्ब डलरभन्दा बढीको व्यापारलाई असर पार्नेछ। उत्तर कोरियाले प्रमुख रूपमा कोइला, फलाम, कच्चा फलाम र समुद्री खाना निर्यात गर्दै आएको छ । उत्तर कोरियाको निर्यातमा बन्देज लगाउने प्रतिबन्धमा उसको प्रमुख व्यापार साझेदार चीनले पनि समर्थन जनाएको छ । राष्ट्रसंघ सुरक्षा परिषद्ले पारित गरेको प्रतिबन्धको मस्यौदा अमेरिकाले गरेको हो । सदस्य राष्ट्रले ९० दिनभित्र सुरक्षा परिषद्लाई प्रतिबन्धको कार्यान्वयनबारे प्रगति पेस गर्नुपर्नेछ । गत जुलाईमा दुई अन्तरमहादेशीय क्षेप्यास्त्र परीक्षण गरेपछि उत्तर कोरियाले अमेरिकाका मुख्य स्थानहरू क्षेप्यास्त्रको पहुँचमा पुगेको दाबी गरेको थियो । राष्ट्रसंघका लागि अमेरिकी राजदूत निक्की हेलीले नयाँ प्रतिबन्धले उत्तर कोरियालाई गम्भीर असर पर्ने बताइन् । उनले अमेरिकी जनतालाई तर्साउने उत्तर कोरियाली शासकले पीडा खेप्ने बताइन् । उनले भनिन्, नयाँ प्रतिबन्ध उत्तर कोरियालाई उसका गतिविधिप्रति जवाफदेही बनाउने सशक्त कदम हो । अन्तरमहादेशीय क्षेप्यास्त्र कार्यक्रमका लागि उत्तर कोरियालाई सुरक्षा परिषद्ले दिएको दण्ड नयाँ तहमा पुगेको छ । अमेरिकी राष्ट्रपति डोनल्ड ट्रम्पले उत्तर कोरियालाई प्रतिबन्ध लगाउने विषयमा रुस र चीनले समर्थन गरेकोमा टवीटरमार्फत धन्यवाद दिए । प्रतिबन्धको पक्षमा रुस र चीनको समर्थन महत्त्वपूर्ण छ । राष्ट्रपतिको कार्यालयको विज्ञप्तिमा उल्लेख छ । अमेरिकाले उत्तर कोरियामाथि लगाएको प्रतिबन्ध कडा पार्ने अमेरिकी प्रस्ताव सर्वसम्मत सुरक्षा परिषद्ले पारित गरेको हो । प्योङयाङले प्रतिबन्ध कडा पार्ने सुरक्षा परिषद्को निर्णयको आक्रोशपूर्ण विरोध गरको छ । उसले विज्ञप्तिमार्फत थप आणविक हतियार निर्माण गर्ने प्रतिक्रिया दिएको छ । अघिल्लो महिना उत्तर कोरियाले दुई वटा अन्तरमहादेशीय ब्यालेस्टिक क्षेप्यास्त्र परीक्षण गरेको थियो । अमेरिकी विदेशमन्त्री रेक्स टिलरसन दक्षिणपूर्वी एसियाली देशहरूको संगठनको बैठकमा सहभागी हुन फिलिपिन्सको मनिला पुगेका छन् । सम्मेलनमा उत्तर कोरियाली विदेशमन्त्री रि योङ हो पनि सहभागी हुने जनाइएको छ । सम्मेलनमा उत्तर कोरियाको प्रतिबन्ध मुख्य चर्चाको विषय हुनेछ । अमेरिकी विदेश मन्त्रालयले दुईबीच भेटवार्ताको कार्यसूची नरहेको जनाएको छ । सुरक्षा मामिलाका विषयमा हुने उक्त बैठकमा चीन र रुसका विदेशमन्त्रीले पनि भाग लिँदै छन् । दक्षिण कोरियाली विदेशमन्त्री काङ क्युङ वासँगको भेटमा टिलरसनले थप प्रतिबन्धको नतिजा राम्रो हुने धारणा राखे । गत हप्ता अमेरिकी विदेशमन्त्री टिलरसनले अमेरिकाले उत्तर कोरियालाई दुश्मनको रूपमा नलिएको र त्यहाँको सत्ता ढाल्ने इच्छा नराखेको बताएका थिए । पछिल्लो प्रतिबन्ध किम जोङ उनको आणविक कार्यक्रम नियन्त्रण गर्न संयुक्त राष्ट्रसंघले लगाएको अहिलेसम्मकै कडा हो ।"
क्षेप्यास्त्र परीक्षण रोक,"मनिला (एजेन्सी) चिनियाँ विदेशमन्त्री वाङ यीले उत्तर कोरियालाई क्षेप्यास्त्र परीक्षण रोक्न आग्रह गरेका छन् । राष्ट्रसंघको सुरक्षा परिषद्ले उत्तर कोरियाविरुद्ध कडा प्रतिबन्ध पारित गरेलगत्तै यीले हतियार परीक्षण रोक्न आग्रह गरेका हुन् । मनिलामा उत्तर कोरियाली समकक्षी री योङ होसँगको द्विपक्षीय भेटमा क्षेप्यास्त्र परीक्षण रोक्नुपर्ने बताए । उनी दक्षिणपूर्वी एसियाली राष्ट्रहरूको बैठकमा सहभागी हुन आइतबार फिलिपिन्सको मनिला पुगेका हुन् । यीले आणविक कार्यक्रमका कारण उत्पन्न संकट अन्त्य गर्न वार्ता गर्नुपर्ने बताए । उनले भने, उत्तर कोरियाविरुद्ध प्रतिबन्ध आवश्यक छ, तर अन्तिम उद्देश्य भने वार्ता नै हो । उनले उत्तर कोरियालाई शान्त रहन तथा अन्तर्राष्ट्रिय समुदायलाई नभड्काउन आग्रह गरेको जानकारी दिए । यीले अमेरिका र दक्षिण कोरियालाई पनि स्थिति गम्भीर विन्दु मा भएकाले तनाव नबढाउन आग्रह गरे । उनले कोरियन प्रायद्वीपमा अमेरिका तथा दक्षिण कोरियाले हालै गरेको संयुक्त सैनिक अभ्यास रोक्नुपर्ने समेत धारणा राखे । यीले भने, उनीहरू (अमेरिका तथा दुई कोरिया) ले आफ्ना जनताप्रति उत्तरदायी भई क्षेत्रीय शान्ति कायम राख्नुपर्छ ।"
अमेरिकी सेनाको आक्रमणमा ४३ मारिए,दमास्कस (सिन्ह्वा) अमेरिकी नेतृत्वको सेनाले सिरियाको उत्तरतर्फ पर्ने रक्वा सहरमा शनिबार गरेको हवाई आक्रमणमा कम्तीमा ४३ जना सर्वसाधारणको मृत्यु भएको छ । सेनाले रक्वाको आवास क्षेत्रमा आक्रमण गरेको सिरियाली समाचार संस्थाले जनाएको छ । रक्वाको अस्पताल नजिकै इस्लामिक स्टेटका लडाकुहरू लुकेर बसेकाले आक्रमण गरेको सेनाले जनाएको छ । आक्रमणबाट ६५ भन्दा बढी सरकारी भवन पूर्णरूपमा नष्ट भएका छन् । सिरियाले अमेरिकी नेतृत्वको गठबन्धनलाई हटाउन संयुक्त राष्ट्रसंघसँग माग गर्दै आएको छ । सिरियामा सन् २०१४ देखि अमेरिकी नेतृत्वको गठबन्धनले कारबाही सुरु गरेको हो ।
सञ्चालकले सेयरमा लगानी गर्न नपाउने,"काठमाडौं धितोपत्र बोर्डका सञ्चालकहरूले सेयरमा लगानी गर्न नपाउने भएका छन् । बजारमा सुशासन कायम गर्नका लागि भन्दै बोर्डले जारी गरेको सञ्चालकहरूको आचारसंहितामा यस्तो उल्लेख छ । बोर्डले गत शुक्रबारदेखि लागू हुने गरी आचारसंहिता जारी गरेको छ । आचारसंहितामा बोर्ड सदस्यका लागि आचरण तथा व्यवहार, इमान्दारिता तथा गोपनीयता, वित्तीय अनुशासन, पदको दुरुपयोग, कार्य जिम्मेवारीअनुसार कार्य सम्पादन गर्नुपर्ने, दान, उपहार, चन्दा आदि प्राप्त गर्न र सापटी लिन नहुने, सेयरमा लगानी गर्न नहुने, सञ्चार माध्यमसँगको सम्बन्ध, बोर्डका कामकाज वा समाचार प्रकाशन गर्न नहुने आदि समावेश छन् । नयाँ व्यवस्थाअनुसार सदस्यले आफ्नो कार्यकालमा बोर्डबाट अनुमतिपत्र प्राप्त संस्थाको संस्थापक सेयरमा लगानी गर्न तथा आफ्नो कार्यकालमा दोस्रो बजारमा धितोपत्र खरिद बिक्री गर्न पाइँदैन । सदस्यले आफूले प्रतिनिधित्व गरेको संस्थाको अतिरिक्त बोर्डबाट अनुमतिपत्र प्राप्त धितोपत्र व्यवसायी, सूचीकृत संगठित संस्था वा धितोपत्र दर्ता तथा निष्कासन प्रक्रियामा रहेका संगठित संस्थामा सञ्चालक, सल्लाहकार तथा पारिश्रमिक तथा शुल्क पाउने गरी पूर्णकालीन पदाधिकारीका रूपमा रहन नपाउने व्यवस्था बोर्डले गरेको छ । बोर्ड सदस्य धितोपत्र व्यवसायी, सूचीकृत संगठित संस्था वा धितोपत्रको दर्ता तथा निष्कासन गरेका संस्थाको आधारभूत सेयरधनी वा पदाधिकारी रहेमा त्यस्तो व्यवसायी, संगठित संस्था वा धितोपत्र दर्ता तथा निष्कासन गरेका संस्थाको सम्बन्धमा बोर्डलाई जानकारी दिई उक्त संस्थासम्बन्धी हुने छलफल तथा निर्णयमा सहभागी हुनुहुँदैन, आचारसंहितामा उल्लेख छ । यसैगरी सदस्यले आफूलाई ज्ञात हुन आएका कुनै कुरा वा बोर्ड वा अन्य माध्यमबाट प्राप्त गरेको वा आफूले लेखेको वा संकलन गरेको कुनै सूचना, कागजात वा समाचार प्रत्यक्ष वा अप्रत्यक्ष रूपबाट बोर्डको अहित हुने गरी बोर्ड बाहिरका व्यक्ति तथा कुनै पनि किसिमका सञ्चार माध्यमलाई प्रत्यक्ष वा अप्रत्यक्ष रूपले दिन नपाउने व्यवस्था पनि बोर्डले गरेको छ ।"
कूटनीतिक नियोगलाई स्थानीय तहमा कर नलाग्ने,"काठमाडौं स्वायत्त सरकार भनिए पनि स्थानीय तहले कूटनीतिक नियोगलाई कर लगाउन पाउने छैनन्। स्थानीय तहको शासन सञ्चालनका सम्बन्धमा व्यवस्था गर्न बनेको विधेयकमा प्रचलित कानुनभन्दा बाहिर गई स्थानीय तहले कर लगाउन नपाइने व्यवस्था गरिएको हो । गाउँपालिका तथा नगरपालिकाले प्रचलित कानुनबमोजिम कूटनीतिक नियोग वा कूटनीतिक कर लाग्ने विषयमा कर लगाउन सक्ने छैन, विधेयकको मस्यौदामा भनिएको छ । विधेयकले विभिन्न विषयका आयोजना तथा कार्यक्रमहरूको सामान आयात गर्दा स्थानीय तहले कर, शुल्क तथा जरिवाना पनि लगाउन नपाइने व्यवस्था गरेको छ । गाउँपालिका तथा नगरपालिकाले वैदेशिक ऋण वा सहायताबाट सञ्चालित परियोजनाका लागि नेपाल सरकार, प्रदेश सरकार, विश्वविद्यालय, सरकारी अस्पताल, सरकारी स्वामित्वका प्रतिष्ठान वा विकास समितिद्वारा विदेशबाट पैठारी भएका माल सामानमा कुनै पनि किसिमको कर, शुल्क वा दस्तुर लगाउन पाउने छैन, विधेयकमा भनिएको छ । साथै विधेयकले प्रदेश र गाउँपालिका वा नगरपालिकाबीच प्रत्येक दुई वर्षका लागि राजस्वको बाँडफाँटसम्बन्धी भार र आधारको वितृतीकरण तयार गर्न राजस्व बाँडफाँट समितिसमेत गर्ने प्रस्ताव गरेको छ । उक्त समितिमा अर्थ सचिव संयोजक रहनेछन् । प्रदेशभित्रका गाउँपालिकाको एकजना अध्यक्ष र नगरपालिकाको एकजना प्रमुख गरी नेपाल सरकारले तोकेको दुईजना सदस्य, प्रदेशभित्रको जिल्ला समन्वय समितिको प्रमुखमध्येबाट नेपाल सरकारले तोकेको एकजना सदस्य, प्रदेश सरकारले तोकेको विषयविज्ञ सदस्य हुनेछन् । राजस्व बाँडफाँट समितिको बैठकसम्बन्धी कार्यविधि सो समिति आफैंले निर्धारण गरेबमोजिम हुनेछ, विधेयकमा भनिएको छ, राजस्व बाडँफाँट समितिका सदस्यले पाउने बैठक भत्ता, बैठकमा भाग लिन आउँदाजाँदा पाउने दैनिक र भ्रमण भत्ता तथा विज्ञ सदस्यको पारिश्रमिक र सुविधा प्रदेश सरकारले तोकेबमोजिम हुनेछ । उक्त समिति गठन नभएसम्म सोसम्बन्धी काम भने सम्बन्धित मन्त्रालयले गर्ने जनाइएको छ । उक्त समितिले राजस्व बाँडफाँटसम्बन्धी आवश्यक तथ्यांक संकलन तथा प्रशोधन गर्नेछ । राजस्वको भार र आधारको विस्तृतीकरणको अध्ययन र पुनरावलोकन गरी राजस्व बाँडफाँट समितिमा पेस गर्नेछ । राजस्व बाँडफाँट समितिले निर्धारण गरेको राजस्व दुई महिनाभित्र प्रदेश र गाउँपालिका वा नगरपालिकामा पठाउने, समितिको काम कर्तव्य र अधिकारबारे विधेयकमा भनिएको छ, राजस्व बाँडफाँटको रकम प्रवाहसम्बन्धी कार्यमा बैंकिङ प्रणाली तथा सूचना प्रविधिको उपयोग गर्ने । स्थानीय तहले कर लगाउन पाउने क्षेत्रसोही विधेयकले विभिन्न क्षेत्रमा स्थानीय तहले कर लगाउन सक्ने व्यवस्थासमेत गरेको छ । गाउँपालिका तथा नगरपालिकाले आफ्नो अधिकार क्षेत्रभित्र एकीकृत सम्पत्ति कर वा घरजग्गा कर लागाउनेछ, विधेयकमा भनिएको छ, तर, विक्रम संवत् ०७४ श्रावण १ देखि एकीकृत सम्पत्ति कर लगाउनुपर्नेछ । एकीकृति सम्पत्ति कर भन्नाले गाउँपालिका वा नगरपालिकाको क्षेत्रभित्र कुनै व्यक्तिको स्वामित्वमा रहेको सम्पूर्ण घर र जग्गाको एकीकृत रूपमा हिसाब गरी लगाइने सम्पत्ति करलाई जनाउने विधेयकमा उल्लेख छ । त्यस्तै भूकर, घरजग्गा बाहल कर, व्यवसाय कर पनि लगाउने विषयमा विधेयकमा व्याख्या गरिएको छ । गाउँपालिका वा नगरपालिकाको क्षेत्रभित्र कुनै व्यक्ति वा संस्थाले भवन, घर, पसल, ग्यारेज, गोदाम, टहरा, छाप्रा, कारखाना, जग्गा वा पोखरी पूरै वा अंशिक तवरले बहालमा दिएकामा बहाल रकममा कर लगाउनेछ, विधेयकमा भनिएको छ, व्यापार, व्यवसाय वा सेवामा पुँजीगत लगानी र आर्थिक कारोबारको आधारमा व्यवसाय कर लगाउनेछ । निर्माण, रेखदेख वा सञ्चालन गरेको हाट, बजार वा पसलमा बहाल बिरौटी शुल्क लगाउने व्यवस्थासमेत विधेयकमा गरिएको छ । गाउँपालिका तथा नगरपालिकाले आफ्नो क्षेत्रभित्र कुनै सवारीलाई पार्किङ सेवा उपलब्ध गराएबापत पार्किङ शुल्क लगाउन सक्नेछ, विधेयकमा भनिएको छ, कुनै व्यक्ति वा संस्थाले ऊन, खोटो, जडीबुटी, वनकस (खर), कवाडी माल, प्रचलित कानुनबमोजिम निषेधित जीवजन्तुबाहेकका अन्य मृत वा मारिएको जीवजन्तुको हाड, प्वाँख, छाला वा यस्तै प्रकृतिको वस्तुको व्यावसायिक उपयोग गरेबापत गाउँपालिका तथा नगरपालिकाले जडीबुटी, कवाडी तथा जीवजन्तु कर लगाउनेछ । तोकिएको कानुनबमोजिम बाहेक गाउँपालिका तथा नगरपालिकाले आफ्नो अधिकार क्षेत्रभित्र कुनै कर लगाउन, उठाउन र ऋण लिन भने नपाइने जनाइएको छ ।"
छोटी भन्सारबाट राजस्व संकलन ठप्प,"दमक झापाका छोटी भन्सार कार्यालयहरूको राजस्व असुली ठप्प छ । मेची भन्सार कार्यालय काँकडभिट्टा मातहतका १२ छोटी भन्सारमा भद्रपुरबाहेक अन्य कार्यालय वषौंदेखि बन्द रहँदा राजस्व असुली प्रभावित भएको हो । नकलबन्दा, आठमौजा र गौरीगन्जमा कर्मचारी खटाए पनि राजस्व संकलन ठप्प रहेको मेची भन्सार कार्यालयका भन्सार अधिकृत रामराजप्रसाद चौधरीले बताए । उनका अनुसार बाहुनडाँगी, महाभारा, केचना, पाठामारी, सतिघट्टा, गडागल्ली, घेराबारी र पन्थापाडाका कार्यालय बन्द छन् । वर्षौंदेखि बन्द अवस्थामा रहँदा ती कार्यालयबाट राजस्व मात्रै असुली नभएको होइन, भवनहरू जीर्ण र लथालिंग अवस्थामा छन् । अधिकांश छोटी भन्सार सशस्त्र द्वन्द्वका बेला बन्द भएका थिए । सुरक्षा चुनौतीका कारण बन्द भएका ती कार्यालय पुन: सुचारुका लागि पहल हुन सकेको छैन । भन्सार अधिकृत चौधरीले सीमा क्षेत्रमा भारतीय प्रहरीले कडाइ गर्ने भएकाले छोटी भन्सार कार्यालयको राजस्व संकलन ठप्प बनेको बताए ।नेपालमा छोटी भन्सार भए पनि भारतमा त्यस्तो छैन । भारतीय प्रहरीले सामान ल्याउन दिँदैनन्, उनले भने । उनले भारतबाट आउनुपर्ने सबै सामान मुख्य नाकाबाटै आउने भएकाले पनि छोटी भन्सारहरू संकटमा पर्दै गएको बताए । उनले छोटी भन्सार सञ्चालनबारे सरकारले नीतिगत रूपमै नयाँ व्यवस्था गर्नुपर्नेमा जोड दिए ।हिजोआज भद्रपुर छोटी भन्सारले मात्र राजस्व संकलन गरिरहेको छ । बाँकी ११ वटा भन्सार कार्यालयबाट राजस्व संकलन ठप्प छ ।मिलेमतोमा चोरीपैठारी जिल्लाको सीमावर्ती क्षेत्रमा चोरीपैठारी मौलाएको छ । भन्सार कार्यालय नहुँदा सीमा निगरानीमा खटिएका प्रहरीलाई नजराना असुल्न सजिलो भएको स्थानीय बताउँछन् । तस्करहरूले प्रहरीसँगको मिलेमतोमा भारतको बिहार र पश्चिम बंगालबाट अवैध रूपमा सामान भित्र्याउने गरेका छन् । प्रहरीले भद्रपुर र काँकडभिट्टामा निगरानी बढाएपछि तस्कर समूह जिल्लाको दक्षिणी क्षेत्रमा सक्रिय भएको छ । उनीहरूले कचनकवललगायत क्षेत्रलाई ट्रान्जिट प्वाइन्टकै रूपमा विकास गरेका छन् । भन्सार कार्यालय बन्द छ । तस्करहरूलाई साह्रै सजिलो भएको छ, गौरीगन्ज गाउँपालिका १ महाभाराका राजकुमार अधिकारीले भने, निगरानी गर्ने प्रहरी पनि तस्करसँग मिलेकै हुनुपर्छ । उनले भन्सार कार्यालय सञ्चालनबारे सरकारले बेवास्ता गरेपनि निर्वाचित जनप्रतिनिधिले ध्यान दिनुपर्ने बताए ।"
युरोपबाट वाइवाई उत्पादन,"काठमाडौं चौधरी ग्रुपले युरोपबाट वाइवाईको व्यावसायिक उत्पादन सुरु गरेको छ । युरोपको सर्बियामा नवनिर्मित वाइवाई प्लान्टबाट युरोपेली उपभोक्ताका लागि वाइवाई उत्पादन सुरु गरिएको जारी विज्ञप्तिमा उल्लेख छ । चौधरी ग्रुपका अध्यक्ष विनोद चौधरीले हालै सर्बियास्थित वाइवाईको प्लान्टमा आयोजित कार्यक्रममा व्यावसायिक उत्पादनको उद्घाटन गरेको कम्पनीले जनाएको छ । उद्घाटनका क्रममा अध्यक्ष चौधरीले भने, नेपाली उत्पादन विश्वव्यापी ब्रान्ड बन्न सम्भव छ भन्ने मेरो सपना साकार भएको छ, यो प्रत्येक नेपालीका लागि गौरवको विषय हो कि हामीले पनि युरोप जस्तो प्रतिस्पर्धी बजारमा उद्यम व्यवसाय विस्तार गर्न सक्छौं । कम्पनीका अनुसार भारतमा हालसम्म नौवटा प्रडक्सन युनिट स्थापना भइसकेको र थप विस्तार हुने क्रम रहेको जनाएको छ । भारतीय नुडल्स बजारमा वाइवाईले २७ प्रतिशत हिस्सासहित दोस्रो स्थान ओगटेको दाबी कम्पनीको छ । नेपाल र भारतपछि वाइवाई युरोप, अफ्रिका, मध्यपूर्व र एसियाका अन्य देशहरूमा विस्तार गर्ने रणनीतिअनुरूप हाल युरोपबाट उत्पादन सुरु भएको जनाएको छ ।"
पर्वतारोहण संघमा लामा,"काठमाडौं (कास) नेपाल पर्वतारोहण संघ (एनएमए) को नेतृत्वमा सन्तवीर लामा चुनिएका छन् । शनिबार सम्पन्न निर्वाचनमा लामाले ३ सय ८३ मत प्राप्त गरेका थिए । उनका निकटतम जिम्बा जाङ्बु शेर्पाले ३ सय १६ मत प्राप्त गरे । संघको प्रथम उपाध्यक्षमा दिवसविक्रम शाह, द्वितीय उपाध्यक्षमा माया शेर्पा विजयी भएका छन् । त्यसैगरी महासचिवमा कुलबहादुर गुरुङ, सचिवमा टीकाराम गुरुङ, कोषाध्यक्षमा सुर्दशन न्यौपाने विजयी भएको संघले जनाएको छ । त्यसैगरी सदस्यमा डा हरिप्रसाद श्रेष्ठ, आङछेवाङ शेर्पा, दा गेल्जे शेर्पा, तुलसीं गुरुङ, पासाङटेन्डी शेर्पा, सिंगी लामा, मिङ्मार शेर्पा, विनय शाक्य र सञ्जीव गुरुङ विजयी भएका छन् । शनिबार भएको मतदानको परिणाम आइतबार दिउँसो सार्वजनिक गरिएको थियो । १ हजार ३९ मतदाता रहेको संघमा ७ सय ६० मत खसेको थियो । तीनवर्षे कार्यकालका लागि २५ सदस्यीय कार्यसमिति रहनेछ । निर्वाचनबाट १५ सदस्यीय कार्यसमिति आएका छन् भने संस्थागत र आरोहीतर्फबाट ५ जना निर्विरोध चुनिसकेका छन् ।"
यूएमका दुई मोडलको बिक्री सुरु,"काठमाडौं (कास) आईएमई अटोमोटिभ्सले भारतमा निर्मित यूएमको रेनेगाड ३०० सेरिज बाइकको बिक्री नेपालमा सुरु गरेको छ । यूएमबाइकको ३०० सेरिजको रेनेगाड कमान्डो ३०० र रेनेगाड स्पोर्ट एस ३०० मोडल बाइकहरूको बिक्री सुरु भएको राजधानीमा आयोजित एक कार्यक्रमा कम्पनीले जानकारी दिएको छ । गत वर्ष मात्र नाडा अटो सोको मौका पारेर आईएमई अटोमोटिभ्सले यूएमबाइकका यी दुई मोडलहरूबारे नेपाली उपभोक्ताहरूलाई जानकारी दिएको थियो । यी बाइकहरू बढी माइलेज दिने, आकर्षक डिजाइनको र पूर्ण डिजिटल मिटरहरू भएको कम्पनीले जनाएको छ । यस सेरिजअन्तर्गत कमान्डो ३०० को मूल्य ४ लाख ९२ हजार र स्पोर्ट एस ३०० को मूल्य ४ लाख ९९ हजार रुपैयाँ निर्धारण गरिएको कम्पनीको विज्ञप्तिमा छ ।"
माछापुच्छ्रेको विशेष साधारणसभा,काठमाडौं (कास) माछापुच्छ्रे बैंकले नियामक निकायहरूले गरेका परिवर्तित व्यवस्थालाई समेट्न प्रबन्धपत्र तथा नियमावलीका केही व्यवस्था परिमार्जन गर्ने निर्णय पारित गर्दै आफ्नो विशेष साधारणसभा आइतबार पोखरामा सम्पन्न गरेको छ । साधारणसभाले आफ्नो केन्द्रीय कार्यालय पोखरा लेखनाथबाट राजधानीस्थित लाजिम्पाटमा स्थानान्तरण गर्ने निर्णयसमेत गरेको जारी विज्ञप्तिमा छ ।
सेट वेट स्टाइल स्टार कार्यक्रम,"काठमाडौं (कास) सेट वेटले यो वर्ष सेट वेट स्टाइल स्टार २०७४ कार्यक्रम सञ्चालनमा ल्याएको छ । यस कार्यक्रमको आयोजना दक्ष हेयर स्टाइलिस्टहरू आबद्ध सेट वेट स्टाइल स्टार टिमको संलग्नतामा विभिन्न कलेज, मल तथा चर्चित स्थलहरूमा गरिने जारी विज्ञप्तिमा छ । सहभागीहरूले सेट वेट फेसबुक पेजद्वारा सञ्चालित डिजिटल कन्टेस्टमार्फत सेट वेट स्टाइल स्टार २०७४ को विजेता बन्ने अवसर पनि प्राप्त गर्ने जनाइएको छ ।"
जोन प्लेयर्सको छुट योजना,"काठमाडांै (कास) जोन प्लेयर्सले आफ्नो ब्रान्डको प्रिमियम मेन्स वेयरको खरिदमा ५० प्रतिशतसम्म छुट योजना ल्याएको छ । यस योजनाअन्तर्गत सर्ट, डेनिम, पार्टी वेयरलगायत कपडाको खरिदमा छुट पाइने जारी विज्ञप्तिमा उल्लेख छ । यसमा औपचारिकदेखि दैनिक रूपमा प्रयोग गर्न सकिने कपडाहरू राखिएको कम्पनीले जनाएको छ । कम्पनीका अनुसार उपभोक्ताहरूले जोन प्लेयर्सका एक्सक्लुसिभ ब्रान्डेड आउटलेट तथा स्टोरहरूमा सीमित अवधिका लागि यस योजनाबाट लाभ लिन सक्नेछन् ।"
टाटा मोटर्सको कार मेला,काठमाडौं (कास) टाटा मोटर्सको कार मेला सिजन ५ राजधानीमा सकिएको छ । बिक्रेता सिप्रदी टेडिङद्वारा आयोजित ३ दिने मेला २५ सयभन्दा बढी दर्शकले अवलोकन गरेको जारी विज्ञप्तिमा उल्लेख छ । आयोजकका अनुसार मेलामा अवलोकनकर्ताहरू विभिन्न कारबारे जानकारी लिई टेस्ट ड्राइभलगायत मनोरञ्जनात्मक कार्यक्रममा सहभागी भएका थिए । ६ सय ८० भन्दा बढीले टाटाका विभिन्न मोडलका कार टेस्ट ड्राइभ गरे भने सयजनाले टाटाको गाडी खरिदका लागि बुकिङ गरेका कम्पनीले जनाएको छ । त्यस्तै ३ सयभन्दा बढी सहभागी दर्शकले एक्स्चेन्जका लागि आफ्नो पुरानो गाडीको मूल्यांकनसमेत गराएको जारी विज्ञप्तिमा छ ।
नेपाल अध्यक्ष भएको तीन वर्षपछि बैठक हुँदै,"काठमाडांै बहुक्षेत्रीय प्राविधिक तथा आर्थिक सहयोगका निम्ति बंगालको खाडीको प्रयास (बिमस्टेक) को नेपालले अध्यक्षता गरेको तीन वर्षपछि १५ औं मन्त्रीस्तरीय बैठक अगामी बिहीबार र शुक्रबार काठमाडौंमा हुने भएको छ । आन्तरिक राजनीतिक अवस्था र सदस्य मुलुकहरूको अनुकूलताले गर्दा बैठकमा ढिलाइ भएको बताइएको छ । दक्षिण एसियाली क्षेत्रीय सहयोग संगठन (सार्क) को समेत अध्यक्ष रहेको नेपालले सार्क र बिमस्टेक कुनलाई बढी प्राथमिकता दिने भन्ने अन्योल पनि थियो । पछिल्लो समय बिमस्टेकलाई छिमेकी भारतले बढी प्राथमिकतामा राखेपछि अध्यक्ष मुलुक नेपाल अलमलमा परेको हो । अघिल्लो सरकारका मन्त्रीहरूले पटकपटक अब बिमस्टेक यो क्षेत्रमा अघि बढ्ने बताउँदै आएका थिए । बिमस्टेक स्थापना भएको २० वर्षमा चौथौ शिखर सम्मेलन गर्न खोजिरहेको छ । दुई वर्षअघि मात्र बिमस्टेको सचिवालय बंगलादेशमा स्थापना भएको हो । त्यसअघि मन्त्रालयमा रहेको डेक्सको रुटिन प्रक्रियामा यो संगठन चलिरहेको थियो । पछिल्लो समय सबै सदस्य मुलुकका विदेशमन्त्रीले उक्त बैठकमा भाग लिने भएपछि नेपालले उक्त मन्त्रीस्तरीय बैठकको तयारी अघि बढाएको हो । बिमस्टेक अध्यक्ष मुलुक नेपालले पहिलोपटक गर्न लागेको उक्त बैठकको भौतिक तयारी पूरा गरिसकेको छ । सार्क शिखर सम्मेलनका लागि कतारसँग अनुदानमा माग गरिएका सात मर्सेडिज लेमोजिन अहिले उपयोग हुने भएको छ । यसअघि राजदूतको क्रेडेन्सियल र उच्च अधिकारीको नेपाल भ्रमणमा मात्र उपयोगमा आएको उक्त मर्सेडिज गाडीहरू उपयोगमा ल्याउन लागिएको हो । उक्त गाडीले मात्र अपुग हुने भएपछि अर्थ, गृह र ऊर्जा मन्त्रालयबाट समेत परराष्ट्रले गाडी लिएको छ । सार्कमा त्यस्तो गाडी नहुँदा नेपालले भारतको निजी कम्पनीबाट भाडामा ल्याएर चलाएको थियो । भारतीय प्रधानमन्त्री नरेन्द्र मोदी र पाकिस्तानका प्रधानमन्त्री नवाज सरिफले आफ्नै मुलुकबाट त्यस्तो कार लिएर आएका थिए । नेपालले खरिद गर्न नसकेपछि कतारले पछि उपयोगी हुने भन्दै १० वटा गाडी अनुदानमा उपलब्ध गराएको थियो । विषयगत र भौतिक दुवै तयारी लगातार रूपमा अघि बढेको परराष्ट्र प्रवक्ता भरतराज पौड्यालले कान्तिपुरसँग भने, विभिन्न एजेन्डाहरूबारे पनि छलफलहरू भइरहेका छन् । बैठकको सबै पक्षबारे छिट्टै औपचारिक जानकारी गराउनेछौं । नेपालसँग यस्ता सम्मेलन गरेका अनुभवहरू रहेकाले यसमा धेरै चिन्ता गर्न नपर्नेसमेत अधिकारीहरूले बताए । भारत, भुटान, बंगलादेश, श्रीलंका, थाइल्यान्ड र म्यान्मार सदस्य रहेको उक्त संगठन सार्क र पूर्वी एसियाली संगठन आसियानको पुलका रूपमा स्थापना भएको थियो । त्यसमा सार्कका तीन मुलुक अफगानिस्तान, पाकिस्तान र माल्दिभ्स सदस्य छैनन् । यही कारण बिमस्टेकलाई माइनस पाकिस्तान समेत भनिँदै आएको छ । भारत, चीन, ब्राजिल, रसिया, दक्षिण अफ्रिका सदस्य रहेको ब्रिक्सको गोवामा गत वर्ष असोजमा सम्पन्न शिखर सम्मेलनमा भारतले सार्कलाई नभई बिमस्टेक पर्यवेक्षकका रूपमा निम्त्याएको थियो । यसका सदस्य मुलुकको सक्रिय सहभागिता रहेको थियो । त्यससमयमा तत्कालीन प्रधानमन्त्री पुष्पकमल दाहाल त्यो सम्मेलनमा सहभागी भएका थिए । त्यहाँ नेपालभारतचीनको त्रिपक्षीय बैठकको संयोगसमेत मिलेको थियो । भारत, श्रीलंका, बंगलादेश र भुटानका विदेशमन्त्रीहरू क्रमश: सुष्मा स्वराज, रवि करुणनायके, अबुल हसन महमुदअली र दाम्चो दोर्जी बिहीबार नै काठमाडौं आइपुग्ने छन् । आसियन मुलुकहरू थाइल्यान्ड र म्यान्मारबाट भने उपविदेशमन्त्रीस्तरीय बैठकमा सहभागिता रहने निश्चित भएको अधिकारीहरूले बताए । मन्त्रीस्तरीय बैठकको प्रधानमन्त्री शेरबहादुर देउवाले उद्घाटन र उपप्रधान तथा परराष्ट्रमन्त्री कृष्णबहादुर महराले अध्यक्षता गर्ने गर्नेछन् । अघिल्ला बैठकहरूमा पहिचान भएका व्यापार, लगानी, प्रतिआतंकवाद, गरिबी निवारण, यातायात, पर्यटन, सञ्चार, ऊर्जा, कृषि, जनस्वास्थ्य, वातावरण तथा प्राकृतिक विपत्ति र जलवायु परिवर्तनजस्ता १४ क्षेत्रमा छलफल हुने परराष्ट्र मन्त्रालयको क्षेत्रीय संगठन महाशाखाका अधिकारीले बताए । तेस्रो शिखर सम्मेलन र यसअघिका मन्त्रीस्तरीय बैठकका निर्णय कार्यान्वयनको समीक्षाका साथै बिमस्टेकअन्तर्गतका पारस्परिक सहयोगका विषयलाई दू्रतगतिमा कार्यान्वयन गर्नेबारे १५ औं बैठक केन्द्रित हुने अपेक्षा गरिएको छ । बैठकको पहिलो दिन नै प्रधानमन्त्री देउवाले विदेशमन्त्रीलाई सामूहिक रूपमा भेट गर्नेछन् । भारतीय विदेशमन्त्री स्वराजले नेताहरूसँग छुट्टै राजनीतिक भेटवार्ता गर्ने बताइएको छ ।"
बजारमा डेढ दर्जन जलविद्युत् कम्पनी थपिँदै,"काठमाडौं सेयर बजारमा चालु आर्थिक वर्षमा करिब डेढ दर्जन जलविद्युत् कम्पनी थपिने भएका छन् । सर्वसाधारणका लागि सेयर निष्कासन गरिसकेका र निष्कासन प्रक्रियामा रहेका कम्पनीहरूको संख्या हेर्दा यो वर्ष कम्तीमा डेढ दर्जन जलविद्युत् कम्पनी दोस्रो बजारमा थपिन लागेका हुन् । सेयर निष्कासन भएर पनि सूचीकृत भइनसकेका ५ र निष्कासन प्रक्रियामा रहेका १३ सहित १८ कम्पनी यो वर्ष बजारमा थपिनेछन् । आकलन गरिएजति कम्पनीहरू थपिएमा यो वर्षको अन्त्यसम्म नेपाल स्टक एक्सचेन्ज (नेप्से) मा सूचीकृत जलविद्युत् कम्पनी संख्या ३० भन्दा बढी पुग्नेछ । हाल नेप्सेमा जलविद्युत् समूहका १५ वटा कम्पनी सूचीकृत छन् । गत साताको कुल कारोबारमा जलविद्युत् समूहको कारोबार हिस्सा साढे ३ प्रतिशत मात्र छ । हाल सूचीकृतभन्दा बढी कम्पनी थपिने भएपछि यो समूहको कारोबार हिस्सा पनि दोब्बरले बढ्ने अनुमान गरिएको छ । हाल विभिन्न क्षेत्रका १७ कम्पनीको प्राथमिक तथा थप निष्कासन (आईपीओएफपीओ) बजारमा आउँदै छ । तीमध्ये १३ वटा जलविद्युत् कम्पनी छन् । यसअघि सेयर निष्कासन गरेर पनि सूचीकृत नभएका र सेयर निष्कासन प्रक्रियामा रहेका कम्पनी गरी करिब डेढ दर्जन कम्पनी छिट्टै बजारमा आउने देखिएको हो । प्रक्रियामा रहेका कम्पनीहरूमध्ये अधिकांशले स्थानीयवासीका लागि सेयर निष्कासन गर्न लागेका छन् । जलविद्युत् कम्पनीहरूले कम्तीमा १० प्रतिशत सेयर आयोजना प्रभावित स्थानीयलाई दिनुपर्ने कानुनी व्यवस्था छ । स्थानीयलाई सेयर बाँडफाँटपछि सर्वसाधारणका लागि सेयर निष्कासन गर्नुपर्छ । नयाँ व्यवस्थाअनुसार जलविद्युत् लगायत उत्पादनमूलक क्षेत्रका कम्पनीले आयोजना प्रभावितलाई बाहेक थप कम्तीमा १० प्रतिशत सेयर सर्वसाधारणलाई निष्कासन गर्नुपर्छ । त्यसपछि दोस्रो बजारमा कारोबार लागि नेप्सेमा सूचीकृत हुनुपर्ने कानुनी व्यवस्था छ । आवेदन दिएका कम्पनीहरूले बोर्डबाट अनुमति पाएपछि मात्र सेयर निष्कासन गर्न पाउँछन् । हाल सेयर निष्कासनका लागि आवेदन दिएका डेढ दर्जनभन्दा बढी कम्पनीमध्ये १३ वटा जलविद्युत्, २ फाइनान्स कम्पनी र एकएक वटा बिमा र वाणिज्य बैंक छन् । ती कम्पनीहरूले ३ अर्ब ३३ करोड ३४ लाख २९ हजार रुपैयाँ बराबरको ५ करोड ४ लाख ६५ हजार कित्ता सेयर बजारमा ल्याउन लागेका छन् ।विगत लामो समयदेखि सेयर बजारमा वित्तीय क्षेत्रको प्रभुत्व रहँदै आएको छ । कुल सूचीकृत कम्पनीहरूमध्ये ८० प्रतिशतभन्दा बढी हिस्सा बैंक तथा वित्तीय संस्था र बिमा कम्पनीहरूको छ । यसकारण राष्ट्र बैंक र बिमा समितिका ससाना निर्देशनहरूले पनि सेयर बजार नराम्ररी प्रभावित हुँदै आएको छ । यसैगरी सेयर बजारमा उत्पादनमूलक (वास्तविक) क्षेत्रका कम्पनी भित्र्याउन नसकेको आरोप सरकार र नियामक निकायलाई लाग्दै आएको छ । जलविद्युत् कम्पनीको संख्या बढेसँगै वित्तीय क्षेत्रका कम्पनीहरूको प्रभुत्व घट्ने जानकारहरू बताउँछन् । पछिल्ला ४५ वर्षमा १ सय १२ वटा बैंक तथा वित्तीय संस्था गाभिएर ४३ वटा बनेका छन् । यसकारण अघिल्लो वर्ष सूचीकृत कम्पनी संख्या २ सय ३० रहेकामा गत वर्ष २ सय ८ मा झरेको नेप्सेले जनाएको छ । निष्कासनको तयारीमा रहेका कम्पनीहरूमा आँखुखोला जलविद्युत्, गर्जङ उपत्यका हाइड्रोपावर, जोशी हाइड्रोपावर डेभलपमेन्ट कम्पनी, पञ्चकन्या माई हाइड्रोपावर, शुभम् पावर, लफिङ बुद्ध पावर नेपाल, युनिक हाइडेल कम्पनी र कालीका पावर कम्पनीले आयोजना प्रभावित स्थानीयवासीका लागि सेयर निष्कासन गर्दै छन् । बुटवल पावर कम्पनी र रिडी विद्युत् कम्पनीले सर्वसाधारणका लागि सेयर निष्कासन अनुमति मागेका हुन् । अपेक्षाअनुसार उत्पादनमूलक कम्पनीहरू बजारमा आउन नसके पनि जलविद्युत् क्षेत्रका कम्पनीहरूको उत्साह राम्रो देखिएको बोर्डका प्रवक्ता निरज गिरीले बताए । सिमेन्टलगायत अन्य उत्पादनमूलक क्षेत्रका कम्पनीहरू भित्रन सकेनन्, उनले भने, हाल जलविद्युत् क्षेत्रका कम्पनीहरूको सूचीकरण हुने लहर देखिएको छ ।"
व्यवसायीद्वारा आफैंले गरेको सहमतिको विरोध,"काभ्रे सार्वजनिक यातायातको छत हटाउने सरकारी निर्णयको व्यवसायीले विरोध जनाएका छन् । व्यवसायीकै सहमतिमा गरिएको उक्त निर्णयको उनीहरूले नै विरोध गरेका हुन् । यातायात व्यवसायी राष्ट्रिय महासंघको सहमतिमा सरकारले २०७३ असोज १३ को राजपत्रमा उक्त विषय प्रकाशित गरिसकेको छ । राजपत्रमा प्रकाशित भएको नियमको हाल विरोध हुन थालेको हो । उनीहरूले यात्रुको सामान (लगेज) बोक्ने प्रयोजनका लागि छत अनिवार्य भएको तर्क गरेका छन् । महासंघमा आधिकारिक छलफल र सहमतिबिनै केही व्यक्तिकै आधारमा उक्त निर्णय भएको जनाउँदै महासंघकै पदाधिकारीले विरोध जनाए । महासंघका अध्यक्ष, महासचिव र कोषाध्यक्षले कार्य सम्पादन समितिमा छलफल नै नगरी सहमति जनाएको उनीहरूको भनाइ छ । काभ्रे, सिन्धुपाल्चोक, काठमाडौं, नुवाकोट र रसुवामा बस सेवा सञ्चालन गर्दै आएको हेलम्बु यातायात सेवा समितिको पोखरामा भएको २१ औं वार्षिक साधारणसभामा महासंघका वरिष्ठ उपाध्यक्ष विजयबहादुर स्वाँरले निर्णयबारे अनभिज्ञता प्रकट गरे । यसबारे महासंघमा निर्णय भएको छैन, स्वाँरले भने, यात्रुको लगेज त बोक्न पाउनुपर्छ, सरकारले यो नीतिमा पुनर्विचारगर्नुपर्छ । छतमा समेत यात्रु चढ्ने गर्दा दुर्घटना बढेपछि सरकारले छत हटाउने निर्णय गरको थियो ।"
विमानलाई भ्याइनभ्याई,"बाँके मानसरोवर जाने भारतीय पर्यटकहरू नेपालगन्ज आउने क्रम बढेसँगै एयरलाइन्स कम्पनीलाई हवाई उडान गर्न भ्याइनभ्याई छ । पर्यटकको चाप बढी हुनुका साथै कर्णालीका स्थानीय यात्रुहरूसमेत हवाई यात्राका लागि पालोमा रहेकाले उडान भर्न एयरलाइन्सलाई हम्मेहम्मे परेको हो । नेपालगन्ज विमानस्थलबाट गोमा, सीता र तारा एयरलाइन्स कम्पनीले दैनिक ५ पल्टसम्म उडान गर्दै आएका छन् । तीन कम्पनीका तीनतीन विमानले कर्णाली अञ्चलका लागि उडान भर्ने गरेका हुन् । तर, यात्रुहरू भने चाहिएको बेलामा टिकट नपाएर विमानस्थलमै अलपत्र पर्ने गरेका छन् । विमान कम्पनीले मानसरोवरका यात्रुहरूलाई बढी प्राथमिकता दिँदा कर्णालीका यात्रुहरूलाई कठिनाइ झेल्नुपरेको गुनासो छ । हुम्लाका कर्ण बुढाले एक साताअघि टिकट बुक गरे पनि घर फर्किन नपाएको गुनासो गरे । सबै उडानमा भारतीय पर्यटकलाई महत्त्व दिन्छन् । हामी पैसा तिरेर पनि घर फिर्ता हुन पाउँदैनन्, उनले भने, एयरलाइन्स कम्पनी कमाउ धन्दामा लागेका छन् । हरेक वर्ष यो समयमा यस्तै दु:ख पाउने गरिएको छ । सीता एयरलाइन्सका नेपालगन्ज प्रमुख पंकज शाहले केही दिन मौसम प्रतिकूलताका कारण उडान रोकिँदा यात्रुहरू थपिएको बताए । उनले आइतबार कर्णालीमा सबैजसो उडान भएका कारण यात्रुको चाप घटेको जनाए । पर्यटक र कर्णाली अञ्चलका स्थानीय यात्रुहरूको चाप बढेपछि विवादसमेत हुने गरेको छ । गत शनिबार दिउँसो एयरलाइन्स कम्पनीका कर्मचारी र यात्रुबीच विवाद भएको थियो । प्रहरीले विवाद समाधान गरेका थिए । मानसरोवर तीर्थालुुलाई लक्षित गरी हाल दैनिक दुई दर्जन बढी उडान हुने गरेको छ । तर, मौसम प्रतिकूलताका कारण उडानहरू रद्द भएपछि विवाद हुने गरेको हो । मानसरोवरका यात्रुले एक साताअघि नै टिकट बुक गरे पनि समयमै उडान हुन नपाएको गुनासो गरेका छन् । दुई दिनदेखि एयरपोर्ट धाइरहेका छौं । मानसरोवर कहिले पुग्ने अनिश्चित छ । एक सातादेखि नेपालमा दु:ख पाइरहेका छौं, मानसरोवरका लागि नेपाल आएकी भारतीय पर्यटक पल्बीले भनिन्, एयरलाइन्सका कर्मचारीहरू आजभोलि भन्दै आलटाल गरिरहेका छन् ।"
नेप्से साढे ४ अंकले बढ्यो,"काठमाडौं साताको पहिलो दिन नेप्से परिसूचक ४ अंक बढी (०२७ प्रतिशत) ले बढेको छ । कारोबारमा आएकामध्ये तीन समूहको परिसूचक सकारात्मक रहे भने पाँच समूहको परिसूचक घटे । कारोबार सुरु भएदेखि उकालो लागेको नेप्से अन्त्यमा ४४७ अंकले बढेर १ हजार ६ सय ६५०५ विन्दुमा पुगेको छ । आइतबार १ अर्ब १ करोड रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम १२ करोड ६४ लाख रुपैयाँले कम हो । योसँगै कुल बजार पुँजीकरण पनि बढेर १९ खर्ब ५० अर्ब रुपैयाँ पुगेको छ । आइतबार अन्य समूहको ०८२ प्रतिशत बढ्यो । बंैकिङ समूहको परिसूचक ०७७ प्रतिशत र उत्पादन तथा प्रशोधनको ०६४ प्रतिशत बढे । तर, होटल समूहको परिसूचक १३५, वित्त कम्पनीको ०८५, जलविद्युत्को ०८३, बिमाको ०५३ प्रतिशत र विकास बैंकको ०१५ प्रतिशतले घटे । उक्त दिन क वर्गका कम्पनीको कारोबार मापक सेन्सेटिभ परिसूचक ०२६ प्रतिशतले बढ्यो कारोबारमा आएकामध्ये ६१ कम्पनीको सेयर मूल्य बढ्यो, ८५ कम्पनीको सेयर मूल्य घट्यो, १३ कम्पनी स्थिर छ ।"
गाउँपालिकामा बैंक नहुँदा समस्या,"मुगु जिल्लाका गाउँपालिकामा बैंक नहुँदा आर्थिक कारोबार गर्न समस्या भएको छ । सरकारले प्रत्येक गाउँपालिकामा बैंक शाखा खोल्न निर्देशन दिए पनि स्थापना नहुँदा स्थानीयले कारोबारका लागि सदरमुकाम नै धाउनुपर्ने बाध्यता यथावत् रहेको हो । बैंकको समस्या देखाएर गाउँपालिकको सम्पर्क कार्यालय सदरमुकाममा खोलेर उतै काम गर्न थालेका छन् । जिल्लामा छायानाथ रारा नगरपालिकाबाहेक सोरु, खत्याड र मुगुम् कार्मारोङ गाउँपालिकामा बैंक छैनन् । गाउँपालिकाको कार्यालय स्थापना भई कामकाज सुरु भए पनि बैंक स्थापना नभएका हुन् । गाउँसभा सकेर सोरु र मुगुम् कार्मारोङ गाउँपालिकाका अध्यक्ष तथा कार्यकारी अधिकृत सम्पर्क कार्यालय जिल्लामै खोलेर स्थानीयको कामकाज गर्न थालेका छन् । नगरपालिकामा एक राष्ट्रिय वाणिज्य बैंक, कृषि विकास बैंक, एनआईसी एसिया, निर्धन लघु वित्तलगायतका बैंकबाट आर्थिक कारोबार हुने गरेको छ । सरकारले प्रत्येक गाउँपालिकामा असारभित्रै बैंकका शाखा खोल्न निर्देशन जारी गरे पनि हालसम्म कुनै टुंगो लाग्न सकेको छैन । सदरमुकामस्थित राष्ट्रिय वाणिज्य बैंकमा गाउँपालिकाहरूले खाता खोलेर कारोबार सुरु गरेका छन् । बैंक नहुँदा आर्थिक कारोबार गर्न सदरमुकाममै आउनुपर्ने अवस्था आएको छ, सोरु गाउँपालिका प्रमुख लोकबहादुर शाहीले भने । सोरु, खत्याड र मुगुम् कार्मारोङ गाउँपालिकामा बैंककै समस्या देखाएर कृषि, शिक्षा, पशु, घरेलु महिला विकास, वनलगायत सरकारी कार्यालयले शाखा विस्तार गरेका छैनन् । गाउँपालिकामा बैंक शाखा स्थापना गर्नेबारे आफूलाई थाहा नभएको राष्ट्रिय वाणिज्य बैंकका निमित्त प्रबन्धक प्रकाशकुमार भामले बताए ।"
यार्तुङ मेलाले मुस्ताङका होटल भरिभराउ,"मुस्ताङ (कास) मुस्ताङीको ठूलो पर्व यार्तुङ मेलामा आएका दर्शकले यहाँका होटल भरिभराउ भएका छन् । मन्दिर दर्शन गर्नेदेखि घुमफिरका लागि आउने स्वदेशी र विदेसी पर्यटकले होटलको व्यापार बढेको हो । गत शुक्रबारदेखि सुरु यार्तुङ मेलामा आन्तरिक पर्यटक निकै बढेका छन् । यार्तुङका बेला बर्सेनि यहाँ मेला लाग्ने गर्छ । मुस्ताङमा जन्मेहुर्केर अन्यत्र बसोवास गरिरहेकाहरू पनि यस मेलामा आएका छन् । मुक्तिनाथ मन्दिरभन्दा केही तल समथर चौरमा लागेको चारदिने मेलामा विभिन्न खेलकुद प्रतियोगितादेखि सांस्कृतिक कार्यक्रम भइरहेको छ । घोडा दौड प्रमुख आकर्षण रहने मेला र बौद्ध परम्परामा आधारित संस्कृतिले मुस्ताङमा पर्यटकलाई तान्ने गरेको छ ।मेलाकै कारण मुक्तिनाथ क्षेत्र, कागबेनी र जोमसोमका होटल भरिभराउ छन् । वर्षायाम भए पनि मेला हेर्न आउनेको संख्या उल्लेख्य छ । यतिबेला बेनीजोमसोम सडकको विभिन्न ठाउँमा पहिरो गएकाले धेरै ठाउँ गाडी परिवर्तन गरेर मात्रै आउजाउ सम्भव छ । सडकको अवरोध छिचोलेरै पनि मेला हेर्न अघिल्लो वर्षभन्दा बढी मानिस आएको आयोजकले जनाएका छन् । यतिबेला कागबेनीमुक्तिनाथ सडक कालोपत्रे गर्ने काम भइरहेको छ । मौसम खराबीका कारण हवाई उडान नियमित छैन । तर, काठमाडौं र पोखरामा बसेका केही मुस्ताङी हेलिकप्टर चार्टर गरेरै मेला हेर्न आएका छन् । मुक्तिनाथको जनप्रिय युवा क्लबद्वारा आयोजित मेला हेर्न मुस्ताङकै विभिन्न गाउँबाट स्थानीयको पनि उल्लेख्य सहभागिता छ । मेलामा सहभागी हुन आउनेहरू सबै होटलमा बस्ने गर्छन् । आफन्त हुन् वा पराइ सबैले होटलमा आफ्नो खर्चको प्रबन्ध आफंै मिलाउनुपर्ने यहाँको चलन छ । स्वदेशी र विदेशी पर्यटक उल्लेख्य संख्यामा आएकाले होटलहरू भरिएको आयोजक युवा क्लबका अध्यक्ष सुरज गुरुङले बताए । यार्तुङ मेला घोडाहरूको पर्व हो, उनले भने, यही घोडा दौडको मेला मुस्ताङको मुख्य आकर्षणको पर्व मानिँदै आएको छ । घोडा दौडले मेला हेर्न आइपुगेका पर्यटकलाई मनोरञ्जन दिएको उनले बताए । मेला हेर्न आएकाहरू मुक्तिनाथ क्षेत्रका होटलहरूमा बसेका छन् । लेक (हाई अल्टिच्युट) लाग्नेहरू १५ किमि तल कागबेनी बजारका होटलमा बसेका छन् । केही दर्शक दिनभरि मेला हेरेर जोमसोम फर्केर बस्ने गरेका छन् । होटल व्यवसायीका अनुसार मुक्तिनाथ, कागबेनी र जोमसोममा साना ठूला गरी ८० होटल छन् । मेला हेर्न आउनेहरू बसेकाले होटल भरिएको कागबेनीकी होटल सञ्चालिका ढोका गुरुङले बताइन् ।"
भारतलाई शृंखला,कोलम्बो (एएफपी) रवीन्द्र जडेजाले पाँच विकेट लिएपछि भारतले दोस्रो टेस्टमा श्रीलंकालाई बुधबार चौथो दिन एक इनिङ्स ५३ रनले हराएको छ । यससँगै भारतले तीन टेस्टको सिरिजमा पनि निर्णायक अग्रता लिएको छ । जडेजाले सबैभन्दा बहुमूल्य विकेटका रूपमा १ सय ४१ रन बनाएका दिमुथ करुणारत्नेलाई आउट पारे । यससँगै खेलमा श्रीलंकाले तेर्साएको चुनौती समाप्त भएको थियो । फलोअन गरेको श्रीलंका आफ्नो दोस्रो इनिङ्समा ३ सय ८६ रन बनाएर अलआउट भएको थियो । यसका लागि भने भारतीय बलरले १ सय १६५ ओभर संघर्ष गर्नुपरेको थियो । यससँगै भारतले अन्तिम टेस्ट अगाडि नै २० ले सिरिज आफ्नो नाममा पारेको छ । भारतले श्रीलंकालाई पहिलो इनिङ्समा १ सय ८३ रनमा समेटेपछि घरेलु टिम कुनै पनि समय खेलमा फर्कन सक्ने स्थितिमा रहेन । यसअघि भारतले नौ विकेट गुमाएर ६ सय २२ रनमा आफ्नो पहिलो इनिङ्स समाप्तिको घोषणा गरेको थियो । त्यही इनिङ्समा टिकेर भारतले श्रीलंकामाथि दबाब सिर्जना गरेको थियो । श्रीलंकाका लागि बायाँ हाते ब्याट्सम्यान करुणारत्ने र कुशल मेन्डिसले भारतीय बलरलाई निस्तेज पार्दै दोस्रो विकेटका लागि १ सय ९१ रनको साझेदारी गरे । मेन्डिस १ सय १० रन बनाएर आउट भए । सिंहाली स्पोटर््स मैदानमा भारतीय कप्तान विराट कोहलीले आफ्नो बलरलाई नियमित अन्तरमा परिवर्तन गर्दै श्रीलंकालाई दबाबमा ल्याउने प्रयास गरे । त्यसै रणनीतिअन्तर्गत एकपल्ट करुणारत्ने आउट आएपछि भारतलाई बाँकी विपक्षी ब्याट्सम्यानलाई क्रिजबाट गर्न कठिन भएन । घरेलु टिमले दुई विकेट गुमाएर २ सय ९ रनबाट अगाडि खेल्न सुरु गरेको थियो र बिहानको सेसनमा दुई विकेट गुमाएको थियो । त्यसमा कप्तान दिनेश चन्डिमल दुई रन मात्र बनाएर आउट भए । उनी बायाँ हाते स्पिनर जडेजाको बलमा स्लिपमा क्याच आउट भए । करुणारत्नेले पूर्वकप्तान एन्जेलो म्याथ्युजसँग पाँचौं विकेटका लागि ६९ रनको साझेदारी गरे र भारतलाई जितका लागि कुर्न बाध्य पारे । म्याथ्युजले संघर्षपूर्ण ३६ रन बनाए । उनी पनि जडेजाकै बलमा आउट भए ।
हरिकृष्ण र निकु च्याम्पियन,"इटहरी (कास) लक्ष्मीमार्गमा आयोजित दौड प्रतियोगितामा आर्मीका हरिकृष्ण महरा विजेता भएका छन् । उनले ५ किलोमिटर दूरी १६ मिनेटमा पूरा गरे । खुलातर्फ महिलामा निकु लिम्बू उक्त दूरी २४ मिनेटमा पार गर्दै च्याम्पियन भइन् । दुवैले १५१५ हजार रुपैयाँ हात पारे ।लक्ष्मीमार्ग सहयोग विकास संस्थाद्वारा आयोजित एलएक्स रन स्पर्धाको पुरुषतर्फ आर्मीका वीरबहादुर बस्नेतले १६ मिनेट ५ सेकेन्ड र प्रकाश भण्डारीले १७ मिनेटमा निर्धारित दूरी पूरा गर्दै दोस्रो र तेस्रो स्थान हासिल गरे । दोस्रोले १० हजार र तेस्रोले ५ हजार रुपैयाँ प्राप्त गरे । महिलातर्फ दोस्रो भएकी खोटाङकी मेरिना राईले २६ मिनेट र तेस्रो भएकी भीमा लिम्बूले २७ मिनेटमा निर्धारित दूरी पूरा गरे । दौडमा २ सय ४९ जना सहभागी थिए । ५ किमिकै यू१६ ब्वाइजमा लक्ष्मण अधिकारी १८ मिनेटसाथ विजेता भए । दोस्रो भएका राहुल लिम्बूले २० मिनेट र तेस्रो भएका प्रतीक राईले २४ मिनेटमा दूरी तय गरे । यू१६ गल्र्समा अनुजा प्रधान पहिलो, इस्को राई दोस्रो र करुणा मगर तेस्रो भए । दुवैतर्फ शीर्ष तीन स्थानका विजेताले क्रमश: ५, ३ र २ हजार रुपैयाँ पाए । भेट्रान पुरुषतर्फ निर्मल राई पहिलो, राम तामाङ दोस्रो र विनोद श्रेष्ठ तेस्रो भए । महिलामा रीतादेवी राई, भीममाया राई र मञ्जु विष्ट शीर्ष तीन स्थान रहे । गाईघाटबाट सहभागी हुन आएका रवि कार्कीले ५ किमि दौड उल्टो कुदेर २६ मिनेटमा पूरा गरेका थिए । उनले पुरस्कारका लागि भन्दा पहिचान दिन सहभागी भएको बताए । दौडलाई धरान रनले प्राविधिक सहयोग गरेको थियो ।"
आर्सनललाई सिल्ड,लन्डन (एपी) चेल्सीका गोलकिपर टिबाउट कोर्टियस र अल्भारो मोराटा टाइब्रेकरमा असफल भएपछि आर्सनलले वेम्बलीमा आइतबार कम्युनिटी सिल्ड जितेको छ ।आर्सनलले टाइब्रेकरमा ४१ को जित हात पारेको हो । भिक्टर मोसेसले चेल्सीलाई अग्रता दिलाए पनि पेड्रोले रातो कार्ड बेहोरेपछि अन्त्यतिर आर्सनलका नयाँ खेलाडी सिड कोलासिनाचले खेल बराबरीमा ल्याए । सात करोड ५६ लाख डलरमा रियल म्याड्रिडबाट चेल्सी स्थानान्तरण भएका मोराटाले बल बाहिर प्रहार गरेपछि ओलिभर जिरोडले निर्णायक गोल गर्दै आर्सनललाई चार वर्षयता तेस्रोपल्ट कम्युनिटी सिल्ड जिताए ।
बायर्नलाई जर्मन सुपरकप,"डोर्टमन्ड (एएफपी) बायर्न म्युनिखले शनिबार जर्मन सुपरकप जितेको छ । उसले पेनाल्टीमा बोर्सिया डर्टमन्डलाई ५४ ले हरायो । मार्क बारट्राको प्रहार गोलमा परिणत हुन सकेन । ९० मिनेटको खेल २२ को बराबरीमा टुंगिएको थियो । डर्टमन्डले क्रिस्टियन पुलिसिचको गोलले अग्रता लियो । रोबर्ट लेवान्डोस्कीले लगत्तै गोल फर्काए । पिएर एमरिक एबामेयाङले डर्टमन्डलाई दोस्रोपल्ट अग्रता दिलाए। खेल सकिन १९ मिनेट अगाडि लुकास पिसज्चेकले आत्मघाती गोल गर्दा खेल बराबरी भएको थियो। पीएसजीअमिन्सपेरिस पेरिस सेन्ट जर्मेनले कीर्तिमानी रकममा ब्राजिली खेलाडी नेयमरको आगमनको खुसियाली मनाउने क्रममा शनिबार फ्रान्सेली लिग वानको सुरुआती खेलमा अमिन्सलाई २० ले हराएको छ । पीएसजीले एडिन्सन कभानीको गोलले अग्रता लिएयता ड्यानी आल्भेसले दोस्रो गोल थपे । खेलको सुरुमा पीएसजीले नेयमरलाई प्रस्तुत गरेको थियो । लिभरपुलबिलबाओडबलिन लिभरपुलले प्रिसिजनमा आफ्नो अपराजित यात्रा कायम गर्दै शनिबार स्पेनी क्लब एथलेटिको बिलबाओलाई ३१ ले हराएको छ । योर्गन क्लोपको लिभरपुलले शनिबार वाटफोर्डविरुद्धको खेलसँगै लिगमा नयाँ सिजनको सुरुआत गर्नेछ । लिभरपुलका रोबर्टो फिरमिनो, बेन उडबर्न र डोमिनिक सोलन्केले गोल गरे ।"
पाथीभरा गोल्डकप सुरु,"ताप्लेजुङ लाखेजात्राको अवसरमा २०२९ सालदेखि निरन्तर सञ्चालन हुँदै आएको पाथीभरा गोल्डकप फुटबल प्रतियोगिता आइतबार सुरु भएको छ । सदरमुकामस्थित भानुजन माविको मैदानमा सुरु प्रतियोगितामा आयोजक ताप्लेजुङले विजयी सुरुवात गरेको छ ।ताप्लेजुङको नवप्रयास युवा क्लबले इलामको रेडहर्स क्लबलाई ३० ले पराजित गर्यो । इलामविरुद्ध दोस्रो हाफमा ताप्लेजुङका क्रिस राई, सुनील नाल्वो र मुकेश लिम्बूले गोल गरे । क्रिसले दोस्रो हाफको २२ औं, सुनीलले ३६ औं र मुकेशले समय सकिन ५ सेकेन्ड अगाडि गोल गरे । मुकेशले गरेको गोल सेन्टरमा ल्याइनपुर्याउँदै रेफ्रीले समय सकिएको भनी सिटी बजाएका थिए । ९० मिनेटको खेलमा ताप्लेजुङका खेलाडी अमीरले पहेंलो कार्ड पाए । बाँकी खेल प्रतिस्पर्धात्मक र शान्तिपूर्ण रह्यो । खेलको उद्घाटन फुङलिङ नगरपालिकाका मेयर छत्रपति प्याकुरेलले गरेका थिए । प्रतियोगिताका विजेताले २ लाख ११ हजार र उपविजेताले १ लाख ११ हजार रुपैयाँ प्राप्त गर्नेछन् । कप ५ किलो चाँदी र २ तोला सुनले लेपन गरिएको छ । सोमबारको खेल सशस्त्र प्रहरी बल पूर्वाञ्चल र कर्णसिंह सोनाम ताप्लेजुङ बीच हुँदैछ । ३० गते फइनल हुने प्रतियोगितामा चर्च ब्वाइज काठमाडौं, पथरी स्पोर्टिङ क्लब मोरङ, राष्ट्रिय जागृति क्लब इटहरी, गोर्खा स्पोर्टिङ क्लब दमक, सगरमाथा युवा क्लब विराटचोक, झापा र फिदिम स्पोर्टिङ क्लब पाँचथर गरी १० टिम सहभागी छन् ।"
