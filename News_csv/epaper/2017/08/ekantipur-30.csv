शीर्षक,विवरण
"नियम छल्दै, सेयर खेल्दै","काठमाडौं नियामक निकायका बहुसंख्यक कर्मचारीले कानुनविपरीत दोस्रो बजारमा सेयर लगानी गरिरहेका छन् । राष्ट्र बैंक कर्मचारी सेवा सर्त विनियमावलीसहित विभिन्न कानुनले नियामक निकाय (राष्ट्र बैंक, बिमा समिति, अर्थ मन्त्रालय, धितोपत्र बोर्ड, नेपाल स्टक एक्सचेन्ज) का कर्मचारीलाई दोस्रो बजारमा सेयर लगानी गर्न बन्देज गरेका छन् । नियामक निकायका कर्मचारीको पहुँच सूचीकृत कम्पनीहरूका आन्तरिक सूचना तथा रणनीतिक योजनामा समेत रहने हुनाले बन्देज लगाइएको हो । तर सेयरमा कानुन विपरीत ठूलो लगानी गर्ने क्रम बढ्दो छ । सूचनामा पहुँचका साथै फोनको भरमा पनि कारोबार गर्न सकिने भएकाले उनीहरूलाई सजिलो भएको जानकारहरू बताउँछन् । केही साताअघि राष्ट्र बैंकका एक कर्मचारीले बैंकबाट ऋण लिएर सेयरमा लगानी गरेको भनी व्यवस्थापनसमक्ष उजुरी पर्यो । व्यवस्थापनले छानबिन सुरु गर्दा ती कर्मचारीले एक वित्तीय संस्थाबाट ओभरड्राफ्ट कर्जा लिएको देखियो । सोही समयमा एक कम्पनीको प्राथमिक निष्कासन (आईपीओ) जारी भएकाले उक्त रकम सेयरमा लगानी भएको आशंकाका आधारमा उजुरी परेको बुझिए पनि अन्तिम निष्कर्ष आइसकेको छैन । कुरा उठेपछि आन्तरिक रूपमा सोधखोज सुरु भएको छ, प्रवक्ता नारायणप्रसाद पौडेलले भने, वास्तविकता केही दिनमा थाहा होला । कर्मचारीहरूलाई बैंक तथा वित्तीय संस्थाबाट ओभरड्राफ्ट ऋण लिन छुट भएकाले त्यसकै आधारमा सेयरमा लगानी गर्यो भन्न नसकिने उनको भनाइ छ ।नियामक निकायका कर्मचारीले दोस्रो बजारमा सेयर लगानी गरेको घटना नयाँ भने होइन । प्राथमिक बजार (आईपीओ) मा भने कानुनी रूपमै उनीहरूले लगानी गर्न पाउँछन् । तर, पछिल्ला वर्ष पदीय मर्यादा र संस्थागत सुशासनको खिल्ली उडाउँदै यस्ता कर्मचारीले सेयरको दोस्रो बजारमा ठूलो रकम लगानी गर्दै आएका छन् । नियामक निकायका धेरै कर्मचारी सेयर बजारमा सक्रिय रहेको ब्रोकर कम्पनीका सञ्चालक नै बताउँछन् । कतिपय कर्मचारीहरूको लगानी पोर्टफोलियो निकै राम्रो छ, तिनीहरूले राम्रो प्रतिफल पनि हात पारेका छन्, एक सेयर ब्रोकरले भने, केही कर्मचारी कार्यालय पोसाकमै आउँछन् । हाल नेप्सेमा सूचीकृतमध्ये करिब ८५ प्रतिशत कम्पनी बैंकिङ र बिमा क्षेत्रका छन् । यसकारण राष्ट्र बैंक र बिमा समितिका ससाना नीतिगत परिवर्तनले पनि सेयर बजार प्रभावित हँुदै आएको छ । अर्थ मन्त्रालय, राष्ट्र बैंक र बिमा समितिलाई मातहत निकायका कम्पनीहरूको व्यावसायिक रणनीतिबारे जानकारी हुन्छ । वित्तीय विवरण स्वीकृत र लाभांश वितरण अनुमति दिने अधिकारसमेत यिनै निकायसँग हुने कारण कर्मचारीले कम्पनीका भित्री सूचना पाउँछन् ।त्यही सूचनाका आधारमा सेयर बजारमा लगानी गरी छोटो समयमा ठूलो रकम कमाउँदै आएका छन् । अर्थ मन्त्रालय र राष्ट्र बैंक उच्च तहमा रहेका केही कर्मचारीले मेरो कम्पनीबाटै कारोबार गर्छन्, अर्का एक ब्रोकरले भने, उनीहरूसँग सूचना हुन्छ, सेयर बजारमा सूचनाकै आधारमा खेल्ने हो । दोस्रो बजारमा राष्ट्र बैंक, बिमा समिति, नेपाल स्टक एक्सचेन्ज, धितोपत्र बोर्डलगायत निकायका कर्मचारी सक्रिय रहेको ती ब्रोकरले बताए । सम्बन्धित संस्थाले आफ्ना कर्मचारीलाई अनुशासनमा राख्न नसक्नुका साथै संस्थागत सुशासन अभावले यस्तो अवस्था आएको ती ब्रोकरको भनाइ छ । हाम्रो काम सेयर खरिदबिक्री गरिदिने मात्र हो, उनले भने, कानुनविपरीत कारोबार रोक्ने काम नियामक निकायको हो । कर्मचारी आफैं कारोबारमा नदेखिएर श्रीमती र नातागोतामार्फत लगानी गर्नेको संख्या पनि उल्लेख्य रहेको ती ब्रोकरले खुलासा गरे । श्रीमती र नातागोताका नाममा कारोबार गर्दा जोखिम कम हुन्छ, एक ब्रोकरले भने । पछिल्लो समयमा सेयर बजारमा महिला लगानीकर्ताको संख्या बढ्नुको एउटा कारण यो पनि भएको उनको दाबी छ। बजारमा रहेका सबै महिला लगानीकर्ता सरकारी कर्मचारीका श्रीमती र नातागोता हुन् भन्न खोजेको होइन, ती ब्रोकरले भने, तर त्यस्तो संख्या पनि कम छैन । ती ब्रोकरका अनुसार उच्च तहमा रहेका केही सरकारी कर्मचारी, राष्ट्र बैंकलगायत निकायका कर्मचारीले आफ्ना श्रीमतीलाई जागिरै छोडाएर पूर्णकालीन रूपमा सेयर बजारमा लगाएको आफूले देखिको दाबी तिनको छ। राष्ट्र बैंकका कर्मचारीले सेवा अवधिभर आफ्नो वा श्रीमान्श्रीमती र अठार वर्ष नपुगेका छोराछोरीका नाममा कुनै बैंक तथा वित्तीय संस्थाको सेयर दोस्रो बजारबाट खरिद गर्न हुँदैन, नेपाल राष्ट्र बैंक कर्मचारी सेवा सर्त विनियमावलीमा उल्लेख छ । कानुनले नियामक निकायका कर्मचारीहरूलाई प्राथमिक सेयर किन्न बाधा नपारे पनि दोस्रो बजारमा कारोबार गर्नु गैरकानुनी रहेको पुँजी बजार नियामक निकाय धितोपत्र बोर्डका प्रवक्ता निरज गिरीले बताए । यसकारण बोर्डले आफ्ना कर्मचारीका लागि आचारसंहिता जारी गरी दोस्रो बजारमा लगानी गर्न बन्देज लगाएको जनाउँदै उनले थपे, पटकपटक यस्ता गुनासा आउने गर्छन्, नियामक निकायका कर्मचारीले दोस्रो बजारमा लगानी गर्नु गैरकानुनी हो । नियामक निकायसँग सूचीकृत कम्पनीको वित्तीय विवरण तथा लाभांश स्वीकृतसम्मको अधिकार हुने भएकाले तिनै कम्पनीको सेयरमा लगानी गर्न नहुने उनको भनाइ छ । स्वार्थ बाझिने सम्भावना मध्यनजर गर्दै उक्त व्यवस्था गरिएको हो, गिरीले भने, कर्मचारीहरूले यो नियम पालना गर्नुपर्छ ।"
चुनाव तयारीमा ढिलाइ,"काठमाडौं प्रदेश र प्रतिनिधिसभा निर्वाचनसँग सम्बन्धित कानुनहरू नबन्दा चुनाव तयारीमा ढिलाइ भएको छ । निर्वाचन आयोगले कानुन अभावमा प्रदेश र प्रतिनिधिसभा चुनाव तयारीका काम अघि बढाउन समस्या भएको जनाएको छ । सरकारले मंसिर १० गते एकै दिन दुईवटै तहको निर्वाचन मिति घोषणा गरिसकेको छ । तर, आवश्यक कानुन अझै संसद्मा विचाराधीन छन् । आयोगले भदौ १ भित्र कानुन उपलब्ध गराउन सरकारसँग माग गर्दै आएको थियो । त्यसका लागि आयोगका पदाधिकारीले पटकपटक प्रधानमन्त्रीलाई भेटेर ध्यानाकर्षणसमेत गराइसकेका छन् । आयोगले निर्वाचन क्षेत्र निर्धारण आयोगको प्रतिवेदन पनि सोही अवधिभित्रै मागेको थियो । तर, सरकारले आयोगको म्याद १५ दिन थपेपछि अपेक्षाअनुसार प्रतिवेदन आएन । आयोगले बुधबार सरकारलाई प्रतिवेदन बुझाउने सम्भावना छ । निर्वाचन क्षेत्र निर्धारण आयोगको प्रतिवेदन छिट्टै पाउने सम्भावना देखिए पनि प्रतिनिधिसभा र प्रदेशसभा निर्वाचन ऐन भने आयोगले पाउने अझै निश्चित छैन । दुइटै विधेयक व्यवस्थापिका संसद्को राज्यव्यवस्था समितिमा विचाराधीन छन् । समितिले विधेयकमाथि दफावार छलफल नै थालेको छैन । प्रमुख निर्वाचन आयुक्त अयोधीप्रसाद यादवले निर्वाचनसँग सम्बन्धित कानुन निर्माणमा ढिलाइले निर्वाचन तयारी प्रभावित भइरहेको बताए । आयोगले बनाएको टाइमलाइन मिस भइसकेको छ । कानुन उपलब्धतामा जति ढिलो हुँदै छ, त्यति नै मंसिर १० को मितिलाई प्रभावित पार्ने सम्भावना बढ्दै जान्छ, उनले भने, अब यति दिन उति दिनभित्र होइन, यथाशक्य छिटो कानुन पाउनुपर्यो । उनले कानुन उपलब्धतामा भइरहेको ढिलाइप्रति आयोग गम्भीर रहेको भन्दै त्यसका लागि पटकपटक सरकारको ध्यानाकर्षण गराइएको बताए । सरकारले यथाशीघ्र कानुन उपलब्ध गराउने प्रतिबद्धता व्यक्त गरे पनि व्यवहार भने त्यस्तो देखाएको छैन । सत्तारूढ दलकै सांसद दिलबहादुर घर्ती राज्यव्यवस्था समितिका सभापति छन् । सत्तारूढ दलकै सांसदहरूले विधेयकहरूमाथि प्रशस्तै संशोधन राखेका छन् । तर, समितिले पास गर्न तदारुकता देखाएको छैन । प्रतिनिधिसभा निर्वाचन विधेयकमा करिब डेढ सय सांसदले फरकफरक ३ सय १२ वटा संशोधन प्रस्ताव दर्ता गराएका छन् । प्रदेशसभा निर्वाचन विधेयकमा पनि यत्ति नै हाराहारी संशोधन परेको छ । निर्वाचन मिति कसले तोक्ने, प्रत्यक्ष निर्वाचनतर्फ महिला आरक्षित सिट हुनुपर्ने, अपांगता भएकालाई आरक्षण, फौजदारी अभियोगमा सजाय पाएकाले पनि उम्मेदवार बन्न पाउनुपर्ने, कर्तव्य पूरा नगर्ने जनप्रतिनिधिलाई फिर्ता (राइट टु कल) को अधिकार, समानुपातिक सूचीमा प्रतिनिधित्वको प्रतिशतमा हेरफेरलगायत संशोधनका महत्त्वपूर्ण विषय छन् ।समितिका सभापति घर्ती विधेयकमा संशोधन प्रस्तावउपर राजनीतिक सहमति जुटाउने प्रयास भइरहेको दाबी गर्छन् । तर, विधेयकमाथिको सैद्धान्तिक छलफल सकिएको तीन साता बढी भइसक्दासम्म उनले दफावार छलफल सुरु गराउन सकेका छैनन् । संशोधन धेरै परेका छन् । त्यसमा समान प्रवृत्तिकालाई केलाउँदा प्रतिनिधिसभामा ४५४६ र प्रदेशसभामा ३३३४ दफामा संशोधन प्रस्ताव परेको देखिन्छ, उनले भने, त्यसमध्ये ५७ वटा महत्त्वपूर्ण विषयमा राजनीतिक दलहरूबीच सहमति खोज्नुपर्ने भएकाले ढिलाइ भएको हो । यथाशक्य छिटो टुंग्याउन प्रयासरत छौं । आयोगका पदाधिकारी भने आश्वस्त हुन सकेका छैनन् । प्रवक्ता सूर्यप्रसाद शर्मा दिनदिनै सरकारलाई कानुनका लागि हारगुहार गरिरहेको सुनाउँछन् । सरकार र संसद् कानुन उपलब्धताका विषयमा त्यति गम्भीर नदेखिएको उनले बताए । निर्वाचनको समग्र प्रक्रिया कानुनबाट निर्देशित हुने हो, निर्वाचन मिति आयो तर कानुन नआउँदा एकप्रकारले काम ठप्प नै छ भन्दा पनि हुन्छ, समय कम भएकाले मिनेटमिनेटको महत्त्व हुन्छ । तर, यतिबेला दिनहरू खेर गइरहेका छन्, उनले भने, कानुन नपाउँदा काम गर्न नियमावली, निर्देशिका र कार्यविधि बनाउन सकिएको छैन । त्यसले धेरै काम रोकिन पुगेको छ ।"
भ्रष्टाचार नरोके महालुट,"इमानदार बन्छु भन्दा पनि नपाइने, यो कस्तो देश ?पूर्वप्रधानन्यायाधीश तथा न्यायाधीश कस्ता कार्यक्रममा जाने भन्ने बहस छ । मलाई यस्ता कार्यक्रममा आउँदा आलोचना हुने हो कि भन्ने पनि छ । वास्तवमा पुस्तक (रजगज) विमोचनको निम्तो पाएपछि म सुरुमा अलिकति हच्किएको थिएँ । त्यसको कारण पनि छ । संविधानले पनि कानुनले पनि सबैतिर बाटो थुनेर हामीलाई एउटा मानव अधिकार आयोगतिर मात्र देखाएको छ । त्यहाँ एक जना हुने हो, सबै अट्ने कुरा आउँदैन । कहाँ के बोल्ने, के नबोल्ने । अस्ति डा गोविन्द केसीजीकोमा यस्सो देखिएको थिएँ, समर्थन र आलोचना दुवै भयो । प्रधानन्यायाधीश अथवा न्यायाधीशहरूले अवकाशपछि के गर्ने, के नगर्ने भन्नेबारे अस्पष्ट छ । कसैले गर्नुहुन्छ भन्नुहुन्छ, कसैले गर्नुहुन्न भन्नु हुन्छ ।हुन त काम गर्दै गइयो, महाअभियोग फेस गर्नुपर्यो । फेरि महाअभियोग लगाउनेहरूले नै फिर्ता लिए। जेसुकै भए नि मलाई त्यति दु:ख लागेको छैन । सर्वोच्च अदालतमा बस्ने प्रधानन्यायाधीश अथवा प्रधानन्यायाधीश हुने लाइनबाट निष्कासित, जो प्रधानन्यायाधीश हुने लाइनमा हुनुहुन्थ्यो, प्रकाश वस्तीजी, उहाँले अवसरै पाउनुभएन । धेरै कथा छन् । प्रधानन्यायाधीशहरूले, जसले सत्ताको वरिपरि अथवा जो बिहानबेलुका चिया खान पुग्नु भो अथवा त्यहाँ उनीहरूको सम्झौता वा सहमति केही भयो भने त ठिकै छ । नत्र जसले इमानदारीपूर्वक न्याय दिन्छु भन्छन् ती सबैले (चुनौतीचेतावनी) फेस गरेकै हुन्छन् । प्रकाश वस्तीजीलाई कुनै एक चर्चित व्यक्तिले फोन गरेर कुनै मुद्दाको काम गरिदिन भन्यो । उहाँले सक्दिनँ भन्नुभयो । उहाँलाई त्यतिबेलै धम्की आयो कि, अब प्रधानन्यायाधीश बनेर हेर्लास् भनेर । तँलाई प्रधानन्यायाधीश बनाउनेकहाँ चामल, दाल, घिउ त मैकहाँबाट जान्छ भनेर सम्म भनियो, त्यतिखेर । हामीलाई आश्चर्य लाग्यो, तैपनि कसरी प्रधानन्यायाधीश नबन्नुहोला भन्ने पनि लाग्यो । नभन्दै प्रमाणित भयो, उहाँ त्यो लाइनमा आउन सक्नुभएन । यहीं हुनुहुन्छ, कल्याण श्रीमान् (पूर्वप्रधानन्यायाधीश कल्याण श्रेष्ठ), उहाँले एक दिन एउटा यस्तो फैसला गर्नुभयो, जहाँ हामी नै २३ घण्टा रोकियौं सर्वोच्चभित्रै । बाहिर त अपरेसन वार । २४ घण्टा त सडकै जाम । भ्रष्टाचारविरुद्ध फैसला थियो त्यो, धेरै दिनसम्म उहाँले त्यसको प्रतिक्रिया फेस गर्नुपर्यो । रामप्रसाद श्रेष्ठ श्रीमान् (पूर्वप्रधानन्यायाधीश) एक दिन हर्रर आउनुभयो र मलाई प्रधानन्यायाधीश बनाइदिए भनेको मान्नुपर्ने रे, नबनाए नबनाउनु भन्दिएँ भन्नुभयो । मैले पनि त्यही कुरा सुनुवाइका बेला भन्दिएँ । तीन महिनासम्म मलाई प्रधानन्यायाधीश बनाइएन, झुन्डयाएरै राखियो । अग्रजको शब्द सम्झिँदै मैले पनि सुनुवाइमा भने, तिमीलाई बनाउन मन छ बनाऊ, नबनाए मेरो के जान्छ !यसरी सुनुवाइ पार गरेको थिएँ ।यस्ता कुरा सबैले फेस गरेका छन् । प्रकाश वस्तीजीले एउटा सुनको थालमा धुपनैवेद्य राखी लगेर चढाइदिएको भए उहाँ प्रधानन्यायाधीश बन्नुहुन्थ्यो, तर त्यो उहाँले गर्नुभएन । बहुत दु:ख छ। तत्कालीन प्रधानन्यायाधीश कल्याण श्रेष्ठले पनि भ्रष्टाचारका मुद्दा थोरै हेर्नु भएन । उहाँको सकस मैले बुझेको थिएँ । म त दोस्रो पंक्तिमा थिएँ नि । यो देशमा म इमानदार बन्छु, म जनताको सेवा गर्छु, म घूस खान्न, अनियमित काम गर्दिनँ भन्न नपाइने देश । जसले सहयोग गर्नुपर्ने, त्यही व्यक्ति कालोपट्टी बाँधेर हिँड्छ । कस्तो देश हो यो ? म निष्ठावान हुन्छु भन्दा त्यसको विरोध हुन्छ । म तपाईंहरूलाई भन्छु, यदि फटाहा, बदमास यो मुलुकमा कोही छन् भने लुगा लाउन नपाउने, झुत्रो लुगा लगाउने, खान नपाउने, गरिब, निमुखा होइनन्, हामी हौं हामी । पढेलेखेका नै हौं। हामीले नै फट्याइँ गरिरहेका छौं, अरू होइन । किनभने हामीलाई उपयुक्त लाग्यो, फाइदा हुने भयो भने ठिकै छ भन्छौं, विरोध गर्दैनौं । नत्र त हामीले भ्रष्टाचारको इन्चइन्चमा विरोध गर्नुपर्ने होइन ? आज सडक बन्छ, एक झरी पानीले बग्छ । पुल बन्छ, एक रातमा भत्कन्छ । भ्रष्टाचार होइन ? जनताको राजस्व दुरुपयोग भएको कुरामा हामी बोल्दैनौं । हरिबहादुर थापाजीले त किताब (रजगज) मा लेखेर आफ्नो प्रतिबद्धता जनाउनुभएको छ । उहाँले लेखेका कुरा सबै हामीलाई थाहा छ, सबै भएकै कुरा हो । उहाँले संहिताबद्ध गर्नुभएको हो । र, पढ्नलाई व्यवस्थित बनाउनुभएको हो । उहाँ धन्यवादको पात्र हुनुहुन्छ ।भ्रष्टाचारका मुद्दामा दुईथरी फैसला हुनु भएन । एउटा ठहर्याउने, अर्को नठहर्याउने हुनु भएन । भ्रष्टाचारमा ठहर भएकालाई पनि चुनाव लड्न दिनुपर्छ भन्ने कानुन बन्ने पनि चर्चा छ । यसरी हुँदैन । भ्रष्टाचार रोक्न कडाइका साथ आउनुपर्छ । अदालतको फैसला पनि एउटा हुनुपर्यो । एउटा लाइनका छौं नि जस्तो प्रकाश वस्ती, कल्याण श्रीमान्, मलगायत । हामीलाई चाहिँ सराप्ने भए, एकथरी चाहिँ वाहवाही हुने भए । हुन त जनताले हामीलाई हेर्लान् । यी न्यायाधीशले भ्रष्टाचारविरोधी फैसला गरेका छन् भन्लान् । तर यसरी दुई खालको फैसला हुनु भएन ।यो पुस्तकबाट धेरै कुरा उजागर भएको छ । भावी पुस्तासम्मले पढ्ने इतिहासका रूपमा आएको छ । यसले (भ्रष्टाचारविरोधी) भावना जगाएर पनि ल्याउँछ । म त युवा पुस्तालाई भन्छु, अब सहेर बस्न हुँदैन । एक करोडमा १० प्रतिशतमात्र खर्च गरेर अरू चाहिँ तहतहमा मिलेर लुट्ने ? यो त भएन नि । वास्तवमा हामी सिद्धिएकै भ्रष्टाचारले हो । हिजोअस्ति मैले एक जना राजदूतले यति राम्रो नेपाल के भएको होला भनी आश्चर्य मान्दै लेखेको पढें । प्रत्यक्ष नभनिए पनि भ्रष्टाचारले नेपाल बन्न नसकेको छनक थियो, त्यो लेख । एकथरीले सोहोरेर खानुपर्ने, अर्कोथरी भोकै बस्नुपर्ने, नाङ्गै बस्नुपर्ने, विदेशिनुपर्ने ? (विदेशमा) नोकरी गर्न जाँदा मृत्युको ट्याग बोकेर आउनुपर्ने ? यस्तो पनि हुन्छ ? यसरी सहन हुँदैन । त्यसैले म अनुरोध गर्छु, पुस्तकले मार्गदर्शन दिएको छ । हामीले भ्रष्टाचारको कुनै न कुनै रूपबाट विरोध गर्नैपर्छ । गरेनौं भने अब यस्तो हुन्छ कि जसलाई जे गर्न मन लाग्छ, गर्छ । भ्रष्टाचार मात्र होइन, अर्काको घरमै गएर सम्पत्ति लुट्ने काम पनि सुरु हुन्छ । भ्रष्टाचार मात्र होइन, अर्को महालुटको रणसंग्राम हुन सक्छ । हामीले नियम, नीति, कानुन, विधिको शासनअनुसार काम गरेनौं भने मुलुक अन्धकारतिर धकेलिनेछ ।(पूर्वप्रधानन्यायाधीश कार्कीले हरिबहादुर थापाद्वारालिखित रजगज पुस्तक सार्वजनिक गर्ने क्रममादिएको अभिव्यक्तिको सम्पादित अंश)"
डा केसी अस्पताल भर्ना,"काठमाडौं (कास) सप्तरीका बाढीपीडितको उपचार गरेर फर्केका वरिष्ठ चिकित्सक डा गोविन्द केसी स्वास्थ्यमा समस्या आएपछि त्रिवि शिक्षण अस्पताल भर्ना भएका छन् । अचानक छाती दुखेपछि अस्पताल पुगेका उनलाई कडाखाले ग्यास्ट्रिक भएको आकलन चिकित्सकले गरेका छन् । अस्पतालका अनुसार केसीको रक्तचापसमेत केही कम देखिएको छ । अस्पताल शय्याबाटै केसीले आगामी बुधबारसम्म सरकारले काठमाडौं नेसनल मेडिकल कलेजको सम्बन्धन खारेजीलगायत माग पूरा नगरे पुन: आमरण अनशन बस्ने बताए । प्रधानमन्त्री शेरबहादुर देउवाले आफूलाई अनशन बस्न बाध्य पारिरहेको उनको आरोप छ । बुधबार (२१ भदौ) दिउँसो ४ बजेसम्म कुर्छु, माग पूरा नभए पुन: अनशन बस्छु, उनले भने, हामीले आफ्ना मागबारे सोमबार प्रधानमन्त्री, शिक्षा र स्वास्थ्यमन्त्री, सभामुखलगायत जिम्मेवार सबैलाई ज्ञापनपत्र दिइसकेका छौं । केसीले काठमाडौं नेसनल मेडिकल कलेजलाई गलत प्रक्रियाबाट सम्बन्धन दिइएको विषय देशव्यापी भए पनि त्रिवि कुलपतिसमेत रहेका देउवा जिम्मेवार नदेखिएको बताए । प्रधानमन्त्री मलाई अनशन बस्न बाध्य पार्दै हुनुहुन्छ, उहाँ जिम्मेवार हुनुभएन, उनले भने ।"
रजगज सार्वजनिक,"काठमाडौं (कास) पूर्वप्रधानन्यायाधीश सुशीला कार्कीले मुलुक भ्रष्टाचारले आक्रान्त बनेको र न्यायपालिकासमेत त्यसबाट मुक्त नरहेको बताएकी छन् । कान्तिपुर दैनिकका समाचार सम्पादक हरिबहादुर थापाले लेखेको रजगज पुस्तक मंगलबार सार्वजनिक गर्दै कार्कीले राज्यका सबै निकायमा इमानदारीपूर्वक काम गर्नेलाई अप्ठ्यारामा पार्ने गरिएको बताइन् । केही अदृश्य व्यक्तिको सुझाव मानेको भए प्रकाश श्रीमान् (सर्वोच्च अदालतका पूर्वन्यायाधीश तथा राष्ट्रिय मानव अधिकार आयोगका सदस्य प्रकाश वस्ती) अदालतबाट बीचैमा हिँड्नुपर्ने थिएन, कार्कीले भनिन्, केही व्यक्तिले न्यायाधीश बनाउनेकोमा दालचामल मै कहाँबाट जान्छ, अब कसरी न्यायाधीश हुँदो रहेछन् हेरौं भनेर उहाँ (वस्ती) लाई अवरोध गरे । सुनको थालमा धुपनैवेद्य चढाएको भए उहाँलाई कुनै अप्ठ्यारो पर्ने थिएन । नेताकहाँ चियापान गर्न जाने र सम्झौता गर्ने न्यायाधीशले मात्रै सुरक्षित महसुस गर्ने अवस्था आएको भन्दै उनले इमानदारीपूर्वक काम गर्नेलाई विभिन्न बहानामा अवरोध गर्ने गरिएको बताइन् ।भ्रष्टाचारका मुद्दा किनारा लगाउँदा सडक अवरुद्ध पार्नेसम्मको काम भएको भन्दै उनले न्यायालयमै कालोपट्टी बाँधेर विरोध गर्ने हिम्मतसमेत देखिएको बताइन् । उनको यो संकेत तत्कालीन महान्यायाधिवक्ता रमण श्रेष्ठको नेतृत्वमा सरकारी वकिलहरूले गरेको इजलास बहिष्कारको घटनाप्रति थियो । सडकको दुरवस्था, राजस्व चुहावट, भ्रष्टाचारका आरोपितमाथिको उन्मुक्तिलगायत घटनाको विवरण पेस गर्दै उनले हरेक नागरिकले महसुस गर्ने गरी भ्रष्टाचार छताछुल्ल भएको बताइन् । यही अवस्था रहे भ्रष्टाचार महालुटमा परिणत हुनेछ, उनले भनिन्, हामी सिद्धिएको भ्रष्टाचारले नै हो, भावी पुस्तालाई जोगाउन पनि यसको विरोध गर्न सक्नुपर्छ ।सर्वोच्चका पूर्वन्यायाधीश एवं राष्ट्रिय मानव अधिकार आयोगका सदस्य वस्तीले शक्तिमा रहेकाहरूले राज्यलाई लुट्ने साधन ठानेको टिप्पणी गरे । गैरकानुनी सम्पत्ति आर्जनमाथिको छानबिन प्रभावकारी हुन नसकेको औंल्याउँदै उनले भएकोमा समेत विभिन्न बहाना गरी उन्मुक्ति दिने क्रम नरोकिएको बताए । अकुत सम्पत्ति आर्जनका आरोपितलाई पुख्र्यौली आर्जन, दाइजोपेवा, कृषि आम्दानी भनी बहाना देखाउन निकै सजिलो भएको छ, उनले भने, उनीहरूको दाबी हेर्दा कतिपय आरोपितका जग्गामा रहेका रूखले आँप होइन, पैसा फलाएको अनुभूति हुन्छ । नीतिगत भ्रष्टाचार छानबिन प्रभावहीन देखिएको औंल्याउँदै उनले भ्रष्टाचारका घटना देखेर इमानदार नै लजाउनुपर्ने अवस्था आएको बताए । उनले भने, यस्ता घटना देखेर लाज मान्नु नै आजको समाधान हो जस्तो भइसकेको छ ।सांसद राधेश्याम अधिकारीले जनप्रतिनिधिमूलक संस्था स्वार्थको द्वन्द्वमा फस्दै गएको बताए । पछिल्ला घटनाक्रम र प्रवृत्तिले संसद्ले आफ्नो स्वरूप गुमाइरहेको औंल्याउँदै उनले मुहानबाटै रोकथाम हुनुपर्ने औंल्याए । संसद्को राज्यव्यवस्था समितिमा पुगेको राजनीतिक दलसम्बन्धी विधेयकमा आफूले भ्रष्टाचारका आरोपित को राजनीतिक भविष्य रोक्न नखोजेको उनको तर्क थियो । सजाय भोगिसकेपछि उनीहरूको राजनीति नरोकौं भन्ने मेरो उद्देश्य हो, जीवनभर प्रतिबन्ध लगाउनु हुँदैन भन्ने आशय हो, उनले भने, मेरो प्रस्तावमात्रै हो, पारित हुने या नहुनेमा मेरो कुनै सरोकार छैन । कान्तिपुर दैनिकका प्रधान सम्पादक सुधीर शर्माले मुलुकमा छोटो अवधिमा राजनीतिक परिवर्तनहरू भए पनि समृद्धितर्फको यात्रामा भने भ्रष्टाचार बाधक बनेको बताए । सत्ता र राज्य सञ्चालकमा करिब ५० जना अनुहार नै बारम्बार हावी हुने गरेका छन्, उनले भने, दोषीमाथि कारबाही नहुँदा एउटा घटनाका विवादास्पद व्यक्ति नै अर्कोमा समेत देखिने गरेका छन् ।लेखक हरिबहादुर थापाले राजनीतिक दल, तत्कालीन दरबार, अदालत र अख्तियार दुरुपयोग अनुसन्धान आयोगभित्रका विकृतिलाई पुस्तकमा समेटिएको बताए । भ्रष्टाचार नियन्त्रणको दायित्व अख्तियार र अदालतको मात्रै नभएको उल्लेख गर्दै उनले कार्यकारी अधिकार पाएको सरकार र जनप्रतिनिधिमूलक संसद् सुशासन कायम गर्ने मामिलामा चुकिरहेको बताए । हामीकहाँ बेलाबखत बाहेक संस्थागत रूपमा भ्रष्टाचार तथा विकृतिविरुद्धको लडाइँमा नेतृत्वदायी भूमिका निर्वाह गर्न दलहरू चुकेका छन्, उनले भने, दलका नेताहरू भनेको भ्रष्टाचारका नायक हुन् भन्ने धारणा समाजमा गहिरोसँग स्थापित हुँदै छ ।फाइनप्रिन्ट बुक्सले प्रकाशित गरेको पुस्तकमा तत्कालीन राजदरबारको दाउपेच, विभिन्न घटना अध्ययनका क्रममा हुने जाँचबुझ र कार्यान्वयन नहुने प्रतिवेदन, पञ्चायतकालीन काण्डहरू, भ्रष्टाचारमा मुछिएका राजनीतिक अनुहारहरू, कर्मचारीतन्त्रको विकृतिलगायत विषय समेटिएका छन् ।"
ठडिँदै विद्यालय भवन,"काठमाडौं हरेक कोठामा दुई ढोका । उज्याला र फराकिला । अपांगता भएकाहरूका लागि भुइँतलामा र्याम । पूरै भवन भूकम्प प्रतिरोधी । यो नमुना कुनै बिजनेस कम्प्लेक्सको होइन, सामुदायिक विद्यालयको हो । शक्तिशाली भूकम्प गएको २८ महिनापछि निर्माण सम्पन्न हुन लागेका केही सामुदायिक विद्यालय भवन विगतका भन्दा सुविधायुक्त र सुरक्षित छन् । यी भवन भूकम्पप्रतिरोधी र सुविधासम्पन हुनेछन्, शिक्षा मन्त्रालयको केन्द्रीय आयोजना कार्यान्वयन एकाइका इन्जिनियर दिलीप श्रेष्ठले भने । सरकारको लगानीमा २, ३, ४, ६ र ८ कोठेसम्मका यस्ता भवन बनाउन १ हजार १८ वटा विद्यालयमा बजेट पठाइसकिएको मन्त्रालयले जनाएको छ । आयोजनाका अनुसार ३ सय ५० विद्यालय भवन बनिसकेका छन् भने ६ सय ६८ निर्माणाधीन छन् । स्वदेशी लगानीमै विद्यालय व्यवस्थापन समितिमार्फत निर्माण भइरहेका १ हजार १८ विद्यालयभन्दा दातृ निकाय एडीबी र जाइकाको सहयोगमा बनिरहेका भवन अझ सुविधासम्पन्न छन् । निर्माणको अन्तिम चरणमा रहेको ललितपुरस्थित पथप्रदर्शक माविमा दुईवटा भवन अपांगमैत्री र बालमैत्री छन् । विद्यार्थीको उमेर समूहअनुसारका धारा र शौचालयसमेत निर्माण भइरहेको छ । जाइकाले यी भवनका लागि ४ करोड खर्चिएको छ । आयोजना प्रमुख इमनारायण श्रेष्ठले दाताको लगानीमा ठेक्का प्रक्रियामार्फत १ सय ७७ विद्यालय भवन बनिरहेको जानकारी दिए । आयोजनाका अनुसार भूकम्पबाट ३१ जिल्लामा ४ सय ११ विद्यालयमा क्षति पुगेको थियो । यीमध्ये २ हजार ४ सय ५६ का भवन निर्माण भइसकेका छन् । यो तथ्यांक भूकम्पबाट कम क्षति भएका १७ जिल्लामा ०७२०७३ मा लगानी गरिएका १ हजार २ सय विद्यालयसहितको हो । गैरसरकारी संस्थामार्फत ९ सय ६ र सरकारी लगानीमा ३ सय ५० विद्यालय बनेका छन् । आयोजनाका अनुसार दातृ निकायको लगानीमा १ सय ७९ र गैरसरकारी संस्थाको लगानीमा ५ सय ९४ विद्यालय भवन निर्माणाधीन छन् । पुनर्निर्माण प्राधिकरणले विद्यालय निर्माणको प्रगति सन्तोषजनक रहेको जनाएको छ । विगतमा बजेट खर्च नभई विद्यालयको खातामै थन्किने प्रवृत्ति देखिएकोमा यसपटक वैशाखमा बजेट पठाइए पनि निर्माण अन्तिम चरणमा पुगिसकेको छ । खर्च नगरे बजेट फिर्ता गइहाल्छ, ललितपुर फुल्चोकी माविका अध्यक्ष दीपेन्द्र श्रेष्ठले भने, यो मोडलबाट भवन निर्माण गर्दा जति खर्च लाग्ने हो त्यति नै उपलब्ध गराउने भएकाले ठीक लाग्यो । क्षतिग्रस्त विद्यालय भवन पुनर्निर्माण गर्न सरकारले यसपटक व्यवस्थापन समितिलाई जिम्मेवार बनाएको छ । प्राधिकरणले तयार गरेको विद्यालय पुनर्निर्माण कार्यविधिअनुसार व्यवस्थापन समितिलाई दुई करोड रुपैयाँसम्म खर्च गर्न पाउने अधिकार प्रत्यायोजन गरिएको छ । प्राधिकरण, शिक्षा मन्त्रालय, आयोजनाका पदाधिकारीले शुक्रबार व्यवस्थापन समिति र दातृ निकायले निर्माण गरेका विद्यालय भवन अनुगमन गरे । त्यसक्रममा पुनर्निर्माण गतिले भइरहेको पाइयो । दातृ निकायले बनाएका भवन लगानीअनुसारै भव्य देखिन्छन् । लगानी मोडल फेरिँदाको प्रभाव पहिले भवन निर्माणको रकम विद्यालयको खातामा जान्थ्यो । फ्रिज हुँदैनथ्यो । खातामा गएपछि प्रगतिमा जनिन्थ्यो । त्यो बजेट शिक्षकलाई तलब खुवाउन पनि खर्चन पाइन्थ्यो । अब भने काम गर्न नसके बजेट फ्रिज हुने व्यवस्था छ । विगतमा अनुदानका रूपमा जाने बजेट अहिले पुँजीगत खर्चमा पठाइन्छ । ठेक्कामा दिँदा काममा ढिलाइ हुनुका साथै गुणस्तरसमेत नहुने भएपछि सरकारले समुदायलाई नै जिम्मेवारी सुम्पिएको हो । विद्यालय भवन बनाउन पनि निजी आवासलाई जस्तै किस्ताकिस्तामा रकम दिइन्छ । पहिलो किस्ताबाट गरिएको काम प्राविधिकको अनुगमन र मूल्यांकनमा सही ठहरिएपछि मात्र दोस्रो किस्ता निकासा गरिन्छ । जिल्ला आयोजना कार्यान्वयन एकाइले पहिलो किस्तास्वरूप स्वीकृत लागत रकमको २५ प्रतिशतसम्म रकम व्यवस्थापन समितिलाई उपलब्ध गराएको थियो । उक्त रकम रनिङ बिल बाट क्रमश: कट्टा गर्दै लगिएको छ ।"
फोहोर उठेन दुर्गन्ध फैलियो,"ललितपुर (कास) उपत्यकाका नगर क्षेत्रमा दुई सातादेखि नियमित फोहोर संकलन हुन छाडेपछि दुर्गन्ध फैलिन थालेको छ । ललितपुर महानगरपालिकाले ल्यान्डफिल्ड साइट नुवाकोटको ओखरपौवा सिसडोल पुग्ने बाटोमा पहिरो र सडक बिग्रिएकाले स्थानीयवासीले कालोपत्रे गर्नुपर्ने भन्दै अवरोध खडा गरेकाले फोहोरमैला संकलन गर्न नसकिएको जनाएको छ ।ललितपुर महानगरपालिकाका अनुसार वर्षाले ल्यान्डफिल्ड साइट पुग्ने रानीवन नागार्जुनदेखि मुडुदेवीस्थानआठ माइलतीनपिप्लेकोट (भत्केपाटी) हुँदै सिसडोलसम्मको सडकमा पहिरो झरेको छ । यसले गर्दा साउन २६ देखि नगरमा नियमित फोहोरमैला संकलन हुन नसकेको जानकारी ललितपुर महानगरपालिका सिनियर अफिसर सुरेन्द्रराज अवालेले दिए ।स्थानीयवासीसित आइतबार मौखिक सहमति हुनै लागेको बेलामा फोहोरमा राजनीति गर्ने केही गिरोहले अनावश्यक अवरोध खडा गरेको आरोप महानगरपालिकाको छ । बुधबारदेखि सिसडोलमा फोहोर लैजान १ सय ५० वटा गाडी लाइनमा रहे पनि गिरोहले गर्दा लैजान सकिएन, उनले भने, ल्यान्डफिल्ड साइट पुगिसकेका ३ वटा ट्रिपरसमेत तोडफोड हुने डरले काठमाडौं फर्केन सकेका छैनन् । समस्याको दीर्घकालीन तथा वैकल्पिक व्यवस्थापनका लागि पहल भइरहेको जानकारी ललितपुर महानगरपालिका प्रवक्ता राजु महर्जनले दिए । केही समयका लागि फोहोरमैलाको व्यवस्थापन गर्न सम्भव नभएकाले नगरवासीहरूलाई अस्थायी रूपमा आफ्नो प्रयासबाट स्थानीय घर, अफिस कम्पाउन्डभित्रै अल्पकालीन व्यवस्थापन गरी सहयोग गरिदिनु अनुरोध छ, महानगरपालिकाद्वारा जारी विज्ञप्तिमा भनिएको छ ।अहिले ललितपुरको बालकुमारीमा फोहोर थुप्रिँदा त्यहाँ वरिपरि अत्यधिक दुर्गन्ध फैलिन थालेको छ । स्थानीयवासी दुर्गन्धले हैरान छन् । स्थानीय हीराकाजी महर्जनले दुर्गन्धले बालबालिका बिरामी पर्न सक्ने चिन्ता व्यक्त गरे ।"
बालक मृत्युपछि नर्भिकमा विरोध,"काठमाडौं (कास) थापाथलीस्थित नर्भिक अस्पतालमा डाक्टरको लापरबाहीले दैलेखकी १६ महिने शिशुको ज्यान गएको भन्दै आफन्तले विरोध गरेका छन् । बच्चाको मृत्यु भएसँगै आफन्तहरूले मंगलबार दिउँसोदेखि विरोध र तोडफोड गर्न थालेपछि अस्पताल परिसर तनावग्रस्त बनेको थियो । तोडफोडले अस्पतालका झ्यालढोका र केही थान कम्प्युटर फुटेको अस्पतालले जनाएको छ । प्रहरीले अस्पतालमा पहरा दिएको छ । सामान्य ज्वरो आएर मंगलबार बिहान भर्ना भएकी बालिका भिक्टोरिया आचार्यलाई दिउँसो अस्पतालले एकाएक मृत घोषणा गरेको मृतकका बाबु चिकित्सक डा रमेश आचार्यले बताए । बालिकाको मृत्युसँगै आमा चन्द्रा चपाईंको अवस्था गम्भीर छ । डाक्टरको टिमले बच्चाको फोक्सोमा आवश्यकताभन्दा मोटो पाइप घुसारिदिएछन्, धेरै रगत बगिरहेको थियो, बुवा रमेशले भने, रगत नरोकिएपछि हामीले कान्ति बाल अस्पताल लान्छौं भन्दा दिएनन्, पछि मृत्यु भएको बताए । बच्चा लिन कान्तिबाट एम्बुलेन्स आइसक्दा पनि डाक्टरको टिमले जबर्जस्ती गरेर लैजान नदिएको आचार्यले बताए ।बच्चाको मृत्युबारे अस्पतालले स्पष्ट कारण नदिएको परिवारले बताएको छ । बच्चाको उपचारमा संलग्न डाक्टर विनीता जोशी र रितु लामिछाने घटनापछि आफूहरूको सम्पर्कमा नआएको पीडित परिवारको दाबी छ । बच्चाको मृत्युबारे अस्पतालले चित्तबुझ्दो जवाफ नदिएसम्म आन्दोलन नरोकिने परिवार र आफन्तले जनाएका छन् । सरकारले अस्पताललाई कानुनी कारबाही गर्नुपर्ने उनीहरूको माग छ । नत्र हामी सडक आन्दोलन थाल्छौं, बच्चाका हजुरबुवा भूपेन्द्र चपाईंले भने । यसबारेमा प्रतिक्रिया लिन खोज्दा नर्भिक अस्पताल प्रशासनले कुनै जवाफ दिन चाहेन ।"
बन्यो मल्लकालीन वासुकि घर,"भक्तपुर सम्पदा संरक्षणमा खटिने भक्तपुरका ४७ वर्षीय रवीन्द्र पुरीले भत्किन लागेको कुखुराको खोरलाई नमुना घर बनाएर युनेस्को अवार्ड प्राप्त गरेर होस् वा पुरानो घरलाई टोनी हागन हाउस बनाएरै किन नहोस् काम गरेका छन् । कहिले सिंगो पनौतीलाई सांस्कृतिक सहर बनाउन जुर्मुराएको त कहिले भूतघरका नामले प्रचलित घर किनेर पर्यटकको विश्रामस्थल बनाएर । पुरीले पछिल्लो समय मल्लकालीन शैलीमा वासुकि घर बनाएका छन् । भक्तपुर नगरपालिका६, नागपोखरीस्थित नागका राजा वासुकिको नामबाट मल्लकालीन वासुकि घर निर्माण गरेका छन् । नागपोखरी क्षेत्रलाई नागलोक स्थापना गर्ने उद्देश्यसहित पुरीले नागपोखरीको दक्षिणतर्फ वासुकि घर निर्माण गरेका हुन् । धार्मिक, ऐतिहासिक महत्त्वको नागपोखरी क्षेत्रलाई नागलोकका रूपमा स्थापना गरी धार्मिक पर्यटकीय क्षेत्रमा विकास गर्ने उद्देश्यले मल्लकालीन शैलीमा वासुकि घर निर्माण गरेको उनले बताए । स्थानीयवासी र नगरपालिकासँगको समन्वयमा नागपोखरी क्षेत्रलाई मुलुककै पहिलो नागलोक बनाउने उद्देश्यले वासुकि घर बनाएको हुँ, उनले भने । हिन्दु धर्ममा नागको विशेष महत्त्व छ । त्यसमा पनि वासुकि नाग, कर्कट नाग, शेष नागलगायतको महत्त्व रहेको र नागहरूका राजा वासुकि नाग भएकाले वासुकि घर निर्माण गरेको उनी बताउँछन् । तीन वर्षअघि थालिएको वासुकि घर तीन महिनाभित्र सम्पन्न गरिसक्ने उनी बताउँछन् । पुरीले वासुकि घरमा मल्लकालीन मा:अप्पा (इँटा), कलात्मक थाम, कलात्मक आकृतिका झ्याल (बिमान झ्या:, सँझ्या:), कलात्मक ढोकाको प्रयोग गरेका छन् । नौ जना कालीगढले दुई वर्ष लगाएर कुँदिएको कलात्मक वासुकि नागसहित १२ नागकन्याले पूरै घरलाई घेरेको छ भने घरको मूल द्वारमाथि वासुकि नाग र वासुकिको दायाँबायाँ नागकन्याहरू राखिएको छ । मल्लकालमा जस्तै वासुकि घरको बीचमा चोक राखिएको छ भने नेवारी संस्कारमा हराउँदै गएको छिँडी, मटान, चोटा र बुइँगल गरी छुट्टाछुट्टै कलाले भरिपूर्ण तला निर्माण गरिएको छ । लिच्छविकालमा भन्दा मल्लकालमा धेरै कलात्मक सम्पदा निर्माण भएको इतिहास छ । मल्लकालमा जति पनि संरचना बनेका थिए, ती कलासंस्कृति र सम्पदा नासिँदै गएको उनी बताउँछन् । आफूले वासुकि घर निर्माण गरेर नासिँदै गएको मल्लकालीन कला, संस्कृति र सम्पदाको संरक्षण गरेको उनी बताउँछन् । मल्लकालको कला र संस्कृति १० प्रतिशत पनि बाँकी छैन, उनले भने, मल्लकालमा भन्दा एक कदम अगाडि बढेर वासुकि घरको निर्माण गरेको हुँ । करिब ५ करोडको लागतमा निर्मित चारतले वासुकि घरले भक्तपुरको पहिचानलाई थप उचाइमा पुर्याउने उनको आशा छ । निर्माण भई नसक्दै विदेशी पर्यटकहरू मल्लकालीन शैलीमा निर्मित वासुकि घरमा आउन थालिसकेको उनले बताए । वासुकि घरले धार्मिक, सांस्कृतिक र ऐतिहासिक महत्त्वलाई सयौं वर्षसम्म जोगाउन अरूलाई समेत प्रेरित गर्ने उनको विश्वास छ । कुखुराको खोरलाई नमुना घर बनाएर सन् २००४ मै एसिया प्यासिफिक कल्चरल हेरिटेज अवार्ड (युनेस्को अवार्ड) प्राप्त गर्न सफल पुरीले भक्तपुर, साँगा, पनौती, फूलबारी, दाप्चा, कात्तिके देउराली, रामेछापलगायत स्थानमा परम्परागत मौलिक शैलीका घर, विद्यालयहरू निर्माण गरिसकेका छन् । पुरीले परम्परागत तथा मौलिक संरचना निर्माण मात्र नगरी दक्ष श्रमिक पनि उत्पादन गरिरहेका छन् । उनले पनौतीमा भोकेसनल एकेडेमी स्थापना गरी सिकर्मी, डकर्मी तथा इँटासम्बन्धी कक्षा सञ्चालन गरी सीप सिकाउने कामसमेत गरिरहेका छन् । पुरीले भूकम्पले क्षतिग्रस्त सिंहदरबार र काष्ठमण्डपजस्ता धरोहर बनाउने जिम्मा पाएका छन् । राष्ट्रिय पुनर्निर्माण प्राधिकरणले पुरीलाई सिंहदरबार पुनर्निर्माण समितिमा राखेको छ ।"
क्रान्तिकारीमा नेतृत्व छनोट हुँदै,"काठमाडौं (कास) अखिल क्रान्तिकारीको एकताको २१ आंै राष्ट्रिय सम्मेलनले निर्वाचनबाट ३३ सदस्यीय पदाधिकारीसहित २ सय ४३ जनाको केन्द्रीय समिति चयन गर्ने भएको छ । यसअघि ९ सय ९९ केन्द्रीय समिति थियो । समितिका पदाधिकारी र सदस्यहरू पार्टी नेतृत्वको सिफारिसमा चयन हुने गरेको थियो । विभिन्न १० घटक मिलेर सम्मेलन भएकाले एकताको सम्मेलन भनिएको छ । सम्मेलनले विधान प्रतिवेदन पास गरेको छ । जनवादी शिक्षाको वकालत गरिरहेको क्रान्तिकारीले अब समाजवादी शिक्षाको नारा अघि सारेको छ । जनवादीको शिक्षाको वकालत गरिरहेकोमा अब समाजवादी शिक्षा प्राप्तिका लागि अघि बढ्ने प्रतिवेदन पास गरेको छ, क्रान्तिकारीका विद्यार्थी नेता सुरेन्द्र बस्नेतले भने । क्रान्तिकारीले पहिलोपटक चुनावी प्रक्रियाबाट नेतृत्व चयन गरिरहेको छ । अध्यक्षमा रञ्जित तामाङ, अनिल शर्मा, मदन अर्यालले उम्मेदवारी दिएकामा अर्यालले फिर्ता लिए । खुलातर्फको उपाध्यक्षमा तामाङको समूहबाट सुरेन्द्र बस्नेत, पुरन केसी, तिलकराज भण्डारी र विजय गौतमले उम्मेदवारी दिए । अनिल पक्षबाट दीपक देवकाटा, विजय हमाल, दिनेश रेग्मी, उद्धव भट्टराई छन् । महासचिवमा रञ्जित पक्षबाट खेमबहादुर सिंह र अनिल पक्षबाट उत्तम अधिकारीले प्रतिस्पर्धा गर्दै छन् ।"
दोक्लमबारे बल्ल भुटान बोल्यो,"काठमाडौं (कास) भुटान र चीनको सीमाबाट भारतीय सेना फिर्ता भएकोमा भुटानले स्वागत गरेको छ। भुटान र चीनको सीमा विवादमा भारतीय सेनाको प्रवेशपछि पनि भुटान मौन थियो । तर, सेना फिर्ता भएपछि भुटानको विदेश मन्त्रालयले एक विज्ञप्ति जारी गर्दै दोक्लम विवादबारे कुनै धारणा नै नराखी फिर्ता हुने कार्यको स्वागत गरेको हो । दुवैतिरका सेनाको तैनाथीपछि भुटानको दिल्लीस्थित दूतावासले चीनको दिल्लीस्थित दूतावासलाई पत्र लेख्दै त्यो भूभाग आफ्नो भएको जानकारी गराएको थियो । त्यसपछि भुटानले सार्वजनिक रूपमा कुनै वक्तव्य दिएको थिएन । दोक्लम क्षेत्र दुवै छिमेकीबाट तैनाथ सैन्य फौजबाट मुक्त भएकोमा भुटानले स्वागत गर्छ, भुटानी विदेश मन्त्रालयले जारी गरेको विज्ञप्तिमा उल्लेख छ, हामीलाई आशा छ, भुटान, चीन र भारतको सीमामा शान्ति बहालीका लागि यो कदमले योगदान पुग्नेछ । भुटानले सीमा क्षेत्रलाई पुरानै अवस्थामा फर्काउन सबै मुलुकले आपसी सम्झौताको सम्मान गर्नु आवश्यक रहेको पनि बताएको छ। २० दिनअघि बिमस्टेकको १५ औं बैठकमा सहभागी हुन काठमाडौं आएका भुटानी विदेशमन्त्री दाम्चो दोर्जी र भारतीय समकक्षी सुष्मा स्वराजबीच दोक्लम विषयमा काठमाडौंमा साइडलाइन भेटवार्ता भने भएको थियो । उक्त बैठकमा त्यस क्षेत्रको शान्तिपूर्ण निकासमा नै जोड दिइएको भए पनि उनीहरूले गरेको छलफलको पूर्ण विवरण भने बाहिर आएको थिएन । भुटानसँगको सीमा क्षेत्रमा चीनले सडक निर्माण तीव्र पारेपछि भुटानमा रहेका र अन्य थप भारतीय सैनिक टोली चिनियाँ भूभागमा गएका थिए । डोजरसहित गएका भारतीय सैन्य टोलीको उपस्थिति देखेपछि चिनियाँ पक्षले पनि त्यस क्षेत्रमा सैन्य तैनाथी बढाएको थियो । जसले गर्दा यो क्षेत्रमा युद्धको त्रास देखा परेको थियो । दुई महिना १० दिनपछि सोमबार दुवै देशले विज्ञप्ति जारी गर्दै भारतीय सेना फिर्ता भएको जनाएका थिए । कूटनीतिक आदानप्रदानमा चीनले त्यस क्षेत्रमा आफ्नो सडक संरचना नबढाउने र भारतले पनि सैन्य बल नथप्ने सर्तसहित सहमति जुटेको संकेत गरेको छ । नेपालले पनि यो घटनामा तटस्थ धारणा राख्दै आएको थियो ।"
महत्त्वाकांक्षी योजना ल्यायो दूतावासले,"अस्ट्रेलिया अस्ट्रेलियास्थित नेपाली दूतावासले यहाँ रहेका अवैतनिक वाणिज्य दूतावासहरूसँगको सहकार्यमा नेपाल र नेपालीको हितमा गरिने विभिन्न महत्त्वाकांक्षी योजना सार्वजनिक गरेको छ । क्यानबेरास्थित दूतावासमा मंगलबार आयोजना गरिएको राजदूत र अवैतनिक वाणिज्यदूतहरूसँगको परामर्श बैठकमा नेपाल अस्ट्रेलिया ट्रेड तथा कमर्स टिम स्थापना गर्नेलगायत निर्णय गरिएको छ । दूतावासद्वारा जारी विज्ञप्तिमा उक्त टिमले नेपाल र अस्ट्रेलियाबीच व्यापार, वाणिज्य तथा लगानीका अवसरको विस्तारका लागि महत्त्वपूर्ण भूमिका निर्वाह गर्ने विश्वास लिइएको छ । यसैगरी विद्यार्थीहरूको हितका लागि कल्याणकारी कार्यक्रम ल्याउने, नेपालको उत्पादन र उद्योग तथा व्यवसाय प्रवद्र्धन गर्न आर्थिक सम्मेलन गर्नेलगायत योजना सार्वजनिक गरिएका छन् । नेपाल र अस्ट्रेलियाका सहरबीच भगिनी सम्बन्ध स्थापना गर्ने, सांस्कृतिक कार्यक्रम आदानप्रदानमार्फत द्विदेशीय सम्बन्ध अझ मजबुत बनाउन पहल गर्ने, गैरआवासीय नेपाली संघ (एनआरएन) तथा शैक्षिक परामर्शदातासँगको सहकार्यमा विद्यार्थी कल्याणकारी कोष स्थापना गर्ने लगायतका योजना छन् । यसैगरी दुई देशबीचमा उच्चस्तरीय राजनीतिक, शैक्षिक र व्यापारिक भ्रमण आदानप्रदानको पहल गर्ने निर्णय गरिएको छ । बैठकमा न्यु साउथ वेल्स र भिक्टोरियाका अवैतनिक महावाणिज्यदूतहरू दीपक खडका र चन्द्र योञ्जन तथा दक्षिण अस्ट्रेलिया, वेस्टर्न अस्ट्रेलिया र क्युन्सल्यान्डका अवैतनिक वाणिज्यदूतहरू क्रमश: दीपक धमला, फ्रेडरिक नील ब्राउन र जोसेफ एन्थोनी टुमा सहभागी थिए ।"
बाढीपीडितको पुन:स्थापना,"साउन अन्तिम साताको बाढीडुबान र पहिरोका कारण मुलुकको करिब आधा जनसंख्या प्रभावित हुँदा राज्यका तर्फबाट उद्धार र राहत वितरणमा जुन किसिमको चुस्तता र तीव्रता हुनुपर्ने हो, त्यो देखिएन । विपद् आइपरेको दुई साता बित्दा पनि कतिपय क्षेत्रका पीडितबाट राहत नपाएको गुनासो सुनिइरहनु र घर गुमाएकाहरूले अस्थायी ओतको उचित प्रबन्ध नपाउनुले पनि त्यही पुष्टि गर्छ । बाढीडुबानबाट प्रभावित क्षेत्रमा महामारीको जोखिम पनि कायमै छ । समग्रमा, विपद् व्यवस्थापनमा सुधार गर्नुपर्ने पक्ष धेरै देखिएका छन् । यसपालिको बाढीडुबान र पहिरोले करिब तीन दर्जन जिल्ला प्रभावित भए । मुलुकको यति धेरै भूभागका बासिन्दा प्रभावित हुँदा राज्यसंयन्त्र राहतका लागि उच्च प्राथमिकताका साथ परिचालित हुनुपथ्र्यो । तर निकै दिनसम्म भोकभोकै बस्नुपरेको, राहत पाए पनि पर्याप्त नभएकोजस्ता गुनासा पीडितहरूबाट आएका छन् । सरकारले साउन ३१ मै दैनिक ७० रुपैयाँका दरले एक महिनासम्म रासनभत्ता दिने निर्णय गरे पनि भदौ १० सम्म एकमुष्ठ नगद राहत पाउनेको संख्या १ हजार ७ सय ४७ मात्र थियो, यो पनि सुस्तता झल्काउने उदाहरण हो । स्थानीय तहमा जनप्रतिनिधि छानिइसकेका कतिपय ठाउँमा भने राहत वितरण अलि प्रभावकारी देखिएको छ । तर, बाढीडुबानबाट बढी प्रभावित प्रदेश नं २ का आठ जिल्लामा जनप्रतिनिधि नै छान्न बाँकी रहेकाले त्यसको समेत असर देखिएको छ । यसले स्थानीय तहमा जनप्रतिनिधिको औचित्य थप पुष्टि गरेको छ । बाढीपहिरोबाट ४३ हजार ४ सय ६ वटा घरमा पूर्ण क्षति पुगेको छ । घर गुमाएकाहरू सबैलाई अस्थायी बसोबासको समेत उचित व्यवस्था भइसकेको छैन । कतिपय क्षेत्रमा पीडितहरू सामान्य छाप्रो बनाएर सडकमै गुजारा चलाउन बाध्य छन् । घर गुमाएका तथा घर भएको क्षेत्र जोखिममा परेका परिवारलाई सुरक्षित पुन:स्थापना गराउन सरकारले उच्च प्राथमिकता दिन जरुरी छ । राहतअनुदानका लागि पीडितले महिनौं धाउनुपर्ने र झन्झटिला प्रक्रिया पूरा गर्नुपर्ने अवस्था सिर्जना गरिदिएर थप पीडा नथोपर्न सजग हुनुपर्छ । यस्ता विपद्मा पीडितले बेलैमा राहतअनुदान नपाएर आन्दोलन नै गर्नुपरेको विगतका दृष्टान्त छन् । यस्तो प्रवृत्ति दोहोरिनु हुँदैन । सरकारले उनीहरूका लागि आइतबार १ अर्ब २५ करोड ५ लाख रुपैयाँको राहत कार्यक्रम ल्याएको छ जुन सकारात्मक छ । यो राहत सरल प्रक्रियाबाट पीडितले बेलैमा हात पारे भने मात्र औचित्यपूर्ण बन्न सक्छ । कतिपय पीडितले विकल्प नभएर जोखिमयुक्त क्षेत्र हुँदाहुँदै पनि घर पुनर्निर्माण गर्न थालेको पाइएको छ । सरकारले उनीहरूका लागि सुरक्षित बासस्थानका लागि तत्काल प्रबन्ध मिलाउन जरुरी छ । सप्तरी, सिरहा, बाँकेलगायतका जिल्लामा झाडापखाला, भाइरल ज्वरोलगायतका स्वास्थ्य समस्या देखिएका छन् । बाढीडुबानपछि तराईमधेस क्षेत्रमा सर्पदंश पनि बढेको पाइएको छ । ती क्षेत्रमा स्वच्छ खानेपानीको समस्या रहेकाले संक्रमण फैलने जोखिम कायमै छ । ती क्षेत्रमा स्वच्छ खानेपानीको प्रबन्ध मिलाउँदै प्राथमिकताका साथ पर्याप्त औषधिसहित स्वास्थ्यकर्मी परिचालन गर्न आवश्यक छ । नेपालगन्जको जिल्ला अस्पतालमा बिरामीको चाप बढे पनि ल्याब चौबीसै घण्टा सञ्चालन नभएर र चिकित्सक अपर्याप्त भएर उपचारमा समस्या भएको गुनासो तत्कालै सुनुवाइ हुनु जरुरी छ । मुलुकमा सानाठूला विपद् बर्सेनिजसो आइरहेका हुन्छन् । यस्ता विपद्बाट हुने क्षतिलाई न्यूनीकरण गर्ने उपाय अवलम्बन गर्ने ठाउँ हुँदाहुँदै पनि सरकारले उदासीनता देखाउनु उदेकलाग्दो छ नै, पटकपटक भोगेका विपद्बाट सिकेर व्यवस्थापनलाई चुस्तदुरुस्त बनाउन नसक्नु उत्तिकै विडम्बनापूर्ण छ । त्यसैले सरकारले तत्कालका लागि अनुदानराहत वितरण तथा पीडितको पुन:स्थापनालाई चुस्त र पारदर्शी बनाउँदै भविष्यमा आइपर्ने प्राकृतिक प्रकोपमा पनि बढी क्षति हुन नदिन र विपद् व्यवस्थापन प्रभावकारी बनाउन बेलैमा रणनीति बनाएर अघि बढ्न जरुरी छ।"
संशोधन प्रस्तावको विफलतापछि,"संविधान संशोधन प्रयासको एउटा अध्याय समाप्त भएको छ । समस्या समाधानको इमानदार प्रयासका रूपमा होइन, सत्ता गठबन्धनबाट राजनीतिक दाउपेचका रूपमा प्रस्तुत संशोधन विधेयकको असफलता अनपेक्षित पनि थिएन ।संशोधन विधेयक दाउपेचका रूपमा प्रस्तुत गरिएको थियो भन्ने पुष्टि गर्ने पर्याप्त आधार छन् । अत्यन्त प्रतिकूलताका बीचमा पनि राष्ट्रिय हितको पक्षमा दृढतापूर्वक उभिँदै जनतामाझ लोकप्रिय बनेको केपी ओली सरकारलाई विस्थापन गर्ने मुख्य कर्ताका रूपमा प्रयोग भएका पुष्पकमल दाहाललाई प्रधानमन्त्री बन्न एउटा बिकाउ नारा चाहिएको थियो । उनले मधेसी मोर्चासँग संविधान संशोधन लगायत तीनबँुदे सहमति गरे नेकपा (एमाले) बिना संशोधन सम्भव छैन भन्ने जान्दाजान्दै पनि । सरकार परिवर्तन र संविधान संशोधनको त्यस खेलमा विभिन्न स्वार्थको सङ्केन्द्रण र संमिश्रण थियो । नेपाली काङ्ग्रेसलाई सत्तामा जाने भरेङ चाहिएको थियो । मधेसी मोर्चालाई अवतरणको बहाना र तराई मधेसमा एउटा नारा । स्वनिर्णयको अधिकार स्थापित गर्दै संविधान निर्माण गरेको नेपालको राजनीतिक नेतृत्वसँग प्रतिशोध साध्न खोजिरहेको बाह्य पक्षलाई पनि यस प्रक्रियामार्फत आफ्नो गुमेको भूमिका पुन:स्थापित गराउन सकिन्छ कि भन्ने आस थियो । यिनै दाउपेचबीच गत: मंसिरमा संशोधन विधेयक संसदमा प्रस्तुत भएको थियो । तर जनताको तीव्र विरोध र संसदमा दुई तिहाइ नपुग्ने स्पष्ट सङ्केतपछि सरकार विधेयक फिर्ता लिन बाध्य भयो । तर समस्याका दिगो समाधान खोज्ने मनसाय नभएकाले फेरि पनि एमालेसँग परामर्श नै नगरी अर्को विधेयक प्रस्तुत गरियो । उपेन्द्र यादवले भनेजस्तो हामीले त संशोधन गर्न खोजेका थियौं, तर विपक्षीले दिएन भन्ने चुनावी नारा बनाउने मात्रै मनसाय भएकाले सत्ता गठबन्धनले संशोधनमा सहमतिका बिन्दु खोज्ने चेष्टै गरेन । सुरुमा एमालेबिनै दुई तिहाइ पुर्याउने दम्भका साथ अगाडि बढाइएको संशोधन प्रयास सफल हुन नसकेपछि असफल संशोधन विधेयकमाथि सङ्कीर्ण राजनीति गर्न यसलाई मतदानमा लगिएको थियो । अन्यथा, प्रधानमन्त्री बन्न शेरबहादुर देउवालाई प्राप्त ३८८ मतमध्ये ५० जति मत किन संशोधनका पक्षमा परेनन् ? किन नेपाली काङ्ग्रेसकै सबै सांसद मतदानमा उपस्थित भएनन् ? किन यसै प्रक्रियाकै बीचमा राप्रपा विभाजनका दृश्यअदृश्य खेल भए ? यी तथ्यहरू नै पर्याप्त छन् खासमा संशोधन विधेयक पारित गर्नका लागि होइन, चुनावी प्रोपगन्डाका रूपमा प्रयोग गर्न र राजनीतिमा थप धु्रवीकरण निम्त्याउन मतदानमा लगिएको थियो भन्ने पुष्टि गर्न ।यो प्रक्रियाको पटाक्षेपसँगै राजनीतिमा नयाँ चरण आरम्भ भएको छ । परिणामलाई स्वीकार्दै राजपा निर्वाचनमा जान तयार भएको छ र उसले चुनावी तयारीलाई तीव्र पार्न थालेको छ । परिणामलाई स्वीकारेर आफ्नो बाटो परिवर्तन गर्ने राजपाको यो कदम सकारात्मक छ । संशोधन विधेयक विफल भएको छ र यसमार्फत हुनसक्ने गम्भीर र दूरगामी नकारात्मक परिणामबाट देश तत्कालका लागि जोगिएको छ । हिजो संविधान संशोधन विधेयकको कोलाजभित्र ओझेलमा परेका तराईमधेसका वास्तविक समस्याबारे नयाँ ढङ्गले अन्वेषण र विश्लेषण गर्ने, तिनको समाधानका लागि विकल्प खोजी गर्ने र समाधानका लागि सार्थक पहल गर्ने नयाँ चरण सुरु भएको छ । तराईमधेसका ज्वलन्त समस्याहरूलाई काम्लोमुनि लुकाएर लामो समयसम्म नेपालको राजनीति अन्य विषयहरूमा भौंतारिइरह्यो । सङ्घीयता, पहिचान, आत्मनिर्णयको अधिकार जस्ता गह्रौं शव्दावलीभित्र त्यहाँका वास्तविक समस्याहरू सधैंभरि ओझेलमा परिरहे । किन अत्यन्त सुगम रौतहट र सर्लाही जिल्लाको साक्षरता दर तुइनमा झुन्डिएर कर्णाली पार गर्दै ३ घन्टामा स्कुल पुग्नुपर्ने हुम्लाको भन्दा कम छ ? कहिल्यै बहस भएन । सुन फल्नेजस्तो उर्बर धरती बोकेको तराईमधेसको एकातिर हजारौं बिघा जमिन बाँझै र अर्कोतिर आफ्नै पसिनाले सिंचेर खेती गर्छौं भन्ने चाहना गर्ने किसानहरू भूमिहीन र बेघरबार अवस्थामा रहनुपर्यो ? कहिल्यै सार्थक घोत्लाइ भएन । तराईका हजारौं युवालाई रोजगारी दिइरहेका जनकपुर चुरोट, वीरगन्ज चिनी, वीरगन्ज कृषि औजार, हेटौंडा कपडा लगायतका उद्योग किन बन्द भए र यसको आर्थिकसँगै सामाजिक मूल्य कति महङ्गो पर्यो ? कहिल्यै एजेन्डा बनेन । किन सीताकै जन्मभूमिमा महिलामाथि बोक्सीको आरोपमा, दाइजो नल्याएको आरोपमा कल्पनै गर्न नसकिने ज्यादती हुन्छ ? सार्थक विश्लेषण भएन । सिङ्गो राष्ट्र छुवाछूतमुक्त घोषित भएको वर्षौं बितिसक्दा पनि किन तराईमधेसमै सबैभन्दा बढी दलितमाथि उत्पीडन हुन्छ, सिनो नफालेको, इनार छोएको, मन्दिर प्रवेश गरेको या अन्तरजातीय विवाह गरेको निहुँमा दलितमाथि नृशंस हमला हुन्छ ? कहिल्यै मागपत्रको विषय बनेन । चुरेको अनधिकृत दोहनका कारण मरुभूमि बन्दै गरेको तराईको वातावरणीय पक्ष कहिल्यै एजेन्डामा चढेन । भारतीय पक्षले सीमामा एकतर्फी ढङ्गले बनाएका बाँधसंरचनाका कारण वर्षेनि सयौं नेपालीको ज्यान गइरहेको र हजारौंका जायजेथा डुबानमा परेर सडकमा झर्नुपरेको संवेदनशीलता कहिल्यै आन्दोलनकारी र सरकार बीचको टेबलमा प्रतिविम्बित भएन । न मध्य तराईको भविष्य बदल्न सक्ने सुनकोशी कमला डाइभर्सन प्राथमिकतामा पर्यो, नत मधेसको भाग्यरेखा बन्न सक्ने हुलाकी राजमार्ग २० वर्ष अलपत्र परेको विषय नै ज्वलन्त ढङ्गले उठ्यो । जनताको सरोकारका मुख्य विषय ठूला राजनीतिक नाराका बीचमा त्यतिकै हराए ।अहिंसाका पर्याय तथा शान्तिका अग्रदूत गौतम बुद्धको जन्मस्थल लुम्बिनीबाट केही किलोमिटर मात्रै पर निर्दोष बालकलाई नृशंस ढङ्गले बलि दिइनु र तर्क, शास्त्रार्थ र उदार मूल्यहरूका आधारमा सत्यको खोजी गर्ने उदात्त परम्परा रहेको जनकपुरमा मिथिला पहिचान माग्दै शान्तिपूर्ण धर्नामा बसेका निर्दोष कलाकारहरूको पाशविक हत्या हुनेगरी तराईमधेसमा अपराधको आयाम यतिविघ्न किन बढ्यो भनेर कहिल्यै गम्भीर चिन्तनमनन भएन ।सामान्यीकरण गरेर तथा एकदमै सतही ढङ्गले यी सबै समस्याका लागि कसैलाई दोषी करार गर्न त सकिन्छ, तर दोषारोपण र गाली मात्रैले समाधान दिँदैन । एउटा सशक्त सामाजिकसांस्कृतिक रूपान्तरणको आन्दोलनको खाँचो छ, आज तराईमधेसमा । लामो र अन्त्यहीन जस्तो लाग्ने आन्दोलनले तराईको जनजीवनलाई मात्रै थिलथिलो पारेको छैन, यसको विम्ब नै नकारात्मक बन्ने जोखिम पैदा भएको छ । प्रतिवर्ष एसएलसी (हाल एसईई) को परीक्षामा सर्वाधिक विद्यार्थी प्रदेश नं २ मै अनुत्तीर्ण भइरहेका छन् । खाडी र मलेसियामा सर्वाधिक युवा त्यही प्रदेशबाट पुग्न बाध्य छन् । सीमान्त गरिबी त्यहीं नै विस्तारित भइरहेको छ । सामाजिक अपराध र हिंसाको दुष्चक्र बढिरहेको छ । औद्योगीकरणको उज्ज्वल सम्भावना भएको यस प्रदेशमा थप स्वदेशी या विदेशी लगानी भित्रिन छाडेको छ, बरु भएका उद्योगहरू पनि बन्द हुने, भित्रिइसकेको बाह्य लगानी पुन: बाहिरिने र जनकपुर, राजविराज या वीरगन्जबाट व्यवसायीहरू अन्यन्त्र स्थानान्तरण हुने क्रम तीव्र बनेको छ । बाहिरबाट बसाइँसराइ गरेर आउने प्रवृत्तिभन्दा त्यहाँबाट बाहिरिने क्रम बढ्दै जानु प्रदेश नं २ का लागि निश्चय नै सुखद सङ्केत होइन ।त्यसैले मधेस समस्या या मधेस आन्दोलनको भाष्य बदल्ने बेला आयो भन्ने मलाई लाग्छ । आजसम्म जे कुरालाई मधेस समस्याका रूपमा चित्रण गरियो, समस्या त्योभन्दा फरक र गम्भीर रहेछ भन्ने यथार्थलाई आत्मसात गरिनुपर्छ । समस्या भिन्न भएपछि आन्दोलनको स्वरुप पनि भिन्न हुनु अनिवार्य छ । मधेस समस्याको कारक भनेर गरिएको संविधानको विरोध, निश्चित समुदायलाई उत्पीडक या शोषक भनेर गरिएको घृणा र तराईमधेसमा एक या दुई प्रदेश हुनेगरी सीमाङ्कन गर्नासाथ मधेसी जनता अधिकार सम्पन्न हुन्छन् भन्ने प्रेस्क्रिप्सन सही होइन रहेछ भन्ने आत्मसात गरिनुपर्छ ।अहिले अस्थिर या पूर्वानुमान गर्न गाह्रो हुनेगरी तरल रहेको तराईमधेसमा त्यस्तो शक्ति नै विकल्पका रूपमा स्थापित हुनसक्छ, जससँग सामाजिक, आर्थिक रूपान्तरणको समग्र र रचनात्मक विकल्प छ । केही समयका लागि कुनै पार्टी या विचारधारा विशेषको विरोध गरेर पनि आफ्नो राजनीतिक अभीष्ट पुरा गर्न सकिएला । त्यसो गर्दा अन्य पक्षबाट अस्थायी समर्थन पनि प्राप्त गर्न सकिएला । तर घृणा, प्रतिशोध, सामाजिक विद्वेष वा निषेधजस्ता सोच र व्यवहार कुनै पनि पार्टीको अस्तित्वका दीर्घकालीन र दिगो आधार बन्न सक्दैनन् ।राजपा लगायतका दलहरू अहिले चुनावी प्रतिस्पर्धामा सङ्लग्न हँुदैछन् । नेपाली काङ्ग्रेस यतिबेला संविधान संशोधनलाई नारा बनाएर तराईमधेसका जनताबाट सहानुभूति लिने दाउपेच गरिरहेको छ । सिङ्गै जीवन नेपाली काङ्ग्रेसमा बिताइसकेपछि अब यसबाट पार लाग्दैन भन्दै विद्रोह गरेर मधेसकेन्द्रित दलहरू निर्माण गरेका महन्थ ठाकुर, विजय गच्छदार या शरदसिंह भण्डारी लगायत नेताहरूलाई थाहा होला नेपाली काङ्ग्रेसका चास्नी घोलेका यतिबेलाका अभिव्यक्तिहरूमा कति इमान छ र कति हिसाबकिताब छ । आशा गरौं मधेस केन्द्रित दलका नेताहरू आफ्नो काँध सधैंभरि अर्काको बन्दुक राख्ने टेको बन्न नदिने कुरामा सचेत हुनेछन् र उनीहरूले आफूलाई तराईमधेसका वास्तविक समस्याको संवणहकका रूपमा प्रस्तुत गर्दै अगाडि बढ्नेछन् । जहाँसम्म नेकपा (एमाले) को सन्दर्भ छ तराईका जनताको सरोकार र समग्र राष्ट्रको हितलाई केन्द्रबिन्दुमा राखेर ऊ मधेस केन्द्रित दलहरूसँग खुल्ला छलफल गर्न र समस्या समाधानमा पहल गर्न सदैव तत्पर छ ।"
अपराधकर्मी पनि जनप्रतिनिधि !,"द्वन्द्वपीडितको घाउमा नुनचुकनेपालमा अगस्ट ३० अन्तर्राष्ट्रिय बेपत्ता दिवसको मानक मानिन्छ । द्वन्द्वकालमा बेपत्ता पारिएकाहरूका परिवार सास या लास कुरिरहेछन् । तत्कालीन राज्य र विद्रोही माओवादी पक्ष बेपत्ता व्यक्ति सार्वजनिक गर्न चुक्दा शान्ति सम्झौतापछिका करिब ११ वर्ष व्यर्थ बिते । विश्व बेपत्ताविरुद्धको दिवसको तामझामले पीडितका समस्या सल्टाउनेभन्दा बल्झाउने गर्छ । यसले फाटेका पीडित मन निम्न कारणले टालिन्न । १) राजनीतिक परिवर्तनको जगमा विजयी द्वन्द्वरत पक्षको कालेकाले मिलेर खाऊँ भाले रणनीतिको मारमा पीडित पर्नु । न्यायको तराजुमा पीडक पक्षको दबदबा, मोलमोलाइ, सौदाबाजी र कृपा । २) पीडित तथ्याङ्क यकिन नहुनु । पीडित नै समाधान चाहँदैनन्, दस लाख पाइसके, हात थाप्न बानी परेजस्ता बेपत्ता आयोगका एक जागिरे सदस्यको अमर्यादित मिडिया अभिव्यक्ति । पीडितको अपनत्व नभएको तलबभत्ता धारीका लागि गठित कठपुतली आयोगले राज्यकोषको दोहन गर्नु । ३) सरकारी, गैरसरकारी र अधिकारवादी संघसंस्थाका औचित्यहीन पीडितमुखी कार्यक्रमबाट थकित पीडितको अवमूल्यन । गैरपीडित ठेकेदारहरूले संक्रमणकालीन न्यायलाई मागी खाने भाँडो बनाउनु । खाटा लागेको घाउमा उकेरा लगाई हातमुख जोर्न धौधौ पर्ने पीडितका कार्यक्रम महँगो होटलहरूमा गरिनु । ४) बेपत्ता माओवादी लडाकुलाई शान्ति मन्त्रालयले निशस्त्र नागरिकको सूचीमा राख्या छ भने सुरक्षाकर्मीलाई सशस्त्र । यसबाट बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐनको दफा (२) को अपव्याख्या भइरहेछ । आयोगमा एकपक्षीय उजुरीका मात्र सुनुवाइ हुँदैछ । ७) कतिपय बेपत्ता व्यक्तिलाई मारिएको सूचीमा राखियो, पीडितको अधिकार स्थापित गर्न आईएनजीओ र पीडित महिला समेतका ९ वटा मुद्दा सर्वोच्च अदालतमा विचाराधीन छन् । परिपुरण नीति र बेपत्तालाई अपराधीकरण गर्ने कानुन छैन । बेपत्ता पारिनुको औचित्य सम्बन्धित पक्षले पुष्टि गरी पीडितलाई सन्तुष्टि दिलाइए संक्रमणकाल टुङ्गिन्छ । अन्यथा पत्थरको जवाफ फूलले दिने पीडितलाई नजरअन्दाज गरेको ठहरिनेछ । ज्ञानेन्द्रराज आरणरामेछाप राजपाको भ्रमपूर्ण अभिव्यक्तिचुनावमा पनि जाने, आन्दोलन पनि सँगसँगै भनी राजपाका संयोजक महन्थ ठाकुरले दिनुभएको अन्तर्वार्ता ०७४ भदौ ११ गतेको कान्तिपुरमा पढ्न पाइयो । राजपाको उक्त अभिव्यक्ति भ्रमपूर्ण र अस्वाभाविक छ । नयाँ जारी संघीय संविधान अनुसार चुनावमा भाग लिने अनि यो संविधान ठिक छैन भन्दै सँगै आन्दोलन पनि गर्ने मधेसी मोर्चाको यो दोहोरो चरित्रको नियत पटक्कै मेल खाँदैन । सत्यतथ्य भन्नुपर्दा लोकतन्त्रमा जनता नै शक्तिशाली हुन्छन्, नेता होइन । कुनै पनि दलको अस्तित्व राख्ने वा नराख्ने भन्नेमा जनताको भूमिका महत्त्वपूर्ण हुन्छ । २०६४ सालको पहिलो संविधानसभा निर्वाचनमा तराईका जनताले मधेसवादी दललाई झन्डै चार दर्जनजति सिट दिलाई जिताएका थिए भने २०७० को दोस्रो संविधानसभा निर्वाचनमा त्यही तराईका जनताले मधेसवादी दललाई एक दर्जनमा खुम्च्याइदिएको राजपाले बिर्सनु हँुदैन । आफ्नो मुद्दा र एजेन्डा जनतासमक्ष लाने, जनताको भोटले निर्वाचित भएर आउने र संविधान संशोधन गर्नलाई राजपालाई केले रोक्यो र केले छेक्यो ? तराईका जनता पनि चुनाव गर्न नै चाहन्छन् । आफूले चुनेको प्रतिनिधिमार्फत विकास भएको हेर्न चाहन्छन् भन्ने कुरा गत असार १० गते सम्पन्न दोस्रो चरणको स्थानीय तहको निर्वाचनले नै पुष्टि गर्यो । हुन त राजपाले चुनावमा भाग लिने भनेर निर्वाचन आयोगमा दल दर्ता गराइसक्यो, जुन सकारात्मक पक्ष हो । तिलप्रसाद न्यौपाने बालाजु, काठमाडौं ब्याजले पुँजी बजार खस्कियोभदौ १२ गते सोमबारका दिन सेयर सूचक नेप्से करिब १० अंकले ओरालो लाग्यो । ६ महिनाअघि १८८१ अंकमा पुगेको नेपालको पुँजी बजारसेयर बजार खस्केर अहिले १६२२ अंकमा झरेको छ । यसले गर्दा पुँजी बजारमा लागेका जनताको करिब २ खर्ब रुपैयाँ गुम्न पुगेको छ । हालै आएको एक तथ्यांक अनुसार सेयर बजारको दोस्रो बजारमा कारोबार गर्ने जनता १६ लाख पुगे रे । यो भनेको कारोबार गर्नको लागि सेयर दलालहरूको अफिसमा खाता खोल्नेहरूको संख्या हो । अर्थात दिनको १६ लाख जनताले यो बजारमा दिनहँु आफ्नो भाग्य आजमाउँछन् । तर पनि सरकार, राष्ट्र बैंक, धितोपत्र बोर्ड र बजार निर्माताहरूले बजार उठाउन खासै ध्यान दिएका छैनन् । बजार खस्कनुमा लगानीकर्ताहरूको होइन, बैंकहरूको अचाक्ली महँगो ब्याजदर, राइट सेयरको बाढी र देशको अस्थिर राजनीति हो । बैंकहरूले विगत ४ महिनाभित्रै ४० देखि ९० प्रतिशतसम्म ब्याजदर बढाउँदा बैंकहरूबाट कर्जा लिनेहरू सबै प्रताडित भएका छन् । गोपाल देवकोटागोकर्णेश्वर८, जोरपाटी, काठमाडौं भावी अर्थतन्त्र निर्माणका आधारदेश विकासको प्रमुख मेरुदण्ड भनेको अर्थतन्त्र हो । यो अर्थतन्त्रको निर्माण गर्ने दायित्व पनि सरकारकै हुन्छ । हाम्रो देशमा राजनीतिक परिवर्तन त भयो, तर आर्थिक पाटो भने अझै शिथिल नै छ । यो शिथिल अर्थतन्त्रलाई गतिशील बनाउनका लागि गर्नुपर्ने आधारभूमि अहिलेसम्म तयार भएको देखिँदैन । यही नदेखेर नेपालस्थित अमेरिकी राजदूत अलाइना बी टेपलेट्जले यो लेख लेख्न जरुरी देखिन् । यो मामिलामा हामी कति कमजोर रहेछौं, आफै मूल्यांकन गरौं । अहिलेको अर्थतन्त्र निर्माणको अवस्थालाई हेर्दा सन् २०३० सम्म नेपाललाई मध्यम स्तरको आयमूलक देश बनाउन धेरै कठिन छ । यो कठिन चुनौतीलाई चिर्दै यो लक्ष्यमा पुग्ने हो भने अहिले नै अर्थतन्त्र निर्माणका आधार पहिल्याउन जरुरी छ । उनले भनेअनुसार सर्वप्रथम नेपाललाई सशक्त र विश्वासिलो नेतृत्व आवश्यक छ, जो मुलुकका लागि दीर्घकालीन रणनीतिक दूरदृष्टि राखेर आर्थिक विकास गर्न प्रतिबद्ध होस् । यो भन्दा हाम्रो नेतृत्वलाई लाज लाग्नुपर्ने हो । यो लेखमार्फत उनले जोजसलाई रायसुझाव दिनुपर्ने हो, दिएकी छन् । नपढ्नेले पनि एकपल्ट पढौं । उनले उठाएका कुरामा हाम्रा नीति नियमहरू झन्झटिला छन् । तिनलाई सरल बनाउन आवश्यक छ । व्यावसायिक क्षेत्रलाई पारदर्शी बनाउँदै रोजगारी सिर्जना गर्नेतर्फ ध्यान दिनु आवश्यक छ । युवाहरूलाई आफ्नै देशमा लगाउन प्रेरित गर्ने, कृषि, पर्यटन, उद्योग व्यवसायको विकासमा टेवा पुर्याउने खालका योजनाहरूबाट अर्थतन्त्रको विकास हुनेमा कसैको दुईमत हुन सक्तैन । अर्को पटक पनि विदेशी पाहुनालाई यस्तो लेख लेख्न ठाउँ नमिलोस् । नेतृत्व वर्गको यसतर्फ बेलैमा ध्यान जाओस् । उद्धव सापकोटापनौती नपा१, रयाले व्यर्थको विवादप्रधानमन्त्री शेरबहादुर देउवाले भारतका प्रधानमन्त्री नरेन्द्र मोदीसमक्ष संविधानका बारेमा दिएको अभिव्यक्ति अनुपयुक्त भएको ठहर शीर्ष दलले ठम्याउँदै विवादको वातावरण बनाएका छन् । यो कुनै विवादको सारतत्त्व होइन । यसले कुनै अर्थ राख्दैन । संविधान बन्नुभन्दा अघि नै र संविधान बनिसकेपछि जोजो प्रधानमन्त्री भए देशमा, ती सबै भारत भ्रमणमा जाँदा सबैले संविधानका बारेमा आफ्नो भनाइ राखेका छन् भने अहिले देउवाको भनाइप्रति किन आपत्ति ? भारतप्रति नेपाली राजनीतिकको झुकाव बढी छ, अझ मधेस केन्द्रित दलहरू त सामान्य सुझाव लिन पनि भारतीय दूतावास धाउने गर्छन् । यो आफैमा निर्भरतापूर्ण राजनीतिको अंश हो । यसलाई हामीले चिर्नु आवश्यक छ । भारत भ्रमण गर्न जाँदा त्यहाँ के बोल्ने, कुन सम्झौता गर्ने भन्ने विषयमा संसद्बाट पहिले नै पास गरी यसको जानकारी जनतालाई दिनुपर्छ र त्यही विषयको उठान गर्दा कहिले पनि विवादमा परिँदैन । भारतको हित हुने महाकाली सन्धि, टनकपुर बाँध, कोशी व्यारेजको सन्धि, ठूलठूला नदीको सन्धि आदि हाम्रा नेताले गरे भनेर आक्षेप लगाउँदै आएका छौं । जनतालाई भ्रम हो कि सत्य, त्यो आफ्नो ठाउँमा छ । तर कुनै पनि सन्धिसम्झौता र विषयको उठानका कुरा जनतालाई पूर्वजानकारी दिनु आवश्यक छ । यसो गर्नाले विषयवस्तुमा बहस, आलोचना, टिकाटिप्पणी गर्न सकिन्छ र कसैलाई दोष थुपार्ने ठाउँ हुँदैन र राष्ट्रलाई अहित हुने सन्धि गर्दैनन् । प्रमोद पौडेलश्रीपुर१४, वीरगन्ज इम्बोस्ड नम्बर प्लेट नेपालीमा पनि सरकारले सोमबारदेखि सवारी साधनमा इम्बोस्ड नम्बर प्लेट राख्ने घोषणा गरेको छ । यससँगै नेपाली सवारी साधन पनि अब उच्च प्रविधिबाट सञ्चालित र नियन्त्रित छन् भन्ने बुझिन्छ । विश्वका धेरै देशमा यो प्रविधि नयाँ नभए पनि नेपालको परिवेशमा यो एकदम नौलो छ । यसको प्रयोगले सवारी धनीले कर तिरेनतिरेको थाहा हुने, टाढाबाटै प्रस्ट देखिने, सवारी साधन कहाँ छ भन्ने पत्ता लाग्ने अनि चोरीका गाडीको प्रयोग घट्ने आशा गरिएको छ । आधुनिक जमाना उच्च स्तरको प्रविधि भित्र्याइनु एकदमै सकारात्मक कुरा हो । तर सवारी साधन कहाँ छ भन्ने कुरा पत्ता लाग्छ भन्नुमा हाम्रो बुझाइ कम छ । यसले सवारी साधन कहाँ छ भनी पक्कै पत्ता लगाउँदैन । तर इम्बोस्ड नम्बर प्लेटसँगै बन्ने भनिएको गेटहरूमा जडान गरिएका उपकरणहरूले कुन नम्बरको गाडी कुन गेटबाट प्रवेश गरेको मात्र जानकारी दिन्छ ।दोस्रो कुरा इम्बोस्ड नम्बरले हाम्रो सवारी साधनको नम्बर प्लेटमा प्रयोग हुने हाम्रो लिपिलाई विस्थापित गरेको छ । मानौं, कुनै ठाउँमा सवारी साधन दुर्घटना भयो भने कुन नम्बर प्लेट दुर्घटना भएको हो या कुन गाडी दुर्घटना गराएर फरार हो भन्ने छुट्याउन गाह्रो पर्छ । जतिले नेपाली पढ्न सक्छन्, ती सबैले अंग्रेजीमा अक्षर र अंकमा लेखिएका नम्बर प्लेट पढ्न सक्छन् भन्ने हुन्न । विश्वका कतिपय देशले आफ्नो देशको भाषासँगै अंग्रेजी अक्षर र अंकमा इम्बोस्ड नम्बर प्लेट प्रयोगमा ल्याएका छन्, तर हामीले त्यसो गर्न सकेनौं, हामी चुक्यौं । बरु नम्बर प्लेटमा नेपाली लेख्न पनि कोसिस गर्ने कि ? समय अधिकारी सिनाम, ताप्लेजुङ छाउपडी रोक्न कानुनले पुग्दैन सुदूरपश्चिम र मध्यपश्चिमका महिलाका लागि अभिशापका रूपमा रहेको छाउपडी प्रथा (रजस्वलाको बेला गरिने व्यवहार) को समाधानका लागि कानुन बनाउनु असल काम हो, तर यो प्रथा कानुनको बलमा रोकिनेवाला छैन । पूरै सुदूरपश्चिम र मध्यपश्चिमको अधिकांश भागमा बलियो जरा गाडिसकेको यो कुरीतिलाई हटाउन कानुनभन्दा पनि बढी जनचेतनाको खाँचो देखिन्छ । सुदूरपश्चिमको मात्रै कुरा गर्ने हो भने छाउपडी प्रथाको उल्मूलन हुन अझै एक सय वर्षभन्दा पनि बढी समय लाग्ने देखिन्छ । रजस्वला भएकी बुहारीलाई घरभित्र सुताए दुधारो भैंसी वा गाईको दूध सुक्ने विश्वास गरिन्छ जुन जोखिम सासूले मोल्न सक्दिनन् । पढेलेखेका ससुराले समेत छुयान्त (छुईको लसपस) भएर बिरामी हुने भ्रम पालेका हुन्छन् । आमाबाबुलाई अनुसरण गर्नुपर्ने बाध्यताले आधुनिक विचारका श्रीमान्ले पनि घरदेखि पर अलग्गै ठाउँमा बनेको कटेरो (गोठ) मा राति एक्लै सुताउनु हुँदैन भनी श्रीमतीको पक्षमा एक शब्द बोल्न सक्दैनन् । अनि कसरी हुन्छ छाउपडी प्रथाको निराकरण ? छाउपडी प्रथाको साँच्चिकै निराकरण गर्ने हो भने व्यवहार परिवर्तनमूलक चेतना अभिवृद्धि हुन जरुरी छ । छाउपडी प्रथालाई जरैदेखि उखेलेर फाल्न आजका युवायुवती तथा किशोरकिशोरीले यसविरुद्ध खुलेर अगाडि बढ्न र आआफ्नो घर समाजमा चेतना जोगाउनसमेत जरुरी छ । शिवराजसिंह बलायरमहेन्द्रनगर, कञ्चनपुर"
"प्राकृतिक प्रकोप, निर्वाचन र दायित्व","पहिलो र दोस्रो चरणको स्थानीय निर्वाचनका बेला धानबाली लगाउन देश खडेरीबाट आक्रान्त थियो। तेस्रो चरणको स्थानीय निर्वाचनको पूर्व अवस्थामा झापादेखि बर्दियासम्म तराईमा बाढी र पूर्वी र अन्य कतिपय पहाडी क्षेत्रमा पहिरोबाट २६ जिल्ला पीडित भएको दु:खद अवस्था आइलाग्यो । प्रकोपमा परी निधन र बेपत्ता हुनेको संख्या डेढ सयमाथि पुगेको छ भने हजारौँ घरपालुवा र जंगली चौपायाहरूको क्षति भएको छ । साढे तीन लाख हेक्टर जमिनको दसौँ अर्बको अन्न र तरकारी बालीको नोक्सानी भएको छ । विकासका पूर्वाधार तथा संरचना ध्वस्त छन् । घाइते र बिमारीहरूको संख्या अनगिन्ती छ । यसको दुष्प्रभाव स्वरूप दुर्गन्ध, रोग र महामारीको खतरा बढेको छ । जंगल विनाश, चुरेको दोहन, विपद् व्यवस्थापन ऐन र रणनीतिको अभाव तथा तदर्थवादी शैली यसका प्रमुख कारकतत्त्व हुन् । जलवायु परिवर्तनका विश्वब्यापी असरमाथि स्थानीय प्रकृति, प्रविधि र प्रगतिबीच सामञ्जस्य तथा सन्तुलन नमिल्दा यस्ता विपद् आइरहन्छन् । भूकम्प, बाढी, पहिरो, आँधीबेहरी, असिना, चट्याङ, आगलागी र हिमताल विस्फोटजस्ता खतरामध्ये कुनै न कुनैबाट नेपालले वर्षेनि सरदर ९ सयवटा ठूलासाना प्रकोपका घटना ब्यहोर्नु परिरहेको विज्ञहरू बताउँछन् । उद्धार, राहत, पुन:स्थापन र पुनर्निर्माणका काम युद्धस्तरमा गर्नु हामी सबैको जिम्मेवारी छ । हाम्रा सेना तथा प्रहरीका जवानहरूले २०७२ सालको भुइँचालोमा जस्तै अहिलेको बाढीपहिरोमा पनि सम्पादन गरिरहेका साहसपूर्ण उद्धार कार्य सराहनीय छ ।यस विपत्तिले हामी सबैलाई आफ्ना विवाद थाती राखेर मुलुकलाई सर्वप्रथम विपद्मुक्त र पुनर्निर्माणमा लाग्न अनिवार्य गराएको छ । भूकम्प पीडितहरूको पुन:स्थापनले पूर्णता नपाउँदै आइलागेको यस विपद्ले जनतालाई सुरक्षित आश्रयका साथै नयाँ जीवनप्रति आशा र उत्साहको सञ्चार गराउनुपर्ने राज्यको प्राथमिकतापूर्ण जिम्मेवारी थपिएको छ । यसमा दलगत सोचभन्दा माथि उठेर मानवीय संवेदनाको जागरण सबैमा हुनु जरुरी छ । सहमति र एकता आवश्यकतेस्रो चरणको स्थानीय निर्वाचनपछि तत्कालै संघीय संसद र प्रादेशिक निर्वाचन तोकिएको मितिभित्र सम्पन्न गर्नु अनिवार्य छ । रूपान्तरित संसदको कार्यकाल करिब ५ महिनामात्र रहेको अवस्थामा ठूलासाना सबै दलका आआफ्नै अनिवार्य कार्यभार र जिम्मेवारी हुन्छन् । सिंहदरबारलाई गाउँपालिकासम्म पुर्याउने राज्यको जिम्मेवारी हो, तर सिंहदरबार गाउँपालिकामा जान र लानको निम्ति संस्थागत, प्रक्रियागत, विधिवत, आर्थिक र प्राविधिक रूपबाट धेरै जटिलता तथा चुनौती देखिएका छन् ।नेपाली कांग्रेसमात्र होइन, सबै राजनीतिक दल र निर्वाचन आयोगलाई गत २ चरणको स्थानीय निर्वाचनले थप सुधारका लागि सोच्नुपर्ने बनाएको छ । पैसा र बलको आधारमा हुने खर्चिलो निर्वाचन नियन्त्रण गर्ने र आर्थिक अनुशासन कायम गर्ने साझा रणनीतिका लागि सर्वदलीय सहमति तथा वैधानिक प्रावधानको खाँचो छ । निर्वाचन प्रणालीमा सुधार र आचारसंहिताको पालना जरुरी छ । विधिविहीनता, भ्रष्टाचार, दण्डहीनता र अराजकताले गर्दा लोकतन्त्रको मेरुदण्डका रूपमा रहेका संस्थाहरू ग्रसित भएका छन् । जनताका आस्थाकेन्द्र मानिएका संस्थाहरूको साख र विश्वसनीयतामा ह्रास आएको छ । राजनीतिक अस्थायित्व र अन्योलको परिणामस्वरुप स्थायी सरकार मानिने कर्मचारी संयन्त्र पटक्कै संस्थागत भएन । राजनीतिक एकाइ र प्रशासन यन्त्रबीच अविश्वासमात्र होइन, प्रक्रिया, मूल्य पद्धतिभन्दा आदेश र निर्देश पर्खिने, जिम्मेवारी पन्छाउने तथा ढिलासुस्तीको प्रवृत्ति बढिरहेको छ । संविधानले निर्दिष्ट गरेका संस्था र संरचना स्थापित गर्नुपर्ने यस्तो महत्त्वपूर्ण बेलामा संस्थागत राष्ट्रिय विकास अनिवार्य छ । यी सवालबाट निर्दिष्ट लक्ष्यलाई संस्थागत गर्न सरकारमात्र होइन, प्रमुख प्रतिपक्षीसहित राजनीतिक दलहरूको जिम्मेवारी अझ बढेर आएको छ । यसका लागि सहमति र एकता अझ बढी आवश्यक छ । कांग्रेसको स्थितिगएको निर्वाचनमा नेपाली कांग्रेस दोस्रो स्थानमा पुगेकोलाई जिल्लाबाट आएका साथीहरू व्यंग्यात्मक शैलीमा आफ्ना मूल्याङ्कन सुनाउँछन्, एमालेले पाएको अग्रता उसकै आर्जन र पौरख मात्रभन्दा विजय पठाइदिने त हामी नै हौँ । नेपाली कांग्रेसलाई आफ्नै आन्तरिक घातले स्खलित तुल्याउनुका साथै व्यवस्थापनका कमजोरी, टिकट वितरणमा गुटउपगुटको प्रभाव नै हाम्रा पराजयका मुख्य कारक हुन् । बाहिरी खतरा र चुनौतीकै बीच कांग्रेसले ३ वटा युगान्तकारी आन्दोलनको नेतृत्व र अन्य ठूलासाना आन्दोलनको आयोजना एवं दसौँवटा निर्वाचनको संयोजन गरेको हो । तर आज नेपाली कांग्रेस, दलका रूपमा भन्दा पनि मोर्चा (गुट) हरूको महासंघजस्तो बन्दैछ । यसले गर्दा पार्टी स्खलित र पार्ट बलिया हुँदैछन् ।जनताप्रति जिम्मेवार र उत्तरदायी रहेको राजनीतिक दलले गल्ती, कमीकमजोरीप्रति खुला छलफल र सुधार अभियानबाट मात्र सशक्तीकरण हासिल गर्न सक्छ । पार्टीका बैठकहरूमा खुलस्त ढङ्गले सुधारका प्रयत्नसाथ भुल स्वीकार गर्नु, यसका पृष्ठभूमि, परिस्थिति र कारणबारे खोतल्नु र भावी कार्यनीतिमा त्यस्ता गल्तीको पुनरावृत्ति हुन नदिनु नेतृत्वको खास विशेषता हो । स्थानीय तहको निर्वाचनमा जनआधार कमजोर भएर कांग्रेस दोस्रो स्थानमा पुगेको होइन । कांग्रेस समर्थक जनमत पलायन भएको छैन । यस्तो हुँदाहुँदै पनि उम्मेदवार चयनमा लोकतान्त्रिक प्रक्रिया र पद्धतिको अभाव, ढिलासुस्ती, भागबन्डाको संस्कृति, पराक्रम, क्षमता तथा जनप्रियताको मूल्याङ्कनभन्दा परिक्रमालाई पुरस्कृत गर्दा अन्तरघात र निहित स्वार्थका लागि बृहत्तर पार्टीगत हितलाई उपेक्षा गर्दा यो परिणाम आएको हो ।तेस्रो चरणका जिम्मेवारीअब हुनलागेको स्थानीय निर्वाचनमा पुन:स्थापन र पुनर्निर्माणमा जुटेका र जनताका सुखदु:खमा भिजेका जनप्रिय उम्मेदवारको चयन हाम्रो दायित्व हो । त्यसैले उम्मेदवार चयनमा नेपाली कांग्रेसले स्थानीय जनताको भावना र चाहनाभन्दा बाहिर जानु हुँदैन । गाउँ, नगर, क्षेत्र र जिल्ला समितिहरूको निर्णय र संस्थागत प्रक्रियालाई नै आधार मान्नुपर्छ । काठमाडौँलाई शासक स्थल र मधेसलाई शासित स्थल ठान्ने पुरातनवादी मान्यता अब पूर्ण समाप्त गर्नुपर्छ । यस्तो प्रवृत्तिको समाप्ति र समानतावादी राष्ट्रिय स्वाभिमानको जागरण तराई मधेसले अनुभूति गर्न पाउनुपर्छ । अब हुनलागेको निर्वाचनमा राजपा लगायत सबै पक्षको सहभागिता हुनु राष्ट्रिय एकता र वर्तमान राजनीतिको महत्त्वपूर्ण उपलब्धि हो । संविधानको कार्यान्वयनतीनवटै तहका निर्वाचनपछि वर्तमान संविधानको अक्षर र भावना एवं यसका लक्ष्य प्राप्तिमा क्रियाशील हुनेछन् । कुनै पनि लोकतान्त्रिक संविधान आफैँमा खराब वा असल हुने होइन, प्रचलन र अभ्यासमा उतार्ने राजनीतिक नेतृत्व तह र राज्य संयन्त्रको व्यवहार र प्रवृत्तिमा यसको परिणाम निर्भर रहन्छ । जनप्रतिनिधिमूलक लोकतान्त्रिक व्यवस्थाले राजनीतिक अधिकार सामाजिक न्याय, सुरक्षा र आर्थिक अधिकार सहितको अभेद्य लक्ष्य लिएको हुन्छ । राज्यको मूलधारबाट कोही नछुटुन्, कोही तिरस्कृत नहुन् भन्ने सामाजिक न्याय, सुरक्षा र समावेशिताको लक्ष्य नै लोकतन्त्रको अमूल्य निधि हो । कसले जित्यो वा हार्यो भन्ने प्रश्नभन्दा पनि यस निर्वाचनद्वारा लोकतन्त्र, संघीयता र गणतन्त्रलाई संस्थागत गर्ने प्रक्रियाको जित भएको छ । तदनुरुप संविधानको पूर्ण कार्यान्वयन नै आज सबै दलको एकमात्र कार्यसूची हुनुपर्छ ।प्रधानमन्त्रीको हालै सम्पन्न भारत भ्रमणबारे विभिन्न टिकाटिप्पणी नसुनिएका होइनन् । दुई मुलुकबीच केही कालयता विद्यमान अविश्वास, भ्रम र अन्योलको तुँवालो हटाएर विश्वास र मित्रताको स्वच्छ वातावरण निर्माण गर्न यस भ्रमणले सार्थकता पाएको छ । छिमेकीसँग समानताका आधारमा सुमधुर सम्बन्ध कायम गर्न खोज्दा भारततिर ढल्केको, घुँडा टेकेको जस्ता घृणा ओकल्ने अतिशयोक्तिले आत्मरति त देला, तर त्यसबाट राष्ट्रियताको जगेर्ना र राष्ट्रको हित हुँदैन । नेपाली राष्ट्रियता र स्वाभिमानलाई अक्षुण्ण राख्दै भूगोल, इतिहास, धर्म, संस्कृति, परम्परा र सामाजिक मान्यताले बाँधिएका दुई सार्वभौम मुलुकको सम्बन्ध अझ प्रगाढ बनाउँदै समान मर्यादा, शान्तिपूर्ण मैत्रीयुक्त सहअस्तित्वप्रति जिम्मेवार भएर सम्बन्धलाई स्वाभाविक गति र दिशा दिने कार्यमा नेपाली कांग्रेस आफ्ना नीतिअनुरुप कदापि चुकेको वा चुक्ने छैन । अन्त्यमा, उपरोक्त सम्पूर्ण यथार्थलाई अंगीकार गरेर बाढीपहिरो, भूकम्प, आगलागीजस्ता प्राकृतिक प्रकोपबाट आजसम्म पीडित र दयनीय जीवन बिताउन बाध्य भएका जनताको सुरक्षा र न्यायपूर्ण गतिलाई तीव्रता दिँदै तीनै तहका निर्वाचनलाई पूर्णता दिनु वर्तमानको पहिलो जिम्मेवारी हो । त्यसका लागि हाम्रा सबै राम्रा भन्ने मनोवृत्ति छाडेर राम्रा सबै हाम्रा भन्ने मानसिकताको विकास गरेको परिणामले मात्र निर्वाचनको सार्थकता र सफलता निर्धारण गर्छ । ऐतिहासिक उपलब्धिस्वरुप प्राप्त संविधान र संघीय लोकतान्त्रिक गणतन्त्र संस्थागत र सुदृढीकरण गर्न तोकिएको मितिभित्रै निर्वाचन सम्पन्न गर्नु हाम्रो चुनौती र अग्निपरीक्षा हो । अन्यथा त्यस्तो सम्भावित शून्यता भर्न के आउँछ वा को आउँछ, यसै भन्न सकिन्न, पक्कै लोकतन्त्रवादीहरूको निम्ति यो हितकर हुने छैन । केसी नेपाली कांग्रेसका केन्द्रीय सदस्य तथा सांसद हुन् ।"
कुरीतिविरूद्ध कठोर कानुन,"नेपालमा महिला हिंसाविरुद्ध कानुन छ । हिंसा विरुद्ध राष्ट्रिय, अन्तर्राष्ट्रिय प्रतिबद्धता पनि गरिएका छन् । कहिलेकाहीं संसदमा समेत हिंसाविरुद्ध चर्को आवाज उठ्ने गरेको छ । हिंसा विरुद्ध अभियान पनि चलाइन्छ, तर धर्मसंस्कारसँग जोडिएका हिंसाविरुद्ध भने उति आवाज उठ्दैन । शारीरिक हिंसाविरुद्ध कानुनी न्यायको प्रावधान छ, तर सांस्कृतिक हिंसाविरुद्ध कहाँ उजुरी गर्ने ? एक्लैको पहलमा कुरीति विरुद्ध उत्रँदा समाज र परिवारबाट एक्लिनुपर्छ, महिलाले । हामीले कहिलेसम्म धर्मसंस्कारलाई महिलाका पीडकका रूपमा उभ्याउने ? प्रश्न गम्भीर छ । संस्कारका नाममा मानवमाथि हुने जस्तोसुकै हिंसाको तत्काल अन्त्य हुनुपर्छ । समाज सुधारका लागि फराकिलो वातावरण हुँदाहुँदै न अभियन्ता जुर्मुराएका छन्, नत राज्यले गम्भीर चासो लिएको छ । आधुनिक विचारधारासँगै फराकिलो सोच र सबैको सहभागिता विना सामाजिक कुरीति हट्न सक्दैन । १ सय ६४ वर्षे इतिहास बोकेको मुलुकी ऐन प्रतिस्थापनको औपचारिक प्रक्रिया अगाडि बढेसँगै सामाजिक अपराधको रूपमा रहेको छाउपडी प्रथालाई पहिलोपटक नेपाल कानुनले कसुर घोषित गरेको छ । सुत्केरी महिलालाई समेत विभेद गरी छाउगोठमा राखे कैद तथा जरिवानाको व्यवस्था गरिएको छ । छाउपडी कसुरमा कसुरदारलाई तीन महिना कैद र तीन हजार रुपियाँ जरिवानाको व्यवस्था गरिएको छ । छाउपडी विरुद्ध कानुन बनाएर मात्र हँुदैन, सरोकारवालाले छाउपडी गोठ भत्काउनुपर्छ र बनाउनेलाई कडा कारबाही गर्नुपर्छ । छाउपडी प्रथा धेरै महिलाको मृत्युको प्रत्यक्ष कारक बन्यो । छाउगोठमा बस्दा कतिपय महिला बलात्कारको सिकार भए । यो प्रथाविरुद्ध आवाज व्यापक रूपमा उठ्न थालेपछि सरकारले कानुनद्वारा नै यस्तो हिंसात्मक कुरीतिलाई बन्देज लगाएको हो ।यस्तै, विधवा महिलामाथि विभेद कायमै छ जुन जघन्य सांस्कृतिक हिंसा हो । पतिको मृत्युपछि महिलाले समाज र परिवारमा पलपल मानसिक रूपमा मरिरहनुपरेको दु:खदायी अवस्था छ । रातो वस्त्र लगाउन नहुने, शृंगार गर्न नहुने तथा गहनाले सजिन नहुने लगायतका अनेक सामाजिक नियमको बन्देजमा रहनुपर्ने विवशता विधवा महिलालाई छ । समाजमा विधवालाई शुभकार्यमा संलग्न नगराइने प्रचलन छ । एकातिर पति वियोगको असह्य पीडा र अर्कातिर निरस विधवा वस्त्र अनि व्यवहारले खुम्चिएको मन लिएर विधवाले विवश जीवन जिउनुपर्छ ।लोग्ने नै सर्वस्व हो र ऊ मरेपछि विधवाले बाँच्नुको कुनै अर्थ छैन भन्ने हीनग्रन्थिमा चलाइएको संस्कारले महिलाको मानवीय अधिकार र हैसियतमाथि हस्तक्षेप गरेको छ । पतिको मृत्युपछि पनि उसका सन्तान तथा परिवारजन रहन्छन् भन्ने यथार्थलाई समेत मनन नगरी विभिन्न बन्देजले महिलालाई बाँधिराख्नु विडम्बना हो । विधवालाई विभेद गर्ने खालका व्यवहारलाई बन्देज लगाउन ढिलो भइसकेको छ । विधुरलाई केही बन्देज नहुने अनि विधवालाई मात्र किन प्रथाको अंकुशमा अचेट्नुपर्ने ? पुरुषलाई हाम्रो समाजमा विभेदमूलक र अपमानजन्य दृष्टिले नहेरेझंै विधवा महिलालाई पनि अब कठोर बन्धन र मानसिक उत्पीडनबाट मुक्ति दिलाउनैपर्छ । केही समययता यौवन अवस्थामै विधवा भएकालाई राता वस्त्र लगाइदिने तथा सासुससुराले नै विवाहसमेत गराइदिने यदाकदा घटना देखिएका छन् । यो विधवा विरुद्ध विभेद उन्मूलनको प्रभावकारी उपाय होइन ।हिंसा रोक्न र समानता कायम गर्न थुप्रै कुरीति अन्त्य हुनु जरुरी छ । यसका लागि भुक्तभोगी अर्थात पीडित महिलालाई साथ र समर्थन गर्ने समाज र सशक्त कानुनको खाँचो छ । कुरीतिलाई कानुनसरह मानेर पालन गर्ने समाजलाई परिवर्तन गर्नुपर्छ । स्थानीय तहका महिला जनप्रतिनिधिहरू यस्ता कुसंस्कार नियन्त्रणमा सशक्त रूपमा लाग्नुपर्छ । अधिकांश स्थानीय तहमा महिला उपप्रमुख उपाध्यक्ष बनेका छन् । उनीहरू स्थानीय तहमा मुद्दामामिला हेर्ने न्यायिक समितिका संयोजक पनि हुन् । त्यसैले यस्ता हिंसा नियन्त्रणमा उनीहरूको भूमिका महत्त्वपूर्ण छ ।"
संसद्लाई म्याद गुज्रेको खुलापत्र,"लोकतान्त्रिक व्यवस्थामा जननिर्वाचित प्रतिनिधिका हैसियतले माननीय सांसदज्यूहरूबाट जनताका आकांक्षा बुझेर त्यसलाई साकार पार्न सघाउ पुर्याउने खालका कानुन निर्माण हुने अपेक्षा गरिन्छ । तर संसदबाट पारित शिक्षा ऐनको आठौं संशोधनले जनप्रतिनिधिहरू आम जनताको भन्दा सम्भ्रान्त वर्गको हित सुनिश्चित गर्नतिर लागेको हो कि भन्ने भान हुन्छ । हालसालै संसदमा दर्ता भएको शिक्षा ऐनको नवौं संशोधन पनि जनताको हितलाई तिलाञ्जली दिई सम्भ्रान्त वर्गको हित सुरक्षित गर्ने अर्को प्रयास बनेजस्तो देखिन्छ । यस संशोधनमाथि छलफलको सिलसिलामा आम जनताको आकांक्षा र पीडाबारे सांसदज्यूहरूको ध्यानाकर्षण गर्न यो खुलापत्र लेखिएको छ । विद्यालय शिक्षाको कुल भर्नाको ८० प्रतिशतभन्दा बढी विद्यार्थीहरू सामुदायिक विद्यालयमा अध्ययन गर्छन् । तर सामुदायिक विद्यालय अस्तव्यस्त छ । सरकारले नि:शुल्क शिक्षा पाउने घोषणा गरिएका सामुदायिक विद्यालयहरूबाट असन्तुष्ट भई आफ्ना बालबालिकालाई महंँगो संस्थागत विद्यालयहरूमा भर्ना गर्ने अभिभावकको संख्या बढ्दो छ । प्राथमिक तहमा संस्थागत विद्यालयमा अध्ययन गर्ने विद्यार्थीहरूको भार सन् २००२ देखि ०१६ सम्ममा ७ प्रतिशतबाट बढेर १६ प्रतिशत पुगेको छ । विद्यालय शिक्षाको गुणस्तर अविलम्ब सुधार नभएमा बालबालिकाको ठूलो हिस्साको भविष्य खतरामा पर्नेमात्र होइन, गुणस्तरयुक्त जनशक्तिको अभावमा नेपालीको समृद्धिको सपनासमेत मृगतृष्णा सावित हुनेछ । तर गतवर्ष पारित शिक्षा ऐनको आठौं संशोधनले विद्यालय शिक्षा सुधारतर्फ उन्मुख गर्नुको साटो ह्रासतर्फ उन्मुख गराउने देखिन्छ । हालै संसदमा दर्ता भएको नवौं संशोधन पारित भएमा सामुदायिक विद्यालयको अवस्था अझ बढी नाजुक हुनेछ । शिक्षक व्यवस्थापनमा कमजोरी सामुदायिक विद्यालयको अस्तव्यस्तताको प्रमुख कारण हो । हाल मौजुदा केन्द्रीकृत शिक्षक व्यवस्थापन प्रणाली शिक्षक व्यवस्थापनमा कमजोरीको मूल कारण हो । यस प्रणालीमा शिक्षक सेवाग्राही विद्यार्थी तथा अभिभावकका प्रतिनिधि विद्यालय व्यवस्थापन समितिप्रति उत्तरदायी नबनाई सरकारप्रति उत्तरदायी बनाइएको छ । जनउत्तरदायी सरकार विकास भइनसकेको र केन्द्रीकृत शिक्षक व्यवस्थापन असफल सिद्ध भइसकेको अवस्थामा पनि किन केन्द्रीकृत शिक्षक व्यवस्थापनको विकल्प खोज्नतिर सांसदज्यूहरूको ध्यान नगएको हो भन्ने नै आजको प्रमुख प्रश्न रहेको छ ।खुला प्रतिस्पर्धालाई कुण्ठित गरेर सकेसम्म बढी अस्थायी र राहतका शिक्षकलाई स्थायी हुने अवसर दिने र अन्य सुविधा उपलब्ध गराउने नै आठौं संशोधनको मूल अभिप्राय: थियो भने प्रस्तावित नवांै संशोधनको पनि त्यही अभिप्राय: रहेको छ । शिक्षकलाई थप सुविधा उपलब्ध गराउन ऐन संशोधनको औचित्य पुष्टि गर्न मूलभूत रूपमा मानवीय पक्ष अर्थात शिक्षकको सुरक्षित सेवासुविधाको प्रत्याभूति गराउने आवश्यकता अघि सारिएको पाइन्छ । तर यस्ता कदमबाट विद्यार्थीहरूको सिक्ने अवसरमा पर्नेर्े प्रभावबारे गहिरिएर विश्लेषण गर्ने तत्परता देखिएको छैन ।आठौं संशोधन र प्रस्तावित नवौं संशोधनको कार्यान्वयनले एकातर्फ असफल केन्द्रीकृत शिक्षक व्यवस्थापन प्रणालीलाई थप मजबुत पार्नेछ भने अर्कोतर्फ भनसुन र भागबन्डाको आधारमा शिक्षण पेसामा प्रवेश गरेका र सामुदायिक विद्यालय शिक्षाको गुणस्तरको ह्रासका लागि जिम्मेवार शिक्षकहरूलाई समेत स्थायी गर्नेछ । यसबाट सामुदायिक विद्यालयको स्थिति अझ बढी खस्कने निश्चित छ । नवौं संशोधनबाट हजारौं अस्थायी र राहतका शिक्षकका सेवासुविधा त जरुर सुनिश्चित होला, तर लाखौं विद्यार्थी तथा अभिभावकको भने विचल्ली हुनेछ । सांसदज्यूहरू पक्कै पनि हजारौं शिक्षकका मतका आधारमा मात्र निर्वाचित हुनुभएको होइन, लाखौं अभिभावकको मतबाट समेत चुनिनुभएको हो । यस्तो अवस्थामा उहाँहरूलाई कसैलाई काखा र कसैलाई पाखा गर्ने बाध्यता कसरी पर्यो, घोत्लिएर विचार गर्नुपर्ने अवस्था छ । सामुदायिक विद्यालय नेपाली जनताले स्थापना गरी हुर्काएको एउटा विशिष्ट संस्था हो । आफ्ना बालबालिकालाई शिक्षा दिने अभिप्राय:ले समुदाय संगठित भएर विद्यालय स्थापना गरिन्छ । विसं १९९५ मा स्थापित जुद्धोदय पब्लिक स्कुल नेपालको पहिलो सामुदायिक विद्यालय हो । करिब दुई दर्जन सरकारबाट स्थापित विद्यालय बाहेक नेपालका सबै विद्यालय यसरी नै स्थापना भएका हुन् । समुदायले कक्षाकोठा बनाएर र शिक्षक भर्ना गरेर केही वर्ष समुदायकै स्रोतबाट विद्यालय सञ्चालन गरेपछि मात्र सरकारी सहयोग प्राप्त गर्न सकिन्छ । २०२८ सालसम्म यस्तो सहयोग एकमुष्ठ अनुदानको रूपमा उपलब्ध गराइन्थ्यो । त्यस बेलासम्म विद्यालयले सफलताको साथ शिक्षक व्यवस्थापन गरिआएका थिए । शिक्षक व्यवस्थापनको समस्या सरकारी शिक्षक सामुदायिक विद्यालयमा पठाउन थालेपछि मात्र आएको हो । यस नजिरले केन्द्रीकृत शिक्षक व्यवस्थापन निर्विकल्प होइन भन्ने प्रमाणित गर्छ । विद्यालय तहमै सफलतासाथ शिक्षक व्यवस्थापन गरिएका उदाहरणहरू अन्य देशमा समेत छन् । त्यस्ता देशमा बेलायत र न्युजिल्यान्ड पनि पर्छन् ।विद्यालय तहमै शिक्षक व्यवस्थापनको अवधारणा छलफल नभएको विषय होइन । तर शिक्षक संगठनहरूको विमतिको कारणबाट यो लागु हुनसकेको छैन । शिक्षक व्यवस्थापन विद्यालय तहमै भएमा शिक्षकको मर्यादामा आँच आउला र सेवासुविधा सुरक्षित नहोला भन्ने डर यस विमतिको कारण भएको देखिन्छ । उत्कृष्ट शिक्षकलाई कुनै सरकारी अधिकृतले भन्दा अभिभावकले कम कदर गर्ला भन्ने कुरामा विश्वास गर्न गाह्रो छ । त्यस्तै उत्कृष्ट शिक्षकका लागि आवश्यक सेवासुविधा सुनिश्चित गर्न अभिभावकभन्दा अरु कोही बढी सजग होला भनेर अपेक्षा गर्न सकिँदैन । त्यसकारण आशाप्रद विद्यालय तहमा शिक्षक व्यवस्थापनको विकल्पलाई बेवास्ता गरेर असफल केन्द्रीकृत शिक्षक व्यवस्थापन प्रणालीलाई निरन्तरता दिन ल्याइएको नवौं संशोधन जनहितको दृष्टिबाट औचित्यपूर्ण देखिँंदैन । माथिको विश्लेषणको अभिप्राय: केन्द्रीकृत शिक्षक व्यवस्थापनको सट्टा विद्यालय तहमा शिक्षक व्यवस्थापनको प्रणाली अपनाइएमा सबै समस्या तत्काल समाधान होला भन्ने होइन । शिक्षक व्यवस्थापन विद्यालय तहमै गर्दा देखापरेका कमीकमजोरी अभिभावकका स्वार्थका कारण सच्चिएर जाने सम्भावना प्रबल रहन्छ भने केन्द्रीकृत शिक्षक व्यवस्थापन गर्दा देखिएका समस्या विद्यालय शिक्षा व्यवस्थापकहरूको स्वार्थसँग नगाँसिएकोले लामो समयसम्म समाधान हुनसकेको छैन । विद्यालय तहमा शिक्षक व्यवस्थापन विद्यालय सुधार्नका लागिमात्र नभई देशमा सक्षम तथा जनहितप्रति संवेदनशील नेतृत्व विकासका लागिसमेत साधक हुने अपेक्षा गर्न सकिन्छ ।संघीय नेपालको संविधान जारी भई सातै प्रदेशको स्थानीय तहको निर्वाचन सम्पन्न हुनलागेको छ । संविधानको अनुसूची ८ ले विद्यालय शिक्षालाई स्थानीय तहको एकल अधिकारको रूपमा स्थापित गरेको छ भने अनुसूची ९ ले शिक्षालाई संघ, प्रदेश र स्थानीय तहको साझा अधिकारको रूपमा समेत स्थापित गरेको छ । सामुदायिक विद्यालयको शिक्षक व्यवस्थापन स्थानीय तहको विद्यालय शिक्षा व्यवस्था गर्ने अधिकारको अभिन्न अंग हुँदा संसदको नवौं संशोधन गर्ने अभ्यास स्थानीय तहको विद्यालय शिक्षा व्यवस्था गर्ने अधिकारमाथिको अतिक्रमण हो । साझा अधिकार साझा सहमतिबाट मात्र प्रयोग हुनुपर्छ, नकि एकल अधिकारलाई निषेध गर्ने तवरबाट । साझा सहमतिबाट नवौं संशोधनको पहल नभएको हुँदा नवौं संशोधन औचित्यपूर्ण छैन । लामो समयदेखि गुणस्तरीय शिक्षाको अवसरबाट सामुदायिक विद्यालयका विद्यार्थीहरू बञ्चित हुनु परिरहँदा तिनका अभिभावकहरूका पीडा कम गर्नतर्फ माननीयज्यूहरूबाट कुनै पहल नहुनु तर शिक्षकहरूको सुविधा र सेवा सुनिश्चित गर्नका लागि आठौं संशोधन लागु हुन नपाउँदै नवौं संशोधन गर्ने हतारोले निमुखा जनताको स्वार्थप्रति उहाँहरू संवेदनशील हुन नसकेकोतर्फ इंगित गर्छ । संसदभन्दा स्थानीय सभा निमुखा जनतासँग बढी नजिक हुने अपेक्षा गर्न सकिने हुँदा अस्थायी र राहतका शिक्षकको व्यवस्थापनको जिम्मा स्थानीय सभालाई नै सुम्पँदा बढी न्याय हुने देखिन्छ । संसदले यसबारे चिन्ता लिने समय गइसक्यो ।एकात्मक राज्य प्रणालीबाट संघीय प्रणालीमा प्रवेशको उद्देश्य जकडिएका समस्याहरू समाधानका लागि नै भएको हो । एकात्मक राज्य प्रणाली अन्तर्गतको विद्यालय शिक्षाको शासकीय संरचनालाई संघीय प्रणाली अन्तर्गत निरन्तरता दिएर विद्यालय शिक्षाका जकडिएका समस्याहरू समाधान हुन सक्दैनन् । केन्द्रीकृत शिक्षक व्यवस्थापन प्रणाली एकात्मक राज्य प्रणालीको एक प्रमुख जकडिएको समस्या हो । त्यसकारण संघीय व्यवस्था अन्तर्गत यसको विकल्प रोज्ने अधिकार स्थानीय तहबाट खोसिनु हुँदैन । प्रस्तावित नवौं संशोधनले धेरै हदसम्म विद्यालय शिक्षामा सुधार गर्ने स्थानीय तहको स्वतन्त्रता कुण्ठित गर्नसक्ने हुँदा यस संशोधनलाई अगाडि नबढाउन तथा आफ्ना बालबालिकाका लागि आफंै विद्यालय व्यवस्थापन गर्ने जनताको अधिकार सुरक्षित राख्न संसदसमक्ष विनम्र अनुरोध गरिएको छ ।जोशी शिक्षाविद् हुन् ।"
बाढी प्रभावित क्षेत्रमा खेती कसरी गर्ने ?,"बा ढी प्रभावित क्षेत्रका लागि केही ढिलै भए पनि राहतका रूपमा तत्काल कृषि प्रविधिमा ध्यान दिनुपर्छ । प्रभावित क्षेत्रका कृषकले ८१० महिनाको लागिमात्र भए पनि योजनाबद्ध रूपले जान जरुरी छ । हाल मुख्यगरी धानबालीलाई नोक्सानी गरेको देखिए पनि हिउँदे बालीसमेत प्रभावित हुनेछ । हिउँदे बालीको सुरुवात भने कात्तिक १५ देखि तेलहन, दलहन, आलु तथा सागसब्जी तरकारी बालीबाट सुरु भई मंसिर १ गतेदेखि लगाइने गहुँ बालीसम्म हुन्छ । अहिले भण्डारित अन्नदेखि उत्पादन हुने बालीसमेत नष्ट भएकाले पहिलो बाली भने अहिले छिट्टै खेतमा लगाई कात्तिक दोस्रो र तेस्रो सप्ताहमा पाक्ने भएमा पारिवारिक खर्च टार्न सकिने हुन्छ । त्यसो भए भदौ १० गतेबाट ९० दिनदेखि १०० दिनमा पाक्ने धानको जात लगाए मंसिरको पहिलो साता पाक्छ । सुख्खा वा खडेरी पर्यो भने धानबाली करिब १५२० दिन छिट्टै पाक्छ । छरुवा धानबाली रोपाइँ गरेको भन्दा ७८ दिन छिट्टो पाक्छ । युरिया मलको सट्टा डीएपी र म्युरेट औफ पोटास मल माटोमा मिसाइ हाल्ने हो भने ५७ दिन छिट्टै पाक्छ । एउटै मितिमा लगाइएका धानको एउटै जात पूर्वी क्षेत्रभन्दा पश्चिमी क्षेत्रमा ४५ दिन छिट्टै पाक्छ । यसरी वातावरणलाई छल्ने प्रयास गर्न सकिन्छ । धानबालीका लागि छोटो अवधि बाँकी रहेकाले युरिया मल प्रयोग नगरी डीएपी १५ किलो र पोटास मल १ किलो प्रति कट्ठा जग्गा तयारी गर्ने बेला राम्ररी बराबर पर्नेगरी छरी जग्गा हिल्याई (गजारी) टुसाएको बीउ छरे धानबाली छिट्टो पाक्ने र गहुँबाली केही हदसम्म समयमा लगाउन सकिनेछ । अर्थात १००१२० दिनमा पाक्ने धानका जातहरू मध्येबाट उपयुक्त जात (सिञ्चित तराई तथा भित्री मधेस क्षेत्रका लागि चैते २, ४, ६ तथा हर्दिनाथ १, २ मध्य तथा पूर्वी सिञ्चित तराई क्षेत्रका लागि तरहरा १ सुख्खा वा असिञ्चित तराई तथा भित्री मधेस क्षेत्रका लागि घैया १, २ र सुख्खा धान १, २, ३, ४, ५, ६ तथा राधा ४ छनोट गरी लगाउनु राम्रो हुनेछ ।धानबाली : बाढी प्रभावित क्षेत्रमा रोग, किरा, मुसा, भ्यागुता लगायत चरा समेतको प्रकोप बढी हुनसक्ने सम्भावना हुन्छ । त्यसो हुनाले एक कट्ठाको लागि दुई किलो बीउको दरले धानको बीउलाई १०१२ घन्टा पानीमा डुबाउनुपर्छ । त्यसपछि पानी थपी भुसजति फाल्नुपर्छ । यो सफा गरेको बीउमा हातमा रबर वा प्लास्टिकको पञ्जा लगाई प्रतिकिलो बीउमा २५ देखि ३ ग्राम भाइटाभ्याक्स वा वेभिस्टिन र सोही मात्रामा उपलब्ध किटनाशक धुलो सकेसम्म सबै बीउमा लाग्नेगरी मिसाउनुपर्छ । त्यसपछि एउटा बोरा वा कपडा (दउरी वा मौनी) आदिमा १०१२ घन्टा छोपी न्यानो गरी उमार्नका लागि राख्नुपर्छ । ३४ घन्टापछि पानीको हल्का फोहराले भिजाउनुपर्छ । यसरी उमार्न तयार गरेको रसायन मिश्रित बीउ बच्चा र रोगीहरूबाट टाढा राख्नुपर्छ । उम्रेको बीउलाई हिल्याएको समथर गरी तयार गरिएको जग्गामाथि सबै ठाउँमा एकनासले बीउ पर्नेगरी बराबर गरी छर्नुपर्छ । भ्याएसम्म खेतमा चिस्यान र आँता व्यवस्थित राख्नाले राम्रो गाँज संख्या आई बढी उत्पादन हुनेछ ।छरेको एकडेढ महिनापछि एक किलो प्रति कट्ठाको दरले मल थप्नुपर्छ । डीएपी नपाए मात्र युरियाको प्रयोग गर्नुपर्छ । बाली संरक्षणका लागि सम्बन्धित निकायमा सम्पर्क राखी सल्लाह अनुसार सुरक्षाको उपाय अपनाउनुपर्छ । गहुँबाली : अरू बालीभन्दा गहुँजस्तो खाद्यान्न बालीमा विशेष जोड दिई समयमै लगाउने प्रयास गर्नुपर्छ । गहुँबाली लगाउने उपयुक्त समय मंसिरको पहिलो साता हो र जति ढिलो हुन्छ, सोही अनुपातमा उत्पादन घट्दै जान्छ । राहतस्वरूप आर्थिक सहयोग दिने र जुटाउन इच्छुक सम्बन्धित सबै निकायले मुख्यमुख्य रोग सहने बढी उत्पादन दिने (क) गुणस्तरीय बीउ र (ख) जग्गा तयार गर्ने र बीउ, मल एकैचोटी छर्ने वा एकैचोटी बीउ, मल छर्नसक्ने उपकरण समेतको प्रभावित क्षेत्रमा समयमै उपलब्ध गराउन अथक प्रयास गर्नु उपयुक्त हुनेछ । दाना सानो भए ३५ किलो वा पोटिलो भए चार किलो प्रति कट्ठाका दरले गहुँको बीउ चाहिन्छ । बीउ छर्न ढिलो भए सोही अनुसार बीउको मात्रा बढाउनुपर्नेछ । गहुँको बीउलाई समेत धानको बीउलाई जस्तै हातमा रबर वा प्लास्टिकको पञ्जा लगाई प्रतिकिलो बीउमा २५ देखि ३ ग्राम भाइटाभ्याक्स वा वेभिस्टिन र सोही मात्रामा उपलब्ध किटनाशक धुलो सकेसम्म सबै बीउमा लाग्नेगरी मिसाउनुपर्छ । जग्गा जोतेर तयारी गर्नसक्ने भए बीउ छर्नु अघिल्लो जोताइको बेला प्राङ्गारिक मल भए २०० किलो, डीएपी २ किलो तथा म्युरेट औफ पोटास १ किलो प्रति कट्ठाको दरले माटोमा राम्ररी मिसाउनुपर्छ । बीउ हलो पछिपछि सियोमा छरी पाटा लगाई माटोले राम्ररी छोप्नुपर्छ । बिना खनजोत बीउ, मल एकैचोटी छर्ने यन्त्र भए धेरै कम समय र लागत पर्नुका साथै बीउ पनि उचित गहिराइमा परी उमार राम्रो हुनाले बोटको आवश्यक संख्या पुरा हुनगई राम्रो उत्पादन हुनेछ । गहुँ छरेको २५३० दिनपछि एक किलो प्रति कट्ठाको दरले थप डीएपी मल छर्नुपर्छ । डीएपी नपाउने अवस्थामा मात्र युरिया एक किलो प्रति कट्ठाको दरले एकनासले छर्नुपर्छ । झारपात त कृषक परिवारले समयमै झिके बालीलाई रोगकीराको प्रकोपबाट बचाउनुका साथै चौपायका लागि घाँस ख्वाउनसमेत काम लाग्छ । तर मुसाबाट बच्न सम्बन्धित निकायले धराप, पासो र जिन्क फोस्फाइड आवश्यक मात्रामा समयमै उपलब्ध गराए बालीलाई क्षति हुनबाट बचाउन सकिन्छ । आलुबाली : हिउँदे बालीमध्ये आलुबाली पनि खाद्यान्नको कमी पुरा गर्न धेरै सहायक हुनसक्छ । आलुबालीमा छिट्टै वा ढिलो लाग्ने डढुवा रोगबाट पूर्व सावधानीको रूपमा सम्बन्धित कृषि प्राविधिकको सहयोगले कन्द बीउलाई स्थानीय स्तरमा उपलब्ध रसायनको झोलमा डुबाई रोप्नाले रोग लाग्ने सम्भावना कम हुन्छ । आलुको खेती दुई तरिकाले गर्न सकिन्छ । (क) आलुको कन्द प्रयोग गरेर, (१) सिंचाइको सुविधा रहेमा ड्याङ बनाएर । रोग अवरोधक जातको कन्द बीउ ३०३५ किलो प्रति कट्ठा वा ४५५० किलो प्रतिरोपनीको दरले रोप्नुपर्छ । दुईटा हारबीच २२२४ इन्च र एउटै हारमा दुईटा कन्दको बीच १०१२ इन्च दूरी पार्नुपर्छ । १५ क्विन्टल प्रतिरोपनीका दरले प्राङ्गारिक मल र १५ किलो युरिया, ३ किलो डीएपी र १७५० किलो पोटास प्रति कट्ठा वा २० किलो युरिया, ४३ किलो डीएपी र २७५० किलो पोटास प्रतिरोपनीका दरले बराबर गरी छरी माटोमा राम्ररी मिसाउनुपर्छ । रोपेको ३०३५ दिनमा झारपात नियन्त्रण गर्न गोडमेल गर्ने बेला पुन: २० किलो युरिया र ७५० ग्राम डीएपी प्रति कट्ठा वा ३० किलो युरिया र ११२५ किलो डीएपी प्रतिरोपनीका दरले हाली उकेरा लगाएपछि सिंचाइ गर्नुपर्छ । (२) सिंचाइको सुविधा नभए जग्गा तयार गर्ने बेलामा उपलब्ध भएसम्म १० क्विन्टल प्रतिकट्ठाका दरले प्राङ्गारिक मल र १५ किलो युरिया, ३ किलो डीएपी र १७५० किलो पोटास प्रति कट्ठाको दरले बराबर गरी छरी माटोमा राम्ररी मिसाइ जग्गा सम्याइ २०२२ इन्चको दूरीमा हलोले सियो बनाउँदै पछिपछि ८१० इन्चको दूरीमा माथि उल्लेख गरे अनुसार रसायनले उपचारित आलुको कन्द बीउ हाल्दै जानुपर्छ, जग्गा राम्ररी पाटा (हेंगा) ले सम्याउनुपर्छ र पुरै खेतलाई परालले छोप्नुपर्छ । यस्तो गरी गरेको खेतीमा झारपात नआउने तर मुसाको प्रकोपलाई बताए जस्तै संरक्षण गर्नुपर्छ । बाढीले कहींकहीं धान खेतलाई बालुवाले छोपी बगर बनाइदिएका छन् । यस्तो ठाउँमा सबै बालुवा हटाई धान, गहुँ, आलु लगाउन सम्भव नभएसम्म लहरे तरकारी वा उखुबाली खेती गर्न सकिन्छ ।"
लाइफ लाइन कब्जा गर्ने कसरत,"यस्तो छ महानगरनिर्वाचन कार्यालयका अनुसार ३२ वडा रहेको महानगरमा १ लाख ८ हजार ५ सय १ मतदाता छन् । १६ गाउँका बासिन्दा बिनापूर्वाधार एकैपटक महानगरवासी बन्न पाउँदा सेवा सुविधा थपिने आशामा छन् । २०७१ मंसिर १६ मा सरकारले उपमहानगर विस्तार गर्ने क्रममा ११ गाविस उपमहानगरपालिकामा गाभेको थियो । गाविसबाट उपमहानगर हुँदै अहिले महानगरवासी बनेका नयाँ ५ सहित १६ गाविसका बासिन्दालाई भौतिक पूर्वाधार, सरसफाइ लगायतका सेवा सुविधा पुर्याउन महानगरपालिकालाई चुनौती थपिएको छ । न्यूनतम पूर्वाधारको विकासबिना नै राजनीतिक उद्देश्यका लागि महानगर घोषणा गरिएकाले चुनौती र जिम्मेवारी थपिएको महानगरपालिकाका कर्मचारीको भनाइ छ । एक सय ३२ दशमलव ७ वर्ग किलोमिटर क्षेत्रफल रहेको महानगरपालिकाको पूर्वमा बारा जिल्ला र दक्षिणमा भारतको विहार राज्यसँग सीमा जोडिएको छ । मुलुकको मुख्य प्रवेशद्वार र औद्योगिक व्यापारिक नगरी वीरगन्ज पछिल्लो समय अव्यवस्थित बन्दै गएको छ । घण्टाघर, माईस्थान, आदर्शनगर, छपकैया क्षेत्रमा बढदो सवारी चापका कारण आवागमन कठिन बन्दै गएको छ । दुई लेनको सडकमा रिक्सा, साइकल, मोटरसाइकल, टाँगा, बयलगाडा, कार, जिप लगायतका मिश्रित सवारी साधन गुड्ने गरेका छन् । पाँच दशक अगाडि जुन योजनाअनुसार सडक निर्माण गरिएको थियो, त्यसको क्षमताले यातायात र आवागमनको चाप थेग्न नसक्ने अवस्था छ । जनसंख्या वृद्धिका कारण पनि सडक विस्तार र वृद्धि अनिवार्य जस्तो बन्न पुगेको छ । सडकको चौडा विस्तार नगरेसम्म व्यवस्थित सहरको कल्पना गर्न मात्र सकिन्छ । वीरगन्जवासीको दैनिक जीवनलाई सहज र व्यवस्थित बनाउन सडक विस्तारलाई व्यवस्थित तरिकाले लैजानुपर्छ । व्यापारिक नाका विस्तार योजनाअन्तर्गत विराटनगर, भैरहवा र नेपालगन्जका मुख्य सडक ६ लेन निर्माण भए पनि वीरगन्जको त्रिभुवन राजमार्ग अझै फराकिलो हुन सकेको छैन । योजनाअन्तर्गत सडक विभागले प्रयास गरे पनि यहाँका केही नेता र उद्योगीव्यापारीले अवरोध सिर्जना गर्दै आएका छन् । विमलेन्द्र निधि भौतिक योजना तथा निर्माणमन्त्री हुँदा उनीनिकट मानिएका नेता र व्यापारीले मन्त्रालय नै पुगेर वीरगन्जपथलैया सडक विस्तारको नक्सांकन नै परिवर्तन गर्न लगाएका थिए । हाल पथलैयादेखि बाराको परवानीपुर हुँदै वीरगन्जको सुक्खा बन्दरगाह जाने सडक फराकिलो पार्ने कार्य भइरहेको छ । सडक विभागका एक इन्जिनियरका अनुसार वीरगन्जका केही नेता र व्यापारीको दबाबले रेखांकन परिवर्तन नगरिएको भए अहिले परवानीपुरदेखि वीरगन्ज हुँदै भन्सारसम्मको सडक फराकिलो पार्ने कार्य सम्पन्न भइसकेको हुन्थ्यो । विभिन्न मञ्चमा तिनै नेता र उद्योगीले राज्यले वीरगन्जलाई हेला गर्यो भनेर भाषणसमेत गर्छन् । योजनाविहीन बस्ती विस्तारका कारण सहर अव्यवस्थित बन्दै गएको छ । महानगरपालिका नक्सा फाँटका एक इन्जिनियरका अनुसार वीरगन्जमा पहिले घर निर्माण गर्ने अनि सडक, नाला, बिजुलीका लागि गुहार्ने प्रवृत्ति बढेको छ । सहरको पूर्वी, पश्चिमी र उत्तरी भेगमा विस्तार भएका नयाँ बस्तीमा दमकल, एम्बुलेन्स लगायतका सवारी साधन प्रवेशमा कठिनाइ छ । वार्षिक करिब २० बिघा क्षेत्रफलमा सहरी क्षेत्र विस्तार भइरहेको छ, ती इन्जिनियर भन्छन्, अधिकांश घर नक्सा पासबिना नै निर्माण भएका छन्, सडकसँग टाँसिएर घर निर्माण गर्ने र झ्यालको टप सडकमाथिसम्म आउने हिसाबले बनाउने गरिएको छ ।"
उम्मेदवार छान्न अलमल,"काठमाडौं (कास) प्रदेश २ मा स्थानीय तह निर्वाचनका उम्मेदवार मनोनयन गर्न एक साता मात्र बाँकी छँदा प्रमुख राजनीतिक दलले नाम टुंगो लगाउन सकेका छैनन् । आकांक्षीको भीड लागेपछि उम्मेदवार छान्न मुस्किल परेको हो । उम्मेदवार चयन लम्बिँदा दलले चुनावी प्रचार अघि बढाउन सकेका छैनन् । मनोनयन कार्यक्रम भदौ २१ गतेलाई तोकिएको छ ।कांग्रेस, एमाले, माओवादी केन्द्र र मधेसकेन्द्रित दलले सातायता कसरत तीव्र पारेका छन् । सम्भावित गठबन्धनका लागि समेत चाँडोभन्दा चाँडो उम्मेदवार छान्नुपर्नेमा नेताहरूलाई पार्टीभित्रकै आकांक्षी व्यवस्थापन गर्न हम्मे छ । माओवादी केन्द्रले राष्ट्रिय जनता पार्टी (राजपा) लगायत मधेसकेन्द्रित दलसँग गठबन्धन बनाउने प्रयास गरिरहेको छ । तर, राजपाभित्रै उम्मेदवार बन्न चर्को प्रतिस्पर्धा देखिएकाले समस्या परेको राजपाका एक नेताले बताए । सम्भव भएसम्म सत्ता गठबन्धनका दलसँग मिलेर जाने मान्यतामा छौं, उनले भने, संविधान संशोधनको मुद्दालाई लिएर एमालेविरुद्ध मोर्चाबन्दी गर्नुपर्ने पक्षमा छौं तर प्रयास सफल हुन सकेको छैन । कांग्रेस, एमाले, माओवादी केन्द्र र राजपालगायत दलबीच एकअर्काका नेता तान्ने रणनीतिका कारण पनि उम्मेदवार चयन लम्बिएको हो। संघीय समाजवादी फोरमले भने मंगलबार सिरहा, रौतहट र पर्सामा उम्मेदवार चयन गरेको छ । बाँकी ५ जिल्लामा पनि ८० प्रतिशत उम्मेदवार छनोट भइसकेको पार्टीले जनायो । कांग्रेसले ८ वटै जिल्लामा छलफल सके पनि नाम निक्र्योल गर्न सकेको छैन । यसका लागि महामन्त्री शशांक कोइरालासहित प्रदेश नम्बर २ बाट प्रतिनिधित्व गर्ने पार्टी पदाधिकारी, पूर्वपदाधिकारी र केन्द्रीय सदस्यलाई जिम्मा दिइएको छ । केन्द्रीय सदस्य रामकृष्ण यादवका अनुसार बुधबार उम्मेदवार छनोट सुरु हुन्छ । बुधबार बेलुकीसम्म ८ वटै जिल्लाका उम्मेदवार चयन गरिसक्ने प्रयास छ, उनले भने, छलफल सम्पन्न भइसकेकाले अब ढिलो हुन्न ।एमालेले स्थानीय स्तरबाटै चयन प्रक्रिया अघि बढाएको छ । एमाले संसदीय दलका उपनेता सुवास नेम्बाङले उम्मेदवार छनोट लगभग सम्पन्न भएको बताए । धेरैजसो स्थानीय इकाईबाट चयन भइसकेको छ, महानगरपालिका र केही नगरपालिकामा मात्र बाँकी हो, उनले भने, अब टुंगिसकेको अवस्थामा छ । उम्मेदवार चयनका लागि एमालेले आइतबारदेखि नै प्रदेश २ अन्तर्गतका जिल्लामा कार्यकर्ता भेला गर्दै आएको छ । उम्मेदवारबारे निर्णय गर्ने जिम्मा उपाध्यक्ष वामदेव गौतमलाई दिइएको छ । माओवादी केन्द्रले मंगलबार नै मधेसमा भेला आयोजना गर्यो । भेलामा पार्टीका अध्यक्ष पुष्पकमल दाहालसमेत पुगेका थिए । स्थानीय तहका नेतासँगको छलफलपछि ७५ प्रतिशतजति उम्मेदवार टुंगो लगाइसकिएको माओवादी दाबी छ । बाँकी नाम तालमेलका लागि ढिलाइ भएको एक नेताले बताए । तालमेलको पनि कुराकानी भइरहेकाले उम्मेदवार सार्वजनिक नभएको हो, उनले भने, सकभर राजपासँंग मिलेर जानेबारे छलफल चलिरहेको छ ।"
विपन्नलाई नि:शुल्क उपचार लिनै सास्ती,"काठमाडौं बायाँ मृगौलाले काम गर्न छाडेपछि सुर्खेतका ५६ वर्षीय प्रेमप्रसाद जोशी उपचार गराउन राजधानी आए । सुर्खेत अस्पतालले आकस्मिक उपचारका लागि रिफर गरेर पठाएको नौ दिनसम्म पनि उनको उपचार सुरु भएको छैन । दुखाइ कम गर्ने औषधि खाएर दिनहुँ वीर अस्पताल धाइरहेका जोशी भन्छन्, कहिले निर्देशक छैनन् भन्छन्, कहिले पालो आउँदै छ भन्छन्, नौ दिन भयो, अझै उपचार सुरु भएन ।सरकारले विपन्न नागरिकका लागि आठ किसिमका रोगको उपचारमा आर्थिक सहुलियत दिन थालेको ६ वर्ष भए पनि सेवाग्राहीले सुविधा होइन, सास्ती भोगिरहेका छन् । सरकारले दिने रकम र सेवा लिन बिरामीले ठूलै कष्ट बेहोर्नुपर्छ । सरकारले मृगौला रोग, क्यान्सर, टाउकाको चोटपटक, मेरुदण्डको चोटपटक, पार्किन्सन, अल्जाइमर, सिक्कलसेल एनिमिया र मुटु रोगका लागि उपचारमा १ लाख रुपैयाँ आर्थिक सहयोग दिँदै आएको छ । वीरमा विपन्न र बेवारिस बिरामीको चाप बढदै गएकाले सेवा प्रवाहमा समस्या भइरहेको अस्पतालअन्तर्गतको सामाजिक एकाइकी प्रमुख हेमा पौडेलले बताइन् । विपन्न नागरिकको उपचार प्रक्रिया यसै पनि लामो हुन्छ, झन् बिरामीको चाप थेगिनसक्नु भएपछि हामीलाई व्यवस्थापन गर्न मुस्किल भएको छ, पौडेलले भनिन् । दैनिक ५० देखि ६० जना बिरामी त फिर्तै गर्नुपर्ने अवस्था आएको उनले बताइन् । उपत्यकाका सबै सरकारी अस्पतालमा विपन्न बिरामीको चाप बढदो छ । सरकारले नि:शुल्क उपचार दिने रोगको सेवामा विस्तार गरेपछि राजधानी धाउने बिरामीको संख्या बढेको छ । जिल्लाका अस्पतालमा उपकरण र जनशक्ति अभावका कारण सेवा लिन राजधानी नै धाउनुपर्ने बाध्यता छ ।वीर मात्र होइन, त्रिवि शिक्षण अस्पताल, महाराजगन्जमा पनि विपन्न नागरिक सुविधामा उपचार गराउन आउनेको लाइन लामो हुँदै गएको छ । अस्पताल परिसरमा भेटिएकी उमा पहाडीले तीन दिन कुरेर मात्रै उपचार पाएको सुनाइन् । एक त नि:शुल्क उपचारबारे थाहा नपाएर हैरान भएँ, अर्को प्रक्रिया नबुझेर भौतारिएँ, पहाडीले सुनाइन् । प्रविधि र जनशक्तिभन्दा बिरामीको चाप तेब्बर हुँदा सेवा प्रवाह चुस्त बनाउन नसकिएको अस्पतालका निर्देशक डा दीपक महरा बताउँछन् ।विपन्नलाई सहज किसिमले नि:शुल्क उपचार सुविधा दिन पर्याप्त जनशक्ति र उपकरण व्यवस्था गर्नुपर्ने वीरका निर्देशक डा भूपेन्द्र बस्नेत बताउँछन् । सरकारले लामो समयदेखि जिल्ला अस्पतालमै पर्याप्त जनशक्ति र डाक्टर पठाउने तयारी गरिरहेको बताए पनि बिरामी भने राजधानी धाउन बाध्य छन् । सरकारले दिने १ लाख रुपैयाँ उपचारका लागि आफन्तसहित राजधानी आएर खान, बस्न नै खर्च हुने गरेको बिरामीको गुनासो छ । आर्थिक वर्ष २०७३७४ मा १७ हजार २ सय १८ बिरामीले विपन्न नागरिक उपचार कोषबाट सेवा लिएको स्वास्थ्य मन्त्रालयको तथ्यांक छ । देशभरका विभिन्न सरकारी र गैरसरकारी गरी ५२ स्वास्थ्य संस्थाबाट विपन्न नागरिकले उपचार लिँदै आएका छन् । सरकारले नि:शुल्क उपचारका लागि सूचीकृत गरेका अधिकांश स्वास्थ्य संस्था राजधानीमै छन् ।"
नेता नेपालसँग स्पष्टीकरण,काठमाडौं (कास) निर्वाचन आयोगले निर्वाचन आचारसंहिताविपरीत कार्य गरेको भन्दै पूर्वप्रधानमन्त्री एवं एमाले नेता माधवकुमार नेपालसँग स्पष्टीकरण मागेको छ । नेता नेपालले पार्टीको निर्वाचन चिह्न अंकित टोपी लगाई वीरगन्जमा सोमबार प्रचारप्रसारमा संलग्न भएको भन्दै आयोगले स्पष्टीकरण मागेको हो । आयोग बैठकले नेपाललाई २४ घण्टाभित्र स्पष्टीकरण पेस गर्न निर्देशन दिएको छ । आयोगले मोटरसाइकल र्याली गरेको भन्दै राष्ट्रिय जनता पार्टी (राजपा) का केन्द्रीय सदस्य रामबाबु सिंह र सिरहा गोलबजार नगरपालिकाका मेयर आकांक्षी श्याम श्रेष्ठसँग पनि स्पष्टीकरण मागेको छ । आयोगले राजपालाई राजनीतिक दलविरुद्ध लक्षित विरोध कार्यक्रम नगर्न सचेत गराएको छ । राजपा कार्यकर्ताले जनकपुर पुगेका एमाले नेता माधवकुमार नेपालविरुद्ध लक्षित गर्दै ढुंगा प्रहार गरेको र कालो झन्डा देखाएको जानकारी आएको आयोगको विज्ञप्तिमा उल्लेख छ ।
प्रतिस्पर्धाबाट डराएकालाई स्थायी बनाउने प्रयास,"काठमाडौं सरकारले संघीय शिक्षा कानुन बनाउनुपर्ने बेलामा भनसुन र राजनीतिक भागबन्डाका आधारमा नियुक्त गरिएका सीमित शिक्षकलाई स्वत: स्थायी गर्न ऐन संशोधन प्रस्तावमाथि संसद्मा छलफल अघि बढाएको छ । गत वर्ष असार १५ मा प्रमाणीकरण भएको शिक्षा ऐन आठौं संशोधनमा भएको व्यवस्था कार्यान्वयन नै नगरी सरकारले नवौं संशोधन अघि बढाएको हो । सामुदायिक विद्यालयको गुणस्तरमै ह्रास आउने गरी २०६७ सम्म नियुक्ति लिएका अस्थायी शिक्षकलाई सहजै स्थायी गर्ने गरी प्रस्ताव गरिएको संशोधनको चौतर्फी आलोचना भएको छ । संशोधन प्रस्तावलाई तत्काल फिर्ता लिन पनि माग गरिएको छ । ऐन संशोधन हुने हो भने ०६१ देखि ०७२ सम्म कार्यरत अस्थायी शिक्षकको दरबन्दीको ५१ प्रतिशत खुला प्रतिस्पर्धाबाट योग्य शिक्षक छनोट हुने ढोका बन्द हुनेछ । यसले सामुदायिक विद्यालयको गुणस्तर थप कमजोर हुने विज्ञहरूको भनाइ छ । शिक्षामन्त्रीले केही शिक्षक र व्यक्तिको अनुरोध र आग्रहका आधारमा ऐन संशोधन प्रस्ताव ल्याएको पूर्वशिक्षामन्त्री एवं माओवादी केन्द्रका सांसद धनीराम पौडेलको आरोप छ । माओवादीकै अर्का सांसद रामनारायण बिडारीले बेइमानी लुकाउन शिक्षा ऐन संशोधन गरेर विगतमा गरेको पाप पखाल्न खोजेको आरोप लगाए । शिक्षा ऐनमा अस्थायी शिक्षकको व्यवस्थापन गर्न ०४९ अघिदेखि ०६१ सम्म नियुक्ति लिएकालाई एक व्यक्ति एक पद दरबन्दी सिर्जना गरेर ४० अंक ल्याए पनि स्थायी हुने व्यवस्था गरिएको थियो । ०६१ देखि ०७२ असोज २ सम्म नियुक्ति लिएका अस्थायीको दरबन्दीमा ४९ प्रतिशत आन्तरिक र ५१ प्रतिशत खुला प्रतिस्पर्धाबाट स्थायी शिक्षक छनोट गर्ने ऐनमा व्यवस्था छ । यो व्यवस्थाअनुसार नियुक्ति लिएका शिक्षकले सुविधा र परीक्षामध्ये एउटा रोज्न पाउँथे । सांसद श्यामकुमार श्रेष्ठले अस्थायी शिक्षकलाई आठौं संशोधनले दिएको सुविधा नै पर्याप्त भएको बताए । जो योग्य अस्थायी शिक्षक छन् उनीहरूले जाँच दिऊन्, स्थायी होऊन् भन्ने थियो । परीक्षा नदिनेलाई सुविधाको व्यवस्था गरिएको थियो, उनले सोमबार संसद्मा भने, गुणस्तर कसरी बढाउने ? हाम्रा छोराछोरी पनि सामुदायिक विद्यालयमा पढ्न सक्ने कसरी बनाउने भन्ने खालको समग्र ऐन ल्याउनुपर्नेमा यस्तो ऐन बनाउन खोज्नुमा षड्यन्त्र छ । अस्थायी शिक्षकको एउटा डफ्फा लाई फेरि स्थायी गर्न खोज्नु राज्यलाई नोक्सानी हुने उनले बताए । आठौं संशोधनमा भएको व्यवस्थाअनुसार शिक्षक सेवा आयोगले लिन लागेको परीक्षासमेत रोकेर ऐन संशोधन गर्न लागिएको हो । आयोगले असार २४ मा तोकेको परीक्षा भदौ ३ लाई सारियो । त्यसपछि तराईमा आएको बाढीलाई कारण देखाउँदै भदौ ३ को परीक्षालाई भदौ १० मा सारियो, त्यसलाई पनि प्रधानमन्त्री कार्यालयले पत्र पठाएर स्थगित गरिदियो । यसरी स्थगित गराउन मन्त्री गोपालमान श्रेष्ठले नै दबाब दिएको स्रोतको दाबी छ । यसले परीक्षा चाहने १५ हजार शिक्षकमाथि खेलबाड भएको सांसदहरूको आरोप छ । शिक्षकहरू परीक्षा दिन परीक्षा केन्द्रमा पुगिसकेका थिए । भदौ ३ गतेको परीक्षा १० गते सारियो । १० गतेको परीक्षा पनि अनिश्चितकालका लागि सारिएको छ, सांसद गंगालाल तुलाधरले भने, निर्वाचनका कारण परीक्षा नहुने भयो भने २६ हजार शिक्षकको समस्या समाधान हुँदैन । परीक्षा चाहने शिक्षकले अब कहिल्यै पनि दिन नपाउने गरी परिपञ्च गरिँदैछ । शिक्षा ऐनअनुसार सुविधा लिएर घर जान चाहने १० हजार शिक्षकमाथि पनि यो प्रस्तावले कुठाराघात गरेको उनले बताए । शिक्षामन्त्री चक्रब्यूहमा फसेर दीर्घजीवी शिक्षकलाई सेवाबाट सम्मानजनक घर जाने अवसरबाट वञ्चित गरेको उनले बताए । केही मान्छेको अभीष्ट पूरा गर्न दसौं लाख शिक्षक, जो लाइसेन्स लिएर युवा बसिरहेका छन् तिनीहरूलाई ढोका बन्द गरियो, तुलाधरले भने, यो आफूले गरेको गल्ती ढाकछोप गर्ने अर्को महापाप हो । शिक्षा ऐन संशोधन गर्दा समाधान गर्नेभन्दा पनि धेरै शिक्षकलाई भद्रकालीमा अनशन बस्न तयार गर्नेछ । ऐन कार्यान्वयन गर्दा समस्या आएपछि मात्रै संशोधन गरिन्छ । तर, यो सरकारले ऐन नै कार्यान्वयन नगरी पुन: ऐन संशोधन गर्न लागेको हो । कानुन कार्यान्वयन गर्दा के अप्ठ्यारो पर्यो ? त्यसका आधारमा संशोधन ल्याउने हो नि । कार्यान्वयन नगरी संशोधनमा ल्याउने ? मन्त्री, प्रधानमन्त्रीलाई के झोक चल्छ ? कसले प्रभावित गर्छ ? सांसद चूडामणि विक (जंगली) ले भने, लाखौं शैक्षिक बेरोजगार सर्टिफिकेट बोकेर अरबको खाडीमा मरिरहेका छन् । त्यस्ता व्यक्तिहरूलाई जागिर दिनु पर्दैन ? विद्यार्थी नभएका कैयौं ठाउँमा शिक्षक धेरै छन्, शिक्षक नभएका ठाउँमा विद्यार्थी धेरै छन् । गरिबका छोराछोरीलाई नि:शुल्क पढ्न पाउने कानुन ल्याउनुपर्नेमा केही झुन्डलाई खुसी पार्न कानुन संशोधन गरिँदैछ । ऐनअनुसार आयोगले निकालेको विज्ञापनबाट स्थायी शिक्षक छनोट हुँदा १५ हजार अस्थायीको दरबन्दीमा डिग्री हासिल गरी लाइसेन्स लिएर बसेका योग्य शिक्षकले प्रतिस्पर्धा गर्न पाउँथे । ऐन संशोधन गरेर सत्तासीनहरूले बिनाशतिर लैजाँदै छन्, सांसद विकले भने, अस्थायी शिक्षक उमेरले बूढा भइसकेका छन् । पढाउने क्षमता पनि छैन । उनीहरूले यत्रो समय सेवा गरे । सुविधा दिएर बिदा दिउँ भनेर १६ महिनाअघि नै ऐन संशोधन गरेर निकास दिइसकिएको छ । त्यो ऐनलाई कार्यान्वयन गर्ने त कता हो कता ? फेरि हतारहतारमा चोर बाटोमा विधेयक किन संशोधनमा ल्याइएको छ ? सरकारको दबाबमा बारम्बार परीक्षा सार्दा शिक्षकले विद्यालयमा नियमित पढाएका छैनन् । परीक्षाको तयारी भन्दै शिक्षकहरू बिदामा बस्ने गरेका छन् । बारम्बार परीक्षा सार्दा विद्यार्थीको शिक्षामा यति ठूलो असर परेको छ कि पूरा पढाइ हुन सकेको छैन । सरकारको ध्यान यता गएको छैन, सांसद डिल्लीप्रसाद काफ्लेले संसद्मा भने, सरकारले शिक्षाको गुणस्तर बढाउनतिर ध्यान दिएको छैन । सरकार खालि चुनावअघि शिक्षकलाई कार्यकर्ता बनाएर चुनाव जित्ने खेलमा मात्रै तल्लिन भएको छ । शिक्षक सेवा आयोगले लिने परीक्षामा योग्य व्यक्तिसँग प्रतिस्पर्धा गर्न डराएका शिक्षकहरूको दबाबमा सरकारले शिक्षा ऐन संशोधन गर्ने प्रस्ताव ल्याएको भन्दै सांसदहरूले विरोध गरेका हुन् । केही समूहले विरोध गरेको आधारमा यसरी नयाँ ऐन बनाउँदै जाने हो भने राम्रो दिशामा पुग्न सक्दैनांै, सांसद जनकराज जोशीले भने, अस्थायी शिक्षकलाई परीक्षामा फेल भए पनि सुविधा दिइराख्ने कारण के रहेछ ? यहाँनिरको राजनीति अलि अस्वाभाविक रूपमा बुझिन्छ । उनले पनि विधेयक फिर्ता लिन सरकारलाई आग्रह गरे । संविधानले शिक्षासम्बन्धी स्थानीय सरकारलाई दिएको अधिकारसमेत च्यूत गर्ने गरी ऐन संशोधन गर्न प्रस्ताव ल्याइएको छ, पूर्वशिक्षामन्त्री पौडेलले संसद्मा भने, अस्थायी शिक्षकले माग्दै नमागेको अधिकार दिने गरी ऐन संशोधन गर्न लागिएको छ । यो फिर्ता लिइयोस् ।शिक्षा ऐन आठौं संशोधनमा अस्थायी शिक्षकलाई ०४९ अघि, ०४९ देखि ६१ र ०६१ देखि ०७२ असोज २ सम्मका नियुक्ति लिएर काम गरेका शिक्षकलाई तीन समूहमा विभाजन गरिएको थियो । शिक्षामन्त्री श्रेष्ठले ०६१ देखि ०७२ सम्मको समूहलाई टुक्र्याएका छन् । उनले ०६१ देखि ०६७ सम्म नियुक्ति लिएकालाई एउटा समूह र ०६७ देखि ०७३ सम्म नियुक्ति पाएका अर्को समूह थप्न खोजेका छन् । ०६१ देखि ०७२ सम्म नियुक्ति भएका अस्थायी शिक्षकलाई प्रतिस्पर्धामा ४९ प्रतिशत आरक्षण गरिएको थियो । ०६१ देखि ०६७ सम्म नियुक्ति पाएका शिक्षक ०६७ यता नियुक्ति पाएकासँग प्रतिस्पर्धा गर्न डराएर ऐन संशोधन गर्न मन्त्रीलाई दबाब दिएका हुन् । गत वर्ष असार १५ मा प्रमाणीकरण भएको शिक्षा ऐन आठौं संशोधनमा वर्षांै काम गरेका व्यक्तिलाई लक्षित गरेर ०४९ अघिदेखि ०६१ सम्म कार्यरत अस्थायी शिक्षकलाई एक व्यक्ति एक दरबन्दी व्यवस्था गरिएको थियो । शिक्षामन्त्री श्रेष्ठले वर्षौं काम गरेकै शिक्षकको जस्तै सुविधा दिएर ०६७ सम्म नियुक्ति लिएकालाई पनि एक व्यक्ति एक दरबन्दी व्यवस्था गरेका हुन् । यो व्यवस्थाले योग्य नयाँ जनशक्तिलाई सामुदायिक विद्यालयमा प्रवेश गर्ने ढोका बन्द गरेको छ । आठौं संशोधनमा अस्थायी शिक्षकलाई तीन समूहमा विभाजन गरिएको थियो । अहिले चार समूहमा विभाजन गर्न खोजिएको छ, सांसद गुरुप्रसाद बुर्लाकोटीले भने, लामो समयसम्म काम गरेकालाई गोल्डेन हयान्डसेकको सुविधा दिने र योग्यलाई प्रतिस्पर्धा गर्न सक्ने व्यवस्था गरिएको थियो । अस्ति भर्खर नियुक्त हुनेलाई पनि पुरानोसरह सुविधा दिने भनिएको होइन । आधुनिक, प्रविधि जानेका हजारांै युवासँग लाइसेन्स र प्रमाणपत्र भए पनि वर्तमान सरकारले अवसर नदिने गरी कानुन बनाएको उनले बताए ।"
रेडपान्डा जोगाउन कुकुरको बन्ध्याकरण,"ताप्लेजुङ (कास) दुर्लभ वन्यजन्तु रेडपान्डा जोगाउन कुकुरको बन्ध्याकरण थालिएको छ । रेडपान्डा नेटवर्क र जिल्ला पशु सेवा कार्यालयको संयुक्त पहलमा भालुगौंडे र पाथीभरा क्षेत्रमा यस्तो अभियान चलाइएको हो । कुकुरका कारण संरक्षणमा चुनौती रहेको र भुस्याहा कुकुरको बिगबिगी बढेपछि शिविर चलाइएको नेटवर्कका कार्यक्रम संयोजक पेमा लामाले बताइन् । समुदायस्तरमै निर्णय गरेर यस्तो अभियान चलाइएको हो । भुस्याहा कुकुरले लखेट्ने र मार्न सक्ने भएकाले यसलाई नियन्त्रण गर्ने विषयमा शिविर सञ्चालनपूर्व छलफल भएको थियो । लजालु स्वभावको रेडपान्डालाई बच्चा हुर्काउने समयमा कुकुरले निकै दु:ख दिन्छ ।भुस्याहा कुकुर मार्ने विषय पनि उठाए, तर मार्नु राम्रो नभएकाले सबैको सहमतिमा बन्ध्याकरणको विकल्प खोजिएको हो, पेमाले भनिन् । संख्या यकिन नभए पनि पाथीभरा रेडपान्डाको राम्रो बासस्थान मानिन्छ । नेटवर्कले यो क्षेत्रलाई पर्यटकीय गन्तव्य बनाउन गृहकार्य गरिरहेको छ । भ्यु टावरलगायतको योजना रहेको नेटवर्कले जनायो । फुङलिङ नगरपालिकाले पनि आफ्नो नीति तथा कार्यक्रममा रेडपान्डा क्षेत्र बनाउने उल्लेख गरेको छ । सदरमुकाममा कुकुर छोड्न नपाइनेफुङलिङ नगरपालिकाले भदौ १५ पछि छाडा कुकुर नियन्त्रणमा लिने भएको छ । घरधनीलाई आफ्नो कुकुर बाँधेर पाल्न भनेको हो । छाडा छोडिएका कुकुरका कारण सवारी दुर्घटना बढ्ने र मानिसलाई हिँडडुल गर्नसमेत समस्या भएकाले नियन्त्रण अभियान चलाइएको कार्यकारी अधिकृत युवराज ढकालले बताए । नगरपालिकाले सार्वजनिक सूचनामार्फत सबैलाई सहयोगको आग्रह गरेको छ ।"
गर्भवतीको उद्धार,गोरखा धार्चे गाउँपालिका ६ काशीगाउँका दुई गर्भवती महिलालाई मंगलबार हेलिकप्टरले उद्धार गरी उपचारका लागि काठमाडौं लगेको छ । स्थानीय २२ वर्षीया चेतमाया गुरुङ र ३५ वर्षीया माइली गुरुङको उद्धार गरिएको जिल्ला जनस्वास्थ्य कार्यालयले जनाएको छ । चेतमायालाई सोमबारदेखि सुत्केरी व्यथा लागेको र स्वास्थ्यचौकीमा उपचार सम्भव नभएपछि हेलिकप्टर चार्टर गरेर काठमाडौं पठाइएको कार्यालयका सूचना अधिकृत नवराज खड्काले बताए । चेतमायालाई लिन आएको हेलिकप्टरले मंगलबारबाट बेथा लागेकी माइलीलाई पनि सँगै लगेको हो ।
सडकमा खाल्डैखाल्डा,"अछाम (कास) चौखुट्टेमंगलसेन सडक ५ वर्ष नपुग्दै जीर्ण बनेको छ । सडकमा परेका खाल्डाले साना ठूला सवारीसाधन आवतजावतमा सकस हुने गरेको छ । महेन्द्रनगर, टीकापुर, धनगढीअत्तरियाबाट अछाम र बाजुरा पुग्ने एकमात्र सडक जीर्ण बन्दा चालक तथा यात्रुले सास्ती खेप्नुपरेको हो ।कैलाली डोटी, डडेलधुरा हुँदै दीपायल पुगेर अछाम र बाजुराका लागि आउने गाडी चौखुट्टेबाट निकै समय लगाएर गन्तव्यमा पुग्ने गरेका छन् । सडकमा खाल्डा परेकै कारण पुराना गाडी मात्र यो क्षेत्रमा आउँदा यात्रु मारमा परेका छन् । केही समय पहिले कर्णाली रिभर यातायात, सुदूरपश्चिम बस व्यवसायी समिति, महाकाली यातायातका नयाँ एसी बस चल्ने गरेको भए पनि अहिले खाल्डाखुल्डीकै कारण आरामदायी सवारीसाधन चल्न छाडेका छन् ।साँफेबगर र कमलबजारको विमानस्थल बन्द भएकाले आपतकालीन अवस्थामा रहेका बिरामीलाई सडक मार्गबाट नेपालगन्ज तथा काठमाडौंका अस्पताल पुर्याउन सास्ती भएको स्थानीयको गुनासो छ । मंगलसेनबाट धनगढी पुर्याउन १ दिन लाग्छ । समयमा पुर्याउन नसक्दा ज्यान जोखिममा पर्ने गरेको छ, घोडासैनका मीनबहादुर विकले भने, घुँडा खुम्चिने बसको सिटमा बिरामीलाई झन् अप्ठयारो भएको छ ।सडकमा खाल्डा परेकै कारण अत्तरियाबाट बिहान ६ बजे छुटेका सवारीसाधन राति ११ बजेसम्म मुस्किलले मंगलसेनसम्म पुर्याउने गरिएको बसचालक राजेन्द्र खत्री बताउँछन् । पुल भएको ठाउँमा धेरै अप्ठयारो हुन्छ । बस धेरै हल्लिने भएकाले यात्रु र बिरामीलाई असहज नहोस् भनेर विस्तारै गाडी चलाउनुपर्छ, उनले भने ।मालवाहक सामान बोक्ने ठूला सवारीसाधन बढी चल्ने भएकाले कालोपत्रे खुइलिएको सडक डिभिजन कार्यालय साँफेबगरका इन्जिनियर दीपेन्द्र पाण्डेले बताए । सबैभन्दा धेरै खाल्डा परेको मार्कु क्षेत्रमा दसैंसम्म सुधार सक्ने भन्दै लामा कन्स्ट्रक्सनले निर्माणको जिम्मा लिसकेको छ । चौखुट्टेदेखि मार्कुसम्मको सडकमा दर्जनौं खाल्डा छन् । ७ वर्षअघि चौखुट्टेदेखि साँफेबगरसम्म सडक कालापत्रे भएको र साँफेबगरदेखि मंगलसैनसम्म ५ वर्षअघि कालोपत्रे भएको सडकमा चाँडै खाल्डा परेको सरोकारवाला बताउँछन् ।"
कानुनको अस्पष्टताले द्वन्द्व,"काभ्रे (कास) कानुन अस्पष्ट हुँदा स्थानीय तहका जनप्रतिनिधि र कर्मचारीबीच द्वन्द्व बढदै गएको छ । एकअर्काले गरेको निर्णय कानुनसम्मत नभएको भन्दै आफ्नो कार्यक्षेत्र मिचिएको आरोप लगाउन थालेका छन् ।चौरीदेउराली गाउँपालिकाले जिल्ला शिक्षा अधिकारीलाई काज सरुवा, पदस्थापन, दरबन्दी मिलान र नियुक्ति अनुमति नदिन पत्र नै काटेको छ । आफ्नो अधिकारभित्रको क्षेत्र भएको भन्दै गाउँपालिकाको अनुमति लिएर मात्रै गर्न चेतावनी दिइएको छ । जिल्ला शिक्षा अधिकारी डा दीपेन्द्र गुरुङ संविधानअनुसार नै काम गरेको दाबी गर्छन् । गुरुङले भने, एकअर्कामा बाझिने खालको कानुन भएकाले मन्त्रालय र विभागको निर्देशनअनुसार काम गरेको हुँ । धुलिखेल नगर प्रमुख अशोक व्याञ्जुले संविधानभन्दा मन्त्रालयको निर्देशन ठूलो नहुने तर्क गरे ।आफ्नो क्षेत्र भित्रका निजी, कबुलियती, सामुदायिक, सार्वजनिक तथा सरकारी वन पैदावारको उत्पादन, निकासी र पैठारी वडा र गाउँपालिकाको सिफारिसबिना नगर्नु भन्दै चौरीदेउराली गाउँपालिकाले जिल्ला वन कार्यालयलाई पत्र लेखेको छ । यसअघि इलाका वन कार्यालयलबाट स्वीकृत लिएर सबै काम हुँदै आएको थियो । संविधानमा राज्यशक्तिको बाँडफाँडमा स्थानीय तहलाई वन संरक्षणको अधिकारमात्रै उल्लेख छ । वन, जंगल, वन्यजन्तु, चराचुरुंगी, वन उद्योग, वातावरण, पर्यावरण र जैविक विविधता, संघ, प्रदेश र स्थानीय तहको साझा अधिकारको अनुसूचीमा राखिएको छ । जिल्ला वन अधिकृत प्रेमप्रसाद खनालले वनको अधिकार अझै स्थानीय तहमा गइनसकेको बताए । वनलाई संघ, प्रदेश वा स्थानीय तह कुन मातहत राख्ने निर्णय भइनसकेको उनले जानकारी दिए । बिक्री तथा निकासी कर तिर्दा तिर्दै पनि करिडोर निर्माण लगायतका शीर्षकमा पनौती नगरपालिकाले ५ सय र मण्डनदेउपुर नगरपालिकाले प्रतिट्रिपर ३ सय ४० रुपैयाँ सडक कर लिएको भन्दै वाग्मती ट्रिपर व्यवसायी संघले उच्च अदालत पाटनमा रिट दर्ता गरेको छ । स्थानीय तह नै पिच्छे मनलाग्दी निर्णय भएपछि अदालत गएका हौं, ट्रिपर व्यवसायी संघका अध्यक्ष शेरबहादुर कुँवरले भने, ट्रिपरलाई मात्रै थप कर उठाउनुपर्ने कानुनी आधार छैन । पनौती नगरप्रमुख भीमप्रसाद न्यौपाने कानुन बनेपछि जनप्रतिनिधि आउनुुपर्नेमा उल्टो भएकाले समस्या आएको स्विकार्छन् । मुलुक उल्टो तरिकाले चलेकाले यो समस्या आएको हो, न्यौपानेले भने, सबै कानुन बनेर आइनसकेको र जनप्रतिनिधि नभएको लामो समय भएकाले केही समस्या आएका हुन्।"
जो ब्ल्याकलिस्टेड भए,"काठमाडौं हल्का झयापुल्ले कपाल भएका एउटा गोरो तन्नेरी अचेल कुमारी हलतिर दिनहुँ भेटिन्छन् । कतै सुदूर सम्झनामा हराइरहेको मनोदशामा भेटिने यिनीसित आफ्नै जीवनका थुप्रै कहानी छन् । यिनी भने यतिबेला भुटानी शरणार्थीको कथा भनिरहेका छन्, पर्दाको माध्यमबाट । यिनैले निर्देशन गरेको फिल्म देश खोज्दै जाँदा हलहरूमा चलिरहेको छ । साहित्यमा भिन्न छवि बनाइसकेपछि फिल्मतिर तानिएका यी हुन् प्रकाश आङदेम्बे । गजल, नाटक, रुवायतजस्ता विधामा आधा दर्जन साहित्यिक कृति दिइसकेका यी पूर्वेली स्रष्टा फिल्मतिर कसरी तानिए ? हालैको भेटमा उनी केही गम्भीर भए । लगभग नोस्टाल्जिक । खासमा भुटानी शरणार्थीहरूको इस्युमाथि म उपन्यास लेख्न चाहन्थें, कालो कफीको चुस्की लिनुअघि उनले भने, पछि यो कथा अलिक बृहत् रूपमा भन्नुपर्छ भन्ने लाग्यो । यसका लागि मैले फिल्मकै माध्यम छानें । लामो समय फोटोग्राफीको अनुभव प्रकाशसँग छँदै थियो, फिल्मतिर तानिनुमा अर्का स्रष्टा उपेन्द्र सुब्बा पनि कारक बने । पछि तिनै सुब्बाले पटकथामा सहकार्य गर्ने भए । फिल्मको योजना त बन्यो तर पैसा थिएन । त्यतिन्जेल प्रकाश शरणार्थी शिविरका साहित्यिक गुरु बनिसकेका थिए । पहिलो पटक भुटानी शरणार्थी शिविरमा नेपाली साहित्यिक गतिविधि र सांस्कृतिक अभियान छिराएको जस उनैलाई जान्छ । सन् १९८८ मा दक्षिणी भुटानबाट लखेटिएपछि नेपाल आइपुगेका डेढ लाख नेपाली भाषी शरणार्थीमाझ प्रकाश एक प्रकारले सेलिब्रिटी साहित्यकार नै थिए । उनकै प्रभाव स्वरूप शिविरभित्रबाट साहित्यिक कृति र एल्बमहरू भटाभट निस्किन थालेको समय थियो त्यो । यही बेला शरणार्थीहरूको तेस्रो देश पुनर्बास प्रक्रिया सुरु भयो । दमक, बेलडाँगीदेखि शनिश्चरेसम्मका शरणार्थी शिविर विस्तारै रित्तिन थाल्यो । तर, मेरा सहयोगी तिनै शरणार्थी साथीभाइहरू निस्किए, प्रकाशले चार वर्षअघिको कथा सुनाए, विदेश पुगेकाहरूले पैसा पठाउन थाले । ५० डलरदेखि २५ हजार डलरसम्म दिनेहरू भेटिए । पैसाको जोगेडा त हुने भयो, तर प्रकाशलाई अर्को समस्या आइलाग्यो । उनी कलाकारको अभिनयमार्फत भन्दा पनि वास्तविक पीडा भोगेका मान्छेबाटै उनीहरूको कथा सुनाउन चाहन्थे । त्यही भएर उनले शरणार्थी शिविरभित्रैका कवि तथा कलाकार लीला निशा र दिलन समाललाई अनुबन्ध पनि गरे । तर, फिल्म छायांकनको बेला उनीहरू तेस्रो देशको पुनर्बासमा गइसकेका थिए, प्रकाशले भने, अनि कलाकार नै लिनुपर्यो ।यसपछि प्रकाशले लीला निशाको सट्टा अरुणा कार्की र दिलन समालको सट्टामा बाबु बोगटीलाई छाने । कलाकारै हुन नसके पनि अमेरिका, क्यानाडा, नर्बे, नेदरल्यान्ड, डेनमार्क, बेलायत, अस्ट्ेरेलिया, न्युजिल्यान्डजस्ता मुलुकमा पुगेका ती भुटानीहरूले उनलाई सघाए । अमेरिकाको सियाटलस्थित कर्निज युनिभर्सिटीमा फिल्ममै स्नात्तकोतर गरिरहेका प्रह्लाद गुरुङको साथ झन् ठूलो रहयो । उनी फिल्ममा आर्ट डाइरेक्टरको रूपमा गाँसिए । प्रह्लादजीको थेसिस गाइड थिए जेम्स क्यामरुनको चर्चित फिल्म अवतार का चिफ डिजाइनर प्रोफेसर बव । उनीमार्फत अवतार कैएनिमेटर कोलेमोन स्मिथ पनि देश खोज्दै जाँदा सित जोडिन आइपुगे । एनिमेसन पार्टमा उहाँहरूबाट निकै ठूलो सहयोग रहयो, प्रकाशले सुनाए, उनीहरूको रेट एक मिनेटकै ८४ हजार अमेरिकी लडर रहेछ । त्यत्रो पैसा तिर्ने हैसियत हामीसँग नभएकैले उहाँहरूले नि:शुल्क गरिदिनुभयो । फिल्म बनिसक्दा झापा र मोरङका शरणार्थी शिविरहरू भने लगभग रित्तिसकेका थिए । कवि प्रकाश लामो समय दमक जानै सकेनन्, शून्यतासित डर लागेर । बिरामीजस्ता भए उनी । भुटानदेखि आफ्नो आँगनको माटो बोकेर आएकाहरू त्यहाँ थिएनन् । भुटान सरकार माटो देऊ, भारत सरकार बाटो देऊ, नेपाल सरकार बोली देऊ भन्दै नारा लाएर मेची पुल पुग्नेहरू थिएनन् । शून्यताले त जनावरलाई पनि पोल्दो रहेछ, प्रकाश भावुक बने, सामान्यत: कुकुर र बिरालोको त झगडा परिरहन्छ नि । कतिसम्म भने, रात परेपछि कुकुरहरू एकातिर र बिरालाहरू एकातिर भेला भएर रुन्थे रे शिविरमा । पछि ती कुकुरहरू जंगली बनेछन्, बाहिरबाट जाने मान्छेलाई टोक्न थाले रे । बिरालाहरू पनि वनबिराला बने । यसबारे सरकारले सोच्नुपथ्र्यो, मान्छे मात्रै हैन, जनवारको पनि त उचित व्यवस्थापन हुनुपथ्र्यो । खासमा शरणार्थी शिविरमा प्रकाश पत्रकारको रूपमा पसेका थिए, पचासको मध्यदशक । तिनताक कवि, गजलकार र नाटककारको छवि बनाइसकेका उनी धरान टुडे का दमक रिपोर्टर पनि थिए । शिविरभित्र छिरेपछि सबैजना आफ्नै दाजुभाइ, दिदीबहिनीजस्तै लाग्यो, उनीहरूको पीडा मेरोजस्तै लाग्यो, प्रकाशले भने, अनि साहित्यिक नाता हुँदै फिल्मसम्म जोडिएँ ।यता फिल्म बन्यो, उता भुटानमा भने प्रकाश आङदेम्बेको नाम ब्ल्याकलिस्टमा चढदै थियो । भूगोल, आफन्ती र देश गुमाउँदाको पीडा बोकेर उनका शरणार्थी साथीहरू पनि संसारभर छरिइसकेका थिए । एउटा सर्जकको रूपमा मैले यसलाई खास चुनौती ठानिनँ, प्रकाश दृढ देखिए, सिर्जनाको शक्तिलाई कसले छेक्न सक्छ र ? सिर्जनाको यही शक्ति बोकेर उनी नेदरल्यान्ड, डेनमार्क, अस्ट्ेरलिया, स्विडेन, नर्बे र फ्रान्ससम्म पुगे, फिल्मको इन्टरनेसनल सोहरू गरे । नेदरल्यान्डको डेनहाक, जहाँ अन्तर्राष्ट्रिय न्यायालय छ, त्यही सहरको सोमा अन्तर्राष्ट्रिय मानव अधिकारकर्मीहरूले कुरा उठाए भुटानले पाएको एसियाकै हयाप्पिएस्ट कन्ट्रीको उपमा फेक हुनुपर्छ । यसको लागि हामी पनि आवाज उठाउँछौं ।सिर्जनाको शक्ति सायद यही हुनुपर्छ, प्रकाशले भने, फिल्मले बिग क्यानभासमा इस्युलाई फैलाइदिने रहेछ ।"
लन्डनमा मिनी नेपाल,"बेलायत लन्डनस्थित केम्पटन पार्क रेस कोर्स आइतबार मिनी नेपालझैं सिँगारियो । करिब १० हजार नेपालीको जमघटले मात्र होइन, नवौं नेपाली मेलामा प्रस्तुत विभिन्न जातजातिका सांस्कृतिक झाँकी, भेषभूषा र हाटबजारले नेपालभन्दा फरक परिवेश अनुभूति गराएन ।नेपाली संस्कृति र परिवेश साँच्चिकै नजिकबाट नियाल्न पाएँ, यूके नेपाल फ्रेन्डसिप सोसाइटीका कार्यकारी निर्देशक एलान सान्का दङ्ग देखिन्थे । नेपाल गइरहने उनले बरु नेपालमै यस्तो वातावरण नदेखेको सुनाए । सहभागी अधिकांश मौलिक पोसाक र गरगहनामा सजिएका थिए । नेपालमा बाढीपीडितलाई राहत वितरण छाडेर मेलाकै लागि बेलायत आइपुगेका विशेष अतिथि एनआरएनए आईसीसी अध्यक्ष शेष घलेले नेपाली मेला बृहत् देखेर गदगद भएको बताए । नेपाली कला संस्कृति जीवित राख्ने यस्तो मेलाबाट विश्वका अन्य मुलुकका नेपालीले पनि सिक्नुपर्छ, उनले सुझाए । लन्डनस्थित नेपाली दूतावासको सहकार्यमा हाम्रो संस्कृति, हाम्रो पहिचान, हाम्रो गौरव नाराका साथ मेला भएको हो मेलामा बेलायतस्थित नेपालीका २५ संघसंस्थाले झाँकी प्रस्तुत गरे । नेपाली गीत संगीत, बाजागाजा अनि पहिरनले नेपालमय बन्यो, केम्पटन पार्क रेस कोर्स । उक्त ठाउँमा अरू बेला घोडा दौड हुने गर्छ । प्रमुख अतिथि राजदूत दुर्गाबहादुर सुवेदीले नेपाल बहुजातीय, बहुसांस्कृतिक, बहुभाषिक र बहुधार्मिक मुलुक भएको जनाउँदै मेलामा प्रस्तुत झाँकी, गीतसंगीत र नृत्यले नेपाली संस्कृति र सभ्यताको पहिचान दिलाएको बताए । मेला हेर्न चीन, बंगलादेश, म्यान्मार, साइप्रस, यमन, निकारागुवा, सेनेगल, फिलिपिन्स, माल्दिभ्स, इराक, इजरायल, लेसोथो, घाना, जमैका लगायतका १६ राजदूतसहित कूटनीतिज्ञ, बेलायती सांसदहरू, स्थानीय मेयर, काउन्सिलरलगायत सहभागी भए । झाँकीबाहेक युवाहरूको लाइभ म्युजिक, लोक गीतसंगीत, नृत्य प्रतियोगिता, खाना प्रदर्शनी आदि आकर्षण रहे ।उत्कृष्ट झाँकी र नाच गरेर लमजुङ समाज यूकेले ११ सय पाउन्डको एम्बासडर कप र एनआरएनए कप जित्यो । एम्बासडर कपमा घान्द्रुक समाज यूकेले दोस्रो र सिक्लेस पार्चे कम्युनिटी यूकेले तेस्रो पुरस्कार जिते ।तमुधिं यूके अध्यक्ष ज्ञाम गुरुङले नेपाली कला संस्कृति, भाषा र परम्परा संरक्षण गर्ने परिकल्पनासहित नेपाली दूतावास र विभिन्न संघसंस्थाको सहयोगमा सन् २००९ देखि नेपाली मेला सुरु गरिएको जनाए । मेला पर्यटन प्रवद्र्धन र नेपाली समुदायका व्यवसाय विस्तारमा समेत कोसेढुंगा भएको उनको टिप्पणी थियो । तमुधिं यूके उपाध्यक्ष हितकाजी गुरुङले स्वागत मन्तव्य दिँदै मेला व्यवस्थापनबारे बताए ।मेलामा लन्डन मेयर सादिक खान आउने निश्चित भएको बताइए पनि उनी सहभागी भएनन् । बरु बेलायतको विपक्षी दलका नेता जेरेमी कोर्बिनको शुभकामना भिडियो सन्देश देखाइएको थियो।"
रिजालको उपन्यास,"काठमाडौं (कास) अहिले पनि कथित बोक्सीको आरोपमा निर्दाेषमाथि भएका दुव्र्यवहारका समाचारहरू बेलाबेलामा आइरहन्छन् । २६ वर्षदेखि सक्रिय पत्रकारिता गर्दै आएका कमल रिजालले बोक्सीप्रथाविरुद्ध दृष्टिभ्रम उपन्यास लेखेका छन् । राष्ट्रिय मानव अधिकार आयोगकी सदस्य मोहना अन्सारी, लेखक डा अर्चना थापा र महिला अधिकारकर्मी रीता शाहले राजधानीमा उक्त कृतिको लोकार्पण गरे । बोक्सी प्रथा, छुवाछूत, जातीय विभेद, छाउपडीलगायत कुप्रथाहरू उन्मूलनका लागि कानुन बने पनि पूर्ण रूपमा हट्न नसकेको अन्सारीले बताइन् । संविधानमा व्यवस्था गरिएका कानुनहरू मात्रै कार्यान्वयन गर्ने हो भने पनि धेरै कम हुन्थ्यो, उनले भनिन्, यो कृतिले युवापुस्तालाई कुप्रथा हटाउनतर्फ जागरुक गराउन सक्छ ।डा थापाले समाजमा व्याप्त बोक्सी प्रथाको सूक्ष्म विश्लेषण कृतिमा रहेको उल्लेख गर्दै बोक्सी प्रथा नेपालको मात्रै नभई पूरै विश्वको समस्याको रूपमा रहेको सुनाइन् ।रिजालको उपन्यास अनुसन्धानमा आधारित रहेको शाहले टिप्पणी गरिन् । उपन्यासमार्फत गलत सामाजिक स्वरूप, परम्परा, व्यवहार र चिन्तन प्रणालीप्रति व्यंग्य गर्न खोजेको रिजालले बताए । बोक्सी भन्ने आँखामा मात्रै छ, उनले भने, उपन्यासमा बोक्सी प्रथा कहिले, कसले जन्मायो र यो कसरी अहिले पनि बल्झिरहेको छ भन्ने कुरा मात्रै नभई यसलाई सदाका लागि समाप्त पार्न के गर्नुपर्छ भन्ने मार्गदर्शनसमेत गरेको छु ।रिजालको यो तेस्रो उपन्यास सांग्रिला बुक्सले निकालेको हो ।"
राजुले ल्याए मारुनी,"ओखलढुंगा (कास) पूर्वेली लोकगायक राजु ढुंगेलले मारुनी भाका बजारमा ल्याएका छन् । लोप हुनै लागेको मारुनी भाका जोर मादल बज्यो केही दिनअघि युटयुबमार्फत सार्वजनिक गरिएको छ । मारुनी भाकामा राजुलाई अहिलेकी चर्चित गायिका मेलिना राईले साथ दिएकी छन् । डीबी अटुटको शब्द, अभय ढुंगेलको संगीत रहेको भाकाको संगीत संयोजन भने वरिष्ठ संगीतकार शिलाबहादुर मोक्तानले गरेका छन् । गत साल मात्रै राजुको अकबरी सुन बोलको पूर्वेली लोक भाकाले इमेज अवार्ड पाएको थियो । मारुनी भाकाले पनि श्रोताको मन जित्ने आशा गरेको राजुले बताए ।मारुनी भाकाको म्युजिक भिडियोमा प्रकाश भट्ट, रिना थापामगरको साथै हास्य कलाकार दीपक थापा मगरले समेत अभिनय गरेका छन् ।"
आरोपप्रत्यारोप जारी,"बेलायती र जर्मन चेम्बर अफ कमर्सले संयुक्त विज्ञप्तिमार्फत कामदारको अधिकार, कर तथा भन्सार व्यवस्थापनजस्ता विषयमा ठोस निर्णय लिन माग गरेका छन् । जर्मन चेम्बर अफ कमर्सले बेलायतमा व्यापार गर्ने जर्मन कम्पनीलाई यस्तो अनिश्चितताले पिरोलेको जनाएको छ । बेलायती चेम्बर अफ कमर्सले ईयूबाट बहिर्गमनपछि आफ्ना अधिकांश सदस्यलाई कम्तीमा ३ वर्षको संक्रमणकाल आवश्यक हुने जनाएको छ । बेलायती बजार जर्मन सामानका लागि विश्वकै तेस्रो ठूलो हो । बेलायतका लागि जर्मनी भने दोस्रो ठूलो निर्यात मुलुक हो । बेलायतका जर्मन कम्पनीले करिब ४ लाख मानिसलाई रोजगारी दिएका छन् भने जर्मनीमा रहेका बेलायती कम्पनीमा करिब २ लाख २० हजार मानिसले काम गर्छन् । बेलायत सन् २०१९ को मार्चसम्ममा आधिकारिक रूपले ईयूबाट बाहिरिने समय तालिका छ । बेलायत र ईयू दुवैले ब्रेक्जिट वार्तामा आपसी सद्भाव र रचनात्मक कुरा हुनुपर्नेमा जोड दिएका छन् । दुवै पक्षले ब्रेक्जिट वार्ता व्यापारका महत्त्वपूर्ण एवं प्राविधिक कुरामा केन्द्रित हुनुपर्नेमा जोड दिएका छन् । लन्डनस्थित अर्थ व्यवस्थापनविज्ञ विकलचन्द्र आचार्यले बेलायत कुन सर्तमा ईयूबाट बाहिरिने भन्ने अन्योलले व्यवसायीलाई पिरोलिरहेको बताए । बेलायतले २ सय ४१ अर्ब पाउन्ड (४४ प्रतिशत कुल निर्यात) भन्दा बढीको सामान ईयूमा निर्यात गर्ने तथा करिब ३ सय १२ अर्ब पाउन्ड (५४ प्रतिशत कुल आयात) को सामान ईयूबाट आयात गर्ने उल्लेख गर्दै आचार्यले ब्रेक्जिट वार्तामा व्यापारिक विषयले प्राथमिकता पाउने अपेक्षा गरे । ब्रेक्जिट सम्झौता तय भएपछि ईयूका २७ देशले संसदमार्फत पारित गर्नुपर्ने हुन्छ । यसबीचमा बेलायतले पारपाचुकेबापत् तिर्नुपर्ने रकम, वित्तीय उत्तरदायित्व, नियम कानुन, व्यापार, सुरक्षालगायत मुद्दामा सहमत हुनुपर्छ ।अध्यागमन विषयलाई मूल मुद्दा बनाई गतवर्षको ईयू जनमतसंग्रहमा विरोधीहरूले बहुमत ल्याएकाले आप्रवासी नियमबारे निक्र्यौल गर्न जरुरी छ । दोस्रो विश्वयुद्धपछि सबैभन्दा बढी विभाजित बेलायती समाजलाई सफल नेतृत्व दिन अनेक चुनौतीको सामना गर्नुपर्नेछ । ईयूबाट बहिर्गमन हुँदा गरिने सम्झौताले नेतृत्वको कार्यान्वयन क्षमताको ठूलो परीक्षण हुनेछ ।"
अमेरिकामा बाढीले ९ जनाको मृत्यु,टेक्सास (बीबीसी) अमेरिकाको टेक्सासमा आँधीपछिको बाढीमा परी ९ जनाको मृत्यु भएको छ । बाढी प्रभावित करिब २ हजारको उद्धार गरेको अधिकारीले जनाएका छन् । बाढीले टेक्सास राज्यको हयुस्टनको जनजीवन अस्तव्यस्त बनेको हो । राष्ट्रपति डोनाल्ड ट्रम्पले बाढी प्रभावित क्षेत्रको निरीक्षण गर्ने ह्वाइटहाउसले जनाएको छ । हार्भी नामक आँधीका कारण भएको वर्षाले बाढी निम्त्याएपछि ३० हजार मानिसले अस्थायी शिविरमा आश्रय लिइरहेका छन् । उनीहरूले अझै १ हजार घरमा उद्धार गर्न बाँकी रहेको बताएका छन् । टेक्सासका गभर्नर ग्रेग अब्बोटले मृतकका परिवारलाई क्षतिपूर्ति दिने बताए । बाढीका कारण टेक्सास राज्यको हयुस्टन र नजिकका सहर डुबानमा परेका छन् । बाढीका कारण सडकमा रहेका सवारीसाधनहरूसमेत डुबानमा परेका छन् । हयुस्टन महानगर तथा टेक्सास राज्यका करिब २ सय ५० सडक बाढीका कारण अवरुद्ध भएका अधिकारीले जनाए ।
उत्तर कोरियाद्वारा क्षेप्यास्त्र प्रहार,"टोकियो (बीबीसी) उत्तर कोरियाले मंगलबार प्रहार गरेको ब्यालेस्टिक क्षेप्यास्त्र जापानी आकाश भएर समुद्रमा खसेपछि पूर्वी एसियामा तनाव बढेको छ । क्षेप्यास्त्र ५ सय ५० किलोमिटर माथि आकाशबाट २ हजार ७ सय किलोमिटर टाढा हकाइडो टापुस्थित समुद्रमा खसेको हो । सञ्चारमाध्यमका अुनसार १५ मिनेटसम्म आकाशमा देखिएको क्षेप्यास्त्र तीन टुक्रा भएर समुद्रमा खसेको थियो ।उत्तर कोरियाली क्षेप्यास्त्र जापानी आकाशमा पुगेलगत्तै खतराको सूचक साइरन बजेको थियो । मानिसलाई पक्की घर वा भुइँतला मा बस्न आग्रह गरिएको थियो । उत्तर कोरियाले केही महिनायता लगातार क्षेप्यास्त्र परीक्षण गर्दै आएको छ । तर उत्तरको क्षेप्यास्त्र जापानी आकाशमा पछिल्लो ८ वर्षमा पहिलो पटक पुगेको हो । यसले जापानमा उत्तर कोरियाप्रति क्रोध र भयको वातावरण सिर्जना गरेको छ । जापानी प्रधानमन्त्री सिन्जो आबेले उत्तर कोरियाली कदम अभूतपूर्व, गम्भीर र देशका लागि अत्यन्तै खतरनाक भएको प्रतिक्रिया दिए । उनले नागरिकको सुरक्षाका लागि सरकार सदैव क्रियाशील रहने बताए । एक उच्च जापानी अधिकारीले उत्तर कोरियाली परीक्षणको जवाफ स्वरूप उपयुक्त कदम चालिने बताए । एक विश्लेषकका अनुसार उत्तर कोरियाली क्षेप्यास्त्र जापानमाथि लक्षित नभएको दाबी गरे । जेम्स मार्टिन केन्द्रका वरिष्ठ अनुसन्धाता जोसुआ पोलाकले उत्तरको पछिल्लो कार्य गतसाता अमेरिका र दक्षिण कोरियाबीचको संयुक्त सैनिक अभ्यासको जवाफ स्वरूप आएको दाबी गरे । अमेरिकी राष्ट्रपति डोनाल्ड ट्रम्प र जापानी प्रधानमन्त्री सिन्जो आबेले उत्तर कोरियाली गतिविधिबारे टेलिफोनमार्फत छलफल गरेका छन् । उनीहरूबीच संयुक्त राष्ट्रसंघको सुरक्षा परिषद्को बैठक डाकेर छलफल गर्नेबारे ४० मिनेट कुराकानी भएको हो । उनीहरूबीच उत्तर कोरियामाथि थप दबाब दिने सहमति भएको छ । वार्तामा ट्रम्पले अमेरिका सधैं जापानको पक्षमा उभिने प्रतिबद्धता व्यक्त गरेको आबेले बताए । जापानी प्रधानमन्त्रीले उत्तर कोरियाको बेइजिङस्थित दूतावासमार्फत ध्यानाकर्षण गराइने बताए। बेलायती प्रधानमन्त्री थेरेसा मेले आगामी साता हुने जापान भ्रमणका बेला जापानी समकक्षीसँग उत्तर कोरियाली गतिविधिबारे छलफल गर्ने बताएकी छन् । उनले भनिन्, हामी उत्तर कोरियाली अवैधानिक परीक्षण रोक्नका लागि दबाब दिन विभिन्न अन्तर्राष्ट्रिय साझेदारसँग काम गर्न तयार छौँ ।उत्तर कोरियाले गतमहिना अन्तरमहादेशीय ब्यालेस्टिक क्षेप्यास्त्र सफल रूपमा परीक्षण गरेको थियो । परीक्षणपछि उसले अमेरिकाको मुख्य भाग आफ्नो क्षेप्यास्त्रको पहुँचमा पुगेको जनाएको थियो । गतसाता उत्तर कोरियाले ३ साना मिसाइल परीक्षण गरेको थियो । उसले अमेरिकी भूभाग गुआममा क्षेप्यास्त्र आक्रमण गर्ने योजना बनाएको चेतावनी दिएको थियो । गुआम दक्षिणपूर्वी जापानदेखि २ हजार किलोमिटर टाढा पर्छ । सुरक्षा परिषद्मा छलफल हुनेप्योङयाङले पुन: ब्यालेस्टिक क्षेप्यास्त्र परीक्षण गरेपछिको अवस्थाबारे छलफल गर्न संयुक्त राष्ट्रसंघ सुरक्षा परिषद्को आकस्मिक बैठक बोलाइएको छ । जापान र अमेरिकाको आग्रहपछि बैठक बोलाइएको हो । उत्तर कोरियाले मंगलबार बिहानै परीक्षण गरेको क्षेप्यास्त्र पहिलो पटक जापानी आकाश भएर समुद्रमा खसेको थियो । जापान र अमेरिकाका साथै दक्षिण कोरिया, अस्ट्रेलिया र बेलायतले उत्तर कोरियाली गतिविधिको निन्दा गरेका छन् । अमेरिकी राष्ट्रपति डोनाल्ड ट्रम्पले उत्तर कोरियालाई सबै विकल्पहरू तयारी अवस्थामा रहेको चेतावनी दिएका छन् । उनले उत्तर कोरियाको पछिल्लो कदमको विरोध गर्दै आफूले उपयुक्त कदम चाल्ने बताए । संसारले उत्तर कोरियाको सन्देश चर्को र प्रस्टसँग सुनेको छ । ट्रम्पले विज्ञप्तिमा उल्लेख गरेका छन्, उत्तर कोरियाली शासकले आफ्ना छिमेकी, संयुक्त राष्ट्रसंघका सदस्य राष्ट्रहरू र न्यूनतम अन्तर्राष्ट्रिय व्यवहारको अनादर गरेको छ ।"
म्यान्मारमा ५ मारिए,याङ्गुन (एएफपी) म्यान्मारको उत्तरी राज्य राखिनको माउङ्ताउमा आतंककारीको आक्रमणमा ५ जना मारिएका छन् । उक्त क्षेत्रमा विद्रोहीहरूले तीन दिनमा ७ वटा गाउँ र एउटा प्रहरी जाँच चौकीमा आगजनी गरेका छन् । आक्रमणका क्रममा १ सय १० को मृत्यु भइसकेको छ । बंगलादेशले म्यान्मारमा जारी हिंसाका कारण सीमा क्षेत्रमा अलपत्र मानिसको उद्धार गर्न राष्ट्रसंघलाई आग्रह गरेको छ । हिंसाका कारण रोहिङ्गा समुदायका करिब ६ हजार मानिस सीमामा अलपत्र परेका हुन् ।
युद्धविरामको स्वागत,"न्युयोर्क (सिन्हवा) संयुक्त राष्ट्रसंघका महासचिव एन्टोनियो गुटेरेजले पूर्वीयुक्रेनमा हालै भएको युद्धविरामको स्वागत गरेका छन् । उनले युद्धविरामलाई गम्भीरतापूर्वक लिन र पूर्णरूपमा लागू गर्न सम्बन्धित पक्षलाई आग्रह गरेका छन् । महासचिव गुटेरेजद्वारा जारी विज्ञप्तिमा उल्लेख गरिएको छ, शान्ति स्थापनाका लागि राजनीतिक दल र नागरिक समाजको भूमिका महत्त्वपूर्ण छ । युक्रेनमा फ्रान्स र जर्मनीको पहलमा गत शुक्रबारदेखि युद्धविराम भएको हो ।"
आत्मघाती आक्रमणमा ४ को मृत्यु,काबुल (एजेन्सी) अफगानिस्तानको राजधानी काबुलको मध्यभागमा अवस्थित अमेरिकी दूूतावासनजिकैको आत्मघाती आक्रमणमा कम्तीमा ४ जनाको मृत्युु भएको छ । आक्रमणमा कैयौं घाइते भएका अधिकारीले बताएका छन् । कडा सुरक्षा व्यवस्था रहेको स्थानमा गरिएको आक्रमणको हालसम्म कसैले जिम्मेवारी लिएको छैन । ईदको पूर्वसन्ध्यामा किनमेलका लागि उपस्थित भएका मानिसलाई लक्षित गरी आक्रमण गरिएको अधिकारीले जनाए ।
केन्द्रीय नेताको जिल्ला दौडाहा,विरोधबीच सम्बोधनराजपा कार्यकर्ताले एमाले सभामा अवरोध प्रयास गरेका छन् । एमाले निकट मोर्चा संगठनले मंगलबार यहाँ आयोजना गरेको प्रदेश नम्बर २ स्तरीय अगुवा कार्यकर्ता भेलामा राजपा कार्यकर्ताले विरोध गरेका हुन् । विरोधका बीच वरिष्ठ नेता माधवकुमार नेपाललगायतले कार्यक्रमलाई सम्बोधन गरे । नेता नेपाल र मोर्चा संयोजक गोकर्ण विष्टलगायत नेता पिडारीचोकको जानकी वाटिकामा आयोजित कार्यक्रममा सहभागी भइरहेका बेला राजपा कार्यकर्ताले हलको छतमा ढुंगामुढा गरेका थिए ।आफ्नो मन्तव्यको क्रममा नेपालले आफ्नो पार्टी मधेसको हितमा रहेको बताए । मधेसमै जन्मेको तथा मधेसमै हुर्केको पार्टी मधेसविरोधी कसरी हुन सक्छ ? उनले भने ।संविधान संशोधन विधेयक मधेसीको हितभन्दा पनि अज्ञात शक्तिको इसारामा ल्याइएको आरोप लगाउँदै उनले नेपालको संविधानलाई विश्वकै उत्कृष्ट संविधानको संज्ञा दिए । सत्तापक्षले संशोधनको औचित्यसम्म पुष्टि गर्न नसकेको उनले बताए । दुई चरणको स्थानीय तह निर्वाचनजस्तै तेस्रो चरणमा पनि एमाले पहिलो शक्ति बन्ने दाबी नेपालले गरे । मोर्चा संगठनका संयोजक एमाले सचिव गोकर्ण विष्टले तेस्रो चरणको निर्वाचनमा ६० प्रतिशत स्थानीय तहमा एमालेको विजय हुने दाबी गरे ।नेता नेपाल कार्यक्रमस्थल पुग्नुअघि नै सडकमा भेला भएका राजपा कार्यकर्ता र सुरक्षाकर्मीबीच पटकपटक भिडन्त भएको थियो । दुवैतर्फबाट ढुंगामुढा भएको थियो । यस क्रममा प्रहरीले लाठीचार्ज गर्दा राजपाका केही कार्यकर्ता घाइते भएका थिए ।
मधेसको सच्चा मित्र,"जनकपुर (कास) माओवादी केन्द्रका अध्यक्ष पुष्पकमल दाहालले आफ्नो पार्टी मधेसको सच्चा मित्रशक्ति भएको दाबी गरेका छन् । मंगलबार यहाँको एक होटलमा आयोजित पार्टी प्रवेश कार्यक्रमलाई सम्बोधन गर्दै उनले मधेसीको पहिचान र अधिकारको पक्षमा स्थापनाकालदेखि नै लागेको माओवादी, मधेसको सच्चा मित्रशक्ति भएको बताए ।संघीयता, गणतन्त्र, धर्मनिरपेक्षतालगायत अग्रगामी परिवर्तनको संवाहक माओवादी हो, उनले भने, जनयुद्धका क्रममा १ हजार ३ सय मधेसी सपूतले सहादत दिएका छन् । मधेसीको पहिचान र अधिकार हाम्रो प्रथम प्राथमिकता हो । आफ्नो १० महिने प्रधानमन्त्रित्व कालमा संविधान संशोधन गराउन भरमग्दुर प्रयास गरेको स्मरण गर्दै उनले आफ्नो पार्टीले अझै पनि संविधान संशोधन चाहेको बताए । राजपा संशोधन प्रस्तावको पक्षमा आउनु ठूलो उपलब्धि हो । भविष्यमा यो प्रस्ताव अवश्य पारित हुन्छ, उनले भने ।११ वर्षपूर्व माओवादी शान्ति प्रक्रियामा आउँदा सिंगै मधेस माओवादीमय बनेको स्मरण गर्दै उनले मञ्चासीन नवप्रवेशी नेतातर्फ लक्षित गर्दै भने, १२ वर्षमा खोला पनि फर्कन्छ भन्छन् । मधेस पुन: माओवादीमय बनेको छ ।"
अस्पताल बन्यो खेलमैदान,"बाजुरा युवा तथा बालबालिकाले खेलिरहेको बल कुनै बेला शल्यक्रिया कक्षको मूलढोकामा बज्रिन्छ त कुनै बेला आकस्मिक कक्ष वरपर आइपुगेका बिरामी तथा कुरुवासँग ठोकिन्छ । बाजुरा सदरमुकाम मार्तडीमा खेल मैदान नहुँदा जिल्ला अस्पतालको हाता क्रिकेट र फुटबल खेल्ने खेल मैदान बनेको छ ।खेल मैदान अभावमा अस्पताल हातामा खेलाडी आउन थालेपछि बिरामीको सेवा प्रवाहमा समस्या हुने गरेको जिल्ला स्वास्थ्य कार्यालयले जनाएको छ । जतिसुकै रोक लगाउँदा पनि खेलाडीहरू फुटबल र क्रिकेट खेल्न आइहाल्छन्, कार्यालयका प्रमुख डा रूपचन्द्र विश्वकर्माले भने, उपचारका लागि आएका कतिपय बिरामी फुटबल र क्रिकेट बल लागेर लड्ने गरेका छन् ।शल्यक्रिया कक्ष र इमर्जेन्सी नजिक खेलाडीको हल्लाले बिरामी तथा स्वास्थ्यकर्मीलाई अप्ठेरो हुने नै भयो । जरिवानाको नियम लगाए पनि नियन्त्रण गर्न नसकिएको कार्यालयले जनाएको छ । बारम्बार झगडा हुने गरेको छ, विश्वकर्माले भने, झगडा गर्नु कि बिरामीको उपचार गर्नु ? यसअघि मार्तडीको बीच भागमा सानो तथा कामचलाउ खेल मैदान थियो । फराकिलो नभए पनि सदरमुकामका खेलाडी त्यही मैदानमा फुटबल र क्रिकेट खेल्थे । अघिल्लो वर्ष उक्त मैदानलाई भत्काएर कभर्डहल निर्माण गर्ने योजना अघि बढाइयो । यता, फुटबल र क्रिकेट खेल्ने स्थानको वि कल्प मैदान नहुँदा खेलाडी आक्रोशित छन् । ब्याडमिन्टन खेल्न मात्र मिल्ने इन्डोर कभर्डहलको निर्माणसमेत दोस्रो वर्षसम्म अधुरै छ ।खेल मैदानको अभावमा खेलाडीको प्रतिभा खुम्चिएको छ, रानीवन स्पोर्ट्स क्लबका खेलाडी पवीन्द्र शाहीले भने, सदरमुकाम क्षेत्रभरि खेलमैदानको व्यवस्था नहुनु निर्लज्ज मात्रै होइन सरोकारवालाको खेल जगतप्रति उपेक्षा हो । तर, वैकल्पिक व्यवस्था गर्न केही समय लागेको भए पनि आफूले खेल जगतलाई पहिलो प्राथमिकतामा राखेर काम गरेको सांसद कर्ण थापा बताउँछन् । सदरमुकाममा बहुउद्देश्यीय कभर्डहल, आटीचौर र पशुपतिमा फुटबल मैदान र कोल्टीमा राष्ट्रिय प्रतियोगिता सञ्चालन गर्न सकिने क्रिकेट मैदान बनाइएको छ, सांसद थापाले भने।मैदान अभावमा अस्पताल हाताको सानो गह्रामा फुटबल र क्रिकेट खेलेर चित्त बुझाउन बाध्य युवा अस्पताल हातामै आउनु आफूहरूको बाध्यता भएको बताउँछन् । फुटबल खेल्दै गरेका विमल जोशीले भने, अस्पताल हाताको यो साँघुरो गह्रामा खेलेर रहर पूरा गर्न बाध्य छौं ।खेलकुदको विकासका लागि जिल्ला तहमा खेलकुद विकास समितिसमेत छ । तर उक्त समितिका पदाधिकारी माथिबाट आएको बजेट खर्च गर्नेबाहेक स्थानीय तहमा रचनात्मक पहल गर्न भ्याउँदैनन् । समितिका अध्यक्ष हिक्मत थापा भन्छन्, हामीले भर्खरै निर्वाचित स्थानीय तहका प्रतिनिधिलाई मार्तडीको वैकल्पिक स्थानमा जमिन व्यवस्थापनका लागि पहल गरेका छौं ।"
कोसी उच्च बाँध आवश्यक,"धरान (कास) वाणिज्य मन्त्री मीन विश्वकर्माले कोसी उच्च बाँध निर्माणले देशको विकासमा टेवा पुग्ने भएकाले प्रधानमन्त्री शेरबहादुर देउवाले भारतसँग विस्तृत अध्ययनका लागि सहमति गरेको दाबी गरेका छन् । कोसी उच्च बाँध निर्माणले नेपाललाई बहुआयामिक फाइदा पुग्ने भएकैले डीपीआरलाई पूर्णता दिन जरुरी छ, उद्योग वाणिज्य संघ सुनसरीको ५४ औं स्थापना दिवसको अवसरमा आयोजित समारोहमा मन्त्री विश्वकर्माले भने । कोसी उच्च बाँधको विभिन्न आदिवासी जनजाति संघसंस्था, खम्बुवान मोर्चा, पूर्वका लिम्बुवानजन्य राजनीतिक दल, आईएलओ १६९ पक्षधरलगायतले विरोध गर्दै आएका छन् । कोसी उच्च बाँध पश्चिममा उदयपुरको मैनामैनी र पूर्व सुनसरीको बराहक्षेत्र मन्दिर नजिकै भएर साँघुरो घाँटीमा २ सय ६९ मिटर अग्लो १ किलोमिटर लम्बाईको बाँध निर्माणका लागि भारतले दबाब दिँदै आएको छ ।"
बढ्दै सम्बन्ध विच्छेद,रोल्पा (कास) जिल्ला अदालतमा दर्ता भएकामध्ये सम्बन्ध विच्छेदसम्बन्धी मुद्दा बर्सेनि वृद्धि भइरहेका छन् । हरेक वर्ष दर्ता हुनेमध्ये झन्डै आधा मुद्दा सम्बन्धविच्छेदका हुने अदालतको तथ्यांकमा छ ।कम उमेरमा विवाह गरेका र विवाह गरेको केही वर्षमै सम्बन्धमा खटपट भएपछि सम्बन्धविच्छेदका लागि अदालत पुग्नेको संख्या बढेको हो । सम्बन्धविच्छेद गर्न आउनेमध्ये अधिकांशको उमेर २५ देखि ३० वर्ष आसपास रहने स्रेस्तेदार ताराकुमारी शर्मा बताउँछिन् ।अदालतका अनुसार अघिल्लो आवमा जिल्ला अदालतमा २३७ मुद्दा दर्ता भएका थिए । तीमध्ये आधाजति सम्बन्धविच्छेदकै थिए । दर्तामध्ये २ सय ११ थान मुद्दाको फैसला सोही वर्ष गरिएको न्यायाधीश कमलप्रसाद ज्ञवालीले बताए । उनका अनुसार मुद्दाको सुनुवाइ र फैसला गर्नुअघि भित्री एवं दुर्गम गाउँसम्म पुगेर कर्मचारीले म्याद तामेली गर्दा समय धेरै लाग्ने गर्छ । अदालतमा साउनमा मात्र दर्ता भएका १३ मध्ये १२ मुद्दाको फैसला भइसकेको छ ।दर्ता हुनेमध्ये सम्बन्ध विच्छेदका मुद्दा कम सामाजिक परिवर्तनसम्बन्धी अभियान चलाउनुपर्ने अदालतको सुझाव छ । जिल्ला न्यायाधीश ज्ञवालीका अनुसार जनतासित सीधा अन्तक्र्रिया गर्न वर्षमा २ पटकसम्म न्यायिक संवाद कार्यक्रम चलाउने गरे पनि त्यो पर्याप्त नभएको निष्कर्ष निकालिएको छ ।
ज्यान भए कमाउँला,"सुनसरीमा २ अर्बसुनसरीमा यो वर्ष बाढीले दुई अर्ब ११ करोडको क्षति भएको छ । जिल्ला दैवी प्रकोप उद्धार समितिका अनुसार पूर्वाधारतर्फ मात्रै ४० करोड ८४ लाख रुपैयाँ क्षति भएको छ । यस्तै विद्यालयतर्फ तीन करोड रुपैयाँ क्षति भएको छ । बाढीले तीन हजार २ सय ३२ घरमा पूर्ण क्षती गर्दा आठ करोड आठ लाख रुपैयाँ क्षति भएको छ । यस्तै १३ हजार ६ सय ६९ घरमा आंशिक क्षति हुँदा १३ करोड ६६ लाख रुपैयाँको क्षति भएको छ । बालीनाली, जमिन क्षतिबाट ४२ करोड २८ लाख रुपैयाँ नोक्सानी भएको र माछापालनबाट १८ करोड ४ लाख रुपैयाँ क्षति भएको छ । वन क्षेत्रमा एक करोड ८६ लाख रुपैयाँ क्षति भएको विवरणमा उल्लेख छ । बाढीले १० करोड बराबरको कुलो, बाँध, पैनी नष्ट गरेको समेत समितिले जनाएको छ । यसैगरी उद्योगमा ६१ करोड ११ लाख रुपैयाँ बराबरको क्षति भएको छ । समितिको बैठकले बाढीपीडितले पाउने भनेको दिनको ७० रुपैयाँको दरले राहत रकमका लागि सरकारसमक्ष लेखेर पठाउने समेत निर्णय गरेको छ।"
बिथोलिए वन्यजन्तु,"भरतपुर (कास) बाढीले अहिलेसम्म १० गैंडा बगाएको चितवन राष्ट्रिय निकुञ्जले जनाएको छ । बगेका गैंडाको वास्तविक संख्या भने अझै यकिन नभएको निकुञ्जको भनाइ छ । गत साउन २७ को वर्षापछि राप्ती र नारायणीमा आएको बाढीले निकुञ्जका गैंडा बगाएको हो । बाढीले केही भारत तथा केही गैंडा नवलपरासी क्षेत्र पुगेको अनुमान छ । बगाएर एक गैंडा मरेको थियो । भारतको वाल्मीकिस्थित डिभिजन फरेस्ट अधिकृत अमित कुमारले नेपालभारत सीमाभन्दा ६ किमि पर वयस्क गैंडा देखिएको चितवन निकुञ्जलाई जानकारी दिएपछि प्राविधिकसहितको टोली उद्धारका लागि पुगेको सूचना अधिकारी एवं सहायक संरक्षण अधिकृत नुरेन्द्र अर्यालले जनाए । १० गैंडा बगाउनु भनेको ठूलो संख्या हो, उनले भने, ६ वटा उद्धार गरिसकेका छौं, हेरौं अब कति गर्न सकिन्छ ।भारतीय फरेस्ट अधिकृत अमितले झन्डै ५० कर्मचारी जंगलमा गैंडाको रेकीका लागि परिचालन गरेका छन् । निकुञ्जका ३ हात्ती र राष्ट्रिय प्रकृति संरक्षण कोषका पशु चिकित्सक डा कमल गैरे तथा प्राविधिकसहितको ४० कर्मचारी संलग्न टोली भारत पुगेको छ । बाढीले बगाएका गैंडा उद्धार गर्न भदौ १ देखि खटिएको टोलीले १० दिनभित्र २ भालेसहित ६ गैंडाको उद्धार गरेको थियो । ५ गैंडा निकुञ्जमा छाडिएको छ । सुरक्षा खतरा महसुस गर्दै उद्धार गरिएको एउटा सानो बच्चा (केटा) लाई कोषको कार्यालयमा संरक्षण गरी राखिएको छ । लगातारको वर्षाले बासस्थान डुबानमा परेपछि गैंडालगायत वन्यजन्तु छिन्नभिन्न भएका छन् । बाढीले बगाएका २ वटा एकसिंगे गैंडा नवलपरासीको सुस्ता ५, चन्द्रगन्जमा फेला परेका थिए । बासस्थानबाट झन्डै १५० किमि टाढा पुगेकाले जंगलभित्र गैंडा एकै स्थानमा बसेको छैन । मानिस र अन्य जनावर देख्नासाथ दौडिने गरेकाले डार्ट (बेहोस) गर्न समस्या भएको अधिकृत अर्यालको भनाइ छ । निकुञ्ज क्षेत्रबाटै राप्ती र नारायणी नदी बग्छन् । यही नदीको बाढीले गैंडा, गोहीलाई बगाएर भारत पुर्याउँछ । एकैपटक यति धेरै गैंडा बगेर भारत पुगेको यो पहिलोपटक हो । निकुञ्जमा अहिले ६ सय ५ गैंडा रहेको तथ्यांक छ ।"
बासकै चिन्ता,"विराटनगर वर्षा र बाढी त फेरि पनि आउन सक्छ, तत्कालै दिगो तटबन्ध निर्माण सुरु गर्नुपर्यो, पूर्ण विस्थापितलाई सुरक्षित बासको व्यवस्था मिलाइदिनुपर्यो, शिक्षित गृहिणी ३५ वर्षीया राधा पोदार भन्छिन् । साढे ५ धुर नम्बरी जग्गामा बनाएको तीनकोठे पक्की घर विराटनगरको सिंघिया खोलाको बाढीले बगाएपछि उनको परिवारको बिचल्ली भएको छ । अहिले उनको परिवार छिमेकीकोमा शरण लिएर बसिरहेको छ ।२ केजी चामल, ७० रुपैयाँ खाना खर्च, भुजिया, चिउरा, मुरई, बिस्कुट, पाल, कम्बल, झुल र भाँडाकुँडा दिनु भनेको क्षणिक मात्र हो, उनी भन्छिन्, सबैतिर कटान गरेको हुनाले अब त सानो बाढीमा पनि खोलाको पानी बस्तीमा छिर्छ, दोहोर्याएर यस्तो विनाश हुन नदिने उपाय पो खोज्नुपर्यो।उनका पति एक कागज कारखानामा काम गर्छन् । उनको दैनिकी २ छोराछोरीको हेरचाहमै व्यस्त रहन्छ । उनीसँग राहत लिनलाई लाम लाग्ने समय भने छैन ।२ किलो चामलका लागि दिनभर लाइनमा बसें भने बच्चाको रेखदेख कसले गर्छ ? उनले भनिन्, बरु कतै कुनै काम गरें भने त्योभन्दा बढी आम्दानी गर्न सकिन्छ । घर निर्माणका लागि लिएको ऋणको अन्तिम किस्ता बुझाउन नपाउँदै बाढीले सबै बगाएको उनी बताउँछिन् ।झन्डै घर छेउसम्म खोला आइसकेपछि स्थानीय ५४ वर्षीया इन्दिरा खनाल पनि त्रासमै छिन् । नम्बरी जग्गामा रहेको उनको घरअघिको २० फिटे बाटो छेउसम्म खोलाले कटान गरिसकेको छ । पुन: यस्तै बाढी आए हाम्रो घर पनि खोलामै जान्छ, उनी भन्छिन्, यहाँ आउने जनप्रतिनिधि र सरकारी अधिकारीलाई कसरी हुन्छ बासको सुरक्षा गरिदिन भनेकी छु । यो विषयमा कोही गम्भीर भएको देख्दिनँ ।दैनिक ज्याला मजदुरीबाटै जीवन निर्वाह गर्नेले पनि खोला किनारकै खाली ऐलानी जग्गामा छाप्रो बनाएर बस्न बाध्य छन् । ३० वर्षीया असरुन खातुन भन्छिन्, मजदुरी गरी दैनिकी चलाउनेले बजारमा जग्गा किनेर कसरी घर बनाउनु ?दुई नाबालकसहित उक्त खोला किनारको सुकुम्बासी बस्तीको एक झुपडीमा उनी बस्छिन् । पतिले छाडेपछि ज्याला मजदुरीबाटै उनले जीवन चलाइरहेकी छन् ।सुविधासम्पन्न आवासीय क्षेत्रमा बहाल तिरेर बस्न नसक्ने तथा मुलुकका विभिन्न क्षेत्रबाट रोजगार एवं अवसरको खोजीमा यहाँ आएकाहरूले खोला किनारकै बास रोज्छन् । उनीहरू रंगरोगन, घर निर्माण, सिलाइबुनाइ, धारा मर्मत, पशुपालन, घरेलु काम, हजाम, सवारीचालक र सहचालकको पेसामा आबद्ध छन् ।कपडा सिलाउने ३८ वर्षीय मोहम्मद सलामको छाप्रो छेउबाट अहिले खोला बगिरहेको छ । कहाँ जाउँ, जाने ठाउँ नै देख्दिनँ, उनी भन्छन्, महानगरपालिका र सरकाले बस्नलाई सुरक्षित ठाउँमा जग्गा दिए त हुन्थ्यो । घरीघरी पानी पर्दा खोला किनारमै घर भएका ७० वर्षीय राजमिस्त्री मोहम्मद आमिरुल आकाशतिर हेर्दै अल्लाह गुहार्छन् । उनी २८ साउनको बाढीपछि काममै गएका छैनन् । छोरा, बुहारी, नातिनातिना एवं लथालिंग घरवार छाडेर कसरी जाने ? उनी भन्छन् । उक्त बस्तीमा अझैसम्म पर्याप्त राहत सामग्री नपुगेको आमिरुल बताउँछन् ।घरवार छाडेर बाढीपीडित कतै जान पाउँदैनन्, आएको राहतचाहिँ पीडितको नाउँमा बाटो ढुकेर बसेका टाठाबाठाले हात पार्छन्, स्थानीय समाजसेवी मोहन रिमाल भन्छन्, महानगरपालिका र जिल्ला प्रशासन कार्यालयलाई वास्तविक पीडितबारे जानकारी गराएका छौं, चाँडै ठोस मद्दत पाउने आशा छ ।महानगरपालिकाका ८० प्रतिशत घरजग्गा डुबानमा परेको दुई सातापछि मुख्य सहरी बस्ती सामान्य देखिए पनि अधिकांश भित्री क्षेत्रको अवस्था नाजुक छ । तत्कालै अर्को बाढी आए विराटनगरका कुनै पनि घर वा जग्गा सुरक्षित देखिनेछैनन् । बाढीले सुविधासम्पन्न एवं अग्लो बस्तीमा प्रवेश गरी क्षति गरेकै थियो । विज्ञहरूकै अनुसार अतिक्रमणका कारणले खोलाक्षेत्र साँघुरिनु, खोलाको सतह घट्नु, ठाउँठाउँमा खोला थुनिनु, दीर्घकालीन सोच नराखी गहिरो जग्गामा घर बनाइनु, अवैज्ञानिक ढंगले निर्माण गरिएका सडक, नाला माथि र घर तल पर्नुले यो महानगर जोखिममा छ । व्यवस्थित नाला, ढल र सडक निर्माण नहुँदा केही बेर मात्रै पानी पर्दा पनि यहाँका अधिकांश बस्ती र बजारको सडक जलमग्न हुन्छ ।"
बबई कटान रोक्न गुरुयोजना,"गुलरिया (कास) बबई नदीबाट हुने कटान रोक्न सिँचाइ आयोजना र जलउत्पन्न प्रकोप नियन्त्रण कार्यालयले गुरुयोजना बनाउन थालेका छन् । साताभित्रै गुरुयोजना निर्माण गरी मन्त्रालयमा पेस गरिनेछ । ०५१ देखिको बाढीले जिल्लामा ठूलो जनधनको क्षति पुर्याएपछि रोकथामका लागि गुरुयोजना बनाउन थालिएको हो ।जलउत्पन्न प्रकोप नियन्त्रण कार्यालयले संगम बस्तीदेखि लटकनियासम्मको करिब २८ किलोमिटर लामो बबई नदीमा पक्की तटबन्ध निर्माण गर्ने गरी गुरुयोजना निर्माण गरिरहेछ । सदरमुकाम आसपासका क्षेत्रलाई डुबानबाट बचाउन बहुवर्षीय गुरुयोजना तयार गरी सिँचाइ मन्त्रालयमा पेस गर्ने तयारी भइरहेको कार्यालयका प्रमुख ध्रुव पोखरेलले बताए । उनका अनुसार परेवा ओडारदेखि पण्डितपुर र संगमबस्तीसम्म बबई सिँचाइ आयोजनालाई जिम्मा दिने गरी इस्टिमेट बनाउने काम भइरहेको छ ।संगमबस्तीदेखि लटकनियासम्म तीन वर्षभित्र काम सम्पन्न गर्ने गरी ठेक्काको प्रक्रिया अगाडि बढाउन मन्त्रालयमा अनुरोध गरिने उनको भनाइ छ । गुरुयोजनाअनुसार पक्की तटबन्ध निर्माणका लागि झन्डै ५ अर्ब रकम खर्च हुने कार्यालयको अनुमान छ । बबई नदी बालुवाले पुरिँदै गएकाले हल्का वर्षा हुनेबित्तिकै बाढी आउँछ । नदीको सतह कम्तीमा ४ मिटर गहिरो बनाउने गरी बालुवा झिक्नुपर्ने प्राविधिकको सल्लाह छ । पुल बनाउँदा ५ सय मिटर बढी लम्बाइ हुनुपर्ने प्राविधिकले बताए । लम्बाइ कम भएमा पुल जोखिममा पर्ने र वर्षायाममा डुबानको जोखिम रहने निर्माण व्यवसायी संघका अध्यक्ष भरत पौडेलले बताए । टुक्रे योजनाका कारण नदी नियन्त्रणको काम बालुवामा पानी हालेजस्तै भएको छ, उनले भने । बाढी न्यूनीकरण गर्न तल्लो तटको परेवा ओडारदेखि नेपालभारत सीमासम्मको क्षेत्रमा दुई दशकअघि जाइकाले गरेको विस्तृत सर्भेलाई गुरुयोजनामा समावेश गर्न स्थानीयले माग गरेका छन् । बबई सिँचाइ आयोजनाका प्रमुख दानरत्न शाक्यले परेवाओडारदेखि संगम बस्तीसम्म स्थायी तटबन्ध निर्माण गर्ने गरी गुरुयोजनाको काम भइरहेको बताए । बबई तटीय क्षेत्रका बासिन्दाले समेत पक्की तटबन्ध निर्माण गर्न पटकपटक माग गर्दै आएका छन् । बर्सेनि ३४ करोडका दरले मात्र बजेट निकासा हुँदा स्थायी समाधान नहुने रानीपुरका लक्ष्मण थारूले बताए ।"
कर्मचारी खटाउन समस्या,"सल्यान (कास) राजनीतिक घूसपैठले स्थानीय तहमा कर्मचारी खटनपटनमा समस्या भएको सामान्य प्रशासनमन्त्री टेकबहादुर बस्नेतले बताएका छन् । कर्मचारी नगएका कारण स्थानीय तहको कामकाज प्रभावित भएको भन्दै मन्त्री बस्नेतले भदौ २० गतेसम्म कर्मचारीलाई स्थानीय तहमा पठाइने बताए । सदरमुकाम खलंगामा भएको पत्रकार भेटघाटमा उनले जागिर छाड्न नमान्ने र स्थानीय तहमा समेत जान नमान्ने कर्मचारीलाई कारबाही गरिने चेतावनी दिए । देशभरि अहिले ८३ हजार कर्मचारी रहेको र नगरपालिका, गाउँपालिका र वडा कार्यालयमा थप २५ हजार कर्मचारी आवश्यक पर्ने भएकाले करारमा भर्ना गरिने उनको भनाइ छ । अहिले कर्मचारीमा अन्योल भए पनि कर्मचारी ऐन पारित भएपछि त्यो स्वत: अन्त्य हुनेछ, उनले भने ।"
बेबारिसे शव फेला,"काभ्रे (कास) बनेपा८ स्थित मकैबारीमा महिलाको बेवारिसे शव भेटिएको छ । आन्दाजी ४०४५ वर्षकी ती महिलाको नाम र ठेगाना नखुलेको जिल्ला प्रहरी कार्यालयका डीएसपी मेहन्द्र मरासिनीले जानकारी दिए । अर्धनग्न अवस्थामा भेटिएको शव कुहिन लागेकाले परीक्षणका लागि शिक्षण अस्पताल पठाइएको मरासिनीले जानकारी दिए । कुनै स्थानमा हत्या गरेर त्यहाँ फालिएको हुन सक्ने प्रहरीको अनुमान छ । शव नजिकै फुटेका चुरा, गम्छा र पटुका भेटिएको प्रहरीले जनाएको छ ।"
रियुखोलाले रुवायो,"माडी (चितवन) साउन २९ को राति माडी ९ प्याउँलीकी ६५ वर्षीया आशकुमारी सुनार घरमै थिइन् । अघिल्लो दिनदेखिको घनघोर वर्षाले ठूलै विपदको आशंका जन्माएको थियो । प्याउँलीका ४७ घरधुरी परिवार कोही पनि सुत्न सकेनन् । रातको १२ बजेको हुँदो हो । आडैको रियुखोला उर्लेर आयो। हेर्दाहेर्दै बाढी बस्तीमा पस्यो । भागाभाग भयो । आशकुमारी पनि डाँडातिर दौडिन थालिन् । उनका ७४ वर्षीय श्रीमान् दलबहादुर सुनारलाई भने बाढीले पुर्यो । आफंै ढाडको रोगी आशकुमारीले एक्लैले श्रीमान्लाई तान्न सकिनन् । छिमेकीको सहयोगले बल्लतल्ल हिलोबाट निकालिन् । गम्भीर घाइते दलबहादुरको अहिले उपचार भइरहेको छ। ३५ वर्ष भयो यहाँ बसेको, उनले भनिन्, यति ठूलो बाढी अहिलेसम्म देखेकी थिइनँ । माडी कुसुमखोलाका ४७ वर्षीय प्रकाश प्रजा (चेपाङ) लाई अघिल्लो रातको अनिदो थियो । बाढी आउने डरले रातभरि सुतेका थिएनन् । त्यो रात त बाढी पसेन तर अर्को दिन रियुखोलाले बाँकी राखेन। बच्चालाई मात्रै बचाउन भ्याएँ, अनुहार मलिन बनाउँदै उनले भने, लत्ता, कपडा, भाँडाकुँडा केही झिक्न पाइएन । बाढी आएको रात कुसुमखोलाका १ सय ६० परिवार सुरक्षित स्थानमा गए । रातभरि रुझेर बसे । गोड्ने बेलाको धानमाथि रियुखोला बगेपछि प्याउँलीकी चतुरमाया चेपाङलाई यो वर्ष के खाने भन्ने चिन्ता छ । भकारीमा भएको धान पनि बगायो, नबगाएको त्यहीँ उम्रेर बसेको छ, उनले भनिन्, धानखेत पनि खोलाले पुर्यो, अब के खाने ? प्याउँली र कुसुमखोलाबाट राहत लिन माडीको अयोध्यापुरी बगई आइपुगेका पीडितले रियुखोलाको कहर बेलिविस्तार लगाए । बगईबाट प्याउँली हिँडेर २० मिनेट र कुसुमखोला २ घण्टाको दूरीमा छ । साउन २९ मा रियूखोलामा आएको भीषण बाढीले सबैभन्दा धेरै क्षति कुसुमखोलामा पुर्यायो । ८ घर बगे, १७ घर पुरिए । १ सय ३५ घरमा बाढी पस्यो । प्याउँलीका ३ घर बगायो । ४४ घर डुबे । क्षति नभएको कुनै घर बाँकी रहेन । बाढी आउने भयले रातभर जाग्राम बस्दा मानवीय क्षति भएन । घर डुबेपछि प्याउँलीका स्थानीय बगईको गोविन्द बस्ती निमाविमा बसे । कुसुमखोलाका पीडितको वनमै बास भयो । तलबाट बाढी आउँछ, माथिबाट पहिरो खस्छ, बाढी आउँदाको रात सम्झँदै कुसुमखोलाकी गंगामाया चेपाङले सुनाइन्, जंगलमा ओढार खोजेर बास बसियो ।चितवन राष्ट्रिय निकुञ्जको मध्यवर्ती क्षेत्रमा पर्ने प्याउँली र कुसुमखोलाका स्थानीयसँग आºनो नाममा एक टुक्रा जमिन पनि छैन । विभिन्न पहाडी जिल्लाबाट यहाँ आएर बस्ती बसाएका हुन् । गरिबीको रेखामुनि रहेका उनीहरू पर्ती जग्गामा खेतीपाती तथा ज्याला मजदुरी गरेर जीविकोपार्जन गर्छन् । विभिन्न समूहले वितरण गर्ने राहतले हाल उनीहरूको जीविका चलिरहेको छ । बाढी आएको भोलिपल्टदेखि माडी नगरपालिकाले पीडितलाई नि:शुल्क खानाको व्यवस्था गरेको थियो । त्यसपछि भने भरतपुर, पोखरा, काठमाडौंबाट खाद्यान्न, लत्ताकपडा र त्रिपाललगायतका सामग्री बोकेर राहत टोली पुगेका छन् । पोखरेली पर्यटन व्यवसायीको छाता संस्था पोखरा पर्यटन परिषदको टोली पनि राहत सामग्री बोकेर माडी पुग्यो । चितवन र नवलपरासीका बाढीपीडितलाई राहत वितरण गर्ने क्रममा परिषद्को एक टोली शनिबार माडी पुगेको हो । टोलीले प्याउँली र कुसुमखोलाका २ सय ३० परिवारलाई चामल, दाल, नुन, तेल, कम्बल र त्रिपाललगायत वितरण गरेको थियो ।"
बिरामी खोज्दै स्वयंसेविका,"बाँके बाढी प्रभावित क्षेत्रमा बिरामी खोज्न स्वयंसेविका परिचालन गरिएको छ । उपचार नगराएर घरमै बस्ने बिरामीका कारण भाइरल प्रकोपले महामारीको रूप लिन सक्ने भन्दै स्वयंसेविका परिचालन गरिएको हो । उनीहरू घरघरमै पुगेर सचेतना अभियानसँगै उपचार गराउन स्वास्थ्य केन्द्रमा जान सुझाव दिइरहेका छन् । बाढीप्रभावित क्षेत्रको वातावरण र पानी प्रदूषित छ । स्थानीय भाइरल ज्वरोले थलिएका छन् । पखाला र टाउको दुख्ने तथा आँखा र छालाको समस्यासमेत देखिएको छ । स्वयंसेविकाहरूले घरको सरसफाइ गर्न र तताएर पानी पिउन जानकारी गराइरहेका छन् । उनीहरूले गर्भवती र सुत्केरी महिलाहरूका लागि झुल र सानो झोलालगायतका सामग्री पुर्याइरहेका छन् । भाइरल प्रकोप नियन्त्रणका लागि बाढी प्रभावित बस्तीमा स्वास्थ्य सरसफाइ अभियान सञ्चालन गरिएको छ । भाइरललगायतको प्रकोप हालसम्म नियन्त्रणमा रहेको जिल्ला जनस्वास्थ्य कार्यालयले जनायो ।स्थानीय स्वास्थ्यचौकीमा भने बिरामी आउने क्रम जारी छ । पहिलेभन्दा हाल बिरामीको चाप घटेको स्वास्थ्यकर्मीले बताए । बिरामीहरूको चाप बढ्न सक्ने भन्दै जनस्वास्थ्य कार्यालयले स्वास्थ्यचौकीमा औषधि पठाइसकेको जनाएको छ । बाढी प्रभावित राप्ती सोनारी गाउँपालिकाको बैजापुर, फत्तेपुर, टिकुलीपुर, खैरेनी, गेडवालगायतका गाउँमा स्वयंसेविकाहरूले स्वास्थ्य सचेतना अभियान सञ्चालन गरिरहेका छन् । त्यस्तै, नरैनापुर गाउँपालिकाको मटेहिया, सोनवर्षा र गंगापुर गाउँका स्वयंसेविकाहरू घरघरमै पुगिरहेका छन् । त्यस क्षेत्रका करिब ६५ स्वयंसेविका घरमै पुगेर बिरामी खोजेर स्वास्थ्य केन्द्र पठाइरहेका हुन् । इपिडियोमोलोजी तथा रोग नियन्त्रण महाशाखा बाँकेका स्रोतव्यक्ति तथा जिल्ला जनस्वास्थ्य निरीक्षक रामबहादुर चन्दले बाढी प्रभावित क्षेत्रमा फैलिएको प्रकोपका कारण बिरामी भएका व्यक्तिहरूको खोजी गर्न स्वयंसेविका परिचालन गरिएको बताए । उनले प्रकोपका बेला सरसफाइ अति आवश्यक पर्ने जानकारी दिए । बाढीपछि गाउँबस्तीमा फोहोर हुन्छ । डुबान भएका घर हिलाम्मे हुन्छन् । धाराको पानी पनि दूषित हुन्छ । जसका कारण महामारी फैलिन सक्छ, उनले भने, हाल देखिएको प्रकोप नियन्त्रणमा छ । तर, महामारी फैलिन सक्ने भएकाले समयमै स्वयंसेविका परिचालन गरेका हौं ।बाढीग्रस्त क्षेत्रमा भाइरलको प्रकोप देखिएपछि जिल्ला जनस्वास्थ्य कार्यालयले यसअघि औषधिसहित चिकित्सक र स्वास्थ्यकर्मीको टोली परिचालन गरेको थियो । एउटै गाउँका करिब पाँच सय बिरामीको उपचार गरिएको छ । साउन अन्तिम साता आएको बाढीले जिल्लाका ४५ हजार बासिन्दा प्रभावित भएका थिए । ९ हजारभन्दा बढी विस्थापित भएका थिए । करिब तीन हजार घर पूर्ण रूपमा क्षति भएका छन् ।"
"सहरमा प्रतिस्पर्धा, गाउँ सुनसान","चितवन यहाँ सहरी क्षेत्रमा अहिले बाढीपीडितलाई राहत बाँड्न प्रतिस्पर्धा छ । विभिन्न जिल्लादेखि राहत बोकेर आउनेको कमी छैन । यसरी आउनेहरू यातायात सुविधा भएको ठाउँसम्म पुगेर बाँडेर फर्किन्छ । केही ठाउँमा राहत बाँड्न आएकाहरू पीडितलाई टाढादेखि घण्टौं हिँडाएर आफूलाई अनुकूल हुने ठाउँमा बोलाई वितरण गरी फर्किन्छन् । माडी, भण्डारा, सौराहा, जगतपुर, मेघौली क्षेत्रमा राहत बाँड्ने क्रम अझै जारी छ । एउटै ठाउँमा पटकपटक राहत वितरण गरिए पनि नगरपालिकाभित्रकै विकट गाउँमा भने अझै राहत पुग्न सकेको छैन । बाढीपीडितको बिचल्ली भएको छ । राप्ती नगरपालिकाका १०, १२ र १३ नम्बर वडामा राहत नपुगेको हो । उक्त गाउँमा घर भत्किएका छन् । मुख्य अन्नबाली मकै बाढीले पुरेको छ । केही गाउँलेले मात्र मकै भाँच्न पाए । भदौमा मकै पाक्ने भएकाले माघसम्म अनिकाल लाग्दैनथ्यो । यो वर्ष चाँडै अनिकाल लाग्ने भयो, राप्ती११ अराफटारका नारायण चेपाङले भने, सहर बजारमा राहत बाँडेको खबर रेडियोमा सुने पनि हाम्रोतिर अहिलेसम्म कोही आएका छैनन् । उनले बाढीपहिरोले बेहाल बनाएको गुनासो गरे । पाखामा रहेका घर पहिराको जोखिममा छन् ।केही घर भत्किएका छन् । केही चर्किएका छन् । उनका अनुसार घङरुङखोलाको ओडारमा १७ वर्षदेखि बस्दै आएका पूर्णबहादुर चेपाङको बिचल्ली भएको छ । बसोबास गरिरहेको ओडार पहिराले पुरेको छ । अहिले उनलाई स्याउलाको छाप्रो बनाएर गाउँलेले सुरक्षित ठाउँमा राखिदिएका छन् । खान अन्न छैन, बस्ने बास पनि छैन, उनले भने, सहयोगीका आँखा यता पर्न सकेनन्, कसैले घर छाउने जस्तापाता सहयोग गरिदिएदेखि ओडारमा बस्दै आएका पूर्णबहादुरलाई गाउँलेले छाप्रो हालेर राख्ने थियौं । उनले स्थानीय कृष्णबहादुर चेपाङको घर पहिराले पुरेको बताए। वर्षौंदेखि अनिकालको सामना गर्दै आएका चेपाङ समुदायलाई अहिले मकै भित्र्याउन नपाउँदै बाढीले बिचल्ली बनाएको छ । चाडबाड नजिकिँदै जाँदा के खाने र कसरी चाड मनाउने चिन्ता छाएको छ । राप्ती नगरपालिकाकी मेयर प्रभा बरालले बाटोको समस्याले गाउँमा समयमै राहत लिएर जान नसकिएको बताइन् । आएको राहत जम्मा गरी वडाध्यक्षहरूले राख्नुभएको छ, उनले भनिन्, पीडित धेरै भएकाले धेरै संकलन गरी लैजाने तयारीमा छौं । उनले वडा नम्बर १० र १२ का वडाध्यक्षले राहत बुझिसकेका र वितरण गर्ने बताइन् । सडक बिग्रिएका छन्, पहिरो खसेर गाडी चल्दैनन्, उनले भनिन्, चाडबाड आएकाले चाँडै सडक खुलाउने गरी सडक डिभिजन कार्यालयलाई जानकारी गराइसकिएको छ । उनले सडक बिग्रिएकाले पीडितलाई भेट्न आफैं जान नसकेको गुनासो गरिन् । उनका अनुसार राप्ती नगरपालिकामा बाढीमा ३ जनाको मृत्यु भएको थियो । अहिलेसम्म वडा नम्बर १० मा २१ घर, १२ मा १८ घर र १३ मा १ घर भत्किएको जानकारी आएको उनले बताइन् । त्यस्तै मृतकका परिवारलाई नगरपालिकाले जनही १० हजार सहयोग गरेको छ । जिल्ला प्रशासन कार्यालयका अनुसार राहत वितरण जारी छ । प्रशासनका नासु हरिबाबु ढकालका अनुसार वितरणमा कतै विभेद गरिएको छैन । बाँदरझुलासम्म पुगेर राहत वितरण गरिएको छ, उनले भने, चेपाङ गाउँमा राहत नपुगेको बारे बुझ्छौं, नपुगेको भए वितरण गर्छौं । उनका अनुसार बाढीपहिरोमा परी ५ जनाको मृत्यु भएको छ । त्यस्तै ४ सय ३९ घर पूर्ण क्षति भएका छन् । सरकारले प्रतिव्यक्ति उपलब्ध गराएको ७० रुपैयाँ प्रारम्भिक तथ्यांकका आधारमा भदौको निकासा गरिसकिएको छ, उनले भने, उक्त रकम बाढी पीडितलाई पठाइएको हो । उनका अनुसार ८ लाख ३४ हजार महानगरपालिका, नगरपालिका र गाउँपालिकामा उपलब्ध गराइएको हो ।"
बर्खामा गुड्दैनन् गाडी,"रुकुम जिल्लाभर ८ सय ५२ किलोमिटर लामो सडक सञ्जाल छ । गाडी भने जम्माजम्मी १ सय २ किलोमिटर सडकमा मात्रै गुड्छ । निर्माण गरिएकामध्ये अधिकांश सडकमा हिउँदमा मात्रै सवारी गुड्ने गरेका छन् । सडक निर्माणको क्रममा नाला निर्माण नगर्दा, ससाना खोलामा पनि पुल अर्थात् वैकल्पिक उपाय नलगाउँदा जिल्लामा निर्माण गरिएका अधिकांश सडक नाम मात्रैका छन् । जिल्लामा विभिन्न निकायको सयोगमा साबिकको जिल्ला विकास समिति, जिल्ला प्राविधिक कार्यालयले ६ सय ७८ किलोमिटर सडक निर्माण गरेका छन् । त्यसैगरी १ सय २५ किमि मध्यपहाडी लोकमार्गले जिल्लाको पूर्वदेखि पश्चिमसम्म छोएको छ । ३२ किमि राप्ती लोकमार्ग पनि जिल्लामै छ। यसैगरी केही वर्षअघि मात्रै जिल्लामा स्थापना भएको सडक डिभिजन कार्यालय चौरजहारीले पनि विभिन्न ठाउँमा १७ किलोमिटर सडक निर्माण गरेको जनाएको छ । यसमा साबिकका गाविस कार्यालय आफैंले निर्माण गरिएका सडकको लम्बाई भने जोडिएको छैन । कतिपय गाविसले मुख्य सडकदेखि गाविस कार्यालयसम्म जाने सडक आफैं निर्माण गरेका छन् । हरेक वर्ष सडकको लम्बाइ बढे पनि सवारी साधन गुड्ने सडक भने बढेको छैन । हिउँदभर झन्डै ८ सय किलो मिटर सडकमा सवारी गुडे पनि असारपछि कात्तिक महिना सम्म त निकै कम सडकमा मात्रै सर्वसाधारणले गाडीमा यात्रा गर्न पाउँछन् । आव ०७२७३ मा ७ सय ८ किलोमिटर सडक निर्माण भएकामा त्यसको वर्षदिनपछि ८ सय ५२ किमि सडक निर्माण भयो । आर्थिक वर्ष ०७३७४ मा मात्रै १४४ किमि सडक निर्माण भएको छ । वर्षको ६ महिना मात्रै गाडी गुड्ने सबैभन्दा बढी जिविस र जिल्ला प्राविधिक कार्यालयले निर्माण गरेका सडक रहेका छन् । त्यसपछि मध्यपहाडी लोकमार्गको पनि वर्षाको समयमा खण्डखण्डमा मात्रै गाडी चल्ने गरेका छन् । बाह्रै महिना गाडी गुड्ने भनेको राप्ती लोक मार्गको ३२ किलो मिटर सडकमा हो । सडक डिभिजन कार्यालय चौरजहारीले बनाएको १७ किलो मिटर सडकमा पनि ६ महिना मात्रै सवारी गुड्छन् । बाँकी समय पैदल यात्रा गरेर सर्वसाधराणले चित्त बुझाउनुपर्छ । सल्यानको सिमाना खौलादेखि जिल्ला सदरमुकाम खलंगासम्म बाह्रै महिना सवारी आवजावत गर्ने एउटा मात्रै पूर्ण सडक यही हो । राप्ती लोकमार्गको ३२ किलोमिटर, मध्यपहाडी लोकमार्गको झन्डै ६० किलो मिटर र जिविस तथा जिल्ला प्राविधिक कार्यालयले निर्माण गरेको ३० किलोमिटरमा मात्रै वर्षामा सवारी गुडिरहेका छन् । त्यो पनि जोखिमका साथ । हिलाम्मे सडक, माथिबाट झरिरहने पहिरो र ससानादेखि ठूला खोलाको कारण निर्माण भएका अधिकांश सडकमा वर्षायाममा सवारी नगुडेका हुन् । स्थानीय विकास अधिकारी नरेन्द्रकुमार रानाले राप्ती लोकमार्गबाहेक अन्य सडकमा गाडी गुड्छन् भन्न मिल्ने अवस्था नरहेको बताए । सडक निर्माणमा ख्याल नगर्दा सर्वसाधारण जनताले वर्षायाममा दु:ख पाउनुपरिरहेको उनको भनाइ छ । सडक निर्माणका सम्पूर्ण मापदण्ड पूरा नगरी सडक निर्माण भएको भनिन्छ, रानाले भने, सडकमा नभई नहुने नाला निर्माणमा ध्यान नदिँदा धेरै सडकहरू वर्षामा ठप्पै हुने गरेका छन् । विकास निर्माणका बेला सबैको ध्यान नपुग्नु नै वर्षाभर सडक ठप्प हुनुको मुख्य कारण भएको उनी स्विकार्छन् ।"
अस्पताल सुधार गरिँदै,"धनुषा (कास) जनकपुर अञ्चल अस्पताल प्रवेश गर्दा धर्मशालाजस्तै लाग्छ । फोहर, जमेको पानी, अव्यवस्थित पार्किङ, जताततै अव्यवस्थित थुपारिएका सामान देख्न सकिन्छ । यस्तै अवस्था भए पनि बिरामीको चाप भने बढिरहेको छ ।कर्मचारी र डाक्टर इमानदार नहुँदा यस्तो अवस्था आएको हो । अस्पताललाई सिस्टममा ल्याउने प्रयास गर्छु, अस्पतालका नवनियुक्त सुपरिन्टेन्डेन्ट (मेसु) कल्पना बछारले पत्रकार सम्मेलन गरी भनिन् ।उनले कर्मचारीलाई दैनिक हाजिर, पानी जम्ने स्थानको मर्मत, प्रवेशद्वार मर्मत, नुहाउने स्थानको निर्माणको तयारी गरेको बताइन् ।"
मुग्लिननारायणगढको असर सुक्खा बन्दरगाहमा,"पर्सा कोलकाता बन्दरगाहबाट आएको कन्टेनरबाहक रेल्वे र्याक सोमबार वीरगन्ज सिर्सिया सुक्खा बन्दरगाह प्रवेश गर्यो । यसरी आउने रेल्वे र्याक सामान्य अवस्थामा सुक्खा बन्दरगाहबाट त्यसै दिन पुन: कोलकाता फर्कन्थे । र्याकबाट ९० वटा खाली कन्टेनर लोड गर्न मुस्किलले ४ घण्टा लाग्छ । तर, पछिल्लो समय नेपालका मुख्य राजमार्गहरू अवरुद्ध हुने समस्याले कन्टेनर पठाउन ढिला हुन थालेको छ । बन्दरगाह सञ्चालक कम्पनी हिमालयन टर्मिनल्सका सीईओ विष्णुकान्त चौधरीले यो समस्या २ महिनायता झनै बढ्दै गएको बताए । सोमबार आएको रेल्वे र्याक कन्टेनर कुर्दै मंगलबार साँझसम्म रोकिनुपरेको उनले सुनाए । कोलकाताबाट वीरगन्जका लागि हिँडेको अर्को रेल्वे र्याक यसैकारण सोमबारदेखि रक्सौलमै अड्किएर बसेको थियो । विशेषगरी राजधानी जोड्ने मुख्य राजमार्गको मुग्लिननारायणगढ सडकखण्ड अवरुद्ध हुन थालेपछि यो समस्या झनै बढेको छ । राजधानीबाट फर्किने कन्टेनरले वैकल्पिक सडक प्रयोग गर्न सक्दैनन्, चौधरी भने, मुलुक भित्रिने कुल मालबाहक कन्टेनरमध्ये ७० प्रतिशतको गन्तव्य राजधानी नै हुन्छ, त्यस कारण राजधानी जोड्ने बाटो बिग्रिए त्यसको प्रत्यक्ष मार यो बन्दरगाहमा पर्छ । पछिल्लो समय ट्रक चालकहरू कन्टेनर बोकेर राजधानी जानसमेत अक्मकाउन थालेको उनले बताए। वीरगन्जमै सुक्खा बन्दरगाह पावरहाउस सडकखण्ड करिब ३ महिनादेखि नाला बनाउने नाममा अवरुद्ध भएपछि समस्या झनै बढेको उनले बताए । वीरगन्ज आसपासकै कन्टेनर बोकेर गन्तव्यसम्म लग्न र फिर्ता ल्याउन पनि परवानीपुर पुगेर बन्दरगाहसम्म ल्याउनुपरेको छ । विगतमा आयातकर्ताले खाली कन्टेनर फिर्ता पठाउन ढिला गरेको गुनासो गर्ने गरेकामा पछिल्ला केही महिनामा आयातकर्ताबाटै कन्टेनर ढिलो गरी फिर्ता आउने समस्या बढेको छ । हाल राजधानी जोड्ने राजमार्ग अवरुद्ध हुन थालेपछि यो समस्या झनै चुलिएको उनले बताए । सुक्खा बन्दरगाहमै कन्टेनर खाली गरेर आयातकर्ताले फिर्ता पठाउन सके उनीहरूले सिपिङ कम्पनीलाई तिर्ने विलम्ब शुल्कबाट पनि जोगिने उनले बताए ।सिपिङ कम्पनी मस्र्कका नेपाल बजार प्रमुख सुदीप समादरले सिपिङ कम्पनीले यस्तो विलम्ब शुल्क दैनिक १ सय २० देखि १ सय ६० डलरसम्म आयातकर्ताबाट लिने गरेको बताए । तेस्रो मुलुकबाट कोलकाता बन्दरगाहमा आइपुग्ने मालबाहक कन्टेनर त्यहाँ आएको दिनबाट सिपिङ कम्पनीलाई आयातकर्तालाई कन्टेनर फिर्ता गर्ने २१ दिने म्याद सुरु हुन्छ । कोलकातामा पानी जहाजबाट वीरगन्ज हिडने रेल्वे र्याकमा कन्टेनर लोड हुन र त्यहाँबाट वीरगन्जसम्म आउन ५ देखि ७ दिन लाग्छ । त्यसपछि सुक्खा बन्दरगाहमा रेलबाट अनलोड र मालसामान जाँच गराएर लग्न थप २ देखि ३ दिन लाग्छ । बाँकी १० देखि ११ दिनभित्र गन्तव्यसम्म लगेर मालसामान अनलोड गरी फेरि सुक्खा बन्दरगाहसम्म फिर्ता ल्याइसक्नुपर्छ ।"
बाढीले क्षतिग्रत घर निर्माण जिम्मेवारी प्राधिकरणलाई,"काठमाडौं बाढी पहिरोले क्षति पुर्याएका निजी संरचनाहरूको पुनर्निर्माणको जिम्मा राष्ट्रिय पुनर्निर्माण प्राधिकरणलाई दिने तयारी सुरु भएको छ । प्रधानमन्त्री शेरबहादुर देउवाले पुनर्निर्माण प्राधिकरणका प्रमुख कार्यकारी अधिकृत गोविन्द पोखरेल, राष्ट्रिय योजना आयोगका उपाध्यक्ष स्वर्णिम वाग्ले र प्रभावित क्षेत्रका राजनीतिक व्यक्तिहरूसँग छलफल गर्दै बाढी पहिरो प्रभावित क्षेत्रको पुनर्निर्माणको जिम्मा लगाउनेबारे गृहकार्य सुरु भएको हो । भूकम्पबाट प्रभावित संरचनाको पुनर्निर्माणसम्बन्धी ऐन २०७२ मा भूकम्पबाट क्षतिग्रस्त संरचनाको पुनर्निर्माण गर्ने भन्ने उल्लेख भएकाले बाढी पहिरोबाट क्षति भएका संरचनाको जिम्मेवारी दिन कानुनी स्पष्टता भने चाहिनेछ ।अध्यादेशबाट ऐन संशोधन गर्ने वा मन्त्रिपरिषद्ले निर्णय गरी प्राधिकरणलाई थप कार्यादेश दिन सक्नेछ भन्ने सुझाव दिइएको छ, प्राधिकरणका प्रमुख कार्यकारी अधिकृत पोखरेलले भने, नीतिगत संरचना प्रधिकरणसँग अहिले नै भएकाले कानुनी स्पष्टता कायम गरी जिम्मेवारी पाए हामी काम गर्न तयार छौं । साउनको अन्तिम साता पूर्वका ३३ जिल्लामा बाढी पहिरोले धनजनको क्षति पुर्याएको छ । गृह मन्त्रालयका अनुसार गत ११ गतेसम्ममा १ सय ५९ जनाको मृत्यु भइसकेको छ । ३० जना बेपत्ता र ४२ घाइते छन् । ४३ हजार ४ सय ३३ निजी घर पूर्ण र १ लाख ५८ हजार १ सय ९७ निजी घर आंशिक क्षति भएको मन्त्रालयको प्रारम्भिक अनुमान छ । बाढी पहिरोले कति क्षति पुर्यायो भन्ने तथ्यांक भने संकलन भइरहेको प्रवक्ता रामकृष्ण सुवेदीले बताए । मृतक, घाइते र घरमा क्षति पुगेका परिवारलाई राहत र उद्धारमा केही सहयोग गरे पनि दीर्घकालीन पुनर्निर्माणको विषयमा भने सरकारले टुंगोमा पुगेको छैन । प्रभावित क्षेत्रको राजनीतिक नेतृत्वबाट छुट्टै प्राधिकरण गठन गर्नुपर्ने माग प्रधानमन्त्रीसमक्ष राखिरहेका छन् । भूकम्पको समयमा छुट्टै प्राधिकरण गठन भएकाले बाढी पहिरोका लागि पनि अर्को निकाय चाहिने माग केही राजनीतिक नेतृत्वबाट आइरहेको छ । छुट्टै प्राधिकरणको सट्टा पुनर्निर्माण प्राधिकरणलाई जिम्मेवारी दिने कि भन्दै विकल्पका रूपमा छलफल सुरु भएको हो । बाढी पहिरोले क्षति पुर्याएको सार्वजनिक संरचनाको पुनर्निर्माणभने नेपाली सेनालाई दिने गृहकार्य भइरहेको छ ।"
नाडा अटो प्रदर्शनी सुरु,"काठमाडौं नाडा अटो मोबाइल एसोसिएसन अफ नेपाल र ग्लोबल एक्सपोजिसन एन्ड म्यानेजमेन्ट सर्भिसेज प्रालिको संयुक्त आयोजनामा राजधानीको भृकृटीमण्डपमा नाडा अटो सो सुरु भएको छ । यो अटो सो १२ औं सस्करण हो । अटो सोको उद्घाटन भौतिक यातायात तथा पूर्वाधारमन्त्री वीरबहादुर बलायरले गरे । पूर्वाधार र मुलुकको विकासका लागि अटो क्षेत्रको महत्त्वपूर्ण भूमिका रहेको बताउँदै उनले अटो क्षेत्रको संवेदनशीलताप्रति सरकार सचेत रहेको बताए । व्यवसायीहरूले आफ्नो फाइदा मात्रै नभई मुलुकको हितको लागि पनि सोच्नुपर्ने उनले बताए । अटो व्यापारले राजस्व बुझाएर मात्रै पुग्दैन । इन्धनमा आधारित सवारीको संख्या वृद्धि हुँदा भविष्यमा धेरै कठिनाइ आउन सक्छ । व्यवसायीले आफ्नो मात्रै स्वार्थ नभई मुलुकको स्वार्थका बारेमा पनि सोच्नुपर्छ, मन्त्री बलायरले भने, पर्यावरणलाई विशेष ध्यान दिन जरुरी छ । इन्धनबाट चल्नेभन्दा विद्युतीय सवारीमा जोड दिनुपर्छ । सवारीको भन्सार छुटको सन्दर्भमा पहल गर्न तयार रहेको बताउँदै उनले प्रयोजनबारे मन्त्रालयलाई प्रस्ट पार्नुपर्ने उनले बताए । भन्सार छुट मात्रै होइन, किन्नलाई पनि अनुदान दिन तयार छांै, उनले भने, तर, सवारी कुन क्षेत्रमा र के प्रयोजनका लागि प्रयोग गर्ने प्रस्ट पार्न जरुरी छ । हाल यातायात क्षेत्रमा देखिएको समस्यालाई सुधार गर्न प्रयास भइरहेको उनले दाबी गरे । यातायात क्षेत्रको विकासका लागि सातै प्रदेशमा प्रिन्टर राखेर स्मार्ट लाइसेन्स वितरण गरिने उनले बताए । तीन वर्षदेखि यातायात व्यवस्था कार्यलयको सर्भर डाउन हुने समस्या जरैदेखि समाधान गर्ने तयारी भएको उनले बताए । कार्यक्रममा उद्योग वाणिज्य महासंघका वरिष्ठ उपाध्यक्ष एवं नाडाका पूर्वअध्यक्ष शेखर गोल्छाले अटो क्षेत्रको विकासबिना अर्थतन्त्रको विकास सम्भव नभएको बताए । मुलुकमा सवारी साधनको संख्याको वृद्धिले अर्थतन्त्र बढ्ने संकेत रहेको उनले बताए । अटो र अर्थतन्त्र पर्यायवाची हुन् । अटोको वृद्धिबिना अर्थतन्त्र बढ्न सक्र्दन । आयातको ठूलो हिस्सा अटो भए पनि सवारीबिना उत्पादनको बजारीकरण हुन सक्दैन, उनले भने, गाउँगाउँमा उत्पादित सामान बजारसम्म ल्याउन सवारी अत्यावश्यक वस्तु बनेको छ ।चेम्बर अफ कमर्सका अध्यक्ष राजेशकाजी श्रेष्ठले पनि अटो क्षेत्रबिना विकास असम्भव रहेको बताए । अटो क्षेत्रकै कारण सरकारी राजस्वमा वृद्धिसँगै रोजगारीको अवसर पनि बढेको बताए । हाल देखिएको ट्राफिक जामको समस्या कम गर्न सडक विस्तार र फ्लाई ओभर बनाउनुपर्ने बताए । यस्तै २० वर्ष पुराना सवारी हटाउनुपर्ने बताए । भन्सार र अन्त :शुल्कले गाडीको भाउ बढेको बताउँदै उनले अन्त:शुल्क हटाउनुपर्ने बताए । भन्सार र अन्त:शुल्कले सवारीको भाउ ह्वातै बढेको छ, उनले भने, सस्तो कारमा भन्सार शुल्क घटाएर सबै उपभोक्ताले सवारी चढ्ने वातावरण बनाउनुपर्छ । नाडाका अध्यक्ष अञ्जन श्रेष्ठले प्रदर्शनी अटोमोबाइलका लागि कुम्भ मेला भएको बताए । उनले प्रदर्शनीमा विश्व बजारमा सार्वजनिक भएका पछिल्ला सवारी साधनको अवलोकन गरी तिनका बरेमा जानकारी लिन सकिने बताए ।मुलुकभित्र प्रदर्शनीस्थलको अभाव भएको बताउँदै उनले सरकारले जग्गा उपलब्ध गराए सार्वजनिक निजी साझेदारी (पीपीपी) मोडलमा बनाउन तयार भएको बताए । अटो सोको आयोजना गर्दा सधैं प्रदर्शनीस्थलको अभाव हुन्छ । सरकारलाई पटकपटक जानकारी गराए पनि ध्यान दिएको देखिँदैन, उनले भने, प्रदर्शनीस्थलका लागि सरकारले जग्गा उपलब्ध गराए व्यवसायीहरू पीपीपी मोडलमा बनाउन तयार छौं । यस्तै सरकारले ग्रामीण सडक निर्माण गर्दा दुई लेनलाई जोड दिनुपर्ने बताए । सरकारले निर्माण गरेको केही सडक गुणस्तरीय भए पनि चौडाइका कारण समस्या भएको उनको भनाइ छ ।प्रदर्शनीमा यहाँ उपलब्ध प्राय: सबै ब्रान्डका सवारी साधन राखिएका छन् । प्रदर्शनीमा ९० व्यवसायीको सहभागिता छ । ती व्यवसायीका १ सय ३० वटा स्टल छन् । आयोजकका अनुसार प्रदर्शनीमा १६ ब्रान्डका चारपांग्रे, १९ ब्रान्डका दुईपांग्रे, ६ ब्रान्डका हेबी इक्विपमेन्ट र ८ ब्रान्डका लुब्रिकेन्टहरू सहभागी छन् । ४ ब्रान्डका टायर, ४ ब्रान्डका ब्याट्री र ग्यारेज इक्विपमेन्ट पनि राखिएको जनाइएको छ । १० वटा बैंक तथा वित्तीय संस्था, दुईवटा बिमा कम्पनीको पनि सहभागिता छ । आयोजकका अनुसार विद्यार्थीलाई प्रवेश शुल्क ५० रुपैयाँ र अन्यलाई २ सय ५० रुपैयाँ तोकिएको छ । प्रवेश टिकटमा आकर्षण गराउन आईएमी अटोमोटिभद्वारा यूएन रेनोगेट कमान्डौ २३० सीसी को मोटरसाइकल डोर प्राइसका रूपमा व्यवस्था गरेको जनाइएको छ । यो वर्ष ब्रान्ड एम्बेस्डरका रूपमा मदनकृष्ण श्रेष्ठ र हरिवंश आचार्य (मह जोडी) लाई नियक्त गरेको आयोजकले जनाएको छ ।"
रसुवा भन्सारमा दैनिक करोड राजस्व संकलन,"रसुवा रसुवागढी भन्सारले दैनिक १ करोड रुपैयाँ राजस्व संकलन गर्न थालेको छ । नयाँ तोकेको यथार्थ खरिद मूल्यअनुसार व्यापारीले सामान आयात गर्न सहमति जनाएपछि भन्सारको नियमित कारोबार बढेको हो । भन्सारले यसअघि व्यापारीले खरिद मूल्य न्यून घोषणा गरेको भन्दै समायोजन गर्न अडान लिएको थियो । यसबाट सामानको मूल्य घोषणा र मूल्यांकनबाट घाटा व्यहोर्नुपर्ने अवस्था सिर्जना भएको भन्दै व्यापारीले आयात गर्न आनाकारी गर्दै आएका थिए । महिनाभन्दा बढीदेखि भन्सार कारोबार लगभग ठप्प थियो । व्यापारी नयाँ यथार्थ खरिद मूल्यमा सहमत भएपछि आयात बढेको हो । हिजोआज दैनिक २० देखि २५ कन्टेनर सामान राजधानी जान थालेको भन्सार प्रमुख केदार पनेरूले बताए । स्याउ, प्याज, ऊन, लसुन मात्र आयात भइरहेकामा सहमतिपछि दसैंका लागि झिकाइएका तयारी पोसाकलगायतका व्यापारिक वस्तुको आयात बढेको हो । यसबाट भन्सार असुली पनि वृद्धि भएको छ । भन्सारमा दैनिक करोडभन्दा बढी राजस्व संकलन भइरहेको छ, उनले भने, यस महिनामा सोमबारसम्म ११ करोड ७४ लाख रुपैयाँ राजस्व संकलन भएको छ । साउनमा राजस्व ६ करोड रुपैयाँ मात्र संकलन भएको थियो । भूकम्पका कारण २८ महिनादेखि तातोपानी नाका बन्द भएपछि रसुवागढीबाट आयात निर्यात हुन थालेको हो । यो नाकाबाट मुख्यतया: तयारी कपडा, लेडिज सेन्डल, रबर, प्लास्टिकका जुत्ता चप्पल, हाते झोला, कम्प्युटरसम्बन्धी र प्लास्टिकका सामानलगायतका वस्तु आयात भइरहेका छ । त्यस्तै धातुको मूर्ति, मेहन्दी, दन्तमञ्जन, शृंगारका सामानलगायतका वस्तु निकासी हुने गरेको छ ।"
सार्दीखोला जलविद्युत् आयोजना निर्माण पूरा,"पोखरा माछापुच्छ्रे गाउँपालिकामा ४ मेगावाट क्षमताको सार्दीखोला जलविद्युत् आयोजनाको निर्माण पूरा भएको छ । मन्दाकिनी हाइड्रोपावरले करिब ७० करोड रुपैयाँको लागतमा आयोजना बनाएको हो ।दुई वर्षमा सक्ने गरी ०७० असार २७ मा शिलान्यास भएर निर्माण थालिएको आयोजना झन्डै २ वर्ष ढिलो गरी निर्माणको काम सकिएको छ । आयोजनाको हेडवक्र्सदेखि विद्युत्गृहसम्मको सबै उपकरण परीक्षण सम्पन्न भइसकेर केन्द्रीय प्रसारण लाइनमा जोड्ने ट्रान्समिसन लाइनको टेस्टिङको काम सुरु भएको आयोजना प्रमुख देवेन्द्र केसीले बताए । हालसम्म सबै परीक्षण सफल भएको छ, आयोजना प्रमुख केसीले भने, ट्रान्समिसन लाइनको टेस्टिङपछि विद्युत् परीक्षण उत्पादन हुनेछ । मन्दाकिनीका अध्यक्ष लालकृष्ण केसीका अनुसार परीक्षण उत्पादनलगत्तै विद्युत् राष्ट्रिय प्रसारण लाइनमा जोडिनेछ । बढीमा दुई सातामा आयोजनाको बिजुली केन्द्रीय लाइनमा जोडिने उनले बताए ।उत्पादित बिजुली १६ किलोमिटर दक्षिण पश्चिमस्थित हेम्जाको बाँस्कोटस्थित विद्युत् प्राधिकरणको सबस्टेसनमा लगेर केन्द्रीय प्रसारण लाइनमा जोडिएको छ । यसका लागि आयोजनाले करिब ३ सय पोल प्रयोगमा ल्याएको छ । भूकम्प, नाकाबन्दीलगायत अवरोधले निर्माण लागत केही बढेको आयोजनाले छ । स्थानीय सार्दीखोलाको पानीलाई ३ किलोमिटर पाइपको माध्ययमबाट विद्युत्गृहमा पुर्याई बिजुली निकालिएको छ । आयोजनाले विद्युत् प्राधिकरणसँग वर्षायाममा ४ रुपैयाँ ८० पैसा र सुख्खायाममा ८ रुपैयाँ ४० पैसामा विद्युत् खरिद सम्झौता गरेको छ । आयोजनाको सम्झौता अवधि ३० वर्ष रहेको छ ।"
हुन्डाई एक्सेन्ट बजारमा,काठमाडौं (कास) हुन्डाईले राजधानीमा सुरु अटो सोमा हुन्डाई एक्सेन्ट सेडन कार सार्वजनिक गरेको छ । अहिलेको बजारको परिवर्तित चाहना र ग्राहकको बढदो आकांक्षालाई प्राथामिकतामा राख्ने क्रमलाई हुन्डाई मोटर्सले निरन्तरता दिँदै उक्त सेडन कार बजारमा ल्याएको कम्पनीको जारी विज्ञप्तिमा उल्लेख छ । कम्पनीले नयाँ हुन्डाई एक्सेन्ट पारिवारिक सेडन कार भएको र आधुनिक नेपाली बजारका लागि उपयुक्त रहेको दाबी गरेको छ । नयाँ हुन्डाई एक्सेन्ट एस र एसएक्स गरी दुई भेरिएन्टहरूमा बजारमा उपलब्ध भएको जनाएको छ । कम्पनीका अनुसार यी दुई कारको मूल्य क्रमश: ३० लाख ९६ हजार र ३३ लाख ५६ हजार रहेको छ ।
टाटा मोटर्सको हेक्सा,"काठमाडौं (कास) टाटा मोटर्सले नाडा अटो सोमा आगामी जेनेरेसनका प्यासेन्जर गाडीहरूको प्रदर्शनी गरेको छ । टाटाको स्टाइल ब्याक टाटा टिगोर, अवार्ड विजेता कम्प्याट सेडान टाटा जेस्ट, नेपालकै पहिलो मल्टी ड्राइभ हयाच (टाटा बोल्ट र प्रिमियम यूबी, टाटा हेक्जाको अनावरण गरेको जारी विज्ञप्तिमा उल्लेख छ । सोमा हेक्जाको बढी चर्चा गरिएको छ । विभिन्न विशेषताले भरिपूर्ण यस हेक्जामा प्रोजेक्टर हेडल्याप्म, १९ इन्च एलोय हवील, एलईडी टेल ल्याम्प र जेबीएल अडियो सिस्टमका १० स्पिकर रहेको जनाएको छ । हेक्जा २२ लिटर भ्यारिकर डिजेल इन्जिनमा १५० पीएस३२० एनएम वा १५६ पीएस४०० एनएमसहित उपलब्ध रहेको कम्पनीले जनाएको छ ।"
महिन्द्राको नयाँ अफर,"काठमाडौं (कास) दसैंतिहारका अवसरमा महिन्द्राले ग्राहकहरूका लागि बिग, बिगर, बिगेस्ट अफर ल्याएको छ । ठूलो छ अफर सबैभन्दा, ठूलै पाइन्छ महिन्द्रा किन्दा भन्ने नारा दिइएको यो अफरमा नेपालभरका जुनसुकै सोरुमबाट महिन्द्राको कुनै पनि गाडी किन्ने बित्तिकै ग्राहकले स्क््रयाचमा एक तोलासम्म सुन र साथमा महिन्द्रा गस्टो १२५ स्कुटर जित्ने मौका पाउने जारी विज्ञप्तिमा उल्लेख छ । यसैगरी ग्राहकले १५ दिने बम्परमा महिन्द्र मोजो ३०० सीसी अफरोड बाइक, इकोफ्रेन्डली बम्परमा महिन्द्रा ई २० र प्रिमियम बम्परमा महिन्द्रा एक्सयूभी ५०० जित्न सक्ने कम्पनीले जनाएको छ । यो बम्पर अफरबाहेक ग्राहकले नाडा अटो सो अवधिभर महिन्द्राको जुनसुकै सोरुमबाट गाडी किन्दा ई २० र महिन्द्रा गस्टो १२५ जित्न सक्ने पनि विज्ञप्तिमा छ ।"
एमजी ब्रान्डका एसयूभी,"काठमाडौं (कास) मोरिस ग्यारेज (एमजी) ब्रान्डका नयाँ एसयूभी एमजी जीएस नेपाली बजारमा भित्रिएको छ । विक्रेता एसएलआर टेक्नो एन्ड ट्रेड प्रालिले हाल दुई मोडलहरू १५०० सीसी टर्बो र २००० सीसी टर्बो नेपाली बजारमा भित्र्याएको जारी विज्ञप्तिमा उल्लेख छ । नयाँ प्रविधिका इन्जिन, नयाँ प्रविधि को टीएसटी गेयर बक्स (अटोमेटिक), नयाँ प्रविधिको सुविधायुक्त हुनुका साथै यस एमजी जीएस गाडीहरू युरो ५ प्रमाणित समेत रहेको जनाएको छ ।"
नयाँ स्कोडा सुपर्ब सार्वजनिक,"काठमाडौं (कास) स्कोडा कारले नाडा अटो सोमा नयाँ स्कोडा सुपर्ब को तेस्रो पुस्ता सार्वजनिक गरेको छ । विक्रेता स्कोडा एमएडब्लूले सोमबार १८०० सीसी भएको उक्त स्कोडा सुपर्बको स्टाइल भेरियन्टलाई सार्वजनिक गरेको जारी विज्ञप्तिमा उल्लेख छ । निकै स्पेसियस, नवीनतम सुरक्षा प्रणाली, आरामदायी फिचर, पावरफुल इन्जिन र सिम्प्ली क्लेभर सुविधाले भरिएको सुपर्वले एकपटक फेरि आफ्नो सेग्मेन्टमा नयाँ मापदण्ड स्थापित गर्ने अपेक्षा गरिएको कम्पनीले जनाएको छ । स्कोडाको नयाँ कार स्पेसियसनेस र प्राक्टिकेबिलिटी जस्ता ब्रान्डको मुख्य विशेषताले पूर्ण रहेको समेत जनाएको छ।"
सुजुकीको डबल मज्जा,"काठमाडौं (कास) सुजुकीले पर्वोत्सव योजनाअन्तर्गत डबल मज्जा अफर ल्याएको छ । कम्पनीले अटो सोमा इग्निस र डिजायर गरी दुई नयाँ मोडल सार्वजनिक गर्दै आफ्ना सबै गाडीहरूमा उक्त अफर उपलब्ध गराएको जारी विज्ञप्तिमा छ । बिक्रेता सीजी मोटोकर्पले नाडा सोमा स्टल नम्बर एच १ बाट यो सेवा उपलब्ध गराएको र देशभरिकै सुजुकी सोरुमबाट यो अफर प्राप्त हुने जनाएको छ । डबल मज्जा अन्तर्गत ग्राहकले ६ लाख रुपैयाँसम्म नगद छुट, ५० हजारसम्म सटही बोनस, १ लाख रुपैयाँसम्म अतिरिक्त स्क््रयाच कुपन, २ वर्षसम्मका लागि नि:शुल्क इन्स्योरेन्स सुविधा, रोड टयाक्स र रजिस्ट्ेरसन नि:शुल्क उपलब्ध गराउने जारी विज्ञप्तिमा छ ।"
यूएम बाइक खरिदमा छुट,काठमाडौं (कास) नाडा अटो सोमा सहभागी रहेको यूएम बाइकले खरिदमा छुट पक्का बम्परमा छुट्टी पक्का नामक योजना ल्याएको छ । विक्रेता आईएमई अटोमोटिभ्स प्रालिले चाडपर्वलाई मध्यनजर गर्दै यूएम बाइकको खरिदमा यो योजना सार्वजनिक गरेको जारी विज्ञप्तिमा उल्लेख छ । यस योजनाअन्तर्गत ग्राहकलाई पक्का नगद छुट र लक्की ड्रमार्फत कुनै एक भाग्यशाली ग्राहकलाई सिंगापुर टुर बम्पर प्राइजमा दिइने कम्पनीले जनाएको छ ।
एनआईसी एसियाद्वारा तुरुन्तै कर्जा स्वीकृत योजना,काठमाडौं (कास) एनआईसी एसिया बैंकले नाडा अटो सोमा गाडी खरिद गर्ने ग्राहकलाई तुरुन्तै कर्जा स्वीकृत गर्ने व्यवस्था गरेको छ । बैंकले व्यक्तिगत तथा व्यावसायिक दुवै प्रयोजनका लागि खरिद गरिने गाडीमा ७ वर्ष अवधिसम्मका लागि आर्कषक ब्याजदरमा तुरुन्त कर्जा उपलब्ध गराउने जारी विज्ञप्तिमा उल्लेख छ । ग्राहकहरूले अधिकतम लाभ लिन सकून् भन्ने हेतुले कर्जामा कुनै पनि प्रकारको प्रशासनिक शुल्क नलिने व्यवस्थासमेत गरेको बैंकले जनाएको छ ।
सिभिल बैंकको अटो लोन योजना,काठमाडौं (कास) सिभिल बैंकले नाडा अटो सोमा आउने सबै ग्राहकहरूलाई पूर्वस्वीकृत अटो लोन सुविधा प्रदान गर्ने भएको छ । बैंकले आफ्नो बेस रेटमा ० प्रतिशत प्रिमियम जोडी बेस रेटमै उक्त ऋण सुविधा प्रदान गर्ने जनाएको हो । ग्राहकहरूले आफ्नो छनोटको गाडी चढदा ऋण पाउने होहोइन भन्ने अन्योलबाट मुक्ति पाउन यो योजना प्रदान गरिएको बैंकद्वारा जारी विज्ञप्तिमा उल्लेख छ ।
अमेरिकी दूतावासको फार्म टू टेबल,काठमाडौं (कास) नेपालस्थित अमेरिकी दूतावासले फार्म टू टेबल नामक विशेष कार्यक्रमको आयोजना गरेको छ । नेपालको कृषि क्षेत्रको सफलतालाई उजागर गर्न र यसको प्रमुख बजारको आर्थिक क्षमताको अधिकतम अवसरहरूको पहिचान गर्नका लागि उक्त कार्यक्रमको आयोजना गरिएको जारी विज्ञप्तिमा उल्लेख छ ।
नेपालको सानदार जित,"काठमाडांै डच प्रशिक्षक म्याट भान विजलले तीन साताको प्रशिक्षणमा ब्लक र रिसिभमा केन्द्रित रहेर प्रशिक्षण दिएका थिए । त्यसमा उत्कृष्ट प्रदर्शन देखाउँदै मंगलबार नेपाली राष्ट्रिय भलिबल टोलीले बंगलादेशमाथि ३१ सेटमा विजय नतिजा निकालेको छ । पहिलो सेट गुमाएको नेपालले पछिल्ला ३ सेटमा सुधारिएको प्रदर्शन गरेर अन्तर्राष्ट्रिय मैत्रीपूर्ण शृंखलाको पहिलो खेलमा सफलता पायो ।सुरुआती सेटमा सर्भिसमा मात्रै ४ अंक गुमाएको नेपालले डिफेन्समा आशातीत प्रदर्शन गर्न सकेन । सेटको अधिकांश समय अग्रतामै रहे पनि अन्त्यतिर लय गुमाउँदा नेपालले पहिलो सेट २७२५ ले गुमायो । दोस्रो सेटको सुरुआतमा केही कठिनाइ आए पनि स्पाइकरहरू चलेपछि टोलीले खेल बराबरीमा ल्यायो । एक समय १० अंकमा बराबर रहेको दोस्रो सेट नेपालले २५१७ ले आफ्नो पोल्टामा पार्यो । स्पाइकर मानबहादुर श्रेष्ठको आक्रामक खेल चलेपछि नेपालले पुनरागमनको बाटो बनाएको हो ।नियमित कप्तान सायेद अल जाबिरले ज्वरोका कारण खेल्न नसकेपछि बंगलादेशले राम्रो प्रदर्शन गर्न सकेन । तेस्रो सेटमा नेपालले लय कायम राख्दै लगातार बंगलादेशमाथि दबाब सिर्जना गर्यो । मानबहादुरलाई हरि अधिकारीले राम्रो साथ दिएपछि नेपाल तेस्रो सेटमा २५१६ ले अगाडि रह्यो ।चौथो सेटमा बंगलादेशले खेलमा फर्कने संकेत देखायो । तर स्पाइकर होरोसित विश्वासले लगातार अंक जोडे पनि अरुको साथ नपाउँदा बंगाली टोली खेलमा फर्कन असफल भयो । नेपाल २१२२ ले पछि परेको अवस्थामा स्पाइकर मानबहादुर र कुलबहादुर थापाले लगातार अंक जोडे । त्यससँगै नेपालले चौथो सेट २५२३ ले आफ्नो पक्षमा पार्यो । नेपालको जितमा कुलबहादुरले सर्वाधिक २१ स्कोर गर्दा हरिले १३, मानबहादुरले १२ र इमबहादुर मगरले ९ अंक ल्याएका थिए ।पछिल्लो पटक सेन्ट्रल जोनमा सोझो सेटमा पराजित नेपालले त्यसअघि दुई पटक बंगलादेशलाई हराएको थियो ।जितपछि नेपालका प्रशिक्षक जगदीश भट्टले नेपाली टोलीको प्रदर्शनको खुलेर प्रशंसा गरे । डच प्रशिक्षकले सिकाएको सम्पूर्ण पाटोमा आज हामीले सुधारिएको प्रदर्शन गर्यौं । पहिलो सेटमा सानो गल्तीले अंक गुमाउँदा सोझो सेट जित्न सकेनौं । घरेलु समर्थनले पनि खेलाडीमा ऊर्जा थप्यो, उनले भने, टिम कम्बिनेसनमा अझै केही सुधार आउनुपर्नेछ । सर्भिसमा अझै मिहिनेत गर्नुपर्ने देखिन्छ । खेलको रणनीति सफल हुँदा यो जित सम्भव भयो ।स्पर्धाको पूर्वसन्ध्यामा उत्कृष्ट प्रदर्शन गर्ने लक्ष्य राखेका बंगलादेशका प्रशिक्षक अली पौर अरोजी खेलपछि निराश देखिए । हामीले आशा गरेजस्तो प्रदर्शन गर्न सकेनौं । नेपालले निकै राम्रो खेल प्रदर्शन गर्यो । कप्तान अल जाबिर बिमारीका कारण खेल्न नसक्दा टोली जम्न सकेन, उनले भने । दुवै टोली बुधबार दोस्रो तथा अन्तिम मैत्रीपूर्ण खेलमा भिड्दै छन् । खेलअघि नेपाल सरकारले सेन्ट्रल जोनमा कांस्य पदक जितेका नेपाली राष्ट्रिय खेलाडीलाई जनही १ लाखसहित सम्मान गर्ने कार्यक्रम छ ।"
अस्ट्रेलिया विजयतर्फ,ढाका (एएफपी) डेविड वार्नरले नटआउट अर्धशतक बनाएपछि अस्ट्रेलिया मंगलबार बंगलादेशविरुद्धको पहिलो टेस्टमा विजयतर्फ अग्रसर भएको छ । वार्नरले नटआउट ७५ रन बनाएपछि अस्ट्रेलियाले तेस्रो दिन खेल सकिँदामा २ विकेट गुमाई १ सय ९ रन बनाएको छ । टोली विजयभन्दा १ सय ५६ रनले मात्र पछाडि छ । यसअघि नाथन लायनले ८२ रन खर्चेर ६ विकेट लिएपछि बंगलादेशको दोस्रो इनिङ्स २ सय २१ रनमै खुम्चियो । त्यसपछि अस्ट्रेलियाले मध्यम लक्ष्य पाएको हो । मेहदी हसनले म्याट रेनसलाई ५ रनमा एलबीडब्लू आउट गरे भने अर्को ओभरमा सकिब अल हसनले उस्मान ख्वाजालाई १ रनमा क्याचआउट गर्दा बंगलादेश आत्मविश्वासी देखिएको थियो । अस्ट्रेलिया २८२ को स्थितिमा कप्तान स्टिभ स्मिथ पनि हसनको बलमा स्टम्प भए र उनी मैदान छाड्दै थिए । तर विकेटकिपर मुस्फिकर रहिमले स्टम्प ढलाउनु अगाडि उनको खुट्टा क्रिजभित्र रहेको पाइएपछि पवेलियन फर्किंदै गरेका स्मिथलाई बोलाइएको थियो । स्मिथले फेरि पनि जीवनदान पाए । उनी रनमा हुँदा हसनकै बलमा इमरुल केयजले क्याच छाड्न पुगे । २५ रनमा नटआउट रहेका स्मिथले तेस्रो विकेटमा वार्नरसँग ८१ रन जोडिसकेका छन् । ९६ बल खेलेका वार्नरले ११ चौका र १ छक्का प्रहार गरिसकेका छन् । वार्नरलाई पनि भाग्यले साथ दियो । सकिबको बलमा उनी १४ रनमा हुँदा सौम्य सरकारले क्याच छाड्न पुगे । यसअघि लायनले शेरेएबंगला राष्ट्रिय रंगशालाको स्पिन ट्रयाकको पूरा फाइदा उठाउँदै बंगलादेशको अग्रतामा बाधक बने । घरेलु टोलीका आशा तमिम इकवालको ब्याटिङमा थियो । १ सय ५५ बल खेली ७८ रन बनाएका उनी प्याट कुमिन्सको बलमा आउट भए । कुमिन्सको बलमा देव्रेहाते ब्याट्सम्यान तमिमले प्रहार गरेको शटमा एज लागेको थियो । कुमिन्सको कमजोर अपिललाई अम्पायर अलिम दारलाई अस्वीकार गरिदिए पनि स्मिथले रिभ्यू लिएर तमिमलाई पवेलियन फर्काए । पहिलो इनिङ्समा पनि ७१ रन बनाएका तमिमले ८ चौका प्रहार गरे । त्यसपछि सकिब ५ रन बनाएपछि लायनको बलमा आउट भए । मुस्फिकर ४१ रनमा रनआउट हुनु बंगलादेशको दुर्भाग्य बन्यो । लायनले नासिर हुसैनलाई शून्य र एस्टन एगरले सबिर रहमानलाई २२ रनमा आउट गरी बंगलादेशलाई थप अप्ठेरोमा ल्याएका थिए ।
एलए च्याम्पियन,"काठमाडौं (कास) आयोजक लिटिल एन्जल्स स्कुल (एलए) ले १० औं एलएजेटीआई अन्तरस्कुल जुनियर खुला टेनिसको उपाधि जितेको छ । एलएले टिम च्याम्पियनको उपाधि आठौंपल्ट जितेको छ । आठौं संस्करणमा एलए र सेन्ट जेभियर्स संयुक्त विजेता बनेका थिए । यसपल्ट सेन्ट जेभियर्स दोस्रोमा रह्यो । प्रिमियर तेस्रो भयो। प्रशंसा मोक्तान एकल स्पर्धामा दोहोरो स्वर्ण जित्दै प्रिमियरलाई तेस्रो बनाइन् । उनी यू९ र यू१० गल्र्स सिंगलमा स्वर्ण जितेकी थिइन् । अन्तिम दिन तीन सिंगल स्पर्धाको फाइनल हुँदा यू१४ ब्वाइजमा सेन्ट जेभियर्सका आदित सुवेदीले स्वर्ण जिते । उनले फाइनलमा शुभताराका सम्यकभूषण वज्राचार्यलाई ६३, ६० को सोझो सेटमा हराए ।सोही स्पर्धाको गल्र्समा एलएकी सलोनी तामाङ च्याम्पियन भइन् । घरेलु कोर्टमा फाइनलमा सलोनीले एस स्कुलकी रायना शाहलाई ७६, ६० ले हराइन् । सलोनीले सिकुम सुब्बासँग मिलेर यू१४ गल्र्स डबल्समा पनि स्वर्ण जितिन् ।काष्ठमण्डप स्कुलका प्रणव मानन्धर यू१० ब्वाइज सिंगल्समा विजेता भए । उनले फाइनलमा पुलिस स्कुलका प्रसिद्ध बस्नेतलाई ६०, ६२ ले हराए ।यसअघि यू८ ब्वाइजमा सेन्ट जेभियर्सका निसाद जोशी र गल्र्समा सरस्वती बोर्डिङकी सुप्रिया तामाङ, यू९ ब्वाइजमा जोन डेवीका आयुशमान घले तथा यू१२ ब्वाइजमा अक्षराका आदित्य सुवेदी र गल्र्समा एसकी रायना शाहले स्वर्ण जितेका थिए ।"
समाज कल्याण विजयी,काठमाडौं (कास) समाज कल्याण खेलकुद केन्द्रले उत्तरभेगीय गजराज जोशी स्मृति फुटबलमा मंगलबार धापासी देउराली युवा क्लबलाई १० ले पराजित गरेको छ । सुनील थापामगरले विजयी गोल गरे । उनी म्यान अफ द म्याच पनि भए ।
