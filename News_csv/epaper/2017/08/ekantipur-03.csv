शीर्षक,विवरण
केसी पक्षद्वारा वार्ता बहिष्कार,"हामीले सरको ज्यानको रक्षा र चिकित्सा शिक्षा सेवामा आम नेपालीको पहुँच सुनिश्चित गर्नका लागि आन्दोलन गरेका हौं, यसैले उहाँको आग्रह मानेनौं, यादवले भने। शिक्षण अस्पतालमा करिब ३ सय ५० आवासीय चिकित्सक छन्। केसीको स्वास्थ्य जटिलअनशनको दसौं दिन बुधबार डा केसीको स्वास्थ्य जटिल बन्दै गएको छ। स्वास्थ्य शिक्षा र सेवामा सुधारको माग गर्दै डा केसी ११ औं पटक आमरण अनशन बसिरहेका छन्। उनलाई सामान्य संक्रमणले समेत सिकिस्त पार्न सक्ने जोखिम बढेको छ, केसीको स्वास्थ्य निगरानीमा संलग्न डा दिव्यासिंह शाहले भनिन्। उनका अनुसार केसीको रगतमा भएका सेतो रक्तकणिकाको संख्या कम हुन थालेको छ। उनलाई निरन्तर अक्सिजन चाहिन थालेको छ भने पिसाबमा एसिटोन देखिएको छ। रक्तचापसमेत कम भइरहेकाले डा केसीलाई कुनै पनि समय मुटुको समस्या देखिने जोखिम बढेको छ, शाहले भनिन्, अब जुनसुकै समय सघन उपाचारका लागि आईसीयू लग्ने आवश्यकता देखिन सक्छ। केसीलाई रिंगटा लाग्ने, जीउ बाउडिनेलगायत समस्या देखिइसकेका छन्। उनको शरीरमा क्याल्सियम, पोटासियम, सोडियम, म्याग्नेसियम लगायतका इलेक्ट्रोलाइटको मात्रा पनि कम हुन थालेको छ। शिक्षण अस्पतालको आईसीयूका कोअर्डिनेटर डा सुभास आचार्य भन्छन्, शरीरमा पोटासियम र म्याग्नेसियमको स्तर कम हुँदा मुटुको चालमा असर पर्छ। सोडियम र क्याल्सियम कम भए मस्तिष्कमा असर पर्ने, होस कम हुने र छारे आउन सक्छ। यस्तो स्थितिमा मुटुको चालमा गडबडी भएर कार्डियाक अरेस्टसम्म हुन सक्ने सम्भावना औंल्याउँदै डा आचार्य भन्छन्, उहाँको स्वास्थ्यस्थितिप्रति सबैले चासो दिनु आवश्यक छ।"
मुग्लिनमा देउवा,"सुक्खा पहिरो तथा वर्षे पहिरोका कारण उत्पन्न ट्राफिक जामले आयोजनाका उपकरण तथा सरसामान ओसारपसारमा समेत समस्या भएको यादवले प्रधानमन्त्रीसामु बताए। राजमार्गमा भएका साँघुरा पक्की पुलले गर्दासमेत सडक जाम हुने गरेको उनको भनाइ थियो। प्रधानमन्त्रीसँगै रहेका भौतिक पूर्वाधार तथा यातायातमन्त्री वीरबहादुर बलायरले पनि तोकिएको मितिमै काम सक्न निर्देशन दिए। काममा ढिलाइ गरे निर्माण सम्झौतासमेत रद्द गरिदिनेछु, भ्रमणपछि काठमाडौंमा कान्तिपुरसँग मन्त्री बलायरले भने, दसैंअगाडि नै निर्वाध यातायात सञ्चालन गर्ने गरी कामको गति अघि बढाउनुपर्छ, त्यसका लागि नियमित अनुगमनको व्यवस्था मिलाएको छु। उनले यो सडकमा मात्र धेरै भार नपार्न वैकल्पिक उपाय खोज्नेतिर पनि मन्त्रालय लागेको बताए। कन्ट्रयाक्टर दसौं वर्षदेखि एकै ठाउँमा झुन्डिने गरेको भन्दै अब तीव्र गतिमा काम गर्न र दैनिक मन्त्रालयमा रिपोर्ट पठाउन निर्देशन दिएको उनले बताए। दुुर्घटना र सडक अवरुद्ध हुने क्रम बढेसँगै गत असार १३ गते संसदको विकास समितिले पनि अवस्था अध्ययन गरेको थियो। समितिले जोखिम रहेको भन्दै राति यातायात चलाउन रोक लगाउनुपर्ने निर्देशन दिएको थियो। उक्त निर्देशनपछि असार २५ देखि यो खण्डमा रात्रिकालीन यातायात बन्द गरिएको छ। स्थलगत अनुगमनमा आएका कांग्रेस नेता एवं सांसद प्रकाशशरण महतले सडकमा ग्राभेल राखेको चित्तबुझदो नभएको बताए। यो सडकको पहिला संसदीय समितिले अनुगमन गर्यो, उनले भने, अहिले प्रधानमन्त्री आउनुभयो, फेरि आउँदा पनि सुधार भएन भने सोच्न बाध्य हुनुपर्ने छ। प्रधानमन्त्री कार्यालयका सचिव चन्द्र घिमिरेले लक्ष्यको तुलनामा प्रगति कम भएको बताए। लक्ष्यअनुसार निर्माण प्रगति कम छ, उनले भने, २ नम्बरमा धेरै कम देखिएको छ। उनले राति काम गर्न सके निर्माण गति बढ्ने बताए। राति गाडी बन्द हुन्छ, यसको फाइदा लिनुस्, उनले भने, अहिले जति स्लो भएको छ, त्यसलाई मेकअप गर्न सकिन्छ। त्यस्तै भौतिक योजना मन्त्रालयका सचिव देवेन्द्र कार्कीले विश्व बैंकको विभिन्न प्रोजेक्टको सेभिङ्सलाई लिएर पुल निर्माणको काम सुरु गरेको बताए। सडकमा भएका चारवटा पुलको ठेक्का भइसकेको छ, उनले भने, बाँकी १४ वटा पुलको पनि तुरुन्तै ठेक्का भएर एकडेढ वर्षभित्र काम सकिन्छ। अहिले पुल जीर्ण भएकाले भत्किने त्रास छ। २०१५ अप्रिलदेखि २०१७ अप्रिलसम्म सडक निर्माण सक्नुपर्ने हो, उनले भने, निर्माणकै बीचमा भूकम्पले गर्दा ४५ महिना अवरोध भयो, त्यसपछि नाकाबन्दीले गर्दा ४५ महिना समस्या थपियो। प्रधानमन्त्रीले दसैंसम्म सक्न समय दिए पनि सचिव कार्कीले अब १० महिना समय भएको बताए। योभन्दा बढी एक दिन पनि थपिँदैन, त्यसपछि थप्नुपरे जरिवाना तिर्नुपर्छ, उनले भने। घुमाउने पहिरो पुग्नै सकेनन् प्रधानमन्त्री देउवा औपचारिक पोसाक दौरासुरुवालमा थिए। गाडीमा सडकको अवलोकन गर्न आएका उनी सेतीदोभान नजिकै झरे। सुरक्षाकर्मीले गाडी वरै रोकेका थिए। देउवाले पहिरो हेर्न जाउँ भन्दै सबैलाई अघि लगाए। हिलाम्य सडकमा हिँडेर सेतीदोभानमा खसेको पहिरोसम्म पुगे। कहाँकहाँ पहिरो खस्छ भन्दै जिज्ञासा राखे। पहिरो खस्ने ठाउँका बारेमा जानकारी लिए। तर धेरै हिलो भएकाले अघि बढ्न सकेनन्। उनलाई सुरक्षाकर्मीले पहिरो नजिक पुर्याएर फर्काएका थिए। सबैभन्दा जोखिम क्षेत्र घुमाउनेसम्म पुग्छु भनेर हिँडेका प्रधानमन्त्रीलाई पहिरो खसेको ठाउँबाट अघि जान समस्या भयो। उनी घुमाउनेमा नपुगी फर्किए। काम गर्न पाएनौंलामा कन्ट्रक्सनका निर्देशक पीताम्बर बडुले काम गर्न नपाएको गुनासो गरे। उनको निर्माण सम्झौता दासढुंगादेखि सिमलतालसम्म हो। जुन उडहिल लामा जेभीले निर्माणको जिम्मा लिएको हो। हाम्रो काम गर्ने ७ सय ३० दिन हो, उनले भने, निर्माण सक्न योभन्दा बढी लाग्छ जस्तो लाग्दैन। उनले लगातार निर्माणको काम गर्न पाए समयभित्रै सक्ने बताए। परिस्थितिले गर्दा म्याद थप भएको हो, उनले भने, राति काम गर्ने कोसिस गर्यौं, ट्राफिक धेरै भयो, राति बन्द भनिए पनि पूरै बन्द नगरिएकाले काम गर्न सक्ने स्थिति छैन। रातिसमेत कुखुरा, एम्बुलेन्स, तरकारी, दूध बोक्ने गाडीसँगै अन्य गाडी पनि हिँड्ने भएकाले समस्या भएको उनले गुनासो गरे। पूरै सवारी साधन बन्द गर्न सकिए काम गर्न सकिन्थ्यो, हामीसँग लाइट छ, स्टाफ तयारी अवस्थामा छन्, उनले भने, काम गर्न तयार छौं, बन्द भनेपछि बन्द नै हुनुपर्यो। उनले जोखिम क्षेत्रमा काम गर्नुपर्ने भएकाले सवारी आगमनले समस्या हुने बताए। आफ्नै स्टाफ, मेसिनलाई व्यवस्थापन गर्न गाह्रो हुन्छ, उनले भने, निर्माणको समयमा सवारी चाप हुँदा काम गर्न सकिँदैन। यो खण्डमा सडक स्तरोन्नतिको काम सुरु भएयता पहिरो पन्छाउन मात्र ४ सय १६ घण्टा समय खर्च भएको आयोजनाले जनाएको छ। २०७४ साउन १५ सम्म १ सय ४१ वटा ठूला पहिरो खसे। २१ वटा सवारी साधनमा क्षति पुग्यो। त्यस्तै पहिरोमा परी ५ जनाको मृत्यु भयो। एक बेपत्ता भए भने ४ जना घाइते भए।"
भागाभाग,"चितवन (कास) काठमाडौंबाट इलाम जाँदै गरेको बस बुधबार बेलुकी मुग्लिनबाट दुई किमि नारायणगढतर्फ कालीखोला नजिकै पुग्दा कस्तो कस्तो आवाज सुनेपछि चालकले पहिरो झर्न खोजेको शंका गरे। र, अचानक गाडी रोके। साँच्चै पहिरो नै झर्न लागेको रहेछ, चालक र यात्रु सबैको भागाभाग भयो। ना६ख ७१२१ नं को उक्त बस पहिरोले पुरियो, धन्न २३ यात्रुले ज्यान जोगाए। जिल्लास्थित ट्राफिक प्रहरी प्रमुख (इन्स्पेक्टर) सन्तोष पन्तका अनुसार उक्त घटनामा बससँगै बा१५च ९३८१ नं को स्कार्पिओ जिप पनि पुरिएको छ। जिपका यात्रु पनि बच्न सफल भएका छन्।"
६ गुणा मूल्य बढाएर किनियो,"हरेक ठाउँमा फरकफरक व्यक्तिबाट बिचौलियाले मालपोतबाट पास गरेका छन्। बिचौलिया राखेर कर्तत गरेको सबैलाई थाहा छ। भ्रम छर्नका लागि मात्रै टेन्डर भएको छ, सांसद धनराज गुरुङले भने, बगरमा गएर बालुवामा पानी फालेझैं राज्यको पैसा खन्याउन पाइँदैन। जनताले तिरेको पैसालाई बालुवामा खन्याउन पाइँदैन।नदीको बगर महँगोमा खरिद गर्न टेन्डरबोलपत्रको नाटक भएको उनको तर्क छ। त्यही नाटकभित्र कमिसनको जालझेल रचिएको छ। प्रस्ट हुँदाहुँदै नौटकी गर्न पाइन्छ? उनले प्रश्न गरे। जग्गा खरिदमा करोडौंको खेल भएकाले तत्काल छानबिन गरी भ्रष्टाचारीलाई कारबाहीको दायरामा ल्याउनुपर्ने उनले बताए। कोही पनि भ्रष्टाचारीको नाम, जात, धर्म, वर्ण र राजनीतिक पार्टी हुँदैन। जोसुकै हुन् कसैले उन्मुक्ति पाउँदैन, उनले भने, कुनै नेतालाई तेल पुर्याएकै भरमा करोडौं रुपैयाँको कमिसन खान पाइँदैन। अर्का सांसद रामहरि खतिवडाले पनि जग्गाधनीमार्फत डिल नगरेर दलाल लगाउनु गलत भएको बताए। सांसदहरूको प्रश्नको जवाफ दिँदै आपूर्तिमन्त्री शिवकुमार मण्डलले टेन्डर प्रक्रियामा केही कमीकमजोरी भएको बताए। खरिद प्रक्रियामा कानुनी व्यवस्था मिलेनमिले तत्काल छानबिन गर्ने उनले बताए। विभिन्न उपसमितिको प्रतिवेदनका आधारमा मन्त्रालयले दोषीलाई आवश्यक कारबाही गर्ने उनले बताए। आधिकारिक रूपमा समितिले दिएको प्रतिवेदन कार्यान्वयन गर्न पछि हटदैनौं, दोषीलाई कारबाही हुन्छ, उनले भने। आपूर्ति सचिव प्रेमकुमार राईले सञ्चालक समितिले जग्गा छनोटका लागि उपसमिति गठन गरेर सम्पूर्ण जिम्मेवारी निगमलाई दिएको बताए। जग्गा अधिग्रहण गरेर लिनुपर्दा ढिलाइ हुने भएकाले टेन्डर गरेको उनको भनाइ थियो। निगमका कार्यकारी निर्देशक गोपालबहादुर खडकाले जग्गा प्राप्ति ऐनअनुसार समयमै किन्न नसकिने भएरै टेन्डर प्रक्रिया अपनाएको बताए। ऐनअनुसार अधिग्रहण गर्दा धेरै लामो प्रक्रिया हुन्छ, उनले भने, सरकारी निर्देशनअनुसार नीतिसंगत छिटोभन्दा छिटो भण्डारण बनोस् भन्ने उद्देश्यले खरिद गरिएको हो। निगमका नायब कार्यकारी निर्देशक सुशील भट्टराईले मूल सडक बाटो जोडिएको जग्गालाई प्राथमिकता दिएको बताए। उनले सञ्चालक समितिलाई जानकारी गराएर टेन्डर आहवान भएको बताए। लेखा समितिले यही विषयमा थप छलफल गर्न शुक्रबार फेरि बैठक डाकेको छ।"
तात्यो प्रदेश २,"उनी बुधबार जिल्लास्तरीय बैठकमा सहभागी भए। एमाले वैकल्पिक पोलिटब्युरो सदस्य शत्रुघ्न महतोका अनुसार शनिबार हुने जिल्ला भेलालाई सम्बोधन गर्न महासचिव ईश्वर पोखरेल आउँदै छन्।निर्वाचन परिणाम आफ्नो पक्षमा पार्न राप्रपा अध्यक्ष कमल थापा तथा प्रदेश २ निर्वाचन परिचालन समितिका संयोजक बुद्धिमान तामाङले बुधबार जिल्लाका नेताकार्यकर्तासँग छलफल गरेका थिए। त्यस क्रममा उनले पार्टीले सञ्चालन गरेको हिन्दु राष्ट्र तथा भ्रष्टाचारमुक्त अभियानलाई चुनावी एजेन्डा बनाउन निर्देशन दिए। थापाले राजपालाई निर्वाचनमा ल्याउन राप्रपाले सक्दो योगदान गर्ने प्रतिबद्धतासमेत व्यक्त गरेका थिए। कांग्रेस पूर्वमहामन्त्री निधिले प्रदेश २ का कुल १ सय २७ स्थानीय तहमध्ये कम्तीमा पनि एक सय तहमा विजय गराउने रणनीतिमा कार्य गरिरहेको प्रतिक्रिया दिए। एमाले पोलिटब्युरो सदस्य महतोले पनि यस प्रदेशमा पनि पार्टीको स्थान पहिलो नै आउने दाबी गरे। दुई चरणको निर्वाचनमा खासै उपलब्धि हासिल गर्न नसकेको राप्रपामा पनि यस प्रदेशमा राम्रो परिणाम ल्याउने अपेक्षा छ। राजपा नेताहरू भने निर्वाचनमा जानेनजाने द्विविधामै छन्। पार्टीका शीर्ष नेताहरू काठमाडौंमा रहेकाले राजपाको जनाधारमा धक्का लाग्न सक्ने राजनीतिक विश्लेषकहरूको कथन छ। स्रोतका अनुसार मधेस छाडेर राजधानीमा केन्द्रीय समिति बैठक गरेकोमा पनि पार्टी सम्बद्ध केही नेताले आपत्ति जनाएका छन्। महामन्त्री डा विजयकुमार सिंह पूर्व मेचीदेखि पश्चिम महाकालीसम्मका नेता कार्यकर्ता सहभागी हुनुपर्ने भएकाले केन्द्रीय समिति बैठक काठमाडौंमा गर्नुपरेको प्रतिक्रिया दिए। अर्को बैठक मधेसकै कुनै सहरमा हुनेछ, उनले भने। राजपामा संविधान संशोधनअघि निर्वाचनमा जाने कि नजाने भन्ने विवाद छ। पार्टीका केही प्रभावशाली नेता भाग लिने पक्षमा दबाब बढाइरहेका छन्। राजनीतिक विश्लेषक भोगेन्द्र झाले संविधान संशोधनबिना राजपा निर्वाचनमा गए मधेसी जनतासँग विश्वासघात हुने प्रतिक्रिया दिए। उनले भने, यथास्थितिमा राजपा निर्वाचनमा जानु हुँदैन। बलजफ्ती निर्वाचन गराउन खोजिए संसद्बाट राजीनामा दिएर जनतामाझ आउनुपर्छ।बढ्यो चहलपहलसिरहामा पनि चुनावी चहलपहल बढेको छ। चुनाव प्रचार तीव्र पारिएको छ। दिनहुँजसो कार्यकर्ता भेला, वडा भेला भइरहेका छन्। एमालेले सिरहाका अधिकांश क्षेत्रमा उम्मेदवार घोषणा गरेर चुनावी प्रचारलाई तीव्रता दिएको छ। प्रदेश २ को मतपरिणामबाट मुलुककै १ नम्बर पार्टी बन्ने लक्ष्यसाथ कार्यक्रम अघि बढाएको जनाउँदै कांग्रेसले उम्मेदवार चयन नगरी सामूहिक रूपमा मत मागिरहेको छ। संघीय समाजवादी फोरम नेपालले पनि चुनावी अभियानलाई तीव्रता दिएको छ। माओवादी केन्द्रले यही प्रदेशमा चुनावी हेडक्वार्टर खडा गरी गतिविधि तीव्र पारेको छ। चुनाव नजिकिएसँगै उम्मेदवार छनोट नभए पनि हामीले पार्टीलाई भोट माग्ने अभियान तीव्र पारेका छौं, कांग्रेसको सिरहा१ का क्षेत्रीय सभापति अचमितलाल चौधरीले भने, जिल्लाका सबै स्थानीय तहमा पार्टीलाई जिताउने रणनीति बनाएर अघि बढेका छौं। दलका प्रचारशैलीप्रति मतदाता भने सन्तुष्ट छैनन्। प्रदेश २ का मतदाता दलहरूका विभिन्न दाउपेचमा परेका छन्, सिरहा बहुमुखी क्याम्पसका उपप्राध्यापक रामचन्द्र यादवले भने, विकासका यथेष्ट खाका तयार नगरी चुनाव जित्ने ध्येयले मात्रै कार्यकर्ता प्रशिक्षणमा अग्रसर हुनु दुर्भाग्य हो। दलहरू मतदाता रिझाउने कार्यक्रमभन्दा पनि स्थानीय नेता कार्यकर्तालाई प्रशिक्षित गर्नेतिर लागेकोमा उनले असन्तोष प्रकट गरे। दलहरूको प्रवृत्तिले विकासका एजेन्डा ओझेल पर्ने उनको भनाइ छ।एमाले, सिरहाले यसअघि नै अधिकांश स्थानमा उम्मेदवार चयनसहित प्रचारप्रसार तीव्र पारेको छ। संघीय समाजवादी फोरम नेपालले आफ्नो वर्चस्व कायम गर्न निर्वाचन नै प्रमुख अस्त्र भएकाले यो चुनावलाई जीवनमरणको सवाल बनाइएको जनाएको छ। राजपाले भने चुनावमा जाने कि नजाने भन्नेमा केन्द्रको निर्देशन पर्खिएको छ। राजपाका केन्द्रीय सल्लाहकार दिनेश्वर गुप्ताले आन्दोलन वा चुनाव दुवैका लागि तयार भएको जानकारी दिँदै केन्द्रले अख्तियार गर्ने नीतिअनुरूप अघि बढ्ने बताए।कार्यकर्तालाई भ्याइनभ्याईसप्तरीमा दलहरूले आन्तरिक छलफलदेखि क्षेत्रीय भेलासम्म तीव्र पारेका छन्। कार्यकर्तालाई भ्याइनभ्याई छ, कांग्रेस सभापति दिनेश यादवले भने, आन्तरिक छलफलदेखि औपचारिक समिति र उम्मेदवार छनोट प्रक्रियालाई अन्तिम रूप दिने तयारी चलिरहेको छ। कांग्रेसले भागवत यादवको संयोजकत्वमा जिल्ला पार्टी प्रचारप्रसार समिति गठन गरेको छ। बुधबारै निर्वाचन गतिविधि प्रभावकारी रूपमा प्रकाशन प्रसारणका लागि मिडिया सेन्टर स्थापना गरिएको छ। आठवटै जिल्लामा मिडिया सेन्टर राख्ने तयारी भएको केन्द्रीय मिडिया सेन्टरका संयोजक सुरेश आचार्यले जानकारी दिए। बुधबार रूपनी गाउँपालिकामा पार्टीको स्थानीय कार्यालय खोलेको कांग्रेसले राजविराज नगरका सबै वडामा यसअघि नै कार्यालय स्थापना गरिसकेको नगर सभापति शम्भुलाल देवले बताए।माओवादी केन्द्रले पनि कार्यकर्ता छलफल र प्रसारप्रसार बढाइरहेको सांसद अशोककुमार मण्डलले बताए। लोकतान्त्रिक फोरमका जिल्ला अध्यक्ष शैलेश चौधरीले उम्मेदवार छनोट प्रक्रिया, प्रसारप्रसार र आन्तरिक प्रशिक्षण एकसाथ अघि बढाइएको जानकारी दिए। संघीय समाजवादी फोरम नेपालका अध्यक्ष दिनेशकुमार यादवले पनि वडा तहसम्मै कार्यकर्ता प्रशिक्षण भइरहेको जनाए। उनले भदौ पहिलो साताभित्रै सबै स्थानीय तहको उम्मेदवार छनोट गरिसक्ने जानकारी पनि दिए। एमालेले बुधबार जिल्ला कमिटी बैठक गरी निर्वाचन लक्षित कार्ययोजना निर्माण गरेको अध्यक्ष गोविन्द न्यौपानेले जनाए। सप्तरीका लागि केन्द्रीय प्रतिनिधि तोकिएका सचिव भीम आचार्य र २ नम्बर प्रदेशका सहसंयोजक नागेन्द्र चौधरीसहितको उपस्थितिमा कार्ययोजना बनाइएको र सोहीअनुरूप प्रचारलाई तीव्रता दिइने उनले बताए। राजपाका नेता कार्यकर्ता पनि आन्तरिक रूपमा चुनावी रणनीति बनाउन व्यस्त छन् तर चुनावमा भाग लिने कि नलिने भन्ने पार्टी केन्द्रको सर्कुलर नआएकाले औपचारिक रूपमै प्रचार थाल्न नपाएको जनाएका छन्।भेला र प्रशिक्षण तीव्ररौतहट र सर्लाहीमा एमालेले कार्यकर्ता भेला र प्रशिक्षणलाई तीव्रता दिएको छ। दुवै जिल्लामा उम्मेदवारको टुंगो लगभग लागिसकेको एमालेले जनाएको छ। दोस्रो पटक चुनाव सार्नुअघि नै माओवादी केन्द्र र एमालेले धेरै ठाउँमा उम्मेदवार चयन गरी सकेका थिए। कांग्रेसको भने उम्मेदवार छनोट बाँकी छ। प्रदेश २ मा शक्तिशाली मानिएको राजपाले चुनावमा भाग लिनेनलिने टुंगो गरिसकेको छैन तर अन्य दलको चुनौती राजपा नै हो। सर्लाही जिल्ला समितिले भने न्यूनतम माग पूरा नभए चुनावमा जान नहुने सुझाव दिइसकेको छ। राजपाका सर्लाही संयोजक प्रमोद साहले चुनावमा जान नहुने सुझाव दिइएको बताए।सबै स्थानीय तहमा आन्दोलन परिचालन कमिटी गठन गरेको उक्त दलले चुनावमा जानुपरे त्यही संयन्त्र परिचालन गर्ने महासचिव अजय गुप्ताले बताए। रौतहट कांग्रेस जिल्ला अध्यक्ष कृष्ण यादवले हरेक दल अहिले प्रचारमा जुटेको बताए। उनले चुनाव जित्ने लक्ष्यसहित दलहरू गाउँकेन्द्रित बनेको उल्लेख गरे। सर्लाही कांग्रेसले पनि चुनाव लक्षित गतिविधि बढाएको छ। पार्टीको एक वर्षअघि रोकिएको पदाधिकारी मनोनयन बुधबारै भएको छ। जिल्ला समितिले उपसभापति, सचिव र सहसचिव मनोनीत गरेको हो। एमालेले महासचिव ईश्वर पोखरेललगायतको सहभागितामा बुधबारै कार्यकर्ता प्रशिक्षण गर्यो। पार्टीका जिम्मेवार नेता जिल्लाजिल्ला खटाएको एमालेले प्रदेश २ को चुनावलाई उच्च महत्त्व दिएको छ। माओवादी केन्द्रले पनि पार्टी प्रवेशलगायत गतिविधि जारी राखेको छ। सहरी विकासमन्त्री प्रभु साहले सर्लाहीमा पार्टी प्रवेश गराएका थिए। राजपाको केन्द्रीय समिति बैठकले गर्ने निर्णयले चुनावी वातावरण कस्तो बनाउँछ भन्ने निर्धारण गर्नेछ।प्रचारले बढायो तापमान बारा र पर्सामा पनि चुनावी सरगर्मी बढेको छ। पर्साको वीरगन्जमा मंगलबार एमाले निकट पत्रकारको संस्था प्रेस चौतारी र पार्टीका छुट्टाछुट्टै चुनाव लक्षित कार्यक्रम भए। महासचिव पोखरेल, विष्णु पौडेल, शंकर पोखरेललगायत नेता बारा र पर्सामा लगातार २ दिन राजनीतिक कार्यक्रममा सहभागी भए। बिहीबार बाराको कोल्हवीमा महासचिव पोखरेलले कार्यकर्ता भेलालाई सम्बोधन गर्दैछन्। स्थानीय निर्वाचन नजिकिँदै जाँदा यहाँ रोपाइँ र तीर्थाटनको चटारोबीच राजनीतिक दलले चुनाव लक्षित कार्यक्रम तीव्र बनाएका छन्। चुनावको आन्तरिक तयारीले माहोल तात्न थालेको छ। ठूला दलसँगै निर्वाचनमा जाने घोषणा गरिसकेको संघीय समाजवादी फोरम नेपालले पनि जिल्लामा आफ्नो तयारी थालिसकेको छ। उम्मेदवार छनोटदेखि मतदाता रिझाउनेसम्म गतिविधि तीव्र पारिएको छ। निर्वाचनमा जाने औपचारिक घोषणा गरी नसके पनि राजपा कार्यकर्ता अनौपचारिक रूपमा चुनावी तयारीमा लागेको देखिन्छ। चुनाव लागिसकेको छ, त्यसकै तयारीमा केन्द्रित भएका छौं, नेपाली कांग्रेस बाराका सभापति जयचन्द्र चौरसियाले भने, पार्टीको निर्देशनअनुसार निर्वाचनका गतिविधि सुरु गरेका छौं।चुनावी गतिविधिसँगै पार्टी प्रवेश कार्यक्रमले समेत तीव्रता पाएका छन्। दिनहुँजसो दलहरूले आयोजना गर्ने कार्यक्रममा दल परित्याग गरी अर्को दलमा प्रवेश गर्नेको लर्काे देखिन्छ। पार्टी प्रवेश कार्यक्रमलाई दलहरूले अघोषित प्रतिस्पर्धाकै रूपमा लिएका छन्। पार्टी प्रवेश, कोणसभा, भेला बाक्लै भइरहेका छन्। प्रदेश २ को एक मात्र महानगरपालिका वीरगन्जमा पनि पछिल्लो समय निर्वाचनको माहोल तात्दै गएको छ। घोषणा भइसकेका उम्मेदवार मात्र होइन, सम्भावित उम्मेदवारले समेत घरदैलो, विभिन्न संघसंस्थाका औपचारिक कार्यक्रममा सहभागितालगायत कार्यक्रममार्फत जनसम्पर्क बढाइरहेका छन्।वीरगन्जमा चुनावी तयारीमा एमाले केही अघि देखिएको छ। उसले मेयर उम्मेदवारका रूपमा बसरुद्दिन अन्सारीलाई अघि सार्ने करिब पक्का छ। अन्सारीले आफ्नो सक्रियता हवात्तै बढाएका छन्। आफ्नो चुनावी दौडाहाका क्रममा एमाले महासचिव पोखरेलले मंगलबार पर्सामा पत्रकार सम्मेलन गरेका थिए। मधेसमा जनाधार केही खस्किएको आभास गरेको एमालेले २ नम्बर प्रदेशको निर्वाचनलाई गम्भीरतासाथ लिएको केन्द्रीय नेताहरूको उपस्थितिले संकेत गरेको छ। अर्को ठूलो दल नेपाली कांग्रेसले पनि पार्टी जिल्ला सभापति, पूर्वसभासद तथा पूर्वउपमेयर अजय द्विवेदीलाई मेयरमा लडाउने करिब पक्का छ। माओवादी केन्द्रले पनि उम्मेदवार घोषणा गरी नसके पनि युवा नेता तथा व्यवसायी रहवर अन्सारीको नाम चर्चामा छ। उनले आन्तरीक तयारी थालिसकेका छन्। फोरमले व्यवसायी विजय सरावगीलाई मेयरमा उठाउने पक्कापक्की छ। राजपा चुनावमा गए उसले कसलाई टिकट दिने भन्ने विषय बढी चर्चा र प्रतीक्षाको विषय बनेको छ। राजपाबाट पूर्वमेयर विमल श्रीवास्तव र युवा नेता राजेशमान सिंह मेयरको टिकटका दाबेदार छन्।"
स्वाइन फ््लुले थप एकको मृत्यु,"काठमाडौं (कास) स्वाइन फ्लुले बुधबार थप एक जनाको मृत्यु भएको छ। काठमाडौंको ग्रिनसिटी अस्पतालमा भेन्टिलेटरमा राखेर उपचार गराइरहेकी पोखराकी ३६ वर्षीया एक महिलाको मृत्यु भएको हो। इपिडिमियोलोजी तथा रोग नियन्त्रण महाशाखाका डा गुणनिधि शर्माले सन् २०१७ को हालसम्म नेपालमा ६ जनाको स्वाइन फ्लु (एच१एन१) का कारण मृत्यु भएको बताए। मृत्यु हुनेमा स्याङ्जाको वालिङका १, काठमाडौंका २ र पोखराका ३ जना छन्।"
चीनद्वारा भारतलाई चेतावनी,"बेइजिङ चीन र भारतबीच दोक्लममा बढिरहेको द्वन्द्व अझै चर्किने सम्भावना देखिएको छ। चीनको स्वायत्त प्रदेश तिब्बत र भारतको सिक्किमको सीमा क्षेत्रमा विगत डेढ महिनादेखि सीमा विवाद चर्किरहेको छ। चीनको परराष्ट्र मन्त्रालयले बुधबार भारतीय सीमा सुरक्षा बलले चीनभारत सीमा क्षेत्रको उल्लंघन गरी चीनको भूभागमा प्रवेश गरेको तथ्यगत प्रतिवेदन र चीनको अडान शीर्षकमा दस्तावेज नै जारी गरेर अन्तर्राष्ट्रिय समाजको ध्यानाकर्षण गराएको छ। उक्त दस्तावेजमा चीनको तिब्बत र सिक्किमको उत्तरी क्षेत्रमा रहेको दोक्लम क्षेत्रको भौगोलिक र ऐतिहासिक अवस्थाका तथ्यगत कुराहरू समावेश गरिएको छ। चीनले आफ्नो भूखण्डको सार्वभौमिकता संरक्षण गर्ने घोषणा गर्दै अन्तर्राष्ट्रिय कानुनका आधारभूत सिद्धान्त र अन्तर्राष्ट्रिय सम्बन्धको आधारभूत प्रचलनअनुसार चीनको अडान सही, निष्पक्ष र न्यायसंगत रहेको चिनियाँ परराष्ट्र मन्त्रालयले बताएको छ। चीनले जारी गरेको दस्तावेजमा गत जुन १८ मा भारतीय सीमा सुरक्षा बलले चीनभारत सिमानाको दोक्लम क्षेत्रमा सीमा उल्लंघन गरी चीनको भूखण्डमा प्रवेश गरेको उल्लेख छ। अहिलेसम्म पनि भारतीय सेना अवैध रूपमा चीनको भूखण्डमा रहिरहेको उल्लेख गर्दै बिनासर्त तुरुन्तै पछाडि हट्न भारतीय सेनालाई चेतावनी दिइएको छ। उक्त दस्तावेजमा सन् १८९० को सन्धि र भारतले हस्ताक्षर गरेको चीनभारत सीमा रेखाको अक्षरश: पालना गर्न भारतलाई चीनले ताकेता गरेको औंल्याइएको छ। दस्तावेजमा भनिएको छ चिनियाँ भूभागको सार्वभौमिकताको सम्मान गर्दै तत्काल सीमा उल्लंघन गरेको भारतीय सीमा सुरक्षा बललाई भारतीय भूखण्डमा फर्किएर दुई देशबीचको सीमा क्षेत्रको शान्ति र स्थिरतालाई पुन:स्थापना गर्न चीन भारतलाई ताकेता गर्दछ।उक्त दस्तावेजमा भनिएको छ, दोक्लम क्षेत्र चीनको तिब्बत स्वायत्त प्रदेशको यातुङ जिल्लामा पर्दछ। त्यसको पश्चिमपट्टिको भाग भारतको सिक्किमसँग जोडिन्छ भने दक्षिणीपट्टि भुटानसँग सीमा जोडिएको छ। चिनियाँ परराष्ट्र मन्त्रालयको बुधबारको पत्रकार सम्मेलनमा मन्त्रालयका प्रवक्ता कङ स्वाङले चीनले कूटनीतिक तरिकामार्फत भारतसमक्ष गम्भीर आपत्ति उठाउँदा पनि भारतले नटेरेको बताए। चीनले भारतीय हेपाहा प्रवृत्तिको कडा शब्दमा निन्दा गरेको प्रवक्ता कङले बताए।"
कालेकाले मिलेर खाऊँ भाले?,"काठमाडौं नेपाल आयल निगमको जग्गा खरिद प्रकरण, कर फस्र्योट आयोगमार्फतको राजस्व घोटाला, पुँजीगत लाभकर तिर्नबाट एनसेललाई उम्मुक्ति दिलाउन गरिएको प्रयास र आर्थिक वर्षको अन्त्यमा सरकारी बजेट सक्नकै लागि भएका विदेश सयर राज्यको ढुकुटीमा भएका पछिल्ला ब्रहमलुटका उदाहरण मात्रै हुन्। आम सञ्चारमाध्यममार्फत उजागर भएका यी ठूला भ्रष्टाचारका मुद्दामा राज्यका अन्य सरोकारवाला निकायजस्तै संसद्ले पनि ठूलै मौनता साधेको छ।संसदका विषयगत समितिमा छिटपुट मुद्दा उठे पनि अर्बौं घोटाला प्रकरणका मुख्य दोषीलाई कानुनको कठघरामा (कर फस्र्योट आयोगका सदस्यसचिव चूडामणि शर्मालगायतलाई अख्तियारले थालेको कारबाहीबाहेक) उभ्याउन ठोस पहल भएको छैन। कांग्रेस सांसद धनराज गुरुङकै शब्दमा संसद् तमासे बनेको भ्रष्टाचारका यति ठूला घटनामा सरकार कानमा तेल, आँखामा पट्टी बाँधेर बसेको छ भने प्रतिपक्षले आश्चर्यजनक मौनता साधेको छ। संसद् सचिवालय परिसरभित्रैका आर्थिक चलखेल र अपारदर्शिताका विषयलाई समेत संसद्ले अन्देखा गरिरहेको छ। भ्रष्टाचारका यत्रा विषयमा सत्तपक्षप्रतिपक्ष किन चुप छन्? गुरुङले बुधबार संसदको विशेष समयमा भने, कालेकाले मिलेर खाऊँ भाले भएको हो? भ्रष्टाचारले मुलुक थला परेका बेला संसद् तमासे बन्न नमिल्ने उल्लेख गर्दै सांसद गुरुङले भ्रष्टाचारका सबैखाले प्रकरणको छानबिनको अग्रसरता लिन सांसदहरूलाई आहवान गरे। ठूला भ्रष्टाचार काण्डमा राजनीतिक नेतृत्व संलग्न रहेको टिप्पणी गर्दै उनले भ्रष्टाचारको ढाकछोप पनि अक्षम्य अपराध भएको बताए। जुम्रा, जुका, किर्ना परजीवी (अरूको रगत चुसेर मात्रै बाँच्न सक्ने) हुन्, उनले संसद्मा भने, नेता, कर्मचारी र व्यापारी पनि परजीवी जस्तै देखिन्छन् भन्दा मलाई लज्जाबोध हुन्छ। नक्कली भ्याट बिलमार्फत भएको करोडौं घोटाला प्रकरणलाई राजनीतिक तहबाट ढाकछोप गरिएको भन्दै उनले आपत्ति जनाए। यो राज्यविरुद्धको अपराध हो, उनले भने। कालोसूचीमा परेको चिनियाँ कम्पनी (गेजुवा) लाई बिनाटेन्डर बूढीगण्डकी जलविद्युत् आयोजना बनाउने जिम्मा दिनुका पछाडि ठूलो आर्थिक चलखेल रहेको उनको आशंका छ। एनसेललाई लाभकरबाट उन्मुक्ति दिन सिंहदरबारभित्रैबाट प्रयास गरिएको उल्लेख गर्दै उनले कर फस्र्योट आयोगका अध्यक्ष लुम्बध्वज महत र सदस्य उमेश ढकाल राजनीतिक पछ्यौरी समातेर फरार रहेको बताए। यस्तो विषयमा देश चलाउनेहरूलाई लाज लाग्नुपर्ने हो कि होइन? उनले भने। पनामा पेपर्स खुलासाका कारण पाकिस्तानी प्रधानमन्त्री नवाज सरिफले पद गुमाउनुपरेको उल्लेख गर्दै उनले त्यही पनामा पेपर्स खुलासामा मुछिएका १३ नेपाली व्यापारीबारे राज्यले कुनै छानबिन नगरेकोमा आश्चर्य प्रकट गरे। भ्रष्टाचारका कारण देश चाउरिएको उल्लेख गर्दै उनले भने, दुनियाँका अगाडि मुख देखाउन लाजमर्नु भइसक्यो। भ्रष्टाचारीका अगाडि जनताले ख्याउटे अनुहार लगाएर बसिरहुनुपर्ने हो? माओवादी केन्द्रका सांसद रामनारायण बिडारीले जग्गा प्राप्ति ऐनको व्यवस्थाविपरीत आयल निगमले भ्रष्टाचारकै लागि जग्गा खरिद गरेको आरोप लगाए। नेसनल ट्रेडिङ लिमिटेडको सम्पत्ति पनि कानुनविपरीत किनबेच भइरहेको उल्लेख गर्दै उनले त्यस प्रकारका गैरकानुनी कार्य तत्काल रोक्न माग गरे। संघीय समाजवादी पार्टीका शिवजी यादव, राजपाका बृजेशकुमार गुप्तालगायत नेताले पनि आयल निगमले बजार मूल्यभन्दा कैयौं गुणा महँगोमा खोला किनारका जग्गा खरिद गरेको तर्फ सदनको ध्यानाकर्षण गराएका थिए।"
ज्ञवालीलाई रिहा गर्न माग,"काठमाडौं प्रहरीले सामाजिक सञ्जाल फेसबुकबाट गालीगलौज गरेको आरोपमा भरतपुर महानगरपालिकामा एमालेबाट मेयर उम्मेदवार देवी ज्ञवालीका छोरा नीरव ज्ञवालीलाई पक्राउ गरेको छ। महानगरीय प्रहरी अपराध महाशाखाका एसपी एवं प्रवक्ता प्रकाशजंग कार्कीले बुधबार पुतलीसडकबाट नीरवलाई पक्राउ गरेको जानकारी दिए। भरतपुर महानगरको मतपत्र च्यातिएको विषयमा उनले माओवादी केन्द्रकी मेयर उम्मेदवार रेणु दाहाललाई गालीगलौज गर्दै फेसबुक स्टाटस लेखेका थिए। त्यसकै आधारमा रेणु र उनका श्रीमान् अनिल पाठकले चितवन प्रहरीमा उजुरी दिएका थिए। चितवन प्रहरीले पक्राउका लागि काठमाडौं प्रहरी परिसरलाई अनुरोध गरेको थियो। प्रहरी परिसरले अपराध महाशाखालाई विद्युतीय कारोबार ऐनअन्तर्गत पक्राउका लागि अनुरोध गरेपछि आफूहरूले पक्राउ गरेको एसपी कार्कीले जानकारी दिए। नीरवलाई हिरासतमा लिई अनुसन्धान गरिरहेको र पुष्टि भए साइबर क्राइमअन्तर्गत मुद्दा चलाइने प्रवक्ता कार्कीले बताए। नीरवले रेणुलाई अपशब्द प्रयोग गरेको स्टाटस हटाएर फेसबुकबाटै माफी मागेको परिवारको दाबी छ। बयानका लागि बुधबार नै काठमाडौं जिल्ला अदालत पुर्याइए पनि समय अभावका कारण पुन: उपस्थित गराउन आदेश दिएको कार्कीले बताए। चुनाव बिथोल्ने षड्यन्त्र : एमालेबुधबार पक्राउ गरिएका ज्ञवालीलाई तत्काल रिहा गर्न एमालेले माग गरेको छ। पार्टी अध्यक्ष केपी ओली निवास बालकोट, भक्तपुरमा बसेको पार्टी स्थायी समिति बैठकले दुई महिनाअघि सामाजिक सञ्जालमा लेखेको विषयलाई लिएर चुनावको मुखमा पक्राउ गर्नु निर्वाचन बिथोल्ने षड्यन्त्र भएको ठहर गरेको छ । बैठकले ज्ञवालीलाई तत्काल रिहा गर्न मागसमेत गरेको छ।"
राजस्व ठगीबारे छानबिन टोली,"काठमाडौं (कास) भूमिसुधार तथा व्यवस्था मन्त्रालयले जग्गा किनबेच गर्दा राजस्व असुलीमा ठूलो मात्रा ठगी भएको गुनासोपछि क्षेत्रगत रूपमा छानबिन थालेको छ। विभिन्न ४ टोली बनाई छानबिन गर्न पठाइएको मन्त्रालयका सचिव कृष्णप्रसाद देवकोटाले बताए। पुँजीगत लाभकरमा ठूलो मात्रामा हिनामिना हँुदै आएको गुनासोपछि मन्त्रालयले छानबिन गर्ने निर्णय गरेको हो, देवकोटाले भने।झापा, मोरङ, सुनसरी, भरतपुर, बुटवल, बाँके र कास्कीमा टोली खटाइएको छ। काठमाडौं, ललितपुर र भक्तपुरका ठगीबारे पनि छानबिन भइरहेको छ। खासगरी जग्गा प्लटिङ गर्दा राजस्व लुकाइने सूचना पाएपछि मन्त्रालयले यस्तो निर्णय लिएको हो। मन्त्रालयले हाउजिङ कम्पनीहरूले सरकारी जग्गा हडपेको विषयमा समेत अध्ययन थालेको सचिव देवकोटाले बताए।"
राजपाको अडान कायमै,"काठमाडौं (कास) राष्ट्रिय जनता पार्टी (राजपा) नेपालले संसद्मा रहेको संविधान संशोधन विधेयक पारित नभएसम्म चुनावमा नजाने अडान कायम राखेको छ। राजपाको बुधबारदेखि राजधानीमा सुरु पदाधिकारी बैठकमा पार्टीका वरिष्ठ नेता महन्थ ठाकुरले राजनीतिक प्रस्तावमार्फत संविधान संशोधनबिना कुनै पनि निर्वाचनमा भाग नलिने पार्टीको अडान कायम रहेको बताएका हुन्। ठाकुरको दस्तावेजमाथि नेताहरूले फरक मतसमेत राखेका छन्। निर्वाचनमा सहभागी हुनेनहुनेबारे औपचारिक निर्णय भने पदाधिकारी बैठकलगत्तै हुने केन्द्रीय कार्यसमिति बैठकले गर्नेछ। राज्य पक्ष र राजपा नेपालबीच सम्पन्न तीनबुँदे सम्झौतामा उल्लिखित संशोधन एवं सरकारद्वारा गरिनुपर्ने आन्दोलनका अन्य माग सम्बोधन नभएसम्म, राजपा पदाधिकारी बैठकमा ठाकुरले प्रस्तुत गरेको राजनीतिक प्रस्तावमा उल्लेख छ, स्थानीय निर्वाचनमा सहभागी नहुने राजपा नेपालको अडान कायमै छ। तर, महेन्द्र यादवलगायत नेताले भने अबको चुनावमा सहभागी हुनुपर्ने मत राखेका छन्। चुनावमा नजाँदा पार्टीको औचित्य नै समाप्त हुने उनीहरूको तर्क छ। असार १४ मा भएको दोस्रो चरण चुनावमा राजपाकै नेता स्वतन्त्र रूपमा चुनाव लडेको बताउँदै संविधान संशोधन विधेयक अघि बढाएर चुनावमा जानुपर्ने यादव पक्षको माग छ। सरकार संशोधन विधेयकलाई राजपाकै सहमतिमा अघि बढाउन चाहन्छ। तर, राजपाले दुई तिहाइ सुनिश्चित नहुँदासम्म मतदानमा लैजान मानेको छैन। राजपा तयार भए सरकार तुरुन्त मतदानमा लैजान तयार छ, कांग्रेस नेता रमेश लेखकले भने ।"
काष्ठमण्डप पुनर्निर्माण महानगरले गर्ने,"काठमाडौं (कास) दुई वर्षअघिको भूकम्पमा परेर पूर्णरूपमा क्षतिग्रस्त भएको ऐतिहासिक सम्पदा काष्ठमण्डपको पुनर्निर्माण जिम्मेवारी महानगरपालिका स्वयंले लिएको छ। दुई महिनाअघि स्थानीय समुदायको जिम्मा लगाइएको पुनर्निर्माणको अभियानमा महानगरपालिका, राष्ट्रिय पुनर्निर्माण प्राधिकरण, पुरातत्त्व विभागबीच अनिर्णीत बहस चलिरहेका बेला बुधबार प्राधिकरणमा आयोजित बैठकमा मेयर विद्यासुन्दर शाक्यले महानगरले काष्ठमण्डप पुनर्निर्माणको सम्पूर्ण जिम्मा लिने प्रतिबद्धता जनाए। काष्ठमण्डप पुनर्निर्माणको नेतृत्व हामीले लिन्छौं, मेयर शाक्यले भने, पुरातत्त्व, प्राधिकरण वा अरू पक्षले हाम्रो काममा समन्वय र सहयोग गर्ने मात्रै हो। काष्ठमण्डप पुनर्निर्माणमा यसको अन्तिम डिजाइनबारे स्थानीय समुदायसँगको सरोकारलाई ध्यान दिएर निर्णय लिइने बताउँदै यो सम्पदा पुनर्निर्माणमा कुनै विवाद र बहस अब नरहेको स्पष्ट पारे।प्राधिकरणका प्रमुख कार्यकारी अधिकृत गोविन्द पोखरेलले ऐतिहासिक सम्पदा काष्ठमण्डप पुनर्निर्माणमा थाती रहेको अन्योल हटेको र अब महानगरपालिका स्वयंले निर्माण जिम्मेवारी लिएकोमा स्वागत जनाएका थिए। यसअघि, यो सम्पदा बनाउन स्थानीय तहमा काष्ठमण्डप पुनर्निर्माण अभियान बनाएर स्थानीयवासी वीरेन्द्रभक्त श्रेष्ठलाई संयोजक तोक्दै प्रराम्भिक तहमा काम सुरु भइसकेको थियो। निर्वाचित मेयरले सबैलाई सम्बोधन गरेर हामी बनाउँछौं भन्नुभएको छ, यसमा स्थानीय तहमा गठित अभियानलाई पनि समेटेर जाने जानकारी दिनुभएको छ, प्राधिकरणका प्रमुख कार्यकारी अधिकृत पोखरेलले भने, डिजाइनका हकमा पनि विज्ञजनको रायसुझाव र स्थानीय सरोकारलाई समेटिने भएको छ। यसअघि काठमाडौं महानगरले बहुवर्षीय योजनाअन्तर्गत निर्माण सम्पन्न गर्ने भनेर काष्ठमण्डपका लागि कार्ययोजना तय गरेको थियो। काष्ठमण्डप पुनर्निर्माणमा झन्डै १८ करोड रुपैयाँ लाग्ने अनुमान छ। धरहरा निर्माण मिश्रित प्रणालीमा भूकम्पका कारण धराशायी बनेको ऐतिहासिक धरहराको प्राचीन संस्कृति झल्किने गरी मिश्रित प्रणालीमा पुनर्निर्माण गर्ने सहमति भएको छ। राष्ट्रिय पुनर्निर्माण प्राधिकरणका प्रमुख कार्यकारी अधिकृत गोविन्द पोखरेलको संयोजकत्वमा सोमबार बसेको सरोकारवाला निकायसहितको बैठकमा प्राधिकरण, नेपाल टेलिकम, पुरातत्त्व विभाग र मेरो धरहरा म बनाउँछु अभियानको संयुक्त पहलमा धरहरा पुनर्निर्माण गर्ने सहमति भएको हो। बैठकमा प्राधिकरणका प्रमुख कार्यकारी अधिकृत पोखरेलले मुलुककै पहिचानको रूपमा रहेको धरहरा पुनर्निर्माणलाई तीव्रता दिएर अबको तीन वर्षमा सक्ने गरी काम थाल्नुपर्ने बताए। करिब ८ अर्ब रुपैयाँ लागत अनुमान गरिएको धरहरा पुनर्निर्माणका लागि अहिलेसम्म मेरो धरहरा म बनाउँछु अभियानअन्तर्गत करिब ९ करोड रुपैयाँ जम्मा भइसकेको छ। नेपाल टेलिकमले धरहरा पुनर्निर्माणमा चासो देखाए पनि ठोस रूपमा प्रक्रिया अघि बढ्न सकेको थिएन। महानगरपालिका, नेपाल टेलिकम, पुरातत्त्व विभाग लगायतका निकायबीच आवश्यक समन्वय नभएपछि प्राधिकरणले धरहरा पुनर्निर्माणलाई प्राथमिकता दिन सरोकारवाला निकायलाई ताकेता गरेको थियो। सोमबार प्राधिकरणले बोलाएको बैठकमा नेपाल टेलिकम, पुरातत्त्व विभाग, पर्यटन मन्त्रालय र महानरपालिकाका प्रतिनिधि सहभागी थिए।"
किस्ता नरोकिने,"काठमाडौं (कास) राष्ट्रिय पुनर्निर्माण प्राधिकरणले निजी आवास अनुदान वितरणका लागि ५३ अर्ब रुपैयाँ स्थानीय विकास मन्त्रालयमा पठाएको छ। अनुदान वितरणका लागि समयसीमा निर्धारण गरेको प्राधिकरणले जिल्लामा पहिलो, दोस्रो र तेस्रो किस्ताको रकम अभाव हुन नदिन अग्रिम रूपमै संघीय मामिला तथा स्थानीय विकास मन्त्रालयअन्तर्गतको केन्द्रीय आयोजना कार्यान्वयन इकाईलाई बुधबार रकम पठाइएको प्रवक्ता यमलाल भुसालले जानकारी दिए। अबको एक वर्षभित्रमा निजी आवास पुनर्निर्माण गर्ने प्राधिकरणको उद्देश्य छ।नयाँ आर्थिक वर्ष सुरु भएपछि प्राधिकरणले निजी आवास अनुदान वितरणका लागि पहिलो पटक यो रकम स्थानीय विकास मन्त्रालयलाई पठाएको हो। उक्त रकम भूकम्प प्रभावित जिल्लामा निजी आवास अनुदान वितरणका लागि आवश्यकताअनुसार संघीय मामिला तथा स्थानीय विकास मन्त्रालय अन्तर्गतको केन्द्रीय आयोजना कार्यान्वयन इकाईले लाभग्राहीलाई वितरण गर्नेछ। प्राधिकरणले निजी आवास अनुदान वितरणलाई तीव्रता दिन अग्रिमरूपमै भूकम्प प्रभावित जिल्लामा रकम पठाएर आवश्यक समन्वय गर्न सरोकारवाला निकायलाई निर्देशन दिइसकेको छ। प्राधिकरणले चालु आर्थिक वर्षको अन्त्यसम्ममा अनुदानको सबै रकम वितरण गर्ने कार्ययोजना छ। अहिलेसम्म भूकम्प प्रभावित ३१ जिल्लामा अनुदान सम्झौता भएका कुल लाभग्राही मध्ये ६ लाख ३ हजार ५३ लाभग्राहीले अनुदानको पहिलो किस्ता लिइसकेका छन्। दोस्रो र तेस्रो किस्ता वितरण पनि भइरहेको छ। सर्वेक्षणबाट पहिचान भएका कुल ७ लाख २४ हजार ८ सय ९५ लाभग्राहीमध्ये ६ लाख ३१ हजार ८२ लाभग्राहीसँग अनुदान सम्झौता भएको थियो। पहिलो चरणमा भूकम्प अतिप्रभावित १४ जिल्लालाई प्राथमिकता दिएर अनुदान वितरण गरिए पनि कम प्रभावित १७ जिल्लामा समेत अहिले अनुदान वितरणको काम हुँदै छ।"
ढलको निकास नहुँदा डुबान,"भक्तपुर बाराका विवेक यादव सूर्यविनायक नगरपालिका २ बालकोट हाइटमा ज्यामी काम गर्छन्। उनका ६ जना साथीले एक घर निर्माणको ठेक्का लिएका छन्। उक्त निर्माणाधीन घर सम्पन्न नहुन्जेल उनीहरू घरसँगै दुई महिनादेखि अस्थायी टहरा निर्माण गरी बसोबास गरिरहेका छन्। गत साता सुतिरहेकै अवस्थामा उनी त्यही टहरामा डुबानमा परे। राति ६ जना साथीहरू सुतिरहेका थियौं, विवेकले भने, एक्कासि ओछ्यान भिज्यो, बाहिर निस्किँदा पूरै डुबान थियो। उनीहरू त्यही टहरामै इँटाको टाँड बनाई पलङ राखेर बसोबास गरिरहेका छन्। सुनसरी इनरुवाका रामदेव यादव बालकोट हाइटमा इनारको रिङ बनाउने काम गर्छन्। जग्गा भाडामा लिएर चार वर्षदेखि जस्ताको टहरा बनाई रिङ बनाउने पेसा गर्दै आएका उनी डुबानका कारण दुई सातायता विस्थापित हुनुपरेको छ। राति सुतिरहेकै बेला डुबानमा परियो, उनले भने, घरभित्रका सामानहरू निकाल्न समेत पाइएन। सूर्यविनायक नगरपालिका २ बालकोट हाइटस्थित रागिनी आर्ट अगाडिको बस्ती डुबानमा परेको छ। परम्परागत रूपमा वर्षौंदेखि बग्दै आएको ढल तथा पानीको निकास टालिदिएपछि दुई सातादेखि १० घर डुबानमा परेका हुन्। सडक विस्तारका क्रममा पानी निकासका लागि परम्परागत रूपमा बग्दै आएको स्थानमै ढल राखेर व्यवस्थित गरे पनि तल्लो भेगका स्थानीय व्यक्तिले ढलभित्रै ढलान गरेर निकास बन्द गरिदिएपछि बस्ती डुबानमा परेको स्थानीय बासिन्दाको गुनासो छ। बस्ती डुबानमा परेपछि घरमा ओहोरदोहोर गर्न समेत समस्या परेको छ, स्थानीय उर्मिला थापाले भनिन्, पानी पसेर विद्युत् आपूर्ति गडबड हुने डरले विद्युत्को लाइन नै बन्द गरेर बसेका छौं।ढल निकासका लागि वडा कार्यालय र डिभिजन सडक कार्यालयमा आवेदन दिँदा पनि समस्याको समाधान नभएको उनीहरूको गुनासो छ। बुधबार डिभिजन सडक कार्यालय भक्तपुरका इन्जिनियरको टोलीले डुबान क्षेत्रको अनुगमन गरे पनि ठोस काम भने नभएको स्थानीय सुमित्रा कार्कीले बताइन्। स्थानीयकै अवरोधका कारण ढल निकास रोकिएको डिभिजन सडक कार्यालय भक्तपुरले जनाएको छ। तल्लो भेगका स्थानीय व्यक्तिले परम्परागत रूपमा बग्दै आएको पानीको निकास टालिदिएका छन्, डिभिजन सडक कार्यालय भक्तपुर प्रमुख गुरुप्रसाद अधिकारीले भने, दुई पक्षबीचको झगडा हो, स्थानीय तहको समन्वयबिना समाधान हुन सक्दैन। स्थानीय तहबाटै तल्लो र माथिल्लो भेगका स्थानीय बासिन्दालाई मिलाउनुपर्छ, उनले भने। सडक कार्यालय एक्लैले समस्याको समाधान गर्न नसक्ने उनले बताए। ढल निकासका लागि कार्यालयले आवश्यक सामग्रीलगायत मेसिन उपलब्ध गराउने समेत उनले बताए।"
संग्रहालय समितिले सर्वोच्चको आदेश टेरेन,"ललितपुर (कास) पाटन संग्रहालय विकास समितिले सर्वोच्च अदालतको आदेशलाई अटेर गरेको छ। सर्वोच्चले विश्व सम्पदामा सूचीकृत पाटन दरबार स्क्वायर हखा:टोलस्थित कोतपाटीको ३३ वटा पसल कवलमध्ये १२ वटा धार्मिक सांस्कृतिक रीतिस्थिति सञ्चालनका लागि खाली राख्न आदेश गरेको थियो। १८ वटालाई व्यावसायिक प्रयोजनका लागि बहालमा दिन संग्रहालय र साबिकको ललितपुर उपमहानगरपालिकाको नाउँमा आदेश जारी गरेको थियो।२०७३ भदौ १६ मा सर्वोच्चले दिएको आदेश पालना गर्नुको सट्टा समितिले ९ वटा पसललाई भाडामा दिने भनेर ३ वटा निकायलाई सम्झौताका लागि पत्राचार गरेको छ। धार्मिक कार्यका लागि छुट्याएको १२ कवलमध्ये ३ वटा कार्यालय सञ्चालनका लागि छुट्याएको हो। हखा:टोल सुधार संघले संग्रहालयले सम्झौताका लागि पठाएको पत्रप्रति आपत्ति जनाएको छ। संघका अध्यक्ष शरण शाक्यले सर्वोच्चको निर्णयपछि भित्रभित्रै ९ वटा कवलको शुल्क लिएर दिन लागेको आरोप लगाए। ३ वटा ज्यापू समाज, ३ वटा महानगरपालिका र ३ वटा हखा: टोलका लागि भनी छुट्याएको छ, उनले भने, यो सरासर सर्वोच्चको मानहानि भएको छ। उनले यसबारेमा संग्रहालय विकास समितिलाई ध्यानाकर्षण गराइसकेको बताए। अझ पनि आदेश कार्यान्वयन नभएमा सर्वोच्चमा पुन: रिट दायर गर्छौं, उनले भने, नभए अख्तियार पनि जान बाध्य हुन्छौं। उनले ९ वटा कवल भाडामा लगाउन प्रकाशित गर्नुपर्ने सूचना पनि प्रकाशित नगरेको बताए। पाटन संग्रहालयले भने सर्वोच्चले जारी गरेको आदेश विवादित १२ वटा पसल कवलको हकमा नभई अन्य १८ वटा कवलको मात्र भएको दाबी गरे। संग्रहालयका कार्यकारी अधिकृत सुरेश लाखेले ९ वटा कवल भाडामा लगाउने बारेमा सर्वोच्च अदालतमा रिट पर्नुअघि नै टेन्डर आह्वान भइसकेको बताए। कोतपाटी संरक्षणको नाममा अधिकार जमाउन खोजेको देखिन्छ, उनले भने, ज्यापू समाजले माग गरेअनुसार समाजको संग्रहालय प्रवद्र्धन गर्ने उद्देश्यले ३ वटा कवल, हखा: टोलकै महिला समूहको मागअनुसार ३ वटा कवल महानगरमार्फत दिन लागेको हो।संघका अनुसार धार्मिक कार्यका लागि छुट्याएको कवलमा इन्द्रजात्राको बेला समयबजी बाँध्ने, मच्छिन्द्रनाथ रथ तान्दा बिग्रिँदा मच्छिन्द्रनाथको मूर्ति राख्न, पञ्चदान गर्दा दिपंकर तथागत बुद्धमूर्ति र दसैंमा धनु बजाउने प्रयोग हुने ठाउँ हो। त्यस्तै ३ वटा कवलमा दोलखाबाट देवता साधना गरी ल्याइएको भीमसेनको मूर्ति स्थापना गरिएको छ। जुन संरक्षणका लागि पुरातत्त्व विभाग अन्तर्गतको दरबार हेरचाह तथा स्मारक संरक्षण कार्यालय ललितपुरले हखा: टोलवासीलाई जिम्मा लगाएको छ।"
सहपाठीद्वारा सहयोग,"काठमाडौं (कास) क्यान्सरपीडित बालिका दिया भुजेलको उपचारार्थ उनी पढ्ने स्कुलका विद्यार्थीले सहयोग जुटाएका छन्। बौद्ध महांकालस्थित सामुदायिक स्कुल जनकल्याण माविमा पढ्ने १२ वर्षीया दियाको ग्ल्यान्ड क्यान्सरको दुईपटक शल्यक्रिया भइसकेको छ। तेस्रो शल्यक्रिया गर्न खर्च अपुग भएपछि सहपाठीहरूले नयाँ युक्ति लगाएका हुन्। उनीहरूले ५१० रुपैयाँका दरले १२ हजार रुपैयाँ उठाए। त्यसबाट स्कुलमै स्टल राखेर खानाका परिकार बनाए। त्यसको बिक्रीबाट आएको नाफासहित जम्मा १८ हजार रुपैयाँ बनाएर सहयोग गरे। चिकित्सकले कम्तीमा ८० हजार रुपैयाँ लाग्छ भनेका रहेछन्, स्कुलकी संयोजक सविता पोखरेलले भनिन्, नपुग खर्च जुटाउन लागिपरेका छौं।"
बालश्रममुक्तलाई सम्मान,"ललितपुर (कास) ग्लोबल फेयरनेस इनिसिएटिभ (जीएफआई)ले १४ जिल्लाका ४० इँटा उद्योगमध्ये बालश्रम मुक्त भएका १६ वटा उद्योगलाई सम्मान गरेको छ। जीएफआईले नेपाल सरकार, ह्युम्यानिटी युनाइटेड, नेपाल गुडविल फाउन्डेसन र इँटा उद्योगहरूको सहयकार्यमा उद्योगलाई बालश्रम मुक्त बनाउने उद्देश्यले सञ्चालित बेटर ब्रिक नेपाल परियोजनाअन्तर्गत सम्मान गरेको हो। सम्मानित हुनेमा भक्तपुर इँटा तथा टायल उद्योगका प्रोप्राइटर गोविन्दप्रसाद मल्ल, अस्मिता इँटा उद्योगी बालकृष्ण घिमिरेलगायत छन्। कार्यक्रममा उपराष्ट्रपति नन्दबहादुर पुनले बालश्रम अन्त्य गर्न सरकारको प्रयास जारी रहेको बताए। अपेक्षित नतिजा हासिल हुन नसकेको अवस्थामा जीएफआईले चालेको प्रयास सह्राहनीय छ, उनले भने। जीएफआईका निर्देशक होमराज आचार्यले अबको परिर्वतन कानुनका धाराहरूबाट मात्र सम्भव नभएको बताए।"
"दक्षता एउटा, जिम्मेवारी अर्कै","कञ्चनपुर स्थानीय तहमा तोकिएभन्दा बाहिरका कर्मचारी पठाइँदा व्यवस्थापन झन्झटिलो बनेको जनप्रतिनिधिको गुनासो छ। कर्मचारी समायोजनका नाममा फरक दक्षताका जनशक्ति पठाइएको उनीहरू बताउँछन्। वडा तहमा नासुस्तरका वडा सचिव, लेखा सहायक वा खरिदार र एक कार्यालय सहयोगी गरी ३ कर्मचारीको दरबन्दी छ। तर, खटाइएका छन्, प्राविधिक तथा करार र अस्थायी कर्मचारी।प्रशासनिक कामकाजका लागि प्राविधिक पठाइएको छ, वेदकोट नगरपालिका प्रमुख अशोक चन्दले भने, प्राविधिक चाहिने ठाउँमा चाहिँ प्रशासनिक पठाइएको छ। कतिपय करार र अस्थायी कर्मचारीसमेत पठाइएकाले उनीहरूलाई व्यवस्थापन गर्न समस्या देख्छन् चन्द। वडातहमा समेत प्राविधिक कर्मचारी पठाइएको उनले बताए। अस्थायी र करार अवधि सकिएका कर्मचारी पठाउँदा नयाँ स्थानीय तहमा हाजिर गराउन अप्ठ्यारो परेको जनप्रतिनिधि र सम्बन्धित तहका कर्मचारीकै भनाइ छ। दरबन्दी नै नभएका पदमा कसरी हाजिर गराउने? एक कर्मचारीले भने, म्याद थप्नुपर्ने कर्मचारीलाई समेत नथपी फलानो नगरपालिका वा गाउँपालिकामा हाजिर हुनू भनी चिठीसहित पठाइएको छ, तिनलाई कहाँबाट तलब खुवाउने? सामाजिक परिचालक र विगतको स्थानीय निकायका कर्मचारीलाई हाजिर गराउन समस्या भएको कार्यकारी अधिकृतहरू बताउँछन्। विगतकालाई नयाँ नगरपालिका वा गाउँपालिकामा पठाउँदा कुन दरबन्दीमा राख्ने भन्नेमा समस्या छ। म्याद नथपिएका करार कर्मचारीलाई हाजिर गराउँदा हामी समस्यामा पर्छांै, एक कार्यकारी अधिकृतले भने, उनीहरूलाई तलब खुवाउन पाइँदैन, कुन काममा पठाउने हो, त्यो पनि निश्चित छैन। जनप्रतिनिधिले कर्मचारी समायोजन समिति संयोजकसमेत रहेका प्रजिअ मनोहरप्रसाद खनाललाई लिखित रूपमै उक्त समस्या जानकारी गराउने तयारी गरिरहेको नगरप्रमुख चन्दले बताए। मौखिक रूपमा भने जानकारी गराइसकिएको उनको भनाइ छ। प्रजिअ खनालले माथिल्लो निकायले निर्णय गरेअनुसारका कार्यालयका कर्मचारीलाई स्थानीय तहमा समायोजनको काम भइरहेको बताए। कृषि, वन, जनस्वास्थ्य, नगर विकास, हुलाक, शिक्षा, पशु सेवा, जिल्ला समन्वय समितिका कर्मचारी समायोजनमा एक चरणको काम सकिएको जानकारी दिए। सम्बन्धित कार्यालय प्रमुखलाई मापदण्डअनुसार समायोजन गर्न, आपसमै सरसल्लाह गरेर स्थानीय तहमा जान भनिसकेका छौं, उनले भने, कार्यालय प्रमुखले मिलाउन नसके ज्येष्ठता र योग्यताका आधारमा समायोजन गर्छाैं। अस्थायी र करारको समस्या जिससबाट समायोजनमा पठाइएका कर्मचारीमा हुन सक्ने प्रजिअ खनालले बताए। स्थानीय विकास अधिकारी राजेश पौडेलले जिससका १० कर्मचारीको सूची पठाएकामा सोहीअनुसार समायोजन गरिएको उनको भनाइ छ। म्याद नथपी कर्मचारी समायोजन भएको छैन, खनालले भने।"
कार्यालय सुनसान,"ताप्लेजुङ (कास) सधैंजसो भीडभाड रहने जिल्ला समन्वय समिति अहिले शून्य छ। कर्मचारी जति स्थानीय तहमा पठाइएका छन्। कार्यालयमा अहिले थोरै कर्मचारी मात्र छन्। उनीहरू पनि आफूहरूलाई कहाँ खटाइने हो, अन्योलमा छन्।कार्यालयमा योजना शाखाकी तुलसा निरौला, ऊर्जा शाखाका उज्ज्वल श्रेष्ठ र केही कार्यालय सहयोगी मात्र भेटिए। खै कता पठाइने हो, पूरै अन्योल छ, निरौलाले भनिन्, समन्वय समिति यत्तिकै सुनसान हुने हो कि भरिने हो, पत्तो छैन। साउन लागेदेखि नै कार्यालय सुनसान हुन थालेको उनले जानकारी दिइन्। सरकारले आर्थिक वर्ष सकिएसँगै स्थानीय तहमा कर्मचारी व्यवस्थापनलाई प्राथमिकता दिएको छ। जिससमा केन्द्रबाट कार्यक्रम आउन छाडेको निरौलाले बताइन्। गाउँपालिकामा विनियोजित बजेटबारे बुझ्न आएका जिल्ला कृषि विकास कार्यालयका योजना अधिकृत किशुनदेव रावतलाई उनी आफूहरूसँग योजनासम्बन्धी नयाँ कार्यक्रम नरहेको सुनाउँदै थिइन्। अन्य कार्यालयको अवस्था पनि यस्तै छ। विगतमा आर्थिक वर्ष सकिएपछि बिदा लिएर घर जाने गरेका कर्मचारी अहिले यतै छन् तर कार्यालयमा नियमित भने बस्दैनन्। नायब सुब्बाभन्दा तलका कर्मचारीलाई कार्यालयले गाउँपालिकामा खटाइसकेको छ। कार्यालय सहयोगीदेखि सुब्बासम्मको दरबन्दी रहेका गाउँपालिकाको नामसूची प्रत्येक कर्मचारीको खल्तीमा छ। उनीहरूलाई गाउँपालिकाका निर्वाचित पदाधिकारीले बोलाइसकेका छैनन्। कर्मचारीले पनि कहिलेदेखि खटिने भनेर निर्णय लिइसकेका छैनन्। त्यहाँ पुगेर कोसँग समन्वय गर्ने, कहाँ बस्ने पत्तो छैन, एक कर्मचारीले भने। जनप्रतिनिधिले पनि कर्मचारीबारे त्यति चासो देखाएका छैनन्। फक्ताङ्लुङ गाउँपालिका अध्यक्ष सरोज एभेङले भने, खै, आफ्नै व्यस्ततामा छौं, निर्वाचित प्रतिनिधिको विभागीय जिम्मेवारी, मतदाताको अपेक्षालगायत विषयमै छलफल जारी छ। केही गाउँपालिका यस्ता पनि छन्, कार्यकारी अधिकृत बस्ने ठाउँसम्म छैन। अध्यक्षउपाध्यक्ष पनि केन्द्रमै बैठक बसेर घर फर्कन्छन्।मेरिङदेन, फक्ताङ्लुङ, मिक्वाखोलाजस्ता बस्ती असाध्यै पातला छन्। भएका एकदुई घरमा पनि होटलपसल चलाइएका छन्। गाउँपालिका भवन नभएका यी गाविसमा जनप्रतिनिधि साँघुरो ठाउँमा बसेर बैठक गर्छन्। पुराना बजार भएका सिदिङा, सिरिजंघा, याङवरक, आठराई त्रिवेणी, मैवाखोला गाउँपालिकामा केही दिन काम चलाउन सकिने अवस्था छ। आठराई त्रिवेणीका अध्यक्ष विश्व सिटौला कर्मचारी आवासका लागि विशेष व्यवस्था गर्नुपर्ने बताउँछन्। सहरमा जस्तो कोठा, शौचालय, भान्साघर त अहिले हुन सक्दैन तर चाँडै व्यवस्थापन गर्ने योजनामा छौं, उनले भने।"
जिससमा नयाँ नेतृत्व,"मुगु जिल्ला समन्वय समिति मुगुको संयोजकमा एमालेका पूर्णबहादुर रोकाया, उपसंयोजकमा कर्णशिला मल्ल चुनिएका छन् । त्यसैगरी सदस्यमा नरकला भाम, शोभा बुढा, मनोसरा टमाटा, दलबहादुर शाही, झुमानसिंह कुमाई र नन्दबहादुर रोकाया निर्विरोध भए । एक महिला सदस्यमा माओवादी केन्द्रकी जानदेवी शाही चुनिएको मुख्य निर्वाचन अधिकृत पूर्णेश्वरप्रसाद उपाध्यायले जानकारी दिए।नेतृत्वमा बुढा डोल्पामा संयोजकमा शेरबहादुर बुढा र उपसंयोजकमा नरबहादुर बुढा विजयी भए । सदस्यमा प्रेमलाल कामी, देवी घर्ती, देवीलक्ष्मी रोकाया र माया ठकुल्ला, मैन ठकुल्ला, रामप्रसाद महत निर्विरोध चुनिएका छन्। उनीहरु सबै एमालेका हुन् । एक खुला सदस्यमा राप्रपाका चन्द्रबहादुर बुढा निर्विरोध भए। मुख्य निर्वाचन अधिकृत सनतचन्द्र लवटका अनुसार जिससमा एमालेबाहेक दलको उम्मेदवारी परेन। चुनावका लागि एमालेका १०, माओवादी केन्द्रका ३ र राप्रपाका ३ मतदाता थिए। गठबन्धन विजयीजाजरकोटमा कांग्रेसमाओवादी गठबन्धन विजयी भएको छ। बुधबार भएको चुनावमा माओवादी केन्द्रका मनबहादुर रावल १४ मध्ये ८ मत ल्याएर संयोजन चुनिएका छन् । निकटतम प्रतिद्वन्द्वी एमालेका गोरे कार्कीले ६ मत ल्याएको मुख्य निर्वाचन अधिकृत लीलाराज अधिकारीले बताए। उपसंयोजकमा कांग्रेसका ज्ञानिप्रसाद शर्मा ८ मत ल्याएर विजयी भए।सदस्यमा कांग्रेसका तेजविक्रम शाह, कल्दर सिंह, जनक बादी र जुनकिरी दमाई विजयी भए भने माओवादी केन्द्रका सरस्वती विष्ट, वीरबहादुर रावत र गरिमा शाही चुनिए। २ दलको सहमतिअनुसार संयोजकसहित ४ पदमा माओवादी केन्द्र र उपसंयोजकसहित ५ पदमा कांग्रेसको उम्मेदवारी परेको थियो। उम्मेदवारी रद्द गर्न उजुरीखोटाङ जिससका लागि एमालेबाट संयोजकमा बबी चाम्लिङ राईको उम्मेदवारी रद्द हुनुपर्ने भन्दै मुख्य निर्वाचन कार्यालयमा उजुरी परेको छ। राई अल्पसंख्यक कोटाबाट मनोनीत हुन नमिल्ने र उनले जिससको प्रमुखमा समेत उम्मेदवारी दिएकाले रद्द हुनुपर्ने उजुरीमा माग गरिएको छ । संयोजकका प्रत्याशी प्रकाशकुमार श्रेष्ठ र कांग्रेस जिल्ला कार्यसमिति सचिव इच्छुराम रानाले उजुरी दर्ता गराएका हुन्। राई गत असार २२ मा अल्पसंख्यक कोटाबाट मनोनीत भएका थिए। मुख्य निर्वाचन अधिकृत तथा जिल्ला न्यायाधीश शान्तिप्रसाद आचार्यले भने नगर कार्यपालिकामा अल्पसंख्यक मनोनीत हुनुअघि र जिससको चुनाव कार्यतालिकाअनुसार दाबी विरोधको समयमा उजुरी नपरेकाले यसको छिनोफानोका लागि निर्वाचन आयोग केन्द्रीय कार्यालयमा पठाइएको बताए। आयोगले जे भन्छ त्यहीअनुसार हुन्छ, उनले भने, चुनाव तालिकाअनुसार सदर भए प्रक्रिया बढ्छ, नत्र स्थगित हुन्छ।समितिको चुनावी प्रक्रिया साउन १५ बाट बढेको थियो। यसअनुसार १५ गते मतदाता नामावली प्रकाशन, साउन १६ मा मनोनयन दर्ता, साउन १७ को बिहान ८ देखि १० बजेसम्म दाबी विरोध गर्ने, साउन १८ मा चिह्न वितरण र साउन २० मा चुनाव गर्ने कार्यतालिका छ। समितिमा प्रमुख, उपप्रमुख, महिला सदस्य ३, दलित तथा अल्संख्यक १ र बाँकी ३ सदस्य निर्वाचित हुनेछन्। यसमा कांग्रेस र एमालेले उम्मेदवारी दर्ता गराएका छन्।"
गोर्खाल्यान्ड आन्दोलन मझधारमा,"दार्जिलिङ अलग प्रान्त गोर्खाल्यान्डको मागसहित यहाँका नेपालीभाषी (गोर्खा) भारतीयले चर्काएको आन्दोलन बिहीबार ५० दिन पुग्यो। गोर्खाल्यान्डको इतिहासमै सबैभन्दा लामो समय चलेको आन्दोलनको उपलब्धि भने अहिलेसम्म शून्य नै छ। आन्दोलन मझधारमै अलमलिइरहे पनि स्थानीय जनता गोर्खाल्यान्डबाहेक अरू व्यवस्था स्विकार्ने पक्षमा छैनन्। चर्को जनदबाबकै कारण राजनीतिक दल पनि गोर्खाल्यान्डबाहेकको व्यवस्था खोज्ने पक्षमा तत्काल देखिँदैनन्। तर, आन्दोलनलाई कुन ढंगले अघि लैजाने र गन्तव्य समात्ने भन्ने प्रस्ट खाका दलीय संयन्त्र गोर्खाल्यान्ड मुभमेन्ट कोओर्डिनेसन कमिटी (जीएमसीसी) सँग छैन। दलहरूको अदूरदर्शिताका कारण आन्दोलन गन्तव्यहीन बन्न थालेको बौद्धिक जमातको विश्लेषण छ। लेखक राजा पुनियानी भन्छन्, जीएमसीसीको कर्मसूची बलियो छैन। योजना फितलो छ। आन्दोलनको दीर्घकालीन रोडम्यापको अभाव छ। केन्द्र सरकारले अहिलेसम्म आन्दोलनलाई सुनेको नसुन्यै गरिरहेको छ। राज्य सरकारले बारम्बार वार्ताका लागि आग्रह गर्दै आएको छ तर जनता र दल ऊसँग छलफल गर्ने पक्षमै छैनन्। दुई दिनअघि उत्तर बंगालको चोपडामा सभालाई सम्बोधन गर्दै बंगालकी मुख्यमन्त्री ममता बेनर्जीले अडान दोहोर्याइन्, वंग भंग होवेना। अर्थात्, बंगाल टुक््रयाउन दिइन्न। यो भनाइबाटै प्रस्ट हुन्छ कि उनी दार्जिलिङलाई बंगालबाट अलग्याएर कुनै अधिकार दिने पक्षमा छैनन्। शान्तिपूर्ण ढंगबाट समस्याको निकास खोजिए दार्जिलिङलाई जुनसुकै अधिकार दिन्छु तर बंगालमै बस्नुपर्छ, उनले भनेकी थिइन्। बेनर्जीले जारी आन्दोलनमा नेपालका माओवादीको संलग्नता रहेको आरोप लगाइरहेकी छन्। चीनले समेत आन्दोलन उचाल्न सहयोग गरेको उनी बताउने गर्छिन्। केही दिनअघि कोलकातामा पत्रकारसँग इलामको पशुपतिनगर नाकाक्षेत्रमा ४० भन्दा वढी चिनियाँ स्कुल सञ्चालनमा रहेको अपुष्ट आरोप पनि लगाउन भ्याइन्। माग पूरा गर्नेभन्दा पनि आन्दोलन दबाएर अधिकारविहीन बनाउने पक्षमा बेनर्जी लागेको प्रस्ट हुन्छ, राजनीतिक विश्लेषक सीके श्रेष्ठले भने, बेनर्जीको मुख्य योजना भनेकै दार्जिलिङका नेपालीभाषीलाई अधिकारविहीन बनाउने र गोर्खाल्यान्ड मुद्दा नै तुहाउने देखिन्छ। सिक्किमका मुख्यमन्त्री पवन चाम्लिङले प्रधानमन्त्री नरेन्द्र मोदी र गृहमन्त्री राजनाथ सिंहलाई भेटेरै गोर्खाल्यान्ड संवैधानिक अधिकार भएकाले तत्काल गठन गर्न अनुरोध गरे। तर, केन्द्र सरकार यो मामलामा बेखबरझैं बनिरहेको छ। राजनीतिक अगुवा तथा बुद्धिजीवी डीएस बमजन गोर्खाल्यान्ड आन्दोलन मझधारमा अल्झिन पुगेको बताउँछन्। यसको कारण दलहरू प्रस्ट खाका लिएर अघि नबढ्नु मात्रै होइन, दलहरूबीचको एकता संकट पनि हो, उनले भने। खासगरी विमल गुरुङले अगुवाइ गरेको गोर्खा जनमुक्ति मोर्चा र सुवास घिसिङपुत्र मन नेतृत्वको गोर्खा राष्ट्रिय मुक्ति मोर्चाबीच आन्दोलन अघि बढाउने कुरामा अझै मतैक्य देखिन्न। केही समयअघि हिंसात्मक आन्दोलन हुँदा दार्जिलिङ रणभूमिजस्तै बनेको थियो। अहिले आन्दोलन केही शान्त देखिए पनि भविष्यमा पुन: हिंसाको बाटो नसमात्ला भन्न सकिन्न। शान्तिपूर्ण आन्दोलन भविष्यमा हिंसात्मक बन्ने र अझै धेरै जनधनको क्षति हुन सक्ने आकलन पनि बुद्धिजीवी समुदायको छ। दलहरूले भविष्यमा कस्तो निर्णय लिने हुन्, त्यसैमा आन्दोलन निर्भर हुन्छ, साहित्यकार नरबहादुर दाहालले भने, दलले बडो गम्भीरतासाथ निर्णय लिन जरुरी देखिन्छ जुन जनभावनाको हितअनुकूल होस्। आन्दोलन दमन गर्न राज्य सरकारले दार्जिलिङ र कालिम्पोङसहितका क्षेत्रमा करिब ६ सय हाराहारी हतियारधारी सुरक्षा दस्ता तैनाथ गरेको छ। अहिलेसम्म ९ जनाको मृत्यु भइसकेको छ। सयौं अंगभंग भएका छन्। आन्दोलनकारीले सरकारी भवन, सवारी तथा सुरक्षाकर्मीका २ दर्जन बढी कार्यालयमा आगो लगाएर ध्वस्त पारिसकेका छन्। धेरै कार्यकर्तालाई प्रहरीले पक्राउ गरेको छ। आन्दोलनका कारण अहिलेसम्म ४ सय करोडभन्दा बढीको आर्थिक क्षति बेहोरेको भारतीय सञ्चार माध्यमले जनाएका छन्। खास गरी चिया, पर्यटन क्षेत्रबाट दार्जिलिङले बर्सेनि करोडौं आम्दानी गर्दै आएको थियो। स्कुल, कलेजजस्ता शैक्षिक संस्था ठप्प छन्। इन्टरनेट, टेलिफोन र भीटी च्यानलको प्रसारणमाथि पनि प्रतिबन्ध छ। नाकाबन्दी जारी छ। खाद्यान्न अभाव यथावत् छ। दुई सातादेखि दार्जिलिङ, मिरिक, खर्साङ, कालिम्पोङका साथै तराईको सुकुना र डुबर्समा आमरण अनशन जारी छ। उनीहरू गोर्खाल्यान्ड गठन नभएसम्म अनशन नत्याग्ने अडानमा छन्। कतिपयको स्वास्थ्य अवस्था नाजुक बन्दै गएको छ। दार्जिलिङका राजनीतिक दलहरूको साझा संयन्त्र गोर्खाल्यान्ड मुभमेन्ट कोओर्डिनेसन कमिटीले दिल्ली लक्षित विरोध कार्यक्रम जारी राखेको छ। मंगलबार सम्पन्न संयन्त्रको बैठकले बन्द र अनशन जारी राख्दै थप कार्यक्रम सार्वजनिक गरेको छ। संयन्त्रका संयोजक कल्याण देवानले दिल्लीमा विभिन्न दलका सांसदलाई गोर्खाल्यान्ड आन्दोलनबारे जानकारी गराउँदै समर्थन जुटाइने बताए। प्रधानमन्त्री, गृहमन्त्रीलाईसमेत प्रत्यक्ष भेटी गोर्खाल्यान्ड गठनका लागि पहल गर्न आहान गरिने उनको भनाइ छ।"
कल बाइपास गर्ने गिरोह पक्राउ,"काभ्रे (कास) प्रहरीले बनेपा गोदामचोकबाट कल बाइपास गरिरहेको आरोपमा ५ जनालाई पक्राउ गरेको छ। केन्द्रीय अनुसन्धान ब्युरो (सीआईबी) र इलाका प्रहरीको टोलीले बाइपास गर्न प्रयोग हुने भीओईपी प्रविधि (भोइस ओभर इन्टरनेट प्रोटोकल) सम्बन्धी मेसिन २, ल्यापटप, विभिन्न कम्पनीका राउटर, स्मार्ट टेलिकम र एनसेल कम्पनीका सिम १ सय २२ थान, नगद १७ हजार र ६ थान मोबाइल सेट बरामद गरेको छ। प्रहरीले रोशी६ सिपाली चिलाउनेका विनोदकुमार मैनाली, म्याग्दीको मंगला गाउँपालिका२ का केशवराज पौडेल, रोशी गाउँपालिका३ शिखरआम्बोटेका विकास लामा, चौंरीदेउराली४ का सुजन लामा र दोलखाको फस्कु गाउँपालिका८ अवि थापालाई पक्राउ गरेको हो। उनीहरूलाई दूरसञ्चार ऐन, २०५३ को दफा ४७ (५) बमोजिमको कसुरमा मुद्दा चलाइने प्रहरी प्रमुख एसपी सहकुलबहादुर थापाले जानकारी दिए।"
विष खुवाउने पति पक्राउ,दोलखा (कास) पत्नीलाई कुटपिट गर्दै विष खुवाएको जाहेरीका आधारमा प्रहरीले भीमेश्वर२ का ४१ वर्षीय हरि सुवेदीमाथि ज्यान मार्ने उद्योगअन्तर्गत मुद्दा चलाएको छ। हरिले ३९ वर्षीया पत्नी रोजीलाई सोमबार कुटपिट गर्दै विष खुवाएका थिए। घटनालगत्तै प्रहरीले रोजीलाई अस्पताल पुर्याएको डीएसपी रामेश्वर कार्कीले बताए।त्यस्तै दुई महिनाअघि पत्नीमाथि तातो तेल खन्याएर फरार रहेका कुमार तामाङ पनि पक्राउ परेका छन् । वैत्येश्वर६ नाम्दुका तामाङले जेठ २६ गते घरायसी विवादमा पत्नी उर्मिलामाथि तातो तेल खन्याएका थिए ।
थप पाँचमा स्वाइनफ्लु,स्याङ्जा (कास) वालिङमा स्वास्थ्य परीक्षण गराएका थप पाँच जनामा स्वाइनफ्लु संक्रमण पाइएको छ। वालिङ१४ का एक जनाको राजधानीमा उपचारका क्रममा मृत्यु भएको थियो। मृत्युको कारण स्वाइनफ्लु संक्रमण रहेको पुष्टि भएपछि स्थलगत परीक्षणका लागि राजधानीबाट चिकित्सकको टोली गत शुक्रबार वालिङ आएको थियो। गम्भीर बिरामीमध्ये २० जनाको रगत र खकार नमुना परीक्षणका लागि टोलीले गत शनिबार राजधानी पठाएको थियो। स्वास्थ्य केन्द्रका अध्यक्ष एवं वालिङका नगरप्रमुख दिलीपप्रताप खाँणले बिरामीको स्वास्थ्य परीक्षण गरी औषधि वितरण गरिएको बताए।
फोहोर फ्याँक्न अवरोध,"नुवाकोट (कास) स्थानीयले ओखरपौवाको सिसडोलस्थित ल्यान्डफिल साइटमा फोहोर फ्याँक्न अवरोध गरेका छन्। दुर्गन्ध फैलिएको र स्थानीयको स्वास्थ्यप्रति खेलबाड गरेको भन्दै राजधानीबाट फोहोर लिएर आएका ट्रकलाई स्थानीयले बिहीबार अवरोध गरेका हुन्। फोहोर जम्मा गर्ने ल्यान्डफिल साइट ककनी गाउँपालिका २ सिसडोलमा छ। बुधबार मध्याह्न स्थानीय, सिसडोलका जनप्रतिनिधि र काठमाडौं महानगरपालिकाका प्रतिनिधिबीच वार्ता गरेर एक दिनका लागि फोहोर फाल्न दिएका थिए। ककनी२ का वडाध्यक्ष केदार पौडेलका अनुसार बिहीबार फोहोर फाल्न नदिने सर्तमा ट्रक छाडिएको थियो। साइट गएका ३ सय ट्रक र कन्टेनर दिनभर रोकिएका थिए। जनस्वास्थ्यमा गम्भीर असर पुग्ने विषयमा बेवास्ता गरेपछि विरोध जनाएका हौं, पौडेलले भने, दुर्गन्ध कम गर्न पाउडर छर्नसमेत मानिएन, माग पूरा नगरे फोहोर फ्याँक्न दिँदैनौं।"
स्वदेश फर्किए रामचन्द्र,"काभ्रे (कास) ब्लड मनी तिर्न नसकेपछि साउदी अरेबियाको जेलमा बस्न बाध्य पनौती, कुशादेवीका रामचन्द्र तिमल्सिना २७ महिना १३ दिन जेलजीवन बिताएर नेपाल फर्किएका छन्। साउदी रियाल ३ लाख ब्लड मनी (करिब ९० लाख) मागिएका तिमल्सिना १ लाख २० हजार रियाल (करिब ३३ लाख) रकम बुझाएर सोमबार नेपाल आइपुगेका हुन्। साउन १५ गते उनी जेलमुक्त भएका थिए। तिमल्सिनाले चलाएको गाडीको ठक्करबाट २०७२ वैशाख १२ मा एक पाकिस्तानीको मृत्यु भएपछि उनलाई साउदी अरबको अदालतले ३ लाख साउदी रियाल ब्लड मनी तिर्नुपर्ने फैसला गरेको थियो। १५ महिनादेखि त्यहाँको हयाल सेन्ट्रल जेलमा तिमल्सिना रहेको खबर सार्वजनिक भएपछि सहयोग जुट्न थालेको थियो।"
सिद्धार्थ राजमार्ग अवरुद्ध,"पाल्पा (कास) सिद्धार्थ राजमार्गअन्तर्गत तानसेनबुटवल सडक खण्डको तिनाउ गाउँपालिका३ दोभानमा बुधबार दिउँसो पहिरो खस्दा सवारी आवागमन अवरुद्ध भएको छ। अविरल वर्षापछि दोभान प्रहरी चौकी नजिकै राजमार्गमा ठूलो पहिरो खसेको छ। पहिरो पन्छाउन झरीले बाधा पारेको जिल्ला ट्राफिक प्रहरी प्रमुख प्रवीण आचार्यले बताए। दोभानदेखि सिद्धबाबासम्मको क्षेत्र पहिरो खसेर बारम्बार राजमार्ग अवरुद्ध हुने गरेको छ। स्थानीय विष्णुप्रसाद पाण्डेयका अनुसार वर्षा नरोकिएको र ठूलो पहिरो भएकाले पन्छाउन मुस्किल छ। सिद्धार्थ राजमार्ग अवरुद्ध हुँदा बुटवल, पोखरा, स्याङ्जा, गुल्मी, अर्घाखाँची र बागलुङ आउजाउ गर्नेहरू मर्कामा छन्। सवारी साधन बाटैमा अलपत्र छन्। पहाडबाट ढुंगा खस्ने भएकाले हिँड्ने अवस्थासमेत नरहेको यात्रु देव पचभैयाले बताए।"
सीमा क्षेत्रका विपन्नलाई चीनको सहयोग,"मुगु (कास) चीन सरकारले मुगुम कार्मारोङ गाउँपालिकाका आदिवासी जनजाति विपन्न समुदायलाई करिब १ करोडको खाद्यान्न उपलब्ध गराएको छ। तिब्बतसँग जोडिएका मुगुका डोल्फु, चितै, कार्ती, किमरी, पुलु, माग्री, ताखा, खारी, रिउस, पुवा, पापुलगायत १२ बस्तीका बासिन्दालाई सहयोग उपलब्ध गराएको हो। सहयोगमा ९ सय क्विन्टल उवा, ९ सय क्विन्टल चामल, ७ सय क्विन्टल मैदा, २ सय क्विन्टल चिनी, २ सय क्विन्टल नुनलगायत सामग्री छन्। त्यस्तै ३५ सय लिटर तेल पनि उपलब्ध गराएको मुगुम कार्मारोङ गाउँपालिका प्रमुख छिरिङ क्याप्ने लामाले बताए। खाद्यान्न बुझ्न ९ वटै वडाका बासिन्दा तिब्बत गएका थिए। गाउँपालिकाका करिब १४ सय घरधुरीलाई चीन सरकारले खाद्यान्न प्रदान गरेको हो। खाद्यान्नसँगै ढुवानी भाडाको रकम पनि चीन सरकारले व्यहोरेको गाउँपालिकाले जनाएको छ।"
बलदेवको देन,"दलित तथा भूमिहीनमाथि हुँदै आएको छुवाछूत र थिचोमिचोविरुद्ध पाँच दशकदेखि अविचलित रूपमा लड्दै आएका बलदेव रामको मंगलबार बिहान निधन भएको छ। साउन ९ गते हृदयाघात भएपछि अस्पतालमा उपचार गराएर घर फर्किएको पर्सिपल्ट नै ६७ वर्षीय बलदेवले सधैंका लागि आँखा चिम्लिएका हुन्। उनको निधनबाट दलित र भूमिहीन अधिकार आन्दोलनले अगुवा गुमाएका छन्। समाज सुधार्ने अभियन्ताको निधन मुलुकका लागि समेत क्षति हो। सप्तरी, मधुपट्टीका बलदेव कलिलै उमेरदेखि दलित र भूमिहीनहरूको अधिकारका लागि सक्रिय भएका थिए। राष्ट्रिय भूमि अधिकार मञ्च तथा हरुवाचरुवा अधिकार मञ्चको संस्थापक अध्यक्ष रहेका उनको दलित र भूमि अधिकारको आन्दोलनलाई राष्ट्रियकरण गर्न महत्त्वपूर्ण देन छ। उनलाई १८ वर्षअघिको सिनो बहिष्कार आन्दोलनले भने चर्चाको शिखरमा पुर्यायो। चमार (दलित) जातिले बिनापारिश्रमिक सिनो (मरेको पशु) फालिदिनुपर्ने परम्पराविरुद्ध बलदेवकै अगुवाइमा सप्तरी र सिरहामा आन्दोलन भएको थियो जसले अन्तर्राष्ट्रिय रूपमा समेत चर्चा पायो। सिनो बहिष्कार आन्दोलनको नेतृत्व गर्दा कथित उपल्लो जातिको समुदायले उनीमाथि नाकाबन्दी नै गर्यो। बाहिर कतै निस्कन पाएनन्। सार्वजनिक स्थलमा जान र स्थानीय बजारमा किनमेल गर्न बन्देज लगाइयो। इनारपोखरीबाट पानी झिक्न समेत रोक लाग्यो। तर उनी विचलित भएनन्। उनको त्यही अडानले वर्षौंदेखिको सिनो फाल्ने परम्परा अन्त्य भयो। त्यही आन्दोलनको सफलतापछि समाजमा दलितहरूलाई हेर्ने दृष्टिकोण फेरियो। दलित समुदायमा आत्मविश्वास पनि बढ्यो। तिनै कारणले चमार जातिको आर्थिक, राजनीतिक र सामाजिक हैसियत पनि क्रमश: उठ्दै छ। बलदेव दलितको आत्मसम्मान, शिक्षा र रोजगारीलगायत विषयमा सधैं क्रियाशील रहे। उनले ज्याला वृद्धि आन्दोलन, नि:शुल्क शिक्षा अभियानको पनि अगुवाइ गरे। जन्मथलोमै जनचेतना दलित संगम नामक गैरसरकारी संस्था स्थापना गरेर समेत उनी दलित समुदायमाथि विभेदविरुद्ध खटिरहेका थिए। उनले हरुवाचरुवाको अधिकार, हलिया मुक्ति, भूमिहीनका लागि व्यवस्थित बसोबासका लागि सधैं आवाज उठाए। औपचारिक शिक्षा ७ कक्षासम्म मात्र भएका उनी सामाजिक न्यायको अभियानबाट प्राप्त उचाइकै कारण दलित, भूमिहीन युवाका लागि प्रेरणाका स्रोत बने । भारतको प्रसिद्ध डा भीमराव अम्बेडकर अन्तर्राष्ट्रिय पुरस्कारबाट सम्मानित हुनुले समेत उनको उच्च कदलाई पुष्टि गर्छ। बलदेव आफू दलित मात्र थिएनन्, भूमिहीन पनि थिए। विभेद, छुवाछूत र शोषणको मार आफैं भोगेका थिए। अरूले जसरी अन्याय सहेर बसेनन्। अमानवीय क्रियाकलापविरुद्ध खरो उत्रिए। आफूविरुद्ध अनेक मुद्दा लगाइँदा समेत उनी अभियानमा हच्केनन्। जीवनको अन्तिम घडीसम्म दलित तथा भूमि अधिकारका क्षेत्रमा डटिरहे। बलदेवको अभियान भेदभावरहित समतामूलक समाज निर्माणका लागि थियो। उनी जन्मँदाहुर्कंदाको र अहिलेको समाजमा धेरै अन्तर छ। उतिबेला जातीय छुवाछूत, वर्गीय विभेद र श्रम शोषण चरम थियो। बलदेवजस्तै अभियन्ता र सचेत वर्गको पहलकदमीलगायतकै परिणामस्वरूप समाज बदलिँदै गएको छ। दलित, भूमिहीनको सामाजिक, आर्थिक र राजनीतिक स्तर उकास्न राज्यका तर्फबाट पनि केही नीतिगत सुधार गरिएका छन्। जातीय एवं वर्गीय भेदभाव र छुवाछूत हट्दै गएको छ। बलदेवले परिकल्पना गरेजस्तो समाज भने अझै स्थापित भइसकेको छैन। दलित र भूमिहीनको सामाजिक हैसियत अरू जाति र वर्गसरह बन्न सकेको छैन। शैक्षिक, आर्थिक र राजनीतिक हैसियत उकास्न बाँकी नै छ। त्यसैले बलदेवको अगुवाइमा सुरु भएको अभियानको निरन्तरता अझै औचित्यपूर्ण छ। राज्यले दलित तथा भूमिहीनको समस्यालाई सम्बोधनमा तदारुकता देखाएर र समुदायले पनि हातेमालो गरेर उनीहरूलाई सम्मानपूर्वक बाँच्ने वातावरण तयार गरिदिए दिवंगत बलदेव रामप्रति सच्चा श्रद्धाञ्जली हुनेछ।"
सरिफको पतनले निम्त्याएका प्रश्न,"पाकिस्तानी अस्थिरता र दक्षिण एसिया सरिफको मुस्लिम लिग उनको पारिवारिक पार्टी हो भन्ने कुरामा कुनै सन्देह रहेन। गृहमन्त्री रहेका चौधरी निशारले फैसला सार्वजनिक हुने बित्तिकै मन्त्री र सांसद दुवैबाट राजीनामा दिए। अर्का विश्वासपात्र सहिद खकान अब्बासी अन्तरिम प्रधानमन्त्री बनाइए। पञ्जावका मुख्यमन्त्री रहेका सहोदर भाइ सेहवाज सरिफ केही पछि प्रधानमन्त्री बन्नेछन्। सेहवाजकै छोरा पञ्जाव प्रान्तको मुख्यमन्त्री बनाउने संकेत देखिएको छ। सेना र अदालतले इमरान खान र तथा उनको पाकिस्तान तेहरिकएइन्साफ (पीटीआई) माथि पूर्ण भरोसा गर्न सकिरहेको देखिँदैन। पञ्चाव र सिन्धजस्ता ठूला र प्रभावशाली प्रान्तमा उनको नगन्य प्रभाव छ। विगतमा उदार राजनीतिको संवाहक मानिएको पाकिस्तान पिपुल्स पार्टी नांगेझार भइसकेको छ। बेनजिरको अवसानपछि स्थापित हुनखोजेको युसुफ रजा गिलानीको सरकारलाई तरासी सकेपछि पीपीपी उठ्नै नसक्ने थला पर्यो। पाकिस्तानी राजनीतिले साख गुमाउन राजनीतिज्ञहरूको नालायकी धेरै हदसम्म जिम्मेवार थियो र छ। सैन्य जुन्टा र सहयोगी सम्भ्रान्तहरूले राजनीतिज्ञहरू, भ्रष्ट, नालायक, देशद्रोही भन्ने प्रचार र छाप छोड्न कुनै कसरत बाँकी राखेनन्। तर यथार्थ भने त्यही जुन्टाले नै व्यापारिक घरानालाई राजनीतिमा समावेश गरी अनैतिक व्यापार गर्न सिकाए। सरिफ आफैं त्यस क्रियाकलापको बलियो प्रमाण हुन्। अफगानिस्तान होस् या भारतसँगको सम्बन्ध भ्रष्ट बनाउन र समग्र राजनीतिलाई जनतासँग जोडेर होइन, छिमेकीसँगको झगडा गरी कथित राष्ट्रवाद उराल्ने काम तिनै गैरराजनीतिक, गैरनिर्वाचित राजकीय संस्थाहरू (सेना तथा अदालत) गरे र अहिले फेरि कथित एकाउन्टेबिलिटी अगाडि सारे। यसको अर्थ पाकिस्तानमा राजनीति, अदालत र सेनाबीच सन्तुलित सम्बन्ध कायम हुन सकेन। यतिबेला काश्मिर मुद्दा इतिहासकै संगिन मुद्दाको रूपमा पेचिलो बन्न पुगेको छ। चीन र भारत बीचको सीमा विवाद सोचेभन्दा अप्ठ्यारोमा अल्झिन पुगेको छ। चाइनापाकिस्तान इकोनमिक करिडोर (जसको मूल्य सुरुमा ४६ अर्ब डलर आँकलन गरिएको थियो र हाल ६२ अर्ब डलरको प्रोजेक्ट बन्न पुगेको छ) को काम जोडतोडले भइरहेको सन्दर्भ कतै आन्तरिक र बाह्य झमेलामा अवरुद्ध पो हुने हो कि भन्ने आशंका उत्पन्न भएको छ। खासगरी अमेरिका र भारत यी दुई बीचको सम्बन्ध तोड्न लागिपरेको कुरा कतैबाट छिपेको छैन। यस्तो अवस्थामा पाकिस्तानको राजनीतिले कस्तो कोल्टे फेर्ला? अब हुने परिवर्तनले दक्षिण एसियाली क्षेत्रमा सामरिक तथा आर्थिक सम्बन्धमा कस्तो असर पार्ला? यी विषयले समग्र दक्षिण एसिया र चीन सम्बन्ध भर पर्छ। दक्षिण एसियाली राजनीतिमा गहिरिँदै गएको भ्रष्टाचार, राजनीतिमा अविश्वसनीय ढंगले पारिवारिकराजनीतिक बढावा (भारत र श्रीलंकामा पतनोन्मुख देखिए पनि) तथा क्रोनिइजमको कसरत, राजकीय संस्थाहरू बीचको असन्तुलन आदि कारणले धराशायी हँुदै गएको संसदीय राजनीतिले अबका दिनमा कसरी संस्थागत विकास गर्ला? बृहत छलफलको माग बढेझैं अनुभूति भएको छ।"
देउवालाई अर्को अवसर,"प्रधानमन्त्री शेरबहादुर देउवालाई आगामी भदौमा भारतका नयाँ राष्ट्रपति रामनाथ कोविन्दको पहिलो उच्चस्तरीय विदेशी पाहुना बन्ने अवसर मिल्ने भएको छ। धेरै पटक औपचारिक भ्रमणमा संलग्न भइसकेका देउवालाई भारतसमक्ष कसरी प्रस्तुत हुने विषयमा जानकारी नहुने कुरै भएन। त्यसमाथि देउवाले भारतसँग विगतमा भएका सम्झौताको सूची मागेका, हाम्रा र भारतीय पक्षका कमजोरी समेतको जानकारी लिएर भ्रमणको तयारी गर्नलागेको खबरले सर्वसाधारणमा केही आशा पलाउन थालेको छ। यसपालीको भ्रमणमा पनि ग्यास पाइप लाइन, पञ्चेश्वर आयोजना, रेलमार्ग, हुलाकी मार्ग एवं विभिन्न विकास कार्यमा समझदारी बढ्ने विश्वास राखिएको छ भने ५ दिने यात्राका अवसरमा प्रधानमन्त्रीले हैदरावाद र पटनाको पनि भ्रमण गरेर त्यहाँका नेताहरूसँग विकास मोडलबारे छलफल गर्ने कार्यक्रम रहेकोले विकासप्रति उनको लगाव बढेको स्पष्ट हुन्छ। यता भने सकारात्मकभन्दा नकारात्मक कुरा बढी गर्ने, देउवालाई टेढो आँखाले हेर्ने जमातको कमी देखिँंदैन। यहींनिर अनगिन्ती प्रश्न पनि खडा भएका छन् : यसअघि पनि प्रत्येकपटक प्रधानमन्त्री बन्नेहरू भारत भ्रमणमा गएकै हुन्, तिनीहरूले के गरे? देश विकासमा के सहयोग पुर्याए? एमाले लगायत प्रतिपक्षी दल मिलेर भारतसँग एउटै स्वरमा बोल्नुपर्छ कि पर्दैन? विदेश नीतिको कुरा जोडिएपछि सत्तापक्षलाई अनावश्यक रूपमा औंला ठड्याउने, धारेहात लगाएर सराप्ने कि समन्वयकारी भूमिका खेल्दै देश विकासको स्तम्भ खडा गर्ने? सबै मिलेर एउटै वैदेशिक नीतिमा अडिग हुन केले बाधा पुर्याएको छ? के देशलाई अधोगतितर्फ धकेल्दै रसातलमा पुर्याउने व्यक्ति देउवामात्र हुन्? ठूला दलका शीर्षनेताले उल्लेखित प्रश्नहरू मनन गर्दै आत्मालोचना गर्नु पर्दैन? समृद्धिका लागि एउटै आँट, अठोट र दृष्टिकोण अघि सार्न सकिंँदैन? डा भुवनेश्वर शर्माचन्द्रागिरि२, काठमाडौं"
स्मार्ट सिटी को रन्को,"अचेल केही समयदेखि स्मार्ट सिटी शब्दको प्रयोग निकै बढेको छ। सायद सबभन्दा चल्तीमा आएका शब्द हुन् : स्मार्ट फोन र स्मार्ट सिटी। आखिर हाम्रा सबै ठूलाबडाले भट्याउने गरेका स्मार्ट सिटी के हो? यो शब्दको अर्थ मैले राम्ररी बुझेको छैन र म बुझ्ने प्रयासमा छु। स्मार्ट सिटी प्रयोग गर्ने विशेषज्ञहरूलाई पनि मैले नेपालको सन्दर्भमा यसको अर्थ राम्रोसंँग बुझाइदिन अनुरोध गरेंँ। तर विशेषज्ञहरूबाट पनि गोलमटोल जवाफमात्र पाएंँ। केहीले प्राविधिक शब्द प्रयोग गरेर मलाई अल्मलाए भने केहीले नेपालको सन्दर्भमा स्मार्ट सिटीको अर्थ अझ व्यावहारिक रूपमा अध्ययन गर्न बांँकी नै रहेको भनी इमानदारीपूर्वक आफ्नो लाचारी प्रकट गरे। म चावहिलधुम्बाराहीमा बस्छु। विगत एक वर्षदेखि रिङरोडको दुर्दशा हिलो र धुलोबाट पीडित धेरै नागरिकमध्ये म पनि एक हुंँ। यो धुलो, हिलो, खाल्टो र फोहोर ढल सडकमा बग्ने अवस्थामा काठमाडौं अब स्मार्ट सिटी हुने कुरा सुनेको छु। आखिर के हो, स्मार्ट सिटी? हिलो, धुलो र फोहोर ढलसँंग दिनदिनै संघर्ष गर्ने काठमाडौं र यस्तै अन्य सहरवासीले स्मार्ट सिटी भन्दा के बुझ्ने र कसले बुझाइदिने? के खुला ढल, हिलो, धुलो र मान्छे खाने खाल्डो नै स्मार्ट सिटी हो? बौद्धिक दासता नेपालमाा बौद्धिक दासता प्रचुर मात्रामा छ र बिभिन्न कालखण्डमा हामी सबै यसबाट थोरबहुत प्रभावित भएका छौं। कतिपय अवस्थामा हामी शब्दमा निहित तत्त्वहरूको संयोजन नै नबुझिकन त्यो शब्दलाई हाम्रो देशको सन्दर्भमा प्रयोग गर्छौं र सर्वसाधारणका अगाडि आफ्नो महत्त्व सावित गर्न कुद्छौँ। यसको सबभन्दा नयांँ संस्करण स्मार्ट सिटी शब्दको प्रयोगसंँग गाँंसिएको छ। सभासम्मेलनमा यो शब्द एकदमै प्रयोग हुनथालेको छ। समस्या के छ भने स्मार्ट सिटी भनेको के हो भनेर सोधे आफू मूर्धन्य नेता र बुद्धिजीवीहरूको अगाडि मूर्ख ठहरिने भयो। तर नसोधी बसेँ भने स्मार्ट सिटी र मान्छे खाने खाल्डो सिटी बीचको भिन्नता नबुझेको भइयो। त्यसैले हामी नक्कली विद्वत्ता छांँट्नै स्मार्ट सिटी भन्दा टाउको हल्लाउँंछौं र बौद्धिक दासताको परिचय दिन पुग्छौं। के हो स्मार्ट सिटी? स्मार्ट सिटी के हो भन्ने ध्याउन्नमा म लागँें। यो अवधारणाको सुरुआत सूचना प्रविधि क्षेत्र र कम्प्युटर सफ्टवेयरको विकाससँंग जोडिएको देखापर्छ। स्वभावत: यसले पाश्चात्य देशहरूमा प्रभाव पारेको छ। मूलत: सिटी भन्नाले सहरी क्षेत्र र नागरिक बसोबासलाई जनाउंँछ भने स्मार्ट सिटी भन्नाले यो सहरी क्षेत्रभित्रको आधारशिला र यसमा बस्ने नागरिकको सम्बन्धमा सूचना प्रविधि र कम्प्युटरको प्रयोग र उपादेयतालाई जनाउँंछ। सूचना प्रविधि र कम्प्युटर सफ्टवेयरलाई नागरिकको जीवन सुधार्न, खर्च घटाउन र उपलब्ध प्रविधिको प्रयोग गरी नयाँ आधारशिला र साधनको पूर्ण फाइदा लिने प्रयास स्मार्ट सिटीको अवधारणासँंग जोडिन आउँंछ। स्मार्ट सिटीको स्तर सबै ठाउंँमा एउटै छैन। युरोपमा एउटा स्तर छ भने भारतजस्तो देशमा त्यसको स्तर फरक छ। मूल कुरो स्मार्ट सिटी अवधारणाले नागरिक जीवनको गुणस्तर उठाउंँछ। उदाहरणका लागि हामी कोठामा बिर्सेर बत्ती बालेर छोड्छौं। यसले बिजुलीको नचाहिँदो खर्च बढ्छ भने फाइदा केही भएन। तर ढोका खोलेर बाहिर जाने बित्तिकै बिजुली आफै निभ्ने या मधुरो भएर जाने सफ्टवेयर प्रयोग भए आफ्नो सुविधा नघट्ने तर खर्च कम हुने भयो। यो स्मार्ट सिटीमा स्मार्ट लिभिङको एउटा उदाहरण मात्र हो। यसरी यातायातदेखि आधुनिक शिक्षा, स्वास्थ्य र सञ्चारजस्ता हरेक क्षेत्रमा सूचना प्रविधि र कम्प्युटर सफ्टवेयरको प्रयोगबाट नागरिकको खर्चमा नियन्त्रण गर्दै जीवन सहज र सुरक्षित बनाउने अवधारणा स्मार्ट सिटीसँंग जोडिएको छ। अर्को उदाहरण लिऊँ, सहरमा ट्राफिक लाइट हेरौं। अहिलेका आधुनिक ट्राफिक लाइटले सडकमा गाडीमान्छे कति छन् भनी विद्युतीय सेन्सरद्वारा तथ्यांक संकलन गर्छन् र त्यसअनुसार तुरुन्तै गाडी सञ्चालन गर्न निर्देशन दिन्छन्। यो स्मार्ट ट्राफिक सञ्चालन हो। अब हामीकहांँ हेरौं। काठमाडौंमा जम्मा ३२ वटा सामान्य ट्राफिक लाइट जडान गरिएको थियो। यही सामान्य ट्राफिक बत्ती पनि अहिले बिग्रेका छन्। एक समय विदेशीको सहयोगमा जडान भयो, तर कहिल्यै मर्मत भएन र ट्राफिक बत्ती कसले मर्मत गर्ने पनि निर्णय गरिएन र अहिले सबै भग्नावशेष भएका छन्। अब ट्राफिक सञ्चालन स्मार्ट ट्राफिक बत्तीको सट्टा ट्राफिक प्रहरीको जिम्मामा पुगेको छ। यथार्थमा हामी स्मार्ट सिटी होइन, पुरातन सिटीतिर पुग्दैछौं। तर पनि गफ छ, स्मार्ट सिटीको। वास्तवमा स्मार्ट सिटी भन्दा विद्युतीय माध्यमको बढी प्रयोगद्वारा संकलित तथ्यांकको आधारमा सहरवासीलाई जिन्दगीका बिभिन्न क्षेत्रमा राम्रो र सस्तो सेवा दिने प्रयास हो। प्रविधिको विकाससंँगै यसको प्रक्रिया र संरचना निरन्तर बदलिरहेको हुन्छ। यसका अनेकौं रूप र स्तर छन् र सबै ठाउँंमा एकै किसिमको पनि हुंँदैन। नेपालको सन्दर्भमा स्मार्ट सिटीबारे भाषण र बहस एक किसिमको बौद्धिक दासता हो। उच्च डिजिटल प्रविधिको प्रयोग गरी जनता र सरकारको सम्बन्धमा सहभागिता र कुशलता ल्याउनु र जनतालाई सरकारले दिने सेवा सुलभ र सस्तो गरेर पुर्याउने लक्ष्य राम्रो हो। तर भएको ३२ वटा ट्राफिक लाइट भत्केर रहने तर गफ भने स्मार्ट सिटीको गर्नु बौद्धिक बेइमानी हुन आउंँछ। स्मार्ट सिटीको गफभन्दा अहिले हामीलाई ससानो कुरामा सुधार गरिदिए पनि ठूलो उपलब्धि हुने थियो। कमसेकम खाल्डाखुल्डी पुरिदिएर धुलो, हिलो कम गर्ने, ढल खनेपछि फोहोर पानी बग्न नदिने, सामान्य ट्राफिक बत्तीलाई फेरि चालु गर्ने, हराउँंदै गएको हरियाली बचाउने, सरकारी पर्ती जग्गामा नयाँं पार्क निर्माण गर्ने, जनता हिंँड्न सडक पेटीको मापदण्ड तोक्ने, साइकल लेन बनाउने काम सम्बन्धित तहले जनसहभागितामा गरिदिए मात्र पनि काठमाडौं स्मार्ट सिटीको पहिलो खुड्किलो पार हुने थियो। तर जनतालाई राहत हुने साना काम पनि नगर्ने गफ भने पाश्चात्य मुलुकको स्मार्ट सिटीको गर्ने संस्कार आफैंमा हास्यास्पद र दुर्भाग्यपूर्ण रहेको छ। राम्रो र स्मार्ट सहर बनाउन राम्रो सहर बनाउने इच्छाशति भएको इमानदार सरकार आवश्यक सर्तको रूपमा देखापर्छ। स्मार्ट सिटी रहरले बन्दैन। यसको लागि कार्ययोजनाप्रति जिम्मेवारी र जनताप्रति उत्तरदायी महसुस गर्ने सरकार चाहिन्छ। अब हामी नै विचार गरौं। काठमाडौंभरि ट्राफिक बत्ती नबल्दा आफ्नो जिम्मेवारी केही पनि नदेख्ने र त्यो अवस्थाको लागि जनताप्रति उत्तरदायित्व महसुस गर्न नसक्ने सरकारले सूचना प्रविधि र कम्प्युटर प्रयोगमार्फत जनतालाई कुनै सेवा दिन सक्ला? आफूले प्रतिबद्धता गरेको बुंँदामा नेपाल सरकारको जवाफदेही रहनुपर्छ भन्ने मूलमन्त्र राष्ट्रमा छैन। बजेट खर्च गर्ने नाममा अर्बाैं असार महिनामा मात्र खर्च हुन्छ। यो विकासे योजनालाई खोलाले बगाउँंछ। जे खर्च हुन्छ, त्यो यति धेरै तल्लो गुणस्तरको बन्छ र सात दिनमा योजनाको भौतिक पक्ष पनि हराउँंछ। भनेको कुरा सरकार गर्दैन, तर बजेट रकमान्तरको माध्यमबाट नलेखेका धेरै योजनामा पैसा छरिन्छ। तर यस प्रकारको गतिविधिप्रति न कोही जिम्मेवार ठहरिन्छ, नत कसैले कही जवाफदेही निर्वाह गर्नुपर्छ। प्रधान शत्रु दक्षिण एसियामा स्मार्ट सिटीको लहर सबभन्दा बढी भारतमा चलेको छ। यद्यपि यसबारे त्यहाँ पनि अझै अन्योल रहेको छ। भारतमा मापदण्ड अनुसार कमसेकम जति क्षेत्रलाई स्मार्ट सिटी भनी तोकेको छ, त्यसभित्र चौबिसै घन्टा बिजुलीको आपूर्ति र यसमध्ये पनि दस प्रतिशत सोलार विद्युत हुने, चौबिसै घन्टा पानीको आपूर्ति, फोहोर पानी सफा गरी पुन: प्रयोग गर्ने व्यवस्था, ढलको आधुनिक व्यवस्था, झरीको पानीको पुन: उपयोग गर्ने, हिंँड्ने पेटीको राम्रो व्यवस्था, साइकल यातायातलाई प्रोत्साहन, पर्याप्त हरियाली र खुलापन, सडक बत्तीको आधुनिक प्रविधिमा आधारित व्यवस्थाजस्ता थुप्रै बुंँदा समेटिएका छन्। यी सबै प्रावधान लागू गर्दा आधुनिक सूचना प्रविधि र सफ्टवेयर प्रयोग गरी कमसेकम खर्चमा उच्च गुणस्तरको सेवाको प्रयास स्मार्ट सिटीको विशेषता मानिन्छ। अर्थात् सहरभित्र सबै नभए पनि एउटा सानो क्षेत्र तोकेर भए पनि नागरिकको जीवनको गुणस्तर उठाउनु स्मार्ट सिटीभित्र पर्छ। अब प्रश्न आउँंछ, यो अवधारणा व्यवहारमा उतार्न सडकमा मान्छे डुबाउने खाल्डो पुर्न पनि प्रधानमन्त्रीले आदेश गरेमात्र काम गर्ने प्रशासन र आफ्ना सदस्यलाई मोबाइल बांँड्न ब्यस्त नगरपालिकाले स्मार्ट सिटीको अवधारणालाई व्यवहारमा उतार्ला भनी कसरी पत्याउने? नेपालमा हालसम्मको गतिविधि हेर्दा स्मार्ट सिटी बनाउनेतर्फ नभएर स्मार्ट भ्रष्टाचारमा नै राजनीति र अर्थनीति केन्द्रित भएर गएको छ। यो स्मार्ट भ्रष्टाचारको सबभन्दा पछिल्लो प्रकरण ४७ वर्ष पुरानो कानुनलाई आधार मानी अर्बौं लुट्ने प्रयासमा स्पष्ट छ। यो प्रवृत्ति नेपालमा कुनै पनि स्मार्ट उपलब्धिको प्रधान शत्रु हो। लोहनी एराप्रपा (राष्ट्रवादी) का अध्यक्ष हुन्।"
लागूऔषधका असर,"म नमस्तिष्कका काम गराइमा असर पार्ने कुनै पनि चिज वा रसायनलाई मादक, नशालु वा लागूपदार्थ भनिन्छ। मनमस्तिष्कमा पर्ने असरका आधारमा यी पदार्थलाई मूल रूपमा निकोटिनजन्य, क्याफिन र कोकेनजस्ता उत्तेजना, बेन्जोडाइजेपिन, ओपियडजस्ता उदासीनता र एलएसडी तथा गाँजाजस्ता भ्रम गराउने भनी वर्गीकरण गरिन्छ। बारम्बार प्रयोग भएपछि बढी डोज चाहिने र डोज नपुग्दा वा रोक्दा छटपटी, अनिद्राजस्ता असर आउने र तलतल लाग्ने हुन्छ। पदार्थ अनुसार त्यस्ता लक्षणको मात्रा फरक पर्छ। ओपियड, बेन्जोडाइजेपाम जस्ता पदार्थ तुलनात्मक रूपमा कम र छोटो समयमात्र प्रयोग गरे पनि यी असर देखिन्छन्। औषधिका हिसाबले पनि प्रयोग हुने विश्वमा चलनचल्तीमा रहेका र ओसारपसार गरिने मुख्य नशालु वा लागूऔषधिमा गाँजा, एम्फेटामिन, एक्सतासी, कोकेन पर्छन्। हामीकहाँ खोकीको कोरेक्स, दुखाइको कोडिन वा पेथिडिनजस्ता ओपियड, निद्राको फेनार्गन वा बेन्जोडाइजेपिन छट्पटीको बेन्जोडाइजेपिन उपचारको क्रममा प्रयोग गरिन्छ। चिकित्सकको सल्लाहमा औषधिस्वरूप सुरु भई यी पदार्थ लगातार प्रयोग गर्नेहरू पनि धेरै हुन्छन्। नेपालको सरकारी तथ्यांक अनुसार यहाँ ९१ हजार ५ सय ३४ लागूऔषधिको प्रयोगकर्ता छन्। यो हरेक वर्ष बढ्दै गएको छ। यसका आधाजति सुईको प्रयोगकर्ता रहेको र तिनमा करिब ६० प्रतिशतलाई एचआईभी एड्स र हेपाटाइटिस बीको संक्रमण भएको अनुमान छ।बारम्बार र लामो समयको प्रयोगबाट व्यक्तिको परिवार विखण्डित हुनपुग्छ, वृत्तिविकास रोकिन्छ, व्यवसायमा अवरोध हुन्छ, सामाजिक प्रतिष्ठा धमिलिन्छ, नैतिकपतन हुन्छ, अपराध बढ्छ, दुर्घटना र कानुनी कारबाहीको सिकार भइन्छ। साथमा विभिन्न मानसिक, शारीरिक रोग उत्पन्न हुन्छन्। सुईबाट असुरक्षित किसिमले जथाभावी प्रयोग गर्दा एचआईभी एड्स, हेपाटाइटिस आदि महामारीकै रूपमा फैलिरहेछ। औषधि नै भए पनि यी पदार्थको जथाभावी प्रयोगले समस्याको चक्रव्यूह नै सिर्जना हुन्छ, जसबाट उम्किन व्यक्तिलाई हम्मेहम्मे नै पर्ने गर्छ। जुनसुकै परिस्थिति र प्रयोजनका लागि थालेको भए पनि कुनबेला, कसलाई र कसरी पछि गएर समस्या, लत, दुव्र्यसनमा बदलिन्छ भन्नै गाह्रो हुन्छ। सामान्यत: यस्ता पदार्थ अरूको देखासिकी, रमाइलो, कौतुहल, सामाजिक माहोल, सामाजिकीकरण, टोनिक, तनावनाशक आदि रूपमा सुरु हुन्छ। यस्ता पदार्थको क्षणिक र तत्कालको सुखद र छली असरका कारण व्यक्तिले फेरिफेरि प्रयोग गर्न पुग्छ। बारम्बार सेवन गर्दा स्नायुकोषहरूमा आउने परिवर्तनले एकपछि अरू यस्ता असर उत्पन्न हुन्छन्। सामान्यतया यस्तो पदार्थ एक वा बढीपटक अत्यधिक सेवन गरेर मात लागेको अवस्थासम्म पुग्नु नै समस्याको सुरुवात हो। यस्ता पदार्थको सेवनपछि शारीरिक (टाउको भारी, पेटमा दर्द), मानसिक (छटपटी, अनिद्रा, दिकदारी, विस्मृति), सुरक्षाको बेवास्ता, चोटपटक वा कानुनी कारबाहीजस्ता नराम्रा स्वास्थ्य असर पैदा भएको अवस्था अझ अरू जटिल हो। यस्ता प्रतिकूल असर उत्पन्न भइसकेको स्थितिमा पनि बारम्बार यस्ता चिज आफूखसी प्रयोग गर्नु झन् चक्रव्यूहको अर्को चरण मानिन्छ। दुव्र्यसन भएको व्यक्तिले विभिन्न स्थितिमा यस्ता पदार्थको प्रयोग कम गर्दा वा रोक्दा बेचैनी वा सिक हुनेमात्र होइन, बेहोस भई काम्ने, मान्छे नचिन्ने जस्ता जटिल अवस्था पनि आइपर्छन् र कतिपय व्यक्तिको यस्तो बेला उपचारका बाबजुद ज्यान पनि जान सक्छ। यस्तो समस्या निम्तिन नदिन लागूऔषधि र यसको असरबारे आधारभूत जानकारी लिने र विशेष गरेर शिक्षक, किशोरकिशोरी, विद्यार्थी, अभिभावक सचेत रहने गर्नुपर्छ। व्यक्ति, परिवार, समाज सबै नै सतर्क रहँदै खतरा सूचक लक्षण भएका किशोरकिशोरीप्रति निगरानी र सतर्कता अपनाउनुपर्छ। सुर्ती वा गाँजा वा यस्ता चिजको उत्पादन र प्रयोगलाई सामाजिक र कानुनी रूपमै निरुत्साहित पार्न जरुरी छ। चिकित्सक र बिरामीले पनि यस्ता दबाईको प्रयोगमा विशेष सावधानी अपनाउनुपर्छ।"
सिनो बहिष्कार आन्दोलनको उत्तरगाथा,"सामाजिकराजनीतिक आन्दोलन नेपाली भूगोलमा निकै भए। कहिले कुनै सानो क्षेत्र विशेषमा तर त्यसको तरङ्ग फराकिलो देखियो। त कहिले बहुआयामिकताका साथ बृहत्तर क्षेत्रमा प्रकट भए। यी आन्दोलनबारे वर्चस्वशाली समूहको स्वार्थका आधारमा प्राय: लेख्ने र बोल्ने काम भइरह्यो। यसमा समाजविज्ञानीहरू असंदिग्ध छन्। सामाजिकराजनीतिक आन्दोलनको मूल्यांकन प्राय: ती मुद्दाको आलोकमा नै हुने गर्छ, जो त्यसको तात्कालिक प्रासंगिकतासंँग गाँसिएको हुन्छ। आन्दोलन विशेषसंँग गाँसिएको सैद्धान्तिक, स्वप्नदर्शी, आदर्शमूलक भाव एवं विचारलाई गौण नै छाडिएको हुन्छ। कतिपय अवस्थामा तात्कालिक नारा सबैले सुन्छन्, तर त्योसँंग जोडिएको अमूर्त पक्ष ओझेलमा पर्दै जान्छन्। आन्दोलनमा अन्तरनिहित दूरगामी दृष्टि र दिशा जो भविष्यको बाटोलाई प्रशस्त एवं सुलभ बनाउन सक्छ, अज्ञात नै रहिरहन्छ। मध्य मधेसमा करिब २० वर्ष पहिला सुरु गरिएको सिनो बहिष्कार आन्दोलनसंँग पनि त्यही भयो, चाहे यसलाई जुनसुकै नामले चिनाउने कोसिस गरियोस्। सिनो बहिष्कार आन्दोलन, चमार आन्दोलन वा दलित आन्दोलन। प्राय: प्रत्येक समुदायमा केही हदसम्म असन्तोष निश्चित रूपमा विद्यमान रहन्छ। यो असन्तोष प्राय: गरिबी, सामाजिक भेदभाव, गैरबराबरी वा दैनिक जीवनमा आवश्यक सुविधाको अभावले हुनसक्छ। यस परिस्थितिमा बदलावका लागि मानिस अन्याय विरुद्ध आवाज उठाउने प्रबल चाहना राख्छन्। प्राय: असहमतिबाट प्रारम्भ भई विरोधतर्फ बढ्दै अन्ततोगत्वा आन्दोलनको रूप धारण गर्छ। मूलभूत रूपमा यो शृङ्खला असहमति, विरोध, आन्दोलन र परिवर्तनका विभिन्न चरणबाट गुज्रिनुपर्ने हुन्छ। कतिपय ठाउँमा यी सबै चरण एकैपटक एकै समयमा सम्भव भएको हुन्छ। प्रस्तुत अवधारणात्मक परिधिमा सिनो बहिष्कार आन्दोलनको अवधिमा प्रकट भएका केही दूरगामी महत्त्वका सवाललाई दुई दशकपछि पनि सम्झिनु आवश्वक भएको छ। प्रत्येक आन्दोलनको यात्रा र त्यसले प्राप्त गर्ने परिणामको दिशा आफ्नै ढङ्गले एकअर्काभन्दा विलक्षण हुने गर्छ। सामान्यत: समाजका विभिन्न श्रेणी एवं समूहका सदस्यहरूको परिवर्तनप्रतिको इच्छा र अपेक्षास्वरूप तथा प्रकृति समान होस्, यस्तो हुँदैन। प्रत्येक आन्दोलन आफ्नो इतिहास स्वयम् लेख्छ। प्रत्येक आन्दोलनले आफ्नो गतिशीलता, निरन्तरता र अविच्छिन्नतालाई कायम राख्न संंस्थागत स्वरूप तथा साधनहरूमा नवीकरणको प्रयत्न गर्छ। यसले नै आन्दोलन विशेषको दूरगामी दृष्टि र दिशालाई आकार दिइराखेको हुन्छ। सिनो बहिष्कार आन्दोलनलाई पनि यिनै परिप्रेक्ष्यमा हेर्नुपर्ने हुन्छ। सिनो बहिष्कार आन्दोलनको स्वरूप र यसको रणनीतिमा लोकतान्त्रिक आदर्श र मूल्यको व्यापकता थियो। दलित आन्दोलनको खेस्रा२०५६ सालमा सप्तरी जिल्लामा सिनो नफाल्ने आन्दोलन चल्यो। यसको अगुवाइ बलदेव रामले गरेका थिए। सवर्णका पशुको सिनो फाल्नुपर्ने बाध्यता विरुद्ध त्यस क्षेत्रका चमारहरूको ऐक्यबद्धताको परिणति थियो कि उपल्लो जात बताउनेहरूको तीव्र दबाब र घर्षणका बाबजुद प्रतिरोध बढ्दै गयो र सफलता पनि पाइयो। सिनो नफालेको भन्दै त्यतिखेर स्थानीय सवर्णहरूले चमार जातिलाई बाटो हिँड्न नदिने, रोजगारीबाट हटाउने, आर्थिक नाकाबन्दी गर्ने, घर बाहिर हिँड्ने बाटो नदिने जस्ता हत्कण्डा अपनाउँदा पनि चमारहरूमा उत्पन्न ऊर्जा र चेतनाले गर्दा उनीहरू प्रतिरोध पथमा बढ्दै गए। एउटा सीमान्त गाउँमा गरिएको एउटा सामुहिक अडानले राष्ट्रिय र अन्तर्राष्ट्रिय चर्चासमेत पायो। त्यतिखेर सिनो बहिष्कार आन्दोलनलाई सप्तरीको सुदूर देहातबाट बाहिरी दुनियाँलाई चिनाउने काम कान्तिपुर दैनिकले अग्रतासाथ गरेको स्वयम् आन्दोलनकारीहरूले बताउने गरेका छन्। त्यतिखेरका दलित अगुवाहरू आज पनि यस पक्षलाई सम्झिने गर्छन्। यसले गर्दा कुनै पनि आन्दोलनमा पत्रिका र पत्रकारको योगदान निर्णायक हुनपुग्छ। बलदेव राम भौतिक रूपमा बिते। तर उनले सुरुवात गरेको आन्दोलन रोकिएको छ्रैन। आन्दोलन माथिबाट तल झर्दैन। तलबाट माथि उक्लिन्छ। बलदेव धामीझाँक्री, भूतप्रेत, देवीदेउता सबैलाई अन्धविश्वास ठान्थे। समाजमा व्याप्त यस्तो अन्धविश्वासबाट उन्मुक्ति उनका स्वयम् आफ्नै अनुभव आधारित थियो। उनी स्वयम् थिचिएका थिए, चेपिएका थिए, तर आफू, आफ्ना सन्तति र आफ्ना समुदायले अब थिचिनेहरूप्रति प्रतिरोध गरुन्, त्यो अठोट लिएका थिए। त्यो अठोटलाई उनले बडो सरल भाषामा आफ्नो समुदायको वैचारिक खुराक बनाए। दलित समुदायका अन्य जातिलाई समेत थिच्नेहरू विरुद्ध उठ्न लगाए। उनको बुझाइ थियो, आन्दोलन कुनै एउटा जातिले गरेर हुँदैन, सबै दलितले आन्दोलनलाई साझा बनाउनुपर्छ। बलदेव जब बोल्थे उनका कुरा काठमाडौंमा अंग्रेजी पसन्द अभियन्ता र बुद्धिजीवीहरू पनि एकक्षण स्तब्ध भएर सुन्थे। किनभने उनका कुरा आफ्नो जीवनको संघर्षबाट खारिएर आएको थियो। उनी गम्भीर सवाल र सरोकार सहज ढङ्गले पस्किन्थे। परम्पराका नाममा ज्यँुदो राखिएको विभेदको साङ्लालाई चँुडाल्ने उनको अडान थियो। त्यस अर्थमा बलदेव दलितका मात्र अगुवा होइनन्, नेपाली परिवर्तनको जबजब चर्चा हुन्छ, त्यतिखेर सिनो बहिष्कार आन्दोलन र बलदेव रामको योगदान अवश्य नै विमर्शका लागि सान्दर्भिक हुन आउँछ। सिनो बहिष्कार आन्दोलन वैकल्पिक बाटोको प्रतीक थियो। जुन बाटोले दलितहरूलाई सम्मान, स्वतन्त्रता र सहभागिताको अनन्त अवसर देखाउँछ। परम्परागत रूपले बलिया सम्भ्रान्तहरूको वर्ग र मध्यम वर्ग बीचको सम्झौताबाट २०४६ सालको परिवर्तन सम्भव भएको थियो। सिनो बहिष्कार आन्दोलन २०४६ को परिवर्तनपछिको अवस्थामा झेल्नुपरेको जालझेल र माकुरी जालो विरुद्धको अहिंसक हस्तक्षेप थियो। कुनै जाति विशेषले परम्परागत रूपमै सवर्णका पशुको सिनो फाल्नैपर्ने र त्यसका आधारमा उसले सामाजिक असम्मान पाउने कुप्रथा थियो। चमार जातिका महिला सदस्य सुडेनीको काम गर्थे। पुरुष सिनो सफाइका काम गर्थे। तिनीसंँग भएका यस्तो सीप र क्षमताको सम्मान र सिकाइ गर्नुभन्दा पनि तिनलाई उल्टै शोषणमा पारिएको थियो। सिनो बहिष्कार आन्दोलनले यसप्रति अवज्ञाको आन्दोलन गर्यो। यसले गर्दा सिनो बहिष्कार आन्दोलन आफ्नो विरादरीको सम्मान, ऐक्यबद्धता, अधिकार प्राप्ति र जागरुकताको आन्दोलन बन्न पुग्यो। आफ्नो भूमिप्रतिको स्वामित्व र प्राकृतिक स्रोतमाथिको बराबरीको दाबी भयो। श्रमको सम्मान र सीपको गरिमा खोज्नु थियो। यस अर्थमा बलदेव रामको प्रयत्नलाई मधेसी दलितहरूको भावी आन्दोलनको खेस्रा भन्न सकिन्छ। सत्ता र समाज परिवर्तनदलितहरूले सत्ता र समाज परिवर्तन दुइटै चाहेका छन्। अहिले सम्मको अनुभवले जुनसुकै वादको ऐनामा दलित सशक्तीकरणको साँचो तस्बीर हेर्न सकिएको छैन। सिनो बहिष्कार आन्दोलनले जहाँ दलितहरूमा सांस्कृतिक नवजागरण सुरु गर्यो, त्यही पहाडी वा मधेसी सवर्णहरूमा यस प्रस्थापना विरुद्ध प्रतिक्रिया खडा गर्यो। आज पनि मधेसी दलितहरूको वास्तविक उन्नयननिम्ति कुनै पनि राजनीतिक शक्तिले बदलावको प्रयत्न गर्नसकेका छैनन्। वर्ग वा वर्णका कुरा गर्नेहरूले फगत भ्रामक नजरियामात्र प्रस्तुत गर्ने गरेका छन्। वर्तमान राजनीतिको मूर्त परिदृश्य के छ भने मधेसी आन्दोलनलाई क्षेत्रीय आन्दोलनको र दलित आन्दोलनलाई जातीय उभारको दर्जा दिइएको छ। स्वयम् मधेसी राजनीतिले पनि आफ्नो व्यापक उठानभित्र दलित सवालबारे बहस र सम्वाद जोडदार ढङ्गले उभ्याएका छ्रैनन्। त्यसैले कतिपय अवस्थामा यो छुट्टाछुट्टै आन्दोलनका रूपमा परिभाषित हुने गरेका छन्। मधेसी आन्दोलन विभेद विरुद्धको विद्रोह हो भने यसले दलित सवाललाई आफ्नो सरोकारको वृत्तभित्र आत्मसात गर्न सक्नुपर्छ। मधेसी राजनीतिभित्र पनि यदाकदा आफ्नै भित्रका दलित नेतृत्वलाई आज्ञापालन, अनुमोदन र अनुचरवृत्तिमा परिणत गर्ने व्यूह खडा गरेको आशंका उब्जने गर्छ। कठोर वास्तविकता के हो भने दलित सवाललाई मधेसीको बृहत सरोकारभित्र राखिएन भने मधेस आन्दोलन सार्थक हुनसक्दैन। जबसम्म मधेसी राजनीतिले दलितहरूको संघर्ष अस्मिता कि अस्तित्वको भेद बुझ्दैन, तबसम्म तिनको विरोधाभासले जग हँसाइनै रहन्छ। अर्थात् पुराना नाराले अहिलेको सन्दर्भमा भुइँ सतहलाई स्पर्श गर्दैन। आन्दोलनको उत्तरगाथासिनो बहिष्कार आन्दोलको आरम्भ र यसको विस्तार लेखिएको छ, फेरिफेरि लेखिने गरिन्छ, तर यसको अन्त्यको अभिलेख लेखिँदैन। किनभने सिनो बहिष्कार आन्दोलनको धारावाहिकता भङ्ग नै भएको छैन। त्यो आन्दोलन अहर्निश चलिरहने आन्दोलन हो। दलित चिन्तन र आन्दोलनले आफ्नो विचारधारा ब्राह्मणवादको विरुद्धमा निर्मित गरेको छ। ब्राह्मणवादको तमाम मूल्य, नैतिकता र विचारधारा मुख्यत: दुई खम्बामाथि टिकेको छ पितृसत्ता र वर्णव्यवस्था। दलित आन्दोलन आफै यस्ता जञ्जिरहरूभित्र जागरुकताको नाममा बाँधिँदै गएको छ। नयाँ ढङ्गले ब्राह्मणवादको आख्यान मधेसी दलित चिन्तनभित्र छिरिसकेको छ। यो चुनौतीसँंग जुध्न सितिमिती सकिँदैन। प्रसिद्ध दलित चिन्तक एवं नेता डा भीमराव अम्बेडकरले एउटा मन्त्र दिएका थिए, पढ, संगठित होऊ र संघर्ष गर। तर पढ्नु, संगठित हुनु र संघर्ष गर्नु पनि विकसित परिस्थिति अनुसार फेरिँदै जान्छ। के पढ््ने, कसरी पढ्ने, कसरी संगठित हुने, कुन संगठनसंँग आबद्ध हुने, कुन गैससको सुन्ने, कसरी आन्दोलन गर्ने र कसको आन्दोलनमा ऐक्यबद्धता जनाउने यसको जवाफ फरकफरक समयमा फरकफरक हुनसक्छ। सिनो बहिष्कार आन्दोलनको दुई दशकपश्चात यो प्रश्न आज बढी दलित मानसमा हुनुपर्ने हो। बलदेव रामका गोरेटो समाउन चाहनेहरूले आवश्यक गति र अपेक्षित गन्तव्यमा पुग्न यी सवालबारे घोत्लिनैपर्छ। मधेसी दलित समुदायलाई आज पनि राज्यको संरक्षण र आरक्षण चाहिएको छ। तर आफ्नो समुदाय र आन्दोलन सामु रहेका चुनौतीसँंग जुध्न आफै उभिनुपर्छ र समाजका अन्य अग्रगामी शक्तिसँंग मिलेर मधेसी समाजको पुन:संरचनाको अधुरो कार्यलाई सम्पादन गर्न सक्नुपर्छ। यस अर्थमा दलित आन्दोलन नेपाली समाजको लोकतान्त्रीकरण हेर्ने र खोज्ने सबैको आन्दोलन हुन सक्नुपर्छ।"
बहुविवाहमा कानुनी अस्पष्टता,"मनपरेको जुत्ता पो जुत्ता, नभए खाली खुट्टा हिँडिन्छ। एकताका खुबै चर्चामा थियो, यो वाक्यांश। जुन नेपाली फिल्ममा बिहेको प्रसंग निस्किँदा एक कलाकारले बोलेका हुन्। यसले अझै पनि नेपाली समाजमा महिलालाई कस्तो दर्जा दिइन्छ भन्ने प्रस्ट पार्छ। यस्तै मर्दका सातवटी, खुट्टा भए जुत्ता कतिकति जस्ता लोकोक्तिले हाम्रो समाजमा बहुविवाहको स्वीकार्यता र महिलामाथि पुरुषको बर्चस्व झल्काउँछ। हाम्रो समाजमा बहुविवाहले सोझो अर्थमा एकभन्दा बढी श्रीमती राख्ने अर्थात बहुपत्नी राख्ने प्रचलनलाई बुझाउँछ। तर बहुविवाह भन्नाले बहुपत्नीत्व र बहुपतित्व दुवैलाई बुझिन्छ। द्रौपदीका ५ पति रहेको महाभारतमा उल्लेख छ भने नेपालको हिमाली भेगका केही जाति विशेषमा बहुपतित्वको प्रचलन छ। यद्यपि त्यो प्रचलन क्रमश: लोप हुँदै गइरहेको छ। नेपाली समाजमा सबै भेग र क्षेत्रमा महिलाले बहुपति राख्ने प्रचलन नभएकाले नै होला, बहुपतिको अवधारणालाई नेपाली कानुनले बहुविवाहका रूपमा व्याख्या गरेको पाइँदैन। मुलुकी ऐनको हाडनातामा करणी गर्नेको महलको २ (१) नं मा जेठाजुबुहारी वा देवरभाउजुबीच करणी लिनेदिनेलाई ४ वर्षदेखि ६ वर्षसम्म कैद हुन्छ भनेर उल्लेख गरिएको छ भने सोही महलको १० क नं ले यस महलका अन्य नं मा जुनसुकै कुरा लेखिएको भए पनि आफ्ना जात वा कुलमा चलिआएको चलनअनुसार विवाह वा करणी गर्न हुने नाता सम्बन्धमा विवाह वा करणी भएकामा सो महल बमोजिम सजाय हुने छैन भनी लेखिएको छ। २० वर्ष उमेर पुगेका पुरुष वा महिलाले आफ्नो राजीखुसीमा विवाह गर्न पाउँछन्। तर एकपटक विवाह भइसकेको पुरुषले उक्त विवाह कानुनी रूपमा अन्त्य नहुँदै अर्को विवाह गर्न कानुनले प्रतिबन्ध लगाएको छ। बिहे गरे बहुविवाह गरेको ठहर हुन्छ। बिहावारीको महलको ९ नं अनुसार एकासगोलमा बस्न नसक्ने कारणबाट श्रीमान् र श्रीमतीबीच अंशबन्डा भई भिन्न बसेकामा बाहेक कुनै लोग्नेमानिसले आफ्नी श्रीमती जीवित हुँदै वा कानुन बमोजिम श्रीमानश्रीमतीको सम्बन्धविच्छेद नहुँदै अर्की महिलासंँग विवाह गर्न वा अर्को पत्नी राख्न हुँदैन। विवाह गरिहाले १ वर्षदेखि ३ वर्षसम्म कैद र ५ हजारदेखि २५ हजार रुपैयाँसम्म जरिवानासमेत हुने प्रावधान छ। यस अर्थमा बहुविवाह फौजदारी मुद्दा हो र सो व्यक्तिले फौजदारी दायित्व बहन गर्नुपर्छ। लैङ्गिक समानता कायम गर्न तथा लैङ्गिक हिंसा अन्त्य गर्न केही नेपाल ऐनलाई संशोधन गर्ने ऐन २०७२ ले जारी को महल खारेज गरी विवाहवारीको महलको १० क नंमा कसैले अर्काकी श्रीमती विवाह गरी पहिलो श्रीमान्को धनमालसमेत लगे, सो धनमाल पहिलो श्रीमान्को नै हुने, यदि पहिलो श्रीमान्को मृत्यु भइसकेको वा निज विदेशमा गएकामा निजको हकदारले फिर्ता लिन पाउने प्रावधान छ। महिलाले गरेको दोस्रो विवाहलाई कानुनत बहुविवाहका रूपमा परिभाषित गरिनसकेको अवस्था छ। सायद नेपाली परम्परा अनुसार विवाहपश्चात महिला श्रीमान्को घरमा जाने हुँदा पनि बहुपतित्व नहुने भन्दै बहुविवाहको परिभाषाभित्र यसलाई समाहित नगरेको हुनसक्छ। साथै लोग्नेस्वास्नीको महलको २ नं अनुसार श्रीमतीले अर्कोसंँग विवाह गरे पहिलो श्रीमान्सँंग उनको स्वत: सम्बन्धविच्छेद हुन्छ भन्ने प्रावधान छ। ऐतिहासिक अभिलेखका हिसाबले नेपालको कानुनी इतिहासमा पनि बहुपत्नीत्वको प्रचलन पाइन्छ। किरातकालमा लिम्बुहरूले सौतेनी आमा बेहोर्ने परम्परालाई सन् १८९६ मा निषेध गरिएको प्रसङ्गले पुरुषलाई बहुविवाह गर्न छुट दिएको पुष्टि हुन्छ। त्यस्तैगरी लिच्छविकालमा पनि बहुविवाहको कानुनी प्रचलन थियो। यो क्रम मल्लकाल हुँदै शाहकालसम्म पनि प्रचलनमा रहेको पाइन्छ। लैङ्गिक समानता कायम गर्न तथा लैङ्गिक हिंसा अन्त्य गर्न केही नेपाल ऐनलाई संशोधन गर्ने ऐन २०७२ ले बहुविवाह गर्न पाउने कानुनी अधारलाई खुम्चाएको छ, जुन सराहनीय छ। तर अंशबन्डाका महलका कतिपय प्रावधानले बहुविवाहलाई अप्रत्यक्ष रूपमा प्रश्रय दिइरहेको भान हुन्छ। अंशबन्डाको ४ नंले कसैका एकभन्दा बढी स्वास्नीमात्र रहेछन् भने सबै स्वास्नीले आफ्ना लोग्नेको अंश ऐन बमोजिम बाँडी खान पाउँछन् भनेर उल्लेख गरेको पाइन्छ। त्यस्तै, बिहावारीको ५ क नं अनुसार बिहावारीको महल बमोजिम विवाह बदर भएकामा त्यस्ता दम्पतीबाट जन्मिएका छोराछोरीले निजहरूबाट अंश पाउँछन् भन्ने उल्लेख छ। साथै ११ नं अनुसार अंश लिई बेग्लै भएपछि आफ्नो र कोही स्वास्नी, छोराछोरीको अंशसमेत मिसाई सँंगै राखेको रहेछ भने पछि अरू स्वास्नी ल्यायो वा छोराछोरी जन्मे संँगै बसेकोहरूको अंश जिउनी जम्मा गरी बसेका र पछि ल्याए जन्मेका स्वास्नी छोराछोरीलाई ऐन बमोजिम अंश दिनुपर्छ भन्ने प्रावधान छ। बहुविवाहलाई एकतर्फ कानुनले गैरकानुनी तुल्याई सजाय तोकेको छ भने अर्कोतर्फ फेरि कानुनी मान्यता पनि दिलाइएको छ। विद्यमान सामाजिक संस्कृति र परिस्थितिका आधारमा यस्तो कानुन बनाइए पनि कतै यसले बहुविवाहको प्रचलनलाई ढोकाबाट बाहिर निकाली झ्यालबाट भित्र्याएको त होइन? बहुविवाहलाई दण्डनीय भनिए पनि नेपालको कानुनी व्यवस्थाले यसलाई पूर्णतया निस्क्रिय पार्न खोजेको भने देखिँदैन। बहुविवाहलाई सम्बन्धविच्छेदको आधारका रूपमा मान्यता दिनु र अंशबन्डा गर्दा बराबर अंश हक दिनु, बहुविवाह गरे बापतको सजाय भोगे पनि श्रीमान्श्रीमतीको रूपमा मान्यता पाउनु जस्ता कानुनी प्रावधानले बहुविवाहलाई अझ प्रश्रय त दिएको छैन? स्मरण रहोस्, बहुविवाहमा पीडित महिला नै भएको पाइन्छ, चाहे पहिलो श्रीमतीको रूपमा होस् या दोस्रो, तेस्रो। किनभने नेपाली समाजमा अझै पनि पितृसत्तात्मक सोच नै कायम छ। शक्तिको केन्द्र भने पुरुषलाई नै ठानिएको छ। पहिला नै विवाह भइसकेको भनेर थाहा नपाएको अवस्थामा दोस्री श्रीमती सजायको भागिदार हुँदिनन्, तर उनको विवाह वैध नै मानिन्छ। यस्तो अवस्थामा झुक्यानमा पारी विवाह गरेको भनी बदरयोग्य विवाहका रूपमा कानुनी व्याख्या गरिएको खण्डमा ती महिलाले उक्त विवाह सम्बन्धविच्छेद नगरी स्वत: बदर गर्न पाउने थिइन्। त्यस्तैगरी बहुविवाह गर्ने व्यक्तिलाई कानुनत: प्राप्त सेवासुविधाबाट बञ्चित गर्ने, राजनीतिक प्रतिनिधिका रूपमा स्थानीय एवं राष्ट्रिय निकायमा प्रतिनिधित्व गर्नबाट बञ्चित गरेको खण्डमा बहुविवाह गर्न निरुत्साहित हुनसक्छ। बखाद्यो काठमाडौं स्कुल अफ लकी सहप्राध्यापक हुन्।"
शासन परिवर्तन गर्न खोजेका होइनौं,"वासिङ्टन (बीबीसी एएफपी) प्योङयाङको आणविक कार्यक्रमलाई लिएर तनाव बढिरहेका बेला अमेरिकाले उत्तर कोरियामा आफूले शासन परिवर्तन गर्न नखोजेको बताएको छ। बुधबार वासिङ्टन डिसीमा आयोजित पत्रकार भेटमा अमेरिकी विदेशमन्त्री रेक्स टिलरसनले उक्त कुरा बताएका हुन्। अमेरिकाले केही बिन्दुमा वार्ता चाहेको उल्लेख गर्दै उनले भने, हामी तपाईंका शत्रु होइनौं। टिलरसनले भने, हामीले शासन परिवर्तन गर्न खोजेका होइनौं, वर्तमान शासन अन्त्य गर्न खोजेका होइनौं, प्रायद्वीपको द्रुत पुन: एकीकरण खोजेका पनि होइनौं, हामी त्यहाँ आफ्नो सेना पठाउने कुनै बहाना चाहँदैनौं। उत्तर कोरिया अमेरिकाको शत्रु नभएको र उत्तरका लागि अमेरिका खतरा नभएको उल्लेख गर्दै टिलरसनले भने, तर तपाईंहरू हाम्रा लागि खतरा हुने तरिकाले प्रस्तुत भइरहनुभएको छ र हामीले त्यसको जवाफ दिनुपर्छ। उत्तर कोरियाले गत शुक्रबार दोस्रोपटक लामो दूरीको अन्तर महाद्वीपीय ब्यालिस्टिक क्षेप्यास्त्र परीक्षण गरेको थियो। उक्त क्षेप्यास्त्र अमेरिकी पश्चिमी तटीय क्षेत्रसम्म मार हान्न सक्ने क्षमताको रहेको उत्तरको दाबी छ। रिपब्लिकन सिनेटर लिन्डसे ग्राहमले क्षेप्यास्त्र कार्यक्रमलाई निरन्तरता दिए उत्तर कोरियासँग युद्ध हुने कुरा आफूलाई राष्ट्रपति डोनाल्ड ट्रम्पले बताएको दाबी गरेका छन्। चीनलाई आरोप लगाइएको होइनयसैबीच, उत्तर कोरियाको विषयमा आफूलाई नजोड्न चीनले आग्रह गरेको दुई दिनपछि अमेरिकाले पनि यस विषयमा चीनलाई कुनै आरोप नलगाइएको स्पष्ट पारेको छ। उत्तर कोरियाको क्षेप्यास्त्र परीक्षणको विषयसँग जोडेर अमेरिकी राष्ट्रपति डोनाल्ड ट्रम्पले गत आइतबार चीनले उत्तर कोरियाको आणविक परीक्षणको विषयमा चासो नदिएको बताएका थिए। उनले उत्तर कोरियाले बारम्बार आणविक परीक्षण गरिरहँदा पनि चीनले कारबाहीका लागि कुनै पहल नगरेको आरोप लगाएका थिए। राष्ट्रपति ट्रम्पले आफ्नो ट्वीटरमा उत्तर कोरियाको आतंकका बारेमा चीनले चासो नदिएको र संसारलाई अप्ठेरो पार्ने अवस्था आउँदा पनि शान्ति र नि:शस्त्रीकरणका लागि नबोलेको उल्लेख गरेका थिए। टिलरसनले ट्रम्पको भनाइको बचाउ गर्दै अमेरिकाले चीनलाई दोष दिएको नभई उत्तर कोरियाको यस कार्यविरुद्धमा लड्न चीनको साथ चाहिने कुरा मात्र अमेरिकाले गरेको बताएका छन्। टिलरसन यसै साताको अन्त्यमा एसिया भ्रमणमा निस्कँदै छन्।"
रूसलाई प्रतिबन्ध लगाउने कानुनमा ट्रम्पको हस्ताक्षर,वासिङ्टन (बीबीसी) अमेरिकी राष्ट्रपति डोनाल्ड ट्रम्पले रूसमाथि प्रतिबन्ध लगाउनेसम्बन्धी नयाँ कानुनमा बुधबार हस्ताक्षर गरेका छन्। सन् २०१६ को राष्ट्रपति निर्वाचनमा हस्तक्षेप गरेको भन्दै रूसमाथि नयाँ प्रतिबन्ध लगाउन कानुन बनाइएको हो।ह्वाइटहाउसमा हस्ताक्षर गरिएको उक्त कानुनमा इरान र उत्तर कोरियाविरुद्ध पनि प्रतिबन्ध लगाउने व्यवस्था गरिएको छ। नयाँ कानुन अनुसार कंग्रेसको सहमतिबिना राष्ट्रपतिले रुसलाई कुनै छुट दिन पाउने छैनन्। यद्यपि रूसले राष्ट्रपति निर्वाचनमा हस्तक्षेप गरेको आरोप अस्वीकार गर्दै आएको छ। ट्रम्पले विज्ञप्तिमा प्रतिबन्धलाई दोषपूर्ण भन्दै यसमा रहेको समस्याका बाबजुद राष्ट्रिय एकताका लागि आफूले कानुनमा हस्ताक्षर गरेको बताएका छन्। उनले कंग्रेसले आफ्नो संवैधानिक अधिकार मिचेको आरोप लगाएका छन्।
"संशोधन होइन, खारेज","काठमाडौं (कास) नेपाल र भारतबीचको सन् १९५० को शान्ति तथा मैत्री सन्धि संशोधन नभई खारेज गर्नुपर्ने विज्ञहरूले सुझाव दिएका छन्। प्रबुद्ध व्यक्ति समूह (ईपीजी) को पाँचौं बैठकअघि नेपाली पक्षले बुधबार गरेको अन्तरक्रियामा उनीहरूले १९५० को सन्धिलाई नयाँ सन्धिसम्झौताले विस्थापन गर्नुपर्ने बताएका हुन्। संघीय समाजवादी फोरमका अध्यक्ष उपेन्द्र यादवले सहमतिमा नै सन्धिलाई खारेज गरेर नयाँ प्रक्रियामा जानुपर्ने बताए। ईपीजीका नेपाली पक्षका संयोजक डा भेखबहादुर थापाले सन् १९५० को सन्धिसम्बन्धी नेपालले राखेको प्रस्ताव, व्यापार र वाणिज्य तथा जलस्रोतको विषयमा छलफल भए पनि सीमामा प्रवेश भएर धेरै विषयमा कुराकानी भइरहेको बताए। भदौ ७ देखि प्रधानमन्त्री शेरबहादुर देउवाले गर्ने भारत भ्रमणमा यस विषयमा छलफल भएर अघि बढिदिए धेरै कुरामा स्पष्टता आउने उनले बताए। ईपीजी सदस्य राजन भट्टराईले सन्धिका बुँदाबारे व्याख्या गर्दै विवादित बँुदा संशोधन गर्ने कि सन्धि नै विस्थापन गर्ने भन्ने जिज्ञासा विज्ञसामु राखेका थिए। अर्का सदस्य सूर्यनाथ उपाध्यायले नेपाल धेरै पक्षबाट जलस्रोतमा पछि परेको भन्दै भारतले आफ्नो फाइदामा काम गरेको र नेपाललाई जालसाजी गरिरहेको टिप्पणी गरे। २००८ को बाढीमा बाँध भत्किएको तर भारतले क्षतिपूर्ति नदिएको जस्ता विषय उनले उठाएका थिए। अन्तरक्रियामा संसदको अन्तर्राष्ट्रिय सम्बन्ध तथा श्रम समितिका सभापति जेबी टुहुरे, डा खड्ग केसीलगायतले सुझाव दिएका थिए।"
उत्तर कोरिया भ्रमणमा प्रतिबन्ध,वासिङ्टन (एएफपी) अमेरिकाले आगामी सेप्टेम्बर १ बाट आफ्ना नागरिकलाई उत्तर कोरियाको भ्रमण गर्न प्रतिबन्ध लगाएको छ। आफ्ना नागरिकको सुरक्षाका लागि यो कदम चालिएको अमेरिकी विदेश मन्त्रालयले जनाएको छ। उत्तर कोरियाको भ्रमणका लागि अमेरिकी सबै पासपोर्ट गैरकानुनी बनाइने घोषणा गरिएको छ।
पोखरा अन्तर्राष्ट्रिय विमानस्थल निर्माण सुरु,"पोखरा शिलान्यासको साढे १६ महिनापछि पोखरा अन्तर्राष्ट्रिय विमानस्थलको निर्माण कार्य सुरु भएको छ। राष्ट्रिय गौरवको यो विमानस्थलको निर्माण कार्य चिनियाँ निर्माण कम्पनी सीएएमसीले थालेको हो। पर्यटनमन्त्री जितेन्द्रनारायण देवले बुधबार रिवन काटेर निर्माण कार्यलाई औपचारिक सुरुवात गरे। चीनको एक्जिम बैंकको करिब २२ अर्ब रुपैयाँ ऋणमा विमानस्थल बन्दै छ। पूर्वप्रधानमन्त्री केपी ओलीको चीन भ्रमणका बेला दुई देशबीच ऋण सम्झौता भएर निर्माण प्रक्रिया अघि बढाउने निर्णय भएको थियो। दुई देशबीच सबै कानुनी प्रक्रिया टुंगिएर निर्माण प्रक्रियामा गएको र अबको एक वर्ष डिजाइनिङ चरण रहनेछ। १० जुलाई २०२१ भित्र निर्माण सकेर नेपाललाई हस्तान्तरण गर्नुपर्ने सम्झौतामा छ। विमानस्थल निर्माण आयोजना प्रमुख सिनियर डिभिजनल इन्जिनियर प्रदीप अधिकारीका अनुसार गत ३१ मेमा ऋण प्रभावकारी (लोन इफेक्टिभ) भएपछि ४२ दिनभित्र निर्माण सुरु गर्नुपर्ने कार्यादेशअनुसार निर्माण कम्पनीले काम थालेको हो। निर्माण चरणमा आउनुअघिका सबै प्रक्रिया पूरा भएकाले असार २७ बाट काम गर्न पत्राचार गरेअनुसार काम थालिएको हो, उनले भने, चार वर्षमा यो सकिन्छ।आयोजनास्थलमा सीएएमसीईले कार्यालय, निवास, खानेपानीलगायतका पूर्वाधारका काम सुरु गरेको छ। यसका लागि नेपाली र चिनियाँ दक्ष र अदक्ष १ सय १० कामदार खटिएका छन्। कम्पनीका प्रोजेक्ट म्यानेजर जेरी याङले सबै पक्षको सहयोगबाट समयमै काम सम्पन्न गर्ने प्रतिबद्धता जनाए। सम्झौताअनुसार समयभित्रै विमानस्थल निर्माण पूरा हुन्छ, उनले भने, अहिले वर्षायाम भएकाले पहिला आफूहरू बस्ने शिविर बनाउने र हिउँद लाग्नसाथ हेबी इक्विपमेन्टमार्फत काम थाल्नेछौं। धावनमार्ग पनि सम्याउन सुरु गर्नेछौं। उनले नागरिक उड्डयन प्राधिकरण र आफूहबीच कुनै समस्या नरहेको भन्दै स्थानीय तथा सरोकारवाला सबैको साथ र सहयोग लिएर अघि बढ्ने बताए। मन्त्री देवले विमानस्थल देशको समृद्धि र विकासमा कोसेढुंगा सावित हुने बताए। लामो र कठिन यात्रापछि आज विमानस्थल निर्माणको काम सुरु भएको छ, उनले भने, राष्ट्रिय गौरवको आयोजनाको प्रगति निकै कम भएको अवस्थामा पोखराले उदाहरण बनेर देखाउन सक्नुपर्छ। सरकारी तवरबाट सक्दो सहयोग गर्ने उनले प्रतिबद्धता जनाए। कानुनमन्त्री यज्ञबहादुर थापाले स्थानीयस्तरबाट सक्दो सहयोग गर्न कुनै कसर बाँकी नराख्ने बताए। विमानस्थल निर्माण उच्चस्तरीय सहयोग समितिका संयोजक सांसद तथा विकास समितिका सभापति रवीन्द्र अधिकारीले निर्माण चरणअघिका सबै काम तथा प्रक्रिया सकिएकाले समयमै विमानस्थल बन्ने विश्वास व्यक्त गरे। स्थानीयको सहयोग, पूर्वतयारीलगायत कुनै पनि समस्या नभएको र समयमै नसके निर्माण कम्पनीले पेनाल्टी तिर्नुपर्ने बाध्यात्मक परिस्थितिका कारण समयमै निर्माण हुनेमा ढुक्क छु, उनले भने, कुनै समस्या देखिए तुरुन्त समाधानको पहल गरिनेछ।एक्जिम बैंकको ऋण रकममध्ये ७५ प्रतिशत (बैंकको २ प्रतिशत ब्याजमा) र २५ प्रतिशत चीन सरकारको निब्र्याजी ऋण हो। ईपीसी (इन्जिनियरिङ, प्रोक्योरमेन्ट र कन्ट्रक्सन) मोडलमा अन्तर्राष्ट्रिय नागरिक उड्डयन अर्गानाइजेसनको मापदण्डअनुसार ४डी विमानस्थल बन्न लागेको हो। यसमा बोइङ ७५७ र एयरबस ३२० जहाज अवतरण र उड्न सक्छन्। विमानस्थलको धावनमार्ग २ हजार ५ सय मिटर लम्बाइ र ४५ मिटर चौडाइको हुनेछ। राष्ट्रियअन्तर्राष्ट्रिय टर्मिनल भवन, ४ वटा बोर्डिङ कक्ष, ट्याक्सी वेलगायतका पूर्वाधार पनि बन्नेछन्। सीएएमसीले ०७१ वैशाख २९ मा ठेक्का पाएको र निर्धारित समयमा निर्माण पूरा नगरे नेपाल सरकारलाई क्षतिपूर्ति दिने सर्त छ। विमानस्थलका लागि सरकारले ०३२ मा ३ हजार १ सय ६ रोपनी जग्गा लिएको थियो। त्यतिले नपुगेपछि ६ सय २९ रोपनी जग्गा थप अधिग्रहण गरिएको थियो। जग्गा अधिग्रहण, मुआब्जा वितरणलगायत स्थानीयस्तरमा सबै समस्या समाधान भइसकेका छन्। जम्मा १३ रोपनी जग्गाको मात्र मुआब्जा वितरण गर्न बाँकी रहेको आयोजनाले जनाएको छ। विमानस्थल वरिपरि चक्रपथ निर्माणका लागि थप ५० रोपनी जग्गा अधिग्रहण गर्न आवश्यक रहेको र भदौ १५ भित्र त्यसको टुंगो लाग्ने अधिकारीले बताए। आयोजनाको वातावरण प्रभाव मूल्यांकन, माटोको अनुसन्धान तथा अन्य विषयमा आवश्यक जानकारी लिइसकेको छ। साथै अघिल्लो असारमा निर्माणको पूर्वतयारीका लागि सीएएमसीको प्राविधिक टोली यहाँ आएर विभिन्न अध्ययन गरेको थियो। नागरिक उड्डयन प्राधिकरणका महानिर्देशक संजीव गौतमले पोखरेलीको प्रतीक्षाको अवधि सकिएको भन्दै पोखरामा कुनै समस्या नदेखिएकाले समयमै आयोजना सकिने बताए। उनले विमानस्थल बनेपछि अहिले सञ्चालनमा रहेको विमानस्थल के गर्ने भन्नेतर्फ आजैबाट सोच्न पोखरेलीसमक्ष अनुरोध गरे। साथै पोखराको ल्यान्डफिल्ड साइट, प्याराग्लाइडिङलगायत पर्यटकीय गतिविधि पनि ठप्प हुनेतर्फ सोचेर काम गर्नुपर्नेमा उनले जोड दिए। ऋण र ब्याज यही विमानस्थलबाट तिर्नुपर्छ, उनले भने। विमानस्थलको ०७३ वैशाख १ मा तत्कालीन प्रधानमन्त्री केपी ओलीले शिलान्यास गरेका थिए। साथै माओवादी केन्द्रका अध्यक्ष पुष्पकमल दाहाल, पूर्वप्रधानमन्त्री झलनाथ खनाल, तत्कालीन उपप्रधानमन्त्रीद्वय कमल थापा, विजयकुमार गच्छदार, पर्यटनमन्त्री आनन्दप्रसाद पोखरेल र कांग्रेस महामन्त्री शशांक कोइरालाले निर्माणस्थलमा एकएकवटा इँटा राखेका थिए। सरकारले ०३२ मा जग्गा अधिग्रहण गरे पनि सरकारसँग बजेट अभाव, दातृ निकाय फेला नपरेको र पछि नागरिक उड्डयन प्राधिकरणले ठेकेदार कम्पनी छनोटको निर्णयमा ढिलाइले विमानस्थल निर्माण अलपत्र थियो। पछिल्लो समय पोखरेलीको निरन्तर दबाब, सरकारको तदारुकता, राजीतिक दलको एकता र चीनको सहयोगले काम गरेको छ। ०२६ मा जापानको इकावा नामक संस्थाले विस्तृत अध्ययन गरेर पोखरामा विमानस्थलको ठाउँ छनोट भएको थियो। ०२९ मा प्यासिफिक एसोसिएसन अफ ट्राभल्स एजेन्सी (पाटा) ले पनि विमानस्थल बनाउन भनेको थियो। यो थाहा पाएका तत्कालीन गण्डकीका अञ्चलाधीश शंकरराज पाठकको पहलमा जग्गा खोजेर अधिग्रहणको काम सुरु भएको थियो। पोखरा नगर पञ्चायतका तत्कालीन उपप्रधानपञ्च लक्ष्मण कार्की जग्गा उपलब्ध गराउने पहिलो दाता थिए। त्यसपछि ०३२ चैत २ मा ३ हजार १ सय ६ रोपनी जग्गा अधिग्रहण गरेको थियो। लक्ष्मणको मात्रै ७० रोपनी जग्गा अधिग्रहणमा परेको थियो। ०४१ मा एसआर श्रेष्ठ एन्ड कम्पनीले विमानस्थल बनाउन प्राविधिक दृष्टिले उपयुक्त रहेको निष्कर्ष निकालेको थियो। ०४६ मा जाइकाले पनि यसको अध्ययन गरेको थियो। लामो समयको अन्योललाई तोडदै सरकारले ०६० फागुन ११ मा बुट प्रक्रियाबाट विमानस्थल निमार्णका लागि प्रस्ताव आहवान गर्दा दुई कोरियन कम्पनीले इच्छा देखाएकामा सरकारले वास्ता गरेन। सरकारले ०६५ मा नीति तथा कार्यक्रममार्फत विमानस्थलको नीतिगत निर्णय गरेको थियो। विमानस्थल निर्माणमा ढिलाइ हुँदै गएपछि सबै दल, नागरिक समाज, व्यवसायी संगठित भएर आन्दोलनसमेत गरेका थए। हवाईमार्गको अनुमति लिन मागअन्तर्राष्ट्रिय विमानस्थल निर्माणसँगै हवाई मार्ग (रुट) अनुमति प्रक्रिया लिन पनि पोखरेलीले सरकारसँग माग गरेका छन्। बुधबार बिहान भएको विमानस्थल निर्माण उच्चस्तरीय सहयोग समितिको बैठकका सहभागीले विमानस्थल बन्नु मात्र ठूलो नभएको भन्दै निर्माण सकिनसाथ अन्तर्राष्ट्रिय सहरमा उडानका लागि आवश्यक हवाई मार्गको अनुमतिका लागि आजैदेखि पहल गर्नुपर्ने बताएका हुन्। हवाईमार्ग कायम गर्न आजैदेखि तयारी गर्नुपर्छ। नभए विमानस्थल बन्नु र नबन्नुमा कुनै फरक हुँदैन, नेपाल उद्योग वाणिज्य महासंघका पूर्वअध्यक्ष आनन्दराज मुल्मीले भने। अन्तर्राष्ट्रिय हवाई नीतिअनुसार भारतलगायत देशसँग हवाईमार्गको अनुमति लिन उनले सुझाए। साथै देशभित्रका अन्य विमानस्थलसँग पनि पोखराको कनेक्टिभिटी अपरिहार्य भएकाले त्यसतर्फ सोच्न आग्रह गरे।पर्यटनमन्त्री देव तथा प्राधिकरण महानिर्देशक गौतमले विमानस्थल निर्माण हुने बेलासम्म हवाईमार्गलगायत समस्या समाधान हुने बताए। सडकको स्तरोन्नति पनि आवश्यकत्यस्तै विमानस्थल निर्माणपछि पोखरा अन्तर्राष्ट्रिय सहर हुने भएकाले सोहीअनुसार भौतिक पूर्वाधारको पनि विकास र स्तरोन्नति आवश्यक रहेको बैठकका सहभागीले बताए। विशेषगरी पोखरालाई जोड्ने तीनवटा राजमार्गहरू (पृथ्वी, सिद्धार्थ र पोखराबागलुङको स्तरोन्नति र सहरी सडक पनि चाक्लो बनाउनुपर्नेमा उनीहरूको जोड थियो। कोत्रेदेखि जिरो किमिसम्म ६ लेनको सडक बनाउनुपर्ने पनि उनीहरूले बताए। सडकको स्तरोन्नति र विकास नभएसम्म विमानस्थल बनेर मात्र केही हुँदैन, पर्यटन व्यवसायी गणेशबहादुर भट्टराईले भने, पाल्पा, मुग्लिङ र बाग्लुङ, म्याग्दीबाट सहजै पोखरा आउने सडक बनाउनुपर्छ। पोखरा ४ नम्बर प्रदेशको राजधानी पनि भएको र कम पूर्वाधार भएको प्रदेश पनि भएकाले अब अन्तर्राष्ट्रिय सम्मेलन केन्द्र, आधुनिक बसपार्क, चक्रपथ निर्माणसँगै प्राकृतिक सम्पदाको संरक्षण र सहरको सुन्दरतामा पनि ध्यान दिनुपर्ने स्थानीयले बताएका छन्। उनीहरूले भौतिक पूर्वाधारसँगै व्यवस्थित बसोबासका लागि गुरुयोजना बनाएर अघि बढ्न पनि सुझाए। हालको सडक अवस्थाले सवारी आगमनलाई थेग्न नसक्ने भएकाले सडक चक्लाउने र अन्य बनाउनुपर्नेमा पोखरेलीको जोड छ। यही सडकले जहाजमा चढ्न समयमै जान नपाइने र झरेपछि पनि गन्तव्यमा सजिलै जान नसकिने अवस्था रहेको मुल्मीले बताए। सिद्धार्थ, बाग्लुङ राजमार्गलाई बाइपास गरी सहरभित्र पस्नै नपर्ने बनाउनुपर्छ। व्यवस्थित सहर र सुन्दरतामा पनि आजैबाट काम थाल्नुपर्छ, उनले भने, काम गर्ने निकाय गठन गरी जिम्मेवारी दिएर काम अगाडि बढाउनुपर्छ।विमानस्थल बनेपछि पोखराको विभिन्न देशसँग सीधा सम्पर्क हुनाले विशिष्ट व्यक्तिहरू आउँछन्। कोही छोटो समयमा आएर धेरै मनोरञ्जन गर्छन। छुट्टी मनाउन होस् वा विभिन्न व्यापारिक, सरकारी सभा सम्मेलन पनि यहाँ हुन्छन्। यहाँ आएका पाहुनालाई लामो समयसम्म राख्ने उपाय सोच्नुपर्छ, राष्ट्रिय पर्यटन परिषदका सदस्य वासु त्रिपाठी भन्छन्, वातावरण संरक्षणसहित प्राकृतिक सम्पदाको जगेर्नामा ध्यान दिनुपर्छ।"
बजारमा डलर अभाव कायमै,"काठमाडौं बजारमा लामो समयदेखि रहँदै आएको नगद अमेरिकी डलरको अभाव अझै हटेको छैन। बैंकहरूले ग्राहकको मागअनुसार डलर दिन नसकेपछि राष्ट्र बैंकले वाणिज्य बैंकहरूले पनि सिधै डलर खरिद गरेर ल्याउन पाउने व्यवस्था गत वर्ष नै गरेको थियो। एकदुईवटा बैंकहरूले मात्र यसमा चासो देखाएका थिए। डलर खरिद गरेर ल्याउन इच्छुक बैंकहरूले पनि मंगलबारसम्म डलर ल्याइसकेका छैनन्। बजारमा डलरको माग भने दिनानुदिन बढ्दै गएको छ। यसकारण मागको तुलनामा आपूर्ति कम भएपछि बजारमा डलर अभाव भएको बैंकरहरूले जनाएका छन्। अर्थतन्त्र धान्ने मुख्य स्रोत रेमिट्यान्स आप्रवाहमा कमी, निर्यात बढ्न नसक्नु र पर्यटनमा अपेक्षित सुधार नहुनुलगायत कारण अपेक्षित रूपमा विदेशी मुद्रा (डलर) मुलुक भित्रन सकेको छैन। तर, राष्ट्र बैंकले भने नेपाल आउने विदेशीहरूले नगद बोक्न छाडेकाले समस्या भएको बताएको छ। डलरको अभाव धेरै भएपछि राष्ट्र बैंकले गत असोजमा १ करोड डलर आयात गरेको थियो। राष्ट्र बैंकले पहिलोपटक यसरी डलर खरिद गरेर ल्याएको हो। गत वर्ष राष्ट्र बैंकले डलर आयात गरेको डलर बजारमा गएपछि केही महिना अवस्था सहज भए पनि हाल फेरि नगद डलर अभाव भएको राष्ट्र बैंकका डेपुटी गभर्नर चिन्तामणि सिवाकोटीले बताए। पछिल्लो समयमा बजारमा नगद डलरको केही अभाव देखिएको छ, उनले भने, एनआईसी बैंकलगायत केही बैंकले डलर ल्याउँदै छन्, त्यसपछि भने अवस्था अलि सहज होला। नगद डलर अभाव भएकै कारण ग्राहकहरूलाई सम्भव भएसम्म अन्य विकल्प (ड्राफ्, टीटी आदि) हरू प्रयोग गर्न आग्रह गरिरहेको उनले बताए। बजारमा डलरको अभाव बढ्दै गएपछि डलरको कालोबजारी हुने सम्भावनालाई मध्यनजर गर्दै वाणिज्य बैंकहरूले पनि डलर खरिद गरेर ल्याउन सक्ने सुविधा प्रदान गरिएको सिवाकोटीले बताए। हाम्रो उद्देश्य बैंकहरू आफैंले ग्राहकको मागअनुसार विदेशी मुद्रा व्यवस्थापन गरून् भन्ने हो, उनले भने, केही बैंकहरूले प्रक्रिया सुरु गरिसकेका छन्।बैंकहरूमा नगद डलरको समस्या पुरानै भएको बैंकर्स संघका कार्यकारी सदस्य भुवन दाहालले बताए। नगद डलरको अभाव पुरानै समस्या हो, त्यसमा अझै सुधार भएको छैन, दाहालले भने। राष्ट्र बैंकले वाणिज्य बैंकहरूलाई सीधै डलर खरिद गरेर ल्याउन पाउने सुविधा दिएपछि एनआईसी एसिया बैंक र स्ट्यान्डर्ड चार्टर्ड बैंकले मात्र डलर खरिदका लागि प्रक्रिया सुरु गरेका थिए। तीमध्ये एनआईसी एसिया बैंकको खरिद प्रक्रिया अन्तिम चरणमा रहेको स्रोतले बताएको छ। राष्ट्र बैंककै परामर्शमा एनआईसी एसिया बैंकले उक्त कम्पनीबाट डलर ल्याउन लागेको हो। सबै काम पूरा भएको छ, एकदुई दिनमै डलर हाम्रो हात पर्छ, बैंक स्रोतले भन्यो। उक्त डलर आइसकेपछि वाणिज्य बैंकहरूमध्येबाट डलर आयात गर्ने एनआईसी एसिया पहिलो बैंक हुनेछ। डलरको अभाव भएकै कारण यही साता केही वाणिज्य बैंकहरूले राष्ट्र बैंकमा डलर माग्न गएका थिए। तर, राष्ट्र बैंकले पनि मागेजति डलर दिन सकेको छैन, स्रोतले भन्यो। नयाँ व्यवस्थाअनुसार बैंकहरूले विदेशबाट डलर आयात गर्दा भन्सारलगायत अन्य कुनै पनि कर तिर्नुपर्दैन। बैंकहरूलाई विदेशबाट डलर आयात गर्न प्रोत्साहन गर्ने उद्देश्यले राष्ट्र बैंकले यस्तो व्यवस्था गरेको हो। यसरी आयात गरेको डलर बजार मूल्यभन्दा ३० पैसा बढीमा बिक्री गर्न पाउने सुविधा सम्बन्धित बैंकहरूले पाएका छन्। सरकारी कार्यालयहरूलाई आवश्यकताअनुसार डलर आपूर्ति गर्दै आए पनि सर्वसाधारणले मागअनुसार डलर नपाएको राष्ट्र बैंक बैंकिङ कार्यालय प्रमुख जनकबहादुर अधिकारीले बताए। नगद कारोबारलाई निरुत्साहित गरी क्यासलेस कारोबारलाई प्रोत्साहन गर्ने हाम्रो उद्देश्य हो, उनले भने। हाल राष्ट्र बैंकले पार्सपोर्टका आधारमा प्रतिव्यक्ति २ हजार ५ सय र सामान्य अवस्थामा प्रतिव्यक्ति५ सयसम्म डलर सटही सुविधा दिएको छ।"
हुम्डे प्रयोगमा आएन,"लमजुङ हिमाली जिल्ला मनाङको माथिल्लो भेगमा हवाई मैदान छ। तर, त्यहाँ जहाज हैन, भेडाच्यांग्रा चरिरहेको देख्न सकिन्छ। हवाई मैदानमा जहाज अवतरण भएको पाँच वर्ष भइसक्यो। त्यसयता जहाज स्थानीयका लागि दुर्लभ बनेको छ। नेस्याङ गाउँपालिका ४ हुम्डेस्थित उक्त विमानस्थल प्रयोग हुन छाडेपछि नेपाल वायु सेवा निगमको कार्यालय जीर्ण बनेको छ। त्यहाँ लगाइएको ताला फोरिएको छ। तारजाली च्यातिएका छन्। पर्खालहरू भत्किएका छन्। निगमले उक्त कार्यालयका कर्मचारीलाई पोखरा क्षेत्रीय कार्यालयमा खटाएको पनि महिनौं भइसक्यो। हिमाली भेगमै रहेको उक्त विमानस्थल सुन्दर देखिन्छ। हिउँदमा हिउँले समेत ढाकिएको हुन्छ। बर्खामा सफा देखिन्छ। यति राम्रो र सुन्दर ठाउँ भए पनि जहाज नआएको ४५ वर्ष भयो, स्थानीय छिरिङ गुरुङले भने। ७१ वर्षीय गुरुङले जहाज चढेरै पोखरा आउनेजाने गरेकामा अहिले त्यो सुविधा नपाएको गुनासो गरे। होटल जुलु पिकका सञ्चालक कान्छा गुरुङले मनाङ आउने नेताहरूलाई विमानस्थल सञ्चालनका लागि अनुरोध गरे पनि सुनुवाइ नभएको बताए। स्थानीयले मनाङकै नेता पूर्व श्रम राज्यमन्त्री टेकबहादुर गुरुङलाई धेरैपटक भनेका छन्। गत वर्षको वैशाखमा मनाङ आएका तत्कालीन पर्यटनमन्त्री आनन्दप्रसाद पोखरेललाई पनि स्थानीयले जहाज सञ्चालन गरिदिन आग्रह गरेका थिए। उनले आश्वासन पनि दिएका थिए। तर, जहाज सञ्चालनमा नआएको स्थानीयले गुनासो गरे।प्रमुख जिल्ला अधिकारी सुनील खनालका अनुसार अहिले मनाङ जानेआउने बाटो ठाउँठाउँमा बिग्रिएको छ। डुम्रेबेंसीसहर र बेंसीसहरचामे सडकमा समस्या छ। बेंसीसहरदेखि चामेसम्मको सडक दिनमा एकपटक जस्तो अवरुद्ध भएकै हुन्छ। आवतजावतमा निकै समस्या छ। यस्तो बेला त जहाज उड्ने भए पो सजिलो हुन्थ्यो, उनले भने, जहाज चलेपछि यहाँको पर्यटन व्यवसाय पनि फस्टाउँछ। साताको एउटा वा १५ दिनमा एकपटक जहाज उडेको भए पनि धेरै राहत मिल्ने उनले सुनाए। नेस्याङ गाउँपालिकाका अध्यक्ष कान्छा घलेले जहाज नचल्दा वृद्धवृद्धा, बालबालिका तथा गम्भीर प्रकृतिका बिरामीलाई समस्या परेको बताए। हामी यस विषयमा छलफल गर्छौं, उनले भने।मनाङ घर भएका विमान चालक त्रिपल पी गुरुङले स्थिर सरकार नहुँदा विकासमा सबैभन्दा बढी समस्या निम्तिएको बताए। स्थिर सरकार भएको भए एउटा नीति त ल्याउँथ्यो, त्यो कार्यान्वयन पनि हुन्थ्यो, उनले भने, ९ महिनामा फेरिने सरकारसँग विकासको आश गर्न सकिँदैन।नेपाल वायुसेवा निगम पोखराका क्षेत्रीय कार्यालय प्रमुख बन्धुराज न्यौपानेका अनुसार अहिले निगमसँग जहाज भए पनि उडाउनका लागि पाइलट छैन। जहाज घाम तापिरहेको छ। उडाउनका लागि क्याप्टेन छैन, उनले भने, मनाङमा उडान भर्न नसक्दा स्टाफलाई पनि पोखरा ल्याउनुपरेको छ। उनले उडान बन्द गर्ने मनस्थिति नरहेको बताए। हुम्डे विमानस्थलमा २ वर्षअघि गोमा एयरले परीक्षण गरेको थियो। नेपाल नागरिक उड्डयन प्राधिकरणले आर्थिक वर्ष ०६९७० मा ९ करोड रुपैयाँ खर्चेर ६ सय मिटरको धावनमार्ग विस्तार गरी ९ सय मिटर बनाएको थियो। कालोपत्रे पनि गरेको थियो। त्यतिबेला निगमले तत्कालीन मन्त्री तथा प्राधिकरणका अािधकारीहरू ल्याएर मंसिरमा हवाईजहाज परीक्षण गरिएको थियो। त्यसयता वायुसेवा निगमको जहाज मनाङ पुगेकै छैन।कालोपत्रे गर्नुअघि वायु सेवा निगमले सातामा २ पटक पोखरामनाङ र मनाङपोखरा नियमित उडान भरेको थियो। हरेक वर्ष असार १६ र पुस १६ देखि मौसममा आएको खराबीका कारण २२ महिना सूचना जारी गरेरै हवाई उडान स्थगित गर्दै आएको थियो। विमानस्थल ३ हजार ३ सय ३० मिटर उचाइमा अवस्थित छ। पोखरामनाङ वा मनाङपोखरा हुँदा २५ मिनेट लाग्छ। हुम्डेमा ०३९ असोजबाट उडान सुरु गरिएको थियो।"
जिम्मेवार व्यवसाय सम्मेलन आजदेखि,काठमाडौं (कास) सामाजिक उत्तरदायित्व र व्यावसायिक आचरणका विविध विषयमा छलफल गर्ने उद्देश्यले राजधानीमा जिम्मेवार व्यवसाय सम्मेलन हुने भएको छ। राष्ट्रिय व्यावसायिक पहल (एनबीआई) को आयोजनामा हुने सम्मेलन बिहीबारदेखि याक एन्ड यती होटलमा सुरु हुँदै छ। आयोजकका अनुसार सम्मेलनलाई चारवटा विषयमा वर्गीकरण गरिएको छ। सम्मेलनका व्यवस्थापक मनीष बज्राचार्यका अनुसार पहिलो व्यवस्थापन प्रणालीमा कम्पनीको भित्री अभ्यासबारे समीक्षा गरिनेछ। यसैगरी जिम्मेवार व्यवसायलाई दीर्घकालसम्म निरन्तरता दिन गर्नुपर्ने कदमलगायत विषयमा छलफल हुनेछ। शैक्षिक संस्थासँग समन्वय गर्ने विषयमा पनि छलफल हुनेछ। एक दिनमा दुई सत्र राखिएका छन्। प्रत्येक सत्रमा एकजना विदेशी प्रतिनिधि रहनेछन्। सम्मेलन संयोजक दीपक मल्होत्राका अनुसार सम्मेलनमा ५ सयभन्दा बढीको सहभागिता हुनेछ। विद्यार्थीलाई २५ सय र अन्यलाई रुपैयाँ प्रवेश शुल्क तोकिएको छ। अन्यका लागि ५ हजार रुपैयाँ प्रवेश शुल्क छ।
लाङटाङमा पर्यटक बढे,"रसुवा (कास) लाङटाङ घुम्न आउने पर्यटकहरूको संख्या क्रमिक रूपमा बढ्दै गएको छ। भूकम्पपछि रोकिएको पर्यटकको आगमन लाङटाङ क्षेत्रका पदमार्गको सुधार र होटलहरूको पुनर्निर्माण भएपछि बढेको हो। आव ०७३०७४ मा ८ हजार २ सय ५४ पर्यटक आएको राष्ट्रिय निकुञ्जका रेन्जर अजित पराजुलीले बताएका छन्। मुलुककै तेस्रो पर्यटकीय पदमार्गका रूपमा परिचित लाङटाङ क्षेत्र ०७२ वैशाख १२ को भूकम्पले तहसनहस बनाएको थियो। त्यस वर्ष ४ हजार २ सय ९२ पर्यटक घुम्न आएको निकुञ्जको तथ्यांकमा उल्लेख छ। लाङटाङ क्षेत्रमा पर्यटकका लागि घुम्न तीन वटा पदमार्ग छन्। धुन्चे, गोसाइकुण्ड हुँदै सिन्धुपाल्चोकको हेलम्बु, लाङटाङ र त्यही बाटो तामाङ सम्पदा मार्गको स्याफ्रुबेंसीदेखि गोल्जङ, गतलाङ, चिलिमे थुमन, टिमुरे, बृदिम हुँदै स्याफ्रुसम्म पदमार्ग छन्। पर्यटकहरू गणेश तथा लाङटाङ हिमालको मनोरम दृश्य, निकुञ्ज क्षेत्रभित्रका जैविक विविधता, रामसार साइटमा सूचीकृत गोसाइँकुण्ड, तामाङ सम्पदा मार्गभित्र रहेको तामाङ कला र संस्कृतिलगायतका विभिन्न क्षेत्रहरूको अवलोकन गर्न आउने गरेका छन्। पछिल्लो समय लाङटाङ घुम्ने आन्तरिक पर्यटक वृद्धि हुँदै गएको लाङटाङ राष्ट्रिय निकुञ्जले जानकारी दिएको छ। भूकम्पले भत्काएको पदमार्ग सुधार र होटलहरूको पुनर्निर्माण भएको छ।"
ओलीभारतीय राजदूत भेट,काठमाडौं (कास) भारतीय राजदूत मञ्जिभसिंह पुरीले एमाले अध्यक्ष केपी ओलीसँग बुधबार भेटवार्ता गरेका छन्। ओली निवास बालकोटमा भएको भेटमा दुई देशबीचको आपसी सम्बन्धबारे छलफल भएको बताइएको छ। दुई चरणका स्थानीय चुनावमा एमाले पहिलो दल भएकोमा पुरीले ओलीलाई बधाई दिएका थिए। भेटमा राजदूत पुरीले भारतको ७० औं स्वतन्त्रता दिवसका अवसरमा काठमाडौंस्थित दूतावासमा हुने समारोहमा विशेष अतिथिका रूपमा उपस्थित हुन पनि ओलीलाई निमन्त्रणा दिएका थिए। समारोहमा सहभागी हुन भारतीय विदेशमन्त्री सुष्मा स्वराज काठमाडौं आउने तयारी छ।
र्याप गड,"हिपहप कल्चर मन पराउनेहरूले मात्रै नभएर अन्यले पनि एमिनेमलाई सुनेकै होला। उनको र्याप फरर गाउन अरूलाई निकै कसरत गर्नुपर्छ। एमिनेमलाई किङ अफ हिपहप भनेर चिनिन्छ। उनले बेस्ट र्यापरसहित कुल १३ वटा ग्रामी अवार्ड जितेका छन्। हिपहप गीत मन पराउनेहरू एमिनेमलाई भगवान् मान्छन्। उनका र्याप गड, माई नेम इज, द रियल स्लिम सेडी, रोल मोडल लगायत दर्जनौं गीत चर्चित छन्। फिल्म एट माइल मा समाविष्ट लुज योरसेल्फ गीतले ओस्कार अवार्ड जितेको थियो। ओस्कार जित्ने यो नै पहिलो र्याप गीत हो जुन एमिनेमले गाएका थिए।र्यापरका रूपमा यति ठूलो ख्याति कमाउन एमिनेमले भरपुर मिहिनेत गरेका छन्। उनी भन्छन्, म घण्टौंसम्म शब्दकोश पढेर बस्थेँ। र्यापमा अनुप्रास मिलाउन दिमागको शब्दकोश मोटो हुन जरुरी छ। उनको भोकाबुलरी कति बलियो छ भने ६ मिनेट ४ सेकेन्डमा १५ सय ६० शब्द फरर भन्न सक्ने मान्छेका रूपमा गिनिज बुक अफ वल्र्ड रेकर्डस्मा उनको नाम दर्ता छ। एक सेकेन्डमा सरदर ५ वटा शब्द उच्चारण गर्न सक्छन्। र्याप गाउनेहरू माझ यो आँकडाले अर्थ राख्छ।मार्सल म्याथर्स उर्फ एमिनेमको स्कुले जिन्दगी त्यति रमाइलो थिएन। उनलाई साथीहरूले गिज्याउँथे। छोरा तड्पिएको देखेर उनकी आमाले विद्यालयविरुद्ध नै मुद्दा हालिदिएकी थिइन्। पछि एमिनेमले बच्चा बेलाको पीडालाई ब्रेन डयामेज गीतमा समावेश गरे। माई नेम इज मा प्रयोग भएको एउटा वाक्यलाई लिएर एमिनेमकी आमाले छोरामाथि पनि मानहानीको आरोप लगाएकी थिइन्। सन् २००२ मा निकालेको द एमिनेम सो र सन् २०१० को रिकभरी एल्बम सर्वाधिक बिक्री भएका थिए। उनी सानो छँदा मान्छेलाई उनलाई मिकी भनेर बोलाउँथे। मिकी माउसका झैं एमिनेमको कान ठूला भएकाले त्यसो भनिएको थियो। कक्षा ९ मा तीनचोटि फेल भएपछि उनले पढ्नै छोडिदिए। कतिलाई पत्याउन मन नलाग्ला तर एमिनेमले जस्ट लुज इट गीत ३० सेकेन्डमै लेखेको कुरा सत्य हो। कुनै बेला गायिका मारिया क्यारेसँग आफ्नो सम्बन्ध रहेको एमिनेम बताउँछन्। तर, क्यारेले यो कुरा झूटो भएको दाबी गर्दै आएकी छन्। ओस्कार अवार्डमा लुज योरसेल्फ को क्लिन भर्सन गाउन लगाइएपछि एमिनेमले गायन नै रद्द गरेको बताइन्छ। उनी एकताका भयानक लागूऔषध प्रयोगकर्ता थिए। र्याप गडका रूपमा प्रसिद्ध एमिनेमबारे यस्ता तथ्य अनगिन्ती छन्।एजेन्सी"
मोडलिङमा विक्रम,"काठमाडौं (कास) राष्ट्रिय फुटबल टिमका मिडफिल्डर विक्रम लामा अब खेलकुदमा मात्रै सीमित रहेनन्। उनी मोडलका रूपमा उदाएका छन्। विक्रमले गायक केबी राईको आँखाहरू गीतको भिडियोमा मोडलिङ गरेका छन्।उक्त गीत यसै साता युटयुबमार्फत रिलिज गरिएको छ। प्रकाश इङ्नामको शब्द रहेको गीतमा हरि लम्सालले संगीत भरेका छन्। भिडियो निर्देशन महेश लिम्बूले गरेका हुन्, जसमा विक्रम र आर्जु खरेलको अभिनय देख्न सकिन्छ। विक्रमले सजिलै क्यामेरा फेस गर्न जान्यो, निर्देशक लिम्बूले भने, उनलाई खेलाडीकै रूपमा देखाइएको छ। विक्रमलाई भिडियोमा देखेर उनका केही फयानले युटयुबमा खुसी व्यक्त गरेका छन्। अनमोल बुढाथोकी लेख्छन्, फिल्डमा जस्तै तपाईंले यसमा पनि रक गर्नुभएछ।"
अर्का जर्नेलको आत्मकथा,"काठमाडौं (कास) नेपाली सेनाका अवकाशप्राप्त जर्नेल चिनियाँबहादुर बस्न्यातले आत्मकथा ल्याएका छन्।सिपाहीको जिन्दगी मा उनको ३८ वर्ष लामो सैन्य जीवनको आरोहअवरोह छ। उनले सेना प्रवेशदेखि सेनाभित्र हुने चलखेल, राजनीति, नातावाद, तत्कालीन राजदरवारका सैनिक सचिवहरूको चलखेल, प्रधानसेनापति र नजिकका समूहहरूको मनोमानीलाई यसमा उजागर गरेका छन्।उनी २०१८ मा सेनाको तत्कालीन अफिसर क्याडेटबाट सेवा प्रवेश गरेका हुन् भने २०५६ साल कात्तिकमा अवकाश पाएका हुन्। उनले राजसंस्थालाई आफूले अविश्वनीय संस्था का रूपमा बुझेको टिप्पणी गरेका छन्। राजसंस्थाबारे पछिल्लो समय सेनाभित्रै पनि एकमत नभएको लेखेका छन्। राजसंस्थाप्रति कसैले विश्वास गर्दो रहेछ भने त्यसले धोका खाँदो रहेछ भन्ने नकारात्मक सन्देश प्रवाहित भयो, उनले लेखेका छन्, सायद यी कुरो बुझेर होला कि, पछि गएर नेपाली सेना पनि राजतन्त्रको पक्षमा उभिएन।"
श्रीलंकालाई पुनरागमनको चुनौती,"कोलम्बो (एएफपी) दिनेश चन्डिमाल निमोनिया बाट मुक्त हुँदै बिहीबार भारतविरुद्ध हुने दोस्रो टेस्टमा फर्कने र नेतृत्व गर्ने विश्वास गरिएको छ। श्रीलंकाली टिममा समस्या छ, चोटग्रस्त खेलाडीको। पहिलो टेस्टमा ठूलो अन्तरको हार बेहोरेयता श्रीलंकालाई सिरिजमा फर्कने चुनौती हुनेछ। गत महिनाबाट उनलाई नेतृत्व दिइएको थियो। पहिलो टेस्टमा उनी खेल्न असमर्थ रहे। गलको त्यस टेस्टमा विराट कोहलीको भारत ३ सय ४ रनले विजयी रह्यो। विदेशी भूमिमा रन अन्तरको यो भारतको सबैभन्दा ठूलो जित हो। यसले पनि श्रीलंकामाथि संकट थपेको छ। श्रीलंका यसअघि जिम्बावेविरुद्धको वान डे सिरिजमा पनि पराजित भएको थियो। यसै कारणले तत्कालीन कप्तान एन्जेलो म्याथ्युज राजीनामा दिन बाध्य रहे। दोस्रो टेस्टअघि भने श्रीलंकाली टिममा चोटग्रस्त खेलाडीको बाहुल्य छ। अलराउन्डर असेला गुणारत्ने पहिलो टेस्टका क्रममा आंैलाको चोटबाट गुज्रेका थिए। गल टेस्टमा कप्तानी गरेका भेट्रान बलर रगंना हेराथको औंलामा पनि चोट छ। श्रीलंकाली टिमका व्यवस्थापक असन्का गुरुसिंहले चन्डिमाल दोस्रो टेस्टमा खेल्न सक्षम हुने बताएका छन्। पहिलो टेस्टको दोस्रो इनिङ्समा ब्याटिङ गर्न असमर्थ बायाँहाते स्पिनर हेराथले दोस्रो टेस्ट खेल्ने वा नखेल्ने तय छैन। अन्तिम समयसम्म हामी हेराथको उपलब्धताका लागि प्रतीक्षा गर्नेछौं। उनको स्थिति कस्तो हुनेछ, त्यो हेर्नुपर्ने हुन्छ, गुरुसिंहले भनेका छन्। चन्डिमालले खेलेमा गल टेस्टमा डेब्यु गरेका दनुस्का गुनथलिकाले आफ्नो स्थान गुमाउने छन्। कुशल मेन्डिस पनि आफ्नो स्वाभाविक ब्याटिङक्रम तेस्रो नम्बरमा फर्कने विश्वास छ। श्रीलंकाली प्रमुख चयनकर्ता सनथ जयसूर्याले आफ्नो टिमलाई दोस्रो टेस्टमा राम्रो खेलेर सिरिजमा फर्कन उत्साही छन्। हामीले राम्रो गर्ने हो भने भारतलाई हराउन नसक्ने भन्ने हुन्न, जयसूर्याले भने, हाम्रा खेलाडी त्यसका लागि सक्षम पनि छन्।अहिले टेस्ट वरीयताको सातौं स्थानको श्रीलंकाले भारतलाई दबाबमा राख्ने हो भने उत्कृष्ट प्रदर्शन गर्नुपर्नेछ। पहिलो टेस्टमा भारत पूर्णत: छाएको थियो। भारतीय टिमका लागि अन्तिम ११ खेलाडी छनोट गर्न समस्या हुनेछ। प्रारम्भिक ब्याट्सम्यान लोकेश राहुल चोटमुक्त हुँदै छनोटलाई उपलब्ध हुनेछन्। तर पहिलो टेस्टमा शिखर धवन र अभिनव मुकुन्दले राम्रो गरेको हुँदा इनिङ्सका सुरुआती अवसर कसलाई दिने हो भनेर दुविधा पर्नेछ। सिंहाली स्पोर्ट्स क्लब मैदानमा हुने खेल चेतेश्वर पुजाराको ५० औं टेस्ट पनि हुनेछ। पहिलो टेस्टको पहिलो इनिङ्समा संयमित १ सय ४९ रन बनाएका पुजाराको औसत ५२१८ छ। खेलाडीको जीवनमा उचारचढाव आउँछ। अहिले म लयमा छु, त्यसैले दोस्रो टेस्टमा पनि गतिलो योगदान दिन चाहन्छु। म ५० औं टेस्ट सम्झनलायक बनाउन चाहन्छु, २९ वर्षीय पुजाराले भने।"
बायर्नमाथि लिभरपुलको रवाफ,"म्युनिख (एएएफपी) डानियल स्टुरेज चोटको डरबाट गुज्रिए पनि लिभरपुलले आउडी कपमा मंगलबार राति बायर्न म्युनिखलाई ३० ले हराएको छ। इङलिस फरवार्ड सब्स्टिच्युट खेलाडीका रूपमा मैदानमा छिरेर लिभरपुलका लागि तेस्रो गोल गरे। तर उनी अन्तिम तीन मिनेटअघि तिघ्राको चोटका कारण मैदान छाड्न बाध्य रहे। लिरभपुलका लागि अरु गोल साडियो माने र मोहम्मद सलाहले गरे। क्लब व्यवस्थापक योर्गन क्लोपले स्टुरेजको चोट गम्भीर नहोस् भनेर कामना गरे। उनले भने, उनको तिघ्रामा चोट लागेको छ। नयाँ सिजनका लागि उनले धेरै तयारी गरेका छन्। विश्वास गरौं, यो चोटले उनलाई समस्या दिने छैन।लिभरपुलले बुधबार एट्लेटिको म्याड्रिडसँग खेल्नेछ। नयाँ सिजनमा नयाँ जर्सीसहित पहिलोपल्ट ओर्लेको एट्लेटिकोले मंगलबार अर्को खेलमा नेपोलीलाई २१ ले पराजित गर्यो। लिभरपुलको प्रिसिजनमा अन्तिम खेल एथलेटिक बिल्बाओविरुद्ध डब्लिनमा हुनेछ।"
दीक्षाले जितिन् स्वर्ण,"काठमाडौं (कास) सीसीआरसीकी दीक्षा तामाङले नवौं पूर्णमान वज्राचार्य स्मृति राष्ट्रिय खुला टेबलटेनिसको कलेजतर्फ स्वर्ण जितेकी छन्। बुधबार दीक्षाले फाइनलमा प्राइमकी निकिता कस्तीलाई ११५, ११७ को सोझो सेटमा हराइन्। महिला टिम स्पर्धामा विजेश्वरीले आरुनीलाई ३० ले हराउँदै स्वर्ण जित्यो। स्कुलतर्फ यू१६ ब्वाइज सिंगल्समा एभीएमका संयोग कपाली विजेता बने। ब्वाइज सिंगल्समा यू१२ पुष्पसदनका सिद्धार्थ तामाङ र यू१४ प्रोक्सिमाका रेखन तामाङ विजेता बने।"
बक्सर ओम पराजित,काठमाडौं (कास) नेपाली बक्सर ओम परियार एसियन जुनियर बक्सिङ च्याम्पियनसिपमा पराजित भएका छन्। फिलिपिन्सको पुर्तो प्रिन्सेस सहरमा बुधबार ४९ केजी तौल समूहमा ओम भुटानका वाङ चुक टेन्डनसँग अंकका आधारमा पराजित भएको नेपाल बक्सिङ संघले जनाएको छ।
दुनै प्रिमियर लिग,डोल्पा (कास) दुनै प्रिमियर लिग क्रिकेटमा क्षितिज गुरुङ टिम ७ रनले विजेता बनेको छ। टस हारेर ब्याटिङ गरेको गुरुङ टिमले निर्धारित २० ओभरमा ६ विकेट गुमाई १ सय ५३ रन बनाएको थियो। जवाफी ब्याटिङमा वसन्त न्यौपानेको टिमले १ सय ४६ रनमा समेटिएको छ। प्रतियोगितामा उत्कृष्ट ब्याटिङ गरेका अभिषेक सावन्त उत्कृष्ट ब्याट्सम्यान भए। उनले कुल १ सय ९९ रन बनाए। वसन्त न्यौपाने उत्कृष्ट बलर भए। उनले सर्वाधिक १४ विकेट लिए। उत्कृष्ट फिल्डिङको पुरस्कार शिव गिरीले जितेका छन्। विजेता गुरुङ टिमले १० हजार नगद पुरस्कार पायो।
तेक्वान्दो टोली बैंककतिर,"काठमाडौं (कास) तेस्रो हिरोज अन्तर्राष्ट्रिय तेक्वान्दो च्याम्पियनसिपका लागि नेप्लिज तेक्वान्दो एकेडेमी (एनटीए) का ७ खेलाडीसहित १२ सदस्यीय टोली शुक्रबार थाइल्यान्डको बैंकक गएको छ। अगस्ट ५ मा हुने प्रतियोगितामा प्रजुन कुइँकेल, विवेक श्रेष्ठ, सुशील थामी, चन्दु शाही, पुष्पप्रसाद गौतम, उज्ज्वल गुरागाईं र नन्दु विष्टले क्योरोगी र पुम्सेमा प्रतिस्पर्धा गर्नेछन्। टोली प्रमुखमा महेन्द्रराज घिमिरे, प्रशिक्षकमा अशोक खड्का र हेमराज गुरुङ तथा व्यवस्थापकमा दिल गुरुङ र तिलक लामा छन्।"
सुनाकोठीमा बुदोकैदो सुरु,काठमाडौं (कास) तेस्रो राष्ट्रव्यापी फुल कन्ट्याक्ट तौलसमूह बुदोकैदो प्रतियोगिता बुधबार सुनाकोठीमा सुरु भएको छ। १७ जिल्लाका १ सय ५२ खेलाडीले विभिन्न ९ स्पर्धामा भाग लिनेछन्।
कीर्तिमानी सरुवा नजिक नेयमर,"म्याड्रिड (रोयटर्स) ब्राजिली युवा स्टार नेयमर २२ करोड २० लाख युरो (२६ करोड ३० लाख डलर) मा बार्सिलोनाबाट फ्रान्सेली क्लब पेरिस सेन्ट जर्मेन (पीएसजी) सँगको सरुवा नजिक पुगेका छन्। उनी सरुवा प्रक्रियामा रहेको र यसलाई सातापछि ल्याइने उनका एजेन्टले बताए।नेयमरका सहकर्मी लियोनल मेसीले सामाजिक सन्जालमा ब्राजिलियन खेलाडीलाई बिदाईको सन्देश प्रवाह गरिसकेका छन्। उनका एजेन्ट वाग्नर रिबेइरोले स्पेनिस रेडियोलाई बार्सिलोनाले तोकेको मूल्य पीएसजीले लगाउने र उनका ग्राहक (नेयमर) ले सम्झौता टुंग्याउने प्रक्रियामा रहेको बताए।पीएसजी नेयमर सरुवाका लागि तोकिएको २२ करोड २० लाख युरो तिर्न आज गइरहेको छ। त्यसैले उनलाई सप्ताहन्तमा प्रस्तुत गरिनेछ, रिबेइरोले भने, उनीहरू (नेयमर र उनका पिता) अहिले आकाशमा छन्। नेयमरको सरुवा नजिकिँदै गर्दा केही दिनयता तनाव देखिएको छ। बार्सिलोनाले बुधबार विज्ञप्तिमार्फत् २५ वर्षीय नेयमरले क्लब छाड्न चाहेको भन्दै स्थानान्तरण रकम तोकेपछि बुधबार सहज भएको थियो।खेलाडी नेयमर जुनियर, उनका पिता र एजेन्टले बार्सिलोना छाड्ने निर्णय गरेको कार्यालयमा भएको बैठकमा सुनाएका छन्, बार्सिलोनाले विज्ञप्तिमा भनेको छ, क्लबले उनको बहिर्गमन मूल्य २२ करोड २० लाख युरो सिफारिस गरेको छ। यसअघि नेयमरले प्रशिक्षणमा आफू पीएसजी जान लागेको सहकर्मीहरूलाई बताएका थिए। लगत्तै उनले प्रशिक्षण छाडेका थिए।मेसी र लुइस स्वारेजसँगै खेलेका उनले चार वर्ष क्याटलन क्लबमा बिताए। उनले अक्टोबरमा स्थानान्तरण रकम वृद्धि गर्दै सन् २०२१ सम्मको नयाँ सम्झौता गरेका थिए।मिडिया स्रोतअनुसार नेयमरले ६ वर्षे सम्झौतालाई साताको ४ लाख ५० हजार युरो तलबका लागि मोलमोलाई गरिरहेका छन्। नेयमर चीनबाट मंगलबारमात्र स्पेन आएका हुन्। उनलाई बार्सिलोनाले ५ करोड ७१ लाख युरोमा २०१३ मा ब्राजिलियन क्लब सान्तोसबाट भित्र्याएको थियो। तर पछि स्थानान्तरण रकम १० करोड युरोनजिक पुगेको रहस्योद्घाटन भएको थियो।"
फिबा यू१६ छनोट काठमाडौंमा हुने,"काठमाडौं (कास) फिबा यू१६ पुरुष एसियन बास्केटबल च्याम्पियनसिप २०१७ को दक्षिण एसियाली छनोट भदौ तेस्रो साता काठमाडौंमा हुने भएको छ।बास्केटबल च्याम्पियनसिप राष्ट्रिय खेलकुद परिषद् (राखेप) को त्रिपुरेश्वरस्थित कभर्डहलमा भदौ १९ देखि २४ सम्म हुने नेपाल बास्केटबल संघले जनाएको छ। संघका अध्यक्ष लामा टेण्डी शेर्पाका अनुसार आयोजक नेपालसहित भारत, श्रीलंका, बंगलादेश, माल्दिभ्स र भुटानले सहभागिता निश्चित गरिसकेका छन्। पाकिस्तानले मात्र सहभागी हुने निश्चित गरेको छैन, उनले भने। साउन २६ लाई टिम दर्ताको अन्तिम मिति तोकिएको छ।दक्षिण एसियाली बास्केटबल संघका समेत अध्यक्ष लामाले छनोटमा पहिलो हुने टिमले एसियन च्याम्पियनसिप खेल्न पाउने छ। यसबाट लेबनानमा हुने महादेशीय प्रतियोगिताका लागि भारतलाई सबैभन्दा बलियो दाबेदार मानिएको छ। दक्षिण एसियामा भारतपछि श्रीलंकालाई बलियो मानिन्छ। त्यसपछि नेपाल र बंगलादेश पर्छन्। पछिल्लोपल्ट ढाकामा सन् २०१५ मा भएको यू१६ छनोटमा नेपाल तेस्रो भएको थियो। नेपालले पहिलोपल्ट २०१३ को छनोट खेलेको थियो।नेपालले अन्तर्राष्ट्रिय बास्केटबल प्रतियोगिता आयोजना गर्न लागेको यो तेस्रो अवसर हो। यसअघि सन् २०१५ मा तेस्रो दक्षिण एसियाली (पुरुष) च्याम्पियनसिप र २०१६ मा पहिलो दक्षिण एसियाली महिला बास्केटबल च्याम्पियनसिप आयोजना गरेको थियो। आयोजनाका लागि तयारी गरिरहेका छौं, अध्यक्ष शेर्पाले भने, आयोजनामा लाग्ने करिब ३० लाख रुपैयाँ खर्च राखेपको सहयोग र प्रायोजनबाट जुटाउने छौं।नेपालको तयारीफिबा यू१६ को दक्षिण एसियाली छनोटका लागि नेपाली टिमको तयारी चलिरहेको छ। मुख्य प्रशिक्षकका रूपमा राष्ट्रिय टिमका पूर्वकप्तान रवीन्द्र महर्जन र सहायकमा आशिष केसीले जिम्मेवारी पाएका छन्। उनीहरूले २३ खेलाडीलाई लिएर एक महिनाअघि प्रशिक्षण सुरु गरेका थिए। त्यसबाट दुई बैकल्पिकसहित १४ खेलाडी शुक्रबार छनोट गरिएको छ।"
अरहान्त र अमृत विजयी,"काठमाडौं (कास) डिफेन्डिङ च्याम्पियन अरहान्तकेशर सिंह र अमृत थापा दोस्रो धनलक्ष्मी महर्जन स्मृति राष्ट्रिय स्क्वासको क्वाटरफाइनल पुगेका छन्। बुधबार अरहान्तले लोकेन्द्र भण्डारीलाई ११२, ११२, ११२ को सोझो सेटमा हरायो। अमृतले भने प्रतिद्वन्द्वी विजय मगरबाट वाकओभर पाए। पुरुष सिंगल्समै सुगम तुल्सान, प्रवीणवीरसिंह कंसाकार, उमिद शाक्य, राजेन्द्र शाक्य र ज्ञानु चौधरी पनि विजयी हुँदै क्वाटरफाइनल पुगेका छन्। महिला सिंगल्स क्वाटरफाइनलमा कृष्ण थापाले मुस्कान राउतलाई ११४, ११२, ११३, डिफेन्डिङ च्याम्पियन भावना सुनवारले लक्ष्मी थापालाई ११२, ११४, ११५, स्वस्थानी श्रेष्ठले सपना ब्लोनलाई ११६, १२१०, ११५ र विपना ब्लोनले डोल्मा लामालाई ११३, ११९, ११५ ले हराए ।"
प्रशंसालाई दोहोरो उपाधि,"काठमाडौं (कास) सातदोबाटोस्थित टेनिस कोर्टमा जारी राष्ट्रिय जुनियर टेनिसको यू१० विधामा प्रशंसा मोक्तान र यू१२ मा आर्यन गिरी छन्। गल्र्समा प्रशंसाले रोशनी लिम्बूलाई ७५, ४६, १०७ ले पराजित गर्दै प्रतियोगितामा दोहोरो स्वर्ण जितिन्। उनी यू९ सिंगल्समा पनि विजेता भएकी थिइन्। ब्वाइज फाइनलमा आर्यनले प्रणव मानन्धरलाई ६४, ६० को सोझो सेटमा हराए।चार खेलाडी सहभागी यू१८ ब्वाइज सिंगल्सको राउन्ड रोबिन लिगमा राष्ट्रिय च्याम्पियन संरक्षकभूषण वज्राचार्यले प्रणव खनाललाई ६३, ६२ को सोझो सेटमा हरायो। संरक्षकले दोस्रो जित निकाले। उनले निनवाम राईसँग खेल्न बाँकी छ। प्रणवले साम्राज्ञ कटवालविरुद्ध खेल्नेछन्।संरक्षक र प्रणव दुवैको खेल बिहीबार हुनेछ। बिहीबारै तीन स्पर्धाको फाइनल हुनेछ। यू१४ गल्र्समा प्रेरणा कोइराला र सलोनी तामाङ तथा ब्वाइजमा आदित सुवेदी र सम्यकभूषण वज्राचार्य उपाधिलाई भिड्ने छन्। यू१२ गल्र्स सिंगल्सको फाइनलमा रायना शाहले इशाश्री शाहविरुद्ध खेल्ने छिन्।"
