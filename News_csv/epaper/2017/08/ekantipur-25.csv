शीर्षक,विवरण
मोदीद्वारा संविधान र निर्वाचनको स्वागत,"नयाँदिल्ली नेपालले स्थानीय निर्वाचन सम्पन्न गरेर संविधान कार्यान्वयन सफलतापूर्वक अगाडि बढाएकामा भारतका प्रधानमन्त्री नरेन्द्र मोदीले बधाई दिएका छन् । भारतले नेपालको नयाँ संविधानप्रति संशयपूर्ण धारणा राख्दै आएकामा प्रधानमन्त्रीस्तरबाट त्यसको स्वागत गरेको हो । यसलाई दिल्लीको नेपालनीतिमा आएको महत्त्वपूर्ण बदलावका रूपमा हेरिएको छ । स्थानीय निकायको चुनाव दुई चरणमा सफलतापूर्वक सम्पन्न गरेकामा म नेपाल सरकारलाई बधाई दिन्छु, भारतको पाँचदिने राजकीय भ्रमणमा रहेका प्रधानमन्त्री शेरबहादुर देउवासँग दुई पटक एकल वार्ता गरेपछि मोदीले संयुक्त पत्रकार सम्मेलनमा भने, नेपालले संविधानको सफलतापूर्वक कार्यान्वयन गर्न सक्नेमा मलाई पूर्ण विश्वास छ ।मोदीले देउवाको प्रशंसा गर्दै भने, नेपालमा लोकतान्त्रिक व्यवस्थालाई मजबुत बनाउन तपाईंले जसरी व्यक्तिगत रूपमा महत्त्वपूर्ण भूमिका निर्वाह गर्नुभएको छ, म त्यसको प्रशंसा गर्न चाहन्छु । उनले देउवाको कुशल र अनुभवी नेतृत्वमा समाजका सबै वर्गसँग संवादको प्रक्रिया जारी राख्दै नेपालले आफ्ना सबै नागरिकको आकांक्षालाई संविधानमा समेट्दै जाने विश्वास पनि व्यक्त गरे । विगतमा भारतले मधेसी दलहरूको मागलाई सरोकारको विषय बनाउने गरेकामा यसपटक सांकेतिक सुझाव मात्र दिएको हो । प्रत्युत्तरमा प्रधानमन्त्री देउवाले संविधानलाई सर्वस्वीकार्य बनाउने आफ्नोप्रयास असफल भएको तर त्यो जारी रहने धारणा राखे । सरकारले राखेको संविधान संशोधनको प्रस्तावमाथि उनी दिल्ली आउनु अघिल्लो दिन मतदान गरिँदा त्यो विफल भएको थियो । देउवाले हालको प्रयास असफल भए पनि सबै तप्कासँग छलफलपछि दुई तिहाइ पुर्याएर संशोधन गरिने बताए । संविधान कार्यान्वयनका क्रममा केही थाती रहेका विषय छन्् । राजपा नेपाललगायतका माग सम्बोधन गरेर उनीहरूलाई निर्वाचनमा सहभागी गराउन हामीले संविधान संशोधनको प्रयास गर्यौं, तर दुई तिहाइ पुग्न सकेन, मोदीसँगको संयुक्त पत्रकार सम्मेलनमा देउवाले भने, राजपालगायतले निर्वाचनमा भाग लिने घोषणा गरिसकेका छन्् । यसबाट स्पष्ट हुन्छ, हामी सहमतिको दिशामा निकै अघि बढिसकेका छौं । हामी वार्ता र सहकार्यमा छौं । पत्रकार सम्मेलनमा प्रधानमन्त्री देउवाका लागि उनको सचिवालयले लिखित भाषण तयार गरिदिएको थियो । तर मधेसवादी दलहरूका मागका सम्बन्धमा भने देउवाले लिखित भाषण एकछिन रोकेर बोलेका थिए । स्थानीय निर्वाचन सम्पन्न गरेकामा भारतले नै बधाई दिइसकेको सन्दर्भमा प्रधानमन्त्रीले आफ्नो आन्तरिक मामिलाबारे बोलेपछि हामी अचम्ममा पर्यौं, प्रधानमन्त्री कार्यालयका उच्च अधिकारीले टिप्पणी गरे, हाम्रा प्रधानमन्त्रीले त्यसरी स्पष्टीकरणको शैलीमा किन बोल्न चाहनुभएको हो, बुझ्न सकिएन ।देउवाले संविधान सर्वस्वीकार्य बनाउन भविष्यमा दुई तिहाइ पुर्याएर संशोधन गर्न सक्नेमा आफ्ू आशावादी रहेको बताएका थिए । उनी भारत भ्रमणमै रहेको समयमा मधेसका जिल्लामा हुन लागेको तेस्रो चरणको स्थानीय निर्वाचनमा सहभागी हुने औपचारिक निर्णय राजपाले गरिसकेको छ ।प्रधानमन्त्री देउवाले संविधानबारे विवादास्पद प्रस्टीकरण दिए पनि भारतीय समकक्षीले सुरक्षा मामिलामा राखेको अस्वाभाविक अपेक्षाबारे भने बोल्न चाहेनन् । मोदीले संयुक्त पत्रकार सम्मेलनमा दुई देशको सुरक्षा हित आपसमा जोडिएको र त्यो अन्तरनिर्भर रहेको दाबी गरेका थिए । रक्षा र सुरक्षाको क्षेत्रमा सहयोग हाम्रो साझेदारीको निकै महत्त्वपूर्ण पाटो हो, भारतीय प्रधामन्त्री मोदीले भने, हाम्रो सुरक्षा हित पनि एकअर्कामा निर्भर छ र एकअर्कासँग जोडिएको छ । दोक्लम द्वन्द्वमा भारतचीन सम्बन्ध चिसिएको र दुवै छिमेकीले नेपाललाई आआफ्नो तर्फ तान्न कूटनीतिक कसरत गरिरहेको पृष्ठभूमिमा उनले यस्तो दाबी गरेका हुन् । हाम्रो खुला सिमानाको दुरुपयोग रोक्न र दुवै मुलुकका जनताको सुरक्षाका लागि, मोदीले अगाडि भने, हाम्रा प्रतिरक्षा र सुरक्षा एजेन्सीहरूको बीचमा निकट सहकार्यको एकदमै खाँचो छ । खुला सीमाको कुन पक्षबाट कस्तो दुरुपयोग भएको हो भन्नेबारे उनले केही बताएनन्, तर दुई मुलुकका सुरक्षा अंगहरूबीच थप सहकार्यको जिकिर गरेका थिए । खुला सीमाका सन्दर्भमा भने देउवाले नेपाली भ्ूभाग भारतविरुद्ध कुनै पनि हालतमा प्रयोग हुन नदिने आश्वासन दिएका थिए ।पत्रकार सम्मेलनमा देउवा र मोदी दुवैले रोकिएका विकासका केही परियोजना अगाडि बढाउने प्रतिबद्धता जनाए । दुवै नेताले सन्् २०१७ भित्रै पञ्चेश्वर बहुउद्देश्यीय परियोजनाको संयुक्त विस्तृत प्रतिवेदन (डीपीआर) मा सहमति गर्ने प्रतिबद्धता व्यक्त गर्दै समाधान र सहकार्यको बाटो पहिल्याउने बताए । देउवाले झन्डै २० वर्षअघि पहिलोपटक प्रधानमन्त्री छँदा भारतसँग सम्झौता गरेको पञ्चेश्वर परियोजनाको डीपीआरसमेत हालसम्म बन्न सकेको छैन । बिहीबार जारी समझदारीपत्रमा पञ्चेश्वर परियोजना उल्लेख गरिए पनि दुई देशबीचको वार्तामा यसलाई लिएर कुनै प्रगति नभएको सहभागी एक अधिकारीले बताए । भारतको सरकारी कम्पनी सतलजले निर्माण गर्न लागेको अरूण तेस्रोको जग्गा अधिग्रहणसम्बन्धी विवाद अन्त्य भएको भन्दै देउवाले छिट्टै उक्त परियोजना अगाडि बढ््ने बताए । उनले उक्त आयोजना शिलान्यासका लागि समकक्षी मोदीलाई निमन्त्रणासमेत गरेका छन्् । वार्ताका क्रममा दुवै मुलुकका प्रधानमन्त्रीको समयतालिका मिलाएर संयुक्त शिलान्यास गर्ने गरी काम अघि बढाउन निर्देशनसमेत दिइएको छ ।मोदीले निमन्त्रणाका लागि देउवालाई धन्यवाद दिँदै यसमा क्ूटनीतिक च्यानलबाट छलफल हुने र आफ्ू टुंगोमा पुग्ने बताए । नाकाबन्दीपछि जनस्तरमा बिग्रिएको भारतको छवि सुधार्ने उद्देश्यसहित मोदी नेपाल आउने सम्भावना छ । देउवा र मोदीबीच भारतीय बाँध तथा सीमामा बनेका अन्य प्ूर्वाधारका कारण नेपाली भ्ूभाग डुबानमा परेको विषयमा छलफल भएको थियो । समस्या समाधानका लागि दुवै देशको समन्वयमा अल्पकालीन र दीर्घकालीन समाधान खोज्न दुवै नेता सहमत भएको भ्रमण दलका अधिकारीले बताए ।"
सम्बन्धन बदनियतपूर्ण,"काठमाडौं त्रिभुवन विश्वविद्यालयको कार्यकारी परिषद्का पदाधिकारीहरूले बदनियत का साथ काठमाडौं नेसनल मेडिकल कलेजलाई सम्बन्धन दिएको तथ्य फेला परेको छ । कार्यकारी परिषद्को माइन्युट, त्यसको औचित्य र पदाधिकारीको अभिव्यक्ति विश्लेषण गर्दा जुनसुकै हालतमा सम्बन्धन दिने योजनाका साथ निर्णय गरेको भेटिन्छ । त्रिवि स्रोतबाट कान्तिपुरलाई प्राप्त साउन १२ को निर्णय नम्बर १४०८ मा नेसनल मेडिकल कलेजलाई अस्थायी सम्बन्धन दिने उल्लेख छ । परिषद् पदाधिकारीले २०७१ भदौ ३१ मा सर्वोच्च अदालतका तत्कालीन प्रधानन्यायाधीश दामोदर शर्मा र ओमप्रकाश मिश्रले गरेको फैसलालाई उक्त निर्णयको आधार बनाएका छन्। उक्त मेडिकल कलेजका सञ्चालक जैनुद्दिन अन्सारीले २०७१ असार ३० गते दर्ता गरी ६० दिनभित्र किनारा लगाएको उक्त मुद्दाको फैसलाको पूर्णपाठ हेर्दा कतै पनि सम्बन्धन दिनु भन्ने वाक्यांश र आशय छैन । बरु मापदण्ड र प्रक्रिया पूरा गरिसकेको भए लामो समय अनिर्णयको बन्दी बन्न नहुने उल्लेख गर्दै तत्काल निर्णय दिन आदेश भएको छ । निवेदकले सम्बन्धनका विषयमा यथासमयमै निर्णय नगरी राख्नु वैध अपेक्षाको विपरीत हुने हुनाले, फैसलामा भनिएको छ, शैक्षिक सत्र सुरु हुनुअगावै सम्बन्धन दिने विषयमा कानुनबमोजिम निर्णय गर्नु भनी विपक्षीहरूका नाउँमा परमादेशको आदेश जारी गरिएको छ । त्रिवि पदाधिकारीले यही फैसलालाई आधार बनाई सम्बन्धन दिने निर्णय गरेका थिए । त्यसो नगर्दा अदालतको अवहेलनाको आरोपमा आफूहरूमाथि कारबाही हुने उनीहरूको तर्क थियो । जब कि सर्वोच्च अदालतको संयुक्त इजलासले नै २०७३ फागुन १९ गते सम्बन्धन नदिएकाले अवहेलनाको कारबाही हुनुपर्ने भनी जैनुद्दिन अन्सारीले दर्ता गरेको मुद्दा खारेज गरिसकेको थियो । उक्त मुद्दा खारेज भइसकेपछि अदालतको अवहेलनाको कारबाही हँुदैन । कार्यकारी परिषद्को निर्णयपछि त्रिवि पदाधिकारीले दिएको अभिव्यक्ति विरोधाभासयुक्त छ । सम्बन्धनपछि विवादमा परेका र आफ्नो निर्णयको सार्वजनिक प्रतिरक्षा गर्न नसकेका पदाधिकारीमध्ये दुईजना बुधबार सरकारले गठन गरेको अनुगमन समितिमा पुगे । डा गोविन्द केसीसँगको सम्झौता कार्यान्वयनको अनुगमन गर्न कपिल श्रेष्ठको संयोजकत्वमा गठित समितिमा कानुन संकायका डिन तारा सापकोटालाई लिएर पुगेका त्रिविका उपकुलपति तीर्थ खनियाँले सर्वोच्च अदालतको पछिल्लो फैसलाबारे आफूहरूलाई थाहा नभएको र २०७१ भदौकै फैसलाअनुसार आफूहरूले सम्बन्धन दिएको बताए । उपकुलपति खनियाँको प्रतिक्रियाले आफू आश्चर्यचकित भएको संयोजक श्रेष्ठले बताए। उपकुलपति आफू मात्रै आएको भए पछिल्लो फैसला थाहा छैन भनेको पत्याउनुहुन्थ्यो । तर नबोलाएको अवस्थामै कानुनको डिन बोकेर आउनुहुन्छ र उहाँकै अघिल्तिर फैसला थाहा भएन भन्नुहुन्छ भने के भन्ने ? संयोजक श्रेष्ठले कान्तिपुरसित भने, समाजको रोलमोडल हुनुपर्ने विश्वविद्यालयका उपकुलपति अनावश्यक नानाथरीको विवादमा पर्नु विश्वविद्यालयको गरिमा, विश्वसनीयता र प्राध्यापक तथा विद्यार्थीको अवमूल्यन हो । सम्बन्धन दिन एकपछि अर्को चोरबाटो अपनाइएको भन्दै उनले नेपालको प्राज्ञिक प्रणाली र संस्कार नै अधोगतिमा जान सक्ने भन्दै चिन्ता व्यक्त गरे । कान्तिपुरले कागजात खोजी गर्दा उपकुलपति खनियाँले अनुगमन समितिमा दिएको जवाफ प्रमाणित रूपमै झूटो पुष्टि हुन्छ । कार्यकारी परिषद्को निर्णय नम्बर १४०८ को व्यहोराले अदालतको अवहेलना मुद्दा खारेज भएको तथ्य पदाधिकारीलाई जानकारी थियो भन्ने देखिन्छ । निर्णयको व्यहोरामा भनिएको छ, आदेश कार्यान्वयन गर्नेतर्फ नै क्रियाशील रहेको देखिन आउँछ भनी सर्वोच्च अदालतबाट २०७३ फागुन १९ मा आदेश भएको । साथै निर्णयका क्रममा अदालतबाट भएको आदेशको समयमै कार्यान्वयन नहुने हो भने समाजमा अशान्ति भई अदालत र न्यायालयप्रति नै जनआस्था घट्न जान्छ भन्ने वाक्यांशसमेत प्रयोग गरिएको छ । स्रोतका अनुसार कार्यकारी परिषदका सदस्य एवं कानुन संकायका डिन डा तारा सापकोटाले निर्णयमा यस्तो भाषा प्रयोग गरेका हुन् । निर्णयमा भनिएको छ, फैसला कार्यान्वयनमा ढिलाइ गर्न खोज्दा अदालतको आदेश अटेर गरेको भनी त्रिवि कार्यकारी परिषदमाथि नै गम्भीर प्रश्न खडा हुने देखिएकाले अस्थायी सम्बन्धन स्वीकृति दिने निर्णय गरियो । कार्यकारी परिषद्को विवादास्पद निर्णय र केही पदाधिकारीको द्वैध अभिव्यक्तिबारे रिपोर्टिङका क्रममा कान्तिपुर संवाददाता नेपाल ल कलेजस्थित कार्यकक्षमा पुग्दा डिन सापकोटा सम्बन्धनको निर्णयलाई प्रेस विज्ञप्ति बनाउन सक्रिय थिए । उनले सर्वोच्च अदालतको पछिल्लो फैसलासमेत कार्यकारी परिषदका सबै सदस्यको नोटिसमा भएको खुलासा गरे । गत फागुनमा जैनुद्दिन अन्सारीले दायर गरेको अदालतको अवहेलनासम्बन्धी मुद्दा खारेज भएको हामी सबैलाई जानकारी थियो, कार्यकारी परिषद् सदस्यसमेत रहेका डिन सापकोटाले कान्तिपुरसित भने, अवहेलना खारेज भएको र सम्बन्धन दिनु भन्ने फैसला अलगअलग हुन् । अवहेलना मुद्दा खारेज भएकै कारण सम्बन्धन दिनु भनी जारी भएको आदेशको औचित्य टुंगिँदैन । असान्दर्भिक भइसकेको फैसलालाई आधार देखाई सम्बन्धन दिने त्रिवि कार्यकारी परिषद्को बैठकमा ६ पदाधिकारी सामेल थिए । विश्वविद्यालयको महत्त्वपूर्ण निर्णय गर्ने निकाय कार्यकारी परिषद् हो । कार्यकारी परिषदमा उपकुलपति, रजिस्ट्रार, रेक्टरका साथै कुनै दुई संकायका डिनहरू र प्राध्यापकका एक प्रतिनिधि मनोनीत हुन्छन् । सम्बन्धनको विवादास्पद निर्णयमा उपकुलपति खनियाँ, रजिस्ट्रार डिल्ली उप्रेती, रेक्टर सुधा त्रिपाठी, डिनमध्येबाट विज्ञान संकायका रामप्रसाद खतिवडा र कानुन संकायका तारा सापकोटाका साथै दुई प्राध्यापक राजेन्द्र पौडेल र हरि पराजुलीसमेत परिषद्मा थिए । दलीय भागबन्डाका आधारमा पदाधिकारी बाँडफाँड गरिएको कार्यकारी परिषदमा उपकुलपति खनियाँ, डिन सापकोटा र त्रिचन्द्र क्याम्पसका पूर्वप्रमुखसमेत रहेका पराजुली कांग्रेसनिकट मानिन्छन् भने रेक्टर त्रिपाठी र विज्ञानका डिन खतिवडा माओवादी केन्द्र समर्थित हुन् । रजिस्ट्रार उप्रेती एमाले कोटाका हुन् । त्रिविकी रेक्टर सुधा त्रिपाठीले सम्बन्धन दिनू भन्ने सर्वोच्चको आदेश नउल्टिएको दावी गरेकी छिन् । आफूहरूले अदालतको आदेश कार्यान्वयन गर्न सम्बन्धन दिएको उल्लेख गर्दै उनले भनिन्, यो निर्णय कार्यान्वयन नगर्न फेरि हामीले दिएको सम्बन्धन सर्वोच्चले खारेज गर्नुपर्ने हुन्छ । हामी आफ्नो निर्णय खारेज गर्न सक्दैनांै ।"
राजपाको चुनाव चिह्न साइकल,"काठमाडौं (कास) राष्ट्रिय जनता पार्टीले साइकल चुनाव चिह्न लिएर तेस्रो चरणको स्थानीय तह निर्वाचनमा भाग लिने भएको छ । पार्टी पदाधिकारी र अध्यक्ष मण्डलको बैठकले स्थानीय तहदेखि केन्द्रीय संसद्सम्मका सबै निर्वाचनमा भाग लिने निर्णय लिएको हो । संविधान संशोधन प्रस्ताव संसद्मा पारित हुन नसकेपछि राजपाले चुनावमा जाने रणनीति अख्तियार गरेको छ। बिहीबार पार्टी कार्यालयमा आयोजित पत्रकार सम्मेलनमा अध्यक्ष मण्डलका संयोजक महन्थ ठाकुरले बदलिएको परिस्थितिमा पार्टीले चुनावमार्फत जनताका बीचमा जाने निर्णय गरेको सुनाए । संविधानमा हाम्रो असहमति छ, संविधानप्रति विरोध रहिरहन्छ, मुद्दा यथावत् छन्, ठाकुरले भने, लक्ष्य प्राप्तिका लागि चुनावको उपयोगसँगसँगै शान्तिपूर्ण आन्दोलन पनि गरिरहन्छौं । राजपाले उम्मेदवार चयनका लागि प्रदेश नम्बर २ का ८ वटै जिल्लामा केन्द्रीय प्रतिनिधि पठाउनेछ । राजपाले स्थानीय तहको संख्या थपिनु, आन्दोलन क्रममा ज्यान गुमाएका सम्पूर्णलाई सरकारले सहिद घोषणा गर्नु, कार्यकर्तामाथि लगाइएका मुद्दा फिर्ता गरिनु, आन्दोलनमा घाइते र अंगभंग भएकालाई आजीवन आर्थिक सहयोग गर्ने सरकारबाट निर्णय हुनुलाई उपलब्धि मानेको छ । ९० प्रतिशतले जारी गरेको संविधानप्रति संसद्भित्रका ६४ प्रतिशतले संशोधनको आवश्यकता रहेको स्वीकार गर्नुलाई सकारात्मक भन्दै ठाकुरले संसद्भित्रको संख्याबल र प्राविधिक कारणले मात्रै संविधान संशोधन हुन नसकेको बताए । संविधान संशोधन विफल भए पनि अधिकार र पहिचानका मुद्दा संसदमा स्थापित भएका छन्, पत्रकार सम्मेलनमा अध्यक्ष मण्डलका सदस्य राजेन्द्र महतोले भने, संशोधन विधेयकलाई षड्यन्त्रमूलक ढंगले असफल गराइएको हाम्रो ठहर छ । एमालेको मधेसविरोधी चरित्र अझ पुष्टि भएको छ । प्रमुख प्रतिपक्षी एमालेले विपक्षमा मतदान गरेका कारण संशोधन प्रस्ताव फेल भएको हो । २०७२ असोज ३ मा जारी संविधानमा संशोधनको माग गर्दै मधेसवादी दलहरूले निरन्तर आन्दोलन गर्दै आएका थिए । एमाले अध्यक्ष केपी ओली नेतृत्वको सरकारका समयमा केही बुँदामा संविधान संशोधन भए पनि तत्कालीन मधेसी मोर्चाले सन्तुष्टि जनाएको थिएन । ६ दल एकीकृत भएर बनेको राजपाले संविधान संशोधनबिना चुनावमा भाग नलिने भन्दै स्थानीय तहको पहिलो र दोस्रो चरणको चुनाव बहिष्कार गरेको थियो । आन्दोलनका अर्का सहयात्री उपेन्द्र यादव नेतृत्वको संघीय समाजवादी फोरमले दुवै चुनावमा भाग लिइसकेको छ । कार्यकर्ता र नेता तहबाट चुनावमा भाग लिनुपर्ने निरन्तरको दबाबले राजपा संविधान संशोधन पास वा फेल जे भए पनि चुनावमा भाग लिने निष्कर्षमा पुगेको हो । निर्वाचन आयोगले छाता चिह्न स्थानीय तह निर्वाचनका लागि दिन नसकिने जनाएपछि राजपाले साइकल चिह्नमा चुनावमा जाने निर्णय गरेको छ । पत्रकार सम्मेलनमा ठाकुरले भने, निर्वाचन आयोगलाई साइकल चिह्न प्रयोग गर्नेबारे जानकारी गराइसकेका छौं । ठाकुरसहितका नेता बिहीबार आयोग पुगेका थिए । आयोगले स्थानीय तह निर्वाचनका लागि सबै मतपत्र छापिसकिएको र कानुनत: पनि छाता चिह्न दिन सम्भव नरहेको भन्दै एकीकृत हुनुपूर्व ६ दलमध्येको कुनै चिह्न लिएर चुनावमा भाग लिन आग्रह गरिरहेको थियो । राजपा नेता महतोले पार्टीभित्र व्यापक छलफलपछि साइकल चिह्न लिएर चुनावमा जाने सहमति जुटेको बताए । चुनावमा भाग नलिने भन्दै आन्दोलनमा रहेका तत्कालीन ६ दलले सबै जिल्लामा दल दर्ता नगराएपछि सबै जिल्लाको मतपत्रमा सबै दलको चिह्न छैन । शरतसिंह भण्डारी नेतृत्वको तत्कालीन राष्ट्रिय मधेस समाजवादी पार्टीको दर्ता प्रदेश नम्बर २ का ८ वटै जिल्लामा देखिएको र ८ वटै जिल्लाको मतपत्रमा उक्त चिह्न रहेकाले राजपाले साइकल चिह्न लिने निर्णय गरेको हो । एकीकरण हुनुपूर्वको नेपाल सद्भावना पार्टीको पन्जा छापमा चुनाव लड्ने विषयमा छलफल भए पनि उक्त चिह्नउपर सर्वोच्च अदालतमा मुद्दा चलिरहेकाले त्यसलाई राजपाले रोज्न सकेन । तमलोपाको जोरगोरु चिह्न सप्तरीको मतपत्रमा र सद्भावनाको तीर चिह्न धनुषाको मतपत्रमा छैन ।"
दोक्लमका विषयमा छलफल भएन : भारतीय विदेशसचिव,"नयाँदिल्ली भारतका विदेश सचिव एसजयशंकरले दोक्लममा भारत र चीनबीच बढेको द्वन्द्वका विषयमा नेपालका प्रधानमन्त्रीको भारत भ्रमणका क्रममा कुनै कुराकानी नभएको दाबी गरेका छन् । हिजो र आज भएका दुवै भेटमा यस विषयमा कुनै पनि कुराकानी भएन, उनले एक पत्रकार सम्मेलनमा भने । भारतीय अर्धसैन्य दस्ताले अतिक्रमण गरेको नेपाली भूभाग कालापानीका विषयमा पनि कुराकानी भयो कि भनी सोधिएको प्रश्नको उनले उत्तर नै दिन चाहेनन्् । जयशंकरले लामो समयदेखि अनिश्चित बनेको सार्कको आसन्न १९औं शिखर सम्मेलनबारे समेत छलफल नभएको बताए । सार्कको अध्यक्ष भएको नाताले नेपालले यो विषय भारतसमक्ष राख्ने अपेक्षा गरिएको थियो। तर सम्मेलनबारे कुराकानी नभएको उनले पत्रकारलाई जानकारी दिए । पत्रकार सम्मेलनको आफ््नो भाषणमा भने प्रधानमन्त्री देउवाले सार्क र बीबीआईएन (बंगलादेश, भुटान, इन्डिया र नेपाल रहेको उपक्षेत्रीय साझेदारी) को विषय उल्लेख गरेका थिए । भारतीय विदेशसचिवले मधेसवादी दलका माग र संविधान संशोधनको विषयमा आफ््नो धारणा निरन्तर एउटै र स्पष्ट रहेको बताएका छन्् । समाजका सबै तह र तप्कालाई समेटेर अगाडि बढ््ने प्रयासलाई नेपालले जारी राख्नुपर्छ भन्ने हाम्रो पोजिसन स्पष्ट छ, नेपालले संविधान जारी गर्न लाग्दा काठमाडौं आएर त्यसलाई रोक्ने असफल प्रयास गरेका जयशंकरले भने । जयशंकरले नेपालको तराई र भारतको विहारमा गएको बाढीका विषयमा छलफल भएको बताए । उनले बाढी नियन्त्रण गर्न समन्वय गर्ने, संयुक्त अनुगमन गर्ने र दीर्घकालीन समाधान गर्नेबारे छलफल भएको बताए । यस्तै, सुरक्षा र रक्षा मामिला विषयमा समेत दुईपक्षीय भेटघाटमा विस्तृत छलफल भएको उनले खुलाए । खुला सिमानाको दुरुपयोग हुन सक्ने भएकाले थप कदम चाल्नुपर्छ र सतर्कता अपनाउनुपर्छ भन्ने विषयमा कुराकानी भयो । त्यसैगरी खुला सिमानाले अर्काे पक्षको सुरक्षामा असर नगरोस्् भन्नेमा पनि कुराकानी भयो, उनले भने । जयशंकरले नेपालको सुरक्षा निकायको क्षमता अभिवृद्धि तथा तालिम प्रदान गर्ने विषयमा समेत भारतले जोड दिएको बताए ।"
राष्ट्रपति र उपराष्ट्रपतिसँग भेट,"आठ बुँदे समझदारीप्रधानमन्त्री शेरबहादुर देउवाको भारत भ्रमणका क्रममा विभिन्न आठ समझदारीपत्रमा हस्ताक्षर भएको छ । दुवै देशका प्रधानमन्त्रीको उपस्थितिमा नेपाल र भारतबीच आठ समझदारीपत्रमा हस्ताक्षर भएको हो। तीमध्ये चार समझदारीपत्र भूकम्पपछिको पुनर्निर्माणमा भारतले दिएको सहयोग कार्यान्वयन गर्नेसम्बन्धी छन् । भारतले ५० हजार घर निर्माणमा दिने अनुदान कसरी खर्च गर्ने भन्ने मोडालिटीसँग सम्बन्धित छ । समझदारीसँगै घर निर्माण प्रक्रिया सुरु हुने जानकारी दिइएको छ । यसअगाडि मोडालिटी तथा परियोजनाका बारेमा सहमति हुन नसक्दा काम अघि बढ्न सकेको थिएन । अर्को समझदारी स्वाथ्य क्षेत्रका पूर्वाधार निर्माणसँग सम्बन्धित छ । यस्तै, सांस्कृतिक क्षेत्रका सम्पदा पुनर्निर्माण तथा शिक्षा क्षेत्रका पूर्वाधार पुनर्निर्माणसम्बन्धी समझदारीपत्रमा पनि हस्ताक्षर भएको छ । पाँचौं समझदारी मेची पुलको लगानी बाँडफाँड तथा त्यसको निर्माण प्रक्रियासँग सम्बन्धित छ । यो पुल भारत सरकार र एसियाली विकास बैंकको संयुक्त पहलमा बन्न लागेको हो । १ अर्ब ५८ करोड लगानीमा नेपाल र भारतको सिमानामा यो पुल निर्माण हुन थालेको हो । काँकडभिट्टापानीट्यांकी बाइपासको स्तरोन्नतिका रूपमा यसको निर्माण हुन थालेको हो । एसियन हाइवेको अन्तिम बिन्दु हुने यो पुल ६ लेनको हुनेछ । यस पुलले दुवै देशको कनेक्टिभिटीलाई प्रवद्र्धन गर्ने र यसले सीमापार व्यापार वृद्धिमा सहजीकरण गर्ने अधिकारीहरूले बताए । यो पुलको विस्तृत परियोजना प्रतिवेदन तयार भइसकेको छ ।छैटौं समझदारीपत्र गैरकानुनी रूपमा ओसारपसार हुने लागूपदार्थ नियन्त्रणसम्बन्धी छ । सातौं समझदारीपत्र दुवै देशका सामान तथा उत्पादनको आयात तथा निर्यातमा देखा पर्ने गुणस्तर मापदण्डसम्बन्धी समस्या समाधान गर्ने विषयमा छ भने आठौं समझदारी चार्टर्ड एकाउन्टका क्षेत्रमा सहकार्य बढाउनेसँग सम्बन्धित छ । आठौं समझदारीबारे पहिले छलफल भए पनि त्यो निजी क्षेत्रसँग सम्बन्धित भएकाले खासै गृहकार्य भएको थिएन ।"
४६ बुँदे संयुक्त वक्तव्य,प्रधानमन्त्री शेरबहादुर देउवाको भारत भ्रमणको औपचारिक भेटघाट तथा बैठक सकिएलगत्तै दुवै देशले बिहीबार संयुक्त वक्तव्य सार्वजनिक गरेका छन् । ४६ बुँदे उक्त वक्तव्यका यी हुन् केही महत्त्वपूर्ण बुँदा :
मधेसी नेताहरू माओवादीमा,"काठमाडौं (कास) राष्ट्रिय जनता पार्टी र संघीय समाजवादी फोरम लोकतान्त्रिकका केही नेता तथा कार्यकर्ता बिहीबार माओवादी केन्द्रमा प्रवेश गरेका छन् । माओवादी केन्द्रका अध्यक्ष पुष्पकमल दाहालले राजपाका केन्द्रीय सदस्य आदेशकुमार अग्रवाल, फोरम लोकतान्त्रिकका कामताप्रसाद अटिक, संघीय समाजवादी फोरम नेपालका जगदीशबहादुर सिंह पीबीएम, राजपाका कलिम अन्सारी, ललितकुमार रौनियार, उमाशंकर केसरवालसहितलाई टीका लगाएर स्वागत गरे ।पार्टी परिवर्तन गर्नुबारे आदेशकुमार अग्रवालले भने, मधेसी जनताको अधिकारका कुरा सबै पार्टीले उठाएका छन् तर जनतालाई अधिकार सम्पन्न बनाउन इमानदार देखिएका छैनन् ।"
२० जिल्लाका प्रजिअको सरुवा,"काठमाडौं प्रमुख जिल्ला अधिकारी (प्रजिअ) को छिटोछिटो सरुवा गरेर आलोचित गृह मन्त्रालयले फेरि दुई नम्बर प्रदेशबाहेकका २० जिल्लाका प्रजिअको काज सरुवा गरेको छ जसमा १३ सहसचिव र ७ उपसचिव छन्। मकवानपुर, सिन्धुपाल्चोक, सुर्खेत, बर्दिया, ललितपुर, इलाम, बागलुङ, उदयपुर, कपिलवस्तु, जुम्ला, रामेछाप, दैलेख, कालीकोट, बैतडी, भोजपुर, पाँचथर, मनाङ, जाजरकोट, खोटाङ र अछाममा नयाँ प्रजिअ पठाइएको हो । काठमाडौंमा दुई, पर्सा, भक्तपुर, कास्की र सिन्धुपाल्चोकमा भने एकएक सहायक प्रजिअको सरुवा भएको छ । दुई नम्बर प्रदेशमा स्थानीय तहको चुनाव नजिकिँदै गरेकाले गृहले पहाडी र हिमाली जिल्लाका प्रजिअको सरुवा गरेको हो । पदभार ग्रहण गरेको साढे दुई महिनामा गृहमन्त्री जर्नादन शर्माले कर्मचारीको व्यापक अदलाबदली गरेका हुन् । यसअघि गृहले १९ जिल्लाका प्रजिअसहित ३१ जनाको सरुवा गरेको थियो । यसपटक गृहका सहसचिव सीताराम कार्कीलाई सुर्खेत, गृहकै चन्द्रमान श्रेष्ठलाई उदयपुर र विष्णु पोख्रेललाई इलाम पठाइएको छ । तीन महिना पनि नहुँदै काठमाडौंका प्रजिअ बालकृष्ण पन्थीलाई सरुवा गरेको गृहले यसपटक दुई महिना नपुग्दै दैलेखका प्रजिअ प्रकाशचन्द्र अधिकारीको सरुवा गरेको छ । करिब दस महिना रामेछाप प्रजिअको जिम्मेवारी सम्हालेका अधिकारी गृह मन्त्रालय तानिएका थिए । गृहमा करिब तीन महिना बिताएका उनलाई दुई महिनाअघि मात्रै सुर्खेत प्रजिअको जिम्मेवारी दिएर पठाइएको थियो । सरुवाको दुई महिनामै अधिकारीलाई फेरि गृह मन्त्रालयमै तानिएको छ । रामेछापका प्रजिअ सूर्यबहादुर खत्री साढे पाँच महिनामा सरुवामा परेका छन् । खत्रीको स्थानमा गृह मन्त्रालयमा कार्यरत दिलीप लामिछानेलाई सरुवा गरिएको छ । सुर्खेतको प्रजिअबाट सरुवा भएका महादेव पन्थले अब ललितपुरमा जिम्मेवारी सम्हाल्नेछन् । साउन १९ मा ललितपुरका प्रजिअ राजकुमार श्रेष्ठको सामान्य प्रशासन मन्त्रालयमा सरुवा भएको थियो । सरुवापछि नयाँ पदपूर्ति नभएका कारण श्रेष्ठले जिम्मेवारी सम्हालिरहेका थिए । श्रेष्ठ पनि गृह मन्त्रालयबाट सरुवा भएको चार महिनामै सरुवामा परेका थिए । दुई नम्बर प्रदेशको सर्लाहीमा भने आठ महिनायता प्रदीपराज कँडेल कायममुकायम छन् । त्यहाँ पनि आसन्न निर्वाचनलाई ध्यानमा राखेर प्रजिअ पठाउने तयारी छ । मन्त्रालयको प्रशासन शाखाका अनुसार सरुवाका लागि गृहले निर्वाचन आयोगसँग सहमतिका लागि पत्राचार गरिरहेको छ । स्रोतका अनुसार गृहले स्थानीय तहको निर्वाचनलाई ध्यानमा राखेर दुई नम्बर प्रदेशका केही जिल्लामा प्रजिअ परिवर्तन गर्ने कसरत थालेको छ ।"
चुनावमा सेना परिचालनको स्वीकृति,काठमाडौं (कास) राष्ट्रपति विद्यादेवी भण्डारीले प्रदेश २ मा हुने तेस्रो चरणको चुनावका लागि सेना परिचालन गर्न स्वीकृति दिएकी छन् । प्रधानमन्त्रीको सिफारिसमा राष्ट्रपतिले सेना परिचालनको स्वीकृति दिएकी हुन् । निर्वाचन सुरक्षाका लागि सेनालाई पनि खटाउने राष्ट्रिय सुरक्षा परिषद्को निर्णयअनुसार प्रधानमन्त्रीले मन्त्रिपरिषद्को निर्णयअनुसार राष्ट्रपतिलाई यही ५ भदौमा सिफारिस गरेका थिए । यसअघिका दुई चरणका स्थानीय चुनावमा पनि सुरक्षाका लागि सेना परिचालन गरिएको थियो।
आजदेखि इम्बोस्ड नम्बर दर्ता,"ललितपुर यातायात व्यवस्था विभागले शुक्रबारदेखि मुलुकमा पहिलोपटक प्रयोग गर्न लागिएको हाइ सेक्युरिटी इम्बोस्ड नम्बर प्लेट को दर्ता सुरु गर्ने भएको छ । विभागका अनुसार पहिलो चरणमा वाग्मती अञ्चलमा दर्ता रहेका सवारी साधनमा यो नम्बर प्लेट प्रयोग गरिनेछ । विभागले पहिलो चरणमा सरकारी, संस्थान, समिति र निजी तीन र चार पांग्रे साना सवारी, मझौला र ठूला सवारी साधनधनीलाई आफ्नो सवारीमा नयाँ प्रविधिको नम्बर प्लेट जडान गर्न आह्वान गरेको छ ।विभागका महानिर्देशक रूपनारायण भट्टराईले इम्बोस्ड नम्बर प्लेट प्राप्त गर्ने सवारीधनीले आफ्नो सवारी साधनको हालसम्मको राजस्व तिर्नुपर्ने बताए । त्यसपछि यातायात व्यवस्था कार्यालय सानाठूला सवारी, वाग्मती एकान्तकुनामा रहेको वाणिज्य बैंकमा रकम जम्मा गर्नुपर्छ, उनले भने, यस सम्बन्धमा विभागको वेबसाइटमा गएर इम्बोस्ड नम्बर प्लेट अनलाइन फारममा सीधै आफ्नो विवरण भरेर निवेदन दिन सकिन्छ ।उनले अनलाइनमा सवारीको विवरण भर्दा बैंक भौचर नम्बर अनिवार्य उल्लेख गर्नुपर्ने बताए । राजस्व रकम फरफारक नगरी इम्बोस्ड नम्बरका लागि मात्र रकम जम्मा गर्न पाइने छैन, उनले भने, राजस्व रकमसमेत जम्मा गरे मात्र इम्बोस्ड नम्बर प्लेट पाइनेछ । इम्बोस्ड नम्बर प्लेट जडान गरेपछि सवारीसँग सम्बन्धित अपराध नियन्त्रण गर्न, चोरी गाडी दर्ता गर्न, निजी, सरकारी, कूटनीतिकलगायतका सवारी साधनका धनी र साधनको विवरण तथा राजस्व असुलीको अवस्थाबारे बुझन सहज हुनेछ । साथै कुन सवारी साधन कुन नाकाबाट उपत्यका बाहिर कतिपटक आवतजावत गर्यो भन्ने कुरा पनि सजिलै पत्ता लगाउन सकिने जानकारी विभागले दिएको छ ।राष्ट्रपतिको सवारीमा नेपाली झन्डा, झन्डामुनि माथिबाट हल्का निलो रङ हुँदै तल गाढा निलो रङ, एनईपी अक्षर र अक्षरमुनि लालीगुराँससहित नेपालको निसान छाप भएको नम्बर प्लेट हुनेछ । सार्वजनिक सवारी (व्यावसायिक प्रयोजन) मा पहेंलो प्लेटमा कालो, निजी सवारीमा सेतो प्लेटमा कालो, सरकारीमा सेतो प्लेटमा रातो, कूटनीतिको सवारीमा सेतो प्लेटमा निलो अक्षरले लेखिनेछ । नयाँ प्रविधिको नम्बर प्लेट लिन मोटरसाइकलका लागि २ हजार ५ सय, ३ पांग्रे सवारीका लागि २ हजार ९ सय, चार पांग्रेका लागि ३ हजार २ सय र ठूला सवारीका लागि ३ हजार ६ सय रुपैयाँ शुल्क लाग्नेछ ।"
काठमाडौंमा थपिए ४४ हजार मतदाता,"काठमाडौं (कास) काठमाडौं जिल्लामा मात्र साढे ४४ हजारभन्दा बढी मतदाता थपिएका छन् । जिल्ला निर्वाचन कार्यालय काठमाडौंको तथ्यांकअनुसार काठमाडौं महानगरपालिकासहित १० स्थानीय तहमा ४४ हजार ७ सय ५७ मतदाता थपिएका छन् । काठमाडौं जिल्लामा स्थानीय तह निर्वाचनको समयमा ५ लाख ५९ हजार ४ सय मतदाता थिए । अब काठमाडौंमा ६ लाख ४ हजार १ सय ५७ मतदाता पुगेका छन् । जिल्लाभरिमा एक जना तेस्रोलिंगी, २० हजार ८० पुरुष र २४ हजार ६ सय ६७ महिला मतदाता थपिएका छन् । कागेश्वरी मनोहरामा ३ हजार ९ सय ३४, कीर्तिपुरमा १ हजार २ सय ५८ र गोकर्णेश्वरमा ३ हजार १ सय १७ जनाले मतदाता नामावलीमा नाम दर्ता गराएका छन् । चन्द्रागिरि र टोखा नगरपालिकामा क्रमश: ३ हजार ७ सय ४२ तथा ३ हजार ६ सय ९८ को नाम मतदाता नामावलीमा थपिएको छ । तारकेश्वरमा ३ हजार ४ सय १८ जनाले निर्वाचन आयोगले दिएको समयमा मतदाता नामावलीमा नाम दर्ता गराए । दक्षिणकाली र नागार्जुनमा क्रमश: १ हजार ६ सय ८९ र ४ हजार १ सय २ जना मतदाता थपिएका छन् । शंखरापुर नगरपालिकामा नयाँ थपिएका मतदाताको संख्या २ हजार १ सय ३ छ । काठमाडौं जिल्लाबाहिरका ३७ हजार २० पुरुष, २८ हजार ५ सय २१ महिला र ४ जना तेस्रो लिंगीले मतदाता नामावलीमा नाम दर्ता गराएका छन् । बुढानीलकण्ठ नगरपालिकामा मतदाता नामावली संकलनको समय सकिइसक्दा पनि नाम दर्ता गरिरहँदा वडा नं ९ का अध्यक्ष, स्थानीय एमाले नेता र आयोगले खटाएका प्राविधिक शनिबार राति पक्राउ परेका थिए । बुढानीलकण्ठ नगरपालिकामा जारी तालाबन्दीले तथ्यांक आइनसकेको कार्यालयकी प्रवक्ता शान्ति बोगटीले बताइन् । एकपक्षीय रूपमा जथाभावी नाम दर्ताको काम गरेको भनेर कांग्रेस र माओवादी केन्द्रले निर्वाचन कार्यालयमा उजुरी दिएका छन् । आयोगले साउन १६ देखि ३२ सम्म स्थानीय तह र जिल्ला निर्वाचन कार्यालयमार्फत मतदाता नामावलीमा नाम दर्ता, अद्यावधिक र त्रुटि सच्याउन समय दिएको थियो । समय थप्नुपर्ने देखिएपछि भदौ ३ सम्म समय थप गरिएको थियो ।"
पौडी खेल्दाखेल्दै बगे तीन बालक,"हेटौंडा मनहरी गाउँपालिका७ मा बिहीबार पौडी खेल्ने क्रममा स्थानीय तीन बालकको डुबेर मृत्यु भएको छ । एकजना घाइते छन् । मनहरी खोलाले बगाउँदा १० वर्षीय अलेश रुम्बा, ११ वर्षीय अमन थिङ र १२ वर्षीय प्रकाश रुम्बाको मृत्यु भएको हो । बग्दै गर्दा उद्धार गरिएका १५ वर्षीय बुद्ध मोक्तान घाइते छन् । उनलाई उपचारनिम्ति भरतपुर लगिएको छ । टोलका ९ बालक बिहीबार बिहान पौडी खेल्न मनहरी बजारको बसपार्कबाट करिब ३ सय मिटरमाथि रहेको खोलामा पुगेका थिए । खोलामा बाढीले बगाएर ल्याएको पाइपमा अड्केर तीन जनाको मृत्यु भएको स्थानीय सञ्चारकर्मी शिवकुमार काशीले जानकारी दिए । बाढीले माथिबाट बगाएर ल्याएको, आधा मात्र पुरिएको पाइपमा अड्केर उनीहरूको ज्यान गएको हो, उनले भने । घाइते मोक्तानलाई पाइपले नअड्काएकाले अलि तलबाट उद्धार गरिएको थियो ।सँगै पौडी खेल्न गएका १५ वर्षीय नीरज लामाले भने, पौडी खेल्ने क्रममा चार जनालाई खोलाले बगायो, बग्दाबग्दै पाइपमा अड्काएकाले हामी गएर निकाल्न सकेनौं । साथीहरू बगेपछि अत्तालिएर चिच्याएका बालकहरूको आवाज सुनेर नजिकै रहेका गाउँले खोलामा पुगे । हामीले खोलाको बीचमा पाइपमा अड्किएका उनीहरूलाई त्यहाँबाट निकाल्यौं तर मृत्यु भइसकेको रहेछ, स्थानीय युवा नवीन सुवेदीले भने । अमन र अलेश स्थानीय बोर्डिङ स्कुल मेरिगोल्डमा २ कक्षामा अध्ययनरत थिए । प्रकाश मनहरी बजारस्थित रोटरी माविमा ५ कक्षामा पढ्थे । उनी हजुरबुबाहजुरआमासँग बस्थे । उनका बाबुको ५ वर्षअघि नै मृत्यु भइसकेको छ भने आमा २ वर्षअघि दोस्रो बिहे गरेर गइसकिन् । उनका दुई दिदीको विवाह भइसक्यो । ७० वर्ष नाघिसकेका बाजेबज्यैका एकमात्र आशाका केन्द्र थिए प्रकाश । उनीहरूका अरू छोराछोरी छैनन् । वृद्धभत्ताको पैसाले नातिको पालनपोषण गर्दै आएका थिए । प्रकाशको निधनको खबर सुनेपछि हजुरबुबा ७२ वर्षीय अक्कलबहादुर रुम्बा बेहोस भए । उनलाई तत्काल स्थानीय प्राथमिक स्वास्थ्य केन्द्र मनहरी पुर्याइएको थियो । नातिलाई खोलाले बगाएपछि उनको वंश नै मासियो, सुवेदीले भने । तीनै शव पोस्टमार्टमका लागि हेटौंडा अस्पताल ल्याइएको छ । मनहरीस्थित प्राथमिक स्वास्थ्य केन्द्रमा डाक्टर भए पनि शव चिरफार गर्ने जनशक्ति नहुँदा पोस्टमार्टम गर्न सदरमुकाम नै पुग्नुपर्ने बाध्यता छ । पश्चिमी दुर्गम भेगका बासिन्दाले आत्महत्या, भीर र रूखबाट लडेको, खोलाले बगाएको जस्ता घटनामा मृत्यु भएकाहरूको शव पोस्टमार्टम नै नगरी अन्त्येष्टि गर्ने गरेका छन् । राक्सिराङ गाउँपालिकाको खैराङ, काँकडाजस्ता दुर्गम क्षेत्रबाट मनहरी बजारसम्म शव ल्याउन १२ घण्टा लाग्छ । त्यहाँबाट हेटौंडा पुग्न गाडीमा एक घण्टा लाग्छ ।"
मोटरसाइकल जुध्दा ४ को मृत्यु,"बुटवल (कास) पूर्वपश्चिम राजमार्ग अन्तर्गत रूपन्देहीको देवदह१० भलुहीमा भएको मोटरसाइकल दुर्घटनामा परी चार जनाको मृत्यु भएको छ । पश्चिम क्षेत्रीय ट्राफिक प्रहरी कार्यालय बुटवलका अनुसार दुई जनाको घटनास्थलमा र दुई जनाको उपचारका क्रममा मृत्यु भएको हो । मृत्यु हुनेमा रूपन्देहीको पर्रोहा बस्ने २१ वर्षे खेमराज थापा, बुटवल१६ का २४ वर्षे सुमन कुँवर, नवलपरासी रामग्रामका २५ वर्षे सुरज चौधरी र सुनवलका २४ वर्षे दिवाकर यादव छन् । विपरीत दिशाबाट आएका लु२३प, १०२८ र लु३३प, ७०८३ नं का मोटरसाइकल एक आपसमा ठोक्किँदा दुर्घटना भएको प्रहरीले बताएको छ । खेमराज र सुरज मोटरसाइकलका चालक हुन्। उनीहरूको घटनास्थलमै मृत्यु भएको थियो । मोटरसाइकल पछाडि सवार २ जनाको देवदह मेडिकल कलेजमा उपचारका क्रममा मृत्यु भएको प्रहरीले जनाएको छ ।"
विरोधकै बीच सम्बन्धन तयारी,"सुर्खेत चौतर्फी विरोधका बावजुद मध्यपश्चिमाञ्चल विश्वविद्यालय (एमयू) ले राजधानीका निजी कलेजलाई सम्बन्धन दिने प्रक्रिया अन्तिम चरणमा पुर्याएको छ । सिनेटमा छलफलै नगराई पदाधिकारीले निहित स्वार्थमा सम्बन्धन दिन लागेको भन्दै विद्यार्थीसँगै प्राध्यापक, नागरिक अगुवासमेत आन्दोलित छन् । सम्बन्धन सिफारिस गर्ने इन्जिनियरिङ संकायका डिन ललितविक्रम राणासमेत तत्काल सम्बन्धन दिन नहुने अडानमा छन् । उनले प्रक्रिया अघि बढाउन नचाहेपछि सहायक डिन वीरेन्द्र खडालाई उक्त जिम्मेवारी दिइएको स्रोतले जनायो । विश्वविद्यालयले आफ्नो कार्यक्रम सञ्चालन नगर्दै राजधानीका व्यापारिक प्रकृतिका शिक्षण संस्थालाई सम्बन्धन नदिऔं । अहिले नै बेला भएको छैन बिहीबार पत्रकार सम्मेलन गर्दै राणाले भने, केन्द्रीय क्याम्पस व्यवस्थित, भौतिक पूर्वाधार सम्पन्न नभई सम्बन्धन दिँदा समस्या निम्तिन्छ । दलहरूले तत्काल सम्बन्धन नरोके कडा रूपमा प्रस्तुत हुने चेतावनी दिएका छन् । केन्द्रीय क्याम्पसलाई व्यवस्थित, पूर्वाधारसम्पन्न नबनाई नाफाका लागि राजधानीका व्यापारिक संस्थालाई सम्बन्धन दिन थालिएकामा दलहरूको आपत्ति छ । कांग्रेस, माओवादी केन्द्र, जनमोर्चा, नेपाल कम्युनिस्ट पार्टी, नेकपा (क्रान्तिकारी) लगायतले हाइड्रो इन्जिनियरिङ संकायको पाठ्यक्रम, काउन्सिल दर्ता नगरी सम्बन्धन दिन थालिएकामा तत्काल प्रक्रिया रोक्नुपर्ने जनाएका छन् । सिभिल र कम्प्युटर इन्जिनियरिङ मात्र काउन्सिलमा दर्ता छन् । पाठ्यक्रम छैन । मास्टर्स लेभल पढाइ छैन । केन्द्रीय क्याम्पस पूर्वाधारविहीन छ, अनेरास्ववियु इन्जिनियरिङ कमिटीका कार्यवाहक अध्यक्ष निकुञ्ज पाण्डेले भने, यस्तो अवस्थामा हतारहतार सम्बन्धन दिनु उपयुक्त होइन । कांग्रेसका कमलराज रेग्मीले सिनेटमा छलफल नगराई पदाधिकारीले सम्बन्धन प्रस्ताव मनोमानी रूपमा अघि बढाएको आरोप लगाए । सभा (सिनेट) सदस्यहरू असहमत हुँदाहुँदै सम्बन्धन प्रक्रिया अघि बढाउनुमा गम्भीर रहस्य छ, रेग्मीले भने । विश्वविद्यालय भवन निर्माण तथा अनुगमन समितिका संयोजक देवेन्द्र बीसीले स्थानीयको चन्दाबाट सञ्चालित संस्थामा पदाधिकारीले रजाइँ गरेको आरोप लगाए । राज्यकोष र मध्यपश्चिमवासीको चन्दाबाट स्थापना भएको हा,े अहिले यसको मर्मविपरीत सञ्चालन भइरहेको छ, उनले भने । पूर्वउपकुलपति कालिप्रसाद पाण्डे, नागरिक अगुवा पीताम्बर ढकाल, पूर्ण पौडेल, गोविन्द सुवेदीले एमयूलाई विधि, प्रक्रिया र जनमतको कदर गर्न आग्रह गरे । आन्दोलनप्रति प्राध्यापकहरूले पनि ऐक्यबद्धता जनाएका छन् । पदाधिकारीनिकटका सीमित प्राध्यापक भने सम्बन्धनको बचाउ गर्नतिर लागेका छन् । नेपाल राष्ट्रिय प्राध्यापक संगठनका अध्यक्ष चित्रबहादुर केसीले पदाधिकारीलाई निरंकुश नबन्न आग्रह गरे । मध्यपश्चिम क्षेत्रका कलेजलाई आंगिक बनाउनुको साटो पदाधिकारीको अन्यत्रै ध्यान गयो, संगठनद्वारा जारी विज्ञप्तिमा भनिएको छ, आफ्नै केन्द्रीय क्याम्पस लथालिंग छ । सामुदायिक कलेजलाई विश्वविद्यालय मातहत ल्याऔं । विद्यार्थीहरू केन्द्रीय क्याम्पसलाई पूर्वाधारसम्पन्न बनाउन, निजी कलेजलाई सम्बन्धन रोक्न माग तीन महिनादेखि आन्दोलनमा छन् । एमयूले राजधानीका ग्लोबल इन्टरनेसनल कलेज अफ म्यानेजमेन्ट, नेपाल इन्जिनियरिङ कलेज प्रालि र प्रेसिडेन्सियल बिजनेस गु्रुपलाई सम्बन्धन दिन प्रक्रिया अघि बढाएको छ । विश्वविद्यालय अनुदान आयोगले दुई पटक सम्बन्धन रोक्न निर्देशन दिएको थियो । विश्वविद्यालयले भने आयोगले क्षेत्राधिकार नाघेको आरोप लगाउँदै निर्देशन नमान्ने जनाउँदै आएको छ ।"
बालविवाह रोक्न अभियान,"बाजुरा (कास) बालविवाह अन्त्य गर्न जिल्लामा महाअभियान थालिएको छ । उमेर नपुगी गर्भवती हुने किशोरी र उसबाट जन्मने शिशुको स्वास्थ्यमा गम्भीर समस्या उत्पन्न हुने औंल्याउँदै बालविवाहविरुद्ध विशेष पहल सुरु गरिएको हो ।बाजुरा सर्वाधिक बालविवाह हुने जिल्लामा पर्छ । राष्ट्रिय तहमा गठित स्वयंसेवीहरूको सञ्जालका प्रतिनिधि अभियानमा सहभागी छन् । सहजकर्ता एवं प्रशिक्षक नरबहादुर कार्कीको अगुवाइमा महाअभियानको जिल्लास्तरीय प्रशिक्षण पनि आयोजना गरिएको छ ।स्थानीय तहका जनप्रतिनिधि, स्वास्थ्यकर्मी, नागरिक समाजका प्रतिनिधि, कर्मचारी, पत्रकारलगायतलाई महाअभियानबारे दुईदिने अनुशिक्षण प्रदान गरिएको छ । जनप्रतिनिधिलाई महाअभियानको अगुवाइ गराउने लक्ष्य हो, अभियानकर्मी कृति भट्टराईले भनिन् । जनप्रतिनिधिले बालविवाह घटाउन काम गर्ने प्रतिबद्धता जनाएका छन् । गौमुल गाउँपालिका अध्यक्ष हरिबहादुर रोकायाले भने, एक वर्षभित्र मेरो गाउँपालिकामा बालविवाह अन्त्य गराउने कोसिस गर्छु ।बालविवाहको दर घटाउन सक्रियतासाथ लाग्ने बडीमालिकाकी उपप्रमुख कविता विष्टले बताइन् । त्रिवेणी नगर उपप्रमुख राधिका सुनारले भनिन्, मैले प्रतिनिधित्व गर्ने नगरपालिका बालविवाहका कारण बदनाम छ । यसमा सुधारको पहल गर्छु ।"
दशगजा ओगटेर मदिरा पसल,"मटिअर्वा (बारा) नेपालभारत दशगजा क्षेत्रमा अतिक्रमण बढेको छ । मदिरा पसल खुलेका छन् । अति संवेदनशील मानिने दशगजालाई चौतारा र आँगनका रूपमा प्रयोग गरिएको छ । अन्तर्राष्ट्रिय कानुनअनुसार दशगजा अतिक्रमण गर्न पाइँदैन । सीमावर्ती क्षेत्रका बासिन्दाले त्यसको बेवास्ता गरेका छन् । दुवै देशको स्थानीय प्रशासनले नियन्त्रणको प्रयाससमेत गरेको छैन । पछिल्लो समयमा जिल्लासँग जोडिएको ६० किलोमिटर लम्बाइको दशगजामा अतिक्रमण बढेको हो । भारतको विहारमा मदिरा निषेध गरिएपछि दशगजामै मदिरा पसल थाप्ने होडबाजी चलेको छ । कतै चोक त कतै मेलास्थलका रूपमा समेत प्रयोग भइरहेको छ । कतिपय ठाउँमा खेती र अन्न दाइँ गर्न दशगजा नै प्रयोगमा आएको छ । जिल्लाकै मटिअर्वामा झन्डै सय मिटरको दूरीमा सशस्त्र प्रहरीको बीओपी छ । त्यही दशगजामा दर्जन मदिरा पसल खुलेका छन् । यो क्षेत्रमा मदिराकै कारण पटकपटक तनाव हुँदै आएको छ । दशगजामा कुनै गतिविधि गर्न पाइँदैन । त्यहाँ कुनै अप्रिय घटना भएमा कसले जिम्मेवारी लिने ?, मटिअर्वाका एक पूर्वजनप्रतिनिधिले भने, दुवै देशका सुरक्षा निकायले यसलाई गम्भीर रूपमा लिएका छैनन् । दशगजाको अवस्था लथालिंग छ । अतिक्रमण बढदा पनि निगरानीको जिम्मा पाएका दुवै देशका सुरक्षा निकाय तथा सरोकारवाला मुकदर्शकझैं भएको मटिअर्वा छोटी भन्सारका एक कर्मचारीले बताए । दक्षिण झिटकैयाका २० जना नेपालीको कयौं बिघा खेतीयोग्य जमिन भारतीयले वर्षौंदेखि कब्जा गरी भोग गर्दै आएका छन् । खोलाको बहावले परिवर्तन भएको दशगजा नछुट्याउँदा वर्षौंदेखिको विवाद टुंगिएको छैन । त्यसबारेमा सरकारीस्तरबाट पहल नहँुदा पीडित बन्नुपरेको दक्षिण झिटकैयाका हीरालाल पटेलले बताए । खोला बगेकाले कतिपय ठाउँमा सीमास्तम्भ र दशगजा नै देखिँदैन । केही जीर्ण स्तम्भ मर्मत भएका छैनन् ।घरगोठ, बस्ती, फूलबारी, गाईबस्तु बाँध्ने थलो बनाउनेलगायतका प्रवृत्ति बढ्न थालेका छन्, छतवाका रेयाजुल मियाँले भने । यी समस्या गम्भीर भएकाले कूटनीतिक पहलबाट समाधान गरिनुपर्ने नेपालभारत मैत्री समाजका जिल्ला अध्यक्ष हीरालाल साहले बताए । दुवै देशका स्थानीय बासिन्दाले दशगजामै गाउँ बनाई बसोबास गरिरहेका छन् । छतवा, बरैनिया, मटिअर्वा, दक्षिण झिटकैया, कवही गोठ, चिकनी बेल्दारी, बसवरियालगायतका ठाउँमा दशगजा अतिक्रमण भएको छ । छतवा, बरैनिया र मटिअर्वामा सर्वसाधारणका आँगनमै सीमास्तम्भ छन् । सशस्त्र प्रहरी बलले मात्र यो समस्या समाधान गर्न सक्दैन । यसका लागि द्विदेशीय वार्ता र पहल जरुरी छ, सशस्त्रका एक अधिकृतले भने, दशगजाको अधिकांश क्षेत्र दुवै देशका नागरिकले निजी उपयोगमा ल्याएका छन् ।"
सम्बन्धन तत्काल खारेज गर,"प्रभाव र पहुँचका भरमा नियमकानुन र विधिप्रक्रियालाई कुन हदसम्म मिचिन्छ भन्ने गतिलो उदाहरण हो, काठमाडौं नेसनल मेडिकल कलेज प्रकरण । त्रिभुवन विश्वविद्यालयले सर्वोच्च अदालतकै पछिल्लो निर्णयबाट औचित्यहीन भइसकेको अघिल्लो फैसलालाई आधार बनाएर एमबीबीएस कार्यक्रम सञ्चालन अनुमति दिएपछि काठमाडौं नेसनलका सन्दर्भमा नियमकानुनलाई कसरी धज्जी उडाइएको छ भन्ने विषय सार्वजनिक भइरहेका छन् । काठमाडौं नेसनलले मेडिकल कलेज सञ्चालनका लागि न्यूनतम पूर्वाधार त पूरा गरेको छैन नै, अस्पताल सञ्चालनको अनुमति समेत सम्बन्धित निकायबाट लिनै बाँकी रहेको खुलेको छ । यस प्रकरणले कलेज सञ्चालकहरू गुणस्तरीय शिक्षामार्फत दक्ष जनशक्ति तयार गरेर स्वास्थ्य सेवा क्षेत्रमा योगदान गर्ने भन्दा पनि शिक्षाका नाममा व्यापार गर्ने मनसायले प्रेरित भएको देखाउँछ । व्यवस्थापिका संसद्ले चिकित्सा शिक्षाका विकृति हटाउन कानुन बनाउँदै गर्दा त्रिविले काठमाडौं नेसनललाई सम्बन्धन दिएको हो । डा गोविन्द केसीले चिकित्सा शिक्षा विधेयकलाई संसद्बाट छिटो पारित गराउन आमरण अनशनमार्फत दबाब दिइरहेकै बेला त्रिविले सम्बन्धन दिएको थियो । डा केसीको मागअनुरूप संशोधनसहित विधेयक पारित हुँदा राजधानी उपत्यकामा १० वर्षसम्म नयाँ मेडिकल कलेजले सम्बन्धन पाउँदैनन् । त्रिविले काठमाडौं नेसनललाई सम्बन्धन दिँदै गर्दा राष्ट्रिय नीति नबन्दासम्म मेडिकल कलेजलाई सम्बन्धन नदिने भनेर सरकारले डा केसीसँग गरेको सम्झौता भुलेको छ । सर्वोच्च अदालतबाट २०७३ फागुन १९ मा अर्को फैसला आइसकेको अवस्थामा त्रिविले २०७१ भदौ ३१ को आदेशलाई आधार बनाएर सम्बन्धन दिएको छ । यसमा चिकित्साशास्त्र अध्ययन संस्थान (आईओएम) विद्यापरिषद्बाट निर्णय गराइएको छैन जुन अनिवार्य छ । त्यसैले प्रकरणले त्रिविको स्वेच्छाचारी प्रवृत्तिसमेत उजागर गरेको छ । नेपाल मेडिकल काउन्सिका अनुसार एमबीबीएस कार्यक्रम चलाउन सय विद्यार्थीका लागि तीन सय शय्याको अस्पताल सञ्चालन र बिरामीको अकुपेन्सी ७० प्रतिशत हुनुपर्छ । काठमाडौं नेसनलले अस्पताल त खोलेको छ तर न सम्बन्धित निकायबाट अनुमति लिएको छ न त बिरामीको चाप नै देखिन्छ । अस्पताल सञ्चालन अनुमति लिने प्रक्रियामा रहेको अवस्थामा मेडिकल कलेज चलाउन दिनु नै आश्चर्यजनक हो । अस्पताल चलाउन स्वास्थ्य मन्त्रालयबाट अनुमति लिनुपर्छ । शिक्षा मन्त्रालयबाट ०६८ साउन ११ मा मेडिकल कलेज सञ्चालनको आशयपत्र पाएको काठमाडौं नेसनलले अनुमतिका लागि मापदण्ड पूरा गरेको कागजात स्वास्थ्य मन्त्रालयमा पेस गर्न सकेको छैन । उसले स्थानीय निकाय र जिल्ला जनस्वास्थ्य कार्यालयको सिफारिस, जनशक्तिको बायोडाटा, वातावरणीय प्रभाव मूल्यांकन लगायतका कागजात बुझाउन नसकेको हो । अस्पताल नै नियमविपरीत चलिरहेका बेला मेडिकल काउन्सिलले ०६९ भदौ ३१ मा कलेज चलाउन सकारात्मक राय प्रदान गर्नु विडम्बनापूर्ण छ । यस्तै, त्रिविद्वारा गठित आईओएमका डा करवीरनाथ योगी संयोजकत्वको टोलीले २०७० कात्तिक २७ मा मेडिकल कलेज सञ्चालन गर्न अनुमति दिन योग्य भन्दै प्रतिवेदन बुझाएको थियो । त्यही प्रतिवेदनका आधारमा त्रिविले साउन १२ मा सम्बन्धन दिएको हो । त्यो प्रतिवेदन फर्जी हो भन्ने घट्टेकुलोस्थित अस्पताल पुग्ने जोकोहीले पनि थाहा पाउँछ । आईओएमले भने २०७० सालमै क्षमता नभएको भन्दै काठमाडौं नेसनललाई सम्बन्धनमा रोक लगाएको थियो । कलेजले सम्बन्धन पाएको तीन दिनपछि मात्र शिक्षा मन्त्रालयबाट स्वीकृत शिक्षण अस्पताल दर्ता गरी पाऊँ भनी स्वास्थ्य मन्त्रालयमा निवेदन दर्ता गराएको छ । यसले समेत काठमाडौं नेसनल गलत बाटोमा छ भन्ने पुष्टि गर्छ । स्वास्थ्य मन्त्रालयले काठमाडौं नेसनलको शिक्षण अस्पतालका विषयमा छानबिन गर्न आठ सदस्यीय समिति गठन गरेको छ । यसले पक्कै वास्तविक चित्र बाहिर ल्याउनेछ । स्वास्थ्य शिक्षाजस्तो संवेदनशील विषयमा अनेक विधि र नियम मिचेर दिइएको सम्बन्धनलाई त्रिविले जतिसक्दो छिटो खारेज गर्नुपर्छ । चिकित्सा शिक्षामा लापरबाहीको प्रत्यक्ष असर जनस्वास्थ्य सेवामा पर्ने भएकाले समेत सरकारको पनि पहलकदमी आवश्यक छ । सरकार र सम्बन्धित निकायले उदासीनता देखाइरहने हो भने नियमकानुन र विधिप्रक्रिया कागजमा मात्र सीमित हुँदै जान्छन् । यो प्रकरणमा अख्तियार दुरुपयोग गर्ने सबैलाई छानबिनको दायरामा ल्याउनुपर्छ र दोषीलाई कारबाही गर्नुपर्छ ।"
जनतालाई सास्ती दिने शासन,"श्रीकृष्ण अनिरुद्ध गौतमराजतन्त्र हुँदा जेजस्ता प्रवृत्तिको विरोध गरिएको थियो, दलहरु तिनै प्रवृत्तिका संवाहक बन्न पुगेका छन् ।विगतमा महाराजको सवारी चल्दा, जहाँजहाँ उनी जान्थे, त्यहाँत्यहाँका बासिन्दाले ठूलो सास्ती खेप्नुपथ्र्यो । महाराज गम्भीर मुद्रामा हुन्थे, बेलाबेला मुस्कुराउँथे । अचेल राष्ट्रपति छन्, उनको पनि यात्रा हुँदैन, महाराजको जस्तै लावालस्करसहित सवारी नै चल्छ । सास्ती उस्तै छ । राष्ट्रपतिजी पनि उस्तै गम्भीरता ओढेर बेलाबेला मन्दमन्द मुस्कुराउँछन् । प्रथम राष्ट्रपति रामवरण यादवले महाराजकै भावमुद्रा टपक्क टिपेका थिए, अचेल विद्यादेवी भण्डारीको मुखमुद्रामा समेत, केके न पीर परेजस्तो, सहज मुस्कान हुँदैन । उनको पनि मुस्कान राजकीय भएको छ ।राष्ट्रपतिको मुस्कान यहाँ प्रसंगवश आएको हो । यहाँ उठाउन खोजेको विषय फरक छ । संविधानत: देश गणतन्त्र भएको छ । तर लोकतन्त्रको स्थापना गर्न, गणतन्त्र ल्याउन र संघीयताका पक्षमा उभिनेहरू अचेल आक्कलझुक्कल देखिन्छन्, पाखापाखै भेटिन्छन् । शासन सत्तामा ती छन्, जो न्वारानदेखिकै बल लगाएर महाराजको वकालत गर्थे, संविधानसभा भन्नेलाई काँचै खाउँलाजसो गर्थे, गणतन्त्र पक्षधरलाई रअको एजेन्ट भन्थे । तर जब लोकतन्त्रको स्थापना भयो, देश गणतन्त्र बन्यो, तिनैमध्ये धेरैजसो लोकतन्त्र स्थापनाका विरोधीहरू प्रथम पंक्तिमा आए, गणतन्त्र नेपालका सञ्चालक बने । कहाँ हराए गणतन्त्र पक्षधर लोकतन्त्रप्रेमीहरू ? मुगलान पसे कि विदेश भासिए ? त्यस्तो होइन पक्कै, यतैउतै कतै छन् । किनभने अस्ति एकजनालाई थोत्रो टेम्पोमा चढ्दै गरेको देखेको थिएँ । त्यसबखत त्यही बाटो राष्ट्रपतिको सवारी हुने भनेर पुलिसले बाटो छेकेको थियो । गणतन्त्र पक्षधर लोकतन्त्रप्रेमी आफ्नो संघर्षस्वरूप प्राप्त उपलब्धिको दर्शन गरिरहेका थिए । के छ भन्न पाएको थिइन, उनी फिसिक्क हाँसे । गणतन्त्र पक्षधर लोकतन्त्रप्रेमी थोत्रो तर सफा नामको टेम्पो चढेर उनकै संघर्षस्वरूप आएको गणतन्त्र नेपालका राष्ट्रपतिको सवारीले छेकेको बाटो कतिखेर खुल्ला भनेर कुरिरहेका थिए । मनमा प्रश्न धेरै उठे । जनताका लागि गणतन्त्र र राजतन्त्रमा फरक के भयो ? तर यसको जवाफ पाइँदैन, किनभने तिनीहरूलाई दिनु जरुरी छैन । शासनको आसनमा जो बस्यो, राज्य उसैको विर्ता हो । नाम गणतन्त्र भए पनि संस्कारबाट राजतन्त्र गएको छैन । यस्तो प्रतीत हुन्छ, महाराजको बासस्थान नारायणहिटीबाट शीतल निवास सरेको हो, पदको नाम फेरिएको हो चलन, प्रचलन, शैली र संस्कार होइन । प्रश्न त उठिहाल्छ फेरि, तैपनि व्यवस्था बदल्न किन लागिपर्छन् मानिस, जबकि त्यहाँ शरीरमात्र फेरिने हुन् । पद पाउनासाथ आन्दोलनका नेताहरू नवसामन्त बन्छन् र परिवर्तन विरोधीसित एकाकार हुन्छन् भने सामन्तहरू नै निरन्तर रहे के बिग्रिन्छ ? त्यसो भए भन्नैपर्छ, तिनमा अधिकांश हृदयबाट आन्दोलनका नेता थिएनन्, त्यसैले सामन्त बन्छन् । तिनीहरू अवसरको खोजीमा थिए । परिवर्तनका नारा बिक्थे, त्यसैले तिनीहरूले त्यही नारा दिए, मान्छे तिनैका पछि लागे, बदलावको आसमा । तिनै पछि लाग्नेहरूको उत्सर्गका बलमा व्यवस्था बदलियो, अगाडि देखिएका अनुहारहरू पछि लाग्नेलाई छाडेर अघि लम्किए । ती अघि लम्किँदै गर्दा अवसर कुरेर बसेका आन्दोलन विरोधीहरू आन्दोलनकारीकै नेताका लाममा मिसिए । ठूलो गडबड यहीं भयो । फलस्वरूप, ती परिवर्तन विरोधीहरूलाई प्रकारान्तरमा परिवर्तनका संवाहकका रूपमा स्विकार्नुपर्ने अवस्था सिर्जना भयो, गरियो । यसमा प्रणाली दोषी छ कि मान्छे दोषी हुन् भनेर अब यहाँ भनिरहनै पर्दैन, यसको जवाफ मुस्किल रहेन । यो प्रणाली ती मान्छेले बनाएका हुन्, जो परिवर्तनका पक्षमा थिएनन् । त्यसैले तिनीहरूले आफू अनुकूल हुने प्रणाली बनाएका हुन् । प्रणाली निर्धारण गर्दा शीर्षक नयाँ राखिए, तर पेटबोलीमा पुरानै हरफहरू दोहोर्याइए । महाराज हटाइयो, त्यस ठाउँमा राष्ट्रपति राखियो । राष्ट्रपतिलाई महाराजकै आनीबानी सुहाउँदा सुविधाले सज्जित गरियो । त्यसैको परिणाम हो, उनको हिँडाइ यात्रा भएन, सवारी भयो । सवारी चलेपछि त्यसै सर्वसाधारणलाई सास्ती त हुने नै भयो । यस्तो अकारण भएको होइन, यसको कारण छ । परिवर्तनका वास्तविक संवाहक सडकपेटीमा पैदल कि त थोत्रा टेम्पोमा चढ्न त्यसै पुगेका होइनन् । उनीहरूले विचार दिए, आन्दोलनलाई मार्गदर्शन गरे, तर विचारलाई संस्थामा बदलेनन्, संस्थागत गरेनन् । विचार अर्कालाई बुझाएर आफू भने विश्राम गर्न लागे । त्यसैले तिनलाई सडकपेटीमा भेट्दा होस् अथवा थोत्रा टेम्पोमा चढेको देख्दा सहानुभूति त राख्न सकिन्छ, तर त्यो अनुभूति स्मृतिमा राखिरहनु जरुरी छैन । किनभने विचारलाई व्यवस्थामा अनुवाद गर्नुपर्ने बेलामा उनीहरूलाई विश्रामको हक थिएन । उनीहरूको थकान र विश्रामको परिणाम नै थोत्रा टेम्पोजस्तै मिति पुगेका व्यक्तिका हातमा देशको शासनसत्ता पुग्नु हो । अब हेर्नुहोस्, देशको शासनसत्ता चलाउने वर्तमान व्यवस्था अर्थात् संसदीय प्रथा । यस प्रथामा कार्यकारी प्रमुख संसद्को तल्लो सदनले बनाउँछ । त्यसैले संसदीय प्रतिनिधित्वका लागि उम्मेदवार तिनैलाई बनाइन्छ, जो नेताका आफ्ना हुन्छन् । त्यसमाथि यस प्रथामा समानुपातिक पनि हुलिएको छ । पूरै पहिलो हुने प्रथाकै बेलामा समेत शासकीय स्थायित्व थिएन । फेरि संसदीय प्रथा त्यसै पनि भारदारीतन्त्रकै सन्तान हो, यहाँ अरू विकृत बनाइएको छ । यस प्रथाको उद्भव बेलायतमा भएको हो । त्यहाँको माथिल्लो सदन अर्थात् हाउस अफ लर्डस् अर्थात् ठूलाठालुको सदन अहिले पनि प्रकारान्तरमा भारदारीसभा नै हो । हाउस अफ लर्डस् नाम आफैंले यही जनाउँछ । तल्लो सदन प्रारम्भमा जमिनदारहरूका लागि गठन भएको थियो । त्यसमा नागरिकहरूको प्रतिनिधित्व भित्र्याउने क्रममा त्यसले कालान्तरमा हाउस अफ कमन्सको रूप लिएको हो । तात्पर्य के भने संसदीय प्रथाले सर्वसाधारणलाई सम्बोधन गर्नभन्दा प्रतिनिधिहरूलाई अभिजात्यतातर्फ उन्मुख गराउँछ । बेलायतको लागि यो उपयुक्त नै भयो होला, तर यसको नक्कल गर्ने नेपालजस्ता मुलुकहरूको शासनसत्ता जनतासँग जोडिएन । यसले केवल नेतृत्व र तिनमा आश्रितहरूकै पृष्ठपोषण र तुष्टि गर्ने काम गर्यो । धेरैजसो बेलायती उपनिवेशमा केही रूपान्तरसहित त्यही प्रथा अवलम्बन गरियो । तिनमा प्रमुख थियो, भारत । स्वतन्त्रतापछि केही संशोधनसहित भारतले त्यसैलाई निरन्तरता दियो । यसर्थ भारतीय संविधान प्रकारान्तरमा बेलायती उपनिवेशकै विरासत हो । त्यहाँ बेलायती राजशाहीका प्रतिनिधि भाइसरायका ठाउँमा राष्ट्रपति राखिए, यहाँ अचेल संवैधानिक राजाका ठाउँमा राष्ट्रपति भएजस्तै । बनाउने तरिकामात्र फरक तर देखासिकी राजाकै । उस्तै चाकडी, उस्तै साष्टांग दण्डवत् । उस्तै असंवेदनशीलता । निश्चय नै संसदीय प्रथा बेलायतमा विकसित हुँदै गयो, तर भारतमा प्रदूषित । यहाँ भनिरहनु नपर्ला, नेपालमा संसदीय प्रथा भारतबाटै आयात गरिएको हो र माथि नै भनियो, भारतीय प्रथाचाहिँ बेलायती उपनिवेशको विरासत हो । नेपालमा भने पछिल्लो समयमा नयाँ बनाउने नाममा, माथि भनिएझैं, यसलाई अरु विकृत बनाइएको छ । यो शासकीय गुणले रहित र निर्मम छ । आवरणमा लोकतन्त्र राखिएको तर यसको आचरण पूरै अल्पतन्त्रको छ । शासनमा बस्नेले जतिसुकै फटाइँ गरे पनि ती दण्डित नहुने परिबन्द मिलाइएको छ । विवेकप्रति वैर मानौं संस्थागत भएको छ । फलस्वरूप अचेल देश चारपाँचजना नेताको लहडका अधीन छ, दण्डहीनताको पराकाष्ठा उपभोग गरिरहेका छन्, तिनीहरू । तिनको स्वार्थ नमिल्दासम्म अलगअलग देखिन्छन् । जहाँ खानपानमा कुरा मिल्छ, एकै ठाउँमा हुन्छन् । यसैलाई तिनीहरू सहमति भन्छन् । तिनले सम्पूर्ण राज्यअधिकार आफैंमा केन्द्रित गरेका छन् ।नागरिक वाणी सुनेर पनि सम्बोधन गर्न नेताहरू बाध्य छैनन् । उनीहरू जे चाहन्छन्, त्यही हुन्छ । तिनीहरू जे गर्छन्, त्यही सदर गरिन्छ । दलहरूमा पनि तिनका पंक्तिसँग परामर्श गरिँदैन, त्यहाँ शीर्ष नेतृत्वको हुकुम चल्छ । दलहरूको कार्यशैली यथार्थमा विकृत सामन्ती व्यवस्थाजस्तो छ । देख्दा श्रेणीबद्ध, तर सञ्चालन तानाशाही प्रकृतिको छ । यसमा कुनै दल अपवाद छैन, लोकतन्त्र पक्षधर र कम्युनिस्टका साइनबोर्ड मात्र फरक छन् । प्रथम पंक्तिका नेताहरू राजा र दोस्रोका रजौटा र तेस्रो पंक्तिका भारदारजस्ता छन् । नियम, कानुन, प्रचलनको कुनै मतलब छैन । संविधानमा जेसुकै लेखिएको होस्, दलहरूकै हुकुम चल्छ । राजतन्त्र हुँदा जेजस्ता प्रवृत्तिको विरोध गरिएको थियो, दलहरू तिनै प्रवृत्तिका संवाहक बन्न पुगेका छन् ।"
त्रिवि अनियमितताको शृङ्खला,"भारतीयहरूको अनौठो नेपालविचारभारतको सुरक्षा चासोलाई काठमाडौँले पर्याप्त ध्यान नदिएको वा नेपालभारत सम्बन्धमा चाइना फ्याक्टर जबर्जस्त रूपमा आउन थालेको भन्ने भारतीय कूटनीतिज्ञ केभी राजन र जनरल अशोक मेहताका भनाइ आश्चर्यजनक छन् । के भारतको सुरक्षा चासोबारे उसले नेपाली जनतासमेत सुसूचित हुनेगरी हाम्रो सरकारलाई कहिले केही बताएको छ ? के नेपालको सुरक्षा चासोबारे भारतले चाहिँ ध्यान दिएको छ ? दिएको छ भनिन्छ भने तराई विखण्डनको नारा दिनेहरूलाई भारतीय भूमिमा आजसम्म किन आश्रय र संरक्षण दिइएको हो ? भूकम्पले थिलथिलो बनाएको नेपालमा ६ महिना बित्दा र जनधनको क्षति एवं शोकबाट तङ्ग्रिन नपाउँदै नाकाबन्दीद्वारा घाउमाथि नुनचुक लगाइदिनु कुन असल छिमेकीको धर्म हो ? दुई मुलुकका सीमाको दसगजाकै आडमा तटबन्ध र राजमार्ग बनाइदिएर बाढीले मधेस डुबाइदिँदा पीडितले पहिले आफू असुरक्षित भएर डुबेकोमा ध्यान दिने कि छिमेकीको सुरक्षा चिन्ता बोकेर बस्ने ?भारतमै विवादास्पद मानिएको नेपालमा थोपरिएको नाकाबन्दीको हर्कतबाट सीमा क्षेत्रमा तस्करीले मौलाउने सहजता पायो । तेल तस्करहरूले झाडी उम्रिसकेका चोर नाकाहरू फेरि उपयोगमा ल्याउँदा नाकाबन्दीमा त लौ तेलमात्र तस्करी भयो रे त्यो आँट अनि तस्करीका लागि खुलाइएका चोर नाकाबाट कुनै दिन हतियार र गोलाबारुद पनि तस्करी हुनसक्छ भन्नेतिर चाहिँ भारतले किन नसोचेको ? नाकाबन्दीले नेपालतर्फ अभूतपूर्व रूपमा भारत विरोधी भावना पठाइदियो । तब के नाकाबन्दी र तटबन्धले निराश बनाइदिएको नेपाली मानसिकतालाई दोष दिएर भारतीय पक्षले सुख पाउँछ ? अहिलेको सन्दर्भमा भारतको सुरक्षा चासो भनेको भुटानचीन सीमावर्ती दोक्लमको विवादमा भिड्न पुगेको भारतले अर्को छिमेकी चीनको मूल्यमा नेपालको अन्धसमर्थन खोजेको देखिन्छ । नेपालले भारतसँग असल मित्रता बनाइराख्न हर प्रयास गर्नुपर्छ, तर भारतसँग मित्रवत सम्बन्ध राख्दा चीनसँग पनि छिमेकी मित्रराष्ट्रको व्यवहार गर्नुपर्ने अनिवार्य जिम्मेवारी नेपालले भुल्नु हुँदैन । दोक्लम विवादमा नेपालले दुवै छिमेकी मित्रलाई संवाद र मेलमिलापका लागि गुड अफिसेस दिन सक्छ, त्यो विवाद समाधान नहुन्जेल चीनले सडक निर्माण स्थगित गर्ने र भारतले सेना पछाडि हटाउने निर्णयका लागि मनाउने कूटनीतिक प्रयास लगाउन सक्छ । तर दोक्लम विवादमा नेपालले कुनै पक्षको समर्थन गर्नु भनेको नेपाल पनि दोक्लममा बन्दुक भिरेर समर्थनको पक्षबाट लड्न जानुजस्तै हो । चन्द्रमणि गौतमबसुन्धरा, काठमाडौँ प्रधानमन्त्री शेरबहादुर देउवा हाल ५ दिने भारत भ्रमणमा जाँदा सानाठूला सबै दलबाट सहयोग पुगेको विश्वास राखिएको छ । तथापि शीर्षनेताहरू कोही भारत र कोही चीनतर्फ ढल्किने परम्पराबीच हाम्रो गरिमा बढाउन निम्न बुँदाको विश्लेषण हुनु जरुरी देखिन्छ :"
संशोधनको विफलता : दोषी को ?,"अन्तत: संविधान संशोधनको प्रस्ताव विफल भयो । यो अपेक्षित थियो । संविधान संशोधन नहुनु भनेकै नेपाली राजनीति अहिले पनि १६ बुँदे सहमतिकै मार्गचित्र अनुरूप अगाडि बढिरहेको प्रमाणित हुन्छ । मधेसी मोर्चाले सुरुदेखि अनेक धमास दिइरहे पनि गर्नचाहिँं केही सकेन । संविधान जारी भएलगत्तै मोर्चाले कित राप्रपाले जस्तै स्वीकार गर्नुपथ्र्यो, होइन भने संसद्बाट सामूहिक राजीनामा दिनुपथ्र्याे । दुईमध्ये कुनै एक भएको भए आजको नेपाली राजनीति बेग्लै प्रकारले अगाडि बढ्थ्यो । तर राजीनामा त के लक्ष्मणलाल कर्णहरूले दिएको राजीनामा पनि उल्टै फिर्ता लिएर प्रधानमन्त्री निर्वाचनमा सुशील कोइरालाको पक्षमा मतदान गर्न उनीहरू पुगे । वास्तवमा त्यही मतदानले संविधान संशोधनको सम्भावनालाई धेरै पर धकेलिदिएको थियो ।मोर्चाका नेताहरूले केपी ओलीलाई पराजित गर्न कोइरालाको पक्षमा मतदान गरेको झूटो दाबी गरिरहे । आम मधेसीहरू आन्दोलनरत थिए, तर मोर्चाका नेताहरू अन्त्यहीन वार्ताको नाममा सिंहदरबार र बालुवाटारमा चियाचिन्तन तथा फोटो सेसनमा व्यस्त थिए । संविधान घोषणापूर्वको सुशील कोइराला सरकारका पालामा ४० भन्दा बढी आन्दोलनकारीहरू मारिइसकेका थिए, तर मोर्चाका नेताहरूले केपी ओलीलाई मात्र मधेसका शत्रु भन्दै प्रधानमन्त्री निर्वाचनमा मतदान गर्दै थिए । मोर्चाका नेताहरूको त्यस मतदानलाई मैले मधेस आन्दोलनसँगको गद्दारी भनेको थिएँ । तीन ठूला दल मिलेर संविधान बनाएको हुँदा तीनै दल नमिलेसम्म संशोधन हुन नसक्ने भएकाले मोर्चाले उनीहरू सबैसँग समदूरीको सम्बन्ध राख्नुपर्ने तर्क गर्दा मलाई मधेसी वृत्तमै चर्को आलोचनाको पात्र बनाइयो । उता नाकाबन्दी जारी थियो । सन् २०१४ मा भारतीय प्रधानमन्त्री नरेन्द्र मोदीको दोस्रोपटक नेपाल भ्रमणमा आउँदा वीर अस्पतालको ट्रमा सेन्टरको भाषणमा नेपालमा समावेशी संविधान हुनुपर्ने भनेका थिए । मोदीको त्यो भाषणले मधेसमा उत्साह पैदा गरेको थियो भने पहाडमा ठूलो विरोध जन्माएको थियो । संविधान घोषणापछि मधेस आन्दोलन र नाकाबन्दी चलिरहँदासम्म भारतको त्यही समावेशी संविधानको नेपालनीति कायम थियो । भारतीय संसद्मा विदेशमन्त्री सुषमा स्वराजले नाकाबन्दीको बचाउ गरेकी थिइन् । केही दिनपछि अचानक नाकाबन्दी खुल्यो । मोर्चाका नेताहरू अवाक भएका थिए । मैले मधेस आन्दोलन त्यसैबेला तुहियो भनेको थिएँ ।मधेसका मागहरू सडकबाट पूरा हुने कि सदनबाट ? यो सधंैभरि बहसको विषय रहिआएको छ । २०६३ र ०६४ सालको मधेस आन्दोलनलाई यदि सफल मान्ने हो भने त्यो सबै सफलता सडकबाट प्राप्त भएको थियो । मधेसीहरू सडकमा थिए, ठूला दलहरू सदनमा थिए । वार्ता भयो । संविधान संशोधन गर्ने जिम्मा तीन ठूला दलको थियो । यसपाली मधेसी मोर्चाले सडक र सदन दुवै ठाउँबाट माग पूरा गराउने नीति लिएको थियो, जसको परिणाम देखिहालियो । सदनभित्रको सांख्यिक समीकरणले मधेसको पक्षमा कहिल्यै निर्णय गर्न सक्दैन थियो । राजाले पञ्चायती संविधानलाई तीनपटक संशोधन गर्दा पनि किन कांग्रेस, वामपन्थीले स्वीकार गरेका थिएनन् ? ०४७ को प्रजातान्त्रिक संविधानलाई माओवादीहरूले किन स्वीकार गरेनन् ? किनभने संविधानमा जब आधारभूत कुराहरूमा परिवर्तनको माग हुन्छ, त्यो सामान्य संशोधनबाट सम्भव हुँदैन । सामान्य संशोधन सदनभित्रको संख्याको आधारमा खोजिन्छ, तर आन्दोलनले आम राजनीतिक सहमतिको परिस्थिति निर्माण गर्छ, जसले संविधानमा आमूल परिवर्तनको मार्गप्रशस्त गर्छ ।यो संविधानमा मधेसले सीमांकन, निर्वाचन प्रणाली, समावेशिता, भाषानीति, नागरिकताजस्ता प्रावधानहरूमा व्यापक परिवर्तन खोजेका हुन् । यो सामान्य खाले संशोधनबाट सम्भव छैन, जुन तीन ठूला दलहरू नमिलेसम्म सम्भव छैन । तसर्थ मधेसी मोर्चाले तीन दलबीच खेल्नु हुँदैन थियो । चार दर्जनजति संसद्हरू पाएको मोर्चाले संविधान संशोधनका लागि आन्दोलन गर्दा देश हल्लिन्छ भने त्यत्रो ठूलो संसद् संख्या भएको एमालेको सहमतिबेगर संशोधन कसरी सम्भव हुन सक्छ ? मधेसी वृत्तमा मैले यो तर्क गरिरहँदा साथीहरू क्रोधित भएका थिए ।समयसँगै भारतको नीति पनि फेरियो । मधेसी दलहरूभन्दा कांग्रेसमाओवादी गठबन्धन भारतको प्राथमिकतामा पर्न गयो । मधेसमा जारी समानता र अधिकारको आन्दोलनभन्दा काठमाडौंको सत्ताको राजनीति भारतको प्राथमिकतामा बढी महत्त्वपूर्ण थियो । दोक्लम विवादपछि त्यो प्राथमिकता भारतका लागि झनै महत्त्वपूर्ण बन्न पुगेको छ । हालैको नेपाल भ्रमणमा भारतीय विदेशमन्त्री सुषमा स्वराजले देउवाप्रचण्ड गठबन्धनको मुक्तकण्ठले प्रशंसा गरिन्, तर संविधान संशोधनबारे केही बोलिनन् । हिजोसम्म संशोधन पारित नभएसम्म स्थानीय तहको निर्वाचनमा नजाने भन्ने मधेसी नेताहरू स्वराजसँगको भेटलगत्तै संशोधन प्रस्ताव फेल वा पास जे भए पनि स्विकार्ने र स्थानीय तहको निर्वाचनमा जाने भन्न थाले । प्रधानमन्त्री शेरबहादुर देउवालाई भारत भ्रमणमा जानुपर्ने थियो । देउवाप्रचण्ड गठबन्धनलाई आफैंले ल्याएको संविधानमा संशोधन गर्नु पनि थिएन । तर संशोधनको प्रयास गरेको भारतलाई देखाउनु थियो । यसै आलोकमा निश्चित रणनीतिका साथ सोमबार संशोधन प्रस्तावमाथि मतदान भयो । परिणाम सबैका सामु छ । राजपाका सर्वेन्द्र शुक्लाजस्ता नेता र उपेन्द्र यादव नेतृत्वको दल स्थानीय तहको निर्वाचनमा गइसकेकै थिए । यो परिणामले अब सबै मधेसी दल र नेताहरूलाई निर्वाचनमा जाने बाटो खुलेको छ । संशोधनको विपक्षमा मतदान गरेको कारण एमालेलाई राजपाले मधेस विरोधी भन्दै सरापिरहेको छ । संशोधनलाई निर्णयार्थ प्रस्तुत गरेको कारण कांग्रेस र माओवादीलाई मधेसी आन्दोलनका मित्र देख्दै छन् । यो अर्को सफेद झूटको खेती हो । ओलीले जे बोले पनि तीनै ठूला दल मिलेर संविधान ल्याएका हुन् र मिलेमतोमै संशोधन प्रस्तावलाई विफल गराएका हुन् । एमालेलाई सत्तामा जानबाट रोक्ने, ओली सरकार विरुद्ध अविश्वास प्रस्तावको पक्षमा मतदान गर्ने अनि संशोधनको पक्षमा एमाले मतको अपेक्षा गर्ने मधेसी नेताहरूको उदेकलाग्दो चिन्तन हो । कसैकसैले राजपाका सांसदहरूले अब राजीनामा गर्ने लख काट्दै छन् । मलाईचाहिंँ त्यस्तो होलाजस्तो लाग्दैन । भइहाले पनि त्यो अर्को नौटंकीमात्र हुनेछ । आगामी चार महिनाभित्र तीनवटा निर्वाचन हुने घोषणा भइसकेपछि यदि राजपा नेताहरूले राजीनामा गर्छन् भने त्यो तीन महिनाको लागि चुस्त नाफानोक्सानको हिसाबकिताब सहितको खोक्रो क्रान्तिकारिता मात्र हुनेछ । कथंकदाचित राजीनामा आउँछ भने त्यो आगामी निर्वाचनमा मधेसीको भोट तान्ने कांग्रेसमाओवादी गठबन्धनको जस्तै अर्को ड्रामामात्र हुनेछ । राजीनामा दिए पनि, नदिए पनि अहिलेका मधेसी दलहरू तत्काल न आन्दोलन हाँक्ने ल्याकत राख्छन्, नत संविधान संशोधन गराउन सक्ने तागत । तिनलाई जसरी पनि निर्वाचनमा जानु नै पर्छ ।अब छिट्टै एउटा नयाँ तर प्रायोजित बहस सुरु हुनेछ । कांग्रेस, माओवादी र मधेसी दलहरूबीच चुनावी गठबन्धन हुनुपर्यो, जसले आगामी संसदमा दुई तिहाइ ल्याएर संविधान संशोधन गर्नेछ । यसमा पनि मधेसी दलहरूलाई चर्को दबाबको सामना गर्नुपर्ने हुन्छ । सायद त्यस्तो गठबन्धन बन्ला पनि । त्यस्तो अवस्थामा आन्दोलनमा होमिएका लाखौं मधेसीहरूको मनमा एउटा प्रश्न उठिरहनेछ : आन्दोलनको राजनीतिमा अधिकार दिलाउन नसक्ने मधेसी दललाई निर्वाचनको राजनीतिमा मत दिनुभन्दा स्रोतसाधन र सुरक्षा सबै दिनसक्ने सत्ता राजनीतिका माहिर खेलाडीहरू कांग्रेस, एमाले वा माओवादीलाई नै भोट किन नदिने ? यो एउटा यस्तो प्रश्न हो, जसले आजका समग्र मधेसी दलहरूको अस्तित्वमाथि नै संकट पैदा गरिदिएको छ । यसको चित्तबुझ्दो जवाफ कुनै मधेसी नेतासँग छैन । र सम्भवत: त्यसैकारण विगत १० वर्षदेखि मधेसी दलहरूले गर्न खोजेको सत्ता र संघर्षबीच लुकामारीको राजनीतिको अस्तित्व नै संकटग्रस्त हुनपुगेको छ ।आजको दिनमा समग्र मधेस राजनीतिको सद्भावनाकरण भएको छ । सद्भावना एक पार्टीको मात्र नाम होइन, यो एक प्रवृत्ति पनि हो । मधेसी समाजमा सद्भावना एक पवित्र आन्दोलनको रूपमा प्रारम्भ भएर सत्ताको फोहोरी राजनीतिमा फँस्न पुग्छ र आत्महत्याको असफल प्रयास गर्छ । तर उसलाई लामो समयसम्म भेन्टिलेटरमा जीवित रहनुपर्छ । आजको मधेसी राजनीति त्यस्तै भेन्टिलेसनमा पुगेको अवस्था छ।२०६३ माघयता सुरु भएको मधेस राजनीतिको यो यात्रा यहाँनिर पूरा भएको छ । मधेस राजनीतिमा अलग धार निर्माण गर्न खोजेकै कारण उपेन्द्र यादव र महन्थ ठाकुरलाई सद्भावनाभन्दा फरक मानिन्थ्यो ।तर अन्तत: उहाँहरूको पनि सद्भावनाकरण नै भयो । सायद मधेसी राजनीतिको यो नियति नै बनेको छ । यसपालि पनि यस्तै भयो । सबैको जय होस् ।"
तटस्थ परराष्ट्र नीति र गोर्खा फौज,"सन् १९६२ को भारतचीन युद्धमा भारतले युद्धको अग्रमोर्चामा गोर्खा फौज उतारेको थियो ।भु टान, चीन र भारतको ट्राइजङ्सन नजिक दोक्लम क्षेत्रको विवादलाई लिएर छिमेकी मुलुक चीन र भारतबीच शीतयुद्ध नै चलिरहेको छ । भुटानले आफ्नो दाबी गर्दै आएका दोक्लम क्षेत्रमा चीनले सडक विस्तार गरेपछि विरोध जनायो । साथै सीमारक्षाका लागि भारतसँग सैन्य गुहार माग्यो । अहिले भारत र चीन दुवै छिमेकीका सेना विवादित क्षेत्रमा आमनेसामने छन् । दुवै तर्फका सञ्चार माध्यम हेर्दा लाग्छ, मानौं युद्ध भड्किसक्यो । संकट टार्ने कूटनीतिक प्रयास पनि नभएका होइनन् । तर निकास निकट र सहज देखिँदैन । दुवै छिमेकीसँग सम्बन्ध घनिष्ट राख्ने नेपालको पराम्परागत नीति हो । ती दुई मुकुकबीच पछिल्लो तनावले भने नेपाललाई असामञ्जस्यमा पारेको छ । हुन त उपप्रधान तथा परराष्ट्रमन्त्री कृष्णबहादुर महराले दोक्लम विवाद शान्तिपूर्ण रूपले समाधान होस् भन्ने चाहना व्यक्त गर्दै यस विवादमा नेपाल तटस्थ रहने बताएका छन् । चीनका उपप्रधानमन्त्री वाङ याङ र भारतीय विदेशमन्त्री सुष्मा स्वराजको नेपाल भ्रमण पूर्वसन्ध्यामा मन्त्री महराको अभिव्यक्ति अर्थपूर्ण थियो । चिनियाँ र भारतीय उच्च अधिकारीले नेपाल तटस्थ बस्ने निर्णयलाई स्वागत गरेका छन् । विगतमा पनि चीन र भारत बीचका विवादमा बेइजिङले काठमाडौंको तटस्थ भूमिका अपेक्षा गर्दै आएको पाइन्छ । तर नयाँदिल्लीको अपेक्षा सधैं त्यस्तो देखिँदैन ।विश्वकै दुई ठूला जनसंख्या, विशाल अर्थतन्त्र र व्यापार साझेदार देशहरूबीच परम्परागत किसिमको युद्ध सहज छैन । किनकि युद्धमा जान जति सहज छ, त्यसबाट उम्कन उत्ति नै जटिल हुन्छ । दुवै देशले यो यथार्थ राम्ररी बुझेका छन् । कथंकदाचित दुई छिमेकीबीच युद्ध भड्किहाल्यो भने पनि अहिल्यै त्यसको स्वरूप र स्केल अनुमान गर्न कठिन छ । तर भारतचीन युद्धको परिस्थितिमा भारतीय सेनामा कार्यरत हजारौं गोर्खा (नेपाली) फौज चीनविरुद्ध परिचालन हुन्छन् कि हुँदैनन्, यो नेपालका लागि चुनौतीपूर्ण कूटनीतिक तथा राजनीतिक मुद्दा बन्नेछ । वाङको भ्रमणका दौरान चिनियाँ पक्षले यो मुद्दालाई कसरी उठान गर्यो वा गरेन, सरकारी अधिकारीहरू खुल्न चाहँदैनन् । तर यो चिनियाँ चासोभन्दा बाहिरको विषय होइन ।नेपालीहरू विदेशी सेनामा भर्ती हुने र अन्य मुलुकविरुद्ध लड्ने प्रचलन नयाँ होइन । सन् १८१६ को सुगौली सन्धिपश्चात् नेपालीलाई बेलायती सेनामा भर्ती गर्न थालियो । जंगबहादुर राणा स्वयं पनि दुईपटक लाहुर गएका छन् । पछिल्लो पटक, श्री ३ महाराज तथा प्रधानमन्त्री छँदा उनी १८५७ मा सिपाही विद्रोह दबाउन करिब ९,००० नेपाली फौजको नेतृत्व गरी उत्तरी भारत र विशेषगरी लखनऊ क्षेत्रमा लड्न खटिएका थिए । भलै त्यो इस्ट इन्डिया कम्पनीको विशेष आग्रहमा गरिएको सैन्य सहयोग थियो । भारत स्वतन्त्रतासँगै गोर्खा सैन्य भर्ती निरन्तरताका लागि नेपाल, बेलायत र भारतबीच १९४७ मा त्रिपक्षीय सम्झौता भयो । त्यस अनुसार आजपर्यन्त कम्तिमा ४० हजार नेपाली नागरिक भारतीय सेना र झन्डै ३ हजार बेलायती सेनामा कार्यरत छन् । भारतीय सेनामा कार्यरत नेपालीलाई सामान्यत: इन्डियन गोर्खा र बेलायती सेनामा कार्यरत नेपालीलाई ब्रिटिस गुर्खाजका रूपमा चिनिन्छ । उक्त सम्झौतामा उनीहरू मर्सिनरी अर्थात् भाडाका सैनिक नभएको र अन्य बेलायती वा भारतीय सेनासरह नै व्यवहार गरिने स्पष्ट उल्लेख छ ।सम्झौता र त्यस सम्बन्धमा भएका अन्य कूटनीतिक पत्राचारमा गोर्खा फौजलाई हिन्दु संस्कृति अवलम्बन गर्न स्वतन्त्रता दिइएको छ । साथै उनीहरूलाई हिन्दुहरू विरुद्ध परिचालन नगरिने तथा नेपालका मित्रहरू विरुद्ध परिचालन नगर्ने आशय देखिन्छ । तर यसबारे आधिकारिक धारणा न नेपाल सरकार, न बेलायत वा भारतीय पक्षबाट सार्वजनिक भएको छ । तसर्थ यो अन्योलबीच गोर्खा भर्ती र तिनको तैनाथीको मुद्दालाई लिएर नेपालमा बेलाबेला विवाद चर्किंदै आएको छ ।सन् १९६२ को भारतचीन युद्धमा भारतले युद्धको अग्रमोर्चामा गोर्खा फौज उतारेको थियो । बंगलादेश स्वतन्त्रता संग्राम तथा कारगिल युद्धमा पनि गोर्खा फौज परिचालित भए । चीन र पाकिस्तान मित्रमात्रै थिएनन्, निकट छिमेकी पनि थिए । पहिलो र दोस्रो विश्वयुद्धमा सवा दुई लाखभन्दा बढी नेपाली बेलायतका तर्फबाट लडेका थिए । दोस्रो विश्वयुद्ध पश्चात् पनि बेलायत संलग्न सबैजसो युद्धमा ब्रिटिस गुर्खाज संलग्न छन् । पछिल्लो समय प्रतिआतंकवाद युद्धमा अफगानिस्तान र इराकमा गुर्खाज परिचालित भएका थिए । १९८२ मा बेलायत र अर्जेन्टिनाबीच फकल्यान्ड द्विपमाथिको सार्वभौमसत्ताको विवादलाई लिएर युद्ध हुँदा पनि उनीहरू लडे । केही नेपाली बेलायतद्वारा सिंगापुर प्रहरी र ब्रुनाईमा खटाइएका छन्, जुन त्रिपक्षीय सम्झौता विपरीत छ । २०१६ फेब्रुअरीमा भारतीय उपराष्ट्रपति ब्रुनाई भ्रमणका क्रममा नयाँदिल्लीले त्रिपक्षीय सम्झौता विपरीत ब्रुनाईमा भारतीय गोर्खा फौज पठाउने प्रस्ताव गरेको सार्वजनिक भयो । तर यसको आधिकारिकताबारे न नेपालले जानकारी माग गर्यो, न भारतीय पक्षले स्पष्ट पार्ने जरुरी ठान्यो । वास्तवमा १९४७ को सम्झौता अनुसार बेलायती या भारतीय सेनामा कार्यरत नेपालीको सबै महत्त्वपूर्ण तैनाथीमा नेपाल सरकारसँग अग्रिम परामर्श गर्ने उल्लेख छ । तर व्यवहारमा त्यसलाई अक्सर कदर गरिएको पाइँदैन ।बेइजिङले १९६२ को युद्धमा गोर्खा फौजको संलग्नताबारे नेपालसामु औपचारिक रूपमा टिप्पणी गरेन । सायद उक्त युद्ध एकपक्षीय रूपमा जितेको चीनले त्यसो गर्न अवश्यक ठानेन । तर अर्जेन्टिनाले धेरै पछिसम्म फकल्यान्डमा पराजयको पछाडि गुर्खाजको भूमिका रहेको आरोपमात्र लगाएन, नेपाललाई मर्सिनरी निर्यात गर्ने राष्ट्रका रूपमा चित्रण पनि गर्यो । हाल दोक्लम विवादलाई लिएर चीन र भारतबीच सैन्य संकट गहिरिँदै जाँदा नेपालले चीनभारत सम्भावित युद्धमा गोर्खा फौजको भूमिका र तैनाथीबारे गम्भीर हुनु जरुरी छ । सायद चीन स्वयं पनि विगतझैं यस मुद्दाप्रति मौन रहने छैन । त्यस्तो परिस्थितिमा हामीले डिप्लोम्याटिक इम्ब्यारेसमेट सामना गर्नु पर्नेछ । साथै आन्तरिक जनमत पनि विभाजित भई ठूलो राजनीतिक चुनौती बन्न सक्छ । भारत स्वयं पनि यस मुद्दामा गम्भीर बन्नेछ । किनकि १९६२ को युद्धमा चिनियाँ सेनाले नियन्त्रणमा लिएका गोर्खाहरूलाई आफ्नो प्रभावमा पार्ने प्रयास गरेको सार्वजनिक भएको थियो । यसर्थ नेपालले सम्भावित भारतचीन युद्धमा गोर्खा फौज परिचालन सीमित गर्न भारतसँग उच्च तहमा छलफल गर्नु जरुरी छ । साथै ७ दशक अघिको त्रिपक्षीय सम्झौताको सान्दर्भिकताबारे पुनरावलोकन गर्नु पनि आवश्यक छ ।नेपाल र भारतबीच विगतका सन्धिसम्झौताहरू पुनरावलोकन तथा परिमार्जनका लागि आवश्यक सुझाव दिन गठित प्रबुद्ध समूह हाल कार्यरत छ । उक्त समूहले १९५० को नेपालभारत शान्ति तथा मैत्री सन्धिलाई र त्यसपछिका सन्धिसम्झौताहरूमात्र पुनरावलोकन गर्ने तय गरेको छ । सन् १९४७ को सम्झौतालाई यसको कार्यक्षेत्रभित्र समेटिएको छैन । हुन त उक्त सम्झौतामा बेलायत पनि एक पक्ष भएकाले भारतसँग यो मुद्दा उठान नगर्नु सैद्धान्तिक रूपमा ठिकै होला । तर त्रिपक्षीय सम्झौतापश्चात् यस सम्बन्धमा भारत र बेलायतसँग छुट्टाछुट्टै कूटनीतिक पत्राचारहरू भएका छन् । तसर्थ भारतीय गोर्खा फौज परिचालन सन्दर्भमा भारतसँग उक्त सम्झौताबारे छुट्टै छलफल गर्न सकिन्छ । प्रधानमन्त्री शेरबहादुर देउवाले भारत भ्रमणका क्रममा चीनसँगको विवादमा भारतीय गोर्खा फौजको तटस्थता तथा त्रिपक्षीय सम्झौता पुनरावलोकनका निम्ति पहल गर्नु उपयुक्त अवसर हुनेछ ।पाण्डे उपप्राध्यापक हुन् ।"
तीजको बदलिँदो स्वरुप,"भाद्र शुक्लपक्ष तृतीयाका दिन प्राय: विवाहित नारीले आफ्नो अटल शौभाग्य र समृद्धि तथा अविवाहित किशोरीले खुसी र समृद्ध जीवनको कामना गर्दै भगवान शिवको पूजाआराधना र नाचगान गरी मनाइने हरितालिका तीज पर्वको आफ्नै विशिष्टता छ । हिन्दु नारीहरूको धर्मप्रति अटुट आस्था र विश्वासलाई प्रतिविम्बित गर्ने यस पर्वमा आफ्ना पतिको सुस्वास्थ्य, दीर्घायु तथा आदर्श दाम्पत्य जीवनलाई आफ्नो शौभाग्य ठानेर त्यसैका लागि उपवास बसी पूजाआराधना गरिन्छ । तीजको अघिल्लो दिन अनेक किसिमका मिठामिठा परिकार बनाएर खाइन्छ । तीजको दिन निराहार व्रत बस्ने र नाचगान समेत गरिने भएकाले अघिल्लो दिन राति उठेर दर (दरिलो खानेकुरा) खाने चलन छ । भोलिपल्ट बिहानै गंगामा स्नान गरी नयाँ लुगाकपडामा सजिएर दिनभर नाचगान गरी बेलुका भगवान शिवको पूजामा सरिक हुने गरिन्छ । धार्मिक, सामाजिक र सांस्कृतिक महत्त्व बोकेको तीज पर्वमा मुख्य दुइटा पक्ष छन् । यसको पौराणिक पक्षअनुसार हिमालय पर्वतकी पुत्री पार्वती रूप र गुणले अत्यन्त सुन्दर थिइन् । उनले सानै उमेरदेखि भगवान शिवलाई पतिका रूपमा प्राप्त गर्न चाहन्थिन् । उता विष्णु भगवानले पार्वतीको रूप र सौन्दर्यबाट प्रभावित भएर नारदलाई आफ्नालागि पार्वतीको हात माग्न हिमालय पर्वतकहाँ पठाए । जुन बेला पार्वती तपस्यामा लीन थिइन् । हिमालय पर्वतले अत्यन्त खुसी भएर पार्वतीको विवाह विष्णु भगवानसँग गरिदिने निधो गरे । यो कुरा पार्वतीका सखीहरूले थाहा पाए र पार्वतीलाई बताए । विष्णुसँग आफ्नो विवाहको कुरा थाहा पाएपछि पार्वती भावविह्वल भइन् । उनी अलापविलाप गरेर रुन थालिन् । भगवान शिवबाहेक अरु कसैलाई पनि पतिका रूपमा स्वीकार गर्न नसक्ने कुरा आफ्ना सखीहरूलाई बताइन् । उनकी आली नाम गरेकी सखीले हरित गरेर कसैले नदेख्ने ठाउँमा पार्वतीलाई लुकाइन् । पार्वतीले त्यही अज्ञात ठाउँमा बसी भगवान शिवको पूजाआराधना गर्न थालिन् । शिवलिङ्ग स्थापना गरेर प्रार्थना गरिन् । पार्वतीको कठोर तपस्या देखेर शिवजी प्रसन्न भए र पार्वतीका अगाडि प्रकट भई वरदान माग भने तब पार्वतीले यसअघि भएको घटनाको सबै वृत्तान्त कहिन् । यो सुनेपछि शिवजीले पार्वतीलाई लिएर हिमालय पर्वत पुगे र विवाह गरे । आली नाम गरेकी सखीद्वारा हरित गरिएकी पार्वतीले व्रत गरेर शिवजीलाई खुसी पारेकी र पतिका रूपमा प्राप्त गरेकी हुनाले यस पर्वलाई हरितालिका भनिएको हो । परापूर्वकाल मातृसत्तात्मक युग थियो । देव अनि दानव भनेको प्रवृत्ति थियो । दानवीय प्रवृत्तिलाई अन्त्य गर्न नारी पात्रहरूलाई आह्वान गरिएको पौराणिक ग्रन्थहरूमा पाइन्छ । गार्गी, मैत्रेयीजस्ता विदुषीहरू, दुर्गा, लक्ष्मी, सरस्वती, सीताजस्ता शक्तिशाली देवीहरू अग्रस्थानमा थिए । कालान्तरमा समय चक्रमा महिलाहरू पछि पर्नथाले । प्राकृतिक अनुकूलताले महिलालाई साथ दिएन । पुरुषहरूले आफूलाई परिष्कृत गर्दै लगे र अगाडि आए । फलत: महिलाको पीरमर्का, वेदना पोख्ने माध्यम तीज बन्यो । पुरुषप्रधान समाज भएका कारण पुरुष वा पतिलाई केन्द्रमा राखी यसैलाई धार्मिक स्वरुप दिइयो र महिलालाई अन्याय गर्ने परिस्थिति सिर्जना भयो । अनि महिलाले आफ्ना समस्या, पीर, वेदना तीज गीतका माध्यमबाट अभिव्यक्त गर्न थाले । तीजका बेला माइतीघर जाने, सबैसँग भेट हुने, आफ्ना दु:खसुख पोख्ने चलन चल्न थाल्यो । पराइ घरमा खेप्नुपरेका दु:ख र व्यथालाई गीत बनाउँदै सुरिलो भाकामा पोख्दा वास्तवमै तीज वेदनाको प्रकटीकरण गर्ने पर्व हो भन्ने लाग्छ । समयको परिवर्तनसँगै तीज गीतका विषयवस्तु पनि परिवर्तित हुँदै गए । पछिल्ला दिनहरूमा महिला अधिकारका विषय, नारी चेतनाका सन्दर्भ, महिला हिंसा विरुद्धका आवाज घन्किन थाले । तीज गीतका माध्यमबाट लैङ्गिक समानताका आवाज उठ्न थाले । नारीहरूमा चेतनाको स्तर वृद्धि हँुदै जानु समाज परिवर्तनको महत्त्वपूर्ण पक्ष हो । तीज पर्वको नाममा विकृतिमूलक क्रियाकलाप पनि बढ्दै गएका छन् । महिना दिन अघिदेखि दर खाने नाममा महङ्गा गहना, कपडाको प्रदर्शन गर्ने, होटल र पार्टीमा रमाउने क्रियाकलाप यस पर्वका असुन्दर पक्ष हुन् । तीज गीतका नाममा अश्लील र द्विअर्थी शव्द प्रयोग हुनथालेका छन् । तीज गीतले मौलिकता गुमाउँदै गएको छ । बढ्दै गएको आडम्बरी र विकृत पक्षलाई नियन्त्रण गरेर तीजलाई सांस्कृतिक पर्वका रूपमा एक पुस्ताबाट अर्को पुस्तामा हस्तान्तरण गर्दै लैजान जरुरी छ ।"
दलहरूको जवाफ दिने पालो,"डा गोविन्द केसीको एघारौं अनशन स्थगित भएसँगै स्वास्थ्य र मेडिकल शिक्षा सुधारको समग्र अभियान कति सफल भनेर समीक्षा भइरहेकै बेला आएको काठमाडौंमै खारेज भइसकेको अदालतको तीन वर्ष पुरानो फैसलाका आधारमा दिइएको एमबीबीएस कार्यक्रमको सम्बन्धन सम्बन्धी समाचारले नयाँ तरंग ल्याएको छ । सम्बन्धित निकाय आईओएमको विद्यापरिषद्लाई बाइपास गर्दै त्रिवि कार्यकारी परिषद्ले दिएको सो सम्बन्धनले अभियानसामु कति चुनौती छन् भन्ने छर्लंग पारेको छ । डा केसीको अभियानका अनेक चरणमध्ये सबैभन्दा सफल आठौं आमरण अनशन थियो, जतिखेर अख्तियारका तत्कालीन प्रमुख आयुक्त लोकमानसिंह कार्कीमाथि महाअभियोग लगाउनुपर्ने प्रमुख माग थियो । तत्काल महाअभियोग नलागे पनि त्यतिबेला सुरु भएको कार्कीको ओरालो यात्रा पछि गएर संसद्को महाअभियोग प्रस्ताव र अदालतबाट भएको बर्खास्तीसम्म पुग्यो । तर त्यो समग्र अभियानको ठूलो असफलता के रह्यो भने लोकमान एक्लै निसानामा परे, जबकि दोषी उनी एक्लै थिएनन् । उनलाई जसरी गलत तरिकाले गलत प्रयोजनका लागि दलका नेताहरूले नियुक्त गरेका थिए र उनीद्वारा संयोजित दण्डहीनताको अवस्था उपयोग गरेर जति भ्रष्टाचार संस्थागत गरे, त्यसका लागि उनीहरू दण्डित हुनुपथ्र्यो, जुन हुन सकेन । तीन दलमध्ये कांग्रेस त लोकमानको पक्षमा पछिसम्मै देखियो भने माओवादीले लोकमानको निसाना आफैंतिर नसोझिँंदासम्म बरु जोगाउन अदालतलाई धराशायी बनाउने प्रयाससमेत गरेको दाबी गर्यो । कांग्रेस र माओवादी मिलेर पछि जब तत्कालीन प्रधानन्यायाधीश सुशीला कार्कीमाथि महाअभियोग लगाउने प्रयास गरे, त्यो इतिहासमा कुनै पनि राजनीतिक दलले दण्डहीनता र दलीय स्वार्थका लागि गर्नसक्ने ज्यादतीको चरम उदाहरण थियो । कार्कीमाथि कांग्रेस र माओवादीले संसद्मा महाअभियोगको प्रस्ताव दर्ता गरेर निलम्बन गरेको साँझ डा केसीसामु धर्मसंकट थियो : भोलि वा पर्सिपल्ट अनशन बस्यो भने सातादिन जतिमा आउनै लागेको पहिलो चरणको स्थानीय चुनावलाई प्रतिकूल असर पर्ने डर, नबसौं भने देशको न्यायालय सधैंका लागि राजनीतिज्ञहरूको नियन्त्रणमा जाने डर । लगत्तै सर्वोच्च अदालतको आदेशले महाअभियोगको प्रक्रिया यथास्थितिमा राखिदिएपछि घटनाक्रमले अर्कै मोड लियो । तर जेठ २४ मा कार्कीको पदावधि सकिनु अघि महाअभियोगको प्रक्रिया फिर्ता नभए अनशन सुरु गर्ने डा केसीको अडान थियो । पछि एमालेले संसदमा बलियो अडान लिएको कारणले चौतर्फी बदनामी खेपिसकेका कांग्रेस र माओवादी प्रक्रिया फिर्ता गर्न बाध्य पनि भए र अनशन बस्नु परेन । डा केसीमात्र नभई सिंगो बौद्धिक र सञ्चार क्षेत्र झन्डैझन्डै एक ठाउँमा उभिएका ती मुद्दामा टड्कारो महसुस भएको कुरा के हो भने लोकतन्त्र यसरी अपभ्रंश भइसक्यो कि हाम्रो राज्यमा हालीमुहाली गरिरहेका तिनै प्रमुख दलहरू एउटा शीर्ष नेताका रबरस्ट्याम्पमा बदलिए । अर्थात् दलहरूभित्रको लोकतन्त्र शिथिल भएर तिनीहरू एकव्यक्तीय तानाशाही संरचनामा बदलिए । त्यही एक व्यक्तिलाई जङ चल्यो र देशको न्यायालय ध्वस्त पारौं भन्ने प्रस्ताव आयो भने सिंगो पार्टीले जो आज्ञा भन्दै लुरुलुरु नेताको पछि कुद्ने अवस्था आयो, तथ्यमा रहेर बहस हुने वा फरक मत सुनेर पार्टी उचित निर्णयमा पुग्ने सम्भावना रहेन । अख्तियारको प्रमुख आयुक्त, प्रधानन्यायाधीश, अन्य संवैधानिक निकायका प्रमुखहरू, नेतृत्वदायी विश्वविद्यालयका पदाधिकारी, कसैको पनि नियुक्तिको आधार दलीय वफादारी र सर्तबन्दी नहुने र उनीहरूले स्वतन्त्र भएर काम गर्न पाउने वातावरण बनाउन दलहरू तयार भएनन्, छैनन् । यो पृष्ठभूमिमा डा केसीको पछिल्लो अनशन कति उपलब्धिपूर्ण भयो भनेर समीक्षा गर्नु जरुरी हुन्छ । डा केसीले माग गरेझैं सुधार गरेर चिकित्सा शिक्षा ऐन तत्काल जारी गर्ने काम अनशनको अवधिमा गर्न संसद अनिच्छुक देखियो, किनकि त्यसरी ऐन आएमा तिनै प्रमुख दलहरूको संरक्षण र आशिर्वादमा मेडिकल शिक्षा क्षेत्रमा गुणस्तरको मूल्यमा अकुत कमाइ गरिरहेका वा गर्न दाउ खोजिरहेकाहरूको स्वार्थ तल पर्ने थियो । त्यसको उल्टो अहिलेसम्म प्रयास भएझैं फितलो रूपमा ऐन जारी गर्नसकेमा उनीहरूको स्वार्थ माथि पर्छ । अहिले त्यस्तो प्रयास जारी छ । अनशन स्थगन लगत्तै विकृत रूपमा रहेको विधेयकलाई हतारपूर्वक पारित गर्ने प्रयासचाहिँं मुख्य सत्ताधारी दल कांग्रेसको हस्तक्षेपका कारण असफल भएपछि अहिले संसदमा विचाराधीन छ । डा केसीको स्वास्थ्य बिगँ्रंदै जाँदा र तत्काल विधेयकलाई आधारभूत रूपमा बदल्न दलहरूको अरुचि रहेको अवस्था हेर्दा उहाँको अनशन कायम रहँदै भनेजस्तो रूपमा ऐन ल्याउन सकिने कुराको निश्चितता थिएन । त्यसमाथि देशमा आइपरेको विपत्ति तथा सबैको प्राथमिकतामा त्यो हुनुपर्ने अवस्थाले अनशन जारी राख्न डा केसीकै लागि असम्भवप्राय: भयो । तर पनि विपत्तिकै कारण स्थगित हुनपुगेको यति लामो सत्याग्रहको यो चरण उपलब्धिविहीन रहेको छैन । एक, अभियानको यो चरणले प्रधानन्यायाधीश महाअभियोग प्रकरणमा राम्रैसँग देखिएको एउटा ट्रेन्डलाई अझ प्रस्ट र फराकिलो पारिदिएको छ : दलहरूले सधैंझैं बदमासीजति आफू गर्ने र दोष अरूलाई थोपर्ने काम गरेर अब उन्मुक्ति पाउँदैनन् र आफ्ना कामका लागि उनीहरू जवाफदेही हुनैपर्छ, नागरिकले केही हदसम्म उनीहरूलाई जवाफदेही बनाउने सामथ्र्य राख्छन् । हिजोसम्म सरकारप्रति मात्र सोझिने गरेको आम नागरिकको आक्रोशको निसाना अब उनीहरूका गतिविधि हेरी सत्ता वा प्रतिपक्षहरूतिर समेत सोझिन सक्छ भन्ने यसपटक प्रस्ट देखियो । चिकित्सा शिक्षा विधेयकमा गुणस्तर कायम राख्न अपरिहार्य मानिएका सबैजसो बुँदा हटाउने र मेडिकल शिक्षालाई अनियन्त्रित डिग्री व्यापारमा परिणत गर्नेगरी आफ्ना सांसदहरूले हालेका संशोधन र त्यही प्रवृत्ति झल्किनेगरी त्यसमाथि चलेको प्रक्रियामा उनीहरूले खेलेको भूमिकाका लागि एमालेले यसपल्ट जुन मूल्य चुकायो, त्यो बाँकी सबै दललाई पाठ बन्नु जरुरी छ । चिकित्सा शिक्षा ऐन कसरी पारित हुन्छ भन्ने अझै प्रस्ट छैन । तर माथेमा प्रतिवेदनको मर्मअनुसार काठमाडौं उपत्यकामा अरू १० वर्ष कुनै पनि बहानामा नयाँ कलेज नथप्ने र एउटा विश्वविद्यालयले ५ भन्दा बढी मेडिकल कलेजलाई सम्बन्धन नदिने व्यवस्था कायम नराखी पारित हुनुहँुदैन र सायद हुने पनि छैन । तीन प्रमुख पार्टीमध्ये अब जुनले ती प्रावधानको विरोध गरेर गुणस्तर र विकेन्द्रीकरण भर्सेज तत्काल व्यापार र नाफाको लडाइँमा व्यापार र नाफाको वकालत गर्छ, उसका लागि अब नागरिक स्तर र सञ्चार माध्यमबाट विरोध र बदनामी सुनिश्चित छ ।साथै डा केसी अनशन नबसेको बेला यो अभियानलाई गति दिन हामीले के गर्न सक्थ्यौं र केबाट चुक्यौं भन्ने प्रश्न पनि अहिले आइरहेका छन् । अनुभवले के देखाउँछ भने सुशासन, पारदर्शिता र जवाफदेहिताका लागि हामीले जति पनि ससाना प्रयास गर्छौं वा आवाज उठाउँछौं, तत्काल सोचेजस्तो परिणाम नआए पनि ती खेर गएका हुँदैनन् । दलहरूको निर्णय प्रक्रिया अचाक्ली केन्द्रीकरण भएर एकजना शीर्षनेताले सबै संंवेदनशील निर्णय गर्ने भए पनि खासगरी चुनाव अघिको समयमा उनीहरू जनमतप्रति संवेदनशील हुन बाध्य हुन्छन् । सुशासन र पारदर्शिता उनीहरूको प्राथमिकता नभए पनि चर्को दबाब भयो भने उनीहरू त्यस दिशामा काम गर्न बाध्य हुन्छन् । चिकित्सा शिक्षा ऐनको हकमा माथेमा प्रतिवेदन अनुसार त्यसलाई पारित गर्न अहिले जुन दबाब छ, त्यसको केही अंशमात्र कायम राखिरहन सकियो भने त्यो सही रूपमा पारित हुने सम्भावना अझ छ । अन्त्यमा, नेपालका सबै प्रमुख दलले महसुस गर्नुपर्ने सत्य के हो भने तिनको नेतृत्वले गरेका हजार गल्तीमध्ये सबैभन्दा घातकचाहिंँ न्यायालयदेखि विश्वविद्यालयसम्म नियुक्ति गर्दा राम्रा छाडेर हाम्राको भीड जम्मा पार्नु र तिनबाट सम्बन्धित संस्थाप्रति नभई आफ्नो पार्टीप्रति जवाफदेहिताको अपेक्षा गर्नु हो । हालै त्रिवि कार्यकारी परिषद्ले गरेको सम्बन्धन सम्बन्धी निर्णय त्यसको एउटा चरम नमुना हो । चिकित्सा शिक्षा ऐन जारी भएपछि त्यसले परिकल्पना गरेको शक्तिशाली चिकित्सा शिक्षा आयोगको नेतृत्व चयनमा पनि त्यसो भयो भने त्यो ठूलो दुर्घटना हुनेछ । त्यो लगायत राजनीतिक नेतृत्वले लिने हरेक संवेदनशील निर्णयलाई निरन्तर निगरानी गर्नु र गडबडी हुनासाथ खबरदारी गर्नु नागरिकका रूपमा हामीले गर्नसक्ने काम हो । त्यो काम निरन्तर भए अब दलहरूलाई आफ्ना कुकर्मका लागि जवाफदेही बनाउन सकिनेछ ।"
प्रभावित क्षेत्रमा निगरानी,"स्वास्थ्य शिविरमहोत्तरी स्वास्थ्य मन्त्रालयले बाढी प्रभावित क्षेत्रमा स्वास्थ्य शिविर सञ्चालन गरिरहेको छ । शिविरबाट बाढी प्रभावित क्षेत्रका झन्डै १४ हजार ७ सयले सेवा लिएको जिल्ला जनस्वास्थ्य कार्यालयले जनाएको छ । मन्त्रालयले बुधबार पनि बाढी प्रभावित २६ स्थानमा एकैसाथ शिविर सञ्चालन गरेको थियो । बाढी प्रभावित अधिकांश स्थानीयमा भाइरल ज्वरो, खटिरा आउने र झाडापखाला जस्ता समस्या देखिएको जिल्ला जनस्वास्थ्य कार्यालय महोत्तरीका निरीक्षक सन्तोषकुमार ठाकुरले बताए । कडा खालका स्वास्थ्य समस्या देखिएका बिरामीलाई जिल्ला अस्पताल जलेश्वर रिफर गरिएको जनस्वास्थ्य प्रमुख डा नागेन्द्रप्रसाद यादवले बताए ।"
बाढीपछि सर्पको सन्त्रास,"भाइरलका बिरामीको चाप बढयोअस्पतालमा सर्पदंशसँगै अन्य बिरामीको चापसमेत बढेको छ । झाडापखाला, टाइफाइड, भाइरल ज्वरो र मलेरियालगायत अन्य विभिन्न खालका बिरामीको चाप बढेको अस्पतालले जनाएको छ ।अहिले ओपीडीमा दैनिक डेढ सयसम्म बिरामी आइरहेका छन्, जसमा झाडापखाला, टाइफाइड र भाइरल ज्वरोका छन्, डा भट्टले भने, इमर्जेन्सीमा पनि ४०५० बिरामी पुग्छन् । वर्षायाममा स्वच्छ खानेपानी र सरसफाइको अभावमा विभिन्न खाले रोगको संक्रमण देखिन्छ । बिरामीको चाप बढे पनि असहाय र विपन्नलाई नि:शुल्क दिने भनिएको औषधिको अभाव रहेको अस्पतालले जनाएको छ । गत आवका लागि खरिद गरिएको औषधि सकिएको र चालु आवका लागि बजेट नआउँदा औषधि अभाव भएको शाखा अधिकृत शिवसिंह भण्डारीले बताए । उनले ५७ प्रकारका औषधि सकिएको बताए । असहाय र विपन्नका लागि ससर्त वर्षिक २५ लाख बजेट आउँछ, उनले भने, अहिले उक्त बजेट नआएका कारण औषधि खरिद हुन सकेको छैन ।"
क्लिनिक नचलाऊ,"जनकपुर (कास) स्वास्थ्य मन्त्री गिरिराजमणि पोख्रेलले सरकारी चिकित्सकहरूलाई निजी क्लिनिक नचाउन निर्देशन दिएका छन् । बिहीबार जनकपुर अञ्चल अस्पतालको स्थलगत निरीक्षणपछि उनले यहाँ कार्यरत चिकित्सक, व्यवस्थापन समिति पदाधिकारीलगायतसँगको अन्तक्र्रियामा यस्तो निर्देशन दिएका हुन् ।निजी क्लिनिक नचलाइदिनोस् । यो दबाब सहितको निर्देशन होइन तर राष्ट्रिय आवश्यकता हो । स्वास्थ्य क्षेत्रमा सुधार गर्न यो अनिवार्य छ, मन्त्री पोख्रेलले भने । जनकपुर अञ्चल अस्पतालका नवनियुक्त मेडिकल सुपरिन्टेन्डेन्ट डा कल्पना बछारलाई लक्षित गर्दै उनले भने, यस कामको सुरुवात मेसुबाटै हुनुपर्छ । आफंै निजी क्लिनिक सञ्चालन गर्नेले अरूलाई निर्देशन दिन सक्दैन ।स्वास्थ्यमन्त्री भएपछि पोख्रेलले डा रामपरीक्षण यादवलाई हटाएर दुई साताअघि डा बछारलाई मेसु नियुक्त गरेका थिए । मन्त्री नियुक्त भएको एक महिनाभित्र दोस्रो पटक अस्पतालको निरीक्षण गर्न आएका मन्त्री पोख्रेलले बिरामीको अत्यधिक चाप रहने अञ्चल अस्पताललाई स्तरोन्नति गर्नुपर्ने बताए ।चिकित्सकहरूले अञ्चल अस्पतालमा भौतिक संरचना तथा जनशक्तिको अभाव रहेको गुनासो गरे । जनशक्ति अभावमा बिरामीलाई स्तरीय स्वास्थ्य सेवा प्रदान गर्न कठिन भएको दुखेसो यहाँ कार्यरत चिकित्सकहरूको छ । दैनिक झन्डै सय महिलालाई प्रसूति सेवा उपलब्ध गराउने अञ्चल असस्पतालमा दुईजना विज्ञ, चार मेडिकल अधिकृत तथा १६ जना नर्स मात्र कार्यरत छन् । सय जनालाई तीन जना नर्सले कसरी स्याहार गर्ने ?, प्रसूति रोग विशेषज्ञ डा रामनरेश पण्डितले भने ।"
गाउँ भरि पहिरैपहिरो,"सानिमा जलविद्युत् आयोजनाको सेयर पाइने लोभमा पहिरैपहिरो भएको जग्गामा पनि नक्सामा कित्ताकाटताप्लेजुङ (कास) सदरमुकामनजिक खोक्लिङमा पहिरोले चिरैचिरा पारेको छ । मिक्वाखोला गाउँपालिका १ र २ को खोक्लिङमा पछिल्लोपटक २०७२ जेठ २७ को राति पहिरोले चिरा बनाएको छ । त्यसबखत मानवीय क्षतिसमेत भएको थियो । नापी कार्यालयको नक्सामा भने उक्त स्थान सहरजस्तै देखिन्छ । साविकका ४, ५, ७ र ९ वडामा त घडेरीजस्ता सयौं टुक्रा जग्गा देखिन्छन् । जिल्ला नापी कार्यालयका सूचना अधिकारी दिनेश खतिवडाका अनुसार ४ नम्बर वडामा मात्रै ४ सय जनाको नाममा जग्गा छ ।९ मा २ सय १६, ७ मा १ सय ९ र ५ मा ३२ जनाको नाममा गत वर्ष जग्गा कित्ताकाट भएको खतिवडाले जनाए । यहाँ ४ आनादेखि १ रोपनीसम्मका जमिनका टुक्रा एक व्यक्तिले किनेका छन् । अधिकांश ४ आनाका जग्गा छन् । धेरै कारोबार भएकाले राजस्वमा गत वर्ष लक्ष्यभन्दा धेरै प्रगति भएको थियो ।यहाँको जग्गा कारोबारको मुख्य कारण भने सानिमा जलविद्युत् आयोजना रहेको स्थानीय बताउँछन् । खोक्लिङका भक्त कार्कीका अनुसार हाइड्रोपावरमा सेयरका लागि जग्गा किनेका हुन् । यहाँ जग्गा भए सेयर पाउने निश्चित हुने र स्थानीय हुँदा धेरै कित्ता पाइने भएकाले खरिद गरेको उनले सुनाए । यहाँ जग्गा किन्ने अधिकांश इलामका छन् । इलामको चिसापानी, दानाबारी, चुलाचुली, त्यसपछि झापा, मोरङ, सुनसरी र ताप्लेजुङमा कार्यरत कर्मचारीले किनेका छन्।मालपोत कार्यालयका सूचना अधिकारी किशोर अधिकारीका अनुसार ४ आनाको ५ हजारका दरले किनबेच भएको छ । यहाँको मूल्यांकन प्रतिरोपनी १५ हजार छ । ४ आना खरिद गर्न ५ हजार भए पुग्छ । यसको राजस्व सय रुपैयाँ तिरे पुग्छ । मध्यतमोरले गरेको अध्ययनअनुसार यहाँको जग्गा खरिदबिक्री प्रतिरोपनी १ लाख ५० हजार रुपैयाँसम्म छ । पाखोबारी २० हजारदेखि राम्रो जमिन १ लाख ५० हजारमा कारोबार भएको पाइएको वातावरणीय प्रभाव मूल्यांकन प्रतिवेदनमा उल्लेख गरिएको छ ।खोक्लिङ, सावादिन, हाङदेवा गाविस भएर ७५ मेगावाटको मध्यतमोर जलविद्युत् आयोजना निर्माण हुँदै छ। आयोजना सानिमा हाइड्रो पावर प्रालिको भ्रातृ संस्थाका रूपमा रहेको सानिमा हाइड्रो एन्ड इन्जिनियरिङ प्रालिले बनाउँदै छ । सन् २०१९ सम्म निर्माण कार्य सम्पन्न हुने आयोजनाले प्रभावित क्षेत्रका बासिन्दालाई सेयर दिने उल्लेख गरेको छ । यो माथिल्लो तमोर जलविद्युत् आयोजनाको क्यास्केड आयोजना हो ।९ अर्ब ८६ करोड ४० लाख रुपैयाँको लागतमा निर्माण हुने आयोजनाले धितोपत्र दर्ता तथा निष्कासन नियमावली २०६७ को पालना गर्दै प्रभावित क्षेत्रका बासिन्दालाई सेयर दिने उल्लेख छ । मित्लुङमा ट्यांकी निर्माण हुने आयोजनाको संरचना भने खेजेनिम र खोक्लिङ गाविसमा हुने उल्लेख छ ।"
विपद्मा छिमेकी नै सहारा,"विराटनगर भनिन्छ मर्दापर्दा तत्कालै छिमेकी नै चाहिन्छन् । अरू त पछि आउँछन् । विराटनगरमा बाढीको उच्च जोखिममा परेका स्थानीयलाई मद्दत गर्न सबैभन्दा पहिले छिमेकी नै अघि सरे । ढिलो नगरी मद्दत गरेकाले धेरैको ज्यान जोगियो । ७० वर्षीय किसान गिर्जानन्द यादवले सय पीडितलाई घरमा शरण मात्र दिएनन् भोजनको प्रबन्धसमेत गरे । यादवको विराटनगर८ हाटखोलाको अग्लो एवं सुरक्षित थलोमा आठकोठे पक्की घर छ । घरमा भएको खाद्यान्न र ओछयानले मिलीजुली काम चलायौं, उनले भने । यादवको घरछेउको बस्तीलाई स्थानीय सिंघियाखोलाको बाढीले डुबानमा पारेको थियो । एकैपटक महानगरको अधिकांश क्षेत्र जलमग्न भएकाले सबैतिर प्रहरी प्रशासन एवं महानगरपालिकाको पहुँच सम्भव थिएन । उनले यस्तो बेला आफ्ना कोठाहरू बस्नलाई छरछिमेकलाई उपलब्ध गराए । यादवकै घर वरिपरिसम्मको सडकमा छातीसम्म पानी थियो । यस्तै कठिन समयमा छिमेकीको भर होस् भनेर समाजमा बसिन्छ, उनले भने । पानी नसुकुन्जेलसम्म यादवले उनीहरूलाई घरमा राखे । बाढी आएको सातापछि पुरानै अवस्थामा फर्केको शान्त सिंघियाखोला हेर्दै उनले भने, विश्वास नै लाग्दैन, अस्ति यही खोलाले ताण्डव मच्चाएको थियो । स्थानीयलाई सम्हालिन निकै समय लाग्ने गरी उक्त खोलाले सबैखाले पीडा दिएर गएको उनले बताए । यादवले भने, यस्तोमा म मात्रै होइन, सबैले आआफ्नो तर्फबाट सक्दो सहयोग गरिरहेका थिए । उनकै अर्का छिमेकी ४४ वर्षीय इन्द्रदेव राजवंशीले आफू बसिरहेकै घरको माथिल्लो तलामा आसपासकालाई सामान राख्न दिए । यस्तो बेलामा व्यक्तिगत स्वार्थबाट माथि उठेर घरबेटीहरू एवं छरछिमेकको सहयोगी भावनाले पीडितलाई हिम्मत मिल्यो । संगमचोककी ४२ वर्षीया गृहिणी हेमकुमारी भुजेलको घर अघिल्तिरको सडकमा घाँटीसम्मै पानी थियो । उनले पनि खुला दिलले खोलाको जोखिममा रहेका २० जनालाई घरमा बास दिइन्, खाना खुवाइन् । विभिन्न ठाउँबाट घर छेउकै चोक एवं मार्गमा ५ शव बगेर आए । भुजेल र उनका छिमेकीहरूले प्रहरी भ्यान एवं एम्बुलेन्स डाकेर शवहरू उठाउन लगाए । यतिखेर सबैथोक सपनाजस्तै लाग्छ, घरवरिपरि खोला बगिरहेको थियो भन्दा पत्याउनै कठिन हुन्छ, उनले भनिन् । बाढीमा शव, सोफा, दराज, पलङ, खाट, लत्ताकपडा, दाउरा र गरगहना बगेर आइरहेको सम्भँदा भुजेलको आङ सिरिंग हुन्छ । तटबन्ध गरिएन भने अर्कोपटक बाढी आएमा यो खोलाले विराटनगरको एक चौथाइ सहरी भाग निल्छ, भुजेलले भनिन् । घर जलमग्न भएकी स्थानीय ५० वर्षीया देवी काफ्लेले एक राति छिमेकीको शरण लिएपछि अर्को दिन आफैं मद्दत गर्न हिँडिन् । २८ साउनको साँझपख कोठामा कम्मरमाथिसम्म पानी थियो, जसोतसो पौडिँदै केही पर रहेको छिमेकीकहाँ पुग्यौं, उनले भनिन्, उनीहरूले आफूलाई पीडित नमानी पाहुनाको रूपमा स्वागत गरे । अर्को दिन बिहानै पानी बगिसकेको हुनाले फोहोर सोरसार पारेर घरमै बस्न थालिन् । तर काफ्लेका अन्य छिमेकीको स्थिति अझै दयनीय थियो । म पनि उनीहरूलाई सकेजति सहयोग गर्नतिर लागें, उनले भनिन् ।खोलापारि मोरङको कटहरी२ आदर्शनगर बस्तीका मञ्जित ठाकुर र वारि बसपार्कछेउका अजय शाहको घरको आधि भाग पानीमा डुबेको थियो । उनीहरूले पनि नजिकैको अर्को घरको छतमा टेन्ट खडा गरी आश्रय लिए । तर यस्तो अवस्थामा समेत उनीहरू आपसमा रकम उठाएर च्युरा, भुजिया, चाउचाउ एवं पानीका बोतल किनी बाढी प्रभावित बस्तीमा बाँडिरहेका थिए । हामीलाई छिमेकीले शरण दिए, त्यही भएर आफूजस्तै अन्य पीडित परिवारलाई सहयोग गर्न मन लाग्यो, ठाकुरले भने, यस्तो परिस्थितिमा थोरै सहयोगले पनि धेरै राहत पुग्छ, केही राम्रो काम गर्दा आनन्द पनि लाग्छ । छरछिमेककै सहयोगका कारणले बाँचेको खोला किनारको सुकुम्बासी बस्तीका मजदुर ४७ वर्षीय मोहम्मद जहाँगिरले बताए । स्थानीय निकाय र सरकारी सहयोगको भर परेको भए त भोकभोकै मरिन्थ्यो, उनले भने ।"
तातोपानीमा सकस,"सिन्धुपाल्चोक (कास) पाङ्सेर्पु पहाड झरेर लार्चा पुल भासिएपछि स्थानीय बासिन्दा फड्केको सहारामा जोखिमपूर्ण ढंगले आउजाउ गर्न बाध्य छन् । निरन्तर पहिरो झरिरहेकाले त्यही नजिक निर्माण भइरहेको बेलिब्रिजको काम रोकिएको छ । त्यहाँ ५० मिटर लामो बेलिब्रिज बनाउन सबै निर्माण सामग्री ओसारिएका छन्।पहिरोले सुरुवाती फाउन्डेसन स्ट्रक्चरको काम रोकिएको छ, सडक डिभिजनकी इन्जिनियर शिला न्यौपानले भनिन् । लार्चास्थित तातोपानी नाका जोड्ने पुल भाँचिएपछि स्थानीय जोखिम मोल्दै तुइनबाट आउजाउ गर्न बाध्य छन् । त्यसपछि विकल्पमा फड्के हालिएको थियो ।सीमास्थित सशस्त्र प्रहरी बलका डीएसपी विमल डाँगीका अनुसार फड्के बनेपछि स्थानीयले केही सहज महसुस गरेका थिए । त्यो पनि बाढीले बगाएपछि निराश छन् । भोटेकोसीमाथि रहेको ढुंगामा अड्याएर फलामे पुल बनाइएकाले त्यो स्थायी नहुने स्थानीयको भनाइ छ । बर्खालगत्तै कोसीले बगाएर लैजान सक्छ, भत्किएको लार्चा पुलको अवशेष धेरै पारिपट्टि थुप्रिएकाले नदी बग्ने स्थान साँघुर्याएको छ, लार्चाका पदम श्रेष्ठले भने, तत्काल बेलिब्रिज नबनेसम्म तातोपानीसँग सम्पर्क बलियो बन्न सक्दैन । अस्थायी पुल साँघुरो भएकाले बिरामी, वृद्धवृद्धादेखि सुत्केरीलाई आउनजान समस्या छ । गाउँपालिकाको पहलमा तुइन तान्न वारिपारि दुई जना राखिएका छन् । २२ सयको बसोबास रहेको तातोपानीमा अधिकाशंले घर छाडिसकेका छन् । विपन्न परिवार मात्रै जोखिम मोलेर आफ्नै थलोमा बस्न बाध्य छन् । मौज्दात खाद्यान्नले केही समय पुग्ने भए पनि स्वास्थ्य, शिक्षा, विद्युत् र टेलिफोनविहीन हुदाँ उनीहरू समस्यामा छन् ।"
मुक्त हलियाको रकम फ्रिज,"डोटी मुक्त हलियाहरूको पुन:स्थापनाका लागि आएको ७४ लाख रुपैयाँ फ्रिज भएको छ । मुक्त हलिया पुन:स्थापना कार्यक्रमअन्तर्गत ३७ जनाका लागि सामूहिक बस्ती निर्माण गर्न ८४ लाख आएको थियो । त्यसमध्ये ७४ लाख रुपैयाँ फ्रिज भएको हो । घर बनाउन जग्गा खरिदका लागि रकम आएको थियो । कमिसनको खेलले रकम फ्रिज भएको स्रोतले बतायो । मुक्त हलिया नेता, मालपोत कार्यालयका कर्मचारी र जग्गाधनीबीच चलखेल भइरहेको अडियोसहितको संवाद सार्वजनिक भएको थियो । त्यसपछि मुक्त हलिया आन्दोलनमा उत्रिँदा जग्गा खरिद प्रक्रिया अघि बढ्न सकेन । हलियाहरूले जमिन खरिदमा दलाल पसेको आरोप लगाउँदै स्वतन्त्र रूपमा जमिन खरिद गर्न पाउनुपर्ने माग राखेका छन् । प्रमुख जिल्ला अधिकारी राजु खड्काले मुक्त हलियाका नेताबीचको गुटबन्दी र सामूहिक बस्ती निर्माणका लागि समय अपर्याप्त भएकाले बजेट फ्रिज हुन पुगेको बताए । ४ दिन मात्र बाँकी रहँदा असार २९ मा मुक्त हलिया पुन:स्थापना समस्या समाधान कार्यदलले जग्गा खरिदको निर्णय गरेको थियो । कार्यदलले गठन गरेको जग्गा खरिद सहजीकरण तथा समन्वय उपसमितिले दिएको प्रतिवेदनमा सिफारिस भएका जमिनमध्ये मोहन बमद्वारा सञ्चालित हनुमान हर्टहल्चर फार्मको नाममा रहेको ३० रोपनी जमिन खरिद गर्ने निर्णय गरिएको थियो । ३० गते चेक काटेर मुक्त हलियाको नाममा जग्गा नाम सारी गर्ने क्रममा मुक्त हलिया विरोधमा उत्रिएका थिए । उनीहरूले कमिसनमा जमिन खरिद भएको र थोरै जमिनमा बढी रकम हालिएको भन्दै विरोध गरेका थिए ।पर्दापछाडि कहाँ के भयो ? भर्खरै सरुवा भएर आएकाले थाहा भएन, प्रजिअ खड्काले भने, जग्गाधनी, मालपोतका कर्मचारी, मुक्त हलिया र जग्गा खरिद समन्वय समितिको सिफारिस सबै देखेपछि खरिदका लागि निर्णय गरें । तर अघिल्लो दिन सहमत भएका मुक्त हलिया दोस्रो दिन विरोधमा उत्रेको देख्दा काम अघि बढाउन सकिएन । जग्गा खरिद समन्वय समितिले सिफारिस गरेको दिपायल सिलगढी नगरपालिका७ पैयाभन्ज्याङमा रहेको सन्तोष बोहराको जमिन खरिदमा मुक्त हलिया समाज डोटीका अध्यक्ष भीम सार्कीले बार्गेनिङ गरेका थिए । त्यसको अडियोमा जग्गाधनी बोहरासँग १२ लाख कमिसन मागेको संवाद छ । बोहराले सञ्चारमाध्यममा अडियो सार्वजनिक गर्दै कमिसन दिन नसकेकै कारण बाटोको बहाना बनाएर अन्यत्र जमिन खरिद गर्ने प्रयास भएको आरोप लगाए ।जग्गा खरिद उपसमितिले मोहन बमको जमिन खरिदका लागि सिफारिस नै गरेको थिएन, जग्गा खरिद उपसमिति सदस्य डम्बर विकले आरोप लगाए, कार्यदलले त्यही जग्गा किन्ने मनस्थिति बनाएपछि प्रतिवेदनमा समावेश गरिएको हो । प्रजिअ खडकामाथि समेत हलियाहरूले उचित कदम चाल्न नसकेको आरोप लगाए । हलिया समाजका अध्यक्ष सार्कीले आफूमाथि लगाइएको आरोप निराधार भएको बताए । विपक्षीहरूले गुटबन्दी बढाउन षड्यन्त्र गरे, उनले भने । मुक्त हलियाले आफूखुसी जमिन खरिद गर्न पाउनुपर्ने माग राख्दै आएका छन् । हलिया पुन:स्थापना जिल्ला कार्य समितिले आफूले रोजेको जमिन लिन हामीलाई दबाब दिइरहेको छ, मुक्त हलिया शेरबहादुर विकले दुखेसो गरे, हामीले आफूले चाहेको क्षेत्रमा मात्र जमिन किन्नुपर्ने माग राखेका छौं ।"
हत्या शृंखला बढ्दो,"बारा (कास) केही दिनअघि निजगढस्थित सार्वजनिक मावि वागदेवमा कक्षा ९ मा अध्ययनरत निजगढ५ गैरीटोलका १६ वर्षीय निशान्त सापकोटाको धारिलो हतियारले घाँटी रेटी हत्या भयो । छिमेकी विचारी थापाका घरमा हत्या भएकाले प्रहरीले थापा परिवारका चार जनालाई नियन्त्रणमा लिएर अनुसन्धान थालेको छ । यो घटनाको तीन दिनअघि कलैया २४ का किसुनराम चमार ३० वर्षीया पत्नी कुन्तीलाई बन्चराले हत्या गरेर फरार छन् । करैयामाई१ की २२ वर्षीया रमितादेवी साहलाई पति भगवानलाल साह तेलीले नशाको झोंकमा कुटपिट गरी हत्या गरे । उनी प्रहरी हिरासतमा छन् । असार ५ मा कलैया १३ बलिरामपुरकी ३८ वर्षीया मन्तुरीराम चमारलाई पति दरोगाले हत्या गरेका थिए । पक्राउ गरेलगत्तै दरोगाको पनि मृत्यु भएपछि तीन छोराछोरीको बिचल्ली छ । केही समययताका यी घटनाले बारामा हत्या शृंखला बढ्न थालेको देखाउँछन् । प्रहरी अनुसन्धानले बढीजसोमा घरायसी विवाद, यौनजन्य क्रियाकलाप, मोबाइल फोन प्रयोग र मदिरा सेवनलाई कारण देखिएको छ । ९ महिने शिशुदेखि विवाहित महिला र विद्यार्थीसमेत निसानामा परेका छन् । जिल्ला प्रहरी कार्यालयको अभिलेखअनुसार गत वर्ष साउनयता ११ जनाको हत्या भएको छ जसमा महिला बढी छन् ।"
हत्या अभियोगमा पक्राउ,दोलखा (कास) भीमेश्वर नगरपालिका८ बोचका सन्तोष केसीलाई स्थानीय एक व्यक्तिको हत्या अभियोगमा प्रहरीले पक्राउ गरेको छ । घर बनाएको ज्याला माग्न जाँदा ठेक्काको काम गर्ने स्थानीय ५६ वर्षीय बाबुकृष्ण केसीलाई भरुवा बन्दुकले गोली हानेर हत्या गरेको अभियोग लगाइएको छ । लेनदेनमा विवाद हुँदा हत्या भएको अनुन्धानमा देखिएको प्रहरीले बताएको छ । गत वैशाख ७ गते भएको घटनामा अभियुक्त सन्तोषका बाबु अशोक केसीलाई पनि प्रहरीले प्रतिवादी बनाएको छ । प्रहरी नायब उपरीक्षक रामेश्वर कार्कीका अनुसार बाबुछोरा मिलेर कन्चटमा गोली हानी कर्तव्य गरेको पोस्टमार्टम रिपोर्टमा खुलेको छ ।
चन्दाको अलि अलि,काठमाडौं (कास) गायिका चन्दा देवानको गीत रम्दै छ अलिअलि को म्युजिक भिडियो सार्वजनिक भएको छ । सचिन सिंहद्वारा संगीतबद्ध गीतको शब्दहरू चेतन बाराकोटीले लेखेका हुन् । विदुर खतिवडाले निर्देशन गरेको म्युजिक भिडियोमा मोडल एलिसा राई र बालकलाकार युमी बरालले अभिनय गरेका छन् । चन्दाले एक महिनाअघि मात्रै चेलीबेटी बेचबिखनविरुद्धको अभियानलाई सहयोग गर्न छानो हाल्ने सपनीमा म बेचिनुपर्यो गीत निकालेकी थिइन् ।
देश खोज्दै भुटानी शरणार्थी,"काठमाडौं (कास) स्वदेशबाट लखेटिएर वर्षौंदेखि नेपालमा शरणार्थी जीवन बिताइरहेका भुटानीहरूको व्यथा तेस्रो मुलुकमा पुनर्बासको निर्णयले झनै बल्झियो । देश फिर्तीको आन्दोलनमा एक देखिएका भुटानीहरू अमेरिकालगायतमा पुनर्बासका कारण आफैंमा बाँडिए । जाने वा नजानेमा आफैंमा मत बाझियो । परिवार नै अलग्गिए पनि । यिनै कथाव्यथालाई समेटेर तयार पारिएको देश खोज्दै जाँदा तीजको छेको पारेर बिहीबारदेखि नै प्रदर्शनमा आएको छ । प्रकाश आङदेम्बेले आफ्नै कथामा पहिलो पटक निर्देशनमा हात हालेको देश खोज्दै जाँदा मा बाबु बोगटी, अरुणा कार्की, हेमन्त बुढाथोकी, मीना कोइराला, तिब्बत राई, ओबेत साम्पाङ राई, सरिता ओली, शिवशंकर थापालगायतको अभिनय छ । उपेन्द्र सुब्बाको पटकथा, सञ्जय लामाको छायांकन, मनोरञ्जन श्रेष्ठको सम्पादन रहेको छ । श्रवण मुकारुङका शब्दमा आभासको संगीत रहेको गीतलाई स्वरूपराज आचार्यले गाएका छन् ।देश खोज्दै जाँदा सार्वजनिक प्रदर्शनीमा आउनुअघि विभिन्न फिल्म फेस्टिभलमा सहभागी भएको थियो । गत शनिबार मात्रै अमेरिकाको पेन्सिलभेनियास्थित फिलाडेल्फियामा आयोजित मस्टर्डसिड फिल्म फेस्टिभलमा स्क्रिनिङ भएको थियो । यसअघि भारतको दादा साहेब लगायतका फिल्म फेस्टिभलहरूमा प्रशंसा बटुलेको थियो ।देश खोज्दै जाँदा सहित यसै सातादेखि भुटानी शरणार्थीकै विषयमा बनेको अर्को फिल्म हामी शरणार्थी, कमेडी जानराको फिल्म धुम २ र स्काउट फिल्म पनि रिलिज भएका छन् ।"
झरना भन्छिन् : दर्शकको मायाको अपेक्षा छ,"चितवन ए मेरो हजुर २ भदौ १६ देखि देशभर प्रदर्शनमा आउँदै छ । प्रदर्शन मिति नजिकिँदै जाँदा फिल्म युनिट प्रचारप्रसारमा जोडतोडका साथ लागिपरेको छ । कलाकारको जम्बो टोली अहिले देश दौडाहामा छ ।अभिनेत्री झरना थापाकाले पहिलो निर्देशन रहेको फिल्मको कलाकार टोली बिहीबार नारायणगढ आइपुग्यो । मेरा गुरु, फिल्म निर्देशक स्वर्गीय शिव रेग्मीको जिल्लामा आउन पाउँदा म खुसी छु, झरना थापाले पत्रकार भेटघाटमा भनिन्, उहाँले सिकाएको बाटोमा हिँडिरहेकी छु । उहाँकै प्रेरणाले निर्देशक बनेर दर्शकसामु आउँदै छु । रेग्मीले नै निर्देशन गरेको ए मेरो हजुर मा झरनाले अभिनय गरेकी थिइन् । सुरुमा त फिल्ममा अभिनय गर्न सकिएलाजस्तो लागेको थिएन, उनले भनिन्, नारी संवेदनाले भरिएको कथा भएकाले च्यालेन्जिङ पनि थियो, तर अभिनय गरें, शिव दाइले मेरो अभिनय देखेर यसले गरीखान्छे भन्दै स्याबासी दिनुभएको थियो । उहाँकै आशीर्वादले म अघि बढिरहेकी छु । झरनाले थपिन्, मेरो निर्देशन शिव दाइको त्यही फिल्मको सिक्वेल हो । यसमा प्रेम, मित्रता र समाजको कथा छ । गीत र ट्रेलर हेरेर दर्शकबाट राम्रो प्रतिक्रिया आइरहेको छ । पहिलोपटक निर्देशक बनेकी छु, दर्शकको सुझावसल्लाह र माया अपेक्षा गरेकी छु । यही फिल्मबाट डेब्यु गरेका अभिनेता सलिनमान बानियाँले यसमा रोमान्स, दु:ख सबै भएको बताए ।यो मेरो दोस्रो फिल्म हो, अभिनेत्री साम्राज्ञी राज्यलक्ष्मी शाहले भनिन्, धेरै फिल्मको अफर आएको थियो । तर यो फिल्मको कथा राम्रो लाग्यो, त्यही भएर यसैमार्फत दोस्रोपटक पर्दामा आउँदै छु । उनले यसअघि भुवन केसी निर्देशित ड्रिम्स मा अनमोल केसीसित अभिनय गरेकी थिइन् । यो फिल्मचाहिँ प्योर लभस्टोरी हो, उनले भनिन्, यसमा योङस्टरको लाइफस्टाइल देखाउन खोजिएको छ । नेपालको लुकेको सौन्दर्यसमेत फिल्ममा हेर्न पाइनेछ । अभिनेताद्वय सलोन बस्नेत र सुमन पौडेलले पनि फिल्म राम्रो बनेको दाबी गरे ।थुप्रै फिल्ममा लिड रोल गरेकी झरना यो फिल्ममा भने देखिने छैनन् । यो फिल्म हेर्दा अभिनेता श्रीकृष्ण श्रेष्ठ र निर्देशक शिव रेग्मीको सम्झना आउने उनले बताइन् । शिव दाइले लेखेको डाइलग यो फिल्ममा प्रयोग गरेकी छु, उनले सुनाइन् ।निर्माता सुनीलकुमार थापाले चार वर्षपछि फिल्म बनाएको बताए । मलाई पनि ए मेरो हजुर फिल्मले नै चिनायो, शिव दाईले फिल्म कसरी बनाउने भनेर सिकाउनुभयो, उनले भने, त्यही भएर फेसबुक पछि यो फिल्म लिएर आएका हौं । उनले दर्शकले अब झरनालाई अभिनेत्रीभन्दा निर्देशकको रूपमा चिन्ने बताए ।"
मिस प्लस टु प्रशिक्षण सुरु,"धरान (कास) बिग इभेन्ट नेपालले मिस प्लस टु प्रतियोगिताको तयारी सुरु गरेको छ । प्रतियोगितामा ३३ सुन्दरी छनोट भएका छन् । कक्षा ११ र १२ मा अध्ययनरत तथा कक्षा १२ को अन्तिम परीक्षा दिएर बसेका १६२२ वर्षका युवतीहरूलाई बिहीबारदेखि तीन सातासम्म व्यक्तित्व विकाससम्बन्धी तालिम दिइने इभेन्टका निर्देशक विकास चाम्लिङले बताए । प्रतियोगीमध्ये धरानका २८ जना छन् भने, धरानबाहिरका पाँच जना ।"
नेसनल मेडिकल कलेजबारे सार्वजनिक महत्त्वको प्रस्ताव,काठमाडौं (कास) सांसद एवं पूर्वमन्त्री गगन थापाले पूर्वाधारबिनाको प्रस्तावित काठमाडौं नेसनल मेडिकल कलेजलाई सम्बन्धन दिने त्रिभुवन विश्वविद्यालयको निर्णयविरुद्ध संसद्मा सार्वजनिक महत्त्वको प्रस्ताव दर्ता गराएका छन् । डा गोविन्द केसीको आन्दोलनका क्रममा गुणस्तरीय स्वास्थ्यका सवालमा महत्त्वपूर्ण मुद्दा बहसमा आएको र चिकित्सा शिक्षा विधेयकसमेत संसद्मा विचाराधीन रहेको अवस्थामा लुकीछिपी सम्बन्धन दिइएको भन्दै उनले आपत्ति जनाएका हुन् । सर्वोच्च अदालतकै फैसलाको अपव्याख्या गरी नागरिकको भविष्यमाथि खेलवाड भएको भन्दै थापाले संसद्ले हस्तक्षेप गरी निर्णय रोक्न सरकारलाई निर्देशन दिन माग गरेका छन् । उनले त्रिविको निर्णय रोक्न कुलपतिको हैसियतले प्रधानमन्त्रीले पहल गर्नुपर्ने मागसमेत राखेका छन् । चिकित्सा शिक्षा विधेयक पारित नहुँदासम्म थप मेडिकल कलेजले सम्बन्धन पाउन नहुनेसमेत उनको भनाइ छ ।
बिरामी पर्न थाले बाढीपीडित,"प्रभावित क्षेत्रमा टोलीप्रभावित क्षेत्रमा प्रकोपको खतरा ख्याल गर्दै बारा र रौतहटमा क्विक रेस्पोन्स स्वास्थ्य टोली परिचालन गरिएको छ । जिल्लाका प्रभावित क्षेत्रमा स्वास्थ्य शिविर सञ्चालन गरी स्वास्थ्य परीक्षण भइरहेको छ। बारामा बाढीको पानीले चापाकल, ट्युबबेल, धारा लगायत मुहानसमेत डुबानमा परेका थिए । सर्वसाधारणलाई कीटाणुबाट जोगाउन खानेपानी तथा सरसफाइ डिभिजन र रेडक्रस सोसाइटीले पानी शुद्ध बनाउन औषधि वितरण थालेका छन् । यहाँ प्रभावित क्षेत्रमा छाला, आँखा र कान पाक्ने समस्या देखिएको छ । ज्वरो र झाडापखाला देखिएकाले निगरानी बढाइएको हो । विद्यालय र समुदायलाई लक्षित गरी सेवाप्रदायक सामाजिक संस्थालाई दुईदिने प्रशिक्षण चलाइएको छ । पानी शुद्धीकरणका लागि क्लोरिन झोल मुहानमा हाल्ने काम सुरु गरिएको छ, रेडक्रस सोसाइटी बाराका प्रमुख उदय नेपालले भने, खुला दिसामुक्त तथा सरसरफाइसम्बन्धी कार्यरत सेवाप्रदायक संस्थासित समन्वय गरी प्रदूषणविरुद्ध जुटेका छौं । कोल्हवी क्षेत्रको अडेम्वामा समान्य भाइरल भए पनि तत्कालै स्वास्थ्य टोली परिचालनपछि समान्य भएको उनले बताए ।"
गोपनीयता मौलिक अधिकार,"नयाँदिल्ली (बीबीसी) भारतको सर्वोच्च अदालतले महत्त्वपूर्ण फैसला गर्दै गोपनीयता नागरिकको मौलिक हक भएको जनाएको छ । न्यायाधीशहरूले गोपनीयताको हक संविधानको धारा २१ अन्तर्गत रहेको बाँच्न पाउने र स्वतन्त्रताको अधिकारको अभिन्न अंग भएको बताए । उक्त फैसलाले भारत सरकारले लागू गरेको आधार कार्ड भनिने राष्ट्रिय परिचयपत्रको तथ्यांक संकलन प्रणाली प्रभावित हुने भएको छ । सरकारी निकायले आधार कार्डका लागि नागरिकको औंठा छाप, बैंक खाता तथा कर विवरणहरू संकलन गर्ने गरेको छ । सरकारी अधिकारीले ५० हजार वा सोभन्दा बढीको कुनै पनि सामान खरिद गर्दा आधार कार्ड आवश्यक हुने बताए । अधिकारवादीहरूले व्यक्तिगत विवरण दुरुपयोग हुनेमा चिन्ता व्यक्त गर्दै आएका छन् । भारतीय अधिकारीले सुरुमा आधार कार्ड स्वेच्छिक हुने बताएका थिए । तर हाल उनीहरूले आधार कार्डका लागि व्यक्तिगत तथ्यांक अनिवार्य उपलब्ध गराउनुपर्ने बताएका छन् । सरकारले आधार कार्डले भ्रष्टाचार, छली तथा नक्कली कार्यहरू नियन्त्रण हुने दाबी गर्ने गरेको छ । संयुक्त राष्ट्रसंघको तथ्यांकअनुसार गरिब तथा विपन्न परिवारका सदस्यहरू भने आधार कार्डमा दर्ता हुन छुटेका छन् । मुद्दाको सुनुवाइका बेला सरकारी वकिलले नागरिकको जीउमाथि उसको पूर्ण गोपनीयता नहुने दाबी गरेका थिए । त्यसकारण नागरिकले आधार कार्डका लागि आवश्यक तथ्यांक उपलब्ध गराउनुपर्ने बताएका थिए । एक कानुनविद्का अनुसार फैसलापछि नागरिकले राहत अनुभव गरेको प्रतिक्रिया दिए । अदालतका विगतका दुई फैसलाले गोपनीयताको हकलाई मौलिक अधिकारअन्तर्गत राखेको थिएन यसैले बिहीबार ९ जना न्यायाधीशको इजलासले गोपनीयता मौलिक हक भएको फैसला गरेको हो । यसअघि सन् १९५४ को फैसलामा ८ जना न्यायाधीश संलग्न थिए ।"
स्वाइन फ्लुले मर्ने हजार नाघे,नयाँदिल्ली (बीबीसी) भारतमा स्वाइन फ्लुका कारण ८ महिनामा १ हजार ९४ जनाको मृत्यु भएको छ । बिहीबार स्वास्थ्य मन्त्रालयले सार्वजनिक गरेको प्रतिवेदनअनुसार गत तीन सातामा मात्रै भारतमा ३ सय ४२ जनाले ज्यान गुमाइसकेका छन् । सन् २०१६ को तुलनामा यो संख्या तीनगुणा बढी भएको भन्दै अधिकारीहरूले चिन्ता व्यक्त गरेका छन् । प्रतिवेदनअुनसार हालसम्म २२ हजार १ सय ८६ जना स्वाइन फ्लु संक्रमित छन् । पश्चिम राज्य महाराष्ट्र सबैभन्दा बढी प्रभावित भएको छ । महाराष्ट्रमा मात्रै ८ महिनामा ४ सय ३७ को मृत्यु भएको छ । भारतीय समाचार संस्था पीटीआईका अनुसार गुजरातमा ४ सय ३७ को ज्यान गइसकेको छ । भारतमा स्वाइन फ्लुको प्रकोपका कारण सन् २००९ र २०१० मा २ हजार ७ सयभन्दा बढी मानिसको ज्यान गएको थियो भने ५० हजार जना संक्रमित भएका थिए ।
चीनमा आँधीले १२ को मृत्यु,"चीन (बीबीसी) दक्षिणी चीनमा शक्तिशाली समुद्री आँधीका कारण कम्तीमा १२ जनाको ज्यान गएको छ । आँधीले सयौं मानिस घाइते भएका अधिकारीले बताएका छन् । मकाउमा ८ जना र चिनियाँ मुख्य भूभागमा ४ जनाको ज्यान गएको हो । हाटो नामक आँधी बुधबार दिउँसो ग्वाङडोङ प्रान्तको जुखाई सहरमा प्रवेश गरेको थियो । समुद्री आँधीसँगै भीषण वर्षा भएपछि हङकङ, मकाउ र जुखाई सहरमा बाढी आएको थियो ।"
२५ आईएस लडाकु मारिए,बग्दाद (सिन्हवा) इराकी सेनाले बिहीबार गरेको हवाई आक्रमणमा कम्तीमा २५ जना इस्लामिक स्टेट (आईएस) लडाकुको मृत्यु भएको छ । इराकी सेनाका प्रवक्ताका अनुसार आक्रमण राजधानी बग्दादबाट ४ सय ७० किलोमिटर पश्चिम अल क्वाइम सहरनजिकै भएको हो । अनवर प्रान्तमा पर्ने अल क्वाइमका कतिपय स्थान आईएसको नियन्त्रण रहेको छ । सेनाले विद्रोही लुकेर बसेको स्थानमा बम आक्रमण गरेको जनाएको छ । आईएसविरुद्ध लड्न इराकी सेनालाई अन्तर्राष्ट्रिय सैनिकले सघाउँदै आएको छ ।
जहाज डुब्दा १९ को मृत्यु,ब्रासिलिया (सिन्हवा) ब्राजिलको उत्तरी क्षेत्रमा भएको पानीजहाज दुर्घटनामा कम्तीमा १९ जनाको मृत्यु भएको छ । दुर्घटनामा ३० हराइरहेका अधिकारीले जनाएका छन् । पानीजहाजमा रहेका ७० मध्ये २५ जनाले पौडेर ज्यान जोगाएका थिए । जहाज उत्तरी राज्य पाराको सिङ्गु नदीमा डुबेको हो । उद्धारकर्ताले ३० जनाको शव फेला पारेको जनाएका छन् । अधिकारीका अनुसार पानीजहाज डुब्नुको कारणबारे अनुसन्धान भइरहेको छ । ब्राजिलमा डुंगा तथा पानीजहाजले क्षमताभन्दा बढी यात्रु बोकेका कारण दुर्घटना बढेको जनाइएको छ ।
इजिप्टमा ८ विद्रोही मारिए,कायरो (सिन्हवा) इजिप्टको उत्तर राज्य सिनाईमा सेनाको आक्रमणमा ८ विद्रोही मारिएका छन् । सैनिक प्रवक्ता तमिर अलरिफेका अनुसार उनीहरू सेनाको हवाई आक्रमणमा मारिएका हुन् । उनका अनुसार विद्रोहीले ४ वटा कार र २ मोटरसाइकलमा आगजनी गरेका छन् । इजरायल र प्यालेस्टाइनको गाजा क्षेत्रसँग सीमा जोडिएको सिनाईमा राष्ट्रपति मोहमद मोर्सीले सन् २०१३ मा सेना हटाएपछि सयौं प्रहरीको मृत्यु भइसकेको छ ।
दुर्घटना बढेको बढयै,"बुटवल (कास) केही दिनअघि पश्चिम क्षेत्रीय ट्राफिक प्रहरी कार्यालयले ३ सय ५ स्थानमा दुर्घटना न्यूनीकरणसम्बन्धी जनचेतनामूलक कार्यक्रम सञ्चालन गर्यो । तर, दुर्घटना दर अघिल्लो वर्षको तुलनामा बढेको छ । गत आवमा ९ सय ५ दुर्घटनामा ३ सय ५ जनाले ज्यान गुमाएका थिए ।अघिल्लो वर्षको तुलनामा ५९ दुर्घटना बढी भए । चालकलाई जिम्मेवार बनाउन नसक्दा दुर्घटना न्यूनीकरण गर्न नसकेको डीएसपी अवधेश विष्टले बताए । सबै चालकमा म जिम्मेवार बन्नुपर्छ । दुर्घटना गराउनुहुन्न भन्ने मानसिकताको विकास गर्नुपर्छ, उनले भने, यसअघिका अभियानले यो सम्भव भएन । साबिक पश्चिमाञ्चलमा १६ जिल्ला छन् । ११ हजार ४ किमि सडक क्षेत्र छ । यो सडकमा पछिल्ला ४ वर्षमा ३१ सय १९ सवारी दुर्घटना भएका छन् । दुर्घटनामा १८ सय ९१ ले ज्यान गुमाएका छन् । सबैभन्दा बढी ४२ प्रतिशत मोटरसाइकल दुर्घटना भएका छन् । नवलपरासी र तनहुँमा दुर्घटनादर बढी छ ।प्रहरी अध्ययनअनुसार सबैभन्दा बढी दुर्घटना (४७ प्रतिशत) चालकको लापरबाहीले भएका छन् । यसपछि सवारीसाधनको अवस्था र सडकका कारण हुने गरेको छ । राजमार्ग क्षेत्रमा अर्कालाई उछिन्ने होडमा बढी दुर्घटना भएका छन् । यातायात व्यवस्था कार्यालयको यातायात जाँचपास प्रभावकारी नहुनु, बढी भार बोक्नु, जीर्ण सडक तथा सवारीसाधन, सडक प्रयोगकर्तामा ट्राफिक चेतना नहुनु यसपछिका कारण हुन् । रूपन्देही, नवलपरासी र कपिलवस्तुमा लामो राजमार्ग क्षेत्र पर्ने, पैदल यात्रुलाई छुट्टै बाटो नहुने, सडक क्षेत्र अतिक्रमणमा पर्ने, सडकछेउ पर्खाल नहुने र छिटो कुदाउने प्रतिस्पर्धाले दुर्घटना हुने गरेको पाइन्छ । तथ्यांकअनुसार पश्चिमाञ्चल विकास क्षेत्रमा ११ हजार ४ किमिमध्ये २० प्रतिशत अर्थात् २१ सय ४३ किमि मात्रै पक्की सडक छ । १५ प्रतिशत अर्थात् १ हजार ६ सय ८९ किमि क्षेत्र ग्राभेल छ । सबैभन्दा असुरक्षित मानिने कच्ची सडक ६५ प्रतिशत छ । यही असुरक्षित सडकमा क्षमताभन्दा बढी यात्रु चढाउँदा पश्चिमाञ्चलमा दुर्घटना हुने र मानवीय क्षति बढेको हो, विष्टले भने । सवारी दुर्घटना रोक्न प्रहरीसँगै यातायात व्यवसायी र गैरसरकारी संस्थाले समेत आआफ्ना किसिमले सचेतना अभियान चलाएका छन् । चालक, मजदुर र सडक प्रयोगकर्तालाई नियमित प्रशिक्षण भएका छन्् । पश्चिम नेपाल बस व्यवसायी संघले ९ वर्षयता सवारी दुर्घटना रोक्न चालक र सहचालकलाई ट्राफिक सचेतनाबारे प्रशिक्षण दिएको छ । पश्चिमाञ्चल यातायात व्यवसायी समितिले ट्रक, साना तथा मझौला यातायातका चालक र सहचालकलाई प्रशिक्षण दिएको छ । नागरिक अभियन्ता मुक्ति पोखरेलले नाममात्रैका अभियान चलाउने र कार्यक्रममा मात्रै अनुशासन देखाउने परिपाटीले दुर्घटना नघटेको बताए ।"
अव्यवस्थित पार्किङ हटाइँदै,"भरतपुर (कास) जथाभाबी सवारी पार्किङले लामो समयदेखि यहाँको नारायणगढ र आसपासका सहर अस्तव्यस्त छन् । बढ्दो सवारी र अव्यवस्थित पार्किङले आवागमन प्रभावित हुने गरेको छ । ट्राफिकले सडकमा पाकिङ निषेध गर्ने भएको छ । यसका लागि ट्राफिकले सरोकारवालासँग छलफल थालेको छ । नारायणगढ बजारका दुवै क्षेत्रका सडक मिचेर पार्किङ गर्दै आएकामा ट्राफिकले हटाउन थालेको जिल्ला ट्राफिक प्रमुख सन्तोष पन्तले बताए । बजारमा किनमेल गर्न आउने ग्राहकदेखि व्यापारीसम्मले सडकलाई पार्किङस्थलका रूपमा प्रयोग गर्दै आएका छन् । नारायणगढ, चौबीसकोठीलगायत बजार क्षेत्र अव्यवस्थित पार्किङले अस्तव्यस्त छ ।"
चितवन र भैरहवामा ८० करोड घोटाला,"चितवन आयल निगमले पेट्रोलियम पदार्थ भण्डारणका लागि चितवन र भैरहवामा जग्गा खरिद गर्दा करिब ८० करोड रुपैयाँ घोटाला भएको आकलन संसदको उद्योग, वाणिज्य तथा उपभोक्ता समिति मातहतको उपसमिति टोलीले गरेको छ । स्थलागत अनुगमनमा रहेको उपसमितिले चितवनमा ६० र भैरहवामा १९ करोड बढी अनियमितता भएको जनाएको हो । उपसमितिका संयोजक सुवासचन्द्र शाह ठकुरी, सदस्य जनक बुढा र समिति सचिव सुदर्शन खड्काको उपस्थितिमा टोलीले राप्ती नगरपालिका १ स्थित महादेवटारमा रहेको जग्गाको अनुगमन गरेको छ । समिति सचिव खड्काका अनुसार जग्गा बिक्री गर्ने, ठाउँको अवस्था र स्थानीय जनप्रतिनिधिसँग जानकारी लिइएको हो । बिक्री गर्ने जग्गाधनीसँग जानकारी लियौं, उहाँहरू जग्गाको उचित मूल्य पाइयो भन्दै खुसी हुनुहुँदो रैछ, उनले भने, उहाँहरूको माग जग्गा किनेकै ठाउँमा तेल भण्डारण गर्नुपर्ने र रोजगारी दिनुपर्नेछ । उनका अनुसार लोथरको बाढी आउने ठाउँमा थप डयाम निर्माण हुने भएकाले बस्ती सुरक्षित हुने आशाले जग्गा किनेकै ठाउँमा तेल भण्डारण गर्नुपर्ने माग स्थानीयको छ । हामीले सबै सरोकारवाला निकायसँग छलफल गर्यौं, उनले भने, प्रतिवेदन बनाएर चाँडै समितिमा पेस गर्नेछौं । उक्त ठाउँमा निगमले चलनचल्तीको मूल्यभन्दा बढी मूल्य तिरेर जग्गा लिएको खुलेको थियो । सुरुमा आयल निगमले जग्गा खरिदबारे टेन्डर खुलायो । उक्त टेन्डर रोल्पाका जयराम थापाले पारेसँगै २३ बिघा १२ कट्ठा ३ धुर जग्गा संकलन गरी फागुन २२ देखि असारसम्म निगमको नाममा पास गराएका थिए । जयरामसँगै अनन्त घिमिरेले स्थानीयलाई आयल निगमले तेल भण्डारणका लागि जग्गा खरिद गर्न लागेको बारेमा जानकारी गराउँदै जग्गा जम्मा गरेका थिए । एजेन्टले सस्तोमा किनेको जग्गा निगमले झन्डै दोब्बर मूल्य दिएर लिएको थियो । स्थानीयसँग प्रतिकट्ठा ८ लाख रुपैयाँसम्ममा लिएको जग्गा एजेन्टले निगमलाई १५ लाख ८५ हजार रुपैयाँमा बिक्री गरेको पाइएको हो । केहीले मात्र १५ लाखसम्म पाएको दाबी गरे पनि अधिकांश स्थानीयले पाएको मूल्य समान छ । जग्गा बिक्री गरेका स्थानीय खुसी छन्, राप्ती नगरपालिकाकी मेयर प्रभा बरालले भनिन्, आयल निगमलाई घाटा छ तर बिचौलियाहरूले धेरै ब्रह्मलुट गरे भन्ने निष्कर्ष छ । उनका अनुसार टोलीले प्रजिअ, मालपोत अधिकृत, नापी, नगरपालिकाका मेयरउपमेयर, सञ्चारकर्मीको उपस्थितिमा जग्गा खरिदबारे छलफल गरेका थिए । समितिले सबैको राय लिएको छ । स्थानीय जनप्रतिनिधिका अनुसार उक्त ठाउँमा प्रतिकट्ठा ३ लाखदेखि ९ लाख रुपैयाँसम्म पर्छ । एजेन्टले स्थानीयबाट लिएको जग्गा निगमलाई न्यूनतम प्रतिकट्ठा ३ लाखका दरले बिक्री गर्दा ६० करोड ६५ लाख रुपैयाँ घोटाला भएको देखिन्छ । त्यस्तै अधिकतम प्रतिकट्ठा १० लाखका दरले बिक्री गर्दा घोटला रकम २७ करोड ६१ लाख २० हजार हुन्छ । एजेन्टले निगमलाई जग्गा ७४ करोड ८१ लाख २० हजारमा बिक्री गरेको हो । स्थानीयले जग्गाको समान मूल्य पाएका छैनन् । एजेन्टले फरकफरक मूल्यमा जग्गा खरिद गरेका हुन् । यो ठाउँमा जग्गाको किनबेच कम हुन्छ । लोथर खोला छेउको धान र पोखरी भएको ठाउँको जग्गा खरिद गरिएको हो । त्यस्तै टोलीले भैरहवामा खरिद गरिएको जग्गाको मंगलबार स्थलगत अनुगमन गरेको जनाएको छ । समितिका अनुसार भैरहवामा रोहिणी खोला किनार प्रतिकट्ठा ४ देखि ५ लाखमा एजेन्टले स्थानीयसँग किनेको देखिन्छ । एजेन्टले स्थानीयसँग किनेको जग्गा निगमलाई प्रतिकट्ठा १० लाख ९२ हजारका दरले बिक्री गरेको पाइएको छ । समितिका अनुसार जग्गाको क्षेत्रफल १४ बिघा ७ कट्ठा ७ धुर पास भएको छ । यो जग्गामा बाढी पसेको थियो । बिक्री नभएर बसेको जग्गा एजेन्टले स्थानीयसँग लिएर निगमलाई बिक्री गरेका हुन् । न्यूनतम ४ लाखका दरले निगमलाई बिक्री गर्दा १९ करोड ८६ लाख ४ हजार घाटा हुन आउँछ । यो अनियमितता भएको रकम हो । त्यस्तै अधिकतम ५ लाखमा बिक्री गर्दा १६ करोड ९९ लाख ४ हजार घोटला हुन आउँछ । झापामा भएको अनुगमनमा पनि निगमले कम्तीमा तेब्बर बढी मूल्य तिरेर जग्गा किनेको देखिएको छ ।"
नीतिगत स्थिरता नहुँदा वित्तीय अराजकता,"यी त केही उदाहरण मात्र हुन् । पछिल्ला ३४ वर्षयता राष्ट्र बैंकका नीतिहरूमा नीतिगत स्थायित्व देखिएको छैन । यही कारण बजारमा वित्तीय अराजकता मौलाउँदै गएको पूर्वगभर्नरहरूको गुनासो छ । बजारमा स्थायित्व कायम गर्न राष्ट्र बैंकले कुनै नीति निर्देशन जारी गर्नुअघि त्यसको असर तथा प्रभावबारे पूर्वअध्ययन गरी निर्देशन जारी गर्नुपर्ने उनीहरूको सुझाव छ । यसरी हचुवाको भरमा निर्णयनिर्देशन गर्ने प्रवृत्तिले केन्द्रीय बैंकको विश्वसनीयतामा पनि प्रश्न उठ्छ भने निर्देशन कार्यान्वयनमा पनि समस्या आउँछ । राष्ट्र बैंकको काम कारबाहीसँग समग्र अर्थतन्त्र जोडिने भएकाले सोचविचार गरेर मात्र नीति जारी गर्नुपर्ने पूर्वगभर्नर दीपेन्द्रबहादुर क्षेत्रीले बताए । मूल कुरा वित्तीय क्षेत्र र समग्र अर्थतन्त्रमा कस्तो प्रभाव पर्छ भन्ने कुरा विचार गररे मात्र नीति ल्याउनुपर्छ, उनले भने, नीतिगत अस्थिरताले राष्ट्र बैंकप्रतिको विश्वासनीयतामा कमी आउँछ । पछिल्ला वर्षहरूमा राष्ट्र बैंकको विश्वासनीयता गुम्दै गएको जनाउँदै क्षेत्रीले भने, यो प्रवृत्ति बढ्दै गएमा राष्ट्र बैंकका नीति निर्देशन कार्यान्वयनमा पनि समस्या आउँछ, आफूलाई फाइदा पुग्ने नीतिहरू छिटो कार्यान्वयन हुन्छन् भने फाइदा नपुग्ने नीतिहरू कार्यान्वयनका हुन गाह्रो हुन्छ । हाल वित्तीय क्षेत्रमा यसको प्रभाव देखिइसकेको उनले बताए । क्षेत्रीले भने, केही कडा निर्देशनहरू आए भने २४ दिन पर्खांै न भन्दै बैंकहरूले पर्ख र हेर नीति लिन थालिसकेका छन् ।पहिले छलफल हुँदा अहिले निर्देशन जारी भएजस्तै अन्तर बैंक निक्षेपलाई रोक्न खोजेका थियौं, पछि सबै रोकौं न भन्ने कुरा भएपछि सोही प्रकृतिको निर्देशन जारी भएको हो, राष्ट्र बैंकका प्रवक्ता नारायण पौडेलले भने, उक्त निर्णयले बजारमा असर परेपछि परिमार्जन गरेका हौ । राष्ट्र बैंक जस्तो संस्थामा नीतिगत स्थिरता नहुँदा बजारमा कस्तो प्रभाव पार्ला भन्ने जिज्ञासामा उनले भने, त्यस्ता कुरा छोड्नुस्, विदेशतिर एकैदिन ३४ वटा निर्देशन पनि आउँछन्, बजारको अवस्था र आवश्यकताअनुसार निर्देशन जारी हुने हो । एक सातामै परिमार्जन भएको अन्तर बैंक निक्षेपसम्बन्धी परिपत्रले वित्तीय अराजकता बढाउने एक पूर्वडेपुटी गभर्नरले बताए । एक साताअघिको अन्तर बैंकसम्बन्धी निर्देशन परिमार्जन गरेर राष्ट्र बैंकले ठूलो गल्ती गरेको र भविष्यमा यसको ठूलै मूल्य चुकाउनुपर्ने उनको भनाइ छ । राष्ट्र बैंकले आफ्नो अडान एक साता पनि कायम राख्न सकेन, अन्तर्राष्ट्रिय अभ्यासमा पनि अन्तर बैंकलाई वित्तीय स्रोतका रूपमा लिइँदैन, ती अधिकारीले भने, एक साताअघि राम्रो निर्णय गरेको राष्ट्र बैंकले केही बैंकर तथा वित्तीय माफियाको दबाबमा आफ्नो अडान बदलेको देखिन्छ । नीतिगत स्थायित्व कायम गर्न नसक्दा राष्ट बैंकको विश्वासनीयता गुम्दै गएको पूर्व कार्यकारी निर्देशक त्रिलोचन पंगेनीले बताए । उनले भने, प्रभावकारी नियमन तथा अनुगमनका लागि नीतिगत स्थायित्व निकै महत्त्वपूर्ण हुन्छ, पछिल्ला वर्षहरूमा राष्ट बैंकले त्यो गुमाउँदै गएको छ । एक साताअघि अन्तर बैंक निक्षेपसम्बन्धी निर्देशन जारी गर्दा बैंक तथा वित्तीय संस्थामा रहेको निक्षेप दोहोरो गणना नहोस् भन्ने उद्देश्यले यो व्यवस्था ल्याइएको जनाएको राष्ट्र बैंकले यति छिटो अडान परिवर्तन गर्नुले ठूलो शंका उब्जाएको उनले बताए । बजारमा सट्टेबाजीमा चल्ने ४५ जना बैंकका प्रमुख कार्यकारी अधिकृत, विकास बैंक र फाइनान्स कम्पनीहरूको दबाब राष्ट्र बैंकले उक्त निर्देशन परिमार्जन भएको उनको अनुमान छ । राष्ट्र बैंकको यो निर्देशनले बैंक तथा वित्तीय संस्थालाई चोरीको बाटो झनै खुला गरेको छ, राष्ट्र बैंकका एक अर्का अधिकारीले भने, यो त चोरी गर, आफ्नो घरमा राख्यौ भने चोरी हुन्छ नत्र हुन्न भने जस्तो भयो । करिब ६ महिनाअघि तरलता अभावले बैंक तथा वित्तीय संस्थालाई सीसीडी जोगाउन धौधौ परेको समयमा एक दुईवटा बैंकहरूले अन्तर बैंक निक्षेपमार्फत ३४ अर्ब रुपैयाँ जोहो गरेको उदाहरण आफूसँग रहेको उनले दाबी गरे । हाल विकास बैंक र फाइनान्स कम्पनीको कुल मुनाफामा २५ देखि ३० प्रतिशत हिस्सा अन्तर बैंक निक्षेपको ब्याजको छ । यति ठूलो आम्दानीको स्रोत एकैपटक बन्द हुँदा समस्या हुने भएकाले तीनका सञ्चालक तथा प्रमुख कार्यकारीहरूले गभर्नरलगायत उच्च तहलाई आफ्नो काबुमा पारेर निर्देशन परिमार्जन गराएको स्रोतले बताएको छ । खासगरी अधिकांश विकास बैंक र फाइनान्स कम्पनीमा राष्ट्र बैंकका पूर्वकर्मचारी, सांसद र ठूला व्यापारीहरूको लगानी छ । यसकारण उनीहरूले राष्ट्र बैंकलाई सजिलै प्रभावमा पार्न सक्छन्, स्रोतले भन्यो । यसैगरी वाणिज्य बैंकहरूमा पनि कुल निक्षेपको करिब ४ प्रतिशत अन्तर बैंक निक्षेप छ । यसकारण एक साताअघिको राष्ट्र बैंकको निर्देशनले उनीहरूलाई अप्ठयारो परेपछि राष्ट्र बैंकलाई प्रभाव पारेका हुन् । राष्ट्र बैंकको परिमार्जित अन्तर बैंक निक्षेपसम्बन्धी निर्देशनप्रति केही बैंकरहरू पनि सन्तुष्ट छैनन् । यो निर्णय गरेर राष्ट्र बैंकले राम्रो काम नगरेको उनीहरूको प्रतिक्रिया छ । कर्मचारीका रूपमा राष्ट्र बैंकको पछिल्लो निर्णय निकै राम्रो छ, एक विकास बैंकका प्रमुख कार्यकारी अधिकृतले भने, तर, वित्तीय क्षेत्रको अवस्था बुझेको नागरिकका रूपमा भन्दा समग्र वित्तीय क्षेत्रका लागि निकै नराम्रो र हानिकारक हो। राष्ट्र बैंकले अन्तर बैंक निक्षेपलाई सीसीडीमा गणना गर्न नपाउने निर्देशन जारी गरेपछि बैंकर्स संघका कार्यकारी सदस्य भुवन दाहालले वित्तीय क्षेत्र सुधारका लागि धेरै राम्रो निर्णय भएको र त्यो कार्यान्वयनका ालगि केही समय चाहिने प्रतिक्रिया दिएका थिए । सोही विषयको परिमार्जित निर्देशनका बारेमा प्रतिक्रिया माग्दा दाहालले भने, पशुपतिनाथले नेपालको रक्षा गरून् । राष्ट्र बैंकको यस्तो प्रवृत्तिले नीतिनियम पालना गरी राम्रोसँग काम गर्ने बैंक तथा वित्तीय संस्थालाई समस्या भएको अर्का एक बैंकरले बाताए । नीतिनियम पालना नगर्नेलाई पनि राष्ट्र बैंकले कारबाही गर्दैन, राष्ट्र बैंक स्रोतले भन्यो, यो त हिँड्ने गोरुको पुच्छर निमोठेजस्तो भो । यो प्रवृत्तिले राष्ट्र बैंकको नियमन तथा अनुगमन प्रभावकारी नभएको उनले आरोप लगाए ।"
थापाखोलाबाट विद्युत् उत्पादन सुरु,"मुस्ताङ टुकुचेको थापाखोला जलविद्युत् आयोजनाबाट विद्युत उत्पादन सुरु भएको छ । उत्पादित बिजुली राष्ट्रिय प्रसारणमा जोड्ने तयारी अन्तिम चरणमा पुगेको छ । भदौको अन्तिम सातासम्ममा १३६ मेगावाट बिजुली राष्ट्रिय प्रसारणमा जोडिने आयोजनाले जनाएको छ । थासाङ गाउँपालिका १ मा उक्त आयोजनाले टुकुचे हिमालबाट आएको पानीबाट विद्युत् उत्पादन गरिरहेको छ। तीन वर्षदेखि भइरहेको कन्स्ट्रक्सनको सबै काम सम्पन्न भएको छ, सञ्चालक कम्पनी माउन्ट कैलाश इनर्जी प्रालिका प्रबन्ध निर्देशक भरत खड्काले भने, मुस्ताङमा मात्र सबै बिजुली खपत नहुने भएकाले राष्ट्रिय प्रसारणमा जोड्न लागिएको हो । मुस्ताङ जिल्लाभरिलाई २ मेगावाट भए पुग्ने उनले बताए । टुकुचे हिमालबाट बगेको पानीलाई बाँध बनाई ३ किमि क्षेत्रको जलाशय निर्माण गरिएको छ । यहीँबाट १ हजार ८ सय ३३ मिटर भूमिगत सुरुङ र ७ सय ५० लामो पाइपमार्फत पानीलाई टर्बाइनमा खसालिएको छ । यो भूभागमा बिजुली उत्पादनको काम निकै जटिल भएको आयोजनाका अधिकारीहरूले बताएका छन् । आयोजनाले विद्युत् वितरणका लागि मुस्ताङको तल्लो भेग कोबाङ र म्याग्दीको दानामा सबस्टेसन निर्माण गरिसकेको छ । आयोजनाले सर्वसाधारणका लागि २२ करोड ५० लाख रुपैयाँ बराबरको २२ लाख ५० हजार कित्ता सेयर निष्कासन गर्ने जनाएको छ । सेयर निष्कासनका लागि कम्पनीले बिक्री प्रबन्धकमा एनआईबीएल क्यापिटल मार्केट्ससँग सम्झौता गरिसकेको छ । भौगोलिक जटिलताले लगानी बढेर २ अर्ब ५६ करोड रुपैयाँ लागतमा निर्माण भएको प्रबन्ध निर्देशक खड्काले जानकारी दिए । १२ करोड लगानी बढेको छ, उनले भने, निर्माण समयै सम्पन्न नहुनु र प्राविधिक पक्षमा फेरबदल गर्नुपरेकाले लागत बढ्यो । यो आयोजनाको केही बिजुली मुस्ताङमै खपत हुने उनले बताए ।"
सहरी विकास आयोजनाको काम सुस्त,"धनुषा जनकपुरधामका सडक हिलाम्य र यत्रतत्र खाल्डाखुल्डी छन् । सडक जीर्ण हुँदा दुर्घटनाको जोखिम त छँदै छ, नगरको सौन्दर्यसमेत कुरूप बनेको छ ।दशकयता विकास गति लिन नसक्दा धार्मिक आस्थाको केन्द्र जनकपुका सडक सञ्जाल अस्तव्यस्त छ । सडकका ठाउँठाउँमा खाल्डा र त्यसमा जमेको पानीले सवारी साधन चलाउन चालकलाई कठिनाइ छ । कमसल कामका कारण मुख्य सडकको मर्मत र कुनाकप्चाको सडकका लागि बजेट बर्सेनि खर्चिए पनि दीर्घकालीन हुन सकेको छैन । जनकपुर उपमहानगरपालिकाको विकासमा कर्मचारी र राजनीति दल इमानदार नभएको भन्दै स्थानीयबासी आक्रोशित छन् । जनकपुरधामको मुहार चम्काउन भनेर सुरु भएको एकीकृत सहरी विकास आयोजनाले समेत गति लिन सकेको छैन । भौतिक तथा प्राविधिक अवरोधको सामना गरिरहेको आयोजनाले जनकपुरको मुख्य सडकको काम सक्ने समयसीमा अब ६ महिना मात्रै बाँकी छ । तर, उसले काममा तादरुकता र चासो अझै देखाएको छैन । एसियाली विकास बैंक (एडीबी) को अनुदानमा सञ्चालित एकीकृत सहरी विकास आयोजनाअन्तर्गत जनकपुरमा ९ दशमलव २९ किलोमिटर सडक र ३१ किलोमिटर भूमिगत नाला निर्माण कार्य सुरु भएको १ वर्ष ६ महिना नाघिसकेको छ । निर्माण सुस्त गतिमा भएकाले समयमै सडक बन्नेमा स्थानीयबासी सशंकित छन् । २२ फेबु्रअरी २०१६ देखि २१ फेब्रुअरी २०१८ सम्म सम्पन्न गर्ने निर्माण कम्पनी जेडआईईसी शर्मा जेभी र नेपाल सरकारबीच सम्झौता भएको योजना स्थानीयबासीले घर, खानेपानीले पाइपलाइन, विद्युतले पोल सडकबाट खाली नगर्दा ९८ करोड ८१ लख ५६ हजार ६ सय ३८ रुपैयाँको योजना अलपत्र रहेको छ । सम्झौताअनुसार जनकपुरको अधिकांश सडकमा कालोपत्रे अन्तिम चरणमा पुगिसक्नुपर्नेमा कम्पनी ढल र फुटपाथको विवादमै अल्झिएको छ । आयोजनाअन्तर्गत जनकपुरको परिक्रमा सडक खण्डको पिडारीचोकदेखि थापाचोक, मिल्स एरिया, भानुचोक, कदमचोक, विश्वकर्मा चोक हुँदै भ्रमरपुरा चोकसम्म ४ दशमलव ६९ किलोमिट, रेल्वे स्टेसनदेखि भानुचोक, रामचोक, मुरलीचोक हुँदै श्यमचोकसम्म २ दशमलव ८ किलोमिटर सकडको १६ मिटर चौडाइमा १२ मिटर कालोपत्रे र सडकको दुवैतर्फ २२ मिटर फुटपाथ बनिसक्नुपर्ने थियो । तर, अझै त्यसले गति लिन सकेको छैन । यसैगरी जानकी मन्दिरदेखि रामानन्दचोकसम्म १ किलोमिटर र शिवचोकदेखि कदम चोकसम्म ० दशमलव ५ किलोमिटर सडकको १३ मिटर चौडाइमा ९ मिटर चौडा कालोपत्रे र दुवैतर्फ २२ मिटर फुटपाथसहित कालोपत्रे गर्नु पर्ने कम पनि सुस्त अवस्थामा छ । सम्झौताको म्याद सकिनै लाग्दा चार सडकमध्ये कुनै पनि कालोपत्रे हुन सकेको छैन । भौतिक रूपमा आयोजनाको ५० प्रतिशत र आर्थिक रूपमा ३७ प्रतिशत काम पूरा भएको निर्माण व्यवसायी बलराम महतोले बताए । घरधनीले सडकमा परेको घर भत्काउन आलटाल गरेकाले ढिलाइ भएको हो, उनले भने, त्यसमा बिजुली, टेलिफोन र खानेपानीले सडकको मापदण्डअनुसार लाइन क्लियर गर्न ढिलाइ गरिरहेकाले पनि सडक निर्माणमा ढिलाइ हुन गएको हो ।आयोजनाको निर्माण काममा कम्पनीको मात्रै बद्मासी छैन । स्थानीयले पटकपटक गरेको अवरोधले पनि ढिलाइ भएको हो । रेल्वे स्टेसन र भानुचोकका २० जनाले सर्वोच्च अदालतमा जनकपुर उपमानगरपालिका, सहरी विकास मन्त्रालय, संघीय मामिला तथा स्थानीय विकास मन्त्रालय, सहरी विकास परियोजनाको कार्यालय विरुद्ध अन्तरिम आदेशसहित निषेधाज्ञको आदेश माग्दै मुद्दा दायर गरेकाले समेत सडक निर्माण अवरुद्ध भएको छ । जनकपुरको विकासका लागि स्थानीयको उत्साजनक सहयोग हुनुपर्नेमा पटकपटकको अवरोधले सहरी विकास आयोजनासहित अन्य विकासले गति लिन नसकेको जनकपुर उपमहानगरपालिकाका प्रमुख अर्जुन सुवेदीले बताए । सडकको चौडाइ कम र डिजाइनमा चौडाइ बढी भएको हुँदा फराकिलो बनाउने क्रममा स्थानीयबासीले घर भत्काउन नमानेपछि सडक निर्माणमा अवरोध हुँदै आएको उपमहनागरपालिकाका इन्जिनियर वीरेन्द्र यादवको भनाइ छ । सर्वोच्च अदालतको निषेधाज्ञापछि घर भत्काउन नसकिने स्थानमा फुटपाथको चौडाइ घटाएर भए पनि अब सडक निर्माणलाई अगाडि बढाउँछौं, यादवले भने । आयोजनामा सरकारी कार्यालय र सरोकारवालाहरूबीच आपसी समन्वय सडक निर्माणमा ढिलाइको अर्को कारण भएको नागरिक समाजका अगुवा मुरलीमनोहर मिश्रले बताए । कम्पनीले मापदण्ड र गुणस्तरलाई बेवास्ता गर्दा पनि समस्या आएको हो, उनले भने, जनकपुरको सडक अनुदानमा बनेको होइन । ऋण लिएर बन्दै गरेको हो । तर, त्यस अनुरूपको परिणाम आउन सकेको छैन ।जनकपुरमा निर्माणाधीन सडकको प्रारम्भिक कार्य र ढलको गुणस्तर डिजाइनअनुसारै भएको एकीकृत सहरी विकास आयोजनाको कन्सल्ट कार्यालयका प्राविधिकहरू बताउँछन् । ल्याब टेस्ट गरेरै निर्माण मेटिरियल प्रयोग भइरहेका छन्, ती प्राविधिकहरू भन्छन्, भूमिगत नाला निर्माणमा प्रयोग हुने पाइप र सडक निर्माणका लागि प्रयोग हुने फलाम, सिमेन्ट, बालुवा, गिट्टीको ल्याब टेस्ट गरेरै प्रयोग भएको हो । प्राविधिक कारणभन्दा पनि स्थानीय अवरोधका कारण सडक निर्माण गति लिन नसकेको निर्माणमा जुटेका प्राविधकको दाबी छ ।"
हुन्डाईको फेस्टिभ डिलाइट,"काठमाडौं (कास) हुन्डाई अटोमोबाइल्सले ग्राहकका लागि हुन्डाई फेस्टिभ डिलाइट योजना ल्याएको छ । यो योजना कात्तिक २६ सम्म दसैंंतिहारको उत्सव मनाउने लक्ष्यका साथ ल्याएको कम्पनीले जनाएको छ । योजनाअन्तर्गत ग्राहकले नगद ५ लाख रुपैयाँसम्म छुट र एकवर्षे नि:शुल्क बिमासमेत पाउने बिक्रेता लक्ष्मी इन्टरकन्टिनेन्टलले जनाएको छ । यसैगरी स्क््रयाच कार्डमार्फत थप १ लाखसम्मको नगद छुट साथै लक्कीड्रमार्फत सय जनालाई १०१० ग्राम सुन, १० जोडीलाई दुबई भ्रमण तथा बम्पर उपहारअन्तर्गत हुन्डाई इलाइट आई २० एक थान र हुन्डाई एक्सेन्ट एक थान पाउने जारी विज्ञप्तिमा छ ।"
फोर्डको क्यासमा क्यास,काठमाडौं (कास) फोर्डले दसैंंतिहारलाई लक्षित गरी क्यासमा क्यास योजना ल्याएको छ । यो योजनाअन्तर्गत ग्राहकले ११ लाख रुपैयाँसम्मको उपहार र क्यास डिस्काउन्टका साथै लक्की ड्रमार्फत न्यूनतम ८० हजारदेखि ४ लाखसम्म जित्न सक्ने कम्पनीले जनाएको छ । यसैगरी ८ दशमलव ९९ प्रतिशत ब्याजदरमा ८० प्रतिशतसम्म फाइनान्सको सुविधा र ३० हजार रुपैयाँसम्मको अतिरिक्त सामानसमेत ग्राहकले योजनामार्फत पाउने जारी विज्ञप्तिमा उल्लेख छ ।
एमआईको नयाँ योजना,"काठमाडौं (कास) एमआई कम्पनीले आफ्नो ब्रान्डका स्मार्टफोनमा एक वर्षको नि:शुल्क इन्स्योरेन्स योजना ल्याएको छ । बिक्रेता वत्सल इम्पेक्सले उक्त योजनाको घोषणा गरेको जनाएको छ । कम्पनीले दसैंंतिहारको अवसर पारेर किन मान्छौ बोर दसैंंतिहारमा एमआईको गिफ्ट स्योर भन्ने उपहार योजनासमेत ल्याएको जारी विज्ञप्तिमा उल्लेख छ । यो उपहारअन्तर्गत दुबई कपल ट्रिप, बैंकक ट्रिप, पल्सर बाइक, एमआई टीभी, एमआई ल्यापटपलगायतका थुप्रै उपहार ग्राहकलाई ल्याएको कम्पनीले जनाएको छ ।"
कतारमा नयाँ घरेलु कामदार कानुन जारी,"मस्कट (ओमन) कतारले घरेलु कामदारका थप सुरक्षा र अधिकार प्रत्याभूति गर्न नयाँ कानुन जारी गरेको छ। नयाँ कानुनले नेपालले घरेलु कामदारको सुरक्षा लागि तयार गरेको घरेलु कामदार निर्देशिकाका अधिकांश विषयलाई सम्बोधन गरेको छ ।कतारका अमिर सेख तमिम विन हमाद अलथानीले मंगलबार घरेलु कामदारको कानुन नम्बर १५२०१७ लालमोहर लगाई जारी गरेका हुन् । यो कानुनले घरेलु कामदारका रूपमा कार्यरत पुरुष र महिला दुवैलाई सम्बोधन गरेको छ । घरेलु कामदारलाई श्रम कानुन नलाग्ने भएकाले यो छुट्टै कानुन ल्याइएको हो । नयाँ कानुनमा घरेलु कामदारलाई वर्षमा तीन साताको उपदान दिनुपर्ने, सातामा एक दिन बिदा दिनुपर्ने र बिदामा काममा लगाउन नपाउने, बस्ने सुरक्षित आवास दिनुपर्ने, बिरामी बिदा दिनुपर्ने, दिनमा आराम गर्ने सुविधा दिनुपर्ने, महिना समाप्त भएको तीन दिनभित्र बैंकबाट तलब दिनुपर्ने वा तलब दिएको रसिद दिनुपर्ने, कामदारलाई राम्रो व्यवहार गर्नुपर्ने, लत्ताकपडा र औषधि उपचारको सुविधा दिनुपर्ने उल्लेख छ ।नयाँ कानुनले घरेलु कामदारको हातमा करारपत्र दिनुपर्ने व्यवस्था गरेको छ । कतारको प्रशासन विकास, श्रम र सामाजिक मामिला मन्त्रालयबाट करारपत्र प्रमाणित गर्नुपर्ने भएको छ । मन्त्रालयबाट करारपत्र प्रमाणित गरेपछि मात्रै कामदार अनुमति प्राप्त म्यानपावरबाट कामदार ल्याउन पाउनेछ । करारपत्र कामदार, मालिक र मन्त्रालयमा रहने भएको छ । करारपत्र अरबी र अंग्रेजीमा हुनेछ । नयाँ कानुन जारी भएपछि उँटको हेरचाह, खेतीकिसानी गर्ने, घरको ड्राइभर, घरमा खाना पकाउने र हेराली र बगैंचामा काम गर्ने नेपालीसहित विदेशी कामदारलाई लाभान्वित हुने भएका छन् । यी क्षेत्रमा हाल कतारमा कम्तीमा ५० हजार नेपाली कार्यरत छन् ।नयाँ कानुनअनुसार १८ देखि ६० वर्ष मुनिकाले घरेलु कामदारका रूपमा गर्न पाउनेछन् । नेपालमा महिलाको उमेर २४ वर्ष पुगेका र उनीहरूका बच्चा दुई वर्षको उमेर भएकालाई मात्रै काम गर्न दिने नियम छ । कतारले तलब कामदार र रोजगारदाताबीचको समझदारीअनुसार तय हुने व्यवस्था गरेको छ । नेपालमा घरेलु कामदारको लागि न्यूनतम तलब १ हजार रियाल (झन्डै ३० हजार रुपैयाँ) हुनुपर्ने नियम छ । कतारले नयाँ नियम जारी गरेपछि घरेलु कामदारसँग सम्बन्धित छुट्टै श्रम सम्झौता गर्न नेपाललाई थप सजिलो भएको छ । कतारसँग औपचारिक क्षेत्रमा कार्यरत नेपाली कामदारको विषयमा श्रम सम्झौता भए पनि त्यो समयसापेक्ष छैन । दुवै सरकार त्यसलाई पारिमार्जन गर्न तयार भए पनि नेपालको पहल कमजोर छ । नेपालले घरेलु कामदारसम्बन्धी श्रम सम्झौता नभएसम्म नयाँ कामदार जान प्रतिबन्ध लगाएको छ भने बिदामा आई पुन: फर्कन पनि रोक लगाएको छ । श्रम मन्त्रालयले श्रम सम्झौताका लागि परराष्ट्र मन्त्रालयमार्फत काम भइरहेको दाबी गरेको छ ।"
नेप्सेमा साढे ६ अंकको वृद्धि,"काठमाडौं सातामा कारोबारको अन्तिम दिन नेप्से परिसूचक ६५४ अंकले बढयो । अघिल्लो दिनको तुलनामा यो ०४१ प्रतिशतको वृद्धिसहित १ हजार ६ सय १७८१ अंकमा उक्लेको हो । उक्त दिन कारोबारमा आएकामध्ये होटलबाहेक बाँकी सबै समूहको परिसूचक बढेपछि समग्र नेप्सेको वृद्धिमा टेवा पुगेको हो । उक्त दिन जलविद्युत् समूहको परिसूचक १२८ प्रतिशत बढयो । यसैगरी उत्पादन तथा प्रशोधन समूहको परिसूचक १११, विकास बैंकको ०७, बिमाको ०५३, अन्य को ०५२, वित्त कम्पनीको ०४ प्रतिशत र बैंकिङको ०१९ प्रतिशतले बढे । तर, उक्त दिन होटल समूहको परिसूचक ०१३ प्रतिशतले ऋणात्मक रहयो । दिनभरिको कारोबारमा १ सय ६१ कम्पनीका सेयर किनबेच भए । तीमध्ये १ सय १० कम्पनीको सेयर मूल्य बढयो, ३५ कम्पनीको घटयो र बाँकी १६ कम्पनीको सेयर मूल्य स्थिर छ । उक्त दिन ७ हजार ६ सय कारोबारबाट करिब ३९ लाख २२ हजार कित्ता सेयर किनबेच भए । ती कारोबारमा ६४ करोड ७९ लाख रुपैयाँ परिचालन भएको छ। योसँगै बजार पुँजीकरण १९ खर्ब ७ अर्ब रुपैयाँ कायम भएको छ ।"
लगानीका लागि नेपाल संयुक्त हब बन्न सक्छ,"नयाँदिल्ली प्रधानमन्त्री शेरबहादुर देउवाले लामो समयको अस्थिरतापछि नेपाल अहिले आर्थिक वृद्धिको क्रममा रहेको बताएका छन् । उनले उद्यमी व्यवसायीसँगको छलफलमा उनले लगानीका लागि आग्रह गरेका हुन् । हामी विकासलाई गति दिनको लागि तयार छौं र हामीसँग सहकार्य गर्नका लागि आग्रह गर्दछौं, उनले दिल्लीमा भारतीय उद्योगी एवं व्यापारीहरूलाई सम्बोधन गर्दै भने, म दुवै देशका व्यापारी तथा उद्योगीहरू मिलेर काम गर्नका लागि आग्रह गर्दछु । भारतको पाँचदिने राजकीय भ्रमणमा आएका देउवाले दुई वर्ष अगाडि प्रगतिशील संविधान जारी गरेर लामो समयदेखिको संक्रमणकालको अन्त्य गरेको बताउँदै राजनीतिक उपलब्धि पछि नेपाल आर्थिक उपलब्धितर्फ अगाडि बढ्न चाहिरहेको पनि बताए ।प्रधानमन्त्री देउवाले वर्तमान अवस्थामा अब नेपाल तीव्र आर्थिक विकासको गतिमा बढ्न चाहेको बताउँदै भने, नेपाल वास्तवमा नै लगानीका लागि खुला रहेको छ । नेपालमा लगानी गर्दा समस्या हुँदैन । नेपालका राजनीतिक दलहरूबीच यतिबेला एकैखाले धारणा रहेको उनले बताए । मुलुक आर्थिक हिसाबले निकै संवेदनशील अवस्थामा छ, यस्तो अवस्थामा लगानीको महत्त्व रहन्छ । हामी यो अवसरलाई गुमाउन चाहँदैनौं, देउवाले भने । प्रधानमन्त्रीले भारत र चीन विश्वको आर्थिक शक्तिका रूपमा उदाइरहेको सन्दर्भमा नेपाल पर्यटन, व्यापारी तथा लगानीकर्ताहरूका लागि नेपाल एक संयुक्त हब नै बन्न सक्ने बताए । प्रधानमन्त्री देउवाले नेपालले अर्काे आर्थिक सुधारको युग सुरु गर्न लागेको बताए । सन् १९९० को दशकको सुरुवातमा हामीले अर्थतन्त्रलाई गति दिनका लागि केही बोल्ड नीतिहरू लियौं । मेरो पहिलो कार्यकालमा हामीले भ्याटको कार्यान्वयन गर्यौं, जुन भारतले अहिले भर्खरै कार्यान्वयन गरेको वस्तु तथा सेवा करजस्तै हो, देउवाले भने । प्रधानमन्त्री देउवाले पछिल्लो केही महिनामा नेपालले केही नीतिगत तथा अन्य निर्णयहरू लिएको बताए । देउवाले अरुण तेस्रो तथा माथिल्लो कर्णाली परियोजनालाई अगाडि बढाउनका लागि नेपाल लगानी बोर्डले सहजीकरण गरिरहेको बताए । देउवाले सन् २०३० भित्र नेपाललाई मध्य आय भएको मुलुक बनाउने लक्ष्य लिइएको समेत जानकारी दिए ।"
हिउँदमा भारतबाट थप सय मेगावाट,"काठमाडौं प्रधानमन्त्री शेरबहादुर देउवा र उनका भारतीय समकक्षी नरेन्द्र मोदीले बिहीबार दुई अन्तरदेशीय प्रसारण लाइन रक्सौलपरवानीपुर र कुसाहाकटैयाको संयुक्त रूपमा उद्घाटन गरेका छन् । भारतको राजकीय भ्रमणमा रहेका देउवा र मोदीले नयाँदिल्लीस्थित हैदरावाद हाउसबाट स्विच थिचेर महत्त्वपूर्ण अन्तरदेशीय प्रसारण लाइनको संयुक्त रूपमा उद्घाटन गरेका हुन् ।विद्युत् प्राधिकरणले यी दुई प्रसारण लाइन हुँदै भारतबाट ५०५० मेगावाट बिजुली आयात गर्ने बाटो खुलेको छ । भारतबाट आगामी हिउँदमा यी दुई प्रसारण लाइन हुँदै १ सय मेगावाट बिजुली आयात हुन थालेपछि मुलुकमा लोडसेडिङ नहुने विश्वास विद्युत् प्राधिकरणका अधिकारीहरूको छ । हाल नेपालमा ३ सय ५० मेगावाट हाराहारी बिजुली गइरहेको छ, संयुक्त पत्रकार सम्मेलनमा भारतीय प्रधानमन्त्री मोदीले भने, अब थप सय मेगावाट निर्यात हुन सक्नेछ । तत्कालीन प्रधानमन्त्री केपी ओलीको भारत भ्रमणको समयमा ४०० केभीको ढल्केवरमुजफ्फरपुर अन्तरदेशीय प्रसारण लाइनको उद्घाटन गरिएको थियो । मुलुकलाई नपुग बिजुली ल्याउन र बढी भएका बेला भारतमा बेच्न ढल्केबरमुजफ्फरपुरका अतिरिक्त यी दुई नयाँ प्रसारण लाइन निर्माण गरिएको हो । भारतको सहयोगमा निर्माण गरिएका यी दुवै प्रसारण लाइनको क्षमता १३२ केभी छ । रक्सौलपरवानीपुर प्रसारण लाइनले वीरगन्ज औद्योगिक क्षेत्र र आसपासका क्षेत्रलाई पूर्ण रूपमा लोडसेडिङमुक्त गर्ने योजना प्राधिकरणको छ । कटैयाकुसाहा प्रसारण लाइनबाट आयात हुने ५० मेगावाट बिजुलीले मुलुकको पूर्वी क्षेत्रलाई लोडसेडिङमुक्त गर्न मद्दत गर्नेछ । थप आयात हुने बिजुलीले वीरगन्ज औद्योगिक क्षेत्र र पूर्वी भागलाई बिजुली पर्याप्त हुने भएपछि मुलुकमा उत्पादित र भारतबाट पहिल्यैदेखि आयातिय बिजुलीले मुलुकको बाँकी भागलाई लोडसेडिङमुक्त गर्न सकिने प्राधिकरणका अधिकारी बताउँछन् । नेपालले हाल भारतबाट ३ सय ५० मेगावाटको हाराहारीमा बिजुली आयात गरिरहेको छ । यी नयाँ प्रसारण लाइनबाट थप एक सय मेगावाट विद्युत् आएपछि भारतबाट आयात हुने बिजुली ४ सय ५० मेगावाट पुग्नेछ । यी प्रसारण लाइनबाट आयात हुने बिजुलीको मूल्य ३३ केभी क्षमताका प्रसारण लाइनको भन्दा कम रहेको छ । नेपालभारत विद्युत् आदानप्रदान समितिको बैठकबाट १३२ केभी क्षमताको प्रसारण लाइनबाट आयात गर्ने बिजुलीको मूल्य प्रतियुनिट ८८८ रुपैयाँ (भारु ५५५) कायम गरिएको छ । प्राधिकरणले गत आवमा २०७३७४ मा भारतबाट १४ अर्ब २० करोड रुपैयाँ बराबरको बिजुली आयात गरेको थियो ।"
खोरिया फाँडेर तरकारी,"पाँचथर फालेलुङका किसानहरू खोरिया फाँडेर तरकारी खेती गरी मनग्ये आम्दानी गर्दै आएका छन् । खोरियाको व्यावसायिक खेतीबाट उत्पादित आलु, फलफूल तथा कोसेबाली सीमा नजिकै भारतीय बजारमा महँगोमा बिक्री हुदाँ आम्दानी बढेको हो । फालेलुङ गाउँपालिकाको सिदिन, प्राङबुङ, मेमेङ र एकतीनलगायत उच्च भूभागमा बसोवास गर्ने किसानहरूले खोरियामा तरकारी लगाउने गरेका हुन् । उनीहरूले हरेक वर्ष जंगलको माझमा बुटयान, झारपात, खुलाचौर मासेर बाली लगाउने गर्छन् । लेकाली जंगलको बुटयान, पाखा, बाँझो चौर भस्मे फाँडेर आलु, सिमी, भटमास, केराउ, मटर, मूला, गाजर, जौ, उवा, फापरलगायत व्यावसायिक तरकारी खेती गरेर आयआर्जन गर्दै आएका हुन् । लेकाली जमिनमा फलेको आलु, फलफूल तथा कोसेबाली सीमा नजिकै भारतीय बजारमा बिक्री हुने गरेको छ । गाउँबस्तीबाट निकै टाढा रहेको उच्च भूभागमा पशुपालनका लागि बनाइएका ससाना झुप्रा घर, गाईवस्तुको गोठमा बसेर जीवीकोपार्जनका निम्ति पशुपालन भेडा, बाख्रा, गाई, भैंसी, घोडा, याक, चौंरी पाल्ने र नगदेबालीको व्यावसायिक खेती गर्दै आएको फलेलुङको प्राङबुङस्थित तप्पेका किसान चन्द्रवीर राईले बताए । समुद्र सतहदेखि २ हजार मिटरदेखि ३ हजार ५ सय मिटरसम्मको उचाइमा रहेको भारतको दार्जिलिङस्थित सिंहलीला हिमशृंखलासित सीमा जोडिएको सिदिनको कात्तिके, सिस्ने, छिरुवा, प्राङबुङको तप्पे, सुर्केथाम, चारराते, सन्तपुर, जलजलालगायत आसपासको क्षेत्रमा व्यावसायिक तरकारी खेती फस्टाएको छ । यस वर्ष फँडानी गरिएको भस्मे खोरियामा आलु, केराउ, सिमी, बोडी, जिम्बु, चिराइतो, सतुवा, लोठसल्ला, लोक्ता, अर्गेलीलगायत विभिन्न जडीबुटी रोपेको स्थानीय किसान राईले बताए । लेकाली भूभागमा भेडा, बाख्रा, गाई, चौंरीपालन व्यवसायसमेत फस्टाएको छ । चौंरीको दूधबाट नौनी, घिउ, छुर्पी, स्यार्गेम बनाएर बिक्री गर्दै आएको अर्का किसान मानबहादुर राईले बताए । तरकारी खेतीका लागि लेकमा पर्याप्त मालिंगो हुने भएकाले मालिङगोको थाँक्रा हाल्न सजिलो छ । फालेलुङ गाउँपालिका तप्पेकी ३७ वर्षीया अमृता राईले भस्मे खोरियामा रोपेर हरेक वर्ष ६ मन (प्रतिमन ४० केजी) चिराइतो, आलु, बोडी, सिमी, मटर ४० मन उत्पादन गर्दै आएको बताइन् । उनले लोक्ता, लोठसल्ला, अर्गेली लगाएकी छन् । उनीजस्तै टीकादेव राईले एक दर्जन गाईवस्तु, तीन दर्जन बाख्रा, दुई दर्जन भेडा पाल्छिन् । यहाँ जे उत्पादन गरे पनि बिक्री हुन्छ, अर्का किसान चन्द्रवीर राईले भने, गाईवस्तु, भेडा, बाख्रा, खसी, याक, चौंरी, घिउ, दूध, छुर्पी सबै कुरा भारतीय बजारमा बिक्री हुन्छ । तप्पेका रामजित राई, दीपक राई, देउपति राई, कुमार राई, मछिन्द्र राई, तस्बिर राई र हर्कबहादुर राईले यही पेसा गरेर जीविकोपार्जन गर्दै आएका छन् । कृषिजन्य वस्तुको खरिद बिक्रीका लागि सिदिनको कात्तिकेमा नाकबहादुर राईले दुईवटा घोडा किनेका छन् । तरकारी लिन गाडी नआएको बेला उत्पादित कृषिजन्य वस्तुको घोडालाई बोकाएर निर्यात गर्दै आएका छन् । भारतको दार्जिलिङसित सीमा जोडिएको पाँचथरको फालेलुङ क्षेत्रमा उत्पादित कृषि तथा दुग्धजन्य वस्तुको खरिद बिक्रीसमेत भारतीय बजारमा हुने गरेको छ । यस क्षेत्रका किसान तथा चौंरीपालन व्यवसायीको व्यापारिक सम्बन्ध, किनमेल, खरिद बिक्री र आर्थिक कारोबार नै भारतीय बजारमा निर्भर छ । भारतको पश्चिम बंगाल सरकारले दार्जिलिङ र इलाम, पाँचथरको सिमाना हुँदै पशुपतिनगरदेखि सन्दकपुरफालोटच्याङथापूसम्म सीमा सडक निर्माण गरेको छ । त्यहाँ भारतीय सवारी मात्र सञ्चालित छन् । भारतीय सीमा सन्दकपुरदेखि फालेलुङको प्राङबुङसम्म भारतीय जिप, ट्रक र ल्यान्डरोवरजस्ता सवारीले यात्रु तथा व्यापारिक सामग्री ओसारपसार गर्दै आएका छन् । भारतसित सडक सञ्जालले जोडिएकाले फालेलुङ र याङवरक गाउँपालिकाको माथिल्लो भेगका बासिन्दाले उत्पादन गरेका तरकारी, जडीबुटी बिक्री गर्न सजिलो भएको छ । खाद्यान्न, नुन, तेल, मसला, चामल, लत्ताकपडा, खाद्यान्न, भाँडाकुँडासमेत भारतीय बजारबाटै आयात हुने गरेको फालेलुङ गाउँपालिका प्राङबुङस्थित तप्पेका चन्द्रवीर राईले बताए । उनका अनुसार यहाँका किसानले उत्पादन गरेको नगदेबाली लोक्ता, अर्गेली, चिराइतो, लोठसल्ला, आलु, तरकारी भारतीय व्यापारीले किनेर लैजान्छन् ।फालेलुङ आसपासको क्षेत्रमा कृषि तथा पशुपालन व्यवसाय उल्लेख्य मात्रामा फस्टाए पनि भौगोलिक विकटताका कारण जिल्ला कृषि विकास र पशु सेवा कार्यालयले अनुगमन गर्न नसकेको वरिष्ठ कृषि विकास अधिकृत कमलेश तिवारीले बताए । फालेलुङको सिदिनमा ९ हेक्टर जमिनमा बेमौसमी तरकारी खेती हुने गरेकामा बर्सेनि १ सय ८ टन, प्राङबुङमा १४ हेक्टर जमिनमा १ सय ६९ टन, एकतीनमा १२ हेक्टर जमिनमा १ सय ४५ टन र मेमेङमा ९ हेक्टर जमिनमा १ सय ९ टन तरकारी उत्पादन हुने गरेको जिल्ला कृषि विकास कार्यालयले जनाएको छ । तर यी गाउँको लेकाली भेगमा उत्पादित कृषिजन्य वस्तुको तथ्यांक नभएको वरिष्ठ कृषि विकास अधिकृत कमलेश तिवारीले जनाए । उनका अनुसार सिदिनमा ८ सय ४७ घरपरिवार, एकतीनमा १ हजार १ सय ३४, मेमेङमा ९ सय ४० र प्राङबुङमा ८ सय चार घरपरिवाले कृषि व्यवसाय गर्दै आएका छन् ।"
उडान नहुँदा यात्रु अलपत्र,मुगु (कास) भारी वर्षाका कारण रारा विमानस्थलमा उडान नहुँदा यात्रु अलपत्र परेका छन् । तीनदेखि मुगुनेपालगन्ज उडान नभएपछि यात्रुहरू अलपत्र परेका हुन् । मुगु सदरमुकामका होटलहरूमा यात्रुको चाप बढेको छ । जहाजको प्रतीक्षा गर्दागर्दै खर्च सकिएपछि अधिकांश यात्रु घर फर्किन बाध्य भएका छन् । उपचारका लागि नेपालगन्ज जाने बिरामीहरू बढी समस्यामा परेका छन् । दुई दिनसम्म विमानस्थलमा बसेर जहाज नआएपछि बिरामीलाई बोकेर घर फर्किनुपरेको सोरु गाउँपालिकाका दानसिंह विष्टले बताए । मौसम नखुल्दासम्म जहाज नआउने एयरलाइन्सका कर्मचारीको भनाइ छ ।
४ दिनदेखि रोकिएका कन्टेनर भित्रिए,"मोरङ जोगबनी नाकामा रोकिराखिएका सयौं मालबाहक ट्रक तथा कन्टेनर सुनसरीस्थित भन्टाबारी छोटी भन्सारबाट नेपाल भित्रिएका छन् । भारतको मिरगन्जस्थित प्रमाण पुलमा बाढीले क्षति पुर्याएपछि अवरुद्ध आयातनिर्यात भन्टाबारीबाट सुचारु भएको हो । झन्डै चार दिनदेखि कन्टेनरहरू जोगबनी नाका थन्किएका थिए । उद्योगी तथा व्यवसायीहरूले चाडबाडका लागि तेस्रो मुलुक र भारतबाट ल्याउन लागिएको समान जोगबनी नाका रोकिएको भन्दै विकल्पमा भीमनगरभन्टाबारी छोटी भन्सार सञ्चालनमा ल्याउनुपर्ने माग राख्दै आएका थिए । नेपाल र भारतका प्रतिनिधिबीचको सहमतिपछि नाका परिवर्तत गरिएको हो । साताअघि आएको बाढीले सीमावर्ती नाका जोगबनी आउने रेलको पटरी बगेको छ भने मिरगन्जघाटको प्रमाण नदीमा बनाइएको पुल क्षतिग्रस्त छन् । यी मार्ग अवरुद्ध भएपछि आइतबारदेखि जोगबनी नाकामा आयातनिर्यात ठप्प थियो । त्यसलगतै समस्या समाधान गर्न उद्योग संगठन मोरङ र मोरङ व्यापार संघले संयुक्त पहल थालेका थिए । नेपाल सरकारका तर्फबाट मोरङका प्रमुख जिल्ला अधिकारी रामप्रसाद आचार्य, विराटनगर भन्सार कार्यालयका अधिकृत र भारत सरकारका तर्फबाट जोगबनी भन्सारका डेपुटी कमिस्नर पवन कुमारबीच विराटनगरमा वैकल्पिक नाका सञ्चालन गर्न बुधबार सहमति भएको थियो । भन्टाबारी नाकाबाट बिहीबारदेखि मालसामान बोकेका सवारी साधन आउन थालेको उद्योग संगठनका अध्यक्ष मुकेश उपाध्यायले बताए । संघका कार्यबाहक अध्यक्ष प्रकाश मुन्दडाले आइतबार साँझदेखि भारतको बथनाहामा रोकिराखेको भारत तथा तेस्रो मुलुकबाट आएका मालसामान बोकेका १ हजारभन्दा बढी सवारी साधन बिहीबार बेलुकासम्ममा आइपुगेको बताए । उनले पुलमा क्षति पुगेर जोगबनीको बाटो अवरुद्ध भएपछि सय किलोमिटर दूरी तय गरी मालबाहक साधन ल्याएको जनाए । उनले भने, यसबाट ढुवानी लागत बढेको छ । रेल र सवारी साधन दुवै अवरुद्ध भएपछि दैनिक ६ करोड भन्सार असुली गर्दै आएको विराटनगर भन्सार कार्यालयमा हिजोआज दैनिक ४० लाख रुपैयाँ मात्रै असुली भइरहेको छ । सुनसरी मोरङ औद्योगिक कोरिडोर उद्योगका कच्चा पदार्थ ४ दिनदेखि बिहारको बथनाहास्थित सडकमा अलपत्र थिए । कोरिडोरका उद्योगमा कच्चा पदार्थको अभावमा बन्द हुने अवस्थामा थियो । उद्योग संगठनका उपाध्यक्ष प्रदीप मुरारकाले ट्रक कन्टेनर भारतीय भूमिमा रोकिँदा विलम्ब शुल्कसमेत तिर्नुपरेको गुनासो पोखे । एक दिन ट्रक रोकिँदा ४ हजार रुपैयाँ र कन्टेनरसहित ट्रकको ११ हजार रुपैयाँ डिटेन्सन शुल्क तिर्नुपर्ने उनले बताए । भारतको जोगबनी थानाका प्रहरीले पुलबाट सवारी साधन आवागमनलाई आइतबार साँझ ५ बजेबाट रोक लगाएको थियो । प्रहरीले हलुका सवारी साधन मोटरसाइकल, सिटी रिक्सा, कार, जिप भने यात्रु ओरालेर आवतजावत गर्न दिइरहेको छ । रेल र सवारी साधन आवतजावत नभएपछि विराटनगर हुँदै जोगबनी नाकाबाट भारतमा पढ्न जाने विद्यार्थी, बिरामी र रोजगारीका लागि भारत जानेलाई समस्या भएको छ । उनीहरू वैकल्पिक बाटोबाट जाँदा व्ययभार बढेको गुनासो पोखेका छन् । डेपुटी कमिस्नर पवन कुमारले पुल मर्मतका लागि १५ दिन र रेल सेवा सुचारु हुन झण्डै महिना लाग्न सक्ने बताए ।"
नेपालले बलियो चुनौती पेस गर्ने,साफ यू१५ : आजका खेलनेपालविरुद्ध बंगलादेश समय : ३ बजे (सातदोबाटो) भारतविरुद्ध भुटान समय : ३ बजे (हल्चोक)
युरोपियन च्याम्पियन्स लिग ड्र,साफ यू१५ : आजका खेलनेपालविरुद्ध बंगलादेश समय : ३ बजे (सातदोबाटो) भारतविरुद्ध भुटान समय : ३ बजे (हल्चोक)
यू८ मा निश्चल र सुप्रिया विजेता,"काठमाडौं (कास) आयोजक लिटिल एन्जल्सकी सलोनी तामाङ र एसकी रायना शाह १० औं एलएजेटीआई अन्तरस्कुल जुनियर खुला टेनिसको यू१४ गल्र्स सिंगलतर्फ सेमिफाइनल पुगेका छन् ।बिहीबार सलोनीले इलिम किड्सकी शिरिस्ता राईलाई ६१, ६२ र रायनाले एलएकी शुभाङगीलक्ष्मी शाहलाई ६०, ६३ ले हराए । सेन्ट जेभियर्सकी ईशाश्री शाहले एस्टर एकेडेमीकी स्नेहा यादवलाई ६०, ६१ र रातो बंगलाकी सर्भानी श्रेष्ठले कान्जिरोवाकी प्रकृति श्रेष्ठलाई ६३, ६४ ले हराउँदै सेमिफाइनल पक्का गरे । यू१४ ब्वाइज सिंगलमा सेन्ट जेभियर्सका आदित सुवेदीले पुलिस स्कुलका चिराग तिमल्सिनालाई ६१, ६२, शुभताराका सम्यकभूषण वज्राचार्यले सेन्ट जेभियर्सका इभ्येक जोशीलाई ६४, ७६, कान्जिरोवाका निशान श्रेष्ठले पुलिसका सरोज लामालाई ६४, ६४ र अक्षराका आदित्य सुवेदीले पुलिस स्कुलकै निश्चल अधिकारीलाई ६१, ६२ को सोझो सेटमा हराए । सबै विजेता सेमिफाइनल पुगे ।यू८ ब्वाइज सिंगलमा सेन्ट जेभियर्सका निश्चल जोशी विजेता भए । उनले फाइनलमा युलेन्सका बोरिस अधिकारीलाई १०१, ११९ ले हराए । सेन्ट जेभियर्सका असब हाडा र कस्मिकका हर्षित चन्द तेस्रो भए । गल्र्समा सरस्वती बोर्डिङकी सुप्रिया तामाङ च्याम्पियन बनिन् । उनले फाइनलमा युनिभर्सलकी समृद्धि महर्जनलाई १०८, १०१२, १०४ ले हराइन् । फ्रेन्च स्कुलकी नाला जे मास्के र द ब्रिटिस स्कुलकी साम्राज्ञी लामा तेस्रो भए ।"
जुडो टोली बुडापेस्ट जाने,काठमाडौं (कास) विश्व जुडो च्याम्पियनसिपमा नेपालका तीन खेलाडीले भाग लिने भएका छन् । त्यसका लागि उनीहरू शुक्रबार हंगेरी जाँदै छन् । अगस्ट२८देखि ४ सेप्टेम्बरसम्म हुने प्रतियोगितामा २ महिला र १ पुरुष खेलाडी सहभागी हुँदै छन् । महिला ६३ केजी तौल समूहमा फुपुल्हामु खत्री र ५७ केजीमा मनिता श्रेष्ठ प्रधानले प्रतिस्पर्धा गर्नेछन् । पुरुष ८१ केजी तौल समूहमा मोहन सुनुवारले भागलिने छन् । अन्तिम अन्तराष्ट्रिय प्रतियोगिता खेलिरहेका मोहन आफ्नै खर्चमा हंगेरी जान लागेका हुन् । टोली प्रशिक्षकमा पदमबहादुर बुढाथोकी छन् ।यसअघि सन् २०१५ मा कजाकस्तानमा भएको विश्व च्याम्पियनसिपमा नेपालबाट २ खेलाडीले सहभागिता जनाएका थिए । नेपालले अहिलेसम्म विश्व च्याम्पियनसिपमा कुनै पदक ल्याउन सकेको छैन ।
विल्सन र निम्स भिड्ने,काठमाडौं (कास) विल्सन एकेडेमी र निम्स पाँचौं रेडियन्ट कप अन्तरस्कुुल बास्केटबलको सिनियर ब्वाइजतर्फ फाइनल पुगेका छन् । विल्सनले नालन्दालाई ३६२३ स्कोरले हरायो । विल्सनका क्षितिज मगरले ११ स्कोर गरे। विशाल बुढाथोकीको १६ स्कोरमा निम्सले इनोभेटिभलाई ५०४४ ले हरायो । जुनियर ब्वाइजमा पुष्पसदन र ग्रिनफिल्ड फाइनल भिड्ने छन् । पुष्पसदनले निम्सलाई २६१७ ले हराउँदा रोजिन महर्जनले ११ स्कोर गरे । आयोजक रेडियन्टविरुद्ध ग्रिनफिल्ड ३१२५ ले विजयी भयो । विजेताका उमेश दाहालले ५ स्कोर जोडे ।
आदित्यको पुनरागमन,"काठमाडौं (कास) चोटका कारण शल्यक्रिया गरेर विश्राममा रहेका राष्ट्रिय टोलीका डिफेन्डर आदित्य चौधरी प्रशिक्षणमा फर्केका छन् । एएफसी एसियन कपको छनोट चरणअन्तर्गत यमनविरुद्धको दोस्रो खेलमा आदित्यको घुँडामा चोट लागेको थियो । लगत्तै शल्यक्रिया गरेका आदित्यले टोलीको जापान भ्रमण गुमाएका थिए ।जापानबाट आइतबार स्वदेश फर्किएको टोलीले बिहीबार प्रशिक्षण सुचारु गरेको छ । जापान गएका २४ खेलाडीसहित अरु ४ खेलाडी पनि प्रशिक्षणमा होमिएका छन् । राष्ट्रिय टोलीका नियमित सदस्य किरण चेम्जोङ र रोहित चन्द भने विदेशमा रहेर व्यावसायिक फुटबल खेलिरहेका छन् ।राष्ट्रिय टोलीका प्रशिक्षक राजुकाजी शाक्यले जापानबाट फर्केपछि टोलीलाई केही समय विश्राम दिएको बताए । हामीले जापानमा १० दिनसम्म लगातार प्रशिक्षण र केही मैत्री खेल खेल्यौं । खेलाडीहरू तीन दिनको विश्रामपछि आजबाट प्रशिक्षणमा फर्किए, शाक्यले बिहीबार भने, चोट बोकेका डिफेन्डर आदित्य र रन्जित धिमाल पनि टोलीमा फर्किएका छन् । जापान भ्रमणमा सहभागी नभएका रन्जन विष्ट र जर्ज प्रिन्स कार्की पनि प्रशिक्षणमा सामेल हुन्छन् । रोहित र किरण भने केही समयपछि मात्र टोलीमा मिसिन आइपुग्ने छन् ।चोटबाट पुनरागमन गरेका डिफेन्डर आदित्यले आफू पूर्ण रूपमा तयार रहेको जानकारी दिए । शल्यक्रियापछि सम्पूर्ण दुखाइ हराइसकेको छ । मैले टोली जापानमा रहँदा आफैं जिम र फिटनेसमा ध्यान दिएको छु । अब आफ्नो फिटनेस सुधार गर्ने मेरो मुख्य लक्ष्य छ । ताजकिस्तानसँग पुनरागमन गर्नेमा विश्वस्त छु ।उनले भदौ २० मा ताजकिस्तानसँगको खेल नेपालका लागि महत्त्वपूर्ण रहेको बताए । हामीले सुरुका दुई खेलमा १ अंक जोडेका छौं । ताजकिस्तानविरुद्ध घरेलु मैदानमा खेल्ने हुनाले जित हात पार्नु जरुरी छ, आदित्यले भने, विपक्षी टोली तुलनात्मक रूपमा बलियो भए पनि जित हात पार्ने लक्ष्य छ । ३ अंक हासिल गरे ठूलो राहत मिल्नेछ ।यमनविरुद्धको खेलमा चोटका कारण बाहिर रहेका रन्जन र रन्जित पनि ३० सदस्यीय प्रारम्भिक टोलीमा छन् ।"
शक्ति हङकङ नजाने,"काठमाडौं (कास) राष्ट्रिय क्रिकेट टोलीका भेट्रान स्पिनर शक्ति गौचन स्वास्थ्यस्थिति ठीक नभएका कारण हङकङ भ्रमणमा नजाने भएका छन् । नेपालले अक्टोबर १३ र १५ मा हङकङसँग हुने विश्व क्रिकेट लिग च्याम्पियनसिपमा प्रतिस्पर्धा गर्दै छ । पायल्स पूरा निको नभएकाले मैले हङकङ जाने टोलीबाट आफ्नो नाम फिर्ता लिएको छु, यसबारे मैले प्रशिक्षक जगत टमाटा र व्यवस्थापक रमन सिवाकोटीलाई निवेदन पठाएर जानकारी गराइसकेको छु, गृहनगर भैरहवाबाट शक्तिले कान्तिपुरसँग भने । ३३ वर्षे देव्रेहाते स्पिनर शक्तिले केन्यासँग नेपालले खेलेको विश्व क्रिकेट लिग च्याम्पियनसिपको पछिल्लो दुवै अन्तर्राष्ट्रिय खेल खेलेका थिए । शक्तिले च्याम्पियनसिपका १० मध्ये ९ खेल खेल्दै ५ विकेट लिएका छन् । शुक्रबार सुरु हुने राष्ट्रिय टोलीको बन्द प्रशिक्षणमा डाकिएका २५ खेलाडीमा शक्ति पनि थिए । शक्तिका अनुसार तीन महिनाअघि टाइफाइड भएको थियो । त्यसबाट मुक्त भएपछि उनलाई पायल्सले च्यापेको थियो । दुई साताअगाडि निको भएर आफैं अभ्यासमा फर्किएको समयमा पुन: पायल्स भएपछि हङकङ जान नसक्ने भएको शक्तिले जनाए । म पूरै खेल्न नसक्ने भएको त होइन तर आगामी महिनामा नेपाली क्रिकेटको महत्त्वपूर्ण समय भएकाले जोखिम लिन नखोजेको हुँ, उनले भने ।"
युर्निभर्सियाडमा निशाको हार,काठमाडौं (कास) ताइपेईमा जारी २९ आंै युनिभर्सियाड खेलकुदमा नेपालको पदक सकिएको छ । तेक्वान्दोबाट पदक आशा गरिएकी ओलम्पियन निशा रावल भारतीय रादाली बरुवासँग २२८ अंकले पराजित भइन् । उनले ७६ केजीमाथिको तौल समूहमा प्रतिस्पर्धा गरेकी थिइन् । टेबलटेनिसमा बिहीबार नेपाली खेलाडीले पराजय बेहोरेका छन् । पुरुष युगलतर्फ करण राई र भावु जोशीको जोडी बेल्जियमका जोडीसँग ३१ ले पराजित भयो ।
आफ्नै रफ्तारमा सन्तोष,"सन्तोष जी, कता हराउनु भयो ?, हालसालै एक मित्रले गायक सन्तोष लामालाई सोधेछन् । कहाँ खोज्नु भयो र भेटाउनु भएन ?, सन्तोषले प्रतिप्रश्न गरे ।त्यस्तो त हैन । मिडियातिर खासै देखिनु हुन्न, त्यही भएर, ती सज्जनले थोरै अन्कनाउँदै जवाफ दिए ।मिडियामा बारम्बार देखानपर्ने र गीत भाइरल नहुने कलाकारले यस्तै तीखा सवाल सामना गर्नुपर्छ सधैं । यसबाट आजीत भइसकेका छन्, सन्तोष । नहुनु कसरी ? म्युजिक बाहेक आजसम्म केही गरेकै छन् । भनुँन, अरु काम जानेका छैनन् । जाने पनि मन मान्दैन । यत्ति चाहीं हो की, धेरै होइन, राम्रो । बिकाउ हैन, टिकाउ गीत गाउँछन् । तर सेल्फमार्केटिङ गर्न जान्दैनन्, आउँदैन पनि । लजालु स्वभावका सन्तोष मुस्कुराए, त्यसैले म म्युजिकमै व्यस्त हुँदा पनि कतिपयलाई हराएको झैं लाग्दोरहेछ तर यथार्थ त्यस्तो होइन । सबै आर्टिस्टको आफ्नै गति हुन्छ ।सन्तोषको परिचयको पहिलो आधार हो, नेपाली तारा । २०६४ सालमा उनले नेपाली तारा सिजन टूको उपाधि चुमे । आजकल नेपाल आइडलको जति हल्लीखल्ली छ, उतिबेला नेपाली ताराको चर्चा यो भन्दा कम थिएन । त्यति ठूलो स्केलको नेपालको पहिलो म्युजिक रियालिटी शो न पर्यो । पहिलो सिजनका विजेता दीपक लिम्बुले लोकप्रियताको शिखर चुमेकाले पनि नेपाली ताराको साख बढेको थियो । त्यसैले धेरैलाई लाग्छ, नेपाली ताराले सन्तोषलाई एक्कासी हिट बनायो ।धादिङको नौबिसे४, खत्रीपौवा (हाल धुनेबेसी नगरपालिका८) मा हुर्किए, सन्तोष । सिमाकै गाउँ भएकाले पढाईचाहीं काठमाडौंको वाडभञ्जाङमा र संगीतयात्रा सुरु भयो तिम्रो सुर मेरो गीतको बालसंस्करणबाट । उनी ८ कक्षामा पढ्थे । उक्त शोको क्वाटरफाइनलसम्म पुगे । गायन प्रतिस्पर्धामा आफ्नो रस पस्नुको रहस्य सुनाए उनले, केही नसिकीनजानी क्वाटरफाइनलसम्म पुगें । त्यसैले संगीतप्रति निकै सम्मोहित भएँ ।तिम्रो सुर मेरो गीत पछि सन्तोष इमेज एफएमको गायन प्रतियोगिता स्वर संगममा पुगे । आईए पढ्दापढ्दै यसको दुई संस्करण जिते । जोश झन् बढ्यो । त्यसपछि कान्तिपुर एफएमले आयोजना गरेको कान्तिपुर डबलीको फाइनल पुगे । यसरी सहभागी हुदा उपाधि चुम्ने लोभ हुन्थ्यो नै, त्यो भन्दा ज्यादा उनमा केही सिक्ने र आफूमा आत्मविश्वास बढाउने ध्येय थियो । उनी २०६२ सालमा रेडियो नेपालको राष्ट्रिय आधुनिक गायन प्रतियोगिताको उत्कृष्ट दशमा अटाए । यसपछि बल्ल सुरु भएको थियो, नेपाली ताराको यात्रा ।पहिलो सिजनमा सन्तोष उत्कृष्ट २० बाट बाहिरिए । फेरि लाइन बसेरै अडिसन दिए दोस्रो संस्करणमा । धन्न टप २० बाटै बाहिरिएछु र, टप टेनमा पुगेर आउट भएको भए धेरैले चिन्थे र दोस्रो सिजनमा अडिसन दिन गाह्रो हुन्थ्यो । उपाधी पनि जितिदैन्थ्यो, उनले ठट्टा गरे । अर्को लोकप्रिय रियालिटी शो बागिनामा टप फाइवमा पुगेरपनि उनले त्यसलाई नेपाली ताराको लागि गिभअप दिए ।२१ वर्षकै उमेरमा यति लोभलाग्दो सफलता पाए । तर सोही अनुरुप समय र सन्दर्भ उनको पक्षमा उभिएन । नेपाली तारा २ को टप टेनहरु कन्सर्टका लागि देशका मुख्य सहरमा पुग्दा प्रशान्त तामाङलाई इन्डियन आइडलमा जिताउन पैसा संकलन भइरहेको थियो । ध्यान प्रशान्त तिरै तानिएको थियो । अनि सन्तोषले उपाधी जितेको र प्रशान्त काठमाडौं आएको खबर एकैदिन खबर आएको थियो । त्यसैले उनलाई घरीघरी लाग्छ, स्याडोमा परियो । तर यो भन्दा पीडाचाहीं उपाधी जितेपछिका तीन वर्षसम्म भयो, जतिबेलासम्म उनको सोलो एल्बम निक्लिएन । ती नमिठा पलहरु उनले सम्झिए, त्यतिबेला जो भेटे पनि एल्बम कहिले आउँछ भनेर सोध्धे । उत्तर दिदा दिदा थाकिसकेको थिएँ । मलाई त डिप्रेसन नै होला जस्तो भएको थियो ।तर त्यसको एउटै कारण एल्बम ननिक्लनु मात्र रहेनछन । उनले आफ्नो तीतो अनुभव सुनाए, नेपाली तारा भएपछि केके न पाइन्छ भन्ने भ्रम थियो । त्यो त्यही अनुरुप पुरा भएन । अर्कातिर ओभरनाइटको फेम व्यवस्थापन गर्न जानिएन पनि । उचित समन्वय गर्न नसक्दा विदेशबाट आएका कन्सर्टका अफरहरुसमेत गुमाउनु परेछ । अरुका एल्बमका लागि एकाध गीत रेकर्ड नगरेका होइनन् तर बजारमै आएनन् । बडो कष्टकर बिते ती दिनहरु । ०६७ मा पहिलो एकल एल्बम बटुवा आएपछि भने सन्तोषले सन्तोषको स्वास फेर्न पाएछन् । त्यो वर्ष त्यस्तो म्युजिक अवार्ड सायदै थियो, जसमा बटुवाको शिर्ष गीत नोमिनेसनमा नपरेको होस् । केही अवार्ड पनि जिते । त्यसपछि पाश्र्व गायनमा पनि अवसर पाए । पहिलो फिल्म थियो, भगवान सबैको । गीतको बोल थियो, बबाल । संगीतकार चेतन सापकोटा । उनी फेरि मुस्कुराए, प्ले ब्याग सिंगिङ गर्न पाएर दंग परेको थिएँ । तर पारिश्रमिक पाइएन । खिस्रिक परियो । सन्तोषले झन्डै तीन दर्जन फिल्मका लागि गीत गाएका छन् । भिषा गर्लको एकै छिनमा, प्रेमगीतको मैले सोचेको जस्तो, बिर्खेलाई चिन्छस्को शिर्ष औधी रुचाइए । प्रदर्शनका लागि तयार रोमियो फिल्मको बाबरी गीत हिट छ यतिबेला । यसबीचमा उनका अरु दुई एल्बम निस्किए, अम्बर (सन् २०१२) र अक्षता (२०१४) । नयाँ एल्बमका गीतहरु रेकर्डिङ गरिरहेका छन् । कम्पोजिसनमा पनि ट्राई मार्दैछन् । नेपाली तारा ३ र सिंगिङ स्टारको होस्ट गरे ।उनको मिहनेत र लगनशीलता जारी छ । संघर्षको रफ्तार अझ मत्थर भएको छैन, गीत गाउने सवालमा । तर उही कन्सर्ट आयोजक र म्युजिक कम्पनीलाई चाकडी गर्न भने स्वाभिमानले दिदैन । काम नपरी रेकर्डिङ स्टुडियो धाउदैनन् । बरु घरमै रियाज गरेर बस्छन् । चल्तीका होइन्, अब्बल गीत गाउन खोज्छन् । हो पनि, कन्सर्ट र रेकर्डिङहरु त्यति व्यस्त छैनन् तर गुनासो रत्तिभर छैनन् । आफ्नै तालमा रमाइरहेका छन् । उनी ढाँटदैनन्, कहिलेकाहीं अगाडी बढ्न हतारो हुन्छ । इजी वे रोज्न मन लाग्छ । तैपनि आफूलाई सम्हाल्छु । साहित्य र सिनेमाका पारखी यी गायक भन्छन्, मलाई खहरेभन्दा निरन्तर बगिरहने खोल्सी प्रिय लाग्छ ।"
क्याम्पेन फर बेटर चितवन,"उच्च शिक्षा अध्ययन गरी सकेपछि कहां जाने ? जागिर खाने । नत्र थप अध्ययनका लागि विदेश जाने । उतै बस्ने । उतै जब गर्ने । युथ जेनेरेसनलाई सामान्य भइसकेको छ ।नेपाल बस्नेभन्दा विदेश पलायन हुने युथको जमात बाक्लो छ । चितवनस्थित भरतपुरका २६ बर्षीय सागर कार्कीको भने फरक मत व्यक्त गर्छन् । सिभिल इन्जिनियरिङ सकेका उनी सामाजिक काममा सक्रिय छन् । उनी बेटर चितवन का क्याम्पेनर हुन् । यसमा उनलाई साथ दिनेहरू ७० जना भइसकेका छन् ।जहां विपत्ति आईपर्छ । त्यहां उनको टोली पुग्छ । घाम पानी, बाढी पहिरो केही भन्दैनन् । बास्तविक पीडितको घर गाउँ पुगेर दु:ख सुख बुझ्छन् । सहयोग अभियान चलाउँछन् । विभिन्न संघसंस्था मिलेर पीडितको घरमा सहयोग पुर्याउंछन् । उनीहरु विभिन्न विषय लिएर अध्ययन गरिरहेका छन् । सामाजिक कायमाृ भने एकजुट हुन्छन् । मास्टर्स पढ्ने तयारीमा छु, सागर भन्छन, सामाजिक काम मेरा लागि नशा झैं भएको छ । उनी टाइम म्यानेजमेन्टमा सिपालु छन्, र काम पनि त्यसैअनुसार गर्छन् ।इन्जिनियरिङ पढ्न सजिलो थिएन, उनी भन्छन, रिस्क लिएरै सामाजिक काममा हात हाले तर पढाइलाई कहिल्यै ह्याम्पर हुन दिइँन । उनलार्य परिवारको साथ छ । नराम्रो काममा हात हालेको भए पो सपोर्ट नगर्नु, उनले भने, अहिले समाजमा सबैले मेरो कामको प्रशंसा गर्नु हुन्छ । अभियान सुरु भएको दुई बर्ष भयो । २ जनाबाट सुरु भएको अभियान अहिले ठूलै समूहको भइसकेको छ ।बेटर चितवन एकदिनको ड्रिम होइन, उनी भन्छन्, भविष्यमा पनि निरन्तर राख्नको लागि हो । केही समय अघि आएको बाढीले जिल्लाको विभिन्न भाग डुबानमा परेको थियो । बेटर चितवनले गाउंलेलाई बस्नखान समस्या भयो । सौराहा, माडी र खैरहनीको हर्नरी पुगेर राहत वितरण गर्यो । पीडितको घरदैलोमा पुगे । बास्तविक पीडितको डाटा संकलन गरेर सम्बन्धित निकायलाई राहत वितरण गर्न सहयोग गरे ।नवलपरासी कोल्वाकी २० बर्षीया आस्था लम्साल सामाजिक काममा सक्रिय हुन पाउंदा दंग छिन् । उनी सप्तगण्डकी बहुमुखी क्याम्पसमा बिएस्सी इन्भाइरोमेन्टल साईन्स लिएर चौथो बर्षमा अध्ययनरत् छिन्। विहान क्याम्पस जान्छिन । दिउंसो सामाजिक काममा । साँझ पढ्न ब्यस्त हुन्छिन् ।सानो सहयोगले कसैको मुहारमा खुशी छाउंछ भने किन सहयोग नगर्ने ?, उनी भन्छिन, पढाई सकेपछि जब गर्दै सामाजिक काममा सक्रिय हुने सोच बनाएकी छु । उनी सुरुदेखि यस अभियानमा सक्रिय छिन् । मंगलपुरका अजकुमार यादव पनि सामाजिक काम र पढाईलाई एकसाथ अघि बढाउन पाउंदा खुशी छन् । कलेज लाग्दा पढाइमा ब्यस्त हुन्छु, २१ बर्षिय उनी भन्छन, विदा हुंदा सामाजिक काममा लाग्छु । रामपुरस्थित कृषि तथा वन विज्ञान विश्वविद्यालयमा बिएससीएजीमा अध्ययनरत उनी यस अभियानमा चार महिनायता सक्रिय छन् ।सामाजिक काममा हात हालेपछि सबै समुदायको अवस्था बुझ्दै प्रत्यक्ष भेट्न पाउंदा खुशी लागेको छ, उनी भन्छन, आफ्नो सानो सहयोगलाई अरुलाई खुशी पार्न सकियो भने जोशजाँगर आउंदो रहेछ । सामाजिक काममा लागेपछि उनका परवार पनि दंग छन् ।बसेनीकी १९ बर्षिया रोशनी श्रेष्ठ सामाजिक अभियन्ता बनेर हिंड्दा बोल्ने कन्फिडेन्स बढेको बताउंछिन् । पढाइलाई कुनै असर परेको छैन, विदाको सदुपयोग सामाजिक काममा गरेकी छु । युथले सोसाईटीमा धेरै कुरामा कन्ट्रिब्युट गर्न सक्छन् भन्ने प्रुभ गर्न चाहन्छौं, रामपुरमा बिएसी फिसरिच अध्ययनरत उनले भनिन्, पहिला कुनै कार्यक्रममा जांदा आफुलाई व्यक्त गर्न मन लागेको कुरा पनि लाजले भन्न सक्दिन थिए । सामाजिक काम गर्दै जांदा अहिले त लाज कता भाग्यो थाहा छैन, खुलेर बोल्ने भएकी छु । सबैले चिन्ने भएको छ, यसैमा खुशी लाग्छ ।अभियानमा १५ देखि २९ बर्षका युथ आबद्ध छन् । हाम्रो उद्देश्य हरेक क्षेत्रमा युथलाई प्रोत्साहन गर्नु हो, सागरले भने, युथ बेटर भएपछि मात्र कम्युनिटी बेटर हुनछ, अनि जिल्ला बेटर हुन्छ । उनीहरू कुनैपनि साथीलाई समस्या पर्दा सबै सहयोग गर्न तयार हुन्छन ।जिल्लामा धेरै संघसंस्था छन् तर कोअर्डिनेशन छैन, उनी भन्छन, त्यस्ता संस्थामा लिडरसीपमा कन्फ्लीक्ट छ, हाम्रो सोच भने सबैलाई लिडर बनाउने हो, उनले भने । स्थानीय तहको चुनावको समयमा युथ मिलेर इलेक्सन क्याम्पेन पनि गरेका थिए । उनीहरुको नारा कुनै उम्मेद्वारलाई भोट माग्ने थिएन, योग्य उम्मेदवारलाई भोट दिउँ भन्ने थियो । उनीहरुले एजुकेशन, कल्चर, युथ, इन्भाइरोमेन्ट, टेक्नोलोजी, हेल्थ र इकोनोमी सेक्टरमा काम गर्ने योजना बनाएका छन् । २० स्कुल छनोट गरी त्यसमा टेक्निकल सपोर्ट पनि गरिरहेका छन् । हामी युथले देशको लागि केही गर्नुपर्छ, त्यसैले समाजको उदाहरणीय काम गरेर सबैको प्रिय बन्न चाहन्छौं, सागरले भने ।"
विपत्तिमा एकसाथ,"महोत्तरीमा पीडितलाई झुल आवश्यक छ ।दाउन्नेमा सडक मर्मतका लागि एक दिनलाई बन्द गरिएको छ ।ठाउँठाउँमा सडक अवरुद्ध भइरहेको छ । कसैले हिंड्नुअघि यो नम्बरमा सम्पर्क गरी सडकको अवस्था जानकारी लिनुहोला ।दुई साताअघि तराईंका जिल्लालाई डुबानमा पार्ने गरी आएको बाढीले सयौंको ज्यान लियो र हजारौंलाई घरबारविहिन बनाइदियो । यस्तो विपद्को बेला प्रभावित क्षेत्रमा भएका र पीडितहरूलाई सहयोग गर्न चाहनेहरूले एउटा एपमा जानकारी दिएका थिए ।तराईंमा बाढी आएकै दिन रिलिज भएको थियो नेपाल फ्लड रिलिफ २०१७ । आईओएस र एन्ड्रोइडको लागि यो एप उपलब्ध छ । यसको वेब भर्सन पनि उपलब्ध छ । यो एप काठमाडौंको सेल एप नामक कम्पनीले बनाएको हो ।बाढीका कारण तराई डुबानमा परेको खबर पाउनासाथ रातभर एप र वेब बनाएर विहानै सार्वजनिक गरेको सेल एपका मनोज भट्टराई बताउँछन् । विशेषत: यो एप विपदको बेला राहत र उद्दारमा खटिने भोलिन्टियर लक्षित छ ।बाढीका कारण कहाँ के आवश्यक छ र कहाँ कोको सक्रिय छन् भनेर जानकारी दिने उद्देश्यले आफूले बनाएको एप केही दिनमै लोकप्रिय बनेको र सरकारी निकायदेखि अन्य संघसंस्थाले यसमा जानकारीहरू राखेकोमा उनी खुशी छन् । भन्छन्, सुरुमा आफूले चिनेजानेकाहरूलाई एपको बारेमा बताए, केही दिनमै यो धेरैले प्रयोग गरिरहेको थाहा पाउँदा खुशी लाग्यो ।बाढी गएको केही दिनसम्म यसमा दैनिक दुई सय जनासम्म एकै पटक अनलाइन रहेको उनी बताउँछन् । बाढीको प्रभाव कम भएसँगै यो एप प्रयोग गर्नेको संख्या पनि घट्दो छ । हालसम्म एन्ड्रोइड र आईओएसमा गरी एप करिब दुई हजार पटक डाउनलोड भएको छ ।एपमा नवलपरासीको जिल्ला प्रशासन कार्यालयदेखि ट्राफिक प्रहरीजस्ता सरकारी निकायले पनि आफ्नो जानकारी राखेका छन् ।साथै, राहत वितरणमा पुगेका स्वयमसेवकहरूले पनि आफूले फिल्डमा देखेको अवस्थाबारे जानकारी गराएका छन् । कसैले कुन जिल्लाको कुनकुन ठाउँमा राहत पुगेको छैन् भनेर जानकारी बाँडेका छन् भने कसैले कुन ठाउँमा कुन राहत सामग्रीको आवश्यकता छ भन्ने जानकारी दिएका छन् ।त्यसबाहेक एपमा जरुरी टेलिफोन नम्बरसहित राहत बाँड्न सक्रिय संघसंस्था र व्यक्तिको सम्पर्क नम्बर पनि राखिएको छ ।बाढी आउँदा तत्काल राहत बाँड्न जानेहरूलाई सजिलो होस् भनेर बनाएको एपलाई अन्य विपदको बेला पनि जानकारी आदानप्रदान गर्ने ठाउँको रुपमा विकास गर्ने बताउँछन्, मनोज । हतारहतार गरेर अहिले बनाइएको छ, अब यसलाई सुधारेर अन्य ठाउँ र अन्य प्रकारका विपदको बेला पनि जानकारी बाँड्ने थलो बनाउँनेछु, उनले भने ।हुन पनि नेपालमा हरेक वर्षजसो तराईंमा बाढी जाने भइरहेको छ । त्यसबाहेक हरेक वर्ष आगलागीबाट मानिसहरू प्रभावित हुने गरेका छन् । दुई वर्ष अघिको भूकम्पका कारण भएको अकल्पनीय क्षति हामीले बिर्सिएका छैनौं ।यस्ता विपद्मा हरेक वर्ष राहत सामग्री सुगम ठाउँका पीडितलाई बढी दिइने, एकै ठाउँका पीडितलाई राहत दिन धेरै व्यक्ति र संघसंस्था पुग्ने तर केही पीडितले भने राहतै नपाउने गुनासो आइरहने गरेको छ ।नेपाल फ्लडरिलिफजस्ता प्लेटफर्मले भने राहत उपलब्ध गराउनेहरूबीच जानकारी बाँड्न र कहाँ कहाँ राहत पुगेको छैन् भनेर जानकारी दिन सजिलो बनाउँनेछ । त्यसैले होला, तराईमा बाढी आएको रात बनाएर विहानपख सार्वजनिक भएको नेपाल फ्लड रिलिफ एप तत्काल राहत लिएर विपद क्षेत्रमा पुग्ने स्वयमसेवकको लागि उपयोगी बन्यो ।"
एन्ड्रोइड ओ सार्वजनिक,"एन्ड्रोइड अपरेटिङ सिस्टमको पछिल्लो भर्सन एन्ड्रोइड ओ अर्थात एन्ड्रोइड ८० यो साता सार्वजनिक भएको छ। गुगलले यसको पूरा नाम एन्ड्रोइड ओरियो राखेको छ ।डेभलपर भर्सन केही महिनायता उपलब्ध हुँदै आाएपनि यसको पूर्ण रुप प्रयोगकर्ताले सन् २०१७ को अन्त्यतिर पाउँनेछन् ।गुगलले आफ्नो हरेक एन्ड्रोइड भर्सनको नाम अंग्रेजी वर्णानुक्रमअनुसार मिलाएर त्यसलाई कुुनै खानेकुराको नामसँग जोड्दै आएको छ ।एन्ड्रोइडओमा सेक्युरिटीलाई फोनको स्पिड सुधार्न काम गरिएको गुगलले जनाएको छ । यसमा सामान्य सुधारबाहेक खासै धेरै नयाँ फिचर राखिएको छैन् ।तथ्यांकअनुसार करिब १३ प्रतिशत एन्ड्रोइड प्रयोगकर्ताले मात्रै एन्ड्रोइड एनप्रयोग गर्छन् ।आठौं जेनेरेशनको प्रोसेसर सार्वजनिकचिप निर्माता कम्पनी इन्टेलले आफ्नो कोर फाइभ र कोर सेभेनको आठौं जनेरेशनको प्रोसेसर सार्वजनिक गरेको छ । यो साता सार्वजनिक भएको प्रोसेसरले सातौंको भन्दा ४० प्रतिशत छिटो काम गर्न सक्ने कम्पनीको दाबी छ ।नयाँ प्रोसेसर थ्रीडी, भीआर, फोरके भिडियोजस्ता नयाँ प्रविधि मैत्री हुने कम्पनीले जनाएको छ । यसमा अघिल्ला जस्ता एउटा प्रविधिमा केन्द्रित नभई प्रयोगकर्ताको सुविधालाई ध्यान दिएर बनाइएको कम्पनीको भनाइ छ ।इन्टेलकाअनुसार नयाँ प्रोसेसरसहितको पहिलो ल्यापटप भने सेप्टेम्बरदेखि बजारमा आउँनेछ । नयाँ प्रोसेसर राखिएको पहिलो ल्यापटप ओइएमको हुनेछ ।"
आठौं जेनेरेशनको प्रोसेसर सार्वजनिक,"एन्ड्रोइड अपरेटिङ सिस्टमको पछिल्लो भर्सन एन्ड्रोइड ओ अर्थात एन्ड्रोइड ८० यो साता सार्वजनिक भएको छ। गुगलले यसको पूरा नाम एन्ड्रोइड ओरियो राखेको छ ।डेभलपर भर्सन केही महिनायता उपलब्ध हुँदै आाएपनि यसको पूर्ण रुप प्रयोगकर्ताले सन् २०१७ को अन्त्यतिर पाउँनेछन् ।गुगलले आफ्नो हरेक एन्ड्रोइड भर्सनको नाम अंग्रेजी वर्णानुक्रमअनुसार मिलाएर त्यसलाई कुुनै खानेकुराको नामसँग जोड्दै आएको छ ।एन्ड्रोइडओमा सेक्युरिटीलाई फोनको स्पिड सुधार्न काम गरिएको गुगलले जनाएको छ । यसमा सामान्य सुधारबाहेक खासै धेरै नयाँ फिचर राखिएको छैन् ।तथ्यांकअनुसार करिब १३ प्रतिशत एन्ड्रोइड प्रयोगकर्ताले मात्रै एन्ड्रोइड एनप्रयोग गर्छन् ।आठौं जेनेरेशनको प्रोसेसर सार्वजनिकचिप निर्माता कम्पनी इन्टेलले आफ्नो कोर फाइभ र कोर सेभेनको आठौं जनेरेशनको प्रोसेसर सार्वजनिक गरेको छ । यो साता सार्वजनिक भएको प्रोसेसरले सातौंको भन्दा ४० प्रतिशत छिटो काम गर्न सक्ने कम्पनीको दाबी छ ।नयाँ प्रोसेसर थ्रीडी, भीआर, फोरके भिडियोजस्ता नयाँ प्रविधि मैत्री हुने कम्पनीले जनाएको छ । यसमा अघिल्ला जस्ता एउटा प्रविधिमा केन्द्रित नभई प्रयोगकर्ताको सुविधालाई ध्यान दिएर बनाइएको कम्पनीको भनाइ छ ।इन्टेलकाअनुसार नयाँ प्रोसेसरसहितको पहिलो ल्यापटप भने सेप्टेम्बरदेखि बजारमा आउँनेछ । नयाँ प्रोसेसर राखिएको पहिलो ल्यापटप ओइएमको हुनेछ ।"
त्यो एरिना,"पहिलोपल्ट युरोप पुगेको । अहिलअलि सपिङ गर्नैपर्यो । त्यसमै समय गयो । ट्रेन चढ्ने प्रयास गरे तर साह्रै प्याक । दुईतीनपल्ट प्रयास गरेपछि बल्ल चढियो तर प्रवेश गर्नै मुश्किल हुनेगरी भीड थियो । बस्न पाउने त कुरै थिएन, उभिदा पनि कतै कलचल नहुने अवस्था थियो ।म्युनिकस्थित आलियन्ज एरिना पुगियो । गन्तव्य यही थियो । सपिङमा ढिला गरेकाले हामीलाई खेल हेर्न हतार भइसकेको थियो । रंगाशाला प्रवेश गरे । भरिभराउ दर्शक देखे । कतैकतै मात्र अलिकति खाली सिट देखिन्थ्यो । जर्मन महारथी बायर्न म्युनिक र डिएगो म्याराडोनाको पूर्वक्लब नेपोलीको खेल भइरहेको थियो । हामी आठदस मिनेट ढिला पुगेछौं । पहिलो गोल छुटेछ ।फ्रयांक रिबेरी, अर्तुरो भिदालजस्ता स्टारहरू बायर्नबाट खेलिरहेका थिए भने मारेन हाम्सिक, ड्रिज मर्टेन्स, लोरेन्जो इन्सिग्नेजस्ता राम्रा खेलाडी इटालियन क्लब नेपोलीको जर्सीमा थिए । आउडी कप २०१७ मा तेस्रो स्थानको लागि भएको प्रतिस्पर्धा भने नाम अनुसार उत्कष्ट थिएन । त्यसैले खासै रमाइलो लागेन ।नेपोलीलाई हराएर एट्लेटिको म्याड्रिड फाइनल पुगेको थियो । लिभरपुलले सेमिफाइनलमा बायर्नलाई हराएको थियो । फाइनलको प्रतिस्पर्धा भने आकर्षक रह्यो । साडियो माने, ललाना, फिरमिन्हो, मिल्नरले इंग्लिस प्रिमियर लिग क्लबमा छाइरहेका थिए भने एन्टोनी ग्रिजमन, कोरेय, गाबी, फिलिप लुईसले म्यािड्रड क्लबबाट दबाब दिइरहेका थिए । एट्लेटिकोका केइडी बेरले हानेको गोल पनि हेरियो । हामीले पहिलो हाफ मात्र हेर्यौं किनभने पेरिस जाने ट्रेनको टिकट लिइसकेका थियौं । पछि थाह भो एट्लेटिको च्याम्पियन भएछ । मेरो सपोर्ट भने रेड डेभिल्सलाई थियो ।मैले मनाङमस्र्याङ क्लबको लागि २०५३ देखि २०५६ सालसम्म खेलेको थिए । त्यसबेला दशरथ रंगशालामा हजारौं दर्शक हुन्थ्यो । क्लब फुटबलमा सबै प्यारापिट भने कमै भरिने गथ्र्यो । दर्शकको घुइँचो भएको बेला खेल्न खुबै रमाइलो लाग्थ्यो । त्यस्तो वातावरणमा निक्कै उत्साहित भएर खेल्थ्यौं । एमएमसीबाट लिग र थुप्रै नकआउट फुटबलको उपाधि जितेका थियौं ।यसपाली बायर्न म्युनिकको स्टेडियम आलियन्ज एरिना पुग्दा भने एउटा खेलाडीको लागि स्वर्ग पुगेजस्तो लाग्यो । ७५ हजार दर्शक अटाउने रंगशाला पनि एकदमै व्यवस्थित थियो । टिकट लिएपछि खुरुखुरु आफ्नो सिटमा बस्न पाइने रहेछ, साथी नवीनले व्यवस्था गरेको टिकटमा हामी दस जना त्यसरी नै सिटमा पुग्यौं । नेपालमा भने रंगशाला छिरेरपनि बस्नलाई झगडा गर्नुपर्ने हुन्छ । आलियन्ज एरिनाभित्रको वातावरण मनै लोभ्याउने खाल्को थियो । कुल दर्शक । त्यस्तै हुटिङ । अनि मेक्सिकन वेभ । हामीले पनि मेक्सिकन वेभमा हात हल्लायौं ।"
