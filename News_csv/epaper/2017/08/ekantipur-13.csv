शीर्षक,विवरण
"तराई जलमग्न, ३४ को मृत्यु",भीषण वर्षापछि आएको बाढीले शनिबार जलमग्न बनेको विराटनगर विमानस्थल (बायाँ) र राप्ती नदीको बाढीले बाँकेको डुडवा गाउँपालिकास्थित बेतहनी पुल भत्काएपछि अलपत्र सर्वसाधारण ।
"कैयौं बेपत्ता, सयौं विस्थापित","एकै परिवारका ४ जना परे सिन्धुली सदरमुकाम सिन्धुलीमाढीमा पहिरोले पुरिएर एकै परिवारका चार जनाको मृत्यु भएको छ । कमलामाई नगरपालिका६ को २ नं बजारमा जनसेवा पुस्तकालय र पत्रकार महासंघको जग्गामा अस्थायी टहरोमा बसोबास गर्दै आएका एकै परिवारका आमा र तीन छोराछोरीसहित चारको शनिबार बिहान करिब २ बजे खसेको पहिरोमा पुरिएर मृत्यु भएको हो । मृत्यु हुनेमा ३२ वर्षीया आमा दुर्गाकुमारी खड्का, १५ वर्षीया छोरी शोभा खड्का, छोराहरू १० वर्षीय अनिश र ७ वर्षीय मनीष छन् । सुतिरहेका दुर्गाकुमारीका श्रीमान् उदयबहादुर भने भागेर ज्यान जोगाउन सफल भएका छन् ।बाँकेको राप्तीसोनारी४ लालपुरमा एकै परिवारका तीन जनाको मृत्यु भएको छ । शुक्रबार राति बाढी पसेर घर भत्किँदा कविराज थारूका छोरीहरू १२ वर्षीया अञ्जु, ९ वर्षीया सरिता र, ७ वर्षीया सुस्मिताको ज्यान गएको हो । सर्लाहीमा बाढी पसेर घर भत्किँदा र खोलाले बगाएर दुई जनाको मृत्यु भएको छ । धनकौल गाउँपालिका १ मानपुरका ७५ वर्षीय किशोरी रायको घरले थिचेर ज्यान गएको हो । त्यस्तै बरहथवा नगरपालिका१० सीतापुरका १७ वर्षीय राकेशकुमार साहलाई सोती खोलाले बगाएको प्रहरीले जनाएको छ । अपराहन वागमती नदीले बगाएर ल्याएको एक शव फेला परेको छ । मृतकको सनाखत हुन सकेको छैन । बारामा बाढीले दुइटा कच्ची घर भत्किँदा दुई जनाको मृत्यु भएको छ । आदर्श कोतवाल गाउँपालिका९ बलधुसवास्थित वृद्धाश्रमको घर भत्किँदा ७० वर्षीय ब्रहमदेव महतो र सिम्रौनगढ नगरपालिका८ कचोर्वाका रामविलास पासवानकी ४५ वर्षीया पत्नी गहनीदेवीको मृत्यु भएको हो । दाङमा बाढीले बगाउँदा दुई जनाको मृत्यु भएको छ । तुलसीपुर उपमहानगरपालिका१३ सिमगैरीकी ४८ वर्षीया भगवती सुनार र वडा ४ का ५८ वर्षीय नरबहादुर रावतको मृत्यु भएको हो ।"
किन बिथोलियो वार्ता ?,"काठमाडौं सरकारले आमरण अनशन तोड्न पठाएको प्रस्तावमा डा गोविन्द केसीका मुख्य माग सम्बोधन नभएपछि बन्न लागेको सहमति बिथोलिएको केसीका सहयोगीले बताएका छन् । डा केसीले माथेमा प्रतिवेदनअनुसार अविलम्ब चिकित्सा शिक्षा विधेयक पारित हुनुपर्ने मुख्य माग राखेका छन् । सरकारले शुक्रबार दिउँसो डा केसीलाई आमरण अनशन तोड्न प्रस्ताव पठाएको थियो। सरकारद्वारा उक्त विधेयक संशोधनबारे दिइएको प्रस्तावमा केसीका मागविपरीत दुई वर्षमा उपत्यकामा ६ निजी मेडिकल कलेज खोल्न दिन सकिने व्यवस्था रहेको केसीका वार्ता समिति सदस्य डा वाईपी सिंहले बताए । त्यही कारण बन्न लागेको सहमति बिथोलिएको सिंहको भनाइ छ । डा केसीले २०६९ साउन २७ देखि भदौ १ सम्म गरेको दोस्रो आमरण अनशनदेखि नै उपत्यकामा थप मेडिकल कलेजलाई सम्बन्धन दिन नहुने अडान राख्दै आएका छन् । यसै विषयमा सरकारले केसीसँग पटकपटक उपत्यकामा आगामी १० वर्षसम्म मेडिकल कलेजलाई सम्बन्धन नदिने सहमति गरेको थियो । यो सहमतिलाई त्यसयतादेखि हालसम्म सरकारले उल्लंघन गर्दै आएको छ । सरकारले चोर बाटोबाट सम्बन्धन दिने प्रयास हालसम्म जारी राखेको केसी प्रतिनिधिहरूको आरोप छ । डा सिंहका अनुसार यस पटकसमेत सरकारले निजी मेडिकल कलेजलाई सम्बन्धन दिने गरी चिकित्सा शिक्षा विधेयक अगाडि बढाएपछि डा केसीले शुक्रबार वार्ता जारी रहेकै समय आफ्नाप्रतिनिधिलाई फर्कन भनेका थिए । अनशन तोड्ने सरकारी प्रस्तावपछि डा केसीले सत्तापक्ष इमानदार नरहेको आरोप लगाएका थिए । आफूहरू आम नेपाली जनता र विद्यार्थीका लागि लडेको भए पनि आफूहरूकै बहानामा सरकारले माफियालाई व्यापार गर्न पाउने गरी चिकित्सा शिक्षा ऐन ल्याउन लाग्दा सरकारी प्रस्ताव स्वीकार गर्न सकिने बताएका थिए । अहिले हाम्रो माग मान्ने नाममा पनि आफ्नो दुनो सोझ्याउने अर्थात् माफियालाई चिकित्सा शिक्षाको नाममा आर्थिक कारोबार गर्ने गरी ऐन ल्याउन खोजियो, डा केसीले भने, हामी यसलाई मान्दैनौं । डा केसीले भने, चिकित्सा शिक्षाको नाममा मेडिकल कलेज खोलेर काठमाडौंमै मात्र किन लगानी गर्ने, मुलुकका थुप्रै क्षेत्र स्वास्थ्य सेवाविहीन छन्, त्यहाँ लगानी गर्नुपर्छ, हाल संसद्मै मेडिकल कलेजका लगानीकर्ताहरू रहेकाले जुनसुकै उपाय गरेर आफ्नो व्यापार चलाउन चाहेको औंल्याउँदै डा केसीले यो गैरप्रजातान्त्रिक प्रक्रियाको उत्कर्ष भएको बताए । सरकारी वार्ता टोलीका सदस्यले केसी प्रतिनिधिहरूलाई शनिबार वार्तामा बस्न फोन गरे पनि उनीहरूले अब कुन आधारमा वार्तामा बस्ने भन्ने प्रश्न गरेका थिए । केसी प्रतिनिधिहरूले सरकारी वार्ता टोलीलाई प्रधानमन्त्री शेरबहादुर देउवासमक्ष उपत्यकामा एक दशकसम्म मेडिकल कलेज नखोल्न सरकारले यसअघि गरेको सम्झौता लागू हुने गरी ऐन ल्याउनसमेत बताउन भनेका थिए । यसपछि सरकारी प्रतिनिधिहरूले फोन नगरेको डा सिंहले बताए । उनले डा केसीका मागबारे थप संवेदनशील भएर सकारात्मक हुनसमेत सरकारी पक्षलाई आग्रह गरे । मुटु अचानक बन्द हुने जोखिम चिकित्सकले प्राडा गोविन्द केसीको मुटु कुनै पनि समय बन्द हुने या संक्रमण हुने जोखिम रहेको औंल्याएका छन् । डा केसीको स्वास्थ्य निरन्तर खस्कँदै गएको उनको स्वास्थ्य स्याहारमा संलग्न चिकित्सकहरूले शनिबार जनाएका हुन् । उनलाई निरन्तर अक्सिजन दिइएको छ भने रगतमा सेतो रक्तकणको संख्या पनि घटदो छ । यस्तै, निरन्तर मांसपेशी तथा जीउको दुखाई, टाउको हलुंगो लाग्ने समस्या, छाती गह्रौं हुने र चक्कर लाग्ने समस्या पनि उनमा देखिएको छ । उनको रक्तचाप र अक्सिजनसमेत तल्लो स्तरमा छ। मुटुको चाल कहिलेकाहीं दुई सयभन्दा बढी पटकसमेत हुने गरेको छ । उनको ब्लडसुगर, एलेक्ट्रोलाइट, पोटासियम, म्याग्नेसियम, फोसफोरस र क्याल्सियम तल्लो स्तरमा छ । यसले मुटु अचानक बन्द हुने जोखिम हुने चिकित्सकहरूको भनाइ छ । केसीको समर्थनमा प्रदर्शनप्राडा गोविन्द केसीको समर्थनमा शनिबार माइतीघर मण्डलादेखि नयाँ बानेश्वरसम्म र्याली निस्कियो । सोलिडारिटी फर गोविन्द केसी एलायन्स द्वारा आयोजित उक्त र्याली बानेश्वर पुगेपछि विरोध सभामा परिणत भएको थियो । एलायन्सले र्यालीमा विभिन्न क्षेत्रका १० हजार जनाको सहभागिता रहेको दाबी गरेको छ ।"
मनसुनी रेखा उत्तरतर्फ बढी सर्दा अस्वाभाविक वर्षा,"वर्षामापन केन्द्रै डुब्योविराटनगरमा वर्षामापन केन्द्र नै डुबानमा परेको छ । विराटनगर एयरपोर्टस्थित वर्षामापन केन्द्र नै डुबेका कारण उक्त क्षेत्रमा कति पानी परेको छ, मापन गर्न सकिएको छैन । जल तथा मौसम पूर्वानुमान महाशाखाका मौसमविद् रिमालले भने, वर्षामापन केन्द्र नै डुबेपछि वर्षामापन गर्न नसकिएको बताए । विराटनगरमा मापनकेन्द्र नै डुबेपछि वर्षा मापन गर्नै सकिएको छैन, रिमालले भने, विराटनगरमा बढी नै वर्षा भएको हाम्रो अनुमान छ । बिहीबार रातिदेखि शुक्रबार बिहानसम्म विराटनगरमा ५७ मिलिमिटर वर्षा भएको थियो । रिमालले शुक्रबार रातिदेखि भीषण वर्षा भएकालेविराटनगरलगायत पूर्वी क्षेत्र डुबानमा परेको बताए ।"
उपत्यकाकै बस्ती डुबानमा,"भक्तपुर सूर्यविनायक नगरपालिका२ बालकोट हाइटस्थित रागिनी आर्ट अगाडिको बस्ती डुबानमा परेको तीन साता भयो । डुबानले अझै निकासा पाउन सकेको छैन । परम्परागत रूपमा वर्षौंदेखि बग्दै आएको ढल तथा पानीको निकास बन्द भएपछि तीन सातादेखि १० घर डुबानमा परेका हुन् ।सडक विस्तारका क्रममा ढल व्यवस्थित गरे पनि तल्लो भेगका स्थानीयले निकास बन्द गरिदिएपछि बस्ती डुबानमा परेको स्थानीयको गुनासो छ । बस्ती डुबानमा परेपछि घरमा ओहोरदोहोर गर्न समेत समस्या परेको छ, स्थानीय शर्मिला पोखरेलले भनिन्, तीन दिनदेखिको वर्षाले पाँच फिटभन्दा बढी डुबान भएको छ । ढल तथा पानी निकासका लागि वडा कार्यालय, डिभिजन सडक कार्यालय, नगरपालिका, जिल्ला प्रशासन कार्यालयमा आवेदन दिँदा पनि समस्याको समाधान नभएको उनीहरूको गुनासो छ । नगरपालिका र सडक कार्यालयको पहलमा ढल खोल्ने प्रयास भए पनि तल्लो भेगका स्थानीयको अवरोधका कारण डुबान भएको स्थानीय भूमिराज उपाध्यायले बताए । लगातारको वर्षातका कारण डुबान क्षेत्रको जनजीवन थप प्रभावित भएको स्थानीय सुमित्रा कार्कीले बताइन् । घरभित्र पानी छिरेर बसिसक्नु छैन, बालबच्चा जोगाउनै मुस्किल छ, उनले गुनासो गरिन् । स्थानीयकै अवरोधका कारण ढल निकास रोकिएर डुबान भएको डिभिजन सडक कार्यालय भक्तपुरले जनाएको छ । डिभिजन सडक कार्यालय भक्तपुरका प्रमुख गुरुप्रसाद अधिकारीले भने, दुई पक्ष बीचको झगडा हो, स्थानीयको समन्वयबिना समाधान हुँदैन । उनले स्थानीय तहबाटै सहमति गरेमात्र समस्या समाधान हुने बताए । सडक कार्यालय एक्लैले समस्याको समाधान गर्न नसक्ने उनको भनाइ छ । ढल निकासका लागि कार्यालयले आवश्यक सामग्री लगायत मेसिन उपलब्ध गराउने प्रतिबद्धता पहिल्यै भइसकेको र दुई पक्ष नमिलेको उनले बताए । लगातारको वर्षात्ले मध्यपुर थिमि नगरपालिका निकोसेरा, भक्तपुर र चाँगुनारायण नगरपालिकाको संगमस्थल ब्यासी झौखेललगायतका स्थानहरू डुबानमा परेका छन् । त्यसैगरी ललितपुर र भक्तपुरको सीमामा पर्ने गोदावरी खोलामा आएको बाढीका कारण महालक्ष्मी नगरपालिका टिकाथली, चाँगाथली, विष्णुडोल क्षेत्रको सयौं रोपनी धान, मकै र तरकारी बाली नष्ट गरेको स्थानीयले बताए । प्रहरी प्रवक्ता पुस्कर कार्कीले अबिरल वर्षाका कारण हालसम्म उपत्यकामा मानवीय क्षति भने नभएको बताए ।"
हाडे रोगको प्रकोप बढ्यो,"ललितपुर (कास) झरुवारासीकी ८ वर्षीय दीपा घिमिरे दुई साताअघिसम्म फूर्तिली थिइन् । भाइरल ज्वरोका कारणले विस्तारै उनको शरीर कमजोर भयो । यही भाइरल चार दिनअघि उनकी दिदी दीपिकालाई पनि सर्यो । सुरुमा छोरीले गाला दुख्यो भनी, खानेकुरा केही खाइन, दीपाका बुवा दीपकले भने, अस्पताल लगेपछि हाडेरोग लागेको थाहा भयो ।सोमबार गोदावरी नपा१२ स्थित उनको घरमा पुग्दा दीपाको मुख सुन्निएको थियो । पढाइ छुट्ला भनेर विद्यालय पठाएकै गल्ती भयो, दीपकले भने, हाडे रोगले चापेपछि धेरै दुख्ने रहेछ । झरुवारासीकै ७ वर्षीय प्रवेश घिमिरेलाई भाइरल ज्वरोले साताअघि नै आक्रमण गरिसकेको थियो । तैपनि हामीलाई थाहा थिएन, प्रवेशकी दिदी रश्मीले भनिन्, निरन्तर खोकी लाग्ने, ज्वरो आउने भएपछि मात्रै थाहा पाएँ ।झरुवारासीकै शान्ति लामाको समस्या पनि उस्तै छ । यी तीनै जना झरुवारासीकै नवज्योति माविमा अध्ययनरत छन् । उनीहरूजस्तै विद्यालयका कक्षा २, ३ र ७ मा गरी १२ जना विद्याथीलाई हाडेरोग लागेको छ । विद्यालयका १२ जना विद्यार्थीमा हाडेको संक्रमण देखिएपछि सोमबार विद्यालय नै बन्द गरियो । नवज्योति माविका प्रिन्सिपल हरिहर लामिछानेले गत हप्तासम्म विद्यार्थीमा रोग देखिएको थिएन । आइतबार सिकिस्तै भएकाले बिदा नै दिएका हौं, उनले भने । चापागाउँस्थित वाणि विलास माविका विद्यार्थीमा पनि हाडेरोग देखा परेको छ । जिल्ला सामुदायिक अस्पतालका डाक्टर सिर्जना महर्जनले हाडेरोग उपचार गर्न आउने बिरामीको संख्या बढेको बताइन् । महर्जनका अनुसार यो रोग खासगरी बच्चाहरूमा बढी हुनेगर्छ । यो प्यारोमाइक्जा भाइरल का कारण हुने एक सरुवा रोग हो । यो आफंै निको हुने रोग हो, उनले भनिन्, यो रोग लागेमा ज्वरो आउने, सुन्निने, खोकी लाग्ने हुन्छ । झरुवारासी स्वास्थ्य चौकीका इन्चार्ज लालबहादुर थापाका अनुसार विद्यालय बाहिरका पनि केहीमा हाडे रोग देखा परेको छ । ७ जना विद्यार्थी उपचारका लागि आएका छन्, उनले भने, रोगबारेमा सचेत हुन अन्य विद्यालयलाई पनि जानकारी गराएका छांै । उनले बिरामीको अवस्था बुझ्न कर्मचारीलाई खटाइएको बताए ।"
प्याँखमय मध्यपुर,"भक्तपुर (कास) गाईजात्राको भोलिपल्ट मध्यपुर थिमि धार्मिक, सांस्कृतिक एवं ऐतिहासिक पृष्ठभूमि बोकेको विभिन्न मल्लकालीन नाच (प्याँख) मय बनेको छ । मध्यपुर थिमिको बोडेमा नीलबाराही नाच, नगदेशमा महाकाली, लायू, बालकुमारीलगायत स्थानमा भैल: (भैरव) नाच, इन्द्र अप्सरालगायत नाच (प्याँख) प्रदर्शन गरिएको छ । नीलबाराही देवीले एक दिन बोडेमा आएर स्थानीय धों थरका एक व्यक्तिलाई नीलबाराही जंगलमा लगेर चार दिनसम्म राखी नाचको विधिविधान सिकाएर पठाएपछि नाच सुरु भएको किंबदन्ती रहेकोधाँ बाजा वादक श्रीकृष्ण खम्बु श्रेष्ठले बताए । त्यसैगरी, मध्यपुर थिमि लायु, बालकुमारीस्थित पैंतालीस वर्षदेखि बन्द भई गत वर्षदेखि स्थानीयको पहलमा सञ्चालन भएको प्रसिद्ध एवं ऐतिहासिक लायु भैल: (भैरव) नाच प्रदर्शन भएको छ । भाद्र कृष्ण द्वितीयाको रातिबाट सुरु हुने लायु भैल: नाच चार रातसम्म निरन्तर नचाइएको छ । भैल: नाचमा दुई दुई भैरव र दा:गि (कुमारी) तथा एक ज्यापु ग:चा गरी पाँच देवगण रहने स्थानीय अर्जुन श्रेष्यठले बताए । कलाकारहरूले एक महिनादेखि प्रत्येक दिन साँझ नाच अभ्यास गरेर भैल: प्याँख (नाच) प्रदर्शन गरेको छ ।"
बालक हराए,काठमाडौं (कास) राजधानीको धापासीबाट एक १३ वर्षीय बालक गत बुधबारदेखि हराइरहेका छन् । साथीको घर जान भनी हिँडेका योगेन्द्र राई हालसम्म पनि फेला नपरेको दिदी संजिता राईले बताइन् । संजिताले भाइको खोजतलासका लागि प्रहरी वृत्तमा निवेदन दिएको बताइन् ।
कोसी ब्यारेजका ३७ ढोका खुले,"उद्धारमा नेपाली सेनाबाढी तथा डुबानमा परेका इलाकानजिक रहेका नेपाली सेनाका युनिटहरू खोजी तथा उद्धार कार्यमा सक्रिय रहेको सैनिक जनसम्पर्क निर्देशनालयले जनाएको छ । अविरल वर्षाका कारण ताप्लेजुङ, पाँचथर, झापा, मोरङ, सुनसरी, सिन्धुली, चितवन, बाँके जिल्लाका विभिन्न स्थानमा बाढीपहिरोमा परेकाहरूको उद्धारमा सेना सक्रिय रहेको सेनाले जनाएको हो । बाढी प्रभावित सुनसरी र मोरङमा शुक्रबार मध्यरातबाट नै खोज तथा उद्धारका लागि पूर्वी पृतनाअन्तर्गतका फौज परिचालित भइरहेको जनाएको छ । सुनसरीमा डुबानमा परी सर्वसाधारणको मृत्यु भएको र घर डुबेको खबरलगत्तै पूर्वी पृतना इटहरीबाट एलुवेट हेलिकप्टर प्रयोग गरी उद्धारमा खटाइएको निर्देशनालयले जनाएको छ ।"
उद्धारमा जुट्न प्रधानमन्त्रीको निर्देशन,"काठमाडौं (कास) प्रधानमन्त्री शेरबहादुर देउवाले बाढीपहिरोबाट प्रभावित नागरिकलाई तत्काल सुरक्षित स्थानमा स्थानान्तरण गरी राहत उपलब्ध गराउन सम्बन्धित प्रमुख जिल्ला अधिकारीलाई निर्देशन दिएका छन् । शुक्रबार रातिदेखिको अविरल वर्षाका कारण आएको बाढीले तराईका विभिन्न जिल्लामा दुई दर्जन बढीको ज्यान गएको छ । प्रधानमन्त्री देउवाले शनिबार बिहानै बाढीपहिरोबाट प्रभावित जिल्लाका प्रजिअलाई सम्पर्क गरी विपद्को चपेटामा परेका नागरिकको उद्धार, राहत, सुरक्षित स्थानमा स्थानान्तरण तथा घाइतेको उपचार व्यवस्था मिलाउने कार्य तत्काल थाल्न निर्देशन दिएको प्रधानमन्त्री कार्यालयले जनाएको छ । प्रधानमन्त्रीले बाढीपहिरोमा परी ज्यान गुमाएकाहरूप्रति श्रद्धाञ्जली दिँदै पीडित परिवारप्रति समवेदना प्रकट गरेका छन् । उनले विपद्को घडीमा एकढिक्का हुन पनि सम्पूर्ण देशवासीलाई आग्रह गरेका छन् ।यस्तै, बाढीपहिरो प्रभावित क्षेत्रमा हुन सक्ने आकस्मिक स्वास्थ्य उपचारलगायत सेवाका लागि स्वास्थ्य निकायहरूलाई उच्च सतर्कतामा रहन निर्देशन दिइएको छ । स्वास्थ्यमन्त्री गिरिराजमणि पोखरेलले शनिबार स्वास्थ्य सचिव डा किरण रेग्मी, स्वास्थ्य सेवा विभागका महानिर्देशक डा राजेन्द्र पन्त र इपिडिमियोलोजी तथा रोग नियन्त्रण महाशाखाका प्रमुख डा भीम आचार्यलगायत पदाधिकारीलाई बाढीपहिरो प्रभावित क्षेत्रमा उच्च सतर्कता अपनाउन निर्देशन दिएका हुन् । स्वास्थ्य मन्त्रालयको बैठकले बाढी प्रभावित क्षेत्रमा औषधि तथा स्वास्थ्यकर्मीको सम्पूर्ण व्यवस्था मिलाइसकेको दाबीसमेत गरेको छ ।"
विपद् व्यवस्थापनमा सबै जुटौं,"अविरल वर्षाका कारण बाढीपहिरो गएर र डुबान भएर मुलुकका विभिन्न क्षेत्रमा जनधनको क्षति भइरहेको छ । बिहीबारदेखि जारी वर्षाले विपद् निम्त्याउँदा तराईका झापा, मोरङ, सुनसरी, सिरहा, सप्तरी, सर्लाही, रौतहट, बारा, बाँके, बर्दिया, दाङलगायतका जिल्लामा हजारौं घर डुबेकाबगेका छन्। तराईमा कम्तीमा २२ जनाको मृत्यु भएको छ भने केही व्यक्ति बेपत्ता छन् । पाँचथर, पाल्पा र सिन्धुली लगायतका पहाडी जिल्लामा पहिरोले भौतिकसँगै मानवीय क्षति पनि गरेको छ । जल तथा मौसम विज्ञान विभागले वर्षा अझै केही दिन जारी रहने अनुमान गरेकाले थप विपद्को जोखिम पनि कायमै छ । यस्तो अवस्थामा विपद्मा परेकाहरूका लागि खोज, उद्धार र राहत वितरण कार्यमा सक्रिय रहँदै सम्भावित जोखिमबाट जोगिनजोगाउन सबै जुट्नुपर्ने भएको छ । तराई क्षेत्रमा नदी तथा खहरे खोलामा आएको बाढी गाउँ पसेर कटान र डुबान गर्दा क्षति भएको हो । बाढीपहिरो र डुबानले धेरै जिल्लामा जनजीवन अस्तव्यस्त बनाएको छ । विभिन्न ठाउँमा सडक अवरुद्ध भएका छन् । कतिपय ठाउँमा हवाई सेवासमेत प्रभावित भएको छ । बाढी र डुबानका कारण ठाउँठाउँमा सञ्चार सेवामा बाधा पुगेको छ । मुलुकका धेरै ठाउँमा पानी परिरहेकाले तराईका धेरै भूभागमा डुबानको खतरा अझै छ । झापा, सुनसरी, मोरङ, सप्तरी, उदयपुर, धनकुटा, रौतहट, सर्लाही, मकवानपुर, बारा, पर्सा, चितवन, नवलपरासी, रुपन्देही, कपिलवस्तु, कञ्चनपुर, कैलाली र बर्दियाका धेरैजसो नदी जलाधार क्षेत्रमा पानीको सतहले खतराको तह पार गरेको छ । नदी जलाधार क्षेत्रमा पानीको सतह अझै बढ्ने अनुमान गरिएकाले जोखिममा रहेका परिवारको सुरक्षित स्थानान्तरणलाई प्राथमिकता दिनुपर्छ । बाढी पूर्वानुमान शाखाले बिहीबार दिउँसै नेपालभर मनसुन थप सक्रिय रहेको सूचना जारी गर्दै पूर्वको कन्काई, कोसी, कमला, मध्यको वाग्मती, पूर्वराप्तीलगायत नदी जलाधारका तटीय तथा डुबान भइरहने क्षेत्रमा बहावले खतराको तह पार गर्ने जनाएको थियो । शाखाले ती क्षेत्रका सर्वसाधारण, सरोकारवाला निकायलगायतलाई सजग रहन र पूर्वतयारी गर्न तथा प्रतिकार्यका लागि तयार रहन अपिल गरेको थियो । बाढी पूर्वानुमानको सूचना प्रचारले व्यापकता नपाउँदा र सर्तकता नअपनाउँदा धेरै ठाउँमा क्षति पुगेको छ । पूर्वानुमान शाखाले सामाजिक सञ्जाल विशेष गरी ट्वीटरमार्फत पूर्वानुमानलगायतका सूचना अद्यावधिक गराइरहेको छ, जोखिममा रहेका सर्वसाधारणलाई एसएमएसमार्फत जानकारी गराइरहेको छ, जुन कार्य प्रशंसनीय छ । पूर्वसूचना प्रवाह प्रभावकारी बन्दा कम्तीमा मानवीय क्षति कम हुन सक्छ । प्रधानमन्त्री शेरबहादुर देउवाले शनिबार बाढी र पहिरोको चपेटामा परेका नागरिकलाई तत्काल सुरक्षित स्थानान्तरण गर्न र राहत उपलब्ध गराउन सम्बन्धित जिल्लाका स्थानीय प्रशासनलाईनिर्देशन दिएका छन् । निर्देशनबमोजिम सम्बन्धित निकाय परिचालित हुन जरुरी छ । खोज, उद्धार र राहतमा नेपाली सेना, नेपाल प्रहरी, सशस्त्र प्रहरी बलको समन्वयकारीपरिचालन प्रभावकारी हुन्छ । यो विपद्मा सुरक्षा निकायहरू परिचालित पनि छन् । विपद्का बेलाको प्राथमिकता जनधनको सुरक्षा रहेकाले राज्यले आवश्यक स्रोतसाधन यथासमयमै परिचालन गर्न सक्नुपर्छ । राज्यका अन्य निकाय, विभिन्न संघसंस्था एवं व्यक्तिको स्वयंसेवी भूमिका पनि उत्तिकै महत्त्वपूर्ण हुन्छ । बाढीडुबानमा परेका बेला महामारी फैलने जोखिमसमेत उच्च रहने हुनाले त्यसका लागि पनि सचेतना प्रवाह र पूर्वतयारी गर्न जरुरी छ । बाढीपहिरो प्राकृतिक प्रकोप भए पनि जोखिम मानवीय क्रियाकलापले नै बढाउने हो । नदीखोला आसपासमा ढुंगाबालुवा उत्खनन, वन फँडानी, डोजर प्रयोगजस्ता कार्य नियन्त्रण र नियमन गरेर जोखिमलाई केही हदसम्म न्यूनीकरण गर्न सकिन्छ । तराईमा पक्की तटबन्ध निर्माण र निकासको व्यवस्था मिलाएर डुबान र बाढीको जोखिम घटाउन सकिन्छ । त्यसैले सरकारले बाढीपहिरो जोखिमलाई दीर्घकालीन रूपमै न्यूनीकरण गर्ने गरी नीति तथा कार्यक्रम बनाउन जरुरी छ । यसलाई स्थानीय सरकारले पनि प्राथमिकता दिनुपर्छ ।"
अनुचित कार्यसम्बन्धी कानुन किन बनेन ?,"मुख्य सचिवको जिम्मेवारीसरकारको नेतृत्व सरकार प्रमुखले नै गर्ने हो, यसमा विवाद छैन । नीतिगत रूपमा सरकारले लिएका निर्णय कार्यान्वयन भने प्रशासन यन्त्रले नै गर्नुपर्छ । यहींनेर प्रशासनयन्त्रको मुख्य हुनुको नाताले मुख्य सचिवको भूमिका महत्त्वपूर्ण हुन आउँछ । अझ प्रधानमन्त्री तथा मन्त्रिपरिषद्बाटै उठान हुनुपर्ने अनुचित कार्यसम्बन्धी कानुन यतिन्जेल नबन्नुमा त मुख्य सचिव जवाफदेही हुनैपर्छ । यी कानुन बनाउन र यस्तो संस्था निर्माण गर्न कुनै पनि प्रधानमन्त्रीले असहयोग गरे होलान् भन्ने अवस्था आजसम्म देखा परेको छैन ।मुख्य सचिवले जिम्मा दिँदा अनुचित कार्यसम्बन्धी कानुनको मस्यौदा तयार हुन एक महिनाभन्दा बढी समय लाग्दैन । त्यसमा सुधार, संशोधन हुन बाँकी रहन्छ जुन कुरो संसद्मा टेबुल गरिसकेपछि पनि गर्न, गराउन सकिन्छ । एकातिर सुशासन, पारदर्शिताको कुरो गर्ने, अर्कातिर त्यसका लागि आधारभूत कानुन निर्माणमा समेत चासो र सरोकार नदेखाउने यो प्रवृत्ति ठीक भएन ।फेरि रमाइलो अर्को पनि छ । दुई वर्षभित्र तेस्रो सरकार मात्रै बनेको छैन, मुख्य सचिव पनि पूरा अवधिको नहुने अवस्था देखिन थाल्यो । यतिन्जेलमा तीनवटा मुख्य सचिव पनि बनिसकेको अवस्था छ । राजनीतिक तहमा मात्र हैन, स्थायी सरकार पनि स्थायी प्रकृतिको रहेन भने उत्तरदायित्व अब कसले लिने ? सरकारी निकायहरूमा अख्तियारको दुरुपयोग हुने सम्भावना सदैव रहन्छ । त्यसो हुन नदिन बलियो कानुनी प्रबन्ध र निगरानी गर्न स्वायत्त प्रकृतिको संस्था आवश्यक पर्छ । र, यो निकाय सोझै प्रधानमन्त्रीप्रति उत्तरदायी हुने व्यवस्था हुनुपर्छ । यो पनि प्रश्न उठन सक्छ कि प्रधानमन्त्री मातहतको संस्था राजनीतिक पूर्वाग्रहसहितको पो हुने हो कि ? यो खतरा छँदै छैन भन्न सकिँदैन । त्यसैले संस्थाको संरचना बनाउँदा यसको स्वायत्ततालाई बढी ख्याल गरिनुपर्छ जुन कानुन निर्माणको अवस्थामा गरिनुपर्ने विचारणीय पक्ष हो ।कतै न कतै हामीले विश्वास गर्नैपर्छ । जनताले चुनेका प्रतिनिधिहरूले पत्याएको व्यक्ति भनेको प्रधानमन्त्री नै हो जतिबेला पनि । प्रधानमन्त्री भनेको व्यक्ति मात्र हैन, संस्था पनि हो । प्रधानमन्त्रीको संस्थामाथि विश्वास गरांै र प्रधानमन्त्रीसँग जवाफदेही हुने स्वायत्त संस्थाअन्तर्गत अनुचित कार्यको निगरानी गर्ने व्यवस्था मिलाऔँ । पारदर्शी एवं सुशासनसहितको सरकार निर्माणको पहिलो खुड्किलो यही नै हुनेछ ।"
डा केसीसँग अनुरोध,"तटस्थ बस्नेबाहेक उपाय छैन कान्तिपुरमा २६ गते विनोद सिजापतिको लेख देउवाको दिल्ली : जोखिम र अवसर पढें । लेखकले त्रिभुवनदेखि राजा वीरेन्द्रसम्म र बीपीदेखी शेरहादुर देउवासम्मले गरेका कामको फेहरिस्त पेस गरी आलोचना गरेका छन् । उनका विचारमा सबैले गुमाएका छन्, पाएका छैनन् तर पनि १९६२ को चीनभारत युद्धमा तटस्थ बसी कूटनीतिक सफलता राजा महेन्द्रले पाएका थिए । प्रधानमन्त्री देउवाको भ्रमणमा त्यस्तो कूटनीतिक सफलतामा लेखकलाई आशंका छ । यो आशंका देउवाको स्वतन्त्र तिब्बतका नेतासँग भेट गरेको हुनाले भएको हुनुपर्छ । धेरैको भनाइ यो पनि छ कि दोक्लम विवादका बेला देउवाले भारतको भ्रमण नगर्नुपथ्र्याे । तर नेपाल चीनभारत विवादमा तटस्थ बस्यो भने कुनै आपत्ति हुनु हुँदैन । डा शिवशंकर यादवछपकैया, वीरगन्ज"
दलहरूले ग्याङगिङ गरेर मुलुक चलाएका छन्,"कमजोरी सच्याउने प्रस्थानबिन्दु के हुन सक्छ ?राजनीतिक नेतृत्वमा राष्ट्रिय दृष्टिकोण चाहियो । राष्ट्रिय दृष्टिकोण भयो भने काम अघि बढ्छ । आखिर सबै कुरा राजनीतिक दलहरूको कन्ट्रोल मा छ । तर दलहरूले एकअर्कासँग ग्यांगिङ गरेर मुलुक चलाएका छन् । अहिले यसो हेर्दा लोकतन्त्र आएझैं देखिन्छ तर सबैको खोपडी उही महेन्द्रकै जस्तो छ आफैंकहाँ शक्ति र धन केन्द्रित गर्ने । यो तरिकाले कसरी मुलुक अघि बढ्छ ? हामी कमजोर भइरहेको कारण यही हो । गर्नसके धेरै काम छ, तर नेतृत्वको प्रवृत्ति नै ठीक छैन । त्यसैले हामीले हामीसँग भएको राष्ट्रिय सामथ्र्य पनि देखाउन सकेनौं ।"
कुपोषण रोक्न बहुउद्देश्यीय योजना,"नेपालमा कुपोषण (न्यून पोषण) को स्थितिमा सुधार हुँदै आए पनि यो अझै पनि एउटा प्रमुख समस्याका रूपमा छ । स्वास्थ्य मन्त्रालयले प्रकाशन गरेको नेपाल जनसांख्यिक तथा स्वास्थ्य सर्वेक्षण सन् २०१६ का अनुसार एक सय बालबालिकामा ३६ जनामा पुड्कोपना छ भने १० जनामा दुब्लो (ख्याउटे) पना पाइएको छ र २७ जना कम तौलको जन्मने गरेको देखिन्छ । महिला तथा बालबालिकामा विभिन्न सूक्ष्म पोषक तत्त्वको कमी हुनु पनि कुपोषणको अर्काे समस्या छ । यसरी विभिन्न प्रकारका कुपोषणले राष्ट्रको कुल गार्हस्थ्य उत्पादनमा कमी ल्याउँदै देशको सामाजिक तथा आर्थिक क्षेत्रमा नजानिँदो रूपमा धेरै क्षेत्रमा असर पारिरहेको हुन्छ । भनिन्छ, पोषणमा १ रुपैयाँ लगानी गर्यो भने १६ रुपैयाँ आम्दानी हुन्छ । यसको मतलव देशलाई आर्थिक रूपले सम्पन्न बनाउन कुपोषणको समस्या न्यूनीकरण गर्नु आवश्यक देखिन्छ । सन् १९९२ मा रोममा भएको पोषणसम्बन्धी प्रथम अन्तर्राष्ट्रिय सम्मेलनमा गरिएको प्रतिबद्धताबमोजिम नेपाल (राष्ट्रिय योजना आयोग) ले पनि पोषणसम्बन्धी राष्ट्रिय कार्ययोजना तयार गर्यो । त्यसपश्चात् त्यस कार्ययोजनालाई परिमार्जन गर्दै पोषण तथा खाद्य सुरक्षासमेतको दोस्रो कार्ययोजना बनाइयो । कार्ययोजनामा उल्लेख भएबमोजिम पोषणका क्षेत्रमा रहेका कमीकमजोरी पहिचान गर्न अध्ययन सुरु गरियो जसलाई पोषणको लेखाजोखा र खाँचो विश्लेषण भनिन्छ । पोषणको लेखाजोखा र खाँचो विश्लेषणसम्बन्धी अध्ययनले गरेको सिफारिसका आधारमा नेपाल सरकारले बहुक्षेत्रीय पोषण योजना सुरु गरेको छ । देशको विकासमा कुपोषण बाधकका रूपमा नरहने अवस्था सुनिश्चित गर्दै यो योजना २०६९ सालमा सुरु गरिएको हो । पोषण स्थितिको सुधारका लागि एकभन्दा बढी क्षेत्रको संलग्नता रहेकाले यस योजनालाई बहुक्षेत्रीय पोषण योजना भनिएको हो र योजना सफलतापूर्वक सञ्चालन गर्ने जिम्मेवारी पोषणसँग प्रत्यक्ष रूपले सम्बन्धित क्षेत्रहरू जस्तै: स्वास्थ्य, कृषि, पशुपक्षी, शिक्षा, खानेपानी तथा सरसफाइ, बालबालिका तथा महिला र स्थानीय सरकार रहेका छन् । यीबाहेक नागरिक समाज, निजी, गैरसरकारी संस्था, सञ्चार, संयुक्त राष्ट्रसंघ बालकोष र प्राज्ञिक समाजलाई पनि समेटिएको छ । योजना कार्यान्वयनका लागि केन्द्रदेखि स्थानीयस्तरसम्मै संयन्त्र निर्माण गरिएको छ । यसका लागि केन्द्रमा राष्ट्रिय योजना आयोगका उपाध्यक्षको अध्यक्षतामा सम्बन्धित मन्त्रालयका सचिवको प्रतिनिधित्व हुनेगरी राष्ट्रियस्तरको उच्चस्तरीय पोषण तथा खाद्य सुरक्षासम्बन्धी निर्देशक समिति र जिल्ला र स्थानीयस्तरमा पनि प्रमुखको अध्यक्षतामा अन्य सम्बन्धित स्थानीय तह रहने गरी निर्देशक समितिहरू व्यवस्था गरिएको छ । ७४४ वटै स्थानीय तहमा क्रमश: लागू गर्दै जाने लक्ष्य रहेको यो योजना हाल २८ जिल्लामा सञ्चालित छ । यसको सफल कार्यान्वयनबाट राष्ट्रिय तथा स्थानीयस्तरमा नीति, योजना र बहुक्षेत्रीय पोषणसम्बन्धी समन्वयमा सुधार हुने अपेक्षा गरिएको छ । यस्तै पोषणसम्बन्धी व्यवहारमा सुधार र पोषणलक्षित वा पोषणप्रति संवेदनशील सेवाको उच्चतम प्रयोग भई मातृशिशु पोषणको स्थितिमा सुधार तथा आधारभूत सेवालाई समावेशी र समतामूलक ढंगले प्रवाह गर्न केन्द्रीय तथा स्थानीय सरकारहरूको पोषणसम्बन्धी क्षमता सुदृढ हुने अनुमान गरिएको छ ।हाल देशमा बहुक्षेत्रीय पोषण योजनाले बालबालिकाको शारीरिक तथा मानसिक विकासका लागि परिलक्षित गरिएको एउटा साझा अवधारणा लिएको छ जसलाई सुनौला हजार दिन भनिन्छ । यसैका उद्देश्यहरू प्राप्तिका लागि पोषणका कार्यक्रम तय गरिन्छन् र पोषणसम्बन्धी कुनै पनि कार्यक्रमआयोजनाको अन्तिम लक्ष्य नै सुनौला हजार दिनले निर्देशित गरेको लक्ष्य प्राप्त गर्नु रहेको छ । बहुक्षेत्रीय पोषण योजनाले लक्षित गरेको २ वर्षमुनिको बच्चाको शारीरिक तथा मानसिक विकासको अवधारणामा आधारित सुनौला हजार दिन गर्भमा भएदेखि बच्चा २४ महिनाको हुँदासम्मको अवधिलाई जनाउँछ । कुनै व्यक्तिको व्यक्तित्व विकासको ८० प्रतिशत मानसिक विकास यही एक हजार दिनभित्र हुने र बाँकी २० प्रतिशत मात्र क्रमश: हुँदै जाने हुनाले यो अति महत्त्वपूर्ण र संवेदनशील अवधि भएकाले यसलाई सुनौला हजार दिन भनिएको हो ।सुनौला हजार दिनको सुरुवात अन्तर्राष्ट्रियस्तरमा पोषणको स्तरवृद्धिको अवधारणाबाट आएको हो । यसलाई अवसरको झ्याल पनि भनिन्छ । यो एक हजार दिन एउटा राम्रो अवसर भएकाले नेपालमा यसलाई सुनौला हजार दिनले सम्बोधन गरिएको हो । सुनौला हजार दिनको उद्देश्य प्राप्तिका लागि विश्व बैंकको सहयोगमा संघीय मामिला तथा स्थानीय विकास मन्त्रालय १५ जिल्लामा सञ्चालन गरिएको यो आयोजना प्रजनन उमेरका महिला र दुई वर्षमुनिका बच्चाको पोषण प्रतिफलमा सुधारका लागि हो । बहुक्षेत्रीय पोषण योजनाले आत्मसात् गरेको सुनौला हजार दिन आयोजनालाई अझ व्यापक र विस्तार गर्न जरुरी छ ।"
बाढीपहिरोमा १८ को मृत्यु,"जलेश्वर जनकपुर सडक अवरुद्धमहोत्तरी लगातारको वर्षाका कारण कुटमेश्वरी (बिग्ही) खोलामा आएको बाढीले जलेश्वरजनकपुर सडक अवरुद्ध भएको छ । दुई जिल्लाको लाइफ लाइन मानिएको उक्त सडक अवरुद्ध हुँदा महोत्तरीसमेत धनुषा जिल्लाको जनजीवन प्रभावित छ ।प्रहरी नायव उपरीक्षक दीपक पोखरेलका अनुसार खोला बढेपछि बिहान ९ बजेदेखि सडकमा आवागमन ठप्प भएको हो । त्यो बेलादेखि सडकमा साइकल पनि गुड्न सकेको छैन, पोखरेलले भने । बाढीले बगाएर ल्याएका झिक्राले पुलको मुख थुनिएको र पानी बढेर सडकबाट बग्न थालेपछि आवागमन ठप्प बनेको हो । प्रहरीले पुलको मुख सफा गर्न पहल गरे पनि अविरल वर्षा, नदीको गहिराइ र बढिरहेको जलस्तरले प्रयास सफल हुन दिएको छैन ।स्थानीयका अनुसार चार लेनमा स्तरोन्नति भइरहेको उक्त सडक ठेकेदारको लापरबाहीले वर्षाअघिदेखि नै असहज बनेको थियो । ठेकेदारले जथाभावी उधिनेर खाल्डाखुल्डी र हिलाम्मे पारेको सडकमा खोला सोझिएपछि ठप्प भएको हो । अहिले मोटरसाइकलबाट जनकपुर जानसमेत मटिहानी हुँदै झन्डै ३० किमि घुमाउरो सडक प्रयोग गर्नुपर्ने बाध्यता छ । त्यो सडकबाट पनि साना सवारी मात्र गुड्ने हुँदा जलेश्वरजनकपुर सडकको विकल्प छैन । सडक अवरुद्ध हुँदा भारतसँगको आयात व्यापारसमेत ठप्प भएको जलेश्वर भन्सार कार्यालय मलिवाराले जनाएको छ ।"
आमा र तीन छोराछोरीको एकै चिहान,"बाघ र बाख्राको कथा जस्तै भयोमनिता बस्नेत, छिमेकीबिहानको तीन बज्नै लागेको थियो । उदय चिच्याएको सुनियो । तथानाम गाली गरेर श्रीमतीलाई बाहिर निस्की भन्दै थिए । सधैं झगडा हुने भएकाले घरबाट निकाल्न खोजेको भन्नेमा हामी पर्यौं । त्यस्तो पहिरो गएको जस्तो ठूलो आवाज आएको थिएन ।केहीबेर कराएर उनी कता लागे थाहा भएन । राति आएर श्रीमतीलाई गाली गरेर निकाल्न खोजेको होला भनेर हामी फेरि सुत्यौं । एक, डेढ घण्टापछि फेरि आएर चिच्याएपछि सबै जना उठ्यौं । पानी दर्किरहेको थियो । मोबाइल बालेर हेर्दा माथिबाट बगुवा माटोको पहिरो आएको रहेछ । टहरो पुरिएको थियो । चालमाल केही थिएन । सन्नाटा छाएको थियो । हामी जान सक्ने स्थिति थिएन । सुरक्षाकर्मी नआउन्जेल हेरेरै बसियो । उदयले आमालाई लिन जानुको सट्टा माथितिर रहेको प्रहरी कार्यालयमा गएको भए उद्धार हुन सक्थ्यो कि ? झूटो बोल्यो कि पोल्यो भन्ने सानैमा पढेको कथा जस्तै बाघले बाख्रा खायो भनेर सधैं दु:ख दिँदा साँच्चिकै खाएको दिन कोही छिमेकी नआएको जस्तै भयो ।"
"सयौं विस्तापित, केही बेपत्ता","झापा (कास) लगातारको वर्षाले यहाँका हजारौं घर डुबानमा परेका छन् । रतुवा, कमल, बनियानी, झिलझिले, सतासी, कनकाई, बिरिङ, अदुवा, देउनिया, निन्दा, मेचीलगायतका नदी र खोलामा आएको बाढीले जिल्लाका दर्जनौं गाउँ डुबानमा परेका छन् । सयौं घरपरिवार विस्थापित भएका छन् । जिल्लाको दक्षिणी ग्रामीण क्षेत्रका दर्जनभन्दा बढी बाटोमा क्षति पुगेको छ ।गृहमन्त्रालयका अनुसार खोलाले बगाउँदा जिल्लामा ४ जनाको मृत्यु भएको छ । अन्य ४ जना बेपत्ता छन् । कनकाई नदीमा आएको बाढीले बगाउँदा झापा गाउँपालिका २ की कमला दर्लामी र झिलझिले खोलाले बगाउँदा शिवसताक्षी नगरपालिका १ का २८ वर्षीय लेखनाथ पाण्डेको मृत्यु भएको छ । झापा २ की धनमाया घोर्सानीको पनि बाढीमा परी मृत्यु भएको छ । बेपत्ता हुनेमा धनमायाकी छोरी कमला घोर्सानी, दर्लामीका श्रीमान् टेकबहादुर दर्लामी र उनकी छोरी खुसी दार्लामी छन् ।दमकस्थित दिपिनी खोलाले बगाउँदा भारत विहार घर भई हाल दमकमा ज्याला मजदुरी गर्ने २५ वर्षीय कपोस मण्डल बेपत्ता छन् ।कन्काई नदीमा आएको बाढीले झापा गाउँपालिकाको वडा नं ६ र ७ तथा बिरिङ खोलाको बाढीले उक्त गाउँपालिकाको १ देखि ५ नम्बर वडाका हजारौं घर डुबानमा परेका छन् । कनकाईकै बाढीले गौरीगन्ज गाउँपालिका वडा नं १ साबिकको महाभारा गाविसका ६ सय घर डुबानमा परेका छन् ।टुनुबस्ती र बिर्खे बस्तीमा डुबानमा परेका सय परिवारलाई काठको डुंगाबाट उद्धार गरिएको वडाध्यक्ष कात्तिकलाल राजवंशीले जानकारी दिए । उनीहरूलाई स्थानीय रामजानकी विद्यालय र टुनुबस्ती रेडक्रसको हलमा राखिएको छ । उक्त वडाको झोडामा ८५ घरपरिवार उद्धारको पर्खाइमा रहेको उनले बताए । वर्षा भइरहेको र सडक सबै डुबानमा परेकाले उनीहरू भएको स्थानसम्म पुग्न नसकिएको राजवंशीले बताए । उनका अनुसार गौरीगन्ज १ नम्बर वडाबाट मात्र करिब ३ सय परिवार विस्थापित बनेका छन् ।कमल खोलाको बाढी गाउँ पस्दा शिवसताक्षी नगरपालिका २ धरमपुरको माझी बस्तीका करिब ५ घर डुबानमा परेका छन् । शिवसताक्षीकै माईधारबाट १० परिवार विस्थापित भएका छन् । कन्काई नदीमा आएको बाढीले नदीको पश्चिमपट्टिको बाँध भत्काएको छ । बाँध भत्किएकाले नदी किनारका १ सय ५० परिवार कटानको उच्च जोखिममा परेका छन् ।नगरपालिका वडा नं ४ र ६ का हजारभन्दा बढी घर डुबानमा परेका छन् । बाह्रदशी गाउँपालिकाको राजगढ, कचनकबल गाउँपालिकाको घेराबारी क्षेत्रमा पनि सयौं घर डुबानमा परेका छन् । निन्दा खोलाको बाढीले मेचीनगर नगरपालिकाअन्तर्गत ज्यामिरगढी क्षेत्रमा र मेची नदीको बाढीले भद्रपुरका सयौं घर डुबानमा पारेका छन् । यस्तै रतुवा खोलामा आएको बाढीले कमल गाउँपालिका र अदुवा खोलामा आएको बाढीले बिर्तामोड नगरपालिकाका सयौं घर डुबानमा पारेका छन् ।भारी वर्षासँगै चलेको हावाले रतुवामाई वृक्षरोपण आयोजनाको वन क्षेत्रमा सयौं मसलाका रूख ढालेका छन् । वन क्षेत्रका रूख ढल्दा ठाउँठाउँमा बिजुली र टेलिफोनका तार चुँडिएका छन् । जिल्लाको अधिकांश स्थानमा विद्युत् सेवा ठप्प छ । शुक्रबार रातिदेखि नेपाल टेलिकमको ल्यान्डलाइन, प्रिपेड र पोस्पेड फोनको सेवा अवरुद्ध थियो । मध्याह्न १२ बजेपछि पोस्पेड र प्रिपेड सेवा सुचारु भए पनि ल्यान्डलाइन फोन अझै अवरुद्ध छ । वर्षाले ग्रामीण सडक भत्किएका कारण आवतजावत अवरुद्ध भएको छ ।"
पूर्वी धनुषा डुबानमा,"धनुषा (कास) बाढीले सदरमुकाम जनकपुरसहित अधिकांश स्थानको जनजीवन कष्टकर बनेको छ । कमला नदीमा आएको बाढीबाट कम्तीमा पनि १० गाउँ डुबानमा परेका छन् । चारनाथ खोलामा आएको बाढीका कारण छिहत्तरबिघा गाउँका २० घर उच्च जोखिममा छन् । पानीको निकास हुन नसकी जनकपुर उपमहानगरपालिकाका अधिकांश बस्ती जलमग्न छन् । जलाद नदीमा पानीको स्तर बढ्दो छ ।कमला नदीमा आएको बाढीका कारण छेउछाउका ढोलबज्जा, किरतपुर, बरमझिया, हौवाही, सोनापारा लगायतका गाउँ जलमग्न छन् । किरतपुरस्थित कमला नहरमा पानीको उच्च बहावले तटबन्ध भत्काएको छ । तटबन्ध मर्मत गर्न स्थानीयवासी तथा जलउत्पन्न प्रकोप नियन्त्रण कार्यालयका प्राविधिक घटनास्थल पुगेका छन् ।चारनाथ खोलाको बाढीले जुरीबजार उत्तरको तटबन्ध कटान गर्न थालेको छ । कटान नियन्त्रण नभए चारनाथ खोलाको मुहान, बरमझिया, रघुनाथपुर, सबैला, यदुकुहा, भठिहन लगायतका गाउँ जोखिममा पर्ने सम्भावना छ । स्थानीय सूर्य यादवका अनुसार बाढीको पानी घरमा पसेपछि भरतपुर ३ का राशलाल यादव र देवदत्त यादवको घर क्षतिग्रस्त भएको छ भने महिद राइन, इद्रिस राइन, असर्फी यादवलगायतका एक दर्जन घरमा पानी पसेको छ ।"
पहिरोले यातायात ठप्प,"सडक कटानधरान धरानधनकुटा सडक खण्डमा शनिबार बिहानदेखि यातायात ठप्प भएको छ । शुक्रबार राति झरेको पहिरोले कोसी राजमार्गमा सवारीसाधन चल्न नसकेका हुन् । धरान उपमहानगरपालिका१३ स्थित निसाने खोला र आँपगाछीबीचमा पर्ने कोसी राजमार्गमा पहिरो झरेको हो । पहिरोले करिब २० मिटर सडक कटान गरेको छ । सडक नै बगाएपछि धरानबाट भोजपुर, धनकुटा, तेह्रथुम जाने सयांै सवारी धरानमै रोकिएका छन् । पहाडी क्षेत्रबाट आउने सवारी साधनहरू भेडेटार र आँपगाछीमा रोकिएका छन् ।"
घटनालाई न्यायिक प्रक्रियामा लैजाऊ,"सुर्खेत द्वन्द्वकालमा शाही नेपाली सेनाबाट बलात्कृत एक महिलाको मुद्दामाथि सुनुवाइ गर्दै संयुक्त राष्ट्रसंघको मानवअधिकार समितिले पीडकलाई दण्डित गरी पीडितलाई परिपूरण दिन नेपाल सरकारलाई आग्रह गरेको छ । सामूहिक बलात्कारपछि गम्भीर कुटपिट भोगेकी दैलेख, नारायण नगरपालिकाकी ती महिलाले सन् २०१२ मा राष्ट्रसंघसमक्ष उजुरी दिएकी थिइन् । पीडितका अनुसार उनलाई सन् २००४ मा काँडाचौरस्थित भवानी बक्स गणमा कार्यरत उपसेनानी जीवेश थापा नेतृत्वका ४ सैनिकले बलात्कारपछि घिसार्दै सडकमा अलपत्र छाडेका थिए । सामूहिक बलात्कारका कारण उनको पाठेघरमा गम्भीर समस्या देखापरेको थियो । रक्तस्राव नथामिएपछि शल्यक्रियामार्फत गर्भाशय नै निकाल्नुपर्यो ।नेपालमा पीडकको परिचय खुलाएर सम्बन्धित निकायलाई सूचना दिएको १० वर्ष बित्दासमेत न्याय नपाएपछि उनले एड्भोकेसी फोरम नेपाल र रिड्रेसको सहयोगमा राष्ट्रसंघ गुहारेकी हुन् । सन् २०११ मा उनका कानुन व्यवसायी, महिला अधिकारकर्मीलाई प्रहरीमा उजुरी दर्ता गराउनै अवरोध गरिएको थियो । तत्कालीन कानुनअनुसार बलात्कार मुद्दाको उजुरी घटनाको ३५ दिनभित्र दर्ता गर्नुपर्ने प्रावधान थियो । मुद्दा दर्ताका लागि सर्वोच्च अदालतमा गरिएको पुनरावेदन पनि अस्वीकृत भएपछि उनको न्याय प्राप्तिको बाटो बन्द हुन पुगेको थियो ।राष्ट्रसंघीय समितिले नेपाललाई यस्तै प्रकृतिका अन्य ज्यादती रोक्न तथा यौन हिंसापीडितका लागि न्यायमा पहुँच सुनिश्चित गर्न आग्रह गरेको छ । अधिकारवादी संस्थाले पूर्णमाया यातना, स्वेच्छाचारी थुना, अमानवीय व्यवहार तथा विभेदबाट पीडित भएको जुन नेपाल सन् १९९१ मा पक्षराष्ट्र बनेको नागरिक तथा राजनीतिक अधिकारसम्बन्धी अन्तर्राष्ट्रिय अनुबन्धविपरीत रहेको तर्क गरेका थिए । सर्वोच्चको आदेशपछि २०१५ नोभेम्बरमा नेपालमा बलात्कार मुद्दाको हदम्याद बढाएर १ सय ८० दिन पुर्याइएको थियो । समितिले मुद्दा अनुसन्धान गर्न, अपराधमा जिम्मेवार व्यक्तिलाई अभियोजन, अदालती कारबाही र सजाय दिन तथा पीडितलाई लागेको उपचार खर्चको भर्पाई गर्न नेपाललाई आग्रह गरेको छ । नेपाललाई राष्ट्रिय कानुनअन्तर्गत यातनालाई फौजदारी अपराध बनाउन तथा बलात्कार पीडितहरूलाई न्याय प्राप्तिमा रहेका अन्य बाधा हटाउनसमेत आग्रह गरेको छ, एड्भोकेसी फोरमसँग आबद्ध अधिवक्ता वसन्त गौतमले भने, न्याय प्राप्तिमा रहेका अनेकौं अवरोध हटाउन नेपाल सरकारलाई गरिएको यसलाई बलियो आह्वान मान्न सकिन्छ ।"
छात्रावासमै मृत फेला,"कञ्चनपुर (कास) महेन्द्रनगरको सिद्धनाथ विज्ञान क्याम्पसमा अध्ययनरत एक विद्यार्थी मृत अवस्थामा फेला परेका छन् । बझाङको सैनापसेला दहवन घर भई स्नातक तह चौथो वर्षमा अध्ययनरत २३ वर्षीय डम्बर जाग्रीशनिबार बिहान छात्रावासको स्टोरमा मृत फेला परेका हुन् ।धारिलो हतियार प्रयोग गरी घाँटी रेटिएको अवस्थामा भेटिएको प्रहरीले जनायो । अनुसन्धानका लागि मेसमा खाना पकाउने ३ जनालाई नियन्त्रणमा लिइएको जिल्ला प्रहरीका डीएसपी भीम दाहालले बताए । मृतक जाग्रीले चैतदेखि क्याम्पसको छात्रावासमा मेस सञ्चालन गर्दै आएका थिए । घटनाबारे अहिले केही भन्न सकिने अवस्था छैन, डीएसपी दाहालले भने, अनुसन्धान चलिरहेको छ । मृतकका साथी र सहयोगीसँग सोधपुछ गरिरहेका छौं । उनका अनुसार मृतक जाग्री केही दिनदेखि तनावमा थिए । साथीभाइभन्दा अलग बस्ने र कम बोल्ने गरिरहेका थिए । उनी माओवादी केन्द्रनिकट अखिल क्रान्तिकारीका जिल्ला कमिटी सदस्यसमेत हुन् । कञ्चनपुरका विभिन्न विद्यार्थी संगठनका प्रतिनिधिहरूले घटनाको सत्यतथ्य पत्ता लगाउन माग गरेका छन् ।"
बाढी प्रभावित क्षेत्रमा जानुस् : केसी,काठमाडौं (कास) प्राडा गोविन्द केसीले आकस्मिकबाहेकका सेवा ठप्प पारेर आन्दोलनमा रहेका चिकित्सकलाई बाढीपहिरो प्रभावित क्षेत्रमा गएर उपचारात्मक सेवामा लाग्न अनुरोध गरेका छन् । डा केसीले मुलुकको विषम परिस्थितिलाई ध्यान दिँदै तत्काल सम्पूर्ण बन्दका कार्यक्रम स्थगित गरेर बाढीपहिरोपीडितको उद्घारमा लाग्न चिकित्सकसँग अपिल गरेका हुन् । नेपाल चिकित्सक संघका अध्यक्ष डा मुक्तिराम श्रेष्ठले डा केसीले फोन गरेर तुरुन्त बन्दका कार्यक्रम स्थगित गरेर उद्घारमा लाग्न अनुरोध गरेको बताए । संघले आकस्मिकबाहेकका सेवा बहिष्कारको निर्णय हाल स्थगित गरेको समेत डा श्रेष्ठले बताए ।
सेवा बहिष्कारको निर्णय फिर्ता,"काठमाडौं (कास) सरकारी चिकित्सक संघ (गोदान) ले डा गोविन्द केसीको जीवनरक्षा गर्न सरकारी अस्पतालहरूमा गरेको आकस्मिकबाहेक अन्य सम्पूर्ण सेवा बहिष्कारको निर्णय स्थगन गरेको छ । संघले डा केसीको जीवन रक्षार्थ सरकारी चिकित्सक आन्दोलन भने जारी रहेको जनाएको छ ।गोदानका अध्यक्ष डा दीपेन्द्र पाण्डेले मुलुकमा बाढीपहिरोले गर्दा उत्पन्न विषम परिस्थितिमा आम नागरिकको जीवन रक्षार्थ सरकारी चिकित्सकबाट दिइने स्वास्थ्य सेवा बहिष्कार गर्न नसकिने जनाएका छन् । हालको प्राकृतिक प्रकोपमा अझ थप स्वास्थ्य सेवा प्रदान गर्न बाढी प्रभावित क्षेत्रमा जाने निधो गरेको समेत उनले जनाए । अनशन तोड्न स्वास्थ्यमन्त्रीको आग्रह स्वास्थ्यमन्त्री गिरिराजमणि पोखरेलले डा गोविन्द केसीलाई मुलुकको विषम परिस्थितिलाई ध्यान दिँदै अनशन तोड्न आग्रह गरेका छन् । मुलुकमा बाढीपहिरोले मध्य पहाड र तराईको जनजीवन अस्तव्यस्त बनाएको उल्लेख गर्दै केसीलाई अनशन तोड्न आग्रह गरेका हुन् । केसीका माग सम्बोधन गर्न प्रधानमन्त्रीको सक्रियतामा शिक्षा, स्वास्थ्य मन्त्रालय र नागरिक समाज समेत क्रियाशील रहेको जनाउँदै उनले शनिबार कान्तिपुरसँग भने, माथेमा आयोगको मूल मर्मको आधारमा चिकित्सा विधेयक संसद्को बालबालिका तथा समाज कल्यांण एवं ज्येष्ठ नागरिक समितिबाट सर्वसम्मतिले पारित भई संसद्को पूर्ण सदनमा पेस हुने क्रममा छ ।"
१० जनालाई राष्ट्रिय युवा प्रतिभा,"काठमाडौं (कास) सरकारले युवा दिवसको अवसरमा १० युवालाई राष्ट्रिय युवा प्रतिभाबाट सम्मान गरेको छ । समाजमा योगदान पुर्याएका मध्येबाट छनोट भएका १० जनालाई सम्मान गरिएको युवा परिषद्ले जनाएको छ । वातावरण तथा थारू मौलिक संस्कृतिको संरक्षणमा सक्रिय बर्दियाका हेमन्त आचार्य र अटिजम भएका बालबालिकाका लागि कार्यरत सविता उप्रेती, सगरमाथा आरोही दोलखाका फुर्वा तेन्जिङ शेर्पा तथा लेखक रोहित भण्डारीलाई सम्मान गरिएको छ । स्नातकोत्तरपछि सैलुन व्यवसाय चलाएका बाराका सिकन्दरकुमार ठाकुरलाई उद्यमशीलता सम्मान प्रदान गरिएको छ । उनलाई एक लाख रुपैयाँसहित सम्मान गरिएको हो । अनुसन्धानकर्मी कालिकोटका वसन्तकुमार शाही, इन्जिनियरिङ विषयका खोजकर्ता दोलखाका रामु खत्री, शारीरिक अपांगता भएर पनि उद्यमी बनेकी कञ्चनपुरकी सीता राना थारू र उद्यमी झापाका विशाल राई सम्मानित भएका छन् । सम्मानितलाई राष्ट्रपति विद्यादेवी भण्डारीले एक लाख रुपैयाँ नगद र सम्मानपत्र प्रदान गरेकी हुन् । ट्यालेन्ट हन्टका उत्कृष्टलाई ५० हजार युवा परिषद्ले यस वर्षदेखि सुरु गरेको युथ ट्यालेन्ट हन्टको प्रतिस्पर्धाबाट छानिएका युवालाई सम्मान गरेको छ । उच्च शिक्षालय तथा माध्यमिक विद्यालय संघ नेपाल (हिसान) सँगको सहकार्यमा प्रतिभाको खोजी गरिएको थियो । भिजन, वक्तृत्वकला, गायन प्रतियोगिताबाट उत्कृष्ट विद्यार्थीलाई पनि युवा दिवसकै दिन सम्मान गरिएको हो । वक्तृत्वकलामा डेनिसा चौलागाईं प्रथम, रोजिना आचार्य दोस्रो र विजयाकुमारी भट्टराई तेस्रो भइन् । गायनमा मुस्कान राई प्रथम, सुरेश बराल दोस्रो र डेकेन्द्र थापा तेस्रो भए । भिजन लेखनमा प्रदीप भट्टराई प्रथम, रौनिकराज अर्याल दोस्रो र सुवास रिसाल तेस्रो भए । पहिलोलाई ५० हजार, दोस्रोलाई ३० हजार र तेस्रोलाई २० हजार पुरस्कार प्रदान गरिएको थियो ।"
"तस्बिर हेर्नुस्, किताब किन्नुस्","काठमाडौं पुस्तक किन्ने कि नकिन्ने ? त्यसको आवरणले कहिलेकाहीँ पुस्तकको छनोटमा प्रभाव पारिरहेको हुन्छ । पछिल्लो समय आकर्षक आवरण डिजाइन र तस्बिरको प्रयोग गर्ने होडबाजी पनि चलेको छ । भृकुटीमण्डपको सभाकक्षमा जारी २१ आंै नेपाल अन्तर्राष्ट्रिय पुस्तक प्रदर्शनीमा पुस्तक र तस्बिरहरूसँगै प्रदर्शनी गरिएको छ । ग्लोबल एक्स्पोजिसन, नेपाल पुस्तक र स्टेसनरी महासंघको सहकार्यमा गरिएको वार्षिक पुस्तक मेलाको पूर्वप्रधानमन्त्री माधवकुमार नेपालले उद्घाटन गरेका थिए । प्रदर्शनीको उद्घाटनपछि व्यावसायिक फोटोग्राफर किशोर श्रेष्ठको स्टलमा पुगेका नेपालले पनि तस्बिरहरू कलात्मक रहेको भन्दै प्रशंसा गरे । उनले पुस्तकहरूको आयात र निर्यातलाई सहज बनाउने आश्वासन पनि दिए । प्रदर्शनीमा नेपाल, भारत, जापान र चीन गरी चार देशका संस्थाहरूको फरक फरक विधाका ६० वटा पुस्तक स्टलहरू राखिएका छन् । किशोरले किताब र फोटोहरूबीच आपसी सम्बन्ध रहने भएकोले प्रदर्शनीमा आफूले खिचेको तस्बिरहरू राख्न इच्छुक भएको बताए । एउटा फोटोले हजार शब्द बोल्छ । किताबको आवरण राम्रो छ भने पुस्तक किनूँकिनूँ लाग्ने बनाइदिन्छ, उनले भने, फोटोको प्रयोगले पुस्तकमा लेखिएका कुराहरू बुझ्न सजिलो हुन्छ । नेपाल, तिब्बत, बंगलादेश, भारतलगायतका देशमा सामूहिक प्रदर्शनी गरिसकेका श्रेष्ठको यो नै पहिलो एकल तस्बिर प्रदर्शनी हो । प्रदर्शनीमा उनले २४ तस्बिर सिर्जना राखेका छन् । भूकम्पले भत्काएको धरहराबाट खिचेको फोटो विशेष छ । लक्ष्मीपूजाको दिन धरहरा बन्द हुँदो रहेछ । त्यति बेला स्पेसल अनुरोधमा मैले मात्रै धरहरा चढेर फोटो खिचेको थिएँ, उनले भने । प्रदर्शनी अवलोकन गर्न आएका अवलोकनकर्ताले उनको तस्बिर पेन्टिङजस्तै लागेको प्रतिक्रिया दिए । दुई दशकदेखि पढ्नलाई प्रेरणा सन्देशसहित हुँदै आएको प्रदर्शनीमा विभिन्न उमेर समूहका पाठकलाई लक्षित गरी पुस्तकहरू राखिएको प्रदर्शनीका सहायक व्यवस्थापक विनिता कौशलले बताइन् । उनले भनिन्, पुस्तक लोपर्काण, हस्ताक्षर तथा लेखकहरूसँग साक्षात्कार कार्यक्रमहरू मेला अवधिभरि रहनेछन् । प्रदर्शनीमा अनेक विधाका किताबहरू छन् । पहिलो दिन हाँडीगाउँ शालीनदीका जेम्स प्रसाद इतिहाससम्बन्धी पुस्तकहरू खोज्दै थिए । स्टेफन हकिङ्सको द स्टोरी अफ टाइम पुस्तक उनलाई मन पर्ने किताब हो । उनी अन्तर्राष्ट्रिय रूपमा बेस्ट सेलर कहलिएका पुस्तकहरू किन्न मन पराउँछन् । ईबुकको अवधारणा आए पनि उनी पुस्तक किनेरै पढ्ने गर्छन् । नेपालको सबै ठाउँमा इन्टरनेटको फास्ट र सजिलो पहुँच नपुगिसकेकोले अझै पनि पुस्तकको हराउन सक्दैन, उनले भने, पुस्तकले २४ घण्टा सेवा दिन सक्छ । टंगालकी श्रेया सिजापतीले कुमार नगरकोटीको घाटमाण्डु र पावलो हकिङ्सको इन्टु द वाटर पुस्तक किनिसकेकी थिइन् । उनी प्रदर्शनीमा मनोविज्ञानसम्बन्धी पुस्तकहरू खोज्दै थिइन् तर भेटिरहेकी थिइनन् । पाटनका ६० वर्षीय दुर्गालाल शिल्पकार पनि मनोविज्ञान र मस्तिष्क विज्ञानसम्बन्धी नै पुस्तक खोज्दै थिए । उनले भने, मस्तिष्क विज्ञान र मनोविज्ञान पढ्नाले रिस कन्ट्रोल गर्न र आत्माशान्ति गर्न सजिलो हुन्छ । तर पुस्तक भेटिरहेकै छैन । प्रदर्शनी एक साता चल्नेछ ।"
नेहालाई सतायो सेल्फीले,"अचेल मान्छेहरू जति बेला पनि सेल्फी खिच्ने धुनमा हुन्छन् । सेल्फीको चक्करमा कहिलेकाहीँ आफ्नो दायित्व नै भुल्ने गरिएको छ । यो सन्दर्भमा बलिउड अभिनेत्री नेहा धुपियाको अनुभव सुन्न लायक छ । शनिबार नेहा कार एक्सिडेन्टमा परिन् । नो फिल्टर नेहा नामक पोडकास्ट सिजन२ को प्रमोसनका लागि चण्ढीगढ पुगेकी नेहा एयरपोर्ट फर्किने क्रममा दुर्घटनामा परेकी हुन् । घटनास्थलमा पुगेका मान्छेहरू उनको उद्धार गर्न छोडेर सेल्फी खिच्न थाले । नेहालाई हल्का चोट लागेको रहेछ, भारतीय सञ्चार माध्यमले लेखका छन्, उनी दुर्घटनाग्रस्त हुँदासमेत मान्छेहरू सेल्फी खिच्न ओइरिएको कुरा अचम्म लाग्दो छ । केहीले चाहिँ म्याडम अटोग्राफ प्लिज समेत भनेको नेहाले बताएकी छन् । नेहाको पिआर टिमका अनुसार अभिनेत्री सवार गाडीको ब्रेक फेल भएर अर्को गाडीसँग ठोक्किएको थियो । त्यसको सिसा झिरिप्पै फुटेको थियो । बीच सडकमा गाडी दुर्घटनाग्रस्त भएपछि आधा घण्टाजति ट्राफिक जाम नै भयो । नेहालाई पिक गर्न अर्को गाडी नआउन्जेल मान्छेहरू सेल्फी र अटोग्राफ प्लिज भन्दै झुम्मिरहे । उनी चाहिँ ऐयाआत्थु गर्दै तर्किएको बताइन्छ ।"
मुक्तक फैलिँदै छ,"काठमाडौं (कास) साहित्यको छोटोमीठो विधा मानिन्छ मुक्तकलाई । कुनै समय यो अन्य विधाको चेपुवामा थियो । चार वर्षअघि नेपाल मुक्तक प्रतिष्ठान नै गठन गरेर थालिएको मुक्तक गतिविधिले यतिबेला अन्तर्राष्ट्रिय आकार लिँदै गइरहेको छ । प्रतिष्ठानका अध्यक्ष एवं स्रष्टा रामकाजी कोने केहीअघि मात्रै बेलायतको लन्डनमा एकल मुक्तक वाचन गरी मुलुक फिरेका छन् । मुलुकबाहिरका नेपाली स्रष्टाहरूको मुक्तक लेखन झन् लोभलाग्दो पाएँ, शनिबार राजधानीमा भेटिएका कोनेले भने, नेपाली साहित्यको लागि यो खुसीको कुरा हो । त्यसो त प्रतिष्ठानले शृंखलावद्ध मुक्तक मेला गर्दै आएको छ । लन्डनमा सम्पन्न मुक्तक मेला भने १२ औं शृंखला रहेको कोनेले जनाए । १५२ औं मोती जयन्तीको अवसर अन्तर्राष्ट्रिय साहित्य समाज (अनेसास) बेलायत च्याप्टर र नेपाल मुक्तक प्रतिष्ठान बेलायत च्याप्टरले गरेको कार्यक्रममा कोनेले समसामयिक विषयका मुक्तकहरू पस्केका थिए । उनका अनुसार विशेष अतिथि बनेका अनेसास केन्द्रीय उपाध्यक्ष डा रुपक श्रेष्ठ, गोकुल भण्डारी, कृष्ण पहारीदेखि प्रतिष्ठान बेलायत च्याप्टरका अध्यक्ष दुर्गाप्रसाद पोखेरल, प्रतिमा केसी, विशन थापा, सन्तोष कार्की, सुमनकुमार गुरुङ, नृपेश उप्रेती, सुवास केसी, लक्ष्मी थापा राईसम्मले पनि मुक्तक सुनाए, प्रमुख अतिथि राजदूत दुर्गाबहादुर सुवेदीले मुक्तक साहित्यको प्रशंसा गरे । हामीले मुक्तक प्रतिष्ठान सुरु गर्दा ताकाको माहोल यस्तो थिएन, कोनेले भने, अहिले सबैतिर मुक्तक छाउन थालेको छ । इजरायल च्याप्टरले त दुइटा किताबै निकाल्यो । हङकङ, मलेसियादेखि कोरियासम्मका स्रष्टाहरू मुक्तकमा समर्पित छन् । पछिल्लो समय मुक्तक अभियन्ताको छवि बनाएका कोनेका मुक्तक मेला, मुक्तक मन्त्र, मुक्तक मोहनी गरी तीन कृति प्रकाशित छन् भने हङकङ, मलेसियाजस्ता मुलुकमा एकल वाचनसमेत गरिसकेका छन् । छोटो विधा भए पनि मुक्तकमा पाउने तालीको मज्जा भिन्न हुन्छ, उनले भने, यसपटक बेलायतका स्रष्टाहरूको मुक्तक मोह देखेर खुसी लाग्यो ।"
फिल्ममा आफ्नै अभिनयपद्धतिको अभाव,"लेखनाथ फिल्मकर्मी नवीन सुब्बाले नेपाली फिल्म मौलिक नहुनुमा नेपालको आफ्नै अभिनय पद्धतिको अभाव पनि एउटा कारण भएको बताएका छन् । नेपाली फिल्ममा मौलिकता विषयक छलफल कार्यक्रममा उनले मौलिक फिल्मका आधार खोजी गरे । र्यान्डम रिडर्स सोसाइटीले महिनाको अन्तिम शनिबार पोखरामा गर्दै आएको समसामयिक बहसको ७६ औं शृंखलामा सुब्बालाई उभ्याएको हो । उनले नेपाली फिल्मका अधिकतम कलाकारमा भरत नाटयशास्त्र र केहीमा स्तानसलाभस्कीको प्रभाव भएको सुनाए । उनले भने, फिल्ममा हाम्रो आफ्नै चिज खोजेनौं, सबै बाहिरको खोज्यौं । उनले फिल्म मौलिक हुन कथ्य संरचना, अभिनय, दृश्य, भाषा र ध्वनिमा मौलिकता हुनुपर्नेमा जोड दिए । बहुप्रशंसित फिल्म नुमाफुङ र दलन टेलिशृंखलाका निर्देशक सुब्बाले लोकेसन, ध्वनि, दृश्य तथा अभिनय कथाअनुसार नै हुनुपर्ने चर्चा गरे । अहिले रातारात हिट हुनुपर्ने भूत सवार भएको छ, उनले भने, बजारलाई हेरेर फिल्म बनाए पनि इमानदारी छोड्न हुँदैन । साहित्यिक मर्मअनुसारको फिल्म निर्माण भएर मात्रै स्तरीय फिल्म बनेको विश्वमा कैयौं उदाहरण भएकोले नेपालमा पनि साहित्यकार र फिल्मकर्मीबीच डिस्कोर्स को आवश्यकता रहेको उनले औंल्याए । उनले आफ्नै नुमाफुङ पनि पाश्चात्य फिल्मको प्रभावमा प्लट तयार पारेको प्रस्टीकरण दिए । विदेशी प्रविधि र प्रस्तुतिको प्रभावबाट मुक्त हुन गाह्रो हुने भए पनि अभिनय कलाका लागि मौलिकताको खोजी अपरिहार्य रहेको भनाइ उनको थियो ।सोसाइटीका अध्यक्ष उपेन्द्र पौडेलले विगत र अहिलेका नेपाली चलचित्रले प्राविधिक रूपमा फड्को मारे पनि विषयवस्तुका हिसाबले कमजोर नै भएको बताए । उनले उच्च प्राविधिक नभई मौलिक चलचित्रले नै विश्वसामु नेपाललाई चिनाउने प्रयत्नमा चलचित्रकर्मी लाग्नुपर्ने सुझाए ।"
चितवनमा जोनी जेन्टलम्यान,"चितवन अहिले नयाँ फिल्म निर्माणमा होडबाजी छ । यसरी निर्माण गरिएका फिल्मको प्रचार आक्रामक भए पनि हलमा भने टिक्न धौधौ पर्छ । लगानी धेरै भए पनि फिल्मले लगानी उठाउन हम्मेहम्मे पर्छ । यही भीडमा दर्शमाझ आउने तयारीमा छ फिल्म जोनी जेन्टलम्यान । यो दर्शकको प्रतीक्षित फिल्म मध्य एक हो । भदौ ३० बाट प्रदर्शनमा आउन लागेको फिल्म युनिट शुक्रबार नारायणगढमा देखा पर्यो । फिल्मका कार्यकारी निर्माता अजय मल्ल ठकुरी, निर्माता एन्ड्रिउ पौडेल मात्र उपस्थित थिएनन्, फिल्मका मुख्य कलाकार पल शाह र आँचल शर्मासँगै थिए । जेन्टलम्यान क्लबद्वारा आयोजित विशेष सम्मान कार्यक्रममा अतिथिको रूपमा उपस्थित फिल्म युनिटले निर्माण पक्ष र प्रदर्शनको बारेमा सञ्चारकर्मीसँग जानकारी गराउने अवसरको सदुपयोग गरे । यो अन्य फिल्मभन्दा भिन्न छ, निर्माता पौडेलले भने, लभस्टोरी प्याटन्टमा बनेको फिल्म हो, यसमा एक्सन, कमेडी दुवै छ । उनले स्टोरी बेस्ड एक्सन भएको र युवा पुस्ताले मन पराउनेमा आशावादी रहेको सुनाए । दर्शकले फिल्म हेरेपछि साँच्चै राम्रो बनेको रहेछ भनेर तारिफ गर्नु हुनेछ, उनले दाबी गरे, पल र आँचलले राम्रो मिहिनेत गर्नुभएको छ । फिल्मको निर्देशन नितिन चन्दले गरेका हुन् । फिल्मको गीत छायांकन भारतको गोवा, सिलोङ, दिल्लीलगायत रमणीय ठाउँमा गरिएको कार्यकारी निर्माता अजय मल्ल ठकुरीले बताए । फिल्म दर्शकमैत्री छ, उनले भने, लगानी मात्रै १ करोड पुग्यो । नाइँ नभन्नु ल ४ बाट डेभ्यु गरेकी आँचलको यो दोस्रो फिल्म हो । त्यस्तै नाइँ नभन्नु ल ४ बाटै डेभ्यु गरेका पलको यो तेस्रो फिल्म हो । पलको दोस्रो फिल्म म यस्तो गीत गाउँछु ले राम्रै चर्चा पायो । यो फिल्ममा मलाई पूरै परिवर्तन देख्नु हुनेछ, नायिका आँचलले भनिन्, यसमा लभसँगै एक्सन छ । उनले फिल्मको निकै प्रशंसा गरिन् । मसलेदार फिल्म बनेको छ, उनले भनिन् । उनले आफ्नोभन्दा पलको प्रशंसा बढी गरिन् । पलको एक्सन मुभी हो यो, उनले भनिन्, उनको एक्सन अवतार देख्न पाउनु हुनेछ । उता नायक पलले आफ्नो पहिलो एक्सन फिल्म भएको बताए । मायामा बदला हुन्छ, त्यही भएर कसरी बदलाको भावना आउँछ भन्ने कुरा फिल्ममा देखाउन खोजिएको छ, उनले भने । उनले आफूलाई सुहाउँदो रोल भएकाले अभिनय गर्न तयार भएको बताए । फिल्मा पल, आँचलसँगै रवि गिरी, विकास गिरी, जयना कँुवर, सन्तोष सिलवाल लगायतको अभिनय छ । जेन्टलमेन्ट क्लबले समाजमा विशेष योगदान पुर्याएको भन्दै पल र आँचलको उपस्थितिमा चितवन उद्योग वाणिज्य संघका अध्यक्ष राजन गौतम र समाजसेवी छाया श्रेष्ठलाई सम्मान गरिएको थियो ।"
उपन्यास लिएर हेम,"काठमाडौं (कास) कवि हेम प्रभास आख्यान कृतिसहित आएका छन् । उनको पहिलो उपन्यास उल्झन शनिबार राजधानीमा लोकार्पण गरियो । अभिनेता राजेश हमाल, वरिष्ठ पत्रकार युवराज घिमिरे, कवि एवं साहित्यकार डा नवराज लम्साल र समालोचक महेश पौडेलले हेमको कृति सार्वजनिक गरे । हमालले हेमको उपन्यासमा जीवनको अनेक मोडलको उल्झन समेटेको बताए । जीवन दर्शन भनेकै भोगाइका विभिन्न आयाम र आइपर्ने घटना परि घटनाको सँगालो हो, उनले भने, सीधा जीवन जिउनको अर्थ पनि छैन, हेमको उपन्यासमा जीवनको कथाभित्रको पनि उपकथाहरू भेटिन्छ । वरिष्ठ पत्रकार गौतमले हेम कविताजस्तै विचारयुक्त आख्यान लेख्न सक्ने सर्जक रहेको दाबी गरे । लम्सालले भने हेमको उपन्यास जीवन, मान्छे, समाजदेखि समग्र राष्ट्रकै उल्झनमा अल्झिको बताए । पौडेलले हेमका कवितामा जति संवेदनशीलता झल्किन्थ्यो उति नै उपन्यासमा झल्किएको दाबी गरे । स्रष्टा हेमले जीवन जोगाउन र लक्ष्य भेटाउन संघर्ष गर्दागर्दै पनि अस्तित्व कायम गर्न नसकेका तमाम युवाहरूको कथा उपन्यासमा समेटेको सुनाए । उपन्यास लिपि बुक्सले छापेको हो ।"
राष्ट्रकविको जन्मशताब्दी वर्ष मनाइने,"काठमाडौं (कास) राष्ट्रकवि माधवप्रसाद घिमिरे ९९ वर्ष पुगेर सय वर्ष पुग्ने अवसरमा राष्ट्रव्यापी जन्मशताब्दी वर्ष मनाइने भएको छ । मस्र्याङ्दी वाङ्मय प्रतिष्ठानले ०७४ असोज ७ देखि ०७५ असोज ७ सम्म जन्म शताब्दी वर्ष मनाउने निर्णय गरेको हो । शनिबारको साधारणसभामा जन्मशताब्दी मनाउन १ करोड १० लाख ६० हजार रुपैयाँ लाग्ने अनुमानित बजेट प्रस्तुत गरिएको थियो । कार्यक्रमअन्तर्गत मुलुकभरका विद्यालय तथा कलेजमा कविता प्रतियोगिता गर्ने र प्रत्येक जिल्लाबाट उत्कृष्ट ठहरिएका ३ कविता राष्ट्रकवि विशेषांकमा प्रकाशित गर्ने, घिमिरेलाई जन्मस्थल लमजुङको पुस्तुन लैजाने र सम्मान गर्ने, लमजुङको सदरमुकाममा प्रधानमन्त्रीको समुपस्थितिमा विशेष कार्यक्रम गर्ने, काठमाडौंमा मातृभाषा कविगोष्ठी, विचारगोष्ठी र घिमिरेको सार्वजनिक रथारोहण गर्ने रहेका छन् । यसैगरी, घिमिरेको सालिक निर्माण गर्ने र उनकै नाममा संग्रहालय बनाउनेसम्मका योजना बनाएको प्रतिष्ठानका अध्यक्ष डा मुकुन्द पथिकले बताए ।"
शिरफूल लिएर ज्योति,"काठमाडौं (कास) स्याबास छोरी राष्ट्रकवि माधवप्रसाद घिमिरेले मीठो मुस्कान छर्दै छोरी ज्योति पौडेललाई आशिर्वचन दिए । अमेरिकामा झन्डै दुुई दशकदेखि बस्दै आएकी ज्योतिले साहित्यिक छविलाई पनि निरन्तरता दिइरहेकी छन् । राजधानीमा शुक्रबार उनको कविता, गीत र गजलको संग्रह शिरफूल सार्वजनिक गरेपछि राष्ट्रकवि खुसीले पुलकित थिए । राष्ट्रकविसँगै नेपाल संगीत तथा नाटय प्रज्ञा प्रतिष्ठाका कुलपति सरुभक्त, नेपाल ललितकला प्रज्ञा प्रतिष्ठानकी कुलपति रागिनी उपाध्यायलगायतले ज्योतिको कृति लोकार्पण गरेका हुन् । राष्ट्रकविले छोरी ज्योतिको लेखनमा सरलता, विम्ब जोड्ने सुन्दर शैली र मनले लेख्न स्वाभाव रहेको दाबी गरे । सरल लेखाइले मनलाई छुन्छ, उनले भने । सरुभक्तले पछिल्लो समय नेपाली साहित्य विदेशसम्म फैलिएको बताए । डायस्पोरा साहित्यले राष्ट्र र राष्ट्रियतालाई जोड्न मद्दत गरेको उनले दाबी गरे । ज्योतिले आगामी दिनमा नेपाली जनजीवनका भोगाइलाई साहित्यमा उतारे प्रभावकारी हुने सरुभक्तको सल्लाह थियो । आफूले गीत, कविता र गजलमार्फत सकारात्मक भाव अभिव्यक्त गरेको ज्योतिले दाबी गरिन् । यसको श्रेय उनले बुवा राष्ट्रकविलाई नै दिए । वरिष्ठ गीतकार कालीप्रसाद रिजालले ज्योतिको कृतिमाथि समीक्षा गरे । उनले साहित्यिक साधनामा अझै निरन्तरता दिन सल्लाह दिए । रमेश पौडेल, यादव भट्टराईलगायतले पनि ज्योतिको कृतिमाथि प्रकाश पारे । ज्योतिको गीति संग्रह, एल्बम, खण्डकाव्य गरी १० कृति सार्वजनिक भइसकेका छन् ।"
काव्य उत्सव,"काठमाडौं (कास) शिल्पी थिएटरको काव्य शृंखला मुक्त अनुभूति मा भाग लिएका कविहरूले शनिबार राजधानीमा आयोजित काव्य उत्सवमा पुन: आआफ्ना कविता सुनाए । शृंखलामा भाग लिएका २३ कविहरूको रचना समेटर तयार पारिएको मुक्त अनुभूति कृतिसमेत उत्सवमा लोकार्पण गरिएको थियो । वरिष्ठ कवि तुलसी दिवसले कविहरूलाई सामान्य मान्न नहुने तर्क राखे । उत्सवमा कवि विक्रम सुब्बाले सगरमाथा नाङ्गो देखिन्छ, विप्लव ढकालले भ्यागुताको बिहे, श्रवण मुकारुङले भानुभक्त, सुमन पोखरेलले यो सहर कसको हो ?, सीमा आभासले बयान, विमला तुम्खेवाले हजार सपना र मनमाया, रमेशरञ्जन झाले अनेक रंग देशको, भूपिनले लाहुरे नं ४४, सुदीप पाख्रिनले लोन्लिनेस(एक्लोपन), मणि काफ्लेले जिउँदो हुनु भनेको, प्रकाश थामसुहाङले जाडोको कथा, स्वप्निल स्मृतिले आकाशको कथा, रामगोपाल आशुतोषले भोकको रामायण२, केशव सिलवालले एक प्रान्त, शकुन्तला जोशीले काजी बखतजंग ठकुरीलाई मनमाया सुनारको पत्र र हेमन यात्रीले म त्यही हुँ तिमीले बिर्सिगएको मानिस कविता सुनाए । सञ्जीव राईको वार्तालाप शीर्षकको कविता भने ज्योति जंगलले सुनाएका थिए । त्यस्तै, शनिबार नारायणगढमा अराजक अक्षर समूह र कर्मी नाटय समूह चितवनले ३ स्रष्टालाई काव्य मेला मा उतारे । इटहरीका कवि विनय सरगम, रोल्पाका कवि विष्णु संन्यास र चितवनकै कवि गणेश श्रवणले आधाआधा दर्जन कविता सुनाए । वाचित रचनामाथि बालकृष्ण थपलिया र सुमनराज श्रेष्ठले टिप्पणी गरे । मेलामा कविहरू किरण सिवा, रमेश रसिक, विमर्श कँडेल, मुकुन्द खलपात्र, शरद ऋतु, सरोज पाठक सुमन, प्रकृतिप्रेमीलगायतले कविता सुनाए ।"
बिमला र रेणुकालाई गुञ्जन,"काठमाडौं (कास) नारी स्रष्टाहरूको समूह गुञ्जनले कवि बिमला तुम्खेवा र राई भाषाका साहित्यकार रेणुका बहिम राईलाई सम्मानित गरेको छ । दुई दशकदेखि कवितामा योगदान पुर्याएबापत् बिमलालाई गुञ्जन प्रतिभा पुरस्कार र मातृभाषा र बहुभाषाको क्षेत्रमा पुर्याएको योगदानबापत् रेणुकालाई बहुभाषिक स्रष्टा सम्मान प्रदान गरेको हो । प्रज्ञा प्रतिष्ठानका कुलपति गंगाप्रसाद उप्रेतीले बिमलालाई १५ हजार रुपैयाँसहित पुरस्कार र रेणुकालाई १० हजार रुपैयाँसहित सम्मानपत्र हस्तान्तरण गरे । कार्यक्रममा गुञ्जनले २१ वटा सबै भाषाभाषीलाई समेटेर बहुभाषी उखानटुक्कासंग्रह कृतिको लोकार्पण गरेको छ । कृतिमा हंसावती कुर्मी हंसा, बेचन उराँव, भीम किसान, तिलकबहादुर कुमाल, हेमन्ती केवरत, टेकबहादुर जिरेल, बुद्ध योञ्जन लामा, अमृत योञ्जन, तिलस्मी प्रभास, कृष्णराज सर्वहारी, सोमबहादुर धिमाल, गीता त्रिपाठी, दीपक तुलाधर, तेजेन्द्र ताजपुरिया, रमेश शाह, पदम राई, आनन्द गुप्ता, राजकुमारी महतो, वीरबहादुर महतो, धनबहादुर माझी, जयकृष्ण यादव, प्रितमकुमार राजवंशी र लोकप्रिय सुनुवारले अवधी, उराँव, किसान, कुमाल, केवरत, जिरेल, तामाङ, भोट, थारू, धिमाल, नेपाली, नेपाल (नेवार), पिँहानी ताजपुरिया, बज्जिका, बान्तवा, भोजपुरी, मगही, माझी, मैथिली, राजवंशी र सुनुवार भाषाका उखानहरूको अर्थ र त्यसको प्रयोग सन्दर्भ खुलाएका छन् ।"
केन्याटा पुन: राष्ट्रपति निर्वाचित,"नैरोबी (बीबीसी) केन्यामा उहुरु केन्याटा पुन: राष्ट्रपति निर्वाचित भएका छन् । २०१३ देखि राष्ट्रपति रहेका केन्याटाले मंगलबार भएको चुनावमा करिब ५५ प्रतिशत मत प्राप्त गरी राष्ट्रपति बनेका हुन् । उनका निकटतम प्रतिद्वन्द्वी रायला ओडिङ्गाले ४४७ प्रतिशत मत प्राप्त गरे । विपक्षीहरूको बाहुल्य रहेका क्षेत्रमा नतिजाको विरोध प्रदर्शनहरू भएका छन् । नैरोबीमा भएको प्रदर्शनमा प्रहरीले गोली चलाउँदा ३ जनाको मृत्यु भएको छ । मृत्यु हुनेमा एक ९ वर्षीया बालक रहेका छन् । परिणाम घोषणापछि केन्याटाले विपक्षीहरूलाई एकताका लागि आह्वान गरे । उनले भने, म तपाईंहरूसँगै छु, हामी एउटै व्यवस्थाका नागरिक हौं । तर विपक्षीले भने घोषणा हुनुअघि नै निर्वाचन परिणाम अस्वीकार गरेको थियो । अन्तर्राष्ट्रिय पर्यवेक्षकहरूले चुनाव परिणाम अनुमोदन गरेका छन् । केन्याटाले चुनाव स्वतन्त्र, निष्पक्ष र विश्वासिलो भएको दाबी गरे । चुनावमा ८ हजार ३ सय पर्यवेक्षकहरू सहभागी थिए । केन्याटा निर्वाचित भएको घोषणा भएसँगै उनका समर्थकहरू सडकमा खुसी मनाउँदै नाराजुलुस निकालेका थिए । अन्तर्राष्ट्रिय समुदायले २००७ को विवादास्पद चुनावपछिको जस्तो हिंसा दोहोरिने त्रास व्यक्त गरेका छन् । १ हजार १ सयभन्दा बढीको ज्यान गएको थियो । हिंसाका कारण ६ लाख नागरिक विस्थापित भएका थिए । चुनावलाई केन्याटा र ओडिङ्गा परिवारबीचको राजनीतिक प्रतिस्पर्धा रूपमा हेरिएको छ । सन् १९६३ मा केन्या स्वतन्त्र भएपछिको प्रतिस्पर्धा फेरि केन्याटा समूहले जितेको छ ।"
लेनदेनमा बलात्कार ढाकछोप,"भोजपुर षडानन्द नगरपालिका, केउरेनीपानीकी एक बालिकामाथि भएको बलात्कार घटना आर्थिक लेनदेनमा मिलाउने प्रयास गरिएको पाइएको छ । स्थानीय तहका जनप्रतिनिधिले नै घटना ढाकछोप गर्न सघाएका छन्। १२ वर्षीया बालिकामाथि भएको बलात्कार साता दिनपछि बाहिर आएको हो । साउन ९ गते घरनजिकै बाख्रा चराउन गएकी बालिकालाई दाजु साइनो पर्ने ३२ वर्षीय मेघराज श्रेष्ठले बलात्कार गरेका थिए । उनी मावलीमा बस्दै आएकी थिइन् । एक्कासि बिरामी परेपछि खाँदबारी अस्पतालमा स्वास्थ्य परीक्षण गराउँदा उनीमाथि बलात्कार भएको खुलेको हो ।घटना बाहिर आएपछि मेघराज र पीडित परिवारसहित जनप्रतिनिधिहरू दिङ्ला बजारमा बैठक बसे । टोलीले घटना गाउँमै मिलाउने गरी ६० हजार रुपैयाँ लेनदेन गराएको खुलेको छ । स्रोतका अनुसार छलफलमा षडानन्द नगरपालिकाका मेयर वीरबल राई, उपमेयर मेरिका राई, ८ नम्बरका वडाध्यक्ष किशोर राई र ७ नम्बरका वडाध्यक्ष बुद्धसिंह राईको उपस्थिति थियो । परिवारभित्र मुद्दामामिला गर्न उचित नहुने भन्दै वडाध्यक्ष किशोर राईले बालिकालाई १० हजार उपचार खर्च र थप ५० हजार रुपैयाँ बंैक खातामा राखिदिन सहमति गराएको पीडितका हजुरबुबा अवीरबहादुर श्रेष्ठले बताए । यसबारे राईले सबै प्रतिनिधि बसेर सहमति गराइएको बताए । मेयर राईले भने आर्थिक लेनदेन हुँदै नभएको बताए । दुवै पक्षले परिवारभित्रको कुरा बाहिर नलैजाने भनेपछि समन्वय मात्रै गरेका हौं, लेनदेनको कुरा गलत हो, उनले भने । जनप्रतिनिधिको यस्तो कार्यले आपराधिक गतिविधि रोक्नु साटो बढाउन भूमिका खेल्ने भन्दै स्थानीयले आलोचना गरेका छन् । २० वर्षपछि जनप्रतिनिधि पाइयो, समाजमा शान्ति सुरक्षा होला भन्ने लागेको थियो तर विखण्डनतर्फ डोर्याउन थाले, एक स्थानीयले भने । पीडितका आफन्त र महिला सञ्जालले सदरमुकामस्थित महिला तथा बालबालिका कार्यालयमा घटनाबारे जानकारी गराएका हुन् । प्रहरीले आरोपी श्रेष्ठलाई पक्राउ गरिसकेको छ।"
पहिरोले बस्ती खाली,"धादिङ (कास) पहिरो नथामिएपछि उत्तरी विकट बस्ती सेर्तुङ९ का बासिन्दा घर छाडेर हिँडेका छन् । भूकम्पका बेला गएको पहिरो गत सातादेखि निरन्तर बगिरहेपछि ९६ परिवार सुरक्षित स्थानतिर लागेका हुन् । पूरै बस्ती पहिरोको उच्च जोखिममा छ । स्थानीयलाई आश्रय दिन मालेखर्कमा अस्थायी शिविर बनाइएको छ। त्रिपाल अभावमा सबै परिवारलाई व्यवस्थापन गर्न नसकिएको उद्धारमा संलग्न छेसिंह तामाङले फोनमा बताए । गत आइतबार राति ३० घरले बस्ती छाडेकामा शनिबार बिहानबाट बाँकी पनि हिँडेका हुन् । एक त विकट भेग, त्यसमाथि वर्षाले बसाइ कष्टकर बनाइरहेको छ । २४ सय मिटर उचाइको बस्तीमा वर्षासँगै जाडो बढेकाले स्थानीयलाई शिविरमा रात कटाउन मुस्किल छ । ४४ घर पहिरोले घेरिसकेको छ, जमिन भासिन नछोडेपछि पूरै बस्ती खाली गराइएको हो, तामाङले भने । भूकम्पलगत्तै त्यहाँका ५० घरपरिवार विस्थापित भएर सदरमुकाम पुगेका छन् । बस्ती बस्नयोग्य भएनभएकोबारे अझै निक्र्यौल गरिएको छैन । हामीले अध्ययनका लागि भूगर्भविद् पठाइदिन जिल्ला र केन्द्रमा पटकपटक निवेदन दिए पनि सुनुवाइ भएन, अर्का स्थानीय सेतेमान तामाङले बताए । वैज्ञानिक आएर बस्ती अन्तै सार्ने सिफारिस गर्छन् रे भन्ने मात्रै सुन्यौं तर अहिलेसम्म कोही आएन, वडासचिव इन्द्र काफ्लेले भने । बस्ती बस्नयोग्य भएनभएको निक्र्यौल नभएकै कारण अधिकांश पीडितले अनुदान रकम बुझे पनि घर बनाउन सकेका छैनन् । नुर्बु तामाङले पहिलो किस्ता ५० हजारले सामान्य घर बनाए पनि पहिरो जोखिम बढेपछि उनी चिन्तामा छन् । उक्त बस्तीमा लैजान सदरमुकाममा खाद्यान्न तयार राखिएको छ तर मौसम खराबीले हेलिकप्टर जान सक्ने अवस्था छैन, सहायक प्रजिअ लीलाधर अधिकारीले भने ।"
क्षेत्रीयमा १२ वर्षपछि आईसीयू,"सुर्खेत (कास) वीरेन्द्रनगर कालागाउँस्थित मध्यपश्चिमाञ्चल क्षेत्रीय अस्पतालमा विशेषज्ञसहित आईसीयू (सघन उपचार कक्ष) सेवा सञ्चालनमा आएको छ । स्थापनाको १२ वर्षपछि अस्पताल व्यवस्थापनले आईसीयू र एनआईसीयू सेवा सञ्चालनमा ल्याएको हो ।आवश्यक उपकरण र दक्ष चिकित्सक नहुँदा सामान्य रोगका बिरामीलाई समेत जिल्लाबाहिर रेफर गर्नुपर्ने बाध्यता थियो । यो सेवा सुरु भएसँगै अब यस क्षेत्रका बिरामीलाई उपचारमा सहज हुने भएको छ । वीरेन्द्रनगर निवासी थीरकुमारी कार्कीको आर्थिक सहयोगमा अस्पतालमा आईसीयू कक्ष सञ्चालनमा आएको अस्पतालका मेडिकल सुपरिटेन्डेन्ट डा डम्बर खड्काले जानकारी दिए । पति नन्दबहादुर कार्कीको स्मृतिमा थीरकुमारीले ४३ लाख सहयोग गरेपछि अस्पतालले आईसीयू सेवा सञ्चालनमा ल्याएको हो । जसले गर्दा प्रदेश नम्बर ६ कै स्वास्थ्य संस्थामा पहिलोपटक क्षेत्रीय अस्पतालमा आईसीयू सेवा उपलब्ध भएको हो ।आईसीयू कक्षमा एकपटकमा चार जना बिरामीको उपचार गर्न सकिन्छ । बिरामीलाई रेफर गर्नुपर्ने अवस्थाको अन्त्य भयो, मेसु खड्काले भने, चिकित्सक संख्या, आवश्यक उपकरण र प्रविधिको व्यवस्थापन भयो । अब सुर्खेतमै विशेषज्ञ सेवा दिन हामी सफल भएका छौं । लामो प्रयासपछि अस्पतालमा भेन्टिलेटर सेवा पनि उपलब्ध छ । अस्पतालले एक वर्षअघि एनआईसीयू सेवा सुरु गरेको थियो ।"
बुवाआमाका नाममा ईपुस्तकालय,"ओखलढुंगा थोरोले भनेका थिए, पुरानो कोट लगाऊ, नयाँ पुस्तक पढ । समय बदलिएको छ, हजारौं पुस्तक अब एउटै कम्प्युटरमा अटाउन थालेको छ । र, त्यो सुविधा पिछडिएका जिल्लासम्म पुग्ने अवस्था आएको छ ।शिवजी श्रेष्ठ नेपाल प्रहरीका डीएसपी थिए । द्वन्द्व सकिने क्षणमा राजीनामा दिए र बेलायत बस्न थाले । प्रहरी सेवा र देश छाड्नुपरेकामा पछुतो रहेको बताउने उनी बेलाबेला राहतसहयोग लिएर आउँछन् । यसपालि उनी फरक उपहार लिएर जिल्ला आए, ईपुस्तकालय । उनकै पहलमा परिवारका सबै सदस्य मिलेर बुवाआमाका नाममा होमबहादुरप्रेमकुमारी ट्रस्ट खोलेका छन्। त्यही ट्रस्टले सिद्धिचरणको जिल्ला ओखलढुंगामा दुइटा ईपुस्तकालय खोल्ने भएको छ । होमबहादुर र प्रेमकुमारी श्रेष्ठका छोराछोरीले स्थापना गरेको ट्रस्टले ईपुस्तकालयका लागि आवश्यक सम्पूर्ण सामग्री उपलब्ध गराउनेछ । सिद्धिचरण ११ कै पारस्परिक सेवा अनुष्ठान र सिद्धिचरण १२ मा रहेको सगरमाथा जनता उच्च माविमा ईपुस्तकालय सञ्चालन गरिने ट्रस्टका महासचिव विनय श्रेष्ठले जानकारी दिए ।अनुष्ठानले भने पुस्तकालयका लागि आवश्यक भौतिक पूर्वाधार तयार गर्ने जनाएको छ । हामीले पुस्तकालयका लागि आवश्यक घर र कोठा निर्माण गर्ने सहमति छ, अनुष्ठानका अध्यक्ष इन्द्रनारायण राजभण्डारीले भने, पुस्तकालय स्थापना ट्रस्टले गर्ने सम्झौता छ । ट्रस्टका अध्यक्ष सीमाविद् बुद्धिनारायण श्रेष्ठका अनुसार अनुष्ठानले भवन निर्माण कार्य नसकेकाले सक्नासाथ ईपुस्तकालय स्थापना गरिनेछ । ट्रस्टले शिक्षा र स्वास्थ्यमा पिछडिएकालाई मूल धारमा ल्याउन सहयोग गर्ने मुख्य उद्देश्य राखेको उनले बताए । ट्रस्ट सञ्चालनार्थ होमबहादुरप्रेमकुमारी परिवारले स्वतन्त्र एवं प्रतिष्ठित व्यक्तिहरूको समिति बनाएको छ । सगरमाथा जनता माविमा भने आवश्यक पुस्तकालय कक्ष र कम्प्युटर विद्यालयकै रहनेछ । पुस्तकालयका लागि आवश्यक ईसफ्टेवरलगायत सामग्री ट्रस्टले उपलब्ध गराउने जनाएको छ । कम्प्युटरमै बसेर आफ्नो कक्षाअनुसारको पाठ्यसामग्री र अन्य ज्ञानबद्र्धक पुस्तक अध्ययन ईपुस्तकालयमार्फत सम्भव हुनेछ । अध्यक्ष श्रेष्ठका अनुसार दुइटा ईपुस्तकालयका लागि कम्तीमा १५ लाख रुपैयाँ लाग्ने अनुमान छ । हालसम्म ईपुस्तकालय ११ जिल्लामा मात्र सञ्चालित छन् । पुस्तकालय स्थापनाले विद्यार्थीहरूको शैक्षिक गुणस्तर बढ्ने अपेक्षा गरिएको सगरमाथा माविका प्रधानाध्यापक सुमन राजभण्डारीले बताए । यस विद्यालयमा १ हजार १ सय विद्यार्थी अध्ययनरत छन् । नेपाल लाइब्रेरी फाउन्डेसनले ईपुस्तकालय सञ्चालन गर्दै आएको छ । उक्त फाउन्डेसनका अनुसार यो यस्तो कम्प्युटर सर्भर हो, जसमा विभिन्न विधाका १० हजार पुस्तक हुनेछन् । पाँच हजार भिडियो, कक्षा २ देखि ८ सम्मका पाठ्यसामग्री तथा अन्तक्र्रियात्मक विषयवस्तु राखिएका हुन्छन् ।"
बाढीले उठीबास,"१५ सय घर डुबानबर्दियामा झन्डै १५ सय घर डुबानमा परेका छन् । बबई र मान खोलाको बाढीले गुलरियामा मात्रै २ सय १८ घर डुबेका छन् । सबैभन्दा बढी बारबर्दिया नगरपालिका प्रभावित छ । जिल्ला प्रहरी कार्यालयका अनुसार बारबर्दिया३ मा ५३, वनगौढीमा २५, बासगढी८ मा १५, बासगढी४ मा २५ घर डुबेका छन् । बासगढी१ चेपाङमा तुलबहादुर विकको घरमा बाढी पस्दा भाडामा बस्दै आएका तीन जना घाइते छन् । नमकली विकको अवस्था गम्भीर छ । बारबर्दिया९ मा १८ घर डुबानमा छन् । बारबर्दिया१० का २९ वर्षीय राजेन्द्र चौधरी बाढीमा बेपत्ता छन् । उनको खोजी भइरहेको प्रहरी उपरीक्षक भरतबहादुर बोहराले जानकारी दिए । बाढीले २ सय घरपरिवारका १ हजार ५ सयभन्दा बढी व्यक्ति विस्थापित छन् । उनीहरूलाई रेडक्रसले राहत र त्रिपाल वितरण गर्न सुरु गरेको छ । गुलरियानेपालगन्ज सडक खण्डको इन्द्रपुर डुबानमा परेपछि आवागमन रोकिएको छ । गुलरिया नगरपालिकाका थपुवा, टडुवा, सूर्यगौढी, लटकनियालगायत क्षेत्र डुबानमा परेको जिल्ला आपतकालीन कार्य सम्पादनका सूचना अधिकृत रूपन ज्ञवालीले बताए । बाढीले गुलरिया१० लटकनियामा १० बिघाभन्दा बढी जग्गा कटान गरेको छ । बाढीको त्रासले बालापुर, कोठिया, इन्द्रपुरलगायत बबई तटीय क्षेत्रका बासिन्दा सुरक्षित स्थानमा सरेका छन् । स्थानीय प्रशासनले पनि तटीय क्षेत्रका बासिन्दालाई सुरक्षित स्थानमा जान आग्रह गरिरहेको छ। बाढीका कारण बिहानैदेखि बन्द विद्युत् आपूर्ति १२ घण्टापछि नियमित भएको छ । ०७१ साल साउन २९ गते बर्दियामा भीषण बाढी आएको थियो । ३२ जनाको ज्यान जानुका साथै ९० हजार बासिन्दा प्रभावित भएका थिए । कर्णाली नदीमा भने बाढीको कुनै प्रभाव परेको छैन । (साथमा, ठाकुरसिंह थारूबाँके, दुर्गालाल केसीदाङ र कमल पन्थीबर्दिया)"
उद्धार पर्खाइमा २ हजार परिवार,"राजविराज निरन्तरको वर्षापछि विभिन्न खोलानदीमा आएको बाढीले सप्तरीमा १५ हजार परिवारका घर डुबानमा छन् । ती घरमा २ देखि ४ फिटसम्म पानी जमेको छ । एक हजार परिवार विस्थापित नै भइसकेका छन् भने ७५ हजार सर्वसाधारण अति प्रभावित छन् । खाडो, कोसी, जिता, महुली, बलान, खड्ग, सुन्दरी, भलुवाही, त्रियुगालगायत नदी बस्तीमा पसेका छन् । तिलाठी, सकरपुरा, मल्हनिया, कुसहा, वनरझुला, टिकुलिया, वरसाइन, तोपा, मौवाहा, बेल्ही, राजविराज नगरपालिका, देउरी भरुवा, झल्ही, फर्सेठ, डुमरी शिवथान, बिरौल, मयनाकरेडी, लोहजारा, भेडिया, मधवापुर, रम्पुरा मल्हनिया, विषहरिया, कोइलाडी र बेल्हीका सबै घरमा पानी पसेको छ । सप्तकोसी, कञ्चनरूप डाक्नेश्वरी नगरपालिका र कृष्णासवरण, रूपनी, सुरुंगा, बोदेबरसाइन गाउँपालिकाका अधिकांश बस्तीमा पाँच फिटसम्म पानी छ। खाँडो नदी सदरमुकाम पस्दा जिल्ला प्रशासन, जिल्ला अदालत, उच्च अदालत, अञ्चल प्रहरी, राष्ट्रिय अनुसन्धान, कृषि विकास बैंक, जिल्ला कृषि, रेडक्रस सोसाइटी, वनलगायत कार्यालय जलमग्न छन् । राजविराजको सिरहा रोड, अड्डा लाइन, सखडा रोड, मेनरोड, कञ्चनपुर रोड, तेतरीगाछी राजदेवी रोड, डुमरी शिवथान रोडलगायत सदरमुकामका सबै भित्री सडकमा ५ फिटभन्दा बढी पानी बगिरहेको छ । प्रमुख जिल्ला अधिकारीसहित सरकारी अधिकारीहरूको निवासमा पनि पानी पसेको छ । पडरियाका १ सय ५० परिवार स्थानीय विद्यालयमा शरण लिइरहेका छन् । खर्साल, लिलजा, तेतरीगाछी, राजदेवी, पानीट्यांकी, मदननगरलगायत टोल र बस्तीका सबै घर डुबेका छन् । राजविराजबाट चारै दिशामा बाढीले सडक कटान गरेकाले आवागमन अवरुद्ध छ । ग्रामीण सडक, पुलपुलेसा, कल्भर्ट, नहर र कुलोपैनी भत्किएका छन् । बाढीकै कारण सरोकारवाला निकायका प्रतिनिधि प्रभावित स्थल पुग्न सकेका छैनन् न त क्षतिको तथ्यांक संकलन हुन सकेको छ । जिल्ला दैवीप्रकोप उद्धार समितिको शनिबार बसेको आकस्मिक बैठकले १० हजार परिवारका ५० हजार व्यक्ति अति प्रभावित रहेको अनुमान गरेको छ । समिति अध्यक्ष प्रजिअ कृष्णबहादुर कटुवालले स्रोतसाधन सीमित रहेकाले राहत तथा उद्धारकार्य प्रभावकारी बनाउन नसकिएको बताए । सकरपुरा, वनरझुला, बरसाइन, टिकुलिया र कुसहाका २ हजार परिवार शनिबार बिहानैदेखि उद्धार टोलीको पर्खाइमा थिए । तर, चारैतिर बाढीले घेरिएका उनीहरूलाई त्यहाँबाट निकाल्ने प्रयाससम्म पनि भएको छैन । वर्षा अझै भइरहेकाले बाढीको सतह बढ्दो छ । उनीहरू त्रासैत्रासमा बसिरहेका छन् । जिल्लाका अन्य भेगमा पनि उद्धार तथा राहतका काम थालिएको छैन । पीडितहरू भोकै बस्न बाध्य छन् । गोठमा पानी पस्दा पशुचौपायाको बिजोग छ । भारतीय पक्षले कोसी ब्यारेजका सबै ढोका नखोल्दा पश्चिमी तटबन्धमा दबाब बढेकाले बाँध भत्किने जोखिम रहेको प्रजिअ कटुवालले बताए । उद्धार समिति बैठकले तत्काल ब्यारेजका सबै ढोका खोल्न कूटनीतिक पहलका लागि केन्द्रीय दैवीप्रकोप उद्धार समितिमा सिफारिस गरेको उनले जानकारी दिए । दुई दिनयता सिरहामा पनि विभिन्न बस्ती जलमग्न छन् । लहान नपा९ छर्रापट्टीका मिस्री सदायको घर बाढीकै कारण भत्किएको छ । लहान नपा२० का पुजेन्द्र यादव, लखनदेव र सत्यनारायण गुप्ताको टिन र टाटीले बनेको घरमा पनि क्षति पुगेको छ । लहान, मिर्चैया क्षेत्र जलमग्न छन् । घरघरमा पानी पसेको छ । वर्षाले धानबालीमा समेत क्षति पुगेको कृषि विकास कार्यालयले जनाएको छ । लामो खडेरीपछि जसोतसो रोपाइँ भए पनि अविरल वर्षाले धानबालीमा क्षति पुर्याएको वरिष्ठ कृषि विकास अधिकृत रामचन्द्र यादवले जानकारी दिए ।"
पुल नबन्दा आउजाउमा सास्ती,"२० मिनेटको बाटो हिँड्न एक घण्टा बिरामीलाई सकस वर्ष बित्यो, पुल निर्माण भएन"
लापरबाहीले वीरगन्ज अस्तव्यस्त,"वीरगन्ज निर्धारित समयमै मझौला सहर एकीकृत वातावरणीय सुधार परियोजनाअन्तर्गत वीरगन्जको ढल र फोहोर व्यवस्थापन परियोजना पूरा भइदिएको भए वर्षात्मा नगरवासीले सास्ती खेप्नुपर्ने अवस्था आउँथेन । तर ठेकेदार कम्पनी र नियमन निकायको लापरबाहीले वीरगन्ज महानगरपालिका अहिले अस्तव्यस्त बनेको छ । महानगरवासी लामो समयदेखि सहज आवागमनबाट वञ्चित बनेका छन् । भित्री सडकमा साना सवारी चल्ने अवस्था छैन । नाला निर्माणका लागि ठेकेदारले खनेका सडक हिलाम्मे बनेका छन् । बालबालिकालाई जुत्ता लगाएर विद्यालय जान अप्ठ्यारो छ । अधिकांश नाला निर्माणको कार्य सम्पन्न भइसके पनि निर्माण कम्पनीले सडक कालोपत्रे नगर्दा हिँडडुल गर्न समेत समस्या छ । मूल्य अभिवृद्धि करसहित २ अर्ब ४८ करोड ३६ लाख रुपैयाँमा चिनियाँ निर्माण कम्पनी र कालिका कन्स्ट्रक्सनले निर्माण सम्झौता गरेका थिए । एसियाली विकास बैंकको अनुदान, नगर विकास कोषको ऋण र वीरगन्ज महानगरपालिकाको समपूरक रकमले आयोजना सञ्चालन भएको हो । योजनाअन्तर्गत सहरभित्र ५३ किलोमिटर नाला बनाउनुपर्ने छ । २०१४ मार्च २४ मा सुरु भएको परियोजना गत वर्ष नै सम्पन्न भइसक्नुपर्ने थियो । ३ पटक म्याद थपिएको परियोजना अगामी नोभेम्बर महिनामा सम्पन्न गर्ने लक्ष्य राखिएको मझौला सहरी विकास परियोजना कार्यालयले जनाएको छ । परियोजनाअन्तर्गत हालसम्म ८० प्रतिशत काम सम्पन्न भएको छ । सहरी विकास योजनाको काममा ठेकेदारले चरम लापरबाही गरेको भन्दै गत साउन १५ मा संसदीय विकास समितिले उच्चस्तरीय प्राविधिक समितिमार्फत अनुगमन गर्न सहरी विकास मन्त्रालयलाई निर्देशन दिएको थियो । समितिले निर्देशन दिएको भोलिपल्ट परियोजनाका ठेकेदार कम्पनीले नियमन गर्ने निकाय र वीरगन्ज महानगरपालिकाका कार्यकारी अधिकृत लगायतका माथिल्ला कर्मचारीलाई एक साता चीन भ्रमणमा लगेको छ । ठेकेदारलाई नियमन गरी निर्माण कार्यमा तीव्रता दिलाउनुको सट्टा उसैको पैसामा कर्मचारी विदेश भ्रमणमा गएको भन्दै स्थानीयले आक्रोश पोखेका छन् । विकास निर्माण कार्य योजनाबद्ध रूपले गर्नुपर्नेमा ठेकेदारले भद्रगोल तरिका अपनाएर वीरगन्जलाई अस्तव्यस्त पारेको रानीघाटका सरोज बस्नेतले गुनासो गरे । अव्यवस्थित निर्माणले नगरवासीलाई धेरै सास्ती भयो, उनले भने, नियमन निकाय पनि फितलो देखियो । जिल्ला अदालत, जिल्ला समन्वय समिति र नारायणी यातायात व्यवस्था कार्यालय अगाडिको सडक निर्माण नहुँदा सेवाग्राही मारमा परेका छन् । पानीले निकास नपाउँदा सामान्य वर्षा हुँदा पनि मुख्य व्यापारिक केन्द्र आदर्शनगर, जिल्ला प्रशासन कार्यालय क्षेत्र, रानीघाट, नगवा, इनर बाइपास लगायतका क्षेत्र डुबानमा पर्ने गरेका छन् । नाला निर्माणको सम्पूर्ण कार्य सम्पन्न भइसकेपछि एकैपटक सबै सडक पक्की गरिने परियोजनाका इन्जिनियर शैलेन्द्र श्रेष्ठले बताउँदै आएका छन् । मुख्य नाकाको सडक जीर्णआयातनिर्यातका लागि मुलुकको प्रमुख नाकाको सडक जीर्ण बनेको छ । वीरगन्ज महानगरपालिकाको बाइपास सडक खण्ड खाल्डाखुल्डीले भरिएको छ । पानी पर्दा झन्डै ४ किलोमिटर लामो उक्त सडकका खाल्डाखुल्डी साना पोखरीमा परिणत हुने गरेका छन् । दिनहुँ मालवाहक सवारी बिग्रिने गरेका छन् । सडक मर्मत सम्भारका लागि यातायात व्यवसायीले गत साता सडक अवरुद्धसमेत गरेका थिए । महानगरपालिका कार्यालय र सडक डिभिजन कार्यालयले मर्मत सम्भारका लागि प्रतिबद्धता जनाएपछि ३ घण्टाको अवरोधपछि सडक खुलाइएको थियो । वीरगन्जको गण्डक, लक्ष्मनवा, बसपार्क, रजतजयन्ती चोक हुँदै मालवाहक सवारी वीरगन्ज भन्सार कार्यालय पुग्नका लागि उक्त सडक निर्माण गरिएको हो । भन्सार राजस्व बुझाएर सोही सडक हुँदै मालवाहक सवारी मुलुकका विभिन्न सहरमा जाने गरेका छन् । सरकारलाई दैनिक करिब २५ करोड रुपैयाँ राजस्व बुझाउने नाकाको सडक जीर्ण बन्दा पनि सरोकारवाला निकाय मौन बसेको यातायात व्यवसायीले आरोप लगाएका छन् । बसपार्क, लक्ष्मनवा, ब्रह्मस्थान र नगवा क्षेत्रमा मालवाहक सवारी गुड्ने अवस्थामा नरहेको नारायणी यातायात व्यवसायी संघका क्षेत्रीय उपाध्यक्ष विनोद मानन्धरले बताए । महानगरपालिका, स्थानीय प्रशासनदेखि लिएर सडक डिभिजन कार्यालयसम्मलाई पटकपटक सडकको अवस्थाबारे ध्यानाकर्षण गरायौं, उनले भने, तर, कसैले चासो लिँदैनन् । उक्त सडक खण्डमा दैनिक हजारभन्दा बढी सवारीसाधन गुड्ने गरेका छन् । चालु आर्थिक वर्षमा महानगरपालिकाले सोही सडकमा ४ करोड १० लाख रुपैयाँको पिठिया र सवारी कर संकलनका लागि ठेक्का लगाएको छ ।"
बाढीले छोपियो पश्चिम तराई,"सयौं घर डुबे पश्चिम तराईका सयौं घर डुबानमा छन । पानी जमेर कच्ची घर भत्किँदा धनजन क्षति बढेको छ । नवलपरासीमा २ सय घर डुबेका छन् । परासी क्षेत्र र सीमावर्ती गाउँपालिकाको जनजीवन प्रभावित छ । प्रतापपुरको अमहवा, बरगदवा, नन्नपुर सरावल गाउँपालिकाको खजुरा र झरही खोलाको बाढीले रामपुर खडौना, कुसौली, भुजहवालगायत गाउँ डुबानमा छन् । विस्थापितहरू स्कुलमा आश्रय लिइरहेका छन् । प्रजिअ उदयबहादुर रानाले शनिबार साँझपख पानी घटेकाले जनजीवन सामान्य बन्दै गएको बताए । खहरे खोलाले निकास नपाउँदा केही बस्ती डुबानमा परे, उद्धारका लागि सुरक्षाकर्मी परिचालन गरिएको छ, उनले भने । सर्लाहीका विस्थापितलाई प्रशासनले शनिबार राहत पठाएको छ । तर, सडक बिग्रेकाले खैर्वा, सिसौटलगायत ठाउँमा पुग्न सकेको छैन । रेडक्रस, उद्योग वाणिज्य संघलगायत संघसंस्थाको सहयोगमा खाद्यान्न पठाइएको हो । पानी पर्ने क्रम नरोकिएकाले वाग्मती र लखनदेही नदीको सतह बढेको छ । विभिन्न ठाउँमा खेतीयोग्य जमिन कटान भएका छन् । हरिपुरस्थित सबस्टेसनमा पानी जमेकाले विद्युत् अवरुद्ध छ । सुरक्षाटोलीलाई उद्धारका लागि तयारी अवस्थामा राखिएको प्रशासनले जनाएको छ । बाराको सिमरास्थित जल तथा मौसम विज्ञान विभाग फिल्ड कार्यालय प्रमुख केशव घिमिरेका अनुसार तीन दिनयता १ सय ४९ दशमलव ४ मिमि वर्षा भएको छ । यो दर यस वर्षकै उच्चरहेको उनले बताए । सहरी क्षेत्रमा व्यवस्थित नाला र गाउँघरमा कुलो नहुँदा बस्ती, गाउँ, हाटबजार, विद्यालय जलमग्न छन् । पानी परेसँगै मौसमी गडबडीले सिमराकाठमाडौंको उडान प्रभावित भएको सिमरा नागरिक उड्डयन कार्यालयका एयर ट्राफिक कन्ट्रोलर अमृत पोखरेलले बताए । बाढीकै कारण विद्यार्थी विद्यालय जान सकेका छैनन् । कच्ची सडक झन् बिग्रेकाले सवारी आवागमन ठप्प भएको बस व्यवसायी संघका विक्रम पटेलले बताए । सदरमुकामबाट गाउँ ओहोरदोहोर गर्ने बसहरू चलेका छैनन् । सरकारी कार्यालयमा सेवाग्राही घटेका छन् । मकवानपुरमा बाढीले मनहरी गाउँपालिका २ र ४ का काठे घरसँगै दुई दर्जन माछापोखरी बगाएको छ । चुरेमा खहरे बढ्दै गएकाले बस्तीहरूमा बाढी पस्ने क्रम सुरु भएको छ, स्थानीय रामहरि विष्टले भने, यस क्षेत्रका अधिकांश माछा पोखरी बग्ने अवस्थामा छन् । हाँडीखोलाको मसिने र ठाडो खोलामा सानाठूला गरी २ सयभन्दा बढी माछापोखरी छन् । जिल्लाका सबै भेगमा शनिबार मुसलधारे पानी पर्यो । हेटौंडास्थित राप्ती र कर्रा खोलाको सतह बढेको छ । रौतहटका लालबकैया, वाग्मती, चाँदी नदीको बाढीले दुई दर्जन गाउँ डुबानमा छन् । गरुडा, शिवनगर, महम्मदपुर, हर्साहा, रमौली बैरिया, जिंगडिया, ब्रह्मपुरीका स्थानीय बाढीमा फसेका छन् । चन्द्रनिगाहपुरगौर सडक खण्डको बिर्ता, जिंगडिया, सरुअठा, सुकदेव चोकमा बाढी जमेको प्रत्यक्षदर्शीले बताए । ग्रामीण भेगको प्रहरी चौकी, इलाका प्रहरी, स्वास्थ्य चौकी, विद्यालय, सरकारी तथा गैरसरकारी कार्यालय पनि डुबेका छन् । बाढीमा फसेका महिला, बालबालिकालाई सेनाको टोलीले उद्धार गरिरहेको छ । गरुडा चिनी मिल अगाडिको बस्तीबाट शनिबार स्थानीयलाई उद्धार गरियो । चन्दपुरका ३, ४, ८, ९ वडा डुबानमा छन् । बारा र रौतहटको सिमानामा पर्ने अडुवा खोलाको बाढी बस्तीमा पसेको छ । विश्रामपुरमा डुबानमा परेका एक सयभन्दा बढी स्थानीयलाई सुरक्षित स्थानमा पुर्याइएको छ । गरुडादेखि दक्षिणको ९० प्रतिशत भूभाग डुबानमा परेको प्रजिअ उद्धवबहादुर थापाले बताए । जिल्ला विपद् व्यवस्थापन समितिको आकस्मिक बसेको बैठकले स्थानीयलाई सुरक्षित स्थानमा पुग्न आग्रह गरेको छ । बाढीकै कारण पश्चिम मार्गको चन्द्रनिगाहपुरपौराई सडकखण्ड शनिबार ८ घण्टा अवरुद्ध भयो । पाँचको मृत्युराजमार्ग, पुल र घर बगेसयौं बस्ती डुबानमा"
दाउन्नेमा पहिरो,"नारायणगढमुग्लिन फेरि अवरुद्ध लगातारको वर्षासँगै पहिरो खसेपछि नारायणगढमुग्लिन सडक खण्ड फेरि अवरुद्ध बनेको छ । शनिबार दिउँसो २ बजेबाट सडक थुनिएको हो । सुरुमा मुग्लिनको मुख्य प्रवेशद्वार र भालुढुंगामा पहिरो खसेपछि सवारीसाधन बीच सडकमै रोकिएका थिए । उक्त पहिरो पन्छाएर एकतर्फी सडक सुचारु गर्दै जोखिम क्षेत्रमा रोकिएका सवारीसाधन सुरक्षित ठाउँ पठाइएको थियो। दिउँसो चार बजेपछि पुन: भोर्ले र सेतीदोभानमा पहिरो खसेको छ । सडक माथिबाट ढुंगा खस्ने र पानी पर्ने क्रम नरोकिएकाले जोखिम बढी छ । वर्षा भइरहेकाले पहिरो पन्छाउन समस्या भएको सडक आयोजनाका इन्जिनियर शिव खनालले बताए । सडक थुनिएपछि ठाउँठाउँमा सवारीसाधन रोकिएका छन् । पहिरो ठूलो छैन, खनालले भने, पानी परिरहेको र ढुंगा खसेकाले पन्छाउन जोखिम भयो, आइतबार बिहानैबाट काम थाल्छांै । पहिरो पन्छाउन नपाउँदै रात परेकाले तत्काल गाडी चल्न रोक लगाइएको जानकारी दिए । खनालका अनुसार मुग्लिनमा गाडीको ताँती छ । यात्रुसहितका गाडी आँपटारी, जुगेडी, दासढुंगामा रोकिएका छन् । मुग्लिनकुरिनटार खण्ड पनि शनिबार साँझ पहिरो खसेपछि अवरुद्ध छ । पहिरो पन्छाएर यातायात सुचारु गर्ने प्रयास जारी छ, जिल्ला प्रहरी प्रमुख एसपी दीपक थापाले भने । उक्त खण्डमा पोखरा हुँदै काठमाडौं ओहोरदोहोर गर्ने सयौं सवारीसाधन बीच सडकमै रोकिएका छन् । थापाका अनुसार मुग्लिन खण्डको पहिरो पन्छाउन भने समस्या छ । गाडी सुरक्षित ठाउँमै रोकिएका छन्, उनले भने, प्रहरी, आयोजनाका कर्मचारी खटिइरहेकै छन् । यो खण्डमा वर्षात् सुरु भएसँगै दुर्घटनाको जोखिम बढेको छ ।"
रूख चढेर ज्यान जोगायौं,"माडी (चितवन) माडी२ भैरवपुरकी २७ वर्षीया समा परियारको परिवारले शनिबार बिहानदेखि केही खान पाएको छैन । चितै खोलाको बाढीले घर डुबेपछि उनीहरूका लत्ताकपडा, खाद्यान्न सबै बगे । शुक्रबार राति १० बजेदेखि घरमा पानी पस्न थालेपछि उनीहरूले नजिकको पीपलको रूखमा चढेर ज्यान जोगाए । ४ घण्टा त्यहीँ झुन्डिएर बिताए । बिहान पानी कम भएपछि मात्र भुइँमा झरे ।भैरवपुरस्थित दलित बस्तीमा ३ घर मात्र छन् । यस्तो बाढी कहिले देखेको थिइनँ, समाले भनिन् बल्लतल्ल ज्यान जोगाइयो । पानीको सतह बढेपछि सबै परिवार घरका समान छाडेर ज्यान जोगाउन बालबालिका च्यापेर रूख चढेका थिए । बालबालिकालाई जेनतेन खुवाए पनि अभिभावक भोकै रहे । खोला नजिकै भएकाले चितैमा ठूलो बाढी आउनासाथ उनीहरूको घर डुबिहाल्छ । सुत्केरी बस्न आएकी सविता परियारले चार महिनाको दुधे बालक बोकेर रूख चढ्नुपर्दा निकै पीडा भएको सुनाइन् । राति घर डुबेपछि अभिभावकले तानेर रूख चढाए, उनले भनिन्, तर, पानी परिरह्यो । माडीका कतिपय बासिन्दा घरको छतमा बसेर जोगिएका थिए । रियु र चितै खोलामा आएको बाढीले माढीमा १६ घरमा क्षति पुगेको छ । १० वटा पुल बगेकाले यातायात बन्द छ । पैदल आउजाउ गर्नसमेत मुस्किल छ । बाढीबाट जोगाउन बनाइएका १२ वडा ड्याममा क्षति पुगेको प्रजिअ नारायणप्रसाद भट्टले जानकारी दिए । उनका अनुसार ३ सय घरमा आंशिक क्षति पुगेको छ । १५ वटा माछापोखरीमा क्षतिग्रस्त छन् । वसन्तपुर क्षेत्रमा टेलिफोन सेवा अवरुद्ध छ । एक महिनायता विद्युत् आपूर्तिसमेत छैन । खानेपानीका धेरैजसो धारा बिग्रिएका छन् । पुन: बाढी आउन सक्ने भन्दै मानिसहरू सडकमा बसिरहेका छन् । विस्थापितलाई खाना र बासको समस्या परेको छ । उनीहरूलाई छिमेकीका घर, स्कुल र अन्य स्थानमा बस्ने व्यवस्था मिलाउन प्रजिअ भट्टले जनप्रतिनिधिलाई अनुरोध गरेका छन् । बाढीमा फसेकाको उद्धारका लागि प्रजिअसहित सुरक्षा अधिकारी, सेना, सडक, खानेपानी, जनस्वास्थ्य, रेडक्रस सहितको टोली पुगेको थियो । माडीका मेयर ठाकुरप्रसाद ढकाल बाढीबाट धेरै क्षति पुगेको बताउँछन् । उनी बिहानदेखि उद्धारमा खटेका थिए । माडी१ वनकट्टाका ६७ वर्षीय यमबहादुर अधिकारी घर डुबेपछि परिवारका सदस्यसहित छानामा चढेर जोगिएको बताउँछन् । माडीमा २०६७ सालमा आएको बाढीले ठूलो क्षति पुगेको थियो ।"
थप स्थानीय तहको व्यवस्थापन ३ दिनभित्र गर,"काठमाडौं निर्वाचन आयोगले प्रदेश २ मा थपिने स्थानीय तहमा ३ दिनभित्र कर्मचारी परिचालनसहित सम्पूर्ण व्यवस्थापन मिलाउन सरकारलाई आग्रह गरेको छ । स्थानीय तह थप्ने सरकारको निर्णयविरुद्धको रिट सर्वोच्च अदालतले खारेज गरेपछि प्रदेश २ मा १० वटा नयाँ स्थानीय तह थपिने भएका छन् । तत्कालीन निर्णय हुबहु कार्यान्वयनमा आए पुरानो एउटा गाउँपालिका वीरगन्ज महानगरपालिकामा गाभिने भएकाले उक्त प्रदेशमा ९ वटा स्थानीय तह बढेर १ सय ३६ पुग्नेछ । आयोगले शनिबार मुख्यसचिवसहित कानुन, सामान्य प्रशासन र संघीय मामिला तथा स्थानीय विकास मन्त्रालयका पदाधिकारीसँग प्रदेश २ को चुनावी तयारीका सन्दर्भमा छलफल गरेको छ ।आयोगका सचिव महेश्वर न्यौपानेले नयाँ थपिने स्थानीय तहको केन्द्रमा कार्यालय, कर्मचारीलगायत सम्पूर्ण व्यवस्थापन यथाशीघ्र मिलाउन सरकारी अधिकारीलाई आग्रह गरिएको जानकारी दिए । स्थानीय तहको विषयमा सर्वोच्चको आदेशका सन्दर्भमा छलफल गरिएको हो, त्यसबारे सरकारको निर्णय के हो, छिटो आओस् भन्ने आयोगको चासो छ, उनले भने, थपघट, सीमा हेरफेर भएका स्थानीय तहको विवरणको उपलब्धता र नयाँ स्थानीय तहको कार्यालय र कर्मचारी परिचालनसमेत ३ दिनभित्र व्यवस्थापन होस् भनेका छौं ।प्रदेश २ का ८ जिल्लामा ९ गाउँपालिका र १ नगरपालिका नयाँ थपिएका छन् । जेठ ८ को सरकारको निर्णय कार्यान्वयनमा आएसँगै साबिकका २५ गाउँपालिका नगरपालिकामा परिणत हुनेछन् । उक्त प्रदेशको ८ जिल्लामा गाउँपालिकाभन्दा नगरपालिकाको संख्या धेरै हुनेछन् । त्यहाँ ५९ गाउँपालिका तथा १ महानगर, ३ उपमहानगरसहित ७७ नगरपालिका हुनेछन् । सरकारले संख्या थपको निर्णय गर्दा प्रदेश नम्बर २ का ६० भन्दा बढी स्थानीय तहको सीमा चलाइएको छ । आयोगले साविकको १ सय २७ स्थानीय तहमा मतदान केन्द्र तोक्नुका साथै साविककै ठेगाना र वडा नम्बरअनुसार मतदाता नामावली प्रकाशन गरिसकेको छ । अब परिवर्तित सिमानाअनुसार आयोगले मतदान केन्द्रको परिमार्जन र मतदाता नामावली तयार गर्नुपर्ने हुन्छ । आयोगका प्रवक्ता सहसचिव सूर्यप्रसाद शर्माले स्थानीय तहको सिमाना, संख्या हेरफेर र स्तरोन्नतिले निर्वाचनको कतिपय तयारी नयाँ ढंगले थाल्नुपर्ने अवस्था आउने भएकाले त्यसका लागि सरकारले आवश्यक तयारी यथाशीघ्र गरिदिनुपर्ने बताए । नयाँ ठेगानाअनुसार मतदाताहरूको नामावली फेरि बनाउनुपर्ने हुन्छ, मतदान केन्द्र हेरफेर र थप्नुपर्छ, मतदान अधिकृत थप चाहिनेजस्ता प्रशस्तै तयारीमा पुनरावलोकन चाहिन्छ, उनले भने, असोज २ को चुनाव नजिकिँदै गएकाले सर्वोच्चको आदेशअनुसार कुन निकायले कुन काम सम्पन्न गर्नुपर्ने हो त्यो तत्कालै गरिदिनुपर्छ । कतिपय गाउँपालिका र नगरपालिकामा तोकिएको तहअनुसारका कार्यकारी अधिकृत नरहेकाले त्यसको व्यवस्थापन पनि तत्कालै मिलाउन आयोगले भनेको छ ।"
"काठमाडौं बन्न सक्छ, भारतचीन वार्ताको भेन्यु","काठमाडौं भारत र चीनबीच दोक्लम तनाव आरम्भसँगै नेपाललाई आफ्नो पक्षमा पार्न दुवै छिमेकी चलाखीपूर्ण ढंगले लागिपरेका छन् । नेपाल दुई छिमेकीबीचको तनावमा तटस्थ बस्न खोजिरहेको छ। पछिल्लो समय नेपालको कूटनीति खस्किँदै गएको भए पनि यसको इतिहास कमजोर छैन । राजनीतिक अवस्था र स्वार्थकेन्द्रित हुँदा केही विषयमा नेपाल कतै न कतै ढल्कन सक्ने अवस्था भए पनि आम जनताको खबरदारीले त्यति सहज छैन । नेपालमा भारत र चीनको मात्र होइन, यी दुईबीचको प्रतिस्पर्धालाई लिएर सबैको आँखा परेको छ । शुक्रबार भारत र भुटानका विदेशमन्त्रीको साइडलाइन वार्ता र दोक्लम विषयले पनि यसलाई झनै महत्त्व पाएको हो । नेपालले यतिबेला चीन र भारतको तनावको अर्को पक्ष भुटानसँग आफंैले वार्ता नगरे पनि भुटान र भारतबीच वार्ताको वातावरण तय गरिदिएको छ । परराष्ट्र उच्चस्रोतका अनुसार आरम्भमा भुटान साइडलाइन वार्ता गर्न तयार थिएन । भारत र चीनको कूटनीतिक चासो र महत्त्व पछिल्लो समय हवात्तै बढेको समयमा दोक्लमबारे अर्को सरोकारवाला मुलुक भुटानसँग काठमाडौंमा दुईपक्षीय वार्ता नेपालले गराउँदै भारतचीन वार्ताका लागि समेत काठमाडौं उपयुक्त स्थल हुन सक्ने कूटनीतिक संकेत दिएको छ ।वार्ताको व्यवस्थापन गरेर नेपालले भारतीय चाहना पूरा गरिदिएको हो । पछिल्लो समय भुटान भारतीय सुरक्षा छाताबाट बाहिरिन खोजिरहेको छ । पछिल्लो सन्धिअनुसार भुटान भारतको सुरक्षा छाताबाट बाहिर भए पनि व्यवहारमा त्यस्तो छैन । त्यही समयमा चीनले भुटानमा आफ्नो कूटनीतिक सञ्जाल विस्तार गर्न ढोका खोजिरहेको छ । यो अवस्थामा दोक्लमको विषय एकाएक बाहिर आएकाले पनि भारतले भुटानसँग बाह्य भेन्युमा छलफलका लागि पहल गरेको हो । भारतचीन विवादमा शान्तिपूर्ण वार्ताको पहलकदमी नेपालले गर्नुपर्ने आवाज उठिरहेका बेला भारत र भुटानका विदेशमन्त्रीबीच शुक्रबार होटल सोल्टीमा करिब आधा घण्टा वार्ता भयो । दोक्लममा भारतले लिएको कदममा भुटानको धारणा र आफ्नो कुरा भुटानको विदेशमन्त्रीलाई सुनाउन भारतले यो भेन्यु रोजेको हो । अन्यथा भुटानका मन्त्रीलाई भारतले दिल्ली निम्त्याउन नसक्ने अवस्था थिएन । नेपालले पछिल्लो समय हतार गरेर बिमस्टेक बैठकको तिथि तय गरेको विषयदेखि नै यस्ता त्रिपक्षीय र उपक्षेत्रीय सहकार्यको विषय उठदै आएको हो ।भारतीय विदेशमन्त्री सुष्मा स्वराजले चीनसँग जारी दोक्लम तनावबारे अर्को सरोकारवाला पक्ष भुटानका विदेशमन्त्री दाम्चो दोर्जीसँग साइडलाइन वार्ता गर्ने क्रममा भारतीय र भुटानी अधिकारीहरू मात्र उपस्थित थिए । काठमाडौंमा सम्पन्न १५ औं बिमस्टेक बैठकमा सहभागी हुन काठमाडौं आएकी स्वराजले दोक्लमबारे छलफल गरेकी हुन् । स्वराज आइपुगेलगत्तै भारतीय दूतावासले बिमस्टेक होस्ट मुलुक नेपाललाई औपचारिक आग्रह गरेको थियो । भारत र चीन तनाव तथा भुटान यसमा जोडिएका कारण नेपालले यसपटक साइडलाइन वार्तामा चासो राखेको थिएन । भारतीय अधिकारीले आग्रह गरेपछि नेपालले साइडलाइन वार्ता तय गरेको परराष्ट्र अधिकारीले जनाए । चीन र भारतको तनाबबारे तटस्थ रहने नेपालको नीति सार्वजनिक गर्दै सरकारले वार्ताबाट समाधान खोज्न आग्रह गरेको छ । यो अवस्थामा नेपालले अर्को पक्षसँग छलफलको वातावरण जुराएको हो ।चीनले दोक्लममा भारत सम्बन्धित पक्ष नभएको बताइरहेको र भुटान दोक्लमको विषयमा मौन बसिरहेको अवस्थामा यो भेटवार्ता अर्थपूर्ण छ । चीनले दोक्लम आफू र भुटानबीचको मामिला रहेको भन्दै भारतलाई आफ्नो सेना फिर्ता गर्न आग्रह गरिरहेको छ । भारतले यसमा चीनसँग वार्ता चाहेको छ । तर, चीनले वार्ता सुरु गर्नुअघि भारतलाई आफ्नो सेना फिर्ता लैजान भनेको छ । सेना फिर्ता नभएसम्म चीनले भारतसँग वार्ता नगर्ने जनाउ दिँदै आएको छ भने भारतले पनि आफ्नो सेना त्यहाँबाट फिर्ता नहुने बताइसकेको छ । भारतलाई चीनले पटकपटक आरोप लगाएको छ, अर्काको मामिलामा भारतको घुसपेठ हो । यो हामीलाई स्वीकार्य रहँदैन ।भुटानले दोक्लम विवादको आरम्भमा भुटानको भूभाग चीनले मिचेको भने पनि भारतीय सेनाको उपस्थितिपछि आफ्नो कुनै पनि धारणा सार्वजनिक गरेको छैन । दिल्लीस्थित भुटानी दूतावासले नजिकै रहेको चिनियाँ दूतावासमा पुगेर भूभाग मिचिएको र समस्या समाधान वार्ताबाट गर्न आग्रह गर्दै कूटनीतिक पत्र दिएको थियो । भुटानले कुनै पहल नै नगरी एक्कासि भारतीय सेना दोक्लम पुगेको भनिरहेको अवस्थामा स्वराजले भुटानी मन्त्रीलाई भेटेकी हुन् । भुटानी मन्त्रीले सोल्टी होटल परिसरमा कान्तिपुरले एक्कासि अनौपचारिक रूपमा भेटदै जिज्ञासा राख्दा आफ्नो ध्यान बिमस्टेक बैठकमा नै रहेको भन्दै पन्छिए । दोक्लम विषयमा नबोले पनि शरणार्थीको विषयमा कुरा गर्न आग्रह गरिए पनि एक सहयोगीले यो विषयमा अन्य भेटमा कुरा गर्ने बताएर बैठक कक्षतिर प्रवेश गरे । बिहीबारदेखिको प्रयासमा पटकपटक आमनेसामने भए पनि भुटानले मिडियासँग छलफल गर्न नै चाहेन । भारतीय र अन्य मिडियाले पनि भुटानी अधिकारीलाई फलो गरिरहेका थिए ।बिमस्टेक बैठक भारतका लागि साइडलाइनमा नै सही, आफ्नो कूटनीतिक लबिइङका लागि राम्रो फोरम साबित भएको छ । भारतले नेपाल, भुटान र श्रीलंकासँग उक्त कुरा राख्यो । बंगलादेशसँग पनि अनौपचारिक छलफल भएको थियो । त्यस्तै, म्यानमार र थाइल्यान्डका उपविदेशमन्त्री बीच पनि छलफल अनौपचारिक मात्र भए । छुट्टै साइडलाइन वार्ता भएन । काठमाडौंले त्यसमा सहयोग नै गरेको बुझाइ भारतको देखियो । भारतीय दूतावासमा सुष्मा स्वराजको सम्मान र भारतको स्वतन्त्रता दिवसका अवसरमा आयोजित रात्रिभोजमा समेत उपस्थित उच्च अधिकारी तथा राजनीतिज्ञहरूले भारत र भुटानको वार्ताको विषयमा नै चासो राखेका थिए । उनीहरू भन्दै थिए, भारत र चीनका लागि छलफल गर्ने उपयुक्त स्थान नेपाल हो । हामीले भेन्यु दिँदै वार्ताका लागि पहल गर्न सके साच्चै नेपाल त्रिपक्षीय सहकार्यको मियो बन्नेछ । स्वराजले भुटानबाहेक अन्य मुलुकका मन्त्रीहरूसँग पनि भेटवार्ता गरेकी छन् । सबै भेटमा आफ्नो पक्षमा कूटनीतिक पहल बलियो बनाउँदै भारतको अडान स्पष्ट राखेकी छन् ।स्वराजले शुक्रबार काठमाडौं उत्रेका श्रीलंकाका विदेश राज्यमन्त्री वसन्था सेनानायेकेलाई पनि भेटिन् । श्रीलंकाको निकै व्यस्त मानिने डिप सि हम्बनटोट्टा बन्दरगाहको विकास र प्रयोगको जिम्मा चीनले लिएको छ । त्यो विषयमा भारतको पहिलेदेखि नै चासो रहेको थियो ।"
गोरखामा पाँच देशका सेना,"काठमाडौं (कास) विनाशकारी भूकम्पबाट अति प्रभावित गोरखामा विभिन्न मुलुकका सेनाले संयुक्त स्वास्थ्य सेवा तथा स्कुल र स्वास्थ्य भवन मर्मतसम्भार अभियान थाल्ने भएका छन् । नेपाली तथा अमेरिकी सेनाको सहकार्यमा आइतबार सुरु हुने साताव्यापी उक्त कार्यक्रममा एक्स प्यासिफिक एन्जल १७ सञ्चालन गर्न लागिएको हो । कार्यक्रममा नेपाली सेनासहित अमेरिका, श्रीलंका, मंगोलिया र बंगलादेशका राष्ट्रिय सेना रहनेछन् । उक्त कार्यक्रममा गोरखा जिल्ला अस्पताल, नेपाल रेडक्रस सोसाइटी गोरखा र नेपाल प्रहरीको पनि सहभागिता रहनेछ । कार्यक्रमअन्तर्गत गोरखास्थित सरस्वती माविमा विशेषज्ञ डाक्टरबाट स्वास्थ्य सेवा र नि:शुल्क औषधि वितरण गर्ने योजना छ । स्वास्थ्य सेवाका लागि नेपाली सेनाका वरिष्ठ विशेषज्ञ चिकित्सकसहित ११ जना, मित्रराष्ट्र अमेरिका, श्रीलंका, मंगोलिया र बंगलादेशबाट ३५ जना विशेषज्ञ चिकित्सक रहनेछन् । त्यसबाहेक गोरखा जिल्ला अस्पताल, नगर स्वास्थ्य केन्द्र, सन्सारी महेन्द्र मावि र महेन्द्र उच्च माविमा साधारण मर्मत कार्य गर्ने योजनासमेत रहेको नेपाली सेनाको जनसम्पर्क निर्देशनालयले जनाएको छ । यस्तै, वीरेन्द्र अस्पताल छाउनीमा पनि सोमबारदेखि प्राकृतिक प्रकोपका बेला घाइतेको उचित व्यवस्थापन सरल र सहज रूपमा गर्नका निमित्त बहुराष्ट्रिय अभ्याससमेत हुने जनाइएको छ ।द्रुतमार्ग निर्माण औपचारिक रूपमा विभागलाईराष्ट्रिय गौरवको उच्च प्राथमिकतामा रहेको दु्रतमार्ग सडक आयोजना निर्माण गर्ने औपचारिक जिम्मेवारी नेपाली सेनाको इन्जिनियरिङ तथा आयोजना विभागले पाएको छ । नेपाली सेनाका तर्फबाट इन्जिनियरिङ विभाग तथा आयोजना प्रमुख उपरथी योगेन्द्रबहादुर खाँण र सडक विभाग मातहत तत्कालीन आयोजना प्रमुख सत्येन्द्र शाक्यबीच परियोजनाको बुझबुझारथ शुक्रबार भएको सैनिक जनसम्पर्क निर्देशनालयले जनाएको छ ।"
परिचयपत्र अनिवार्य हुँदा ग्राहकलाई सास्ती,"काठमाडौं छिटो काम सकेर घर फर्किने योजनासहित अनुजा सापकोटा बुधबार साढे १० बजे नै नयाँ बानेश्वरस्थित नेपाल इन्भेस्टमेन्ट बैंकमा पुगिन् । साथीको खातामा १० हजार रुपैयाँ जम्मा गर्न उनी त्यहाँ गएकी थिइन् । बैंकमा ग्राहकको लामो लाइन थियो । करिब एक घण्टा लाइन बसेपछि सापकोटाको पालो त आयो तर उनले बचत गर्न नपाएको सुनाइन् । राष्ट्र बैंकको नयाँ नियम भन्दै बैंकले उनीसँग परिचयपत्र माग्यो तर उनले परिचयपत्र बोकेकी थिइनन् । यसकारण उनको पैसा जम्मा गर्न बैंकले मानेन । लगनखेलस्थित एक निजी कलेजमा अध्यापन गर्ने राजकुमार पन्तले उपचारका लागि श्रीमती र छोरालाई सामाखुसीस्थित ग्रान्डी अस्पतालमा पठाए । उपचारको क्रममा उनीहरूले साथमा बोकेको पैसा अपुग भयो । पन्तले अस्पतालमा थप पैसा चाहिएको सूचना पाए । हतारहतार नजिकै रहेको एभरेस्ट बैंक पुगेर ५ हजार रुपैयाँ खातामा जम्मा गर्न लागे तर नपाएको उनको पनि गुनासो छ । उनले कुनै परिचयपत्र बोकेका थिएनन् । बैंकमा पैसा जम्मा नभएपछि उनकी श्रीमतीले बाँकी उपचार थाती राखेर घर फर्किन् । चाँदबाग स्कुलमा अध्ययनरत छोराको स्कुल शुल्क तिर्न कमला रिमाल बिहीबार महाराजगन्जस्थित नबिल बैंकमा पुगिन् । उनले साढे १८ हजार रुपैयाँ छोराको विद्यालयको शुल्क तिर्नुपर्ने थियो । तर, परिचयपत्र नबोकेकै कारण उनले पैसा जम्मा गर्न पाइनन् । यसैगरी बानेश्वरस्थित एक बैंकमा पैसा जम्मा गर्न पुगेकी शारदा थापा बैंकले परिचयपत्रको फोटोकपी मागेपछि करिब आधा घण्टा टाढा पुगेर फोटोकपी गरिन् । काठमाडौंकै एक निजी पुस्तक पसलमा काम गर्ने दाङ स्थायी घर भएकी थापाले तीज खर्चका लागि आफ्ना बुवाको खातामा ५ हजार रुपैयाँ बचत गर्न बैंक गएकी थिइन् । पाँच हजार जम्मा गर्नकै लागि उनले झन्डै आधा दिन खर्चिनुपर्यो । यी त उदाहरण मात्र हुन् । राष्ट्र बैंकले यही साउन १ गतेदेखि लागू गरेको नयाँ व्यवस्थाअनुसार अरूको खातामा पैसा बचत गर्दा जम्मा गर्ने मान्छेको पनि परिचय खुल्ने कागजात चाहिन्छ । सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी व्यवस्था राष्ट्र बैंकले यस्तो व्यवस्था लागू गरेको थियो । उक्त व्यवस्थाले आफूहरूलाई निकै सास्ती पुगेको ग्राहकहरूको गुनासो छ । नयाँ व्यवस्था राम्रो भए पनि सबै प्रकारका बचतमा (सानो रकम संकलन गर्दा पनि) परिचयपत्र चाहिने व्यवस्था व्यावहारिक नभएको एक ग्राहक पन्तले बताए । उनले भने, व्यवस्था राम्रो होला तर सबै प्रकारको बचतमा नभई निश्चित सीमाभन्दा बढीमा मात्र यस्तो नियम हुनुपथ्र्यो । राष्ट्र बैंकले परिपत्रमार्फत परिचयपत्र अनिवार्य गरेको हो । ग्राहकबाहेक अन्य कुनै व्यक्तिले ग्राहकको खातामा नगदै जम्मा गर्न आएमा रकम जम्मा गर्ने व्यक्तिको परिचय हुन सक्ने विवरण तथा कागजात लिनुका साथै नगद जम्मा गर्नुको प्रयोजनसमेत खुलाउनुपर्नेछ, करिब एक महिनाअघि राष्ट्र बैंकले जारी गरेको निर्देशनमा उल्लेख छ । यो निर्देशनपछि बैंक तथा वित्तीय संस्थाले सबै निक्षेपमा ग्राहकबाहेकका व्यक्तिको परिचयपत्र माग्न थालेका छन् । बैंक तथा वित्तीय संस्थामा थोरै रकम जम्मा गर्ने निक्षेपकर्ता धेरै हुने भएकाले यो व्यवस्थाले उनीहरू बढी प्रभावित भएका हुन् । यो व्यवस्थाले बैंकमा आउने ससानो निक्षेप पनि निरुत्साहित हुने विज्ञहरू बताउँछन् । सरकारी तथ्यांकलाई आधार मान्दा पनि करिब ४० प्रतिशत मानिसले मात्र बैंकिङ सुविधा लिइरहेको अवस्थामा उक्त व्यवस्था व्यावहारिक नभएको उनीहरूको भनाइ छ । अरूको खातामा पैसा जम्मा गर्दा परिचयपत्र चाहिने व्यवस्थाले ग्राहकलाई सास्ती पाएको गुनासोका आधारमा १ लाख रुपैयाँभन्दा माथिको बचतमा मात्र परिचयपत्र चाहिने व्यवस्था गर्न अर्थ मन्त्रालयले राष्ट्र बैंकलाई निर्देशन दिएको थियो । करिब १५ दिनअघि अर्थ मन्त्रालयले उक्त निर्देशन दिएको हो । तर, निर्देशन अझै कार्यान्वयनमा आएको छैन । परिचयपत्रका लागि निक्षेपको सीमा तोक्ने विषयमा छलफल भए पनि अन्तिम निर्णय भइसकेको छैन, राष्ट्र बैंकका प्रवक्ता नारायणप्रसाद पौडेलले भने । नयाँ व्यवस्थाले ग्राहकलाई केही अप्ठ्यारो पारे पनि भष्टाचार र आर्थिक विकृति नियन्त्रणका लागि राम्रो भएको बैंकर्स संघका अध्यक्ष अनीलकेशरी शाहले बताए । बचत गर्न आउने व्यक्तिलेआफ्नो परिचय खुल्ने जुनसुकै परिचयपत्र देखाए पनि हुन्छ, उनले भने, अहिलेको समयमा कसैसँग परिचयपत्र नहुने भन्ने हुँदैन । यसकारण यो व्यवस्थालाई अप्ठ्यारोका रूपमा लिन नहुने उनको आग्रह छ ।"
गौरवका आयोजनालाई छुट्टै ऐन,"काठमाडौं वर्षौंअघिदेखि सुरु भई निर्माण सम्पन्न हुन नसकिरहेका राष्ट्रिय गौरवका आयोजनाका लागि छुट्टै ऐन ल्याउने गृहकार्य सुरु भएको छ । राष्ट्रिय योजना आयोगले गौरवका आयोजनाका लागि विशेष प्रकृतिको छुट्टै ऐन ल्याउने तयारी गरेको हो । आयोगका उपाध्यक्ष स्वर्णिम वाग्लेका अनुसार नीतिगत कमजोरी, सरकारी उल्झन, बजेट विनियोजनको आधार र सुनिश्चितता, गौरवका आयोजना छनोटका आधार, दु्रत निर्माणका लागि विभिन्न संयन्त्र तथा कर्मचारीहरूलाई तालिमलगायत विषयमा स्पष्ट हुनका लागि विशेष प्रकृतिको ऐन ल्याउने गृहकार्य भएको हो । ऐनको विषयमा कानुन मन्त्रालयसँग राय लिन बाँकी छ, उनले भने । यसअघि योजना आयोगले गौरवका आयोजनाबारे अध्ययन गर्न एक समिति गठन गरेको थियो । हालका उपाध्यक्ष (तत्कालीन सदस्य) वाग्लेकै संयोजकत्वमा गठित ११ सदस्यीय समितिले विशेष प्रकृतिको ऐन जारी गर्न सुझाव दिइसकेको छ । राष्ट्रिय गौरवका आयोजनाहरूमा धेरै समस्या छन् । बजेट नै अनियन्त्रित रूपले बढाइदिने । पछि खर्च नहुने प्रवृत्ति छ, उनले भने, पूर्वतयारी पनि छैन ।करिब तीन महिनाअघि बनेको सुझाव प्रतिवेदनअनुसार गौरवका आयोजनाका लागि पूर्वछनोटका आधारहरू, छनोटका प्रशासनिक विधि, कार्यप्रणाली, विशेष प्रावधान, सहजीकरण तथा अनुगमन समितिलगायत विषयमा स्पष्ट हुनुपर्ने उल्लेख छ । योजना आयोगको राष्ट्रिय विकास समस्या समाधान समितिको बैठकमा पटकपटक पेस भएका प्रतिवेदनहरूअनुसार गौरवका आयोजनाहरूको भौतिक र वित्तीय प्रगति अधिकांश वर्षमा निराशाजनक छ । पर्याप्त बजेट राखिए पनि २१ वटा गौरवका आयोजनामध्ये अधिकांशको प्रगति निराशाजनक छ । अधिकांश आयोजनाको प्रगति ५० प्रतिशतको हाराहारीमै हुने गरेको तथ्यांकले देखाउँछ । उक्त प्रतिवेदनहरू विश्लेषण गर्दा आयोजनाहरूको प्रगतिको बाधक सरकारी निकायबीचको समन्वय अभाव, सरकारका नीति नियममा अस्पष्टतालगायत प्रमुख कारण देखिएका छन् । अधिकांश आयोजनाको समस्या सरकारी निति नियमसँग अन्तरसम्बन्धित छ । आयोगले गरेको अध्ययनअनुसार उक्त समस्याहरू समाधानका लागि स्पष्ट हुन नयाँ ऐनको गृहकार्य गर्नुपर्ने भएको हो । गौरवका आयोजनाहरूको विकासक्रम तथा हालसम्मको कार्यप्रगतिउपर विस्तृत अध्ययन एवं विश्लेषणका आधारमा यस्ता आयोजनाहरूको व्याख्या एवं पहिचान, छनोटका आधार तथा यथोचित सहुलियत एवं विशेषाधिकारहरू सूचीकृत गर्नका निम्ति विशेष ऐनको मस्यौदा निर्माण गरिनुपर्ने सुझाव पेस गरिएको छ, सुझाव प्रतिवेदनमा भनिएको छ, यस्तो ऐन राष्ट्रिय गौरवका आयोजनासम्बन्धी छुट्टै विशिष्ट कानुन हुन सक्छ ।आयोजनाहरूसम्बन्धी प्राविधिक हाते पुस्तिका तयार गर्नुपर्ने पनि जनाइएको छ । सम्बन्धित सरकारी विभाग तथा निकायहरूलाई प्राविधिक विषयमा तालिम दिनुपर्ने । यदि यस्तो सामथ्र्य स्वदेशमा छैन भने अन्तर्राष्ट्रिय विज्ञलाई नियुक्त गर्न सकिने, सुझावमा भनिएको छ । गौरवका आयोजनाहरूका लागि छनोटका आधारहरूसमेत सुझाव गरिएको छ । विस्तृत परियोजना प्रतिवेदन (डीपीआर) का आधारमा स्वतन्त्र समीक्षा गरी थप मूल्यांकनका लागि योजना आयोगमा आयोजनाको सूची पेस गर्नुपर्ने सुझाव छ । निजी क्षेत्र अथवा गैरसरकारी संस्थाहरूले पहिचान गरेका सम्भाव्य राष्ट्रिय गौरवका आयोजनाहरू पनि योजना आयोगमा पठाउन सकिनेछ, सुझावमा भनिएको छ । योजना आयोगमा पेस भइसकेका आयोजनाहरूबारेमा एक वा दुई चरणको छलफलपछि निर्णयमा पुग्नुपर्नेछ ।राष्ट्रिय प्राथमिकताअनुरूपको आयोजना छैन भन्ने निश्चित भएमा एक महिनाभित्रै उक्त आयोजनाको प्रस्ताव अस्वीकृत गरिनेछ, सुझावमा भनिएको छ, आयोजनाको बृहत्तर लक्ष्य दीर्घकालीन वा विषयगत क्षेत्रलाई समर्थन गर्ने प्रकृतिको छ भने दु्रत मूल्यांकनका आधारमा विचाराधीन राष्ट्रिय गौरवको आयोजनाका रूपमा घोषणा गरिनेछ । विचाराधीन सूचीमा रहेको आयोजनालाई राष्ट्रिय गौरवमा घोषणा गर्नेनगर्नेबारेमा एक वर्षभित्र टुंग्याइसक्नुपर्ने उल्लेख छ । आयोजनालाई औपचारिक रूपमा अस्वीकृत वा अनुमोदन दिनुभन्दा पहिलेका बाह्र महिनाभित्रमै उक्त आयोजनाको विस्तृत मूल्यांकन गरिसकेको हुनुपर्नेछ, सुझावमा भनिएको छ, सरकारी आयोजना वा सार्वजनिक निजी क्षेत्रका आयोजनाका हकमा लगानीको सुनिश्चिततासहितको लिखित सहमति अर्थ मन्त्रालयबाट प्राप्त गर्नुपर्नेछ । उक्त छनोटका प्रक्रियामा सरकारी कर्मचारी, स्वतन्त्र विज्ञको सहयोगमा आयोगका सदस्यहरूले सुपरिवेक्षणसमेत गर्नेछन् । यसको प्रतिवेदन आयोगको औपचारिक बैठकमा छलफल र निर्णयार्थ प्रस्तुत गरिनेछ, प्रतिवेदनमा भनिएको छ, उक्त बैठकको नेतृत्व प्रधानमन्त्री वा आयोग उपाध्यक्षबाट हुन सक्नेछ । मुख्यसचिव र अर्थ मन्त्रालयका सचिवहरूको उपस्थिति अनिवार्य हुनुपर्नेछ । विचाराधीन गौरवका आयोजनाका लागि कुनै मन्त्रालयसँग सरोकार भएमा उक्त मन्त्रालयका सचिवलाई बैठकमा आमन्त्रण गर्न सकिनेछ । आवश्यक ठानेमा कुनै विज्ञहरू पनि बैठकमा आमन्त्रित हुन सक्नेछन्, प्रतिवेदनमा भनिएको छ, आयोगबाट अनुमोदन गरेपश्चात् आयोजनाले प्रारम्भिक कार्यान्वयन प्रक्रिया सुरु गर्न सक्नेछ । सरकारको वार्षिक बजेट वक्तव्यमार्फत लगानीको सुनिश्चितता एवं कार्यान्वयनको समयतालिकासहित आयोजनाको औपचारिक घोषणा हुनेछ, प्रतिवेदनमा भनिएको छ । यसरी बजेटमार्फत गौरवका आयोजना घोषणा गरिसकेपछि विशेषाधिकारसमेत दिनुपर्नेछ । लगानीको सुनिश्चितताका लागि विशेष कोषको स्थापना हुनेछ । प्रचलित बजार मूल्यअनुसार क्षतिपूर्तिको व्यवस्था गरी निजी जग्गा प्राप्तिलाई सहजीकरण गरिनेछ, विशेषाधिकारबारे भनिएको छ, डीपीआरमा वन क्षेत्रको उपभोगसम्बन्धी विषय उल्लेख भएमा उपभोगको अनुमति प्रदानका लागि सम्बन्धित प्रादेशिक वन कार्यालयलाई हस्तान्तरण गरिनेछ । आयोजनाका लागि वन क्षेत्रको उपभोगको सट्टा वृक्षारोपणको विद्यमान व्यवस्थालाई लचिलो बनाई क्षतिपूर्ति विधि निर्माण गरिने जनाइएको छ । गौरवका आयोजनाहरूको वातावरणीय प्रभाव मूल्यांकन ३९ दिनभित्र टुंगिने र सोहीबमोजिमको अनुसरण हुने व्यवस्था मिलाइनेछ, विशेषाधिकारबारे सुझावमा भनिएको छ । छाता ऐनमा ठेक्का व्यवस्थापनबारे पनि उल्लेख गर्नुपर्ने सुझाव छ । विद्यमान कानुनहरूको संशोधनद्वारा ठेक्का प्रस्ताव हाल्न हाल लागने समय (स्वदेशीलाई ३५ र विदेशीलाई ३ महिना) लाई घटाउने, ठेक्का व्यवस्थापनबारे भनिएको छ, ठेकेदारहरूको क्षमता अभिवृद्धिसम्बन्धी कार्यक्रम प्रस्ताव गर्नेलाई प्रोत्साहनको व्यवस्था गर्ने ।ठेक्काअनुसार बोलकबोलको प्रतिबद्धताहरू पूरा नगर्ने वा त्याग्ने ठेकेदारहरूलाई जरिवाना गर्न र कालो सूचीमा राख्न सक्ने गरी आयोजना प्रमुखलाई नै अधिकार दिने तयारी छ । ठेकेदारहरूलाई आयोजनास्थलबाट पायक पर्ने नजिकैको कुनै खानी वा स्रोतबाट आवश्यकताअनुसारको नदीजन्य निर्माण सामग्री (चट्टान, ढुंगा, गिट्टी र बालुवा) उत्खनन गर्न अनुमति दिइनेछ, प्रतिवेदनमा भनिएको छ, तर विस्तृत आयोजना प्रतिवेदनमै उपयुक्त वा वैकल्पिक खानी स्रोतको पहिचान गरिएको हुनुपर्नेछ ।स्थानीय सुरक्षा निकाय र अनुगमन समितिको सिफारिसका आधारमा आवश्यकता अनुसार विस्फोटक पदार्थको नियमित आपूर्ति भएको व्यवस्था हुनुपर्ने उल्लेख छ । आयोजना प्रमुख हुनका निम्ति नेपाल सरकारको राजपत्रांकित प्रथम वा सो सरहको अधिकृत हुनुपर्नेछ, प्रतिवेदनमा भनिएको छ, प्रमुखलाई कार्यभार ग्रहण गर्नुअगावै विशेष प्रकृतिको तालिम अनिवार्य हुनेछ । लापरबाही अथवा भ्रष्टाचारको अवस्थाबाहेकमा आयोजना अवधिभर आयोजना प्रमुखलाई पदबाट हटाइने छैन । प्रमुख र सम्बन्धित मन्त्रालयबीच कार्यसम्पादन करार अनिवार्य हुनेछ । पारदर्शी एवं वस्तुपरक रूपमा तयार गरिएको कार्यसम्पादनमा आधारित प्रोत्साहन प्रणालीमा आयोजना प्रमुख हकदार रहनेछ, प्रतिवेदनमा भनिएको छ, पूर्णकालीन सरकारी अधिकारीहरूबाट मात्र पूरा गर्न नसकिने कार्यका निम्ति कुनै कर्मचारी वा विज्ञलाई कुनै पनि समयमा नियुक्त दिन सक्ने अधिकार आयोजना प्रमुखमा रहनेछ ।यी सबै कामका लागि आयोगको सम्बन्धित क्षेत्र हेर्ने सदस्यको नेतृत्वमा प्रधानमन्त्री तथा मन्त्रिपरिषद् कार्यालय, अर्थ मन्त्रालयका सचिवसहितको अनुगमन गर्ने जिम्मेवारी दिनुपर्नेछ । प्रादेशिक तहमा एउटा आयोजना सहजीकरण समिति गठन गरिनेछ । जसको नेतृत्व निर्वाचित प्रादेशिक प्रमुखको मनोनयनमा वरिष्ठ अधिकारीले गर्नेछन्, प्रतिवेदनमा भनिएको छ, विस्फोटक पदार्थको निम्ति नेपाली सेना, वन कार्यालय र महालेखा नियन्त्रण कार्यालयका अधिकारीहरूका सदस्यका रहनेछन् । यस समितिको बैठक महिनाको कम्तीमा एकपटक बस्नेछ ।"
पाखो जमिनमा केरा खेती,"हेटौंडा पाखो जमिनमा केरा खेतीबाट गढी गाउँपालिका ३ की सरस्वती अधिकारीले राम्रो आम्दानी गर्न सफल भएकी छन । भिरालो जमिनमा अन्य बाली लगाउन समस्या हुने भएपछि कृषि विकास कार्यालयका प्राविधिकको सल्लाहमा उनले केरा लगाएकी हुन् । १५ कठ्ठामा केरा खेती गरेकी छन् । अहिले बारीमा केरा पसाएका छन् । केही बिक्री पनि गरिसकिन् । करिब ५ सयभन्दा बढी केराको घारी छ । केराको पकेट क्षेत्र रहेको गढी गाउँपालिकामा जिल्लामै सबैभन्दा बढी केरा उत्पादन हुन्छ । यहाँ ५० भन्दा बढी कृषकले व्यावसायिक रूपमा लगाएका छन् । गत वर्षमा सरस्वतीले केरा बिक्री गरेर मात्र ५ लाख रुपैयाँभन्दा बढी आम्दानी गर्न सफल भएकी थिइन् । व्यापारी गाउँमै केरा लिन आउँछन्, सरस्वतीले भनिन्, बजारको समस्या छैन । बर्सेनि केराको काटछाँट परिवारका सदस्यले नै गर्छन् । हावाहुरी र गबारो कीरा मुख्य समस्या हो, उनले भनिन्, रोग लागेन र हावाहुरी आएन भने केरा खेतीबाट राम्रै आम्दानी हुन्छ । उनले स्थानीय जातको रानी केरा लगाएकी हुन् । सरस्वतीले उत्पादन गरेको प्रतिकेराघरी २ सय ५० रुपैयाँसम्ममा बिक्री गर्ने गरेकी छन् । केरा खेती बहुवर्षीय भएकाले लागत कममा धेरै आम्दानी गर्न सकिने खेती हो, कृषि विकास कार्यालय मकवानपुरका प्रमुख निर्मल गदालले भने, मकवानपुर गढी क्षेत्र केरा खेतीको निम्ति उपयुक्त क्षेत्र हो ।"
डोजर खरिद र सडक स्तरवृद्धिमा बजेट खर्च,"पर्वत प्रधानमन्त्री कृषि आधुनिकीकरण परियोजनाको बजेट डोजर खरिद, सडक स्तर वृद्धि र आमा समूहको भवनमा खर्चिएको पाइएको छ । यसले परियोजनाका कामहरू ठप्पजस्तै भएको छ । चालु वर्षमा परियोजनाका लागि गाउँपालिकामा ७८ लाख बजेट गाउँसभाले सडक निर्माण, आमा समूहका भवनलगायतमा विनियोजन गरेपछि सबै कार्यक्रम ठप्प भएको हो । उद्देश्यविपरीत अन्यन्त्र बजेट खर्चिएपछि स्थानीय किसान आक्रोशित बनेका छन् । गत वर्षदेखि सुरु प्रधानमन्त्री कृषि आधुनिकीकरण परियोजनाले जलजला गाउँपालिकाका धाइरिङ, सालिजा र नाङ्लीबाङका सय हेक्टर जमिन तरकारीको ब्लक क्षेत्रमा छनोट भएको छ । तरकारीमा आधुनिकीकरणसँगै व्यावसायिकता बिस्तार गर्न गत वर्ष नै ५६ लाखको कृषिउपज संकलन केन्द्र भवन निर्माणकै क्रममा छ । किसानलाई मिनिपावर ट्रिलर, प्लास्टिक टनेल, साना सिंचाइसमेत गरी करिब एक करोड रकम विनियोजन भए पनि अधिकांश काम अधुरै रहेकाले ५० लाख बजेट फिर्ता भइसकेको छ । तरकारी ब्लक सञ्चालक समिति अध्यक्ष हरेमबहादुर खत्रीले परियोजनाको भवन निर्माणको काम एकतिहाइ पनि नभएको बताए । उनले भने, परियोजनाको बजेट गाउँसभाले अन्तै हाल्यो । गापाको बजेट निर्माणका क्रममा जनप्रतिनिधि र कर्मचारीले परियोजनाको बेवास्ता गर्दा पोहोर नै माग भएका कार्यक्रम पनि सञ्चालन हुन नसकेको उनले बताए ।महाशिला, पैयुं र बिहादी गाउँपालिका सुन्तला, तरकारी, वर्षेधान, अलैंचीलगायतका ब्लक र पकेट क्षेत्रमा विनियोजित रकम पनि गाउँसभाले विशेषगरी सडकमै लगानी गरेपछि जिल्लाभर लागू भएको प्रधानमन्त्री कृषि आधुनिकीकरण परियोजनाका सबै योजना तथा कार्यक्रम अन्योलमा छन् । परियोजनाका लागि विनियोजित रकमको वास्तै नगरी गाउँसभाले शीर्षकान्तर गरेर सडक र आमा समूहका भवनमा रकम विनियोजन गरेपछि जलजलाका किसानहरू आक्रोशित छन् । हामीले परियोजनाको बजेट सोही शीर्षकमा छुट्याउन घच्घच्याएका हौं, खत्रीले भने, त्यसको सुनुवाइ नै भएन । वर्षौंका लागि आएको परियोजना जानाजान रोक्न खोजियो । निर्माणाधीन संकलन केन्द्र भवन, सिंचाइलगायतका योजना बजेटकै कारण रोकिएको उनले बताए । चालु वर्ष मलबीउमा अनुदान, मिनिपावर ट्रेलर, प्लास्टिक टनेल खरिदलगायतका कार्यक्रम छन् । विषयगत विज्ञको अनुपस्थितिमै बजेट बनाउँदा शीर्षकान्तर भएको हुन सक्ने कृषि प्राविधिकहरूको भनाइ छ । बजेट विनियोजन भएको छ वटा स्थानीय तह तथा वडाहरूले वित्तीय समानीकरणका कार्यक्रमबारे अनविज्ञ हुँदा परियोजना नै अन्योलमा परेको हो । हामीले सबै स्थानीय तहमा जानकारीसहितको पत्राचार गरेका थियौं, वरिष्ठ कृषि विकास अधिकृत वासुदेव रेग्मीले भने, जानकारी हुँदाहुँदै हेलचेक्र्याइँ गरी शीर्षकान्तर गरियो । यो कुरा मन्त्रालयस्तरमै बहसको विषय बनिसकेकाले सच्याउनुको विकल्प नभएको उनले बताए ।परियोजनाको ससर्त अनुदानका कार्यक्रमलाई नि:सर्त अनुदानमा समावेश गराएर जनप्रतिनिधिहरूले कृषि क्षेत्रमा महत्त्व नदिएका कारण व्यावसायिक रूपमा लागेका कृषक निराश छन् । कार्यक्रम आउँछ भनेर यो वर्ष ६० हजार बिरुवा रोप्यौं, भोक्सिङका अलैंची किसान नारायण गुरुङले भने, गाउँपालिकाले कृषिको बजेट पूर्वाधारमै हालेछ । गत वर्ष उत्साहका साथ मकै, सुन्तला, आलुखेतीमा व्यावसायिक रूपले लागेका युवा किसानहरू अहिले निराश छन् । बजेट बनाउने क्रममा जनप्रतिनिधिहरूले समन्वय नगर्दा अहिले समस्या आएको रेग्मीले बताए । जिल्लालाई कृषिमा आत्मनिर्भर बनाउन सञ्चालन भएको परियोजनामा किसानको आवश्यकता र भौगोलिक बनावटअनुसार पकेट, ब्लक र जोन मा विभाजन गरी गत वर्ष दुई करोड ७५ लाख ७७ हजार बजेट विनियोजन भएको थियो । साविकका मुडिकुवा, खानीगाउँ, लिमिठाना, ठानामौला, शंकरपोखरी र थापाठाना गाविसको पाँचसय हेक्टर मिलाएर मकैजोन घोषणा भएको छ । जलजलाका ३ वडा तरकारी, फलेवासकै ३ वडा सुन्तला गरी दुईवटा ब्लक घोषणा भएका थिए । चालु वर्ष महाशिला र जलजलामा एकएक ब्लक थपिएका छन् । बाँकी ३४ वटा तरकारी र सुन्तलाका पकेट क्षेत्र छन् । एउटा ब्लकमा पुँजीगत र चालुसमेत गरी करिब ३० लाख रकम विनियोजन भएको छ । एउटा पकेट क्षेत्रमा ५ लाखका दरले ३४ वटा पकेट क्षेत्रमा आउने रकम २ करोड ३६ लाख छ । तर, सबै स्थानीय तहले उक्त रकम सडक मर्मत तथा विस्तार, डोजर खरिद, आमा समूहका भवन निर्माणलगायतमा छुट्याएका छन् । ्गाउँनगरका प्रमुखहरूले नि:सर्त अनुदान शीर्षकमा आएको रकम हुनाले शीर्षकान्तर हुन गएको भन्दै आवश्यकताअनुसार सच्याएर जान सकिने बताएका छन् । फलेवास नगरपालिकामा सञ्चालित जोन एकाइ कार्यालयले भने बजेट केन्द्रबाट सीधै कार्यक्रमका लागि आएकोले जोन समितिले नै सिफारिस गरेबमोजिम कार्यक्रम तयार पारिएको जनाएको छ । जोन एकाइ प्रमुख ओमबहादुर आधिकारीले भदौको पहिलो साता कार्यक्रम सार्वजनिक गर्ने बताए । जोन कार्यालयका लागि २ करोड १५ लाख बजेट छ । परियोजना १० वर्षसम्म सञ्चालन हुनेगरि गतवर्षदेखि लागू भएको हो ।"
युरियाको माग धान्नै गाह्रो,"पर्सा (कास) कृषि सामग्री कम्पनीलाई युरिया मलको आपूर्ति गर्न हम्मेहम्मे परेको छ । कम्पनी क्षेत्रीय कार्यालय वीरगन्जले साउन लागेयता युरिया मलको माग अत्यधिक बढेकाले आपूर्ति गर्न हम्मे परेको जनाएको हो । कार्यालय प्रमुख अजयकुमार श्रीवास्तवका अनुसार कम्पनीले ग्लोबल टेन्डरबाट मगाएको युरिया मल आए लगत्तै परिचालन गर्दा पनि माग धान्न गार्हो भएको बताए । साउन लागेयता सिंगापुरको विल्सन इन्टरनेसनल कम्पनीले ल्याएको ६ हजार ५ सय टन मल यहाँस्थित सिर्सिया सुक्खा बन्दरगाहमा आएको र उक्त मल कम्पनी वीरगन्ज कार्यालयका गोदामहरूमा आएलगत्तै परिचालन गरिए पनि माग अत्यधिक भएकाले आपूर्ति र परिचालनको सन्तुलन मिलाउनै अप्ठेरो भएको उनले बताए । कार्यालयले उक्त मलमध्ये ५ हजार ९ सय १५ दशमलव १ टन मल परिचालनसमेत गरिसकेको छ । मल खोज्दै बिहीबार पर्साकै विभिन्न सहकारी सञ्चालकहरू आए पनि आफूले फिर्ता पठाउनुपरेको उनले बताए । विल्सन कम्पनीले ल्याउने १२ हजार ५ सय टन युरिया मलमध्ये बाँकी मल हाल पनि कोलकाता बन्दरगाहदेखि सिर्सिया बन्दरगाहको बीचमा बाटोमा विभिन्न स्थानमा रहेकाले आइतबारसम्म त्यसमध्ये केही मल आउने सम्भावना रहेको छ । धनुषा, बारा, रौतहट, सर्लाही, चितवन, मकवानपुर आदि जिल्लाहरूबाट युरिया मलको माग बढी आएको श्रीवास्तव बताउँछन् । पछिल्लो केही वर्षयता किसानले धान खेती मात्र नभई माछा, केरा आदि खेतीमा पनि युरिया मलको प्रयोग गर्न थालेका छन् । माछापालन र केरा खेती बर्सेनि बढ्दो छ ।"
५४ वर्षमा ३१ मकैका जात सिफारिस,"रामपुर (चितवन) राष्ट्रिय मकैबाली अनुसन्धान कार्यक्रम सुरु भएको ५४ वर्षमा ३१ वटा मकैको जात सिफारिस गरिएको छ । तीमध्ये ६ वटा जातलाई सूचीबाटै हटाइसकिएको छ । मकालु २, जानकी मकै, सर्लाही सेतो, हेटौंडा कम्पोजिट, ककनी पहेंलो र रामपुर पहेंलोलाई सूचीबाट हटाइएको हो । यी जातका मकै चलनचल्तीमा छैनन् । १०१२ वर्षसम्म एउटै जातको मकै लगाउँदा उत्पादनमा कमी आउने भएपछि किसान नयाँ जातमा आकर्षित हुने गरेका छन् । केही किसानले भने अहिले पनि पुरानै जातका मकै लगाउँदै आएका छन् । किसानले नयाँ जात पाएपछि पुरानो जात छाडदै जान्छन, त्यसको लोकप्रियता कम हुँदै जान्छ, मकैबाली अनुसन्धान कार्यक्रमका वरिष्ठ वैज्ञानिक चित्रबहादुर कँुवरले भने, त्यही भएर उनीहरूको रोजाइ नयाँ जात बन्ने गर्छ । उनले एउटा मकैको जात अनुसन्धान गरी अन्तिम रूप दिन ८१० वर्ष लाग्ने बताए । रामपुर कम्पोजिट, मनकामना ३, अरुण २, देउतीलगायत जातका मकै अझै किसानले लगाउँंदै आएका छन् । रामपुर कम्पोजिट खानाका लागि स्वादिलो, दानाको रंग चम्किलो र भण्डारण क्षमता राम्रो भएकाले किसानको रोजाइमा अहिलेसम्म पर्न सफल भएको कुँवरले बताए । यो मकै ०३६ सालमा सिफारिस गरिएको हो, उनले भने, अहिले पनि किसानमाझ लोकप्रिय छ, लगाउने किसान धेरै छन् । उनका अनुसार थप ५ वटा जात सिफारिसको तयारी गरिएको छ । नेपालभर मकैको जात सिफारिस गरेर किसानलाई सहयोग पुर्याउने काम रामपुरबाट मात्र हुन्छ । नेपालभर मकैको जात सिफारिस गर्ने यही एउटा मात्र ठाउँ हो, प्राविधिक अधिकृत टेकनाथ घिमिरेले भने, त्यसैले सबैतिरको हावापानीमा उपयुक्त हुने जात विकास गरेर निकाल्ने गरिन्छ । मकैमा आधारित खेती प्रणालीको विकास गर्न मकैबाली कार्यक्रम सञ्चालनमा आएको हो । मकैबाली कार्यक्रम सिफारिस गरिने जातको प्रजनन र मूल बीउको स्रोत केन्द्रको रूपमा रहने गरेको छ । उन्नत बीउ भने किसानले निजी बीउ कम्पनीहरूबाट पाउनेछन् । बीउबिजन गुणस्तर नियन्त्रण केन्द्रले यसको ट्यागिङ र ब्यागिङको काम गर्छ । त्यस्तै कृषि विकास कार्यालयले यसको प्रवद्र्धन गर्ने काम गर्छ । प्राइभेट कम्पनी र बीउ उत्पादन समूहले मूल बीउ लगेर उन्नत बीउ उत्पादन गरी किसानलाई उपलब्ध गराउँछन् । चितवनमा पोल्ट्रिले गर्दा दैनिक ७८ सय टन मकै खपत हुने गरेको छ, कुँवरले भने, मागअनुसारको मकै उत्पादन छैन । मकैबाली अनुसन्धान कार्यक्रम सुरुआतमै भएको होइन । सुरुमा ०१३ सालमा राप्ती दुन विकास परियोजना फारमको रूपमा स्थापना गरियो । कृषि कर्म गर्ने भन्ने थिएन । ०२० सालमा कृषि अनुसन्धान केन्द्र स्थापना भयो । कृषिको काम गर्दै उन्नत तरिका अपनाउने भनेर कृषि अनुसन्धान केन्द्र स्थापना गरिएको हो । ०२९ सालमा विशेष बालीलाई जोड दिने कुरा चल्यो । जसमा मकै, धान, गहुँ, उखु, आलु परे । यहीअन्तर्गत जोड दिने उद्देश्य राष्ट्रिय मकैबाली विकास कार्यक्रम सुरु भयो । ०४८ सालमा कृषि अनुसन्धानलाई छुट्टै स्वायत्त संस्थाको रूपमा लागू गर्न उचित देखिएको भन्दै नेपाल कृषि अनुसन्धान परिषद् ऐन लागू गरियो । जसअन्तर्गत नेपालको सम्पूर्ण कृषि क्षेत्रको अनुसन्धान गर्ने जिम्मा परिषदले पायो । त्यहीअन्तर्गत पहिला विकास कार्यक्रम भए पनि अहिले राष्ट्रिय मकैबाली अनुसन्धान कार्यक्रमको रूपमा नामकरण गरियो । अहिलेसम्म सिफारिस गरिएका जातमध्ये ५ वटा वर्णशंकर, २५ वटा ओपीभी र पोषिलो मकै१ छन् । अनुसन्धानमा कम लगानी छ, कुँवरले भने, लगानी बढाउन जरुरी छ, अनुसन्धानकर्ताको मनोबल बढाउने काम गर्नुपर्छ ।"
घोगा नलाग्दै सुके,"प्यूठान (कास) उन्नत जातको भनेर लगाइएको मकैको बोट घोगा नलाग्दै सुकेको छ । मकै सुकेपछि प्यूठान दम्ती गेजबाङ क्षेत्रका किसान चिन्तित भएका छन् । जिल्ला कृषि विकास कार्यालय र स्थानीय एग्रोभेटबाट हाइब्रिड जातको भनेर लगेर छरेको मकै सुकेको किसानहरू बताउँछन् । राम्रो उत्पादन हुने भनेर लगाएको मकैका डाँठ कुहिएर सुकेको हो । परम्परागत रूपमा लगाउँदै आएको स्थानीय जातको बीउ छरेका बाहेक गाउँभरि सबैको बारीका मकै सुकेको प्यूठाननगरपालिका८ गेजबाङकी हुमा घिमिरेले बताइन् ।सुरुमा एकदुईवटा बोट कुहिएर सुके घिमिरेले भनिन, पछि चारपाँच दिनमै पाटाभरि नै सुकेर स्याल्याप्पै भयो । उनले डाँठ कुहिएर सुकेको कमैका बोट गाई भैंसीले समेत नखाने बताइन् । डाठ कुहिएका छन्, उनले भनिन्, बारीमा पस्दा गहनाएर पस्न नमिल्ने हुन्छ । उनले वर्ष दिनसम्म आटो खाने र भैंसीलाई दानामा प्रयोग गर्ने मकैमा रोग लाग्दा किसानलाई निकै मर्का परेको बताइन् । उननका अनुसार धान नफाल्दैबाट सुक्न थालेको धान फलिसक्दा सबै बोट सुकेका हुन् ।मकै घोगा नलाग्दै सुकेपछि किसानहरू गुनासो लिएर जिल्ला कृषि विकास कार्यालयमा जाने तयारी गरेको स्थानीय शशिधर पण्डितले बताए । गत वर्ष जिल्ला कृषि विकास कार्यालयले देउकी भनेर दिएको मकैमा पनि यस्तै खालको रोग देखापरेको थियो, उनले भने, यसपालि त स्थानीय एग्रोभेटबाट कञ्चन जात भनेर लिएर छरेकोमा समेत रोगले सखाप पार्यो । किसानको मुख्य बाली मकैमा रोग लागेपछि सबै किसान चिन्तीत भएको पण्डितले बताए । कम गुणस्थरका बीउ बिजनका कारण किसानले निकै दु:ख पाएको उनको गुनासो छ । मकैमा मात्र होइन, पण्डितले भने, मुला काउली, लगायत तरकारी बालीसमेत बीउ राम्रो नहुँदा किसानलाई धेरै मर्का परेको छ । जिल्लामा गुणस्तरी बीउ बिजनमा जिल्ला कृषि विकास कार्यालयको ध्यान नपुर्याउँदा किसानले राम्रो उत्पादन गर्न नसकेको उनले बताए । दम्ती गेजबाङका रीता केसी, खगेश्वर पण्डित, ईश्वरी पण्डित लगायत एक दर्जन किसानको एक सय रोपनी बढी क्षेत्रफलमा लगाएको मकैमा रोग लागेर सुकेका छन् । यस्तै प्यूठान नगरपालिका४ बिजुवार टारी क्षेत्रका किसानको समेत कमैको डाँठ कुहिएर सुकेको जिल्ला कृषि विकास कार्यलयमा गुनासो आएको कार्यालयले जनाएको छ । कमैका डाठ कुहिएर बोट सुकेको जिल्ला कृषि विकास कार्यालयमा गुनासो आएको कार्यालयका बाली संरक्षण अधिकृत रामबहादुर खत्रीले बताए । किसानको बारीका गएर हेर्न पाइएको छैन, खत्रीले भने, लक्षण बुझा ब्याक्टेरियाबाट सर्न रोग होजस्तो लागेको छ ।"
२७ प्रतिशतले घट्यो कारोबार,"काठमाडौं यो साता बजारमा ३ अर्ब ८१ करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम २७३० प्रतिशतले कम हो । चार दिनको कारोबारमा १ सय ६८ कम्पनीका ३४ हजार ७ सय ७३ कित्ता सेयर खरिदबिक्री भएका थिए । गत साता १ सय ६७ कम्पनीका १ करोड ५ लाख ८० हजार ४ सय ९० कित्ता सेयर खरिदबिक्री हुँदा ५ अर्ब २५ करोड २४ लाख रुपैयाँ परिचालन भएको थियो ।साताको पहिलो दिनको तुलनामा नेप्से परिसूचक ११५२ अंकले घटेर १ हजार ६ सय ५३५३ अंकमा ओर्लियो । तर, गत अघिल्लो बिहीबारको तुलनामा यस्तो परिसूचक ७०५ अंकले घटयो । नेप्सेमा सूचीकृत क वर्गका कम्पनीको कारोबार मापक सेन्सेटिभ परिसूचक २०८ अंकले र कारोबारमा रहेका सबै कम्पनीको कारोबार मापक फ्लोट परिसूचक १२४ अंकले ऋणात्मक रहे । अघिल्लो साता सन्तोषजनक रूपमा बढेको बजार गत साता भने घट्दो क्रममा छ । पछिल्लो एक डेढ महिनायता बैंक तथा वित्तीय संस्थामा सेयर अधिक तरलता बढ्दै गएको छ । तरलता बढे पनि ब्याजदर भने घटेको छैन । यसकारण सेयर बजार उकालो लाग्न नसकेको विश्लेषण गरिएको छ । यो साता कारोबार रकम (१९ करोड ५३ लाख १० हजार रुपैयाँ) का आधारमा नागरिक लगानी कोष सबैभन्दा अघि रहयो । कारोबार सेयर संख्या (३१ लाख २७ हजार कित्ता) का आधारमा सिद्धार्थ इन्भेस्टमेन्ट ग्रोथ स्किम १ अग्रस्थानमा छ । त्यसैगरी, कारोबार संख्या (१ हजार ७ सय ६१ वटा) का आधारमा नेपाल लाइफ इन्स्योरेन्स सबैभन्दा अघि रहेको नेप्सेले जनाएको छ । साप्ताहिक कारोबारमा वित्त कम्पनी, होटेल र अन्य समूहका अन्तर्गतका कम्पनीका सेयरधनी सामान्य नाफामा रहे । कारोबारमा रहेका बाँकी समूहका सेयरधनीको सम्पत्तिमा सामान्य कमी आयो । साताभरको कारोबारमा होटल समूहको परिसूचक १६५४, वित्त कम्पनीको ११३१ र अन्य समूहको परिसूचक ८६७ अंकले उकालो लागे । तर, जलविद्युत् समूहको परिसूचक सबैभन्दा बढी २५६५ अंकले घट्यो । यसैगरी, विकास बैंक समूहको २०९७, वाणिज्य बैंकको १६९१, उत्पादन तथा प्रशोधनको १६२४ र बिमाको ४६५ अंकले ऋणात्मक रहे । यो साता पनि कुल कारोबारमा सबैभन्दा हिस्सा बैंकिङ र बिमाले ओगटेका छन् । उक्त अवधिमा कुल कारोबारमा बैंकिङ समूहको बजार हिस्सा २९२९ प्रतिशत छ । गत साता यस्तो हिस्सा १९३४ प्रतिशत थियो । यसैगरी, साताभरको कारोबारमा बिमा समूहले २१३३ प्रतिशत हिस्सा ओगटेको छ । गत साताको भन्दा यो २५१५ प्रतिशत विन्दुले कम हो । चार दिनको कारोबारमा विकास बैंक समूहको हिस्सा १०६४, वित्त कम्पनीको ६६९, होटलको १२८, जलविद्युत् ६४, सामूहिक लगानी कोष ३४५ र संस्थापक सेयरले ४२३ प्रतिशत हिस्सा ओगटेको नेप्सेले जनाएको छ । गत साता नेपाल स्टक एक्सचेन्जको कारोबार कक्ष नियमित कारोबारका लागि चार दिन खुला रहयो । विगतमा जस्तै गत साता पनि ऋणपत्रतर्फ संस्थागत तथा सरकारी ऋणपत्रको कारोबार भएन । यो साता जनउत्थान सामुदायिक लघुवित्त विकास बैंक र हिमालयन पावर पार्टनरको मात्र सेयर सूचीकृत भए ।"
बालुवा निकासी ठेक्कामा अनियमितता,"गुलरिया जिल्ला समन्वय समिति (जिसस) मार्फत ढुङ्गा, गिट्टी र बालुवा उत्खनन तथा निकासीको ठेक्का गत आर्थिक वर्षको तुलनामा करिब ३७ प्रतिशत कम अंकमा स्वीकृतिको तयारी गरिएको छ । निकै कम मूल्यमा ठेक्का पर्न थालेको भन्दै स्थानीयले मिलेमतो भएको आरोप लगाएका छन् । गत आवमा ४ करोड ३४ लाखको ठेक्का बोल कबोल भएकोमा चालु आवमा घटेर १ करोड ६१ लाखमा टेन्डर परेको छ । उक्त ठेक्का महिमा कालीगण्डकी जेभीले कबोल गरेको छ । जिससले बबई, गेरुवा र कर्णाली नदीबाट उत्खननका लागि न्यूनतम १ करोड ५० लाख मूल्य तोकेको थियो । असार २१ गते एक राष्ट्रिय पत्रिकामा सूचना प्रकाशित गरी साउन २० गते टेन्डर खोलेको जिससले जनाएको छ । ईबेडिङबाट टेन्डर दिने व्यवस्था गरिए पनि मल्ल कन्स्ट्रक्सन मात्र दिएको थियो । मल्ल कम्पनीले ईबेडिङबाट टेन्डर फिर्ता लिएको थियो । लगत्तै जिससमा हार्ड कपी पेस गरि पाँच जना ठेकेदार कम्पनीले टेन्डर दर्ता गराएका थिए ।तीमध्ये दुईवटा फाइलमा अंक कबोल नगरी पेस गरिएको थियो । सबैभन्दा बढी कबोल गरेको महिमा काली गण्डकी जेभीले १ करोड ६१ लाख परेकाले स्वीकृत गर्ने तयारी गरेको जिससले जनाएको छ । विवाद सेलाएपछि टेन्डर स्वीकृत गर्ने जिससका एक कर्मचारीले बताए । गत वर्ष बबई, गेरुवा र कर्णाली नदीको फरकफरक प्याकेजमा ठेक्का दिइएको थियो । चालु आवमा तीनवटै नदीबाट एउटा प्याकेजमा गिट्टी, ढुङ्गा र बालुवा उत्खननका लागि दिएको ठेक्का मिलेमतोमा टेन्डर परेको स्थानीयले आरोप लगाएका छन् । जिससको राजस्व परामर्श समितिको बैठकले ठेक्काको बन्दोबस्त मिलाएको थियो । समितिमा स्थानीय विकास अधिकारी, कोलेनिका प्रमुख, उद्योग वाणिज्य संघका प्रतिनिधि र एक विज्ञसहितको टोलीले ठेक्का व्यवस्था मिलाएको जिससले जनाएको छ । ठेकेदार कम्पनीको मिलेमतोमा करिब ३७ प्रतिशत न्यून मूल्य तोकेर सरकारी राजस्व घाटामा पारिएको छ । एक नागरिक अगुवाले ५० लाखको आर्थिक चलखेल भएको आशंका गरे । जिल्ला प्राविधिक कार्यालयलाई ठेक्का बोल कबोल गर्दा कुनै परामर्श लिने गरेको छैन । कार्यालयका डिभिजन इन्जिनियर हरी शर्माले मूल्यांकन गर्ने क्रममा जिससले जिम्मेवारी दिएको खण्डमा प्राविधिकको हैसियतले सिफारिस गर्ने विषयमा निर्णय दिने काम हुने गरेको बताए । स्थानीय विकास अधिकारी तेज शर्माले मिलेमतो नभएको दाबी गरेका छन् । ठेक्का दिंदा सबै प्रक्रिया पुर्याएका छौं, उनले भने, बढी विवाद हुन थालेकाले ठेक्का सदर गरेका छैनौं । यसैबीच जिल्ला प्रशासन कार्यालयले करिब ३७ प्रतिशत कम अंकमा ठेक्का दिने तयारीमा लागेकोमा जिससलाई पत्राचार गरेको छ । सहायक प्रमुख जिल्ला अधिकारी गन्जबहादुर एमसीले ठेकेदारलाई फाइदा र कार्यालयलाई घाटा किन भएको भन्दै ऐन कानुनअनुसार गर्न गराउन निर्देशन दिएको बताए ।"
अम्बिका स्मृति जुडो सुरु,काठमाडौं (कास) आठौं अम्बिकाबहादुर क्षेत्री स्मृति खुला जुडो शनिबार सुरु भएको छ । राष्ट्रिय टिम छनोटका रूपमा रहेको प्रतियोगितामा शनिबार महिलापुरुष खेलाडीले ४४ तौल समूहमा प्रतिस्पर्धा गरे ।महिला ५७ केजीमुनि १२ औं सागकी रजतधारी आर्मीकी मनिता श्रेष्ठ प्रधान विजेता बनिन् । उनले फाइनलमा एपीएफकी देविका खड्कालाई हराइन् । ४८ केजीमुनि आर्मी क्लबकी सुमित्रा राईले फाइनलमा आफ्नै क्लबकी सुस्मिता लवटमाथि विजय पाइन् । १२ औं सागकी कांस्य विजेता गंगा चौधरीले सितु बोर्डिङकी मग्नोलिया श्रेष्ठलाई ७० केजीमुनि फाइनलमा हराइन् । आर्मीकी आकृति जोशीले ७८ केजीमाथि कञ्चनपुरकी सुनीता बोहरामाथि जित पाइन् । सातदोबाटोस्थित अन्तर्राष्ट्रिय खेलकुद परिसरमा सम्पन्न पुरुष ५५ केजीमुनि पामका रोशनबहादुर दोङले ओसिडका हरिराम चौधरीलाई हराए । ६६ केजीमुनि १२ औं सागका कांस्य विजेता पामका इन्द्रबहादुर श्रेष्ठ पहिलो भए । उनले फाइनलमा रसुवाका सुनील नगरकोटीलाई हराए । ८१ केजीमुनि केन्द्रीय जुडो डोजोका मोहन सुनुवारले पुलिसका मनीष महतोमाथि विजय पाए । एक सय केजीमुनि फाइनलमा पुलिसका रविन श्रेष्ठले आर्मीका शिवबहादुर बरामलाई हराए । पुरुष ५५ केजीमुनिबाहेक सबै स्पर्धाका विजेता र उपविजेता खेलाडी राष्ट्रिय टिममा छनोट हुने प्रावधान छ । पुरुष ५५ केजी र महिला ४४ केजीमुनि तौल राष्ट्रिय टिम तयारीमा समावेश छैन । आइतबार पुरुषमहिला दुवैमा ४४ तौल समूहमा प्रतिस्पर्धा हुनेछ ।
पौडीमा डेढ सय खेलाडी,"काठमाडौं (कास) बीसौं राष्ट्रिय पौडी प्रतियोगितामा १ सय ४४ खेलाडीले प्रतिस्पर्धा गर्ने आयोजक नेपाल पौडी संघले जनाएको छ । दुईदिने स्पर्धा बिहीबार सातदोबाटोस्थित पौडी पोखरीमा सुरु हुनेछ। पाँच विकास क्षेत्र, तीन विभागीय टिम आर्मी, पुलिस र एपीएफ क्लबबाट गरी ९५ पुरुष र ४९ महिला खेलाडीले २१ स्पर्धामा प्रतिस्पर्धा गर्नेछन् ।"
समिट र लोयल्टी विजयी,"काठमाडौं (कास) न्यु समिट र लोयल्टी एकेडेमी १२ औं क्वीक्सग्रिनल्यान्ड कप अन्तरस्कुल बास्केटबलमा विजयी भएका छन् । शनिबार सिनियर ब्वाइजमा समिटले मन्जुगोक्सा एकेडेमीलाई ३३२८ ले हरायो । प्रवीण लामाले १३ स्कोर गरे । लोयल्टीले सौरभ कटुवालको ११ स्कोर मदतमा इन्नोभेटिभमाथि ३४२८ को जित पायो । जुनियर ब्वाइजमा गोल्डेनपिक, सामाखुसी बोर्डिङ र माउन्ट ग्लोरी विजयी भए ।"
सिन्धु र फ्रिडम भिड्ने,काठमाडौं (कास) सिन्धु एफसी र फ्रिडम फाइटर प्रथम चावहिल कप खुला सिक्स ए साइड पुरुष फुटबलको फाइनल पुगेका छन् । सिन्धुले लुम्बिनी कलेजलाई ४० ले पराजित गर्दा आलिक तामाङ र सुबोध लामाले २२ गोल गरे । फ्रिडमले गुरु गणेशलाई १० ले हरायो । सन्तोष तामाङले विजयी गोल गरे । फाइनल सोमबार हुनेछ ।
च्याम्पियन चेल्सी स्तब्ध,लन्डन (एएफपी) च्याम्पियन्स चेल्सीले इङलिस प्रिमियर लिगको पहिलो खेलमै पराजय पीडा भोग्नुपरेको छ । कप्तान ग्यारी केहिल र सेस फाब्रिगासले रातो कार्ड पाएको खेलमा चेल्सीमाथि शनिबार स्टामफोर्ड ब्रिजमै बर्नलीले ३२ को नतिजा निकाल्यो । बर्नलीका स्टेफान डेफोरलाई दुई खुट्टाले टयाकल गरेका कारण केहिलले १४ औं मिनेटमा रातो कार्ड पाएपछि चेल्सीले सुरुदेखि नै लय गुमाउन पुगेको थियो । साम भोक्सको दुई र स्टेफन वार्डको गोलमा बर्नलीले मध्यान्तरसम्म ३० को अग्रता लियो । चेल्सीबाट डेब्यू गरिरहेका अल्भारो मोराटाले ६९ औं मिनेटमा गोल फर्काए । ८१ औं मिनेटमा फाब्रिगासले दोस्रो पहेँलो कार्ड पाउँदै मैदान छाडेका थिए । डेविड लुइजले ८८ औं मिनेटमा दोस्रो गोल गरे पनि चेल्सीले नतिजा उल्टाउन सकेन । व्यवस्थापक एन्टोनियो कोन्टेले नस्वीकारेका कारण चेल्सीले प्रमुख स्ट्राइकर डिएगो कोस्टाबिनै खेलेको थियो । अन्तिम समयमा सम्हालिन नसकेको लिभरपुलले वाटफोर्डसँग ३३ को बराबरीमा चित्त बुझायो । मिगुइल ब्रिटोसले ९३ औं मिनेटमा विवादास्पद गोल गर्दै वाटफोर्डलाई बराबरीमा ल्याए । जुन गोल अफसाइड भएको लिभरपुलका व्यवस्थापक योर्गन क्लोपको दाबी थियो । स्टेफानो ओकाकाको गोलमा घरेलु मैदानमा वाटफोर्डले अग्रता लियो । बार्सिलोना जाने चर्चामा रहेका घाइते ब्राजिलियन मिडफिल्डर फिलिप कोटिन्होबिना खेलेका लिभरपुललाई साडियो मानेले २९ औं मिनेटमा बराबरीमा ल्याए । तीन मिनेटपछि नै एब्डोलाये डोउकरले वाटफोर्डलाई पुन: अग्रता दिलाए । रोबर्टो फिर्मिनोको पेनाल्टी गोल र मोहम्मद सलाहको गोलमा लिभरपुल खेलमा ३२ ले अगाडि बढेको थियो । १३ वर्षपछि एभरटन फर्किएका इङयान्डका स्ट्राइकर वायन रोनीले गोलसाथ मर्सीसाइड टोलीमा पुनरागमन गरेका छन् । उनको हेड गोलमा एभरटनले स्टोक सिटीलाई १० ले पराजित गर्यो । प्रिमियर लिगमा म्यानचेस्टर युनाइटेडका पूर्व स्ट्राइकर रोनीको यो १ सय ९९ औं गोल हो । पहिलो दुई दिनको खेलबाट नवप्रवेशी हर्डल्सफिल्डले प्रिमियर लिगमा अग्रता लिएको छ । टोलीले क्रिस्टल प्यालेसमा गएर ३० को सानदार नतिजा निकाल्यो । शनिबारै अन्य खेलमा वेस्ट ब्रोमले बर्नमाउथलाई १० ले हरायो । साउथह्याम्पटन र स्वान्सीबीचको खेलमा गोलरहित बराबरीमा टुंगियो । शुक्रबार नयाँ सिजनको पहिलो दिन आर्सनलले लेस्टरमाथि ४३ को नाटकीय विजय हात पारेको थियो । वैकल्पिक ओलिभर जिरुडले ८५ औं मिनेटमा गरेको गोलमा आर्सनलले इमिरेट्स रंगशालामा विजय सुरुआत गर्यो । खेल सकिन ७ मिनेटअघिसम्म आर्सनल २३ ले पछाडि थियो । आर्सेन वेंगरका दुई वैकल्पिक खेलाडी आरोन राम्से र जिरुड त्यसपछि नायक बने । राम्सेले ८३ औं मिनेटमा बराबरी गोल गरे भने दुई मिनेटपछि जिरुडले हेडमा गरेको प्रहार खेलेको निर्णायक बन्यो ।यसअघि नयाँ अनुबन्धित एलेक्जान्द्रे लाकाजेटीको गोलमा आर्सनलले ९४ सेकेन्डमै अग्रता लिएको थियो । दुई मिनेटपछि सिन्जी ओकाजाकीले लेस्टरलाई बराबरीमा ल्याए । जेमी भार्डेको गोलमा लेस्टरले २९ औं मिनेटमा अग्रता लियो । पहिलो हाफको इन्जुरी टाइममा ड्यानी वेलब्याकले आर्सनललाई बराबरीमा ल्याए । भार्डेले नै ५६ औं मिनेटमा गरेको अर्को गोलमा लेस्टरले ३२ को अग्रता बनाएको हो ।
धवनको आक्रामक शतक,पाल्लेकेले (एएफपी) शिखर धवनले भारतका लागि शनिबार श्रीलंकाविरुद्ध तेस्रो टेस्टको पहिलो दिन आक्रामक शतक बनाएका छन् । दिनको अन्त्यतिर श्रीलंकाली स्पिनरले पाँच भारतीय ब्याट्सम्यानलाई आफ्नो सिकार बनाएपछि खेल रोचक मोडमा रह्यो । मालिन्दा पुष्पकुमाराले तीन विकेट लिए भने लकसन सान्डकानले दुई विकेट आफ्नो नाममा लेखाए । दिनको खेल सकिँदा भारत ६ विकेट गुमाई ३ सय २९ रनको स्थितिमा छ । पुष्पकुमाराले भारतीय माथिल्लो क्रमलाई आफनो बायाँहाते स्पिन आक्रमण मदतले दबाबमा राखे । उनले धवन र लोकेश राहुलबीच १ सय ८८ रनको साझेदारीमा पनि पूर्णविराम लगाए । शिखरले १ सय २३ बलमा १ सय १९ रन बनाए । बायाँहाते रिस्ट स्पिनर सान्डकानले भारतीय कप्तान विराट कोहलीको बहुमूल्य विकेट लिए । कोहलीले ४२ रन बनाए। धवन र राहुल पहिलो सेसनमा श्रीलंकाली बलिङ आक्रमणमाथि हाबी रहे । राहुलले ८५ रन बनाए । श्रीलंकाली कप्तान दिनेश चन्डिमलले आफ्ना स्पिनरलाई नियमित अन्तरमा पालोपालो बलिङ गराए । दोस्रो सेसन भने श्रीलंकाको नाममा रह्यो । भारतले ११ ओभर अन्तरमा तीन माथिल्लो क्रमका ब्याट्सम्यान गुमायो । दोस्रो टेस्टमा डेब्यू गरेका ३० वर्षीय पुष्पकुमाराले दुवै प्रारम्भिक ब्याट्सम्यान आउट पार्दै खेल फेरि श्रीलंकातर्फ मोडे । राहुलले लगातार सातौं टेस्ट अर्धशतक बनाए । तीन टेस्ट सिरिजमा भारत २० ले अगाडि छ ।
प्राणी उद्यान,"जुलोजिक पार्क २४५१६५ हेक्टर वन क्षेत्रमा फैलिएको हुनेछ । जावलाखेलको चिडियाघर ६ हेक्टरमा मात्र छ । जुलोजिकल पार्कका वन्यजन्तुले आफ्नो स्वतन्त्र अनुभव गर्न पाउने छन् । वन्यजन्तु हेर्न जानेले पनि प्राकृतिक रूपमै हेरेको आनन्द लिन सक्नेछन् ।तिमीहरूमध्ये धेरैले चिडियाघर त देखेकै छौ होला । चिडियाघरमा गैंडा, बाघ, चितुवा, हात्ती, भालु लगायत धेरै किसिमका चराचुरुंगी छन् । तैपनि सबै जन्तुजनावर र चराचुरुंगीका लागि ललितपुरको जावलाखेलस्थित चिडियाखान सानो छ । यो बस्तीको बीच भागमा पनि छ । थोरै समयमै सबै वन्यजन्तु हेर्न र चिडियाघर घुम्न भ्याइन्छ । खुसीको कुरा, अबका केही वर्षमा तिमीहरूले अहिलेको भन्दा कैयौं गुणा ठूलो जुलोजिक पार्क (प्राणी उद्यान) देख्न पाउनेछौ । यस्तो पार्कमा संरक्षण शिक्षा, मनोरञ्जन, प्रजनन, वंशाणु स्रोतको संरक्षण, अध्ययनअनुसन्धानलगायका लागि जीवजन्तु राखिनेछन् । सरकारले भक्तपुरको सूर्यविनायकमा नेसनल जुलोजिक पार्क (राष्ट्रिय प्राणी उद्यान) बनाउन लागेको हो । अहिले यसको काम भइरहेको छ । जुलोजिकल पार्कमा अहिलेको चिडियाघरमा नभएका वन्यजन्तु र चराचुरुंगी पनि हुनेछन् । त्यो पनि अहिलेको जस्तो सानो खोरमा थुनिएको अवस्थामा होइन । हरेक वन्यजन्तुका आआफ्नै ब्लक हुनेछन् । बाँकी पढ्न पृष्ठ ख पल्टाऊ त्यहाँ बाघले कसरी सिकार गर्छ भनेर हेर्न र बुझ्न पाइनेछ । सिकार गरेर मासु खाएको पनि देख्न सकिनेछ । अहिले जावलाखेल चिडियाघरका बाघलाई खोरभित्रै मासु ख्वाइन्छ । जुलोजिकल पार्कमा हरिण, मृग, जरायो, चित्तल, हुँडार आफ्नै बासस्थानमा चरिरहेका हुनेछन् । गैंडा, हात्ती, चितुवा, भालुजस्ता वन्यजन्तु पनि त्यहीं हुनेछन् । हाम्रै निकुञ्ज तथा विदेशबाट समेत वन्यजन्तु ल्याइनेछन् । हामीकहाँ नभएको सिंह पनि नजिकबाट हेर्न सकिनेछ । सबैजसो जन्यजन्तुलाई खोरभित्र नभई स्वतन्त्र छाडिनेछ । मानिसलाई आक्रमण नगरोस् भनेर वन्यजन्तु अवलोकनका लागि निश्चित ठाउँ तयार गरिनेछ । राष्ट्रिय निकुञ्ज विभागका उपमहानिर्देशक गोपालप्रकाश भट्टराईका अनुसार सकेसम्म प्राकृतिक बासस्थानमै वन्यजन्तु हेर्न सकिने गरी पार्क बनाउन लागिएको छ । पार्कभित्र वन्यजन्तु हेरेर आनन्द लिने मात्र होइन, ती जीवजन्तुबारे अध्ययनअनुसन्धान पनि गर्न पनि सकिनेछ । पार्क, वन्यजन्तु र चराचुरुंगीबारे जानकारी दिन कर्मचारी उपलब्ध हुनेछन् । पार्कमा ४१ जना कर्मचारी राख्ने योजना छ । जाउलाखेलको चिडियाघर सानो भएकाले अर्को विकल्प खोजिएको हो, उपमहानिर्देशक भट्टराईले भन्नुभयो, जुलोजिकल पार्क अहिलेको चिडियाघरभन्दा फरक र ठूलो हुनेछ । जावलाखेलको चिडियाघर सानो क्षेत्रमा रहेको र मानवीय बस्तीसँगै भएकाले धेरै वन्यजन्तु राख्न, अध्ययन अनुसन्धान केन्द्रका रूपमा अघि बढाउन नसकिएकाले फराकिलो क्षेत्रमा प्राणी उद्यान केन्द्रको अवधारणा ल्याइएको हो । अब बन्ने जुलोजिक पार्क २४५१६५ हेक्टर वन क्षेत्रमा फैलिएको हुनेछ । जावलाखेलको चिडियाघर ६ हेक्टरमा मात्र छ । जुलोजिकल पार्कका वन्यजन्तुले आफ्नो स्वतन्त्र अनुभव गर्न पाउने छन्। वन्यजन्तु हेर्न जानेले पनि प्राकृतिक रूपमै हेरेको आनन्द लिन सक्नेछन् । यो पार्क वन्यजन्तुको अध्ययन र अनुसन्धान गर्ने केन्द्रका रूपमा समेत विकास गर्ने सरकारको उद्देश्य छ । भक्तपुरस्थित गुन्डु, सिपाडोल र कटुञ्जे गाविस (सूर्यविनायक नगरपालिका) मा रहने जुलोजिक पार्कको २०७३ को असार ९ मा शिलान्यास भएको थियो । सरकारले २०७१ माघ २९ मा यो पार्क बनाउने निर्णय गरेको थियो । पार्क सूर्यविनायक, सीतादेवी, मन्थली, बालकुमारी, लिखानारायण, सञ्जीवनी सामुदायिक वनसहित सरकारद्वारा व्यवस्थित वन क्षेत्रमा बनिरहेको हो । अहिले पार्कको सीमांकन गर्ने र तारबारले घेर्ने काम सकिएको छ । यो वर्ष भौतिक संरचनाको काम हुनेछ । भट्टराईका अनुसार अबका चारदेखि पाँच वर्षमा पार्क तयार हुनेछ । अब्दुल्लाह मियाँ"
आसकोटे बकुल्ला,"नेपालमा पाइने १३ प्रजातिका बकुल्लामध्ये एक हो आसकोटे बकुल्ला । यो चराले सिसौ, बकैना, बाँसझयाङ र वरपीपलका रूखतिर गुँड लगाउँछन् । यो चराले बच्चा असारदेखि लिएर साउनसम्ममा कोरल्ने गर्छ । तराईको सिमसारमा देखिने यी रैथाने चराको मुख्य आहारचाहिँ माछा, भ्यागुता र कीराफटयांग्रा हो । यो जातको बकुल्ला, नेपाल, भारत, श्रीलंका, पाकिस्तान, बर्मा र बंगलादेशमा मात्रै पाइन्छ ।"
आठ वर्षमै कीर्तिमान,"तिमीहरूलाई स्केटिङ मा कत्तिको रुचि छ ? साधारण खालको स्केटिङ हिजोआज सामान्यझै बनिसकेको छ । तर, लिम्बो स्क्याटिङ या रोलर लिम्बोका लागि कठिन परिश्रम र धेरै अभ्यासको आवश्यकता पर्छ । लिम्बो स्केटिक या रोलर लिम्बो एउटा यस्तो खेल हो, जसमा खेलाडीले रोलिङ स्क्याटमा अवरोधका रूपमा राखिएको बाहिरी पर्दाजस्तै तेर्सा पोलहरूलाई नछोईकनै आफ्नो गन्तव्यमा पुग्नुपर्छ । अन्य स्केटिङभन्दा अलिक फरक यो खेलमा माथिको बार र छेउछाउका पोलहरू नछोईकनै अगाडि बढ्न हात र खुट्टा जमिनमै टाँसिने गरी फैलाउनुपर्छ । यसका लागि नियमित अभ्यास गर्दै आफ्नो शरीरलाई निकै लचिलो बनाउनुपर्ने हुन्छ । भारतको मणिपुरका ८ वर्षीय बालक तिलक केजमले यी सबै गर्दै विश्व रेकर्ड कामय गर्न सफल भएका छन् । खेलका सबैखाले कडा अभ्यास र चरण पार गर्दै उनले अन्डर बार लिम्बो स्केटिङमा गिनिज वल्र्ड रेकर्डमा आफ्नो नाम दर्ता गराएका छन् । त्यो पनि लगातार दुईपटक । धेरैलाई आश्चर्य लाग्ने तिलक केजमले पछिल्लोपटक गत मे ३ मा ४७५ फिट ७ इन्च (१४५ मिटर) दूरी ५६ दशमलव ०१ सेकेन्डको सिंगल रनमै पूरा गरी आफंैले बनाएको गिनिज वल्र्ड रेकर्ड तोडेका छन् । भुइँबाट मात्र ३० सेमी अग्ला बारहरूलाई उनले सजिलै छिचोल्दै लक्ष्य पूरा गरेका थिए । सन् २०१५ को डिसेम्बरमा प्रदर्शन भएको लिम्बो स्केटिङका क्रममा भने उनले १ सय १६ मिटरको दूरी ३१ दशमलव ८७ सेकेन्डमा पार गर्दै रेकर्ड बनाएका थिए । अघिल्लोपटक तिलकका लागि निर्धारित उचाइ ३५ सेमी राखिएको थियो । पहिलो रेकर्ड बनाउँदा उनले खेल सुरु गरेको मात्रै दुई वर्ष भएको थियो । तिलकको नाममा ५० मिटर लिम्बो स्केटिङ (हरिजन्टल बारहरू) को लिम्का बुक रेकर्ड पनि छ । तिलकलाई यत्तिकै यो सफलता हासिल भएको होइन । यसका लागि उनले दिनहँु ७ घन्टा अभ्यास गरेका थिए । उनले राखेको कीर्तिमान असाधारण भएको खेल विज्ञहरू बताइरहेका छन् । भारतको एउटा दुर्गम राज्यमा जन्मेका तिलकको यो सफलताले अहिले उनी मात्र हैन, उनका आमाबाबालाई समेत कलिलै उमेरमा दिल्लीको आधुनिक बसाइ र जीवनशैलीमा रमाउन सहज बनाएको छ । तिलक दिल्लीस्थित एउटा विद्यालयमा दुई कक्षामा पढ्छन् । उनी आफ्ना बुबा किजम रिक्की र आमा प्रभावती टाखेल्लाम्बमका साथ दिल्लीमै बस्छन् । सन् २०१३ देखि उनी स्केटिङको अभ्यास गर्दै आएका छन् । हरेक दिन ४ बजे बिहान उठेर दुई घण्टा जति अभ्यास गर्छन् । विद्यालयबाट आएर गृहकार्य सकेपछि पनि अभ्यास गर्छन् । कलिलै उमेरमा विभिन्न प्रतियोगितामा सहभागी भएर उनले ४२ वटा पदक कुम्ल्याइसकेका छन् । तिलक अबको आफ्नो लक्ष्य ओलम्पिक गोल्ड मेडल जित्नुरहेको बताउँछन् । भन्छन्, बारहरूको तल गरिने स्केटिङ अझै लामो दूरीसम्म गर्ने अभ्यासमा जुटिसकेको छु, अर्कोपटक पनि रेकर्ड बनाउँछु । उनले युटुयबमा सार्वजनिक गरेको भिडियो हजारौंले हेरिसकेका छन् । सयौंले उनको प्रशंसा गरेका छन् । ( दिनेश यादव"
मिलेर बाँचौं,"प्रकृतिलाई मिचेर होइन ।प्रकृतिसँग मिलेर बाँचौं ।। अभिज्ञा दाहाल, कक्षा७सेन्ट मेरिज हाई स्कुल, ललितपुर"
सहारा,"रोमाञ्चक जीवनको यात्रा सुरु गर्नमानवता र सहअस्तित्त्वलाई सँगाल्न आऊ, साथी अब विलम्ब नगरौंएक अर्काको सहारा बन्नविश्वमै चर्चित देश नेपालउन्नति गर्दै बनेको छ स्वतन्त्रको हारजहाँ रमेका छन् सम्पूर्ण नेपालीबनी एकअर्काको ढालसहारा नै हो शान्तिको संकलनजहाँ ज्ञानीका ज्ञान बनेका छन्ज्ञानभूमिको पहिरनउत्पत्ति हुने छ सधैं सम्पूर्ण नेपालीमा साहसको मुहानजसरी सूर्य कहिल्यै रिसाउँदैनचन्द्रमाको प्रशंसा कहिल्यै रोकिँदैनत्यसरी नै सधैं बन्नेछ, सहारासम्पूर्ण नेपालीको विशेष पहिचान सृष्टि बन्जारा, कक्षा ९ इनोभेटिभ स्कुल, काठमाडौं"
मेरो देश,"कापी किताब हातमा बोकीज्ञानको ज्योति बाल्द छौंमिलेर हाँसी हाँसी हाम्रो कल्पनाको देश बनाउने छौं । बिनु थामी, कक्षा५एसएबी पब्लिक स्कुल, काठमाडौं"
स्टिफ नी रेस,खेल्ने तरिका यो खेलको हरेक चरणमा सहभागी हरेक टिमका खेलाडीले दौड्नुअघि आफ्नो एउटा खुट्टा (आफूलाई सजिलो लाग्ने दायाँ वा बायाँ) लाई आफूभन्दा अगाडि रहेको साथीको खुट्टासँग जोड्नुपर्छ । दुई खेलाडीको यसरी जोडिएको खुट्टालाई डोरीले बाँध्नुपर्छ । त्यसपछि रेफ्रीले सिटी फुकेर खेल सुरु भएको संकेत दिएपछि तोकिएको दूरीसम्म उक्त टिममा सहभागी खेलाडीले बिस्तारै अघि बढेर निर्धारित दूरी पूरा गर्नुपर्छ । यसरी निर्धारित दूरी पार गर्दा बाँधिएको खुट्टा अलग हुनु हुँदैन । त्यसो भएको खण्डमा त्यो टिम अयोग्य मानिन्छ । खेलको नियम पूरा गरेर जुन टिमले सबैभन्दा कम समयमा निर्धारित दूरी पूरा गर्न सक्छ त्यही टिम विजेता हुन्छ ।
चारानानी,"आफ्नो वरिपरि चराहरूलाई देखेर सुमिनालाई रमाइलो लाग्छ । चराहरू सुमिनाका साथी भएका छन्। सुमिनाले आऊ भने चराहरू उसको नजिकै आउँछन् । जाऊ भने चराहरू उडेर पर जान्छन् ।सुमिना ओछयानमै थिई । ऊ भर्खर निद्राबाट ब्युँझेकी थिई । हजुरआमाले आआ भनेर कसैलाई बोलाएको सुनी । उसले कान थापेर सुनी । हजुरआमाले फेरि आआ भनेर बोलाएको सुनी । हजुरआमाले कहाँ बसेर कसलाई बोलाउनुभएको होला ? मनमा खुल्दुली बोकेर सुमिना कोठाबाट निस्की । हजुरआमा कौसीमा हुनुहुँदो रहेछ । उहाँ आआ भन्दै चरालाई बोलाउँदै हुनुहुँदो रहेछ । कौसीभरि चराहरू थिए । हजुरआमा चराका लागि चामल छर्दै हुनुहुन्थ्यो । धेरै परेवा, दुई चारवटा भँगेरा, एकदुइटा काग, एकदुइटा सारौं र एउटा सुगा पनि कौसीमा चारो खाँदै थिए । चारो खाँदै चराहरू भुर्र भुर्र उडेको सुमिनालाई सार्है मन पर्यो । पेटभरि चारो खाएर चरा रमाइरहेका थिए । एउटा परेवा भुर्र उडेर हजुरआमाको काँधमै बस्यो । सुमिनाले मनमनै सोची हजुरआमासँग कस्तो नडराएको होला । हजुरआमाले त्यो परेवालाई हातमा लिनुभयो । अनि उसको जीउमा मायाले सुमसुम्याउनुभयो । परेवा नचलमलाईकन आनन्दले बसिरहयो । सुमिनालाई झन् अनौठो लाग्यो । हजुरआमा, हजुरसँग चराहरू किन डराउँदैनन् ? सुमिनाले उत्सुकतापूर्वक सोधी ।माया गर्नेसित कोही पनि डराउँदैनन् नानी, हजुरआमाले सुमिनालाई मायाले सुमसुम्याउँदै भन्नुभयो ।त्यसो भए मैले माया गरेँ भने मसँग पनि डराउँदैनन् त हजुरआमा ? सुमिनाले फेरि निकै उत्सुक भएर सोधी ।डराउँदैनन् नानी । माया गर्नेसित कोही पनि डराउँदैनन्, हजुरआमाले फेरि भन्नुभयो ।त्यसो भए अबदेखि म पनि चरालाई चारो दिन्छु, सुमिनाले खुसी भएर भनी ।भोलिपल्ट बिहान, सुमिना अरू दिनभन्दा छिटो उठी । हजुरआमा चरालाई चारो दिन जाँदै हुनुहुन्थ्यो । सुमिनाले हतारहतार भनी, हजुरआमा, म पनि जान्छु ।मेरी नातिनी आज कत्ति चाँडो उठेकी । लौ हिँड चरालाई चारो दिन । यसो भन्दै हजुरआमाले सुमिनालाई पनि चरालाई चारो दिन कौसीमा लिएर जानुभयो ।हजुरआमालाई कौसीमा देख्नासाथ एक बथान चरा आएर कौसीमा बसे । हजुरआमाले चामल छरिदिनुभयो । चराहरू निकै भोकाएका थिए । त्यसैले हतारहतार चारो टिपेर खान थाले । सुमिनाले पनि चामल छरिदिई । पहिलोपटक सानी केटीले पनि चारो हालेको देखेर चराहरूले अनौठो मानेर हेर्दै चारो खान थाले । आफूले हालिदिएको चारो चराले छिटोछिटो टिपेर खाएको देखेर सुमिना खुसीले उफ्रिँदै कराई, हजुरआमा, मैले दिएको चारो पनि चराहरूले खाए । मायाले दिएपछि खाइहाल्छन् नि, हजुरआमाले भन्नुभयो ।सुमिना खुसी भएर चराहरूले भुर्र भुर्र उड्दैबस्दै चारो खाएको हेरिरही । चराहरूले रमाईरमाई चारो खाएको देखेर उसलाई निकै रमाइलो लाग्यो । चराहरू चारो खाएर खुसी भएको देखेर सुमिनालाई आफ्नै पेट पनि भरिएजस्तो लाग्यो । चारो सकियो । अघाएका चराहरू बिस्तारै उड्दै यताउता जान थाले । तर नअघाएका चराहरू भने गर्दन तन्काईतन्काई हजुरआमा र सुमिनातिर हेर्न थाले । हजुरआमाले भन्नुभयो, यिनीहरूलाई खान पुगेको छैन । अलिकति चामल छरिदेऊ त नानी । सुमिनाले फेरि अलिकति चामल छरिदिई । बाँकी चराहरू उसैगरी छिटोछिटो चारो टिपेर खान थाले । खाँदाखाँदै दुइटा परेवा झगडा गर्न थाले । एए यसरी झगडा गर्नुहुन्न । यसो भन्दै हजुरआमाले दुइटै परेवालाई छुट्टयाइदिनुभयो । अनि फेरि परेवाहरू चारो टिपेर खान थाले । यो देखेर सुमिनालाई अचम्म लाग्यो ।हजुरआमा, हजुरले बोलेको पेरवाले बुझ्छन् र ? सुमिनाले सोधी ।मायाले बोलेपछि बुझ्छन् नि, हजुरआमाले भन्नुभयो । मायाले गर्दा त सबै कुरा राम्रो पो हुँदोरहेछ । सुमिनाले यस्तै बुझी । अर्को दिन हजुरआमालाई सन्चो भएन । उहाँ चरालाई चारो दिन जान सक्नुभएन । सुमिना एक्लै चारो लिएर कौसीमा गई । कौसीभरि चराहरू कुरेर बसिरहेका थिए । सुमिनालाई देख्नेबित्तिकै सबै चराहरू चलमलाउन थाले । अब चारो खान पाइने भयो भनेर उनीहरू खुसी भए । तर हजुरआमालाई नदेखेर उनीहरू यताउता हेर्न थाले ।सुमिनाले कौसीभरि चामल छरिदिई । चराहरू चारो टिप्न थाले । यो क्रम केही दिनसम्म चलिरह्यो । अचेल चरालाई चारो खुवाउने सुमिनाको दैनिकी नै भएको छ । चरालाई चारो खुवाउन थालेदेखि सुमिना बिहान सबेरै उठ्न थालेकी छ । समयमै स्कुल जान थालेकी छ । अनि स्कुलबाट समयमै घर आउने भएकी छ । होमवर्क पनि समयमै गर्ने भएकी छ । सुमिना कौसीमा जानासाथ चराहरू पनि आउँछन् । चराहरू सुमिनाको वरिपरि घुम्छन् । परेवाहरू घुर्र घुर्र गरेर घुर्न थाल्छन् । अरू चराहरू पनि रमाएर चिरबिरचिरबिर गर्न थाल्छन् । आफ्नो वरिपरि चराहरूलाई देखेर सुमिनालाई रमाइलो लाग्छ । चराहरू सुमिनाका साथी भएका छन् । सुमिनाले आऊ भने चराहरू उसको नजिकै आउँछन् । जाऊ भने चराहरू उडेर पर जान्छन् । सधैं चरालाई चारो दिने भएकाले अचेल हजुरआमाले सुमिनालाई चारानानी भनेर बोलाउनुहुन्छ । हजुरआमाले यसो भन्दा सुमिना मुसुक्क हाँसिदिन्छिन् । चारो खान धेरैथरी चराहरू आउने भएकाले हरेक बिहान चराहरूको चिरबिरले सुमिनाको घर संगीतमय हुन थालेको छ । चरालाई चारो दिँदादिँदा सुमिनाले अनुभव गरी माया गरे सबै साथी बन्छन् । रत्न प्रजापती"
