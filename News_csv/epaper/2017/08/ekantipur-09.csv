शीर्षक,विवरण
आकस्मिक बाहेकका सेवा ठप्प पार्ने चेतावनी,"काठमाडौं मुलुकभरका सरकारी स्वास्थ्य निकायमा कार्यरत चिकित्सक डा गोविन्द केसीको जीवनरक्षाको अपिलसहित बुधबारदेखि आन्दोलनमा उत्रँदै छन् । सरकारी उदासीनताको विरोधस्वरूप उनीहरूले कालोपट्टी बाँधेर काम गर्ने घोषणा गरेका छन् । सरकारी चिकित्सक संघ (गोडान) ले आफ्नो विरोधलाई सरकारले अटेर गरे सरकारी स्वास्थ्य संस्थामा आकस्मिकबाहेक सबै सेवा बन्द गर्ने चेतावनी दिएको छ । गोडानको मंगलबारको आकस्मिक बैठकले उक्त निर्णय गरेको हो । डा केसीका पाइलाहरूप्रति गोडानका तर्फबाट ऐक्यबद्घता जाहेर गर्दछौं, गोडान अध्यक्ष डा दीपेन्द्र पाण्डेले भने, हामी उहाँको जीवनरक्षा गर्न देशव्यापी रूपमा प्रतिकारमा जानेछौं । अनशनको १६ औं दिनसम्म पनि सरकारले वास्ता नगरेपछि बाध्य भएर कठोर निर्णय गर्नुपरेको उनले बताए । कागजी रूपमा माग सम्बोधन गर्ने तर व्यवहारमा नउतार्ने प्रवृत्तिले केसीलाई ११ औं पटक अनशन बस्न बाध्य पारेको उल्लेख गर्दै डा पाण्डेले सरकारले चिकित्सा शिक्षा र सेवामा संवेदनशील हुनुको सट्टा व्यापारीको आवाज बढी सुनेको बताए । केसीको १० औं अनशनका बेला पनि गोडानले दुई दिन देशव्यापी विरोध कार्यक्रम गरेको थियो । गोडानका प्रतिनिधिले मंगलबार शिक्षण अस्पताल गएर डा केसीलाई भेटी आन्दोलनप्रति समर्थन जनाए । उनीहरूले मंगलबारै स्वास्थ्यमन्त्री गिरिराजमणि पोखरेललाई भेटेर केसीको जीवनरक्षाको अपिल गरे । मुलुकभर प्राथमिक स्वास्थ्य केन्द्रदेखि केन्द्रीयतहका अस्पतालसम्म गरी करिब १ हजार ६ सयभन्दा बढी सरकारी चिकित्सक कार्यरत छन् । सरकारी वार्ता समिति र डा केसीका प्रतिनिधिबीच आइतबारयता वार्ता हुन सकेको छैन ।सरकारले १३ दिनअघि गठन गरेको वार्ता समितिसित ५ पटक वार्ता भए पनि केसीका मागबारे सरकारका तर्फबाट कुनै जवाफ आएको छैन । केसीका प्रतिनिधि डावाईपी सिंहले भने, सरकारी वार्ता समितिले संसद्मा रहेको विधेयक र त्रिविबारेका मागमा कुनै प्रस्ताव ल्याउनै सकेको छैन । उनले मंगलबार सरकारले वार्तामा बोलाए पनि आफूले पहिला केही गरेर देखाउन आग्रह गरेको बताए । नेविसंघको साथ सत्तारूढ दल कांग्रेसको विद्यार्थी संगठन नेपाल विद्यार्थी संघ (नेविसंघ) ले डा केसीको पक्षमा ऐक्यबद्धता जनाउँदै उनका माग तत्काल पूरा गर्न सरकारसँग आग्रह गरेको छ । महामन्त्री कुन्दन काफ्ले नेतृत्वको विद्यार्थी समूहले मंगलबार शिक्षण अस्पताल पुगेरै केसीका मागमा समर्थन जनाएको हो । चिकित्सा क्षेत्र सुधारका लागि ११ औं पटक अनशनरत केसीका माग पूरा गर्न सरकारले ढिलाइ गरिरहेको काफ्लेले बताए । केसीको स्वास्थ्य अवस्था गम्भीर बन्दै जाँदा पनि सरकारले अहिलेसम्म चासो दिएको छैन, उनले भने, तत्काल माग पूरा गरियोस्् । नेविसंघका विद्यार्थीहरू केसीको आन्दोलनप्रति ऐक्यबद्धता जनाउन ब्यानरसहितको जुलुस लिएर शिक्षण अस्पताल पुगेका थिए ।"
स्वास्थ्य झनै जटिल,"आमरण अनशनको १६ औं दिन मंगलबार डा केसीको स्वास्थ्यस्थिति झनै जटिल भएको छ । अनशन लम्बिँदै जाँदा स्वास्थ्यस्थितिमा जटिलता थपिँदै गएको छ, प्राडा दिव्यासिंह शाहले भनिन्, छातीको समस्या थियो, अहिले घाँटी दुख्ने समस्या पनि देखियो । डा केसीले बोल्दा धड्कन बढ्ने गरेको छ भने हात पनि सुन्निएको छ । उनमा टाउको र जीउ दुख्ने, मांसपेशी बटारिने समस्या यथावत् छन् । शरीरमा सेतो रक्तकणिकाको संख्यामा कमीसँगै पोटासियम, म्याग्नेसियम लगायत इलेक्ट्रोलाइटको समेत कमी बढदै गएको छ ।"
राजपा यथास्थितिमा चुनावमा नजाने,केन्द्रीय समितिका निर्णय
कैफियत देखियो,"काठमाडौं आयल निगमले पेट्रोलियम पदार्थको भण्डारण क्षमता वृद्धि गर्न किनेको जग्गामा कैफियत देखिएको अख्तियार दुरुपयोग अनुसन्धान आयोगले जनाएको छ । जग्गा खरिदमा अनियमितता सार्वजनिक भएपछि अख्तियारले निगमबाट केही कागजात लगेको थियो । ती कागजात अध्ययन गर्दा कैफियत देखिएको अख्तियार सहप्रवक्ता खगेन्द्रप्रसाद रिजालले बताए । थप पुष्टिका लागि सबै कागजात मगाएको उनले बताए । प्रारम्भिक अध्ययन गर्दा जग्गा खरिदमा केही कैफियत देखिएको छ, रिजालले भने, खरिदका क्रममा अपनाएको प्रक्रियाको सम्पूर्ण कागजात बिहीबारसम्म उपलब्ध गराउन पत्राचार गरेका छौं ।सार्वजनिक लेखा समिति, अर्थ उपसमिति र उद्योग वाणिज्य तथा उपभोक्ता हित सम्बन्ध समितिको बैठकमा सांसदहरूले पनि जग्गा खरिदमा निगमले तिरेको मूल्य अस्वाभाविक भएको बताउँदै आएका छन् । उनीहरूका अनुसार जग्गा किनिएको क्षेत्रमा प्रतिकट्ठा डेढ लाख रुपैयाँदेखि दुई लाख रुपैयाँ मात्रै पर्छ । निगमले ६ गुणा बढी मूल्य तिरेको उनीहरूको दाबी छ । लेखा समिति बैठकले खरिदका क्रममा अनियमितता भएको ठहर गर्दै थप छानबिन र कारबाहीका लागि अख्तियारलाई लेखी पठाउने निर्णय गरिसकेको छ । संसदको अर्थ उपसमितिले पनि जग्गा खरिदका लागि गरेको टेन्डर गलत भएको ठहर गरेको थियो । यसबारे स्थलगत अनुगमन र अध्ययन गर्ने निर्णय गरेको छ । त्यसपछि सरकारलाई जग्गा खरिद प्रक्रिया रोक्न निर्देशन दिने जनाइसकेको छ । सबै समितिबाट दबाब भएपछि अख्तियारले पनि चासो दिएको हो । संसद्कै उद्योग वाणिज्य तथा उपभोक्ता हित सम्बन्ध समितिले स्थलगत अध्ययन गरेर प्रतिवेदन सार्वजनिक गर्ने जनाएको छ । समितिले आपूर्ति तथा उपभोक्ता हित उपसमिति संयोजक सुभासचन्द्र ठकुरीको संयोजकत्वमा ५ सदस्य टोली गठन गरिसकेको छ । स्थलगत अध्ययनका लागि उपसमितिले बुधबार सभामुख ओनसरी घर्तीमगरलाई भेट्ने संयोजक ठकुरीले बताए । भेटमा सबै कार्ययोजना पेस गर्छौं, उनले भने, बिहीबार नभए शुक्रबारसम्म जग्गा खरिद भएको क्षेत्रमा अध्ययन गर्न पुग्छौं । उनका अनुसार आपूर्ति मन्त्रालय र निगमका अधिकारीहरूसँग छलफल र कागजातप्रश्नावलीका आधारमा खरिद गर्दा बदमासी देखिएको बताए । खरिदका क्रममा कति प्रतिशत बदमासी हो भन्ने कुरा स्थलगत अध्ययनबाट आउँछ, संयोजक ठकुरीले भने, त्यसपश्चात् थप प्रक्रियाका लागि सम्बन्धित निकायमा पेस गर्छौं । अध्ययन प्रतिवेदन मूल समितिमा छलफल हुन्छ ।त्यसपश्चात् सार्वजनिक गरिने उनले बताए । अनियमितता सधैंका लागि बन्द हुनुपर्छ । गल्ती कमजोरी गर्नेलाई उचित कानुनी कारबाही हुनुपर्छ, उनले भने । जग्गा खरिदको विषयमा प्रधानमन्त्री तथा मन्त्रिपरिषदको कार्यालयले पनि चासो दिएको छ । कार्यालयले विज्ञप्ति जारी गर्दै सत्यतथ्यसहितको यथार्थ प्रतिवेदन १५ दिनभित्र पेस गर्न आपूर्ति मन्त्रालयलाई निर्देशन दिइसकेको छ । छानबिनका आधारमा भ्रष्टाचार ठहर भए भ्रष्टाचार निवारण ऐनअनुसार कारबाही गर्न अख्तियारमा पठाइने जनाएको छ । आपूर्ति सचिव प्रेमकुुमार राईले आपूर्तिमन्त्री उपत्यका बाहिर भएकाले मन्त्री आएपश्चात् थप प्रक्रिया बढाउने बताए । जिल्लाबाट मन्त्रीज्यू बुधबार आउनुहुन्छ, उनले भने, केके गर्न सकिन्छ, त्यसपश्चात् प्रक्रिया अघि बढाउँछौं । निगमले पेट्रोलियम पदार्थको भण्डारण गर्न भन्दै सञ्चालक समितिको स्वीकृतभन्दा तीन गुणा बढी जग्गा खरिद गरेको छ । उक्त जग्गामा ६ गुणासम्म मूल्य बढाएर खरिद गरेको सांसदहरूको आरोप छ । सर्लाहीमा १५ बिघा ६ कट्ठा १४ धुर खरिद गरेको छ । झापामा २३ बिघा ३ कट्ठा १३ धुर जग्गा खरिद गरेको छ । चितवनमा २३ बिघा १२ कठ्ठा ३२५ धुर खरिद गरेको छ । भैरहवामा १४ बिघा ७ कठ्ठा ७१ धुर खरिद गरेको छ । जग्गा खरिद गर्दा सम्बन्धित वडा कार्यालयको समेत मिलेमतो रहेको फेला परिसकेको छ । सम्बन्धित जिल्लाका सर्वसाधारण र सांसदले चर्को मूल्यमा खरिद गरेको दाबी गरे पनि वडा कार्यालय सचिवले चलनचल्तीको मूल्य भन्दै उच्च मूल्यांकन गरेर पठाएको देखिन्छ ।"
राप्रपाले फिर्ता लियो समर्थन,"काठमाडौं (कास) तीन दिनअघि विभाजित राष्ट्रिय प्रजातन्त्र पार्टी (राप्रपा) ले सरकारलाई दिएको समर्थन फिर्ता लिएको छ । पार्टी केन्द्रीय समिति बैठकले विभाजनमा सरकारको हात रहेको ठहर गर्दै समर्थन फिर्ता लिने निर्णय लिएको हो । बैठकपछि प्रवक्ता भुवन पाठकद्वारा जारी विज्ञप्तिमा मधेस समस्या समाधान नगरेको, भ्रष्टाचारलाई प्रोत्साहित गरेको लगायत कारण उल्लेख गर्दै समर्थन फिर्ता लिएको जनाइएको छ ।मधेस समस्या समाधान गर्न उदासीन रहेको, राष्ट्रनिर्माता श्री ५ बडामहाराजाधिराज पृथ्वीनारायण शाहको योगदानको सम्मान गर्दै राष्ट्रिय एकता दिवस मनाउन राप्रपाले गरेको आग्रहलाई उपेक्षा गरेको, भ्रष्टाचारलाई प्रोत्साहित गरेको, सरकारले राप्रपालाई विभाजित गर्ने कार्यमा परोक्ष भूमिकासमेत खेलेको उल्लेख गर्दै भनिएको छ, आत्मसमर्पणवादी मानसिकताबाट ग्रस्त रहेको हुँदा प्रधानमन्त्री शेरबहादुर देउवा नेतृत्वको वर्तमान सरकारलाई राप्रपाले दिएको समर्थन फिर्ता लिने बैठकले निर्णय गरेको छ ।बैठकपछि पत्रकार सम्मेलनमा राप्रपा अध्यक्ष कमल थापाले हिन्दुराष्ट्र पक्षधर तथा राष्ट्रवादी शक्तिलाई एक भएको देख्न नचाहने शक्तिले विभाजनमा भूमिका खेलेको आरोप लगाए । यो कार्य राष्ट्रियतालाई कमजोर पार्ने तथा नेपाललाई हिन्दुराष्ट्र बन्न नदिने षड्यन्त्र हो, उनले भने । राप्रपाले पार्टी विभाजनले असाधारण पीडा महसुस भएको जनाएको छ । वरिष्ठ नेता पशुपतिशमशेर जबराले तीन दिनअघि पार्टी विभाजन गर्दै निर्वाचन आयोगमा राप्रपा (प्रजातान्त्रिक) नामक नयाँ दल दर्ताका लागि निवेदन दिएका छन् । उनीसहित ६४ जनाले निर्वाचन आयोगमा दिएको निवेदनमा उल्लेख भएका सात केन्द्रीय सदस्य त्यहाँ नगएको भन्दै विभाजन अवैधानिक रहेको दाबीसमेत राप्रपाको छ । केही व्यक्तिको किर्ते हस्ताक्षर रहेको तथा केही केन्द्रीय सदस्यहरू पार्टीको मूलप्रवाहमा नै रहेको स्पष्ट भएको छ, विज्ञप्तिमा भनिएको छ । राजनीतिक दलसम्बन्धी ऐनमा पार्टी विभाजनलाई केन्द्रीय समिति र संसदीय दलको ४० प्रतिशत समर्थन चाहिने उल्लेख गर्दै राप्रपाले राणाको निवेदनमा ४० प्रतिशत नपुगेको दाबी गर्दै निवेदन खारेज गर्न आयोगसँग माग गरेको छ ।"
अस्थायी शिक्षकलाई फेल भए पनि सुविधा,काठमाडौं (कास) शिक्षक सेवा आयोगले लिने अस्थायी शिक्षकको आन्तरिक परीक्षामा फेल हुनेलाई पनि सुविधा दिन अर्थ मन्त्रालय सहमत भएको छ । शिक्षा मन्त्रालयले पठाएको अघिल्लो प्रस्तावमा असहमति जनाएको अर्थले पछिल्लो पत्रमा भने सहमति जनाएको हो । शिक्षाले साउन १६ मा अस्थायी शिक्षकको माग पूरा गर्न ऐन संशोधनका लागि अर्थसँग सहमति मागेको थियो । सोमबार अर्थले मन्त्रीस्तरीय निर्णय गरी असफल हुने शिक्षकलाई पनि सुविधा दिने प्रस्तावमा सहमति जनाएको हो । सहमतिअनुसार शिक्षा ऐन संशोधन भए अस्थायी शिक्षकले कार्यरत अवधिका आधारमा परीक्षामा अनुत्तीर्ण भए पनि सुविधा पाउने छन् । स्थायी शिक्षकसरह औषधि उपचारबापत रकम सुविधा दिन भने अर्थले अस्वीकार गरेको छ । गत वर्ष संशोधित शिक्षा ऐनमा बढीमा २० वर्षसम्म काम गरेकालाई बढीमा ३० महिनासम्मको सुविधा दिने व्यवस्था छ । फेल भए पनि सुविधा दिनुपर्ने माग राखेर एक सातादेखि दुई जना अस्थायी शिक्षक भृकुटीमण्डपमा अनशनरत छन् ।
दुवै चुनाव एकैपटक,"काठमाडौं कांग्रेसले प्रदेश तथा प्रतिनिधिसभा चुनाव एकैपटक गर्नुपर्ने निष्कर्ष निकालेको छ । केन्द्रीय कार्यसम्पादन समितिको मंगलबारको बैठकले यस्तो निष्कर्ष निकालेको हो । एकैपटकको चुनावका लागि आइपर्ने प्राविधिक र कानुनी जटिलता फुकाउन सरकारले अग्रसरता लिनुपर्ने निचोडसमेत बैठकको छ । खर्च र समयका कारण पनि एकैपटक चुनाव गराउनुपर्छ भन्ने आवाज उठेको हो, कार्यसमितिका सदस्य अर्जुननरसिंह केसीले भने, बैठकमा सबैजसोको धारणा नै एकैदिन दुइटा चुनाव गराउन उपयुक्त हुन्छ भन्ने छ । बैठकमा अधिकांश सदस्यले चिकित्सा क्षेत्र सुधारका लागि अनशनरत डा गोविन्द केसीका माग सम्बोधन गर्न जोड दिएका छन् । केसीको स्वास्थ्य बचाउन पनि सरकारले तत्काल पहल गर्नुपर्ने जोड उनीहरूको थियो । कांग्रेस नेता केसीले कांग्रेस नेतृत्वकै सरकारले डा केदारभक्त माथेमा कार्यदलले दिएको प्रतिवेदन अघि बढाएको स्मरण गराउँदै त्यसैको भावनाअनुसार माग सम्बोधन हुनुपर्नेमा जोड दिएका थिए । बैठकमा महिला बालबालिका, ज्येष्ठ नागरिक तथा समाज कल्याण समितिका सदस्य जीवन परियारले राष्ट्रिय चिकित्सा शिक्षा विधेयकका विषयमा कार्यदलस्तरमा भइरहेको छलफलबारे जानकारी गराएका थिए । प्रधानमन्त्री देउवाले माथेमा कार्यदलको भावनाअनुसार नै केसीका माग सम्बोधन गर्न आफूले प्रयत्न गरिरहेको जवाफ दिएका थिए । सरकारी वार्ता टोलीमार्फत र म आफंैले पनि प्रयत्न गरिरहेको छु, प्रधानमन्त्रीको भनाइ थियो, विधेयकमार्फत नै समस्याको समाधान खोज्ने प्रयत्न भइरहेको छ । आसन्न भारत भ्रमणका क्रममा प्रधानमन्त्री देउवाले चीन र भारतबीच उत्पन्न तनाव कम गर्न पहल गर्नुपर्नेमा समेत केन्द्रीय सदस्यहरूले जोड दिएका छन् । देउवा भदौ ७ देखि ५ दिने भारत भ्रमणमा जाँदैछन् । कार्यसम्पादन समितिका सदस्यहरू ज्ञानेन्द्रबहादुर कार्की, प्रकाशशरण महतलगायत नेताहरूले दुई छिमेकीबीचको तनावको असर नेपालमा समेत पर्न सक्ने औंल्याउँदै त्यसलाई कम गर्न नेपालले अग्रसरता देखाउन राम्रो हुने सुझाव दिएका थिए ।युद्धकै रूपमा जाने विश्वास त छैन । तर तनाव रोक्न नेपालले पहल गर्दा विश्वमा सकारात्मक सन्देश जान्छ, अर्थमन्त्रीसमेत रहेका कार्कीको भनाइ थियो, यसका लागि भारत भ्रमणका क्रममा पहल गर्दा राम्रो हुन्छ । महतले भारतसँग भएका विभिन्न सम्झौता द्रुत गतिमा अघि बढाउनुपर्ने र नयाँ सहयोगका बारेमा छलफल गर्नुपर्ने सुझाव दिएका थिए । बैठकले प्रदेश २ का ८ जिल्लामा उम्मेदवार छनोटका लागि साउन २९ भित्रै नाम सिफारिस गर्न सम्बन्धित जिल्लालाई निर्देशन दिएको छ । कांग्रेसले यसअघि नै उम्मेदवार छनोट गर्न क्षेत्रीय र जिल्लास्तरको संयन्त्र बनाइसकेको छ । बैठकले स्थानीय संयन्त्रमार्फत सकेसम्म उम्मेदवार तलैबाट निर्णय गरेर पठाउने र विवाद भए मात्रै २९ गतेभित्रै केन्द्रमा नाम सिफारिस गर्नुपर्ने निर्णय लिएको हो । केन्द्रले ३२ गतेभित्र नै उम्मेदवारको निर्णय लिइसक्ने भन्दै २९ गतेभित्र सिफारिस पठाइसक्नुपर्ने निर्णय गरेको हो । बैठकमा नेता विमलेन्द्र निधिलगायतले क्षेत्र नं २ को उम्मेदवार छनोटका लागि सम्बन्धित जिल्ला कार्यसमितिलाई जिम्मा दिनुपर्ने माग राखेका थिए । सम्बिन्धत जिल्लालाई नै छनोटको जिम्मा दिँदा चुनाव जित्न सक्ने उम्मेदवार तय हुने विश्वास निधिको थियो । तर, वरिष्ठ नेता रामचन्द्र पौडेल र संस्थापन पक्षकै केही सदस्यसमेतले अघिल्लो पटककै विधि र प्रक्रियाअनुसार जानुपर्नेमा जोड दिएपछि बैठकले त्यसैअनुसार निर्णय लिएको हो । जिल्ला कार्यसमितिलाई दिने या पुरानै प्रक्रियाअनुसार जाने भन्नेमा केहीछिन बैठकमा चर्काचर्कीसमेत परेको स्रोतले बतायो । बैठकमा महामन्त्री शशांक कोइरालाबाहेक कार्यसम्पादन समितिका सबै सदस्यले धारणा राखेका थिए । महामन्त्री बैठकमा नबोलेको प्रति नेता बलबहादुर केसीले आपत्ति जनाएका थिए । महामन्त्री पनि हुनुपर्ने र कुनै मुद्दामा बोल्नु नपर्ने ? महामन्त्रीको कुनै दायित्व हुन्न ? केसीको भनाइ थियो, जिम्मेवारी लिएपछि दायित्व निर्वाह गर्नुपर्छ ।"
सुस्त तयारीप्रति देउवाको असन्तुष्टि,"काठमाडौं प्रधानमन्त्री शेरबहादुर देउवाको आसन्न भारत भ्रमणको तयारीले गति लिन नसकेको भन्दै प्रधानमन्त्री कार्यालयले असन्तुष्टि जनाएको छ । प्रधानमन्त्रीको भ्रमण हुन दुई साता मात्र बाँकी रहँदासमेत कुनै पनि एजेन्डाको स्पष्ट खाका उपलब्ध गराउन नसक्ने कर्मचारीको कार्यशैलीप्रति असन्तुष्टि व्यक्त भएको हो । भारतसँग सम्झौता भएका सबै क्षेत्रमा काम हुन नसकेका गुनासा आइरहेको र पुराना सम्झौतालाई फेरि उठाउनुपर्ने भएकाले प्रधानमन्त्रीले सबै कामको प्रगति विवरण र नेपालले राख्नुपर्ने विषय माग गरेका थिए । भ्रमण तयारीबारे उपप्रधान तथा परराष्ट्रमन्त्री कृष्णबहादुर महराले सम्बन्धित मन्त्रालयका सचिवसँग गरेको छलफलमा प्रधानमन्त्रीको असन्तुष्टिबारे जानकारी गराएको एक सहभागीले बताए । दुई साता भनेको धेरै समय हो । यसमा तपाईंहरूले स्पष्ट खाकासहित विषयगत एजेन्डा तय गर्नुहोला, महराले सचिवहरूलाई भने, एजेन्डाको तयारी र हस्ताक्षर हुने विषयमा प्रधानमन्त्रीको पनि चासो छ । उक्त छलफलमा सचिवहरू बिनातयारी आएको परराष्ट्र अधिकारीहरूले बताए । सबै काम सम्बन्धित मन्त्रालयले गर्ने हो । परराष्ट्रले सबै कामको अवस्थाबारे जानकारी गराउने र कुनै अडान आए त्यसलाई फुकाउन कूटनीतिक पहल गर्ने नै हो, परराष्ट्र उच्च अधिकारीले भने, तर परराष्ट्र बैठक बोलाएर छलफल गर्न चुकेको र भएका छलफलसमेत झारा टार्ने हिसाबले हुने गरेकोमा अहिले यसलाई तीव्रता दिने काम भएको छ । यद्यपि समन्वयमा सहज छैन । भ्रमणको समयमा मात्र कुरा उठ्ने हुनाले पनि समस्या धेरै भएका हुन् । अघिल्ला प्रधानमन्त्रीले भारत भ्रमण गरेको धेरै समय पनि नभएकाले त्यसमा नयाँ एजेन्डा रहने अवस्था छैन । महराले भने भ्रमणका क्रममा एजेन्डामा नै छलफल हुने बताए । अर्थ, गृह, ऊर्जा, सिँचाइ, भौतिक पुनर्निर्माण तथा यातायात, योजना आयोग, पुनर्निर्माण प्राधिकरण लगायतका सचिवसँग छलफल भएको हो । तर कुनै ठोस निर्णय भने आएन । प्राधिकरणले भने चार विभिन्न क्षेत्रमा हुने सम्झौता तयार गरिसकेको छ । हाउजिङमा १० अर्ब, पुरातात्त्विक क्षेत्रको पुनर्निर्माणमा ५ अर्ब, स्वास्थ्यमा ५ अर्ब र शिक्षामा ५ अर्बको सहयोग सम्झौतामा छुट्टाछुट्टै हस्ताक्षर हुनेछ । पुनर्निर्माण मन्त्रालयले यसमा काम गर्ने भए पनि सम्झौता सम्बन्धित मन्त्रालयका अधिकारीबीच हुनेछ । भूकम्पपछिको पुनर्निर्माणमा भारतले उपलब्ध गराउने एक खर्ब रुपैयाँ अनुदानमध्येमा यो सम्झौता हुन लागेको हो । सम्झौता हुन नसक्दा भारतीय सहयोगमा पुनर्निर्माणको काम खासै अघि बढ्न सकेको थिएन । भूकम्पपछि भारतले उपलब्ध गराउने एक खर्ब रुपैयाँमा २५ प्रतिशत अनुदान हो भने अन्य सहुलियत ऋण हो । भारतीय प्रधानमन्त्री नरेन्द्र मोदीको नेपाल भ्रमणका क्रममा घोषणा भएको सहयोगको पनि उपयोग हुन सकेको छैन । पछिल्लो समयमा सहयोगसमेत उपयोग हुन नसकेको अवस्थामा पहिले नै तय भएका विषय सधैं ओझेलमा पर्ने गरेका छन् । पञ्चेश्वर, महाकालीमा पुल, प्रहरी एकेडेमी, जलविद्युत् अनुदान, रेलमार्ग, जेएसडीको समस्या, पीटीएको समस्या लगायतका विषयलाई प्रधानमन्त्रीले अन्तिम रूप दिने बताइएको छ । त्यसमा दुईपक्षीय असहमतिका बारेमा छलफल भइरहेको छ । अन्तर मन्त्रालय समन्वय हुन नसक्दा अघिल्ला सम्झौताहरू भ्रमणको समयमा स्मरण हुने र सकिएपछि भुल्ने प्रचलनले समस्या उत्पन्न भएको हो । यस्तै, चीनसँग भएका सम्झौता टुंगो लगाउने विषय पनि सुस्त गतिमा छ । चिनियाँ उपप्रधानमन्त्री नेपाल आउन लागेको भए पनि सम्बन्धित तयारीमा काम हुन सकेको छैन । यसमा पनि समन्वयकै समस्या रहेको अधिकारीहरूले बताए । भ्रमणको समय विचार गर्न सुझाव प्रधानमन्त्रीको भारत भ्रमण तय भइसकेको भए पनि पूर्वपरराष्ट्र मन्त्री एवं माओवादी नेता नारायणकाजी श्रेष्ठले समय र अवस्थाबारे विचार गर्नुपर्ने बताएका छन् । कान्तिपुरसँग कुरा गर्दै उनले भने, भ्रमणमा जानै हुन्न भन्ने पक्षमा म छैन । तर भ्रमणको समय र वर्तमान अवस्थाबारे प्रधानमन्त्रीले ध्यान दिनु जरुरी छ । भ्रमणका क्रममा प्रधानमन्त्रीले बोल्दा धेरै विषयमा सोचविचार गर्नुपर्ने अवस्था छ । जाने नै भए पनि सानो टोली बनाउन पनि सुझाव आएका छन् । प्रधानमन्त्री पाँचदिने भ्रमणमा जान लागेका हुन् । बढीमा तीन दिनको भ्रमण उपयुक्त हुने सुझावसमेत परराष्ट्र अधिकारीले दिइरहेका छन् ।"
प्रसूतिमा सेवा अझै असहज,"काठमाडौं थापाथलीमा रहेको प्रसूति गृहको मुख्य शय्या भवन भूकम्पले २ वर्षअघि भत्किएपछि अझैसम्म सहज सेवा प्रवाह हुन सकेको छैन । अस्पतालका निर्देशक डा अमिरबाबु श्रेष्ठका अनुसार भवन भत्किएसँगै सेवा सञ्चालनमा असहज भएको छ । भवन भत्किएर काम नलाग्ने भएपछि प्रसूति परिसरमै बनेको एकेडेमिक भवनबाट अस्पतालले सेवा सुरु गरेको थियो । तर, कलेजका लागि बनाइएको एकेडेमिक भवनबाट सेवा दिन अप्ठयारो भइरहेको निर्देशक डा श्रेष्ठ बताउँछन् । पुरानो भवनको इमर्जेन्सी वार्ड, ब्लड बैंक, आईसीयू सबै यतै सरेको छ, उनले भने, यता धेरै बेड अटेन, भवन पनि साँघुरो छ । कोठा पनि साना भएर धेरै बिरामी राख्नै मिल्दैन ।बिरामीको चाप बढेकै कारण भण्डारण कोठा र प्रयोगमा नआएका कोठामा समेत म्याट ओछयाएर अस्पतालले सेवा दिइरहेको छ । यसरी सेवा दिन अप्ठयारो हुन्छ, डा श्रेष्ठले भने । अस्पतालको पुरानो भवनमा ४ सय शय्याको बेड थियो भने नयाँ भवनमा आधा मात्रै बेड अट्ने ठाउँ छ । उचित सुविधासहित स्थान अभावमा यहाँ आउने सबैलाई सेवा दिन सकिएको छैन, उनले भने । बेड नपुगेपछि केही बिरामीलाई पेटीमै राखेर उपचार गराइएको छ । सकेसम्म बिरामी फर्काउँदैनौं, बेडबाहिरै बसेकालाई पनि सक्दो सेवा दिएका छौं, उनले भने ।अस्पतालमा दैनिक ८० नयाँ बिरामी थपिन्छन् । तर, बिरामी राख्ने ठाउँ नहुँदा कुर्न नसकेर कति बिरामी आफैं फर्केर जाने गरेका छन् । यो असहज स्थितिमा पनि बिरामीको चाप बढिरहेको निर्देशक श्रेष्ठले बताए । प्रसूतिको आकस्मिक कक्षमा पनि बेड अभाव छ । सुत्केरी हुन आएका महिलालाई बेडका लागि ३ दिन कुर्नुपर्ने अवस्था छ । शैक्षिक प्रयोजनका लागि बनाइएको भवनमा स्लाइन झुन्डयाउने ठाउँसमेत छैन । भूकम्पले चर्काएको प्रसूति गृहको क्षतिग्रस्त भवन जापान सरकारको सहयोगमा पुनर्निर्माण हुन थालेको छ ।"
दुर्घटनामा दुईको मृत्यु,काठमाडौं (कास) सीतापाइला र कलंकीमा भएको छुट्टाछुट्टै सवारी दुर्घटनामा मंगलबार दुई जनाको ज्यान गएको छ । सीतापाइलामा ना३ख ५५ नम्बरको कन्टेनरले बा८४प १००९ नम्बरको मोटरसाइकललाई ठक्कर दिँदा मोटरसाइकल चालक थानकोट बस्ने नुवाकोटका २५ वर्षीय निरान तामाङको मृत्यु भएको हो । मनमोहन अस्पतालमा उपचारका क्रममा उनको मृत्यु भएको र सवारी तथा चालक प्रहरी नियन्त्रणमा रहेको प्रहरीले जनाएको छ । यसैगरी कलंकीमा बा४ख २७१३ नम्बरको बसले बा६३प ३५३४ नम्बरको मोटरसाइकललाई ठक्कर दिएको थियो । उक्त दुर्घटनामा गम्भीर घाइते मोटरसाइकल चालक नुवाकोटका २२ वर्षीय अभिषेक घिमिरेको उपचारका क्रममा वीर अस्पतालमा मृत्यु भएको छ ।
चितुवाको छालासहित पक्राउ,काठमाडौं (कास) प्रहरीले एक थान चितुवाको छालासहित दुई जनालाई पक्राउ गरेको छ । पक्राउ पर्नेमा नक्साल बस्ने पाल्पा तानसेनका २२ वर्षीय धिरज रानाभाट र धुम्बाराही बस्ने सिन्धुली मरिणका २४ वर्षीय विजय थोलान छन् ।
लागूऔषधसहित दुई पक्राउ,काठमाडौं (कास) कीर्तिपुरबाट दुई युवक स्कुटरमा लागूऔषध ल्याउँदै गर्दा पक्राउ परेका छन् । सोमबार काठमाडौं महानगरपालिका १४ का ३६ वर्षीय विनोद विष्ट र सिन्धुलीका २५ वर्षीय सुरज श्रेष्ठलाई प्रहरीले विभिन्न परिमाणमा लागूऔषध र सिरिञ्जसहित बा७०प २०४४ नम्बरको स्कुटरसहित पक्राउ गरेको हो ।
क्यान्सर पीडितलाई सहयोग,"काठमाडौं (कास) ब्लड क्यान्सरपीडित काभ्रे, तेमाल गाउँपालिका१ का बुद्धिलाल तामाङको उपचारार्थ प्रवासी काभ्रेली समाज जापानले १ लाख ५२ हजार रुपैयाँ सहयोग गरेको छ । मानवीयतालाई मध्यनजर गरी आफूहरूले प्रवासमा रकम संकलन गरेको समाजका सचिव रूपक लामाले जनाए । जापानमा रूपकसँगै समिर लामाको पहलमा रकम संकलन गरिएको थियो । ३७ वर्षीय बुद्धिलाल हाल नयाँ बानेश्वरस्थित सिभिल अस्पताल उपचारत छन् । निम्न आर्थिक अवस्थाका बुद्धिलालका पत्नी, ४ छोरी र १ छोरा छन् । अहिलेसम्म उपचारमा ७ लाख खर्च भइसकेको बुद्धिलालकी पत्नी अञ्जलीले बताइन् । केहीअघि काभ्रे सेवा समाज कतारबाट पनि ६२ हजार रुपैयाँ सहयोग प्राप्त भएको बुद्धिलाल बचाउ अभियानका संयोजक इन्द्रबहादुर तामाङले जनाए । त्यस्तै बुद्धिलालको उचपारार्थ उज्ज्वल लामाले ५० हजार रुपैयाँ र सञ्चारकर्मी फूलमान वलले ३० हजार रुपैयाँ सहयोग गरेका छन् ।"
फार्मेसीमा सिलबन्दी,काठमाडौं (कास) औषधि व्यवस्था विभागले काठमाडांै मेडिकल कलेज (केएमसी) सिनामंगलको फार्मेसीमा सिलबन्दी गरेको छ । मंगलबार बिरामीलाई म्याद गुज्रेको औषधि बेचेको प्रमाणित भएपछि विभागले फार्मेसी बन्द गरिदिएको हो । औषधिको नकारात्मक असरबारे अनुसन्धान चलिरहेको विभागका महानिर्देशक नारायणप्रसाद ढकालले बताए । एक साताअघि कम्मरमा पिप जमेर केएमसी भर्ना भएका पाँच वर्षे आरुष सुवेदीमाथि म्याद गुज्रेको औषधि चलाएपछि परिवार आक्रोशित भएका थिए । हाल बिरामीलाई उपचारका लागि कान्ति बाल अस्पताल सारिएको बिरामीकी आमा सुनिता सुवेदीले बताइन् । बिरामीको सम्पूर्ण उपचार खर्च केएमसीले व्यहोर्ने सम्झौता भएको अस्पतालका निर्देशक डा केपी रिजालले बताए ।
सामुदायिक पन्छाएर निजीलाई सम्बन्धन,"सुर्खेत मध्यपश्चिमाञ्चल विश्वविद्यालय (एमयू) ले अनुदान आयोगको निर्देशन लत्याउँदै निजी कलेजलाई सम्बन्धन दिन थालेको छ । स्रोतका अनुसार परेका ६ आवेदनमध्ये ग्लोबल इन्टरनेसनल कलेज अफ म्यानेजमेन्ट, नेपाल इन्जिनियरिङ कलेज र प्रेसिडेन्सियल बिजनेस गु्रुपलाई सम्बन्धन दिइँदै छ । स्थापनाको ८ वर्षसम्म पनि आंगिक क्याम्पस चलाउन नसकेको एमयुले आर्थिक प्रलोभन मा निजी कलेजलाई सम्बन्धन दिन लागेको आरोप छ । विद्यार्थी संगठन, प्राध्यापक, सिनेट सदस्यको असहमति रहँदारहँदै विश्वविद्यालयले निजीलाई सम्बन्धन दिन लागेको हो ।ऐनले सम्बन्धन दिन नरोकेको भन्दै पदाधिकारीले त्यसैलाई देखाएर मनोमानी गरेको सिनेट सदस्यको आरोप छ । हाम्रो राय लत्याइयो, एक डिनले भने, यति धेरै विरोध हुँदासमेत जबरजस्ती सम्बन्धन प्रक्रिया अघि बढाइँदै छ । सरकारले घोषणा गरेका सामुदायिक क्याम्पसलाई आंगिक रूपमा सञ्चालन गर्नुसाटो निजीलाई सम्बन्धन बाँड्न थालियो । सम्बन्धनबाट प्राप्त बजेट पदाधिकारीले मनोमानी खर्चन पाउने भएकाले उनीहरू त्यसका लागि हतारिएको असन्तुष्ट सिनेटरको दाबी छ । विश्वविद्यालयले मध्यपश्चिमका १८ सामुदायिक क्याम्पसलाई आंगिक बनाउने निर्णयसमेत कार्यान्वयन गरेको छैन । सरकारले यस क्षेत्रका १० क्याम्पसलाई एमयूको आंगिक बनाउन बजेट विनियोजन गरेको थियो । अखिल (क्रान्तिकारी) का केन्द्रीय सदस्य एवं विश्वविद्यालय इन्चार्ज राजेन्द्र बुढाले आफ्नै क्षेत्रका क्याम्पसलाई पन्छाएर पोखरा, काठमाडौं र थाइल्यान्डका विश्वविद्यालयबाट सञ्चालितलाई सम्बन्धन दिनु शंकास्पद रहेको बताए । वीरेन्द्रनगरका मेयर एवं सिनेट सदस्य देवकुमार सुवेदीले आफ्नो क्षेत्रको सामुदायिक क्याम्पसलाई प्राथमिकतामा राख्न सुझाव दिइएको बताए । अर्का सिनेट सदस्य यमलाल कँडेलले सम्बन्धनका लागि महँगा निजी कलेज छनोट गर्नुको रहस्य बुझ्न नसकेको प्रतिक्रिया दिए । एमयू राज्यकोषबाट सञ्चालित विश्वविद्यालय हो । पोखरा र काठमाडौं विश्वविद्यालयको सिको गरेर हुँदैन, उनले भने, यस क्षेत्रको मर्मविपरीत अघि बढ्न पाइँदैन । विद्यार्थी संगठन विश्वविद्यालयले प्रादेशिक क्षेत्रभित्रकालाई आंगिक रूपमा सम्बन्धन दिन ढिलाइ गरेको भन्दै दुई महिनादेखि आन्दोलित छन् । शिक्षाविद् प्राडा विद्यानाथ कोइरालाले विश्वविद्यालय स्वायत्त भए पनि अनुदान आयोगको सिफारिस लत्याउन नहुने प्रतिक्रिया दिए । आयोगको आदेश बाध्यकारी नभए पनि सिफारिस अनुसरण गर्नुपथ्र्यो, उनले भने, अधिकार छ भन्दैमा आयोगको निर्देशनविपरीत प्रक्रियामा जानुहुन्थेन । आयोगले दुईपटकसम्म सम्बन्धन प्रक्रिया रोक्न निर्देशन दिएको थियो । आफ्नो भौगोलिक क्षेत्रभन्दा बाहिर नजान, अनुगमन तथा मूल्यांकन संयन्त्र विकास र आंगिक क्याम्पसमा कार्यक्रम सञ्चालन नहँुदै अन्यलाई सम्बन्धन नदिन सचेत गराएको थियो । आफ्नैमा साधारण तथा प्राविधिक कार्यक्रम सञ्चालन नभई अन्यलाई सम्बन्धन दिँदा शैक्षिक मर्यादा उल्लंघन भई समकक्षतामा समस्या निम्तिने आयोगले जनाएको छ । रजिस्ट्रार डा महेन्द्रकुमार मल्लले भने ऐनभित्र रहेर आवश्यकताका आधारमा सम्बन्धन दिन लागिएको जिकिर गरे । विश्वविद्यालय पदाधिकारीको कार्यकारी अधिकार बाहिरबाट हस्तक्षेप गर्ने प्रयास भइरहेको छ, उनले भने, ऐन, कानुन नबुझेरै नियमित कामकाज प्रभावित पार्ने गरी हुने आन्दोलनबाट विश्वविद्यालय आफ्नो निर्णयमा पछि हट्दैन । सामुदायिकलाई आंगिक बनाउने निर्णय पनि कार्यान्वयनकै चरणमा रहेको उनले प्रस्ट पारे ।"
अस्पतालमै गर्भवतीको मृत्यु,"डडेलधुरा (कास) जटिल प्रकारको प्रसूतिसेवा नभएकै कारण जोगबुढा अस्पतालमा एक गर्भवतीको ज्यान गएको छ । गत आइतबार भर्ना गरिएकी २१ वर्षीया पशुपति जोशी (पुष्पा) को सोमबार मृत्यु भएको हो । अस्पतालका डा अर्वेन्द्र बाराकोटीले बच्चाको टाउको निस्के पनि कुम अड्किएकाले जटिलता पैदा भएको बताए । हामीले विशेषज्ञसँग फोनमा सम्पर्क गर्यौं, उनले भने, रिफर गर्न सल्लाह प्राप्त भयो । रिफर गरेका हौं । अस्पतालले रिफर गर्ने बेला पर्खदाँसम्म पुष्पाको मृत्यु भइसकेको थियो । प्रसव व्यथामा बच्चा अड्किन पुग्दा श्वासप्रश्वास र मुटुमा जटिलता आई महिलाको मृत्यु भएको बाराकोटीले जानकारी दिए। विशेषज्ञ डाक्टर र सुविधासम्पन्न प्रसूति गृहको अभावमा पुष्पाको ज्यान गएको स्थानीय युवा अर्जुन साउदले बताए । जिल्लाको आधा जनसंख्या ओगटेको भित्रीमधेसको एक मात्र अस्पतालमा विशेषज्ञ चिकित्सक छैनन् । एक जना एमबीबीएसको भरमा छ, उनले भने, आवश्यक उपकरणसहित छुट्टै सुविधासम्पन्न प्रसूतिगृह आवश्यक छ ।डाक्टरको लापरबाहीपीडित पक्षले डाक्टरको लापरबाहीका कारण पुष्पाको मृत्यु भएको आरोप लगाएको छ । बिरामीको अवस्था गम्भीर भइसक्दासमेत चिकित्सकले सामान्य रूपमा लिए, श्रीमान् माधव जोशीले भने, बिरामीको जटिल अवस्थाबारे कुनै जानकारी दिइएन । चिकित्सकले समयमै रिफरसमेत गरेनन् । उनले मध्यरातबाटै व्यथा लागेको बिरामीलाई सोमबार बिहान मात्रै चिकित्सकले हेरेको बताए । बिहान चिकित्सकलाई सोध्दा पाठेघर पूरै खुलेपछि नर्मल अवस्थामा डेलभरी हुन्छ भन्दाभन्दै यो अवस्था आयो, उनले भने । अस्पताल प्रशासनसँग सहमतिपछि आफन्तले शव बुझेका छन् । इलाका प्रशासन कार्यालय जोगबुढाका प्रमुख दत्तुराम पाण्डेले आन्तरिक छानबिन समिति गठन गरेर दोषीलाई कारबाही गर्ने वचनबद्धता व्यक्त गरे ।"
चौतर्फी अवरोधबीच जित,"इलाम (कास) एमाले अध्यक्ष केपी शर्मा ओलीले पार्टी चौतर्फी अवरोधबीच स्थानीय निर्वाचनमा पहिलो भएको बताएका छन् । मंगलबार प्रदेश १ का जनप्रतिनिधिलाई अभिमुखीकरण कार्यक्रम उद्घाटन गर्दै उनले एमालेलाई रोक्न राज्य सत्तासहित देशीविदेशी शक्ति लागिपरेको आरोप लगाए । राष्ट्रिय हितविपरीत काम नगर्ने अडानलाई छिमेकीले पनि सम्मान गर्नुपर्छ, उनले भने ।प्रदेश २ मा पनि एमालेले अन्यत्रजस्तै जित हासिल गर्ने विश्वास गर्दै ओलीले त्यहाँका सामाजिक कुरीति हटाउनु प्रमुख काम रहेको बताए ।"
प्रदेश २ लाई विभेद गरियो,"पाँचथर (कास) संघीय समाजवादी फोरमका अध्यक्ष उपेन्द्र यादवले प्रदेश २ मा स्थानीय निर्वाचनको मिति सारेर सरकारले विभेद गरेको आरोप लगाएका छन् । उनले संविधान संशोधन गरेर मधेसी समुदायको मुद्दा सम्बोधन गर्नुपर्नेमा जोड दिए । पत्रकार भेटमा यादवले प्रदेश २ मा संघीय समाजवादी फोरम पहिलो शक्तिमा आउने भएपछि षड्यन्त्रमूलक ढंगले मिति सारिएको बताए । सरकारले निर्वाचनअघि संविधान संशोधन गर्ने सहमति उल्लंघन गरे पनि जनताको बलिदानबाट प्राप्त उपलब्धि रक्षा गर्न आन्दोलनकै रूपमा चुनावलाई उपयोग गरेको उनको भनाइ छ । स्रोतसाधन अभाव र घेराबन्दीमा पनि जनताले चौथो शक्तिका रूपमा आफ्नो पार्टीलाई अभिमत दिएको उनले बताए । प्रदेश २ मा एमाले, कांग्रेस, माओवादीलगायतले राज्यशक्ति दुरुपयोग गर्दै आर्थिक चलखेल गर्ने सम्भावना रहे पनि आफ्नो पार्टीले ८० प्रतिशत मत पाइछाड्ने यादवको दाबी छ । मुलुकलाई सामाजिक द्वन्द्वतर्फ धकेल्न खोजेकाले संविधान संशोधन, परिमार्जन गरेर मुलुकमा स्थायी शान्ति, समृद्धि ल्याउने हाम्रो आन्दोलनको ध्येय थियो, चुनावको मिति सार्ने होइन, उनले भने ।"
दोक्लम विवादमा नेपाली तटस्थता,"चीनभुटान सीमा क्षेत्र दोक्लमको बिषयलाई लिएर दुई छिमेकी भारत र चीनबीच सिर्जित तनावबारे नेपालले करिब दुई महिनापछि औपचारिक धारणा सार्वजनिक गरेको छ । र, भनेको छ नेपाल कसैको पनि पक्षमा छैन र छिमेकीको दुईपक्षीय मामिलामा नेपाल पर्न चाहँदैन । प्रधानमन्त्री शेरबहादुर देउवाको आसन्न भारत भ्रमण र त्यसअघि हुने चिनियाँ उपप्रधानमन्त्री वाङ याङको नेपाल भ्रमणको तयारी भइरहेका बेला नेपालले दोक्लम विवादका विषयमा आफ्नो धारणा सार्वजनिक गरेको हो । असंलग्न परराष्ट्र नीतिअनुसार नेपालको यो तटस्थता स्वाभाविक र उपयुक्त छ । तर, दोक्लम विवादमा जोडिएका भारत, भुटानसमेत सदस्य रहेका क्षेत्रीय संगठनहरू सार्क र बिमस्टेक दुवैको अध्यक्ष राष्ट्र रहेको नेपाल मौन तटस्थतामा मात्रै सीमित हुनु अपेक्षित होइन । निष्क्रिय तटस्थता प्रत्युत्पादक हुन सक्छ । भारत र चीनबीच जारी तनाव निकासोन्मुख नदेखिएर जटिल बन्दै जाँदा प्रधानमन्त्री देउवाको भारत भ्रमण तयारीलाई लिएर अनेक कोणबाट टीकाटिप्पणी हुन थालेका बेला नेपालले तटस्थतामा प्रतिबद्ध रहेको देखाउँदै संशयलाई चिर्ने प्रयत्न गरेको देखिन्छ । उपप्रधान तथा परराष्ट्रमन्त्री कृष्णबहादुर महराले सोमबार पत्रकार सम्मेलन गरेरै देउवाको भ्रमण र भारतचीन तनावबीच सम्बन्ध नरहेको प्रस्टयाउन खोजेका छन् । चिनियाँ उपप्रधानमन्त्री र त्यसअघि भारतीय विदेशमन्त्री सुष्मा स्वराजको बिमस्टेकको मन्त्रीस्तरीय बैठकका क्रममा हुने नेपाल भ्रमणलाई पनि चीनभारत तनावसँग जोडेर हेर्न नमिल्ने महराको भनाइ छ । तर, उच्च स्तरका यी भ्रमण दोक्लम विवादलाई किनारा लगाउन नेपालले कूटनीतिक कौशल देखाउने अवसरसमेत हुन् । भुटानचीन सीमा क्षेत्रको दोक्लममा चिनियाँ पक्षले सडक निर्माण गर्न लागेको भन्दै त्यसलाई रोक्न भारतीय सेना पुगेपछि सुरु भएको तनाव तत्काल साम्य हुने छाँटकाँट देखिएको छैन । भारतचीन सीमा विवाद नौलो होइन, तर तेस्रो मुलुकसँगको सीमा विवादलाई लिएर अहिले युद्धमै उत्रन तयार भए जसरी भारत र चीनले आक्रामकता प्रदर्शन गरिरहेका छन्, जुन चिन्ताको विषय छ । अहिले दुवै पक्ष अडानमा टसमस छैनन् । चीनले भारतीय सेनालाई पछि हट्न आग्रह गरे पनि भारत नहटाउने अडानमा छ भने चीनले आफ्नोतर्फ सैन्य बल तैनाथ गरिरहेको छ । दुवै देशका सञ्चारमाध्यमबीच चल्दै आएको जुहारी ले युद्धकै त्रास बढाइरहेको छ । यस्तो बेला क्षेत्रीय सुरक्षाका दृष्टिले समेत दुई शक्तिराष्ट्रबीचको टकराव जटिल मोडमा पुग्नबाट रोक्न जरुरी छ । त्यसैले दोक्लम विवाद अवतरणमा नेपालजस्ता छिमेकी मुलुकहरूले समस्या समाधानका लागि सम्भव भएजति सहजीकरण गर्न जरुरी छ, हाम्रो आफ्नै राष्ट्रिय हित रक्षाका लागि पनि । किनभने उनीहरू द्वन्द्वतिर अग्रसर भए जोखिम भोग्नुपर्ने भौगोलिक अवस्थितिमा हामी छौं । भारतचीन तनावको कूटनीतिक समाधान नै खोज्नुपर्छ । चीनभुटान सीमाको दोक्लममा तेस्रो मुलुक भारतको सैन्य उपस्थिति र चीनको बढ्दो सैनिकीकरण अस्वाभाविक देखिएको छ । खासगरी यो मामिलामा भारत र चीन दुवैले भुटानको स्वतन्त्र निर्णयाधिकारलाई सम्मान गर्नुपर्छ । नेपालले पनि कूटनीतिक चेपुवामा फसेको भुटानको स्वतन्त्र निर्णयाधिकारका पक्षमा बोल्नुपर्छ । दोक्लम प्रकरण दक्षिण एसियामा आफ्नो प्रभाव विस्तार गर्न खोजिरहेको चीन र परम्परागत प्रभाव गुमाउन नचाहने भारतका लागि प्रतिष्ठाको विषयजस्तो पनि बनेको छ । यही तिक्तता लम्बिँदै गए स्थिति जटिल बन्दै जाने निश्चित छ । त्यसैले दुवै मुलुकबीच संवाद प्रक्रिया अघि बढ्न जरुरी छ । भारतचीन दुवैले सैन्य आक्रामकता हटाउनुपर्छ । यसका लागि नेपालले पनि सक्रिय आह्वान गर्नुपर्छ । जारी तिक्तता द्वन्द्वमा रूपान्तरण भए त्यसको असर दुई मुलुकमा मात्र सीमित हुने छैन, नेपालजस्ता सार्क एवं बिमस्टेक सदस्य राष्ट्रहरूले प्रभाव भोग्नुपर्नेछ । अहिले भारत र चीनबीच संवादहीनताको अवस्था छ । यति बेला सार्क र बिमस्टेक दुवैको अध्यक्ष राष्ट्र नेपालले समदूरीको नीति कायमै राखेर दुई मुलुकबीच वार्ताको वातावरण मिलाउन अग्रसरता देखाउन जरुरी छ । चीन सार्कको प्रभावशाली पर्यवेक्षक राष्ट्र पनि हो । दोक्लमको सीमा विवादका विषयमा भुटानलाई स्वतन्त्रपूर्वक निर्णय गर्ने अधिकारमा भने नेपालको देखिने ऐक्यबद्धता हुनुपर्छ ।"
अझै चर्को बोलौं,"यदि हामी बोल्न नसक्ने हो भने घोषणा गरौं कि हामी मरिसक्यौं । आखिर अन्याय सहनेहरु सधंै मरिरहेकै त हुन्छन् ।यो लेखमा नेपाली जनताका पछिल्ला प्रश्नहरूको संग्रह छ । अभागी मान्छेका प्रश्नहरू । मान्छेहरू हरेक दिन निराश र अझ निराश हुँदैछन् । निराश मनमा प्रश्नहरू त छन्, तर स्वर मधुरो छ । २०६३ सालसम्म पनि मान्छेमा हिम्मत थियो । परिवर्तनको आशा थियो । त्यसैले स्वर चर्को थियो । तर बिस्तारै निराशा यति तीव्र भयो कि ०७४ मा आइपुग्दा मान्छे बोल्नै छोड्यो । किन बोल्ने ? गाउँमा मान्छेहरू त्यही कुरा पटकपटक भन्छन् कि बोलेर कसले सुन्छ ? सहरका मान्छेहरू आफ्नै संकटको दुश्चक्रले घेरिएका छन् । काम, बेतन, महंँगी । उनीहरू पनि त्यही भन्छन्, बोलेर के हुन्छ ? लोकतन्त्रमा जनता मौन रहनु सुभसंकेत होइन । प्रिय पाठक आउनुहोस्, यो आलेखमा तिनै मसिनो स्वर हुने मान्छेका प्रश्नहरूसँंग हाम्रा प्रश्नहरू मिलाउँ । चर्को स्वरमा प्रश्न गर्नु पनि त एउटा शानदार काम हो ।ग्रामीण संस्था, विद्यालय, कलेज, क्याफे र वेङक्वेटहरूमा मान्छेहरू कुरा गर्छन्, लोकतन्त्रको । उनीहरू संघीयता, धर्मनिरपेक्षता र समावेशीकरणको कुरा गर्छन् । उनीहरूको प्रश्न छ, दर्जन छोटे राजाहरू उत्पादन गर्ने हाम्रो लोकतन्त्र कस्तो लोकतन्त्र हो ? के पार्टी बन्नु, चुनाव हुनु र सरकार फेरिनुमात्र लोकतन्त्र हो ? कि लोकतन्त्रको जनतासँंग अरु पनि सम्बन्ध हुन्छ ? हाम्रा नेतागण, सरकार र प्रशासन संयन्त्रसँंग यसको चित्तबुझ्दो जवाफ छैन । यसैगरी हाम्रो युवा पुस्ताको मुख्य सरोकार छ, विकास र समृद्धिमा । ऊ कुरा गर्छ, रेलको । ऊ चाहन्छ, केवरकार । ऊ सपना देख्छ ठूलठूला पूर्वाधार, भब्य सडक, चुस्त सेवाप्रवाह, स्मार्ट सिटी, उन्नत रोजगारी र उदात्त जीवन । आफ्नै देशमा ठूला विश्वविद्यालय र राम्रा अस्पतालको सपना देख्नु उसको महत्त्वाकांक्षा होइन । तर सडकका खाल्डाहरूमा जब जोल्ठ्याङ खादै ऊ बढ्छ, उसको सपना चरम निराशामा फेरिन्छ । सत्ता संघर्ष र भागबन्डाको राजनीतिले युवा पुस्ताका हरेक रात ऐँठनमा बित्छन् । अत्यासलाग्दो छटपटीमा ऊ प्रश्न गर्छ, जीवनको उज्यालो कता छ ? खेतमा काम गर्ने किसान, सुकुम्वासी र सहरिया गरिबका लागि विकास र समृद्धि भन्नु उही दुई छाक खाना, नाना र ओत त हो । ऊ ठान्छ, यो जुनी अभावमै बित्ने भो । विचरालाई थाहा छैन, अर्को जुनी केवल भ्रम हो । त्यसो त छुवाछूतको मारमा परेका दलित, छाउघरको त्रासमा रहेकी कुमारी केटी र सामन्ती दुश्चक्रमा पिसिएका मुक्त कमैया, हलिया, हरूवाचरुवाहरूको आफ्नै दुखेसो छ । उनीहरू चाहन्छन्, जीवन भन्न सुहाउने जीवन । के यी सबै आशा, अपेक्षा र सपना मूल्यहीन छन् ? आम मान्छेहरूको निष्कर्ष छ, हाम्रो लोकतन्त्र पथभ्रष्ट र मतिभ्रष्ट हँुदैछ । मेरो पनि निष्कर्ष यही हो । यो कुनै मनोगत निष्कर्ष होइन । मैले स्थानीय निर्वाचनका बेला अनेकौं मान्छेसंँग कुरा गरेको छु । उनीहरूका उदास आँखाहरूले भन्छन्, हाम्रा नेताहरू किन यति धेरै लालची, गतिहीन र यथास्थितिवादी ? यो कुनै नकारात्मक टिप्पणी होइन । जनताको जीवनमा सुनाउन जब कुनै खुसी हुँदैन भने त्यही निराशा नै त हो । जनता ठान्छन्, भ्रष्टाचार हाम्रो जीवन पद्धति बन्दैछ । भुइँ तहका जनताको प्रश्न छ लोकतन्त्रले भ्रष्टाचारसँंग हार्यो भने देश कता जाला ?केही घटना हेरौं । साउन पहिलो हप्ता सबैजसो पब्लिक प्लेसमा एउटै चर्चा थियो, डा गोविन्द केसीको । सबैलाई थाहा छ, डा केसी ११ औं पटकको अनशनमा छन् । कुरुक्षेत्रमा भीष्म पितामह ढलेजस्तो । उनका मागमाथि चौतर्फी समर्थन छ । युवाहरू व्यंग गर्दै सोध्छन् ६०१ कहाँ छन् ? तर मध्यबानेश्वरको भब्य महलमा ६०१ आफ्नै सपनाको गोडमेलमा छन् । उनीहरूलाई न अस्पतालको चिन्ता छ, नत डा केसीको । कित भनौं डा केसी खराब हुन् । साँच्चै उनी पागल हुन् । अन्यथा पटकपटक सरकारले स्वास्थ्य क्षेत्र सुधार गर्ने सम्झौता गर्छ र चुपचाप बस्छ, किन ? के सरकार यति धेरै निकम्मा हुनसक्छ ? मध्यबर्खा एउटी सानी नानी राजधानीकै सडकमा डुबेर मरिन् । काठमाडौंको सडकमा बाढी आउँछ । निकास कतै छैन । बाटोभरि अनगिन्ती खाल्डा छन् । राजधानीमा घाम लाग्दा असह्य धुलो उड्छ, पानी पर्दा आहाल जम्छ । त्यसो त विराटनगर उस्तै छ, वीरगन्ज उस्तै । प्रधानमन्त्री राजधानीका खाल्डा पुर्ने निर्देशन गर्छन् । सडक विभाग अल्छी मान्दै सडकमा कालोपत्रे ओछ्याउँछ । तर एक हप्ता नहुँदै अलकत्राले ठाउँ छोड्छ, किन ? कस्तो महानगरपालिका छ, हामीसँंग ? कस्तो सडक विभाग छ, हामीसँंग ? कस्ता ठेकेदार छन्, हामीसँंग ? बजेट पनि छ, कर्मचारी पनि छन्, ठेकेदार पनि छन्, तर काम हुँदैन, किन ? सरकारले असारमा बजेट ल्याउँछ । बाँकी ११ महिना केमा अल्झिन्छ, सरकार ? के हेरेर बस्छ, विभाग ? कहाँ जान्छ, स्थानीय निकायको जाँगर ? एक सामाजिक कार्यकर्ता भन्छन्, सबै एकसेएक कामचोर । परिणाम यस्तो हुन्छ कि अर्को असारमा यात हतारमा काम हुन्छ अथवा बजेट फ्रिज । असारे विकास न पारदर्शिता, नत जवाफदेहिता, न गुणस्तर । के जनताको करमाथि यति धेरै लापरबाही गर्न पाइन्छ ? यो अपराधलाई कसले देख्ने, कसले बोल्ने ? हामीसंँग खर्बौंको बेरुजु छ । ठूलठूला आर्थिक घोटाला छन् ? पछिल्ला भ्रष्टाचारका घटना कति भयंकर छन्, तथ्यले नै बताउँछन् । आधिकारिक सूचनाले भन्छन् प्रहरीका हाकिम भ्रष्ट, ठेकेदार भ्रष्ट, प्रशासक भ्रष्ट, नेता भ्रष्ट । एनसेल प्रकरण सबैलाई थाहा छ । ठूला करदाताबाट कसरी कर छली हुन्छ, चूडामणि शर्मा प्रकरण साक्षी छ । युवा अधिकारकर्मीहरू भन्छन् पछिल्लो भ्रष्टाचारको पैसाले मात्र दुर्गम गाउँमा सयौं स्वास्थ्य केन्द्र बनाउन सकिन्थ्यो । हजारांै गरिब विद्यार्थीलाई छात्रवृत्ति दिन पुग्थ्यो । हजारौं पाठेघर खस्ने आमाहरूको उपचार हुन्थ्यो । पूर्वपश्चिम रेलमार्ग बनाउन सुरु गर्न सकिन्थ्यो । देशैभरिका सबैभन्दा गरिब हजारांै परिवारलाई घर बनाउन पुग्थ्यो । तर हाम्रो सरकार र विपक्षी सबै चुप । किन ? निर्वाचन खर्चिलो भयो । ठूला सहरहरूमा स्थानीय तहको चुनाव उठ्नै लाखौं खर्च गरियो । टिसर्ट, टोपी । रुखका पातजस्तो पार्टीका झण्डाहरू चोक र सडकमा झुलेका छन् । ती त्यसै बनेनन् होला । खानपान र भोजभतेरको खर्च, ठूलठूला घरदैलो, नेताहरूको देशब्यापी दौडाहा । निर्वाचन जितेपछि अविर जात्रा, किलोका किलो माला र खर्चिला जमघट । दलहरूसँग कहाँबाट आउँछ, यति धेरै पैसा ? कतै भ्रष्टाचारसँंग यसको साइनो त छैन ? ५० लाख युवा विदेशमा छन् । गरिब परिवार भोकको पीडा सहन नसकेर सामुहिक अत्महत्या गर्छन् । तर चुनावमा पैसाको तमासा छ । भोका मान्छेहरूको छटपटीले किन पोल्दैन, नेताहरूलाई ? यता पार्टीहरू करोडौंको तमासा गर्छन्, उता राष्ट्रिय गौवरका आयोजनाहरू अलपत्र छन् । स्कुलमा छाना छैनन् । तुइनमा झुन्डिएर बच्चाहरू घर फर्किन्छन् । तर कमिसनखोरहरू किताब, कापी र सिटामोलमा कमिसन खान्छन् । न संसद बोल्छ, नत पार्टी, न सरकार । जनताले कसको भरोसा गर्ने ? संसारका १७५ देशमध्ये भ्रष्टाचारको सूचीमा नेपाल १३१ औं नम्बरमा छ । दक्षिण एसियामा नेपाल तेस्रो सबैभन्दा भ्रष्ट देश हो । यो कस्तो तरक्की हो ? यस्तो बेइज्जतीका लागि जिम्मेवार को हो ? नेताहरू हुन् कि ? प्रशासन हो कि ? अख्तियार हो कि ? सम्पत्ति शुद्धीकरण हो कि ? अदालत हो कि ? सरकारी अधिकारीहरू भन्छन् तलबले खानै पुग्दैन । सुनसरीमा क्रियाशील एकजना सामाजिक कार्यकर्ता व्यंग गर्छन्, हाजिरको लागि तलब, कामको लागि घुस । आकास छुने महंँगीमा विचरा गरिबहरूको छाक कसरी टर्दो हो ? कुरा कर्मचारीको मात्र गरेर हुन्छ ? खै राहत गरिबलाई ? विज्ञहरू भन्छन् राजनीतिक भ्रष्टाचार हामीकहाँ सबैभन्दा चर्को छ । हरेक ठूला माछालाई राजनीतिक संरक्षण छ । केही नेता जेल पनि परे, तर निस्कँदा अविरजात्रा हुन्छ । सामाजिक संस्कृति बनिसक्यो, भ्रष्टाचार । एउटा न्यून बेतनको कर्मचारीले आलिसान महल बनाउँछ, कसैले प्रश्न गर्दैन । नेताहरू जोसंँग कुनै देखिने आम्दानी छैन, तर लाखौं खर्च गरिरहेका छन् । कसैले प्रश्न सोध्दैन । निश्चय नै मान्छेको हैसियत बढ्नुपर्छ । मान्छेले कमाउनु पनि पर्छ । तर के हो, आम्दानीको स्रोत ? के आम्दानी अनुसारको कर तिरिएको छ ? फेरि पनि उही प्रश्न आउँछ कि के भ्रष्टाचारलाई जित्न सकिँदैन ? यो प्रश्न आज नेपाली जनमानसमा उठ्ने मुख्य प्रश्न हो । साधारण नेपाली जनता समाजका अगुवा भन्नेहरूलाई सोध्छन्, के हामी यति धेरै कमजोर भइसक्यौं ? के हाम्रो नागरिक ऊर्जा सकियो ? के समाजको विवेक मर्यो ? यात भनौं हामीले भ्रष्टाचार विरुद्ध बोल्ने तागत गुमायौं । अन्यथा आफूलाई असल नेता भन्नेहरू किन चुप ? भ्रष्टाचार विरुद्ध जनताको मसिनो स्वरमाथि स्वर थप्ने मान्छेहरू खै ? कलेजमा पढिरहेका युवाहरू बोलौं । न्यायको कुरा गर्ने वकिलहरू बोलौं । दलहरूको संगठन संरचनामा सबैभन्दा फेदमा बसेका कार्यकर्ताहरू बोलौं । सबै मिलेर अझै चर्को स्वरमा बोलौं । यदि हामी बोल्न नसक्ने हो भने घोषणा गरौं कि हामी मरिसक्यौं । आखिर अन्याय सहनेहरू सधैं मरिरहेकै त हुन्छन् ।"
"योग्यता, निष्ठा र त्याग","कहलिएको विश्वविद्यालयको कुराकाठमाडांै विश्वविद्यालय नेपालको कहलिएको विश्वविद्यालय हो, तर यहाँ भित्रका ससाना कुरा केलाउने हो भने कहलिएको विश्वविद्यालयको हालत त यस्तो छ भने बाँकीको अन्दाज आफै गर्न सकिन्छ । काठमाडौं विश्वविद्यालयको केन्द्रीय क्याम्पस, धुलिखेल हातामा वर्षाको समयमा दैनिकजसो भीषण पानी पर्छ, तर एउटामात्रै पानीको स्रोतमा भर पर्नाले अभाव भई ट्वाइलेट र बाथरुममा हात धुने पानीको थोपोसमेत हुँदैन । देशमा कुशल इन्जिनियरहरू उत्पादनको लक्ष्य राख्ने विश्वविद्यालयले वर्षातको पानीलाई अभावको समयमा प्रयोग गरेर पानीको समस्या सुझाउन सकिन्छ भनी ज्ञान दिने हैसियत राख्नुपर्छ कि पर्दैन ? मर्मतसम्भार र निर्माणको काम गर्दा सुरक्षा खतराको चिन्ह नराखी विद्यार्थीहरूको आवतजावत हुने स्थानमा असुरक्षित तवरले काम गराइएको पाइन्छ । भोलिका दिनमा यहाँबाट दिक्षित इन्जिनियरहरूले गर्ने विकास निर्माणको काममा, अहिले आम मानिसले भोग्ने समस्याभन्दा सहज होला भनी कसरी आशा गर्नु ? हामीले सानो त हो नि भनेर बेवास्ता गरेका कुरा कालान्तरमा कठिन नियन्त्रणको अवस्थामा पुगेका छन् । त्यसैले समस्या सिर्जित बिन्दुमै निराकरण गर्ने परिपाटीको थालनी गरौं, सुरुवात काठमाडौं विश्वविद्यालयबाटै किन नगर्ने ? विश्वासबाबु पोखरेल काठमाडौँ विश्वविद्यालय, धुलिखेल, काभ्रे"
दलीय स्वार्थमा चिकित्सा शिक्षा ऐन,"एमाले र चिकित्सा शिक्षा ऐनएमाले अध्यक्ष ओलीले देउवा र प्रचण्ड सहितको बैठकमा चिकित्सा शिक्षा ऐनका दफाको संख्या नै लिएर तिनमा डा केसीले माग गरेझैं हुन नसक्ने भनेपछि त्यसले केही चिन्ताजनक प्रश्न उठाएको छ । स्वास्थ्य र मेडिकल शिक्षामा चरम केन्द्रीकरण भएर देशको १० प्रतिशतजति जनसंख्या बस्ने काठमाडौं उपत्यकामा अहिले झन्डै आधा मेडिकल कलेजहरू, झन्डै तीन चौथाइ ठूला स्वास्थ्य संस्था र करिब दुई तिहाइ डाक्टरहरू थुप्रिरहेको अवस्था बदल्न अब खुल्ने मेडिकल कलेजहरूबाट सुरु गरेर विकेन्द्रीकरण गरौं भन्ने उक्त विधेयकको दफा १२ र १३ को आशय हो । त्यसका लागि अहिले भएका केही मेडिकल कलेजहरूमै सिकाइका लागि बिरामी नपुग्ने अवस्था रहेको काठमाडौंमा निश्चित समय नयाँ संस्था नथपौं, बरु अब बाहिर खोल्न प्रोत्साहन गरौं, ताकि अहिलेसम्म पिछडिएका क्षेत्रको चौतर्फी विकास होस् भन्नेबाहेक ती दफाको अरु कुनै आशय छैन ।ठिक यहींनेर ओलीको अभिव्यक्तिलाई एमालेका विख्यात नेता तथा सांसदहरूले चिकित्सा शिक्षा ऐनमा हालेको संशोधनसित जोडेर हेर्नु जरुरी छ । राजेन्द्रप्रसाद पाण्डे र वंशीधर मिश्र दुवैका तर्फबाट दफा १२ को काठमाडौं उपत्यकामा आउँदो १० वर्षसम्म नयाँ मेडिकल कलेजको आशय पत्र नदिने भन्ने प्रावधान खारेज गर्नुपर्ने संशोधन प्रस्ताव दर्ता भएको छ । त्यसको अर्थ काठमाडौंमा पहिल्यै भएका ८ मेडिकल कलेज, आशय पत्र पाएका तर सम्बन्धन नपाएका झन्डै दर्जन मेडिकल कलेज बाहेक अरु पनि मेडिकल कलेज यहीं खोलिनुपर्छ भन्ने आशय देखिन्छ । स्वभावत: काठमाडौंमा दुई दर्जनजति मेडिकल कलेज खुले भने तिनका लागि बिरामीमात्र होइन, विद्यार्थीसमेत पुग्दैनन् र खुलिहालेमा पनि ती आर्थिक रूपमा सबल हुँदैनन् । त्यो समस्या हल गर्नेगरी पाण्डेका तर्फबाट अरु पनि संशोधन परेका छन् । चिकित्सा शिक्षा आयोगले लिने परिकल्पना गरिएको अनिवार्य प्रवेश परीक्षाबाट एकीकृत शब्द हटाउने (जसको अर्थ प्रतिष्ठान वा मेडिकल कलेजले आफैं प्रवेश परीक्षा लिनसक्ने भनी लगाउन सकिन्छ), विद्यार्थीले सुरुको किस्तामा बुझाउने रकम ५० बाट ७५ प्रतिशत पुर्याउने, विश्वविद्यालय वा प्रतिष्ठानले विद्यार्थीसित पहिलो वर्षको शुल्क लिएर भर्ना गरी सम्बन्धित मेडिकल कलेजमा पठाउन सक्ने प्रावधान (जुन नहुँदा अहिले मेडिकल शिक्षामा वार्षिक अर्बाैं कालोबजारी भइरहेको छ) हटाउने आदि । विधिको शासनलाई नै मात दिने खालको पाण्डेको अर्को संशोधन छ : आशय पत्र प्राप्तिका लागि अस्पताल सञ्चालन सम्बन्धमा स्वास्थ्य मन्त्रालयको स्वीकृतिपत्र चाहिने प्रावधान नै हटाउने । त्यसको पुरकका रूपमा अर्का एमाले सांसद वंशीधर मिश्रको संशोधन छ : विश्वविद्यालयले सम्बन्धन दिन मेडिकल कलेजको आफ्नै अस्पताल पूर्णरूपमा सञ्चालन गरेको हुनुपर्ने भन्ने प्रावधान नै हटाउनुपर्ने । सम्भवत: अस्पताल खुले पनि सिकाइका लागि यथेष्ट बिरामी काठमाडौंमा नहुने अवस्था भएकाले अस्पतालै खोल्ने झन्झट र खर्च किन गर्ने भन्ने तर्कसाथ उक्त संशोधन हालिएको हुनुपर्छ । यसरी हाम्रो सार्वभौम संसदले पाण्डे र मिश्रका संशोधनसहित ऐन पारित गरेमा काठमाडौंभित्रै अरु दर्जर्नौं मेडिकल कलेज खोल्न पाइने मात्र नभई अनिवार्य एकीकृत प्रवेश परीक्षामा सामेल नभई र आफ्नो अस्पतालमा व्यावहारिक सिकाइ नै नगरी डाक्टरी डिग्री दिन पाइनेछ । प्रतिस्पर्धाका कारण मेडिकल कलेजहरूको नाफा कम हुने सम्भावना विचार गर्दै उनीहरूले सुरुमा लिनसक्ने शुल्कको प्रतिशत बढाउनेदेखि विश्वविद्यालयले भर्ना लिएर पठाउने परिपाटी रोक्नेसमेत योजना छ । त्यसो भएमा नि:सन्देह अहिले मेडिकल शिक्षामा भइरहेको अर्बौैंको कालोबजारी झनै संस्थागत भएर जानेछ ।ओलीले ऐनको दफामा नगएर डा केसीको तरिकासित मात्र असहमति छ भनेको भए त्यो अर्कै कुरा हुन्थ्यो । तर दफाकै नाम लिएर विमति जनाएपछि त्यसले गम्भीर प्रश्न उठाएको छ । प्रस्तावित ऐनलाई यसरी अंगभंग तुल्याएर झनै भद्रगोल हुनेगरी ऐन ल्याउन संसदमा भइरहेको चलखेलमा कतै एमालेको संस्थागत संलग्नता त छैन ? एमालेका धेरै जिम्मेवार नेताहरूसित विगत केही वर्षमा भएको अन्तरक्रियामा मैले बुझेको कुराचाहिंँ फरक छ । मनमोहन मेडिकल कलेजलाई लिएर लामो समय चलेको विवादले डा केसीको अभियानप्रति एमालेका केही मानिसमा असन्तुष्टि र तिक्तता भए पनि सिंगो पार्टी सुधार र विकेन्द्रीकरणको विपक्षमा छैन । संघीयतामा गइसकेको देशको ठूलो पार्टीले अति केन्द्रीकृत सुविधा भएको राजधानीमा सेवा थपेर दूरदराजका मानिसलाई भविष्यमा समेत सेवाबाट विमुख गरिराखौं र गुणस्तरको मूल्य चुकाएर भए पनि मेडिकल शिक्षामा व्यापारलाई प्रबद्र्धन गरौं भन्न सुहाउने कुरा पनि होइन ।मनमोहन मेडिकल कलेजकै विवादमा पनि ओलीकै सरकार भएका बेला प्रस्तावित मनमोहन प्रतिष्ठानको संरचना सरकारले न्याम्सका लागि किनिदिने निर्णय गर्यो । त्यसपछि आएको प्रचण्ड सरकारले न्याम्सको नामै बदलेर मनमोहन अधिकारीका नाममा राष्ट्रिय स्तरको प्रतिष्ठान कायम गर्ने निर्णय गरिसकेको छ । यो समग्र विवादमा एमालेका साथीहरूको तर्क नै कांग्रेसका पूर्वनेता बीपी कोइरालाका नाममा देशमा कैयौं ठूला संस्था भइसकेको अवस्थामा एमाले नेता अधिकारीको नाममा एउटा ठूलो संस्था आउँदा किन यत्रो विरोध भन्ने नै हो । तर त्यही कारण देखाएर उनीहरूले डा केसीको आलोचना गरे पनि अहिले उनकै अभियानका कारण मनमोहनको नाम सहकारीले उपकुलपति चुन्ने, विवादमा जेलिएको र अनिश्चित भविष्य भएको प्रतिष्ठानसित जोडिनबाट बचेर राष्ट्रिय स्तरको, वर्षेनि सयौं विशेषज्ञ चिकित्सक उत्पादन गर्ने गरेको सरकारी प्रतिष्ठानसित जोडिने अवस्था छ, भलै राजेन्द्र पाण्डे र वंशीधर मिश्र लगायतका सञ्चालकहरूले बेच्न नचाहेकै कारण अहिले त्यो प्रक्रिया रोकिएको बुझिन्छ । देशले कांग्रेसका पूर्व नेताहरूलाई मात्रै सम्झ्यो भन्ने एमालेलाई लाग्छ भने मनमोहन अधिकारीमात्रै नभएर मदन भण्डारी र जीवराज आश्रितजस्ता दिवंगत नेताहरूको नाममा समेत ठूला सेवामूलक संस्थाहरू खोल्नुपर्छ । तर ती नेताहरूको नामलाई ब्रान्ड बनाएर व्यापार गर्ने काम गर्नु हुँदैन र उनीहरूले जीवनकालमा जस्तो विरासत छाडेर गए, त्यसलाई न्याय गर्नेगरी ती संस्था चलाउनुपर्छ । अहिले नै काठमाडौं बाहिर खुल्न लागेका सरकारी मेडिकल कलेजहरू, जसको प्रमुख काम विशेषज्ञता तहको सेवा दिनु पनि हो, तिनलाई त्यसरी नामकरण गर्न कुनै बाधा छैन । ओली मात्रै नभएर राज्यका कसैलाई पनि यो ऐन देशको आवश्यकताका कारण नभई डा केसीको हठका कारणमात्र आउन लागेको जस्तो लाग्छ भने माथेमा प्रतिवेदनको स्वामित्व लिने बेलादेखि राज्यले यो ऐन निर्माणका लागि गरेको संस्थागत प्रयासलाई गलत घोषणा गरेर खुला रूपमा विरोध गर्न सक्नुपर्छ । कसैलाई राजेन्द्र पाण्डे र वंशीधर मिश्रको परिकल्पना अनुसार अस्पतालको सिकाइ नै नगरी एमबीबीएसको डिग्री दिनुपर्छ भन्ने लाग्छ भने खुलेआम त्यसको वकालत गरेर त्यस्तो विकृत ऐनको औचित्य पुष्टि गर्ने आँट गर्नुपर्छ । होइन भने संसदीय विधि र प्रक्रियाभित्रै रहेर डा केसीले उठाएका सरोकार सम्बोधन गरी बढ्ने प्रशस्त ठाउँ छ । उचित कुरा समेटिनुपर्यो भनी संसदलाई भन्ने केसीको अधिकार सुरक्षित छ भने उनको त्यस्तो आवाज सुनिदिने हाम्रो संसदको कर्तव्यसमेत बन्छ । जहाँसम्म आमरण अनशनको तरिका ठिक कि बेठिक भन्ने प्रश्न छ, हाम्रो राज्य संयन्त्रको संवेदनविहीनता हेर्दा लाग्छ, उसले सुन्ने बन्द, तोडफोड र आगजनीको भाषाभन्दा अहिंसात्मक आन्दोलनको कुनै पनि तरिका धेरै वेश ।"
महिला विवेकहीन हुन्छन् र ?,"ती जका गीत बज्न सुरु भइसकेका छन् । अब विभिन्न ठाउँमा तीजका लागि भनेर विशेष पसल खोलिनेछन्, महिलाले किनमेल पनि थालेका छन् । अब आपसमा भेटघाट गरेर मिठोमिठो पकाएर खानेछन्, रमाइलो नाचगान गर्नेछन् । त्यसपछि फेसबुक र आम सञ्चारमाध्यममा महिलाले पार्टी गरे, पार्टी प्यालेसमा रमाइलो गरेर पैसा खर्च गरे, श्रीमानले कमाएको पैसा उडाए, तीजको महत्त्व घटाए भनेर लेखिनेछन् । पहिले तीजमा महिलाले दु:खका गीत गाउँथे, अब त आधुनिक गीत गाउँछन् भनेर व्यंग गर्दै लेख लेखिनेछन् । अहिले जमाना बदलिइसकेको छ, महिला पनि बदलिएका छन् भन्ने कुराचाहिँ किन कसैले ध्यान नदिएको होला ? देशको राजनीतिक र सामाजिक परिस्थितिसँगै महिलाको विचार, भावना, आर्थिक अवस्था पनि फरक भइसकेको छ । अब महिलाले पहिलेको जस्तै केवल दु:खका गीत गाउँदैनन्,, अहिले त आफ्नो अधिकारको गीत पनि गाउँछन्,, देशविदेश जाने र पढ्न पाउने अधिकार, सम्पत्तिको अधिकार र राजनीतिक अधिकारका गीत पनि गाउँछन् । अहिले महिलाले तीजमा नयाँ लुगा र सुनका गहनामात्र किन्दैनन्, जीवनलाई सहज बनाउन चाहिने मालसामान किन्छन्, नयाँनयाँ किताब किन्छन्,, कम्प्युटर र मोबाइल, स्कुटर पनि किन्छन् । गाउँगाउँमा महिलाको हातमा मोबाइल पुगेकाले महिलाले पनि फेसबुक खोलेका छन् भन्नेबिर्सेर, महिलाले संस्कृति बिर्से भनी हल्ला मच्चाउँछन् । पुराना रीतिरिवाजमा आधुनिकता ल्याउन सकिन्छ भनी किन बिर्सेको होला समाजले ?अहिले महिलाको हातमा पैसा छ, वभिन्न काम गरेर, दु:खसुख गरेर, आफ्नै व्यवसाय गरेर आफ्नो सन्तान (छोराछोरी) लाई पढाएका छन् । विदेश गएर पनि काम गरेका छन्, त्यो पैसाले घरगृहस्थी चलाएका छन् । महिलाले मिहेनतले पैसा कमाएर तीजमा मनोरञ्जन गरे, दिदीबहिनी, साथीसँग भेटघाट गरेर, रमाइलो गरे भने किन सामाजिक सञ्जालमा आलोचना हुनु, बुझिनसक्नु छ ।क्यासिनोमा गएर लाखौं रुपैयाँ हारेर कुनै पुरुषले घरबार खत्तम गर्छ, त्यो बेला सामाजिक सञ्जालमा यस्तो विवेकहीन कामको कसैले आलोचना गर्दैन, जब भट्टीमा गएर टिल्ल रक्सी खाएर ढलमलिँदै घर आउँछ, एउटा लोग्ने, एउटा बाबु, त्यो बेला सामाजिक सञ्जालमा यसको कहाँ विरोध हुन्छ र ? अनि महिलाले बडो विवेकशील तरिकाले मनोरञ्जन गर्दा किन टाउको दुखाउनु ?म तीजको व्रत बस्दिन । यस विषयमा जुन दर्शन छ, त्योसँग म सहमत छैन । श्रीमती व्रत बसेर श्रीमानको आयु बढ्छ भन्ने धारणा अवैज्ञानिक हो । तर तीजको सांस्कृतिक पक्षचाहिँ मलाई खुब रमाइलो लाग्छ । म यो बेला आफ्ना दिदीबहिनी, ३०४० वर्ष अघिदेखिका साथीसँग बसेर गफगाफ गर्न साह्रै मनपराउँछु । आमाको हातको मिठो दालभात, हलुवा र खीर खान हप्तौंदेखि पर्खिन्छु । साथीहरू बसेर दहीचिउरा, चना चपाउने दिन पर्खिन्छु । तीजको दिन व्रत बस्ने मेरी आमालाई जिस्काउँछु, पानी नखाएर बसेका दिदीबहिनीलाई पनि जिस्काउँछु । रमाइलो गर्छु अर्थात तीज मेरो एउटा रमाइलो सांस्कृतिक पर्व बन्न पुगेको छ । त्यो दिन बाटोमा रातो प्याजी, गुलाबी रंगका लुगा लगाएर नाच्दैहाँस्दै गरेका दिदीबहिनी, आमा र बज्यै देखेर रमाइलो लाग्छ । तीज अहिले खास कुनै जातमा मात्र सीमित छैन । तामाङ, गुरुङ लगायतले पनि मनाउन थालेका छन् । जसरी छठ पर्व मधेसमा मात्र होइन, नेपालका विभिन्न ठाउँमा मनाइन्छ । त्यसले राष्ट्रिय रूप लिएको छ । अहिले तीजमा कतिपय पुरुष पनि श्रीमतीसँगै व्रत बस्छन् । यसले गर्दा तीजको महत्त्व झन् बढेको छ ।तीजमा रमाइलो गर्न संकोच मान्नुपर्दैन । एकातिर विदेशी संस्कृतिले हामीलाई बिगार्यो पनि भन्ने अर्कोतिर तीजमा महिलाले नाच्दा पनि विरोध गर्ने ? उनीहरूले तीजको सांस्कृतिक महत्त्व बुझेर महिलालाई पनि मनोरञ्जन गर्ने, परिवार र बधुबान्धवसँग भेट गर्ने छुट छ भनेर विचार गर्ने हो भने सामाजिक सञ्जालमा तीजको दर खाने महिलालाई अपराधबोध हुनेगरी लेखिँदैनन् होला । ८४ वर्षकी मेरी आमा तीजको दरलाई रमाइलो मान्नुहुन्छ । उहाँ भन्नुहुन्छ, म सानो छँदा हातमा पैसा थिएन, कसैले दरको दिन हलुवाकेरा देला, चुरा देला, टीका देला भनेर आस लाग्थ्यो, अहिले मसँग हातमा पैसा छ, म केही वस्तु किन्दा ती पुराना दिन सम्झिन्छु । तर नयाँ बेलाको रमाइलो पनि गर्छु । व्रत बसेर श्रीमानको आयु बढ्छ भन्ने कुरामा म विश्वास गर्दिन । ८४ वर्षीया मेरी आमा अहिले पनि दरको रमाइलो मान्न पार्टी प्यालेस जान हिचकिचाउनुहुन्न । म चाहिँ सकेसम्म घरैमा सबै जनाले मिलेर पकाउँ, खाउँ भन्छु । विचार भिन्नाभिन्नै भए पनि दरका बेला हुने रमाइलोचाहिँ एउटै हो । रमाइलोसँग तीजको दर खान नहिचकिचाउँ ।"
करको कहर,"एउटा कम्पनीले असारमा पाँच सय डलर खर्चेर कुनै सामान विदेशबाट आयात गर्यो । त्यतिखेर डलरको विनिमय दर ८० रुपैयाँ थियो । असार मसान्तसम्म डलरको भाउ बढेर प्रतिडलर ९० रुपैयाँ पुग्यो । भदौमा उक्त सामानको भुक्तानी गर्ने बेला डलरको भाउ १ सय रुपैयाँ नाघिसकेको थियो । यस हिसाबले उक्त कम्पनीलाई विदेशी मुद्रामा भएको कारोबारबाट प्रतिडलर २० रुपैयाँको दरले कुल १० हजार रुपैयाँ घाटा हुनपुगेको छ । यस्तो अवस्थालाई करमा कसरी प्रस्तुत गर्ने ? दुई भिन्न क र ख कम्पनीलाई एकै किसिमको समस्या पर्यो । क कम्पनीले असार मसान्तसम्म भएको घाटा प्रतिडलर रु १० (९० र ८० रुपैयाँ विनिमय दर हुँदाको फरक) ले कुल घाटा पाँच हजार रुपैयाँलाई असार मसान्तमै घाटा लेखेर कर विवरण पेस गर्यो । बाँकी घाटा अर्को पाँच हजार रुपैयाँ पछिल्लो आय वर्षमा घाटा लेख्यो । यस कम्पनीको अघिल्लो आय वर्षको कर परीक्षण गर्दा कर कार्यालयले भुक्तानी नै नभइसकेको दायित्वमा घाटा भएको मानी खर्च लेख्नु न्यायोचित नभएकाले कम्पनी कले लेखेको घाटालाई अमान्य गरी त्यसमा कर, जरिवाना तथा व्याज असुल गर्ने निर्णय गर्यो ।त्यस्तै ख कम्पनीले भने असार मसान्तमा भुक्तानी नभएको कारण जनाउँदै कुनै पनि घाटा खर्चको रूपमा लेखेन । त्यसै बमोजिम आय विवरण पेस गर्यो । पछिल्लो भुक्तानी भएको वर्षको आय विवरण बुझाउँदा भने कम्पनीले सोही कारोबारमा प्रतिडलर २० रुपैयाँ नोक्सानी भएको भन्दै १० हजार रुपैयाँ खर्च दाबी गर्यो । कर कार्यालयले यस कम्पनीको पछिल्लो आय वर्षको कर परीक्षण गर्दा कुल १० हजार घाटा बापतको खर्चमध्ये ५ हजार अघिल्लो वर्षमा घाटा भइसकेकाले यस वर्ष खर्च लेख्न नमिल्ने भन्दै कम्पनी खले लेखेको घाटालाई अमान्य गरी त्यसमा कर, जरिवाना तथा व्याज असुल गर्ने निर्णय गर्यो ।माथि उल्लेखित उदाहरण राजस्व न्यायाधिकरणमा परेका एउटै अवस्था दर्शाउने दुई फरक वास्तविक मुद्दा हुन् । कम्पनीको नाम र रकमलाई काल्पनिक रूपमा प्रस्तुत गरिएको छ । यी प्रतिनिधि घटना मात्र हुन् । यहाँ करदातालाई घाटा भएको मान्न सबै तयार छन् । घाटालाई प्राविधिक रूपमा खर्च दाबी गर्न भने निकै अल्झन पर्यो । प्राविधिक रूपमा नमिलेको कारणमात्र देखाई घाटामाथि कर, जरिवाना र व्याज लगाइएको छ । ठिक छ, करदाता प्राविधिक रूपमा सही हुनुपर्छ, तर यो अवस्थामा सहीचाहिँ के हो ? कले गरेको कि खले गरेको ? यी दुईमा कुनै एक त पक्का सही हो । तर कर कार्यालयले दुबैलाई कसुरदार ठहर्याइदियो ।नेपालको ठूलो विडम्बना भनेको चाहिने कानुन पर्याप्त छैनन् । भएका कानुन थोत्रिएर काम नलाग्ने भइसकेका छन् । बचेका कानुनसमेत यति अस्पष्ट छन् कि जसलाई जता मन लाग्यो, त्यतै व्याख्या गर्न मिल्ने छन् । कर कानुनको अवस्था पनि त्यस्तै छ । धेरै व्यवस्थालाई स्पष्टसँग व्याख्या गर्नै सकिँदैन । समय अनुसार कर सम्बन्धी कानुनहरू परिमार्जन भएका छैनन्, धेरै कारोबारलाई करको सीमामा कानुन बमोजिम राखिएको छैन । सीमा बाहिरको कारोबारलाई कर कार्यालयले समातेमा स्पष्ट कानुनको अभावमा मनलाग्दी व्याख्या गरेर लगानीकर्ताको सातो लिने काम भएको छ । त्यसको चेपुवामा आम करदाता परेका छन् ।नेपालको आयकर प्रणाली अनुसार यी दुबै कम्पनीले न्याय पाउन करको एक तिहाइ रकम नगद धरौटी जम्मा गरेर आन्तरिक राजस्व कार्यालयको महानिर्देशककहाँ प्रशासकीय पुनरावलोकनका लागि निवेदन दिनुपर्छ । सानो रकमको विवाद भएको अवस्थामा धरौटी जम्मा गर्न गाह्रो नहोला । यस्तो अवस्थामा करदाता मुद्दामै नजान पनि सक्छ । विवाद ठूलै रकमको रहेछ भने धरौटी जम्मा गर्ने पैसै हुँदैन । त्यस्तो अवस्थामा के गर्ने ? के कर अधिकृतले कर निर्धारण गर्दा माथिकै जस्तोगरी करदातालाई अन्याय पर्नेगरी निर्णय गर्ने जोखिम हुन्न ? त्यस्तो अवस्थामा करदाताले न्याय नै नपाउने ? के अहिलेको जस्तै कानुनी व्यवस्थाले देशमा लगानीमैत्री वातावरण बन्ला ?ऐन अनुसार पुनरावेदनको फैसला महानिर्देशकले ६० दिनभित्र गर्नुपर्छ । तर अधिकांश मुद्दा व्यवहारमा वर्षाैंसम्म फैसला नभई महानिर्देशकको टेबलमा अड्किएर बसेका छन् । महानिर्देशकको फैसला ६० दिनभित्र नआएमा वा आएको फैसला चित्त नबुझेमा त्यसमाथि राजस्व न्यायाधीकरणमा पुनरावलोकनको लागि मुद्दा दायर गर्न सकिन्छ । राजस्व न्यायाधीकरण सम्बन्धी व्यवस्था कर कानुनको थोत्रो भइसकेको व्यवस्था हो ।राजस्व न्यायाधीकरणमा उच्च अदालतको न्यायाधीशको संयोजकत्वमा लेखा सदस्य र कर सदस्य गरी तीनजना रहने व्यवस्था छ । कर सदस्य तिनै महानिर्देशकको मातहतका कर्मचारी हुन्छन् । सर्वोच्च अदालतबाट गठित विशेष इजलासले तत्कालीन शाही आयोगलाई खारेज गर्दै अनुसन्धान गर्ने निकाय र मुद्दा सुन्ने निकाय छुट्टाछुट्टै हुनुपर्ने फैसला गरेको थियो । तर राजस्व न्यायाधीकरणमा अनुसन्धान गर्ने पनि कर कार्यालयका कर्मचारी र मुद्दा सुनुवाइ गर्ने पनि सोही निकायका कर्मचारी कायमै छन् । त्यसमाथि करजस्तो विशुद्ध प्राविधिक विषयमा कानुनको मात्र अध्ययन गरेका उच्च अदालतका न्यायाधीशले वास्तविक समस्या र लेखाका नियम तथा सिद्धान्त बुझ्न निकै समस्या पर्ने भएकाले व्यावहारिक रूपमा कर सदस्यकै भर पर्नुपर्ने हुन्छ । मातहतका ती कर सदस्यसँग आफ्नै हाकिम महानिर्देशकको निर्णयविरुद्ध फैसला लेख्ने हिम्मत कति होला ?अहिलेको संरचना अनुसार कर अधिकृतले कर निर्धारण गरिसकेपछि करदाताले न्याय माग्न जाँदा अनिवार्य धरौटी जम्मा गर्ने व्यवस्था खारेज हुनुपर्छ । न्याय माग्नलाई सरकारले अभिप्रेरित गर्नुपर्नेमा बाटै छक्ने गलत कार्य रोकिनुपर्छ । त्यस्तै दैनिक प्रशासनिक कार्यका अतिरिक्त महानिर्देशकलाई दिइएको प्रशासकीय पुनरावलोकनको जिम्मेवारीबाट मुक्त गरेर उसलाई विशुद्ध प्रशासनिक कार्य तथा नीति निर्माणका कार्यमा ध्यान केन्द्रित गराउनुपर्छ ।राजस्व न्यायाधीकरणका कार्यालयहरू खारेज गरी करसम्बन्धी विज्ञमात्र समावेश गरी पूर्णकालीन शक्तिशाली स्वतन्त्र निकाय गठन गर्नुपर्छ । यसो भए कर अधिकृतले गरेको निर्णयमा चित्त नबुझ्ने जोकोही करदाता सोझै आफ्नो निवेदन लिएर उक्त निकायमा निवेदन दिन सक्नेछन् । त्यस्तो स्वतन्त्र निकायको निर्णय कर प्रयोजनको लागि नजिर बराबर हुने व्यवस्था गरी उक्त निकायका सबै फैसला सार्वजनिक गर्ने व्यवस्था गरे यो एकदमै पारदर्शी, सरल र लगानीमैत्री हुनेमा सन्देह छैन । त्यस्तो निकायले गरेका फैसला चित्त नबुझेको हकमा सर्वोच्च अदालत जाने बाटो खुल्ला राखिए करदाताले पक्कै करदातामैत्री कानुन पाउने थिए । सरकारको दायित्व नागरिकबाट करमात्र असुल्नु होइन, कर तिर्छु भन्नेलाई सहज रूपमा कर तिर्ने वातावरण सिर्जना गर्दै आत्मादेखि नै कर तिर्न इच्छा जागृत गराउनु पनि हो ।दाहाल चार्टर्ड एकाउन्टेन्ट हुन् ।"
"सशक्त डिस्कोर्स, कमजोर कृषि","कृषिप्रधान देश नेपालमा खाद्यान्न आयात बढ्नुको कारण सिधा छ, नेपालमा उत्पादन घट्यो, माग भने बढ्दो छ । उत्पादनशील खेतीयोग्य जमिन किन बाँझै छन् ? गाउँघरतिर खेतीपाती गर्न धेरै छाडे, विदेश गए, श्रम महँगो भयो, युवा खेतीपातीमा इच्छुक भएनन् आदि सतही कारण हुन् । तर जरा कारण भने संरचनागत र नीतिगत विषयसँग बढी सम्बन्धित छन् । यस्ता कारणलाई तीनवटा डिस्कोर्सका सहायताले यहाँ विश्लेषण गरिएको छ । जसको जोत, उसको पोत को भाससुनसरी जिल्लामा फिल्ड रिसर्चका क्रममा भेटिएका दुई प्रतिनिधि पात्रबाट यो डिस्कोर्समा प्रवेश गरौं । स्थानीय भूमि अधिकार अभियानकर्ता ५० वर्षीय रामजनम चौधरी हाम्रो भेटमा थकित मुद्रामा थिए । कुराकानीका क्रममा भने, २० वर्ष भयो, भूमि अधिकार भन्दै लागेको । जसको जोत उसको पोत भन्दै धेरै नारा लाइयो, एक टुक्रो जमिन पाको हैन । अँधिया, बटिया गरिन्छ, जीवन यस्तै चलेको छ । अर्की पात्र हुन्, करिब उति नै उमेरकी, त्यही गाउँकी सोम्नी सदा । भूमिहीन नै थिइन् पहिले, तर अहिल आफूलाई भूमिहीन भनेर चिनाउँदिनन् । उनी भन्छिन्, मालिकसँग पैसा काढेर पतिलाई कतार पठाएँ । उताबाट आएको पैसाले ६ धुर जग्गा किनेँ । जसको जोत उसको पोत डिस्कोर्समा नेपालका कम्युनिष्ट पार्टीहरूले विगतमा धेरै बहस गरे । अहिले भने केही गैरसरकारी संस्थाले त्यसको अगुवाइ गरेका छन् । यस विषयमा पैरवी भएबाट भूमिहीन रामजनमहरूलाई के कति फाइदा पुग्यो ? चर्को ब्याजमा भए पनि ऋण लिएर वैदेशिक रोजगारीमा जानेहरू पो भूमिहीनताबाट माथि आए कि ? चिन्तन गर्न आवश्यक छ । वैदेशिक रोजगारीमा जाने सबै सफल छन् भन्न खोजेको हैन । तर अहिले पनि सम्भ्रान्तहरूकै कब्जामा राज्य संयन्त्र गएको र देशमा ठूला जमिनदार न्यून रहेको अवस्थामा रामजनमहरूको हातमा अर्को २० वर्षमा पनि केही नपर्ला कि भन्ने चिन्ता हो । यो डिस्कोर्सले त भूमिहीन किसानलाई झनै मर्कामा पारेको छ । मोहियानी हक लागेर केही जग्गा गुमाउनुपर्ला भन्ने डरले धेरै जग्गाधनीले भूमिहीन किसानलाई अँधिया गर्न नदिई जग्गा बाँझै राखेका छन् । नेपालमा २० देखि २५ प्रतिशत कृषियोग्य जमिन बाँझो रहेको केही अध्ययनले देखाएका छन् । धेरै जग्गाधनीले जमिनको उत्पादनशीलतामा ध्यान नदिएको, वर्षेनि अँधिया गर्ने किसान परिवर्तन गरेको तथा अभिलेखबिना जग्गा अँधियामा दिएको पाइन्छ । यी विभिन्न अवस्थाले गर्दा कृषिमै आधारित भूमिहीनहरूले काम गर्न पाएका छैनन् । जसको सिधा असरले कृषि उत्पादकत्व घट्दो छ ।भूमिहीनता ठूलो समस्या हो नै । भूमिहीनहरू सबैलाई कम्तीमा घर आवासका लागि लालपुर्जा सहितको जग्गा र भूमिहीन किसानहरूलाई खेती गर्ने जग्गामा फाइदामूलक पहुँचको व्यवस्था गर्नुपर्छ भन्नेमा धेरै विवाद गर्नु हुुँदैन । तर खेती गर्ने जग्गाको लालपुर्जा जसले खेती गर्ने हो, उसैको नाममा हुँदामात्रै कृषि उत्पादन बढ्छ भन्नुचाहिँ अल्पबुझाइ हो । त्यसो हुँदो हो त आफ्नो जग्गा हुनेहरू धेरैले अचेल किन खेती गरेका छैनन् त ? उत्पादन बढाउने त परको कुरा भयो । खेतीपाती, कृषि कर्म गर्छु भन्नेलाई सहज, सुरक्षित र फाइदाजनक पहुँचको व्यवस्था कसरी गर्ने सवाल महत्त्वपूर्ण छ । हालको आधाआधा बाँड्ने अँधियाको विकल्पमा ८०:२० नियम (उत्पादनको ८० प्रतिशत किसानलाई र बीस प्रतिशत जग्गाधनीलाई) र जग्गा बाँझो राख्नेलाई कर लगाउने व्यवस्था लागू भए धेरै भूमिहीन किसान लाभान्वित हुने थिए । बजारमुखी कृषि विकास को आसपरम्परागत निर्वाहमुखी खेतीपातीलाई आधुनिकीकरण गर्ने, कृषिलाई व्यावसायिक बनाउने सूत्र नयाँ होइन । तर यस्ता सूत्र नेपालमा कृषि क्षेत्रलाई अगाडि बढाएर देशलाई समृद्धिको बाटोमा लैजान धेरै हदसम्म असफल रहे । सन् १९९५ मा लागू भएको दीर्घकालीन कृषि योजना (१९९५२०१५) ले परम्परागत किसानलाई बजारमुखी नवउदारवादी कृषक बनाउने र उच्च मूल्यवान बालीहरू उत्पादन गर्दै निर्यात बढाउने आशा देखायो । यसो गर्दा गरिबी घट्ने, खाद्य सुरक्षा बढ्ने र देशको आर्थिक विकास चुलिने सपना देखायो । तर यो २० वर्षे कृषि योजनाको अन्त्यसँगै नयाँ कृषि विकास रणनीति (२०१५२०३५) को शब्द सापटी लिएर भन्दा नेपालको कृषि न्यून विकासको स्थितिमा पुग्यो । आफ्नो बारीमा अन्न उत्पादन गर्ने किसान घटे । आयात गरेको खाद्यान्नको उपभोग गर्ने कृषक बढे । खेतीयोग्य जग्गा बाँझो राखिए । कृषि आयात बढ्यो, व्यापार घाटा अकासियो । भुइँको टिप्न खोज्दा पोल्टाको झर्यो । तर नयाँ कृषि विकास रणनीतिले यस्तो अवस्था पुग्नको दोष भने १२ वर्षे द्वन्द्वकाल, सहरीकरण, प्लटिङ, कार्यान्वयन क्षमता कमजोर, लगानी अभाव, रेमिटेन्स उपभोगमै खर्च हुनु आदिलाई दिएको छ । भूमि र भूमिसुधार सम्बन्धित समस्या, लाखौं भूमिहीन किसान, कृषि मजदुर, आफ्नो उपभोगका लागि आफै अन्न उत्पादन गर्ने किसान घरपरिवार र तिनका समस्यालाई सम्बोधन गर्न कृषि योजना असफल भएको यथार्थ लुकाउन खोजियो । त्यसो त नयाँँ रणनीतिमा पनि यी सवाल मूलभूत: रूपमा प्राथमिकतामा परेका छैनन् । श्रम अभाव को त्रास खेतीपाती गर्ने श्रम अभाव छ भनिन्छ । वैदेशिक रोजगारीमा जानेको संख्या अकासिँदो छ, सहरीकरण बढ्दो छ । जसले गर्दा मजदुरको अभाव ग्रामीण भेगमा बढेको छ । तर कुनै स्थान विशेष बाहेक सबै ठाउँमा मजदुरको चरम अभाव भने छैन । मजदुर अभावको डिस्कोर्स आंशिकमात्रै सत्य हो । वैदेशिक रोजगारीमा जानेहरू बढ्नुमा धेरै हदसम्म कृषि तथा ग्रामीण विकासको असफलता जोडिएको छ भन्ने यथार्थ पनि भुल्नु हुँदैन । गाउँका सबै मान्छे विदेश गएका छैनन्, जो गए उनीहरूमध्ये ग्रामीण क्षेत्रमा धेरै त सरप्लस लेबर नै थिए । धेरै गरिब भूमिहीन नपोषाए पनि दुई छाक खानैका लागि अँधियाबटिया गरिरहेका छन् । जग्गा पाए खेती गर्थें वा पोषाउने (फाइदामूलक) भए अँधिया गर्थें भन्ने धेरै छन् । त्यसो त वैदेशिक रोजगारीमा जानेहरू प्राय: सबै नेपालमै फर्किन्छन् । उनीहरू स्थायी बसाइँसराइ गरेर गएका हैनन् । विदेशबाट सफल वा असफल भएर आउनेहरू परिवारसँगै बसेर आफ्नै ठाउँमा केही गरौं भन्ने धेरै भेटिन्छन् । विदेशबाट ल्याएको पैसाले कतिले त खेतीपाती, कुखुरापालन, बंगुरपालन, गाईपालन, तरकारी खेती गर्ने गरेका छन् । व्यावसायिक खेती वा पशुपालन गर्न जग्गावालाले भाडामा जग्गा दिन नमान्ने समस्या पनि छ । त्यसैले मजदुरको अभाव मुख्य समस्या हैन, बरु खेतीपाती गर्छु भन्नेलाई कसरी सहज, फाइदामूलक हिसाबले भूमि उपलब्ध गराउने भन्ने हो । राज्यले केके सेवासुविधा दिने भन्ने हो । मजदुरको अभाव छ, युवा खेतीपाती गर्न चाहँंदैनन् भन्नेजस्ता डिस्कोर्सले त राज्यका निकाय, नीति निर्माता तथा कर्मचारीलाई कृषि क्षेत्रमा झन् केही नगरिकन बस्न सहज पारेको छ ।अबको बाटो कृषि क्षेत्रको रूपान्तरणका लागि सार्थक कदम तुरुन्त नचाल्ने हो भने केही वर्षपछि हामी धेरै ढिला भइसकेका हुनेछौं । सरकार, नागरिक समाज, गाउँपालिका तथा नगरपालिकाहरू केही महत्त्वपूर्ण विषयमा ध्यान केन्द्रित गरेर अघि बढ्न जरुरी छ । जस्तो प्लटिङ वा अन्य प्रयोजनका लागि कृषियोग्य जमिनको प्रयोग रोक्ने । पहाडी जिल्लामा बढ्दो डोजर आतंकले बाढीपहिरो बढ्दो छ, जसले गर्दा खेतीयोग्य जमिन मासिँदा छन्, यसको उपचार खोज्ने । भूमिहीन किसान तथा दलितलाई कम्तीमा आवासका लागि लालपुर्जा सहित जग्गा उपलब्ध गराउने । र कृषकका लागि जग्गामा सहज तथा फाइदामूलक पहुँचको नीतिगत तथा कानुनी व्यवस्था गर्दै त्यसको कार्यान्वयन गर्ने । ठूलो स्केलमा व्यावसायिक खेतीपाती गर्छु भन्नेलाई जग्गा लिजमा लिनका लागि सहज नीतिगत व्यवस्था गर्ने । खेतीयोग्य जमिन बाँझो राखे कर लगाउने । डा सुनाम युनाइटेड नेसन्स युनिभर्सिटी, टोकियोमा अनुसन्धानरत र महत काठमाडौं युनिभर्सिटीमा अध्यापनरत छन् ।"
६० प्रतिशत सेटिङ एयरपोर्टबाट,"काठमाडौं खाडी मुलुकमा काम गर्न जाने घरेलु कामदारमध्ये ६० प्रतिशतको सेटिङ त्रिभुवन विमानस्थलबाट हुने गरेको तथ्य संसद्को अन्तर्राष्ट्रिय सम्बन्ध तथा श्रम समिति ले मंगलबार सार्वजनिक गरेको छ । समितिद्वारा चार महिनाअघि गठित खाडी मुलुकको स्थलगत अनुगमन निरीक्षण उपसमिति ले आफ्नो प्रतिवेदनमा यस्तो उल्लेख गरेको हो । बाँकी ४० प्रतिशत भारतका विभिन्न सहर, श्रीलंका, चीन र अन्य अफ्रिकी मुलुक हुँदै खाडी मुलुक पुर्याएर बेच्ने गरेको प्रतिवेदनमा उल्लेख गरिएको छ । वैदेशिक रोजगारमा सबैभन्दा बढी जोखिममा घरेलु कामदार पर्दै आएका छन् । उपसमितिले मंगलबार संसद् सचिवालयमा मूल समितिलाई २८ पेजको प्रतिवेदन हस्तान्तरण गर्दै सेटिङमा कर्मचारी नै संलग्न हुने गरेको ठहर गरेको छ । खाडी मुलुकमा अवैध ढंगले पुर्याइएका घरेलु कामदारमध्ये ६० प्रतिशत नेपालकै विमानस्थलबाट भिजिट भिसा वा सेटिङमा पुर्याइएको पाइएकाले यस्तो अवैध धन्दामा विमानस्थलमा कार्यरत अध्यागमन कर्मचारी, सुरक्षाकर्मी, वायुसेवा कम्पनीका कर्मचारी र बिचौलियाको प्रत्यक्ष संलग्नता छ, प्रतिवेदनमा उल्लेख छ । अध्ययन समितिले खाडीमा घरेलु कामदारको अवस्था अत्यन्त दर्दनाक भएको भन्दै उच्च राजनीतिक तह तथा नेपाल सरकारका सम्बन्धित निकायको दृढ इच्छा शक्तिबिना नेपालबाट खाडी मुलुकमा भइरहेको भयावह मानव तस्करी र बेचबिखन रोक्न सम्भव नभएको निष्कर्ष निकालेको छ । खाडी मुलुकसँग दुईपक्षीय श्रम सम्झौता नगरी घरेलु कामदार पठाउन नहुनेमा प्रतिवेदनले जोड दिएको छ । दुईपक्षीय श्रम सम्झौता गर्न नेपाल सरकार, परराष्ट्र मन्त्रालय र श्रम तथा रोजगार मन्त्रालयको क्रियाशीलता जरुरी छ, जुन कुरा आजसम्म भएको देखिएको छैन, प्रतिवेदनले भनेको छ । श्रम समितिका तत्कालीन सभापति प्रभु शाह (हाल सहरी विकासमन्त्री) को नेतृत्वमा ८ सदस्यीय टोलीले चैत ५ देखि १४ सम्म १० दिन साउदी अरब, संयुक्त अरब इमिरेट्स (यूएई), कतार र कुवेतको भ्रमण गरेको थियो । टोलीमा सांसदहरू अशोककुमार मण्डल, प्रेमकिशोर साह तेली, विनोद श्रेष्ठ, राधादेवी तिमिल्सना, राज्यलक्ष्मी श्रेष्ठ (नुवाकोट), ललिताकुमारी रेग्मी र उपसचिव झलक शर्मा सापकोटा थिए । समिति सदस्य सांसद विनोद श्रेष्ठले प्रतिवेदन पेस गर्दै नेपालका म्यानपवार कम्पनीलाई कडा नियमन, द्विपक्षीय श्रम सम्झौताबिना जुनसुकै काम र तलबमा सस्तो श्रम निर्यात नगरेसम्म वैदेशिक रोजगारका विकृति र विसंगति न्यूनीकरण नहुने बताएका छन् । नेपालमा हालसम्म रोजगारका लागि खुला गरेका १ सय १० देशमध्ये कतारसँग बाहेक अरूसँग द्विपक्षीय श्रम सम्झौता (बीएलए) गरेको छैन । नेपालले समझदारीपत्र (एमओयू) मा बहराइन, यूएई, कोरिया (ईपीएस), जापान (प्रशिक्षार्थी कामदार) र इजरायल (केयर गिभर) सँग हस्ताक्षर भएको छ । घरेलु कामदारका विषयमा द्विपक्षीय सम्झौता भएको छैन । बाध्यकारी हुने, प्राविधिक समितिको बैठक नियमित हुने, समीक्षा हुने कारणले एमओयूभन्दा बीएलए प्रभावकारी मानिन्छ । तीन मन्त्रालय अध्ययन गर्न समितिश्रम समितिको मंगलबारको बैठकले परराष्ट्र, श्रम तथा रोजगार र संस्कृति, पर्यटन तथा नागरिक उड्डयन मन्त्रालयको कार्य क्षेत्रमा देखिएका समस्याबारे अध्ययन गर्न तीन उपसमिति गठन गरेको छ । ५५ सदस्यीय उपसमितिमध्ये परराष्ट्र हेर्ने उपसमितिमा भरतबहादुर खडका, श्रम तथा रोजगारमा पेम्बा लामा र संस्कृति, पर्यटन र नागरिक उड्डयन मन्त्रालय अध्ययन उपसमितिको संयोजकमा ललिताकुमारी रेग्मी छ ।"
शर्माका साथी को अस्वाभाविक दौडधुप,"काठमाडौं आन्तरिक राजस्व विभागका निलम्बित महानिर्देशक चूडामणि शर्मा राखिएको टेकुस्थित प्रहरी परिसरको थुनुवा घर । गत साउन १९ गते बिहान उक्त थुनुवा घरमा शर्मालाई साथी नाता उल्लेख गरेका एक व्यक्तिले भेटे । पर्सिपल्ट २१ गते साँझ तिनै व्यक्तिले आफूलाई साथी नै उल्लेख गरी शर्मालाई भेटे । यी दुई भेटघाटबीच ती व्यक्तिको दौडधुप रहस्यमय एवं अस्वाभाविक देखिएको छ ।शर्मालाई भेटेको भोलिपल्ट ती व्यक्तिले केही न्यायाधीशलाई भेट्ने प्रयास गरेको सर्वोच्च अदालतको उच्च स्रोतले कान्तिपुरलाई बतायो । भेटघाटको दौडधुपकै क्रममा ती व्यक्ति एक न्यायाधीशको घरसम्म पुगेर केहीबेरमा बाहिरिएका थिए । चूडामणिलाई भेटिसकेका ती व्यक्तिले केही न्यायाधीशलाई बारम्बार भेट्ने प्रयास गरेका रहेछन्, उच्च स्रोतले भन्यो, एक न्यायाधीशले भेट्नै मानेनन् । अर्काको घरमा भने पुगेर फर्किएको थाहा भयो । स्रोतका अनुसार शर्मालाई भेटेपछि दुई दिनको दौडधुपपछि ती व्यक्तिले पर्सिपल्ट साँझ शर्मालाई फेरि भेटेका थिए । गत २१ गते साँझपछि भने दुईबीच भेटघाट भएको खुलेको छैन ।चूडामणि शर्माका ती साथी आफूलाई पत्रकार भनेर चिनाउने नारायण दाहाल हुन् । सर्वोच्चका वरिष्ठतम न्यायाधीश दीपकराज जोशीले केही दिनअघि ती व्यक्ति आफ्नो घरमा आएको स्विकारे । उहाँ केही दिनअघि मेरो घरमा आएर जानुभएको हो, जोशीले कान्तिपुरसँग टेलिफोनमा भने, उहाँ मेरो छिमेकी, भेट्न आइरहनुहुन्छ । उनले त्यो भेटघाट सामान्य रहेको पनि उल्लेख गरे । हिरासतमा रहेका शर्मासँगको भेटपछि दाहाल सम्बन्धित मुद्दा हेरिरहेका न्यायाधीशकहाँ पुगेका हुन् । दाहालले शर्मालाई भेटेको बारे न्यायाधीश जोशी जानकार रहेनरहेको भने प्रस्ट हुन सकेन ।आफ्ना पतिलाई गैरकानुनी रूपमा थुनामा राखिएको भन्दै शर्माकी पत्नी कल्पना उप्रेती शर्माले गत असार २७ गते सर्वोच्च अदालतमा बन्दी प्रत्यक्षीकरणको मुद्दा दायर गरेकी थिइन् । मुद्दा एक महिनामा झन्डै १४ दिन पेसीमा चढिसकेको छ । १२ पटकसम्म हेर्दाहेर्दै को अवस्थामा रहेको मुद्दा अझै किनारा लाग्न सकेको छैन । बरु अख्तियारको थुनुवा घरबाट प्रहरीको थुनुवा घर पुगेका शर्माले आफ्ना नातेदार र साथीसँगको भेटघाट तीव्र बनाएका हुन् । निवेदकले मूलत: तीनवटा विषयवस्तु उठाएकी छन् । पहिलो, आफ्ना पतिलाई गैरकानुनी रूपमा थुनामा राखेकाले उनको नि:सर्त रिहाइका लागि बन्दी प्रत्यक्षीकरणको आदेश जारी होस् । दोस्रो, कर फस्र्योट आयोगले गरेको कामकारबाहीमाथि अख्तियारको क्षेत्राधिकार आकर्षित हुँदैन । अर्कोतर्फ रिट निवेदनमा चूडामणिमाथि अख्तियारले मागदाबी गरेको बिगो निकै बढी र अमानवीय प्रकृतिको रहेको दाबी । तेस्रो बुँदाले शर्माको सन्दर्भमा गरिएका अघिल्ला दुई मागदाबीलाई स्वत: कमजोर बनाए पनि संयुक्त इजलासले त्यसको निरूपण गर्न सकेन र विवादलाई पूर्ण इजलासमा पठाएको थियो । संयुक्त इजलासले गत साउन ४ गते शर्माको मुद्दा पूर्ण इजलासमा पठाउँदा केही महत्त्वपूर्ण प्रश्नसमेत उठाएको छ । उक्त इजलासले बन्दी प्रत्यक्षीकरणको निवेदनमा गम्भीर कानुनी प्रश्न जोडिएको भन्दै मुद्दालाई पूर्ण इजलासमा पठाउने निर्णय गर्यो । साथै, कर फस्र्योट आयोग अर्धन्यायिक या प्रशासनिक निकाय के हो भन्नेबारेमा निक्र्योल हुनुपर्नेसमेत ठम्यायो, जबकि यो प्रश्न रिट निवेदनमा समेत समावेश थिएन । अर्को महत्त्वपूर्ण पक्ष त के छ भने सर्वोच्चले बन्दी प्रत्यक्षीकरणको विवाद टुंगो नलाग्दासम्म विशेष अदालतमा दायर शर्माविरुद्धको भ्रष्टाचार मुद्दा यथास्थितिमा राख्नसमेत आदेश दियो । शर्माको मुद्दा करिब तीन सातादेखि सर्वोच्च अदालतको ५ सदस्यीय पूर्ण इजलासमा विचाराधीन छ । यसबीच शर्मा पक्षले अख्तियारको हिरासत अनुचित भएको भन्दै उनलाई न्यायिक हिरासतमा राख्नुपर्ने विषयलाई महत्त्व दिई बहस गरे । त्यसैअनुसार सर्वोच्चले गत १७ गते शर्मालाई न्यायिक हिरासतमा राख्न आदेश दियो । त्यस दिनदेखि शर्मा अख्तियार परिसरको थुनुवा घरबाट टेकुस्थित प्रहरी परिसरको थुनुवा कक्षमा छन् । अख्तियारको हिरासतमा रहेका व्यक्तिलाई भेट्न आउनेको क्रियाकलाप र कुराकानी नजिकबाट निगरानी हुन्छ । आफ्ना नजिकका व्यक्तिलाई भेट्न कठिनाइ भएपछि चूडामणि पक्षले न्यायिक हिरासत को पक्षलाई जोडले उठाएको थियो । सर्वोच्चको आदेशपछि शर्मा प्रहरी थुनामा छन् । अख्तियारले हिरासतमा लिएपछि बारम्बार बिरामी भएको बताएपछि शर्मालाई वीर अस्पताल लगिएको थियो । तर उनले आफूलाई नर्भिक लैजान पटकपटक दबाब दिए र भर्नासमेत भए । जसरी हुन्छ उनी भेटघाट र गोप्य कुराकानी सहज हुने ठाउँमा आफूलाई सार्न प्रयासरत थिए, स्रोतले भन्यो, सुरुमा निजी अस्पतालमा लैजान माग गरे, मुद्दा दायरपछि भने प्रहरी वा कारागारको थुनुवा कक्षमा जान चाहन्थे ।"
"घले, राई र लामालाई आदिवासी पत्रकारिता","काठमाडौं नेपाल आदिवासी जनजाति पत्रकार महासंघ (फोनिज) ले यस वर्षको आदिवासी जनजाति राष्ट्रिय पत्रकारिता पुरस्कार घोषणा गरेको छ । फोनिजको पुरस्कार छनोट समितिले गरेको सिफारिसअनुसार तीन जनालाई पुरस्कृत गरिनेछ । पुरस्कृत हुनेमा कान्तिपुर दैनिकको अनलाइन ईकान्तिपुर डटकमका खिम घले, जनविश्वास साप्ताहिकका सञ्जयसन्तोषी राई र रेडियो नेपालका सञ्चारकर्मी रमिता लामा छन् । पुरस्कारको राशि जनही २० हजार रुपैयाँ र ताम्रपत्र छ । फोनिज स्थापना दिवस (साउन २७ गते) का दिन राजधानीमा एक कार्यक्रमबीच पुरस्कार प्रदान गरिने फोनिजले जनाएको छ ।"
त्रिवि इन्जिनियरिङ इन्ट्रान्स मा विद्यार्थीको चाप,"काठमाडौं धरानका चाङ्मीहाङ राईले दोस्रोपटक इन्जिनियरिङ पढ्न प्रवेश परीक्षा दिएका छन् । उनको लक्ष्य इन्जिनियर बन्नेछ । सानैदेखि इन्जिनियर बन्ने सपना देखेको हो, त्रिभुवन विश्वविद्यालय (त्रिवि) इन्जिनियरिङ अध्ययन संस्थानले यसै साता लिएको प्रवेश परीक्षामा सामेल उनले भने, तर, ज्यादै कडा प्रतिस्पर्धाले गर्दा नाम निकाल्नै गाह्रो हुनेरहेछ । हेरौं, यो पटक पनि राम्रै गरेको छु । नाम निकाल्छु भन्ने लागेको छ । प्लस टु साइन्स पढेर उत्कृष्ट अंक हासिल गरेका उनी अन्य संकायमा पढेका भए स्नातक दोस्रो वर्षमा हुन्थे । चाङ्मीहाङजस्तै हजारौं विद्यार्थीको सपना त्रिविअन्तर्गत ब्याचलर्स इन इन्जिनियरिङ (बीई) पढ्ने रहेको छ । बीई पढ्न प्रवेश परीक्षा पास गर्नैपर्छ । प्रवेश परीक्षामा सफल भएपछि त्रिविले छात्रवृत्तिसमेत उपलब्ध गराउँछ । तर, सीमित कोटा र तीव्र प्रतिस्पर्धाका कारण हरेक वर्ष एक चौथाइले मात्र अवसर पाउने गरेका छन् । त्रिविले लिने प्रवेश परीक्षा बढी विश्वसनीय भएकाले पनि अधिक चाप हुने गरेको हो ।संस्थानले यही साउन १५ गतेदेखि २९ गतेसम्म चरणबद्ध रूपमा बीई प्रवेश परीक्षा लिइरहेको छ । प्रवेश परीक्षा बोर्डका अध्यक्ष प्राध्यापक रामचन्द्र सापकोटाका अनुसार यसपटक १२ हजार ३ सय १० जनाले आवेदन दिएका छन् । यो संख्या गत वर्षभन्दा १ हजार ५ सयले बढी हो । आवेदकमध्ये दुईतीन प्रतिशत परीक्षार्थी अनुपस्थित हुन सक्ने उनी बताउँछन् । प्रवेश परीक्षा उत्तीर्ण गर्नेमध्ये ३ हजार ७ सय १२ जनाले पढ्ने अवसर पाउने छन् । प्रवेश परीक्षाको नतिजा प्रकाशन थ्रेसहोल्डअनुसार हुन्छ, विगतमा भएका कमजोरी कुनै हालतमा नदोहोरिने उल्लेख गर्दै अध्यक्ष सापकोटाले कान्तिपुरसित भने, यसपालि विगतको वर्षभन्दा चाँडो प्रवेश परीक्षा लिएका छौं । यसैअनुसार नतिजा पनि चाँडै आउनेछ ।तर, संस्थानले हरेक वर्ष प्रवेश परीक्षाको नतिजा ढिलो गर्दा अधिकांश राम्रा विद्यार्थी विदेशिने गरेको आरोप छ । त्रिविले कडा प्रतिस्पर्धाबाट परीक्षा लिन्छ तर अरू विश्वविद्यालयको नतिजा आइसकेपछि मात्र आफ्नो नतिजा सार्वजनिक गर्ने गरेको छ, नेपाल इन्जिनियरिङ पेसाकर्मी संघका अध्यक्ष डा माधव कोइराला भन्छन्, त्यतिमात्र होइन, परीक्षा हलमै छिमेकी मुलुकका कलेज प्रतिनिधिलाई ब्रोसर बाँड्न दिइन्छ । यसअघि एकपटक आर्थिक प्रलोभनमा परेर भित्रकै कर्मचारीले प्रश्नपत्र आउट गरेको घटना पनि छ ।एसोसिएसन अफ इन्जिनियरिङ कलेज नेपाल (एकोन) का अध्यक्ष रामेश्वर रिजाल स्वदेशमा इन्जिनियरिङ पढेका विद्यार्थी विदेशमा उत्कृष्ट हुनु सराहनीय पक्ष भएको उल्लेख गर्छन् । तर, राज्यले समग्र शिक्षाको आवश्यकता परिभाषा गर्न नसक्नु कमजोरी हो, नेपालको आवश्यकताअनुसार इन्जिनियर उत्पादन हुन नसकेको उल्लेख गर्दै रिजालले भने, विदेशी विश्वविद्यालयहरूले एजेन्ट कन्सल्टेन्सीहरू खटाएर अनेकका वर्कसप, सेमिनार गराउनु, ती देशका राजदूत नै प्रचारप्रसारमा जुट्नुजस्ता चलखेलले नेपालको शिक्षामाथि अविश्वास पैदा गराउने काम भएको छ । यसलाई राज्यले रोक्न जरुरी छ ।नेपालका १० मध्ये ६ विश्वविद्यालयमा इन्जिनियरिङ विषय सञ्चालनमा छन् । ती विश्वविद्यालयअन्तर्गत ४९ कलेजले इन्जिनियरिङ विषय पढाउँछन् । जसमा काठमाडौं विश्वविद्यालयअन्तर्गत पढाइ शुल्क ज्यादै महँगो छ । अन्य विश्वविद्यालयअन्तर्गत विद्यार्थीले दादागिरी देखाएको भरमा भर्ना पाउने गरेको गुनासो छ । त्रिविको मात्र बीई प्रवेश परीक्षा विश्वनीय छ, नयाँ खुलेका विश्वविद्यालयका कलेजमा विद्यार्थीले दादागिरी देखाएको भरमा भर्ना लिने गरेका छन्, एक कलेजका प्रिन्सिपलले भने, यस्तो प्रवृत्तिले इन्जिनियरिङ शिक्षामा गुणस्तरको आशा राख्न सकिन्न । एकोनका अध्यक्ष रिजालका अनुसार वार्षिक ८ हजार जनाले इन्जिनियरिङमा भर्ना पाउँछन् । तीमध्ये पाँच हजार जना जतिमात्र उत्तीर्ण हुन्छन् ।"
आरनमा प्रकाश र हेम,"काठमाडौं (कास) कवि प्रकाश गुरागाईं र हेमप्रभासले एकसाथ रचना वाचन गरेका छन् । उन्मुक्त पुस्ताको नियमित काव्य शृंखला आरनमा कविता मा मंगलबार यी दुई कवि प्रस्तुत भएका हुन् । मण्डला थिएटरमा आयोजित शृंखलामा कविद्वयले २० कविता सुनाए । पहिलो चरणमा प्रकाशले छोरो नक्सा बनाइरहेछ, हजुरको बुट, बेलुन, वालेट लगायत पाँच कविता सुनाए भने हेमले देश, तरंगका शृंखला, नयाँ शताब्दीको बूढो बालक लगायत कविता सुनाए । दोस्रो चरणमा प्रकाशले बुद्ध र बुद्धहरू, भूकम्पको गीत, संविधानको अर्थशास्त्र, खुट्टामा श्रीपेच लगायतका कविता सुनाउँदा हेमले छोरो मरेको देश, मेरा बा किसान हुन्, पहाड बोकेर पहाडतिर, मृत्यु लागायतका सिर्जना प्रस्तुत गरे । प्रकाशले कवितामा समसामयिक राजनीतिप्रति व्यंग्य कस्नुको साथै जातीय विभेदविरुद्धको आवाज उठाएका थिए । कविले भने ग्रामीण विम्बहरूसहित दैनिक जनजीवनलाई सुन्दर रूपमा कवितामा उतारेका थिए ।"
अनमोलमणिका कथा,"काठमाडौं (कास) अनमोलमणि नयाँ कथासंग्रह १९ नम्बर का साथ पाठकमाझ आएका छन् । सामाजिक विसंगतिका अनेक रूपलाई उनले संग्रहका नौ कथामा समेटेका छन् । १९ नम्बर मा उनले वर्तमान समयमा देखिएका सामाजिक विसंगति र मध्यम वर्गमा त्यसको प्रभावमाथि कलम चलाएको विज्ञप्तिमा उल्लेख छ । सबै विषयमा अब्बल विद्यार्थी अंग्रेजीमा पटकपटक फेल हुँदाको मनोदशा, माओवादी द्वन्द्वले सिर्जेका समस्या, व्यक्तिको आप्रवासी बन्ने हुटहुटी र त्यसपछि जन्मथलोको कल्पनाले सिर्जना गर्ने संवेदनालगायतका विषय उनले कथामार्फत प्रस्तुत गरेका छन् । आफू बाँचेको समय बुझ्न म कथा लेख्छु, उनले भनेका छन् ।कविता र निबन्धमा पनि कलम चलाउने अनमोलमणिको १९ नम्बर दोस्रो कथासंग्रह हो । यसअघि नीलिमा र गाढा अँध्यारो, सबुत, आजका नेपाली कथा र नदी किनारमा उभिएर लगायतका कृति प्रकाशित छन् । अचेल क्यानडा बस्ने उनी त्यहाँको अल्बर्टा प्रान्तस्थित राइटर्स गिल्ड अफ अल्बर्टाले आप्रवासी लेखकलाई प्रदान गर्ने बोर्डरलाइन्स राइटर्स सर्कलको एकवर्षे लेखनवृत्तिमा पनि कथा लेखनका लागि छनोट भएका थिए । १९ नम्बर सांग्रिला बुक्सले निकालेको हो ।"
जात्रा को फेरि वर्चस्व,"काठमाडौं सिने सर्कल नेपालद्वारा राजधानीको आर्मी अफिसर्स क्लबमा आयोजित सिने सर्कल अवार्डमा जात्रा ले वर्चस्व कायम गरेको छ । गत वर्ष राम्रो समीक्षासमेत पाएको जात्रा ले सोमबार सर्वाधिक ६ विधामा अवार्ड जित्यो । यस वर्षको हालसम्मका अन्य अवार्डमा पनि उक्त फिल्मको वर्चस्व रहँदै आएको छ ।उत्कृष्ट फिल्म घोषित जात्रा ले अभिनेतातर्फ विपिन कार्की, अभिनेत्रीमा वर्षा राउत, छायाकारमा दीर्घ गुरुङ, उत्कृष्ट पटकथा तथा निर्देशन दुवैमा प्रदीप भट्टराईलाई अवार्ड दिलायो ।समारोहको आकर्षण भने माइतीघर का अभिनेताअभिनेत्री सीपी लोहनी र माला सिन्हा रहे । ५१ वर्षअघि निजी क्षेत्रबाट निर्मित पहिलो नेपाली फिल्म माइतीघर लाई स्मरण गर्दै आयोजना गरिएको सिने सर्कल अवार्डमा फिल्मका मुख्य जोडीलाई नै विशेष सम्मान प्रदान गरियो । अवार्डकै लागि भारतदेखि आएका सीपी दम्पतीलाई उपराष्ट्रपति नन्दबहादुर पुनले सम्मान गरे । यसैगरी, सोही फिल्मका गायक प्रेमध्वज प्रधान, गीतकारद्वय किरण खरेल र यादव खरेलसहितका व्यक्तित्वलाई पनि सम्मान गरियो । नेपाली सेनाको ब्यान्डले माइतीघर देखि पुरानो डुंगा सम्मका लोकप्रिय गीतको धुन प्रस्तुत गर्दै सुरु गरेको अवार्डमा द्वन्द्व निर्देशक एनबी महर्जनलाई ५१ हजार रुपैयाँसहित लाइफटाइम एचिभमेन्ट अवार्ड दिइयो । पुरानो डुंगा बाट माओत्से गुरुङ र मेनुका प्रधानलाई उत्कृष्ट जोडीको अवार्ड दिइँदा सोही फिल्मका संगीतकार कालीप्रसाद बाँस्कोटा (निर जैले रिसाउने) उत्कृष्ट ठहरिए ।छक्का पञ्जा ले सर्वाधिक कमाइमा अवार्ड जित्दा सोही फिल्मका दीपकराज गिरी र प्रियंका कार्कीलाई पपुलर अभिनेताअभिनेत्रीको अवार्ड दिइयो । पोस्टर नक्कलको विवादमा परे पनि छक्का पञ्जा कै लागि पोस्टरको अवार्ड सुन्दर श्रेष्ठलाई दिइयो । यसैबाट कविराज गहतराज कोरियोग्राफीमा उत्कृष्ट रहे ।द्वन्द्व निर्देशकमा हिमाल केसी (के म तिम्रो होइन र), गायकमा युवराज चौलागाईं (पलाँस), गायिकामा मीना निरौला (लुट २), सम्पादकमा अर्जुन जीसी (वीरविक्रम), ध्वनि मिश्रणमा शैलेश श्रेष्ठ (गाजलु) ले अवार्ड पाए ।जितु नेपालको हास्य प्रस्तुति र कलाकारहरूको नृत्य, गायनले माहोल तताएको अवार्डमा बिजुली मेसिन ले प्रशंसनीय अवार्ड जित्दा कालीप्रसाद बाँस्कोटाले ठमेल बजार गीतका लागि वर्षको चर्चित गीतको अवार्ड हत्याए । त्यसैगरी, उत्कृष्ट स्टन्टका लागि राजु तामाङ (जय पर्शुराम), ट्रेलर सुरेन्द्र पौडेल (लुट २) र उत्कृष्ट भीएफएक्सको अवार्ड सत्यम राना र सुदीप आचार्य जय पर्शुराम बाट संयुक्त रूपमा विजयी भएका थिए ।"
महिलाले धानेका ग्यालरी,"काठमाडौं देशको बागडोर महिलाकै हातमा छ । राष्ट्रपति, सभामुखदेखि स्थानीय तहसम्मको जिम्मेवारीमा यतिबेला नारीहरूको उपस्थिति बलियो भएर गएको छ । नेपाली कला क्षेत्रमा पनि नारीको उपस्थिति लोभलाग्दो देखिन्छ । ललितकला प्रज्ञा प्रतिष्ठानको कुलपति रागिनी उपाध्याय, उपकुलपति शारदा चित्रकार मात्रै हैन, कला साधनादेखि यसको व्यापार प्रवद्र्धनसम्म नारी नै हाबी भइरहेको देखिन्छ । राजधानीका अधिकांश ग्यालरी नारी स्रष्टाहरूले नै धानेका छन् । सिद्धार्थ आर्ट ग्यालरीकी सञ्चालक संगीता थापाले झन्डै तीन दशकदेखि यो क्षेत्रको नेतृत्व लिइरहेकी छन् । क्युरेटर, संकलकदेखि कला समीक्षकको समेत भूमिकामा देखिएका उनैले बर्सेनि काठमाडौंमा संसारभरका कलाकार निम्त्याएर महोत्सवसमेत गर्दै आएकी छन् । ३० वर्ष पहिले संगीताले कान्तिपथमा ग्यालरी खोल्दा महिलाले सञ्चालन गरेको ग्यालरी कहिलेसम्म चल्छ र ? भन्नेहरू थुप्रै थिए । अहिले संगीताको अभियानको प्रशंसा गर्नेहरू थुप्रै भेटिन्छन् । हाल बबरमहलमा रहेको ग्यालरीमा संगीताले पाकादेखि युवा पुस्ताका सिर्जनालाई समान रूपले प्रदर्शनी गर्दै आएकी मात्रै छैन, विदेशी कलाकारको सिर्जना नेपाल ल्याउनेदेखि नेपाली कलालाई अन्तर्राष्ट्रियजगत्मा प्रवद्र्धन गर्नेसम्मका काममा उनी लागिरहेकी छन् । कलामा सफ्टनेचर चाहिँदो रहेछ, संगीता भन्छिन्, जुन गुण महिलामा प्रशस्तै भेटिन्छ । तैपनि ग्यालरी चलाउनु सहजचाहिँ नभएको उनको अनुभव छ । कलाको जुनसुकै क्षेत्रमा पनि टिकिरहन धैर्यता चाहिन्छ । मनोविद्हरू महिलाहरू धैर्यतामा पुरुषभन्दा अगाडि हुन्छन् भन्ने गर्छन् । सहरका ग्यालरी सञ्चालनमा महिलाको नेतृत्व लगातार टिकिरहनुमा यस्तो विशेषताले पनि काम गरेको हुन सक्ने संगीता बताउँछिन् । ललितकला प्रज्ञा प्रतिष्ठानको कुलपति हुनुभन्दा अघि रागिनी उपाध्याय ग्यालरीसित निकै जोडिइन् । नेपालमा आर्टिस्ट प्रुफ ग्यालरी भित्र्याउने जस उनलाई नै जान्छ । त्यसो त सन् १९८७ मै उनले त्रिपुरेश्वरमा फुमरी आर्ट हेरिटेज खोलेकी थिइन् । त्यसपछि छोरीको नाममा शिवाता आर्ट ग्यालरी चलाइन् उनले । घाटा र नाफा हरेक व्यवसायमा हुन्छ नै । रागिनी भने कहिल्यै हरेस खाइनन् । ग्यालरी चलाउँदा चलाउँदै उनलाई प्रिन्टमेकिङसम्बन्धी एड्भान्स शिक्षा लिन जर्मनी जाने अवसर जुट्यो । जर्मनीबाट फर्किएपछि रागिनीले फेरि ग्यालरी नै खोलिन् । कलाकारका लागि ग्यालरी मन्दिर नै हो, उनी भन्छिन्, ग्यालरी व्यवासयबाटै घर जग्गा जोडेकी हुँ मैले । कूटनैतिक सम्बन्ध, ग्राहक चिन्न सक्ने क्षमता, नरम व्यवहार र काममा राम्रो सीप भएकाले ग्यालरी चलाउँदा घाटा नजाने रागिनीको अनुभव छ । दिवंगत वरिष्ठ कलाकार रामानन्द जोशीले खोलेको पार्क ग्यालरी जीवन्त राख्ने काम पनि उनकै छोरीले नीरा जोशीले गर्दै आएकी छन् । पुल्चोकस्थित पार्क ग्यालरीकी सञ्चालक नीरा खासगरी बोटानिकल आर्टिस्ट हुन् । बुबाको सपनासँगै उनले आफूलाई कला क्षेत्रमा सशक्त रूपमा उभ्याएकी छन् । उनको ग्यालरीमा समसामयिकदेखि प्रतिस्थापन कलालगायतका विभिन्न आर्ट क्याम्पेनहरू हुने गर्छन् । लसनाकी प्रमुख अस्मिना रञ्जित आर्ट मुभमेन्टमा फरक गर्नुपर्छ भन्ने धारणा राख्छिन् । कलाले समाज रुपान्तरणमा इँटा थप्नुपर्छ भन्ने उनको मान्यता छ । यसकै लागि उनले सन् २०१२ देखि लसना नामक संस्था खोलेर लागिपरेकी छन् । २०६२२०६३ को लोकतान्त्रिक आन्दोलनमा प्रतिस्थापक कलासहित उनी सडकमा उत्रिँदा निकै अर्थपुर्ण चर्चा पाएकी थिइन् । यसपछि उनी कला अध्ययनका लागि अमेरिका गइन् । फर्किंदा अस्मिनाको विचार निकै फराकिलो भइसकेको थियो । उनको विचारमा कलाले विचार पनि बोकेको हुनुपर्छ । यही अभियानमा उनी संलग्न छिन् । कला क्षेत्र देखेजस्तो सजिलो छैन, उनी भन्छिन्, निरन्तरता नै सबैभन्दा ठूलो हो । चित्रकार सरिता डंगोल घरमै सीमित हुन चाहँदिनन् । त्यसैले उनले आफूअनुकूल काम गर्न ग्यालरीमै सक्रिय हुने सोच बनाइन् । नेवा: छेँ ग्यालरीमा कला संयोजनको काम गर्दागर्दै उनले आफ्नै ग्यालरी सञ्चलान गर्ने हिम्मत जुटाइन् । सन् २०१५ देखि उनले पनि पुल्चोकस्थित क्लासिक ग्यालरी चलाउँदै आएकी छन् । कलेजमा चित्र कोर्न मात्रै सिकेकी थिएँ, उनी भन्छिन्, ग्यालरी चलाउँदा ग्राहकको भेराइटी बुझ्न पाएँ । ग्यालरीमा काम गर्दा व्यावहारिक शिक्षा प्रदान हुने सरिताको बुझाइ छ । यतिबेला उनी महिला कलाकारलाई एकै थलोमा ल्याएर अनुभव साटासाट गर्ने योजना बनाइरहेकी छन् ।"
भुवनको पाँचौं एल्बम,"काठमाडौं (कास) गायकसंगीतकार भुवन सुप्तिहाङ राई पाँचौं एल्बमसहित आएका छन् । सम्मान मेरो राजधानीमा सोमबार संस्कृतिविद् सत्यमोहन जोशीले लोकार्पण गरे ।उक्त एल्बममा एउटा गजल र दस गीत गरी ११ सिर्जना छन् : आउँदो रहेछ जिन्दगीमा, मनै तान्यो भेडेटारले, दिनमा घाम राम्रो, थाहा छैन जवानीको झोँकमा, सुमधुर भाकाभन्दा, तिमीले संसार जित्यौ, कोही नाम भएर बदनाम यहाँ, तिम्रो बिहेको कुरा लगायत । विश्वकाजी राई, गोपाल दाहाल, बुद्धवीर लामा, जितेन्द्र रसिक, अनोज रोका, भुवन, मुकेश राई, प्रेम सुब्बा चेम्जोङ, जेबी संयोगी र दकिला लामाले लेखेका गीतगजलमा भुवनको एकल संगीत सुन्न सकिन्छ ।साहित्य र संगीत जस्ता सिर्जनशील क्षेत्रमा लाग्नेहरूले बेलामा आफ्नो कामको सम्मान भएन भनेर हरेस खान हुन्न, संस्कृतिविद् जोशीले भने, अमेरिकी गायकसंगीतकार बब डिलनले कहिल्यै नसोचेको नोबेल पुरस्कार पाए । उनले नोबेल पुरस्कार खोजेनन्, पुरस्कार आफैँ उनी भए ठाउँ पुग्नुपर्यो । यसको अर्थ हो( सिर्जनाक्षेत्रले धैर्य खोज्छ, अथक परिश्रम खोज्छ ।उदयपुरमा जन्मेका भुवनले सयौँ गीत गाउनुका साथै संगीतबद्ध गरिसकेका छन् । उनका यसअघि तिम्रो माया, सजेसन, मायाका फूल र बदनाम एल्बम आइसकेका छन् ।आफूले गाएका गीतहरू गाउनकै लागि मात्रै गाइएका नहुन् भन्नेमा म सचेत हुने गर्छु, भुवनले भने, जुनसुकै गीतबाट श्रोताहरूले मनोरञ्जन मात्रै नभई मनको कुरा पनि पाउन सक्नुपर्छ ।कार्यक्रममा गीतकारहरू बुद्धवीर, जेबी, डब्बु क्षत्रीलगायतले भुवनको सांगीतिक कर्मबारे बोलेका थिए ।"
तीज गीतसहित अञ्जु र गंगा,"इटहरी (कास)कोही गाउँछन् डिस्कोमा तीज कोही गाउँछन् र्यापविकृतिले सीमा नाघ्यो दिदीबैनी झयापतीजमा पछिल्लो समय बढेको विकृतिलाई व्यंग्य गर्दै अञ्जु गौतमले गाएको यो गीत पूर्वमा निकै बजिरहेको छ । विपिन आचार्यको रचना र संगीतको उक्त गीत माइतीको आँगन एल्बममा छ । उक्त एल्बममा ६ गीत र म्युजिक भिडिओ छन् । अञ्जुले गहनाप्रतिको महिलाको क्रेजलाई समेत व्यंग्य गर्न भ्याएकी छन् । दुर्गा पराजुलीको रचना र संगीतमा उनले गाएकी छन्, लाउँदिनँ सुनका गहना, अंग्रेजी गीत गाउँदिनँ । नरेश खडकाको रचना र बलराम समालको संगीत रहेको माइतीको आँगन जहिले प्यारो, मै खेल्ने फूलबारी, बाबा र आमा वरपीपलजस्तै, मै लुक्ने छहारी पनि कर्णप्रिय छ । ६ वटै गीतको म्युजिक भिडिओको छायांकन सुरेश काफ्ले र निर्देशन रोचक थापाले गरेका हुन् ।यसैगरी, अर्की गायिका गंगा गौतम माइतीको देश एल्बमसहित आएकी छन् । उक्त एल्बममा पाँच गीत छन् : हातैको मेहेन्दी, हाम्रा बाउका ज्वाइँले, पार्वती नि मै हुँ राजै र हरितालिका लगायत । दुइटा म्युजिक भिडिओ पनि छन् । तिनको छायांकन सुशील बानियाँ र शिरकुमार तामाङ तथा निर्देशन रोचकले गरेका हुन् । उक्त एल्बमका गीत र संगीत राजकुमार बगरले तयार पारेका हुन् ।"
झुटो विवरणले जागिर गयो,"मुम्बई (बीबीसी) विश्वको सर्वोच्च शिखर सगरमाथा चढेको दाबी गर्ने एक दम्पतीलाई भारतीय प्रहरीले जागिरबाट बर्खास्त गरेको छ । दिनेश र तारकेश्वरी राथोडले सन् २०१६ मा सगरमाथाको सफलतापूर्वक आरोहण गरेको बताएका थिए । भारतको महाराष्ट्रका अधिकारीहरूले राथोड दम्पतीले तस्बिरहरू सम्पादन गरी सगरमाथाको सफल आरोहणको दाबी गरेको जनाएका छन् । उनीहरूको आरोहणबारे अन्य आरोहीले प्रश्न उठाएपछि छानबिन गरिएको थियो । महाराष्ट्र प्रहरीका अतिरिक्त कमिस्नर सहेब्राओ पटिलले दम्पतीले गलत सूचना दिएर प्रतिष्ठामा आँच पुर्याएकाले उनीहरूलाई कारबाही गरिएको बताए । उनीहरूलाई कारबाही गर्नेबारे भने उनले केही बताएनन् । नेपालले झूटो विवरण पेस गरेको निष्कर्ष निकाल्दै १० वर्षका लागि उनीहरूलाई पर्वतारोहणमा प्रतिबन्ध लागाइसकेको छ । नेपालको पर्यटन विभागले सुरुमा उनीहरूको आरोहणलाई मान्यता दिए पनि अनुसन्धानपछि रद्द गरेको थियो । सुरुमा राथोड दम्पतीले संवाददातालाई तस्बिरहरू वास्तविक भएको बताएका थिए । भारतको बैंग्लोरका पर्वतारोही सत्यरुप सिद्धान्थले उनीहरूले प्रमाणस्वरूप पेस गरेका तस्बिर आफूले आरोहण गर्दा खिचेको बताएका थिए । हिमाल आरोहण सकेको र त्यसबारे जानकारी दिन गरेको पत्रकार सम्मेलनको समयको अन्तर कम भएपछि उनीहरूबारे शंका उत्पन्न भएको थियो । सगरमाथा आरोहण सकेर त्यति छोटो समयमा आधार शिविर फर्कंन नसकिने निष्कर्षपछि छानबिन सुरु भएको थियो । साथै, उनीहरूले पेस गरेको तस्बिरमा देखिएका र आरोहणका गर्दा लगाएका पोसाक तथा जुत्ता फरक पाइएको थियो । उनीहरूलाई काठमाडांैको निजी कम्पनी मकालु एडभेन्चरले पर्वतारोहण गर्न सहयोग गरेको थियो । कम्पनीले गतवर्ष आफ्नो वेबसाइटमा तस्बिर सार्वजनिक गर्दै उनीहरूले सगरमाथा आरोहण गरेको दाबी गरेको थियो । नेपालबाट गतवर्ष वसन्त ऋतुमा २ सय ५० विदेशीसहित ४ सय ५० पर्वतारोहीले सगरमाथा आरोहण गरेका थिए ।"
अब गोर्खाल्यान्ड छोडो आन्दोलन,"सिलिगुडी सन् १९४२ मा अंग्रेज शासनविरुद्ध महात्मा गान्धीले गरेको भारत छोडो आन्दोलन अनुसरण गर्दै गोर्खा जनमुक्ति मोर्चाले पनि बुधबार गोर्खाल्यान्ड छोडो आन्दोलन सुरु गर्दै छ । भारतको स्वतन्त्रता आन्दोलनको हीरक जयन्तीको अवसरमा भारतीय प्रधानमन्त्री नरेन्द्र मोदीले तिरङ्गा यात्रा गर्ने बताए लगत्तै दार्जिलिङमा गोर्खाल्यान्ड छोडो आन्दोलन गरिने भएको हो । यो पश्चिम बंगालको दासत्वविरुद्धको आन्दोलन हुनेछ, गोर्खा जनमुक्ति मोर्चाका अध्यक्ष विमल गुरुङले भने, ब्रिटिस उपनिवेशबाट भारत स्वतन्त्र भएको ७५ वर्षपछि पनि बंगालको उपनिवेशबाट दार्जिलिङ मुक्त हुन नसक्नु दुर्भाग्य हो । उनले बंगालबाट गोर्खा जातिको उन्मुक्तिका लागि गोर्खाल्यान्ड छोडो आन्दोलन गर्नुपरेको बताए । गुरुङका अनुसार स्वतन्त्रता दिवस (अगस्ट १५) सम्म आन्दोलन गरिनेछ । यसअघि मोर्चाले वार्ताका लागि केन्द्र सरकारलाई मंगलबारसम्मको अल्टिमेटम दिएको थियो । निर्धारित समयसम्म पनि केन्द्र सरकारबाट कुनै प्रतिक्रिया नआएकाले थप आन्दोलन चर्काउने निर्णय भएको हो, गुरुङले भने । गुरुङले यसपटकको आन्दोलनमा दार्जिलिङसँगै तराई र डुवर्स क्षेत्रका आदिवासी समुदायको समेत सहभागिता रहने बताए । उनले सोमबार विज्ञप्तिमार्फत आदिवासी विकास परिषद्लाई आन्दोलनमा सहभागी हुन आह्वान गरेका थिए । गुरुङले गोर्खाल्यान्ड गठन हुनेबित्तिकै तराई र डुवर्सका आदिवासीगोर्खाका लागि छैटौं अनुसूची अन्तर्गतको स्वायत्त शासनको व्यवस्था गर्ने आश्वासन पनि दिए । गोर्खाल्यान्डलाई वान प्वाइन्ट डिमान्ड का रूपमा अघि बढाउन दार्जिलिङ मुभमेन्ट कोओर्डिनेसन कमिटी (जीएमसीसी) ले हालैका दिनमा दिल्ली केन्द्रित आन्दोलन पनि तीव्र पारेको छ । केन्द्र सरकारका मन्त्री तथा सांसदहरूसँगको भेटघाट र गोर्खाल्यान्ड मुद्दाका विषयमा छलफल जारी राखेको छ । यद्यपि अहिलेसम्म ठोस उपलब्धि नभएको जीएमसीसीका सदस्य अमीर सुन्दासले जानकारी दिए । भेटघाट तीव्र छ, सुन्दासले भने, तर, अझै केन्द्र सरकारले आन्दोलनलाई गम्भीरतापूर्वक लिएको जस्तो देखिँदैन । केही दिनअघि जीएमसीसीको टोलीले दार्जिलिङका सांसद एसएस आहलुवालियालाई भेट गरी छलफल गरेको थियो । आहलुवालियाले इन्टरनेट सेवा प्रतिबन्ध, नाकाबन्दी फिर्ता लिन पश्चिम बंगाल सरकारलाई आह्वान गरे पनि आन्दोलनका विषयमा केही बताएनन् । उनले भने, विगत ५५ दिनदेखि आन्दोलन जारी छ, सरकारले यस विषयमा बेलैमा चासो देओस्। नेपाली नागरिक पक्राउगोर्खाल्यान्ड आन्दोलनमा नेपालका माओवादीको संलग्नताको दाबी गरिरहेको पश्चिम बंगाल प्रहरीले मंगलबार एक नेपालीसहित दुई जनालाई पक्राउ गरेको छ । सिलिगुडी प्रहरीले इलाम फिक्कलका ३७ वर्षीय उदयहाङ फागो र सुकुनाका ३५ वर्षीय नितिन क्षेत्रीलाई पक्राउ गरेको हो । उनीहरूमाथि गत साता सुकुनामा भएको जुलुसपछिको गोली काण्डमा संलग्न रहेको आरोप छ । अभियुक्तद्वयलाई दंगा फैलाएको आरोपमा भारतीय दण्ड संहिताका साथै सरकारी काममा व्यवधान खडा गरेको र प्रहरीमाथि आक्रमण गरेको आरोप लगाइएको छ ।"
ट्रम्पको लोकप्रियता घट्यो,न्युयोर्क (रोयटर्स) निर्वाचित भएको ६ महिनामा अमेरिकी राष्ट्रपति डोनाल्ड ट्रम्पको लोकप्रियता खस्केको छ । हालै गरिएको सर्वेक्षणअनुसार केवल ३८ प्रतिशतले मात्र अमेरिकी राष्ट्रपतिको कार्यशैलीको समर्थन जनाए । ५६ प्रतिशतले ह्वाइटहाउसले भनेको कुनै कुरामा विश्वास नलाग्ने बताएका छन् । सर्वेक्षणअनुसार ट्रम्प हालसम्मकै अलोकप्रिय राष्ट्रपति भएका छन् । यसअघि सन् १९९३ मा तत्कालीन राष्ट्रपति बिल क्लिन्टनको कार्यशैलीलाई ४४ प्रतिशतले मात्र समर्थन जनाएका थिए ।
मेलम्चीको गुणस्तर जाँच्न माग,"काठमाडौं (कास) नेपाली व्यवसायीले मेलम्ची खानेपानी आयोजनाको गुणस्तर जाँच गराउन माग गरेका छन् । सुरुङ निर्माणमा संलग्न इटालियन ठेकेदार कम्पनी (सीएमसी) अन्तर्गत कार्यरत नेपाली सब कन्ट्रयाक्टरहरूले मंगलबार राजधानीमा पत्रकार सम्मेलनमा यस्तो माग गरेका हुन् । प्रधानमन्त्री शेरबहादुर देउवा बुधबार मेलम्ची आयोजनाको निरीक्षणमा जाँदै छन् । यही सन्दर्भमा सुरुङ निर्माण र निर्माण सामग्री ढुवानीमा संलग्न १७ वटा व्यवसायी फर्मले गुणस्तर जाँच गर्न जोड दिएका हुन् । उनीहरूले इटालियन कम्पनीले आफूहरूको ४० करोडभन्दा बढी रकम भुक्तानी नदिएको बताए । व्यवसायीले आयोजना निर्माणका विषयमा खानेपानी मन्त्री महेन्द्र यादवलाई जानकारी गराइसकेका छन् । उनीहरूले विश्वराज गुरुङको संयोजकत्वमा ७ सदस्यीय संघर्ष समिति गठन गरेर मेलम्ची साइट कार्यालयमा शनिबार ताला लगाएका थिए । तेस्रो पक्ष संलग्न प्राविधिक टोली बनाएर सुरुङको गुणस्तर जाँच्नुपर्ने उनीहरूको माग छ । संघर्ष समितिका तर्फबाट मेगाटेक हाइड्रो एन्ड इन्फास्ट्रक्चरका कार्यकारी अध्यक्ष इन्जिनियर श्रीराम न्यौपानेले गुणस्तर जाँचका लागि सरकारले तत्काल स्वतन्त्र प्राविधिक टिम गठन गर्नुपर्ने बताए । प्रधानमन्त्री देउवालाई निरीक्षणका क्रममा आयोजनास्थलमै ज्ञापनपत्र बुझाउने सर्तमा व्यवसायीले सोमबार ताला खोलेका थिए । राजधानीमा मन्त्री यादव, व्यवसायी र आयोजनाका कार्यकारी निर्देशक रामचन्द्र देवकोटासहितको छलफलपछि ताला खोल्ने सहमति भएको थियो । मन्त्री यादवसहित छलफल भएको हो, देवकोटाले भने, बिहीबार इटालियन, कम्पनी, परामर्शदाता, व्यवसायीसहित छलफल गर्ने सहमति छ । उनले परामर्शदाताले गुणस्तर जाँच गरेको दाबी गरे । असोजमा राजधानीमा पानी ल्याउने लक्ष्य राखे पनि सम्भावना टर्दै गएको प्राविधिकहरूको भनाइ छ । २७ किमि सुरुङमध्ये करिब २३ सय मिटर निर्माण गर्न बाँकी छ ।"
हुनेखाने बने सुकुम्बासी,"नवलपरासी वर्षा भयो कि मध्यविन्दु नगरपालिका ७ का पूर्णबहादुर बोहरा झस्किन्छन् । ११ वर्षअघि नारायणीले घरबारी बगाएर सुकुम्बासी बनाएको पीडाले उनका आँखा रसाउँछन् । साबिकको कोल्हुवा ७ मा रहेको ३ बिघा उनको जमिन २०६३ भदौ ११ को बाढीले बगाएसँगै उनी सुकुम्बासी बने ।२ छोरा र २ छोरीसहितको परिवार खेती किसानीबाटै पालिएको थियो । एकाएक भदौरे भेलले उनीहरूलाई १० धुर जमिनमा सीमित बनायो । त्यसमै बोहोरा परिवारको जीवन चलिरहेको छ । ३ बिघामा गरेको उखु खेतीबाट उनले वर्षमा ४ लाखसम्म आम्दानी गर्दै आएका थिए । अहिले दैनिकी चलाउनै मुस्किल भएको छ । गाउँमा हुनेखानेमै गनिन्थ्यौं । अहिले आएर सुकुम्बासी भइयो, उनले भने । विस्थापित भएपछि उनी जस्ता धेरैको जीवनयापनमा समस्या छ । त्यो बाढीले यहाँका २५ परिवारलाई सुकुम्बासी बनायो । बाढीले घरबारविहीन भएकालाई आवासको प्रबन्ध त परै जाओस्, राज्यले क्षतिपूर्तिसम्म दिएको छैन ।अहिलेसम्म पुर्जा नपाउँदा धितो राखेर सामान्य व्यवसाय तथा छोराछोरीको पढाइ खर्च जुटाउन नपाउँदा जीवन कष्टकर बनेको स्थानीय देवकी क्षत्री बताउँछिन् । नारायणीले २०५७ मा विस्थापित बनेकाहरू राहत र क्षतिपूर्तिका लागि अझै सरकारी निकाय धाइरहेका छन् । उनीहरूले आफू बसोबास गर्दै आएको जंगलछेउको जमिनको पुर्जा तथा क्षतिपूर्तिको माग गरेका छन् । बाढीबाट विस्थापित परिवारलाई तत्कालीन समयमा प्रतिपरिवार १० धुरका दरले जग्गा उपलब्ध गराइए पनि अहिलेसम्म त्यसको लालपुर्जा दिइएको छैन । २०५७ मा नारायणीमा आएको बाढीबाट विस्थापित भएकामध्ये अहिले १४० परिवार मध्यविन्दु नगरपालिका तम्सरियामा बस्दै आएका छन् । जिल्लामा करिब हजार बढी बाढीपीडित रहेको भूमि अधिकार मञ्चको तथ्यांक छ ।"
पहिरो खसेको खस्यै,"धादिङ पहिरोले रुबीभ्याली ४, हिन्दुङको पूरै बस्ती जोखिममा परेको छ । आइतबार रातिदेखिको अविरल वर्षाले भूकम्पका दिन गएको पहिरो थपिएको हो । पहिरोले रिगा लामाको घर बगाउनुका साथै अन्य ३० घर रहेको ढिस्को चर्काएको छ । ढिस्कोबाट गएको पहिरोले ६० भन्दा बढी घरलाई जोखिममा पारेको छ । ३० घरपरिवारका १३७ जनाले त सोमबार राति नै घर छाडेका छन् । साढे २ वर्षअघिको भूकम्पसँगै आएका २ पहिरोले ९६ घर जनजाति समुदायको बस्ती घेरिएको थियो । वरिपरि आएका दुवै पहिरो यसपालि बस्तीनजिकै पुगेका छन् ।बस्तीमा फोन सम्पर्क नभएपछि माथि रहेको खर्क पुगेर एक युवाले सदरमुकाममा खबर गरेका थिए । पहिरो गएको बस्तीको यथास्थिति बुझ्न सेर्तुङबाट मंगलबार बिहान गएको प्रहरी साँझ मात्रै पुग्ने सम्भावना छ, डीएसपी दीपेन्द्र पन्जियार थारूले बताए । उनका अनुसार मानवीय क्षति नभए पनि त्रासले घरवास छोडेका हुन् ।भूकम्पलगत्तै ५० घरपरिवार सदरमुकाममा विस्थापित भएका छन् । यो बस्ती बस्न योग्य हुनेनहुनेबारे अझै निक्र्योल गरिएको छैन । हामीले भूगर्भविद्हरू पठाएर अध्ययन गरिदिन पटकपटक जिल्ला र केन्द्रमा निवेदन दिए पनि सुनुवाइ भएन, स्थानीय सेतेमान तामाङले बताए । माथिबाट पहिरो खस्छ । तलबाट भासिँदै छ । वर्षाैंदेखि बस्दै आएको घर भूकम्पले ढल्यो । सर्वसाधारण अझै अस्थायी टहरामै छन् । भूकम्पपछि चेकजाँचका लागि गाउँ पुगेको टोलीले हेन्दुङका बासिन्दालाई अन्यत्रै सार्नुपर्छ भनेको थियो ।बस्ती अध्ययन गर्ने वैज्ञानिक आएर हेरफेर गरी बस्ती अन्तै सार्ने सिफारिस गर्छन् रे भन्ने मात्रै सुन्यौं तर हालसम्म कोही आएनन्, वडासचिव इन्द्र काफ्लेले भने । हिन्दुङ गाउँमा ९६ परिवार छन् । त्यसमध्ये २४ परिवारले मात्र पहिलो किस्ताको रकम लिएका छन् । जसमध्ये २ जनाले मात्र घर बनाएका छन् । पहिरोको जोखिम रहेको यहाँका बासिन्दा माथिबाट खसेर छोपिने डरले त्रासमा बसेका छन् ।"
आन्दोलनले परीक्षा हुन सकेन,जिरी प्राविधिक शिक्षालयमा झडपदोलखा सीटीईभीटीअन्तर्गतको जिरी प्राविधिक शिक्षालयमा विद्यार्थी र प्रहरीबीच झडप भएको छ । मंगलबार डिप्लोमा इन एग्रिकल्चरअन्तर्गत फिजिक्स विषयको परीक्षाका क्रममा उत्तरपुस्तिका च्यातिएपछि उत्पन्न परिस्थिति नियन्त्रण गर्न प्रहरीले अश्रुग्यास प्रहार गरेको थियो । प्रहरी नायब उपरीक्षक रामेश्वर कार्कीले विद्यार्थीले शिक्षालयमा ताला लगाउन खोजेपछि रोक्न खोज्दा ढुंगामुढा भएको बताए । परीक्षा सुरु भएको १५ मिनेटमै सीटीईभीटीबाट आएका सुपरिवेक्षक गोविन्द गौतमले परीक्षार्थी रामकृष्ण भण्डारीको कपी खोसेर च्यातेको विद्यार्थीको आरोप छ । भण्डारीले चिट चोरेको भन्दै कपी खोसिएको हो ।
कांग्रेसमा अन्तर्घात गर्नेलाई कारबाही,"रुकुम (कास) स्थानीय तहको निर्वाचनमा पार्टीका आधिकारिक उम्मेदवारलाई हराउन भूमिका खेलेको भन्दै कांग्रेसले पूर्वराज्यमन्त्री तथा सांसद मीठु मल्लसहित २१ जना नेता, कार्यकर्तालाई कारबाही गरेको छ । स्थानीय तहको निर्वाचनपछि त्यसको समीक्षाका लागि बसेको भेलाले ६ जनालाई साधारण सदस्यसमते नरहने गरी पार्टीबाट निष्कासन गरेको छ । १४ जनालाई थप स्पष्टीकरण मागेको छ । स्थानीय तहका उम्मेदवार, क्षेत्रीय कार्यसमिति, भ्रातृ संघ, संगठनका पदाधिकारीसहितको भेलाले जिल्ला सचिव जनककुमार चन्द, जिल्ला कार्यसमिति सदस्य विष्णुप्रकाश खड्का, निर्वाचन क्षेत्र नम्बर १ का सभापति सुरतजंग मल्ल, क्षेत्रीय प्रतिनिधि शिवलाल आचार्य, टेकबहादुर पुन र बालकृष्ण भाटलाई पार्टीबाट निष्कासन गरेको हो ।पार्टीले जिल्ला अनुशासन विभागको सिफारिसमा पहिलो चरणको स्थानीय तह निर्वाचनमा पार्टीको हितविपरीत कार्य गरेको भन्दै गत जेठ ८ गते २५ जनालाई लिखित स्पष्टीकरण सोधेको थियो । स्पष्टीकरण सोधेकामध्ये ४ जनाले मात्रै लिखित स्पष्टीकरण दिएको र त्यो चित्तबुझ्दो भएकाले उनीहरूलाई सफाइ दिएको अनुशासन विभाग संयोजक भीमबहादुर डाँगीले बताए । उनका अनुसार सांसद मल्लको सदस्यता खारेजीका लागि केन्द्रमा सिफारिस गर्ने निर्णय भएको छ भने अन्य ६ जनाको जिल्ला कार्यसमितिले नै सदस्यता खारेज गरिदिएको छ । सांसद मल्लको हकमा जिल्ला पार्टीले साधारण सदस्यता खारेज गर्न नमिल्ने भएकाले केन्द्रमा सिफारिस गरिएको र जिल्लामा पार्टीको सबै भूमिकाबाट निलम्बित गरिएको छ ।थप स्पष्टीकरण सोधिएका १४ जनाले ३ दिनभित्र जिल्ला कार्यसमितिलाई लिखित स्पष्टीकरण दिनुपर्ने छ । उनीहरूको स्पष्टीकरणका आधारमा आवश्यक कारबाही गर्ने निर्णय जिल्ला कार्यसमितिले गरेको छ । सांसद मीठु मल्ल, १ नम्बर क्षेत्रीय सभापति सुरतजंग मल्ल र क्षेत्रीय प्रतिनिधि टेकबहादुर पुनलाई मुसिकोट नगरपालिकाका मेयरका उम्मेदवार महेन्द्र केसीलाई हराउनमा भूमिका खेलेको आरोप लगाइएको छ । यसैगरी जिल्ला सचिव जनक चन्दलाई बाँफिकोट गाउँपालिकाको १० नम्बर वडा अध्यक्षसहितका उम्मेदवारलाई हराएको आरोप छ । यसैगरी क्षेत्रीय प्रतिनिधि शिवलाल आचार्यलाई पार्टीको अनुशासन उल्लंघन तथा चौरजहारी नगरपालिकाका मेयरका उम्मेदवार बलवीर गोसाईंलाई हराउन सहयोगी भएको आरोप छ । क्षेत्रीय प्रतिनिधि बालकृष्ण भाट र जिल्ला कार्यसमिति सदस्य विष्णुप्रकाश खड्काले भने निर्वाचनको मुखैमा पार्टी परित्याग गरेका थिए ।"
वीरगन्जमा स्क्रबटाइफस,"पर्सा (कास) वीरगन्ज महानगरपालिकामा स्क्रबटाइफसका बिरामी फेला परेका छन् । वीरगन्ज१६ की ३१ वर्षीया महिलामा संक्रमण देखिएको हो । यहाँको एड्भान्स अस्पतालमा शनिबार भर्ना भएकी महिला सोमबार उपचारपछि फर्किएको चिकित्सक उदयनारायण सिंहले जानकारी दिए । वीरगन्जका अस्पतालमा स्क्रबटाइफसको उपचारका लागि आएका बिरामी सदरमुकाम बाहिरका तथा अन्य जिल्लाका ग्रामीण भेगका मात्र थिए, उनले भने, वीरगन्जकै घनाबस्तीका बिरामीमा पनि यो रोग देखिएकाले स्क्रबटाइफस गाउँबाट सहरसम्म फैलिएको संकेत गर्छ । जिल्ला जनस्वास्थ्यले हालसम्म रोगको परीक्षण गर्ने किट उपलब्ध नगराउँदा बिरामीले चर्को शुल्क तिरेर ल्याब परीक्षण गराउनुपर्ने बाध्यता अझै हटेको छैन ।"
न्यूनबीजकीकरण गराएर लुट,"१० मारमा उपभोक्ता यो सबै प्रक्रियामा सरकारको राजस्वसँगै सर्वसाधारण सबैभन्दा बढी मारमा परेका छन् । भ्याट, भन्सार अन्त:शुल्कजस्ता कर सबै अन्तिम ग्राहकले तिर्ने हो । उनीहरू कर बुझाइरहेका हुन्छन् तर त्यो रकम सरकारमा नभई व्यापारीको खल्तीमा पुगिरहेको हुन्छ । बिल नपाइने भएकाले कुनै समस्या देखिए साट्न वा मर्मत गर्न पाइरहेका छैनन् । कमसल सामानका कारण कुनै क्षति भएमा क्षतिपूर्ति पाउने सम्भावना पनि रहँदैन । अर्थ मन्त्रालयका राजस्व सचिव शिशिर ढुंगानाले न्यूनबीजकीकरण रोक्न सफ्टवेयरमार्फत कारोबार हेर्ने तयारी भइरहेको बताए । भन्सारमा छुटेको सामानको मूल्य, उसले आन्तरिक राजस्व कार्यालयमा देखाउने विवरण र आयकर प्रयोजनका लागि बुझाउने विवरणलाई सफ्टवेयरमार्फत मिलाएर हेर्ने तयारी भइरहेको छ, उनले भने । व्यवसायी भने यो प्रणाली नै सुधार गर्नुपर्ने बताउँछन् । भन्सारको मूल्यांकन विधि र भन्सार महसुल घटाएर भ्याटलाई राजस्वको मुख्य स्रोत बनाउनुपर्छ, राष्ट्रिय व्यावसायिक पहलका महासचिवसमेत रहेका मालाकारले भने ।"
उपाध्यक्ष मन्त्रिपरिषद्मा रहने,"काठमाडौं संघीय संरचनामा अनुकूल हुने गरी योजना आयोगको पुन:संरचना गर्दा उपाध्यक्ष मन्त्रिपरिषद् बैठकमा समेत उपस्थित हुने गरी प्रस्ताव अघि सारिएको छ । आयोगको पुन:संरचनाका लागि तयार पारिएको विधेयकको मस्यौदा र पहिलेको अध्ययन प्रतिवेदनको सुझावले आयोग उपाध्यक्ष मन्त्रीसरह हुने र उनले मन्त्रिपरिषद् बैठकमा उपस्थित हुन पाउने प्रस्ताव गरिएको हो । युवराज खतिवडा उपाध्यक्ष हुनुअघि नै उक्त पदलाई मन्त्रीसरह बनाउने निर्णय मन्त्रिपरिषद्ले गरिसकेको छ । सदस्यहरू भने राज्यमन्त्रीसरह रहने व्यवस्था गरिसकिएको छ । आवश्यकताअनुसार मन्त्रिपरिषद् बैठकमा पनि उपस्थित हुन पाउने प्रस्ताव अघि सारिएको हो, आयोगका एक अघिकारीले भने, आयोग उपाध्यक्ष र सदस्यहरूले प्रधानमन्त्रीबाट शपथ लिनुपर्ने र प्रधानमन्त्रीमार्फत आयोगले व्यवस्थापिका संसद्मा वार्षिक प्रतिवेदन प्रस्तुत गर्नुपर्ने नयाँ व्यवस्था पनि गरिएको छ । आयोगले आगामी तीन महिनाभित्र सचिवालय तथा आयोगको पुन:संरचना टुंग्याउने निर्णय गरिसकेको छ । योजना आयोगका नवनियुक्त उपध्यक्ष स्वर्णिम वाग्लेको पद बहालीसँगै उनको अध्यक्षतामा बसेको बैठकले तीन महिनाभित्र आयोगको पुन:संरचना टुंग्याउने निर्णय भएको हो । संघीय संरचना अनुकूल हुने गरी तीनै तहका सरकारका योजना प्रक्रिया र तहगत योजनाहरूबीचको अन्तरसम्बन्धको स्वरूप निर्धारण गर्ने, आयोगको निर्णयमा भनिएको छ, साथै विगतमा भएका कार्यहरूलाई विश्लेषण गर्दै योजना आयोग तथा आयोगको सचिवालयको पुन:संरचना तीन महिनाभित्र टुंग्याउने । उपाध्यक्ष वाग्लेका अनुसार आयोगको पुन:संरचनाका लागि विधेयकको मस्यौदा तयार भइसकेको छ । विधेयकबारे कानुन मन्त्रालयसँग राय लिन बाँकी छ । दुई कार्यकाल अघिका योजना आयोगका सदस्य गोविन्द नेपालको संयोजकत्वमा आयोग पुन:संरचनाबारेमा एक अध्ययन प्रतिवेदन तयार भएको छ, वाग्लेले भने, त्यो प्रतिवेदन र संघीय संरचना अनुकूल हुने गरी आयोगको पुन:संरचना गर्न लागेका हौं । ०७२ असारमा प्रतिवेदन तयार पार्दा मुलुक संघीय संरचनामा गइसकेको थिएन । प्रतिवेदनमा संघीयताबारे विस्तृत भने उल्लेख भएन, उनले भने, तर, अन्य विषयहरू उक्त प्रतिवेदनका आधारमा तयार हुनेछन् ।पुरानो प्रतिवेदनको सुझाव : अधिकारका लागि छुट्टै ऐन आयोग र सचिवालयको पुन:संरचनाबारे अध्ययन गर्न गठित कार्यदलका संयोजक गोविन्द नेपालका अनुसार आयोगलाई पूर्ण अधिकारका लागि छुट्टै ऐन जारी गर्नुपर्ने सुझाव दिइएको छ । हाल आयोग गठन तथा कार्यसञ्चालन आदेशमार्फत सञ्चालनमा छ । तर, आयोगले गर्ने कामहरूको जिम्मेवारी तथा जवाफदेहिताका लागि समेत छुट्टै विधेयक जारी हुनुपर्ने सुझाव अध्ययन प्रतिवेदनले दिएको हो । परिवर्तित भूमिका निर्वाहका लागि आयोगको संस्थागत तथा संरचनागत पक्षमा समयोचित परिवर्तन हुनु आवश्यक देखिएको छ, सुझावमा भनिएको छ, राष्ट्रिय योजना आयोगको गठन, कार्यक्षेत्र, कार्य सञ्चालन प्रक्रिया, सचिवालयको गठन तथा सञ्चालन, जवाफदेहिता निर्धारणलगायत विषयका लागि छुट्टै ऐनबाट निर्दिष्ट गर्ने । ऐन नआउन्जेल नेपाल सरकारद्वारा गठन आदेश संशोधन गरी कार्य गराउने व्यवस्था गर्ने । साथै प्राविधिकविशिष्टीकृत अध्ययन केन्द्रहरूको स्थपनासमेत गर्नुपर्ने सुझाव गरिएका छन् । आयोगले बहुक्षेत्रगत राष्ट्रिय योजना तथा नीतिका सम्बन्धमा अध्ययन, अनुसन्धान, विकास र समन्वय गर्न आवश्यक पर्ने प्राविधिकविशिष्टीकृत केन्द्रहरूको स्थापना गर्नुपर्ने प्रतिवेदनमा जनाइएको छ । यसबाहेक अहिलेको संरचनाअनुसार नै आयोगको परिकल्पना गरे पनि पहिलेभन्दा बढी अधिकार सम्पन्न बनाउनुपर्ने सुझाव दिइएको छ । आयोगले ऐनअनुरूप विस्तृत विनियमावली, दिग्दर्शन र निर्देशिकाहरू तर्जुमा गर्न सक्ने व्यवस्था गर्ने, सुझावमा भनिएको छ, अनुगमन तथा मूल्यांकनलाई थप संस्थागत तथा सुदृढ गर्न व्यवस्थापिका संसद्को सुशासन तथा अनुगमन समितिको निर्देशनबमोजिम छुट्टै ऐन तर्जुमा गर्ने । आयोगमा प्रतिनिधित्व गर्ने अधिकारीहरूसम्बन्धी व्यवस्था भने हालकै प्रकृतिको छ ।हाल प्रधानमन्त्रीले अध्यक्षता गर्ने राष्ट्रिय विकास समस्या समाधान समितिलाई राष्ट्रिय विकास परिषद्का रूपमा परिकल्पना गरिएको छ । जसमा प्रधानमन्त्री अध्यक्ष, उपाध्यक्षमा आयोग उपाध्यक्ष र प्रदेश सरकारका प्रमुखहरू सदस्यसहित विभिन्न मन्त्रालय र निकायका अधिकारीहरूको प्रतिनिधित्वको व्यवस्था गरिएको छ । अध्ययन प्रतिवेदनमा उल्लेखित विषयहरू पनि हामीले समेटेका छौं, आयोग उपाध्यक्ष वाग्लेले भने, कानुनी राय लिइसकेपछि विधेयक छलफलमा बाहिर ल्याउनेछौं ।"
सरकारको थिंकट्यांक,"समग्र मुलुकको एकीकृत योजना र उक्त योजनाका लागि आवश्यक स्रोतबारे सरकारलाई सुझाव दिने निकाय नै राष्ट्रिय योजना आयोग हो । आवधिक योजना बनाउने काम आयोगले गर्छ । खासगरी आर्थिक विकासलाई केन्द्रमा राखेर योजना बनाउने र स्रोतको पहिचान गर्ने काम आयोगले गर्छ । बजेट सार्वजनिक हुनुपूर्व रकमको स्रोत र खर्च गर्ने सीमा निर्धारणको काम यही आयोगले गरिरहेको छ । बजेट आइसकेपछि विकास निर्माण, बजेट, नीति तथा कार्यक्रमहरूको विषयमा अनुगमन, मूल्यांकन र समीक्षा गरी सरकारलाई सुझाव पनि पेस गर्छ । आयोग मातहतको केन्द्रीय तथ्यांक विभागले भने आयोगका काम कारबाहीलाई सघाउ पुर्याउन विभिन्न विषयमा सर्वेक्षणको काम गर्छ ।हालको व्यवस्थाअनुसार आयोगमा प्रधानमन्त्री अध्यक्ष, पूर्णकालीन रूपमा काम गर्ने गरी सरकारले नियुक्त गरेको व्यक्ति उपाध्यक्ष, आठजना सदस्य र सरकारका एकजना सचिव सदस्य सचिव रहने व्यवस्था छ । मुख्य सचिव र अर्थ सचिव आयोगका पदेन सदस्य हुन्छन् । योजनाबद्ध रूपमा विकास निर्माणका कार्यक्रम सुरु गर्ने भनेपछि २०१३ मा योजना आयोगको अवधारणा सुरु भएको हो । समयसमयमा आयोगको काम, कर्तव्य र अधिकारबारे परिवर्तन गर्ने गरिएको आयोगलाई विभिन्न हिसाबले पटकपटक सुधार गरिएको छ । मुलुक संघीय संरचनामा गइसकेको हुनाले आयोगलाई पनि सोही संरचनामा ढाल्न पुन: पुन:संरचनाको गृहकार्य सुरु भएको हो ।"
सामसङको ग्यालेक्सी जे ७ नेपाली बजारमा,"काठमाडौं (कास) सामसुङ इलेक्ट्रोनिक्सले हालै सामसुङ ग्यालेक्सी जे ७ म्याक्स मोबाइल नेपाली बजारमा भित्र्याएको छ । स्मार्ट फोन जे सिरिज अब उत्कृष्ट विशेषताहरूले सुसज्जित भई जे ७ म्याक्सका रूपमा प्रस्तुत गरिएको जारी विज्ञप्तिमा छ । यसमा फिंगरप्रिन्ट सेन्सर र फेस रिकग्निसन, उच्च कार्यक्षमताका लागि ४ जीबी र्याम तथा ३२ जीबी मेमोरी तथा अन्य उत्कृष्ट विशेषता रहेको कम्पनीले जनाएको छ । सामसङका अनुसार यसमा १३ एम्पीको फ्रन्ट क्यामरा र फ्ल्यास, एफ १९ को लेन्स र ब्याक क्यामरामा एफ १७ लेन्सको साथै फ्ल्यास पनि रहेको छ । हालको अफरअन्तर्गत जे ७ म्याक्स सेट मात्र २८ हजार २ सय ९० रुपैयाँमा मा खरिद गर्न सकिने कम्पनीले जनाएको छ ।"
धादिङको दुग्धजन्य उत्पादन चीन निर्यात,"सोमदाङ (धादिङ) धादिङको उत्तरी क्षेत्रमा उत्पादित दुग्धजन्य वस्तु चिनियाँ बजारमा निर्यात हुने गरेको छ । यहाँका किसानले उत्पादन गरेका चौंरीको घिउ, दूध र चिज छिमेकी देशको केरुङमा पैठारी हुने गरेका हो । तिप्लिङ, सेर्तुङ र लापाका स्थानीयले चौरीपालन गरी घिउ, दूध र चिज बनाउने गरेका छन् । उनीहरूले दूधबाट विभिन्न परिकार बनाई चीन पठाउने गरेका हुन् । यसबाट स्थानीयस्तरमा रोजगारी दिएको र आर्थिक रूपमा सबल बनाएको छ । त्यहाँका किसानहरूले खर्कमा डेरी उद्योग सञ्चालन गर्दा राम्रो मूल्यमा दूध बिक्री हुन थालेपछि उनीहरूको आकर्षण बढेको बताउँछन्। स्थानीय आइतीमाया तमाङले भनिन्, डेरी उद्योग खुलेपछि चौरीपालक किसानालाई राम्रो फाइदा हुन थालेको छ । उद्योग सञ्चालक किसानले मासिक ३ देखि ६ लाख रुपैयाँसम्म आम्दानी गर्न थालेको उनीहरूको भनाइ छ । तिप्लिङका युवा दिनेश घलेले ३५ चौंरी पालेका छन् । उनले चौरी पालेर दुग्धजन्य उत्पादन रसुवाबाट चीनको व्यापारिक केन्द्र केरुङ पठाउने गरेको सुनाए । उनले मासिक ५० देखि ८० हजार रुपैयाँ कमाउने गरेका छन् । तिप्लिङमा चौरीको दूधबाट बनाइएका छुर्पी, घिउ र चिज नेपाली ठेकेदारले चीन निर्यात गर्दै आएका छन् । जिल्लाका उत्तरी भेकमा चौंरीपालन पेसाप्रति आकर्षण बढाउन र आर्थिक उपार्जन गर्न चरन खर्कको विकास कार्यक्रम लागू गरिएको छ । जिल्ला पशु सेवा कार्यालयअन्तर्गत पशु आहार विकास कार्यक्रमले तिप्लिङका चौंरी गोठालालाई गोठको सुधार, चरन र खर्क विकाससँगै चौंरीबाट लिन सकिने आम्दानीका स्रोतबारे तालिम प्रदान गरेको छ । जिल्लामा करिब ५४ चौंरी गोठमा ३ सय चौंरीहरू रहेका छन् ।"
सिप्रदी अर्थ मुभर्सको मोबाइल सर्भिस,काठमाडौं (कास) सिप्रदी अर्थ मुभर्सले मोबाइल सर्भिस भ्यान सञ्चालनमा ल्याएको छ । सिप्रदीका प्रमुख कार्यकारी अधिकृत राजनबाबु श्रेष्ठ र टाटा हिटाचीका सिनियर जनरल म्यानेजर हेमन्त माथुरले संयुक्त रूपमा सोमबार उक्त उक्त भ्यान सञ्चालनमा ल्याएको जारी विज्ञप्तिमा उल्लेख छ । कम्पनीका अनुसार यो सर्भिस भ्यानले टाटाका हिटाचीका ग्राहकलाई छिटो र छरितो सेवा प्रदान गर्नुका साथै स्पेयर पार्टस तत्कालै उपलब्ध गराउनेछ ।
साओमीद्वारा फोनमा नि:शुल्क बिमा,"काठमाडौं (कास) साओमी कम्पनीले उपभोक्ताको हितलाई मध्यनजर राख्दै नेपालमा पहिलोपटक हरेक स्मार्ट मोबाइल फोनमा नि:शुल्क बिमा नीति ल्याएको छ । जसअन्तर्गत मोबाइल चोरी भएमा, मोबाइलको भौतिक क्षति भएमा, दुर्घटनामा परी क्षति भएमा ग्राहकले कम्पनीमा दाबी गर्न सक्ने जारी विज्ञप्तिमा उल्लेख छ । कम्पनीका अनुसार यसमा केही सर्तहरूसमेत लागू गरिएको छ ।"
वर्लपुलको नयाँ वाटर प्युरिफायर,"काठमाडौं (कास) वर्लपुलले नयाँ वाटर प्युरिफायर, युरोपेली वासिङ मेसिन र फ्रिजहरू नेपाली बजारमा ल्याएको छ । नयाँ मोडलमा उपलब्ध गरेको प्युराट्रोन वाटर प्युरिफायर एउटा विशिष्ट इलेक्ट्रो एडसप्र्सन टेक्नोलजी (ईएटी) ले सुसज्जित रहेको र पानीमा रहेका आवश्यक पोषक तत्त्वहरू कायमै राखी अशुद्धताहरू हटाउने जारी विज्ञप्तिमा उल्लेख छ । कम्पनीका अनुसार यसको प्रमुख विशेषतमध्ये प्रशोधनको क्रममा पानी खेर जाँदैन ।"
यामाहाको एफजी २५ भित्रिँदै,काठमाडौं (कास) एमएडब्लू इन्टरप्राइजेजले केही दिनमै नेपालमा यामाहा एफजी २५ लन्च गर्ने भएको छ । आफ्नो भेरियन्टमा २५० सीसीको मोटरसाइकलको अभावलाई परिपूर्ति गर्दै जापानी अटोमोबाइल कम्पनी यामाहाले यसै वर्षको सुरुमा भारतमा नेकेड स्ट्रिट फाइटर एफजी २५ लन्च गरेको कम्पनीले जनाएको छ । एफजी २५ को आगमनले यामाहाको पर्फमेन्स स्पेस पूर्ण हुने दाबी गरिएको छ ।
स्ट्यान्डर्ड चार्टर्डलाई अवार्ड,"काठमाडौं (कास) स्ट्यान्डर्ड चार्टर्ड बैंकले एसिया बेस्ट इम्प्लोयर ब्रान्ड अवार्ड २०१७ सम्मान पाएको छ । बैंकले यो सम्मान सिंगापुरमा हालै आयोजित अवार्डको आठौं संस्करणमा प्राप्त गरेको जारी विज्ञप्तिमा उल्लेख छ । इम्प्लोयर ब्रान्डिङ इन्स्टिच्युट (ईबीआई), वल्र्ड एचआरडी कंग्रेस र रणनीतिक साझेदारद्वारा हरेक वर्ष प्रदान गरिन्छ ।"
अडानद्वारा रक्तदान कार्यक्रम,"काठमाडौं (कास) लेखापरीक्षकहरूको छाता संगठन नेपाल अडिटर्स एसोसिएसन (अडान) ले आफ्नो १२ औं स्थापना दिवसका अवसरमा उपत्यकामा रक्तदान र सेमिनार कार्यक्रमको आयोजना गरेको छ । रक्तदान कार्यक्रममा ६५ जनाले रगत दान गरेको जारी विज्ञप्तिमा छ । त्यस्तै देशभर विराटनगर, पोखरा, नेपालगन्ज, धनगढी, काभ्रे, भैरहवा, सप्तरी, सिरहा, सिन्धुली, धनुषालगायत ३४ जिल्लामा तालिम तथा विभिन्न रचनात्मक क्रियाकलापहरूसहित अडान डे मनाएको छ ।"
जापानीको परिश्रम रहस्य इकिगाई,"काठमाडौं जापानीहरू लामो समयसम्म अनुशासित भई काम गर्न सक्नु र दीर्घजीवी हुनुको रहस्य त्यहाँको मौलिक इकिगाई अवधारणाको प्रयोग गर्नु रहेको विभिन्न अनुसन्धानहरूले देखाएका छन् । अनुसन्धानकर्मीहरूका अनुसार त्यहाँका कामदारहरूलाई आफ्नो कामप्रति उत्प्रेरणा जगाउने अति प्राचीन यस्तो अवधारणा फलदायी देखिएको छ । बीबीसी डट कम को क्यापिटल स्तम्भमा युकारी मित्सुहासीले इकिगाई को यो अवधारणाबारे बेलिविस्तार लगाएका छन् । ठूला सहरहरूमा खटिने जापानी कामदारले राज्यद्वारा परिभाषित सुसीजुमे भनिने एउटा असाधारण कार्य दिवसबाट गुज्रिनुपरेको हुन्छ । सुसी अर्थात् चामललाई खाँदेर बनाइएको प्याकजस्तै जापानी कामदारहरू आफ्नो दिनचर्या भीडभाडयुक्त ट्रेनको डब्बामा गर्छन् । भीडमा उभिएर यात्रा गर्नुपर्ने भएकाले कामदारका अघिल्ला दिनका तनावहरू त्यहाँ न्यूनीकरण हुन्न वा गर्न सकिन्न । किनभने जापानको काम संस्कृतिले अधिकांश कामदारलाई कार्यालयमा लामो समयसम्म खटिनुपर्ने निश्चितै छ । त्यहाँको कठोर नियमद्वारा पनि तिनीहरू बाँधिनु नै पर्छ । लामो समयसम्म अनुशासित भई धेरै काम गर्नु असाधारण त हुँदै हो, मध्य रातको अन्तिम रेलमा मानिसले खचाखच भीडमा यात्रा गर्नु झनै कष्टकर हो । यस्तो अवस्थामा कामदारको थकान र तनाव बढ्ने निश्चितै हुन्छ । यसलाई तिनीहरूले कसरी व्यवस्थापन गर्छन् भन्ने कुरो महत्त्वपूर्ण छ । सधैं फ्रेस भई कामदारले लामो समय कसरी काम गरिरहेको सम्बन्धमा अनुसन्धान गर्दा इकिगाई को रहस्य खुलेको हो । धेरे कामदारले यसैलाई जीवनमा प्रयोग गरेकाले आफ्नो व्यस्त दिनचर्याको सफल व्यवस्थापन हाँसीखुसी गर्ने गरेको पाइएको छ । मित्सुहासी लेख्छन्, वास्तवमै इकिगाई को कुनै प्रत्यक्ष अंग्रेजी अनुवाद छैन । तर, यो एउटा यस्तो शब्द हो, जुन अति व्यस्त कामदारलाई जीवित रहनका लागि खुसीको प्रतीक बन्ने गरेको छ । मूलत: इकिगाई कै कारण जापानी कामदारहरू हरेक दिन बिहानै उठ्न पनि सकेका हुन् र समयमै काममा जाने गरेका हुन् । इकिगाई ले कामदारलाई कम्पनीले उसलाई किन जागिरमा राखेको हो, उसले किन कामलाई मन पराएको हो, उसको लक्ष्य के हो, केका लागि ऊ खटिइरहेको हो, जीवनको लक्ष्य के हो, विश्वको आवश्यकता के हो जस्ता विषयहरू आत्मसात् गर्न सहज बनाइदिने गरेको छ । अर्थात् यी कुराहरूले कामदारलाई सधैं उत्प्रेरित गरिरहेको हुन्छ । त्यसैले तिनीहरू राति अबेरसम्म खटिए पनि बिहानै उठ्ने गर्छन् ।पश्चिमा मुलुकका मानिसहरू जो इकिगाई को अवधारणसँग बढी परिचित छन्, तिनीहरूले यसलाई गणितमा प्रयोग हुने एउटा चित्रसँग जोडिएको विषयवस्तु ठान्छन् । तिनीहरूका अनुसार तपाईंले कसलाई प्रेम गर्नुहुन्छ,, तपाई किन राम्रो हुनुहुन्छ, विश्वको आवश्यकता के हो र तपाईंका लागि भुक्तानी किन गरिँदै छ भन्नेसँग जोडिएकाले इकिगाई गर्नु अति व्यस्त जीवनका लागि अपरिहार्य विषय हो । तर, जापानीको विचारमा भने यो अलिक फरक छ । तिनीहरूको बुझाइ कसैको इकिगाई आम्दानीसँग जोडिएको विषयवस्तु होइन भन्ने छ । जापानीहरू भन्छन्, इकिगाई पूर्णत: जीवन आनन्दसँग जोडिएको विषय हो ।सन् २०१० मा केन्द्रीय अनुसन्धान सेवाद्वारा दुई हजार जापानी पुरुष र महिलामाथि गरिएको सर्वेक्षणमा मात्र ३१ प्रतिशित सहभागीले आफ्नो कार्यलाई सफल बनाउन इकिगाई जीवनमा आवश्यक रहेको बताएका छन् । यसले के देखाउँछ भने निश्चित रूपमा अपेक्षा गरे जस्तो यो सीमित छैन । सन् २००१ मा इकिगाई बारे सार्वजनिक गरिएको अनुसन्धान प्रतिवेदनका सहलेखकसमेत रहेका टोकियो इवा विश्वविद्यालयका प्राध्यापक तथा निदानात्मक मनोचिकित्सक अकिहिरो हासेगावाले जापानी भाषामा हरेक दिनको अंशका रूपमा इकिगाई लाई जोड्ने प्रयास गरेका थिए । प्रतिवेदनमा इकिगाई दुइटा शब्दहरू इकी (जसको अर्थ जीवन) र गाई (मूल्य या धन) मिलेर बनेको उल्लेख गरिएको छ । यसरी इकिगाई भनेको जीवन नामक धन (जीवनधन) भनेर बुझ्न सकिन्छ । हासेगावाका अनुसार इकिगाई शब्दको उत्पत्ति हेइअन समय (७९४ देखि ११८५) सम्मलाई मानिन्छ । गाई शब्द काई (जापानीमा सेल) सँग जोडिएको छ । जुन अत्यधिक मूल्यवान् मानिएको थियो । त्यसैबाट एउटा शब्दका रूपमा प्रचलनमा ल्याइएको हो, जसको अर्थ जीवनको मूल्य भनेर उनले आफ्नो धारणा स्पष्ट पारेका छन् । इकिगाई एउटा व्यापक अवधारणा हो, जसमा जीवनमा यस्तो मूल्यहरूलाई समावेश गरिएको हुन्छ, जसबारे जो कोहीले पनि सोच्न र विचार गर्न सक्छन् । जापानमा कयौं किताब इकिगाई प्रति समर्पित रहेको पाइन्छ । तर, विशेष रूपमा सन् १९६६ मा प्रकाशित इकिगाईनीसुुट (इकिगाईबारे) प्रमुख रहेको छ । पुस्तकका लेखक मनोचिकित्सक मिको कामियाका अनुसार एउटा शब्दका रूपमा इकिगाई खुसी जस्तै हो तर यसको अति सूक्ष्मताभित्रै सूक्ष्म फरकपना रहेको छ । उनले भनेका छन्, दु:खी भएकै अवस्थामा पनि इकिगाई ले के मानिसलाई आफ्नो भविष्यका लागि तत्पर रहन अनुमति प्रदान गर्छ ? हासेगावाले यसलाई जीवनकाल र दैनिकी दुवैसँग सम्बन्धित रहेको अंग्रेजीमा बुझ्न सकिने संकेत गरेका छन् । जीवनका उद्देश्यका रूपमा इकिगाईको अनुवाद धेरै विस्तृत रहेको उनको ठम्याइ छ । उनी भन्छन्, तर, जापानमा हामीसँग जिन्सेई (जसको अर्थ जीवनकाल) र सेकेत्सु (जसको अर्थ दैनिक जीवन) नै हो । अनुसन्धानका क्रममा जापानीहरूले दैनिक जीवनमा थोरै भए पनि खुसीको योग पूरा गर्ने प्रयास गर्नुले तिनीहरू जीवनलाई पूरै सार्थक बनाउनु जस्तै भएको मान्यता राखेको पाइएको छ । जापानको स्वास्थ्य, श्रम तथा कल्याण मन्त्रालयका अनुसार विश्वमा सबैभन्दा लामो समयसम्म बाँच्ने नागरिक जापानमै छन्, महिला ८७ वर्ष र पुरुष ८१ वर्ष । के इकिगाई को अवधारणाले मानिसको दीर्घायुमा योगदान गरेको छ त ? यो प्रश्नको उत्तर खोतल्ने प्रयास लेखक ड्या ब्युटेनरले गरेका छन् । उनले ब्लु जोन को खोज गर्दै पूरै विश्वमा लामो समयसम्म बाँच्नका लागि इकिगाईले सहयोग गर्ने गरेको निष्कर्ष निकालेका छन् । उनले यसका लागि जापानको अति सुदूर क्षेत्रका मानिसबारे खोजिनिती गरेका थिए । दुर्गम प्रायद्वीप लोकिनावालाई आफ्नो अध्ययनको विषयवस्तु उनले बनाएका थिए । त्यहाँ शब्ताब्दीयौंदेखि स्थानीय बासिन्दाले अनौठो आहार व्यवहारले दीर्घायु रहेको उनले पाएका थिए, त्यसमा इकिगाई को अहम् भूमिका रहेको आफूले पाएको ब्युटेनरले बताएका छन् । मानव अधिकार परामर्शदाता कम्पनी जिनजई केन्क्युसो का प्रमुख कार्यकारी अधिकृत तोसिमित्सु सोवाले भन्छन्, एउटा यस्तो संस्कृति जहाँ व्यक्तिको मूल्य र मान्यता फरकफरक हुन पुग्छ, जापानी श्रमिक त्यस्ताका लागि उदाहरणीय हुन सक्छन् । प्रोबिटी ग्लोबर सर्च सीईओ युको ताकातोका अनुसार इकिगाई अपनाएका धेरै योग्य कामदारमध्ये सबैमा एउटा कुरा समान रहेका छन्, त्यो हो तिनीहरू सबै कुनै न कुनै रूपमा प्रेरित रहेका हुन्छन् र काम गर्नका लागि जोसिला पनि । यदि तपार्इं एउटा कम्पनी सुरु गर्न चाहनुहुन्छ तर तपाईंलाई आफ्नो लगानी डुब्ने खतरा लाग्छ भने पहिले त्यो काम गरेकासँग भेटेर तिनीहरूको अनुभवबाट केही सिक्नैपर्छ, ताकातो भन्छन्, यसले तपाईमा आत्मविश्वास ल्याउँछ र तपाईं पनि त्यो काम सजिलै गर्न सक्ने अवस्थामा पुग्नुहुनेछ ।अन्त्यमा इकिगाई दर्शनका प्रमुख सिद्धान्तहरूलाई लागू गर्न कठिन हुने र लामो समयसम्म काम गर्न नसकिने जस्तो सोच राख्नुहुन्न । झन्डै एक चौथाइ जापानी कर्मचारी एक महिनामा ८० घण्टाभन्दा बढी समय काम गर्छन् । अर्थात् दु:खद परिणामका साथ काम गर्छन् । कारोसीको घटनाले त्यस्तै दु:खद परिणाम जापानमा निम्त्याएको थियो । बीबीसीका अनुसार ओभरटाइम काम गर्दा एक वर्षमै दुई हजारको कारोसीमा मृत्यु भएको थियो । इकिगाई ले कामको अतिव्यस्ताको बीच कामदारलाई उसको जीवनमा फरक खालको महसुस गर्न उद्वेलित गर्छ, कामको व्यवस्थापन गर्न पनि यसले सहयोग पुर्याउँछ । व्यवस्थापन विषयका प्राध्यापक एडमम ग्रान्टले आफ्नो एउटा अनुसन्धानमा मानिसले जुन काम गरिरहेको छ, त्यो अरूको भलोका लागि भइरहेको ठानेमा त्यसले धेरै फाइदा पुग्ने बताएका छन् । त्यसैले विज्ञहरूले इकिगाई मा विविधता ल्याउन कामदार, कर्मचारीलाई सुझाएका छन् । (एजेन्सीहरू)"
चीनबाट नेपाल आउने जहाज भारतभन्दा दोब्बर,"काठमाडौं नेपालका लागि अन्तर्राष्ट्रिय उडानतर्फ चीनले भारतलाई दोब्बरले उछिनेको छ । चीनमा आन्तरिक उडान भर्दै आएको तिब्बत एयरलाइन्सले मंगलबारदेखि छेन्दुकाठमाडौंछेन्दु सीधा उडान सुरु गरेपछि काठमाडौंका लागि उडान भर्ने चिनियाँ विमानको संख्या ६ पुगेको हो । यसैगरी भारतबाट आउने हालसम्म ३ वटा मात्रै छन् । हाल चीनको ल्हासा र छेन्दुबाट दैनिक एयर चाइना, कन्मिङबाट चाइना इस्टर्न, ग्वाङजाउबाट चाइना साउदर्न, ल्हासा र छेन्दुबाट सिचुअवान र हङकङबाट ड्रयागनसहित ५ वटाले उडान भर्दै आएका थिए । मंगलबारदेखि छेन्दुबाट तिब्बत एयरले उडान सुरु गरेपछि अब काठमाडौंमा ६ चिनियाँ ध्वजाबाहक जहाज पुगेका छन् । यता भारतको कोलकाता र नयाँदिल्लीबाट एयर इन्डिया, दिल्लीबाट इन्डिगो र मुम्बई तथा दिल्लीबाट जेट एयरवेजले उडान भर्दै आएका छन् । भारतको तुलनामा चिनियाँ विमानको संख्या बढ्नु रहस्य र चासोको विषय हो, काठमाडौंस्थित एक चिनियाँ एयरलाइन्ससँग आबद्ध कर्मचारीले भने ।मंगलबारदेखि उडान थालेको तिब्बत एयरलाइन्सले असार ५ मा आधारभूत प्रामाणिक उडान (टेस्ट फ्लाइट) गरेको थियो । यसले सातामा चार दिन (सोम, मंगल, बिही र शनिबार) उडान भर्ने आधिकारिक बिक्रेता हिमालय एयरलाइन्सले जनाएको छ । यसले काठमाडौंका लागि १ सय २८ सिट क्षमताको एयरबस ३१९ उडाउने भएको हो ।"
नेपाली धावकको सपना अधुरै,"लन्डन विश्व एथलेटिक्स च्याम्पियनसिप अन्तर्गत म्याराथनमा प्रतिस्पर्धा गर्न लन्डन आएका नेपाली धावक भूमिराज राईको कीर्तिमान राख्ने लक्ष्यमा विराम लागेको छ । आइतबार म्याराथन (४२१९५ किमी) मा दौड्ने क्रममा घाइते भएपछि उनले बीचैमा दौड छाड्नुपरेको थियो ।करिब ३७ किमी पार गरिरहँदा दुवै खुट्टामा फोका आएर हिँड्नै नसक्ने अवस्थामा पुगेपछि उनलाई स्वयंसेवकले ह्विलचेयरमा राखेर उपचार गराउन लैजानुपरेको थियो । जुन उद्देश्य लिएर आएको थिएँ, त्यो पूरा गर्न नपाउँदा निरास छु, भूमिराजल भने, भाग्यले साथ दिएको भए २ घण्टा १६ मिनेटमा दौड पार गर्ने स्थितिमा थिएँ । जुत्तामोजाको खराबीले एक्कासि फोका उठेको उनले सुनाए । धेरै पुरानो पनि होइन । हङकङ म्याराथनमा दौड्दा किनेको जुत्ता लगाएको थिएँ, उनले स्मरण गरे, ३ किमी पुगेपछि अलिअलि दुख्न थालेको महसुस भयो । पछि पीडा झन् बढ्दै गएर हिँड्नै नसक्ने स्थितिमा पुगें ।२८ वर्षीय भूमिको व्यक्तिगत उत्कृष्ट टाइमिङ २ घण्टा २० मिनेट ४४ सेकेन्डको छ । २ घण्टा १९ मिनेटमुनि बनाउन राख्न सकेको भए उनी ओलम्पिक प्रतिस्पर्धाका लागि योग्य हुने थिए । भूमिसँगै आएका नेपाल एथलेटिक्स संघका महासचिव सुनील राजवंशीले सहभागी विश्वका ९९ खेलाडीमध्ये २९ जनाले दौड बीचमै छाड्ने स्थिति आएको बताउँदै भने, यस्तो आश्चर्यजनक घटना बिरलै हुने गर्छ । रुट पनि बांगोटिंगो रहेछ । भूमिलाई जुत्ताले पनि साथ दिएन ।पाँचपल्टका राष्ट्रिय च्याम्पियन भूमि ९ वर्षयता नेपाल पुलिस क्लबसँग आबद्ध छन् । स्वदेशमा राजनीतिक खिचातानीका कारण खेलाडीले सोचेजस्तो प्रदर्शन गर्न नपाएको उनको गुनासो छ । उनीहरूको सम्मानमा लन्डनका युवात्रय सिद्धार्थविक्रम क्षेत्री, सन्तोष राई र विरेन खड्काले स्वागत तथा सम्मान कार्यक्रम गरेका थिए ।"
इङलिस क्रिकेटमा नयाँ सुरुआत,"लन्डन इङलिस क्रिकेट टिम कप्तानका रूपमा पहिलो टेस्ट सिरिज जितेयता जोए रुटले मंगलबार विश्वास पोखेका छन् अब नयाँ सुरुआतसँगै केही राम्रो हुनेछ । उनलाई यो सुखद सुरुआत दिलाउने मुख्य खेलाडी रहे, अलराउन्डर मोइन अली । उनकै उत्कृष्ट प्रदर्शन मदतमा इङल्यान्ड टिम दक्षिण अफ्रिकाविरुद्धको चार टेस्ट सिरिजमा ३१ ले विजयी रह्यो । अन्तिम टेस्टमा इङल्यान्डको जितअन्तर थियो, १ सय ७७ रन । ओल्ड ट्राफोर्डमा चौथो दिनमै प्राप्त यस जितमा मोइनले जादुयी स्पिन बलिङ गरे । उनले त्यस इनिङ्समा ६९ रन खर्चेर ५ विकेट लिएका थिए । यति मात्र होइन, पूरा सिरिजभर उनी ब्याट र बलबाट खुबै चम्के । उनको प्रदर्शन पनि अनुपम थियो । बिरलै देख्न पाइने । मोइनले एकै सिरिजमा २५ विकेट लिए अनि २ सय ५० रनभन्दा बढी प्रहार गरे । यस्तै उपलब्धि सन् १९८१ र १९८५ को एसेज सिरिजमा इयान बोथमले मात्र प्राप्त गरेका थिए । चौथो टेस्टमा दक्षिण अफ्रिकालाई २ सय २ रनमा अलआउट पारेपछि रुटले मानेका छन्, यसक्रम कसरी टिमको नेतृत्व गर्ने हो, त्यो धेरै जानियो । एलिस्टर कुकयता उनी नेतृत्वमा छन् । यस्तोमा वेस्ट इन्डिजविरुद्ध अर्को साता हुने टेस्ट सिरिजका लागि इङलिस टिम उत्साही छ । एसेज सिरिजका लागि पनि यस्तै स्थिति हुनेमा टिमको विश्वास बढेको छ । यो सिजन राम्रो सुरुआत हाम्रा लागि निकै आवश्यक थियो, रुटले भने । सिरिज जितले इङल्यान्ड टेस्ट वरीयतामा अस्ट्ेरलियालाई उछिनेर तेस्रोमा पुगेको छ । अहिले प्राप्त जित दक्षिण अफ्रिकामाथि सन् १९९८ यताकै पहिलो हो । दक्षिण अफ्रिकाविरुद्धको सिरिज हाम्रा लागि सुखद रह्यो । सिरिजमा हामीले केही खराब पनि खेल्यौं । तर कप्तानका रूपमा टिमले जसरी खेल्यो, त्यो राम्रो रहेको मान्छु । मलाई विश्वास छ, यो नयाँ सुरुआत हुनेछ, रुटले भने, टिमले राम्रो स्वरूप लिन समय लिन्छ । हामी मानसिक रूपमा पनि बलियो हुनुपर्ने रहेछ ।इङलिस टिमका लागि सिरिजमा जहाँ खुसी आयो, त्यहीं दक्षिण अफ्रिकाका लागि खराब दिन रह्यो । पछिल्लो ९ वर्षमा दक्षिण अफ्रिकाले टेस्ट सिरिज गुमाएको यो दोस्रोपल्ट हो । यसअघि दक्षिण अफ्रिकाले इङल्यान्डमै च्याम्पियन्स ट्रफीमा पनि राम्रो गर्न सकेको थिएन । यस्तोमा अब दक्षिण अफ्रिकी प्रशिक्षक रसेल डोमिन्गोले आफ्नो पद गुमाउने निश्चितजस्तै छ । सम्भवत: उनको स्थान लिने छन्, ओटिस गिब्सनले ।दक्षिण अफ्रिकी कप्तान फाफ डु प्लेसिस मान्छन्, हामीले यो सिरिजबाट सिक्नैपर्छ । हामीले इङलिस खेलाडीलाई चुनौतीका लागि दाबी पेस गरेका थियौं, उनीहरूले सटिक उत्तर दिए । हामीले पक्कै पनि टेस्ट सिरिज गुमायौं तर यसलाई लिएर निकै निरास हुनुपर्ने स्थिति पनि छैन । आफ्नो प्रदर्शनलाई लिएर हामीले इमान्दारीपूर्वक सोच्नुपर्छ । उनको यो दाबीका बावजुद दक्षिण अफ्रिकी मिडियाले भने टिमको खराब प्रदर्शनलाई लिएर खुबै आलोचना गरेका छन् । द गार्डियन"
आयोजक नमुना विजेता,काठमाडौं (कास) आयोजक नमुना युवा क्लबले गाईजात्राको अवसरमा आयोजित १४ औं दिनेश स्मृति मैत्रीपूर्ण फुटबलको उपाधि जितेको छ । नमुनाले मंगलबार गोदावरीमा भएको फाइनलमा डिपो एफसीलाई टाइब्रेकरमा ५४ ले हरायो । विजेताले १५ हजार र उपविजेताले ७ हजार ५ सय रुपैयाँ पुरस्कार पाए । विजेताका रिपु भुलन उत्कृष्ट खेलाडी र विवेक सिलवाल उत्कृष्ट गोलरक्षक भए । दुवैले एट्स कम्पनीबाट उपहार पाए ।
गुरु गणेश विजयी,काठमाडौं (कास) गुरु गणेश टिम प्रथम चावहिल कप खुला सिक्स ए साइड फुटबलमा मंगलबार क्वाटरफाइनल पुगेको छ । नील मगर र तेज गुरुङको २२ गोलमा गुरु गणेशले एक्सेल एफसीलाई ५० ले हरायो । विजेताबाट सुमन लामाले एक गोल थपे । दक्षिणढोका पनि क्लब मोसेसलाई टाइब्रेकरमा ३२ ले हराउँदै क्वाटरफाइनल पुग्यो । साइपाल एकेडेमीले नेचर एफसीमाथि ३२ को जित पायो ।
नवप्रयास सेमिफाइनलमा,ताप्लेजुङ दुई पाहुना टोलीलाई पन्छाउँदै ताप्लेजुङको नवप्रयास युथ क्लब पाथीभरा गोल्डकप फुटबलको सेमिफाइनल पुगेको छ । मंगलबार नवप्रयासले मोरङको पथरी स्पोर्टिङ क्लबलाई २० ले हरायो । पहिलो हाफ गोलरहित बन्दा खेलको ५४ आंै मिनेटमा पेनाल्टीबाट नवप्रयासले गोलको खाता खालेको हो । कप्तान रमेश राईले पेनाल्टीमा गोल गरे । बल लिएर अगाडि बढेका नवप्रयासका दिपेश आङबुहाङलाई पथरीका गोलरक्षक अर्जुन बस्नेतले लडाएपछि रेफ्रीले पेनाल्टीको अवसर दिएका थिए । दोस्रो गोल ८१ औं मिनेटमा भएको थियो । निराजन गुरुङले गोलरक्षक अघि बढेको मौका छोप्दै निराजनले पेनाल्टी बक्स छेउबाट गोल गरेका थिए । म्यान अफ द म्याच निराजन भए । पथरीबाट मनाङ मस्र्याङदीका दीपक राई लगायतका खेलाडी मैदान उत्रिएका थिए । यसअघि नवप्रयासले पहिलो खेलमा इलामलाई हराएको थियो । बुधबार झापाका दुई टिम भिड्दै छन् । कर्णसिंह सोनाम स्पोर्टिङ क्लबलाई हराएको सशस्त्र प्रहरी बल दमक र डिफेन्डिङ च्याम्पियन गोर्खा स्पोर्टिङ क्लबबीच प्रतिस्पर्धा हुनेछ । विजेताले २ लाख ११ हजार र उपविजेताले १ लाख ११ हजार पुरस्कार प्राप्त गर्नेछन् ।
जेसिज कप जित्नेलाई साढे ३ लाख,"चितवन (कास) जिल्लामै पहिलोपल्ट सर्वाधिक पुरस्कार राशिको फुटबल प्रतियोगिता हुने भएको छ। नारायणगढ जेसिजले प्रथम ईप्लानेट जेसिज कप राष्ट्रिय फुटबल प्रतियोगिता भदौ १०१९ सम्म आयोजना गर्दै छ । नारायणगढ जेसिजका अध्यक्ष बाबुराम रामदामले प्रतियोगिताको तयारी सुरु भइसकेको बताए । क्याम्पाचौरमा हुने प्रतियोगितामा ९ टिमको टुंगो लागिसकेको छ । कार्यक्रम संयोजक अमृतकुमार श्रेष्ठका अनुसार राष्ट्रिय स्तरका ५ टिम छन् । तीन विभागीय टिम त्रिभुवन आर्मी, एपीएफ र नेपाल पुलिस तथा फ्रेन्ड्स क्लब र हिमालयन शेर्पा क्लब छन् । क्षेत्रीय स्तरका टिममा चितवन११, पोखरा११, झापा११, विजय युथ क्लब हेटौंडा छन् । एउटा टिम थप्ने भए पनि टुंगो लाग्न बाँकी रहेको संयोजक श्रेष्ठले बताए । जिल्लाकै सर्वाधिक पुरस्कार राशिको स्पर्धा आयोजना गर्दै छौं, जेसिजका प्रचारप्रसार समिति संयोजक अर्जुन अधिकारीले भने, अघिपछि हुने प्रतियोगिताभन्दा अझै व्यवस्थित रूपमा आयोजना गर्ने तयारीमा छौं । उनले क्याम्पाचौरलाई दर्शकमैत्री बनाइने बताए । अहिले जिल्लामा खेल गतिविधि शून्य छ । राष्ट्रिय स्तरको प्रतियोगिता नभएको धेरै भयो । यस प्रतियोगिताले दर्शक तान्ने आयोजकको विश्वास छ । विजेताले ३ लाख ५० हजार तथा उपविजेताले १ लाख ७५ हजार नगद पुरस्कार पाउने छन् । हरेक दिनको प्लेयर अफ द म्याच हुनेले ५ हजार जित्ने छन् । उत्कृष्ट खेलाडी, उत्कृष्ट गोलरक्षक, सर्वाधिक गोलकर्ता र फेयर प्ले टिमले १०१० हजार पाउने छन् । गत वर्ष भएका दुई ठूलो प्रतियोगिता टुबोर्ग विकास रनिङ सिल्ड तथा चौथो नेपाल कप विजेताको पुरस्कार समान ३ लाख थियो ।"
