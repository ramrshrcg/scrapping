शीर्षक,विवरण
"पारि बाँध, वारि टापु","दोधाराचाँदनी सधैं पीडितभारतको इस्ट इन्डिया कम्पनी सरकारले सय वर्षअघि नेपालभारत सीमा क्षेत्र वनबासामा निर्माण गरेको बाँधका कारण कञ्चनपुरको सीमा क्षेत्रको ठूलो भूभाग बाढीको उच्च जोखिममा पर्दै आएको छ । बाँध निर्माण भएदेखि नै महाकालीपारिको दोधाराचाँदनी क्षेत्रका बासिन्दाले सास्ती भोग्दै आएका हुन् । बाँधका कारण नगरपालिका क्षेत्रको भूभाग जोखिममा पर्दै आएको छ । नगरपालिका क्षेत्रमा पनि तटबन्ध निर्माण भइरहेको छ । भारतले सिँचाइ प्रयोजनका लागि निर्माण गरेको वनबासा बाँधबाट ८ मेघावाट विद्युत्समेत उत्पादन गर्दै आएको छ । दोधाराचाँदनी क्षेत्रमा पछिल्लो समय तटबन्ध गरिएपछि भने केही राहत भएको छ ।भारतले वर्षाको समयमा वनबासा पुलका ३४ ढोका मात्र खोलेर बढी पानी नेपालतर्फ डिस्चार्ज गर्दै आएको छ । बाढीको समय भीमदत्त नगरपालिकाका १०, ११, १२, १३ र १४ नं वडाका बासिन्दाले सास्ती भोग्दै आएका छन् । जनताको तटबन्धन कार्यक्रमले नगरपालिकातर्फ तटबन्ध निर्माण थालिएपछि केही समयदेखि बाढी पस्न सकेको छैन । तर कुनै पनि समय भारतीय पक्षले एकैपटक बाँधबाट पानी छोड्यो भने यो तटबन्धसमेत बग्ने खतरा छ। भीमदत्त नगरपालिकाको महाकालीसँग जोडिएका अधिकांश गाउँको अधिकांश खेतीयोग्य जमिन बगर बनिसकेको छ । वनबासा पुलमा वर्षात्मा पानीको ठीक व्यवस्थापन हुन नसक्दा नेपाली पक्षले सधंै सास्ती भोग्नुपरेको छ ।दार्चुला सीमामा रहेका धौलीगंगा विद्युत् परियोजनाको उच्च बाँधमा पानी बढी हुँदा एकैपटक धेरै पानी छाडिँदा दार्चुलादेखि कञ्चनपुरसम्मका धेरै मानवबस्ती उच्च जोखिममा पर्दै आएका छन्। २०७० असारमा धौलीगंगा बाँधमा पानीको मात्रा धेरै भएपछि एक्कासि धेरै पानी एकै पटक छाडिँदा दार्चुलामा ठूलो क्षति भएको थियो । अहिलेसम्म पनि नेपालतर्फ भरपर्दो तटबन्ध हुन नसक्दा उच्च जोखिम कायम रहेको छ । धौलीगँगा बाँधबाट छोडिएको पानीले दार्चुला सदरमुकाम क्षेत्र मात्र नभई साविकका ४ वटा गाविस र बैतडीका साविकका १४ गाविस जोखिममा पर्दै आएका छन् । डडेलधुराको भित्री मधेसको परशुराम नगरपालिका र कञ्चनपुरको भीमदत्त नगरपालिकाका गाउँहरू पनि धौलीगंगा बांधबाट वर्षात्मा छाडिने अधिक पानीले जोखिममा पर्दै आएका हुन् ।अवधेशकुमार झा (राजविराज), ठाकुरसिंह थारू (बाँके), नवीन पौडेल (परासी), मनोज पौडेल (कपिलवस्तु), चित्रांग थापा (महेन्द्रनगर) र डीआर पन्त (धनगढी)"
११ हवाई साधन भित्र्याउँदै सेना,"काठमाडौं नेपाली सेनाले ११ वटा हवाई साधन थप्ने प्रक्रिया अघि बढाएको छ । आफैंले किन्न लागेको ६ हेलिकप्टर र एउटा जहाज तथा अमेरिकी अनुदानमा प्राप्त हुने ४ स्काई ट्रक डेढ वर्षभित्र सेनाले ल्याउन लागेको हो । अहिले सेनासँग १० हवाई साधन चालु छन् भने १५ वटा चल्न सक्ने हालतमा छैनन् । उद्धार कार्यका साथै दुर्गम क्षेत्रमा खाद्यान्न तथा पूर्वाधारका सामग्री ढुवानी, बिरामीको उद्धार, विशिष्ट पदाधिकारीको उडानका लागि सेनाले ७ हवाईजहाज हेलिकप्टर किन्ने भएको हो । यीमध्ये कतिपयको खरिद प्रक्रिया अघि बढिसकेको छ । रूसमा निर्मित दुई एमआई१७ हेलिकप्टर, एक भीआईपी हेलिकप्टर र एक जहाज (फिक्स्ड विङ) खरिद प्रक्रिया अघि बढेको छ । अन्य तीन प्रकारका (मध्यम१ र हल्का२) हेलिकप्टरका लागि पनि प्रक्रियागत काम हुँदै गरेको नेपाली सेनाले जनाएको छ । सेनाले ६ हेलिकप्टरसँगै ल्याउन लागेको हवाईजहाज एयर बस कम्पनीको हो । स्रोतका अनुसार जहाज खरिदका लागि इन्डोनेसियाली कम्पनी पीटीडीआई र नेपाली सेनाबीच असार पहिलो साता सम्झौता भएको थियो । यसका साथै अमेरिकाले चारवटा स्काई ट्रक अनुदानमा उपलब्ध गराउनेछ । प्रधानसेनापति राजेन्द्र क्षत्रीको अमेरिका भ्रमणका क्रममा त्यो टुंगो लागेको हो । बाढीपहिरोमा परेकालाई उद्धार र राहतसम्बन्धी कामबारे रक्षा मन्त्रालयले गरेको पत्रकार सम्मेलनमा सेनाले खरिद गर्ने हवाईजहाज र हेलिकप्टरको प्रक्रिया अघि बढेको जानकारी दिइएको हो । हवाई साधन पर्याप्त नहुँदा समयमा उद्धार हुन नसकेको सेनाले जनाएको छ । २०७२ वैशाखको महाभूकम्पपछि उद्धारका लागि साधनस्रोत आवश्यक रहेको महसुस गरी सेनाले सरकारलाई आग्रह गरेबमोजिम सरकारले सहयोग गरिरहेको प्रधानसेनापति क्षत्रीले बताए । त्यसपछि हवाई साधनसहित अन्य उपकारणका लागि करिब २१ अर्ब रुपैयाँ सेनाले मागेको थियो । यसमा सरकारले ८ अर्ब हवाई साधनका लागि र ५० करोड उपकरणका लागि माग भएको थियो । सेनाले पहिले प्रस्ताव गरेको रकममा थपसमेत माग गरिरहेको छ । पछिल्लो समय दुई हेलिकप्टर र एक जहाज खरिदका लागि आठ अर्ब रुपैयाँ निकासा भए पनि सेनाले बजारभाउको अवस्था देखाएर थप ६६ करोड रुपैयाँ मागेको छ ।रक्षामन्त्री भीमसेनदास प्रधानका अनुसार एमआई१७ रसियाबाट ल्याउने तयारी भएको हो । रक्षाले केही रकम थप गर्न अर्थ मन्त्रालयमा प्रस्ताव पठाएको जानकारी अर्थसचिव श्रीधर सापकोटाले दिए । सेनाले ढिलो गरी खरिद प्रक्रिया अघि बढाउँदा रकम केही वृद्धि भएको तर्क प्रस्तावमा उल्लेख रहेको स्रोतले बतायो । कमिसन एजेन्टको दबाबमा रकम थप्न खोजिएको स्रोतको दाबी छ । स्रोतका अनुसार प्रधानमन्त्री निकट कमिसन एजेन्टहरूद्वारा रकम थप गर्न सेना, रक्षा मन्त्रालय हुँदै अर्थ मन्त्रालयमा पनि दबाब परेको छ । सेना मुख्यालय, रक्षा, प्रधानमन्त्री कार्यालय र अर्थ मन्त्रालयमा खरिद एजेन्टहरूको दौडधुप बढिरहेको स्रोतको भनाइ छ । आर्थिक वर्ष २०७३७४ कै बजेटमै खरिद गर्न विनियोजन गरिए पनि ठोस प्रक्रिया अघि बढेको थिएन । गत चैत ३० गतेको मन्त्रिपरिषद् बैठकले जहाज (फिक्स्ड विङ) किन्न अनुमति दिएको छ । त्यसअघि दुई एमआई१७ खरिदका लागि पनि स्वीकृति दिएको थियो । एउटा जहाज गत वर्ष दुर्घटनामा परेपछि चालु हालतको विमान कुनै पनि नरहेको प्रधानसेनापति क्षत्रीले बताए । खरिद मूल्यबारे जानकारी नदिइएको उक्त जहाजमा सामान ढुवानीसँगै प्याराजम्पलगायत सुविधा हुनेछन् । सेनासँग स्काई ट्रक, आइल्यान्डर, एलुवेट, लान्सर, एभ्रो, पुमा, चितालगायत विभिन्न सिट क्षमताका २५ वटा जहाज रहेकामा तीमध्ये दुई सुपर पुमा, दुई एमआई१७, एक स्काई ट्रक तथा अन्य ५ वटा हेलिकप्टर मात्रै उडानयोग्य छन् । सेनाले खरिद मात्र होइन, बिक्रीमा समेत आफ्नो हेलिकप्टर राखेको छ । १२ हेलिकप्टर बढाबढमा राखिएका छन् । तीमध्ये ८ वटा नचल्ने अवस्थाका र ४ वटा बनाएर चलाउन सकिने छन् । तर बारम्बार टेन्डर गर्दा पनि दरखास्त परेको छैन । अहिले सेनासँग १० हेलिकप्टर चालु हालतमा र एक मर्मतका लागि लिथुनियामा छ । अर्को स्काई ट्रक मर्मत हुन सक्ने अवस्थामा छ । अमेरिकी सहयोगमा स्काई ट्रक उपलब्ध गराउने कम्पनीले हस्तान्तरण क्रममा त्यसलाई मर्मत गरिदिने बताएको छ ।"
इच्छापत्र उल्टाउन चलखेल,"काठमाडौं ,अशबन्डाको झमेलालाई इच्छापत्रले विस्थापन गर्ने प्रस्तावित व्यवस्थाले कानुनको स्वरूप नै ग्रहण गर्न नपाउने भएको छ । मुलुकी ऐन प्रतिस्थापनका लागि संसद्को विधायन समितिबाट पारित भइसकेको देवानी संहिता संसद्को पूर्ण बैठक पेस नहुँदै उल्टिने निश्चित भएको हो । प्रमुख तीन दलका शीर्ष नेताहरूले इच्छापत्रसम्बन्धी व्यवस्था उल्टाउने समझदारी भइसके पनि संसदीय समितिबाट पारित विधेयक सच्याउने कार्यविधि तय हुन बाँकी छ । तत्कालीन सरकारले २०६७ मा संसद्मा पेस गरेको मुलुकी ऐन प्रतिस्थापनसम्बन्धी विधेयकबारे संसद्को विधायन समिति र त्यसअन्गर्ततका ५ वटा उपसमितिमा लामो छलफल भएको थियो । देशका विभिन्न स्थानमा सरोकारवाला र सर्वसाधारणसँग समेत छलफलपछि निष्कर्षका रूपमा कानुन कार्यान्वयन भएको १८ वर्षपछि अंशबन्डालाई इच्छापत्रसम्बन्धी प्रावधानले प्रतिस्थापन गर्ने मस्यौदाले अन्तिम रूप पाएको थियो ।विधेयकले २०८० सालबाटै इच्छापत्र प्रणालीमा जाने व्यवस्था प्रस्ताव गरे पनि समितिले अंशबन्डासम्बन्धी परम्परागत मान्यता र अभ्यास परिवर्तन गर्न समय लाग्ने विश्लेषणका आधारमा ऐन लागू भएपछि जन्मेका नागरिक वयस्क भएपछि (१८ वर्षपछि) मात्रै इच्छापत्रसम्बन्धी व्यवस्था कार्यान्वयन गर्ने व्यवस्था पारित गरेको थियो ।पैतृक सम्पत्तिमा छोरीलाई पनि छोरासरह अंश दिने व्यवस्था राम्ररी कार्यान्वयनमा नआउँदै अंशबन्डाको प्रणाली अन्त्य गर्दा महिलाको अधिकार खोसिने तर्क गर्दै इच्छापत्रसम्बन्धी व्यवस्था हटाएर मात्रै मुलुकी देवानी संहिता संसद्को पूर्ण बैठकमा लैजान दबाब परेको हो । राष्ट्रपति विद्यादेवी भण्डारी, सभामुख ओनसरी घर्ती र प्रधानमन्त्री शेरबहादुर देउवा पत्नी आरजु राणाको सुझाव पछि प्रमुख तीन दलका नेताहरूले संसदीय समितिले वर्षौं लगाएर जुटाएको सहमति उल्टाउने समझदारी गरेका हुन् । प्रतिनिधिसभा र प्रदेशसभा निर्वाचनका लागि दुई दिनअघि प्रधानमन्त्री निवास बालुवाटारमा बसेको तीन दल बैठकमा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालले इच्छापत्रसम्बन्धी प्रस्तावित व्यवस्था हटाएर मात्रै मुलुकी देवानी संहिता पारित गर्नुपर्ने प्रस्ताव राखेका हुन् । दाहालको प्रस्तावलाई प्रधानमन्त्री तथा कांग्रेस सभापति शेरबहादुर देउवा र एमाले अध्यक्ष केपी ओलीले तत्कालै समर्थन गरेको बैठकका एक सहभागीले बताए । अंशबन्डाभन्दा इच्छापत्रसम्बन्धी कानुन नै प्रगतिशील हो, तीन दल बैठकमा समेत सहभागी पूर्वसभामुख सुवासचन्द्र नेम्बाङले भने, तर इच्छापत्रसम्बन्धी व्यवस्था नराख्न तीन प्रमुख दलका नेताहरू नै सहमत हुनुभएको छ । मुलुकी देवानी संहितामा अन्य थुपै्र प्रगतिशील व्यवस्था रहेका कारण इच्छापत्र कि अंशबन्डा भनेर यसलाई लम्ब्याउनु हुँदैन । विधायन समितिबाट पारित प्रतिवेदनमा इच्छापत्रसम्बन्धी प्रावधान कार्यान्वयनमा आएमा सम्पत्तिको मालिकले आफ्नो सबै अचल सम्पत्ति वा त्यसको कुनै हिस्सा आफूले चाहेको व्यक्तिलाई दिन सक्नेछ । व्यक्तिले आफ्नो सम्पत्तिसम्बन्धी त्यस्तो इच्छापत्र तत्काल वा मृत्युपछि मात्रै लागू हुने गरी गर्न सक्छ ।सम्पत्तिको मालिकले आफ्नो मृत्युपछि मात्रै खुल्ने गरी सिलबन्दी इच्छापत्र तालुक अड्डामा दर्ता गराउन सक्ने प्रस्तावित व्यवस्थामा सम्पत्ति मालिकको मृत्युपछि मात्रै अपुताली पाउनेको नाम सार्वजनिक हुने त्यस्तो सिलबन्दी इच्छापत्रमा साक्षीसमेत नराखी दर्ता गराउन सकिने प्रावधान छ । अन्य इच्छापत्रमा भने दुई जना साक्षी आवश्यक छ । अचल सम्पत्तिका हकमा भने मालपोत कार्यालय र विदेशमा भए दूतावास वा महावाणिज्य दूतावासका अधिकारीले इच्छापत्र प्रमाणीकरण गरेको हुनुपर्छ । चल सम्पत्तिको हकमा भने सम्पत्तिका मालिकले आफ्नो हस्ताक्षरमा लेखेको इच्छापत्र सरकारी अड्डामा दर्ता नभए पनि मान्य हुन्ने व्यवस्था प्रस्तावित छ । दलका नेताहरूको समझदारीअनुसार संसद्ले इच्छापत्रसम्बन्धी व्यवस्था उल्टाएमा यी प्रावधान प्राज्ञिक अध्ययन र सम्झनाका विषय मात्र हुनेछन् । समितिले इच्छापत्र कार्यान्वयन नहुँदासम्म (ऐन कार्यान्वयनमा आएको १८ वर्षसम्म) पैतृक सम्पत्तिमा छोरासरह छोरीलाई पनि अंशियार बनाएको छ । यसअनुसार घरमूलीले आफ्नो पतिपत्नी, छोराछोरी वा आमाबाबुलाई इज्जत आदरसहित खानलाउन दिनु र स्वास्थ्य उपचार गर्नुपर्छ भने सन्तानका लागि उचित शिक्षाको दायित्व लिनुपर्छ । यस्तो दायित्व पूरा गर्ने सम्पत्तिको मालिकले अंशियारलाई सम्पत्ति बन्डा गरिदिनुपर्छ । घरव्यवहारको जिम्मेवारी लिनुपर्ने मुख्य व्यक्तिले व्यवहार धान्न आवश्यक पर्दा कुल अचल सम्पत्तिको आधासम्म बेचबिखन गर्न पाउँछ । अंशियारले आपसी सहमतिमा जहिलेसुकै छुट्टी भिन्न हुन पाउँछन् ।"
बोलपत्रमै मिलेमतो गरी अनियमितता,"काठमाडौं ,नेपाल आयल निगमले जग्गा खरिदको बोलपत्र निकाल्दा तीन जग्गाधनीले बोलपत्र पेस गरे । त्यसमध्ये दुई जनाको बोलपत्र मात्रै स्वीकृत भयो । न्यूनतम दररेट प्रस्तुत गर्नेले प्रतिकट्ठा १३ लाख ५१ हजार रुपैयाँ प्रस्ताव गरेको थियो भने अर्कोले १६ लाख ३० हजार रुपैयाँ । मिलेमतोमा पेस गरिएको बोलपत्रलाई स्वीकृत गरी २३ बिघा ३ कट्ठा १३ धुर जग्गा झापामा खरिद भयो । सर्लाहीमा चारवटा बोलपत्र पेस भएकामा तीनवटा मात्रै स्वीकृत भए । कतिसम्म मिलेमतो थियो भने ९ लाख ६१ हजार रुपैयाँ प्रतिकट्ठाका दरले जग्गा उपलब्ध गराउनेसँगै नजिक हुने गरी अर्कोले ९ लाख ९५ हजार रुपैयाँमा प्रस्ताव गरेको थियो । तेस्रो जग्गाधनीले भने १५ लाख ९५ हजार रुपैयाँको दर तोकेको थियो । झापामा झैं सर्लाहीमा पनि न्यूनतम कबुल्नेसँग १५ बिघा १२ कट्ठा जग्गा खरिद भयो।सीमित जग्गाधनीबीच देखावटी प्रतिस्पर्धा गराउने, मिलेमतोमा दररेट हालेर प्रचलित बजार मूल्यभन्दा बढीमा जग्गा खरिद भएको छ, आयल नियम स्रोतले भन्यो, सोझै जग्गा नकिनेर बिचौलियाको प्रयोग गरिएकाले राज्य कोषमा ठूलो क्षति पुगेको छ । स्रोतको दाबीअनुसार आयल निगमलाई जग्गा बेच्ने जग्गाधनीले केही समयअघि मात्रै विभिन्न टुक्रा जग्गाहरू स्थानीय बासिन्दासँग खरिद गरेका थिए । आयल नियमकै सीमित उच्च नेतृत्वको मिलेमतोमा खडा गरिएका त्यस्ता जग्गाधनीले निकै नाफा गरेको स्रोतले बतायो ।आयल निगमले जग्गा खरिद गर्न गठन गरेको टिमले कुनै पनि ठाउँमा २३ भन्दा बढी बोलपत्र दर्ता गरेको छैन । त्यसमध्ये केही ठाउँमा त्रुटिका कारण बोलपत्र रद्द भएका छन् । सीमित प्रतिस्पर्धामा जग्गाधनी छानिएकाले ठूलो चलखेल भएको प्रस्ट हुन्छ, स्रोतले भन्यो । चितवनमा दुईवटा जग्गाधनीले दर्ता गरेकै बोलपत्रका आधारमा खरिद भएको छ । १५ लाख ८५ हजार रुपैयाँका दरले २३ बिघा १२ कट्ठा जग्गा खरिद भएको हो । भैरहवामा पनि १० लाख ९३ हजार रुपैयाँमा १४ बिघा ७ कट्ठा जग्गा खरिद भयो । सीमित प्रतिस्पर्धा भएका ठाउँमा भने दररेट प्रस्ताव गर्ने जग्गाधनीबीच तुलनात्मक रूपमा अन्तर देखाइएको छ । संसद्को सार्वजनिक लेखा समितिका सभापति डोरमणि उपाध्यायले जग्गा खरिदका क्रममा देखिएका केही तथ्यका आधारमा अनियमितता भएको निष्कर्ष निकालेर अख्तियारमा पत्र पठाइएको बताए । गलत कानुनका आधारमा जग्गा खरिद प्रक्रिया थाल्नु आफैंमा अनियमितता हो, उपाध्यायले भने, सञ्चालक समितिको निर्णयविपरीत बढी जग्गा खरिद भएको छ, जग्गाको भूबनोट नै पेट्रोलियम स्टोरेजका लागि उपयुक्त छैन । उपाध्यायका अनुसार खरिद भएको जग्गासमेत मिलेमतोका आधारमा प्रचलित दररेटभन्दा निकै उच्च छ ।देशभर रहेको पेट्रोलियम भण्डारण क्षमताले बढीमा एक सातासम्म पनि नथेग्ने भन्दै आयल निगमले सातवटा प्रदेशमा जग्गा खरिदको योजना बनाएको हो । उक्त योजनालाई आर्थिक वर्ष २०७३७४ को बजेटमार्फत सरकारले समेत सम्बोधन गरेको थियो । त्यही योजनाअनुसार आयल निगमले जग्गा खरिद गर्ने क्रममा विवादास्पद निर्णय गरेको हो । हाल निगमसँग ७१ हजार ७ सय किलोलिटर भण्डारण क्षमता भएकामा ५ लाख ३० हजार किलोलिटर भण्डारण क्षमता पुर्याउने महत्त्वाकांक्षी योजना निगमले अघि सारेको हो । जग्गा खरिदका लागि ५ अर्ब २८ करोड रुपैयाँ आयल निगम सञ्चालक समितिबाट स्वीकृत भएको थियो । केही ठाउँमा सरकारी निकायबाटै जग्गा पाउने सम्भावना रहेकोमा आयल निगमले त्यसलाई समेत लत्याएको छ । कतै जंगल भएको, कतै बस्ती विस्तार भएको, लिंकरोड नभएको, निगमलाई आवश्यकभन्दा कम क्षेत्रफल भएको र राजमार्गबाट टाढा भएको कारण देखाउँदै निगमले व्यक्तिबाट जग्गा खरिद गर्ने निर्णय गरेको हो । चाँडोभन्दा चाँडो जग्गा खरिद गर्नुपर्ने अवस्था भएकाले टेन्डरमार्फत जग्गा खरिद गर्ने निष्कर्षमा पुगेको निगमले संसदीय समितिलाई पठाएको जवाफमा उल्लेख छ ।सरकारी निकायले व्यक्तिको जग्गा खरिद गर्नका लागि जग्गा प्राप्ति ऐन २०४३ नै उपयुक्त कानुन हो । तर आयल निगमले टेन्डर प्रक्रिया अपनायो । स्थिर सम्पत्ति, भूबनोट, उपयुक्तता आदिमा सीमितता हुने भएकाले सरकारी निकायहरूले जग्गा खरिद गर्दा सार्वजनिक खरिद ऐन अपनाइँदैन । तर आयल निगमले विवादास्पद रूपमा सार्वजनिक खरिद ऐनअनुसार किनेको हो ।"
सबै संयन्त्र तयार राख्नू,"काठमाडौं (कास) निर्वाचन आयोगले प्रदेश २ को स्थानीय निर्वाचनका लागि सरकारी संयन्त्र तयारी अवस्थामा राख्न सरकारलाई निर्देशन दिएको छ । आयोगको बैठकले सरकारका नाममा १७ बुँदे निर्देशन जारी गर्दै आवश्यकताअनुसारका सबै काम यथाशीध्र गर्ने व्यवस्था मिलाउन भनेको छ । निर्वाचन आचारसंहिताको पूर्ण पालना गर्ने, सरकारी सबै निकाय, संस्थान, स्थानीय निकाय, शैक्षिक संस्थाहरूले निर्वाचनका सन्दर्भमा दिएका निर्देशनलाई उच्च प्राथमिकतासाथ सम्पन्न गर्नुपर्ने आयोगले उल्लेख गरेको छ । सबै सरकारी निकायमा कार्यरत कर्मचारीहरूको विवरण एक हप्ताभित्र सम्बन्धित निर्वाचन कार्यालयलाई उपलब्ध गराउन, हवाई टिकट, हेलिकोप्टरलगायत साधन तयारी अवस्थामा राख्न पनि आयोगले सरकारलाई निर्देश गरेको छ । निर्वाचनमा संलग्न हुने कर्मचारीलाई आवश्यक पर्ने सम्पूर्ण सामग्री तत्काल उपलब्ध गराउनुपर्ने, उनीहरूको सुरक्षाको उचित प्रबन्ध मिलाउनुपर्ने आयोगको निर्देशन छ ।आयोगले सुरक्षासम्बन्धी पनि छुट्टै निर्देशन जारी गर्दै त्यसअनुसार व्यवस्था मिलाउन गृह मन्त्रालयलाई निर्देशन दिएको छ । कुनै पनि व्यक्तिले विस्फोटक पदार्थ वा रासायनिक पदार्थ वा विषालु पदार्थ, लाठी, भाला, खुकुरी, बन्दुक, पेस्तोललगायत सामग्री प्रयोग वा प्रदर्शन गर्न नपाउने, मदिरा वा मदिराजन्य पदार्थको बिक्रीवितरणमा बन्देज लगाउने र शंकास्पद आपराधिक चरित्रका व्यक्तिलाई निगरानीमा राख्न पनि निर्देशन दिइएको छ ।"
बाढीपीडितलाई दैनिक ७० रुपैयाँ,"काठमाडौं सरकारले साउन २७ पछि देशमा आएको बाढीपहिरो र डुबानपीडितलाई खानका लागि प्रतिव्यक्ति दैनिक ७० रुपैयाँका दरले एकमुष्ट नगद राहत दिने घोषणा गरेको छ । शुक्रबार गृह मन्त्रालयमा पत्रकार सम्मेलन गरेर गृहमन्त्री जर्नादन शर्माले यस्तो घोषणा गरेका हुन् । शनिबारदेखि लागू हुने गरी एक महिनालाई पुग्ने रकम जिल्ला प्रशासन कार्यालयले वितरण गर्ने गरी बाँडिने उनले बताए । यसका लागि प्रधानमन्त्री राहत कोषबाट एक अर्ब रुपैयाँ निकासा भएको छ ।किनेर खान अप्ठ्यारो पर्ने ठाउँहरूमा खाद्य संस्थानले अस्थायी बिक्री केन्द्र खोल्ने जानकारी पनि गृहमन्त्रीले दिए । उनले पीडितका नाममा व्यक्तिगत वा संस्थागत खाता खोलेर रकम संकलन गर्नेमाथि कारबाही गरिने पनि बताए । सरकारी अनुमति नलिई राहत रकम संकलन गर्न नपाइने बताउँदै उनले भने, जो कसैले सोझै प्रधानमन्त्री दैवी प्रकोप उद्धार कोषमा भने जम्मा गर्न सक्नेछन् । गृहमन्त्रीले बाढीले क्षति पुर्याएको भौतिक संरचनाको पुनर्निर्माणको काम पनि तत्काल थालिने बताए । उनले भने, आवश्यक राहतका लागि वैदेशिक सहयोगको आहवान गरिनेछ । गृहमन्त्रीले बाढी, डुबान र पहिरोबाट ३० जिल्ला प्रभावित भएको र यस क्रममा १ सय ३५ को मृत्यु, ३० बेपत्ता र ४१ घाइते भएको जानकारी पनि दिए । प्राकृतिक विपत्तिमा परी ७९ हजार ८ सय १२ घरमा पूर्ण क्षति पुगेको, १ लाख ४ हजार ४ सय २५ घरमा आंशिक क्षति पुगेको प्रारम्भिक विवरण पनि गृहमन्त्रीले सार्वजनिक गरे ।गृहमन्त्रीले बाढीपीडितको उद्धार र सहायताका लागि ११ हजार ४ सय नेपाली सेना, ८ हजार २ सय ५१ नेपाल प्रहरी, ६ हजार ८ सय ५२ सशस्त्र प्रहरी गरी २६ हजार ५ सय ३ तालिमप्राप्त जनशक्ति खटिएको पनि बताए । एकद्वार प्रणालीविरुद्ध अन्तरिम बाढीपिडितलाई राहत वितरणका क्रममा तत्कालका लागि एकद्वार प्रणाली नअपनाउन सर्वोच्च अदालतले अल्पकालीन अन्तरिम आदेश जारी गरेको छ । न्यायाधीश ओमप्रकाश मिश्रको एकल इजलासले शुक्रबार राहत वितरणमा तत्कालका लागि एकद्वार प्रणाली लागू नगर्न आदेश दिएको हो । राहत तथा चन्दा दिनेले जिल्ला प्रशासन कार्यालयमा बुझाएपछि प्रशासनले आफूले राहत वितरण गर्ने निर्णय गरेको थियो । निर्णयविरुद्ध अधिवक्ता सुनीलरञ्जन सिंहले दायर गरेको रिटमाथिको सुनुवाइका क्रममा सर्वोच्चले अन्तरिम आदेश जारी गरेको हो ।"
शिक्षा पत्रकारिता पुरस्कार,"सूचना दिवसका अवसरमा सम्मानललितपुर राष्ट्रिय सूचना आयोगले दसौं राष्ट्रिय सूचना दिवसका अवसरमा १३ जनालाई नगदसहित सम्मान गरेको छ । शुक्रबार जावलाखेलमा आयोजित कार्यक्रममा सम्मानित हुनेमा मुकेशकुमार कुशवाहा, सर्फुल्लाह अन्सारी, नमस्कार शाह, शेरबहादुर कार्की, राजु ढकाल, पदमराज पाठक, धीरेन्द्र भण्डारी, टीकाराम शर्मा, प्रमोदराज रेग्मी र भविश्वर पाण्डे छन् । कार्यक्रममा सूचना आयोगका शाखा अधिकृतहरू विक्रम शर्मा, सुवास न्यौपाने र प्रमिता शर्मा पनि पुरस्कृत भए ।"
पाण्डेलाई राष्ट्रिय पत्रकारिता,"काठमाडौं (कास) नेपाल पत्रकार महासंघले यस वर्षको कृष्णप्रसाद भट्टराई राष्ट्रिय पत्रकारिता पुरस्कार विजयकुमार पाण्डेलाई दिने निर्णय गरेको छ । महासंघको शुक्रबारको बैठकले १ लाख राशिको पुरस्कारका लागि पाण्डेको नाम छनोट गरेको हो । यसै वर्षदेखि दिन सुरु गरिएको गोविन्द वियोगी राष्ट्रिय पत्रकारिता पुरस्कार पत्रकार भैरव रिसाललाई दिइने भएको छ । कृष्णसेन इच्छुक स्मृति पुरस्कार कोमल बराल, गौरी कठायत स्मृति पुरस्कार पुष्कर थापा (मरणोपरान्त) र उमा सिंह पुरस्कार सीमा सिंहलाई दिइने भएको छ । पुरस्कार आइतबार वितरण गरिनेछ ।"
सडक निर्माणमा स्थानीयको अवरोध,"काठमाडौं , त्रिपुरेश्वरनागढुंगा १२ किमि सडक खण्ड विस्तार भइरहेको छ । काठमाडौं उपत्यका सडक विस्तार आयोजनाले साढे २ वर्षमा सम्पन्न गर्ने लक्ष्य साथ २०७२ साउनमा ठेक्का दिएको हो । सडकको निर्माण अहिले ५० प्रतिशत पनि सकिएको छैन ।सडक विस्तारका लागि सीमा विवाद गर्दै स्थानीयले अवरोध गरेका छन् । केही स्थानमा भने बिजुली र टेलिफोनका पोल हटाउन बाँकी छन् । ठेक्का अवधि समाप्त हुन ४ महिना बाँकी रहँदा सडकछेउका संरचना हटाउन नसक्दा निर्माण ढिला भएको आयोजनाको भनाइ छ । उपत्यका विकास प्राधिकरणले सीमा निर्धारण गर्छ । त्यसपछि मात्र निर्माणको काम अघि बढ्छ । चाबहिलसाँखु खण्डको विभिन्न स्थानमा बिनामुआब्जा घर भत्काइएको भन्दै स्थानीयले सर्वोच्चमा मुद्दा दायर गरेका छन् । ललितपुरको इमाडोल, हरिसिद्धी गोदावरी खण्डमा पनि गैरन्यायिक सडक विस्तार गरिएको भन्दै सर्वोच्चमा मुद्दा परेको छ । उपत्यकाका सडक विस्तारका विषयमा सर्वोच्चमा साढे ३ सय हाराहारीमा मुद्दा चलिरहेको छ । त्रिपुरेश्वरनागढुंगा खण्डमा २५ मिटर सडकसीमा भए पनि अहिले त्यसभन्दा कम २२ मिटर भत्काइरहेका छौं । अन्य निर्माण भइसकेका सडकमा पनि भाँडभैलो हुने डरले सीमाभन्दा निकै कममा निर्माण गरेका छौं, आयोजनाका इन्जिनियर विश्व विजयलाल श्रेष्ठले भने । लाजिम्पाटमा सडकसीमा केन्द्रबाट ११ मिटर भए पनि स्थानीयको अवरोधले कतै ९ मिटर चौडाइ पनि छ । यस्तोमा जहिले पनि सडकसीमामा परेका घर भत्काइन सक्ने डर रहन्छ । श्रेष्ठका अनुसार सरकारले निर्माण वा विस्तार गरिरहेको सडकमा मुआब्जा दिने गरेको छैन । दातृनिकायले निर्माण गरेकोमा भने मुआब्जा र घर परे क्षतिपूर्ति दिइन्छ । त्रिपुरेश्वरकलंकी खण्डमा प्राधिकरणले मापदण्डविपरीत तथा जग्गा अतिक्रमण गरेको भन्ने गरेको छ । स्थानीयको आरोप भने कानुनअनुसार लालपुर्जा भएको जग्गालाई अतिक्रमित भनेर प्रचार गरिएको छ । कालीमाटीका सकसलाल श्रेष्ठको १३ जनाको संयुक्त परिवार छ । तीनतले उनको घर २०२० मा बनेको हो । ६ आनामा बनेको उनको घरको डेढ मिटर सडक निर्माणमै जान्छ । त्यही घरको भुइँतलाको पसलले परिवार चलेको छ । उनको प्रश्न छ, हामीले यो घर भत्कायौं भने त्यसको क्षतिपूर्ति खोइ ? मेरो जग्गाको साटो जग्गा नै चाहिन्छ । त्यस्तै समस्या सुनाउँछन् सोल्टीमोडका सूवर्ण सायमि । २ आनामा रहेको उनको घर भत्काउन दोस्रोपटक चिह्न लगाइएको छ । २०७२ मा १ मिटर सडकमा जाने भनेर भत्काउन चिह्न लगाइएको थियो । यसअघि २०२२ मा उक्त सडक बनाउन उनको घर भत्काइएको थियो । उनले सम्झिए, त्यसबेला राजा महेन्द्रले सडक बनाउन जति जग्गा लिएका थिए । त्यति नै नजिककाछेउछाउका जग्गा अधिग्रहण गरेर दिएका थिए । घर भत्काउन र त्यसलाई पुन: बनाउन पर्याप्त रकम दिएर सडकका लागि सरकारले जग्गा लिएको थियो । कालीमाटीकलंकी खण्डमा स्थानीयले घर भत्काउन दिएका छैनन् । यो विषयमा स्थानीयले दायर गरेको मुद्दा सर्वोच्चमा विचाराधीन छ । सडक विस्तार आयोजनाले भने त्यसलाई स्थानीयको दादागिरी भन्दै बाधा पुर्याउन नहुने बताइरहेको छ । बिदाको दिन, सर्वोच्चले स्टे अर्डर दिएको स्थानमा समेत डोजर ल्याएर कहिले सिँढी, कहिले घरअगाडिको क्षेत्र भत्काइदिने गरेको सर्वसाधारणको आरोप छ । स्थानीयको मर्का सरकारले बुझ्नुपर्ने १३ नम्बरका वडाध्यक्ष धु्रवनारायण मानन्धर बताउँछन् । दोस्रोपटक उक्त क्षेत्रमा वडाध्यक्ष भएका मानन्धरले अतिक्रमित भनेर हल्ला फैलाइएको बताउँछन् । पुस्तौंदेखि निश्चित स्थानमा बसोबास गर्दै आएकाहरूको निजी सम्पत्ति लिँदा उचित मूल्य दिनुपर्ने उनको तर्क छ । उक्त क्षेत्रमा क्षतिपूर्ति पाएकाहरूले घर भत्काउँदा र पुन: बनाउँदा लागेको लागत क्षतिपूर्तिभन्दा कैयौं गुणा बढी भएको उनको भनाइ छ । त्यस क्षेत्रमा लालपुर्जा र जग्गाको कागजात भएको बताउँदै स्थानीयले घरजग्गा कर तिरिरहेको बताउँछन् । आयोजनाका इन्जिनियर श्रेष्ठले कतिपय स्थानमा जग्गा सरकारले अधिग्रहण गरिसके पनि कागजमा सरकारको नाममा नल्याएकाले समस्या भएको बताए । स्थानीयले कर तिर्दै आएकाले भोगचलन नभए पनि जग्गा उनीहरूकै नाममा छ । बसोबास नै उपत्यकामा भएकाहरूको घरै नबन्ने गरी सडकमा जग्गा जाँदा उनीहरूको अवस्था देखेर अन्य क्षेत्रका बासिन्दा पनि डराएका छन् । अर्को जग्गा दिनुपर्ने वा वर्तमान मूल्यांकन अनुसार मुआब्जा दिनुपर्ने उनीहरूको माग छ । यस्तैमध्येका हुन् डिल्लीबजारका ठाकुरप्रसाद श्रेष्ठ । उनको १ आनामा रहेको घर २०७० मा सडक विस्तारका क्रममा भत्काएपछि बाँकी जग्गामा बस्नलायक घर बनाउन सकिने भएन । ४ तले नेवारी शैलीमा बनेको घर ५० वर्षभन्दा पनि पुरानो रहेको उनी बताउँछन् । पद्मकन्या स्कुलसँगैको उनको घर भत्किएबापत उनले ३ लाख ५० हजार रुपैयाँ क्षतिपूर्ति पाए । ४ वर्ष भयो मुआब्जाका लागि सर्वोच्च अदालतमा मुद्दा लडिरहेका छन् । उमेर छँदासम्म लेखापढी व्यवसायी रहेका ७६ वर्षीय श्रेष्ठ भन्छन्, काम केही गर्दिनँ, त्यही अदालतमा न्याय पाउन धाइरहेको छु । धोबीधारामा भाडामा बसिरहेको छु ।"
बारीमै कुहियो तरकारी,"ललितपुर दलचोकीका श्याम तामाङले ३ रोपनी जमिन भाडामा लिएर व्यावसायिक पशुपालन र तरकारी खेती गरेको ६ महिना मात्र भयो । व्यवसाय गर्न परिवारसँग मिलेर सहकारी संस्थाबाट लिएको २ लाख रुपैयाँ ऋण आधा पनि तिर्न सकेका छैनन् । सम्पूर्ण ऋण अबको ६ महिनाभित्रमा तिरिसक्नुपर्ने भाका रहेको उनी बताउँछन् । यसका लागि मासिक ८ हजार बुझाउनुपर्ने उनले जनाए ।पहिरोले कान्ति लोकपथ ठाउँठाउँमा अवरुद्ध भएपछि ३ दिनदेखि गाडी नचल्दा तरकारी र दूध गाउँमै थन्किएको छ । लेलेमा भेटिएका उनले तरकारी कुहिनै लागेपछि बोकेर भए पनि बजार लैजान थालेको बताए । सोमबार बेलुका बजारमा लैजान तरकारी टिपेर ठिक्क पारेको थिएँ, उनले भने, अब बासी तरकारी बिक्री गर्न गाह्रो पर्छ । पहिरोकै कारण शुक्रबार भट्टेडाँडा छबेलीबाट चापागाउँतर्फ आउँदै गरेको बा३प ६३१० नम्बरको दूध बोक्ने गाडी बिर्खेधारामा पल्टिएको छ । गाडी पल्टिँदा ७ जना घाइते भएका छन् । भट्टेडाँडाकै माइली भुलनले पनि तरकारी र दूध पहिरोले सडक अवरुद्ध भएपछि बजारसम्म पुर्याउन सकेनन् । पहिरोले उत्पादन भएको तरकारी गाईवस्तुलाई खुवाउनुपर्ने बाध्यता भयो, उनले भनिन्, बिक्री पनि कम मूल्यमा गर्नुपर्छ । बुखेल गोलछाप्राका भूमिनन्द सन्जेलको समस्या पनि उस्तै छ । उनीहरूजस्तै दक्षिण दुर्गम पहाडी गाउँका अधिकांश कृषकले पहिरोले दूध, तरकारी र फलफूल बजारसम्म पुर्याउन सकेनन् । पहिरोले भट्टेडाँडाघुसेल सडक, दलचोकीइकुडोल र गोटीखेलठूलादुर्लुङ खण्ड ठाउँठाउँमा अवरुद्ध छ । कृषकहरूका अनुसार पहिरो पन्छाउन सुरु गरे पनि पूरा भएको छैन । दक्षिणमा करिब ६० प्रतिशत कृषक दूध र तरकारी व्यवसायमा आबद्ध छन् । केन्द्रीय दुग्ध सहकारी संघका महासचिव कृष्ण आचार्यका अनुसार दक्षिणमा दैनिक ४० हजार लिटर दूध उत्पादन हुन्छ । पहिरोले गर्दा आधा पनि बजारसम्म ल्याउन सकेको छैन, उनले भने, इकुडोलको बाटो ठप्प भएकाले त्यहाँको दूध किसानले शंखुसम्म बोकेर लैजाने गरेका छन् ।यहाँ दैनिक ५ देखि ५०६० लिटरसम्म दूध बिक्री गर्ने किसान छन् । दैनिक १० हजार लिटरको खुवा उत्पादन हुन्छ । पहिरोले सबैभन्दा बढी ठूलादुर्लुङ, घुसेल, माल्टा, शंखु, देवीचौरका किसान मर्कामा छन् ।चापागाउँमा तरकारी थोक विक्रेता हुदराज घिमिरेले पहिरोले तरकारीसँगै फुटपाथे व्यापारी पनि मर्कामा परेका छन् । चाँडै पहिरो पन्छाउन पहल हुनुपर्यो, उनले भने । बजारमा लेलेचन्दनपुर सडक भएर गोटिखेल, शंखु, बुखेल, नल्लु, भारदेउ, चौघर, ठूलादुर्लङ, कालेश्वरीबाट दैनिक २० हजार केजीसम्म तरकारी पुग्छ । भट्टेडाँडा, गिम्दी, आश्राङ, प्युटार, माल्टा, घुसेलबाट दैनिक १० देखि १५ हजार केजी तरकारी बिक्री हुन्छ । पहिरोले आधा तरकारी गाउँमै थन्किएको छ । यी क्षेत्रमा काउली, बन्दा, रायो साग, सिमी, बोडी, काँक्रो, फर्सी, घिरौंला, तितेकरेला, मटरकोसा, गोलभेंडा उत्पादन हुन्छन् ।वागमती गाउँपालिकाका प्रमुख वीरबहादुर लोप्चनले पहिरोले अवरुद्ध भएको कान्ति लोकपथ खुलाउन जिल्ला दैवी प्रकोप उद्धार समितिलाई जानकारी गराइसकेको जनाए । पहिरो पन्छाउने काम पनि भइरहेको छ, उनले भने । जिल्ला दैवी प्रकोप उद्धार समिति संयोजक तथा प्रजिअ राजकुमार श्रेष्ठले पहिरो पन्छाउने काम भइरहेको बताए । गोटीखेलठूलादुर्लुङ सडकमा अलि समस्या छ, उनले भने ।"
सिक्टा एकैचोटि खोल्दा क्षति,", बैजापुर (बाँके)मध्यरातमा एक्कासि घरभित्र बाढी पसेपछि राप्तीसोनारी३ बैजापुरकी रामपती चौधरी अत्तालिइन् । भेल खाटसम्मै पुगिसकेको थियो । मस्त निद्रामा रहेका छोराछोरीलाई हत्तपत्त उठाइन् । बाहिर निस्कँदा पानी कम्मरसम्म थियो । गाउँभरि हल्लीखल्ली सुनियो । केहीबेरमै पानी छातीसम्म पुग्यो । उनीहरू उचो ठाउँ नपुग्दै घर भत्कियो । हामी निस्कनु र घर भत्किनु एकैपटक भयो, उनले भनिन्, बाढीमाथि बाढी थपिएझैं नदी नै गाउँ पस्यो । अगैया बजार डुब्न थालेपछि साउन २८ गते मध्याह्न हल्लीखल्ली मच्चियो । राप्ती नदी उर्लेर तल्लो बजार पुगिसकेको थियो । सिक्टा सिँचाइ आयोजनाको बाँधका १८ मध्ये ४ ढोका मात्र खुला थिए । बस्ती डुब्ने स्थिति आएपछि बासिन्दाले गेटमै पुगेर आयोजनाका प्राविधिक गुहारे । प्राविधिक आएर जेनेरेटर चलाई एकैपटक १४ ढोका खोलिदिए । ढोका खोल्न केही ढिला भएको भए अगैया बजार पूरै डुब्थ्यो, स्थानीयले भने, विस्तारै खोल्नु पर्दोरहेछ । हतारिएर सबै ढोका एकैपटक खोलिदिँदा तल्लो भेगका बस्तीमा क्षति गर्यो । सिक्टाको बाँध खोलेसँगै बैजापुर गाउँमा बाढी पसेको थियो । केहीबेरमै सयभन्दा धेरै कच्ची घर भत्किए । राप्तीसोनारी गाउँपालिकाका नदीतटीय बस्ती जलमग्न भए । झन्डै आठ सय घर भत्किएका छन् भने सयांै परिवार विस्थापित छन् । उनीहरूले अन्नपात र लत्ताकपडा केही जोगाउन सकेनन् । जुन ढंगले बाढी पसेको छ, सिक्टाकै कारण देखिन्छ, राप्तीसोनारी गाउँपालिकाका अध्यक्ष लाहुराम थारूले भने, प्राविधिकको हेलचेक्र्याइँले नै यति धेरै क्षति भएको हो । उनले उक्त घटनाको छानबिन गरी दोषीमाथि कारबाही र पीडितलाई क्षतिपूर्ति दिइनुपर्ने बताएका छन् । बाढी पसेको भोलिपल्टै स्थानीय बासिन्दा सिक्टा सिँचाइ आयोजनाले लापरबाही गरेको भन्दै विरोधमा उत्रिएका थिए । उनीहरूले सिक्टा कार्यालय घेर्ने प्रयास गरे । तर, गाउँपालिका अध्यक्ष थारूले विपत्तिका बेला विरोधमा उत्रिनुभन्दा छिमेकीको उद्धार र राहतमा जुट्न आग्रह गरेपछि उनीहरू रोकिएका थिए । प्राविधिक कुरामा हेलचेक््रयाइँ गर्नुभएन नि । हामी त्यही दिनै सिक्टा घेर्न जान लागेका थियांै । नेताहरूले रोके, बुद्धि थारूले भने । बैजापुरका बासिन्दाले २०३६ सालपछि पहिलोपल्ट यति ठूलो बाढीको सामना गर्नुपरेको बताए । त्यस बेला अहिलेभन्दा धेरै पानी परेको थियो । यसपटक पानी कम परे पनि क्षति धेरै व्यहोर्नुपरेको छ । सिक्टाले समयमै बाँधको ढोका नखोलेर एक्कासि खोल्दा धेरै क्षति भएको स्थानीयको बुझाइ छ । उनीहरू संघर्ष समिति नै गठन गरेर विरोधमा उत्रिएका छन् । आयोजनाले भने अनुमान गरिएजस्तो सिक्टाकै कारण डुबान नभएको दाबी गरेको छ । अगैया बजार डुब्ने स्थितिमा बाध्य भएर सबै ढोका खोल्नुपरेको उल्लेख गर्दै आयोजना प्रमुख रमेश बस्नेतले भने, संघर्ष समितिले भनझंै बाढी सिक्टाको कारणले गाउँ पसेको होइन । बरु लक्ष्मणपुर बाँधका कारण हो । कुसुमस्थित जलमापन केन्द्रमा त्यस दिन राप्तीमा ८ हजार २ सय ३ क्युमेक्स पानी मापन भएको र त्यो अहिलेसम्मकै अधिक रहेकाले ८ हजार २ सय ५० क्युमेक्स क्षमताको सिक्टा हेडबक्सले बाढी रोक्नै नसक्ने उनले दाबी गरे । यस वर्ष डुडुवासम्म सिँचाइ सञ्चालन गर्न सिक्टा नहर परीक्षण भइरहेकाले १४ ढोका बन्द गरेर नहरमा पानी चढाइरहेका बेला बाढी आएको हो । पुरानै दैनिकीमा फर्किंदै पीडित डुबान घटेपछि बैजापुरवासी पुरानै दैनिकीमा फर्कने कोसिस गर्दै छन् । उनीहरू भत्किएको घरबाट सामान झिक्दैछन् । भिजेका अन्नपात र कपडा सुकाउँदैछन् । घर भत्किएको छ । अन्नपात भिजेर कुहिएको छ, काल्ची चौधरीले भनिन्, जेजस्तो अवस्थामा भए पनि जिन्दगी त चलाउनै पर्यो । पूर्वपश्चिम राजमार्गअन्तर्गत जिल्लाको सडकखण्डमा बाढीले भत्काएका पुल सामान्य मर्मत गरेर यातायात सुचारु गरिएको छ । स्कुले किशोरकिशोरी कापीकिताब स्याहार्दै छन् । गाउँपालिका कार्यालयमा राहत सामग्री संकलन भइरहेको छ । गाउँपालिकाका जनप्रतिनिधिलाई पीडितको लगत संकलन र राहत वितरणलाई व्यवस्थित पार्न हम्मे छ । सुरुमा जिल्ला दैवीप्रकोपले गर्ने कि स्थानीय तहले भन्नेमै अन्योल थियो, राप्तीसोनारी गाउँपालिका अध्यक्ष लाहुराम थारूले भने, अहिले राम्रै समन्वय भइरहेको छ । राहत वितरण र विस्थापितको पुन:स्थापना विस्तारै सहज हुने उनले बताए ।"
फर्काइयो बगेको गैंडा,"मृग मरे, गोही बगे बाढीले निकुञ्जभित्रका १५ भन्दा बढी मृग मरेका छन् । हामी यहाँका वन्यजन्तुको अवस्था पत्ता लगाउँदै छौं, प्रमुख पाठकले भने, अहिलेसम्म बाढीले विभिन्न क्षेत्रमा १५ भन्दा बढी मृग मृत फेला परेका छन् । बाढीले लोपोन्मुख घडियाल गोहीसमेत बगाएको छ । कसरास्थित गोही प्रजनन केन्द्रले विभिन्न नदीमा १ हजार २ सय २६ वटा गोही छाडेको थियो । गत वर्ष १ सय ९८ वटा मात्र फेला परेका थिए । बाढीले गोहीसमेत बगायो, पाठकले भने, तर, संख्या यकिन गर्न सकिएको छैन । पहिला यताबाट गएका गोही सहजै फर्कन सक्थे, अहिले ठाउँठाउँमा बाँध रपानीको उच्च बहावले आउन सक्दैनन् ।"
गाउँ फर्कनै डराउँछन् पीडित,"दमक बाढीले घर बगाएपछि झापा गाउँपालिकाका विस्थापितहरू तनावमा छन् । गत शुक्रबार मध्यरातमा ज्यान जोगाएर भागेकाहरूलाई अब कहाँ गएर बस्ने भन्ने पिरलो छ ।घरसहित सबै सामान बग्यो । हामीलाई त ज्यान जोगाएर भाग्दै ठिक्क भइहाल्यो, वडा नं ३ का डिल्लीराम हेमरमले भने, दु:ख परेका बेला जे खाएर पनि बाँचौंला तर तीन छोराछोरीलाई अब कहाँ लगेर राख्नु ? उनीहरू अहिले स्थानीय त्रिभुवन आधारभूत विद्यालयमा आश्रय लिइरहेका छन् । उक्त गाउँपालिकाका ४ नम्बरबाहेक सबै वडा डुबेका थिए । कन्काई र बिरिङको बाढी पस्दा धेरै जनधनको क्षति हुन पुग्यो । ६ जनाको मृत्यु भएको छ भने दुई जना अझै बेपत्ता छन् । १ हजार ५ सय बिघा जति धानखेत बगरमा परिणत भएको छ । वडा ३ कै राजु भुजेलले पनि तत्काल पुरानै ठाउँ फर्किन सक्ने अवस्था नरहेको बताए । कन्काईको बाढीले उनको पनि घर बगाएको छ । के छ र त्यहाँ जानु, सबै बगिगयो । ज्यान जोगाएर आएका छौं। फेरि त्यहीँ गएर बस्ने हो भने अर्को पटकको बाढीले हामीलाई पनि बगाउँछ, भुजेलले भने । स्थानीय मिलनकुमार भुजेल सरकारले आफूहरूलाई व्यवस्थित बास दिनुपर्ने बताउँछन् । सरकारले व्यवस्थित आवास व्यवस्था गर्नुपर्छ । वर्षौंदेखि बाढीले पीडित छौं, अझै कति भोगिरहनु ?, उनले भने । वडा २ सडकबारीकी जलिना खातुनको भोगाइ पनि उस्तै छ । मध्यरातमा रुँदैकराउँदै दुई छोरा लिएर बल्लतल्ल निस्किएँ, उनले भनिन्, दुई मिनेट पनि भएको थिएन घर भत्कियो । घरसँगै सबै सामान बाढीले बगाएको बताउँछिन् उनी । कति दु:ख गरेर चारकोठे पक्की घर बनाएका थियौं ? त्यो ऋण तिर्न श्रीमान् अहिले पनि विदेशमै हुनुहुन्छ, खातुनले भक्कानिँदै भनिन्, अब त्यही ठाउँमा गएर बस्न सकिने अवस्था छैन ।बाढी गएको एक साता बितिसक्दा पनि पीडितहरू घर फर्कन डराइरहेका छन् । विद्यालयमै आश्रय लिएर बसिरहेका छन् । घर गएर बस्न सबै डराइरहेका छन्, दिलीप सुवेदीले भने, यसपटकको बाढीले सबैको सातो लगेको छ । गाउँपालिका अध्यक्ष जयनारायण शाहले वडा ३ र ७ मा पर्ने सिमलबारीका करिब एक सय परिवारलाई स्थानीय विद्यालयमै राख्नुपरेको बताए।अन्यत्रका बाढीपीडितलाई घर फर्काउने काम भइरहेको उनले जानकारी दिए । सिमलबारीकालाई घर जाऊ भन्न सकिरहेका छैनौं । धेरैको घर छैन । भएकाहरूको पनि बस्न सक्ने अवस्था छैन, शाहले भने, बालुवाटार, सडकबारी, कुवाडीलगायत गाउँका पीडितको अवस्था पनि यस्तै हो । शाहले व्यवस्थित बसोबासका लागि गाउँपालिकाभित्र सरकारी जमिनको खोजी सुरु गरिएको बताए । खोला किनारका केही परिवारलाई अन्यत्र सार्नैपर्ने अवस्था छ । हामी सरकारी जमिन खोजिरहेका छौं । व्यवस्थित आवास बनाउनुको विकल्प छैन, उनले भने, धेरै दिनसम्म अस्थायी शिविरमा राख्दा विभिन्न समस्या थपिएका छन् । विद्यालयको पठनपाठनमा असर पुगेको छ ।"
हेर्दाहेर्दै घर खोलामा बिलायो,"विमानस्थल तयार बाढीले सातादेखि अवरुद्ध विराटनगर विमानस्थल शनिबारदेखि चालु हुँदै छ । बिहान ९ बजेदेखि विमानस्थल चलाइने नागरिक उड्डयन कार्यालयले जनाएको छ । कार्यालयका अनुसार पहिलो उडान सौर्य एयरलाइन्सको हुनेछ । कार्यालयका निर्देशक सुरेशमान सिंहले तत्काललाई बिहान ९ बजेदेखि साँझ ५:३० बजे मात्रै विमानस्थल सञ्चालन हुने बताए । शनिबार सौर्य एयरलाइन्सका २ र यती एयरलाइन्सका २ गरी ४ वटा उडान हुने र बुद्ध र नेपाल एयरलाइन्सले सोमबार र मंगलबारदेखि उडान भर्ने उनले सुनाए । यसअघि बुद्ध एयरलाइन्सले ६, यती एयरलाइन्सले ४, सौर्य एयरलाइन्सले २ र नेपाल एयरलाइन्सले १ गरी नियमित १३ उडान गर्दै आएका थिए ।इन्धनमा बाढीको पानी मिसिएकाले जहाजमा यहाँबाट इन्धन उपलब्ध गराउन नसकिने उनले बताए । काठमाडौंबाट नै जहाजमा इन्धन भरेर ल्याउनुपर्ने भएकाले सबै एयरलाइन्सका सबै उडान हुन नसक्ने उनी बताउँछन् । इन्धनको जाँच गर्न १२ साता लाग्ने उनले सुनाए । भण्डारण गरिएको २ लाख ५७ हजार ९ सय लिटर इन्धनमा पानी मिसिएको छ । रनवे लाइट बिग्रेकाले राति विमानस्थल सञ्चालन गर्न नसकिने भएको छ, उनले भने, पहिलेकै अवस्थामाा विमानस्थल आउन एक महिना लाग्छ । रनवे लाइट बिग्रेकाले अहिले भीएफआर प्रविधिबाट दिनमा जहाज अवतरण र उडान हुने उनले सुनाए । बाढीका कारण विराटनगर विमानस्थलको १० करोडभन्दा बढीको क्षति भएको निर्देशक सिंहले बताए ।"
बाढीपहिरो : कसरी चुक्दै छौं ?,"के होला समाधाननेपालको बाढी र पहिरोको कारण हामीले थाहा पाइसकेका छौं । त्यसैले यी कारणलाई निर्मूल पार्न अथवा घटाउन सक्यौं भने समस्याको समाधान पनि सजिलो र दिगो हुनसक्छ । कमजोर भौगर्भिक बनोट र पहाड बन्ने क्रम जारी रहेको अहिलेको अवस्थालाई रोक्न सक्ने अवस्था छैन । त्यो बाहेक अरू कारणको समाधान वैज्ञानिक हिसाबले गर्न सकिन्छ । जस्तो कि भिरालो र पहिरोको लागि सम्वेदनशील एवं खोलाको नजिकै बाढीको जोखिमयुक्त स्थानमा बसोबास गरिरहेकाहरूलाई प्रकोप र जोखिम स्तरीकरण अध्ययन तथा वैज्ञानिक भूउपयोग नीति र योजनाबाट द्रुतगतिमा कार्यान्वयन गर्नेगरी सुरक्षित बनाउनुपर्छ । सुरक्षित स्थान खोजी गरी जोखिममा रहेका बस्ती स्थानान्तरण गर्नु जरुरी हुन्छ । यसमा दृढ अठोट, इच्छाशक्ति र दुरुस्त प्राविधिक योजना चाहिन्छ । यो काम देशैभरि एकैचोटी गर्न नसकिए अति प्रभावित क्षेत्रबाट थाल्न सकिन्छ ।नेपालमा काम दिगो र व्यावहारिक किन हुँदैनभने हामी कारण र असरको सूक्ष्म मूल्यांकन बिना नै जोखिम न्यूनीकरणका उपाय दिन खोज्छौं । जस्तो कि तराईमा बाढीको समस्या वर्षेनि हुने गर्छ, तर कारण त उत्तरतिरको चुरे र पहाडी भेगमा छ । त्यो कारण भएतिर ध्यान दिँदैनौं, अनि खालि तराईमा तारजाली लगाउँदै पानीलाई तह लगाउन खोज्छौं । हामीले पहाडतिरबाट खोलाले ल्याउने गेग्रयानलाई घटाउनुपर्छ, जुन पहाडमा जाने पहिरो र भूक्षयलाई घटाएर मात्र सम्भव छ । बस्ती र खोला एउटै सतहमा परेको समस्या अथवा खोलाभन्दा बस्ती तल परेको अवस्थामा ३०४० वर्ष अगाडिको खोलाको सतह भूउपग्रहयीय नक्सा र अन्य तथ्यांकलाई विश्लेषण गरी पत्ता लागाउन जरुरी छ । त्यो सतहलाई थ्रेसहोल्ड सतह मानी त्योभन्दा माथि जम्मा भएको गेग्रयान र ढुङ्गामाटोलाई उत्खनन गरी निर्माण सामग्रीका रूपमा उपायोग गर्नु वाञ्छनीय देखिन्छ । खोलाको कुनै एउटा भागबाट मात्र गेग्रयान निकालेर भने दिगो समाधान आउँदैन र यसले वातावरणमा समेत प्रतिकूल प्रभाव पार्न सक्छ । त्यसैले खोलाको माथिल्लो तटीय क्षेत्र, मध्य तटीय क्षेत्र र तल्लो तटीय क्षेत्र सबैतिर यो काम गर्न जरुरी हुन्छ । यस्तै वैज्ञानिक र उच्च प्रविधिको सडक तथा अन्य भौतिक संरचना निर्माण, सम्वेदनशील स्थानमा सुरुङ मार्गले अहिलेको सडकको कट एन्ड फिललाई विस्थापित गर्ने, नाङ्गा पहाडमा सुहाउँदो वृक्षरोपण गर्ने, पूर्व तयारीलाई प्राथमिकता दिने, बाढी र पहिरोको पूर्व सूचनाको चुस्त, व्यावहारिक र भरपर्दो विकास गर्ने अनि तराईमा सुरक्षित तथा सुविधासम्पन्न सेल्टर हाउस र सेल्टर रुट व्यवस्था गर्ने आदि कामलाई युद्ध स्तरमा अगाडि बढाइयो भने बाढीपहिरोको जोखिमबाट धेरै नागरिकलाई बचाउन सकिन्छ । तर योजना बनाउनेहरू, राजनीतिक दलहरू, सरकार अनि कार्यान्वयन गर्ने निकाय सबैले अडिग भएर आआफ्नो क्षेत्रबाट यसमा काम गर्न जरुरी हुन्छ । अहिलेको समयमा यी सबै कामलाई मार्गनिर्देश गर्ने अनि जोखिम न्यूनीकरणलाई प्राथमिकता दिने र विपद् व्यवस्थापनलाई अति व्यावहारिक बनाउने खालको विपद् ऐन अति जरुरी देखिन्छ । नभए त जब बाढीपहिरोले मान्छेको ज्यान लिन थाल्छ, अनिमात्र तातेजस्तो गर्ने अहिलेको परिपाटीमा कुनै सुधार आउँदैन । साथै विपद् भगवानको इच्छाले आउने होइन र यसको जोखिम अनि क्षति घटाउन सकिन्छ भन्ने कुरा सबैले बुझ्नु र बुझाउनु अति जरुरी छ ।त्रिभुवन विश्वविद्यालयका सहप्राध्यापक डा ढकाल विपद् जोखिम विज्ञ हुन् ।"
नाकाबन्दीको शैली,"भारत आफ्नो भूमिको सिंचाइ गर्न तथा बिजुलीको उत्पादन गर्ने बेलामा नेपालको पानीको खुरुखुरु उपयोग गर्ने गर्छ । तर बाढीको याममा जबर्जस्त नाकाबन्दीको सहयोग लिन्छ ।नेपालको एकातिरको विशेष छिमेकी भारतसँगको सिमाना खुला अवस्थामा रहेको छ । परन्तु गुरु यो तथ्यलाई स्वीकार गर्ने पक्षमा पटक्कै छैनन् । उनको मौलिक विचारधारामा यो आंशिकसत्य चाहिँ हुनसक्छ । यति नै ।किन गुरु ? एक दिन मैले सोधें ।हेर कविजी, छिमेकी भारत हामीमाथि बराबर नाकाबन्दी गरिरहन्छ । गुरु उवाच्, यो त तिमी पनि मान्छौ ?अब यो सिंगो यथार्थलाई नमानेर के गर्ने गुरु ?उसो भए, एकदमसँग सिमाना खुला भन्नु गलत होइन त ? गुरुले गम्भीर मुद्रा लिए, हामीमाथि भारतद्वारा गरिने यस्तो पटके नाकाबन्दीले खुला सिमाना कन्सेप्टलाई विलकुलै समर्थन गर्दैन कविजी।तपाईको कुरा बुझिएन गुरु ।यसमा त्यस्तो नबुझिने के छ, कविजी ? गुरुले निधार खुम्च्याए, यसरी पटकपटक नाकाबन्दी नभएपछि कुनै पनि सिमानालाई खुला भन्न मिल्छ ?बल्ल बुझें गुरु । मैले विस्तारै टाउको हल्लाएँ ।गुरुको यावत् भनाइको अन्तिम निचोड के हो भने हाम्रो छिमेकी दक्षिणतिरको भारत एक नितान्त नाकाबन्दीप्रेमी मुलुक हो । त्यसकारण यही अनुरूप सम्पूर्ण आचरण गर्ने नै भयो । भारत कहिले भुटानमाथि नाकाबन्दी गर्छ भने कहिले नेपालमाथि । प्राय: सबै नै छिमेकी मुलुक अर्थात बंगलादेश, श्रीलंका र पाकिस्तानले भारतीय नाकाबन्दीबाट धेरथोर परिचित हुने अवसर पाइसकेका छन् । हो, भारतभन्दा अपेक्षाकृत ठूलो भएकोले चीनमा नाकाबन्दी सम्भव भएन । यस विषयमा नेपालमाथि भारतको विशेष कृपादृष्टि रहेको छ । यसको स्वाभाविक परिणाममा हामीले अनाहकमा अनेकन बाजी भारतीय नाकाबन्दीको सामना गर्नुपरेको छ । अहिलेसम्म कतिपटक भारतले नाकाबन्दी गरिसकेको छ, गुरु ? मैले प्वाक्क सोधँें ।यसको वास्तविक डाटा त मसँग छैन । गुरुको ओँठ गोलो भयो, हामी माथिको भारतीय नाकाबन्दीको शैली परिवर्तित भइरहने भएकोले ठ्याक्कै भन्न गाह्रो छ, कविजी ।कस्तो शैली गुरु ?नाकाबन्दीको शैली ।त्यही त यो नाकाबन्दीको शैली कस्तो हुन्छ, गुरु ? मैले दोहोर्याएर सोधेंँ । मेरो प्रश्नको जवाफमा गुरुले जुन सटिक व्याख्या म समक्ष शान्त भावमा प्रकट गरे, त्यो केही दुरुह प्रकृतिको भएकोले सरलीकरण यस्तो छ भारतले नेपालमाथि गर्ने गरेको नाकाबन्दी एकनासको रहेको छैन । यो मोटामोटी रूपमा तीन किसिमको छ ।१ हाकाहाकी नाकाबन्दी ।२ ढटुवाबारे नाकाबन्दी ।३ उल्टो नाकाबन्दी ।यस सिलसिलामा अघिका एकाध भारतीय नाकाबन्दीलाई हाकाहाकी नाकाबन्दी भन्नुपर्ने हुन्छ । ती सोझै नाकाबन्दी नै भनेर गरिएका हाकाहाकी नाकाबन्दी थिए । केही पछि भारतले आफ्नो नाकाबन्दीको पेटेन्ट शैलीमा परिवर्तन गर्यो । र एकाएक ढटुवारे नाकाबन्दी अस्तित्वमा आयो । यसको क्रियात्मक नीति गजबको थियो । अर्थात् नाकाबन्दी चाहिंँ जोरजुलुमका साथ गर्ने, तर व्यवहारत: यसो भन्ने हामीले खोइ नाकाबन्दी गरेको ? यो त दृष्टिदोष समेत भयो । होइन र ? जब आँखा अघिल्तिरको नग्न दृश्यलाई स्वाट्टै नकारिन्छ भने अरू के भन्ने ? वस्तुत: यो इमानसँग सम्बन्धित विषयवस्तु पनि हो । जे होस्, भारतको वर्तमानचाहिँं विलकुलै नवीन प्रकारको नाकाबन्दीमा प्रतिबद्ध देखिएको छ । यसलाई अर्काे शब्दमा तालाबन्दी भने पनि फरक पर्दैन । किनभने नेपालबाट बग्ने नदीको पानीमाथि सरासरी तालाबन्दी भएको छ । यो उल्टो नाकाबन्दी हो । मतलव, उताबाट नभएर यताबाट जाने पानीलाई भारतले नाकाबन्दी गरेको छ । भारत आफ्नो भूमिको सिंचाइ गर्न तथा बिजुलीको उत्पादन गर्ने बेलामा नेपालको पानीको खुरुखुरु उपयोग गर्ने गर्छ । तर बाढीको याममा जबर्जस्त नाकाबन्दीको सहयोग लिन्छ । कोशी व्यारेजको ताजा कामकारबाहीलाई के भन्ने ? यही त उल्टो नाकाबन्दीको उपद्रव हो ।अन्त्यमा,दोक्लममा भारतचीन एकअर्कासामु आक्रामक मुद्रामा खडा छन् । यद्यपि यो चीन र भुटान बीचको मामिला हो । तर गजबले असम्बद्ध पक्ष भारत पुरै चर्चामा रहेको छ । यसमा म चीनसँग नभएर भारतको साथमा छु । मेरो भन्नु के हो भने चीनले भारतलाई किमार्थ पेल्न पाउँदैन । यसो भएको खण्डमा आफूभन्दा शक्तिशाली चीनलाई केही गर्न नसकेर भारत हामीमाथि नै खनिनेछ । अनि एउटा अर्काे भीषण नाकाबन्दीको भूमिका तयार हुन के बेर !"
कुसंस्कार तोड्दै महिला,"बुटवल, रूपन्देहीको तिलोत्तमाकी मायादेवी कंँडेलले आफ्नी विधवा बुहारीलाई सेतो वस्त्र लगाउन दिइनन् । बुहारीले २० वर्षेले काजकिरिया सकिएको दिनबाटै रातो वस्त्र लगाइन् । बंैसमै पति वियोग सहेकी बुहारीलाई थप पीडा नदिन यसो गरेको उनले बताइन् । गत चैतमा सवारी दुर्घटनाबाट २५ वर्षे छोरा श्यामको मृत्यु भएको थियो । मृत्युपछि विरत्तिएकी बुहारीलाई सम्हाल्न रातो पहिरनले केही सघाएको उनको ठम्याइ छ । मायादेवी आफू पनि २९ वर्षमा विधवा भएकी थिइन् । उनले निकै सास्ती भोगेर ५ छोराछोरी हुर्काएकी थिइन् । प्युठानमा जन्मिएकी उनी त्यहाँ बस्नै गाह्रो भएपछि केही समय छोराछोरी लिएर भारत गइन् । पछि तिलोत्तमामा बसिन् । मैले भोगेजस्तो पीडा बुहारीलाई नपरोस्, मायादेवीेले भनिन्, यसैले २ वर्षे नाति आफैले हेर्छु, बुहारी राजी भए बिहे गरिदिने विचार छ । बैंककी जागिरे बुहारीसहित उनी अहिले राजधानीमा छिन् । रूपन्देहीमा बुहारीको बिहे गराउने चलनको सुरुवात बुटवल गोलपार्ककी माया ढकालले गरेकी थिइन् । सामाजिक चुनौती चिर्दै उनले करिब १३ वर्षअघि आफ्नी विधवा बुहारी धनाको घरबाटै कन्यादान गरिन् । मायाका अनुसार विसं २०५० मा माइलो छोरा दिलिपले धनालाई बिहे गरेका थिए । त्यसको तीन वर्षपछि दिलिपको मृत्यु भयो । विधवा हुँदा १८ वर्षे धनाको १० महिनाको छोरो काखमा थियो । पछि बुहारीलाई आफैले वर खोजिदिइन् र छोरीजस्तै गरेर कन्यादान गरेरै बिहे गरेर पठाइन् । अहिले पनि बुहारीलाई माइतीसरह नियमित चाडपर्वमा बोलाउँछिन् । माया र धनाको सम्बन्ध आमाछोरीको बनेपछि घरपरिवारले पनि छोरीकै व्यवहार गर्छन् । उनी भन्छिन्, आफ्नै छोरीभन्दा नजिककी भएकी छन् । छोराको ठाउँमा नाति छ । बुहारीको ठाउँमा छोरी बनाएकी छु । मायाको सिको गर्दै नवलपरासी र रूपन्देहीमा ८ वटा यस्तै विवाह भएका छन् ।कुरीति विरुद्धको राष्ट्रिय सञ्जालका अनुसार नेपालमा विधवा प्रथा, बालविवाह, बहुविवाह, किरियापुत्री, कन्यादान, दाइजो, तिलक, छुइप्रथा, घुम्टो, झुमा, तलाक, बेलविवाह, कुमारी, बोक्सी लगायतका ३५ वटा कुसंस्कार छन् । यिनले महिलामाथि हिंसा बढाएको छ । यी कुसंस्कारले महिला हिंसामात्रै होइन, महिला र पुरुष बीचमा भेदभावसमेत सिर्जना गरेका छन् । यो बुझेका जिल्लाका केही महिला अहिले कुसंस्कार फेर्न जुटेका छन् । उनीहरूले भाषण होइन, आफूबाटै व्यवहार परिवर्तन गरेका छन् । छोरा नभए सट्टामा खोजेर भए पनि किरियापुत्री बसाल्ने चलनलाई समेत यहांँका महिलाले फेर्न थालेका छन् । यस मध्येकी हुन्, बुटवलकी जुना राना । उनले आफ्नी आमा सन्तोषीको एक्लै अन्त्येष्टि र काजकिरिया गरिन् । २ दाजु दुबईमा रोजगारीमा रहेका बेला गत फागुनमा लुम्बिनी अञ्चल अस्पतालमा आमाको मृत्यु भएको थियो । प्युठान घर भई बुटवलमा अस्थायी रूपमा बसेकी उनले छिमेकीको सल्लाहमा आमाको एक्लै दागबत्ती दिइन् । ७ दिनसम्मको काजकिरिया पनि एक्लै किरियापुत्री भएर गरेकी थिइन् । जुनाजस्तै अहिलेसम्म रूपन्देहीका ६ महिलाले एक्लै आमाबाबुको मृत्यु संस्कार गरेका छन् । यसको सुरुवात गरेकी थिइन्, मधौलियाकी श्यामला पौडेलले । निकै कसरतपछि उनले ४ वर्षअघि आमाको मृत्यु संस्कार एक्लैले गरेकी थिइन् । छोरा सरह कपाल खौरेर र सेतो एकोहोरो वस्त्र पहिरेर दिनानुदिन पिण्ड उठाएर श्राद्ध गर्ने र १३ आंै दिनको कर्म पनि छोराले सरह गरेकी थिइन् । आमाको मृत्युपछि आफन्त र सबैजसो छिमेकीले छोरीले मात्र काजकिरिया गर्दा पितृ तर्दैनन् भनेर ठूलै विरोध गरेका थिए । छोरी किरियापुत्री बने पनि साथमा दाजुभाइ या नजिकको आफन्त पुरुषलाई किरियापुत्री राख्न र दैनिक पिण्ड दिन लगाउन पनि सुझाए । तर श्यामलाले मानिनन् । श्यामला सुनाउँछिन्, धेरै कसरतपछि उनका दिदी र आफन्त सहमतिमा आए र काजकिरिया गर्ने अवसर मिलेको थियो ।विवाहमा माइती पक्षले कन्यादान गर्नुपर्ने र दाइजो दिनुपर्ने कुसंस्कार पनि कायम छ । पछिल्लो समयमा पढेका महिलाले यसलाई विस्थापित गर्न थालेका छन् । यस मध्येकी हुन्, बुटवल ११ देवीनगरकी सुषमा अर्याल । माइतीमा २ छोरीमात्रै भएकी उनले दाइजोरहित बिहेमात्रै गरिनन्, बाबुआमालाई बिहेमा कन्यादान गर्न पनि दिइनन् । कन्यादानपछि आफू दान दिएको वस्तुजस्तो हुने र आमाबाबुले सहयोग गर्दा बोझ ठान्ने भएकाले कन्यादान नै रोकेको उनले बताइन् । म धर्म विरोधी होइन । सबै संस्कार हिन्दु अनुसार नै गरेंँ, सुष्माले सुनाइन्, तर गाईवस्तु सरह कन्यादान लिन मनैले मानेन र रोकेंँ । यसो गर्दा सुरुमा आफन्तले अप्ठेरो माने पनि अहिले सहज लिएको उनले बताइन् । धर्म र परम्पराका नाममा कतिपय लैंगिक रूपमा असहज लाग्ने चलन संस्कारका रूपमा चलेका छन् । यथार्थमा यी कुसंस्कार हुन् । महिला तथा बालबालिका कार्यालयका अनुसार पछिल्लो समय रूपन्देहीमा विधवाले रातो लुगा लगाउनु हुँदैन भन्ने समाजमा आफ्नै घरबाट रातो लुगा लगाइदिने, एकल महिलाको दोस्रो बिहे गरिदिने, मुस्लिम पतिले मुखले तीनपटक तलाक भने पनि पत्नीको सम्बन्धविच्छेद नगराइदिने, महिनावारी हुँदा छुइ बार्ने चलन हटाउने, महिलाबाटै पूजापाठमा प्रवचन गराउने जस्ता कामका सुरुवात भएका छन् । यस्ता काम कतै महिला आफैले स्वस्फुर्त गरेका छन् । कतै संघसंस्था र महिला विकास सहकारी संस्थाबाट भएका छन् । भुक्तभोगी महिलाले नै सुरु गरेका अभियान प्रभावकारी छन् । कुसंस्कार तोड्ने कामले महिला हिंसा घटाउन र लैंगिक समानता कायम राख्न निकै सहयोग गर्छ । समुदायमा कतिपय कुसंस्कार धार्मिक र सामाजिक कानुनसरह रहेका छन् । यिनलाई हटाउन निरन्तर अभियान चाहिन्छ । धर्म र परम्परा अनुसार कुसंस्कार छुट्टाछुट्टै प्रकृतिका हुन्छन् । जाति, समुदाय, धर्म र उमेर अनुसार हुन्छन् । यसैले कुसंस्कार हटाउन सबै क्षेत्र र समुदायमा सचेतना फैलाउनुपर्छ । कुसंस्कार तोडेर समाजमा जिएका महिलालाई प्रोत्साहन र सहयोग गर्नुपर्छ । उनीहरूको खिसिट्युरी होइन, सिको गरेर हातमा हात र साथमा साथ मिलाउनुपर्छ । यसले मात्रै धर्म र परम्पराका रूपमा रहेका लैंगिक हिंसा र कुसंस्कार घटेर समानतामूलक समाज निर्माण हुनेछ ।"
पोस्ट बक्स नं ९४ र ६९४,"गोश्वारा हुलाक, निकै पुगिन्थ्यो, केही वर्ष अघिसम्म । फिनिक्स साइकल कैंची मारेर । भोटाहिटी, महाबौद्ध, भोंसिको, टेबहाल अनि सुनधारा । महाबौद्ध, भाेंसिको र वटुमा अहिलेजस्तो भिड लाग्दैनथ्यो । महाबौद्ध क्षेत्रमा लस्करै मोमो पसल थिए । सडकमा लोकल कुखुरा बेच्न बसेकाहरू भेटिन्थे । दुई पोस्ट बक्स थिए । ९४ र ६९४ । गोश्वारा हुलाकको पूर्वपट्टि, गेट छेवैको भवनमा थिए, पोस्ट बक्सहरू । एकापट्टि प्वालैप्वाल भएको लामो पर्खाल, अर्कोपट्टि फलामका ससाना बाकसहरू । भित्तोजस्तो । फलामको लामो साँचो बाकसको प्वालमा छिराएर दाहिने घुमाएपछि ढक्कन र साँचो फुत्त बाहिरिन्थ्यो, एकैपटक । केही एरोमेल, खाम, पोष्टकार्ड हुन्थे, बाकसमा । रजिस्ट्री आएको भए सानो चिट । चिट बोकेर पछाडिपट्टिको भवनमा जानुपथ्र्याे । चिट बुझाएपछि पाइन्थ्यो, रजिस्टर्ड पार्सल । अलि ठूला पोका आउँदा भित्रै जानुपर्ने हुन्थ्यो । पूर्वी भवनबाट सानो गल्ली हँुदै भित्र जानुपथ्र्याे । गल्लीको मुखैमाथि फनन घुम्ने बेरियर । हरेक व्यक्ति त्यो गल्लीमा प्रवेश गर्दा बेरियरलाई घुमाएरै जानुपथ्र्याे । मलाई बेरियर घुमाउन मजा आउँथ्यो । अनि पार्सलको बहाना बनाएर म बेरियर घुमाउने गर्थें । भोटाहिटीको पसलसम्म फर्किंदा मूल सडकमा साइकल दौडाउनुको मज्जा नै बेग्लै हुन्थ्यो । खासै गाडी नगुड्ने सुनधारा, भोटाहिटीको सडक साइकलमैत्री थियो । पोस्ट बक्स खाली भएको दिन टँुडिखेलमा फनफन घुमाइन्थ्यो, साइकल । टँुडिखेलमा साइकल सिक्दा म धेरैपल्ट लडेको छु । एकजना दाइ थिए । उनी पुराना कागज लिन पसलमा आइरहन्थे । कागजको खाम बनाउँथे उनी । उनैले मलाई साइकल सिकाएका थिए । साइकल सिक्दा म उनले समातिराखेको ठान्थेंँ र साइकल हुइँक्याउँथें । उनले त परै मलाई छाडिसकेको हुँदारहेछन् । अनि समाउने हात नदेखेपछि म डरले भ्यात्त भुइँमा बजारिन्थें । उनी मलाई गाली गर्थे, कस्तो मज्जाले चलाइराख्याथ्यौ, किन डराएको ? यसरी नै लडिलडीसिकियो, साइकल ।सधैं जाने हुँदा हुलाकका खर्दार, सुब्बा, अधिकृत सबैले चिनिसकेका थिए । हुलाकमा सबैभन्दा झन्झटिलो हुन्थ्यो, टिकट किन्ने लाइन । सधैं भिड हुन्थ्यो, टिकट काउन्टर । पहिले लाइन बस्यो, अनि छेवैको टेबलमा राखिएको गमको भाँडोबाट झिकेर टिकटमा दल्यो । पार्सलमा टिकट टाँसेर फेरि लाइन बसेर बुझायो । बुक पोष्ट, एरोग्राम, पोष्टकार्ड, पार्सल, रजिस्टर्ड मेल, सर्फेस मेल, एयर मेल सबको फरकफरक मूल्य थियो । नर्मल मेल भए बुझायो, हिँंड्यो । रजिस्टर्ड मेल भए रसिद काट्नै समय लाग्थ्यो । भित्र बसेका कर्मचारी अलि ठूलो प्याकेटलाई तराजुमा हाल्थे र ग्राम अनुसारको नपुग मूल्यको टिकट थप्न लाउँथे । देश अनुसार फरक मूल्य हुन्थ्यो । अनि बल्ल रसिद हात लाग्थ्यो । म भने अलि धेरै भिड देखिए सुटुक्क भित्र जान्थेंँ । भरत नामका एक सहृदयी दाजु थिए, खर्दार । उनी मलाई माया गर्थे । उनकै मायाले म भित्रैबाट सबै काम सक्काएर फुर्तीसाथ बाहिर आउँथें । गोश्वारा हुलाकको सिलिङमा लामालामा पाइपको सहारामा झुन्डिएका पंखा थिए । तर पंखा घुम्थे मात्र । हावा फ्याँक्दैनथे ।साप्ताहिक चिनियाँ खबर पत्रिका पेकिङ रिभ्युको एयर डकुमेन्ट आउँथ्यो । निकै माग थियो, त्यसको । चीन र भारतको सम्बन्ध अहिलेजस्तो थिएन । त्यसैले लखनऊ, कोलकाता, दिल्ली, कानपुरसम्म नेपालकै बाटो जान्थे चिनियाँ पत्रिका । पेकिङ रिभ्यु बाहेक अन्य पत्रिका सर्फेस मेलबाट आउँथे । समुद्री मार्ग हुँदै कोलकाता बन्दरगाह र त्यसपछि काठमाडौं । महिनौं लगाएर आइपुग्थे पत्रिका र पुस्तकहरू । बीचमा एकपटक चीनबाट हुलाकका सामग्री तातोपानी नाका हुँदै पनि आउन थालेका थिए । तर बाढी र पहिरोले सडक सम्पर्क विच्छेद भइरहने हँुदा यो त्यति भरपर्दो थिएन । सन् १९८६ मा गएको भीषण बाढीले कोदारी राजमार्ग बगाउँदा वर्षापछिका पत्रिका जम्मै कोदारी हुलाकमै अड्किए । ब्यालिस सालको बम काण्डपछि हुलाकबाट आउने पत्रपत्रिकामा सरकारले कडा सेन्सरसिप लगायो । हुलाकमा आएका हरेक पत्रिकाको एक प्रति सेन्सरका लागि अञ्चलाधीश कार्यालय लानुपथ्र्याे । अञ्चलाधीश कार्यालयले दिनु भन्ने पत्र काटेपछि मात्रै पार्सल हुलाकबाट लिन पाइन्थ्यो । चीनबाट आउने पत्रपत्रिकामा नेपाल सम्बन्धी खबर नहुने हँुदा सेन्सर त्यति गाह्रो थिएन । भारतबाट आउने पत्रपत्रिकाका बिक्रेतालाई हाकिमहरू र्याखर्याख्ती पार्थे । कहिलेकाहीं त पार्सल नै सिज हुन्थ्यो । तिसरी दुनियाँ, मेनस्ट्रिमजस्ता पत्रिका सधंै सेन्सरसिपको झमेलामा पर्थे । अञ्चलाधीश कार्यालयले सेन्सर्ड भनेर छाप लागेका पत्रिका पनि हुलाकका हाकिम हेर्न खोज्थे । चिल्ला र रंगिन चिनियाँ पत्रिकाहरूको आकर्षणबाट कोही मुक्त थिएन ।सन् १९८७ पछि चिनियाँ प्रकाशन गृहले पत्रिकाहरूको मूल्य बढायो । एकदुई रुपैयाँमा पाइने पत्रिकाको मूल्य एकैपटक १०, २०, ४० हुँदै १०० सम्म पुगेपछि ग्राहक घटे । नियमित आइरहेका पत्रिका समयको परिवर्तनसंँगै न्यूनतम संख्यामा मात्र आउन थाल्यो । पोस्ट बक्स ९४ र ६९४ मा आउने पत्रहरू घट्न थालेपछि मेरो गोश्वारा हुलाक जाने क्रम पनि घट्यो । पोस्ट बक्स ९४ र ६९४ बक्स रिन्यु भएनन् । तर स्मार्ट फोनको आजको युगमा पनि पोस्ट बक्सहरू जीवित छन् । पत्रहरू पनि आउँदैछन् । साँचो छिराउने क्रम जारी नै छ । नयाँ बन्ने धरहराको छायामा ऐतिहासिक गोश्वारा हुलाक हालको ठाउँबाट विस्थापित हुने भइसकेको छ ।"
विद्यालय शिक्षा अब कता ?,"कहाँबाट सुरु गर्ने ? जता हेरे पनि समस्या लाग्छ । जनप्रतिनिधिलाई कुन कामबाट सुरु गर्ने भन्ने अन्योल छ । सबैभन्दा पहिला आफ्नो क्षेत्रभित्र शिक्षाको राम्रो र कमजोर पक्ष पहिल्याउनु जरुरी छ । त्यसका लागि निजी, सामुदायिक विद्यालयका शिक्षक, व्यवस्थापन समिति, अभिभावक, स्थानीय विज्ञसहितको टोली बनाउन सकिन्छ । यसले तत्काल र दीर्घकालीन रूपमा गर्ने कामको योजना बनाउन सक्नेछ । समितिले तयार गरेको प्रतिवेदनको आधारमा गाउँ वा नगरपालिकाको विधायिकाले आवश्यक फेरबदल गरी पारित गर्न सक्छ । शिक्षाविद् विद्यानाथ कोइराला सुरुमा गाउँनगरपालिकाको तहमै सबै शिक्षकलाई अभिमुखीकरण गरेर गुणस्तर सुधारमा जोड दिन सकिने सुझाव दिए । हरेक विद्यालयमा शिक्षकलाई अभिमुखीकरण दिएपछि तोकिएको काम भएनभएको अनुगमन गर्न सकिन्छ । अनुगमन गर्न हरेक वडामा एउटा अनुगमन समिति बनाउन सकिन्छ । त्यसको संयोजक वडा अध्यक्ष, सदस्य विद्यालयका प्रधानाध्यापक, अभिभावकलाई राख्न सकिन्छ । शिक्षाविद् प्रा मनप्रसाद वाग्लेले निश्चित क्षेत्र बनाएर एउटा निरीक्षकले घटीमा १५ र बढीमा २० वटामात्र विद्यालय निरीक्षण गर्ने क्षेत्र तोकेर व्यवस्थाको लागि कानुन निर्माण गर्न सकिने बताए । वाग्लेका अनुसार स्थानीय तहले विद्यालयको अनुगमन तीन किसिमबाट गर्न सक्छ । पहिलो, शिक्षकहरूको समूह बनाएर । दोस्रो, विद्यालय व्यवस्थापन समितिमार्फत । तेस्रो, स्थानीय सरकार आफैले । शिक्षकको समूहबाट प्राज्ञिक अनुगमन गराउन सकिन्छ । यो समूहको अनुगमन गुणस्तरीय शिक्षा र विद्यार्थीको विकासमा आधारित हुन्छ । विद्यालय व्यवस्थापन समितिले विद्यालयको नियमित पठनपठन, शिक्षकको नियमित उपस्थिति, विद्यालयका प्रत्येक दिनका समस्या आँकलन र त्यसको निराकरणका लागि काम गर्न सक्छ । शिक्षाको गुणस्तर सुधार गर्ने उपाय आफ्नै क्षेत्रमा भएको सफल विद्यालयका व्यवस्थापन समिति, प्रधानाध्यापक र शिक्षकको अनुभव र कमजोर विद्यालयका शिक्षकलाई साटासाट गर्न सकिन्छ । विद्यालयमा कार्यरत शिक्षकलाई शिक्षकको नियमित तालिम, गोष्ठी र अन्य वृत्ति विकासका कामका लागि शिक्षककै नेतृत्वमा परिषद् बनाउनुपर्ने वाग्लेको सुझाव छ । पढाइलाई कसरी व्यावहारिक बनाउन सकिन्छ भन्ने कुरामा स्थानीय रूपमा बारम्बार संवाद गर्न सकिन्छ । गुणस्तर सुधार गर्ने शिक्षक, कर्मचारीलाई पुरस्कर र कमजोर हुनेलाई तालिम दिएर सुधारको अवसर दिन सकिन्छ । पटकपटक अवसर दिँदा पनि सुधार नभएमा एक विद्यालयबाट अर्को विद्यालय सरुवा गर्ने, जगेडामा राख्नेदेखि निस्काशनसम्मको कारबाही गर्न सकिन्छ । वाग्लेले भने, शिक्षक प्रधानाध्यापकप्रति, प्रधानाध्यापक विद्यालय व्यवस्थापन समितिप्रति र समिति स्थानीय तहप्रति उत्तरदायी बनाउनसके विद्यालयको गुणस्तर सुधार हुन्छ ।"
शिक्षाका लागि कर,"केन्द्रीय र प्रदेशको अनुदानबाट मात्रै स्थानीय सरकारले शिक्षाको गुणस्तर सुधार गर्न सक्दैन । अहिले विद्यालय तहमा प्रतिविद्यार्थी सरदर २० हजार वार्षिक खर्च हुन्छ । केन्द्रीय तहबाट शिक्षकको तलब पाए पनि शैक्षिक सामग्री, गुणस्तर सुधार गर्न स्थानीय तहबाटै बजेट जुटाउनुपर्ने हुन्छ । स्थानीय स्रोत हुनेले व्यवस्थापन गर्नसके पनि नहुनेलाई समस्या हुनसक्छ । स्थानीय तहलाई कर उठाउने समेत अधिकार छ । स्थानीय सरकारले उठाएको निश्चित कर शिक्षामा लगानी गर्नुपर्ने हुन्छ । आफ्ना क्षेत्रको विद्यालयमा न्यूनतम कस्ता पूर्वाधार हुनुपर्ने हो, त्यो मापदण्ड बनाएपछि कुन विद्यालय कमजोर छ ? त्यसको सुधार गर्नुपर्ने हुन्छ । यति मात्रै होइन, राज्यबाट उपलब्ध हुने ससर्त र विशेष अनुदानको रकम पनि शिक्षामा निश्चित रकम खर्च गर्न सकिन्छ । त्यस बाहेक स्थानीय तहले सर्वसाधारणलाई दिने सिफारिसमा समेत शिक्षा कर जोड्न सक्छ । जस्तै घरबाटो सिफारिस वा मालपोत तिर्दा पनि शिक्षाका लागि न्यून रकम उठाउन सकिन्छ । नगरपालिका वा गाउँपालिकाले कुनै सिफारिस दिँदा एक सय रुपैयाँ लिने गरेको छ भने शिक्षा कर भनेर थप १० रुपैयाँ उठाउन सकिन्छ । त्यस्तै आफ्नो क्षेत्रमा भएका ठूला आयोजना, कारखाना छ भने पनि निश्चित प्रतिशत शिक्षामा उठाउन सकिन्छ । कुनै गाउँपालिकामा विद्युतगृह छ भने प्रतियुनिट ५० पैसा शिक्षाका लागि भनेर थप लिन सकिन्छ । त्यस्तै जडिबुटी निकासी दिँदा प्रतिकिलो निश्चित रकम उठाउन सकिन्छ । चिया, अलैंची उत्पादन हुने स्थानीय तहले प्रतिकिलो कति कर लिने हो ? तोक्न सक्छ । आफ्नो नगर क्षेत्रमा जे उत्पादन हुन्छ, त्यसबाट शिक्षाका लागि कर लिन सकिन्छ ।"
केमा कति बजेट ?,"सरकारले यसअघि शिक्षा विभाग र जिल्ला शिक्षा कार्यालय हँुदै विद्यालय पठाउने बजेट स्थानीय तहमा सिधै पठाइसकेको छ । शिक्षामा छुट्याएको कुल बजेटको ४७८५ प्रतिशत अर्थात् ६० अर्ब ६६ करोड ६४ लाख रुपैयाँ बजेट स्थानीय तहमा ससर्त अनुदानको रूपमा पठाइएको छ । स्थानीयमा पठाएको बजेटमा शिक्षकको तलबभत्ता, प्रारम्भिक बाल विकास सहयोगी कार्यकर्ताको पारिश्रमिक, विद्यालय कर्मचारी व्यवस्थापन अनुदान, विद्यालय व्यवस्थापन अनुदान, छात्रवृत्ति समावेश गरिएको छ । आगामी शैक्षिक सत्रलाई आवश्यक पुस्तक खरिदको अनुदान र शैक्षिक कार्यक्रम अनुदान पनि स्थानीय तहमै पठाएको छ । शिक्षा मन्त्रालयका अनुसार प्रतिविद्यार्थी इकाइ लागतका आधारमा प्रारम्भिक बाल विकास कक्षाका लागि अनुदान, निरन्तर विद्यार्थी मूल्याङ्कको आवश्यक सामग्री खरिद अनुदान, शिक्षण सिकाइ सामग्री तथा बुक कर्नर व्यवस्थापनका लागि प्रतिविद्यार्थी लागत अनुदान, विद्यालय सुधार योजना, समुदाय तथा विद्यालय व्यवस्थापन समितिको क्षमता विकासका लागि अन्तरक्रिया, अभिभावक शिक्षा सञ्चालन, अतिरिक्त क्रियाकलाप सञ्चालन गर्न एकमुष्ट अनुदान पठाएको मन्त्रालयले जनाएको छ ।सामाजिक परीक्षण तथा आर्थिक लेखापरीक्षण, विद्यार्थी रिपोर्ट कार्ड, विद्यालय तथ्यांक व्यवस्थापन, बुलेटिन प्रकाशन लगायतका क्रियाकलाप सञ्चालन खर्च, सामुदायिक सिकाइ केन्द्रका लागि शैक्षिक सूचना केन्द्र विकास अनुदान पनि पठाइसकेको छ । स्थानीय तहमामा पठाइएको ६० अर्ब ६६ करोड रुपैयाँमध्ये ५० अर्ब ४२ करोड ७५ लाख १ देखि १० कक्षाको शिक्षकको लागिमात्रै खर्च हुन्छ । त्यसमा आधारभूत तहका शिक्षकका लागि तलबभत्ता ४२ अर्ब ३९ लाख र माध्यमिक शिक्षक (९ र १० ) लाई तलबभत्ता ८ अर्ब ४२ करोड ३६ लाख पठाएको छ ।"
स्थानीय तहको जिम्मेवारी,"राज्यले गर्नुपर्ने महत्त्वपूर्ण काममध्ये शिक्षा महत्त्वपूर्ण क्षेत्र हो । यसमा लगानी गर्ने बित्तिकै प्रतिफल पाइँदैन । प्रतिफल ढिलो आउँछ भनेर शिक्षालाई कम महत्त्वपूर्ण ठानियो भने गम्भीर गल्ती हुन्छ । मुलुकले शिक्षालाई के कति प्राथमिकता दियो भन्ने विषयमा बहस हुनसक्ला । मुलुक संघीय संरचनामा प्रवेश गरिसकेको सन्दर्भमा विभिन्न तहका सरकारहरूले शिक्षालाई कुन स्थानमा राख्लान् ? यसको अवस्था यकिन गर्न केही समय पर्खनै पर्छ । अहिलेको आवश्यकता त स्थानीय तहलाई विद्यालय शिक्षाको व्यवस्थापन र सञ्चालनमा सबैले सहयोग गर्नु नै हो । अहिलेको सामान्य गल्तीले मुलुकको विद्यालय शिक्षा विकासमा गम्भीर असर र प्रभाव सिर्जना गर्न सक्छ । विगतका कमजोरीलाई सुधार गर्दै अघि बढ्नुपर्ने बेला आएको छ । स्थानीय तहमा गर्नुपर्ने विद्यालय शिक्षासम्बन्धी कार्यलाई मोटामोटी दैनिक प्रशासनिक र विकास सम्बन्धी कार्यका रूपमा वर्गीकरण गर्न सकिन्छ । यी कार्यमा मुख्य गरेर कार्यविधि र पद्धति निर्माण गर्ने, योजना तर्जुमा गर्ने, स्रोतको व्यवस्था गर्ने, खर्च गर्ने विधि र तरिका स्वीकृत गर्ने, समग्र कार्यको कार्यान्वयन गर्ने, प्रगति प्रतिवेदन तयार गर्ने, प्रमाणीकरण गर्ने र त्यसलाई सार्वजनिक गर्ने कार्य पर्छन् । दैनिक प्रशासन : स्थानीय तहमा विद्यालय व्यवस्थापन, शिक्षक तथा विद्यालय कर्मचारी व्यवस्थापन (नियुक्ति, बढुवा, सरुवा, सेवा निवृत्त सुविधा, विदा) गर्ने जिम्मेवारी पनि सरेको छ । त्यस्तै विद्यार्थी हित तथा भलाइ (छात्रवृत्ति, दिवा खाजा, प्रोत्साहन) को व्यवस्था गर्नुपर्नेछ । बाल विकास व्यवस्थापन, साक्षरता तथा निरन्तर शिक्षाको व्यवस्थापन, विद्यालय व्यवस्थापन समिति र स्थानीय शिक्षा समितिसँग सम्बन्धित काम पनि सम्बोधन गर्नुपर्ने हुन्छ । यस्ता काम गर्न सके मात्रै स्थानीय समुदायमा सरकारको उपस्थितिको आभास महसुस गराउँछ । शिक्षा विकास : स्थानीय तहले तत्कालमा गर्नुपर्ने र दीर्घकालमा गर्नुपर्ने कार्यहरू समावेश गरेर आफ्नो क्षेत्रमा विद्यालय शिक्षा विकासको योजना तर्जुमा गर्नुपर्छ । यसरी तर्जुमा गरिने योजना संविधान, संघीय कानुन, आवधिक योजना, अन्तर्राष्ट्रिय प्रतिबद्धता तथा समझदारीमा आधारित हुनुपर्छ । स्थानीय तहले बनाउने योजनामा निशुल्क तथा अनिवार्य शिक्षाको सुनिश्चितता, निशुल्क माध्यमिक शिक्षाको व्यवस्था, प्रारम्भिक बाल विकास तथा शिक्षाका कार्यक्रम सबै बालबालिकाको पहुँचमा पुर्याउने कार्यक्रम समेट्नुपर्ने हुन्छ । त्यस्तै सबै नागरिकलाई साक्षर बनाउने र निरन्तर शिक्षाका अवसर उपलब्ध गराउने, निश्चित मापदण्डका आधारमा शिक्षकको उपलब्धता सुनिश्चित गर्ने र प्राविधिक शिक्षा तथा व्यावसायिक तालिममा पहुँचको सुनिश्चितता गर्नुपर्ने हुन्छ । कार्यान्वयन तथा नियमन : विद्यालय सञ्चालन भएको सुनिश्चित गर्ने, शिक्षक विद्यार्थी अन्तरक्रिया नियमित र प्रभावकारी भएको सुनिश्चित गर्ने, विद्यालयले गरेको खर्च स्वीकृत कार्यविधि कार्यान्वयन गराउनुपर्ने हुन्छ । त्यस्तै विदा प्रमाणित गरी अभिलेख राख्ने व्यवस्था सुनिश्चित गर्ने, शिक्षक तथा कर्मचारीको कार्यसम्पादन मूल्याङ्कन समयमा भएको सुनिश्चित गर्ने जस्ता कार्य यसमा पर्छन् । विद्यालय नक्साङ्कन, विद्यालय समायोजन (बन्द वा गाभ्ने), अनुमति, कक्षा थप, विद्यालय सार्ने, नाम परिवर्तन, सरुवा, प्रधानाध्यापक र शिक्षक नियुक्ति पनि पारदर्शी र व्यवस्थित बनाउनुपर्ने हुन्छ । विद्यालय शिक्षाको गुणस्तर बढाउन प्रधानाध्यापक, शिक्षक, विद्यालय व्यवस्थापन समिति, अभिभावक तथा अन्य सरोकारवालाको नियमित भेला, बैठक, गोष्ठी वा तालिमको व्यवस्था गर्नुपर्ने हुन्छ । भौतिक पूर्वाधार निर्माण तथा मर्मतसम्भार गर्ने, तोकिएका मापदण्ड अनुसार पूर्वाधार पूरा गर्नेगराउने जिम्मेवारी पनि स्थानीय तहकै हो । त्यस बाहेक स्थानीय परिवेश अनुसार पाठ्यक्रम बनाएर कार्यान्वयन गर्ने दायित्व पनि स्थानीयलाई सरेको छ ।स्रोत व्यवस्थापन : विद्यालय शिक्षाका योजना प्रभावकारी ढंगबाट कार्यान्वयन गर्न स्रोत संकलन, विनियोजन र कार्यान्वयनको लागि कार्यविधि तयार गरी स्वीकृत गर्ने र त्यसैका आधारमा काम गर्ने पद्धतिको अवलम्बन गर्नु आवश्यक छ । जवाफदेहिता : विद्यार्थीको सिकाइ उपलब्धि परीक्षण र नतिजा विश्लेषण गरेर कसले के कति मात्रामा जवाफदेहिता कायम गर्न सकेको छ ? यकिन गर्न सहयोग पुग्छ । लम्साल शिक्षा मन्त्रालयका सहसचिव हुन्"
खानेपानी सजिलै स्वच्छ बनाउन सकिन्छ,"पानीमा भएको फोहोर हटाउन फिटकिरी हाल्नुपर्छ । फिटकिरी पहिले सफा पानीमा घोलेर त्यसका थोपाथोपा फोहोर पानीमा हाल्दा माटो, फोहोर आदि थिग्रिन्छ र पानी सफा हुन्छ । ज्ञानेन्द्रबहादुर कार्की माइक्रोबायोलजिस्ट"
सेन्सर बोर्ड खारेज हुनुपर्छ,"फिल्ममा सेन्सरसिपका कारण बेलाबखत विवाद निम्तिने गर्छ । सेन्सरसिपले सर्जकको अधिकार हनन गरेको भन्दै सरोकारवालाले चलचित्र जाँच समिति (सेन्सर बोर्ड) खारेजीको माग गरेका छन् । नेपाल चलचित्र संघले शुक्रबार आयोजना गरेको चलचित्र र सेन्सर विषयक अन्तरक्रिया कार्यक्रममा उक्त माग उठाइएको हो ।बर्सेनि काठमान्डु इन्टरनेसनल माउन्टेन फिल्म फेस्टिभल आयोजना गर्दै आएका वसन्त थापाले सेन्सरको समस्या भोग्दै आएको सुनाउँदै अब सेन्सरसिप नचाहेको बताए । भने, यो पञ्चायती विरासत बोकिरहेका छौं । भारतमा पनि ब्रिटिसको हयाङओभरस्वरूप सेन्सर बोर्ड रहेको छ । उनले भारतमा समेत सेन्सर चाहिँदैन भन्ने मत उठिरहेको उल्लेख गर्दै थपे, फिल्म कला र अभिव्यक्तिको माध्यम मान्छौं भने सेन्सरसिप मौलिक अधिकारको विरुद्ध छ । फिल्म के परमाणु बम हो र यसलाई सेन्सर गर्नलाई ? फिल्ममा देशद्रोहीका कुरा वा आपत्तिजनक कुरा भए स्वत: कानुन लाग्छ । हाम्रो एकसूत्रीय माग नै सेन्सरसिप खारेजी हो ।थापाकै भनाइमा सहमत देखिए वरिष्ठ पत्रकार कनकमणि दीक्षित पनि । सेन्सरसिप पुरातन प्रक्रिया हो, जसलाई हामीले निरन्तरता दिँदै आयौं, उनले यस्तो व्यवस्था २० वर्षअघि नै हट्नुपर्ने तर्क गर्दै भने, जताततै भिडियो फ्री डाउनलोडको जमानामा सेन्सरको कुरा हाँसोउठ्दो भइसक्यो । कल्पनाशीलता र सृजनाशीलतालाई सेन्सरले ह्रास ल्याइरहेको छ । उनले अलिकति स्वाभिमानी भई छिमेकी मुलुकको व्यवस्था नहेरी आफैं स्वतन्त्र भई चल्नुपर्नेमा जोड दिए । थपे, सेन्सर गर्नु भनेको पब्लिकले यो हेर्न नपाउनु भन्ने फर्मान जारी गर्नु हो ।फिल्मकर्मी नवीन सुब्बा पनि फिल्ममा सेन्सरसिपको विरुद्धमै उभिए । उनले पञ्चायतकालमा नाटकमा समेत सेन्सर लाग्ने गरेको अनुभव सुनाउँदै यतिबेला नाटक वा पुस्तक केहीमा पनि सेन्सरसिपको अवरोध नरहेको उल्लेख गर्दै भने, फिल्मकर्मी आफ्ना व्यक्तिगत स्वार्थअनुकूल वकालत गर्दा धेरै विभाजित भए । त्यही कुरा पत्रिकामा आउँदा केही हुँदैन तर फिल्ममा सेन्सर लाग्छ । समतामूलक समाजको परिकल्पनामा फिल्मकर्मीलाई त्यो स्वतन्त्रता उपभोग गर्न पाइरहेका छैनौं । यो उपनिवेशकालीन सोच हो । उनले सरकारलाई चलचित्र जाँच समितिमार्फत फिल्मकर्मीले सधैं जाँच दिइरहनुपर्ने अवस्था रहेकोमा रोष व्यक्त गरे । हामी इमानदार छौं, देशलाई माया गर्छौं र समाजअनुसार चल्छौं भनेर बारम्बार जाँच दिइरहनुपर्छ । नेता, कर्मचारी वा अन्यलाई नपर्ने, हामीलाई मात्रै प्रश्न किन उठाइन्छ ? उनले सरकार शासक हुने मनोविज्ञानबाट मुक्त हुन जरुरी रहेको भन्दै प्रश्न गरे, के हामी सधैं दोस्रो दर्जाको नागरिक नै हुनुपर्ने ?चलचित्र संघका अध्यक्ष प्रदीपकुमार उदयले सेन्सर बोर्ड सदस्य मुटुको रोगी भएकैले एक्सन फिल्म पास गर्न नसकेको उदाहरण पेस गर्दै सेन्सर व्यक्तिको तजबिजका आधारमा चलिरहेको आरोप लगाए । सेल्फ सेन्सरसिपको वातावरण बनोस् ताकि सेन्सर बोर्डको जरुरी नै नपरोस्, नत्र सरल र सहज ढंगको सेन्सर होस्, उनले भने ।सेन्सर बोर्ड सदस्य प्रकाश सुवेदीले पनि सेन्सर आवश्यक नरहेको बताए । हामी काट्छौँ तर त्यसको कुनै अनुगमन छैन, उनले भने, फेरि सेन्सर पनि जो अध्यक्ष छ, उसलाई मन पर्यो पास, मन परेन फेल हुन्छ ।चलचित्र संघका निवर्तमान अध्यक्ष नकिम उद्दिनले सेन्सर बोर्ड समयसापेक्ष नभएको तर्फ औंल्याए । चलचित्र विकास बोर्डले सिफारिस नदिएसम्म सेन्सर नहुनु आफैंमा गाईजात्रे शैलीसमेत भएको टिप्पणी गर्दै उनले भने, सेन्सर बोर्ड आफैं स्वायत्त किन नहुने ? उनले पनि सेन्सर नै नभए झन् आनन्दै हुने भन्दै तर्क गरे, मोबाइलमा संसारभरका फिल्मभिडियो हेर्न पाइन्छ तर सेन्सर फिल्ममा लगाइन्छ ।चलचित्र कलाकार संघका महासचिव सरिता लामिछानेले फिल्मकर्मीका लागि पहिलो सर्त स्वअनुशासन रहेको भन्दै समाजलाई देखाउन सक्ने फिल्म बनाएनबनाएको स्वमूल्यांकन गर्नुपर्नेमा जोड दिइन् । भनिन्, सेन्सर बोर्ड नै नहोस् । सृजनशील मान्छेलाई सेन्सरको आवश्यकता नै पर्दैन ।चलचित्र निर्माता संघ उपाध्यक्ष माधव वाग्लेले अहिले परिवारसँग बसेर हेर्न नसकिने विदेशी च्यानल टीभीमा हेर्न पाइरहेको बेला फिल्ममा सेन्सर लाग्नु विडम्बना भएको बताए । उनले सेन्सरको काम काट्ने नभई वर्गीकरण हुनुपर्नेतर्फ औंल्याए ।निर्देशक निश्चल बस्नेतले पनि वाग्लेकै धारणासँग सहमति देखाउँदै भनेका सबै चिज काटेपछि पनि एडल्ट सर्टिफिकेट दिने सेन्सर बोर्डविरुद्ध आक्रोश पोख्दै थपे, यदि सेन्सर गरिन्छ भने, म फिल्म नै देखाउदिनँ भनेर दबाब दिन सक्ने कोही फिल्मकर्मीको जरुरी छ । उनले एडल्ट वा युनिभर्सल सर्टिफिकेटमा वर्गीकरण गर्ने हो भने पनि त्यसबारे सञ्चार मन्त्रालयले पर्याप्त जनचेतना दिनुपर्नेमा जोड दिए ।निर्माता केशव भट्टराईले फिल्ममा सेन्सर हुनै नहुने भन्दै थपे, तर हामी फिल्मकर्मीको मानसिकता पनि अझै तल्लो स्तरको छ । सेन्सरको विकल्प वर्गीकरण हुन सक्छ ।गाँजाबाजा शीर्षक राखेर फिल्म बनाउन डेढ वर्षदेखि चलचित्र विकास बोर्डबाट अवरोध खेपेका निर्देशक गणेशदेव पाण्डेले भने, सुरुमा अनुमति लिने प्रक्रिया नै गलत मान्छु । फिल्मको नामदेखि नै अंकुश लगाइन्छ भने अरू कुरा के गर्नु ?चलचित्र विकास बोर्ड सदस्य नरेन्द्र महर्जनले पनि कतिपय फिल्म सेन्सर पास भएर पनि हलमा लगाउन नपाएको उदाहरण दिँदै भने, यदि त्यस्तो हुन्छ भने सेन्सर बोर्डको औचित्य के त ? त्यसको क्षतिपूर्ति कसले लिन्छ ?"
पन्त पुरस्कार,"काठमाडौं (कास) पन्त स्मृति प्रतिष्ठानले नेपाली भाषा, साहित्य, लोकसंस्कृति, धार्मिक, नृत्यकला, ललितकला क्षेत्रमा योगदान दिएका व्यक्तित्वहरूलाई सम्मान तथा पुरस्कार प्रदान गरेको छ ।साहित्यकार भुवनहरि सिग्देललाई रामराज पन्त स्मृति सम्मान दिइयो । पूर्वसहसचिव रामप्रसाद पन्तको स्मृतिमा स्थापित उक्त पुरस्कारमा २५ हजारसहित ताम्रपत्र दिने गरिन्छ । गोपालराज पन्त स्मृति पुरस्कार रेडियो कलाकार लक्ष्मी भुसाल (बूढीआमै) लाई दिइयो । सदिच्छा बालप्रतिभा पुरस्कार नृत्यतर्फकी आशा बालिकालाई, सीताश्री प्रतिभा पुरस्कार ललितकलाका विद्यार्थी मनबहादुर गुरुङलाई र बन्धु पन्त स्मृति पत्रकारिता पुरस्कार वनिता पत्रिकाकी सम्पादक लक्ष्मी उप्रेतीलाई प्रदान गरियो । यी पुरस्कारमा जनही १० हजार रुपैयाँ र ताम्रपत्र छन् । त्यस्तै, लोक साहित्यतर्फको मैयावासु पन्त स्मृति सम्मान कान्तिपुरकर्मी गणेश राईलाई प्रदान गरियो भने, समालोचना विधामा दिइने टीका मुकुन्द पन्त स्मृति सम्मान समालोचक डा रामप्रसाद ज्ञवालीलाई र आमा इन्दिरा पन्त स्मृति सम्मान साहित्यकार गंगा पौडेललाई दिइयो । तीनै जनालाई १०१० हजार रुपैयाँ र ताम्रपत्र दिइयो । कार्यक्रमा विभिन्न छात्रवृत्ति पनि प्रदान गरियो । सबै पुरस्कार र सम्मान पूर्वप्रधानन्यायाधीश सुशीला कार्की र प्रतिष्ठान अध्यक्ष गीता केशरीले राजधानीमा शुक्रबार आयोजित समारोहमा हस्तान्तरण गरे ।"
गीतकार थापालाई स्रष्टा सम्मान,"काठमाडौं (कास) गीतकार संघ नेपालले वरिष्ठ गीतकार राजेन्द्र थापालाई राष्ट्रिय स्रष्टा सम्मान प्रदान गर्ने भएको छ । एक लाख रुपैयाँ रहेको उक्त सम्मान भदौ १३ मा हस्तान्तरण गरिनेछ ।संघ अध्यक्ष चूडामणि देवकोटाद्वारा जारी विज्ञप्तिअनुसार, वर्ष गीत पुरस्कार र प्रवासमा स्रष्टाडायस्पोरा सम्मान पनि त्यही दिन प्रदान गरिनेछन् । वर्ष गीत पुरस्कार, २०७३ का लागि आज फेरि (वीरेन्द्र पाठक), आमाको तस्बिर (विरही कार्की), उदासी मनलाई (डीआर), एउटा सत्य (अञ्जन किराती), ऋणै ऋणको (सुवास संगम राई), जति नजिक (शंकरदेव कँडेल), बगी जाने (किरण टी लिम्बू), म मुस्कुराउँछु (विमला तुलाचन), हातको ठेला (नृपध्वज खड्का) र हिमाल हल्लाउन (प्रभा बर्तौला) उत्कृष्ट १० मा छानिएका छन् । यीमध्ये उत्कृष्ट एकलाई ५१ हजार रुपैयाँ रहेको वर्ष गीत पुरस्कार प्रदान गरिनेछ । विदेशमा बसी नेपाली गीत लेखनमा सक्रिय एक स्रष्टालाई यसै वर्ष सुरु गरिएको ११ हजार राशि रहेको प्रवासमा स्रष्टाडायस्पोरा सम्मान दिइने विज्ञप्तिमा उल्लेख छ ।"
बाढीपीडितलाई राहत जुट्दै,"डेनमार्कका नेपालीद्वारा सहयोग साताअघिको बाढीले घरबारविहीन भएका इटहरी४ गैरीगाउँका ९० परिवारलाई डेनमार्क बस्ने नेपालीबाट संकलन गरिएको राहत वितरण गरिएको छ । उनीहरूले जनप्रतिनिधिको रोहबरमा पीडितलाई राहत वितरण गरेका हुन् । डेनमार्क निवासी नेपालीले संकलन गरेको १ लाख ६७ हजार ७ सय १२ रुपैयाँबाट ९० परिवारलाई एउटा म्याट्रेस, झुल, सिरानी, तन्नासहितको ९० सेट वितरण गरिएको हो । डेनमार्कबाट आएका प्रतिनिधि सरस्वती कार्की र यादव बस्नेतले ती सामग्री वितरण गरेका हुन् ।बाढी आएको दिन सुत्केरी भएकी १ जनालाई २ हजार थप नगद सहयोग गरिएको छ । बाढीबाट यहाँ शारीरिक र मानसिक रूपमा स्थानीय पीडित भए जस्तै आफूहरू टाढा भए पनि मानसिक रूपमा यहाँको समस्याबाट पीडित हुने गरेको उनले सुनाइन् । त्यही पीडा बाँड्नका लागि स्वत: संकलन भएको रकमबाट सामग्री खरिद गरेर वितरण गरिएको हो ।"
परीक्षा अनुत्तीर्ण हुँदा थाल खोसियो,"काठमाडौं सक्दो प्रयास गर्दा पनि बेलायतका गिल्स फुक्स एलेभेल उत्तीर्ण हुन सकेनन् । परीक्षा परिणाम आएको दिन उनी अलिक निराश थिए । बाआमाले गाली गर्ने हुन कि भन्ने त्रासमा थिए । परीक्षामा असफल भएका अधिकांश बालबालिकामा यो मनोविज्ञान पाइन्छ । तर, फुक्सका आमाबुबाले तत्कालै उनलाई केही भनेनन् । यस्तो अवस्थामा धेरैका अभिभावकले कुट्ने, गालीगलौज गर्ने, हप्काउने जस्ता क्रियाकलापसमेत गर्ने गरेको पाइन्छ । यी सब उनले भोग्नुपरेन । किनभने परिवार शिक्षित थियो, उनका आमाबुबाले बालमनोविज्ञान राम्ररी बुझेका थिए । बुबाले फुक्सलाई पाठ सिकाउने एउटा जुक्ति निकाले । दिउँसो उनलाई कसैले केही भनेन । तर, राति अलिक फरक शैली अपनाए बुबाले । एलेभलको परिणाम आएकै रात सधैंझैं परिवार सदस्यहरूका लागि डाइनिङ टेबलमा डिनर सजाइएको थियो । परिवारका सबै सदस्य त्यहाँ आए, आआफ्नो कुर्सीमा बसेर थालमा खाना पस्किन थाले । फुक्सले पनि त्यसै गर्न थाले । उनले आफ्नो अगाडि प्लेट राखेको मात्रै थिए, नजिकै बसेका बुबाले त्यो हटाइदिए । केहीबेर सुनसान बन्यो त्यहाँको वातावरण । बुबाले मौनता तोड्दै छोरालाई भने, गिल्स फुक्स, मलाई आशा छ कि तिमी परिश्रम गर्न सक्छौ । मात्र यति भनेर सबैले डिनर लिन थाले । फुक्सले पनि लिए । तर, उनको मनमा बुबाको त्यो भनाइ साह्रै घत लाग्यो । राति जसोतसो सुते । अर्को दिन बिहानै उनी नोर्थम्पटनसायरको सबैभन्दा ठूलो स्टेट चेन कम्पनीको ढोका घच्घचाउन पुगे । उनी जागिर गर्नुपर्छ भन्ने मनस्थिति बनाउँदै त्यहाँ पुगेका रहेछन् । किशोर अवस्थामा रहेका उनले कम्पनीका म्यानेजरलाई भेटे । त्यसक्रममा म्यानेजरले भने, मलाई मोलतोल गर्न राम्ररी आउँछ नि । त्यसलाई अंगीकार गर्न तिमी सक्छौ के ? उत्तर आयो, सक्छु । त्यसपछि म्यानेजरले भने, तिमी भोलिदेखि नै काममा आउन सक्छौ ।आज उनै गिल्स ५३ वर्ष उमेरमा अर्बौंको सम्पत्तिका मालिक बनेका छन्, अर्बपतिमा दरिएका छन् । बेलायतमा फरकखालको व्यापार सञ्चालन गरी धनार्जन गरेका छन् । अफिस स्पेस इन टाउन (ओसिट) का सहसंस्थापक र मालिक बनेका छन् । उनी अतीत सम्झँदै भन्छन्, इस्ट मिडल्यान्डस्थित स्टेट एजेन्सीमा मैले तीन वर्ष जागिर गरें, त्यो मेरा लागि अत्यन्तै महत्त्वपूर्ण अनुभव रहयो । त्यसबाट मैले धेरै कुरा सिकें । मानिससँग कसरी कुरा गर्नुपर्छ र आफ्ना उत्पादनहरू कसरी बेच्न सकिन्छ भन्नेबारे पहिलोपटक सिक्ने अवसर पाएँ । विद्यालयमा पढ्दा यसखाले अनुभव गर्न सकेको थिइनँ । सन् १९८७ मा गिल्स २१ वर्षको हुँदा आफ्ना एक साथीसँग मिलेर स्टेट एजेन्टको आफ्नै कम्पनी सुरु गरे । त्यो व्यापार उनलाई निकै फलिफाप भयो । त्यसपछि आम्दानी दिने अन्य काम पनि सुरु गरे । तीमध्ये एउटा डिजास्टर रिकभरी कम्पनी पनि थियो । सन् २०१० मा उनी आफूभन्दा पाँच वर्ष कान्छी बहिनी निकी फुक्ससँग मिलेर नयाँ ओसिट कम्पनी सुरु गरेका थिए । मात्र सात वर्षमा ओसिटले वार्षिक राजस्व २० मिलियन पाउन्ड (हाल करिब २ अर्ब ६४ करोड ८ लाख ७८ हजार चार सय रुपैयाँ) उठाउन सफल भयो । उनको कम्पनीको कुल सम्पत्ति २ सय मिलियन पाउन्ड (२६ अर्ब ४० करोड ८७ लाख ८४ रुपैयाँ) भन्दा बढी छ । उनका लन्डनमा छवटा र बेलायतको अन्य भागमा चारवटा जति आलिसान र फरक शैलीको भवनहरू छन् । भीडबाट अलग देखिनका लागि ओसिटको हरेक भवन फरक शैलीका डिजाइनमा निर्माण गरे । गिल्स भन्छन्, भीडभन्दा अलिक फरक देखिनका लागि ओसिटका हरेक भवनमा मैले फरक डिजाइन उपयोगमा ल्याएँ । त्यसैले हरेक किसिमले अनौठा देखिने ती भवनहरू बहाल लिनेहरू तँछाडमछाड नै गर्न थाले, भवनहरू सजिलै भाडामा लागे । अझ आफ्नै स्वामित्वका ती भवनहरूमा ओसिट मा आवश्यक पर्ने सैलुन, जिम, क्याफे, बारजस्ता थप सुविधाहरूसमेत सजिलै उपलब्ध गराउन थाले उनले । यसबाट पनि उनको व्यापार खुबै चम्कियो । आज उनका आमाबुका खुसी छन् । ब्रेग्जिटका कडा समर्थक रहेका उनी भन्छन्, बेलायतले जे गर्यो राम्रै गरेको हो । लन्डनमा रकमको पर्खाल खडा गर्ने अवसर जुटेको छ । ओसिट कम्पनीमा गिल्स प्रमुख कार्यकारीको भूमिका निर्वाह गरिरहेका छन् भने उनकी बहिनी प्रबन्ध निर्देशक भई काम गर्छिन् । कामको बाँडफाँट गर्दै उनी भन्छन्, निकी सधैं बिजनेस चलाउने काम हेर्छिन्, मचाहिँ आर्थिक स्रोत जुटाउने, भवनहरू खोज्ने र नीतिनिर्माण गर्ने काम गर्छु । गिल्सले ए लेभेलको परीक्षा राम्रो गर्न सकेनन् । तर, आज उनको बुबा निकै खुसी छन् । भन्छन्, हाम्रा बुबाआमा हामीमाथि धेरै गर्व गर्नुहुन्छ ।सन् १९६४ मा बेलायतको वेलविन गार्डेन सिटीमा जन्मेका उनी बर्कसायरस्थित प्याङबोर्न कलेज पढेका हुन् । हाल उनी अक्सफोर्डसायरमा बस्छन् र सधैं सवारी साधनमा सहरको यात्रा गर्छन् । उनी आत्मस्वीकृत शृंखलाबद्ध कम्पनी सञ्चालन गर्ने उद्यमी हुन् । बेलायतको डिजिटल प्रकाशन फाउन्डर रियल बिजनेस डायरिज डिजिटल मा फुक्सले आफ्नो संघर्षका कुराहरूको बेलिविस्तार लगाएका छन् । उनले भनेका छन्, म २२ वर्षको उमेरमा नोर्थाम्प्सनमा पहिलोपटक स्टेट एजेन्सी व्यापार सुरु गरेको हुँ । त्यसपछि मेरो व्यापार फैलिँदै गएको हो । रग्बी खेलमा औधी रुचि राख्ने उनी ४४ वर्षको उमेरसम्म त्यो खेल खुबै खेलेका थिए । (एजेन्सीहरू)"
ग्यास बुलेट र पाइपलाइन एजेन्डामा,", काठमाडौंप्रधानमन्त्री शेरबहादुर देउवाको भारत भ्रमणका क्रममा नेपाली ग्यास बुलेटको लाइसेन्स र पेट्रोलियम पाइपलाइन पनि मुख्य एजेन्डामा समावेश हुने भएको छ । भारतीय एकाधिकार तोड्न सरकारले नेपालीले सञ्चालन गर्न पाउने व्यवस्था गरे पनि बनिसकेका ग्यास बुलेट भारतमै अलपत्र छन् । भारतले बिस्फोटक लाइसेन्स नदिँदा ग्यास ढुवानीका लागि बनाइएका करिब ४ सय बुलेट थन्किएका हुन् । प्रधानमन्त्रीको भ्रमणका क्रममा आपूर्ति मन्त्रालयका तर्फबाट मुख्य एजेन्डा बिस्फोटक लाइसेन्सको अनुमति राखेको मन्त्रालयले जनाएको छ । परराष्ट्र मन्त्रालय र दूतावासमार्फत धेरैपटक पहल गरेका छौं । प्रयास धेरै भए पनि प्रतिफल आएको छैन, शुक्रबार संसद्को उद्योग वाणिज्य तथा उपभोक्ता हित सम्बन्ध समितिको बैठकमा आपूर्ति सचिव प्रेमकुमार राईले भने, मन्त्रालयका तर्फबाट मुख्य एजेन्डा नेपाली ग्यास बुलेट सञ्चालनको अनुमति राखेका छौं । उच्चस्तरीय टोलीको भ्रमणपछि केही प्रतिफल आउने आशा गरेका छौं । प्रधानमन्त्री देउवाले यही भदौ ७ देखि भारतको औपचारिक भ्रमण गर्नेछन् । परराष्ट्र सचिव शंकरदास बैरागीले पनि प्रधानमन्त्रीको भारत भ्रमणका क्रममा नेपाली बुलेटको विषय पनि परेको बताए । नेपाली बुलेट र बिस्फोटक लाइसेन्सको विषय एजेन्डामा परेको छ, उनले भने, प्राथमिकताका साथ उठाउन दूतावासलाई जानकारी गराउँछौँ । उनका अनुसार सुुरक्षाको संवेदनशीलता र कानुनी जटिलताको कारण देखाउँदै भारतले केही ढिलाइ गरेको हो । सचिव बैरागीले भने, भ्रमणपश्चात् सकारात्मक गति लिने आशा राखेका छौं ।एलपी ग्यास उद्योग संघका अनुसार बिस्फोटक लाइसेन्स भारत सरकारले दिनुपर्छ । तर, नेपाली पक्षले पहल नगर्दा बुलेटहरू भारतमै थन्किएका हुन् । आयल निगमले ०७२ असोजमा जारी गरेको सूचनाअनुसार व्यवसायीले २०७३ असारमा ७ सय ७५ वटा बुलेटको अनुमति पाएका थिए । सरकारले आर्थिक वर्ष २०७३७४ को बजेटमार्फत बुलेटमा दुईतिहाइ भन्सार छुट पनि दिएको थियो । संसदीय समितिले आपूर्ति मन्त्रालय हुँदै निगमलाई दिएको निर्देशनअनुसार ग्यास उद्योगीहरूले बुलेट बनाउन सुरु गरेका थिए । संघका अध्यक्ष शिव घिमिरेका अनुसार १० महिनाअघि दुईवटा बुलेट नेपाल भित्र्याइएका थिए । तर, बुलेट सञ्चालनका लागि भारतले आवश्यक एक्सप्लोसिभ सर्टिफिकेट नदिँदा उक्त बुलेटबाट ढुवानी हुन सकेको छैन । लाइसेन्स नदिँदा करिब ४ सय बुलेट भारतमै तयारी अवस्थामा थन्किएको घिमिरेले बताए । उनका अनुसार ग्यास बुलेटमा व्यवसायीले करिब साढे ५ अर्ब लगानी गरिसकेका छन् । लाइसेन्स नदिँदा लगानी डुब्ने खतरा बढेको उनीहरूको गुनासो छ । यस्तै पेट्रोलियम पाइपलाइन पनि प्राथमिकतामा परेको मन्त्रालयले जनायो । भारतर्फबाट हुने काम करिब अन्तिम चरणमा छ । पाइपलाइन निर्माणका लागि टेन्डर पनि अह्वान भएको छ, सचिव राईले भने, नेपालका तर्फबाट ईआईए गर्न ढिलाइ हुँदा फास्टट्रयाकमा जान सकेका छैनौं । परराष्ट्र सचिव बैरागीले पनि पाइपलाइन निर्माण एजेन्डाको विषयमा परेको बताए । नेपाली बुलेट सञ्चालनको लाइसेन्स ढिलाइबारे बिहीबार बैठकमा बोल्ने अधिकांश सांसदले सरकारको आलोचना गरेका थिए । आपूर्ति तथा उपभोक्ता हित उपसमितिले संयोजक सुभासचन्द्र ठकुरीले बुलेटका लागि जी टु जी सहमति गर्न निर्देशन दिए पनि नगरेकामा आपत्ति जनाए । भारतीय कम्पनीले बनाएको, भारतीय कम्पनीले नै प्रेसर टेस्ट गरेको अवस्थामा लाइसेन्स नदिनु विडम्बना भएको उनले बताए । नेपाली बुलेट राष्ट्रिय स्वाभिमानीको विषय हो । बुलेटमा नेपालीको लगानी छ । बैंकको लगानी छ, उनले भने, व्यापारका कुरामा सम्झौतालाई समातेर किन कुरा उठेको छैन । सांसद दीपक कार्कीले प्रधानमन्त्रीको भ्रमणपश्चात् बुलेट सञ्चालनसम्बन्धी समस्या सामाधान नभए व्यवसायीको पैसा फिर्ता दिनुपर्ने बताए । सरकारकै पहलमा व्यवसायीले बुलेट खरिद प्रक्रिया सुरु गरे । ७ सय ७५ बुलेटमा लगानी गरेका छन्, उनले भने, यदि सरकारले लाइसेन्स दिन नसके उद्योगीलाई ब्याजसहित पैसा फिर्ता दिनुपर्छ । सांसद जनक बुढाले कूटनीतिक कमजोरीका कारण उद्योगीहरू समस्यामा परेको बताए । नेपाली व्यवसायीले सञ्चालन गर्ने बुलेट भारतीय कम्पनीले नै बनाएको हो । मन्त्रीहरू भारत पठाउँदा यस विषयमा राम्ररी जानकारी गराएर पठाउन आवश्यक छ, उनले भने । अर्का सांसद भेषकुमारी रावतले बुलेटको विषयमा उच्च तहबाटै पहल गर्नुपर्ने बताइन् । समितिका सभापति भीष्मराज आङदाम्बे एक महिनाभित्र सञ्चालन अनुमति लिने गरी कार्य गर्न आपूर्ति र परराष्ट्र मन्त्रालयलाई निर्देशन दिए । नेपाली व्यवसायीहरूको मातहतमा रहेका एलपी ग्यास बुलेट सञ्चालनमा अनुमति दिलाउने कार्यमा गम्भीरतापूर्वक ध्यान दिँदै प्रशासनिक एवं कूटनीतिक माध्यमबाट एक महिनाभित्र सञ्चालन अनुमति लिने गरी कार्य गर्न र उच्चस्तरीय भ्रमण, छलफल र वार्ताहरूमा विषय उठाउन आपूर्ति र परराष्ट्र मन्त्रालयलाई निर्देशन दिन्छु, उनले भने । दुर्गम स्थानहरूमा खाद्यान्न ढुवानी गर्ने विषय, कोटा निर्धारण र दुर्गम जिल्लाको परिभाषा गर्ने क्रममा वर्तमान अवस्थासमेतलाई ध्यान दिई पुनरावलोकन गर्न मन्त्रालयलाई उनले निर्देशन दिए । उपभोक्ता सचेतना र बजार अनुगमनका लागि छुट्याइएको बजेटलाई अधिकतम प्रतिफल आउने गरी परिचलन गरी ठोस नतिजा देखिने कार्य गर्न पनि निर्देशन दिए ।"
आईएमई लाइफ इन्स्योरेन्सको कारोबार सुरु,काठमाडौं (कास) आईएमई लाइफ इन्स्योरेन्स कम्पनी लिमिटेडले कारोबार सुरु गरेको छ । कम्पनीको उद्घाटन बिमा समितिका अध्यक्ष चिरञ्जीवी चापागााईले बिहीबार गरे । बिमा समितिबाट २०७४ असार २० गते उक्त कम्पनीले कारोबार सञ्चालन गर्न अनुमति पाएको थियो । कम्पनीको रजिस्टर्ड तथा कर्पोरेट कार्यालय राजधानीको लैनचौरमा रहने जारी विज्ञप्तिमा उल्लेख छ । कार्यक्रममा बिमा समितिका अध्यक्ष चापागाईले कम्पनीले पछिल्लोपटक सञ्चालन अनुमति प्राप्त इस्योरेन्स कम्पनीहरूमध्ये सबैभन्दा पहिला सेवा शुभारम्भ गरेकामा शुभकामना दिएको जारी विज्ञप्तिमा उल्लेख छ । यो आईएमई समूहद्वारा प्रवद्र्धित कम्पनी हो ।
प्रधानमन्त्री दैवीप्रकोप उद्धार कोषमा सहयोग,नेपाल ट्रक यातायात व्यवसायीबाट १५ लाखकाठमाडौं (कास) नेपाल ट्रक यातायात व्यवसायी महासंघले बाढीपहिरो पीडितका लागि प्रधानमन्त्री दैवी प्रकोप उद्धार कोषमा १५ लाख १ हजार १ सय रुपैयाँ सहयोग गरेको छ । उक्त रकम बराबरको चेक महासंघले प्रधानमन्त्रीलाई हस्तान्तरण गरेको विज्ञप्तिमा उल्लेख छ । महासंघले विपदको यस घडीमा धैर्य धारण गर्न र सक्दो सहयोग पुर्याउन सबैसँग हार्दिक अनुरोधसमेत गरेको छ । महासंघ आबद्ध विभिन्न संघसंस्थाले उपलब्ध गराएको एकमुष्ट रकम उद्धार कोषमा जम्मा गरिएको अध्यक्ष अर्जुन रानाभाटद्वारा हस्ताक्षरित विज्ञप्तिमा उल्लेख छ ।
विश्व समुदायद्वारा विरोध,"स्पेनको बार्सिलोनास्थित पर्यटकीय क्षेत्र ला राम्बलासमा भएको आक्रमणको सर्वत्र विरोध भएको छ । अमेरिकी राष्ट्रपति डोनाल्ड ट्रम्प, फ्रेन्च राष्ट्रपति इमानुएल म्याक्रों, ब्रिटिस प्रधानमन्त्री टेरिजा मेलगायत नेताहरूले आक्रमणको कडा शब्दमा निन्दा गरेका छन् । ट्रम्पले ट्वीटमार्फत घटनाको निन्दा गर्दै स्पेनलाई आवश्यक सहयोगका लागि अमेरिका तयार रहेको बताए । बेलायती प्रधानमन्त्री टेरिजा मेले आतंकवादविरुद्धको युद्धमा बेलायत सदैव स्पेनको साथमा रहेको बताइन् । चिनियाँ राष्ट्रपति सी चिनफिङले घटनाले मर्माहत भएको बताएका छन् । उनले आतंकवादविरुद्ध लड्न चीन सदैव तयार रहेको बताए । फ्रेन्च राष्ट्रपति इमानुएल म्याक्रोंले आतंकवादविरुद्ध सम्पूर्ण युरोपेलीहरू प्रतिबद्ध र एकबद्ध भएको बताए । जर्मन चान्सलर एङ्गेला मर्केलले घिनलाग्दो आक्रमण भनेकी छन् । युरोपेली आयोगका अध्यक्ष जाँ क्लाउड जङ्रले जंगली कार्यबाट कहिल्यै भयभीत नहुने बताए । स्पेनका प्रधानमन्त्री मारियानो राजोइले घटनालाई जिहादी आक्रमण भएको बताएका छन् । इस्लामिक स्टेटले बिहीबार गरेको आक्रमणमा १४ जनाको मृत्यु भएको थियो । क्याटालोना प्रान्तका गृहमन्त्रीले घटनामा १ सय ३० घाइते भएको बताए । उनीहरू विभिन्न ३४ देशका नागरिक छन् । मानिसको भीडमा तीव्र गतिमा भ्यान कुदाएपछि चालक पैदलै भागेका थिए । उनको व्यापक खोजी भइरहेको प्रहरीले जनाएको छ । घटनामा संलग्न ४ जनालाई प्रहरीले पक्राउ गरेको छ । प्रहरीले मानिसलाई घटनास्थलबाट टाढै रहन अपिल गरेका छन् । प्रहरीले हमलामा प्रयोग गरिएको भ्यान भाडामा लिने पुरुषको तस्बिर पनि सार्वजनिक गरेका छन् । घटनालगत्तै मानिस नजिकैका क्याफे तथा पसलभित्र पसेका थिए । स्थानीय भूमिगत यातायात तथा रेलवे सेवा बन्द गरिएका छन् । एक वर्षमा आईएसले यसअघि लन्डन, स्टकहोमलगायत युरोपेली सहरमा यस्तै प्रकृतिका आक्रमण गर्दै आएको थियो । बार्सिलोनापछि क्याम्ब्रिल्समा आक्रमण गर्ने तयारी गरेका ५ जनालाई सुरक्षाकर्मीले गोली हानी मारेको छ । उनीहरूको शरीरबाट आत्मघाती विस्फोट गराउने बेल्ट बरामद गरेको प्रहरीले जनाएको छ । चरमपन्थी आतंकवादी समूह इस्लामिक स्टेटले आक्रमणको जिम्मेवारी लिएको छ । अमाक न्युज एजेन्सीमार्फत सार्वजनिक विज्ञप्तिमा आईएसले आक्रमणको दाबी गरेको छ ।"
दक्षिण कोरियाली राष्ट्रपति असफल,सोल (एजेन्सी) उत्तर कोरियाले दक्षिण कोरियाली राष्ट्रपति मुन जेइनको सयदिने कार्यकाल असफल भएको टिप्पणी गरेको छ । सरकारी समाचार संस्था केसीएनएका अनुसार मुनले शान्ति स्थापनाको स्वाङ पारेको भन्दै उत्तरले असफल राष्ट्रपति को संज्ञा दिएको हो । उत्तर कोरियाले मुनको सयदिने कार्यकाल निकै कमजोर तथा निराशाजनक भएको बताएको छ । पूर्वराष्ट्रपति पार्क ग्युनहाएलाई महाअभियोग लागेपछि मुन गत मेमा राष्ट्रपतिमा निर्वाचित भएका थिए । उनी पदमा नियुक्त भएपछि उत्तर कोरियाले दुई अन्तरमहादेशीय क्षेप्यास्त्र परीक्षण गरिसकेको छ । बिहीबार आफ्नो कार्यकाल सय दिन पुगेको अवसरमा मुनले गरेको पत्रकार सम्मेलनमा कोरियाली प्रायद्वीपले अर्को युद्ध थेग्न नसक्ने बताएका थिए । उनले उत्तरले खतरनाका जुवा खेलिरहेको आरोप लगाउँदै परमाणु हतियार निर्माण तथा क्षेप्यास्त्र परीक्षण रोक्न माग गरेका थिए । मुनले शुक्रबार उत्तर कोरियासँग राखेको वार्ता प्रस्तावबारे भने उत्तर कोरियाले कुनै प्रतिक्रिया दिएको छैन् । सञ्चारमाध्यमहरूले गरेका पछिल्ला सर्वेक्षणले भने मुनको लोकप्रियता बढ्दो देखिएको छ । विस्फोटमा कोरियाली सैनिक मारिएउत्तर कोरियाको सीमाक्षेत्र चेरवनमा भएको विस्फोटमा एक दक्षिण कोरियाली सेनाको मृत्यु भएको छ । घटनामा ७ सैनिक घाइते भएको अधिकारीले जनाएका छन् । नियमित अभ्यासका क्रममा दुर्घटना भएको कोरियाली सेनाले बताएको छ ।
कुन बाँधबाट कहाँ डुबान ?,"काठमाडौंभारतले नेपालको दक्षिणी सिमानामा निर्माण गरेका झन्डै डेढ दर्जन ब्यारेज, बाँध र तटबन्धका कारण बर्सेनि तराईका सयौं बस्ती र खेती डुबानमा परिरहेको छ । एकतर्फी रूपमा निर्माण गरिएका त्यस्ता बाँध र तटबन्धका कारण प्रत्येक वर्ष ठूलो धनजनको क्षति भइरहेको छ । कञ्चनपुरको शारदा र टनकपुर ब्यारेज, कैलालीबर्दियाको कैलाशपुरी (गिरिजापुरी), बाँकेको लक्ष्मणपुर, दाङको कोइलाबास, कपिलवस्तुको महलीसागर, रूपन्देहीका रसियावालखुर्दलोटन र डन्डाफरेना, नवलपरासीको गण्डक (भैंसालोटन), रौतहटको बरगनिया र सुनसरीको कोसी ब्यारेजका कारण नेपाली भूभाग डुबानमा पर्दै आएका छन् । त्यस्तै, बाँकेको कलकलवा, रौतहटको लालबकैया (कमला), मोरङको लुना र सप्तरीको खाँडोपुनौली तटबन्ध पनि नेपाली भूमि डुबाउने कारक बनिरहेका छन् ।पछिल्लो समय भारतले सीमामा समानान्तर सीमाझैं दुई लेनको सडक बनाउँदा पनि डुबान समस्या निम्तिरहेको विज्ञहरू औंल्याउँछन् । बाँकेको हिरमिनिया (साविकको गाविस) को सिमानामा भारतले बाँधजस्तो सडक निर्माण गरिसकेको छ । जमिनको सतहबाट निकै अग्लो उक्त सडकले वर्षाको पानीको निकास रोक्दा हिरमिनिया क्षेत्र डुबानमा पर्दै आएको छ । एमाले सांसद एवं व्यवस्थापिका संसद्को विकास समितिका सभापति रवीन्द्र अधिकारीले बाढीका बेला चर्चामा ल्याएर समस्या समाधान नहुने बताए । म विद्यार्थी नेता हुँदा सिमानामा निर्माण भएका बाँध तथा तटबन्धबारे कुरा उठाएँ, निर्माण गर्नु हुन्न, रोक्नुपर्छ भनेर अभियान नै चलाएँ, उनले भने, भारतले एकतर्फी रूपमा निर्माण गर्यो, यसबारे सरकारले भारतसँग छलफल गरेर समाधान खोज्नैपर्छ, नत्र प्रत्येक वर्ष समस्या बल्झँदै जान्छ । यही संरचनाका कारण पश्चिमदेखि पूर्वसम्मको तराईका भूभाग बर्सेनि डुबानको खतरा बढ्दै गएको उनले बताए । भारतले शारदा ब्यारेजबाट पानी छाड्दा भीमदत्त नगरपालिकाको भुजेलालगायत गाउँमा बर्सेनि बाढी, डुबान र कटान समस्या बढेको उनको भनाइ छ । कैलाशपुरी बाँधले कैलालीको फूलबारी, पवेरा, हसुलिया, खैलाड, लालबोझी रतनपुर, भजनी साविक गाविसहरू डुबानमा पर्दै आएका छन् । त्यसैगरी, त्यो बाँधले बर्दियाको सानो श्रीमा, खैरीचन्दनपुर, राजापुर, भीमापुर, ढोडरीलगायत बस्ती प्रभावित हुँदै आएका छन् । हामीले एकतर्फी रूपमा कुरा गरेर केही हुनेवाला छैन, सीमाविद् श्रेष्ठले कान्तिपुरसँग भने, त्यसबारे भारतसँग छलफल गर्नैपर्छ, डुबान पर्दा दु:ख मनाएर केही हुनेवाला छैन । जलस्रोतविज्ञ दीपक ज्ञवालीले यो समस्या ५० वर्षदेखि निम्तिएको भन्दै त्यसप्रति सरोकारवाला निकाय उदासीन रहेको बताए । दसगजामा भारतले अन्धाधुन्ध रूपमा तटबन्ध निर्माण गरेको छ, यी तटबन्धले नेपाली मात्र होइन, बिहार र उत्तर प्रदेशका जनता पनि आक्रान्त छन्, उनले प्रतिप्रश्न गरे, दुवै पक्ष मिलेर समाधान निकाल्नुपर्दैन ? खै यत्रो राष्ट्रिय बहसको विषयमा संसद्मा कुरा उठेको ? जनताले चुनेका त्यत्रा जनप्रतिनिधि कहाँ छन् ? जलस्रोत अभियन्ता रतन भण्डारीले सरकारले समयमै ध्यान नदिए केही वर्ष डुबानका कारण तराईको भूभाग मरुभूमिमा परिणत हुने बताए । बाढीले तराई बस्नयोग्य रहँदैन, उनले भने, जताततै बगरैबगरै हुन्छ, अब सोच्ने समय आएको छ । यस्तै, लक्ष्मणपुर बाँध र कलकलवा तटबन्धले बाँकेका बेतहनी, वनकट्टी, फत्तेपुर, गंगापुर, कालाफाटा, नरैनापुर, पुरैना गाविस हरेक वर्ष डुबानमा पर्ने गरेको सांसद अधिकारीले बताए । भारतले रसियावालखुर्दलोटन बाँध खुर्द, रसियावाल र लोटन गरी तीनवटा क्षेत्रलाई जोड्ने गरी निर्माण गरेको यो तटबन्ध सीमाबाट करिब ५ सय मिटरको दूरीमा छ । त्यसले रूपन्देहीका अधिकांश क्षेत्र डुबानमा परिरहेका छन् ।डन्डाफरेना बाँध र तटबन्ध २५ मिटर अग्लो तथा ४ मिटर चौडाको छ । उक्त बाँध तथा तटबन्धले नेपालबाट बग्ने डन्डा र सुइयानालाको प्राकृतिक बहाव रोकेर सिद्धार्थनगर क्षेत्र डुबानमा परेको छ । गण्डक बाँधले गर्दा नवलपरासीका रूपौलिया, कुडिया, नरसिंह, गुठीसुरजपुरा, प्रतापपुर, गुठीपर्सौनी, सोमनी, जमुनिया, ठूलो खेरटवा, रामपुरखडौना, भुजहवा, रामपुरवा, बदौलीलगायत बस्ती बर्सेनि डुबान र कहिले कटानको समस्याले ग्रस्त हुँदै आएका छन् । बैरगनिया तटबन्धका कारण सदरमुकाम गौरसहित औरइया, बैरिया, बन्जराहा, पिपरा, सिरसिया र पुरेनवा स्थान डुबान समस्या छ । लुना बाँधले मोरङका बरडंगा, गोविन्दपुर, चुनिमारी, मकगढलगायत गाउँ बर्सेनि बाढी तथा कटानबाट प्रभावित हुने गरेका छन् । सिराहा तटबन्धले गागन खोलाको पानी अवरुद्ध गरेर हरकट्टी, बरियारपट्टी, सुखीपुर, इँट्टाटार, जानकीनगर, सन्हैठा बस्ती डुबाउँदै आएको छ ।सीमाविद् श्रेष्ठले सिमानामा निर्माण भएकानिर्माणाधीन बाँध र तटबन्धबारे भारत सरकारसँग छलफल गरेर समस्या समाधान गर्नुपर्ने बताए । डुबान भएका बेला तराई झरेर केही हुनेवाला छैन, प्रत्येक वर्ष निम्तने समस्या हो यो, उनले भने, दुवै पक्ष (नेपालभारत) बसेर दीर्घकालीन समाधान निकाल्नुपर्छ । भारतले नेपालबाट बग्ने नदीमा बाँध निर्माण गर्नेक्रम जारी राखेकाले तराईवासीले बर्सेनि उही समस्या झेलिरहेको उनले औंल्याए ।"
ज्वरोले ४ बालबालिकाको मृत्यु,"धरान (कास) सुनसरीको धरानस्थित बीपी कोइराला स्वास्थ्य विज्ञान प्रतिष्ठानमा उपचार गर्न ल्याएकामध्ये भाइरल हेमोरेजिक फिभर रोगबाट ४ जना बालबालिकाको मृत्यु भएको छ । मृत्यु हुने बालबालिका सबै ६ देखि १४ वर्षसम्मका छन् ।प्रतिष्ठानका अनुसार साउन १५, २४, ३१ र भदौ १ गते ती बच्चाको मृत्यु भएको हो । मृतकहरू इटहरी १० का राजु कार्की, सप्तरी कञ्चनपुर १० की प्रीतिकुमारी चौधरी, उदयपुरको ठोक्सिलाका प्रशान्त राई र धरान १७ का राई थरका रहेको प्रतिष्ठानका सूचना अधिकृत सुजेन्द्र तामाङले बताए । सुरुमा उच्च ज्वरो आउने, रगत छाद्ने, पेट दुख्ने लक्षण देखिएको उपचारमा संलग्न चिकित्सक डा प्रकाश पौडेलले बताए । उनले भने, प्रतिष्ठानको आकस्मिक कक्षमा अन्तिम अवस्थामा ल्याएका बालबालिकाको प्रारम्भिक उपचार गर्दागर्दै मृत्यु भएको हो । प्रतिष्ठानका प्रवक्ता डा नारायण भट्टराईका अनुसार अस्पतालमा ल्याउँदा ज्वरो आएको भए पनि बालरोग सम्बन्धी चिकित्सकले थप उपचार गर्न नपाउँदै रगत बान्ता गर्ने, पेट दुख्ने र श्वास फेर्न नसक्ने भई एकदुई घण्टामै मृत्यु हुने गरेको छ । प्रतिष्ठानको सूचना विभागले यसअघि अज्ञात रोगले बालबालिकाको मृत्यु भएको जानकारी दिएको थियो । प्रतिष्ठानको बालरोग विभागमा दक्ष विषेशज्ञ, आधुनिक उपकरण रहेका छन् । बालरोग विभागका प्रमुख प्राडा रूपासिंह राजभण्डारीले भनिन्, उपचारका लागि ल्याइएका बच्चालाई पहिले उसको ज्यान बचाउने उपाय गर्नुपर्ने हुन्छ । तर, आवश्यक प्रक्रिया सुरु नगर्दै मृत्यु हुने गरेकाले त्यस्ता बच्चाको रगत र दिसापिसाबको ल्याबटेस्ट गर्नै नपाई मृत्यु भएको छ ।"
मेलम्चीमा आँखा जाँच,सिन्धुपाल्चोक (कास) मेलम्ची नगरपालिकामा आँखा जाँच केन्द्र स्थापना गरिएको छ । जिल्लाको पश्चिम भेगका विकट क्षेत्रका बासिन्दालाई सेवा प्रदान गर्ने उद्देश्यले तिलगंगा सामुदायिक आँखा केन्द्र स्थापना गरिएको हो । मेलम्ची प्राथमिक स्वास्थ्य केन्द्र सञ्चालक समितिका अध्यक्ष कुमार दुलालका अनुसार केन्द्रबाट दुई गाउँपालिका र एक नगरपालिकावासीले प्रत्यक्ष सेवा पाउनेछन् । आँखा अस्पताल र स्वास्थ्य केन्द्रको सहकार्यमा सञ्चालित उक्त केन्द्रको नगरपालिकाका मेयर डम्बरबहादुर अर्यालले उद्घाटन गरेका थिए ।
आस युवाबाटै,"काठमाडौं ,युवा फुटबलको अवस्था र प्रदर्शनले कुनै पनि देशको फुटबल कस्तो छ भन्ने झल्को दिन्छ । नेपालको वर्तमान स्थिति हेर्ने हो भने राष्ट्रिय टोलीमा अधिकांश खेलाडी उमेर समूहकै प्रदर्शनका कारण अटाएका छन् । एन्फा एकेडेमी स्थापना भएयता राष्ट्रिय टोलीमा पनि एकेडेमीबाट खेल्ने खेलाडीको वर्चस्व रहँदै आएको छ । यसले युवा फुटबल नै नेपाली फुटबलको मेरुदण्डका रूपमा स्थापित भइरहेको देखाउँछ । साफ यू१५ च्याम्पियनसिप शुक्रबार सुरु भएको छ । विगतमा यू१६ उमेर समूहमा हुँदै आएको यस प्रतियोगिताको पहिलो र दोस्रो संस्करण नेपालमै भएको थियो । तिनै दुई संस्करण खेलेका मुख्य खेलाडीहरू अहिले राष्ट्रिय टोलीमा रहेका छन् । सन् २०११ को पहिलो संस्करणमा हेमन गुरुङको कप्तानीमा उत्रेको नेपाली टिम सेमिफाइनलमा भारतसँग पेनाल्टी सुटआउटमा पराजित भएको थियो । हेमनसहित टोलीका सदस्य आदित्य चौधरी, सुमन लामा र एलन न्यौपाने यतिखेर राष्ट्रिय टोलीमा छन् । दोस्रो संस्करण नेपालले विमल घर्तीमगरको कप्तानीमा खेलेको थियो । फाइनल पुगे पनि नेपालसामु भारत नै तगारो बन्न पुग्यो । विमलसँगै अनन्त तामाङ, अन्जन विष्ट, दिनेश राजवंशी र हेमन्त थापामगरले अहिले सिनियर टोलीबाट खेलिरहेका छन् ।वर्तमान यू१५ टोलीमा पनि आसलाग्दो प्रतिभा रहेको प्रशिक्षक सुनीलकुमार श्रेष्ठ बताउँछन् । अहिलेको नेपाली टोलीमा ५६ खेलाडी निकै प्रतिभावान छन् । तर प्रतिभालाई परिस्कृत गर्न सकिएन भने त्यसको महत्त्व हुँदैन, उनले भने, जबसम्म घरेलु लिगको अवस्था सुदृढ हुँदैन, उमेर समूहको टोलीबाट सिनियर टोलीको आशा राख्नु बेकार हुन्छ । प्रशिक्षक श्रेष्ठले ६ महिनादेखि प्रशिक्षण जिम्मेवारी लिएका हुन् । उनी दुईवर्ष अघि साफ यू१९ उपाधि जित्ने टोलीमा सहायक प्रशिक्षक थिए । हाल उनले जापानिज टेक्निकल डाइरेक्टर (टीडी) चियाकी ताकेदाको निर्देशनमा यू१५ टोलीलाई प्रशिक्षित गराइरहेका छन् । उनका अनुसार जापानिज मोडल अपनाउने प्रयासमा रहेको यो टोली लामो अवधिको योजना लिएर अगाडि बढेको छ । जापानिज टीडीको आगमनसँगै हामीले उनको निर्देशनअनुसार प्रशिक्षण दिइरहेका छौं । उनको योजना निकै राम्रो छ तर हामीले अवलम्बन गर्दा केवल ७०८० प्रतिशतमात्र सफल भइरहेका छौं । समयसँगै त्यसमा सुधार आउनेमा विश्वस्त छु, प्रशिक्षक श्रेष्ठले भने, हामीले यू१५ मात्र नभएर यू१२ देखि नै एउटै पद्धति अपनाउन खोजेका छौं । यसो गर्दा उमेर समूहदेखि सिनियर टोलीसम्म एकै शैलीमा खेल्न सकिन्छ । उमेर बढ्दै जाँदा खेलाडीले आफूलाई निरन्तर सुधार गर्छन् र टोलीको प्रदर्शनमा पनि सुधार आउँछ ।अहिलको टोलीमा सुधार आएको श्रेष्ठले बताए । चार महिनाअघि श्रीलंका गएको टोलीमा खुला छनोटबाट ७ खेलाडी थपेर प्रशिक्षण गराइरहेका छौं । टोलीको रणनीतिमा विशेष ध्यान दिएका छौं । अहिलेसम्मको प्रशिक्षण हेर्दा विगतका टोलीभन्दा वर्तमान टोली रणनीतिक हिसाबमा निकै माथि रहेको पाएको छु, उनले भने, व्यक्तिगत प्रदर्शनभन्दा हामीले टिमवर्कमा विश्वास राखेका छौं । प्रशिक्षणमा पनि सबैले उत्तिकै मिहिनेत गरिरहेका छन् । मैत्रीपूर्ण खेलमा देखाएको प्रदर्शनमा म सन्तुष्ट छु ।एएफसी यू१६ च्याम्पियनसिप छनोटलाई मुख्य लक्ष्य बनाएको टोलीले यो प्रतियोगिता तयारीस्वरुप पाउँदा फाइदा पुग्ने प्रशिक्षक श्रेष्ठको बुझाइ छ । हामीले एएफसीका लागि लामो समयदेखि प्रशिक्षण गर्दै आएका थियौं । त्यसका लागि हामीले ए डिभिजनका टोली उपलब्ध नभएकाले विभागीय टोलीसँग मैत्रीपूर्ण खेल पनि खेल्यौं । खेलेका ८ खेलमा सन्तोषजनक प्रदर्शन रह्यो । यसले टोलीको मनोबल बढेको छ, उनले भने, नेपाल र भारत यस प्रतियोगिताको एकै समूहमा छन् । एएफसीमा पनि हामी भारतसँगै रहेकाले पछि ठूलो मदत पुग्नेछ । अहिलेको प्रदर्शन हेरेर बलियो र कमजोर पक्ष छुट्याउन प्रशस्त समय पाएका छौं ।साफ यू१५ मा टोलीको प्रदर्शन राम्रो हुनेमा प्रशिक्षक श्रेष्ठ विश्वस्त छन् । हामी लामो तयारीपछि घरेलु मैदानमा खेल्दैछौं । विगतको तुलनामा टोलीको आक्रमणमा सुधार देखिएको छ । आक्रामक रणनीतिमा विशेष ध्यान दिएर प्रशिक्षणमा पनि फिनिसिङ ड्रिललाई प्राथमिकतामा राखेका छौं । बलमा पकड नहुँदा विपक्षीलाई खुलेर खेल्न नदिने र छरितो आक्रमण बुन्ने रणनीतिमा छौं ।साफ र एएफसीमा एकै समूहमा रहेको भारतको फुटबल विकासलाई उनले ग्रासरुटमा गरेको मिहिनेतको फल रहेको अभिव्यक्ति दिए । छिमेकी भारतले ग्रासरुटदेखि नै राम्रो योजना ल्याएको छ । अहिले सिनियर टोलीले पनि राम्रो प्रदर्शन गरिरहँदा आउने टोलीको मनोबल थप बढेको हो । भारतले विद्यालयस्तरदेखि फुटबल विकासलाई विशेष प्राथमिकतामा राख्दा त्यसको नतिजा पाइरहेको छ । आउने दिनमा अझै सुधार आउने मैले देखेको छु । नेपाली फुटबल केही समयअघि भारतीय फुटबलकै स्तरमा थियो । तर भारतीय फुटबल उकालो लाग्दा नेपाली फुटबल भने स्थिर रह्यो । एकसमय युवा फुटबललाई जीवित बनाइराखेको एन्फा एकेडेमी नै शंकाको घेरामा रहँदा भारतमा शीर्ष क्लबहरूले आफ्नै एकेडेमी खोल्न थालिसकेका थिए । नेपालमा पनि राजधानीको सातदोबाटो र च्यासलसहित धरान र बुटवलमा सञ्चालन भइरहेको एकडेमीको दायरा अहिले साँघुरिदै एन्फा मुख्यालय सातदोबाटोमै सीमित छ । एकेडेमीबीच प्रतिस्पर्धा हुँदा उत्कृष्ट प्रदर्शन गर्ने खेलाडी राष्ट्रिय टोलीमा समावेश गरिन्थ्यो । तर हाल वर्षको एकपटक हुने खुला छनोटले युवा फुटबल टिकेको छ । विगतमा एकेडेमीमा विभिन्न उमेर समूहको टोली रहँदै आएकामा गत वर्ष यू१४ टोलीमात्र थियो । आसन्न प्रतियोगितालाई मध्यनजर गर्दै यसपालि यू१६ टोली पनि एकेडेमीमै राखिएको छ । जसोतसो अहिले एन्फा एकेडेमी चलयमान छ । तर घरेलु फुटबल शून्यको अवस्थामा रहँदा एकेडेमीबाट निस्केका खेलाडीको भविष्य भने अन्धकारमै छ । समूह बी को नेपालले सोमबार माल्दिभ्सको सामना गर्दै प्रतियोगिता सुरु गर्नेछ । त्यसअघि शनिबार भारत र माल्दिभ्स भिड्दै छन् । प्रशिक्षक श्रेष्ठले यो खेल अगाडि हुँदा नेपाललाई फाइदा पुग्ने बताए । हामीले भारत र माल्दिभ्सको खेल हेरेर कस्तो रणनीति बुन्ने निर्णय लिन सक्छौं । माल्दिभ्सविरुद्धको पहिलो खेल निकै महत्त्वपूर्ण हुनेछ । त्यसको नतिजाले नै प्रतियोगितामा हाम्रो भाग्य निर्धारण गर्नेछ । सेमिफाइनल पुग्ने पहिलो लक्ष्य लिएका प्रशिक्षक श्रेष्ठले भने, माल्दिभ्सलाई हराएर उच्च मनोबलसाथ प्रतियोगितामा अगाडि बढ्ने लक्ष्य लिएका छौं ।"
फाहिमको ह्याट्रिकमा बंगलादेशको जित,काठमाडौं (कास) विंगर मोहम्मद फोयसल अहमद फाहिमको ह्याट्रिकसँगै बंगलादेशले साफ यू१५ च्याम्पियनसिपमा सुखद सुरुआत गरेको छ । सातदोबाटोस्थित एन्फा कम्प्लेक्सको कृत्रिम मैदानमा भएको उद्घाटन खेलमा समूह ए को बंगलादेशले श्रीलंकालाई ४० ले हरायो ।एकतर्फी खेलमा फाहिमले २८ औं मिनेटमा गोल गर्दै बंगलादेशलाई अग्रता दिलाए । उनले बक्सको दायाँ तर्फबाट गरेको शक्तिशाली प्रहार गोलमा परिणत भयो । फाहिमले ३२ औं मिनेटमा पेनाल्टी बक्स बाहिरबाट उत्कृष्ट गोल गर्दै अग्रता दोब्बर पारे । खेलको ४४ औं मिनेटमा डिफेन्डर यासिन अराफातले दायाँ विंग्सबाट गरेको क्रस श्रीलंकाका गोलरक्षक एवं कप्तान गिहन स न्दीपाले ठम्याउन नसक्दा सिधै गोल हुन पुग्यो ।खेलमा पूरा समय पकड जमाएको बंगलादेशले थुप्रै मौका सिर्जना गरे पनि थप गोल गर्न सकेन । यता श्रीलंका भने विपक्षी पोस्टमा उल्लेख्य आक्रमण बुन्न असमर्थ रह्यो । खेलको ७७ औं मिनेटमा डीजी राजपाक्षेले अराफातलाई बक्सभित्र लडाएपछि बंगलादेशले पेनाल्टी पायो । उक्त पेनाल्टीमा फाहिमले गोल गरी ह्याट्रिक पूरा गरेका थिए । समूह बी अन्तर्गत शनिबार भारतले माल्दिभ्ससँग खेल्नेछ । नेपाल पनि यसै समूहमा छ ।
कुकको दोहोरो शतक,बर्मिङघम (रोयटर्स) एलिस्टर कुकको दर्शनीय दोहोरो शतकमा इङल्यान्ड पहिलो टेस्टमा वेस्ट इन्डिजविरुद्ध ठूलो स्कोरतर्फ अगाडि बढेको छ । दोस्रो दिन भोजनपछिको समयमा इङल्यान्ड ४७५५ को स्थितिमा छ । पूर्वकप्तान कुक २ सय २६ रन बनाई क्रिजमा छन् । टेस्ट क्रिकेटमा यो उनको चौथो दोहोरो शतक हो । एजबास्टेनको दिवारात्रि टेस्टमा शुक्रबार उनले केमर रोचलाई थर्डम्यानमा चौका प्रहार गर्दै दोहोरो शतक पूरा गरेका थिए । ३ सय ७७ बल खेलेका उनले ३१ चैका प्रहार गरिसकेका छन् । भोजनसम्म उनी २ सय १३ रनमा थिए । इनिङ्सका क्रममा कुकले टेस्ट क्रिकेटमा ११ हजार ५ सय रन पनि पूरा गरेका थिए । उनी इङल्यान्डबाट टेस्टमा सर्वाधिक रन बनाउने खेलाडी हुन् । जोनी बेरस्टोवले २ रन बनाएर कुकलाई साथ दिइरहेका छन् । डाविड मालन ६५ रन बनाई रोस्टन चेजको बलमा आउट भए । मालनको पहिलो टेस्ट अर्धशतक हो । मालनले कुकसँग चौथो विकेटमा १ सय ६२ रनको साझेदारी गरेका थिए । भोजनपछि चेजले नै बेन स्टोक्सलाई १० रनमा आउट गरे । इङल्यान्डले पहिलो दिनको खेल ३४८३ मा टुंग्याएको थियो । बिहीबार खेलको अन्त्यमा कप्तान जो रुट १ सय ३६ रन बनाई आउट भए । उनलाई रोचले आउट गरेका थिए ।
ग्रेट हिमालय टिम दुबईतर्फ,"काठमाडौं (कास) ग्रेट हिमालय क्रिकेट एकेडेमीको यू१९ टोली शुक्रबार युएई भ्रमणमा गएको छ । ग्रेट हिमालयले पाँचदिने भ्रमणमा इमिरेट्स क्रिकेट ट्रेनिङसँग चार टान्टीटान्टी म्याच खेल्ने छ । द्विपक्षीय शृंखलाअन्तर्गत दुबईको टोली पनि यसै वर्ष नेपाल भ्रमणमा आउने छ । सबै खेल अजमान ओभल मैदानमा हुनेछ । ग्रेट हिमालयका अध्यक्ष सुदीप शर्माका अनुसार चार म्याच नै फ्लड लाइटमा खेलिने छ । टोलीका उनी प्रशिक्षक पनि हुन् भने व्यवस्थापकमा तेजेन्द्र राजभण्डारी छन् । खेलाडीमा आशुतोष घिरैया (कप्तान), सोहम अर्याल, परिक्षित ढकाल, सौगात दंगाल, रमेशबहादुर खड्का, पुनितकुमार यादव, हर्षविक्रम अधिकारी, दीपेश पौडेल, विपिन उपाध्याय, अनुभव कार्की, अकुच अधिकारी, आदित्य मेहता, अभिषेक थापा मगर छन् । खेलाडीको अभिभावक, एकेडेमी र प्रायोजकबाट भ्रमण खर्च जुटाइएको शर्माले जनाए । ग्रेट हिमालयले यसअघि सन् २०१५ मा भारत तथा २०१६ र २०१७ मा बंगलादेश भ्रमण गरेको थियो । प्रतियोगिता खेलेरमात्र एउटा खेलाडीलाई अगाडि बढ्न गाह्रो हुन्छ, यो हामीले यसअघिका भ्रमणबाट मनन गरेका थियौं, शर्माले भने, त्यसैले खेलाडीलाई बढी एक्सपोजर दिन हामीले भ्रमण गराउँदै आएका छौं । शृंखलाको यो सुरुआत हो । सन् २०१७ सम्म दुबईको टिम पनि नेपाल आउने छ ।राष्ट्रिय खेलकुद परिषद्का सदस्यसचिव केशवकुमार विष्ट, राष्ट्रिय टोलीका प्रशिक्षक जगत टमाटा, काठमाडौं जिल्ला खेलकुद विकास समितिका अध्यक्ष ध्रुवराज न्यौपाने र राष्ट्रिय खेलाडी एवं ग्रेट हिमालयका प्रशिक्षक नरेश बुढाएरले टोलीको बिदाइ गरे । क्रिकेट खेल नेपाली युवाको गन्तव्य र सपना हो । उनीहरूको सपनालाई पूरा गर्नु अहिले क्रिकेटमा लागेकाहरूको दायित्व हो, विष्टले भने, एकेडेमी चलाउन ठूलो चुनौती छ । ग्रेट हिमालयले यस्तो अवसर नै मिलाइदिएको प्रयास सराहनीय छ ।टमाटाले भने, सबैभन्दा ठूलो अनुभव हो । यो भ्रमणमा अनुभव बटुल्नु महत्त्वपूर्ण हुनेछ । अभ्यास र प्रतियोगिता खेल्नु निकै फरक छ । यो उमेरमा फ्लड लाइटमा खेल्न पाउनु ठूलो अवसर हो । त्यसैले यो अवसर सदुपयोग गर्नुस् ।"
दिलीप स्मृतिका खेलाडीलाई पोसाक,काठमाडौं (कास) टप माउन्टेन तेक्वान्दो संघ हङकङका अध्यक्ष मास्टर गणेश गुरुङले दिलीप स्मृति प्रतिष्ठानका तेक्वान्दो खेलाडीलाई खेल पोसाक (डोबोक) प्रदान गरेका छन् । तेक्वान्दो प्रशिक्षक मनोज खड्गीले प्रतिष्ठानका खेलाडीलाई पोसाकका लागि पहल गरिदिएका थिए । २५ वर्षदेखि हङकङमै बस्दै आएका छैटौं डान गुरुङले खेलाडीका लागि ३० थान डोबोक उपलब्ध गराएका हुन् । प्रशिक्षक खड्गीले प्रतिष्ठानका अध्यक्ष राजेन्द्र खत्रीलाई उक्त सामग्री हस्तान्तरण गरे ।
उस्तै सनसनी,", काठमाडौं१४ वर्षीया ओलम्पियन गौरिका सिंहले सनसनीपूर्ण प्रदर्शन कायमै राख्दै २० औं राष्ट्रिय पौडी प्रतियोगितामा खेलेका पाँचै व्यक्तिगत स्पर्धामा राष्ट्रिय कीर्तिमानसहित स्वर्ण पदक जितेकी छन् ।सातदोबाटोस्थित अन्तर्राष्ट्रिय पौडी परिसरमा प्रतियोगिताको अन्तिम दिन शुक्रबार गौरिकाले १ सय मिटर फ्रिस्टाइल, १ सय मिटर बटरफ्लाई र ५० मिटर फ्रिस्टाइलमा राष्ट्रिय कीर्तिमान बनाइन् । पहिलो दिन दुई कीर्तिमान बनाएकी उनले यससँगै खेलेका सबै व्यक्तिगत स्पर्धामा कीर्तिमानसहित स्वर्ण जितेकी हुन् । उनीसहित ओसिना भारती, अनुभव सुब्बा र दिलीप थापामगरको आर्मी टिमले ४ गुणा १ सय मिटर मिक्स रिलेमा पनि स्वर्ण जित्यो ।१२ औं दक्षिण एसियाली खेलकुद (साग) मा १ रजत र तीन कांस्य जितेकी गौरिकाले १ सय मिटर फ्रिस्टाइलमा १ मिनेट ०७९ सकेन्डमा पूरा गर्दै हिट्स मै कीर्तिमान बनाएकी हुन् । उनले गत वर्ष आइरिस ओपनमा बनाएको १ मिनेट ०१७८ सेकेन्डको आफ्नै कीर्तिमान उछिनेकी हुन् । गौरिकाले फाइनलमा भने १ मिनेट ०२०३ सेकेन्ड लगाइन् । यसमा मध्यमाञ्चलकी तिसा शाक्य (१ मिनेट ०६२२ सेकेन्ड) ले रजत र एपीएफकी डुआना लामा (१ मिनेट ११३१ सेकेन्ड) ले कांस्य हात पारे ।रियो ओलम्पिकमा ११ हजार बढी खेलाडीमा सबैभन्दा कान्छी रहेकी गौरिकाले १ सय मिटर बटरफ्लाईमा १ मिनेट ०७६९ सेकेन्डको कीर्तिमान बनाइन् । उनले १२ औं सागको १ मिनेट १०९४ सेकेन्डको आफ्नै कीर्तिमान सुधार गरेकी हुन् । यसमा डुआना (१:२३०७) ले रजत र मध्यमाञ्चलकी लुमना शाक्य (१:५०५७) ले कांस्य पदक प्राप्त गरे ।गौरिकाले ५० मिटर फ्रिस्टाइलको हिट्स २८०९ सेकेन्डमा टुंग्याउँदै १२ औं सागमा सोफिया शाहले बनाएको २८८५ सेकेन्डको कीर्तिमान तोडेकी हुन् । उनले फाइनल चरणमा भने २८५० सेकेन्ड लगाएकी थिइन् । यसमा तिसा (३०६३ सेकेन्ड) ले रजत र मध्यमाञ्चलकी अनुसिया तुलाधर (३२७९ सेकेन्ड) ले कांस्य पदक जिते ।घरेलु प्रतियोगितामा दुई वर्षयता पहिलोपल्ट सहभागी गौरिकाले बिहीबार ५० मिटर बटरफ्लाई र २ सय मिटर फ्रिस्टाइलमा राष्ट्रिय कीर्तिमान बनाएकी थिइन् । उनले २० औं राष्ट्रिय खुला पौडी०७२ मा पनि सहभागी ६ स्पर्धामा नै कीर्तिमानसहित स्वर्ण जितेकी थिइन् । त्यसको १९ औं संस्करणमा ११ वर्षको छँदै उनले आठ कीर्तिमानसँगै उति नै स्वर्ण र एक रजतपदक हात पारेकी थिइन् ।लन्डनस्थित बार्नेट कोप्टहल स्वीमिङ क्लबमा पाँच वर्षयता प्रशिक्षण गरिरहेकी गौरिकाले व्यक्तिगत स्पर्धामा ३२ औंपल्ट राष्ट्रिय कीर्तिमान बनाएकी हुन् । उनको नाम टिम स्पर्धाका तीन कीर्तिमानमा पनि समावेश छ । तीनै स्पर्धामा योजनाअनुसार नै प्रतिस्पर्धा गरेर राष्ट्रिय कीर्तिमान बनाएँ, गौरिकाले भनिन्, समय पनि लक्ष्यअनुसार नै निस्कियो । प्रतियोगितामा व्यक्तिगत पाँच स्पर्धामा नै रेकर्ड बनाएँ । त्यसैले सन्तुष्ट लागेको छ । बेलायतमा दुई प्रतियोगिता त्याग्दै स्वदेशमा प्रतिस्पर्धा गर्न फर्किएकी उनले अब १३ औं साग तयारीमा लाग्ने बताइन् ।"
शुभमको दुई कीर्तिमान,"आर्मीकै शुभम श्रेष्ठले पुरुषतर्फ ५० र १ सय मिटर ब्रेस्टस्ट्रोकमा राष्ट्रिय कीर्तिमान बनाएका छन् । उनले अघिल्लो दिन २ सय मिटर ब्रेस्टस्ट्रोकमा कीर्तिमान बनाएका थिए ।उनले १ सय मिटरमा स्वर्ण जित्ने क्रममा १ मिनेट ११२४ सकेन्डको कीर्तिमान बानए । गत महिना हंगेरीमा भएको विश्व च्याम्पियनसिपमा निकालेको १ मिनेट ११३४ सेकेन्डको आफ्नै कीर्तिमान सुधारेका हुन् । उनले ५० मिटर ब्रेस्टस्ट्रोकको हिट्समा ३२४० सेकेन्डको कीर्तिमान बनाए । यसमा उनले किरण कार्कीले २१ औं राष्ट्रिय खुला पौडीमा गत वर्ष बनाएको ३२४५ सेकेन्डको कीर्तिमान उछिने । उनले फाइनलमा भने ३२८२ सेकेन्ड लगाए ।दोस्रो दिन आर्मीका अनुभवले २ सय मिटर इन्डिभिज्युयल मिड्ले, १ सय मिटर ब्याकस्ट्रोक, १ सय मिटर बटरफ्लाई र १ सय मिटर फ्रिस्टाइलमा स्वर्ण जिते । ५० मिटर फ्रिस्टाइलको स्वर्ण मध्यमाञ्चलका अलेक्जेन्डर शाहले हात पारे भने महिलातर्फ डुआनाले २ सय मिटर इन्डिभिज्युअल मिड्ले, पञ्चिमाञ्चलकी समिरा शोभा थापाले १ सय मिटर ब्याकस्ट्रोक, तिसाले ५० मिटर र १ सय मिटर ब्रेस्टस्ट्रोकमा सफलता हासिल गरे । दुईदिने प्रतियोगितामा पुरुषतर्फ अनुभवले सर्वाधिक नौ स्वर्ण र महिलामा गौरिकाले ६ स्वर्ण जिते । २७ स्पर्धामा सर्वाधिक सफल टिम आर्मी रह्यो । उसले १५ स्वर्ण कब्जा गर्यो । अर्को विभागीय टिम एपीएफले ७ स्वर्ण, मध्यमाञ्चलले ४ र पश्चिमाञ्चलले १ स्वर्ण बाँडेका थिए । अंकका आधारमा एपीएफ टिम च्याम्पियन बन्यो ।"
पाउलिन्होको विश्वास,"बार्सिलोना (एएफपी) बार्सिलोनाले ४ करोड युरो खर्चेर ब्राजिलियन मिडफिल्डर पाउलिन्हो भित्र्याउँदा क्याटलान समर्थक खुसी छैनन् । पाउलिन्हो आफू भने राम्रो प्रभाव पार्नेमा ढुक्क छन् ।चीनको ग्वान्झाउ एभरग्रान्डेबाट आएका २९ वर्षीय मिडफिल्डरलाई बार्सिलोनाले बिहीबार पत्रकार सम्मेलनमा प्रस्तुत गरेको थियो । पाउलिन्हो क्लबले विश्व कीर्तिमानी रकम २२ करोड युरोमा नेयमरलाई पेरिस सेन्ट जर्मेनमा बेचेपछि आएका पहिलो खेलाडी हुन् ।पाउलिन्हो क्लबका दिग्गज मिडफिल्डर जाभी र इनिएस्टा जसरी खेल्ने टेक्निकल खेलाडी हैनन् । उनी घरेलु मैदानमा ब्राजिलले २०१४ को विश्वकपमा बिर्सनलायक प्रदर्शन गर्दा टोलीका मुख्य खेलाडी थिए । पछिल्लो पटक युरोपमा टोटेनहम हट्स्परबाट जम्न नसकेपछि उनले दुई वर्षअघि चीन जाने निर्णय लिएका थिए ।बार्सिलोनाको खेलकुद दैनिक मुन्डो डेपोर्टिभोले गरेको तथ्यांक संकलनअनुसार ८० प्रतिशत समर्थकले उनीमाथि २ करोड युरोभन्दा बढी खर्चन नहुने अभिव्यक्ति दिएका थिए । यसले पनि क्लबमा उनको आगमनले समर्थक खुसी छैनन् भन्ने लख काट्न सकिन्छ । पाउलिन्होले स्वास्थ्य परीक्षणपश्चात बिहिबार आफू खुसी रहेको अभिव्यक्ति दिए । यो मेरो जिन्दगीको विशेष क्षण हो । मलाई यहाँसम्म ल्याउन सहयोग गर्ने सम्पूर्णमा धन्यवाद दिन चाहान्छु, उनले भने, म मैदानमा राम्रो प्रदर्शन गरेर सबैलाई खुसी तुल्याउन प्रतिवद्ध छु । म उच्च मनोबलसाथ यहाँ आएको छु र राम्रो प्रदर्शन गर्नेमा विश्वस्त छु । पाउलिन्होसँगै बार्सिलोनाका अध्यक्ष जोसेप मारिया बार्टोमेउ पनि सम्मेलनमा उपस्थित थिए । नेयमरको प्रस्थान र रियलसँग स्पेनिस कपको दुवै लेगमा भोगेको पराजयपछि क्लबलाई नयाँ खेलाडी भित्र्याउने दबाब थपिएको छ ।पाउलिन्होमाथि क्लबले लामो समयदेखि नजर राखेको थियो । हामीले उनले यहाँ आउन गरेको मिहिनेतको कदर गर्नुपर्छ, अध्यक्ष बार्टोमेउले भने । बार्सिलोनासँग चारवर्षे सम्झौता गरेका उनले १५ नम्बरको जर्सी लगाउने छन् । उनको बाई आउट क्लज १२ करोड युरो तोकिएको छ ।बार्सिलोनाले यसअघि एभरटनबाट क्लबकै पूर्वखेलाडी जेरार्ड डेउलेफेउ र बेन्फिकाबाट पोर्चुगलका डिफेन्डर नेल्सन सेमेडोलाई भित्र्याएको थियो । बार्सिलोनाले आइतबार क्याम्प नोउमा हुने लिगको पहिलो खेलमा रियल बेटिसको सामना गर्नेछ ।"
१८ सीडी ४ को यात्रा,१ पूर्वराजदूत माथियस जर्मनीस्थित आफ्नो घरमा नेपालबाट गएको गाडीका साथ ।२ पन्जाबको अमृतसरस्थित गोल्डेन टेम्पलमा माथियस ।३ बागा बोर्डरमा भारतपाक सैन्य परेड हेर्दै ।४ इरानको पर्सेपोलिसमा ।५ युनेस्को विश्व सम्पदा टर्कीको हतुसामा ।
सकसका ५६ दिन,"२०७४ असार ४ गते ।चितवन गीतानगरस्थित घरबाट बुबाले एकै सासमा यति कुरा भन्नुभयो, लौन के गर्ने ? त त्यहाँ छस् । के कसो गर्नुपर्ने हो तुरुन्तै बुझिहाल । सकेसम्म छिटो गर्नुपर्यो ।यति हतारिएको र मलिनो स्वरमा बुवा हत्तपत्ती बोल्नुहुँदैनथ्यो । उहाँको स्वर अक्सर गर्विलो हुने गथ्र्यो । फोन राख्नेबित्तिकै म सलङ भएँ । नसामा रगत हैन पानी बगेजस्तै भयो ।मैले सबैभन्दा पहिले धनवीर ठूलाबालाई सम्झें । छिमेकी र बाको समवयी भएकैले उहाँलाई ठूलाबा सम्बोधन गर्थें । ठूलाबाको शालीन र मायालु स्वरले मात्रै हैन, सधैं केही न केही नयाँ गरिराख्ने र नथाक्ने स्वभावले मलाई सधैं आकर्षित गरिराख्यो । त्यति असल मान्छेको जीवनको उत्तराद्र्धमा यति ठूलो शोक पर्नु सामान्य कुरा थिएन । मनमनै सोचें, भगवान् छन् भने तिनी निर्दयी रहेछन् । तिनले पाप र धर्मको ख्याल गर्न पटक्कै जान्दा रहेनछन् ।उहाँका एक मात्र छोरा थिए, सुरज । आम तन्नेरीझंै उनी कमाउने सुरमा एकपटक कतार पसे । केही समयमै सोचेजस्तो नभएर फर्के । एकपटक दलालको पासोमा परेर रूस पुगे र फर्के । साढे दुई वर्षअघिसम्म उनले टेम्पो किनेर चलाइरहेका थिए । चालक भिसामा साउदी पसेका सुरजको पछिल्लो खबरमा शोक मिसिएको थियो ।अल्लाह जानुन्, मृत्यु कसरी भयो ? मृत्युअघि सुरज दाइ के गर्दै थिए ? मृत्युले उनलाई कसरी निल्यो ? खबर यत्ति थियो, कम्पनीको नयाँ फिलिपिनो चालकलाई बाटो देखाउन दाइ सँगै गएका थिए रे । बाटोमा गाडी दुर्घटनाग्रस्त भयो र यो सब भयो रे । मृत्युको खबर सत्य थियो, त्यसबाहेकको सत्य थाहा पाउने बुता हामी कसैको थिएन ।छटपटिएको मन लिएर हतारिँदै परराष्ट्र मन्त्रालयको कन्सुलर शाखामा पुगें । महानिर्देशक गेहेन्द्र राजभण्डारीसामु सबै कुरा पोखें । गेहेन्द्रले कर्मचारीलाई अह्राए, शव जतिसक्दो छिटो ल्याउन प्रक्रिया थालिहाल्नुस् । एकै छिनको बसाइमा हामीबीच यस्ता संवाद भए :कति दिन लाग्ला सर ?भन्नै सकिन्न हेर्नुस् न । साउदीबाट शव ल्याउन गाह्रो छ ।अनुमानित केही ?त्यही औसतमा ४५ दिन लागेको छ । कहिलेकाहीं एकाध दिन छिटो पनि हुन्छ ।छिटो गर्ने केही उपाय छैन है ?सारै निरीह छौं हामी यसबारेमा । सबैले यस्तै प्रश्न सोध्नुहुन्छ । मसँग उत्तर नै हुँदैन ।मैले प्रक्रिया सुरु भएको खबर पठाएँ । त्यसपछिका प्रत्येक दिन सबैभन्दा नीरस, उच्चाटलाग्दो र छटपटीले भरिएका थिए । औंलामा नअट्ने दिनहरूको गन्ती सुरु भयो । ठूलाबा, स्थानीय गाउँले अगुवा, वडाअध्यक्ष, मृतकका नातेदार र अन्य आफन्त सबैले प्रत्येक दिनजसो फोन गर्थे र यस्ता प्रश्न सोध्थे ?केही टुंगो लाग्यो ?कसैको फोर्स लाएर हुन्न ? नेता, मन्त्रीलाई भनेर हुन्छ भने पनि भनम् ।हत्तेरी ? सारै ढिला भयो त ? केही उपाय छैन भन्या ?म हारेको स्वरमा भन्थें, हुँदै छ । होला नि त । हुनु त पर्ने हो । खै, सबैतिरबाट कुरा पुर्याइराख्याछु ।लामो समय कतार बसेर फर्केका सहकर्मी होम कार्कीले साउदी अरबको जेद्धास्थित नेपाली वाणिज्य नियोगका प्रमुख रेवतीरमण पौडेललाई सम्पर्क गरे । अर्का सहकर्मी चन्द्रशेखर अधिकारीले परराष्ट्र मन्त्रालयमा बुझबुझारथ थाले ।दिन चिप्लेकीराको गतिमा घिस्रिएको थियो । मृत्युको समयमा मुस्लिमहरूको चाड ईद चलिरहेको थियो । साउदी अरबका सबै सरकारी कार्यालय बन्द थिए । नियोगका प्रमुख पौडेलले खबर पठाएका थिए, ईदपछि बल्ल सरकारी कार्यालय खुल्छन् । त्यसपछि प्रक्रिया थाल्छौं । चाड छउन्जेल केही उपाय छैन । चाड सकिन कम्तीमा १५ दिन लाग्नेवाला थियो । त्यतिका दिनसम्म मृतकका बा, आमा, पत्नी र छोराछोरीले कसरी आफूलाई सम्हाल्लान् ? मैले केही सोच्नै सकिनँ । मैले अल्लाह पुकारें । प्रत्येक दिन बिराएर बुवा सोध्नुहुन्थ्यो ? केही टुंगो लाग्यो त ? मैले लत्रेको स्वरमा भन्थें, अहँ ।१५ दिन कटेपछि फेरि दौडादौड सुरु भयो । गाउँबाट तारन्तार फोन आउन थाल्यो । सहकर्मी होमले दिन बिराएर जेद्धास्थित नियोगमा फोन घुमाउन थाले । मैले महानिर्देशक राजभण्डारीलाई ताकेता लाउन थालें । अक्सर उत्तरहरू यस्ता हुन्थे हुँदै छ, गर्दैछम्, प्रयास भइरहेको छ, केही दिनमा कसो टुंगो नलाग्ला, नआत्तिनुस् न, हाम्रो मात्रै बुतामा छैन । गाउँबाट आउने प्रत्येक फोनको जवाफ म उसै गरी दिन्थें भनेको भन्यै छु, केही दिनमा कसो नहोला, नआत्तिनुस् न ।ती दिनहरूमा मैले ती परिवारलाई सम्झें, जसको कुनै पहुँच छैन, भनिदिने र बोलिदिने मान्छे छैन । जसको स्वर कसैले सुन्दैन । तिनका मान्छे यसैगरी परदेशमा मरे भने के हाल हुन्छ होला ?दिनहरू बडो लवस्तरो भइरहेका थिए । न दूतावासबाट यकिन जानकारी आएको थियो न कन्सुलर विभागबाटै । सबै भगवान् भरोसामा चलेको थियो । साथीहरूले प्रक्रिया सुरु भइरहेको खबर त ल्याउँथे तर त्यसमा पनि यकिन सूचना हुँदैनथ्यो । परिवारलाई सही सूचना दिन सके धैर्यधारण गराउन सकिन्थ्यो । तर त्यस्तो कहाँ हुँदो रहेछ र ?मृतक कार्यरत कम्पनी बिन सदिक ब्लक फ्याक्ट्रीका नेपाली कामदारहरू पनि परिवारजनको सम्पर्कमा थिए । कम्पनीको तल्लो तहमा काम गर्ने कामदारसँग के नै सूचना हुन्छ र ? तैपनि उनीहरू सुनेका अपुरा कुरा परिवारलाई सुनाउँथे । त्यस्ता सूचना न भरपर्दा हुन्थे न आधिकारिक नै । त्यसलेपरिवारलाई झनै दोधारमा पाथ्र्यो ।मनमनै सोच्थें, कामदारको शव समयमै ल्याउन नसक्ने कस्तो निरीह देश होला मेरो ? जबकि देशको कुल गार्हस्थ्य उत्पादनको अनुपातमा झन्डै ३२ प्रतिशत रेमिट्यान्सको योगदान छ । त्यही देशमा कामदार मरेपछि पनि सुख पाउँदैनन् । धनवीर ठूलाबा फोनमा भन्नुहुन्थ्यो, लौन बाबु, मर्ने त मरिगयो । समयमै ल्याउन मात्रै पाए नि जाती हुन्थ्यो ?यही बीचमा म पानस साउथ एसिया नामक संस्थाको फेलोको हैसियतमा काठमाडौंमा भइरहेको रिजनल प्रोजेक्ट अन साउन एसियन इनिसियटिभ अन माइग्रेन्ट लेबर को कार्यशालामा थिएँ । त्यहाँ सहभागी विभिन्न देशका प्रतिनिधिलाई मैले एउटै प्रश्न गरें, तिमीहरूको देशका कामदार साउदी अरबमा मरे भने कति दिनमा शव आउँछ हँ ?पाकिस्तानको दुनिया न्युज टेलिभिजनका पत्रकार इमरान अतहरले भने, हप्ता दिनमा । वैदेशिक श्रमको विषयमा काम गरिरहेका श्रीलंकाका अमन्था परेराले भने, दसदेखि १५ दिनमा । बंगलादेशका पत्रकार मोर्साद अली खानले भने, हाम्रो सरकार अलिक कमजोर छ । दुईतीन महिना लाग्छ । भारतीय पत्रकार रेजिमोन कुटप्पानले भने सरकारी संयन्त्र बलियो छ । हप्ता दिनमा आइपुग्छ ।सबैका कुरा सुनेपछि झनै भाउन्न छुट्यो । चुनावका बेला कति ठूला कुरा गर्छन् हाम्रा नेताहरू । तर आफ्नै नागरिकको शव समयमा ल्याउने विषयमा उनीहरू गम्भीर बन्दैनन् । के उनीहरूलाई थाहा छैन, प्रत्येक दिन औसतमा तीन नेपाली कफिनमा सुतेर त्रिभुवन अन्तर्राष्ट्रिय विमानस्थलमा आउँछन् भनेर ।दिनहरू बितिरहेका थिए । म बारम्बार धनवीर ठूलाबालाई सम्झिन्थें । बीस वर्षअघि सिंगो चार गाउँमा उहाँ मात्रै साइकल बनाउने कुशल मिस्त्री हुनुहुन्थ्यो । त्यसैले उहाँलाई धेरैले साइकलवाले भन्थे । म रोएर झगडा गरेका बेला बुवाले मलाई उहाँकै छेउमा लगेर छोडिदिनुहुनथ्यो । ठूलाबाले मलाई साइकलका ससाना फलामे गेडी दिनहुन्थ्यो । म त्यही खेलाएर खुसी भएर बस्थें । तर यतिखेर खुसी कतै बादलमुनि लुकेको थियो ।छटपटिँदै महिना बित्यो । शव पठाउन आवश्यक कागजी प्रक्रिया कम्पनीले नै गर्नुपर्ने र यस्ता काम कम्पनीको प्राथमिकतामा नर्पने भएकैले ढिलाइ भइरहेको खबर दूतावासबाट आउँथ्यो । हप्तौंपछि एक दिन खबर आयो, कम्पनीका मान्छे दूतावासमा सम्पर्कमा आए । त्यसको केही दिनपछि खबर आयो, एउटा कागज बन्यो रे ।पुलिस रिपोर्ट, श्रम मन्त्रालयको रिपोर्ट, बिमा क्लियरेन्स, अस्पतालको रिपोर्टजस्ता कागजात संकलनमा कम्पनीले लामो समय खर्चिंदो रहेछ । जसमा न दूतावासले बारम्बार ताकेता गर्न सक्दो रहेछ न कुनै कूटनीतिक पहल नै ? धेरै ताकेता र खरो कुरा गरे कम्पनी रिसाउला र प्रक्रिया झनै ढिलो गर्देला भन्ने डर पनि उत्तिकै हुँदो रहेछ । जबकि शोकमा यस्ता कुराको कुनै अर्थ थिएन । परिवारले चाहेको केही थिएन । शव छिटो आओस् । बस यत्ति न हो ।४० दिन बित्दा पनि खास खबर आएन । सहकर्मी चन्द्रशेखरले परराष्ट्र मन्त्रालयका प्रवक्ता भरत पौडेललाई गुहारे । तर टुंगोको कुरा केही आएन ।एक दिन साथीहरूले खबर ल्याए, कम्पनी भोलि नै सबै कागजात लिएर दूतावास जाँदै छ रे । अब एक सातामा त शव पक्का आउँछ । मैले यही खबर ठूलाबालाई सुनाएँ । भोलिपल्टै साँझ उहाँले फोनमा सोध्नुभयो, कम्पनीको मान्छे आएछन् त ? ठ्याक्कै कहिले आउने भो त ?यी प्रश्नका उत्तर खोज्न मैले फेरि सहकर्मी होमलाई गुहारें । उनले खबर ल्याए, कम्पनीका मान्छे दूतावास आउँदै गर्दा बालुवासहितको आधीबेहरीजस्तो हुरी चलेर उनीहरू बीचबाटै फर्के रे । त्यो बिहीबारको दिन थियो । साउदीमा शुक्रबार र शनिबार सरकारी बिदाको नियम थियो । अब मेरो मनमा आधीबेहेरी चल्यो । मैले ठूलाबालाई रुझेको स्वरमा सबै कुरा सुनाएँ । उहाँले लामो खुइया काढ्नुभयो ।आइतबार त केही होला भन्ने भयो । खबर बुझ्ने काम फेरि सुरु भयो । कम्पनीले सबै कागजात बुझाएको र एक साताभित्रै शव आउने खबर आयो । मैले त्यही कुरा केके नै भएझैं गरेर ठूलाबालाई सुनाएँ । उहाँले सन्तोकको सास फेरेजस्तो गर्नुभयो ।तर हप्ता दिन बित्नै आँट्यो । कुन विमान र कति बजेको उडानबाट शव आउने हो खबर केही आएन । बुझ्दै जाँदा थाहा लाग्यो, कम्पनीले पेस गरेको एउटा कागजात अरबी भाषामा भएकाले समस्या आएछ । त्यसलाई सल्टाउन केही दिनको दौडधुप लाग्ने भयो । यति भएपछि पनि शव आउने दिनको टुंगो लागेन । ठूलाबा प्रत्येक दिन शोक र छटपटीले कमजोर बन्दै जानुभएको थियो । ठूलीआमा, मृतककी श्रीमती र छोराछोरीको हालत शब्दमा बयान गर्न सकिँदैनथ्यो ।यही बीचमा म घर गएँ । ठूलाबालाई भेटें । उहाँको अनुहारमा उदासीको गाढा रंग टाक्सिएको थियो । मसिनो स्वरमा भन्नुभयो, जे भैगो, भैगो । शव मात्रै छिटो ल्याउन पाए आत्माले शान्ति पाउँथ्यो । जवाफमा म केही बोलिनँ ।भोलिपल्ट बिहानै ठूलाबा मेरो घरमा आउनुभयो । दु:खका लम्मेतान कुरा गर्नुभएन । किनकि शब्दहरू सबै शोकले किचिएका थिए । मृत्युको घटनाभन्दा पहिल्यै ठूलाबाले एक लाखभन्दा धेरै खर्चेर घर नजिकैको शिवालय मन्दिरमा मृतक बाआमाको नाममा फलामे गेट हाल्न चन्दा दिनुभएको रहेछ । गेट तयार हुनै आँटेको रहेछ । बुवासँग लामो कुराकानीपछि उहाँहरूले निष्कर्ष निकाल्नुभयो, उक्त गेटमा अब मृतक बाआमाको मात्रै नाम नलेख्ने । छोराको पनि नाम लेख्ने । ठूलाबाले गढेको स्वरमा मतिर हेरेर भन्नुभयो, मान्छेको चोला के रैछ र । मन्दिरमा गेट भए सबैलाई राम्रो हुन्छ । सबैले सम्झेलान् । उहाँको उदार चित्त देखेर म नतमस्तक भएँ ।काठमाडौं फर्केको केही दिनसम्म पनि शव आउनेबारे केही टुंगो लागेन । औडाहका यिनै दिनमा अनेकन अपुष्ट खबर आउने क्रम झनै चर्को भयो । ठूलाबाले सुन्नुभएको रहेछ, कफिन अर्डर गर्न समय लाग्छ रे ? दूतावासले कार्गोको सस्तो टिकट खोज्छ रे, त्यही भएर ढिलो भएको रे । उहाँले यस्तै कुरा सुनाएर भन्नुभयो, बरु दूतावासमा भन्देऊ बाबु, कति पैसा लाग्छ, म यताबाटै पठाइदिन्छु । मान्छे त मर्यो नै, धनको के कुरा ? मैले सम्झाइबुझाइ गरे । सुनेजस्तो कुरा नहुने बताउँदै सान्त्वना दिएजस्तो गरें ।अन्तत: खबर आयो, ५३ औं दिनमा । मृत्युको ५६ औं दिन अर्थात् २९ साउनमा इत्तेआद एअरलाइन्सबाट राति साढे आठ बजे शव आउँदै छ । मैले हतारिंदै यही खबर परिवारजनलाई सुनाएँ । सबैले सन्तोकको सास फेरे । तर भोलिपल्टै विमान कम्पनीबाट फोन आयो, ३० साउनको राति मात्रै शव आउने भयो । एकै दिन ढिलो त हो । कम्तीमा पक्का त भयो भनेर सबैले मन बुझाए ।मुग्लिननारायणगढ सडक दुर्दशा के भनिसाध्थे । शववाहनलाई कसरी चितवन पुर्याउने ? सबैको चिन्ता त्यही थियो । आफन्तजन चितवनबाट हेटौंडा हुँदै काठमाडौं आए । वैदेशिक रोजगार प्रवद्र्धन बोर्डले शववाहन दियो । राति आठ बजे विमानस्थल पुग्दा वैदेशिक रोजगारीमा जाने तन्नेरीको लस्कर थियो । मनमनै सोचे, धत, यस्तो कसैलाई नहोस् !सुटकेस घिसार्ने दुई ट्रलीमा ढलपलढलपल पार्दै यात्रुहरू निस्कने गेटबाट कफिन बाहिर निकाल्दा दस बजिसकेको थियो । सन्तुलन मिलाउन नसकेका बेला कफिन कहीले दायाँ ढल्किन्थ्यो कहिले बायाँ । कतिपय बेला कफिनको एक छेउले विदेशबाट चिटिक्कको सुटकेस लतार्दै निस्केका यात्रुका शरीरमा छुन्थ्यो । ती मान्छे हठात तर्केजस्तो गर्थे । बाहिर सिमसिम पानी परिरहेको थियो । यस्तो लाग्यो, सुरज दाइको मृत्युमा आकाश रोएको हो ।"
पुस्तकलाई पुरस्कार : पुँजीवादी पासो,"आफ्ना समकालीन लेखकले बजारीया पुस्तक मात्रै लेख्ने गरेको तथ्यलाई व्यंग्य गर्दै बुकर पुरस्कारलाई पुँजीवादले गाँजेको र यो प्रतिष्ठाको पुरस्कार नभएको बताउँदै गार्जियनडटकमका लागि अमित चौधरीले लेखेको लेखको भावानुवाद ।हामीले अहिले पढ्ने कुरा बजारले निर्धारण गरेको छ । बुकर पुरस्कारका निर्णायकले पुस्तकको सिर्जनशीलता र नौलो लेखाइलाई ध्यान दिँदैनन् । बजारीया शैली मात्रै हेर्छन् ।प्रत्येक आङ्लभाषी उपन्यासकार बुकर पुरस्कारको आस गर्न बाध्य हुनुका पछाडि कम्तीमा दुई कारण छन् । पहिलो : पुरस्कार पाए वा सूचीमा परे उनीहरूलाई सबैले पछ्याउँछन् । प्रसिद्ध कथाकार मपासाँले पनि भन्छन् नि, पेरिसमा हुन्जेल तपाईंलाई आइफल टावरको छायाले जतिखेरै पछ्याइरहन्छ । मपासाँ थप्छन् पनि, आइफल टावरलाई छल्न तपाईं त्यही टावरभित्र गए मात्रै सम्भव छ । बुकर पुरस्कार पाएपछि अझ राम्रो लेख्नुपर्छ र लेखनकै चिन्तन गर्नुपर्छ भन्ने ऊर्जा लेखकलाई मिल्नै छाड्यो ।बुकरप्रति आसक्तिको अर्को कारण साहित्यिक पुस्तक प्रकाशन गर्ने धेरै प्रकाशकका लागि सो पुरस्कार पुस्तक बिक्रीको सशक्त हतियार भइदिनु हो । भीएस नयपालकी सम्पादक डायना अटिल्स र विलियम गोल्डिङका सम्पादक चाल्र्स मोन्टेइथ्सहरू अहिलेको समयमा निकै थोरै छन् । पहिला उनीहरूसामु प्रकाशक बफादार हुन्थे । साहित्यिक प्रतिभाका कारण उपन्यासकारलाई प्रकाशकले पनि राम्ररी चिन्थे । कुनै बेला प्रकाशन गृह लेखकहरूको प्रिय घर हुने गथ्र्यो । लेखकलाई लेख्ने वातावरण राम्ररी मिलाइदिन्थे प्रकाशक आफैँले । तर, अहिले लेखकमाथि निकै कम मात्रै बौद्धिक वा भौतिक लगानी गरिन्छ । साहित्यिक पुरस्कार दिइनु र किताबलाई पुरस्कारको सर्टलिस्टमा पारिनु भनेको किताब बिकाउने खेलो भएको छ । थुप्रैथुप्रै पुरस्कारहरू दिने गरिए पनि बुकर पुरस्कार मात्रै यस्तो पुरस्कार हो जसले पुस्तक बिक्रीमा साँच्चै नै व्यावसायिक असर पुर्याउने गर्छ ।दुईचार जना व्यक्तिको जाँचकी समूहले वर्ष पुस्तक छान्न दिनमा एउटा सिंगै किताब पढ्नुपर्छ । यो पत्याउन सकिन्छ र ? लेखकलाई सम्मान दिने कुराजस्तै उटपट्याङ होइन त हो ? लेखकलाई समयले मूल्यांकन गर्नेछ, उसको आफ्नै सिर्जनाले पनि मूल्यांकन गर्नेछ, पाठकले मूल्यांकन गर्नेछन् र उसको लेखनमा केही अर्थ भेट्टाइरहने अन्य लेखकले पनि मूल्यांकन गर्नेछन् । आख्यानका निश्चित प्रकारलाई (सर्ट स्टोरी, नोभेला आदिलाई त मान्यतै दिँदैनन्) समावेश नगरेकोले मात्रै बुकरलाई झेली मानिने होइन । उसले त त्यो वर्षभरि प्रकाशित सबै पुस्तकलाई पनि गन्दैन, केही उपन्यास मात्र छान भनेर प्रकाशकलाई अह्राउँछ पनि । त्यसैले पुरस्कार झेली छ । पुरस्कारले हल्लाखल्ला मात्रै गराउँछ, अरू केही होइन । मार्केटिङको पहिलो खुड्किलो त १३ उपन्यासको लङलिस्ट तयार भएपछि हुन्छ । लङलिस्टमा नपर्नेले त आफू एक्कासि झुर लेखकमा परिणत भएको ठान्छ ।सर्टलिस्टको घोषणापछि उत्साह झन् बढ्छ । विजेताको नामले सर्टलिस्टमा परेका अरूलाई छायामा पार्छ, अनि यस्तो लाग्छ केही जादू चलाइएयो । परिणाम थाहा भएजस्तै गरेर सबै जना एकत्रित हुन्छ, प्रकाशकको बफादारी पनि देखिन्छ । र, खुला बजारले यो घोषणाको घटनालाई जादूयी हल्लाखल्ला गर्छ । इतिहास लेखनको प्रक्रियाबारे कार्ल पपरले पनि भनेका छन् नि, इतिहासमा कुनै माध्यमले घटना भइसकेपछि त्यसले ल्याउने परिणाम अकल्पनीय हुन्छ भनेर ।मैले भर्खरै व्याख्या गरेको मूल्य मान्यताप्रति थुप्रै लेखकले सहमति जनाउँदा पो आश्चर्य लाग्छ । आफ्नो लेखकत्वप्रति पुरस्कारले केही नबोल्ने कुरा धेरैले अनुभव गर्छन्, यही कुरालाई खुला छलफल भने थोरैले गर्छन् । आश्चर्यचकित स्वीकार्यताको कुरा पुँजीवादको राजनीतिक परिणाम हो । त्यसले लेखक र प्रकाशकहरू कसरी काम गर्छन् भन्ने बताउँछ पनि । ब्रिटेनमा मानिसहरूले कसरी सोच्छन्, पढ्छन् र पुस्तकलाई मान्यता दिन्छन् भन्ने कुराको बाध्यकारी मापक पनि भएको छ बुकर पुरस्कार । त्यसका गम्भीर समालोचक छैनन् । पुरस्कार पाउने निश्चित व्यक्तिप्रति कडा भाव राख्ने (सन् १९९४ मा जेम्स केलम्यानले पाएको पुरस्कारलाई एक निर्णायकले सीधै भन्दा, त्यो झुर किताब हो भनेका थिए) पनि त्यसको शोभा बन्छन् । समाजवादले भन्छ, सबै जना बरोबर हैसियतको हुनुपर्छ । पुँजीवादले भन्छ, जो कोही पनि धनी बन्न सक्छ । खुला बजारको आकर्षणले पुरस्कारको झुर चाँजोपाँजो मिलाउँछ ।बुकर पुरस्कारले बजारको रूपान्तरणमुखी शक्तिको निक्र्योल गरेर थाहै नपाई कोही एक्कासि सफल हुन सक्ने बताउँछ । साहित्यमा त यो पुरस्कारले, मास्टरपिस र क्लासिक जस्ता शब्दका परिभाषा नै परिवर्तन गरिदिएको छ ।थोरै लेखकहरूले मात्रै कुनै खालको अस्वीकृति देखाउँछन् । तर पनि, पुँजीवादको गुण स्वीकार गरेर हामीले यी अध्याय सक्काउँछौँ । जुन, राजनीतिको कुरा गर्दा अहिले डोनाल्ड ट्रम्पजस्तो राक्षसको रोजाइमा गएर टुंगिएको छ । कुनै बेला बुकर पुरस्कारको तीव्र विरोध गर्ने एक लेखकले त्यही पुरस्कार पाएपछिको उनको मौनता देखेर म तीनछक परेको थिएँ । यस्तो लाग्थ्यो, उनको व्यक्तित्व नै सफाचट भइसक्यो । उनी बडो नम्र भएर किताबको प्रमोसनमा लागिरहेका देख्दा लाग्थ्यो उनलाई नशा दिएर त्यो काम गर्न लगाइएको छ । उनलाई बुकरको विरोध गर्ने क्षमता दिने स्वर घाँटीबाट एकाएक गायब भइदिन्छ । अहिले पुँजीवादले मान्छेको स्मरणशक्ति कसरी खोस्छ भन्ने कुराको केस स्टडी गर्न उनैलाई सम्झन सकिन्छ ।यति कुरा गरिरहँदा, बुकर पुरस्कारको अस्तित्व नै सखाप हुनुपर्छ भन्ने तर्क पनि मेरो होइन । मेरो जोड त त्यसको विकल्प हुनुपर्छ भन्नेमा हो । र, विकल्प फेरि त्यस्तै कुनै अर्को पुरस्कार खडा गर्नुपर्छ भन्ने पनि होइन । लेखकको आत्मालाई त्यसले बुझ्नुपर्छ । लेखकको कामको मूल्य बुझ्नुपर्छ । त्यसबारे लेखक आफैँले तर्क गर्नुपर्छ कसैले राम्रो भनिदिएपछि होइन । सक्कली कामलाई सबैले खुला दिलले स्वागत गर्छन् नै भन्ने छैन । तर्कवितर्क, लगाव र बहसमार्फत लेखकले काम नगर्ने हो भने उसको कामको महत्त्व कमै हुन्छ ।मिसेस डलवे बुकरको लङलिस्टमा पर्छ कि पर्दैन होला ? भन्दै भर्जिनिया वुल्फ सबेरै उठेर सोचमग्न भएकी पक्कै थिइनन् । त्यसको साटो उनले मिस्टर बेनेट र मिस्टर ब्राउन लेखिन् र तर्कवितर्क गरिन् । उपन्यास कस्तो हुनुपर्छ, त्यसले पाठकलाई कस्तो असर गर्नुपर्छ वा हामीले त्यसको सम्भावनालाई सकार्ने वा नकार्ने के गर्छौं भन्ने उनको पुन:मूल्यांकन काइदाको हुन्थ्यो ।डीएच लरेन्स, टीएस इलियट र हेनरी जेम्सले पनि आफ्ना रचनात्मक कृतिभित्र वा बाहिरै भए पनि छलफल गर्थे किनभने साहित्य किन महत्त्वपूर्ण छ भन्ने प्रश्नको उत्तर त्यति बेला आइसकेको थिएन । आएको त अहिले पनि छैन ।पुँजीवादको छातामुनिका अन्य फाँटमा जस्तै यसमा पनि क्षति भएको छ । लिटरेचर फेस्टिभलमा सधैँ व्यस्त भइरहने लेखक आफ्नो कृति किन महत्त्वपूर्ण छ भन्ने कुरा छलफल, बहस गरेर कारण पत्ता लगाउने कामको अगुवाचाहिँ किन हुँदैन ?साहित्यको परिभाषा दिने खालका गम्भीर बहस हुँदैनन् । खासगरी मानविकी अध्ययनको ब्रिटिस एकेडेमियामा मूल्य मान्यताका कुरामा आएको ह्रास नियन्त्रण गर्न नसक्नुको कारणलाई बेलायती सरकारले केही कुराको असर भन्छ । र त्यो असर लाई नयाँ प्राज्ञिक कामको महत्त्वको आधारमा मापन गरिँदैन । गरिन्छ त केवल बजारको आधारमा । सरकारले नरम भाषामा भन्दा त्यो असरलाई यसरी व्याख्या गरेको छ, अर्थतन्त्र, समाज, संस्कृति, सार्वजनिक नीति तथा सेवा, स्वास्थ्य, वातावरण जीवनस्तर वा प्राज्ञिक कामभन्दा बाहिरको क्षेत्रलाई गरेको परिवर्तन वा फाइदाले उब्जाएको कुरा नै असर हो । प्राज्ञहरूले पत्ता लगाएका पनि छन्, प्राज्ञिक कामभन्दा बाहिरको भन्ने शब्दको अर्थ बजार नै हो । अर्को शब्दमा भन्दा, प्राज्ञिक कामको महत्त्व त्यसले त्यही क्षेत्रलाई पारेको प्रभावबाट पत्ता लगाउन सकिँदैन। त्यसभन्दा बाहिरबाट सकिन्छ । बुकरमाथि धेरैले प्रश्न गर्ने कारण उही हो, अंगुर अमिलो छ । प्रचलित मान्यताभन्दा फरक धारमा भर्जिनिया वुल्फले लेख्दा उनको जेन्डर र कौशलसँगै अंगुर अमिलो छ भन्ने आरोपबाट उनी पनि गुज्रनुपरेकै हो । उनले गरेका प्रश्न उठाइनुपर्छ, महत्त्वका साथ उत्तर खोजिनुपर्छ । कडा प्रहारको एउटा स्वरूप मौन रहनु त बिरलै होला ।अनुवाद : सिपी अर्याल"
फेसबुक साथी,"के म तिम्रो सहयोगी हात बन्न सक्छु ?एक जना भलाद्मी जस्ता देखिने व्यक्तिले फेसबुकमा आफ्ना तस्बिर र छोटकरी परिचयसहित सोधेका कुरा कम्प्युटर खोलेपछि देखिन् ।बिहानको धन्दा सकेपछि कम्प्युटरमा हराउनु अनन्याको दैनिकीभित्र पर्छ । कम्प्युटर खोली वेवसाइटहरूको माध्यमबाट विश्वसित सम्पर्कित हुँदा उनले विश्वका अनेकन गतिविधि र ज्ञानविज्ञानका कुराहरू ज्ञान हासिल गर्छिन् । फेसबुकमार्फत देशविदेशका र स्वदेशका थुप्रै साथीहरू बनाइसकिन् । फुर्सदको समयमा व्यतीत गर्न ती साथीहरूसित च्याट गर्दै इमेल गर्दै समय बिताउन उनलाई सजिलो भएको छ । कम्प्युटर उनको जीवनको अभिन्न अंग बन्न पुगेको छ । आधुनिक युगमा विज्ञानले दिएको वरदानस्वरूप सुविधालाई उनले भरपूर उपयोगमा ल्याएकी छन् ।अनन्याले सहयोगको हात बढाउने त्यस व्यक्तिको फेसबुक खोलिन् र उनीबारे सक्दो जानकारी दिइन् । उनी नेपाली अमेरिकामा बसोबास गर्दै आएको विदुर रहेछन् । उनको सोख पुस्तक पढ्नु र देशविदेश भ्रमण गर्नु रहेछ । दुई वर्षअगाडि क्यान्सरले पत्नीको देहान्त भएपछि एक्लै जीवन व्यतीत गरिहेका रहेछन् । दुई छोरा अमेरिकाको अर्कै स्टेटमा पत्नीसहित बस्दा रहेछन् । कहिलेकाहीं भेटघाट हुँदो रहेछ । अनन्याबारे छोरी सुकन्याद्वारा जानकारी लिएपछि उनले फेसबुकमार्फत आफ्ना सदिच्छा व्यक्त गरेका रहेछन् । खासमा उनी सुकन्याको छिमेकी रहेछन् । उनको नामचाहिँ अनन्त  उमेर ६० नाघेका रहेछन् । उनले साथी बन्न इच्छुक नयाँ मित्र अनन्तको सहयोगका हातलाई स्विकार्दै ओके मा क्लिक गरिन् । साथै आफ्नै सौख पनि पुस्तक पढ्ने र देशविदेश घुम्ने तर अहिलेसम्म देशविदेश घुम्ने मौका नमिलेको कुरा इमेलद्वारा जानकारी दिइन् ।विज्ञानको चमत्कारै भन्नुपर्छ आज विश्व सानो कोठामा अटाएको छ । विश्वभरिका मानिससित तुरुन्तै सम्पर्क गर्न सकिन्छ र अनुहार हेरीहेरी कुरा पनि गर्न सकिन्छ । अनन्याको जस्तो फुर्सदिलो र एक्लो जीवन बिताइरहेकालाई त कम्प्युटर वरदान नै साबित भएको छ । अनन्तलाई इमेल गरी वेबसाइट खोलेर एउटा उपन्यास जुन भर्खरै रिलिज भएको थियो । साहैं चर्चित पनि भएको छ इन्टरनेटको ईलाइब्रेरीमा पसेर उनले उक्त उपन्यासलाई पढ्न थालिन् । पढ्दापढ्दै लोडसेडिङ भयो । ला ऽऽऽ अब सुत्न बाहेक केही उपाय भएन । उनले मनमनै सोची दिक्क भई कम्प्युटर अफ गरिन् र बिछ्यौनामा थुचुक्क बसिन् ।तर दिउँसो सुत्ने उनको बानी छैन । अब पहाडजस्तो दिन कसरी बिताउने ?उनी सोचमग्न भइन् । केही न केही गरेर दिन बिताउनैपर्यो । पुस्तक प्रदर्शनीबाट किनेर ल्याएको सेतो धर्ती उपन्यास हातमा लिएर बिछ्यौनामा ढल्किइन् । उपन्यास पढेर उनले दिनलाई बिदा गरिन् । उनले सोचिन्, मेरो जीवन पनि उपन्यासजस्तै छ । बिहे गरेको केही वर्षमा नै श्रीमान् बेपत्ता भएका आजसम्म कुनै अत्तोपत्तो छैन । एक्लै छोरीलाई हुर्काउन घर र जागिर धान्न उनले कम संघर्ष गर्नु परेन । तर उनले जीवनमा कहिल्यै हार खाइनन् । आफ्ना बाटामा आइपरेका काँडाहरूलाई पन्छाउँदै उनी कुशल प्रशासक बनिन् र असल आमा पनि । छोरीलाई उच्च शिक्षा दिएर मातृत्वको भारबाट मुक्त भएर बल्ल अनवरत यात्राबाट थकाइ मारेकी दुई वर्ष भो । छोरी उच्च शिक्षा हासिल गरी अहिले श्रीमान्सित अमेरिकामा छिन् । त्यहींको कलेजमा पढाउँछिन् ।छोरी सुकन्या बिदेसिएपछि उनी एक्लै परेकी हुन् । नत्र आमाछोरी साथीजस्ता थिए । जीवनको यात्रामा दगुर्न उनले अरू साथी बनाइनन् । आफू अन्य आइमाईभन्दा भिन्न स्वभावको भएकोले पनि होला आइमाई जमघट र अरूको चियोचर्चा गर्ने बानी उनलाई पटक्कै मन पर्दैन । एउटी अलि बौद्धिकस्तरकी साथी थिई मुना उनी पनि छोरीको बच्चा स्याहार्न अस्ट्रेलिया गएकी एक वर्ष भो उतै अलमलिइन् ।दिन लुसुक्क डाँडापारि बिलाएपछि सिन्दूरी रङ्ग आकाशभरि पोतेर साँझको आगमन भयो । साँझको उपस्थितिपछि चराचुरुंगीहरू चिरबिर गर्दै आफ्ना बासस्थानतर्फ फर्केका आवाज र बगैंचाको आलुबखडा बोटमा बसेर प्रेमलाप गरिरहेका ढुकुरको जोडीमा अनन्याको ध्यान केन्द्रित भयो । साँझको समय बरन्डामा बसी प्राकृतिक मोहक दृश्यतर्फ आँखा डुलाउनु र दिनभरिको क्रियाकलापलाई डायरीमा उतार्नु उनको दैनिकीभित्र पर्छ । उनले डायरीमा केही शब्दहरू कोरिन् । अनि भान्छातिर लागी रातको खाना तयार पारिन् । खाना खाएपछि कम्प्युटरभित्र पसिन् । अनन्तले इमेल गरेका रहेछन् उनले अमेरिकाको एउटा रोचक घटना जुन न्युयोर्क टाइम्समा छापिएको थियो, त्यो इमेल गरेर पठाएका रहेछन् । अमेरिकाका पत्रपत्रिकामा निस्केका रोचक घटनाहरू अनन्तले इमेल गर्दा अनन्याले नेपालमै बसेर अमेरिकाको समाचारहरू पढ्न पाएकी छन् ।साथी बनाउन लायकै रहेछन् । मलाई बौद्धिक व्यक्तित्व मन पर्छ । उनले मनमनै सोचिन् ।आज आइतबार छोरीको छुट्टीको दिन । उनले स्काइपमा छोरीको नम्बर डायल गरिन् । छोरी मुस्काउँदै ल्यापटपको पर्दामा देखा परिन् ।हाई मा तपाईंको प्रतीक्षामा थिएँ ।के छ तिम्रो हालखबर ?के हुनु सधैंको उही व्यस्तता त हो नि । यहाँको जीवन व्यस्तताभित्र लुकामारी खेलेको हुन्छ । मा यता आउने होइन ?आएर के गर्नु तिमीहरू व्यस्त रहन्छौ । त्यहाँ आए पनि एक्लै पर्नु त हो नि ।त्यो त हो । माले साथीहरू बनाउनू साथीहरू प्रौढावस्थाका समय बिताउने माध्यम हुन सक्छन् ।इन्टरनेटको माध्यमबाट देशविदेशका साथीहरू छन् । तिनीहरूसित च्याट गर्छु । जसोतसो समय बितिहाल्छ ।यताउतिका गन्थन गरी एक घण्टा बिताएपछि उनले छोरीसित बिदा लिइन् । छोरीको अनुहार स्काइपबाट अदृश्य भएपछि उनले दिनभरिको थकाइ लामो हाइ काढी पन्छाइन् र बिछ्यौनामा ढल्किइन् । उनलाई काम गर्ने स्फूर्ति र जाँगर अहिले पनि छ । तिनले छोरीको बिहेको खर्च जुटाउन स्वेच्छिक अवकाश लिएकी थिइन् । नत्र उनी अहिले पनि जागिरमा हुन्थिन् ।सबै समय र परिस्थितिको खेल हो ।अनन्तले अहिले उनको जीवनमा गाँस्सिन आइपुगेका छन् । कुनै पनि समयमा उनीसित सम्पर्क गर्न सक्छिन् । उनले पनि नियमित रूपमा उनीसित सम्पर्क गरिरहन्छन् ।कहिल्यै नभेटे पनि मन र विचार मिल्यो पनि मित्रता घनिष्ठ हुँदो रहेछ । आजकल अनन्तले सम्पर्क नगर्दा उनको मन खल्लो हुन्छ । कतिपय आफ्ना निजी कुराहरू पनि एकअर्कासित साट्न थालेका छन् । एकअर्काको समस्याहरू बाँड्न थालेका छन् ।अनन्तले एक दिन इमेल पठाए ।अमेरिका आउने योजना छैन ? छोरी र ज्वाइँ व्यस्त भए पनि अमेरिकाको दर्शन गराउने जिम्मा भयो । केही महिनाको साथको अवसर मलाई नदिने ?उनको आत्मीय कुराले अनन्याको हृदयमा खुसीको सञ्चार भयो ।उनले छोरीलाई आफू केही महिनाका लागि अमेरिका आउने सूचना इमेलमार्फत पठाइन् र अनन्तलाई पनि अमेरिका आउने आफ्नो योजना फोन गरेर बताइन् ।उनी अमेरिका गइन् । अनन्तसित भेटिन् । छोरी र ज्वाइँ सधैं व्यस्त रहनाले उनीसित अमेरिकाको विभिन्न स्टेटहरू घुमिन् । जीवनमा कहिल्यै घुम्ने मौका नपाएकी र श्रीमान्ले पनि गृह परित्याग गरेका हुनाले पुरुषको साथबाट उमेरमै वञ्चित हुन पुगेकाले अनन्तको साथ र व्यवहार उनलाई निकै सुखद लाग्यो ।अनन्तसित घुम्दा धेरै वर्षपछि एक दिन सुटुक्क घरबाट निस्केर बेपत्ता भएका आफ्ना श्रीमान्लाई उनले सम्झिन पुगिन् । छोरी सुकन्या भर्खर दुई वर्षकी थिई । उनको आगमनको उनले बीस वर्षसम्म प्रतीक्षा गरिन् । अब उनी यस संसारमा छन् वा छैनन् केही अत्तोपत्तो छैन । उनी किन घरबाट सुटुक्क केही नबताई निर्गमन भए आजसम्म रहस्यकै गर्भमा लुकेको छ । नियतिमा पटक्कै विश्वास नगर्ने भए तापनि नियतिको कुचक्रमा परेर उनी उमेरमै एक्लोपनको गहिरो खाडलमा धकेलिन पुगिन् ।श्रीमान्को सम्झनाले उनको परेली भिज्यो । उनले आफ्ना जीवनको यस दुर्घटनालाई चुपचाप सहेकी थिइन् आज एकाएक सम्झिन पुग्नाले उनको गह भरिएर आयो ।अनन्तले उनलाई उदास देखेर सोधे, किन यसरी उदास देखिनुभाको ?विगतको एउटा नमीठो कुराले मन दुख्यो, उनले सप्कोले आँसु पुछ्दै भनिन् ।विगतलाई विगत सम्झेर बिर्सनुपर्छ । आगतलाई कसरी सुखद बनाउने सोच्नु बुद्धिमानी हुन्छ ? तपाईंले आफ्नो आगतबारे सोच्नुभएको छ ? अनन्तले उनलाई सम्झाउँदै भने ।अनन्याले केही बोलिनन् ।हामी एकअर्काको साथमा रमाइरहेका छौं । हामी दुवै एक्लै छौं । असल मित्र बनिसकेका छौं । के हामी एकअर्काको सहारा बन्न सक्दैनौं ? अनन्तले उनका सामु एक प्रश्न तेस्र्याए ।उनको मुखबाट अप्रत्याशित रूपमा यस्तो प्रश्न सुनेर अनन्या अवाक् बनिन् । उनले केही जवाफ दिइनन् ।अनन्या, म तपाईंलाई प्रश्न गर्दै छु, अनन्तले भावुक बन्दै भयो ।त्यसका लागि समय पर्खिनुपर्छ । धेरै कुरा सोच्नुपर्छ, अनन्याले गम्भीर भएर भनिन् ।अमेरिकाबाट अनन्या तीन महिनाको व्यस्त तथा सुखद जीवन बिताई नेपाल फर्किन् । फर्किने बेलामा अनन्तले फेरि आफ्नो प्रस्तावमाथि विचार गर्न अनन्यालाई अनुरोध गरे ।घर फर्केपछि उनलाई घर निकै शून्य लाग्यो । एक्लो जीवन व्यतीत गर्नु भयावह लाग्यो उनलाई । घर त कारावासजस्तै लाग्न थाल्यो । उनमा कुनै जाँगर र जोस रहेन । धुमधुम्ती बसेर सोचेर बस्न मात्र मन लाग्न थाल्यो । प्रत्येक दिन अनन्तसित स्काइपमा कुरा हुन्छ । तर उनले उनको प्रश्नको जवाफ दिन सकिरहेकी छैनन् । उनले यस्तो निर्णय लिन हतार गर्न हुँदैन भनी मनले बारम्बार सोचिरहिन् । समाज उनको अगाडि तगारो भई उभिएको थियो । बुढेसकालमा आफूले चालेको कदम समाजका लागि हास्यास्पद त हुँदैन ? मनमा अनेक लहरहरू उर्लिरहन्छन् । मन त समुद्रजस्तै रहेछ छिनमै अनेक लहरहरू ब्युँझिरहने । ती लहरहरूसित बग्दै जाँदा कहाँ पुगिन्छ कहाँ । रातभरि अनन्या निदाउन सकिनन् । अनन्तले भोलि जवाफ मागेका छन् । एउटा अंकुश छ जुन त्रिशंकु भएर उनको मनमस्तिष्कमा तुङ्ग्रुङ्ग झुन्डिएको छ त्यसलाई कसरी चुँडाउने ?बिहानपख आँखा लाग्यो । ब्युँझदा बिहान हुस्सु ओढेर चुपचाप उभिएझैं लाग्यो । पुसको महिना घामका किरण पृथ्वीमा पर्दा मध्याह्न कुनुपर्ने रहेछ । उनी अल्छी मान्दै सिरकमा गुटुमुटु भई लेटिरहिन् । उनीभित्र पनि हुस्सु टम्म ढाकेको छ । मनभित्रको हुस्सुलाई धपाई घामको किरणमा प्रवेश गर्न उनले एकपल्ट गम्भीर भएर अनन्तको प्रस्तावमाथि सोचिन् । आफ्नो वृद्धावस्थालाई सुनिश्चित पार्न र अनन्तको एक्लो जीवनको साथी बन्न उनले सहयोगको हात उनीतर्फ बढाउनु सायद समयसापेक्ष भएको र यसमा छोरीको स्वीकृति भएकोले उनले यताउतिका कुराहरू सोच्न बन्द गरिन् ।उनी जुरुक्क उठिन् । ल्यापटप अन गरिन् र अनन्तको नम्बर डायल गरिन् ।ल्यापटपमा अनन्तको अनुहार झुल्कियो ।अनन्याले अनन्ततर्फ हेरेर भनिन्, तिमी मेरो सहयोगी हुनलायक छौ । तिम्रो सहयोगको हातलाई समाई म बाँकी जीवन बिताउन चाहन्छु ।यसो भनी उनले झ्यालबाट दृष्टिलाई पर सारिन् बाहिर सूर्य उदाउनै लागेको रहेछ । सूर्यका किरणले वातावरण उज्यालो हुँदै आएको थियो । उनको अँध्यारो मनमा एकाएक सूर्यका किरणहरू प्रवेश गरेझैं उनले अनुभूति गरिन् ।ल्यापटपको पर्दामा अनन्तको अनुहार उदाएको सूर्यझैं धपक्क बलेको उनले देखिन् । उनको अनुहार संकोचले रातो भयो ।यो उमेरमा पनि संकोच लाग्दो रहेछ ! उनले मनमनै सोचिन् र लजाइरहिन् ।अब बाँकी जीवन अनन्तको सहयोगी हात समाई सजिलै कट्ने कुरामा उनी विश्वस्त भइन् । उनले प्रसन्न मुद्रामा बाहिरको परिवेशलाई चियाइन् । उनको मनको प्रसन्नता जवाफ बनेर बाहिरी वातावरणमा मिसिन पुग्यो । आज पूरा संसारै रमाइलो लाग्यो उनलाई ।सधैंझैं आलुबखडामा बसेर ढुकुरका जोडी एकआपसमा प्रेम साटासाट गरिरहेको दृश्यलाई उनले हृदयले आत्मसात् गरिन् ।डायरी खोलेर उनले यी शब्दहरू कोरिन्, जीवनले कतिखेर कुन कोल्टे फेर्छ भन्ने कुरा कसैले भन्न नसकिने रहेछ !! मेरो जीवनले पनि ठूलै कोल्टे फेर्न लागेको छ । हेरूँ जीवनमा ढिलै भए पनि हरियाली छाउने हो कि ?"
मेरो अमेरिकन छोरा,"अमेरिकामा मेरो छोराकोलेटेस्ट चिल्लो गाडी छजिन्दगी छिचोल्नेउधारोको तक्मा छातीमा भिराएरत्यो पनिबैंकले नै किनिदिएको,आफ्नो सपना र उमेरबैंकमा धितो राखेरआफ्नो खेतबारीथारो गाईझैं बाँझो पार्दैपराई माटोमा पसिना रोप्दैपुर्पुरोभरि ऋण लेखेरङिच्च हाँस्छखुइय गर्छ आफैंलाई देखेर,मूल जरा, हो ! गाँठी जराआफ्नै घरको बलेसीमासुकेको मकैझैं तुन्द्रङ्ग झुन्डाएरआफ्नै आँगनकोतुलसी मठनजिकैबेवारिसे लमतन्न तेर्साएरहाँगा मात्र बोकेर आएकोअमेरिकन मेरो छोरा,गर्व गर्छ तैपनि बिचराअपरिचित बेनामी बटुवाजस्तैआकृतिहीन, पहिचान हराएकोअमेरिकन मेरो छोरा ।"
नेपाली भाषाको अन्तर्राष्ट्रियकरण,"भारतका विभिन्न क्षेत्रमा ठूलो सङ्ख्यामा नेपालीभाषीहरूको बसोबास रहेको हुँदा १९९२ अगस्ट २० का दिन भारतीय संविधानको आठौँ अनुसूचीमा नेपाली भाषालाई समावेश गरी संवैधानिक मान्यता प्रदान गरिएको छ। औपचारिक रूपमा नेपाली भाषाको अन्तर्राष्ट्रियकरणको प्रारम्भ भने भुटानबाट भएको हो । भुटानमा नेपालीभाषी बसोबास गर्न थालेदेखि नै सरकारी कामकाजको रूपमा नेपाली भाषा पनि प्रयोग गरिन्थ्यो ।नेपाली भाषाका वक्ताहरू नेपालबाहेक भारत, भुटान, बर्मा, हङकङका अतिरिक्त विश्वका ४० मुलुकमा छरिएर रहेका छन् । अहिले अमेरिका, युरोप, अस्ट्रेलियाका कतिपय क्षेत्रमा सरकारी तवरमै नेपाली भाषाको अध्ययन, अध्यापन गर्ने व्यवस्था मिलाइएको पाइन्छ भने कतिपय क्षेत्रमा नेपाली भाषा पठनपाठनको लागि पाठ्यक्रम निर्माण गर्ने प्रक्रिया पनि अगि बढिरहेको छ । संयुक्त राज्य अमेरिकाको केही राज्यमा सवारी चालक अनुमति पत्रको परीक्षा नेपाली भाषामै दिन सकिने व्यवस्था पनि छ भने कतिपय राज्यमा नेपाली भाषा पठनपाठनका लागि पाठ्यक्रम निर्माण भइरहेका छन् । हङकङमा सरकारी स्तरमै नेपाली भाषाको पठनपाठन भइरहेको पाइन्छ । डेनमार्कको कोपेनहेगनमा स्थानीय सरकारले नेपाली भाषीका सन्तानलाई नेपाली भाषा पढाउन व्यवस्था मिलाइदिएको पाइन्छ । बर्माका विभिन्न क्षेत्रमा विभिन्न सङ्घसंस्थामार्फत नेपाली भाषा पठनपाठन हुनुका साथै विभिन्न विधाका साहित्यिक कृतिहरू प्रकाशन भइरहेका छन् । गुगलले पनि नेपाली भाषालाई ठूलो सङ्ख्याले बोल्ने भाषा मानेर ७९ प्रकारका विभिन्न भाषालाई नेपालीमा र नेपाली भाषालाई तिनै ७९ भाषामा अनुवाद गर्न सकिने व्यवस्था गरेको छ । अझ अहिले त नेपाली भाषामा बोलेको आवाज सुनेर त्यसलाई लिपिमा रूपान्तरण गरिदिने संयन्त्रको समेत विकास गरिएको छ । शान्ति सेनामा जाने सैनिक जवानहरूले अफ्रिकाका विभिन्न जातिलाई नेपाली भाषा तथा नेपाली गीतहरू सिकाएर पनि नेपाली भाषाको विस्तार गरिरहेका छन् । यी विविध सन्दर्भबाट हेर्दा नेपाली जाति महाजाति बनेझैं अहिले नेपाली भाषा पनि महाभाषा एवं अन्तर्राष्ट्रिय भाषा बनिसकेको छ । औपचारिक रूपमा नेपाली भाषाको अन्तर्राष्ट्रियकरणको प्रारम्भ भुटानबाट भएको हो । भुटानमा नेपाली भाषी बसोबास गर्न थालेदेखि नै सरकारी कामकाजको रूपमा नेपाली भाषा पनि प्रयोग गरिन्थ्यो । त्यसबेलादेखि नै सरकारबाट जारी गरिने सूचना, परिपत्र, जग्गाको धनीपुर्जा तथा नागरिकताको प्रमाणपत्रजस्ता अनेक सामग्रीमा नेपाली भाषा प्रयोग गरिएको हुन्थ्यो । सन् १९५३ मा राष्ट्रिय संसद्को स्थापना भएपछि नेपाली मूलका सांसद्हरूले नेपाली भाषामा प्रस्तुत गरेका विचारहरूलाई जोङ्खा भाषामा अनुवाद गरी प्रसारण गर्नुका साथै संसद्बाट पारित नियम, राष्ट्रिय योजना आयोगका तथ्याङ्क तथा नियम कानुनहरू पनि नेपाली भाषामा अनुवाद गरी प्रसारण पनि गर्ने चलन पनि रहेको थियो । सन् १९८९ सम्म दक्षिण भुटानका सरकारी विद्यालयहरूमा आठ कक्षासम्म अनिवार्य रूपमा नेपाली भाषाको पढाइ हुन्थ्यो । त्यसबेला सरकारी स्तरमै नेपाली भाषाका पाठ्यपुस्तकहरू तयार गरिएका थिए । यस्ता पाठ्यसामग्री निर्माण गर्न दार्जिलिङका पारसमणि प्रधानको योगदान पनि महत्त्वपूर्ण थियो । त्यहाँबाट प्रकाशित क्युन्सेल तथा डुकलोसेल जस्ता पत्रिकाका माध्यमबाट थुप्रै भुटानी नेपालीहरू साहित्य लेखनतर्फ प्रवृत्त भएका हुन् । सन् १९८९ पछि जोङ्खा, अङ्ग्रेजी तथा नेपाली गरी तीन भाषा पढ्दा विद्यार्थीलाई बोझ बढी भयो भन्ने निहुँ पारी सरकारी स्तरबाट नेपाली भाषाको पठनपाठन गर्न छोडियो । सरकारी स्तरबाट नेपाली भाषाको पाठ्यक्रम हटाइए पनि दक्षिणी क्षेत्रमा आफ्नै प्रयासमा नेपाली पढ्ने र लेख्ने चलन अहिले पनि छँदैछ । यसरी प्रशासनिक रूपमा हटाइएको स्थितिमा अहिले पनि अनौपचारिक रूपमा भुटानका विभिन्न जातिका बीचमा नेपाली भाषाले सम्पर्कको काम गरेको पाइन्छ । भारतका विभिन्न क्षेत्रमा ठूलो सङ्ख्यामा नेपाली भाषीहरूको बसोबास रहेको हुँदा १९९२ अगस्ट २० का दिन भारतीय संविधानको आठौँ अनुसूचीमा नेपाली भाषालाई समावेश गरी संवैधानिक मान्यता प्रदान गरिएको छ । भारतको साहित्य अकादमीले १९७५ फेब्रुअरी ५ को कार्यकारी सभाबाट नेपाली साहित्यलाई भारतीय साहित्यको रूपमा स्वीकार गरेको हो । साहित्य अकादमी दिल्लीले नेपाली भाषालाई मुख्य भाषाका रूपमा मान्यता दिई पुस्तक प्रकाशन गर्ने, नेपाली भाषाका साहित्यकारहरूलाई पुरस्कार प्रदान गर्ने तथा नेपाली भाषाबाट अन्य भाषामा तथा अन्य भाषाबाट नेपाली भाषामा साहित्यिक कृतिको अनुवाद गर्ने, साहित्यिक भ्रमण भत्ता प्रदान गर्नेजस्ता विभिन्न प्रकारका साहित्यिक क्रियाकलापहरू सञ्चालन गर्ने गरेको पाइन्छ । अकादमीकै परियोजनामा नेपाली भाषाबाट अन्य विभिन्न भाषामा तथा अन्य विभिन्न भाषाबाट नेपाली भाषामा विविध प्रकारका साहित्यिक कृतिहरूको अनुवाद आदानप्रदान कार्यक्रमले पनि निरन्तरता पाइरहेको देखिन्छ । अहिले भारतमा नेपाली भाषा बोल्नसक्ने, बुझ्नसक्नेहरू नेपाली जातिको सङ्ख्याभन्दा धेरै छन् । भारतका कतिपय क्षेत्रमा यस भाषाले सम्पर्कको माध्यमका रूपमा समेत काम गरेको छ । डुवर्स तथा राँचीको सेरोफेरोमा बसोबास गर्ने चिया बगानका श्रमिकहरूका साथै लेप्चा, भुटिया, मेचे, कोचे, बङ्गाली, बिहारी, राजस्थानीलगायत विभिन्न जातिका स्थानीय आदिवासीहरू प्राय: सबैले नेपाली भाषामा सहज ढङ्गले दोहोरो कुराकानी गर्न सक्छन् । डुवर्सका कतिपय आदिवासीलाई यसै भाषामा शिक्षा दिइने काम गरिएको छ । भुटानको सिमानामा पर्ने पश्चिम डुवर्सको टोटोपारा नामक स्थानमा बसोबास गर्ने टोटो जातिलाई बङ्गला भाषाको माध्यमबाट पढाइन्छ र त्यसको नेपाली अनुवाद गरी बुझाउने गरिएको पाइन्छ । जातीय आरक्षणको व्यवस्थाअन्तर्गत १९७२ मा असमबाट अलग्गिएर भारतको बाईसौँ राज्यका रूपमा स्थापित मेघालयमा खासी, गारो एवं जयन्तिया भाषामा शिक्षा प्रदान गरिन्छ । बेग्लाबेग्लै भाषा र संस्कृति भएका यस राज्यमा प्रशासनिक भाषाको रूपमा अङ्ग्रेजीको प्रयोग हुने भए पनि अनौपचारिक रूपमा यी जातिका बीच दैनिक व्यवहारमा सम्पर्क भाषाका रूपमा नेपालीको प्रयोग पनि प्रशस्तै हुन्छ । यस राज्यको प्रमुख एवं संरक्षित जातिका रूपमा रहेको खासी जातिमा खसियाहरूलाई भात खान नेपालीहरूले नै सिकाएको हो तथा नेपाली र खासी त मामाभानिज पो हो त भन्ने भनाइ प्रचलनमा छ । राजधानी शिलाङमा मात्र नभई जोवाई, नस्टयाङ र अरू भित्री भागतिरका खसियाहरू नेपाली भाषा सहजतापूर्वक बोल्छन् र पढ्न पनि सक्छन् । मनखोमेर भाषा परिवारअन्तर्गत पर्ने खसिया भाषामा नेपाली भाषाको प्रभाव परेको स्पष्टै देखिन्छ । अन्नक्षेत्र, आलुगोदाम, गाडीखाना, गोरालाइन, ग्वालापट्टि, चिहानडाँडा, नयाँबङ्गला, पुलिसबजार, बडाबजार, बत्तीबजार, नयाँबङ्गला, पल्टनबजार, बडाबजार, बत्तीबजार, बाघमारा, बारपत्थर, महादेवखोला, लछिमीनाला, सुनाकुरुङ, हल्लनेपुलजस्ता महादेवखोलाजस्ता नेपाली नामकरण गरिएका मेघालयका विभिन्न स्थानीय ठाउँहरूलाई खसिया तथा अन्य जातिहरूले त्यही नामले उल्लेख गर्ने गरेको पाइन्छ । खसिया भाषाको शब्दभण्डारमा पनि नेपाली भाषाको रामै्र प्रभाव परेको छ । अचार, चिनी, छुरी, दर्बार, दस्तुर, नियम, बक्सिस, मामा, रीति, हुकुम, महाजन, मुलुक, काम, साबन, बरोबर लगायतका थुप्रै नेपाली शब्दहरूलाई खसिया जातिले जस्ताको तस्तै रूपमा प्रयोग गर्छन् । यसैगरी इजत (इज्जत), कराई (कराही), खुलम (कलम), बन्दाकुबी (बन्दाकोबी), खुबर (खबर), स्या (चिया), जुबरजस्ती (जबरजस्ती), जुत्ती (जुत्ता), टोपिया (टोपी), तिली (तेल), डुट (दूध), पका (पक्का), पिसा (पैसा), फासी (फाँसी), मदान (मैदान), मोइदा (मैदा), मुसला (मसला), मुजा (मोजा), रुकम (रकम), रजा (राजा), हिमत (हिम्मत), हाती (हात्ती), रुटी (रोटी), सरक (सडक) लगायतका नेपाली भाषाका अनेक शब्दहरू खसिया भाषाको शब्दभण्डारमा छन् ।मेघालयको गारो पहाडअन्तर्गत रहेको तुरा सहरमा बसोबास गर्ने गारो जातिका मानिसहरूले पनि नेपाली बुझ्ने र सहज रूपमा बोल्ने गर्छन् । यस जातिले म खाको छैन, मैले जान्दैन, कोले दिन्छ भन्नेजस्ता नेपाली वाक्यहरूको प्रयोग गरेको पाइन्छ । मिजोरम राज्यको आइजोलमा पनि मिजोभाषीले नेपाली भाषा राम्ररी बोल्ने र नेपालीहरूको चाडबाडमा सहभागी हुने गरेको पाइन्छ । मिजोरममा नेपाली जातिबाहेक स्थानीय मिजो जातिका व्यक्तिहरूले पनि नेपाली भाषामा कलम चलाएका छन् । तीमध्ये सी कामलौवाको अनुभवका दुई फाँटहरू नामक पुस्तकाकार कृति नेपाली भाषामा प्रकाशित छ । मिजोरममा अगोर्खाको गोर्खे चिन्तन नामले परिचित यस कृतिमा कथा र निबन्ध सङ्गृहीत छन् । नेपाली भाषा विश्वकै उत्कृष्ट भाषाहरूमध्ये एक हो भन्ने दृष्टिकोण राख्ने कामलौवाको यस कृतिलाई केन्द्रीय भारतीय भाषा संस्थान मैसुरले भाषाभारती पुरस्कार पनि प्रदान गरेको छ । मिजोरमका नेपाली जातिले लेखेका कतिपय साहित्यिक कृतिका तुलनामा कामलौवाको गद्य एवं पद्यमा प्रयुक्त भाषा परिष्कृत एवं परिमार्जित हुनाका साथै ठेट नेपालीको प्रयुक्तिका दृष्टिले पनि उल्लेखनीय छ । उता मणिपुरका इरांग, पुखौ, पस्पति, कौब्रुलेखाजस्ता नेपाली बहुल क्षेत्रमा स्थानीय जनजातिले नेपाली भाषालाई माध्यम भाषाका रूपमा प्रयोग गरेको पाइन्छ ।सिक्किममा नेपाली भाषाको वर्चस्व पुरानो समयदेखि नै थियो भन्ने कुराको प्रमाण भोटे राजतन्त्रको छत्रछायामा बसोबास गरे पनि उनीहरूले नेपाली भाषा सिकेको तथ्यलाई लिन सकिन्छ । अझ भारतमा विलय हुनुअगि स्वतन्त्र देशका रूपमा रहेको सिक्किमको राष्ट्रियगानसमेत नेपाली भाषामै रहेको र यसका रचनाकार पद्मश्री साहित्यकार सानु लामा रहेको जानकारी पाइन्छ । यहाँ अहिले अन्य थुप्रै जातिले मातृभाषाका रूपमा नेपाली नै बोल्ने गरेको पनि देखिन्छ । यसले सिक्किममा नेपाली भाषाका प्रयोग क्षेत्रको व्यापकता पुष्टि हुन्छ । सन् १९७५ मा भारतमा विलय भएपछि यहाँका सम्पूर्ण सरकारी स्कुलहरूको पाठ्यक्रम केन्द्रीय माध्यमिक शिक्षा बोर्डअन्तर्गत सञ्चालन हुन थाल्यो । यसले आठौं श्रेणीसम्म नेपाली विषयलाई अनिवार्य विषयका रूपमा व्यवस्था गरेको छ । विद्यालयहरूमा अध्ययनअध्यापनको माध्यम अङग्रेजीलाई मानिएको भए पनि विद्यार्थीहरूलाई पाठ बुझाउन अनौपचारिक रूपमा नेपाली भाषाकै प्रयोग गरिन्छ । सिक्किमको साझा सञ्चारको माध्यम भाषा नेपाली रहेको छ । प्राय: शत प्रतिशत मानिसहरूले नेपाली भाषाको प्रयोग विभिन्न क्षेत्रमा गर्ने गर्छन् । अन्य राज्यबाट बसाइँ सरी आएका मारवाडी, बिहारी, बङ्गाली, पन्जाबी आदि समुदायका मानिसहरू समेतले उनीहरूका घरपरिवारबाहेक अन्य प्रत्येक क्षेत्रमा नेपाली भाषाको प्रयोग गर्छन् ।अहिले भारतका विभिन्न क्षेत्रमा नेपाली भाषाका माध्यमबाट पठनपाठन हुन्छ । बनारस हिन्दु विश्वविद्यालय, नर्थ बङ्गाल विश्वविद्यालय, गौहाटी विश्वविद्यालय, सिक्किम विश्वविद्यालयजस्ता विभिन्न विश्वविद्यालयमा नेपाली भाषा र साहित्यको एमए स्तरीय अध्ययनअध्यापन हुन्छ भने कतिपय विश्वविद्यालयले विद्यावारिधिस्तरीय अनुसन्धानात्मक क्रियाकलाप पनि सञ्चालन गरिरहेका छन् । भारतका विभिन्न आकाशवाणी केन्द्रहरूले नेपाली भाषामा कार्यक्रमहरू सञ्चालन पनि गरेका छन् । भारतीय भाषा संस्थान, मैसुरले पनि नेपाली भाषा र साहित्यलाई आफ्ना परियोजनामा समावेश गरी अनेक खाले कार्यक्रम सञ्चालन गरिरहेको छ । यस संस्थाको प्रायोजनमा उत्तरपूर्वी राज्यका अनेपाली भाषी शिक्षित युवावर्गलाई नेपाली भाषा सिकाउने कार्यक्रम चलिरहेका छन् । प्रत्येक वर्ष १५ देखि २० जना सम्मले यस कार्यक्रममा उत्सुकताका साथ सहभागी भइरहेको जानकारी पाइन्छ । यस संस्थाबाट नेपाली भाषा सिकेका कतिपय विद्यार्थीहरूले अन्य भाषाबाट नेपाली भाषामा र नेपाली भाषाबाट अन्य भाषामा विभिन्न साहित्यिक कृतिको अनुवाद गरेको जानकारी पनि पाइन्छ । यसले १ करोडभन्दा धेरै असमेली भाषीका बीचमा नेपाली साहित्यको प्रचारप्रसार हुने सम्भावना छ । यस संस्थाबाट नेपाली भाषा सिकेका विद्यार्थीले कृष्ण धरावासीको शरणार्थी शीर्षक उपन्यास असमेली भाषामा अनुवाद गरेका छन् ।"
अंग्रेजीको भूत उत्रेपछि,"विदेशमा अंग्रेजीमा दख्खल हुनेहरू केवल अनुवादकको रुपमा मात्र काम गर्छन् तर दु:ख लाग्छ हाम्रो देशमा केवल भाषा जानेकै भरमा बुद्धिजीवी वर्ग कहलाउँछन् । अन्तर्राष्ट्रिय भाषा जान्नु र बुझ्नु धेरै राम्रो हो तर त्यो भन्दैमा के आफ्नो भाषालाई अपहेलना नै गर्नुपर्छ त ? के हामीले अंग्रजी सिक्दै आफ्नो भाषालाई माया गर्न सक्दैनौं ?सानैदेखि प्रेम परेको अंग्रेजी भाषा मोह ले मेरो जीवनमा निकै महत्त्व राख्छ । कक्षा ४ बाट एबीसीडी सुरु हुने सरकारी विद्यालयमा पढ्दादेखि नै मेरो पहिलो प्रेम अंग्रजी भाषासँगै परेको थियो । एउटा गहिरो छाप परेको थियो कि गोराहरू हामीभन्दा राम्रा हुन्छन्, हामीभन्दा विकसित हुन्छन्, धेरै जानेका हुन्छन् अनि उनीहरूको भाषा पनि हाम्रोभन्दा निकै सभ्य हुन्छ । त्यो बेलादेखि नै एउटा सपना पालेको थिएँ खरर अंग्रेजी बोल्न पाए त कति ठूलो मान्छे भैन्थ्यो होला । फेरि गाउँतिर मेजर इंगलिस लिएर पढ्दै छ रे भन्नेको इज्जत पनि कम्ताको थिएन । अंग्रेजी बोल्ने मान्छे महान् हुन्छन्, अर्कै तरिकाले सोच्छन्, सभ्य र जाने बुझेका हुन्छन् भन्ने सोच्थे ।म सम्झन्छु हाम्रो विद्यालयको त्यो दिन । प्रांगणमा राष्ट्रिय गीत बज्दै थियो, अगाडि शिक्षकहरू उभिने लाइनमा एउटा नयाँ व्यक्ति खैरो सर्ट र रातो टाईमा सजिएका थिए । त्यो बेला हाम्रो विद्यालयमा कुनै शिक्षकले पनि टाई लगाउँदैनथे, त्यसैले ती नयाँ व्यक्ति सबैको खुल्दुलीको विषय बनेका थिए । राष्ट्रिय गीत सकेर कक्षामा छिर्ने बेलामा प्रधानाध्यापकले उनको परिचय गराए, हाम्रो नयाँ अंग्रेजी शिक्षकलाई विद्यार्थी भाइबैनीको अगाडि परिचय गराउँदै छु । रातो टाई कसेर उनी जोसिँदै अगाडि आए, तनक्क तन्किएर ठूलो आवाजमा अंग्रेजीमै भने गुड मार्निङ स्टुडेन्ट्स ! सबैले कान ठाडो ठाडो पारेर सुने । त्यसपछि १० मिनेटसम्म अंग्रेजीमा केके भने, केके कसैले बुझेन । तर जब उनको मन्तव्य सकियो, कक्षा १ देखि १० सम्मका विद्यार्थीले लामो समयसम्म ताली बजाए । मैले पनि हात नदुखुन्जेल ताली बजाइरहें । वास्तवमा म निकै प्रभावित भैसकेको थिएँ । विद्यालयमा हिरोको जस्तै इन्ट्री भयो उनको । हामी सबैले वाह क्या खतरा इंगलिस बोल्यो यार भन्दै निकै तारिफ गर्यौं । उनको त्यो इज्जत, त्यो शान, लाग्थ्यो कि महान् भनेको नै अंग्रेजी बोल्नु हो, अंग्रेजी पढ्नु हो । नाथे नेपाली त जसले पनि बोल्छ, कहिल्यै नपढेकी हाम्री हजुरआमा पनि बोल्नुहुन्छ ।यस्तो खतरा अंग्रेजी शिक्षक आफ्नै विद्यालयमा पाउँदा कम्ता हर्षित भइएन । टोलका बोर्डिङ पढ्ने साथीहरू टाई लगाएर सुकिलामुकिला भएर स्कुल जान्थे । हामी टाई लाउन त पाउँदैनथ्यौं । तर कम से कम टाई लाउने अनि फरर अंग्रजी बोल्ने शिक्षक आएकाले हाम्रो इज्जत बढेको थियो ।अंग्रजी मोहले यतिसम्म गाँजेको थियो कि नबुझीनबुझी बिहान होस् या साँझ ८ बज्यो कि थोत्रो रेडियो अगाडि कान ठाडो पारेर सुन्थें । दिस इज रेडियो नेपाल बाहेक अरू केही नबुझे पनि पूरै समाचार नसकिएसम्म सुनिरहन्थें । परीक्षाको नतिजा आएर अर्को कक्षामा छिर्नेबित्तिकै भएको त्यही एउटा अंग्रेजी पुस्तकका सबै पाठहरू कण्ठ पार्थें । नेपालमा निस्कने वेभ पत्रिका र भारतबाट आउने सानो आकारको विज्डम का लाइनलाइन घोत्लिएर हेर्थें । अझ त्योभन्दा रमाइलो त विज्डम को पुछारमा लेखिएका अंग्रेजी भनाइहरूलाई ठूलो अक्षरमा कापीमा सारेर आफ्नो कोठामा भातको माडले टाँसेर राखेको थिएँ । त्यसमध्ये यो अझै पनि याद छ, काइन्ड्नेस्स इज द ग्रेटेस्ट विज्डम ।नयाँ शिक्षकको आगमनसँगै जिल्लाका धेरै ठाउँमा हिज्जे प्रतियोगितामा भाग लिन गइयो । कक्षाको पाठ्यपुस्तकबाहेक अरू कुनै अंग्रेजी सामग्री देख्दा निकै रमाइलो लागेर आउँथ्यो । त्यो बेला अंग्रेजी पुस्तक पढ्न नपाउनुको पीडाले मलाई निकै लामो समयसम्म सतायो । बिस्तारै विज्ञान, सामाजिक शिक्षा आदि विषयलाई आफैंले अंग्रेजी उल्था गरेर लेख्न थालें । एक दिन सामाजिक पढाउने शिक्षकले बढ्ता जान्ने भएर धेरै अंग्रेजी घुसाउने होइन भनेर सबैको अगाडि झेंको झारेपछि त्यो बानी छोडेको थिएँ ।फिल्म हेर्न पनि निकै मन लाग्थ्यो त्यो बेला । अलि ठूलो घरानाका पात्रहरूले अंग्रेजीमै गाली गर्थे, अंग्रेजीमै रिसाउँथे । नेपाली होस् या हिन्दी सबै फिल्ममा अंग्रेजी एउटा सम्भ्रान्त परिवारको परिचयको रूपमा देखाइन्थ्यो । असर त पक्कै परेको थियो ।एसएलसीपछि दक्षिण भारतमा ११ र १२ पढ्ने अवसर मिल्यो । भर्खरै विश्वविद्यालय सकेर नोकरी गर्न थाल्नुभएको दाजीसँग बसेर ं२ वर्ष पढ्दा झन् अंग्रेजीको मोहमा चुर्लुम्मै भएर डुबेका थिए । दाजी आफैं पनि कार्यालयबाट फर्कंदा आन्ध्रप्रदेशकै नम्बर एक अंग्रेजी दैनिक डेक्कन क्रोनिकल लिएर आउनुहुन्थ्यो । बिहानको पत्रिका रातभरि डिक्सेनरी हेर्दै पढ्थे । कलेजमा सबै विषय अंग्रजीमै पढ्न पाउँदा अनि २४ सै घण्टा अंग्रेजी बोल्न, लेख्न अनि पढ्न पाउँदा म पनि छिट्टै ठूलो मान्छे बन्दै छु भन्ने भान हुन्थ्यो । पछि कलेज पढ्दा पाँचतारे होटलमा वेटर काम गर्न थालें । त्यो मेरो लागि पैसा कमाउने बाटो मात्र नभएर अंग्रेजी सुधार्ने निकै राम्रो पाठशालाजस्तो भयो । सुकिला कपडा, टाई र पलिस गरेको चम्किलो जुत्ता लगाएर गेस्ट सँग अंग्रेजीमा कुरा गर्दा त संसारै जितेजस्तो हुन्थ्यो ।त्यसको एक वर्षपछि सुरु भयो मेरो काठमान्डूको यात्रा । क्याम्पस भर्ना भएपछि सबैतिर जागिरको लागि प्रयास गरें । अन्तर्वार्ताहरू प्राय: सबै अंग्रेजी भाषामै हुन्थे । मानिसको काम गर्न सक्ने क्षमता, योग्यता, यस्ता कुराहरू सायद अंग्रेजी भाषाको अगाडि त्यति महत्त्व राख्दैनथे कि ? जे होस् मलाई राम्रै भयो ।दक्षिण भारतमा अंग्रेजी वातावरण अलि धेरै नै भए पनि काठमान्डूको अंग्रजी लवज, मिठासले मलाई तान्यो । नेपालीहरूको बोल्ने तरिका र शब्द उच्चारण झन् राम्रो लाग्यो । त्यसपछिको काठमाडौंको जिन्दगीमा अंग्रेजीको मोह घटेन झन् बढ्यो । मौका पायो कि बोल्दा होस् या लेख्दा २४ शब्द घुसाइहाल्थें, अनि लाग्थ्यो म अरूभन्दा फरक छु, सभ्य छु, जान्ने छु । त्यही सभ्य र आधुनिक वर्गमा पर्नका लागि मैले काठमाडौंको हावामा मन्द रूपमा बग्दै बब मार्लेको बफेलो सोल्जर, ब्रायन आडाम्सको एभ्रिथिङ आई डु गीतका शब्दशब्द कण्ठ पारेको थिएँ । पुस्तकालयहरूबाट अंग्रेजी पुस्तक लिएर आउँथें । नेपाली पुस्तक पढेर कोही ठूलो हुँदैन भन्ने एउटा भ्रम थियो मनमा ।नाम चलेका कलाकार, खेलाडी, गायक गायिका, व्यवसासी आदि सबैले सञ्चार माध्यमका अन्तर्वार्तामा जति सक्यो अंग्रेजी शब्द घुसाएको पाउँथें । अझ कतिले त नेपालीमा सोधेको प्रश्नको जवाफ अंग्रेजीमै दिन्थे । कुनै बुद्धिजीवी र निकै पढेको बुझेको मान्छेले अंग्रेजी बोल्दा एक दुई शब्द बिरायो भने पनि ऊप्रतिको सबै सम्मान गिरेरे जान्थ्यो । यत्रो पढेको मान्छे भनेको त खत्तम रैछ, अंग्रेजी पनि बोल्न आउँदो रहेनछ भन्ने लाग्थ्यो । बेलाबेलामा डायरीमा लेख्थें आफ्ना भावनाहरू । विद्यालयमा व्याकरणदेखि सिकेको भाषा ज्ञान लगाएर सकीनसकी अंग्रेजीमा लेखहरू लेख्न थालें । जब मैले पठाएका लेखहरू काठमान्डू पोस्ट, हिमालयन टाइम्स देखि राइजिङ नेपाल जस्ता प्रमुख अंग्रेजी दैनिकमा छापिन थाले मनमा एउटा उत्साह भरिएर आयो । अहिले आएर हेर्दा लाग्छ मैले अंग्रेजीमा लेखेका जस्ता लेखहरू नेपालीमा हजारौं निस्कन्थे । तर मात्र अंग्रेजीमा लेख लेखेकै कारण साथीभाइबीच मेरो इज्जत बढेको थियो । गाउँ छोडेर हिर छिर्दा जति उत्साह थियो, ठीक त्यही उत्साह र उमंग बोकेर पढ्न फिनल्यान्ड छिरें । मलाई लाग्थ्यो सबै विकसित देशमा अंग्रेजी बोल्छन्, आफ्नो राष्ट्रभाषा अरू भए पनि अंग्रेजीले काम चलाउन सकिन्छ । तर यहाँका जनताको आफ्नो भाषाप्रेम देख्दा म तीनछक खाएँ । यहाँ त अंग्रेजीको नाममा केही छैन, न त कुनै रेडियो, न कुनै पत्रपत्रिका, न टेलिभिजन । युरोप बसाइमा धेरै देश भ्रमण गर्ने मौका पाइयो । अंग्रेजी राष्ट्रभाषा भएको देशबाहेक अन्यत्र कतै पनि अरूको भाषा बोलेर मान्छे ठूलो भएको देखिएन । खेलाडीले राम्रोसँग अंग्रेजीमा बोल्न जानेन भनेर गिज्याउने हाम्रो र छिमेकी देशमा हुर्किएको मैले यता मेस्सी र जिदानेले एक शब्द अंग्रेजी नबोल्दा पनि कसैले अज्ञानी र असभ्य भनेको सुनिनँ ।एक दिन पुस्तकालयमा बसेर दाइलाई इमेल लेख्दै थिएँ, विदेशी साथी मलाई कुर्दै थियो । इमेल लेखिसकेपछि हामी सँगै बाहिर निस्कियौं, उसले सोध्यो, के तेरो दाइ नेपाली हो ? मैले भनें, म नेपाली भएपछि दाइ पनि नेपाली भैहाल्यो नि । अनि उसले अचम्म मान्दै भन्यो, नेपाली नै हो भने किन तैंले अंग्रेजीमा इमेल लेखेको ? त्यो कुराले मलाई धेरै बेर सोच्न बाध्य बनायो । खै हामीहरू किन अंग्रेजीमै इमेल लेख्छौं ? दाइ मात्र होइन म अरू नेपाली साथीहरूसँग पनि अंग्रेजीमै लेखेको हुन्छु । आजकाल मलाई लाग्छ म जुन समाजमा हुर्कें, पढें र बढें त्यसले आफ्नै भाषा सिक्न हत्तोसाहित गरेको छ । सायद हामीहरू यस्तो समाजमा छौं जहाँ आफ्नो जन्म दिने आमालाई आमा र बा लाई बा भन्दा अपमानित भएको महसुस गर्छौं । आधुनिक र सभ्य हुने नाममा मम्मी ड्याडी भन्छौं, यो त एउटा सानो उदाहरण मात्र हो । आधुनिकताको नाममा समाज यसरी गाँजिएको छ कि मलाई त राम्रोसँग नेपाली नै आउँदैन भन्नुमा पनि युवाहरू गर्व गर्छन् । नेपालमा महान् हुनका लागि आफ्नोपनालाई जति सक्यो हेला गर्नुपर्छ, नीच देखाउनुपर्छ, भाषा होस् या चलचित्र, वेशभूषा होस् या संगीत ।नेपाल संसारमै एउटा यस्तो मात्र देश होला जहाँका हजारौं निजी विद्यालयमा आफ्नै भाषा बोल्दा सजाय पाइन्छ । पहिलोपल्ट विद्यालयमा पाइला टेकेको शिशु विद्यार्थीको पढाइ सुरु हुन्छ गुड मर्निङ बाट । नमस्ते भन्न सिकाइनु त कता हो कता, झुक्किएर कहीँ कतै भने पनि ठूलै अपमानित गरिन्छ । ठीक त्यस्तै छ समाजको हेर्ने तरिका पनि । आजकालका युवाहरू हेर्छु, अनि पाउँछु मजस्तै अंग्रेजीको भ्रममा बाँचिरहेका । अलि अघि एसईईको नतिजाले पनि त्यही देखाउँछ नेपाली भाषा यति अपहेलित भएको छ कि न त यसलाई विद्यालयले न शिक्षक, न विद्यार्थी र न समाजले नै प्राथमिकतामा राख्छन् । सायद यसबारेमा केही सोच्ने बेला आयो कि ?विदेशमा अंग्रेजीमा दख्खल हुनेहरू केवल अनुवादकको रूपमा मात्र काम गर्छन् तर दु:ख लाग्छ हाम्रो देशमा केवल भाषा जानेकै भरमा बुद्धिजीवी वर्ग कहलाउँछन् । विश्व चिन्न, अगाडि बढ्न अंग्रेजीले धेरै सहयोग त अवश्य गर्छ, अन्तर्राष्ट्रिय भाषा जान्नु र बुझ्नु धेरै राम्रो हो तर त्यो भन्दैमा के आफ्नो भाषालाई अपहेलना नै गर्नुपर्छ त ? के हामीले अंग्रेजी सिक्दै आफ्नो भाषालाई माया गर्न सक्दैनांै ? अहिले लाग्छ अंग्रेजी त फगत एउटा भाषा मात्र रहेछ । नेपाली भाषाजस्तै मात्र एउटा माध्यम । जीवनमा एउटा ठूलो भ्रम पालेर धेरै लामो समयसम्म बसिएछ ।  :"
दु:खमा पनि जीवन हुन्छ,"सुख र दु:ख मान्छेको जीवनका दुई पाटा हुन् । बालकृष्ण समले लेखेका छन्, दु:खीको घरमा मात्र तेरो बास हुने भए, हे ईश्वर दया राखी अझ मलाई दु:ख दे । नेपालीको हकमा यो लागू भएझैं भएको छ । हरेक वर्ष नेपालीले केही न केही ठूला दु:ख भोग्नुपरेकै छ ।नेपालको तराई क्षेत्रमा गत साता आएको बाढीले महाविपत् ल्याइदियो । हजारौं विस्थापित भए, करोडौंको धनमाल नोक्सान भयो, सवा सयभन्दा बढीले ज्यान गुमाए । हामी पूर्वी तराईको जनकपुर, सप्तरी, सुनसरी र मोरङको बाढी प्रभावित क्षेत्रमा पुग्दा दु:ख नै बढी थियो । त्यो दु:खमा पनि हाँसो र आशा पनि थियो । हाँसो र आँसुको संगमले जीवन अघि बढ्छ । आँसु बगेर जान्छ, हाँसो अनुहारमा रहिरहन्छ । अनि दु:खको बेलामा पनि निस्कन्छ । बुझेर वा नबुझेर बाढी प्रभावित शिविर र क्षेत्रमा हाँसो र आशा जीवित छ । त्यसलेनै उनीहरूलाई अघि बढ्ने साहस दिएको छ । नेपालीहरू दु:खमा पनि हाँस्न र बाँच्न जान्दछन् भन्ने उदाहरण यो हुन सक्छ । बाढीबाट बढी प्रभावित सप्तरी र सुनसरीका शिविरमा घर र सम्पत्ति बाढीले खाइदिएपछि पनि आशाका किरण जीवित थिए । घरमा एक टुक्रा अन्न थिएन, सबै पानीले बगाएको थियो । जीउमा एकसरो लुगा मात्र बाँकी थियो । तैपनि बाढी पीडितहरूको आगामी दिनमा राम्रो हुने प्रतीक्षा गरिरहेका थिए । बाढीले विपत्ति ल्यायो भन्दैमा हाँस्न छाड्नुभएन नि, जीवन चलाउन छाड्नुभएन, कतिपयको भनाइ थियो । यही जीवन जिउन घरसम्पत्ति डुबानमा पर्दासमेत पीडितहरूको मुखमा मुस्कान थियो । दु:खमा जिउन सक्नु नेपालीको आफ्नै विशेषता छ । पहाडमा पहिरोदेखि तराईमा डुबानसम्म नेपालीले भोग्दै आएका छन् । सरकारले एक माना राहत नदिए पनि उनीहरू विध्वंस मच्चाएका छैनन् । धैर्य गर्न परिस्थितिले सिकाएको छ । यो धर्यले सकारात्मक दिशामा अघि बढ्न प्रेरित गरेको छ । बाढी प्रभावित क्षेत्रमा कठिन परिस्थितिमा जीवन चलाइरहेका नेपालीका यी तस्बिरले सकारात्मक जीवनको खास अर्थ बताउँछ । सुखमा मात्र होइन, दु:खमा पनि जीवन हुन्छ भन्ने देखाएको छ ।शब्द : गंगा बीसी"
विश्व हेर्ने अर्थराजनीतिक दृष्टि,"शर्माको प्रथम पुस्तक पढ्न नभ्याएका र उनको व्यावसायिक पृष्ठभूमिसँग अपरिचित पाठकका निमित्त प्रस्तुत पुस्तकको शीर्षकले राइज एन्ड फल अफ थर्ड राइक, राइज एन्ड फल अफ वल्र्ड पावर्स, राइज एन्ड फल अफ ब्रिटिस राज तथा राइज एन्ड फल अफ कम्युनिजम आदि पुस्तकहरूजस्तै यो पनि शासन पद्धति, साम्राज्य र शक्तिशाली मुलुकको उत्थान र पतनको राजनीतिक इतिहास हो कि भन्ने धारणा उब्जाउँदछ । यो पुस्तक आर्थिक, राजनीतिक र सामाजिक इतिहास तथा एतिहासिक घटनाहरूको विश्लेषण र वर्णनहरूले भरिपूर्ण छ । पुस्तकको मुख्य उद्देश्य भने लगानीकर्तालाई लगानी गर्ने राष्ट्रको छनोट गर्ने सहज उपाय वर्णन गर्नु हो । पुस्तकमा विश्व तथ्यांकहरूको भण्डारलाई उघारेका छन् लेखकले । आर्थिक सिद्धान्तहरूको आलोचनात्मक विश्लेषण गरेर निष्कर्ष निकालिएका छन् विश्व आर्थिक स्थितिको ।पुस्तकमा शर्माले २५ वर्षको अवधिमा विभिन्न मुलुकको अध्ययन भ्रमणका क्रममा शासक, लगानीकर्ता, बैंकर्स, उद्यमी र साधारण नागरिकसँग भएका अन्तरक्रिया र आफ्ना अनुभव समावेश गरेका छन् जुन यसको महत्त्वपूर्ण पक्ष हो । विश्वमा प्रभुत्व जमाएको मोर्गन स्ट्यानलेको प्रमुखहरूमध्येका एक भएकाले लेखकको पहुँच उदीयमान अर्थतन्त्रका राष्ट्रप्रमुख, अर्थमन्त्री, उद्योगपति, उद्यमी तथा अन्य प्रभावकारी व्यक्तिहरूसँग हुनु स्वाभाविक हो । उनको अभिरुचि किसान, साना व्यापारीदेखि बटुवासम्म छ । आफ्ना अभिव्यक्तिलाई उनले अर्थशास्त्रको नियमअनुरूप पुस्ट्याएका छन् उनले । जसले गर्दा पुस्तक पट्यारलाग्दो सैद्धान्तिक वर्णनभन्दा व्यावहारिक छ । लेखकले आफ्नो बुद्धि र विवेकको प्रचुर उपयोग पुस्तकमा गरेका छन् ।बारम्बार अफ्रिकी सफारी क्याम्पहरू भ्रमण गर्ने प्रकृतिप्रेमी पनि हुन् शर्मा । आर्थिक सही सूचकहरूको पहिचानका निमित्त प्रकृतिमा बिहानीको चकमन्न सुनसान अवस्थामा हुने त्रास र सूर्य उदय भएपछिको आनन्दमा पाइने सन्देश ग्रहण गर्ने क्षमता मुलुकहरूको आर्थिक धरातल मापनका निमित्त आवश्यक पर्ने वर्णन पुस्तकको सुरुआतमै गरेका छन् लेखकले । पुस्तकमा आर्थिक मन्दीका कारणहरूको खोजी र तिनको छोटो र दूरगामी प्रभावका बारेमा गहिराइमा पुगेर अध्ययन गरिएका उद्धरण प्रस्तुत गरिएको छ । सञ्चार माध्यमहरूमा अत्यधिक महत्त्व पाउने आर्थिक समाचारहरूका आधारमा लगानीकर्ताहरूले लगानी गन्तव्य छनोट गर्ने प्रक्रियामा भएका उत्ताउलोपनाहरूको चिरफारसमेत गरिएको छ ।पुस्तकमा उदीयमान अर्थतन्त्रहरूका विषयमा नयाँ सोच तथा तिनको आधारस्तम्भबारे विस्तृत प्रस्तुति छ । लेखकले समकालीन आर्थिक स्थितिलाई दुई खण्डमा विभाजन गरी विश्व आर्थिक संकट (सन् २००८९) पूर्व र त्यसपश्चात्को स्थिति विश्लेषण गरी निष्कर्ष प्रस्तुत गरेका छन् । आफ्नो अनुभव र विवेकको उपजका रूपमा उनले १० सूत्रहरूको निर्माण गरेका छन् । र, त्यसका आधारमा राष्ट्रहरूको आर्थिक उतारचढावको वर्णन, विश्लेषण र तिनको लगानी भविष्यका विषयमा निर्णय गर्ने सहज विधि अथवा नाडी छाम्ने उपायहरू पनि प्रस्तुत गरेका छन् ।शर्माले निचोड निकालेका छन् सन् २००८९ को वित्तीय र आर्थिक संकटले गर्दा नै विकसित राष्ट्रहरूलाई संकीर्ण र स्वार्थी तुल्याएको हो । जसले गर्दा भूमण्डलीकरण प्रक्रियाको गति धीमा मात्र नभएर पछाडि धकेलिने क्रमले निरन्तरता पाएको हो । परिणामस्वरूप विकसित मुलुकहरूबाट उदीयमान अर्थतन्त्रमा हुने लगानी राशिमा गिरावट निम्तिएर विश्व व्यापार खुम्चिँदै गएको हो । लेखकका अनुसार सन २००७ पूर्व ६० भन्दा बढी राष्ट्र वार्षिक ७ प्रतिशत उच्च आर्थिक वृद्धिदर हासिल गर्न सफल भएका थिए । तर सन् २००८ पश्चात् उक्त दर हासिल गर्न केवल नौ राष्ट्र मात्र सफल भए । जसमध्ये सबैभन्दा ठूलो अर्थतन्त्र भारतको हो भने दोस्रो इथियोपिया ।उच्च आर्थिक वृद्धिदरबाट प्रभावित भएर धेरै स्थापित अर्थशास्त्रीले निष्कर्ष निकालेका थिए कि विकासशील राष्ट्रहरूले हासिल गरेको आर्थिक उन्नति दरले भविष्यमा निरन्तरता पाउनेछ । त्यही आधारमा विकसित र विकासशील मुलुकहरूबीचको आर्थिक असमानताको निकट भविष्यमा न्यूनीकरण हुने उनीहरूले भविष्यवाणी गरेका थिए । सन् २००८९ को आर्थिक संकटले त्यस्ता भविष्यवाणीलाई गलत साबित गर्यो । विश्वमा आएको मन्दीका कारण कच्चा पदार्थहरूको मागमा अप्रत्याशित गिरावट आयो । कच्चा पदार्थहरूको निर्यात व्यापारमा निर्भर अर्थतन्त्रहरू जस्तै : रूस, ब्राजिल, दक्षिण अफ्रिका आदि मुलुकले अझै पनि आफ्नो अर्थतन्त्रलाई संकटबाट निम्त्याएको प्रभावबाट मुक्त तुल्याउन सकेका छैनन् । आर्थिक संकटको प्रभावबाट मुक्ति पाउन धेरै विकासशील राष्ट्रले अझै केही वर्ष कुर्नुपर्नेछ ।लेखकको मतमा कुनै पनि मुलुकले निरन्तर अत्यधिक उच्च वृद्धिदर धेरै वर्षसम्म हासिल गर्न सक्दैन । उथान र पतनको यात्रन अविरल चलिरहन्छ । अर्थतन्त्रको नियम हो उच्च दरले नै मन्दीको बीजारोपण गरेको हुन्छ । त्यसकारण अर्थतन्त्रले जतिजति उच्च वृद्धिदर हासिल गर्दै अगाडि बढ्छ त्यति नै छिटो आर्थिक संकट निम्तिन्छ । आर्थिक संकटको प्रभाव विश्वव्यापी हुन्छ । यस अर्थमा तिनले चीनको अर्थतन्त्र निकट भविष्यमा संकटग्रस्त हुने अड्कल काटेका छन् । सन् १९७० यता विश्वमा पाँच ठूला आर्थिक मन्दीहरू भए जसको सुरुआत अमेरिकाबाट भएको थियो । अब हुने विश्व आर्थिक संकट चीनबाट सुरु हुने निष्कर्ष उनले निकालेका छन् ।शर्मा लामो दूरीको आर्थिक प्रक्षेपण गर्ने कार्यलाई मूर्खताको संज्ञा दिन्छन् । उनको तर्क छ अर्थतन्त्रलाई प्रभाव पार्ने संकटहरूको अड्कल गर्नु अत्यधिक कठिन र जटिल हुन्छ । यस सन्दर्भमा उनले राष्ट्रसंघीय जनसंख्या प्रक्षेपणलाई उदाहरणका रूपमा प्रस्तुत गरेका छन् । जसअनुसार सन् २०५० मा विश्व जनसंख्या ९७ अर्ब पुग्ने प्रक्षेपण गरिएको थियो । विश्व जनसंख्या वृद्धिदर दुई प्रतिशत प्रतिवर्षका आधारमा उक्त प्रक्षेपण गरिएको थियो । तर स्थितिविपरीत छ । सन् १९५० पश्चात् २ प्रतिशतको जनसंख्या वृद्धिदर भएका राष्ट्रहरूको संख्या अत्यधिक थियो तर शताब्दीको अन्तपश्चात् २ प्रतिशत जनसंख्या हुने राष्ट्रहरूको संख्या औंलामा गन्न सकिन्छ । विश्व जनसंख्या वृद्धिदरबाट पीडित हुने अनुमानको साटो क्रियाशील जनसंख्याको अभाव खड्किएर आर्थिक उन्नतिमा बाधा पुगेको छ । लेखकको विचारमा ५ देखि १० वर्षभन्दा लामो अवधिको प्रक्षेपण असान्दर्भिक र अर्थहीन हुन्छ ।शर्माले अर्थतन्त्रको नाडी छाम्न औचित्यसहितका १० सूत्र निर्माण गरेका छन् । जसको आधारमा सफल लगानी गन्तव्य राष्ट्र छनोट गर्न सहज हुन सक्दछ । ती दस सूत्रका आधारमा उनले मुलुकहरूलाई लगानी गन्तव्यको हिसाबले तीन वर्गमा विभाजन गरेका छन् उत्कृष्ट, औसत र निम्न कोटिका । उनका दस सूत्रहरू हुन् : (१) जनसंख्या (२) सुधार कार्यको शृंखला (३) असल र खराब अर्बपतिहरू (४) राज्य सञ्चालन स्थायित्व (सुशासन) (५) भौगोलिक स्थिति (६) औद्योगक अवस्थाले पाएको प्राथमिकता (७) प्याजको भाउ (८) सस्तो राम्रो सिद्धान्तमा आधारित मौद्रिक नीति (९) ऋण (व्ययभार) र (१०) सञ्चारमाध्यममा हुने प्रचारप्रसार ।लेखकले दक्षिण एसियाका विषयलाई भारत, पाकिस्तान, श्रीलंका र बंगलादेशमा सीमित राखेका छन् । भारत र पाकिस्तानलाई उनले लगानीका हिसाबले उत्कृष्ट गन्तव्य ठहर गरेका छन् । नेपालको बारेमा उनी मौन छन् । सायद विश्वका सबै राष्ट्र घुमेर अध्ययन गर्ने फुर्सद अभावले होला । अर्को कारण हामी अझै अन्तर्राष्ट्रिय वैदेशिक लगानी गन्तव्य राष्ट्रहरूको सूचीमा पर्न नसकेकाले पनि हुन सक्दछ । यथार्थ के पनि हो भने आखिर वैदेशिक लगानी बढाउने कार्यलाई नेताहरूले आफ्नो ओठमा मात्र सीमित राखेका छन् । राजनीतिक लुछाचुँडी र भागबन्डामा राष्ट्रिय स्रोत र साधनको दोहन चुलिएको हाम्रो राजनीतिक माहोलमा कुन लगानीकर्ता अग्रसर हुने ? सुशासनको चरम अभाव र ट्रेड युनियनको वर्चस्व भएको मुलुकलाई लगानीको गन्तव्यका रूपमा चर्चा गरिएन भनेर चित्त दुखाउने अवस्था हाम्रो छैन । कुनै दिन निश्चय पनि नेपाली अर्थशास्त्रीहरूले शर्माका सूत्रहरूको प्रयोगबाट हाम्रो राष्ट्रको वर्गीकरण गर्नेछन् । र, हाम्रो देश अन्तर्राष्ट्रिय लगानी गन्तव्यमा कुन कोटिमा पर्दछ त्यो पत्ता लगाउनेछन् ।अर्थराजनीतिका विषयमा लेखिएका पुस्तकहरू प्राय:जसो पट्यारलाग्दा हुन्छन् । त्यस दृष्टिमा यो पुस्तकलाई अपवाद नै मान्दा हुन्छ । लेखकले जटिल विषयहरू जस्तै : आर्थिक असमानता, मूल्य अभिवृद्धि र मौद्रिक नीति, आर्थिक वृद्धिदर आदिलाई समेत सरल भाषामा रोचक ढंगबाट प्रस्तुत गरिदिएका छन् । यो समीक्षकजस्तो लगानीका विषयमा पटक्कै अभिरुचि नराख्ने व्यक्तिका निमित्त पनि पुस्तक उपयोगी छ । विकास प्रक्रियाको उतारचढाव र आर्थिक संकटहरूका विषयमा जान्न पुस्तकले सघाउँछ । अर्थराजनीतिका विषयमा अभिरुचि राख्ने जस्तोसुकै शैक्षिक पृष्ठभूमि भएका पाठकहरूका निमित्त पनि यो पुस्तक पठन र मननयोग्य छ । पुस्तकमा समावेश विषय, तिनका औचित्य पुष्टिका निमित्त प्रस्तुत तथ्यांक, विस्तृत विश्लेषण आदिले पुस्तक मोटो र भारी हुन पुगेको छ । त्यसो त अनावश्यक रूपमा कति स्थानमा लेखकले आफ्ना व्यक्तिगत विषयलाई दोहोर्याई तेहेर्याई प्रस्तुत गरेका छन् । तर पनि समग्रमा पुस्तक विकासविद्, अर्थराजनीतिका विद्यार्थी, अनुसन्धानकर्ता र प्राध्यापन पेसामा लागेकाहरू र जागरुक नागरिकहरूका निमित्त उपयोगी छ भन्दा यसको विज्ञापन गरेको अर्थ लाग्ने छैन ।"
अदृश्य इन्जिनियरको जीवनचित्र,"अलग अनुसन्धान । अलग विषयवस्तु । उनको र मेरो बाटो अलग । तैपनि, एक अपरिचत इन्निनियरको अतीत खोज्दै हिँडेँ । उनीसँग जोडिएका जलविद्युत् इतिहास खोतल्दै हिँडेँ, खोलैखोला, नदीनाला, भीरपाखा, पखेरा । लेखक तारालाल श्रेष्ठका यी भनाइबाट स्पष्ट हुन्छ, यो एक इन्जिनियरको कथा हो । सत्य घटनामा आधारित कथा । एक अनुसन्धानमा आधारित कथा । व्यक्तिबारे पढ्न रुचि सायद धेरैलाई हुन्छ । कथा रुचिकर बनाउने घटनाले मात्र हुँदैन, त्यसलाई लेखकले रोचक बनाउन सक्छ ।बन्दीपुरदेखि बन्दीपुरसम्म । सामान्य शीर्षक छ पुस्तकको । बन्दीपुर घुम्न चाहने सबैले चिनेको पर्यटकीय रमाइलो क्षेत्र हो । पर्यटकको रूपमा त्यहाँ पुग्ने जो कोहीका लागि रमाइलो स्थल भए पनि त्यसभित्रको कथाव्यथा कमैलाई थाहा हुन सक्छ । बन्दीपुरदेखि बन्दीपुरसम्म ले यसबारे जानकारी दिन्छ ।धेरै लेखकले चल्तीको विषयमा कलम चलाउन रुचि राख्छन् । कम मिहिनेतमा धेरै फाइदा खोज्ने आमलेखकको प्रवृत्ति छ । तारालाल श्रेष्ठले भने झ्वाट्ट हेर्दा सानो लाग्ने विषयमा प्रशस्तै मिहिनेत र समय खर्चेर बन्दीपुरदेखि बन्दीपुरससम्म पुस्तक तयार गरे । सामान्य रूपमा हेर्दा यो पुस्तक बन्दीपुरमा कन्द्रित भएको देखिए पनि यसको अन्तर्यमा नारायणगढ र बुटवलको पनि कथा छ । यी तीन स्थानका मुख्य पात्र हुन इन्जिनियर बलराम प्रधान ।सबैको जीवन एउटा नाटकजस्तो हो, कहिले रुनु कहिले हाँस्नु, कहिले रिसाउनु, कहिले खुसी हुनु । यस्तै अरूअरू । चाहेर वा नचाहेर जीवन एउटा नाटकको रूपमा अघि बढ्छ । इन्जिनियर बलरामको जीवन अझ रोचक नाटकजस्तो छ । एक वर्षको अनुसन्धानपछि यो पुस्तक प्रकाशन भएको हो । यस पुस्तकमा कुनै पनि कुरा बिनाप्रमाण प्रस्तुत गरिएको छैन । उल्लिखित जति प्रसंग छन्, तिनको तथ्य कहाँबाट कहिले कसरी प्राप्त गरिएको हो भन्ने प्रमाण राख्ने कोसिस गरिएको छ, लेखकले भनेका छन् ।इन्जिनियर बलरामको जीवनमा आधारित यो पुस्तकमा माया, प्रेम, आक्रोश, विद्रोह, राजनीति, विछोड, मिलन त छँदै छ समाजमा देखिएको अन्तरसघर्षका भिल्काहरूमा पनि छन् । लेखकले बलरामको जीवन चित्रण गर्दा तथ्यका प्रमुख आधार बनाएका छन्, उनले ती तथ्य खोतल्न कडा मिहिनेत गरेको देखिन्छ । एक व्यक्तिलाई केन्द्रमा राखेर लेखिएको यो पुस्तकमा अलि बढी सकारात्मक कुरा देखिएका छन् । एक इलेक्ट्रोनिक्स इन्जिनियरको प्रयासले खासगरी बुटवल र बन्दीपुरलाई परिवर्तन गरेको रोचक कथा यसमा छ ।करिब चार सय वर्षदेखि बसोबास गरिरहेका आदिवासी भूमिमा लगभग अढाइ तीन सय वर्षअगाडि भक्तपुरे नेवार बन्दीपुर आइपुगे वरिपरि व्यवस्थित वस्तु देखेर लोभिए । आफ्नो भविष्य देखेर कृषि तथा व्यापारिक गतिविधि सुरु गरे । लेखकले अर्को पुस्तकबाट उद्धृत गरेका छन् । उनले अन्तत: मगर तथा अन्य समुदाय बजारबाट विस्थापित भएपछि बन्दीपुर नेवारबाहुल्य बस्ती हुन पुगेको उल्लेख गरेका छन् ।बन्दीपुरका नेवारका लागि अर्को व्यापारिक उद्गम थलो नारायणगढ बन्न पुग्यो । बन्दीपुरका व्यापारीले नै पहिलोपटक गोलबजार भन्ने स्थानलाई नारायणगढ बजार नाम राखेको लेखकले दाबी गरेका छन् । विष्णुकुमार र कृष्णगोपाल प्रधानले चितवनको गोलबजारलाई नारायणगढ नामकरण गरी स्थायी ब्यापार व्यवसायका लागि बसोबास सुरु गरेका थिए, लेखकले भनेका छन् । त्यसबेला नारायणगढ मान्छेलाई सजाय कटाउने ठाउँ थियो । अपराधीलाई सजाय कटाउन चितवनको जंगल पँडानी गरी बसाइन्थ्यो, कैदीका लागि खर्च गर्ने ढुकुटी थिएन, मार्नु भएन, त्यसकारण कैदीलाई राख्ने ठाउँ बनेको नारायणगढ हाल मुलुकको चर्चित केन्द्र भएको छ । लेखकका अनुसार २०१२ सालदेखि बस्ती बसाल्ने कामको थालनी भएको थियो । त्यसअघि बन्दीपुरका ब्यापारी गर्मी लागेपछि बन्दीपुर फर्कन्थे । त्यसबेला जसले निवेदन हाले पनि पाँच बिघा जमिन पाइन्थ्यो, निजी ट्रयाक्टर देखाउन सक्नेले ५० बिघासम्म जमिन सित्तैमा पाउँथे । त्यसबेलै चितवन झरेका थिए, बलराम ।बलरामको जीवनमा केन्द्रित यो पुस्तकमा उनको गतिविधिबारे ब्याख्या हुनु स्वाभाविक हो । उनले बनारस विश्वविद्यालयबाट इलेक्ट्रिकल इन्जिनियर पास गर्दासम्म त्यसबेलाको बटौलीमा बुटवल पावर कम्पनी खुलिसकेको थियो । बटौलीलाई नथिङ बट वाल भन्ने विदेशीहरू । अंग्रेज सेनाले बटौलीमा आक्रमण गर्ने बेला नथिङ बट वाल बाट बुटवल रहन गएको लेखकको दाबी छ । उनले कुराकानीका आधारमा यो उल्लेख गरेका छन् । आधिकारिक पुष्टि छैन ।नेपालमा २०२० सालमा युनाइटेड मिसन टु नेपाल स्थापना भएपछि क्रिस्चियन धर्मले बढी प्रचार पाएको लेखकले उल्लेख गरेका छन् । पाल्पामा मिसन अस्पतालको स्थापना भएपछि क्रिस्चियन धर्मको खुलेआम प्रचार गर्न नपाए पनि जिसस क्राइस्टको नाममा चर्चको सुरुवात पनि त्यसबेलादेखि भएको लेखकको भनाइ छ । २०१७ सालमा प्रेम प्रधानसहित केही क्रिश्चियन धर्मावलम्बीहरूलाई तत्कालीन राजा महेन्द्रले जेल हालेका थिए ।बुटवलमा औद्योगीकरणको मात्र होइन टेक्निकल इन्स्टिच्युट खुलेपछि बिजुली निकाल्ने कामको थालनी भएको पुस्तकमा छ । २०२५ सालमा तिनाउ जलविद्युत् परियोजना सुरु भएपछि बिजुली उत्पादन सुरु भएको थियो । नर्वेका नागरिक अड हप्टनले काम थाले पनि इन्जिनियर बलराम जागिरको खोजीमा बुटवल आइपुगेका थिए । दुई वर्ष लगाएर तिनाउ परियोजनाले ५० किलोवाट बिजुली उत्पादन गरी वितरण गरेको थियो । त्यसबेला नै बुटवलमा औद्योगीकरण सुरु भएको दाबी लेखकको छ ।राप्ती अञ्चलको ठूलो जलविद्युत् परियोजना झिमरुक (प्यूठान) निर्माणका लागि संघर्ष पनि पुस्तकमा छ । त्यो बुटवल पावर कम्पनीले जिम्मा लिएको थियो । यो परियोजना निर्माण भइसकेपछि द्वन्द्व देखिन्छ । सम्झौताविपरीत लोडसेडिङ गराएको भन्दै २०६९ मा जलविद्युत् केन्द्रमा तोडफोड र आगजनी भयो । त्यसअघि २०५८ मा माओवादीले बम विस्फोट गराएको प्रसंग पनि पुस्तकमा छ ।सरकारको स्वामित्वमा रहेको बुटवल पावर कम्पनी निजीकरणको रोचक प्रसंग यसमा छ । चौथोपटक निकै माथि चढेर बलराम समूहले बिडिङ गर्यो । यति उच्च बिड गर्लान् भन्ने चौधरी (विनोद चौधरी) समूहले कल्पना गर्न सकेन । एक सय करोडमा बिड गरेपछि नेवार समूहको हातमा बुटवल पावर कम्पनी पर्यो । चौधरी समूह बिडमा निकै तल पर्यो । लेखकले उल्लेख गरेका छन् ।लेखक बन्दीपुरबाट सुरु भएर नारायणगढ, बुटवल हुँदै फेरि बन्दीपुर फर्किएका छन्, त्यसको इतिहास बोकेर । २०२३ सालको सरकारी निर्णयलाई सदर गर्दै २०२५ मा बन्दीपुरबाट तनहुँको सदरमुकाम दमौली सरेको थियो । सदरमुकामसँगै बजार सर्यो लेखकले त्यसछि बन्दीपुर ओरालो लागेको जनाएका छन् । विस्थापित भइसकेको बन्दीपुरलाई पुन: जगाउनेमध्ये एक थिए, बलराम । बन्दीपुरलाई पहिलेभन्दा नयाँ ढंगले बन्दीपुरलाई चम्काउन सफल पनि भए । हाल बन्दीपुरको सान सायद पहिलेभन्दा बढ्दो छ ।राजनीति नघुसेको कुनै क्षेत्र छैन, होला । त्यस्तै २०४९ मा गठन भएको बन्दीपुर सामाजिक विकास समितिमा पनि राजनीतिक प्रभाव पर्यो । बन्दीपुरलाई उकास्न हरेक घरबाट वर्षमा एकपटक कम्तीमा एक जना बन्दीपुर फर्कनुपर्ने बाध्यात्मक नियम बन्यो । सकेसम्म नयाँ वर्षमा नसके आफूलाई पायक पर्ने समयमा । बन्दीपुर विकास समितिमा विवाद हुँदाहुँदै बलराम संसारबाट बिदा भएको प्रसंगले सबैलाई छुन्छ ।बन्दीपुर बजारमा ढुंगा नबिछ्याएसम्म बन्दीपुर नजाने उद्घोष गर्ने मानिस । विदेशीलाई दिएर मात्रै विकास हुन्न, आफ्नै स्रोतबाट विकास गर्नुपर्छ भन्ने मानिस । मृतकको पोसाकमा पनि उपहार दिनुपर्छ भन्ने मानिस । भाग्यवादका पछाडि भौंतिरिनुको कुनै अर्थ छैन भन्ने व्यक्ति । अचानक हराए, बिलाए लेखक भावनामा डुबेका छन् । लेखकले पहिले नचिनेका एक अज्ञात इन्जिनियरको जीवनमा आधारित पुस्तक लेख्दा पक्कै आँसु बगाएको हुनुपर्छ, हैन भने एक व्यक्तिको जीवनीका लागि यति मिहिनेत हुने थिएन । सेतै कपाल भएकी वृद्धा प्रेमिकाले बितेर गएको प्रेमीलाई यति धेरै आँसु पोखेको जीवनमा पहिलोपटक देख्दै थिएँ, परिपक्व प्रेमको नमुना । आँखाबाट बगिरहेको आँसुका थोपामा आफ्नै आमाको तस्बिर नदेखेको भए सायद यस कृतिका पछाडि पागलझै भौतिरिने थिएनँ, लेखकले भनेका छन् ।लेखक अभि सुवेदीके छोटो भनाइ छ, अदृश्य इन्जिनियरको नौलो जीवन चित्रण ।सायद बलरामको अवसानपछि कृति तयार गरिएको हुनाले लेखक बढी आलोचक बन्न चाहेनन् । अनुसन्धानमूलक पुस्तक भए पनि पढ्न सुरु गरेपछि राम्रो आख्यान पढेजस्तो सरल, सहज र रोचक प्रसंग छ ।"
किन आयो जासुसी विमान ?,"यो विमानले ६० हजार फिटभन्दा माथि पुगेर बंगलादेश, नेपाल, भारत, पाकिस्तान र बर्माको आकाशमा थुप्रै ग्यास, कणलगायत मनसुनको अध्ययन गरेको थियो ।यसले केके अध्ययन गर्यो ? किन गर्यो ? कुनै गोप्य उद्देश्य पो थियो कि त्यसबारे नेपालको कुनै निकायले बिस्तृत बुझ्ने क्षमता राख्न सकेकै छैन ।साउन ५ गते बिहान । एउटा दुर्लभ स्पाई (जासुसी) सोभियत जहाज काठमाडौंको आकाशमा देखियो । नेपाललाई बाँकी विश्वसँग हवाईमार्ग मार्फत जोड्ने एक मात्र अन्तर्राष्ट्रिय विमानस्थलमा त्यस बिहान ६ नबज्दै यो अवतरण हुन खोज्दै थियो, तर सकेन । दोस्रो प्रयासपछि मात्रै यसले काठमाडौंको धावनमार्गमा टेक्यो ।कमर्सियल विमानको दाँजोमा आकार, आवाज, उडान शैली फरक भएको त्यो विमानलाई देखेर त्यस बिहान विमानस्थलमा दंग नहुने कोही भएनन् । क्यामरा सुविधा भएको मोबाइल बोक्ने प्राय: ले तस्बिरभिडियो पनि लिन चुकेनन् । किनकि यो यात्रुको सेवाका लागि भन्दा बमबारुद बोकेर उड्ने लडाकु विमान भएकाले पनि यसमा धेरैको रुचि देखियो । यो रुचि यो विमान काठमाडौंमा रहुन्जेल साउन ३० गतेसम्म रहिरह्यो । एटीसी (एयर ट्राफिक कन्ट्रोलर) हरूले यसपटकको यो मौकालाई ऐतिहासिक अवसर भनेका छन् । किनकि यस्तो विमान व्यवस्थापन नेपालजस्तो मुलुकमा बिरलै आइपर्छ ।जस्तो २०४४ साल असोज २५ मा ब्रिटिस एयरक्राफ्ट करपोरेसनको कनकर्ड जहाज काठमाडौंमा आएको थियो । नागरिक उड्डयनबाट अवकाश लिइसकेका विज्ञ ललितविक्रिम शाहका अनुसार, त्यसताका कनकर्ड हेर्न राजा वीरेन्द्र रानीका साथ गौचरन पुगेका थिए । त्यो विमान किन पनि चासोको विषय थियो भने, त्यो सुपरसोनिक जहाज आवाजको गतिभन्दा चाँडो उड्ने क्षमताको थियो । त्यसबेला जजसले कनकर्ड देखेका थिए, अहिले पनि आफूहरूलाई बडो भाग्यमानी ठान्दै भनिरहेका हुन्छन्, अहिलेको पुस्ताले कनकर्ड हेर्न अब बेलायती संग्रहालय जानुपर्छ ।यसपटक काठमाडौंमा आइपुगेको विमानको कमर्सियल नाम मायासिससेफ एम५५ जियोफिजिका हो तर यसलाई उत्तरी एटलान्टिक सन्धि संगठन (नाटो) ले रिपोर्टिङ गर्ने नाम अहिले पनि मिस्टिक हो । यो रहस्यमयी विमानलाई सोभियत संघले दोस्रो विश्व युद्धपछिको शीतयुद्धताका हाई अल्टिच्युट जासुसी, लडाइँ आदि प्रयोजनका लागि उडाउँथ्यो । तर, यसपटक काठमाडौंमा यो जासुसी गर्नलाई नभई दक्षिण एसियाको मनसुन र हिमालय क्षेत्रको बदलिँदो जलवायुबारे अध्ययन गर्न आएको भनिएको छ ।एक जना पाइलटमात्रै बस्न मिल्ने सिट भएको यो सैनिक वायुयानमा एक दर्जनभन्दा धेरै कार्गो राख्न मिल्ने पोर्ट थिए । जसमा कुनै बेला हतियार र बम राखेर यो लडाइँमा जान्थ्यो । तर, यसपटक ती कार्गो पोर्टभित्र वैज्ञानिकहरूले दुई दर्जन अनुसन्धानमूलक उपकरण राखेर यो जहाजलाई काठमाडौंबाट उडाएका थिए ।अरू ठूला कमर्सियल जेट विमान ४२ हजार फिटसम्म उड्ने क्षमताका हुन्छन् । तर, यात्रुको सहजताका लागि ३०३२ हजार फिट हाराहारी उड्छन् । यी विमान उड्ने तहलाई ट्रोपोस्फेयर भनिन्छ । यसको सीमा पृथ्वीको सतहदेखि १० किलोमिटर (३२ हजार फिट) सम्म हो । यो तहभन्दामाथि स्ट्रेटोस्फेयर तह सुरु हुन्छ जो १० देखि माथि ५० किलोमिटर (१ लाख ६४ हजार फिट) सम्म हुन्छ । त्यो तहमा वेदरबेलुन र स्पाई जहाज मात्रै उड्छन् । यसपटक काठमाडौंमा आएको यो जियोफिजिका जहाज ७० हजार फिट (२० किलोमिटर) सम्म उड्यो ।स्ट्रेटोस्फेयरभन्दा माथि ८५ किलोमिटरसम्म मेसोस्फेयर अनि ६९० किलोमिटरसम्म थम्रोस्पेयर तह हुन्छ । जुन स्याटलाइट, रकेटको स्थान हो ।यसपटक काठमाडौंमा रहँदा वायुमण्डलमा नौपटकसम्म उड्ने तालिका बनाएको यो रूसी विमानले ८ पटकसम्म काठमाडौंबाट उडान गर्यो । त्रिभुवन विमानस्थलका फ्लाइट अपरेसन डाइरेक्टर सुधीरकुमार चौधरीका अनुसार, यो रूसी विमानलाई नेपाली एयर ट्राफिक कन्ट्रोलर (एटीसी) ले व्यवस्थापन गरेका थिए । पाइलट र हाम्रा एटीसीबीच हुने संवादमा चुनौती देखियो, एक जना एटीसीले भने, हामीले भनेको पाइलटले राम्रोछिट्टै नबुझ्ने उसले भनेको पनि हामीले नबुझ्नेजस्तो अवस्था देखियो । जस्तो एकपटक उसले पश्चिमी आकाशमा छु भनेको थियो तर रडारमा विमान पूर्वी आकाशतर्फ उडिरहेको देखियो । त्यसो त काठमाडौंमा अवतरण हुने दिन पनि रूसी पाइलटले नेपालको एटीसी नियम नबुझेकै प्रमाणित गरे । चौधरीका अनुसार, जहाजले अवतरण गर्न नसकेपछि निश्चित नियम बनाइएको छ । दायाँतर्फ उडेर धार्केसम्म पुगेर फर्किनुपर्ने बाटो छ । तर, यो विमानका पाइलटले त्यस दिन उडान प्रक्रिया भंग गर्दैै दोस्रो अवतरणको प्रयास काठमाडौंभित्रकै आकाशमा गरेको थियो । जुन गलत थियो ।अध्ययनका लागि नेपाल आउँदा यो सैनिक विमान मस्कोबाट, अजरबैजान, उज्वेकिस्थान, अफगानिस्थान, भारतको हवाई मार्ग हुँदै आएको थियो । यो अध्ययनको संयोजन गर्नेमध्येका जर्मन प्राध्यापक मार्कस रेक्सका अनुसार, यसले अध्ययनका लागि उड्दा ४ घण्टासम्म आकासमा बितायो । काठमाडौंबाट उडेर काठमाडौंमै फर्किने अनुमति पाएको यसले ६० हजार फिटभन्दा माथि पुगेर बंगलादेश, नेपाल, भारत, पाकिस्तान र बर्मासम्मको आकाशमा थुप्रै ग्यास, कणलगायत मनसुनको अध्ययन गरेको थियो ।यो विमानको स्टेसन त्रिभुवन अन्तर्राष्टिय विमानस्थलमा रहेको बुद्ध एयरको ह्यांगर थियो । अमेरिका, जर्मन, फ्रान्स, इटालीलगायत १२ मुलुकका ४५ वैज्ञानिकको काम गर्ने हबस्टेसन खडा गरिएको थियो । विमानले ल्याएका डाटा उनीहरू त्यहाँ डाउनलोड गर्थे । फेरि मेसिन, उपकरण जोड्थे अनी काठमाडौंबाट उडाइन्थ्यो । यसलाई उडाउने दुई रूसी सैनिक पाइलट आएका थिए । ती पालैपालो उड्थे । यो विमानमा पाइलटलाई अन्तरिक्ष यानमा जस्तै सुट लगाएर उचालेर सिटमा राख्नुपथ्र्यो । स्पेसमा जाने यानमा जस्तै पाइलटले सुट लगाउँथ्यो । त्यसलाई गाडीमा राखेर अरूले सिटमा बसाइदिनुपथ्र्यो, बुद्धका अपरेसन म्यानेजर सुवर्ण खरेलले भने, यो हामी नेपाली एभिएसनमा काम गर्नेका लागि अनौठो दृश्य थियो । ती पाइलट अक्सिजन पनि अभाव हुने उचाइमा जाने भएकाले सँगै चार घण्टाका लागि अक्सिजन सिलिन्डर पनि ककपिटमै राखेर लैजान्थे ।दैनिक बुद्ध एयरको ह्यांगर प्रयोग गरेको मात्रै ५० हजार भाडा तिरेको विमानका लागि १५ इन्जिनियर अन्य जहाज चढेर काठमाडौं आइपुगेका थिए । उनीहरू जहाजको खाली कार्गोपोर्टमा उपकरण राख्नेझिक्ने गर्थे । जसमा २ टनसम्मका २५ वटा फरकफरक उपकरण जहाजभित्र राखेर उड्थ्यो । वैज्ञानिकहरूले त्यसलाई उड्नुअघि लोकेसन दिएका हुन्थे । उनीहरूकै निर्देशनअनुसार, त्यो आकाशमा फन्को लगाउँथ्यो।अरू कमर्सियल जहाजमा ढोका, कार्गो कम्पार्टमेन्टको ढोका खोल्नेबन्द गर्ने कार्य ककपिटमा हुन्छ । तर, यो विमानमा भने यस्तो देखिएन । जब एक्ला पाइलटले विमान काठमाडौंमा अवतरण गर्थे । अनि इन्जिनियरले पाइलटको ढोका खोलिदिनुपथ्र्यो । अनि मात्रै उनी निस्किन्थे । त्यो पनि उनलाई बिरामीलाई डोर्याएजस्तो सिटबाट निकाल्नुपथ्र्यो, सिँढी राखेर । अनि उसले आकाशमा अध्ययन गरेका उपकरण बाहिरबाट स्क्रुले खोल्नुपथ्र्यो ।भारत र चीनको आकाशको अध्ययन गर्न खोजिरहेका तर वर्षौंदेखि अनुमति नपाएका वैज्ञानिकहरू नेपालको आकाशमाथि जहाज उडाएर अध्ययन गर्न तीन वर्षयता लागिपरेका थिए । धेरै ६६ महिनामा नेपाल आउँदै फर्किंदै गरिरहन्थे, नागरिक उड्डयन प्राधिकरणका एक अधिकारी भन्छन्, एक जना नेपाली सैनिक अधिकारीको सहयोगमा यसपटक भने यो समूहले अध्ययनको अनुमति पाउन सफल भयो । हवाई क्षेत्रमा दख्खल राख्ने ती उच्च तहका अवकाशप्राप्त प्राविधिक सैनिक नभएको भए सायदै यो विमानले यसपटक अध्ययन गर्ने अनुमति नेपाल सरकारबाट पाउँदैनथ्यो ।ती अधिकारी हालै एक कार्यक्रममा सुनाउँदै थिए, तर यसले केके अध्ययन गर्यो ? किन गर्यो ? कुनै गोप्य उद्देश्य पो थियो कि त्यसबारे नेपालको कुनै पनि निकायले बिस्तृत बुझ्ने क्षमता राख्न सकेकै छैन । जर्मनी फर्किनुअघि विमानस्थलमा भेटिएका जर्मन प्राध्यापक रेक्स आफूहरूको मिसन उपलब्धिमूलक रहेकोमा खुसी हुँदै भन्दै थिए, हामीलाई लक्ष्य प्राप्त गर्न नसकिने हो कि जस्तो लागेको थियो तर, मिसन सफल भएको छ । यसको विस्तृत प्रतिवेदन बाहिर आउन एक वर्ष लाग्नेछ ।उनले भनेअनुसार, ५२ महिनाको फ्रेमवर्क सेभेन भनिएको परियोजनाका लागि मात्रै युरोपियन युनियनले १ अर्ब ४० करोड (१२ मिलियन युरो) विनियोजन गरेको छ । कुल बजेटमध्ये आधा त जहाजको भाडा नै हो । यसपटक यो कार्यका लागि वैज्ञानिकसहित २ सय ५० हाराहारी काठमाडौं आएका थिए । यिनले विमानस्थल नजिकैको एयरपोर्ट होटललाई एक महिनाभन्दा बढी डेरा बनाए । जहाज फर्किए पनि केही विदेशी सातासम्म यहीँ बसेका थिए ।उच्च भागको मौसमी गतिविधि, बादल, वायु, कण, ग्यासहरूको अध्ययनले नेपालको कृषि प्रणाली र उड्डयनलाई कति फाइदा हुने हो सरोकारबालाहरूको सक्रियता देखाए अबको मनसुनमा प्रभाव देखिएला । तर, नेपालमा आएको यो विमान भने धेरैले फेरि हेर्न पाइने होहोइन भन्दै फोटो खिच्न मात्रै होइन आफ्ना स्कुले नानीबाबुलाई देखाउन पनि चुकेनन् ।"
अली जत्तिकै बोल्ट,"मोहम्मद अली जत्तिको खेलाडी विश्व खेलकुदले देखेको छैन भनिन्छ । यस्तो भन्नुपछाडि यी बक्सिङका खेलाडी रिङभित्र मात्र सफल थिए भन्ने होइन । रिङबाहिर उनले तत्कालीन समाजमा छाडेको प्रभावका कारण पनि यस्तो भनिएको हो । अलि त अब रहेनन्, तर यिनै महान् खेलाडीको तुलना अचेल एक अर्को खेलाडीसँग गरिन्छ र उनी हुन्, एथलेटिक्सका युसेन बोल्ट । बोल्ट ट्रयाक एन्ड फिल्डमा सफल त रहे नै, उनले समग्र एथलेटिक्समा छाडेको प्रभाव पनि उत्तिकै ठूलो छ ।संयोग नै मान्नुपर्छ, अलीले पनि आफ्नो अन्तिम भिडन्त जितेका थिएनन् । बोल्टले पनि जित्न सकेनन् । हालै मात्र लन्डनमा एथलेटिक्सको वल्र्ड च्याम्पियनसिप सकियो । यो बोल्टको अन्तिम प्रतियोगिता हुने तय थियो, त्यसैले धेरैले यसलाई खुबै ध्यान दिएर पर्खे र हेरे । तर उनीहरूले चिताएजस्तो केही पनि भएन । बोल्ट लन्डनमा नराम्रोसँग असफल भए । सय मिटर दौडमा उनी तेस्रो स्थानमा मात्र रहे, चार गुणा सय मिटर रिले त उनले पूरा पनि गर्न सकेनन् ।चोटका कारण दौड बीचमै छाड्न बाध्य रहे । अहिले बोल्ट ३० वर्षका भए, उनको शरीर पहिलेको जस्तो रहेन । फेरि लन्डन आउनुअगाडि उनी चोटग्रस्त पनि थिए । तर प्रतियोगिताको अन्त्यमा उनले बिदाइको राम्रो अवसर भने पाए, लन्डन स्टेडियममा खचाखच भरिएका दर्शकसामु । त्यस क्रममा उनले आफ्नो सिग्नेचर भिक्टरी पोज पनि दिए । यो खुबै प्रख्यात छ र यसलाई एकपल्ट हेर्न पनि खेल प्रशंसक खुबै मरिमेट्छन् । खासमा के हो त यो ?यसका लागि बोल्ट आकाशतर्फ धनुषवान प्रहार गर्ने प्रयास गर्छन् । बोल्टको देश जमैकातिर यसलाई टु द वल्र्ड भन्ने गरिन्छ । यसका खास अर्थ पनि छ र यो हो, विश्वलाई एक सूत्रमा जोड्ने । जमैका भनेपछि त्यससँगै जोडिएर आउने गर्छ, रेग्गी संगीत । रेग्गी संगीत भनेपछि धेरैले ठ्याक्कै सम्झिने गायक हुन्, बब मार्ले । रेग्गीको संगीतमा मस्तसँग झुमेर जमैका र अरू क्यारेबियन देशतिर खुबै नाचिन्छ र यसै नाचका क्रममा अकाशतिर फर्केर धनुष प्रहार गर्ने भाव निकालिन्छ ।यो कहाँबाट कसरी सुरु भयो, धेरैसँगै धेरै कथा छन् । तर एउटा तथ्य के हो भने यसलाई पूरा विश्वमा लोकप्रिय बनाउने काम भने यिनै बोल्टले गरे । बोल्ट प्रत्येक दौड जितेयता यही सिग्नेचर भिक्टरी पोज दिने गर्छन् । यसपल्ट नजितेर पनि उनले अन्तिकपटक बिदाइका बेला यही काम गरे । त्यसयता उनले भनेका थिए, म सबैसँग सबथोकबाट बिदाइ लिँदै छु । मलाई पनि एथलेटिक्सबाट बिदा हुँदा दु:ख छ । म आफ्ना प्रशंसकबाट मात्र टाढा गइरहेको छैन, पूरा ट्रयाक एन्ड फिल्डबाट झन् टाढा जाँदै छु ।अघिपछि हँसिमजाक गर्न उत्तिकै रुचाउने बोल्टले त्यति बेला आफ्नो मनलाई भने रोक्न सकेनन्, भावनामा बग्नबाट । के उनले कमब्याक को प्रयास गर्नेछन् त ? उनलाई त्यति नै बेला सोधिएको प्रश्न थियो । उनको उत्तर थियो, मैले सन्न्यास लिएर पनि फेरि खेल मैदानमा ओर्लेका धेरै खेलाडी देखेको छु । तर यसक्रममा उनीहरू यसअघि कमाएको प्रतिष्ठा पनि गुमाउने गर्छन् । म यस्तो गर्न चाहन्नँ । स्पष्ट छ, बोल्टलाई अब वास्तवमै फेरि ट्रयाक एन्ड फिल्डमा देख्न पाइने छैन ।उनले एकपल्ट सन्न्यास लिएपछि लिए, लिए । उनको मन फेरिने छैन । उनी फेरि दौडिने छैनन् । तर खेलुन्जेल उलने विश्व एथलेटिक्सका लागि यति धेरै गरे, त्यसैका कारण उनलाई अलि जत्तिकै भनिएको हो । सन् २००८ मा बेइजिङमा भएको ओलम्पिकबाट उनी विश्व एथलेटिक्समा प्रवेश गरेका हुन् । त्यति बेला उनले तहल्का नै मच्चाए । सय मिटर, दुई सय मिटर र चार गुणा सय मिटर रिलेमा तीन स्वर्ण जिते । यस्तै सफलता उनले अरू दुई ओलम्पिकमा पनि दोहोर्याए, लन्डन र रियो डे जेनेरियोमा ।उनले नौ ओलम्पिक स्वर्ण जिते, पछि यो आठमा झर्यो । यस्तो किन भन्दा बेइजिङमा रिलेतफै जितेको एक स्वर्ण पछि खोसियो । फेरि बेइजिङ ओलम्पिकमै फर्कने हो भने त्यति बेला उनी विश्व एथलेटिक्सका लागि नयाँजस्तै थिए । त्यति बेलाका स्टार थिए, अमेरिकाका जस्टिन ग्याटलिन । सबैको अनुमान थियो, सबैभन्दा तीव्र गतिले दौडिन सक्ने खेलाडीको उपाधि ग्याटलिनले जित्ने छ । तर उनलाई स्तब्ध पार्दै बोल्ट विजयी भए । एक अर्को संयोग लन्डनमा उनले अन्तिमपटक सय मिटर दौडिँदा त्यो रेस जित्ने थिए, यिनै ग्याटलिन ।ग्याटलिनले के जिते, पूरा लन्डन स्टेडियममा उपस्थित दर्शक निराश बने, अनि सबैले आक्रोश र पीडाको भाव पोखे । यो भाव बोल्टले नजित्नुले जति थियो, त्यत्तिकै बराबर ग्याटलिनले जित्नुमा थियो । बोल्टलाई किन महान् खेलाडी भनिएको हो, त्यसको अर्थ यहींनिर खुल्छ । बोल्ट पर्दामा देखिन धेरै अगाडिदेखि नै विश्व एथलेटिक्समा सबैभन्दा ठूलो समस्याका रूपमा देखा परेको थियो, प्रतिबन्धित शक्तिबर्धक औषधिको प्रयोग । डोपिङ गर्दै सफल हुने खेलाडीको सूची लामो हुँदै थियो ।अहिले पनि यो समस्या उस्तै छ । अब त पूराका पूरा देश नै डोपिङ गर्दै पदक जित्ने अभियानमा हुने गर्छ । जस्तो, रूस । ग्याटलिन पनि उही ढर्राका खेलाडी हुन् । उनलाई दुई डोपिङको आरोपमा समातिएको थियो । दुवैपल्ट उनी दोषी पनि रहे र दुवै अवसरमा प्रतिबन्धित पनि भए । यसको ठीक उल्टो बोल्ट सफा खेलाडी हुन् । उनी कहिल्यै डोपिङमा परेनन् । अझ उनी प्रतिबन्धित शक्तिबर्धक औषधि प्रयोगका प्रखर विरोधी हुन् । उनी यसलाई सके निर्मूल नै गर्नुपर्छ भन्ने खालमा हुन् ।बोल्टले लगातार डोपिङको विरोधमा बोलिरहे । डोपिङ नगर्न अरू खेलाडीलाई भनिरहे । वल्र्ड च्याम्पियनसिप सुरु हुनुअगाडि उनले दिएको एउटा अन्तर्वार्ता साह्रै लोकप्रिय रह्यो । त्यसमा उनले भनेका थिए, यसरी नै प्रतिबन्धित शक्तिबर्धक औषधिको प्रयोग गर्ने हो भने एक दिन एथलेटिक्स आपैं मर्नेछ । र, त्यो दिन धेरै टाढा पनि छैन, यही यस्तै डोपिङको भयावह स्थिति रहने हो भने । एथलेटिक्स आपैं मर्यो भने खेलाडीले कहाँ खेल्ने, कसरी खेल्ने, अनि किन खेल्ने ?एक दशकभन्दा लामो समय स्प्रिन्टमा प्रभुत्व कायम राखेर बोल्टले एथलेटिक्सलाई मर्न दिएनन् । एक्लो खेलाडीले यत्तिको गर्नु कम्ती हो र ? त्यसैले त उनलाई अली जत्तिकै मान्ने गरिएको । त्यसो त बोल्टलाई यो पृथ्वी ग्रहभन्दा बाहिरको पनि मानिन्छ । अर्थात् आउट अफ प्लानेट । यस्तो किन भनिएको भने उनी नै यस्ता एक्ला खेलाडी हुन्, जसले सय मिटर दौडमा जितेयता अरू खेलाडीलाई पछाडि फर्केर हेर्न भ्याउँछ । वास्तवमै उनी बोल्ट विश्व एथलेटिक्सले अहिलेसम्म देखेकामध्ये सबैभन्दा महान् खेलाडी हुन् । :"
मेरो दाह्री दुनियाँलाई किन भारी ?,"पछिल्ला वर्षहरूमा दाह्रीका सोखिन तन्नेरीहरूको संख्या सहरमा बाक्लै देखिन थालेको छ । तर यिनीहरूले ऋषिमुनिजस्तै देखिन दाह्री पालेका होइनन् । धेरैलाई भ्रम छ, गृहस्थ त्यागेका वा काम न काजकाहरू दारी पाल्छन् । हो, यही आम सोचाइलाई चिर्नकै लागि दाह्री पाल्ने तन्नेरीहरूले समूह नै गठन गरेका छन् ।उनीहरूले सामाजिक सञ्जाल फेसबुकमा दाह्री ग्याङ नामक फेसबुक पेज नै चलाएका छन् । आफ्नै म्यासेन्जर ग्रुपसमेत छ उनीहरूको । जहाँ उनीहरू आआफ्ना अनुभूति मात्रै साट्दैनन्, दाह्रीका अनेकन रहस्य र किस्सा पनि बाँड्छन् । उनीहरूको साझा उद्देश्य दाह्रीमा मात्रै अल्झेको छैन । यो ग्याङका साथीहरू परोपकारी र सामाजिक काममा पनि उत्तिकै संग्लन छन् । उनीहरू चाहन्छन, दाह्री पाल्नेहरू पनि जिम्मेवार मान्छेहरू हुन् भनेर सबैले जानुन् ।केही वर्षपहिले सुरु भएको दाह्री ग्याङमा अहिले देशभरका एक लाखभन्दा बढी सदस्य छन् । काठमाडौंबाट सुरु भएको यो ग्याङ अहिले पोखरा, चितवन, बुटवल, धनगढी, हेटौंडा, विराटनगर, झापा, इलाम र इटहरीसम्म फैलिएको छ । जिल्लाहरूमा एरिया संयोजकहरू छन् र तिनीहरूले समन्वय गरेर ग्याङका सदस्यहरूबीच हरेक महिना भेटघाट गर्दछन् । जहाँ उनीहरू कसरी अघि बढ्ने ? के कस्ता सामाजिक काम गर्न सकिन्छ भन्नेजस्ता विषयमा छलफल गर्छन् । कामको बाँडफाँड गर्छन् ।दाह्री ग्याङका साथीहरू कहिले आर्थिक रूपमा कमजोर स्कुलमा शैक्षिक सामग्री र ह्वाइट बोर्ड दिन्छन् । कहिले अर्थको अभावमा उपचार गराउन नसकेका बिरामीहरूका लागि सहयोग जुटाउछन् । यसका लागि उनीहरूले कहिले सांगीतिक कार्यक्रम गर्छन् त कहिले सामाजिक सञ्जालमार्फत आह्वान ।दाह्री ग्याङमा सामेल हुन कुनै योग्यता चाहिँदैन । चाहिन्छ त खालि मन र दाह्री पाल्ने सोख । यति चीज छ भने यो ग्रुपमा गएर सोधिएको प्रश्नको जवाफ दिनुपर्ने हुन्छ । ग्याङका सदस्य जगदीश भण्डारी उत्तर दिएपछि यो ग्रुपमा सामेल हुन सकिने बताउँछन् । दाह्री ग्याङका अर्का सदस्य अभिषेक राजसिंह थापा दाह्री पाल्नेहरूलाई समाजले हेर्ने नकारात्मक सोचाइ परिवर्तन गर्न आफूहरू लागिपरेका बताउँछन्।दाह्री ग्याङमा सबै क्षेत्रका व्यक्तिहरू जोडिएका छन् । उनीहरू एकआपसमा भेट्दा जय दाह्री भनेर सम्बोधन गर्छन् । विभिन्न रमाइलो, रोचक र घोचक भनाइ समेटिइएका टिसर्ट पनि ग्याङका साथीहरूले छापेका छन् । मेरो दाह्री दुनियाँलाई किन भारी ? गालामा दाह्री काँधमा जिम्मेवारी जस्ता नारा लेखेका टिसर्ट लगाएको कोही भेट्नुभयो भने ठान्नुभए हुन्छ, ती टिर्सटको सुरुआती डिजाइन यही ग्याङले गरेको हो ।कुरा गरेजस्तो र अरुले भनेजस्तो सजिलो पनि छैन दाह्री पाल्न । विकास निर्माणको नाममा काठमाडौंलगायत देशका मुख्य सहर धूलोले छोपिएका छन् । दाह्री ग्याङका साथीहरूको अनुभवले भन्छ, धूलो त दाह्रीका लागि दुश्मन नै हो । धूवाँधूलोले लट्टा पर्ने, झर्ने भएकाले पनि यसलाई उनीहरूले दुश्मन ठानेका हुन् । उनीहरूको सामूहिक अनुभव छ, दाह्री काट्नभन्दा पाल्न झन् महँगो छ ।हिजोआज दाह्रीलाई सुन्दर बनाउन बजारमा दाह्रीमा लगाउने विभिन्न तेल पाइन्छ । तर यसको भाउ छोइसक्नु छैन । ३० एमएल तेलकै १७१८ सयसम्म पर्छ भन्छन् विक्रम आदित्य लामिछाने । ग्याङका साथीहरूको सामूहिक बुझाइ छ, दाह्री पाल्नेलाई समाजले हेर्ने दृष्टिकोण त बदल्नैपर्छ किनकि दाह्री पाल्ने व्यक्ति धैर्यवान, क्षमतावान, बौद्धिक र नम्र हुन्छन् ।दाह्रीलाई समाजमा स्थापित गराउन लागेका तन्नेरीहरूको आफ्नै पीरमर्का छ । प्राय: दाह्री पाल्ने युवाहरूलाई विवाह गर्दा त दाह्री काटेर जाने होला नि ? भनेर खिसी गर्दै प्रश्न सोध्छन् चिनेजानेकाहरू । अनि उनीहरू पनि रमाइलो पाराले जवाफ दिन्छन्, बरु विवाह गरिंदैन तर दाह्री काटिन्न ।दाह्रीका अनेकन प्रकार छन् । जस्तै, नेचुरल फुल बिअर्ड, फुल बिअर्ड, एड्मिन स्टाइल, भर्डी, स्विटलेडी र फ्रेन्च फर्क । संसारभरि नै अंग्रेजी महिनाको नोभेम्बरमा नो सेभ नोभेम्बर भन्ने अभियान चल्छ । विशेषगरी त्यो महिनाभरि दाह्री काट्दा लाग्ने पैसा सदस्यबाट उठाएर क्यान्सरपीडितलाई सहयोग गर्ने गरिन्छ । यो महिना दाह्री पाल्नेहरूका लागि अर्को विशेष चीज भनेको दाह्री प्रतियोगिता हो । संसारभर नै यस्तो दाह्री प्रतिस्पर्धा गर्ने गरिन्छ ।दाह्री ग्याङ कुनै बैठक बसेर, लामो छलफल गरेर र विधिविधान बनाएर जन्मेको होइन । यो कसरी जन्म्यो भन्ने रोचक कथा छ । दाह्री ग्याङका अभिषेकराजसिंह थापाले सुनाए, पढाइको सिलसिलामा एक दिन सत्यमोहन जोशीलाई भेट्न गएका थियौं । उनले त्यो समय सम्भिँदै भने, सबै दाह्री पालेका हामीलाई देख्नेबित्तिकै उहाँले भन्नुभयो, ओहो तपाईंहरू त दाह्री ग्याङ नै भएर आउनुभएछ । जोशीको यही भनाइ सुन्नेबित्तिकै आफूहरूले दाह्री ग्याङको परिकल्पना गरेको थापाले सुनाए ।"
ट्र्याक चेन्ज,"ठ्याक्कै तीस वर्षअगाडि बलिउडमा पाइला राखेका थिए, अक्षयकुमारले । फिल्म थियो, आज । मुख्य भूमिकामा राज बब्बर र स्मिता पाटिल थिए, अक्षय त एकै छिन झुल्किने मात्र । फिल्म खास चलेन । अपजसचाहिं अक्षयले अधिक भोग्नुपर्यो । एक त लिड रोल पाउन अरू तीन वर्ष कुुर्नुपर्यो । त्योभन्दा आहत तुल्यायो, निर्देशक महेश भट्टको कटु टिप्पणीले । भट्टले भनेका थिए, एक्सन गराउनु छ भने अक्षयलाई लिनू, एक्टिङ गराउनु छ भने बिल्कुल नलिनू । भइदियो पनि त्यस्तै, लगातार १५ वर्ष अक्षयले एक्सनप्रधानबाहेकका भूमिकै पाएनन् । बल्लतल्ल हेराफेरीबाट कमेडीमा फड्को मारे । तैपनि कसैले उनी र उनको अभियनलाई सिरियस लिइएन । बरु समीक्षकहरूले एकै स्वरमा भन्न थाले, अक्षयको फिल्म हेर्न जाँदा दिमाग घरमै छोडेर जानू ।तर अहिले भट्ट पछुताउँदै होलान्, समीक्षकको त बोली बदलिन थालिसकेको छ । पछिल्लो तीन वर्षमा अक्षयले पर्दामा साँच्चै जादू देखाइरहेका छन् । त्यो जादू कस्तो भने, २५ वर्षसम्म उनलाई जुन कारणले बिल्ला गरियो, त्यसमै अब्बलता पस्किरहेका छन् । अभिनय गर्न नजान्ने भनिएका यी हिरोले रुस्तमबाट उत्कृष्ट अभिनेताको राष्ट्रिय अवार्ड जिते । त्यसअगाडि एयरलिफ्ट बाट चक्मा दिइसकेका थिए । जोली एलएलबी २ मा उनको कमेडीलाई पहिलोपटक गम्भीर रूपमा लिइयो । अहिले ट्वाइलेट : एक प्रेमकथा ले साख अझ माथि उठाएको छ । संयोग नै भन्नुपर्छ, यी फिल्मले यथार्थपरक सामाजिक विषय उठान गरेका छन्, अक्षयको भूमिका पनि वास्तविकतासँग नजिक छ । जबकि यी विशेषता पहिलेपहिले उनका फिल्ममा विरलै हुन्थ्यो । अक्षय भन्न थालेका छन्, मैले चाहेजस्ता फिल्म बल्ल खेल्न पाइरहेको छु । मतलब उनी सुरुबाटै संवेदनशील फिल्म खेल्न चाहन्थे तर अवसर पाएनन्, एक्सनमा सीमित गरियो जबर्जस्ती ।कसरी ? यसको जवाफ खोतल्नुपहिले यतिबेला भारतभर बहस छेडिरहेको ट्याइलेट : एक प्रेमकथा को चर्चा गरौं ।पतिको घरमा शौचालय नभएकै कारण पत्नी माइत जान्छिन् । सम्बन्ध तलाककै संघारमा पुग्छ । भारतका तीन राज्यमा भएको सत्य घटना हो यो । यसलाई पटकथामा बुनेर सिद्धार्थ सिंह र गरिमा वहल पाँच वर्ष मुम्बईमा भौंतारिए । मसला फिल्ममा मस्त फिल्मकर्मी न परे । ट्वाइलेट : एक प्रेमकथा नाम र लगलाइन सुन्नासाथ तर्किन्थे । सिद्धार्थ र गरिमा हार मानिसकेको अवस्थामा बल्ल त्यो पटकथा अक्षयकुमारकहाँ पुगेको थियो । गज्जबै भयो, उनी पहिलो सिटिङमै फिल्म बनाउन हौसिए । किन त ? उनी प्रतिप्रश्न गर्छन्, भारतमा ५४ प्रतिशत घरमा अझ पनि शौचालय छैन । यो सरमको विषय हो । त्यसमाथि सत्य घटनामा आधारित कथा । अनि फिल्म नबन्ने भन्ने हुन्छ र ? नभन्दै अघिल्लो शुक्रबार प्रदर्शित यस फिल्मले पैसा र प्रशंसा दुवै बटुल्यो । १८ करोड भारुमा बनेको ट्वाइलेट : एक प्रेमकथा ले सुरुवाती दुई दिनमा ३० करोड कलेक्सन गर्यो घरेलु बजारमा । जबकि बिग बजेटको शाहरूखअनुष्का स्टारर जब ह्यारी मेट सेजल यही अवधिमा १५ करोडमा सीमित भएको थियो ।शंकै छैन, यो फिल्मले प्रधानमन्त्री नरेन्द्र मोदीको स्वच्छ भारत अभियान लाई प्रत्यक्ष सघाउ पुर्याउँछ । धर्मको नाममा हुने रुढीवादमाथि तिखो प्रश्न पनि उठाउँछ । यत्ति भएपछि के चाहियो, फिल्म प्रायोजित भएको आरोप लागिहाल्यो । तर अक्षय ठाडै नकार्छन् ।त्यसो त रिल मात्र होइन, रियल लाइफ मा पनि अक्षय सामाजिक सेवामा मरिमेटेर लाग्न थालेका छन् । कहिले आत्महत्या गरेका महाराष्ट्रका किसानको परिवारलाई सहयोग गर्न पुग्छन्, त कहिले चेन्नईका बाढीपीडितलाई । होलिडे खेलिसकेपछि सीमा सुरक्षामा खटिएका सैनिक जवान र तिनका परिवारलाई आर्थिक सहयोग गर्ने उद्देश्यले भारत के वीर नामक एप र वेबसाइट लन्च गरे । इच्छुक व्यक्तिले बैंकिङ माध्यमबाट पैसा जम्मा गर्न सक्ने यो अभियान निकै फलदायी भएको छ । यही वर्ष बलिउडका स्टन्ट आर्टिस्टको बिमा र स्वास्थ्य उपचारका लागि फन्ड सुचारु गरेका छन् । सलमान खानको बिइङ ह्युमन मा त उनको निरन्तर साथ छ । आफ्नो डेब्यु फिल्मका निर्माता रवि श्रीवास्तवको मृगौला फेल भएपछि उपचारका लागि अक्षय अगाडि सरे । पठानकोट सर्जिकल स्ट्राइक को खुलेर समर्थन गरे । मुम्बईमा आफ्नै स्कुल छ, जहाँ केटीहरूलाई नि:शुल्क मार्सल आर्ट सिकाउँछन्, सेल्फ डिफेन्स का लागि । अहिलेसम्म १५ हजार युवतीले यो तालिम लिइसकेका छन् । सारी, हिल, वान पिस, जिन्सजस्ता पोसाकमै तालिम दिन्छन् अक्षय, ताकि दुव्यर्वहार हुँदा आफूलाई बचाउन सकून् । वन्यजन्तु बचाउ अभियानमा त्यत्तिकै सक्रिय छन् । र, यो सबै पछिल्लो तीन वर्षमा भइरहेको छ ।यति मनकारी अक्षय पहिले किन कुवाको भ्यागुता मा सीमित भए त ? अर्नब गोस्वामीसँगको हालैको अन्तर्वार्तामा अक्षयले भनेका छन्, फिल्ममा आउनुको एउटै कारण थियो, पैसा कमाउनु । किनभने न मैले पैसा देख्न पाएको थिएँ, न मेरो परिवारले । त्यसैले पैसाकै खातिर एक्सन गर्नु बाध्यता भयो । बलिउड बक्स अफिसमा २० अर्ब ग्रस कलेक्सन गर्ने पहिलो हिरो अक्षय नै हुन् । ४ वर्षअगाडि उनका सबै फिल्मको कमाई त्यति पुगेको थियो । तर बलिउडलाई आर्थिक रूपमा यति माथि उकासेका अक्षय कुनै समय हातमुख जोड्नकै लागि बैंककमा स्ट्रिट फाइट गर्थे । त्यसअगाडि उनी गहना बेच्थे । सडक किनारामा पसल राखे । ट्राभल एजेन्ट बने तर कहीं पैसा कमाउन सकेनन् । यी सबै संघर्ष गर्दा उनको नाम राजीव हरि ओम भाटिया थियो । जब अक्षयकुमारको नामबाट फिल्ममा फाइट खेल्न थाले, सबथोक बदलियो । त्यसैले पनि एक्सनभन्दा बाहिर जाने रिक्स लिनै चाहेनन् । आफैंैले स्विकारेका छन्, त्यतिबेला मलाई फिल्ममा लिनुको एउटै उद्देश्य हुन्थ्यो, फाइट खेलाउनु । खिलाडी सिरिज त्यसको जबर्जस्त उदाहरण हो ।तर क्यामेराको सामु फाइट खेल्दाखेल्दा वाक्क भइसकेका थिए । बिस्तारै अभिनयको रस जो पसिसकेको थियो । त्यसैले फिल्मको ओइरो लाग्दालाग्दै अक्षयले प्रियदर्शनसँग हेराफेरी को भूमिका मागे । त्यसमा न हिरोइन थियो, न एक्सन । थियो त केवल कमेडी, जुन अक्षयकुमारले कहिल्यै गरेका थिएनन् । त्यसपछि फेरि कमेडी फिल्मको भुमरीमा परे, दिवाना हुय पागल, भागमभाग, नमस्ते लन्डन, हे बेबी, भुलभुलैया, वेलकम, हाउसफुल कत्ति हो कत्ति । यही बीच सिंह इज किंग, गब्बर इज ब्याक, इन्टरटेन्मेन्ट, तीस मार खान, राउडी राथोर, बोस जस्ता बकम्फुसे फिल्म पनि खेल्न भ्याए । चलोस्, नचलोस् । राम्रो होस्, नहोस् । अक्षयले कहिल्यै ब्रेक लिएनन् । विश्राम त १६ वटा फिल्म लगातार फ्लप हुँदा पनि लिनुपरेको थिएन ।अक्षयले एक सय ३० फिल्म खेलिसके । बर्सेनि घटीमा ४ फिल्म रिलिज हुन्छन् । अधिकांश फिल्ममा उनकै लगानी हुन्छ । प्राय: मिडियम बजेट का हुन्छन् । हार्डकोर फ्यान ले हेर्दा मात्र पनि घाटा हुँदैन । अब उनको रिलिज हुने फिल्म हो, प्याडम्यान । यसमा उनी तमिलनाडुको ग्रामीण भेगका गरिब महिलालाई स्यानिटरी प्याड बनाएर नाम र दाम कमाएका उद्यमी अरुणाञ्चलम मुरुनान्थमको रूपमा देखिँदै छन् । भन्नै परेन, फिल्म मात्र होइन, सामाजिक सेवामा पनि उनको रफ्तार तेज छ । तैपनि अक्षयको देशप्रेमलाई शंका गरिन्छ, खिल्ली उडाइन्छ । रुस्तम बाट राष्ट्रिय अवार्ड पाउँदा पनि एउटा तप्काले बबन्डर मच्चायो । कारण एउटै हो, उनले क्यानडाको नागरिकता लिएका छन् ।"
