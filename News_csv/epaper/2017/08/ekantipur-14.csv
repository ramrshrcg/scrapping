शीर्षक,विवरण
मृतकका परिवारलाई दुईदुई लाख,"काठमाडौं (कास) देशभरका २६ जिल्ला बाढीपहिरोको चपेटामा परेका छन् । बाढीपहिरोबाट मृत्यु भएकाको संख्या ७० पुगेको छ भने ५० जना बेपत्ता छन् । गृहमन्त्री जनार्दन शर्माले मन्त्रिपरिषद्कोआइतबारको आकस्मिक बैठकमा क्षतिको आँकडा प्रस्तुत गरेका थिए । त्यसलगत्तै सरकारले बाढीपहिरोबाट मृत्यु भएका व्यक्तिका परिवारलाई दुईदुई लाख रुपैयाँ राहत दिने निर्णय गरेको सरकारका प्रवक्ता सूचना तथा सञ्चारमन्त्री मोहनबहादुर बस्नेतले बताए । गृह मन्त्रालयका अनुसार बाढी र पहिरोका कारण ३४ हजार घर डुबानमा परेका छन् । करिब ४ सय घर क्षतिग्रस्त छन्। सरकारले उद्धार, पुन:स्थापना तथा खाद्यान्नलगायत राहत वितरणका लागि सोमबार बिहानैदेखि नेपाली सेना र निजी क्षेत्रका सबै हेलिकप्टर भाडामा लिएर परिचालन गर्ने निर्णय गरेको छ । प्रधानमन्त्री शेरबहादुर देउवाले सोमबार बिहानै बाढीपहिरोग्रस्त क्षेत्रको भ्रमण गर्नेछन् । मन्त्री बस्नेतका अनुसार प्रधानमन्त्रीको भ्रमणपछि थप राहत प्याकेजको घोषणा हुनेछ । घाइतेको तत्काल नि:शुल्क उपचार गर्ने निर्णय पनि भएको छ । राजधानीलगायत नजिकका सहरबाट खाद्यान्न किनेर वितरण गर्न सम्बन्धित प्रमुख जिल्ला अधिकारीलाई निर्देशन दिइएको छ । बैठकले प्रधानमन्त्रीसहित सबै मन्त्रीको एकएक महिनाको तलबसुविधा पीडितलाई प्रदान गर्ने निर्णय गरेको छ ।"
कान्तिपुरद्वारा राहत कोष,"काठमाडौं (कास) कान्तिपुर फाउन्डेसनले तराईलगायत मुलुकका विभिन्न भेगमा आएको बाढीपहिरोपीडितलाई तत्काल राहत पुर्याउन कान्तिपुर बाढीपहिरो राहत कोष स्थापना गरेको छ । कान्तिपुर मिडिया ग्रुपले ११ लाख रुपैयाँ राखेर कोष स्थापना गरेको हो ।फाउन्डेसन कान्तिपुर मिडिया ग्रुप (केएमजी) द्वारा प्रवद्र्धित गैरनाफामूलक कल्याणकारी संस्था हो । राहत कोषमार्फत विपत्तिपीडितहरूको सहयोगार्थ हातेमालो गर्न फाउन्डेसनले सबैलाई आह्वान गरेको छ।कोषमा ११११ लाख रुपैयाँ सहयोग गरी नेपाल इन्भेस्टमेन्ट बैंक, सिद्धार्थ बैंक, एनआईसी एसिया बैंक, सानिमा बैंक र नेपाल मेडिसिटी हस्पिटल साझेदार बनेका छन् । केएमजीका अनुसार कोषमा हजार रुपैयाँभन्दा बढी सहयोग गर्ने व्यक्ति एवं प्रतिष्ठानसंस्थाहरूको नाम कान्तिपुर, दी काठमान्डु पोस्ट र ईकान्तिपुरमा प्रकाशित हुनेछ । कान्तिपुर टेलिभिजन र रेडियो कान्तिपुरबाट पनि प्रसारण गरिनेछ । पाँच लाख रुपैयाँ वा त्यसभन्दा बढी सहयोग गर्नेहरूको नामावली तस्बिरसहित प्रकाशनप्रसारण गरिनेछ । कोषमा जम्मा भएको रकम सर्वाधिक प्रभावित क्षेत्रमा सम्बन्धित जिल्ला दैवी प्रकोप उद्धार समितिमार्फत वितरण गरिने फाउन्डेसनले जनाएको छ ।"
अस्पताल अघिल्तिरै जिप डुब्यो,"५ को मृत्यु, ३ बेपत्ता चितवनमा आइतबार बाढीले तीनको ज्यान लिएको छ । राप्ती नगरपालिका८ स्थित पम्फा खोलाको बाढीले बगाएर स्थानीय गुमनकुमारी रानामगरको मृत्यु भएको हो । त्यस्तै राप्ती४ का फूलमती प्रजाको घर ढलेर ज्यान गएको छ । उनका अनुसार बिहान इच्छा कामना गाउँपालिका३ कोरेकका कमलबहादुर चेपाङ बारबाङ खोलामा आएको बाढीले बगाएर मृत्यु भएको हो । राप्ती नगरपालिकाका ५५ वर्षीय रणबहादुर चेपाङ बाढीमा परी बेपत्ता भएका छन् । चितवनको राप्ती र केरुङ नदीमा आएको बाढीले डुबानमा पारेपछि भरतपुर२३ स्थित जगतपुरको बलहठ्ठामा रहेको आशा अनाथालयमा फसेका २ सय ५० बालबालिकालाई नेपाली सेनाको हेलिकप्टरले उद्धार गरेको छ । यस्तै बाराको पसाहा खोलाको बाढीमा डुबेर महागढीमाई१ बरियारपुरका १२ वर्षीय मैफुज मियाँको मृत्यु भएको छ । उनीसँगै रहेका ११ वर्षीय (नजिर हुसेनका छोरा) सरफाज हुसेनलाई स्थानीयले उद्धार गरेका थिए । सर्लाहीमा लखनदेही नदीले बगाउँदा बरहथवा नगरपालिका१६ की १७ वर्षीया रुनुकुमार मण्डलको मृत्यु भएको छ । बाढीले पर्सामा २ जनालाई बगाएर बेपत्ता बनाएको प्रहरीले जनाएको छ । जगरनाथपुर१ पिपडारीकी ५५ वर्षीया बुनी महतो र पकाहामैनपुर गाउँपालिका५ खेस्राहामा भारत बेतियाका ५५ वर्षीय रामस्वरूप माझीलाई बाढीले बगाएको हो ।(शिव पुरीपवन यादवप्रताप विष्ट)"
बोल्न सकेनन् डा केसी,"काठमाडौं गुणस्तरीय चिकित्सा शिक्षा र सेवालाई आम नेपालीको पहुँचमा पुर्याउने मुख्य मागसहित आमरण अनशनरत प्रा डा गोविन्द केसी आइतबार आफूलाई भेट्न आएका कांग्रेस नेता रामचन्द्र पौडेलसँग बोल्न सकेनन् ।पौडेलसँग थोरै बोल्ने प्रयास गर्नासाथ उनको सास बढ्यो । मुटुको चाल एक्कासि प्रतिमिनेट दुई सयभन्दा बढी भयो । अनि उनी बोल्न सकेनन् । त्यसपछि उनीसँगै रहेका चिकित्सकले पौडेलले सोधेका प्रश्नको जवाफ दिएका थिए । उहाँ बसेर विस्तारै कुरा गर्न लाग्दासमेत मुटुको चाल १८० देखि २०० प्रतिमिनेटसम्म पुग्छ, त्रिवि शिक्षण अस्पतालका आईसीयू इञ्चार्ज डा सुभास आचार्यले भने । एक्कासि मुटुको चाल घटबढ भएर नियन्त्रणमा नआए बेहोस वा मृत्युसमेत हुन सक्ने जोखिम रहेको डा आचार्यले बताए । उहाँ आफ्नो चेतना भएसम्म उपचार गर्न मान्नुहुन्न, डा आचार्यले भने, उहाँको चेतना नभएपछि हामीले उपचार गर्न खोजे पनि ढिलो हुन सक्छ, मुटुको चाल गडबड भएर बेहोस भएपछि उपचार गर्न खोजे पनि पूर्वअवस्थामा फर्काउन कठिन हुन सक्छ । डा केसीको स्वास्थ्य स्थिति यति नाजुक भए पनि अनशनको २१ औं दिन आइतबारसमेत सरकारसँग वार्ता हुन सकेन । चिकित्सा शिक्षा ऐन संशोधन विधेयकका प्रावधानमा सरकारसँग सहमति हुन नसकेकाले आइतबार वार्ता नै हुन नसकेको केसीका प्रतिनिधि डा वाईपी सिंहले बताए ।"
पूर्वमा २७ हजार घर डुबे,"विराटनगर महानगरपालिका३ मा बस्दै आएका सुमन खड्काकी श्रीमती सुत्केरी भएको दुई साता भयो । तीन दिनदेखि जारी वर्षाले उनको घर जलमग्न भयो । सुत्केरी, नवजात शिशु र परिवार जोगिने एकमात्र उपाय थियो कतै सर्नु । छिमेकीको घरमा एक तलामाथि एउटा कोठामा परिवारै सर्यो ।एकतले घरमा बस्दै आएका उनका सबै कोठामा दुई फिटसम्म पानी जमेको छ । लुगा र खाद्यान्न सबै भिजे । सबै कोठामा खोलै बगेजस्तो भयो, खड्काले भने, नसरी बाँच्न सक्ने स्थिति भएन, त्यसैले छिमेकी दाइकहाँ दुई दिनदेखि बसिरहेका छौं । यस्तो अवस्था महानगरका सबैजसो वडामा देखिएको छ । एकतले घरका अधिकांश डुबानमा परेका छन् । दुईतीन तले घरमा बस्नेहरू पनि माथिल्लो तलामा सरेर बसिरहेका छन् । कञ्चनबारीका रामसागर राजवंशीकी श्रीमतीको शनिबार साँझ निधन भयो । तर महानगरमा रहेको दाहसंस्कार स्थल जलमग्न भएकाले तत्काल अन्तिम संस्कार गर्न पाएनन् । केहीबेर पानी पर्न रोकिएको मौका पारेर आइतबार ढिलोमात्र उनको परोपकार घाटमा दाहसंस्कार गरियो । वर्षाका कारण नगरका सबै क्षेत्र डुबानमा परेका छन् । आइतबार दिउँसो केही समय पानी थामिए पनि फेरि पर्न सुरु गरेको छ । ढल निकासको व्यवस्था नभएकाले जताततै पानी जमेको हो । कम्मरसम्म पानी आउने भएकाले एउटा घरबाट अर्कोमा जान पनि समस्या छ, गोकुल टोलकी गृहिणी बाल्मी भण्डारीले भनिन्, खानेपानी र भान्साका सामान ल्याउने उपाय छैन । अझ बिरामी पर्दा अस्पताल जानै नसकिने अवस्था भएको छ ।खेती सबै डुबानमा परेको छ । ढुवानीमा समस्या परेपछि महानगरमा तरकारीको मूल्य दोब्बर बढेको छ । मोरङको कटहरी र सुनसरीको हरिनगरा, कप्तानगन्जलगायत सीमावर्ती क्षेत्रमा उत्पादन हुने तरकारी यहाँ आउँथ्यो । ती क्षेत्र जलमग्न बनेका छन् । यसैगरी धनकुटालगायत पहाडी जिल्लाबाट पनि हरिया तरकारी आउने गरेको थियो । तर तीन दिनयता ढुवानी हुन पाएको छैन ।साताअघि प्रतिकिलो २५ रुपैयाँमा पाइने आलु ७० रुपैयाँसम्म पुगेको छ । टमाटर, भिँडी, प्याज, घिरौंलाजस्ता सबै तरकारीको मूल्य दोब्बरभन्दा बढी पुगेको छ । एक त बजारसम्म जान सकिँदैन, उपमहानगर३ की एलिजा दाहालले भनिन्, त्यसमाथि महँगी बढेर किनिसक्नु छैन । हरेकजसो बार नगरका निश्चित स्थानमा लाग्ने हाट शुक्रबारयता लागेका छैनन् ।केसलिया र सिंगिया खोलाको बाढी पसेर महानगरपालिकाका अधिकांश स्थान जलमग्न बनेका छन् । १ देखि १९ वडासम्म ८० प्रतिशत घर डुबानमा परेका छन् । महानगरबीच पर्ने कोसी राजमार्ग पश्चिमी क्षेत्रको बजारसँग सम्पर्क विच्छेद भएको छ । स्थानीय घरैमा थुनिएर बस्न बाध्य छन् । डुबानका कारण बालबालिका, वृद्धवृद्धा, बिरामी समस्यामा छन् । बालबालिका २४ सै घण्टा घरभित्र बस्न नमान्ने र घरबाहिर निस्केपछि दुर्घटनाको जोखिम हुने अवस्था रहेको स्थानीय लक्ष्मी लम्सालले बताइन् ।दुग्ध विकास संस्थानको दूध बजारमा आएको छैन । साइकलमा घरघर पुर्याएर बिक्री गर्नेहरूले ल्याउन सकेका छैनन् । वृद्धवृद्धा बालबालिका, बिरामी, प्रसूति भएकालाई दूध, सागसब्जी, फलफूल खुवाउन सकिने अवस्था छैन, उनले भनिन्, धारामा पानी आउन छोडेको छ भने ट्युबवेल डुबेको छ । बजारमा जारको पानी उपलब्ध नभएकाले खानेपानीको हाहाकार भएको छ । महानगरका ४७ हजार ७ सय ९८ परिवारमध्ये ६० प्रतिशत परिवार ट्युबवेलको पानी खाँदै आएका छन् । महानगरभित्रको तीनवटा खानेपानी आयोजनाको जेनेरेटरमा पानी पसेर बिग्रेपछि यहाँका ८ हजार परिवारको घरमा खानेपानी आपूर्ति बन्द भएको छ । घरबाहिर निस्कन नसकिने अवस्थाले वृद्धवृद्धा तथा बिरामीलाई औषधिसमेत बजारबाट खरिद गर्न सकिएको छैन । बजार जान नसक्दा उपभोग्य वस्तुको अभावमा भोकै बस्नुपर्ने अवस्था रहेको स्थानीय रामकुमारी खतिवडाले सुनाइन् । उनले आफन्त, नाता सम्बन्धलाई कुनै अत्यावश्यक सामग्री ल्याइदिन भन्न फोनसमेत अवरुद्ध भएर बिजोग परेको सुनाइन् ।शुक्रबार रातिदेखि विद्युत् नभएकाले महानगरवासी अन्धकारमा बस्न बाध्य छन् । तीन दिनसम्म विद्युत् नआउँदा इन्भर्टर, टर्च, मोबाइललगायत सामग्रीका ब्याट्री चार्ज नपाएको स्थानीय सञ्जय मण्डलले बताए ।डुबान सुरु भएदेखि नै शैक्षिक संस्थाहरू बन्द गरिएका छन् । त्रैमासिक परीक्षा चलिरहेको भए पनि अत्यधिक वर्षाका कारण सडकमा गाडी सञ्चालन गर्न सक्ने अवस्था नहुँदा बन्द गर्नुपरेको सगरमाथा स्कुलका सञ्चालक वासुदेव न्यौपानेले बताए । अन्यत्र जिल्लाबाट आएर विद्यालय र क्याम्पसमा अध्ययन गरिरहेका कतिपय विद्यार्थी घर फर्केका छन् ।सरकारी कार्यालयमा सेवाग्राहीको उपस्थिति छैन । कर्मचारी पनि आधाभन्दा कममात्र उपस्थित छन् । जलमग्न भएकाले विराटनगर विमानस्थल दुई दिनदेखि बन्द छ । बुद्ध एयरले शनिबार सूचना जारी गरी केही दिनका लागि उडान स्थगित गरिएको जनाएको छ । अरू पनि कुनै उडान हुन सकेको छैन ।उद्धारमा ९ हजार प्रहरी परिचालनपूर्वी तराईका ५ जिल्लामा २७ हजार ३ सय ६९ घर डुबानमा परेका छन् । उद्धारका लागि नेपाल प्रहरी ४ हजार ४ सय ५० र सशस्त्र प्रहरी ५ हजार परिचालन गरिएको हो ।डुबान क्षेत्रमा क्षेत्रीय विपद् व्यवस्थापन समितिले आइतबार हेलिकप्टरमा अनुगमन गरी उद्धार तथा राहत लगायतको व्यवस्थापनका लागि नजिकका सुरक्षा इकाईलाई निर्देशन दिइएको सशस्त्र प्रहरी पूर्वक्षेत्रीय मुख्यालय बराह बाहिनी पकलीका प्रमुख डीआईजी जानकीराज भट्टराईले बताए । उनका अनुसार सप्तरी सबभन्दा बढी प्रभावित छ । सुनसरी, मोरङ, झापाको दक्षिणी क्षेत्रमा हजारौं बस्ती डुबानमा परेका छन् । बाढी प्रभावितको व्यवस्थापनका लागि क्षेत्रीय विपद् व्यवस्थापन समितिले ठोस रणनीति बनाएर अगाडि बढ्न अनुगमन भइरहेको उनले बताए ।विराटनगर महानगरपालिकाको १ देखि १९ वडासम्म, रंगेली, जहदा, रतुवामाई र सुनवर्षी नगरपालिका र धनपालथान गाउँपालिका डुबानमा परेका छन् । उक्त ठाउँमा ७ हजार ५ सय घर डुबानमा परेको प्रहरीले जनाएको छ । जिल्लाका बाढीपहिरोपीडित २ हजार ६ सय ५० परिवारलाई विभिन्न संघसंस्थाले चिउरा, दालमोठ, चामललगायतको खाद्यान्न सामग्री वितरण गरेका प्रहरीले जनाएको छ । विराटनगर विमानस्थलमा जमेको पानी अझै कम हुन सकेको छैन ।मोरङमा बाढीपहिरोमा परी आइतबारसम्ममा ६ जनाको मृत्यु भएको छ भने ३ जना बेपत्ता भएको पूर्वक्षेत्रीय प्रहरी प्रमुख डीआईजी रमेशकुमार भट्टराईले बताए । उनका अनुसार जिल्लाका विभिन्न ठाउँबाट ७ सय ५० परिवारलाई उद्धार गरी सुरक्षित स्थानमा पुर्याइएको छ ।सुनसरीको इटहरी, इनरुवा, साहेबगन्ज, नर्सिङटप्पु, भोक्राहा, हरिनगरालगायत ठाउँमा १० हजार घर डुबानमा परेका छन् । पूर्वका जिल्लामध्ये सबभन्दा बढी प्रभावित सुनसरी नै रहेको उनले बताए । सुनसरीमा हालसम्ममा ८ जनाको मृत्यु भइसकेको छ भने ६ जना अझै हराइरहेको उनले बताए । यस्तै, झापाको बिर्तामोड, भद्रपुर, कचनकबल, गौरादह, झापा, मेची नगरपालिका, कन्काई, अर्जुनधारा, गौरीगन्ज, दमक, शिवसताक्षी, हल्दिबारीमा गरी ६ हजार ८ सय घर डुबानमा परेको पूर्व क्षेत्रीय प्रहरीको तथ्यांकले जनाएको छ । झापामा बाढीपहिरोमा परी हालसम्ममा ४ जनाको मृत्यु भएको छ ५ जना बेपत्ता रहेको डीआईजी भट्टराईले बताए ।यस्तै, सप्तरीको राजविराज, हनुमाननगर, शम्भुनाथ नगरपालिका, तिलाठी कोइलाडी, रूपनी, बोदेबर्साइन र कञ्चनरूप नगरपालिकामा गरी ३ हजार घर डुबानमा परेको पूर्व क्षेत्रीय प्रहरी कार्यालयले जनाएको छ । सप्तरीमा हालसम्ममा १ जना बेपत्ता रहेको डीआईजी भट्टराईले बताए । विभिन्न संघसंस्थाले सप्तरीको राजविराज१५ मा २ सय परिवारलाई चिउरा, नुन, प्याज, खुर्सानी, रामपुर मल्हनियाका ६० परिवारलाई ९ क्विन्टल चामल वितरण गरेको प्रहरीले जनायो ।"
कांग्रेसका सांसदबाट एक महिनाको तलब,"काठमाडौं (कास) कांग्रेसले बाढीपहिरोपीडितलाई सबै सांसदबाट एक महिनाको तलब दिने भएको छ । प्रधानमन्त्री एवं पार्टी सभापति शेरबहादुर देउवाको उपस्थितिमा बालुवाटारमा आइतबार बसेको बैठकले उक्त निर्णय गरेको हो । कांग्रेसका २ सय ७ सांसद छन् । बैठकमा सदस्यहरूले बाढीपीडितको राहत तथा उद्धारमा तत्काल अल्पकालीन र दीर्घकालीन कार्यक्रम ल्याउन सरकारलाई आग्रह गरेका छन् ।बैठकले प्रभावित नागरिकको जीवनरक्षा, उद्धार र राहत प्रभावकारी रूपमा सञ्चालन गर्न तथा पीडित परिवारलाई तत्काल आवश्यक सामग्री खाद्यान्न, लत्ताकपडा, भाँडाकुँडा, औषधि र अस्थायी बसोबासको यथाशीघ्र उचित प्रबन्धका लागि सरकारसँग माग गरेको छ । सरकारद्वारा सञ्चालन गरिने उद्धार तथा राहतका सबै कार्यमा सघाउन पनि बैठकले पार्टीका सदस्यलाई निर्देशन दिएको छ । थप डुबानमा पर्न सक्ने क्षेत्र पहिचान गरी ती क्षेत्रमा उच्च सतर्कता अपनाउनेलगायतका कार्यमा जुट्न बैठकले पार्टीका निकायलाई निर्देशन गरेको छ ।बाढी, पहिरो र डुबानका कारण क्षति भएका सडक, विद्यालय, पुलपुलेसालगायत भौतिक पूर्वाधारको यथाशीघ्र पुनर्निर्माणका लागि पनि सरकारसँग आग्रह गरेको छ । बैठकले बाढी, पहिरोपीडितका लागि आर्थिक सहयोग जुटाउन पार्टीको नेपाल बंैंक लिमिटेड कुपन्डोल शाखामा रहेको नेपाली कांग्रेस बाढीपीडित सहयोग कोषको खाता नं ०१३५११००१००७५ मा रकम जम्मा गर्न पनि सबैसँग अपिल गरेको छ ।"
एमालेद्वारा भ्रातृ संगठन परिचालन,"काठमाडौं (कास) प्रमुख प्रतिपक्षी एमालेले बाढीपहिरो प्रभावित जिल्लामा तत्काल राहत र उद्धारमा जुट्न पार्टीका भ्रातृ संगठनहरूलाई निर्देशन दिएको छ । एमालेले संगठनहरूलाई जिल्ला तोकेर नै कामको जिम्मेवारीसमेत बाँडफाँड गरेको छ । एमाले मोर्चा संगठनको बैठकले सप्तरीमा युवा संघ नेपाल र भूमिहीन सुकुम्बासी संगठन, सिरहामा अनेरास्ववियु, धनुषामा अखिल नेपाल महिला संघ, महोत्तरीमा लोकतान्त्रिक मधेसी संगठन र लोकतान्त्रिक आदिवासी जनजाति महासंघ, सर्लाहीमा अखिल नेपाल किसान महासंघलाई जिम्मेवारी दिएको हो ।त्यस्तै, रौतहटमा नेपाल बुद्धिजीवी परिषद् र मानव अधिकार एलायन्स, बारामा खेलकुद महासंघ, पर्सामा नेपाल ट्ेरड युनियन महासंघ (जिफन्ट), झापामा जनसांस्कृतिक महासंघ र मुक्ति समाज, मोरङमा पेसागत महासंघ, सुनसरीमा उद्योग व्यवसायी महासंघ र प्रगतिशील तथा पेसागत कानुन व्यवसायी संगठन, बर्दियामा भूपू सैनिक संगठन, बाँकेमा मानव अधिकार एलान्यस र कपिलवस्तुमा मुस्लिम इत्तेहाद संगठन र लोकतान्त्रिक अपांग संघलाई समन्वय गर्ने जिम्मेवारी दिइएको एमालेले जनाएको छ । बैठकले प्रभावित जिल्लामा विभिन्न सामाजिक संघसंस्था, नेपाली सेना, नेपाल प्रहरी, सशस्त्र प्रहरी, प्रशासनलगायतसँग समन्वय गरी काम गर्न निर्देशन दिएको छ । यस्तै, कोसी बाँधका ढोका खोल्न सरकारले कूटनीतिक पहल नगरेकामा पनि मोर्चा बैठकले आपत्ति जनाएको छ । ढोका नखुल्दा पूर्वी तराईमा विकराल समस्या आएको एमालेको ठहर छ । राज्यको सम्पूर्ण शक्ति पीडितको उद्धार, राहत तथा पुन: व्यवस्थापनमा लगाउन बैठकले सरकारसमक्ष माग गरेको छ ।"
महामारी फैलिन नदिऔं,"काठमाडौं (कास) जनस्वास्थ्य विशेषज्ञहरूले बाढी प्रभावित तराई क्षेत्रमा पानी र कीटजन्य महामारी फैलिन नदिन तत्काल कदम चाल्न सरकारलाई सुझाएका छन् । विज्ञहरूका अनुसार बाढी प्रभावित क्षेत्रमा तत्काल झाडापखाला, हैजा, टाइफाइड, जन्डिसलगायतका खाना र पानीजन्य तथा केही दिनपछि औलो, डेंगु, चिकनगुनियालगायत कीटजन्य रोग देखिने सम्भावना छ । आँखा पाक्ने रोग (कन्जक्टिवाइटिस), लेप्टोस्पोरोसिस र छालासम्बन्धी रोगको संक्रमण फैलने सम्भावनासमेत छ ।स्वास्थ्य सेवा विभागका पूर्वमहानिर्देशक डा बीडी चटौतले बाढी प्रभावित क्षेत्रमा पानी र खाद्यजन्य महामारी २४ घण्टामै फैलन सक्ने भएकाले सम्भावित महामारीको समस्या सम्बोधनका लागि सरोकारवाला निकाय तम्तयार रहनुपर्ने बताए । बाढी प्रभावित क्षेत्रमा २४ घण्टाभित्र पानीजन्य रोग देखिन सक्ने सम्भावना रहन्छ, इपिडिमियोलजी तथा रोग नियन्त्रण महाशाखाका पूर्वनिर्देशक डा जीडी ठाकुरले भने । उनले प्रकोप फैलन नदिन प्रभावित क्षेत्रमा स्वच्छ पानी तथा पौष्टिक खानाको आपूर्ति तत्काल सुनिश्चित गर्नुपर्ने र बाढीपीडितको शिविरमा दिसापिसाबको उचित व्यवस्थापन हुनुपर्ने पनि बताए । विश्व स्वास्थ्य संगठन (डब्लूएचओ) का अनुसार बाढी प्रभावितलाई तत्काल शुद्ध खानेपानीको सुनिश्चितता गर्नुपर्छ । यसले पानीजन्य रोगको प्रकोप फैलिनबाट जोगाउँछ । बाढी प्रभावित क्षेत्रमा हेपाटाइटिस ए विरुद्धको खोप र औलो रोगबाट बचाउका उपाय तत्काल अपनाउनुपर्छ । हाल सरकारले बाढी प्रभावित क्षेत्रमा ठाउँठाउँमा स्वास्थ्य शिविर र तत्काल औषधि सुनिश्चित गर्नुपर्ने डा चटौत औल्याउँछन् । इपिडिमियोलजी तथा रोग नियन्त्रण महाशाखाका निर्देशक डा भीम आचार्यले बाढी प्रभावित क्षेत्रमा कुनै रोगको प्रकोप नदेखिएको उल्लेख गर्दै भने, बाढी प्रभावित क्षेत्र अस्तव्यस्त भएकाले जति जानकारी आउनुपर्ने हो, त्यो आइरहेको छैन, जति जानकारी आएको छ, त्यसले आत्तिनुपर्ने अवस्था छैन ।तराईका १८ जिल्लामा बाढीको प्रकोप देखिएको औंल्याउँदै आचार्यले ६० लाखभन्दा बदी जनसंख्या बाढीबाट प्रभावित रहेको प्रारम्भिक अनुमान गरिएको बताए । उनका अनुसार विगतमा बाढी प्रभावित क्षेत्रमा झाडापखाला र औलोको प्रकोप देखिएको थियो । तीन वर्षअघि बाँके, बर्दिया र सुर्खेतका बाढी पीडितमा झाडापखालाको समस्या बढी देखिएको थियो ।"
मनसुन कमजोर बन्दै,"काठमाडौं केही दिनदेखि सक्रिय मनसुन सोमबारदेखि कमजोर बन्दै जाने मौसमविद्हरूले बताएका छन् । पूर्वी क्षेत्रमा शुक्रबार र शनिबार सक्रिय मनसुन आइतबारदेखि मध्य तथा पश्चिम भेगमा केन्द्रित भएको छ । मध्य भागको सिमरा, चितवन, नवलपरासी र भैरहवा तथा पश्चिमको दाङ, बर्दिया, बाँके र कञ्चनपुरलगायत क्षेत्रमा आइतबार भीषण पानी परेको छ । मनसुन आइतबारदेखि मध्य र पश्चिमी भागमा केन्द्रित भएकाले त्यस क्षेत्रका केही स्थानमा ठूलो वर्षा भएको हो, मौसम पूर्वानुमान महाशाखाका वरिष्ठ मौसमविद् बरुण पौडेलले भने, सोमबारदेखि मनसुन कमजोर बन्नेछ र केही दिनमै मौसममा सुधार हुनेछ । तर पनि मनसुन अवधि अझै करिब डेढ महिना बाँकी भएको उनले बताए । नेपालमा असोज पहिलो साता (सेप्टेम्बर २३) सम्म मनसुन रहन्छ ।महाशाखाका अनुसार आइतबार पूर्वी भागमा भने सामान्य वर्षा भएको छ । धनकुटामा २३ र ताप्लेजुङमा १०८ मिमि मात्र पानी पर्यो । मध्यभागको सिमरामा १७३२ मिमि वर्षा भएको छ । सिमराका साथै चितवन, नवलपरासी, भैरहवा तथा पश्चिमको दाङ, बर्दिया, बाँके, कञ्चनपुरलगायत क्षेत्रमा ठूलो पानी पर्यो । आइतबार काठमाडौंमा २६६, दाङमा १६७४, भैरहवामा ६७६, नेपालगन्जमा ७०२ र वीरेन्द्रनगरमा ६४३ मिमि वर्षा भएको छ । कर्णाली नदी र बबई नदीका विभिन्न जलाधारमा पानीको सतहले खतराको तह नाघेको जल तथा मौसम विज्ञान विभागको बाढी पूर्वानुमान शाखाले जनाएको छ । आइतबार बिहानै खतराको तह पार गरेपछि शाखाले स्थानीय बासिन्दालाई सचेत गराउन मोबाइलमा सन्देश पठाएको शाखाका विज्ञ विनोद पराजुलीले बताए ।बबई नदीको चेपाङ भन्ने स्थानमा खतराको तह ५५ मिटर भए पनि आइतबार दिनैभर पानीको तह ६१० मिटरसम्म पुगेको थियो । उक्त क्षेत्रमा २४ घण्टामा ३ सय ६ मिलिमिटर वर्षा भएको थियो । बबईकै रानीजरुवा, तुलसीपुर, पदमपुर, अम्बापुरमा पनि दिनैभर पानीको सतहले खतराको तह पार गर्यो । शाखाका अनुसार रानीजरुवामा २६४४, तुलसीपुरमा २३०६, पदमपुरमा ३३९६ र अम्बापुरमा २३५६ मिलिमिटर वर्षा भएको थियो । पश्चिम राप्तीको लमहीमा पनि पानीको सतहले खतराको तह पार गर्यो । उक्त क्षेत्रमा २४ घण्टामा २०१६ मिमि वर्षा भयो । चितवन नारायणीको पूर्वी राप्ती, रिउ खोलावनकट्टा र गोविन्द बस्तीमा पनि पानीको सतहले खतराको तह पार गर्यो । पूर्वी राप्तीमा ३४९६, रिउखोलावनकट्टामा २९२४ र गोविन्दबस्तीमा १४५६ मिलिमिटर वर्षा रेकर्ड भएको छ । ती नदीको पानीले सौरहा डुबाएको थियो । मनसुनी न्यून चापीय रेखा पहाडी क्षेत्र नजिकै र न्यून चापीय प्रणाली मध्य तथा आसपासका भागमा रहेकाले ती क्षेत्रमा ठूलो वर्षा भएको हो ।"
माग पूरा गर्न तयार छु : देउवा,"काठमाडौं प्रधानमन्त्री शेरबहादुर देउवाले शिक्षण अस्पतालमा अनशनरत डागोविन्द केसीले उठाएका माग पूरा गर्न आफू जस्तोसुकै निर्णय गर्न पनि तयार रहेको जनाएका छन् । काठमाडौं उपत्यकामा १० वर्षसम्म मेडिकल कलेजलाई सम्बन्धन दिन नहुने मागमा पनि देउवा सकारात्मक देखिएका छन् । केसीका माग पूरा गर्न जस्तोसुकै निर्णय गर्न पनि प्रधानमन्त्रीज्यू तयार हुनुहुन्छ, प्रधानमन्त्रीका प्रेस संयोजक गोविन्द परियारले भने । एमालेले असहमति जनाए पनि केसीका मागअनुसारको कानुन बनाउन प्रधानमन्त्री सहमत भएका हुन् । महिला, बालबालिका ज्येष्ठ नागरिक तथा समाजकल्याण समितिले अन्तिम रूप दिएको चिकित्सा विधेयक आफूले राखेका मागबमोजिम नभएको भन्दै डा केसीले अनशन तोड्न अस्वीकार गरेपछि सरकारले फरक ढंगबाट छलफल अघि बढाएको हो । केसीको अवस्था कमजोर हुँदै गएपछि देउवाले प्रतिपक्षी र सत्तारूढ माओवादी केन्द्रका नेतासँग समेत बारम्बार छलफल गरिरहेका छन्् । देउवाले आइतबार पनि माओवादी केन्द्रका अध्यक्ष पुष्पकमल दाहाल, नेता नारायणकाजी श्रेष्ठ र सरकारी वार्ता टोलीसँग केसीका मागबारे छलफल गरेका थिए । त्यस अवसरमा मनमोहन मेडिकल कलेज सरकारले किन्ने यसअघिको सम्झौता कार्यान्वयन गर्ने विषयमा छलफल भएको एक सहभागीले बताए । संसदीय समितिले अन्तिम रूप दिएको चिकित्सा शिक्षा विधेयकमा काठमाडौं उपत्यकामा १० वर्षसम्म मेडिकल कलेज खोल्न नपाउने व्यवस्था गरिएको छ । तर, एलओई लिइसकेका कलेजले स्वास्थ्य मन्त्रालय र आयोगको मापदण्ड पूरा गरेको हुनुपर्ने प्रावधान राखिएको छ । डा केसी एलओई लिइसकेकालाई पनि सम्बन्धन दिन नहुने माग पूरा नभएसम्म अनशन तोड्न तयार छैनन् । उनको माग पूरा गर्दा मनमोहन मेडिकल कलेजलाई समेत सम्बन्धन दिन नसकिने भएपछि सरकारले उक्त कलेज किन्ने तयारी गर्ने हिसाबले आइतबारबाट छलफल अघि बढाएको हो । यस विषयमा छलफलका लागि प्रधानमन्त्रीले एमाले अध्यक्ष केपी ओली र कलेजका अध्यक्ष राजेन्द्र पाण्डेलाई बोलाएका थिए । तर ओली उपत्यकाबाहिर भएको भन्दै कलेज सञ्चालकसँगै कुरा गर्न भनिएको स्रोतले जनाएको छ । पाण्डेले भने कलेज सरकारलाई बिक्री नगर्ने जानकारी प्रधानमन्त्रीलाई गराएका छन् । आफैंले कलेज सञ्चालन गर्ने र सरकारलाई बिक्री नगर्ने जवाफ आयो, प्रेस संयोजक परियारले भने, अब कसरी अघि बढ्ने भन्ने छलफल भइरहेको छ ।माओवादी केन्द्रका नेता श्रेष्ठले प्रधानमन्त्रीले एमाले नेता पाण्डेलाई बोलाएर मनमोहन कलेज खरिद गर्ने प्रस्ताव गरे पनि उनले अस्वीकार गरेको बताए । प्रधानमन्त्री देउवाले विगतको सरकारसँग अस्पताल बिक्री गर्ने सहमतिसमेत गरेको आंैल्याउँदै डा केसीको जीवन खतरामा परेकाले तुरुन्त माग पूरा गर्न सरकारलाई कलेज बेच्न पाण्डेलाई आग्रह गरेका थिए । तपाईंहरूले पहिले बेच्ने भन्नुभएको थियो, किन्न सरकार तयार छ, देउवाको भनाइ उद्धृत गर्दै श्रेष्ठले भने, तर, उहाँहरू तयार हुनुभएन । एमालेको अडानपछि डा केसीको माग तत्काल सम्बोधन हुने सम्भावना नदेखिएको उल्लेख गर्दै श्रेष्ठले आफूले डा केसीलाई भेटेर घटनाक्रमका बारेमा जानकारी दिएको समेत बताए । डाकेसीले आफू मागमा अडिग रहेको र पूरा नभएसम्म अनशन नतोड्ने बताउनुभयो, श्रेष्ठले भने, भोलि (सोमबार) पुन: एमाले, मनमोहन मेडिकल कलेजपक्ष लगायतका साथीसँग बसेर यसको निकास निकाल्ने प्रयास गर्नेछौं ।केसीको अनशन तोडाउन उपत्यकामा मेडिकल कलेज खोल्न नपाउने गरी कानुन बनाउने तयारीमा सरकार लागेको छ । कांग्रेस यसको पक्षमा भएपछि माओवादी केन्द्रलाई पनि मनाउन सरकारले छलफल अघि बढाएको हो । संसदीय समितिले शुक्रबार पारित गरेर संसद्मा पठाएको विधेयक पुन: संशोधनका लागि समितिमा फिर्ता हुन सक्छ ।"
अनशन तोड्न अस्वीकार,"काठमाडौं (कास) सरकारी वार्ता समितिले मुलुकमा भएको प्राकृतिक प्रकोपमा चिकित्सा सेवाको अपरिहार्यता र बिग्रँदो स्वास्थ्य स्थितिलाई मनन गरी तत्काल अनशन अन्त्य गर्न प्रा डा गोविन्द केसीलाई अपिल गरेको छ । डा केसीले भने सरकारी आग्रह अस्वीकार गरेका छन् । केसीका माग सम्बोधन गर्न गठित समितिले अनशन अन्त्य गर्न आइतबार आग्रह गरिए पनि उनले नमानेको जानकारी प्रधानमन्त्री शेरबहादुर देउवालाई गराएको छ ।समितिले राष्ट्रिय चिकित्सा शिक्षा सम्बन्धमा व्यवस्था गर्न बनेको विधेयक, २०७४ मा डा केसीद्वारा प्रस्तुत परिमार्जन गरिएका विषयवस्तुसमेत समायोजन गरिएको र अरू माग तत्काल सम्बोधन गर्न सकिने व्यहोराका साथ केसी र नागरिक समाजका वरिष्ठ व्यक्तित्वबीचको वार्ताका क्रममा अनशन अन्त्य गर्न अनुरोध गरिएकामा डा केसीले असहमति जनाएको जानकारी प्रधानमन्त्रीलाई गराएको हो । समितिले आइतबार विज्ञप्ति जारी गरी हालसम्म भएका वार्ताका प्रगति र अवस्थाका सम्बन्धमा प्रधानमन्त्रीलाई अवगत गराइएको तथा मुलुक प्राकृतिक प्रकोपको चपेटामा परेका बेला चिकित्सा सेवाको अपरिहार्यतालाई मनन गरी अनशन अन्त्य गर्न आफूले गरेको आग्रहलाई केसीले अस्वीकार गरेको जनाएको छ ।"
दुई मेडिकल कलेज खोल्ने निर्णय,"काठमाडौं त्रिभुवन विश्वविद्यालय (त्रिवि) सभाले बर्दिबास र बुटवलमा आंगिक मेडिकल कलेज सञ्चालन गर्ने निर्णय गरेको छ । विश्वविद्यालयका कुलपति तथा प्रधानमन्त्री शेरबहादुर देउवाको अध्यक्षतामा आइतबार बसेको त्रिवि सभाले दुई ठाउँमा मेडिकल कलेज खोल्ने निर्णय गरेको हो । सरकारले आर्थिक वर्ष २०७३७४ को नीति तथा बजेट वक्तव्यको प्रकरण २२४ मा महोत्तरीको बर्दिबास र रूपन्देहीको बुटवलमा त्रिविअन्तर्गत आंगिक मेडिकल कलेज स्थापना गर्ने उल्लेख छ । त्यसैअनुसार त्रिवि सभाले मेडिकल कलेज स्थापनाका लागि जग्गा, शिक्षक तथा कर्मचारीको दरबन्दी र बजेट उपलब्ध गराउन सरकारसमक्ष अनुरोध गर्ने निर्णय गरेको हो ।त्रिवि उपकुलपति तीर्थ खनियाँका अनुसार चालु आर्थिक वर्ष २०७४७५ मा मेडिकल कलेज सञ्चालनका निम्ति ६ अर्ब ३ करोड रुपैयाँ बजेट विनियोजन भएको छ । त्रिविअन्तर्गत मेडिकल कलेज सञ्चालन गर्ने सरकारको निर्णय हो, खनियाँले भने, आवश्यकताअनुसार सरकारले जनशक्ति र स्रोत साधन त्रिविलाई दिएलगत्तै मेडिकल कलेज खोल्ने प्रक्रिया अघि बढ्नेछ । त्यसनिम्ति आइतबारको त्रिवि सभाले निर्णय गरेको छ ।त्रिवि सभाले चालु आवका निम्ति १९ अर्ब ३१ करोड ७ लाख ५८ हजार रुपैयाँ बजेट पारित गरेको छ । रजिस्ट्रार डिल्लीराम उप्रेतीले यो बजेटमा पुनर्निर्माण र उच्च शिक्षा सुधार परिमार्जनको बजेट समावेश नगरिएको बताए । कुल बजेटमध्ये नियमित कार्यक्रमतर्फ १० अर्ब ८२ करोड ५० लाख २२ हजार रहेको छ । त्यसमध्ये केन्द्रीय आन्तरिक आम्दानीबाट १ अर्ब ५६ करोड व्यहोरिनेछ र बाँकी ९ अर्ब २६ करोड ५० लाख २२ हजार विश्वविद्यालय अनुदान आयोगमार्फत सरकारसँग अनुदान मागिनेछ, बजेट प्रस्तुत गर्दै उप्रेतीले भने । त्यस्तै, सभाले एमफिल, विद्यावारिधि शोध अनुसन्धाता विद्यार्थीले शोधनिर्देशकबाट सहयोग पाउन नसकेमा उजुरी दिन सक्ने प्रावधान अनुमोदन गरेको छ । शोधार्थीले गाइडबाट सहयोग पाउन नसकेमा उजुरी गर्न सक्छ र त्यसबारे विश्वविद्यालयले छानबिन गर्नेछ, उपकुलपति खनियाँले भने, त्यसैगरी शोधार्थीले स्रोत नखोली कसैको लेख, रचना सारेको पाइएमा विश्वविद्यालयमा उजुरी गर्न पाउने निर्णय भएको छ । र, त्यसको छानबिन हुनेछ ।त्यस अवसरमा प्रधानमन्त्री देउवाले वर्तमान सरकार संविधानको सफल कार्यान्वयन गर्न तत्पर रहेको बताए । संविधानको सफल कार्यान्वयन हाम्रो अनिवार्य आवश्यकता र उद्देश्य भएकाले यसप्रति सकारात्मक हुँदै रचनात्मक सहभागिता कायम गर्न हामी सबै क्रियाशील हुनुपर्दछ, जसका लागि म सबैमा विशेष आग्रह गर्दछु, देउवाले लिखित भाषणमा भनेका छन् ।"
माग पूरा गर्न कांग्रेसको आग्रह,"काठमाडौं (कास) कांग्रेस केन्द्रीय कार्यसम्पादन समितिले डा केदारभक्त माथेमा कार्यदलले दिएको सुझावअनुसार स्वास्थ्य क्षेत्रको सुधारका निम्ति अनशनरत डा गोविन्द केसीले उठाएका माग तत्काल सम्बोधन गर्न प्रधानमन्त्री शेरबहादुर देउवालाई आग्रह गरेको छ ।समितिको आइतबारको बैठकमा बोल्ने अधिकांश सदस्यले केसीका माग पूरा गर्न आग्रह गरेको हो । समिति सदस्य अर्जुननरसिंह केसी र महेश आचार्यलगायतले डा केसी अनशन बसेको २१ दिनसम्म पनि सरकारले माग सम्बोधन गर्न नसकेकामा प्रधानमन्त्री देउवाप्रति रोष प्रकट गरेका थिए । उनीहरूले बेलैमा माग सम्बोधन गर्न नसक्दा त्यसको असर पार्टीलाई परेको भन्दै तत्काल माथेमा कार्यदलको प्रतिवेदनअनुसार विधेयक अघि बढाउन सरकारलाई आग्रह गरेका थिए ।प्रत्युत्तरमा प्रधानमन्त्री देउवाले प्रमुख प्रतिपक्षी एमाले नमानेकाले केसीका माग सम्बोधन गर्न समस्या भइरहेको तर्क गरेका थिए । माथेमा कार्यदलको प्रतिवेदनलाई तत्कालीन प्रधानमन्त्री सुशील कोइराला नेतृत्वकै सरकारले अघि बढाएको हो, त्यसपछि र अघिका सरकारले समेत सम्झौता गरेका छन्, कांग्रेस नेता केसीले भने, अहिले किन ढिलाइ हुँदैछ ? प्रतिवेदन कार्यान्वयन गर्ने गरी तत्काल सरकारले अनशनरत केसीसित सम्झौता गर्नुपर्छ । उहाँको स्वास्थ्यमा तलमाथि केही भयो भने त्यसको सम्पूर्ण अपजस कांग्रेसले भोग्नुपर्छ । आचार्यले पनि अरू दलले के भन्छन् भन्ने आधारमा नभएर कांग्रेसले के गर्नुपर्छ भन्ने सोचेर काम गर्न प्रधानमन्त्रीसँग आग्रह गरेका थिए । यो गम्भीर विषय हो, यसलाई तत्काल सल्टाउनुपर्छ, उनले भने ।"
बाढीले बस्ती डुबानमा,"ललितपुर बर्दियाका रामकृष्ण चौधरी गोदावरी नगरपालिका १३, झरुवारासीमा ज्यामी काम गर्छन् । उनीलगायत सर्लाहीका १६ साथी मिलेर कर्मनाशा खोलाकिनार हाउजिङमा काम गर्ने जिम्मा पाएका थिए । उक्त निर्माणाधीन घर सम्पन्न नहुन्जेल उनीहरूले हाउजिङसँगै एक साता अघिदेखि डेढ रोपनी जग्गा भाडामा लिएर अस्थायी टहरा निर्माण गरी बस्दै आएका थिए ।आइतबार राति बाढी आउँदा चौधरीलगायत उनका साथीहरू सुतिरहेका थिए । पानीको बहावले एक्कासि ओच्छयान भिजेपछि बल्ल बाढी आएको थाहा पाएँ । टहराभित्र पानी पसिसकेको थियो, उनले भने, बाहिर निस्कँदा पानी कम्मरसम्म आयो । त्यसपछि रातारात हाउजिङतिर भाग्यौं । उनी आफू डुबानमा परेको भन्दा पनि बर्दियामा आफ्नो घरपरिवार डुबान परेकोमा चिन्तित छन् । विद्युत् पोल नढलेकाले मानवीय क्षति हुन पाएन, उनले भने ।बारबर्दिया नगरपालिकाका १ का सीताराम चौधरीका ६ साथी मिलेर छैवमा एउटा घर निर्माण गर्ने ठेक्का पाएका थिए । काम नसकुन्जेलका लागि उनीहरू सामूहिक टहरा बनाएर बस्दै आएका थिए । पानीको बहावले टाउको भिजेपछि बाढी आएको थाहा पाएको बताउने उनले राति सुतिरहेकै बेला डुबानमा परेको बताए । पैसा कमाउन आएको थिएँ, उल्टो खर्च भयो, उनले भने, टहराबाहिरका सबै भाँडाकँुडा बगे । आइतबार टहराभित्रका सामान ओसारपसार गरिरहेको अवस्थामा भेटिएका उनले बाढीबारे पहिल्यै सचेत नहँुदा समस्या आएको बताए । पहिरोले दक्षिण दुर्गम पहाडी भेकमा ३ घर पुरेको छ । इकुडोलका एकै परिवारका ३ जना घाइते भएका छन् । स्थानीय दीपक घिमिरे र उनका छोरालाई टाउमा चोट लागेको छ । पत्नीका दुवै हात भाँचिएका छन् । जिल्ला दैवी प्रकोप उद्धार समिति संयोजक तथा प्रजिअ राजकुमार श्रेष्ठले पहिरोले घर पुरिएका घिमिरेको परिवारलाई सहर ल्याउन गृह मन्त्रालयमा हेलिकप्टरका लागि पत्र पठाइसकेको बताए । कान्ति लोकपथ पनि ठप्प छ, उनले भने । दक्षिण गाउँमा लैजानुपर्ने चामल, गाईवस्तुको दाना (ढुटो) र गाउँबाट सहर ल्याउनुपर्ने तरकारी, दूध बन्द भएको छ । त्यस्तै, ललितपुर महानगरपालिका ३०, हरिसिद्धि कर्मनाशा पुलनजिकैको नयाँ बस्ती डुबानमा परेको छ । ढल र पानी निकासको व्यवस्था नहँुदा उक्त क्षेत्रका १० घर डुबानमा परेका हुन् । ढोलाहिटी र धापाखेल क्षेत्रमा पनि सडक विस्तारका क्रममा ढल निकास पुरिँदा डुबानमा परेको छ । स्थानीय बासिन्दाले समयमा सडक विस्तार नहँुदा पटकपटक डुबानमा पर्ने गरेको भन्दै विगतमा पनि डिभिजन सडक कार्यालयमा डेलिगेसन गएको बताए । स्थानीय दिलीप महर्जनले डिभिजन सडक कार्यालयमा उजुरी दिँदा पनि समस्या समाधान गर्न चासो नदिएको गुनासो गरे ।गोदावरी १२, हेल्थपोस्टनजिकै प्रत्येक वर्ष सडकै पोखरीजस्तो बन्ने गरेको छ । यसले यातायातका साधनसमेत आवतजावतमा समस्या भएको छ । यस क्षेत्रका बासिन्दाले चाँडै सडक निर्माण दाबाब दिए पनि सुनुवाइ भएको छैन । सडक कार्यालयका इन्जिनियर कुलप्रसाद आचार्यले उक्त सडक २२ मिटरको भएकाले यसलाई डिभिजनले नभई सडक विस्तार आयोजनाले हेर्ने बताए ।त्यस्तै लगातार वर्षाले गोदावरी १२, पुखुसी टोलमा शनिबार एउटा घर भत्कँदा २ दिनदेखि विद्युत् सेवा अवरुद्ध छ । स्थानीयले उक्त क्षेत्रमा पोल ढल्दा नांगो तारले लागेर मानवीय क्षति हुन लागेको भन्दै कभरवाला तार हाल्न माग गरेको छ । गोदावरी खोलामा आएको बाढीले ठैब, हाडेगाउँगोदामचौर जाने सडकमा क्षति पुगेको छ । दुर्घटना हुने सम्भावना भएकाले उक्त रुटमा हेभी गाडी प्रवेश निषेध गरिएको महानगरीय प्रहरी प्रभाग ठैवका प्रमुख भुपेन्द्र श्रेष्ठले बताए । गोदावरी शान्ति वनमा पहिरो खसेर सडक अवरुद्ध भएको छ, उनले भने । सातदोबाटोगोदावरी सडकको हरिसिद्धि मोडमा पूरै पिच बगाएको छ ।"
बिलिङ मेसिनबिना चलाउन नपाइने,"काठमाडौं उपत्यकामा अब कम्प्युटराइज्ड बिलिङ मेसिन जडान नगरिएका ट्याक्सी चलाउन नपाइने भएको छ । यातायात तथा सवारी व्यवस्था ऐनअनुसार ट्राफिक प्रहरीले यात्रुलाई बिल नदिने ट्याक्सीलाई कारबाही गर्नेछ । बिलिङ मेसिन जडान नगरी ट्याक्सी चलाए ट्राफिक प्रहरीलाई ५ हजार रुपैयाँ जरिवाना तिर्नुपर्नेछ ।महानगरीय ट्राफिक प्रहरी महाशाखाले आइतबार कम्प्युटराइज्ड बिलिङ मेसिन नराख्ने २ सय ट्याक्सीलाई नियन्त्रणमा लिएको छ । नियन्त्रणपछि केही ट्याक्सीमा महानगरीय ट्राफिक परिसरमै बिलिङ मेसिन र प्रिन्टर जडान गरिएको छ । नापतौल विभाग, ट्याक्सी मालिक, चालक र मेसिन जडान गर्ने एजेन्टलाई सँगै राखी प्रहरी महाशाखा परिसरमै जडान गरिएको हो ।केहीलाई भने नापतौल विभागबाट बिलिङ र प्रिन्टर मेसिन जडान गर्ने सर्तमा छाडिएको छ । पछिल्लो केही समयदेखि यात्रु ठगिएको, मिटरमा गन्तव्यसम्म जान नमानेको र यात्रुले बिल माग्दा नदिएको गुनासो बढेपछि प्रहरीले कारबाही प्रक्रिया अघि बढाएको हो । नापतौल विभागले बिलिङ सिस्टमको ट्याक्सी गुडान व्यवसायीलाई निर्देशन दिए पनि त्यसलाई अटेर गर्दै आएका छन् ।महाशाखा प्रमुख एवं डीआईजी सर्वेन्द्र खनालले मिटरमा जान नमान्ने र बिलिङ सिस्टमअनुसार नचल्ने ट्याक्सीलाई नियन्त्रणमा लिएको जनाए । कोही मिटरमा चल्ने कोही नचल्ने एकरूपता त हुनुपर्यो, उनले भने, मनलाग्दी तवरले ट्याक्सी चलाउन पाइँदैन । बिलिङमा जान नमान्ने ट्याक्सी चालकको गुनासो आए तत्काल कारबाही गर्ने उनले चेतावनी पनि दिए । ट्याक्सीमा चढ्ने यात्रुले चालकसँग बिल माग्न उनले आग्रह गरे । यात्रु पनि सजग हुनपर्यो, बिलमा चालक र ट्याक्सी मालिकको हुलिया हुन्छ, उनले भने, त्यसबाट यात्रुको सुरक्षा हुन्छ, ट्याक्सीमा सामान छुटे तत्काल पत्ता लगाउन सजिलो हुन्छ । उपत्यकामा करिब ८ हजार बढी ट्याक्सी सञ्चालनमा छन् ।अधिकांश ट्याक्सी बिलबिनै चल्ने गरेका छन् । ट्याक्सी व्यवसायीका प्रतिनिधि अर्जुन गौतमले नापतौल विभागले सीमित व्यवसायीलाई बिलिङ मेसिन बिक्री गर्ने अनुमति दिएर सिन्डिकेट लागू गरेको आरोप लगाए । प्रत्येक व्यवसायीले नियम कानुनअनुसार चल्छांै भनेका छन्, खोई नापतौल विभागले सहज वातावरण बनाएको ? उनले भने, व्यापारी र विभागका कर्मचारी मिलेर मेसिन बिक्रीमा पनि शोषण गर्ने ? पहिले ५ देखि ७ हजार रुपैयाँ मेसिनको मूल्य निर्धारण गरिएको भन्दै उनले हाल त्यही मेसिनको १२ देखि १५ हजार रुपैयाँसम्म तिर्नुपरेको उनले गुनासो गरे ।विभागका एक कर्मचारीअनुसार साउनको पहिलो सातासम्म ट्याक्सी मिटरमा कम्प्युटराइज्ड बिल प्रिन्टर जोडिसक्ने सार्वजनिक सूचना जारी गरिएको थियो । उक्त सिस्टम जडान नगर्ने ट्याक्सीको मिटर नवीकरण गर्न छाडिएको ती अधिकारीले बताए । ट्याक्सी नामसारी गर्दासमेत अनिवार्य प्रिन्टर जडित मिटर हुनैपर्ने व्यवस्था गरिएको छ । मिटरजडित बिलमा ट्याक्सी मालिक र चालकको सम्पर्क नम्बर र ठेगाना हुन्छ । कति किमि गुडयो भन्ने देखाउँछ । प्रतिकिमि कति पैसा उठ्छ, त्यो पनि देखाउँछ । यो निस्साका भरमा ट्याक्सीमा सामान छुटे सजिलै पत्ता लाग्छ ।"
भाँडो थापेरै बित्छ रात,"भक्तपुर एकछेउ अगेनो । अर्को छेउ ससाना खाल्डा । खाल्डामा धमिलो पानी जमेको छ । खाल्डो नखने टहरो जलमग्न हुन्छ, चाँगुनारायण ४, संगमटोलकी २० वर्षीया सरु मगरातीले भनिन्, टहराबाट पानी चुहिन्छ, ठाउँठाउँमा खाल्डो खनेर भाँडो थाप्दै पानी फयाँक्नुपर्छ । भूकम्पले संगमटोलका रवि मगरातीको दुईतले घर भत्कियो । उनको ६ जनाको परिवार अस्थायी टहरामा बसिरहेको छ । अविरल वर्षाले अस्थायी टहरोमा बस्दै आएका भूकम्पपीडितको जनजीवन थप कष्टकर बनेको छ । रातभर भाँडो थाप्दैमा बित्छ, रविकी छोरी सरुले भनिन् । भूकम्पले भत्काएको घरको काठ, जस्तालगायत कच्चा सामग्रीको प्रयोग गरी बनाइएको अस्थायी टहराबाट पानी चुहिने र भेल भित्रै पसेपछि अवस्था थप कष्टकर भएको उनीहरू बताउँछन् । भूकम्पले भत्काएको घर उभ्याउने सपना बोकेर आमा कुबेत जानुभएको छ, उनले भनिन्, भूकम्पपछिको अवस्थाको कुरै नगरौं, टहरामै तेस्रो हिले वर्षा झेल्दै छौं ।संगमटोलकै ४९ वर्षीया साञ्चरी मिजारको दुईतले घर भूकम्पले भत्कियो । उनको आमाछोरा करिब २७ महितायता क्षतिग्रस्त घरको जस्ताले बारबेर गरी बनाएको अस्थायी टहरामा बस्दै आएका छन् । कठयांग्रिदो दुई हिउँद र तेस्रो वर्षा झेल्दै आएकी साञ्चरीले सर्पको त्रास, साउने भेल र टहराबाट चुहिने पानीले आजित भएको बताइन् । ठाउँठाउँबाट पानी चुहिन्छ, रातभर भाँडो थाप्दै फाल्दै गर्नुपर्छ, उनले भनिन्, भूकम्पले कहिल्यै उठ्न नसक्ने गरी लडाइदियो । पुनर्निर्माण प्राधिकरणले निजी आवास बनाउन दिएको पहिलो किस्ताको ५० हजार रुपैयाँ अनुदानले घर बन्ने अवस्था नभएको भन्दै उनीहरूले घरबनाउने सुरसार गरेका छैनन् । सरकारले दिएको ५० हजारले जग खन्न पनि पुग्दैन, उनले भनिन्, घर बनाउने सपना अधुरै रहयो । पहिलो किस्ताको अनुदान सहकारी संस्थामा बचत गरेको उनले बताइन् ।भक्तपुर ६, भुलाछेंकी ६० वर्षीया रत्नकेशरी कोन्डाको अवस्था पनि उस्तै छ । इँटामाटो जडित पाँचतले घर भूकम्पले भत्कियो । उनको दुईजनाको परिवार देकोचास्थित दाताको सहयोगमा निर्मित हिलाम्मे अस्थायी टहरामा बसिरहेको छ । टहरामा बसिसक्नु छैन, उनले भनिन्, माथिबाट पानी चुहिन्छ, तलबाट भेल पस्छ । दैनिकी नै टहराभित्र पानी थाप्ने र सोहोर्ने भएको उनी बताउँछिन् । भूकम्पले क्षतिग्रस्त संरचना व्यवस्थापन गर्नसमेत गाह्रो परेको उनले सुनाइन् । अस्थायी टहरामा बसिरहेका भूकम्पपीडितमा सर्पको त्रास बढेको छ । पानी पर्न थालेपछि सर्प टहराभित्र छिर्छ, भक्तपुर नगरपालिका दामलाचाकी इन्द्रमाया सितिखुले भनिन्, हिलो झेल्नु कि त्रासमा बस्नु ? टहरोको बसाइँमा बालबच्चा, वृद्धवृद्धा बढी प्रभावित बनेको उनले सुनाइन् ।"
सहमति पालना नगर्दा स्थानीय मर्कामा,"काठमाडौं टंकेश्वरका रामकृष्ण महर्जनकी आमा उच्च रक्तचापकी बिरामी हुन् । जेठ मध्यतिर अचानक लडेपछि टाउकोमा चोट लाग्दा उनी बेहोस भइन् । रामकृष्णले तुरुन्तै कालीमाटीबाट ट्याक्सी बोलाए । तर तरकारी बोकेका मिनीट्रक र जिपको लामले ट्याक्सी आधा घण्टामा बल्लतल्ल उनको घरमा आइपुग्यो ।पोहोर पुसमा रज्जु शाहीकी आमालाई हृदयाघात भयो । टंकेश्वरकै बाटो हुँदै ट्याक्सी आयो । २० मिनेट जति कुनै गाडीलाई पस्न नदिई अगाडिका गाडीमा रहेका सामान अनलोड गरिसकेपछि मात्र ट्याक्सी छिर्यो । कालीमाटी फलफूल तथा तरकारी बजार समितिको पछाडि टंकेश्वरमा लगभग ३ सय घर छन् । जसको आवतजावत गर्ने मुख्यबाटै टंकेश्वरबाट कालीमाटी निस्किने सडक हो । बिहानै ३ बजेदेखि उक्त क्षेत्रका बासिन्दा सवारी साधनको हर्न र आवाजले उठिसक्छन् । तरकारी बजारको पछाडिपट्टिको यो सडकबाट साना तथा ठूला सवारीले आवतजावत गर्न थालेको धेरै समय भएको छैन । पछिल्लो ११ महिनादेखि तरकारी बोकेर आउने सवारी साधनको लामले हैरानी व्यहोरिरहेको स्थानीय बताउँछन् । इमर्जेन्सी पर्दासमेत बिहानको साढे ३ देखि ९ बजेसम्म गाडी छिर्न सक्ने स्थान हुन्न, टंकेश्वर नीलबाराहीका बेखानारायण खड्गीले भने । उनका अनुसार यो क्षेत्रका सबै बासिन्दाको समस्या हो यो । कालीमाटी तरकारी बजारको मुख्य ढोकाबाट आउँदा पनि त्यहाँभित्र स्थापित क्लबले मोटरसाइकलको १० रुपैयाँ उठाउने गरेको स्थानीय हीराकाजी महर्जनले बताए ।उक्त क्षेत्रका स्थानीय र बजार व्यवस्थापन समितिबीच २०७३ असोजमा बजारभित्रको सडक मर्मत भइरहेकाले पछाडिको ढोकाबाट ४ महिनासम्म सवारी आवागमन गर्न दिने सहमति भएको थियो । तर, सहमतिको वर्ष दिन पुग्न लाग्दासमेत ढोका बन्द नगरिएकाले बिहानैदेखि चर्को आवाज र जामले आवागमनमा समस्या हुँदा स्थानीयले हैरानी खेप्नुपरेको छ । साउन ९ मा स्थानीयले १३ नम्बरका वडाध्यक्ष धु्रवनारायण मानन्धरमार्फत तरकारी बजार व्यवस्थापन समितिलाई पत्र लेखेपछि वडा कार्यालयले सहमति कार्यान्वयनका लागि समितिलाई आग्रह गरेको थियो । तरकारी बजारका कार्यकारी निर्देशक तेजेन्द्रप्रसाद पौडेलले सार्वजनिक बाटो भएकाले बन्द गर्नेनगर्ने कुरा आफूहरूको हातमा नरहेको बताए । उनले भने, ढोका पनि पहिले बन्द थिएन । अहिले पनि हामीले बन्द गर्न मिल्दैन । उनले बजार परिसरभित्र गाडी प्रवेश र मोटरसाइकल पार्किङ शुल्क उठाउन ठेक्का दिइएको बताए ।"
हजारौं परिवार विस्थापित,"९० घर भत्किएदाङ बाढीले जनजीवन कष्टकर हुँदै गएको छ । जिल्लाको सबैजसो सडक अवरुद्ध छ । जिल्लाबाहिरभित्र आवतजावत गर्न कठिनाइ छ । लमहीघोराहीतुलसीपुर सडकखण्डका प्रत्येक खोलामा बाढी आएकाले गाडी चल्न सकेका छैनन् । बाढी र पहिरोले तुलसीपुरसल्यान, घोराहीहोलेरी र घोराहीलमही सडकखण्ड ठप्प छ । आइतबारसम्म बाढीले तीन जनाको मृत्यु भएको छ भने दुई जना घाइते छन् । हापुर खोलाले बगाउँदा आइतबार घोराही उपमहानगरपालिका१२ पेडागाउँकी ३३ वर्षीया निर्मला बाँठा मगरले ज्यान गुमाएकी हुन् । शनिबार दुई जनाको मृत्यु भइसकेको छ । बाढीले ९० घर पूर्ण रूपमा भत्किएको र ५ सयभन्दा बढीमा आंशिक क्षति पुगेको जिल्ला प्रहरी कार्यालयले जनाएको छ । निरन्तर वर्षा र बाढीका कारण केही विद्यालय बन्द भएका छन् । ३ सय ७१ जना विस्थापित भएका छन् । उनीहरू विभिन्न विद्यालय र आफन्तका घरमा आश्रय लिइरहेको डीएसपी भुवनेश्वर तिवारीले जानकारी दिए । बाढीबाट ३ सय ५१ घरका ४ सय ८७ परिवार पूर्ण प्रभावित छन् । ६३ पशुचौपाया मरेका छन् । तुलसीपुरका विभिन्न क्षेत्रमा उपमहानगरपालिकाले राहत वितरण गरेको छ । पीडितलाई खाद्यान्न र मृतकका परिवारलाई किरियाखर्चबापत १० हजार रुपैयाँ दिइएको मेयर घनश्याम पाण्डेले जानकारी दिए ।"
पुल भासिएपछि राजमार्ग अवरुद्ध,ट्यांकर र कार पुरिएधादिङ जोगीमारास्थित तिक्राङमा शनिबार राति गएको पहिरोले इन्धन बोक्ने ट्यांकर र निजी कार पुरेको छ । दुवै चालकले भागेर ज्यान जोगाएका छन् । अमलेखगन्जबाट डिजेल लिएर काठमाडौं जाँदै गरेको ना४ख २९४३ नम्बरको ट्यांकर मध्यरातमा पुरिएको थियो । पोखराबाट काठमाडौं जाँदै गरेको बा६च ७१४९ नम्बरको कार आइतबार बिहान पहिरोमा पुरिएको गजुरीस्थित इलाका प्रहरी कार्यालयका निरीक्षक वरुणबहादुर सिंहले बताए । पहिरोले राजमार्ग ठप्प भएपछि मुग्लिनसम्म सवारी जाम छ ।
हेर्दाहेर्दै भत्कियो घर,"छानामा बास बर्दिया गुलरिया १० का रामकुमार थारूले घरको छतमा रात बिताए । घरभित्र बाढी पसेपछि अर्को विकल्प पनि थिएन । परिवारका अन्य सदस्यलाई राति नै आफन्तको घर पठाएर सामान जोगाउन उनी घर कुरुवा बनेका थिए । ठूलो बाढी आएपछि छतमा चढें । भिज्दै त्यहीं रात कटाएँ, उनले भने ।गुलरिया १० महजीदियाका लक्ष्मण मल्लाहले रूखमा चढेर ज्यान जोगाए । उनले मोबाइलमार्फत प्रहरीलाई जानकारी गराए पनि उद्धार नभएको बताए । आइतबार बिहानैबाट प्रहरीले बाढी प्रभावितलाई उद्दार गर्न थालेको छ । सेनाको हेलिकप्टरबाट गुलरिया ३ का ३५ जनालाई उद्दार गरिएको छ । मौसम खराबीका कारण उद्दारमा कठिनाइ भइरहेको सेनाका अधिकारीले बताए ।"
बर्सेनिको एउटै व्यथा,"अविरल वर्षाका कारण शुक्रबारदेखि आएको बाढीपहिरोमा परी देशका विभिन्न भागमा ठूलो जनधनको क्षति भएको छ । पछिल्लो विवरणअनुसार ५० जनाभन्दा बढीको मृत्यु भएको छ, बेपत्ता हुनेको संख्या यकिन छैन । हजारौं विस्थापित छन् । हराएकाहरूको तदारुकतापूर्वक खोजी हुन सकेको छैन । विस्थापितको अवस्था दयनीय छ । खासगरी समथर मधेसमा सिंगै भूभाग डुबेका कारण आश्रय लिएर कहाँ बस्ने, ठाउँ छैन । विस्थापितहरूले शरण लिएका विद्यालय तथा अन्य सार्वजनिक भवनसमेत डुबिरहेका छन् । पानी नै पानी भरिएका ठाउँमा रातदिन बिताउन अत्यन्त जोखिम छ । कतिपय आश्रयस्थलमा त सरकारी उद्धारकर्ता एवं राहतदाताहरूसमेत पुग्न सकेका छैनन्। पीडितहरूको ठूलो संख्या बास बसेको स्थलमै दयनीय रूपमा अड्किएको छ । साथमा खानेलाउने वस्तु छैन । जाग्राम बसेर पहिलो रात बिताए पनि त्यसपछिको समय क्रमश: कष्टकर बन्दै गएको छ ।भयावह स्थिति रहेकाले शनिबार उद्धारका लागि सरकारी हेलिकप्टर जानसम्म सकेनन् । चारैतिरबाट समुद्रसरि उर्लिएको बाढी छिचोल्दै जान सक्नेले आफैं आफ्नो ज्यान जोगाए । नसक्नेहरू बगेपुरिए । कतिपयले बालबच्चा, वृद्धवृद्धा एवं चौपायालाई तैर्याउँदै सुरक्षित स्थलतर्फ लगिरहेका मार्मिक तस्बिर देखिन्थे । आइतबार वर्षात् केही घट्यो । मौसम हल्का उघ्रियो । गृहमन्त्री जनार्दन शर्माले मध्यपश्चिम हुँदै पूर्वका जिल्लाहरूको भ्रमण गरी अवस्था अवलोकन गरे । त्यो सकारात्मक कदम हो । तर, जुन व्यापकता र तीव्रतासाथ राहत र उद्धार कार्य हुने अपेक्षा गरिएको थियो, देखिएन । खासमा स्थानीय स्तरका सामान्य प्रयासबाहेक उच्च सरकारी सक्रियता पाइएन ।बाढीपहिरो प्रभावित स्थलमा सञ्चार सम्पर्क विच्छेदसरह छ । कहाँ, कसको कुन हालत छ भन्ने यकिन विवरण न राज्यलाई, न बाहिर रहेका आफन्तलाई थाहा छ । गर्भवती, बिरामी, बालबालिका, वृद्धवृद्धा र अपांगका लागि अवस्था कष्टकर छ । खानुपिउनुबिना पानी भरिएको खुला आकाशमुनि वा पानीसम्म छेक्ने छानाभित्र कोचिएर बाँच्नुपरेको छ । कतिपय स्थानमा पानीको ताल बनेको छ । यस्तामा डुंगाको प्रयोग बढाएर उद्दार गर्न सकिने विकल्प हुन सक्छ । बाढीजन्य विपत्तिको बढ्ता प्रहार गरिबीमा हुन्छ । किनभने, तिनले सुरक्षाका उपाय अपनाउन सकेका हुँदैनन् । त्यसैले पनि उद्दार, राहत र सुरक्षित बसोबासको प्रबन्धमा राज्यको दायित्व महत्त्वपूर्ण हुन्छ । गृह मन्त्रालयले विज्ञप्तिमार्फत नेपाल प्रहरीका ५ हजार ६ सय, सशस्त्रका १ हजार ७ सय र नेपाली सेनाका १ हजार गरी ८ हजार ३ सय तालिमप्राप्त सुरक्षाकर्मी उद्धार कार्यमा खटिएको जानकारी दिएको छ । यो संख्या आफैंमा पर्याप्त होइन । किनभने, गृहकै जानकारीअनुसार १५ भन्दा बढी जिल्ला प्रभावित छन् । हजारौं विस्थापित छन् । सबैभन्दा प्रभावित सुनसरीमा मात्र १२ हजार जना विस्थापित छन् । अलपत्र परेका, हराएका, घाइते भएकाको संख्या यकिन छैन । तिनको खोजी, उद्धार तथा उपचार व्यवस्थापनमा तीव्र तदारुकता हुनु जरुरी छ । त्यसका लागि पनि सुरक्षाकर्मीको व्यापक परिचालन आवश्यक छ । त्यसमा राज्यबाट कुनै किसिमको कमजोरी हुनु हुँदैन ।एकातिर पूर्वसावधानी अपनाउन सचेतनामा ध्यान दिनु आवश्यक छ भने अर्कातिर विपत्तिपछि आउन सक्ने महामारी र अन्य समस्याबारे अहिल्यै सोचिहाल्नुपर्छ । तराईमधेसको खानेपानीका स्रोत ट्युबवेलहरू डुबेका छन् । सेफ्टीट्यांकीको फोहोर छ्याल्लब्याल्ल भएको छ । त्यो खानेपानीमा मिसिएको छ । मृत्यु भएका जीवजन्तु त्यही पानीमा मिसिने अवस्था छ । आश्रयस्थलमा लामखुट्टेको बिगबिगी छ । यी कारणले रोगको प्रकोप निम्त्याउने जोखिम छ । त्यसबाट जोगाउने उपायसमेत खोजिनुपर्छ । मुख्य कुरो पीडितका लागि सुरक्षित बसोबास, स्वस्थ खानेकुरा, स्वच्छ खानेपानी, लत्ताकपडा र उपचारको शीघ्र व्यवस्थापन जरुरी छ । तत्कालीन व्यवस्थापन एकातिर छ, बर्सेनि भोगिरहनुपर्ने यसखाले समस्याको दीर्घकालीन व्यवस्थापनतर्फ पनि यही मेसोमा सरकारको ध्यान पुग्नुपर्छ । खासगरी तराईको जमिन आफैंमा कम उचाइमा हुन्छ । त्यसमाथि माटो मात्र हुने भएकाले नदीखोलालाई काट्दै दिशा बदल्न सजिलो हुन्छ । हरेक वर्ष बाढीले अधिकांशत: उही इलाकामा उसरी नै ठूलो क्षति पुर्याउँछ । नदी खोला किनाराका बस्ती र होचो भागका साना घरझुपडी बढी डुबानमा पर्छन् । सहर, बजार विकासका क्रममा पानी बगेर जाने नाली निर्माणमा ध्यान पुर्याउने गरिएको छैन । नदी, खोलाका तटबन्ध मर्मत बर्खाअघि गरिँदैन, वर्षात्को सुरुआतमा बालुवाका थुप्रा लगाएर रोक्न खोजिन्छ । यस्ता कमजोरी बेलैमा सुधारियो भने मात्र बाढीजन्य विपत्तिबाट हुने क्षति न्यूनीकरण गर्न सकिनेछ ।"
रोगी शासन व्यवस्था दीर्घरोगी बन्दै छ,"सुशासन नहुँदा लोकतान्त्रिक पद्धति निर्माणमा बाधा पुग्छ । असल शासन व्यवस्थाका संस्थागत आधारहरू खडा गर्न र तिनलाई सक्रिय लोकतन्त्रको लाभांश जनतालाई दिलाउन लागिपरेका मुलुकहरूले मात्र उन्नति देख्न पाएका छन् । द्वन्द्वपश्चात ध्वस्त भएका वा क्रियाशील हुन नसकेका सार्वजनिक संस्थाहरू लापरबाहीपूर्वक राखिए ती राज्य व्यवस्थाका निम्ति घाँडो हुन्छन् । हाम्रो मुलुकमा द्वन्द्वपश्चात राजनीतिक सुधारका ठूलै प्रयास भए तिनले राजनीतिक क्षेत्रमा राम्रै नतिजा पनि दियो । तर सामाजिकआर्थिक संस्थाहरू भने बलजफ्तीपूर्वक कमजोर बनाइए । फलस्वरुप जनताले सेवासुविधा प्रवाहमा परिवर्तन अनुभूत गर्न पाएनन् । लोकतन्त्र पैसावाल र शक्तिवालको खेलौना भयो । सार्वजनिक नीति निर्माणमा धनी र बल हुनेहरू हावी भए । गरिब जनता नि:शब्द र प्रभावहीन बन्न पुगे । चुनाव वा मतपत्रले मात्र गरिब जनताको समस्या समाधान हुने होइन, राजनीतिक सुधार सँगसँगै बृहत् आर्थिक सुधार पनि उत्तिकै आवश्यक पर्दाेरहेछ भन्ने थाहा पाउन हाम्रो मुलुकजस्तो उदाहरण कतै नभेटिएला ।शासन व्यवस्था कमजोर भएका मुलुकहरूमा भ्रष्टाचार मौलाएको पाइन्छ, सीमान्तकृत जनताको न्यायमा पहँुच हँुदैन, भौतिक आधारशिला निर्माणमा विनियोजन कम हुन्छ खर्च हुँदैन, आन्तरिक र बाह्य लगानी न्यून हुन्छ, आर्थिक वृद्धि सम्मानजनक हुँदैन, बेरोजगारी बढ्छ, आन्तरिक रोजगारी सिर्जना हुँदैन र जनतामा निराशा र कुण्ठा बढ्छ । हाम्रो मुलुकको विद्यमान चरित्र ठ्याक्कै यस्तै छ । नेपालको विकासको प्राथमिक बाधक यथार्थ रोगी शासन व्यवस्था हो, किन नभन्ने ? र हाम्रा सबै सुधारको प्रस्थानविन्दु शासन व्यवस्थाको सुधारलाई किन नबनाउने ? विकासका एजेन्डा तय गर्दा हामीले साविकदेखि नै खुट्टा कमाउँदै आएका छौं । तपसिलका कुराको फेहरिस्त तयार गर्यौं, तर शासन व्यवस्थाको सुधारलाई विकासको एजेन्डा बनाउन कन्जुस्याइँ गर्यौं । सत्ताको राजनीतिमा ध्यान केन्द्रित गर्नाले जनता गौण हुनगए, तर यो लापरबाहीको मूल्य देशले कति चुकाउनुपर्ने हो भन्नेतर्फ भने हाम्रो ध्यानै गएन । लकतान्त्रिक पद्धति निर्माणमा नियमित निर्वाचन र जनप्रतिनिधिहरूको छनोट जति महत्त्वपूर्ण हुन्छ, त्यति नै महत्त्वपूर्ण लोकतान्त्रिक संस्थाहरूप्रति जनप्रतिनिधिहरूको अनुशासित आबद्धता हुन्छ । जनताप्रतिको समर्पणको मापक भनेकै जनप्रतिनिधिहरूको निष्ठा हो । तर यत्रा ठूला आन्दोलनले ल्याएका उपलब्धिहरू नै संस्थागत हुन नपाएको हाम्रो मुलुकमा शासन व्यवस्था सुधारमा निष्ठा देखिएन । जसरी पनि चल्छ भन्ने मानसिकता बोकेर सत्ता हत्याउने दाउपेचमा राजनीति व्यस्त देखिएकाले रोगी शासन व्यवस्थाबाट जनता मुक्त हुन सकेनन् ।अहिले संसदमा थुप्रै विधेयक थन्किएका छन्, तर संसद कारोबार नै नभएको गफ गर्ने थलो भएको छ । फटाफटी निस्वार्थ संस्थाहरू खडा गर्न दत्तचित्त भएर लागिपर्नुपर्ने प्रतिनिधिहरू मन्त्रालयमन्त्रालयमा सिफारिस बोकेर पुग्छन् । संसदमा कोरम त पुग्छ, तर छलफल गर्ने संख्या मनग्ये हुँदैन । पालो आउँदा बोल्ने हुन्छन्, तर सुनिदिने कोही हँुदैन। सरकारी प्रतिनिधिहरूले पनि तत्काल प्रतिक्रिया दिने चाँजोपाँजो मिलाएका हँुदैनन् । त्यस्तो निस्क्रिय संसदबाट जनताले के आशा गर्ने ? कहीं नभएको ठूलो आकारको संसद बनायौं, तर क्रियाशीलताको अभावमा भद्दा देखियो ।समय खेर फाल्ने विकल्प हामीसँग छैन । अहिले त विगतका उपलब्धि जगेर्ना गर्दै भविष्यका निम्ति असल मार्गचित्र बनाउने बेला हो । भइरहेका संस्थाहरूलाई धमाधम विकृत बनाउँदै राजनीतीकरण गर्यौं । कर्मचारीतन्त्र, विशेषत: निजामती सेवालाई तलबाट पनि र माथिबाट पनि प्रहार गर्यौं । तल्लो तह ट्रेड युनियनका नाममा राजनीतिक दोकान चलाइरहेछ भने सहसचिवसचिव तहमा दलीय भागबन्डा गर्दिनाले निजामती सेवाबाट जनताले आशा गर्ने ठाउँ साँगुरिँदै गएको छ । प्रहरीमा त झन् सुरुकै कालखण्डदेखि कित्ताकाट गरियो । न्यायाधीश नियुक्ति हुनु अघिपछि सानेपा, बल्खु र पेरिस डाँडामा आशिर्वाद थाप्न जानुले कस्तो न्याय प्रणालीमा जाँदैछौं भन्ने संकेत गर्छ । नेपाली सेनामा धेरथोर व्यावसायिकता बाँचेको होला अन्यत्र देख्न गाह्रो छ ।नेपाली जनताको अन्तरात्माको इच्छा राष्ट्रिय एकता र विकास असल शासन व्यवस्थाबाट मात्र सम्भव हुन्छ । असल शासन व्यवस्थाले मात्र विधिको शासन, मानवअधिकार, जनसहभागिता, पारदर्शिता र जिम्मेवार सरकारको प्रत्याभूति दिन्छ । सत्ता निर्माणमा शक्तिको दुरुपयोग, तिकडमबाजी र सिद्धान्तहीन सौदाबाजीले शासन व्यवस्थालाई विकृत पार्छ । हाम्रो मुलुकमा देखिएको दण्डहीनता, खुल्ला भ्रष्टाचार र अपारदर्शिताले रोगी शासन व्यवस्थालाई दीर्घरोगी बनाउने खतरा बढाइरहेको छ । अब हामीले प्रजातन्त्र प्राप्तिको लडाइँ लड्नु छैन । मुलुकलाई बस्न योग्य बनाउनुपरेको छ । आफ्नै मुलुकमा आफ्नै दाजुभाइ वा प्रतिनिधिहरूबाट ठगिनेलुटिने अवस्थाको अन्त्य गरी सबै जनतालाई समान अंशियार हुन् भन्ने विश्वास दिलाउनुछ । आफ्नै मुलुकमा आफ्नो श्रमसीपको उपयोग गरी कमाएर खाने अवस्था सिर्जना गर्नुछ । मधेसपहाडहिमाल सबै नेपाल भन्ने सोसल हार्माेनी सञ्चारित गर्नुछ । शासन व्यवस्थाका आधिकारिक खेलाडीहरूले आफ्नो भूमिकाको महत्त्व बुझेर परिवर्तनका वाहक भइदिएनन् भने सुधार सम्भव हुँदैन ।शासन व्यवस्थाको सुधार निरन्तरको प्रक्रिया हो । कुनै दिवस पारेर घर अगाडि बढार्दैमा सधैं सफा हुने होइन । शासन व्यवस्थाका वर्तमान चुनौती हेर्दा अहिलेसम्म थुप्रिएका विकृति सफा गर्नु र स्वस्थ सुधारलाई निरन्तर कार्यान्वयनमा लैजानु नै हुन् । अप्ठेरो पर्दा मात्र एकपल्ट सुधार गर्ने मनोविज्ञानबाट मुक्त भई संरचना, कार्यान्वयन र पर्यावरणमा सुधार थालिनुपर्छ । सुधार निश्चय पनि गाह्रो काम हो, तर असाध्य होइन । अहिले सजिलो बाटोबाट राजनीतिक लाभ खोज्ने कार्यकारीले अप्ठेरो र जोखिम व्यहोर्ने हिम्मत गर्नुपर्छ । शासन व्यवस्थाको गुणस्तरको मापक के हो ? सेवा र सुविधा प्रवाहमा देखिने जनसन्तुष्टि र सरकारप्रतिको पत्यार नै विशिष्ट मापक हो । यो मानकका आधारमा हेर्दा हाम्रो मुलुकको शासन व्यवस्थालाई अति कमजोरमा वर्गीकरण गर्नुपर्ने हुन्छ । छिन्नभिन्न भएका सार्वजनिक संस्थाहरू र राजनीतीकरणले थिलथिलो भएको संयन्त्रलाई नसुधारेसम्म गुमेको जनविश्वास आर्जन गर्न कठिन हुन्छ । झन् सामाजिकराजनीतिक विभाजनले ग्रस्त हाम्रोजस्तो मुलुकमा दबाब सिर्जना गर्ने नागरिक समाजको उदय पनि हँुदैन । यसले शासन व्यवस्थाको गुणस्तर अझ खस्कँदै जाने खतरा बढ्छ ।राजनीतिमा हाम्रो मुलुकले सुधार अनुभव गरे पनि राजनीतिक संस्थाहरूको थोरै सुधार पनि देख्न पाएन । कुनै राजनीतिक दलले आफ्नो आयव्ययको आधिकारिक लेखा परीक्षण गराई सार्वजनिक गर्नुपर्ने कर्तव्य सम्झेनन् । कल्पनै गर्न नसकिने रकम खर्च गरेर जनप्रतिनिधि बन्नुको मनसाय के हुनसक्छ ? त्यस्ता जनप्रतिनिधिहरूले नेतृत्व गरेको शासन व्यवस्थाको चरित्र कस्तो हुन्छ ? हामीले भोगिरहेका यिनै यथार्थबीच शासन व्यवस्थाको सुधारको प्रस्थानविन्दु खोज्नुपर्ने हुन्छ । यिनै जनप्रतिनिधिले नियुक्त गरेका संवैधानिक पदमा आसिनहरू र शासन सञ्चालनका अख्तियारवालाहरूबाट रोगी शासन व्यवस्था पाउनु अचम्मको कुरा भएन । सुधारककै हालत पनि दयनीय छ । न्यायपालिकाको सुधार गर्ने अभिभारा पाएको प्रधानन्यायाधीशको पदावधि १ वर्षजति हुन्छ । त्यो एक वर्षमा उसले के कति जोखिमपूर्ण काम गर्छ देखिएकै छ । गएको १०११ वर्षमा १०११ वटै सरकार फेरिए । अल्पकालका लागि बनेको सरकारले के दीर्घकालीन योजना बनाउँछ ? स्थायी सरकार भनिने निजामती सेवाका सचिवहरू ५ वर्षमा ७८ मन्त्रालयमा लखेटिन्छन् तिनले कस्तो सुधार योजना बनाउने ? कतिपय अनिवार्य ठानिएका पदमा राजनीतिक भागबन्डा नमिलेर वर्षाैं खाली भइरहन्छ । जिल्ला र क्षेत्रहरूको हालत झन् कहालीलाग्दो छ प्रमुख जिल्ला अधिकारी र स्थानीय विकास अधिकारीको फेरबदल ८९ महिनामा भइरहन्छ । कर्मचारीहरूको सरुवा गर्नु नयाँ मन्त्रिपरिषदको सक्रियताको पर्यायजस्तै भइसकेको छ । राजनीति भ्रष्ट हुँदै जाँदा त्यसले जन्माएका विकृतिका कारणले हाम्रो रोगी शासन व्यवस्था पनि आईसीयु र सीसीयुमा सरेको छ । यो अस्थिरताको जरो राजनीति हो, त्यहाँ व्यापक सुधार नभई शासन व्यवस्थामा सुधार खोज्नु अर्थहीन हुन्छ ।असल शासन व्यवस्थाले जनसहभागिता वृद्धि गरी समाजलाई समावेशी बनाउँछ । सार्वजनिक संस्थाहरू जनउत्तरदायी हुन्छन् र सरकार जिम्मेवार ढंगले प्रस्तुत हुन्छ । लोकतन्त्र चौडा र गहिरो हुन्छ, जनताले नागरिक कर्तव्य पूरा गर्न थाल्छन् । स्रोतसाधनको न्यायपूर्ण विनियोजन हुन्छ र लाभांश सीमान्तकृत जनतासम्म पुग्छ । असल शासन व्यवस्थालाई लोकतन्त्रको मर्यादासँग गाँस्ने हो भने मानवअधिकार, लैंगिक समानता र इमान कायम हुन्छ । अहिले धेरै सरकारले योजना बनाउँदा राष्ट्रिय विकास कार्यक्रममा सुशासनलाई महत्त्वपूर्ण स्तम्भको रूपमा राखेको पाइन्छ । हाम्रै मुलुकमा पनि दसौं योजनामा सुशासनलाई विकास स्तम्भको रूपमा राखिएको थियो । कालक्रममा यसले त्यही ढंगको प्राथमिकता पाउन सकेन ।लोकतान्त्रिक संस्थाहरूको स्थिरता र कार्यसम्पादनसँग शासन व्यवस्थाको सोझो सम्बन्ध हुन्छ । सरकारले प्रयोग गर्ने संयन्त्र र विधिले शासन व्यवस्थाको गुणस्तर मापन गर्छन् । स्वतन्त्र र निष्पक्ष निर्वाचनले जनप्रतिनिधिमूलक शासन व्यवस्थाको जग निर्माण गर्छ । तर जबसम्म विधिसम्मत प्रयोग गरिंँदैन र सार्वजनिक संस्थाहरूलाई क्रियाशील बनाइँदैन, असल शासन व्यवस्थाको स्थापना हुनै सक्दैन । यतिखेर हामी समृद्धि वा सामाजिकआर्थिक रूपान्तरणको कुरा गर्दैछौं । त्यसका निम्ति निजी सम्पत्तिको सुरक्षा, व्यक्तिको कमाउने अधिकार, लोककल्याणका क्षेत्रमा लगानी वृद्धि, भौतिक आधारशिलाको निर्माण, मूल्यमा स्थिरता र चलायमान आर्थिक परिसूचकहरूको निर्माण अनिवार्य हुन्छ । यसको प्राप्तिका निम्ति स्रोतसाधनको उपलब्धता कठोर सर्त हो भने परिचालन स्वस्थ बनाउन शासन व्यवस्था नै निर्धारक हुन्छ ।राजनीतिक स्थिरताको आर्थिक स्वतन्त्रताका परिसूचकहरूसँग सकारात्मक अन्तर्सम्बन्ध रहेको हुन्छ । स्थिरताको वित्तीय संकटसँग नकारात्मक सम्बन्ध हुन्छ । यद्यपि लोकतन्त्रलाई विकास वा आर्थिक समृद्धिसँग सोझै गाँसेर हेर्न मिल्दैन । सिंगापुर, कोरिया, ताइवानजस्ता मुलुकहरूले निर्वाचित सरकार नपाएकै अवस्थामा उन्नति गरेका हुन् । यो विषयलाई त्यति सामान्यीकरण पनि गरिहाल्नु हुँदैन । लोकतन्त्र नभएका मुलुकहरूमा शासन व्यवस्था असल र अनुशासित भएका मुलुकहरूको दृष्टान्त लोकतन्त्रजस्तो सुन्दर प्रणालीमा हामीले भित्र्याएको विकृतिका आधारमा दाँज्नु र निष्कर्षमा पुग्नु बेमनासिव हुन्छ । प्रश्न लोकतन्त्रको होइन, कसरी लोकतन्त्रलाई जनउत्तरदायी र निष्पक्ष बनाउने भन्ने हो ।विश्व सुशासन परिसूचकमा उल्लेखित ६ वटा परिसूचकहरूमध्ये पहिलो र महत्त्वपूर्ण परिसूचक राजनीतिक स्थिरता र त्रासहिंसाको अवस्थाबाट मुक्तिलाई मानिएको छ । अन्य सबै परिसूचक सन्तोषजनक भए पनि राजनीतिक स्थिरता भएन भने शासन व्यवस्था चौपट हुन्छ । भ्रष्टाचार बढ्ने र सार्वजनिक संस्थाहरू निस्क्रिय हुने अस्थिरताले नै हो । धेरै मुलुकमा केन्द्रीय तहमा अस्थिरता भए पनि स्थानीय तहमा स्थिरता भएका कारणले शासन व्यवस्था रोगी भएको पाइँदैन । स्थानीय तहको निर्वाचन भइसकेको सन्दर्भमा हाम्रो मुलुकमा हिजोको जस्तो नहोला भन्ने आशा गर्ने ठाउँ बनेको छ ।केन्द्रीय तहमा हुने स्थिरता तल्लो तहमा प्रसारण हुने सम्भावना हुन्छ । तल्लो तहको स्थिरताले उपल्लो तहलाई खबरदारी गर्न सक्छ, तर माथि प्रशारण हुन गाह्रो पर्छ । स्थानीय तहको निर्वाचनले जनप्रतिनिधि र मतदाताबीच ठाडो जवाफदेहिता बनाएको छ । तर त्यसका निम्ति अर्काे निर्वाचन कुर्नुपर्ने हुन्छ । हामीलाई समयको त्यो विलासिता उपलब्ध छैन । नागरिक समाज र मतदाता तथा जनप्रतिनिधिबीच सामाजिक उत्तरदायित्व बहन गर्ने संयन्त्र बन्नसके स्थानीय तहमा सुशासन कायम गर्न मद्दत पुग्थ्यो र केन्द्रीय तहमा शासन व्यवस्था सुधार गर्न दबाब पुग्थ्यो। लोकतन्त्रमा जनताले बढी आशा गरेका हुन्छन् । जनताका आशा पूरा गर्न असल शासन व्यवस्थाबाट मात्र सम्भव छ ।कोइराला पूर्वमुख्य सचिव हुन् ।"
विपत्तिको सामना सबै मिलेर गरौं,"स्वर्गको आस न नर्कको त्रासश्रीमद्भगवद् गीता स्वार्थवश प्रचारबाजीका लागि रचिएको धार्मिक ग्रन्थ होइन । महायुद्धको संंघारमा पुगेर अन्योलग्रस्त बनेका अर्जुनलाई सम्झाउन भएको कृष्णअर्जुन संवादस्वरुप व्यास ऋषिले ध्यानदृष्टिबाट उजागर नगरेका भए सार्वजनिक हुने पनि थिएन । गीताका प्रत्येक श्लोकमा जीवनोपयोगी भाव प्रकट भएको पाइन्छ । यसै सन्दर्भमा नवौं अध्यायको ३४ औं र अठारौं अध्यायको ६५ औं श्लोकमा प्रस्तुत अनमोल वाणी इहलोक, परलोकको विषय सम्झाउन केन्द्रित देखिन्छन् । नवौं अध्यायभित्र ३४ औं श्लोकको भाव यस्तो छ : म परमात्मामा नै अटल रहँु, मेरै भक्त बन, श्रद्धा भक्तिपूर्वक मेरो पूजन गर्नेवाला बन र मलाई प्रणाम गर्ने गर । यस प्रकार आत्मालाई ममा नियुक्त गरी तिमी मेरो परायण भएर ममा नै प्राप्त हुनेछौ । उता अठारौं अध्याय, ६५ औं श्लोकको पहिलो हरफमा फेरि नवौं अध्यायकै शब्द दोहोरिएका छन् । तर दोस्रो हरफको सार फरक छ । यहाँ भगवान् भन्नुहुन्छ : अर्जुन म फेरि भन्छु, सुन तिमी निर्धक्क भई आत्मालाई मैमा स्थित गर, म यो तिमीसँग सत्य प्रतिज्ञा गर्छु, किनभने तिमी मेरा अत्यन्तै प्रिय साथी हौ । भगवानबाट दोहोर्याएर प्रकट भएका भाव अलौकिक र अद्वितीय लाग्छन् । स्वर्ग र नर्कको चक्करमा भड्किरहने जोकोहीलाई उपरोक्त श्लोकहरू बारम्बार घचघच्याउन सक्षम देखिन्छन् र यसरी दिशानिर्देश गरिरहेका छन् : प्रभुस्मरणमा तल्लिन व्यक्तिको निम्ति जन्ममृत्यु, सुखदु:ख, इहलोक, परलोक, स्वर्ग, नर्कमा कुनै अन्तर रहँदैन । स्वर्गमा पुगेको वा भौतिक उन्मादले मात्तिएको व्यक्ति नै किन नहोस्, यदि ऊ परमात्मासँग विमुख रहन्छ भने कदापि आत्मिक सुख प्राप्त गर्न सक्दैन । डा भुवनेश्वर शर्माचन्द्रागिरि२, काठमाडौं"
अक्करमा युवा आन्दोलन,"अबको कठिन बाटोपरिस्थिति एकाएक सुध्रदैन । त्यसका लागि प्रतिबद्धता, त्याग, अध्ययन, लगन र इमानदार प्रयत्न गर्नुपर्छ । नेपाली युवाले रेमिटेन्सले धानेको मुलुकमा आजको भोलि नै परिवर्तन आउँदैनन् । धेरै कुरा गर्न नसके पनि राजनीतिक दलभित्र वा बाहिर रहेका संगठित युवा समूहहरूले बुझ्न जरुरी छ आफूभन्दा अघिल्लो पुस्तालाई सचेत र सिर्जनशील ढंगले चुनौती पेस नगरेसम्म उनीहरू बदलिँदैनन्, नत अघिल्लो पुस्ताको नेतृत्वलाई प्रश्न र चुनौती पेस नगर्दासम्म आफ्नो स्थान नै तयार हुन्छ । आफ्नै स्थान तयार पार्न पनि युवाका लागि एउटै विकल्प बाँकी छ, अघिल्लो पुस्तालाई प्रश्न गर्ने, आम सरोकारका सवालमा नेतृत्व लिने, सिर्जनात्मक हस्तक्षेप गर्ने र विकल्पका रूपमा आफू तयार हुने । होइन भने यो अक्करको अवस्थामा रहेको युवा आन्दोलनलाई आफ्नै गोलचक्करमा फँस्नबाट कसैले जोगाउन सक्दैन । ट्विटर"
अग्रगमनको यात्रा कहाँ अल्झियो ?,"कलिला अनुहार, आँखामा अनिश्चित भविष्य सल्बलाइरहेका, गर्भ अनि काखमा नानीलाई आश्रय दिइरहेका किशोरीहरूका तस्बिर सहितको किशोरी आमाहरू हालै प्रकाशित समाचारले मलाई लगभग सय वर्ष अघिको सामाजिक परिवेशमा धकेलिदियो । आफूलाई एक्काइसौँ शताब्दीकी नारी हुनुको अहम्बाट मुक्त पारेर म मेरी आमा र उनले सुनाउने हजुरआमाको जीवनको यथार्थमा डुब्न पुगेँ । सुन्दा कथाजस्तै लाग्ने मेरी आमा र हजुरआमाका भोगाइहरूसँग आजका किशोरीहरूका भोगाइहरूको एकाकार देख्दा मन चसक्क चस्कियो । समय मात्र त फेरिएको रहेछ, हाम्रो चेतना र जीवनशैली त जस्ताको त्यस्तै रहेछ । कालिकोटका ती कलिला आमाहरूका व्यथाले मात्र होइन, म दुखेकी, राजधानीमै, आफ्नै वरिपरि ८१० कक्षामा पढिरहेका कलिला बाबुआमा पालैपालो काखमा नानी च्यापेर हिँडेको देख्दा पनि दुख्ने गर्छ । यही दुखाइले सधैँ एउटा प्रश्न जन्माउने गर्छ मेरी हजुरआमा, आमाको युगशिक्षा र चेतनाबिना अन्धकार थियो । तर यी कलिला आमाहरू शिक्षा र चेतनाको युगमा पनि किन अँध्यारिइरहेछन् ? राजनीतिमा महिला नेतृत्वका दृष्टिले एसियाकै अग्रणी हाम्रो मुलुकले राज्यका प्रमुख अंगमा महिला नेतृत्व पाइरहेको छ । महिला अधिकार तथा हकहितका लागि गठित निकायहरूमा पनि महिला प्रतिनिधित्व यथेष्ट मात्रामा भएकै देखिन्छ । संविधान तथा कानुनले महिलाका लागि धेरै हदसम्म हकअधिकार सुनिश्चित गरिसकेको छ । अझ हालै सम्पन्न स्थानीय निर्वाचनपश्चात त स्थानीय तहमा महिला पहिलो या दोस्रो स्थानमा प्रतिनिधित्व गरिरहेकै छन् । हामी नेपाली महिलाको यस्तो उत्साहजनक अग्रगमनको यात्रा कहाँनेर अल्झिएछ खै ? जसले गर्दा यसको एउटा पाटो उस्तै अन्धकार भविष्यतर्फ रुमलिइरहेछ ।आजसम्म पनि हामीकहाँ बालविवाह तथा तत्जन्य समस्याबाट किशोरीहरू पीडित भइरहहेका छन् । परिवारमा लैंगिक विभेद यथावतै देखिन्छ, जसका कारण छोरीहरू शिक्षाको अधिकारबाट बञ्चित भएर परिवारको चाहना अनुरुप सानै उमेरमा बिहे गर्न बाध्य भइरहेका छन् भने अर्कातिर जनचेतना तथा सही मार्गदर्शनको अभावमा किशोरावस्थामै प्रेम अनि शारीरिक सम्बन्धका कारण आमा बनिरहेका छन् । प्रजनन शिक्षाको पहुँच नहुनु वा भएर पनि बेवास्ता हुनु तर फेसबुक संस्कृतिको प्रभाव राम्ररी पर्नु दुर्गम किशोरकिशोरीका लागि प्रत्युत्पादक बनिरहेको देखिन्छ । उपयुक्त शारीरिक विकास नहुँदैको गर्भावस्थाका कारण उत्पन्न हुने जटिलता, कुपोषण, पाठेघर झर्ने समस्या आदिले त्यहाँका किशोरी तथा महिलाहरू पीडित भइरहेका छन् । परिवार नियोजन तथा स्वस्थ जीवनशैली बारेको अनभिज्ञताका कारण महिलामात्र नभएर जन्मने शिशुहरूसमेत जोखिममा परिरहेका छन् । अपरिपक्व अवस्थाको वैवाहिक जीवनको असमझदारीका कारण पारिवारिक विखण्डन तथा बहुविवाह जस्ता समस्या पनि बढिरहेका छन् । साथै महिलामाथि हुने घरेलु हिंसा तथा दाइजो सम्बन्धी समस्याले हाम्रो समाज पिरोलिएको छँदैछ, रजस्वला तथा प्रसूति अवस्थामा हुने छुवाछूतजन्य कुसंस्कारका कारण कैयन किशोरी तथा महिलाले ज्यान गुमाउनुपरेका समाचार पनि आइरहन्छन् । महिला तथा बालबालिकामाथि हुने यौन दुव्र्यवहार तथा बेचबिखनका घटनामा कमी आउनुको सट्टा बढिरहेका देखिन्छन् । वैदेशिक रोजगारीमा जाने महिलाका दारुण कथाहरू पनि सञ्चार माध्यममा आइनै रहेका हुन्छन् । बाहिर देखिने यस्ता घटना र परिस्थितिभन्दा अझै विकराल अवस्थामा लुकेका छन्, महिला, किशोरी तथा बालिकाहरूका समस्या ।देशमा राजनीतिक परिवर्तनपश्चात प्रजातन्त्रको पुन:स्थापना भएको पनि लगभग तीन दशक हुँदैछ । प्रजातन्त्र, लोकतन्त्र हुँदै हामी गणतान्त्रिक मुलुकका नागरिक भइसकेका छौँ । महिलाका सन्दर्भमा उल्लेख्य आरक्षणसहित विभिन्न कानुनी संरक्षण प्राप्त गरेका छौँ । महिला तथा बालबालिकाका लागि सिंगो मन्त्रालय खडा छ, महिला आयोग छ, महिला अधिकारकर्मी संघसंस्थाहरूको कमी छैन । स्थानीयदेखि सबै तहको जनप्रतिनिधित्वमा महिला उपस्थितिको अनिवार्यता कायम छ । यी सबैबीच पनि हाम्रा समस्या यथावत देखिनु विडम्बना हो या हाम्रो नियति ।दुर्गम अनि पिछडिएका क्षेत्र अनि निम्न वर्गीय तथा दलित समुदायलाई हरेक राजनीतिक दलले केवल भोट बैंकका रूपमा प्रयोग गर्दै आए । त्यसैले त त्यहाँका बासिन्दा आआफूलाई जँचेका राजनीतिक दलका नारा र घोषणापत्र मुखाग्र पार्न सफल भए, तर परिवर्तित युगसँगै आफ्नो चेतना र जीवनस्तरमा परिवर्तन ल्याउन सकेनन् । सदनमा महिला तथा बालबालिकाका समस्याभन्दा बढी राजनीतिक दल तथा जनप्रतिनिधिहरूकै समस्याले महत्त्व पाइरहे । सत्ताको दाउपेचमा बन्दी भएका जनप्रतिनिधिहरूले आफ्ना क्षेत्रका समस्याबारे बोल्ने फुर्सदै पाएनन् । सरकार बन्नासाथ सम्भावित अवसानबाट जोगिने उपाय खोज्नमा नै सम्पूर्ण बलबुता लगाउनुपर्ने हुनाले सरकार पक्षले जनताका समस्याबारे सोच्नै भ्याएनन् । प्रतिपक्षलाई सरकार ढाल्ने प्रशिक्षण लिँदालिँदै जनताप्रतिको उत्तरदायित्वबोध हुन सकेन । सत्ता र शक्तिको मिठास चाखेपछि नेताहरूले कालिकोट, बाजुरा, बैतडी, मुगु आदिका विपन्न वर्ग अनि सिरहा, सप्तरी, बाँके, बर्दिया आदिका फुसका छाप्राहरू सम्झने आवश्यकता नै देखेनन् । त्यसैले त यति लामो प्रजातान्त्रिक अभ्यास भइसकेर पनि देशको शिक्षा र स्वास्थ्यको अवस्था यस्तो दयनीय छ ।परिवर्तनका कुरा नभएका होइनन्, प्रशस्त भएका छन् । राजधानीका तारेहोटल भित्रका गोष्ठी र सेमिनारमा हुने गर्छन्, यस्ता कुरा । राष्ट्रिय तथा अन्तर्राष्ट्रिय गैरसरकारी संस्थाका योजना तथा प्रस्तावहरूमा पनि समेटिएका हुन्छन्, महिला र बालबालिका सम्बन्धी धेरै कुरा । राजनीतिक दलका चुनावी घोषणापत्र तथा सभाहरूमा उठाइन्छन्, यस्ता कुरा । तर यी कुनै पनि न विकट गाउँबस्तीमा पुग्छन्, नत त्यहाँका जनताको चेतनाको स्तरमा प्रवेश गर्न सक्छन् । सायद यहीँ कतै अल्झिएको होला, हाम्रो यात्रा ।हामी कालिकोट र दार्चुलाका समस्यालाई राजधानीका आँखाले हेरेर योजना बनाउँछौँ र त सफल हुन सक्दैनौँ । पशुपन्छीलाई त प्रशिक्षण दिएर तिनीहरूको व्यवहारमा परिवर्तन गर्न सकिने यथार्थबीच पनि यति लामो समयको प्रयासपश्चात मानिसकै व्यवहार र जीवनशैलीमा परिवर्तन हुन नसक्नुले विभिन्न प्रश्न उब्जाएको छ । एक्काइसौँ शताब्दीमा पनि हामीकहाँ बालविवाह हट्न किन सकेको छैन ? किशोरीहरू १५१६ वर्षमा नै किन आमा बन्छन् ? किन उनीहरू आफ्नो स्वास्थ्यप्रति सचेत देखिँदैनन् ? जबकि विद्यालय शिक्षामा सानै कक्षादेखि लैंगिक भेदभाव तथा प्रजनन स्वास्थ्य सम्बन्धी विषयवस्तु समावेश गरिएको हुन्छ । यसैको प्रभावस्वरुप प्राथमिक तहमा पढ्दै गरेकी बालिकाले भनेको कुरा मलाई सम्झना छ मेरो शरीर हो, मेरै अधिकार हुन्छ, अरूले किन बोल्ने ? मलाई केटी भनेर हेपेको मन पर्दैन । यस्तो चेतना ग्रामीण क्षेत्रमा किन पुग्नसकेको छैन ? आज सहरी क्षेत्रका प्रत्येक परिवारमा एकदुई सन्तान डाक्टर बनिसकेका छन् र अझ धेरै बन्दैछन् र पनि किन ग्रामीण जनता आधारभूत स्वास्थ्यसेवाबाट बञ्चित भइरहेका छन् ? सरकारले शिक्षा क्षेत्रमा यति ठूलो लगानी गरिरहेको छ र पनि किन ग्रामीण क्षेत्रका विद्यालय खाली देखिन्छन् ? महिला शिक्षालाई सबैले नारा बनाए पनि दुर्गम भेगका चेलिबेटी किन विद्यालय जाँदैनन् ? मधेसका विपन्न महिला सधैँ दयनीय अवस्थामा किन देखिन्छन् ?हाम्रो अग्रगमनको यात्रा कहाँनेर अल्झेको छ भनी खोजी गर्नुपर्ने बेला आएको छ । स्थानीय निकायमा प्रतिनिधित्व गर्ने महिला जनप्रतिनिधिहरूले आआफ्नो क्षेत्रका महिला, किशोरी तथा बालबालिकाका समस्यालाई पहिलो प्राथमिकतामा राखेर त्यसको समाधान खोज्नुपर्छ । अब बन्ने प्रादेशिक सरकारले आफ्नो मातहतका यस्ता क्षेत्रमा विशेष कार्यक्रम सञ्चालन गर्नुका साथै ग्रामीण शिक्षा र स्वास्थ्यसेवालाई प्रभावकारी बनाउनुपर्छ । यस क्षेत्रमा कार्यरत संघसंस्थाहरूले इमानदारीसाथ सचेतनामूलक कार्यक्रम दिने हो भने किशोरीहरूको मानसिकता र जीवनस्तरमा परिवर्तन नआउने कुरै हुँदैन । असमयमा विवाह हुनुका कारण खोजी त्यसको निराकरणका विकल्प दिनुका साथै महिला स्वास्थ्य, प्रजनन तथा परिवार नियोजन सम्बन्धी अभिमुखीकरण कार्यक्रमको प्रभावकारितालाई प्राथमिकतामा राख्नुपर्छ । देशभरिका महिलाका समस्यालाई राजधानीका नजरले हेर्ने प्रवृत्तिको अन्त्यले हाम्रो अल्झिएको अग्रगमनको यात्रालाई पक्कै सुल्झाउनेछ ।"
डा केसी : जीवनरक्षाको पहिलो सर्त,"डा गोविन्द केसीको एघारौं शृङ्खलाको आमरणअनशनको अवधि २० औं दिन पुगिसक्यो । सरकारसँग दसांै पटकसम्म भएगरेका सम्झौता र सरकारी लिखित वाचा पूर्णरूपमा पालना हुन सकेनन् । तर केही सकारात्मक पक्षको सुरुवात नभएको भने होइन । तथापि पनि आन्दोलनकारीलाई विश्वासमा लिने वातावरणको सिर्जना गर्न भने सकिएन ।पटकपटकको आमरण अनशनबाट डा केसीको स्वास्थ्यस्थिति अत्यन्त नाजुक हुँदै गएको छ । चिकित्सा शिक्षालाई सर्वसाधारणको पहुँचमा पुर्याउन उहाँले खेल्नुभएको भूमिका अतुलनीय छ । त्यसको समर्थन निसर्त रूपमा हुनुपर्छ । त्यसमा कुनै दुविधा छैन । तर गरिएका सम्झौताहरूको अक्षरश: कार्यान्वयनका लागि बलियो संयन्त्रको रूपमा रहेको संस्था नेपाल चिकित्सक संघलाई आन्दोलनको दौरानमा गरिएका सम्झौताहरूको स्वामित्व सुम्पनुपर्छ, जसले सरकारसँग पलपलमा त्यसको कार्यान्वयनका लागि ठोस कदम संस्थागत रूपमा उठाउन सक्नेछ ।विगतका आन्दोलनमा नेपाल सरकारले डा केसीको जीवनरक्षाका लागि सम्झौता गर्दै जाने, त्यसको मसी सुक्न नपाउँदै उक्त सम्झौतालाई प्राथमिकतामा नराख्दा डा केसीलाई ११ औंपटक आमरण अनशन बस्न बाध्य हुनुपर्यो । यसले के देखाउँछ भने डा केसीले चिकित्सकहरूको साझा संगठन नेपाल चिकित्सक संघलाई कम आँकलन गर्नु, नेपाल सरकारले डा केसीलाई तत्कालका लागि फकाउन पाए कानमा तेल हालेजस्तो गरी सुस्ताउनु तथा नेपाल चिकित्सक संघले हामीसँग भन्दा पनि डा केसीसँग सम्झौता गरिएकाले त्यसलाई आफ्नो स्वामित्वमा लिन नसक्नुले नै विद्यमान समस्या पटकपटक दोहोरिन पुगेको छ । उस्तै मागका लागि एघारएघारचोटी आमरण अनशन बस्नुपर्ने बाध्यताले नै मुलुकमा विधिको शासन कुन तहमा रहेछ भन्ने प्रस्ट पारिसकेको छ । नीति निर्माण गर्ने सांसदहरू चिकित्सा शिक्षालाई प्राथमिकतामा राख्न सक्दैनन्, चिकित्सा शिक्षाको मर्म र भावनालाई गम्भीर रूपमा मनन गर्न सक्दैनन् । सांसदहरू समेत चिकित्सा शिक्षालाई नै व्यापारिक दृष्टिकोणबाट मूल्यांकन गर्दै त्यसको संवेदनशीलतामाथि कुठाराघात गरिरहेका छन् । लामो समयसम्म विचाराधीन अवस्थामा रहेको चिकित्सा शिक्षा विधेयक संसदमा छलफल हुन्छ । तर केही सांसद त्यसलाई कुनै कम्पनी स्थापना गर्दा कति प्रतिशत नाफा जोगाउन सकिन्छ, मेरो कम्पनी दर्ता भयो भने मैले यति प्रतिशत नाफा कमाउँछु भन्ने भावनाजसरी चिकित्सा शिक्षालाई मोलतोलको भाषामा बहस गरिरहेको दुर्दशा हामीले सुन्दै र देख्दै आएका छौं ।संवेदनशील क्षेत्रको विश्वसनीयता, गुणस्तरीयता र पारदर्शिताका लागि दफावार छलफल र वैज्ञानिक दृष्टिकोण बनाउनुको सट्टा घाटा र नाफाको व्यवसायतर्फ चिकित्सा शिक्षालाई परिणत गर्न खोजिँदैछ । त्यतिमात्र होइन, आधारभूत स्वास्थ्योपचार सुविधा पाउने हकलाई लोकतान्त्रिक गणतन्त्र नेपालले अन्तरिम संविधानदेखि वर्तमान संविधानसम्मको मौलिक हकमा स्थापित गरेको छ । एकातिर स्वास्थ्योपचारलाई जन्मसिद्ध मौलिक हकको रूपमा राख्ने, अर्कोतिर स्वास्थ्य शिक्षाका क्षेत्रमा आर्थिक अराजकता, मनपरी, राजनीतिक हस्तक्षेप बढाउँदै लैजाने क्रियाकलापले नै स्वास्थ्यशिक्षा क्षेत्रमा विकृति सिर्जना भएको हो । विकृति र विसंगतिमा वशिभूत भएकै कारणले चिकित्सा शिक्षा र उपचार सेवामा विद्यमान विकृति तथा विसंगतिमाथि संस्थागत अन्योल व्यापक हुँदै गएको हो । त्यही अन्योललाई चिकित्सक संघले २०६३ सालदेखि उठाउँदै आएको मात्र होइन, सरकार समक्ष पटकपटक सम्झौता पनि गर्दै आएको हो । नेपाल चिकित्सक संघ स्वास्थ्य क्षेत्रमा भएको विकृतिको सदा विरोध गर्दै आइरहेको छ । डा केसीले उठाएका माग २०६३ सालदेखि नै नेपाल चिकित्सक संघले बुलन्द रूपमा उठाउँदै आएको र तत्कालीन अवस्थामा चिकित्सकको माग सम्बोधन गर्न उच्चस्तरीय तीन सदस्यीय समिति गठन भएको थियो । त्यसमा तत्कालीन स्वास्थ्यमन्त्री, शिक्षामन्त्री र सामान्य प्रशासनमन्त्री रहेका थिए । सरकारसँग वार्ता र सहमतिबाट स्वास्थ्यकर्मी तथा स्वास्थ्य संस्थाको सुरक्षा सम्बन्धी ऐन २०६६ र नियमावली २०६९ समेत बनाई हाल कार्यान्वयन रहेको छ । त्यसैले डा केसीले उठाएका जायज मागलाई नेपाल चिकित्सक संघले नेतृत्वदायी भूमिका निर्वाह गर्दै भविष्यमा डा केसीसँग गरिएका सम्झौताहरूको कार्यान्वयनका लागि संघले स्वामित्व ग्रहण गर्नुपर्छ । त्यसमा डा केसीले नेपाल चिकित्सक संघलाई साथमा लिएर जानुको कुनै विकल्प छैन । असाधारण महत्त्वको सर्वहितकारी कदम चाल्नुपूर्व डा गोविन्द केसीले लोकतान्त्रिक विधिसाथ आफ्नो आन्दोलनका संवाहक सहधर्मी साथीहरूसँग मोटामोटी सरसल्लाह गर्नु नितान्त आवश्यक थियो । बिना सरसल्लाह, मनोगत निर्णयसाथ विगतका अनशनको परिणतिलाई हामीले मनन गर्दै आएका छौं । त्यसैले जहिले पनि साहसले मात्रै काम गर्दैन । हालसम्मका सम्पूर्ण आन्दोलनमा नेपाल चिकित्सक संघले निर्वाह गर्दै आएको भूमिकाका कारण सरकार सम्झौता गर्न बाध्य भएको सबैलाई विदितै छ । तर विडम्बना नै भन्नुपर्छ, डा केसीलाई चिकित्सक संघबारे नकारात्मक धारणा बनाउन लगाउने, उहाँको जीवनमाथि खेलवाड गर्ने तथा निहित स्वार्थका कारण संघको भूमिकालाई प्रभावकारी बनाउन नदिने विभिन्न समूह सक्रिय भएको आशंका छ । यसले चिकित्सा शिक्षा ऐनलाई पारित हुन नदिने, डा केसीलाई बारम्बार अनशन बस्न लगाएर उहाँको स्वास्थ्यलाई जीर्ण पार्न खोज्ने तथा आफ्नो निहित स्वार्थ पूरा गर्ने व्यक्ति र समूहप्रति हामी सदैब सचेत रहनुपर्छ । त्यसैले पद्धति र प्रणालीका लागि नेपाल चिकित्सक संघले उठाउने कदमलाई निरन्तरता दिनुमात्र होइन, निर्णायक र कार्यान्वयनको सुनिश्चितताका लागिसमेत आवाज बुलन्द गर्नु अत्यावश्यक छ । साथै डा केसीको जीवनरक्षाका लागि कुनै पनि किसिमका दबाबमूलक कार्यक्रम अविलम्ब घोषणा गर्नुपर्छ । विश्वभर चिकित्सा शिक्षामा कति ठूलो परिवर्तन भइसकेको छ । चिकित्सा शिक्षाको गुणस्तरीयता, पारदर्शिता र सर्वसुलभताका लागि हामी पटकपटक आन्दोलन गर्न बाध्य भइरहेका छौं । हाम्रा जनप्रतिनिधिहरू चिकित्सा क्षेत्रको संवेदनशीलतालाई आँकलन गर्न सकिरहेका छैनन्, यो नै आजको विडम्बना हो । हाल संसदमा विचाराधीन विधेयकमा जनप्रतिनिधिहरूले जस्ताको त्यस्तै पारित हुनदिने हो भने चिकित्सा शिक्षा र स्वास्थ्यमा कुनै प्रगति हुन सक्दैन । त्यसैले उक्त विधेयकलाई हतारमा होइन, सरोकारवाला निकायहरूसँग विस्तृत छलफल गरी न्यायोचित तवरबाट व्यापक परिमार्जन गर्नु आवश्यक छ । अन्यथा उक्त विधेयकले चिकित्सा शिक्षा र स्वास्थ्य क्षेत्रमा सिन्डिकेट लागू गर्न सक्छ । सरकारले युगसापेक्ष योजना, बजेट, कानुन, नीति, कार्यक्रम र प्रतिबद्धतालाई इमानदारीसाथ अपनाएर स्वास्थ्यसेवालाई सुव्यवस्थित बनाउन हामीले कहिलेसम्म कठोर कदम चाल्नुपर्ने हो ? चिकित्सा शिक्षा तथा सेवामा विकृति र विसंगति आजसम्म विद्यमान रहेको कटु यथार्थलाई पटकपटकका आमरण अनशनले उजागर गरेको छ । भोकानाङ्गा जनताको सेवामा खुलेका संस्था र तिनका छोराछोरी गरिब, ग्रामीण तथा जेहेनदार विद्यार्थीले पढ्न पाउने संस्थामा राजनीतीकरण नगर्न र आर्थिक लगायत अन्य अराजकता वा मनपरी नचलाउन सम्बन्धित सरोकारवाला निकायले आँखा खोल्नु अपरिहार्य छ । चिकित्सा शिक्षामा नामुद एउटा संस्थाको प्रभावकारी अस्तित्व र न्यायपूर्ण गतिविधि जोगाइराख्न कहिलेसम्म हामी लागिरहनुपर्ने हो ? निजी क्षेत्रका स्वास्थ्य संस्थाबाट प्रदान गरिँदै आएको स्वास्थ्यसेवालाई पनि नकार्न मिल्दैन । सबै निजी क्षेत्रलाई माफियाकरण गर्नु न्यायोचित हुँदैन । दूरदराजमा स्वास्थ्यसेवा प्रदान गर्दै स्वास्थ्य क्षेत्रको उल्लेखनीय भूमिकालाई हामीले उच्च सम्मान दिन सक्नुपर्छ र निजी क्षेत्रका मेडिकल कलेजहरूले तोकिएको मापदण्ड पालना गर्नैपर्छ । त्यसैले अबको आन्दोलनलाई निर्णायक र चिकित्सा शिक्षाको परिवर्तनका लागि अन्तिम आन्दोलनका रूपमा परिणत गर्न विचाराधीन अवस्थामा रहेको राष्ट्रिय चिकित्सा शिक्षालाई व्यवस्थित गर्न बनेको विधेयक, २०७३ बाट समस्याको समाधान हुन सक्दैन । तथापि स्वास्थ्य क्षेत्रलाई प्रभावकारी बनाउन यो प्रथम पाइलाको रूपमा स्वीकार्य हुनसक्छ । स्वास्थ्य क्षेत्रका विद्यमान समस्याको पूर्ण समाधानका लागि मेडिकल युनिभर्सिटी नै अन्तिम र वैज्ञानिक उपाय हो । त्यसैले त्यसतर्फ सरोकारवाला निकायको ध्यान पुग्नु आवश्यक छ केसी नेपाल चिकित्सक संघका पूर्वअध्यक्ष हुन् ।"
डुबेर मृत्यु,महोत्तरी (कास) बाढीले आइतबार जलेश्वर२ का १४ वर्षीय विकी ठाकुरको मृत्यु भएको छ । उनी बाढीले जमेको पोखरीमा डुबेका हुन् । सदरमुकाम जोड्ने चारैतिरका सडक अवरुद्ध छन् । सर्लाहीको गौशालाबजार जोड्ने पुल क्षतिग्रस्त भएको छ । जनता र रातोखोलको पुलमा पनि क्षति पुगेको छ । सदरमुकाममा विद्युत् र सञ्चार सेवा अवरुद्ध छ । निजी घर तथा सरकारी कार्यालय डुबेका छन् । स्थानीय बासिन्दा ज्यान जोगाउन छतमा बसिरहेका छन् । खाद्यान्न र तरकारी अभाव चुलिएको छ ।
बाढीले घेरियो सौराहा,"सौराहा मुलुककै तेस्रो पर्यटकीय गन्तव्यका रूपमा चर्चित सौराहा लगातारको वर्षाले डुबानमा परेको छ । शुक्रबार रातिदेखिको वर्षाले राप्ती र बुढी राप्ती (चित्रसारी खोला) को बाढी बस्तीमा पसेको हो । सौराहा जलमग्न छ । आइतबार अपराह्न बाढीमा फसेका पर्यटकलाई हात्ती र डुंगाको सहयोगमा उद्धार गरिएको छ । पानीको बहाव घटेपछि उद्धारमा सहज भएको थियो ।बाढीले त्रासमा रहेका चाइनिज, युरोपियन र आन्तरिक पर्यटकको उद्धार गरिएको हो । उनीहरूलाई उद्धार गरेर भरतपुरका विभिन्न होटलमा राखिएको छ । केही पर्यटक जहाज चढेर काठमाडौं गए । केही सौराहामै छन् । क्षेत्रीय होटल संघका अध्यक्ष सुमन घिमिरेका अनुसार चाइनिज, भारतीय, युरोपियन, नेपालीसहित करिब ६ सय पर्यटक बाढीमा फसेका थिए । १ सय १० होटलमध्ये अधिकांश डुबानमा परेका छन्, घिमिरेले भने, कति क्षति भयो भनेर एकिन विवरण आइसकेको छैन । उनका अनुसार २ सय विदेशी, २ सय नेपाली र २ सय भारतीय पर्यटक सौराहा आएका थिए । ३ सय पर्यटकको उद्धार गरिसकिएको छ । ३ सय सौराहामै छन् । साँझ पानीको बहाव घटेको छ । हिँडेर आउजाउ गर्न सजिलो भएको छ । सहज अवस्था भएपछि केही पर्यटक गन्तव्यतर्फ लागेका छन् । बाढीले सोलार र बिजुलीका पोल ढालेको छ । सडक भत्काएको छ । बगरका सम्पूर्ण भौतिक संरचना भत्किएका छन् । केहीलाई नदीले बगाएको छ । पार्किङ गरेर राखिएका २ वटा गाडी र ३ वटा मोटरसाइकल बगेका छन् । राप्ती नदीको बाँध फुटेर शनिबार मध्यरातमा बाढी बस्ती पसेको थियो । किनारका रेस्टुराँ डुबेका छन् । सबै होटलका तल्लो तलाका कोठा जलमग्न छन् । पहिला पनि बाढी आउँथ्यो तर यस्तो हँुदैनथ्यो, सौराहाका पुराना पर्यटन व्यवसायी शंकर सैंजुले भने, यो अहिलेसम्मकै ठूलो बाढी हो, यसले ठूलो क्षति पुर्यायो । होटल वाइल्ड लाइफ क्याम्पसका सञ्चालक सैंजुकामा ५० जना पर्यटक थिए । सबै रातभरि जागै बसेको उनले बताए । शनिबार राति ११ बजे होटलका सबै रुममा पानी पस्यो, रुम ड्यामेज भए, उनले भने, भुइँतलाका ३० वटा रुम डुबे, राति नै पर्यटकलाई माथिल्लो तलामा लगेर सुरक्षित राखियो । उनका अनुसार २२ जना त चाइनिज मात्र थिए । सबै डराए, उनले भने, डुबानले कतै जाने ठाउँ भएन, त्यही भएर बिहान अबेर हात्ती चढाएर चित्रसारीसम्म पुर्याइयो, त्यहाँबाट भरतपुरको रेड कार्पेट होटलमा लगेर राखिएको छ । बजारमा पसेको बाढीमा आवतजावत गर्न हात्तीलाई समेत समस्या भएको थियो । हात्ती आधा भागै डुबेको देखिन्थ्यो । यसअघि ०५९ सालमा ठूलो बाढी आएको थियो । ०५९, ०६० र ०६१ सालमा पनि ठुलै बाढी आएको थियो । ०५० सालमा होटल कम थिए । बाढी ठूलो भए पनि क्षति कम भयो । ०५० सालमा आएको बाढीले ठूलै क्षति भयो, पल्लो छेउमा बगेको नदी कटान गर्दै बस्ती पसेको थियो, उनले भने, ०५९ सालमा आएको बाढीमा नदी बस्ती छाडेर जंगलतिर बगेको थियो । होटल, रेस्टुराँ, पप, गाइड अफिस, बजार, पसल सबै डुबानमा परेका छन् । लामो समयदेखि सौराहामा बसोबास गर्दै आएको छु, क्षेत्रीय होटल संघका सचिव दामोदर रेग्मीले भने, यो अहिलेसम्मकै ठूलो बाढी हो जसले ठूलो क्षति पुर्याएको छ । उनका अनुसार लामो समयदेखि थलिएको सौराहाको पर्यटन व्यवसाय झन् धराशायी बनेको छ । साँझबाट अवस्था सामान्य बन्दै गएको हाटेल व्यवसायीले बताएका छन् । बाढीमा फसेका गाडी कतै हात्तीको सहारामा तान्दै गरेको त कतै नेपाल प्रहरी, सशस्त्र र नेपाली सेनाले उद्धार गरेको देखिन्थ्यो । सेनाले डुंगामार्फत फसेकाको उद्धार गरेको थियो । चित्रसारी पुलमा बाढी हेर्न आउनेको भीड थियो । जताततै नदी बगेकाले सबै त्रसित देखिन्थे । राति राप्तीको बाढी सीधै होटलमा पस्यो, चितवन गैंडा लजका सञ्चालक टीकाराम गिरीले भने, डरले रातभरि निदाउन सकिएन, बाढीले होटलको सबै भौतिक संरचनामा क्षति पुर्याएको छ । उनका अनुसार राष्ट्रिय प्रकृति संरक्षण कोष जैविक विविधता संरक्षण केन्द्र, सेनाको ब्यारेक डुबानमा परेको छ । सडक सबै भत्किएको छ । आसपासको खेत जलमग्न बनेको छ । भूकम्प, नाकाबन्दी र नारायणगढमुग्लिन सडक खण्डले पर्यटन व्यवसाय धराशायी बनेका बेला फेरि बाढीपहिरोले व्यवसायी नोक्सान बेहोर्न बाध्य छन् । त्यस्तै पश्चिम क्षेत्रमा रहेका रिसोर्ट जंगल भिल्ला, कसरा, साराङ वाइल्डलाइफ, मेघौली सरोईलगायत होटल तथा रिसोर्टमा बाढी पसेको छ ।"
डुबानमा होमस्टे,आन्तरिक र बाह्य पर्यटन सत्कारमा मुलुककै उत्कृष्ट मानिएको नवलपरासीको अमलटारी थारू होमस्टेका अधिकांश घर डुबानमा परेका छन् । लगातारको झरीले गुन्द्रही खोलामा आएको बाढीले निकास नपाएर होमस्टे डुबानमा परेको हो । अतिथि सत्कारका लागि बनाइएका २४ वटा घरमध्ये १८ वटा घर डुबानमा परेका छन् । होमस्टे नम्बर १ देखि १४ सम्मका सबै घरमा ५ फिटसम्म पानीले डुबाएको छ । १५ नम्बरदेखि २४ नम्बर घरमा पनि डेढ फिट पानी घरभित्र पसेको होमस्टेका प्रबन्धक धनीराम महतोले जानकारी दिए । होमस्टे आसपासका केही टिनका घर चुर्लुम्मै डुबेका छन् । होमस्टेका बासिन्दालाई नजिकको चण्डेश्वरी स्कुलमा आपतकालीन उद्धार गरेर लैजान खोज्दा स्थानीयहरू मानेका छैनन् । पानी रोकिए ठूलो क्षति नहुने भन्दै उनीहरू घर छोडेर जान नमानेका हुन् । होमस्टे नजिकमा रहेको नेपाली सेनाको टोली आइतबार बिहानैदेखि उनीहरूको उद्धारमा खटिएको छ ।
बाढीपीडितलाई राहत,"विद्युत्गृहमा पहिरोबागलुङ निरन्तरको वर्षाले पहिरो जाँदा आइतबार बडीगाड गाउँपालिका७ भीमगाडस्थित भीमगाड प्रथम जलविद्युत् आयोजनाको विद्युत् उत्पादनगृह (पावर हाउस) बगाएको छ । घटनापछि त्यस क्षेत्रका करिब ४ सय ५० घर बिजुलीविहीन भएको विद्युत्गृहका सदस्य शंकर थापाले बताए । पहिरोले भीमगाड खोला थुनिएपछि किनारमै रहेको ४२ किलोवाट क्षमताको विद्युत्गृह बगाएको हो । उक्त जलविद्युत् १३ वर्षदेखि सञ्चालनमा थियो । पहिरोले खोला थुनिएर फुटदा पावरहाउसको भवन पनि बगायो, उनले भने, मानवीय क्षति भने भएको छैन ।"
सडकमा बास,"टीकापुर भजनी नगरपालिका ८ का स्थानीय सुरक्षित ठाउँमा लगिदिन हारगुहार गरिरहेका थिए । सामान्य ट्युब थियो । त्यसैको सहारामा केही युवा उनीहरूलाई सुरक्षित ठाउँमा ल्याउने प्रयास गरिरहेका थिए । सशस्त्र प्रहरी टोली एउटा डुंगा लिएर त पुग्यो तर एउटै डुंगामा सबैको उद्धार सम्भव थिएन । रेडक्रसकर्मी, सरकारी कर्मचारी र जनप्रतिनिधि त्यहाँ पुगे । उनीहरूसँग टुलुटुलु हेर्नुबाहेक विकल्प थिएन । हुलाकी सडकमा आइसकेकाहरू आफन्तको उद्धार गरिदिन रोइकराइ गरिरहे ।आइतबार बिहानदेखि दिनभरजसो कैलालीको बाढी प्रभावित भजनी नगरपालिकाको सुनाहाफाटा, कृष्णनगर, काढाढिक तथा टीकापुर नगरपालिकाको भर्तापुरलगायत गाउँमा यस्तै दृश्य देखिन्थ्यो । डुंगाबिना उद्धार गर्न कठिन थियो । जेनतेन सुरक्षित ठाउँमा आएकाहरू आफन्त, सरसामान र पशुचौपाया जोगाइदिन आग्रह गरिरहे । हुलाकी सडकमा आएकाहरू दिनभरको वर्षामा छाता ओढेर बसिरहेका छन् । वर्षा अझै रोकिएको छैन । पीडितलाई चाउचाउ, बिस्कुट, पानी र त्रिपाल व्यवस्था गरिरहेको टीकापुर नगरपालिकाका मेयर तपेन्द्र रावलले बताए । उद्धारका लागि सशस्त्र प्रहरी र स्थानीयको टोली खटिएको छ । अविरल वर्षाले कैलालीको पूर्वी भाग प्रभावित छ । भजनी, टीकापुर, लम्कीचुहा, घोडाघोडी नगरपालिका तथा जानकी र जोशीपुर गाउँपालिकाका अधिकांश बस्ती डुबानमा परेका छन् । यीमध्ये भजनी नगरपालिका सबैभन्दा बढी प्रभावित छ । जिल्ला प्रहरीका अनुसार भजनीमा करिब ३ हजार घर डुबानमा परेका छन् । टीकापुर नगरपालिकामा ५ सय घर डुबानमा छन् । जानकी गाउँपालिका, जोशीपुर गाउँपालिका, लम्की चुहा र घोडाघोडी नगरपालिकाका अधिकांश घर डुबानमा परेकाले स्थानीयको जनजीवन कष्टकर बनेको छ । भजनी नगरपालिकाको वडा नं २, ३ र ८ का ४ सय जनालाई उद्धार गरी हुलाकी राजमार्गको अग्लो ठाउँमा राखिएको छ । उद्धार गरिएका वृद्धवृद्धा, बालबालिका र महिलाको अवस्था दयनीय छ । घरहरू डुबानमा परे पनि मानवीय क्षति भने नभएको जिल्ला प्रहरी कार्यालय कैलालीका सञ्चार शाखाका प्रहरी सहायक निरीक्षक अर्जुन चौहानले जानकारी दिए । उनका अनुसार बाढी प्रभावित क्षेत्रमा उद्धार टोली परिचालन गरिएको छ ।शनिबार साँझदेखि परेको अविरल वर्षापछि कर्णाली, पथरैया, कुलरिया, कन्द्रा, मोहना, काडा नदीमा आएको बाढी गाउँ पसेपछि डुबान भएको हो । डुबानका कारण टीकापुरका सम्पूर्ण विद्यालय बन्द छन् । वर्षा जारी रहेकाले प्रहरीले सुरक्षित स्थानमा बस्न स्थानीयलाई अपिल गरेको छ । घरमा रहेको अन्नपात भिज्नुका साथै लत्ताकपडा र भाँडाकुँडासमेत बगेका छन् ।"
पहिरोले तीनको मृत्यु,"सुर्खेत पहिरोले घर पुरिँदा पूर्वी सुर्खेतमा एकै परिवारका तीन जनाले ज्यान गुमाएका छन् । गुर्भाकोट नपा(६ बडाखोलीका ८३ वर्षीय गुमानसिंह बुढा, नातिहरू १२ वर्षीय शरण र १४ वर्षीय विक्रमको मृत्यु भएको हो । इलाका प्रहरी कार्यालय छिन्चुका अनुसार शनिबार राति सिन्दुरखोला पहिरोले उनीहरूको घर बगाएको हो । प्रहरी र स्थानीयले पहिरो पन्छाएर शव निकालेका थिए । आइतबार बिहानैदेखि सुर्खेतनेपालगन्ज सडक अवरुद्ध छ । विद्युत् प्राधिकरणका सुपरभाइजर विजेश रञ्जितले कोहलपुर सुर्खेत प्रसारण लाइनमा पहिरोले पोल बगाएको जानकारी दिए । त्यसै गरी कैलालीको टीकापुर नगरपालिका ९ खक्रौलामा डुबेर एक बालिकाको शनिबार मृत्यु भएको छ । खक्रौला बजारमा घरायसी सामान किनमेल गर्न जाने क्रममा भन्सार नजिकै बन्दै गरेको पुलको खाल्डोमा परी ७ वर्षीया सिर्जना चौधरीको डुबेर ज्यान गएको हो । साथीसँगै किनमेलका लागि जाँदै गर्दा नाला तर्ने क्रममा खुट्टा चिप्लिएर बालिका डुबेको स्थानीयले बताएका छन् । डुबेको आधा घण्टापछि शव भेटिएको प्रहरी चौकी कालाकुण्डाले जनाएको छ । त्यसैगरी, कैलालीको टीकापुर नगरपालिका(२ मा पर्ने रानीकुलामा बेवारिसे शव फेला परेको छ । अन्दाजी ५० वर्षीय एक पुरुषको शव भेटिएको हो । बेवारिसे अवस्थामा फेला परेको शव टीकापुर अस्पतालमा राखिएको छ । प्रहरीले ती पुरुषलाई नदीले बगाएर ल्याएको हुन सक्ने बताएको छ ।"
पुगेन उद्धार टोली,राजविराज (कास) सप्तरीको जनजीवन आइतबार पनि सामान्य बन्न सकेन । जिल्लाको अधिकांश भूभाग डुबानमा छ । घरहरूमा २ देखि ४ फिटसम्म पानी जमेको छ । २ हजार परिवार बाढीले घेरिएका छन् । उनीहरू दिनभर उद्धारको पर्खाइमा बसे पनि टोली पुगेन । महुलीखोलाको बाढी पसेपछि भारदहको कंकालिनी मन्दिर पश्चिमको बस्तीमा कोलाहल मच्चिएको थियो ।
बाढीपीडितलाई सघाउँदै,"काठमाडौं मुलुकको तराई क्षेत्र अहिले जलमग्न छ । मौसमविदका अनुसार आइतबारदेखि मध्य र पश्चिम तराईमा मनसुन केन्द्रित भएको छ । पूर्वी तराईमा मनसुनको असर कमजोर हुँदै गए पनि सम्पूर्ण तराईवासीलाई सतर्क रहन आग्रह गरिएको छ । केही दिनयताको भारी वर्षाले तराई क्षेत्र डुबानमा परिरहेको छ भने पहाडी जिल्लामा पहिरो खसेर स्थानीय बासिन्दाले ज्यान गुमाइरहेका छन् । यस्तोमा हाम्रा सेलेब्रिटीहरूले डुबानमा परेकालाई आर्थिक र भावनात्मक सहयोग गर्न थालेका छन् । कोही भने सामाजिक सञ्जालमार्फत भटाभट दु:ख र आक्रोश व्यक्त गरिरहेका छन् ।गायिका कोमल वलीले मध्यपश्चिमको दाङदेउखुरीका स्थानीयलाई सम्बोधन गर्दै सजग रहन सल्लाह दिएकी छन् । दाङवासी मेरा सबै आफन्तहरू राम्रोसँग बस्नुहोला, उनले फेसबुकमा स्टाटस लेखेकी छन्, वर्षात्ले सबैलाई दु:ख दिएको छ । प्रकृतिसँग हामी लड्न सक्दैनौं तर सचेत भएर बस्न सक्छौं । तुल्सीपुर उद्योग वाणिज्य संघले एकद्वार प्रणालीबाट सहयोग आह्वान गरेको बताउँदै वलीले यहीमार्फत सहयोग गर्न उपयुक्त हुने जानकारी पनि दिएकी छन् ।अभिनेत्री प्रियंका कार्कीले पनि बाढी प्रभावितको सहयोगार्थ ५१ हजार रुपैयाँ प्रदान गर्ने बताएकी छन् । मेरो पुख्र्यौली घर धरान हो, उनले पनि स्टाटस लेखेकी छन्, फुपूको घर झापा । भाग्यवश, पुख्र्यौली घर र फुपूको घर दुवै सुरक्षित छन् । तर, तराईका अन्य क्षेत्रमा भेलबाढी तीव्र छ । त्यहाँको पीडा देख्दा मन थामिँदैन ।विपत्को बेला सरकारले उद्धार र राहतको काममा ढिलासुस्ती गरेको भन्दै कार्कीले आफूलाई भयानक रिस उठेको बताएकी छन् । उनले भनेकी छन्, तर, यहाँ कराएर मात्रै केही हुनेवाला छैन । हामी सबैले आआफ्नो ठाउँबाट सहयोग गरौं । सकिन्छ भने बाढी प्रभावित ठाउँमै पुगेर सहयोग र सान्त्वना प्रदान गरौं ।कलाकार एवं फिल्म निर्देशक दीपाश्री निरौलाले पनि ५१ हजार रुपैयाँ दिने घोषणा गरिसकेकी छन् । विराटनगरकी निरौलाले विराटनगर एयरपोर्ट डुबेको देख्दा आँखा रसाएको बताएकी छन् ।आपत्विपत्को समयमा नेता, पार्टी, सरकार र अन्य मान्छेको समेत पहिचान खुल्ने भन्दै जनवादी गायक रामेशले जनता तड्पिरहेका बेला सरकार लाचार हुन नसुहाउने उल्लेख गरेका छन् । उनी भन्छन्, देशको दक्षिणी भाग डुब्न आँटिसक्यो, बाँधको ढोका किन नखोलेको ? हाम्रा नेताहरू नेपाली जनताका सेवक हुन् कि भारतका दास ?कोसी ब्यारेजलाई नै लिएर गायिका आस्था राउतले पनि छिमेकी देशको व्यवहारप्रति कटाक्ष गरेकी छन् । उनले फेसबुकमा लेखेकी छन्, कोसीलाई बाँधिस्, चैनपुर बाँधिस्, हामीलाई डुबाइस्, गर्नु गरिस् ए छिमेकी, तेरो जय होस् । कन्सर्टका लागि अमेरिका पुगेकी गायिका अञ्जु पन्तले तराईमा भएको अविरल वर्षा र बाढीका कारण ठूलो जनधनको क्षति भएको थाहा पाउँदा आफू स्तब्ध बनेको बताएकी छन् । विपत्को घडीमा एकले अर्काको सहायता गर्नुपर्छ, उनले फेसबुकमा लेखेकी छन्, हामीलाई यो विपत्बाट बचाइदिनुहोस् भनी ईश्वरसँग प्रार्थना गर्दै छु।बाढीपीडितको बेहाल देखेर मन चिरिएको भन्दै अभिनेत्री पूजा शर्माले १ लाख रुपैयाँ सहयोग गर्ने जमर्को गरेकी छन् । उनले ड्राइफुड र लत्ताकपडासमेत जम्मा गरिरहेको बताएकी छन् । मिल्नासाथ म सप्तरी जान्छु, पूजाले भनेकी छन्, सरकारले के गर्छ थाहा छैन, सायद केही पनि गर्दैन । वा, हेलिकप्टरबाट बाढी हेरेर फर्केला । फिल्म निर्देशक निश्चल बस्नेतले चाहिँ वर्षा यामका बेला हुने सम्भावित दुर्घटना रोक्न सरकार पहिले नै सचेत हुनुपर्ने बताएका छन् । छिमेकीको अनुमति कुर्दाकुर्दै आफ्नो घर र आफन्त डुबेको हेर्नुपर्दा निरीह महसुस भएको निश्चलले लेखेका छन् । हरेक वर्ष यस्तो भइरहेको छ, उनले स्टाटस लेखेका छन्, विपत् आइलागेपछि राहत बाँड्ने आदेश दिनुभन्दा विपत् आउन नदिन पूर्वतयारी गर्न सकिन्छ । सधैं कुर्सीको बारेमा मात्रै सोच्दा ठाउँमै पिलो आउला । उनले अरूको मुख नताकी हामी आफैं सहयोग गर्न तम्सिऔं भन्ने आग्रह समेत गरेका छन् ।अमेरिकामा रहेका गायक प्रेमराजा महतले २१ हजार रुपैयाँ सहयोग गर्ने बताएका छन् भने गाईजात्रा कार्यक्रम मा डोनाल्ड ट्रम्प बनेका मनोज गजुरेलले २० हजार रुपैयाँ दिन लागेका छन् । गजुरेलले नजिकिँदै गरेको चाडपर्वलाई छुट्याएको रकमबाट सहयोग गर्न लागेको बताएका छन् ।समाजसेवामा सक्रिय कलाकार दम्पती सीताराम कट्टेल र कुञ्जना घिमिरे (धुर्मुससुन्तली) बाढीपीडितको उद्धारका लागि आइतबार बिहानै महोत्तरीतिर हिँडेका छन् । धुर्मुससुन्तली फाउन्डेसनमार्फत उनीहरूले राहत संकलन सुरु गरेका छन् । डुबानमा परेकाहरूको उद्धार तथा राहत वितरणका लागि हामी राहत प्याकेज लिएर जाँदै छौं, फाउन्डेसनको वेबसाइटमा भनिएको छ, आपत् परेकाहरूका लागि हाम्रो यस अभियानमा तपाईंहरूको सहयोगको अपेक्षा गरेका छौं ।कलाकार दीपकराज गिरीले पनि १ लाख रुपैयाँ दिने वाचा गरेका छन् । त्यसै गरी, चलचित्र कलाकार संघले राहत कोष खोलेरै आर्थिक संकलन सुरु गरेको छ, जसमा मदनकृष्ण श्रेष्ठ र हरिवंश आचार्यको मह सञ्चारले १ लाख रुपैयाँ, कलाकार किरण केसी नेतृत्वमा १ लाख रुपैयाँ संकलन भइसकेको संघले जनाएको छ ।"
घिमिरेका संस्मरण,"काठमाडौं (कास) साहित्यिक पत्रिकाहरू निकै उत्साहका साथ प्रकाशन हुन्छन् । तर हुर्कन नपाउँदै ती अल्पायुमै बिलाउँछन् । यस्ता उदाहरण धेरै छन् ।विसं २०१८ देखि रोचक घिमिरेले निकाल्न थालेको रचना साहित्यिक पत्रिका भने अपवाद बनेको छ । त्यस क्रममा घिमिरेले थुप्रै साहित्यकारलाई नजिकबाट चिन्ने मौका पाए । उनले नजिकबाट चिनेका केही साहित्यकारसँगको संस्मरण समेटेर अनुहार र अनुभूति कृति ल्याएका छन् । उक्त कृति राजधनीमा आइतबार नगेन्द्र शर्मा, डा मोहन दुवाल लगायतले लोकार्पण गरे । कृतिमा घिमिरेले आफ्नो समयको इन्द्रेणीलाई सर्लक्क उतारेको प्रा अभि सुवेदीले बताए । उनले भने, घिमिरेले चेतना र व्यक्तिबारे मार्मिक, प्रस्ट र जोडदार रूपले रोचक कुराहरू लेख्नुभएको छ । कृतिमा घिमिरेको सृजनात्मकताको झलक पाइन्छ । अघिल्लो समयका सर्जक र स्रष्टा नदेखेका पछिल्लो पुस्ताले घिमिरेको कृतिमार्फत ती स्रष्टालाई नजिकबाट चिन्ने मौका पाउने समीक्षक महेश पौडेलले टिप्पणी गरे । भने, लेखनाथ पौडेल, लक्ष्मीप्रसाद देवकोटालगायत साहित्यकारहरूका बारे यो कृतिले अहिलेका युवालाई धेरै जानकारी दिन सक्छ । नजिकबाट चिनेझैँ बनाइदिन्छ । साहित्यकार नगेन्द्र शर्माले कृतिमा सत्यतथ्य लेखिएको र अतिरञ्जित कुराहरू नभएकाले पढ्न योग्य रहेको दाबी गरे । अहिले कृतिमा स्रष्टाको महानताको मात्रै चर्चा गरिने भएकोले आफूले भने तिनका कमजोरी पनि उतारेको साहित्यकार घिमिरेले बताए । त्यसैले धेरै साहित्यकारहरूका छोराछोरी मसँग रुष्ट पनि छन्, उनले भने, मैले त जे देखेँ, त्यही लेखेको हुँ । कुनै पनि व्यक्तिमा महानता मात्र हुन्न । उसको कमीकमजोरी पनि बाहिर आयो भने मात्रै व्यक्तित्व निखारिएर आउँछ ।"
लोहोरूङ राईबारे खोजीनिती,"काठमाडौं (कास) अनुसन्धानमूलक पुस्तक किरात लोहोरुङ राई चिनारी सार्वजनिक गरिएको छ । लीलानाथ लोहोरुङ राई (एलएन ठुले) ले उक्त कृति लेखेका हुन् । सिंगापुर पुलिस फोर्सबाट अवकाशप्राप्त लीलानाथको पुस्तक संस्कृतिविद् सत्यमोहन जोशीले राजधानीमा सार्वजनिक गरे । किरात राई लोहोरुङ समाजका लागि गंगाकुमारी राई प्रकाशक रहेको पुस्तकमा लोहोरुङ राई जातिको समग्र पहिचान समेटिएको छ । लोहोरुङ भाषा, पाछा, सामेक, चावा, पाछा किंवदन्ती, साइनो र नाता सम्बन्धको उल्लेख छन् । संस्कृतिविद् जोशीले उक्त पुस्तक युनेस्कोको अवधारणा र नेपालको संस्कृति मन्त्रालयको मापदण्डअनुसार महत्त्वपूर्ण रहेको बताए । त्यस्तै, भाषाविद् प्रा विष्णुसिंह राईले बन्दुक चलाउने व्यक्ति लेखनमा लागेकोमा प्रशंसा गर्दै भाषासंस्कृति जोगाउन सम्बन्धित जाति समुदाय नै लाग्नुपर्ने धारणा राखे । लीलानाथका यसअघि सम्झनामा किम्बर्ली क्रस र सम्झनामा कराँते यात्रा नियात्रा कृति प्रकाशित छन् ।"
तस्बिर संस्मरणसहित अधिकारी,"काठमाडौं (कास) कविगीतकारको लोकप्रिय छवि बनाएका दिनेश अधिकारी गद्य लेखकका रूपमा अगाडि आएका छन् । उनको छुट्टै खालको संस्मरण संग्रह तस्बिरको कथा राजधानीमा प्रा अभि सुवेदी, मुख्य सचिव राजेन्द्रकिशोर छेत्री, वरिष्ठ गायक प्रेमध्वज प्रधान लगायतले सार्वजनिक गरे । बुकआर्ट नेपालद्वारा प्रकाशित उक्त पुस्तक समानान्तर इतिहासको एउटा पाटो भएको उल्लेख गर्दै अधिकारीले यो तस्बिरमा आधारित संस्मरण रहेको सुनाए । यस्तो खालको पुस्तक नेपाली सन्दर्भमा पहिलो नै होला, उनले भने, स्वाद नौलो रहेकाले पाठकले मन पराउनुहुन्छ भन्ने विश्वास छ ।प्रा सुवेदीले तस्बिरकथाहरूमा थोरै शब्दमा एउटा अध्याय अटाएको टिप्पणी गर्दै थपे, लेखकहरू त्यसै पनि सिर्जनशील यात्री हुन्छन् । अनेकतिर तिनका अनेक सम्बन्ध हुन्छन् । त्यसमाथि सरकारी जागिरमा पनि रहेर सामाजिक सम्पर्क व्यापक भएका तर कसैसँग नराम्रो सम्बन्ध नभएका दिनेशजी जस्ता व्यक्तिले समाजलाई धेरै कोणबाट बुझेका हुन्छन् र तिनलाई सिर्जनामा ढाल्ने गरेका हुन्छन् । यो पुस्तक दिनेशजीको त्यस्तै फरक शैलीको एउटा नमुना पनि हो ।वरिष्ठ गायक प्रधानले उक्त किताब नौलो स्वादको रहेको भन्दै अब धेरै जना यसबाट प्रेरित हुने बताए । मुख्य सचिव छेत्रीले अधिकारी कुनै बेला आफ्ना सहकर्मी रहेको स्मरण गर्दै उनको बहुमुखी प्रतिभाबाट आफू जहिल्यै आह्लादित रहने गरेको सुनाए । कुनै पनि तस्बिरले हजार शब्द बराबर काम गर्छ भनिन्छ, उनले भने, तर दिनेशजीको यो पुस्तक हेरेपछि मलाई लाग्यो तस्बिर आफैँ बोल्दो रहेनछ, त्यसलाई पनि व्याख्या चाहिँदो रहेछ । कुनै पनि तस्बिरलाई ठीक शब्दले सप्रसंग व्याख्या गर्न सकियो भने सुनमा सुगन्ध हुने रहेछ । दिनेशजीको पुस्तक यस्तै रोचक छ ।"
ऐश्वर्य को तिमी रोएको पल,"काठमाडौं रमेश उप्रेती र दीपिका प्रसाई अभिनीत ऐश्वर्य को गीत तिमी रोएको पल सार्वजनिक भएको छ । गीत रिलिजको दुई दिन नबित्दै झन्डै छ लाख पटक युट्युबमा हेरिएको छ ।पछिल्लो समय फिल्म संगीतमा जमेका अर्जुन पोखरेलले आफ्नै शब्द र संगीतमा सुगम पोखरेल र अन्जु पन्तलाई गवाएका हुन् । मुस्ताङका रमणीय दृश्यलाई समेटेर तेन्जु योन्जन र एन्जिला खत्रीले कोरियोग्राफी गरेको गीतलाई सुदीप बरालले खिचेका हुन् ।यसको ब्रिज म्युजिकमा वेस्टर्न हमिङ राखिएको छ भने रिदममा नेपाली कलर फिल गराउन मादल बजाइएको छ । संगीतकार पोखरेलले गीतका बारेमा थपे, अन्तराको एरेन्जमेन्टमा पृथक बनाउन आरएन्डबी कलरको बिट चलाइएको छ । गीतको फिनिसिङ लाइनमा मट्का र मादल सिधा बजाइनुले श्रोताले बढी रुचाएको अनुमान उनले लगाए । गीत स्याड र रोमान्टिक दुवै मुडमा फिट हुने गरी तयार पारिएको पनि उनले सुनाए । दिवाकर भट्टराईको निर्देशन रहेको ऐश्वर्य कात्तिक २ देखि देशव्यापी प्रदर्शनमा आउँदै छ । अभिनेताका रूपमा चल्तीमै रहेका बेला केही वर्ष अमेरिका बसेपछि फिल्म क्षेत्रबाट निष्क्रिय देखिएका रमेश गत वर्ष ब्रासलेट मार्फत कमब्याक भएका थिए । निर्मल शर्मा निर्देशित उक्त फिल्मले रमेशलाई व्यावसायिक र समीक्षात्मक दुवै हिसाबले सन्तुष्टि दिन नसकेका बेला ऐश्वर्य को पहिलो गीतबाटै प्रशंसा पाएका छन् । हामीले गरेको मेहनत सफल भएको छ, रमेशले भने, मुस्ताङमा गरिएको दु:खलाई पर्दामा हेर्दा बजाइएको तालीले सन्तुष्टि दिएको छ ।दिवाकरले पनि सोचेको भन्दा राम्रो रेस्पोन्स पाएको उल्लेख गर्दै चुनौती थपिएको बताए । गीतमा रमेशको जोडी बनेकी दीपिका यसै फिल्मबाट डेब्यु गर्न लागेकी हुन् । फिल्ममा उनी सुपर मोडलको भूमिकामा हुनेछिन् । किरण राणा उप्रेती र अर्जुन श्रेष्ठको संयुक्त निर्माण रहेको फिल्ममा दीर्घ खड्काको सम्पादन, हिमाल केसीको द्वन्द्व रहेको छ । फिल्ममा रमेश र दीपिकासँगै केकी अधिकारी, प्रशान्त ताम्राकार, केशव भट्टराई, अर्जुन श्रेष्ठ, निर्मल शर्मा, तेन्जु योन्जन, अर्जुनजंग शाही, सुनीता ठाकुर लगायतको अभिनय रहेको छ ।"
६ स्रष्टालाई अक्षरमार्ग,"काभ्रे (कास) अक्षरमार्ग साहित्यिक त्रैमासिकले ६ स्रष्टालाई सम्मान गरेको छ ।विष्णुहेम अक्षरमार्ग वरिष्ठ साधक सम्मानबाट वरिष्ठ साहित्यकार डा गोविन्दराज भट्टराई, श्रीराम स्मृति अक्षरमार्ग सम्मानबाट वरिष्ठ कवि नरेन्द्रबहादुर श्रेष्ठ, अक्षरमार्ग नरबहादुर स्मृति सम्मानबाट वरिष्ठ साहित्यकार रमा शर्मा, भरतराज अक्षरमार्ग स्रष्टा सम्मानबाट साहित्यकार मणिराज सिंह, खड्गादेव अक्षरमार्ग काभ्रेली स्रष्टा सम्मानबाट गोविन्दबहादुर थापा र अक्षरमार्ग सहकर्मी प्रतिभा सम्मानबाट ध्रुवकृष्ण ताम्राकार सम्मानित भएका हुन् । नेपाल भाषा एकेडेमीका कुलपति चित्तरञ्जन नेपालीले उनीहरूलाई सम्मान प्रदान गरे । कार्यक्रममा सूर्यप्रसाद लाकोजूद्वारा सम्पादित शिक्षा, संस्कृति र समाजसेवाका त्रिवेणी ज्ञानकाजी मानन्धर पुस्तक र कृष्णप्रसाद सिटौलाको मेरो फूलबारी बालकविता संग्रहको लोकार्पण पनि गरियो ।"
ज्ञानु र अनुपमलाई मोती पुरस्कार,"काठमाडौं (कास) राष्ट्रिय युवा सेवा कोषले यो वर्ष मोती पुरस्कार समालोचक ज्ञानु अधिकारी र कविआख्यानकार अनुपम रोशीलाई संयुक्त रूपमा प्रदान गर्ने भएको छ । उक्त पुरस्कारमा स्वर्ण पदकसहित ५० हजार रुपैयाँ दिने गरिन्छ । कोषका अनुसार, नेपाली भाषासाहित्यको उत्थान र श्रीवृद्धिमा उल्लेखनीय योगदान गरेबापत चितवनकी अधिकारी र रुपन्देहीकी रोशीलाई पुरस्कृत गर्न लागिएको हो । युवा वर्ष मोती पुरस्कार छनोट समितिका अध्यक्ष कालीप्रसाद रिजाल अध्यक्षताको बैठकले उक्त निर्णय गरेको कोषले विज्ञप्तिमा जनाएको छ ।कोषका अनुसार, १५२ औं मोती जयन्तीका अवसरमा भदौ ५ गते दुवैलाई पुरस्कार प्रदान गरिनेछ । राष्ट्रिय विभूति युवाकवि मोतीराम भट्टको पुण्यस्मृतिमा कोषले २०४२ मा स्थापना गरेको उक्त पुरस्कारबाट हालसम्म ६० युवा स्रष्टा सम्मानित भइसकेका छन् ।"
राजपाद्वारा नयाँ मतपत्र छाप्न माग,"काठमाडौं राष्ट्रिय जनता पार्टी (राजपा) ले प्राविधिक र कानुनी रूपमा छाता चुनाव चिह्न नपाउने भएपछि पार्टी एकीकरण हुनुअघिका ५ दलमध्ये एउटाको चुनाव चिह्न लिने भएको छ । तर, त्यसका लागि नयाँ मतपत्र छाप्नुपर्ने उसको सर्त छ । राजपाका नेताहरूले आयोगद्वारा यसअघि छापिसकिएका मतपत्रमा ६ वटै दलको चुनाव चिह्न समावेश भएकाले त्यसले मतदातामा अन्योल हुने उल्लेख गर्दै नयाँ छाप्नुपर्ने सर्त राखेका हुन् । चुनाव चिह्नबारे राजपाका नेताहरूले आइतबार बालुवाटारमा सत्तारूढ दल कांग्रेस र माओवादी केन्द्रका नेतासँग छलफल गरेका थिए । दुवै दल राजपालाई सहज हुने गरी चुनाव चिह्न मिलाउनेबारे सकारात्मक देखिएका छन् । अहिले छापिएका मतपत्रमा ६ वटै दलको चुनाव चिह्न समावेश छ । यसले मतदातामा अन्योल खडा गर्छ, राजपा नेता केशव झाले भने, त्यसैले पनि नयाँ मतपत्र छाप्नुपर्छ भन्ने हाम्रो जोड हो । प्रधानमन्त्री शेरबहादुर देउवाले बैठकबाटै जनक शिक्षा सामग्री केन्द्र लिमिटेडका अधिकारीसित मतपत्र छाप्न लाग्ने समयका बारेमा बुझेका थिए । नयाँ मतपत्र छाप्न सकिने भएपछि सरकारले त्यसैअनुसार अघि बढ्न निर्वाचन आयोगलाई सुझाव दिएको छ । आयोगले भने नयाँ मतपत्र छाप्न नसकिने भन्दै आएको छ । ६ राजनीतिक दलमध्ये मतपत्रमा कुनको चुनाव चिह्न समावेश गर्ने भन्नेमा राजपाभित्रै तानातान सुरु भएको छ ।"
चिनियाँ उपप्रधानमन्त्री आज आउँदै,"पाँच वर्षयताको उच्चस्तरीय भ्रमण वाङको भ्रमण पाँच वर्षयता चीनका तर्फबाट हुन लागेको उच्चस्तरीय भ्रमण हो । नेपालबाट भारततर्फ हुने भ्रमणहरू दुईपक्षीय औपचारिक र राजकीय दुवै रहेको भए पनि गणतन्त्र स्थापनापछि चीनतर्फ उच्चस्तरीय राजकीय भ्रमण खासै हुन सकेको छैन । चीनबाट पनि नेपालतर्फ उच्चस्तरीय भ्रमण हुन सकेको छैन । नेपालबाट केही सभा सम्मेलन र विशेष समारोह पारेर नेपालका कार्यकारीहरू बेइजिङको पाहुना भएका छन् । सन् २००९ को डिसेम्बर अन्तिममा तत्कालीन प्रधानमन्त्री माधवकुमार नेपालले चीनको दुईपक्षीय औपचारिक भ्रमण गरेका थिए । २०७२ को चैतमा तत्कालीन प्रधानमन्त्री केपी ओली बोआओ फोरममा सहभागी हुने क्रममा समय मिलाएर बेइजिङ पुगेका थिए । त्यतिबेला चीनसँग पारवहन सम्झौता भएको थियो ।अघिल्ला राष्ट्रपति रामवरण यादवले बेइजिङको रेड कार्पेट को अनुभव नै गर्न पाएनन् । वर्तमान राष्ट्रपति विद्यादेवी भण्डारीलाई पनि अझै त्यो अवसर मिलेको छैन । चीनका अघिल्ला राष्ट्रपति हु जिन्ताओ नेपाल भ्रमण नै नगरी दुई कार्यकाल सकेर बिदा भए । सन् २०१२ को आरम्भमा प्रधानमन्त्री वेन जियावाओले पाँच घण्टे नेपाल भ्रमण गरे । सन् १९९६ मा जियाङ जेमिनले नेपाल भ्रमण गरेपछि चीनका राष्ट्रपतिबाट नेपाल भ्रमण नै भएको छैन । राष्ट्रपति सी सत्तामा आएदेखि नै नेपाल भ्रमण हुने चर्चा चलेपछि अझै भएको छैन । उनको अर्को कार्यकालमा भने नेपाल भ्रमण हुनेमा परराष्ट्र अधिकारीहरू विश्वस्त छन् । पछिल्लो समय चीनले नेपालको व्यापार, पर्यटन, सञ्जाल र केही उद्योगमा लगानी बढाइरहेको अवस्थामा उच्चस्तरको भ्रमणको महत्त्व हुन्छ । भारत र चीनबीचको विवादका बीच यस्तो भ्रमणमा नेपालले महत्त्व पाउन सक्ने अधिकारीहरू बताउँछन् । सुरक्षा र राजनीतिक मामिलामा चीनको सहयोग पछिल्लो समय बढिरहेको छ। जनस्तरमा सम्बन्ध बढाउन चीनले नेपालमा प्रशस्त लगानी गरिरहेको छ । जनस्तरका भ्रमण पनि गराइरहेको छ । बेल्ट एन्ड रोड इनिसियटिभ्स (बीआरआई) मा नेपाललाई सहभागी गराउन चीनका तर्फबाट भएको आग्रहमा देखिएको जनदबाब त्यही लगानीको प्रतिफल हो । भारत र चीनबीचको द्वन्द्वमा नेपाल पर्न नहुने भनिरहेको अवस्थामा नेपालले दुवैतर्फ सन्तुलन राख्नतटस्थ बस्न खोजेको छ । उपप्रधान तथा परराष्ट्रमन्त्री महराले दोक्लम विषयमा नेपाल तटस्थ रहने बताइसकेका छन् । उनले दुवै छिमेकी नेपालको उच्च प्राथमिकतामा रहेको र दुवैसँग आफ्नै प्रकारको सम्बन्ध रहेको बताएका छन् ।"
नशाको सुरमा प्रहरीलाई हैरानी,"मेट्रो पुलिस हेल्पलाइनको टोल फ्रि नम्बर १०० मा तारन्तर आइरहने एउटा फोनले प्रहरी अधिकारीको निद हराम गरिरह्यो । फोन गर्ने मान्छेले परिचय खुलाउँदैनथिए । प्रहरीमाथि भने आक्रोशित स्वरमा अश्लील शब्द मिसाएर गाली बर्साइरहन्थे, मान्छे मर्दा पनि प्रहरी के हेरेर बसेको छ ? त्यही सूचनाका आधारमा प्रहरीले के भएछ भनेर बुझबुझारथ पनि थाल्यो । तर सूचनामा भनिएजस्तो घटना कतै भेटिएन । यस्तै प्रकृतिको फोन एउटै मान्छेबाट पटकपटक आएपछि मेट्रोका प्रहरी अधिकारीहरू हैरान भए । यस्तै खालको गाली प्रहरी प्रधान कार्यालयको अप्रेसन शाखाका कर्मचारी र प्रहरी परिसर भक्तपुरका अधिकारीले पनि पाए । यसरी फोन गर्ने व्यक्ति भने एउटै थिए, किनकि तिनले गर्ने गाली र शैली उस्तै हुन्थ्यो । मेट्रो प्रहरीको एक अधिकारीका अनुसार ती व्यक्तिले अक्सर थर्काउँदै भन्थे, के पारा हो प्रहरीको यस्तो । यत्रो घटना भइसक्यो । सुतेर बस्या छ । एकाध अश्लील शब्द मिसाएर गाली गरेपछि उनी फोन स्विच अफ गरिहाल्थे । गलत घटनाको सूचना दिँदै मध्यराति प्रहरीलाई लगातार गाली गर्न थालेपछि महानगरीय प्रहरी कार्यालयका प्रहरी निरीक्षक रामेश्वरप्रसाद चापागाईंले ती व्यक्तिको खोजी गरी आवश्यक कारबाही गर्न अपराध महाशाखालाई २५ साउनमै पत्र नै काटे । त्यसपछि सुरु भयो गाली बर्साउनेको खोजी । नाम र ठेगाना नखुलेका व्यक्तिको खोजी त्यति सजिलो थिएन । फोन नम्बरकै भरमा सबै पत्ता लगाउनुपर्ने भएपछि २५ गते नै महानगरीय अपराध महाशाखाले कारण खुलाएर काठमाडौं जिल्ला अदालतबाट ती व्यक्तिको मोबाइल फोनको कल डिटेल र लोकेसन ट्रयाकका लागि अनुमति माग्यो । अदालती अनुमतिपछि अपराध महाशाखाले टेलिफोन सेवा प्रदायक कम्पनीमार्फत ती व्यक्ति भक्तपुरमा बस्ने पत्तो लगायो र भक्तपुर प्रहरी परिसरमा रहेर काम गरिरहेका महाशाखाका चार प्रहरीलाई ती मानिस पक्रने जिम्मा दियो । सम्पर्कको जालो केलाउँदै प्रहरी ती व्यक्तिको ठेगाना पत्ता लगाउन सफल भयो काभ्रे जिल्ला भुम्लुटार८ । महाशाखा जिल्ला प्रहरी कार्यालय काभ्रेमार्फत ती व्यक्तिका भतिजसँग सम्पर्कमा पुग्यो । भतिजले काकाबारे धेरै कुरा त बताएनन्, तर उनी भक्तपुरमा बस्ने र केही समयअघि मात्रै जिप्रका काभ्रेबाट नागरिकता निकालेको सूचना दिए । प्रहरीले जिप्रका काभ्रेको नागरिकता फाँटमा काम गर्ने र हालै सरुवा भई साँखु पुगेका सरकारी अधिकारीलाई सम्पर्क गर्यो । तिनले उक्त व्यक्तिको पृष्ठभूमिबारे केही सूचना दिए । सम्पर्कको जालो केलाउँदै प्रहरीले तिनलाई भक्तपुरको जगातीबाट आइतबार पक्राउ गर्यो । चार दिनसम्म चार प्रहरी र संगठनका थुप्रै जनशक्ति प्रत्यक्ष संग्लन भएपछि पो थाहा भयो, तारन्तर प्रहरी कार्यालयमा फोन गरेर गाली गर्ने र दु:ख दिने ती व्यक्ति रहेछन्, कृष्णकुमार लामा । पेसा रहेछ कुल्ली काम गर्ने, अनि मदिराका अम्मली । कृष्णले नशाको सुरमा प्रहरी कार्यालयमा फोन गरेर थर्काउने र साथीभाइलाई सान देखाउने गर्दा रहेछन् । अपराध महाशाखाका प्रमुख एसपी दिनेश अमात्यले भने, प्रहरीलाई नै हैरान खेलाएपछि जसरी भए पनि पक्राउ गरेका हौं । प्रहरीले उनीमाथि सार्वजनिक शान्ति सुरक्षामा खलल पुर्याएको भन्दै कारबाही गर्ने तयारी थालेको छ । जनकराज सापकोटा, काठमाडौं स्थान : महानगरीय प्रहरी कार्यालय, रानीपोखरी मिति : साउन २४ समय : राति ११ बजे"
अक्सिजन अभावले ६० को मृत्यु,नयाँदिल्ली (रोयटर्स) भारतको उत्तर प्रदेशमा अक्सिजन अभावका कारण ६० जनाको मृत्यु भएको छ । गोरखपुरस्थित बीआरडी मेडिकल कलेजमा उपचाररत गम्भीर बिरामीको अक्सिजनको अभावले मृत्यु भएको हो । मृत्यु हुनेमध्ये अधिकांश इन्सेफ्लाइटिसका बिरामी छन् । अस्पतालले बक्यौता रकम नतिरेपछि अक्सिजन आपूर्ति गर्दै आएको कम्पनीले सेवा बन्द गरेको थियो । घटनालगत्तै उत्तर प्रदेश सरकारले बीआरडी मेडिकल कलेजका प्रमुख राजीव मिश्रलाई बर्खास्त गरेको हो । उत्तर प्रदेशका स्वास्थ्यमन्त्रीले अनुसन्धानपछि घटनामा दोषीलाई कडा कारबाही गर्ने बताए । केन्द्रीय स्वास्थ्यमन्त्री जेपी नड्डा र उत्तर प्रदेशका मुख्यमन्त्री योगी आदित्यनाथले आइतबार अस्पतालको निरीक्षण गरेका थिए । मुख्यमन्त्री आदित्यनाथले अक्सिजनको बिल नतिरेका कारण घटना नभएको दाबी गर्दै सरकारको बचाउ गरे । उनले घटनाबारे अनुसन्धान भइरहेको र दोषीमाथि कडा कारबाही गर्ने प्रतिबद्धता व्यक्त गरे । गोरखपुर नेपालसँग सीमा जोडिएको उत्तर प्रदेश राज्यको एक प्रमुख सहर हो । मुख्यमन्त्री हुनुअघि आदित्यनाथले गोरखपुरबाट पाँचपटक संसदीय चुनाव जितेका थिए । उनी गत मार्चमा मुख्यमन्त्री बनेका हुन् । घटनालाई लिएर विपक्षीहरूले सरकारमाथि राजीनामाको दबाब दिएका छन् । उनीहरूले उत्तर प्रदेशका मुख्यमन्त्री आदित्यनाथ र स्वास्थ्यमन्त्रीको राजीनामा माग गरेका छन् । विपक्षी दल भारतीय कंग्रेसले घटनालाई आदित्यनाथ सरकारको असफलताको संज्ञा दिएको छ ।उसले आदित्यनाथको हातमा ६० भन्दा बढी मानिसको रगतको दाग लागेको बताएको छ ।भारतमा हरेक वर्ष इन्सेफ्लाइटिसका कारण हजारौं मानिसहरूको मृत्यु हुने गरेको छ । भारतले नरेन्द्र मोदी प्रधानमन्त्री भएपछि सार्वजनिक स्वास्थ्यका क्षेत्रमा लागनी वृद्धि गरेको छ । यसअघि कुल बजेटको करिब एक प्रतिशत रकममात्रै स्वास्थ्य क्षेत्रमा खर्च गर्ने गरेको थियो ।
अमेरिकामा ३ को मृत्यु,"भर्जिनिया (बीबीसी) अमेरिकाको भर्जिनियामा गोराहरूको सर्वोच्चताको माग गर्दै भएको प्रदर्शनमा एक जनाको ज्यान गएको छ । घटनामा १९ जना घाइते भएका छन् । गोरा जातिको सर्वोच्चता माग गर्दै ह्वाइट सुप्रिमेसिस्ट ले भर्जिनियाको सार्लोट्सभिलमा गरेको प्रदर्शनमाथि नव नाजी समर्थकले कार कुदाउँदा बाटोमा हिँडिरहेकी ३२ वर्षीया महिलाको ज्यान गएको हो । संघीय अधिकारीहरूले कारका चालक पक्राउ परेको जनाएका छन् । हिंसापछि सर्वसाधारणलाई सुरक्षा दिने क्रममा भएको हेलिकप्टर दुर्घटनामा चालक दलका दुईको मृत्यु भएको सार्लोट्सभिलका प्रहरी प्रमुखले बताए । अमेरिकी राष्ट्रपति डोनाल्ड ट्रम्पले असहिष्णु व्यवहार गरेको भन्दै ह्वाइट सुप्रिमेसिस्ट को भत्र्सना गरे । प्रदर्शनमा विभिन्न पक्षहरूको संलग्नता भएको प्रतिक्रिया दिएका ट्रम्पको आलोचना भएको छ । रिपब्लिकन पार्टीका सिनेटर कोरी गार्डनरले ट्रम्पले विद्रोहीको विरोध गर्न चुकेकोमा कडा आलोचना गरे । उनले भने, राष्ट्रपति महोदय, उनीहरू ह्वाइट सुप्रिमेसिस्ट हुन् र यो आन्तरिक आतंकवाद हो । भर्जिनिया राज्यका गभर्नर टेरी मक्अलिफले सार्लोट्सभिलमा आएका गोराहरूको समूहलाई घर जान भनेका छन् । उनले भने, तिमीहरूको यहाँ कुनै आवश्यकता छैन, तिमीहरूलाई लाज लाग्नुपर्ने हो । गोरा राष्ट्रवादीहरूले सार्लोट्सभिल नगरबाट रोबर्ट इ ली को सालिक हटाउने निर्णयको विरोध गरेका थिए । उनी अमेरिकी गृहयुद्धताका सेनाको जनरल थिए ।"
बच्चा निकाल्दा आन्द्रा नै काटिदिए,"सल्यान (कास) भेरी अञ्चल अस्पताल नेपालगन्जका चिकित्सकले शल्यक्रिया गरी बच्चा निकाल्ने क्रममा पिसाब नली र दिसा गर्ने आन्द्रा काटिदिएपछि बाग्चौर नगरपालिका२ ठिनबाङकी १९ वर्षीया नीतु सुनारको ज्यान जोखिममा परेको छ ।भारतको लखनऊस्थित सामरा अस्पतालमा दुई साताभन्दा बढी समय उपचार गरी फर्के पनि अझै स्वास्थ्यमा सुधार नआएको परिवारले जनाएको छ । उनी ८ महिनादेखि उपचारत छिन् । लखनऊको सामरा अस्पतालले दिसापिसाब बाहिर निस्कन पेटको छेवैबाट पाइप जडान गरे पनि समस्या उस्तै रहेको पति भोला सुनारले बताए । आर्थिक समस्याले औषधि किन्न समस्या भएपछि स्थानीय आमा समूहले १ लाख ४१ हजार रुपैयाँ सहयोग गरेको छ । समूहको सहयोगपछि शल्यक्रियाका लागि सामरा अस्पतालमा पठाएको हो । भेरी अस्पतालले बच्चा निकाल्न गत पुस २० मा नीतुको शल्यक्रिया गरेको थियो । शल्यक्रियाको ४ दिनपछि टाँका फुकाउन आउनू भनेर अस्पतालबाट डिस्चार्ज गरिदिए । दोस्रो दिनबाटै पत्नीको पेट दुख्न थाल्यो । त्यसपछि तेस्रो दिनमै अस्पताल पुग्यौं । त्यसपछि मात्र टाँका काटियो तर अन्य उपचार नगरी पुन: डिस्चार्ज गरियो, उनले भने, अस्पतालमा कार्यरत हेमा छन्त्यालले थप उपचार यहाँ हुन सक्दैन भन्दै घर फर्काइन् तर अवस्था सामान्य नभएपछि लखनऊ लगियो । सामरा अस्पताल लगेपछि मात्र नली काटिएको थाहा पाइयो । नीतुको पाठेघरमा बच्चा ठूलो भएको र पानीको मात्रा कम भएको भन्दै चिकित्सकले शल्यक्रिया गरेको उनले जनाए । भारतमा उपचार गराउँदा २६ लाखभन्दा बढी खर्च भएको र उपचार थालेको ८ महिनासम्म पनि कुनै सुधार नआएको उनको भनाइ छ। अझै आईसीयूमा राखेर उपचार गराइरहेको छु । भएको सबै रकम र सम्पत्ति सकियो । अब औषधि खुवाउने खर्चसमेत छैन, उनले भने, कहाँबाट जुटाउने, चिन्ताले पिरोलेको छ । रकम जुटाउन नगरपालिकाको सिफारिस बोकी सहयोग माग्दै हिँडेको उनले सुनाए । उनले अस्पतालसँग क्षतिपूर्ति दिन र संलग्न चिकित्सकलाई कारबाही गर्न मागसमेत गरेका छन् ।"
संस्थानले खाद्यान्न बाँड्ने,"काठमाडौं आपूर्ति मन्त्रालयले तराईका बाढी प्रभावित जिल्लामा खाद्यान्न वितरण गर्ने निर्णय गरेको छ । गृह मन्त्रालयले सरोकार मन्त्रालयहरूलाई तयारीको अवस्थामा बस्न निर्देशन दिएपछि आपूर्तिले आफू मातहतका सार्वजनिक संस्थानहरूबाट खाद्यान्न वितरण गर्ने निर्णय गरेको हो । आपूर्ति सचिव प्रेमकुमार राईले गृह मन्त्रालयको निर्देशनअनुसार खाद्यान्न वितरणको योजना बनाएको बताए । शनिबार गृहको अध्यक्षतामा भएको बैठकले सबैलाई तयारीको अवस्थामा बस्न निर्देशन दिएकाले सोहीअनुसार तयारी सुरु गरिएको छ, उनले भने, कर्मचारीलाई उद्धारको कार्यमा खटाउने र खाद्यान्न वितरण गर्ने निर्णय भएको छ । उनका अनुसार खाद्य संस्थानले विभिन्न गोदाममा रहेको चामलको प्याकेट, कर्णालीको दाल र एक लिटर तेलको प्याकेट बनाएर प्रभावित क्षेत्रमा वितरण गर्नेछ । उक्त खाद्यान्न प्रमुख जिल्ला अधिकारी (सीडीओ) र दैवी प्रकोप उपभोक्ता समितिको मागअनुसार वितरण गरिने उनले बताए । तेल र दाल केन्द्रमा पर्याप्त छ । चामल विभिन्न जिल्लाका डिपोहरूमा राखेका छौं, उनले भने, सीडीओ र समितिको मागअनुसार खाद्यान्न पठाउन संस्थानलाई तयारी अवस्थामा रहन निर्देशन दिएका छौं । खाद्य संस्थानले कर्णालीका जिल्लाबाट गेडागुडी गरिद गरेको थियो । खरिद गरिएको गेडागुडी (सिमी र फापर) दुई वर्षदेखि गोदाममै छ । उक्त गेडागुडी थापाथली डिपोमा १६ सय ७२ क्विन्टल छ । ती गेडागुडी डुबान क्षेत्रमा वितरण गर्ने योजना बनाएको मन्त्रायलले जनाएको छ ।आपूर्ति व्यवस्थापन तथा उपभोक्ता हित संरक्षण विभागका महानिर्देशक कुमार दाहालले सरकारसँग पर्याप्त खाद्यान्न मौज्दात रहेकाले आत्तिने अवस्था नभएको बताए । खाद्य संस्थानसँग पर्याप्त मौज्दात छ । लहानदेखि पूर्वका सबै गोदाममा मौज्दात राखेका छौं । बाढीले गोदाममा कुनै असर गरेको छैन । नोक्सान भएको छैन, उनले भने, त्यसलाई प्याकेजिङ गरेर प्रभावित क्षेत्रमा वितरण गर्नेछौं । खाद्य संस्थानका प्रवक्ता शंकर सापकोटाले पनि प्रभावित क्षेत्रमा वितरण गर्ने गृहकार्य भइरहेको बताए । पहिलो प्राथमिकता मानवीय उद्धार हो । त्यसपश्चात् खाद्यको आवश्यकता पर्छ, उनले भने, सोहीअनुसार तयारी थालेका छांै । उनका अनुसार संस्थानसँग १ लाख ७७ हजार क्विन्टल चामल मौज्दात छ । सापकोटाका अनुसार संस्थानसँग बिर्तामाडमा ७ हजार ८ सय क्विन्टल, विराटनगरमा ४ हजार ७६, लाहानमा २३ हजार ५ सय ८६, जनकपुरमा ३ हजार ३ सय क्विन्टल चामल छ । वीरगन्जमा १२ हजार ८ सय ८८, भैरहवामा ५ हजार २ सय ९३, नेपालगन्ज ८ सय ८०, राजापुर ९ हजार ३ सय ५२, धनगढी २ हजार ७ सय ५४, काठमाडौं थापाथली ३४ हजार ८ सय ३४ क्विन्टल मौज्दात रहेको सापकोटाले बताए ।"
पर्याप्त इन्धन छ : निगम,"नेपाल आयाल निगमले थानकोट डिपोमा २५ लाख लिटर पेट्रोल मौज्दात रहेको जनाएको छ । यीबाहेक बाटोमा थप १४ लाख लिटर आउने क्रममा रहेको आयल निगमका थानकोट डिपो प्रमुख नेत्र काफ्लेले बताए । डिपोमा २५ लाख लिटर इन्धन मौज्दात छ । थप आउने क्रममा छ, उनले भने, आत्तिनुपर्ने अवस्था छैन । बाटोका कारणले केही टयांकर आउने क्रममा रहे पनि राज्यले खुलाउने बित्तिकै समस्या समाधान हुन्छ । सोमबार सार्वजनिक बिदा भए पनि इन्धन वितरण गरिने उनले बताए। तराई क्षेत्र जलमग्न भएपछि इन्धन अभाव हुने डरले सर्वसाधारणहरूले मौज्दात गर्न थालेका छन् । इन्धन मौज्दात गर्ने क्रम बढेपछि पम्पहरूमा सर्वसाधारणको लाइन देखिएको छ ।"
निजी क्षेत्रद्वारा दुई करोड,"काठमाडौं वर्षाले मुलुकका विभिन्न स्थानमा पुर्याएको क्षतिमा सहयोग पुर्याउन उद्योग वाणिज्य महासंघ (एफएनसीसीआई) र गैरआवासीय नेपाली संघ (एनआरएनए) ले एकएक करोड रुपैयाँ बराबरको सहयोग घोषणा गरेका छन् । यी दुई संस्थाले आइतबार छुट्टाछुट्टै विज्ञप्ति जारी गर्दै उक्त घोषणा गरेका हुन् । महासंघले नगद र जिन्सी गरी करिब एक करोड रुपैयाँ बराबरको सहयोग घोषणा गरेको हो । एनआरएनएले भने बाढीपीडित राहत कोषको स्थापना गर्दै अध्यक्ष शेष घलेद्वारा एक करोड रुपैयाँ जम्माको घोषणा गरिएको हो । केही दिनदेखिको अविरल वर्षाले मुलुकभर भएको ठूलो जनधनको क्षतिप्रति नेपाल उद्योग वाणिज्य महासंघले गहिरो दु:ख व्यक्त गर्दै विपत्तिमा परेका जनताको तत्काल सहयोगार्थ आफ्ना सदस्य एवं अन्य संघसंस्थाको समेत सहयोगमा नगद तथा जिन्सी गरी करिब एक करोड रुपैयाँ बराबरको सहयोगको घोषणा गरेको छ, महासंघद्वारा जारी विज्ञप्तिमा भनिएको छ । एनआरएनएले दुई साताभित्र दुई करोड रुपैयाँ जम्मा गर्ने घोषणा गरेको छ । मातृभूमिलाई परेको यस दु:खद घडीमा हामी संसारभर रहेका गैरआवासीय नेपालीहरू निकै चिन्तित भएका छौं । गैरआवासीय नेपाली संघको आइतबार बसेको आकस्मिक बैठकले आपतकालीन सहयोगस्वरूप बाढीपीडित राहत कोष स्थापना गर्ने निर्णय गरेको छ, एनआरएनएद्वारा जारी विज्ञप्तिमा भनिएको छ, कोषमा अध्यक्ष शेष घले र जमुना गुरुङको एमआईटी फाउन्डेसनले एक करोड रुपैयाँ सहयोग गर्ने घोषणा गरेको छ । संघका प्रमुख संरक्षक जीवा लामिछाने तथा उपाध्यक्षहरू भवन भट्ट र कुमार पन्त, महासचिव बद्री केसी र सचिव अर्जुन श्रेष्ठले एकएक लाख तथा प्रवक्ता रञ्जु थापाले ५० हजार र कोषाध्यक्ष हिक्मत थापाले ५१ हजार रुपैयाँ सहयोगको घोषणा गरिसक्नुभएको छ । एक साताभित्र दुई करोड रुपैयाँ जम्मा गरी राहत वितरण थाल्ने संघको तयारी छ ।महासंघले घोषणा गरेको रकममध्ये महासंघका तर्फबाट नगद १० लाख, नेपाल औषधि उत्पादक संघका तर्फबाट ५० लाख बराबरको औषधि, नेपाली युवा उद्यमी मञ्चबाट नगद तथा जिन्सी गरी १५ लाख, शंकर ग्रुपका तर्फबाट नगद तथा जिन्सी गरी ५ लाख, वाग्मती सफाइ महाअभियानका तर्फबाट १० लाख नगद र अन्य संघसंस्थाबाट १० लाख रहेको जनाइएको छ । साथै यसका लागि कार्य गर्न महासंघको सामाजिक सेवा फोरमका सभापति जयप्रसाद सिवाकोटीको संयोजकत्वमा १७ सदस्यीय बाढी पहिरो व्यवस्थापन कार्यदल ०७४ समेत गठन गरिएको छ, महासंघको विज्ञप्तिमा छ । बाढी प्रभावित जनताको सहयोगार्थ महासंघले बैंक अफ काठमान्डुमा एफएनसीसीआई रिलिफ खाता सञ्चालनमा ल्याएको जनाएको छ । विपत्तिमा परेका जनताको सहयोगार्थ महासंघले सञ्चालनमा ल्याएको बैंक अफ काठमान्डुमा रहेको ०१२५०००००६३५ खातामा आआफ्नो क्षेत्रबाट नगद सहयोग गर्न उद्योग वाणिज्य संघहरू, वस्तुगत संघहरू, द्विराष्ट्रिय उद्योग वाणिज्य संघहरू, एसोसिएट सदस्यहरू, उद्यमी व्यवसायीहरू, गैरआवासीय नेपाली संघलगायत अन्य संघसंस्थाहरूसमेत सबैमा हार्दिक अपिल गर्दछ, विज्ञप्तिमा उल्लेख छ, जुनसुकै बैंकबाट पनि महासंघको उक्त खातामा सहयोग रकम पठाउन सकिनेछ ।एनआरएनएले पनि बैंक अफ काठमान्डुमै खाता खोलेको जनाए । गैरआवासीय नेपाली संघका सबै देशमा रहेका राष्ट्रिय समन्वय परिषद्हरूलाई रकम संकलन कार्यमा तीव्रताका साथ लाग्न र संकलित रकम एक साताभित्र गैरआवासीय नेपाली संघ अन्तर्राष्ट्रिय समन्वय परिषद्को खातामा पठाइसक्न हार्दिक अनुरोध गर्दछ, विज्ञप्तिमा भनिएको छ, खाता नम्बर ०६२५०००००१४४ । क्षतिको अवस्था र सहयोगको आवश्यक पर्ने क्षेत्रबारे संघले नेपाल सरकार, गृह मन्त्रालयसँग समन्वय गरिरहेको हुँदा मन्त्रालयबाट प्राप्त जानकारीका आधारमा तत्कालै राहत वितरणमा खटिने जानकारी गराउँछौं । यसका लागि संघका अध्यक्ष शेष घले तत्कालै नेपाल जानुहुनेछ ।"
"अनुदान लिए, सुपथ पसल चलाएनन्","तनहुँलमजुङ सरकारी अनुदानको रकम लिएका अधिकांश सहकारीले सुपथ मूल्य पसल सञ्चालन गरेका छैनन् । जिल्लामा अनुदान लिने ३० सहकारी संस्थामध्ये अधिकांशको पसल सञ्चालन नभएको डिभिजन सहकारी कार्यालयले जनाएको छ । आर्थिक वर्ष ०६८६९ मा एकएक लाख रुपैयाँका दरले सहकारीले अनुदान लिए पनि दमौलीको नवीन उपभोक्ता सहकारी संस्थाले हालसम्म पसल सञ्चालन गरिरहेको सहकारी निरीक्षक यम रानाले बताए । अनुदान लगेपछि पटकपटक संस्थाको नियमअनुसार पसल सञ्चालन गर्न भनियो, उनले भने, तर, कार्यालयको परिपत्रको वास्ता पनि भएको छैन, पसल पनि सञ्चालन भएको छैन । सुरुमा केही संस्थाले पसल खोल्ने भनेर तरखर थालेजस्तो गरे पनि पछि सञ्चालन भने नगरेको उनले बताए । अनुदान लैजानेमध्ये धेरैले बचत र ऋणसम्बन्धी काम मात्र गरिरहेका छन् । केहीले सहकारी नै सञ्चालनमा नआएको अधिकृत नारायण कार्कीले बताए । डिभिजन कार्यालयमा वार्षिक प्रतिवेदन बुझाउने सहकारीको संख्या पनि न्यून छ । तनहुँमा ३ सय ९६, गोरखामा ४ सय ४०, लमजुङमा ३ सय २० र मनाङमा ११ सहकारी संस्था दर्ता भएका छन् । यिनीहरूमा अधिकांशले समयमा प्रतिवेदन पेस नगरेको निरीक्षक रानाले बताए । नियमित अनुगमन गरेर संस्था खारेज गराइदिनेसम्मको चेतावनी दिएपछि मात्र प्रतिवेदन दिने चलन सुरु भएको छ, उनले भने, अनुगमन गरेर माथिल्लो निकायमा सिफारिस गरिरहेका छौं, खारेज गर्ने अधिकार हामीलाई छैन । ग्रामीण क्षेत्रका सहकारीले अनुदान लिएर पनि काम नगरेको र थाहा नपाए जसरी प्रतिवेदन नबुझाउने चलन छ । सहकारी खारेज गर्ने प्रक्रिया भने जटिल छ, अधिकृत कार्कीले भने, कानुनी झन्झटले खारेजीमा जाने अरू धेरैलाई पनि कारबाही गर्न नसकिएको हो । कमजोरी देखिएका सहकारी संस्थाको अनुगमन गरेपछि सुधारेर अघि बढ्न निर्देशन दिने गरेको उनले बताए । घरदैलोमा सेवा दिने भन्दै सहकारीले चर्को व्याज लिएको पनि गुनासो आउन थालेको छ । सहकारीले ऋणमा १५ देखि १८ प्रतिशतसम्म ब्याज लिने गरेका छन् । सदरमुकाम पुगेर बैंकको ऋण खानुभन्दा आफ्नै सहकारीको लिएको थिएँ,सतिस्वाँरा ९ का हरिचन्द्र डोटेलले भने, चर्को ब्याज र धेरै समयसम्मको किस्ताबन्दीले हैरानी खेप्नुपर्यो । बन्द भए सुपथ मूल्य पसल लमजुङको साविक चण्डिस्थानका स्थानीयले जनसम्पर्क उपभोक्ता सहकारी संस्था खोलेर सुपथ मूल्यको पसल सञ्चालन गर्न अनुदानको रकम लिएका लिए । संस्थाले ०६६ असोजबाट पसल सञ्चालनमा पनि ल्यायो । तीन महिना नबित्दै मंसिर अन्तिम साता पसल बन्द भयो । बिक्रेता रामचन्द्र भण्डारीले पारिश्रमिक नपाएको भन्दै पसलको सामान लिएपछि बन्द भएको थियो । सहकारीद्वारा सञ्चालित सुपथ मूल्यका पसलमध्ये सबैभन्दा ठूलो बेंसीसहरको नारायणस्थानमा सञ्चालन गरिएको थियो । ४ सय ५० जनासँग सेयर संकलन गरी ज्योति उपभोक्ता सहकारी संस्था स्थापना गरिएको थियो । उक्त पसल तीन वर्षयता बन्द छ । गाउँगाउँमा सहकारी, घरघरमा भकारी भन्ने नाराका साथ तत्कालीन माओवादी नेतृत्वको सरकारले आर्थिक वर्ष ०६५६६ मा कार्यान्वयनमा ल्याएको सुपथ मूल्यका पसलहरू समितिबीचको विवाद, व्यवस्थापन कमजोरी र अनुगमन नगरिएकाले सबै बन्द भएका छन् । साविकका ५३ गाविसमा सहकारी संस्था खोलेर ११ लाख रुपैयाँ लगिए पनि त्यसको २ वर्ष नबित्दै अधिकांश सुपथ मूल्यका सहकारी पसल बन्द भएका थिए । डिभिजन सहकारी नरहेको जिल्लामा कृषि विकास कार्यालयले पसल सञ्चालनको जिम्मा पाएको थियो । सुपथ मूल्यका पसलहरू कति सञ्चालनमा छन् भनेर कृषि विकास कार्यालयसँग तथ्यांक छैन । वरिष्ठ कृषि विकास अधिकृत कृष्णभद्र अधिकारीले कति सहकारीले अनुदान लगे भन्ने जानकारी कार्यालयमा रहे पनि कति सञ्चालनमा छन् भन्ने जानकारी नभएको बताए । कहीँ कतै सुपथ मूल्य पसल सञ्चालन भएको पाइँदैन । यसको बोर्डसमेत कतै देखिँदैन, उनले भने, कोही सम्पर्कमा पनि छैनन्, सम्भवत: सबै पसलहरू बन्द भए । उनले यसको खोजी गर्न भनी कहीँ कतैबाट निर्देशनसमेत नआएको बताए ।"
४४ सहकारीमध्ये एउटा मात्र सक्रिय,"कास्की उपभोक्ताका लागि सुपथ मूल्य पसल सञ्चालन गर्न अनुदान लिने कास्कीका ४४ मध्ये एउटा सहकारी मात्रै सक्रिय छ । डिभिजन सहकारी कार्यालयका अनुसार महेश उपभोक्ता सहकारी संस्थाले मात्रै सुपथ मूल्य पसल सञ्चालन गर्दै आएको छ । गाउँगाउँमा सहकारी, घरघरमा भकारी नाराका साथ बाबुराम भट्टराई प्रधानमन्त्री हुँदा पसल सञ्चालन गर्न ११ लाख रुपैयाँ अनुदान दिने नीति ल्याइएको थियो । डिभिजन सहकारी कार्यालयका अनुसार निवेदन दिनेमध्ये पसल सञ्चालनका लागि ४४ सहकारी छनोटमा परेका थिए । उनीहरू प्रत्येकले २०६६ असार १४ मा नगद ११ लाख रुपैयाँ अनुदान लिएको सहकारी अधिकृत बालकृष्ण सुवेदीले बताए । बजारलाई बिचौलिया, कालोबजारी मुक्त गराउने उद्देश्यले त्यो योजना ल्याइएको थियो, उनले भने, अनुदान लगे तर सहकारी त्यो योजनाको मर्मअनुसार चलेनन् । कास्कीमा हाम्रो सहयोगी उपभोक्ता सहकारी लिमिटेडले अनुदानको रकम फिर्ता गरेको डिभिजन कार्यालयले जनाएको छ । बाँकी ४३ संस्थामा पसल सञ्चालन गरिरहेको जानकारी पठाउने एउटा मात्रै छ । एकदुई वर्ष राम्रै गरेका हुन्, सहकारी निरीक्षक गुरुप्रसाद पौडेल भने, महँगी बढ्यो, व्यवस्थापन अप्ठ्यारो भयो भन्दै धमाधम पसल बन्द गरे । अनुदानको रकम सहकारीले फिर्ता गर्नुपर्ने उनले बताए । हाल सञ्चालन भइरहेको महेश उपभोक्ता सहकारी संस्थामा १ सय २० सेयर सदस्य छन् । व्यवस्थापक जीवनाथ शर्माका अनुसार बचत तथा ऋणको कारोबारबाहेक सहकारीले पसल सञ्चालन गर्नु सजिलो काम होइन । हामीले चलाएका छौं, चलेकै छ, उनले भने, सहकारीमा रासायनिक मल, खाद्यवस्तु, बिउको व्यापार गर्छौं । पाँचजनाले रोजगारी पाएका छन् ।"
विराटनगर र लुक्ला विमानस्थल बन्द,"काठमाडौं विराटनगर र लुक्लाबाहेक तराईका सबै विमानस्थल सुचारु रहेको त्रिभुवन अन्तर्राष्ट्रिय विमानस्थलले जनाएको छ । बाढी प्रभावित जिल्लाका भद्रपुर, जनकपुर, सिमरा, भरतपुर, भैरहवा, नेपालगन्ज, धनगढी विमानस्थलहरू भने सञ्चालनमा आइसकेका छन् । त्रिभुवन अन्तर्राष्ट्रिय विमानस्थलका प्रवक्ता प्रेमनाथ ठाकुरले विराटनगर र लुक्लाबाहेक वर्षाले प्रभावित तराईका अरू सबै विमानस्थल सुचारु भएको बताएका हुन् । तराईमा विराटनगर मात्रै सञ्चालनमा आएको छैन । भद्रपुर, जनकपुर, सिमरा, भरतपुर, भैरहवा, नेपालगन्ज, धनगढी सञ्चालनमा आइसकेका छन्, उनले भने । उनका अनुसार लुक्ला विमानस्थलमा मौसमका कारण उडान रोकिएको हो । त्यहाँ लो भिजिबिलिटी भएका कारण उडान हुन नसकेको हो, ठाकुरले भने, मौसममा सुधार आएपछि उडान सुचारु हुनेछन् । विराटनगरमा खोलाको पानी पसकेकाले धावनमार्ग अवरुद्ध भएको हो । विराटनगर विमानस्थलको जमिनमा तीन फिटसम्म पानीको सतह पुगेको उनले बताए । पानी घटेपछि काठमाडौंबाट नागरिक उड्डयन प्राधिकरणले धावनमार्गको इलेक्ट्रिकल उपकरण, नेभिगेसन, रेडियो फ्रिक्वेन्सी र धावनमार्गको पिचमा परेको असर जाँच्न ६ जना प्राविधिकहरू पठाउने जनाएको छ । यसको संयोजन विराटनगर विमानस्थल प्रमुख सुरेशमान सिंहले गर्नेछन् ।"
उडान नहुँदा तीर्थयात्री समस्यामा,"हुम्ला (कास) वर्षाका कारण नेपालगन्जसिमकोट हवाई उडान अवरुद्ध भएपछि मानसरोवर कैलाश पुगेर फर्केका सयांै भारतीय तीर्थयात्री समस्यामा परेका छन् । साउन पूर्णिमाका लागि मानसरोवर कैलाश तीर्थ गरी फर्केका पर्यटक उडान नहुँदा रोकिएका हुन् । मौसमका कारण आइतबार हुम्लामा कुनै पनि जहाजका उडान हुन सकेनन् । भारतीय तीर्थयात्रीका लागि तारा, गोमा, सीता एयरका जहाजले नेपालगन्जबाट सिमकोट उडान भर्ने गरेका छन् । मानसरोवर कैलाश तीर्थयात्री धमाधम फिर्ता हुन थालेका छन् । तीर्थयात्रीलाई तिब्बतको सीमा हिल्साबाट हेलिकप्टरले दिनभर सिमकोट ओसारे पनि जहाज नचल्दा समस्या भएको हो । सिमकोट पुगेका तीर्थयात्री नेपालगन्ज फर्कन नपाउँदा सिमकोटका होटलहरू भरीभराउ छन् । निजी हवाई कम्पनीले शनिबार भने बेलुका ६ बजेसम्म पनि उडान गरेका थिए ।"
साढे ११ अंकले घट्यो नेप्से,"काठमाडौं (कास) सातामा कारोबारको पहिलो दिन सेयर बजार परिसूचक नेप्से करिब साढे ११ अंकले घट्यो । बिहीबारको तुलनामा नेप्से ०६९ प्रतिशत घटेर १ हजार ६ सय ४२१३ अंकमा ओर्लेको छ । बजार खुलेपछि पहिलो ३० मिनेट जति बढेको नेप्से त्यसपछि ओरालो लागेको थियो । त्यो क्रम अन्त्यसम्म जारी रहयो र अन्तत: ११४० अंकले तल ओर्लियो । केही दिनयता मुलकभर आएको बाढीपहिरोले जनजीवन नराम्ररी प्रभावित भएको छ । सेयर बजारमा पनि त्यसको प्रभाव परेको ब्रोकरहरूले जनाएका छन् । कारोबारमा आएकामध्ये वित्त कम्पनी र उत्पादन तथा प्रशोधनबाहेक सबै समूहको परिसूचक घटेपछि नेप्सेमा दबाब परेको हो । उक्त दिन वित्त कम्पनी समूहको परिसूचक १०४ र उत्पादन तथा प्रशोधन समूहको परिसूचक ०५९ अंकले सकारात्मक रहे । उक्त दिन होटल समूहको परिसूचक सबैभन्दा बढी २१८ प्रतिशतले घटयो । यसैगरी बैंकिङको समूहको परिसूचक ०६४, विकास बैंकको ०९, जलविद्युत्को ११४, बिमाको १११ र अन्य समूहको परिसूचक ०१२ प्रतिशतले घटे । करिब ७ हजार ६ सय कारोबारबाट १ सय ६० कम्पनीका १९ लाख ६० हजार ६ सय ११ कित्ता सेयर किनबेच भए । ती कारोबारबाट ८० करोड १८ लाख रुपैयाँ परिचालन भयो । अघिल्लो दिनको तुलनामा कारोबार रकम करिब १३ प्रतिशतले कम हो । उक्त दिन कारोबारमा आएकामध्ये २४ कम्पनीको सेयर मूल्य बढयो, १ सय १९ कम्पनीको घटयो र १७ कम्पनीको सेयर मूल्य स्थिर छ ।"
वाइवाईलाई मार्की अवार्ड,"काठमाडौं (कास) वाइवाई नुडल्सले भारतको मार्की अवार्ड २०१७ प्राप्त गरेको छ । मुम्बईमा दि एडभरटाइजिङ क्लबद्वारा आयोजित कार्यक्रममा भारतीय वस्त्र, सूचना एवं प्रसारणमन्त्री स्मृति इरानीले उक्त अवार्ड सीजी कर्प ग्लोबलका कार्यकारी निर्देशक बरुण चौधरीलाई प्रदान गरेको कम्पनीद्वारा जारी विज्ञप्तिमा उल्लेख छ ।"
नेपाल बंगलादेश बैंकका शाखा विस्तार,"काठमाडौं (कास) नेपाल बंगलादेश बैंक लिमिटेडले लेखनाथ महानगरपालिकाको बुढी बजार र बाग्लुङ नगरपालिका जिप पार्कमा शाखाहरूको औपचारिक शुभारम्भ गरेको छ । लेखनाथ र बाग्लुङ शाखासहित बैंकले ४७ शाखा, ५ एक्सटेन्सन काउन्टर, ७ शाखारहित घरदैलो बंैकिङ सेवा तथा ४४ वटा एटीएमबाट बैंकिङ सुविधा दिँदै आएको जारी विज्ञप्तिमा छ ।"
लक्ष्मी बैंकको शाखा स्थानान्तरण,काठमाडौं (कास) लक्ष्मी बैंकले रूपन्देहीको मणिग्राममा शाखा सञ्चालनमा ल्याएको छ । जोगीकुटीबाट मणिग्राममा शाखा स्थानान्तरण गरिएको जारी विज्ञप्तिमा छ । आगामी दिनहरूमा बैंकले अझ धेरै शाखा अनि सेवाहरू देशभरि विस्तार गर्ने लक्ष्य बैंकको रहेको जनाएको छ ।
नेपाल एसबीआईको लगानी व्यवस्थापन सेवा,"काठमाडौं (कास) नेपाल एसबीआई मर्चेन्ट बैंकिङले लगानी व्यवस्थापन (पोर्टफोलियो म्यानेजमेन्ट) सेवा शुभारम्भ गरेको छ । व्यक्तिगत तथा संस्थागत दुवै खाले सेवाग्राहीलाई लक्षित गरी प्रचलनमा ल्याइएको यो सेवा लगानीको गुणस्तर, वृद्धि, दीर्घकालीन लाभ र मूल्यमा आधारित उपयुक्त छनोट सिद्धान्तलाई अनुसरण गरी तर्जुमा गरिएको जारी विज्ञप्तिमा छ ।"
कुमारी र इजीलिंकबीच विप्रेषण सम्झौता,काठमाडौं (कास) कुमारी बैंक र इजीलिंक रेमिटयान्सबीच विभिन्न मुलुकबाट नेपालीले पठाएको विप्रेषणको भुक्तानीसम्बन्धी सम्झौता गरिएको छ । इजीलिंकमार्फत आएको विप्रेषण रकम कुमारीले आफ्नो ७४ शाखा र १५ सयभन्दा बढी कुमारी रेमिटका ऐजन्टमार्फत सम्बन्धित व्यक्तिहरूलाई भुक्तानी गर्ने जारी विज्ञप्तिमा छ ।
सरसफाइ अभियान,"काठमाडौं (कास) बैंक अफ काठमान्डुले संस्थागत सामाजिक उत्तरदायित्वअन्तर्गत विभिन्न सहरहरूमा सरसफाइ कार्यक्रम आयोजना गरेको छ । बैंकले उक्त कार्यक्रम सञ्चालन गरेको सहरहरूमा अत्तरिया, टीकापुर, कोहलपुर, तुलसीपुर र बर्दघाट रहेको जनाएको छ ।"
घर जानबाट वञ्चित,"मस्कट (ओमन) खाडीबाट बिदामा गएका घरेलु कामदारलाई फर्केर आउन नेपाल सरकारले रोकेपछि चितवनकी सपना घले घर गएकी छैनन् । २० वर्षदेखि खाडीमा हाउसमेडका रूपमा कार्यरत घलेले घरमालिकबाट बिदा पाए पनि गइनन् । हरेक दुई वर्षको अन्तरालमा नेपाल जान्थें । एकदुई महिना परिवारसँग बसेर फर्किन्थें । हामीलाई त आफ्नै सरकारले घर जान पनि रोकिदियो, उनले कान्तिपुरसित भनिन्, हामीलाई घर मालिकले होइन कि आफ्नै सरकारले पो मानसिक तनाव दिएको छ । उनलाई बिदामा जाँदा मासिक रूपमा कमाउँदै आएको झन्डै ५८ हजार रुपैयाँको काम गुम्ने डर छ । काम सिकें । भाषा सिकें । ओमनी परिवारसँग आफ्नै परिवारको सदस्य जसरी बसेकी छु, उनले भनिन्, घरकै काम गरेर जेठी छोरीलाई अस्ट्ेरलिया र कान्छीलाई काठमाडौंमा चार्टर्ड एकाउन्टेन्ट पढाएकी छु । नेपाल गएर फर्कन पाइनँ भने उनीहरूको पढाइ अवरुद्ध हुन्छ । म खाडी नआएको भए मेरा छोरीहरू पढ्न होइन कि भाँडा माझ्न खाडी आउनुपथ्र्यो । १३ वर्षदेखि ओमनमा कार्यरत लमजुङकी मधु गुरुङ सरकारले लिएको नीति हचुवा र केटाकेटी खेलेजस्तो गैरजिम्मेवार भएको ठान्छिन् । यातना दिने, तलब नदिने र शोषण गर्ने त्यही घरमा फेरि फर्किंदैनन् भन्ने खाडीमा काम गर्ने जोकोहीले बुझेका छन् । समस्या व्यहोर्नेहरू त जतिसक्दो छिटो उम्केर जान चाहन्छन्, गुरुङले भनिन्, जसको घरमालिक राम्रो छ । बस्ने व्यवस्था छ । नियमित तलब दिन्छन् । शुक्रबार छुट्टी दिने, मानवीय व्यवहार गर्ने घर आफैंले रोजेर फेरि आउने हो । त्यस्ता घरमालिक त्यही घरमा काम गर्नेले जति अरूले चिन्न सक्तैन ।संसदको अन्तर्राष्ट्रिय सम्बन्ध तथा श्रम समितिको टोलीले खाडीका साउदी, कुवेत, कतार र यूएई घुमेर फर्केपछि घरेलु कामदारमा जान र बिदामा आएकालाई पुन: श्रम स्वीकृति नदिन निर्देशन दिएपछि वैदेशिक रोजगार विभागले घरेलु कामदारलाई पुन: श्रमस्वीकृति दिन बन्द गरेको छ । मैले तीनपटक पुन: श्रम स्वीकृति लिएर एउटै घरमा काम गर्न आएकी छु, गुरुङले भनिन्, म फेरि त्यही घरमा काम गर्न जान्छु भन्दा किन नपाउने ?नेपाली महिला समूह ओमनकी अध्यक्षसमेत रहेकी मोरङकी उमा ढुंगाना कानुनी बाटो बन्द गरेर महिलालाई गैरकानुनी बाटोतिर सरकारले नै धकेलिरहेको ठान्छिन् । सबैका लोग्ने ठीक भइदिएको भए लालाबाला छाडेर आउने रहर कुन महिलालाई होला र ? बल्लतल्ल आएर स्थापित भएकाको रोजगार खोस्ने अधिकार संसद्लाई छैन । सरर खाडी फन्को लगाउँदै र सहर घुम्दैमा महिलाको समस्या र अवसर पत्ता लाग्ने विषय होइन, उनले भनिन्, कि हामीलाई नेपालमै रोजगारी चाहियो कि हामीले खोजेको रोजगारी गर्न दिनुपर्यो । ओमनमा त्यहाँको सरकारी तथ्यांकअनुसार १५ हजार नेपाली कार्यरत रहेकामा ५ हजार महिला छन् । ओमनमा सामाजिक क्लबका रूपमा दर्ता गैरआवासीय नेपाली संघका अध्यक्ष दीपक श्रेष्ठले त्यहाा कार्यरत घरेलु कामदारलाई पुन: श्रम स्वीकृति रोक्ने निर्णय फिर्ता लिनुपर्ने बताए । जो मालिकले नेपाली दूतावासमा गएर आफ्नै घरमा आउने भनेर रकम धरौटी राख्छ । त्यस्ता कामदारलाई भए पनि दूतावासको सिफारिसमा पुन: श्रम स्वीकृति दिइनुपर्छ, उनले भने । ओमनस्थित नेपाली दूतावासले पुन: श्रम स्वीकृति रोक्दा महिला कामदार समस्यामा परेको जनाएको छ । बिदामा जान नपाएको भन्दै गुनासो गर्न महिला कामदार आउने गरेका छन्, राजदूत शर्मिला पराजुली ढकालले कान्तिपुरलाई भनिन्, यसका धेरै पक्ष छन् । उपयुक्त निर्णय लिन सरकारलाई सिफारिस गरेको छु ।"
राप्तीपारि सौर्य ऊर्जा,"नेपालगन्ज राप्तीपारि क्षेत्रमा वर्षौंदेखि विद्युतीकरणको काम अलपत्र परेपछि स्थानीयले सौर्य ऊर्जा प्रयोग गर्न थालेका छन् । सौर्य ऊर्जामार्फत राप्तीपारिका दुर्गम बस्तीहरू झलमल्ल हुन थालेका हुन् । नरैनापुर गाउँपालिकाका कटकुइयाँ, लक्ष्मणपुर, कालाफाँटा, मटेहिया, गंगापुर र राप्ती सोनारी गाउँपालिकाका फत्तेपुर, बिलौना, खासकुस्मालगायतका गाउँमा सौय ऊर्जाको प्रयोग बढ्दै गएको हो । जिल्ला समन्वय समिति जिसस का अनुसार राप्तीपारिका पाँच हजार बढी घरधुरीमा सौर्य ऊर्जा जडान गरिएको छ । जिससले गत वर्ष १ हजार ४ सय ५० र अघिल्लो वर्ष ५ सय घरधुरीमा सोलार जडान गरेको थियो । जिल्ला ऊर्जा तथा वातावरण शाखाका अनुसार २० वाटको सौर्य ऊर्जा अनुदानमा वितरण गरिएपछि सोलार प्रयोग गर्नेको संख्या बढ्दै गएको हो । विद्युत्का लागि वर्षौंदेखि माग गर्दै आए पनि बेवास्ता भएपछि स्थानीयले सरकारी अनुदान र आफ्नै लगानीमा सोलार जडान गरेका हुन् । विद्युत्का पोलहरू ०५१ सालमा गाडिए पनि राप्तीपारिका गाउँमा अझैसम्म बिजुली पुग्न सकेको छैन । राप्तीसोनारी ७ का अगुवा किसान दयाराम थारूले बिजुली पर्खंदा पर्खंदै हैरान भएपछि सोलार जडान गरिएको बताए । वर्षौं भयो पोल गाडिएका छन्, बिजुली आउँदैन । पाँच वर्षदेखि यहाँका गाउँहरूमा सोलार भित्रिएका छन्, उनले भने, यसले बिजुलीे पर्खाइको सास्तीलाई केही कम गरेको छ । राप्तीपारिका गाउँमा विद्युतीकरण गर्न गाडिएका अधिकांश स्थानका पोलहरू जीर्ण बन्दै गएपछि स्थानीयले धमाधम सोलार जडान गर्न थालेको स्थानीय विनोद चौधरीले बताए । किसानहरूले समेत सौर्य ऊर्जा जडान गरी थोपा सिँचाइमार्फत तरकारी खेती गरिरहेका छन् । जिल्ला ऊर्जा शाखाका इन्जिनियर रामबाबु यादवले राप्तीपारिका कालाफाँटा, लक्ष्मणपुर, गंगापुरलगायतका क्षेत्रमा १ हजार ४ सय ५० सोलार सेट गत आर्थिक वर्षमा अनुदानमा वितरण गरिएको बताए । बजारमा साढे ११ हजार पर्ने २० वाटको सोलार सेटलाई सरकारी अनुदानमा स्थानीयले २ हजार रुपैयाँमा खरिद गरेको उनले बताए । शाखाले तीन वर्षअघि राप्तीपारिका करिब १३ हजार घरधुरीमा वैकल्पिक ऊर्जाबारे अध्ययन गरेको थियो । हाल अधिकांश घरधुरीले सोलार प्रयोग गर्न थालेको इन्जिनियर यादवको भनाइ छ । उनका अनुसार २० वाटको सोलार अनुदानमा ४ हजार ५ सय रुपैयाँमा स्थानीयले पाउँछन् । जिससका अनुसार बाँकेका करिब ८० प्रतिशत घरधुरीमा विद्युत् सुविधा पुगेको छ । विद्युत्को विकल्पका रूपमा सोलार प्रयोग गर्न थालेपछि लोडसेडिङ नहुने भएको छ ।"
बथनाहाकटहरी रेल्वे निर्माण अवरुद्ध,"मोरङ स्थानीय जग्गाधनीहरूले मुआब्जा कम भएको भन्दै सर्वोच्च अदालतमा मुद्दा दायर गरेकाले भारतीय सीमावर्ती बथनाहादेखि मोरङको कटहरीसम्म आउने ब्रोडगेज रेल मार्गको निर्माण अवरुद्ध भएको छ । एक्काइसजना जग्गाधनीले मुद्दा दायर गरेपछि निर्माण अवरुद्ध भएको हो । मुद्दा दायर गर्नेमा मुआब्जा लिइसकेकाहरूसमेत रहेका छन् । ब्रोडगेज रेल्वे मार्ग निर्माणका लागि ट्रयाक खोल्ने काम सकिए पनि थप काम गर्न बाधा उत्पन्न भएको छ । हाम्रै कारणले ढिलाइ भइरहेको छ, रेल विभागका इन्जिनियर सन्त महर्जनले भने, रेल्वे स्टेसनको जग्गा भारतीय पक्षलाई हस्तान्तरण गर्न बाँकी रहेकै बेला सर्वोच्च अदालतमा मुद्दा परेको छ । त्यसैले फैसला कुरिरहेका छौं । विराटनगर महानगरपालिका १८ बुधनगरमा रेल्वे स्टेसनका लागि ४२ बिघा जग्गा आवश्यक पर्छ । त्यसका लागि केही जग्गाधनीले मुआब्जासमेत बुझिसकेको र २१ जनाले जग्गाको मूल्य कम भएको भन्दै बुझ्न नमानेका कारण समस्या उत्पन्न भएको उनले बताए । यसअघि मुआब्जा लिएकाले पनि आफूलाई कम मूल्य दिएको भन्दै सर्वोच्च अदालतमा मद्दा दायर गरेका छन् । मुद्दाका कारण थप जटिल भएको छ । हामीले यस्ता राष्ट्रिय गौरवका आयोजनालाई फास्टट्रयाकमा राख्न सर्वोच्चलाई आग्रह गरेका छौं, महर्जनले भने, आशा छ, चाँडै फौसला आउँछ । त्यसपछि काम दु्रत गतिमा अघि बढ्छ । रेल्वे ट्रयाकका लागि नेपाल सरकारले १ सय १९ बिघा जमिन अधिग्रहण गरेर इन्डियन रेल्वे कन्स्ट्रक्सन इन्टरनेसनल लाई हस्तान्तरण गरिसकेको छ । उक्त निर्माण कम्पनीले ट्रयाक खोल्नेसँगै कल्भर्ट र पुल बनाउने काम गरेको छ । बथनाहा कटहरी १८१ किलोमिटर रेलमार्गमध्ये नेपालतर्फ बुधनगरदेखि कटहरीसम्म १३१ किलोमिटर पर्छ । पहिलो चरणको काम ट्रयाक खोल्ने, माटो भर्ने र कल्भर्ट बनाउन ४० करोड भारतीय रुपैयाँमा ठेक्का दिएको थियो । यो मार्ग १८१ किलोमिटर लामो छ । बुधनगरमा १ हजार ५ सय मिटर लम्बाइ र १ सय ५० मिटर चौडाइको रेल स्टेसनसमेत निर्माण भइरहेको छ । जसमा रेल्वे प्लेटफर्म, यात्रु प्रतीक्षालय, कार्यालय भवन लगायतका सुविधा छन् । यसलाई कटहरीबाट इटहरी हुँदै पूर्वपश्चिम राजमार्गमा जोड्ने सरकारको लक्ष्य छ । भारतले बथनाहाकटहरी खण्डको रेलमार्गका लागि २ अर्ब ८० करोड भारु लागतमा निर्माण हुने अनुमान गरेको छ । दुई वर्षभित्र काम पूरा गर्ने लक्ष्य छ । अधिग्रहण गरिएको जमिनको हालसम्म ५३ करोड रुपैयाँ मुआब्जा जग्गाधनीलाई दिइएको जनाइएको छ । रेल्वे मार्ग निर्माणका लागि नेपालतर्फ ५ सय ६५ जनाको १ सय १९ बिघा जमिन अधिग्रहण गरिएको हो ।"
भारतको पूर्ण नियन्त्रण,पल्लेकेले (एएफपी) अलराउन्डर हार्दिक पान्ड्याको आक्रामक शतक र कुलदीप यादवको चार विकेट मदतले भारत श्रीलंकाविरुद्धको तेस्रो टेस्टको दोस्रो दिन आइतबार स्थिति पूर्ण नियन्त्रणमा लिन सफल रहेको छ । कुलदीपले प्रभावशाली बायाँ हाते रिस्टस्पिन बलिङ आक्रमण गर्दै श्रीलंकालाई उसको पहिलो इनिङ्समा १ सय ३५ रनमा अलआउट गर्न मदत गरे । यसअघि भारतले आफ्नो पहिलो इनिङ्समा ४ सय ८७ रन बनाएको थियो । तीन टेस्टको सिरिजमा क्लिन स्विप गर्ने अभियानमा रहेको भारतले श्रीलंकालाई फलोअन गर्न बाध्य पारेको थियो । दोस्रो दिनको खेल समाप्त हुँदा श्रीलंका एक विकेट गुमाएर १९ रनको स्थितिमा छ र अझै भारतको तुलनामा ३ सय ३३ रनले पछाडि छ । श्रीलंकाका दिमुथ करुणारत्ने १२ रन बनाएर खेलिरहेका छन् । उनलाई शून्यमा नाइटवाचम्यान मलिन्दा पुष्पकुमारले साथ दिइरहेका छन् । पेसम्यान उमेश यादवले अर्का श्रीलंकाली प्रारम्भिक ब्याट्सम्यान उपुल थारंगालाई आउट पारे । थारंगाले सात रन मात्र बनाउन सके । भारतलाई बलियो स्थितिमा पुर्याउने काम भने कुलदीपले गरे । आफ्नो दोस्रो टेस्ट मात्र खेलिरहेका कुलदीपले चार विकेटका लागि ४० रनमात्र खर्चे । उनले श्रीलंकाली मध्यक्रमलाई ध्वस्त पारे । अर्का स्पिनर रविचन्द्रन आश्विनले भने श्रीलंकाली पुछारका ब्याट्सम्यानलाई आफ्नो सिकार बनाए । आश्विनले दुई विकेट लिए । त्यसमा कप्तान दिनेश चन्डिमलको महत्त्वपूर्ण विकेट पनि रह्यो । चन्डिमलले ८७ बलमा ४८ रन बनाए । भारतका लागि अर्का पेस बलर मोहम्मद सामीले पनि दुई विकेट लिए । उनले श्रीलंकाका दुवै प्रारम्भिक ब्याट्सम्यानलाई पाँच ओभरभित्र पेभेलियन पठाएका थिए । पान्ड्याको नाममा पूर्वकप्तान एन्जेलो म्याथ्युजको विकेट रह्यो । यसअघि तेस्रो टेस्ट खेलिरहेका २३ वर्षीय पान्ड्याले ९६ बलमा १ सय ८ रन बनाए । भारतले ६ विकेट गुमाएर ३ सय २९ रनबाट अगाडि खेल्न सुरु गरेको थियो । तीन टेस्टको सिरिजमा भारत २० ले अगाडि छ ।
समन्वय नगरे १३ औं साग हुन्न,"काठमाडौं (कास) अन्तर्राष्ट्रिय मान्यताप्राप्त नेपाल ओलम्पिक कमिटी (एनओसी) का अध्यक्ष जीवनराम श्रेष्ठले आफ्नो कमिटीले समन्वय गर्न पाएन भने १३ औं दक्षिण एसियाली खेलकुद (साग) आयोजना नेपालमा हुन नसक्ने बताएका छन् ।व्यवस्थापिका संसद्को युवा तथा खेलकुद उपसमितिमा बोल्दै आइतबार एनओसी अध्यक्ष श्रेष्ठले भने, १३ औं सागबारे निर्णय गर्ने अधिकार एनओसीलाई मात्र छ । अरूले गर्न सक्दैन । एनओसीले स्वतन्त्रपूर्वक काम गर्न नपाउने हो भने काम अगाडि बढाउन सकिन्न । हामीले समन्वय गर्न पाएनौं भने १३ औं साग नेपालमा हुन्न । सरकारले आयोजना गर्ने निर्णय गरेर पनि पूर्वाधार निर्माण कार्य अगाडि नबढाएको उनले गुनासो गरे । श्रेष्ठ नेतृत्वको सातदोबाटोस्थित एनओसी कार्यालय सर्वोच्च अदालतले ब्युँताएको रुक्मशमशेर राणा समूहले कब्जा गरेको छ । नेपाली खेलकुदको अन्तर्राष्ट्रिय सहभागितालगायत काम भने श्रेष्ठ नेतृत्वको एनओसीले गरिरहेको छ भने राणा समूह स्वदेशमै पनि अस्तित्वको लडाइँमा छ । यी दुई समूहबीच सर्वोच्च अदालतमा मुद्दा चलिरहेको छ ।"
नेपाली यू१९ को प्रारम्भिक टोली,"काठमाडौं (कास) एसीसी यू१९ इस्टर्न रिजन प्रतियोगिताका लागि नेपालले आइतबार २८ सदस्यीय प्रारम्भिक टोलीको घोषणा गरेको छ । प्रतियोगिता मलेसियामा सेप्टेम्बर ८ देखि १७ सम्म आयोजना हुनेछ । अघिल्लो महिना सिंगापुरमा भएको आईसीसी यू१९ विश्वकप छनोट एसिया क्षेत्रमा नेपालको वैकल्पिक खेलाडीसमेत गरी रहेका १८ खेलाडीलाई इस्टर्न रिजन प्रतियोगिताका लागि राखिएको छ । ती खेलाडीमा सन्दीप लामिछाने, अनिलकुमार शाह, सन्दीप सुनार, दीपेन्द्रसिंह ऐरी, ललितनारायण राजवंशी, प्रकाश केसी, पवन सर्राफ, रोहितकुमार पौडेल, रिजन ढकाल, प्रनित थापामगर, साहव आलम, आदिल खान, आसिफ शेख, किशोर महतो, विक्रम भुसाल, सन्दीप जोरा, रसिद खान र सुशान्तसिंह थापा छन् । थपिएका १० खेलाडीमा नन्दन यादव, कमलसिंह ऐरी, सुमित महर्जन, जितेन्द्रसिंह ठकुरी, मिनास थापा, अंकित सुवेदी, हरि चौहान, अविनाश कर्ण, भीम सार्की र रवीन्द्रजंग शाही छन् । नयाँ प्रतियोगिताका रूपमा आएको यस इभेन्टमा नेपालसँगै मलेसिया, सिंगापुर, हङकङ, थाइल्यान्ड, भुटान, म्यानमार र चीनले प्रतिस्पर्धा गर्नेछन् । शीर्ष दुई स्थान हात पार्नेले एसीसी यू१९ एसिया कपमा स्थान पाउनेछन् । नोभेम्बरमा हुने बताइएको एसिया कपमा एसीसीको अर्को प्रतियोगिताको शीर्ष दुई टोलीले प्रतिस्पर्धा गर्नेछन् । टेस्ट मान्यताप्राप्त भारत, पाकिस्तान, श्रीलंका र बंगलादेशले एसिया कपमा सोझै प्रतिस्पर्धा गर्नेछन् ।"
ग्रिनल्यान्ड विजयी,काठमाडौं (कास) आयोजक ग्रिनल्यान्ड र गोल्डेनपिक स्कुल १२ औं क्वीक्स ग्रिनल्यान्ड कप अन्तरविद्यालय बास्केटबल प्रतियोगिताको क्वाटरफाइनलमा प्रवेश गरेका छन् । आइतबार सिनियर ब्वाइजको खेलमा ग्रिनल्यान्डले सामाखुसी बोर्डिङ स्कुल (सेब) लाई ५७४१ स्कोरले हरायो । ग्रिनल्यान्डबाट दिलीप पुनमगर एक्लैले ३१ स्कोर गरे । सिनियर ब्वाइजकै अर्को खेलमा गोल्डेनपिकले ज्ञानसिन्धुलाई ४८३६ ले पराजित गर्यो । गोल्डेनपिकको जितमा गोपाल भण्डारीले २० स्कोर गरे । दुवै टिमले समूह घ बाट समान दुईदुई खेल जितेर एक खेलअगावै क्वाटरफाइनलमा स्थान बनाएका छन् । मंगलबार यी दुईबीचको लिग चरणको अन्तिम खेलबाट समूहविजेता र उपविजेताको छिनोफानो हुनेछ ।
गौरिकालाई रोक्दै पौडी संघ,"काठमाडौं कीर्तिमानी स्वीमर गौरिका सिंहलाई अस्वाभाविक रूपमा नेपाल पौडी संघले रोक्ने प्रयास गरिरहेको छ । सीमित स्पर्धामा मात्र खेल्न पाउने विश्वमै कतै नभएको नियम लागू गर्नेदेखि प्रतियोगिता सार्नेसम्म हर्कत संघले गरिरहेको छ ।१२ औं दक्षिण एसियाली खेलकुद (साग) मा एक रजत र तीन कांस्यसहित कीर्तिमान चार पदक जितेकी १४ वर्षीया गौरिका परिवारसँगै लन्डनमा बस्छिन् । गत वर्ष ब्राजिलमा भएको रियो ओलम्पिकमा सबैभन्दा कम उमेरकी खेलाडीका रूपमा विश्वमै चर्चामा आएकी उनी उतै प्रशिक्षण गर्छिन् ।पौडी संघका अध्यक्ष अशोक वज्राचार्यले राष्ट्रिय प्रतियोगिता भदौ १ गतेदेखि हुने तीन महिनाअघि जानकारी गराएका थिए । त्यसैले गौरिका बेलायतमा इङलिस एज ग्रुप च्याम्पियनसिपको फाइनल चरण र ब्रिटिस ओपन वाटर च्याम्पियनसिप छाडेर दुई वर्षपछि स्वदेशमा प्रतिस्पर्धा गर्ने योजना बनाएर २२ साउनमा स्वदेश फर्किइन् ।नेपाल पौडी संघले साउन ३१, ३२ र भदौ १ गते सातौं एनएसए कप स्वीमिङ च्याम्पियनसिप आयोजना गर्ने भन्दै सातदोबाटोस्थित पौडी परिसरमा एक महिनाअघि नै ब्यानर टाँगेको थियो । त्यसमा खेलाडीले नाम दर्ता गर्ने अन्तिम मिति २६ साउन तोकिएको थियो । च्याम्पियनसिप नजिकिँदै जाँदा प्रतियोगिता नै एक महिना पछाडि सार्ने पौडी संघकै केही पदाधिकारीहरूले बताइरहेका थिए तर औपचारिक रूपमा केही भनेका थिएनन् । त्यसैले गौरिकाले प्रतियोगितामा सहभागी हुन प्रवेश फारम पाऊँ भनी संघ, राष्ट्रिय खेलकुद परिषद् र युवा तथा खेलकुद मन्त्रालयमा निवेदन दिइन् ।कतै नभएको नियम चर्को आलोचना बेहोर्न थालेपछि पौडी संघको बैठकले शुक्रबार राष्ट्रिय पौडी प्रतियोगिता भदौ पहिलो साता गर्ने निर्णय गर्दै उपाध्यक्ष गीता राणाको संयोजकत्वमा आयोजक समिति बनायो । आइतबार आयोजित पत्रकार सम्मेलनमा प्रतियोगिता भदौ १ र २ गते सञ्चालन गर्ने उल्लेख गर्दै राणाले प्रतियोगितालाई समावेशी बनाउन एक खेलाडीले चार स्पर्धामात्र खेल्न पाउने बताइन् ।प्रतियोगितामा समावेशीका लागि पनि एक खेलाडीले चार स्पर्धासम्म प्रतिस्पर्धा गर्न पाउने नियम ल्याएका छौं किनभने एउटै खेलाडीले सबैमा भाग लिने अनि जित्ने नहोस्, सांसदसमेत रहेकी गीता राणाले भनिन् ।अन्तर्राष्ट्रिय पौडी संघ (फिना) विश्वको सर्वोच्च संस्था हो, जसले पौडी प्रतियोगिता र संघलाई नियमन गर्छ । उसको नियमअनुसार विश्व च्याम्पियनसिप, ओलम्पिकदेखि कुनै पनि प्रतियोगितामा सहभागी खेलाडीले जति पनि स्पर्धामा खेल्न पाउँछ । गत महिना बुडापेस्ट (हंगेरी) मा भएको विश्व च्याम्पियनसिपमा अमेरिकी केटी लेडेस्की ६ स्पर्धामा सहभागी हुँदै ५ स्वर्ण र १ रजत जितेकी थिइन् । अमेरिकी माइकल फेल्प्सले बेइजिङ ओलम्पिकमा ८ स्वर्ण जितेका थिए ।नेपालमै पनि करिश्मा कार्कीले पाँचौं राष्ट्रिय खेलकुदमा १२ स्वर्ण र शिरीष गुरुङले सातौं संस्करणमा १४ स्वर्णपदक जितेका थिए । उनीहरूले सहभागी सबै स्पर्धामा सफलता हात पारेका थिए र यसअघि नेपाली पौडीमा एक खेलाडीले सीमित स्पर्धामा मात्र प्रतिस्पर्धा गर्न पाउने नियम लागू गरेको थिएन न त अन्य देशमा नै यस्तो नियम छ ।गौरिकाले ११ वर्षको छँदा १९ औं राष्ट्रिय पौडीमा कीर्तिमानसहित ८ स्वर्ण र १ रजतपदक जितेकी थिइन् । २० औं संस्करणमा कीर्तिमानसहित सहभागी ६ स्पर्धामा स्वर्ण कब्जा गरेकी थिइन् । उनले १२ औं सागमा चार पदक जित्ने क्रममा पनि व्यक्तिगत सात स्पर्धा र तीन रिलेमा गरी १० स्पर्धामा प्रतिस्पर्धा गरेकी थिइन् र ती सबैमा राष्ट्रिय कीर्तिमान पनि बनाएकी थिइन् ।उनले ३० पल्ट राष्ट्रिय कीर्तिमान बनाएकी छन् । उनका केही कीर्तिमान पुरुष खेलाडीको भन्दा पनि राम्रो छ । त्यसैले अन्य खेलाडीहरू उनीसँग प्रतिस्पर्धा गर्न डराउने गर्छन् । केही खेलाडीका अभिभावक संघको केन्द्रीय समितिमा पनि छन् । उनीहरूको दबाबमा गौरिकालाई रोक्ने प्रयास भइरहेको संघकै एक पदाधिकारीले बताए । राजधानीमै रहे पनि संघका अध्यक्ष अशोक वज्राचार्य पत्रकार सम्मेलनमा उपस्थित थिएनन् ।गौरिकाकै पालोमा यस्तो नियम किन ल्याइयो ? संघका महासचिव जगतमान श्रेष्ठले भने, समयको माग हो । पत्रकार सम्मेलनमै जवाफ दिन मुस्किल भएपछि संयोजक राणाले भनिन्, यो कुरा (स्पर्धा) प्राविधिक समितिको निर्णयअनुसार गरिएको हो । प्राविधिक समितिका संयोजक राजेश वज्राचार्यले भने, एक खेलाडीले बढीमा व्यक्तिगत ४ स्पर्धामा सहभागी हुन पाउनेछ, यसलाई बढाएर ७ स्पर्धासम्म बनाउन सक्छौं ।संयोजक राणाले सातदोबाटोमा हुने प्रतियोगितामा महिला र पुरुषका गरी ३६ स्पर्धा समावेश गरिने बताए पनि प्रेस विज्ञप्तिमा २१ स्पर्धामात्र उल्लेख थियो । गौरिकाले १२ औं सागमा २ सय मिटर इन्डिभिज्युअल मिड्लेमा रजत, १ सय र २ सय मिटर ब्याकस्ट्रोक तथा ४ सय मिटर फ्रिस्टाइलमा कांस्यपदक जितेकी थिइन् । राष्ट्रिय प्रतियोगितामा समावेश स्पर्धाबारे संघको विज्ञप्तिमा २ सय मिटर इन्डिभिज्युअल मिड्ले र ४ सय मिटर फ्रिस्टाइल नै उल्लेख छैन ।"
दु:ख दिइरहे विकल्प खोज्ने,"रियो ओलम्पिकमा ११ हजार बढी खेलाडीमध्ये सबैभन्दा कम उमेरको भएर विश्वमै चर्चा पाएकी गौरिकाका पिता पारसबहादुर सिंहले पौडी संघले निरन्तर दु:ख दिए विकल्प खोज्नुपर्ने बाध्यता आउन सक्ने बताएका छन् ।दक्षिण एसियाली खेलकुदको ३२ वर्षको इतिहासमै व्यक्तिगत स्पर्धामा पदक हात पार्ने पहिलो नेपाली खेलाडी गौरिकाबारे पिता पारसले भने, सानो उमेरमै गौरिकाले नेपालका लागि ठूलै उपलब्धि हात पारेकी छन् । पौडी र नेपाल उनका लागि धेरै प्रिय छ । तर संघले निरन्तर दु:ख दिइरहे हामीले उनका लागि अरू विकल्प खोज्नुपर्ने हुन्छ ।सातौं राष्ट्रिय खेलकुदमा पनि गौरिका लन्डनबाट आएर प्रतिस्पर्धा गर्ने तयारीमा थिइन् । संघले पनि प्रतियोगिताको मिति उनलाई जानकारी गराएको थियो । त्यसैअनुसार उनले तयारी गरेकी थिइन् । आर्मीबाट खेल्ने तय भइसकेको थियो तर अन्तिम समयमा संघले प्रतियोगिता सारेको बतायो, कहिले हुने भन्ने जानकारी नै दिएन । त्यसैले उनी राष्ट्रिय प्रतियोगिताबाट वञ्चित हुनुपर्यो, लन्डनमा कार्यरत चिकित्सक सिंहले भने, उनी स्कुलमा अध्ययनरत छिन् । ट्रेनिङ गर्छिन् । पढ्ने, पौडी खेल्ने, आराम गर्ने समय मिलाउनुपर्छ । योजना बनाएर प्रतिस्पर्धा गर्नुपर्छ । प्रतियोगिता अनिश्चित हुँदा योजनामा असर पर्छ । उनको पनि शरीर हो, मेसिन होइन ।गौरिका इङलिस एज ग्रुप च्याम्पियनसिप मा ५० मिटर फ्रिस्टाइल, ५० मिटर ब्याकस्ट्रोक र १ सय मिटर ब्याकस्ट्रोकको फाइनल चरणमा छनोट भएकी थिइन् । त्यससँगै ब्रिटिस ओपन वाटर च्याम्पियनसिपमा ३ किमिको प्रतिस्पर्धा छाडेर उनी राष्ट्रिय प्रतियोगितामा सहभागी हुन आएकी हुन् । लन्डनस्थित बार्नेट कोप्टहल स्वीमिङ क्लबमा पाँच वर्षयता प्रशिक्षण गरिरहेकी उनले ह्याब्स स्कुल फर गल्र्समा भर्खर ९ कक्षा सकाएकी छन् ।"
टोटेनहमको दाबेदारी,लन्डन् (एएफपी) टोटेनहमले इङलिस प्रिमियर लिगमा विजयी सुरुआत गरेको छ । गत सिजनमा चेल्सीलाई उपाधि दौडमा चुनौती तेस्र्याएको टोटेनहमले आइतबार नवप्रवेशी न्युकासललाई २० ले पराजित गर्यो । न्युकासलका कप्तान जोन्जो सेल्भीले दोस्रो हाफमा गरेको गल्तीका कारण खेलले नाटकीय रूप लिएको थियो । मैदानमा लडिरहेका डेल अलीलाई सेल्भीले जानाजानी कुल्चेका थिए । तिनै अलीले क्रिस्टियन इरिकसनको क्रसमा सुन्दर गोल गरी टोटेनहमलाई ६१ औं मिनेटमा अग्रता दिलाए ।नौ मिनेटपछि बेन डेभिसले गोल गर्दा पनि पास उपलब्ध गराउने तिनै इरिकसन थिए । खेलाडी सरुवा बजारमा मौन जस्तै रहे पनि टोटेनहमले सेन्ट जेम्स पार्कमा राम्रो खेल प्रदर्शन गरेको थियो । च्याम्पियनसिप जित्दै बढुवा भएको न्युकासल सेल्भीको गोलपछि दबाबमा परेको थियो । शनिबार भएको खेलमा उपाधिको दाबेदार मानिएको म्यानचेस्टर सिटीले अर्को नवप्रवेशी टोली ब्राइटनलाई २० ले पराजित गरेको थियो । घरेलु मैदानमा ब्राइटनले सिटीको आक्रमण लगातार जस्तो झेलिरहे पनि सर्जियो अगुइरोले ७० औं मिनेटमा गोलको खडेरीलाई चिरेका थिए । त्यसको ५ मिनेटपछि फर्नान्डिन्होको क्रसलाई क्लियर गर्दा लुइस डङले आफ्नै पोस्टमा गोल गरेका थिए।
आर्मी जुडो च्याम्पियन,"काठमाडौं (कास) बन्दी सहायता नियोग (पाम) का रोशनबहादुर दोङ र त्रिभुवन आर्मी क्लबकी मनीता श्रेष्ठ प्रधान आठौं अम्बिकाबहादुर क्षेत्री स्मृति खुला जुडो प्रतियोगितामा उत्कृष्ट खेलाडी चुनिए । दुवै आआफ्नो तौल समूहका विजेता हुन् । पहिलो दिन शनिबार रोशनले पुरुष ५५ केजीमुनि तथा मनीताले महिला ५७ केजीमुनि स्वर्ण जितेका थिए । मनीताले उत्कृष्ट इप्पोनको उपाधि पनि हात पारिन् । पुरुषमा यो विधामा नेपाल प्रहरी क्लबका श्रीराम मकाजु उत्कृष्ट भए ।स्वअम्बिकाबहादुरका परिवारको प्रायोजनमा नेपाल जुडो संघद्वारा आयोजित प्रतियोगिताको दोस्रो तथा अन्तिम दिन आइतबार पुरुषमहिलामा समान ४४ स्पर्धामा प्रतिस्पर्धा भयो । पुरुष ६० केजीमा प्रहरीका उमेश मगरले फाइनलमा केन्द्रीय जुडो डोजोका किरण गडेललाई पराजित गरे। ७३ केजीमुनि प्रहरीका सञ्जित डंगोलले आर्मीका जंगबहादुर सारूलाई फाइनलमा हराए । ९० केजीमुनिमा श्रीरामले आर्मीका दिलबहादुर मगरलाई पराजित गरे । सय केजीमाथि कुनै पनि प्रतिद्वन्द्वी नपाएका प्रहरीका राजन जोशी स्वत: विजेता बने।महिलाको ४४ केजीमुनि बाँकेकी सोनिया भट्ट च्याम्पियन बनिन् । सोनियाले होप्याडकी पुष्पा भण्डारीमाथि जित निकालिन् । ५२ केजीमुनि प्रहरीकी दिलकुमारी छन्त्याल र ६३ केजीमुनि आर्मीकी फुपूल्हामु खत्री पहिलो भए । उपाधि भिडन्तमा दिलकुमारीले केन्द्रीय जुडोकी रोजिना थापामगर तथा फुपूले प्रहरीकी पूर्णा राईलाई पराजित गरे । ७८ केजीमुनि आर्मीकी पुनम श्रेष्ठ पहिलो भइन् । पुनमको स्पर्धामा पनि कसैले नाम दर्ता गराएन ।राष्ट्रिय टिम छनोटको आधार मानिएको यस प्रतियोगितामा पुरुषमहिलामा समान ८८ गरी १६ स्पर्धामा प्रतिस्पर्धा भएको थियो । पुरुषको ५५ केजीमुनि र महिलाको ४४ केजीमुनि बाहेक सबै स्पर्धामा पहिलो र दोस्रो हुने खेलाडी राष्ट्रिय टिममा छनोट भएका छन् । पुरुषको ५५ केजीमुनि र महिलाको ४४ केजीमुनि स्पर्धा राष्ट्रिय टिम तयारीमा राखिएको छैन । दुईदिने प्रतियोगितामा २३ टिमका १ सय ४० खेलाडीले प्रतिस्पर्धा गरेका थिए ।प्रतियोगितामा आर्मीले सर्वाधिक ६ स्वर्ण, ४ रजत र ६ कांस्य जित्यो । दोस्रो स्थानमा रहेको प्रहरीले ६ स्वर्ण, २ रजत र ४ कांस्य हात पार्यो । २ स्वर्ण र २ कांस्यसाथ पाम तेस्रो स्थानमा रह्यो । केन्द्रीय जुडो डोजो र बाँकेले ११ स्वर्ण जिते । बाँकी टिम स्वर्णविहीन रहे ।"
काठमाडौं र मोरङ भिड्ने,"ताप्लेजुङ पाथीभरा गोल्डकप फुटबल प्रतियोगिताको उपाधिका लागि सोमबार सगरमाथा युथ क्लब, मोरङ र चर्च ब्वाइज क्लब, काठमाडौं भिड्दै छन् । सगरमाथाले आइतबार सशस्त्र प्रहरी बल दमकलाई २१ ले पराजित गर्यो । सशस्त्रले पहिलो हाफको ३० औं मिनेटमा पेनाल्टीमार्फत गोल गर्दै अग्रता लिएको थियो । उसका नवीन लामाले गोल गरेका थिए । तर दोस्रो हाफमा खेलमा पुनरागमन गर्दै सगरमाथाले लगातार दुई गोल गर्यो । खेलको ६० औं मिनेटमा बादल गुरुङको कर्नरलाई उपयोग गर्दै मोहन बस्नेतले हेडबाट गोल गरे । त्यसलगत्तै ६२ औं मिनेटमा विनोद केसीले अर्को गोल गर्दै टिमलाई जित दिलाए । सगरमाथाका किपरले सशस्त्रका खेलाडीलाई डिएरियामा लडाएपछि रेफ्रीले पेनाल्टी अवसर दिएका थिए । सगरमाथाका अशोक खवास म्यान अफ द म्याच घोषित भए । प्रतियोगिताको विजेताले २ लाख ११ हजार र उपविजेताले १ लाख ११ हजार रुपैयाँ हात पार्नेछन् । फाइनल सोमबार हुँदैछ ।"
नेपाल बराबरीमा,काठमाडौं (कास) एसियन कप छनोटको तयारीमा जापान भ्रमणमा रहेको नेपालीराष्ट्रिय टिमले आइतबार गाम्बा ओसाकाको यू२३ टिमसँग ११ को बराबरी खेलेको छ ।जे ग्रिन साकाईमा भएको खेलमा जापानी टिमले नेपाललाई दबाबमा राख्दै सुरुआती अग्रता लिएको थियो । तर नवयुग श्रेष्ठले ३४ औं मिनेटमा गोल गर्दैनेपाललाई बराबरीमा पुर्याएका थिए । आठदिने भ्रमणमा पाँच खेल खेल्ने योजनामा रहेको नेपालले अब बिहीबार क्वान्सेई गकुन युनिभर्सिटीसँग प्रतिस्पर्धा गर्नेछ ।
