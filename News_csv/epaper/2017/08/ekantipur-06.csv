शीर्षक,विवरण
रेणु विजयी,"दीपेन्द्रविमलशिवभरतपुर भरतपुर महानगरपालिकाको मेयर र उपमेयर दुवै पदमा माओवादी केन्द्रकांग्रेस गठबन्धनका महिला उम्मेदवार विजयी भएका छन्। मेयरमा माओवादी केन्द्रकी रेणु दाहाल र उपमेयरमा कांग्रेसकी पार्वती शाहले जित हासिल गरेका हुन्। महानगरको १९ नम्बर वडामा शुक्रबार पुन: मतदानपछि शनिबार घोषित अन्तिम मतपरिणामअनुसार एमालेका देवी ज्ञवालीलाई २ सय ३ मतले हराउँदै रेणुले ४३ हजार १ सय २७ मत ल्याइन्। सहायक निर्वाचन अधिकृत गम्भीर घिमिरेका अनुसार ज्ञवालीले ४२ हजार ९ सय २४ मत पाए। उपमेयरमा कांग्रेसकी शाहले ४७ हजार १ सय ९७ मत ल्याइन् भने निकटतम प्रतिद्वन्द्वी एमालेकी दिव्या आचार्य शर्माले ३९ हजार ५ सय २५ मत पाइन्।भरतपुर महानगरमा स्थानीय तह पहिलो चरण निर्वाचनअन्तर्गत गत वैशाख ३१ मै मतदान सम्पन्न भएकोमा १९ नम्बर वडाको झमेलाले पुन: मतदानमा जानुपर्दा अन्तिम मतपरिणाम आउन अढाई महिनाभन्दा बढी लागेको हो। १९ र २० वडा बाहेकका वडा अध्यक्षलगायत प्रतिनिधिको मतपरिणाम भने यसअघि नै घोषणा गरिसकिएको थियो। महानगरमा कुल १ लाख १२ हजार ६ सय ८२ मत खसेको थियो।जेठ १४ राति १९ नम्बर वडाको मतगणना भइरहँदा नतिजा आफ्नोअनुकूल नआउने देखेपछि माओवादी केन्द्रका प्रतिनिधिले मतपत्र च्यातेका थिए। त्यतिबेला २ हजार ८ सय ९७ मत खसेकामा १ हजार ८ सय मत मात्र गणना भएको थियो। प्रहरीले मतपत्र च्यात्ने माओवादी केन्द्रका दुई कार्यकर्तालाई तत्कालै पक्राउ गर्यो। मुख्य निर्वाचन अधिकृतको कार्यालयले मतगणनास्थल रणभूमिमा परिणत भएको भन्दै तत्कालै गणना स्थगित गरेको थियो। गणनाका क्रममा ९० वटा मतपत्र च्यातिएको थियो। मतपत्र च्यातिएपछि एमालेले पुन: गणना माग गरेको थियो भने गठबन्धन आबद्ध दलले पुन: मतदान माग गरेका थिए। निर्वाचन आयोगले च्यातिएका मत काम नलाग्ने भन्दै भरतपुर १९ मा पुन: मतदान गर्नुपर्ने निर्णय गरेको थियो। त्यसविरुद्ध १९ नम्बरकै एमालेका वडा सदस्य उम्मेदवार गुञ्जमान विक र अधिवक्ता तुलसीराम पाण्डेले च्यातिएका मतपत्र बदर गरी बाँकी मतगणना गर्न माग गर्दै सर्वोच्चमा रिट दायर गरे। सर्वोच्चले उक्त रिटमा आयोगकै निर्णय सदर गर्दै पुन: मतदान गराउन आदेश दियो। यसले माओवादी केन्द्रकी दाहाललाई फाइदा पुगेको छ। शुक्रबार भएको मतदानमा अघिल्लो पटकभन्दा २७ मत कम खसेको थियो। पुन: मतदान हँुदा १९ नम्बर वडामा माओवादी केन्द्रले ५ सय ६३ मतको अग्रता पायो। कांग्रेसको पकड मानिने यो वडामा अघिल्लो चुनावमा एमालेलाई राम्रो मत खसेको थियो। पुन: मतदान हुँदा कांग्रेस मतदाताले दाहाललाई सघाएको देखियो। अन्तिम नतिजाका लागि १९ र २० नम्बर वडा निर्णायक बने। दुवै वडामा कांग्रेसको वडा अध्यक्षसहित विजयी भए। महानगरको कभर्ड हलमा कडा सुरक्षाबीच मतगणना गरिएको थियो। मतदान अवलोकनका लागि निर्वाचन आयुक्त ईश्वरी पौडेल र अनुगमनका लागि सहन्यायाधिवक्ता कृष्णजीवी घिमिरे यहाँ आएका थिए। सेनाले मतदानस्थलको हवाई गस्ती गरेको थियो। हल आसपास क्षेत्रलाई निषेधित घोषणा गर्दै प्रहरीले घेरा हालेको थियो। बाहिर सेनाको पैदल गस्ती थियो। अघिल्लो गणनाका बेला मुख्य गेटभित्रसम्म सञ्चारकर्मीलाई जान दिइएको थियो। पुन: मतदानपछिको गणनामा मुख्य निर्वाचन अधिकृत कविप्रसाद न्यौपानेले परिसरमै जान रोक लगाए। सञ्चारकर्मीले सडकबाट समाचार सम्प्रेषण गर्नुपर्यो। सुरक्षालाई मध्यनजर गर्दै मतगणनास्थलमा दलका प्रतिनिधिलाई तारजालीभित्र राखिएको थियो। प्रतिनिधिले भित्रैबाट मतगणनाको निगरानी गरेका थिए। मेयरमा जितेलगत्तै दाहालले महानगरको नेतृत्वमा दुवै महिला विजयी भएको उल्लेख गर्दै मिलेर विकासका काम गर्ने प्रतिक्रिया दिइन्। अल्पकालीन, मध्यकालीन र दीर्घकालीन योजना बनाएर सुन्दर सहरका रूपमा विकास गर्ने उनले प्रतिबद्धता जनाइन्। एमाले उम्मेदवार ज्ञवालीले राजनीतिक रूपमा आफ्नो विजय भएको प्रतिक्रिया दिँदै कार्यकर्तालाई धैर्य अपनाउन आग्रह गरे। गठबन्धन समर्थकले शनिबार राति नै विजयोत्सव सुरु गरेका छन्। गणनास्थल नजिकै भेला भएका समर्थकले राति नै झन्डा फहराउँदै विजयी जुलुस निकाले।"
खाल्डोमा डुबेर ४ बालिकाको मृत्यु,"गरुडा (रौतहट) गरुडा नगरपालिका४ मा नयाँ सडक निर्माणका क्रममा खनेर छाडिएको पानी जमेको खाल्डोमा डुब्दा शनिबार एकै परिवारका तीनसहित चार बालिकाको मृत्यु भएको छ। मृत्यु हुनेमा स्थानीय रामएकवाल साहका दुई छोरी १२ वर्षीया संगीताकुमारी र ९ वर्षीया सुनिताकुमारी, उनकै भतिजा प्रेमनारायणकी छोरी ९ वर्षीया सुस्मिताकुमारी र भाइ पर्ने योगेन्द्र साहकी छोरी ९ वर्षीया सुनैनाकुमारी छन्। डिभिजन सडक कार्यालयका ठेकेदारले सडक निर्माणका क्रममा खनेर त्यत्तिकै छाडेको खाल्डोमा जमेको पानीमा गर्मी छल्न खेलिरहेका बालिकाको ज्यान गएको हो। इलाका प्रहरी गरुडाका प्रहरी निरीक्षक केशव रेग्मीका अनुसार सुनिता र संगीता बिहान ११ बजेतिर घाँस काट्न घरबाट निस्केका थिए। सुस्मिता, सुनैना र स्थानीय ८ वर्षीय सनोजकुमार साह पनि उनीहरूसँगै खेल्न गएका थिए। उनीहरूका अभिभावकहरू नजिकै खेतमा रोपाइँ गर्दै थिए। दिउँसो १ बजेतिर उनीहरू केटाकेटीलाई त्यतै छाडेर खाना खान घर फर्के।दिउँसो २ बजेतिर घाँस काटेर फर्केका बालबालिका गर्मी छल्न खेत नजिकैको खाल्डोमा पसेका थिए। सुरुमा पाँचै जनाले छेउमा बसेर नुहाए। केही छिनपछि सनोजकुमारबाहेक चार बालिका एकअर्काको हात समात्दै खाल्डोको गहिरो भागतर्फ बढेका थिए। खेल्दाखेल्दै सुरुमा डुब्न लागेकी सुस्मितालाई बचाउन खोज्दा क्रमश: थप तीन जना डुबेको सनोजले कान्तिपुरलाई बताए।दिदीहरू डुब्न थालेपछि म बाहिर निस्कें, उनले भक्कानिँदै सुनाए, म छेउमै नुहाउँदै थिएँ, उनीहरू डुबेपछि सडकमा निस्केर रोइकराइ गर्दा पनि कसैले सुनेन। घटनास्थलभन्दा करिब डेढ किलोमिटर दक्षिणपूर्वस्थित गरुडा पुगेर उनले दिदीहरू पानीमा डुबेको खबर सुनाएका थिए। त्यसपछि मात्र गाउँले घटनास्थलतर्फ दौडेका थिए। घटनाबारे जानकारी पाउनासाथ स्थानीयले प्रहरीलाई जानकारी गराएका थिए। घटनास्थलबाट करिब ५ सय मिटर दक्षिणपश्चिममा रहेको इलाका प्रहरी कार्यालयमा पञ्चायतीमा व्यस्त सुरक्षाकर्मी खबर सुनेको १५२० मिनेटपछि मात्र आएको स्थानीयले बताए। समयमा प्रहरी पुगेको भए बालिकाहरूको ज्यान जोगिन्थ्यो, स्थानीयले भने, प्रहरीले अलमल गरेकाले बचाउन सकिएन। प्रहरीले उद्धार कार्यलाई भन्दा पञ्चायती बैठकलाई प्राथमिकता दिएको उनीहरूको आरोप छ। पञ्चायती गर्दा पैसा आउँछ, एक स्थानीयले आक्रोश पोखे, उद्धार गर्दा आउँदैन, त्यसैले ढिलो गरे। खबर पाउनेबित्तिकै घटनास्थल पुगेका स्थानीय मनोज चौधरीले आफूहरू पुग्दा चारै जनाको ज्यान गइसकेको बताए। सुस्मिता मध्य रौतहट इंग्लिस बोर्डिङ स्कुलमा कक्षा १ र सुनैना एलकेजीमा अध्ययनरत थिए। अन्य २ जना विद्यालय जाँदैनथे। चारै जनाको शव परीक्षणका लागि जिल्ला अस्पताल गौरमा राखिएको प्रहरीले जनाएको छ।दुई छोरी गुमाएकी रामएकवालकी पत्नी रामतरती र सुस्मिताकी आमा सुनैनादेवी अचेत छन्। हाम्रो सर्वस्व गुम्यो, रामएकवालले भक्कानिँदै भने, ठेकेदारले सडक निर्माणका क्रममा हामै्र खेतमा खनेको खाल्डोले छोरी खोस्यो। सुनैनाकी आमा मञ्जुदेवी पनि अर्धबेहोस छिन्। कहाँ गयो मेरो छोरी, उनले बिलौना गरिन्, मेरी छोरी कहिले आउँछे? स्थानीयका अनुसार डिभिजन सडक कार्यालयले नयाँ सडक निर्माण गर्न दिएको ठेक्कामा ठेकेदारले छेउकै खेतमा सडक बनाएको स्थानीयले बताए। ठेकेदारले खाल्डो नपुरी छाडदा दुर्घटना भएको स्थानीयको आरोप छ। जिल्लामा सडक बनाउने क्रममा खनिएर छाडिएका खाल्डामा २ महिनायता ११ बालबालिकाले ज्यान गुमाएको प्रहरी तथ्यांक छ।इलाका प्रहरी कार्यालयबाट करिब २ सय मिटर उत्तरमा रहेको चन्द्रनिगाहपुरगौर सडकसँग जोडिएर रहेको खानेपानी कार्यालय पुग्न नयाँ खनिएको कच्ची बाटो निर्माणका क्रममा खेतमा खाल्डो खनिएको थियो।"
अर्थको निर्णय कुर्दै शिक्षा मन्त्रालय,"काठमाडौं (कास) परीक्षामा अनुत्तीर्ण हुने शिक्षकलाई पनि सुविधा दिने गरी ऐन संशोधन गर्ने प्रस्तावमा शिक्षा मन्त्रालय अर्थ मन्त्रालयको सहमति कुरिरहेको छ । शिक्षाले असार पहिलो साता अनशन बसेका अस्थायी शिक्षकसँग अनुत्तीर्ण भए पनि सुविधा दिने गरी शिक्षा ऐन संशोधन गर्ने भनी सम्झौता गरेको थियो । उक्त सम्झौता कार्यान्वयन नभएको भन्दै बुधबारदेखि दुई अस्थायी शिक्षक फेरि अनशन बसेका छन् । शिक्षामन्त्री गोपालमान श्रेष्ठले शिक्षकलाई आइतबारसम्म अर्थबाट ऐन परिवर्तन गर्न सहमति ल्याइसक्ने आश्वासन दिएको आन्दोलनकारी एक शिक्षकले बताए । आन्दोलनमा सहभागी एक शिक्षकले भने, ऐन संशोधन मात्रै हाम्रो माग होइन, भदौ ३ मा हुने परीक्षा पनि सार्नुपर्छ । शिक्षाले यही प्रस्ताव पठाउँदा अर्थले असार २५ को निर्णय भन्दै सहमति दिन अस्वीकार गर्दै पत्र पठाएको थियो । एक साताअघि शिक्षाले पुन: सहमतिका लागि पठाएको पत्रको जवाफ आउन बाँकी रहेको स्रोतले जनायो । मागअनुसार परीक्षा सार्ने हो भने ऐनको व्यवस्थाअनुसार सुविधा दिन समस्या हुने सरोकारवालाले बताउँदै आएका छन् । परीक्षा रोक्दा अस्थायी शिक्षककै लागि घातक हुने विज्ञको भनाइ छ । आन्दोलनरत शिक्षकले भदौ ३ मा परीक्षा भए भौतिक कारबाहीमा उत्रनेसम्म चेतावनी दिएका छन् ।"
जिप खस्दा ९ को मृत्यु,"डोटी डोटीको बोगटान गाउँपालिकामा शुक्रबार राति जिप खस्दा ९ जनाको मृत्यु भएको छ । शैलेश्वरी यातायातको से१ज ४९१ नम्बरको जिप बोगटान६ गगुडा धारनजिक कच्ची सडकबाट ४ सय मिटर तल खसेको हो । घाइते भएका ७ जनामध्ये ४ जनाको अवस्था गम्भीर छ । मृत्यु हुनेमा बोगटान१ सिमचौरका विष्णुबहादुर मगर, बुढो घर्तीमगर, गोरख थापा, ललितादेवी पुन मगर, शशिराम पुन, टेकबहादुर पुन, चन्द्रबहादुर घर्तीमगर, भीमबहादुर घर्तीमगर र शिखर नगरपालिका१ का जिप चालक विष्णु नेगी छन् । उनीहरूको घटनास्थलमै मृत्यु भएको डोटीका प्रमुख जिल्ला अधिकारी कुमार खड्काले जानकारी दिए । दुर्घटनामा गम्भीर घाइते भएका दलबहादुर पुन र हर्कबहादुर घर्तीमगरलाई उपचारका लागि नेपालगन्ज रिफर गरिएको छ । घर्तीमगरको हातखुट्टा भाँचिएको र पुनको शरीरका भित्रीभागमा चोट लागेको दिपायल राजपुरस्थित सुजङ अस्पतालका अर्जुन बलायरले जानकारी दिए । जिल्ला प्रहरी कार्यालय डोटीका डीएसपी शिवबहादुर सिंहका अनुसार अन्य घाइतेहरू वीरबहादुर घर्तीमगर, प्रकाश घर्तीसहित ४ जनाको सुजङ अस्पतालमै उपचार भइरहेको छ । एक जना सामान्य घाइते उपचारपछि घर फर्केका छन् ।घाइतेहरूले चालकको लापरबाहीका कारण दुर्घटना भएको बताएका छन् । ड्राइभरले पानी परेका बेला कच्ची सडकमा तीव्र गतिमा चलाइरहेका थिए, घाइते वीरबहादुर घर्तीमगरले भने, वायल बजारतिर गाडी रोकेर उनले रक्सी खाएको मलाई शंका छ, त्यहाँबाट उनले अनियन्त्रित रूपमा जिप हाँकिरहेका थिए ।बोगटान गाउँपालिका वडा नम्बर ६ गगुडाका वडा अध्यक्ष वीरेन्द्र चन्दले सामान्य सडकमा दु:खद घटना हुनु रहस्यमय रहेको बताए । दुर्घटना भएको ठाउँनजिक गाडी चिप्लने अवस्था पनि छैन, त्यसै खस्ने अवस्था पनि होइन, उनले भने, कारण मदिरा नै हो जस्तो लाग्छ, चालकले सामान्य सजगता अपनाएको भए दुर्घटना हुने थिएन । प्रजिअ खड्काले दुर्घटनाको कारणबारे अनुसन्धान भइरहेको जानकारी दिए । उक्त सडक दोस्रो चरणको ग्रामीण पहुँच कार्यक्रमले निर्माण गरी जिल्ला विकास समितिलाई हस्तान्तरण गरेको थियो । क्षेत्रीय सदरमुकाम राजपुरदेखि बोगटान गाउँपालिकाको चवराचौतारासम्म कच्ची ट्रयाक खोली साना सवारीसाधन चल्न थालेका हुन् । प्रशासनले उक्त सडकमा रातिका समयमा सवारीसाधन चलाउन रोक लगाएको थियो । सवारीचालकले जबर्जस्ती राति जिप लगेको घाइते यात्रुहरूले गुनासो गरेका छन् ।गत वर्ष वैशाखमा यस्तै कच्ची सडकमा जिप खस्दा संस्कृतविद् तथा प्राध्यापक डा जयराज पन्तसहित ८ जनाको मृत्यु भएको थियो । उक्त घटनापछि यहाँका ग्रामीण सडकमा रातिका बेला गाडी नचलाउने सहमति भएको थियो ।"
चालकले नमान्दा ठूलो दुर्घटनामा परियो,"गाउँमा बुढीगंगा जलविद्युत् बनिरहेको छ । त्यसले पावरहाउस निर्माणका लागि लिएको जग्गाको मुआब्जा रकम लिन केही दिन अघि हामी दिपायल आएका थियौं । शुक्रबार जग्गा पास गरेर आज (शनिबार) घर जाने भनी बसिरहेका थियौं । त्यति नै बेला ड्राइभर विष्णु नेगी आएर आजै (शुक्रबार) जाने भए जाऔं, भोलिबाट गाडी चल्दैन भने । हामीले आधा घण्टासम्म नजाने भनी आनाकानी गर्यौं । पानी परिरहेको थियो, बाटो जुनसुकै बेला पनि बन्द हुने अवस्था थियो । त्यसैले उनको निरन्तर आग्रहलाई पनि अस्वीकार गर्न सकेनौं । बेलुका नै चवराचौतारा पुर्याइदिने भनेपछि खुसी पनि भयौं ।म जिपको पछाडिको सिटमा बसेको थिएँ । बाटोमा हिलो र उकालो पर्ने भएकाले हामी सबैले जिप धकेल्दै अगाडि बढिरहेका थियौं । राजपुरबाटै जिप फस्न लागेको थियो, धकेल्दै लग्यौं । यसरी धकेलेर जानुपर्ने हो भने हामी जान्नौं, फर्किन्छौं भन्दा उनले अगाडि बाटो ठीक छ भने । वायल बजारमा एकछिन जिप रोकियो । पसलमा पसेका ड्राइभरले रक्सी पिएको मलाई शंका छ । वायलबाट गाडी नियन्त्रणमा थिएन । तिखात्तर पुगेपछि हामी सबैले यतै बसौं भन्यौं । उनले मानेनन् । जसरी पनि चवराचौतारा पुग्नुपर्छ भन्दै कराए । गगुडामा पुग्दा अगाडि नबढौं भनेका थियौं । उनले मानेनन् । उल्टै सुगरखालमा १५ जनाका लागि खाना अर्डर गरिसकेको छु, खेर जान्छ भनेर हामीसँग जिद्दी गरे । हामी गाउँका मान्छे धेरै बोल्न पनि सकेनौं । हामीलाई थाहा पनि भएन, अगाडि काल पर्खेर बसेको कुरा । एक्कासि गाडी घच्याक्क भो, उम्कने मौकै मिलेन । ४ सय मिटर तल खस्यो । म त्यहीं बेहोस भएँ । पछि मात्र गाउँलेले उठाएपछि होस आयो । आफन्त सबैको मृत्यु भयो । भाग्यले २४ जनामात्र बाँचेछौं । दुर्घटना चालककै लापरबाहीले भएको हो । बाटोमा बसौं, रात पर्यो भन्दा पनि मानेनन् । अहिले यस्तो दु:खद घटना भयो ।"
राजपा केन्द्रीय समिति आजबाट,"काठमाडौं असोज २ हुने प्रदेश २ को स्थानीय तह निर्वाचनमा संविधान संशोधनबिनै सहभागी हुने कि नहुने भन्ने टुंगो लगाउन राष्ट्रिय जनता पार्टी (राजपा) नेपालको केन्द्रीय समिति बैठक आइतबार राजधानीमा सुरु हुँदैछ । त्यसअघि राजधानीमै चार दिनसम्म चलेको पार्टी पदाधिकारी बैठकमा निर्वाचनमा भाग लिनेनलिने विषयमा मिश्रित धारणा राखिए पनि धेरैजसोले संशोधनबिनै चुनाव लड्न नहुने राय दिएका थिए ।बैठकले एकीकृत पार्टीको आगामी रणनीतिसमेत तय गर्ने जनाइएको छ ।पार्टी महासचिव जितेन्द्र सोनलले पदाधिकारी बैठकमा उठेका विषय संग्रह गरी केन्द्रीय समिति बैठकमा लगिने र त्यहीँबाट पार्टीको आगामी कार्यदिशा तय हुने बताए । बोल्ने क्रम नसकिँदा पदाधिकारी बैठक एक दिन लम्बिएको थियो । बैठकमा संविधान संशोधन, स्थानीय तहको निर्वाचन, घाइते तथा सहिद परिवारका पीडा, आन्दोलनका बेला लगाइएका मुद्दा, पार्टी विधानलगायत विषयमा कुरा उठेका थिए । ६ दल एकीकृत भएर बनेको राजपामा १ सय ३४ जना पदाधिकारी छन् । त्यसमा करिब सय जनाले विभिन्न विषयमा आफ्नो धारणा राखेको सोनलले जानकारी दिए ।पार्टीका वरिष्ठ उपाध्यक्ष हृदयेश त्रिपाठी, उपाध्यक्ष सर्वेन्द्रनाथ शुक्ल, महामन्त्री वृजेश गुप्तालगायत नारायणी पश्चिमका नेता भने पदाधिकारी बैठकमा अनुपस्थित थिए । पार्टीको नेतृत्व तह र पदाधिकारीमा पश्चिम तराईको सम्मानजनक उपस्थिति हुन नसकेकोप्रति उनीहरू असन्तुष्ट रहेको जनाइएको छ । पार्टी विधानप्रति पनि पश्चिमका नेताले असन्तुष्टि जनाएका छन् । पश्चिम तराईलाई सम्मानजनक स्थान दिएर असन्तुष्टि सम्बोधन गर्नुपर्ने विषय पनि पदाधिकारी बैठकमा उठेको छ । विधान संशोधन गरी ६ जना अध्यक्षमण्डलको दायरा बढाएर पनि पार्टीलाई एकजुट बनाउनुपर्ने कतिपय नेताको सुझाव थियो । पश्चिम क्षेत्रका गोविन्द चौधरी, नरसिंह चौधरी, पशुपति दयाल मिश्र, विजय गुप्तालगायत नेता पदाधिकारी बैठकमा उपस्थित रहेको सोनलले जानकारी दिए । उनले राजपा सम्पूर्ण तराई मधेसका जनताका लागि लडेको र सबैतिरको प्रतिनिधित्व गर्ने पार्टी रहेकाले पश्चिम तराईबाट आएका असन्तुष्टि सम्बोधन गरेर जाने पक्षमा रहेको बताए । अर्का महासचिव मनीष सुमनले संविधान संशोधनबिना चुनावमा जान नहुने पार्टी अडान नै सही रहेको पक्षमा धेरै नेताको राय आएको जानकारी दिए । पार्टी संगठन र कार्यकर्ता जोगाउन संविधान संशोधन हुन नसके पनि चुनावमा जानुपर्ने केही साथीको तर्क छ । तर, बहुसंख्यक साथी पार्टीले अहिले लिएको अडानकै पक्षमा देखिनुभएको छ, उनले भने, प्रदेश २ को स्थानीय तह निर्वाचन र सरकारसँगको आगामी सम्बन्ध सबै पक्षबारे केन्द्रीय समितिले निर्णय लिनेछ । पार्टी दर्ताका बेला निर्वाचन आयोगमा बुझाइएको विधान, घोषणापत्र, नियमावली लगायत विषयमा पनि नेताहरूले असन्तुष्टि राखेका थिए । पदाधिकारी बैठकमा त्यसलाई केन्द्रीय समितिबाट परिमार्जन गराइनुपर्ने आवाज उठेको छ । पार्टी महाधिवेशनपछि समेत अध्यक्षमण्डलको परिकल्पना गरिएकाले त्यसलाई हटाइनुपर्ने मागसमेत उठेको छ । महासचिव सुमनले पार्टी दर्ता प्रयोजनका लागि प्रक्रिया पुर्याउन हतारहतार विधान, घोषणापत्रलगायत दस्ताबेज तयार गरिँदा केही अपूर्णता रहेकाले पूर्णता दिनुपर्ने औंल्याए ।अध्यक्षमण्डलका संयोजक महन्थ ठाकुरले बैठकमा पार्टीको राजनीतिक प्रतिवेदन पेस गरेका थिए । ठाकुरको प्रतिवेदनमा संविधान संशोधनबिना चुनावमा भाग लिन नहुने अडानलाई यथावत् राखिएको छ । केन्द्रीय समितिमा राजनीतिक प्रतिवेदनका कतिपय विषय परिमार्जन गरिनुपर्ने सुझावसमेत आएका छन् । केन्द्रीय समितिको बैठकअघि एजेन्डा तय गर्न र सबै विषयलाई पूर्णता दिने उद्देश्यले पदाधिकारी बैठक बोलाइएकाले प्राप्त सुझाव समेटिने महासचिव सोनलले बताए ।जिल्ला र वर्गाीय संगठनका अध्यक्षहरूसहित बोलाइएको केन्द्रीय समिति बैठकमा एक हजार बढीको उपस्थिति रहने बताइएको छ । पार्टी एकीकरणपछि राजपाको केन्द्रीय समिति ८ सय १५ सदस्यीय छ भने ६ वटै पार्टीका तत्कालीन जिल्ला अध्यक्ष जिल्लाको अध्यक्षमण्डलमा रहेकाले उनीहरू सबैको सहभागिता रहने हुँदा उपस्थिति हजार नाघ्ने अनुमान छ । निर्वाचन आयोगमा पार्टी दर्तालगत्तै भैरहवामा भएको पश्चिमका नेताहरूको भेलाले तत्कालै केन्द्रीय समिति बैठक बोलाउन नेतृत्वमाथि दबाब दिएको थियो ।"
माग न्यायसम्मत : कार्की,"काठमाडौं पूर्वप्रधानन्यायाधीश सुशीला कार्कीले अनशनरत डा गोविन्द केसीका माग कानुन, न्याय र विधिसम्मत रहेको बताएकी छन् । डा केसीको ११औं पटकको अनशनको १३ औं दिन शनिबार उनको समर्थनमा आयोजित र्यालीपछिको विरोधसभालाई सम्बोधन गर्दै कार्कीले सबै नेपालीलाई यो अभियानमा सहभागी हुन आह्वान पनि गरिन् । गरिबले पनि पढ्न पाऊन्, सबैले पढ्न पाऊन्, शिक्षा लिन पाऊन्, शिक्षा महँगो नहोस् र यो म्यानपावर उद्योगजस्तो नहोस्, कार्कीले भनिन्, अस्पतालहरूमा योग्य डाक्टरहरू आऊन् भन्ने डा केसीको माग हो । यही व्यवस्था मिलाउन कानुन बन्नुपर्छ भन्ने माग गलत छैन, कानुनसम्मत छ, न्यायसम्मत छ, विधिसम्मत छ ।नेपालमा जस्तै संसारभर यस्ता विकृतिको विरोधमा मानिसले लडेको उल्लेख गर्दै कार्कीले अन्य मुलुकमा सुधारको वातावरण देखिएको समेत बताइन् । मुलुकमा च्याउजस्ता चिकित्सा केन्द्रहरू खडा भएको उल्लेख गर्दै कार्कीले भनिन्, यहाँ जसलाई जे मन लाग्यो त्यही गर्ने काम भयो । यस्ता विकृतिविरुद्घ डा केसीले आफ्नो स्वास्थ्यप्रति समेत कुनै मोह नराखी सबैको भलाइका लागि अभियान सुरु गरेको उनले बताइन् । यो अभियानमा विकृतिविरुद्घ सबै उभिऊन्, कार्कीले भनिन्, विसंगतिविरुद्घको यस्तो लडाइँ सबै क्षेत्रमा जरुरी छ, सरकारले पनि यसमा विचार गर्नुपर्छ । राजनीतिक र सरकारी क्षेत्रमा भएकाहरूले यसमा विचार गर्नैपर्ने जनाउँदै उनले थपिन्, यो दुर्घटनाका रूपमा गयो भने एउटा कलंकका रूपमा रहनेछ । सोलिडारिटी फर गोविन्द केसीले शनिबार माइतीघरमा आयोजना गरेको घण्टी र्याली नयाँ बानेश्वर पुगेर सभामा परिणत भएको थियो । सभामा मानव अधिकारवादी कृष्ण पहाडीले स्वास्थ्य क्षेत्रमा सुधारका लागि चट्टानजस्तै उभिएर डा केसीले सत्याग्रहको परिभाषालाई नै पुन:परिभाषित गरेको बताए । विदेशमा औषधिउपचार गर्नेहरू डा केसीका विरुद्घ छन्, पहाडीले भने, सरकार र संसद् सत्याग्रहीको पक्षमा छ कि माफिया, हामी जान्न चाहन्छौं । सभामा अभिवक्ता सुरेन्द्र भण्डारीले न्यायको पक्ष र अन्यायका विरुद्घ आन्दोलन भएकाले यसको जित सुनिश्चित भएको बताएका थिए । विवेकशील साझा पार्टीकी नेतृ रन्जु दर्शनाले यत्रो आन्दोलन हुँदा पनि सांसदहरू कानमा तेल हालेर बसिरहेको बताइन् । संसद्मा विचाराधीन चिकित्सा शिक्षा विधेयक माथेमा आयोगको प्रतिवेदन र आफ्ना सुझावसहित पारित हुनुपर्ने र आफूसँग यसअघि सरकारले गरेका सहमति कार्यान्वयन हुनुपर्ने मुख्य माग राखी डा केसी शिक्षण अस्पताल हाताभित्र अनशनमा छन् । उनको स्वास्थ्यमा पनि समस्या देखिन थालेको छ । यसका बाबजुद मुख्य राजनीतिक दलका नेता र सांसदहरूले केसीका माग नसुनेको भन्दै उनीहरूलाई ब्युँझाउन शनिबार घण्टी र्याली आयोजना गरिएको थियो । र्यालीका सहभागीले घण्टी बजाउँदै नाराबाजी गरेका थिए ।र्यालीका सहभागीले ६०१ लाई भत्ता, चिकित्सा ऐन बेपत्ता, म सिटामोलमा कमिसन हैन गुणस्तर खोज्ने चिकित्सक चाहन्छु, माफियाको मिसन, सिटामोलमा कमिसन, डा केसीका मागहरू आम उपभोक्ता र बिरामीको हितमा, माफियाले देश घेर्दै, ६०१ ले के हेर्दै ? लगायत प्लेकार्ड बोकेका थिए ।"
वार्ता निष्कर्षविहीन,"काठमाडौं (कास) सरकार र डा गोविन्द केसी पक्षबीच शनिबार भएको छैटौं वार्ता पनि निष्कर्षविहीन रह्यो । तीन दिनपछि भएको वार्तामा सरकारी पक्षले प्रधानमन्त्रीले अनशन रोक्न गरेको आग्रहलगायत विषयमा जानकारी दिएको केसीका प्रतिनिधि डा अभिषेकराज सिंहले बताए । उनले भने, उहाँहरूको प्रस्ताव चित्तबुझदो थिएन, आजको वार्ता पनि निष्कर्षविहीन रह्यो । यसअघि पाँच पटक वार्ता भए पनि सहमतिमा पुग्न नसकेपछि केसी पक्षले ठोस प्रस्तावसहित आए मात्र वार्ता गर्ने अडान लिएको थियो । संघले बढायो दबाबनेपाल चिकित्सक संघको शनिबार बसेको आकस्मिक बैठकले डा केसीका जायज माग सम्बोधनका लागि वार्ता समिति गठन गर्ने र सरकारलाई दबाब दिने निर्णय गरेको छ । उस्तै मागका लागि पटकपटक आमरण अनशन बस्नुपर्ने बाध्यताले मुलुकमा विधिको शासन कस्तो अवस्थामा छ भन्ने प्रस्ट पारेको औंल्याउँदै संघले सरकारको बेवास्ताप्रति दु:खसमेत प्रकट गरेको छ । बैठकमा संघका पूर्वअध्यक्ष, पूर्वमहासचिव, विभिन्न विशेषज्ञ समाजका अध्यक्ष, महासचिव, उपत्यकाका अस्पतालका निर्देशक, विभिन्न अस्पतालका अध्यक्ष, संघका वरिष्ठ सदस्यका साथै विभिन्न मेडिकल कलेजका प्रतिनिधि उपस्थित रहेको संघका महासचिव डा लोचन कार्कीले बताए । माग तत्काल सम्बोधन गरकांग्रेस नेता अर्जुननरसिंह केसीले डा केसीले उठाएका माग तत्काल सम्बोधन गर्न सरकारसँग माग गरेका छन् । डा केसीको स्वास्थ्य स्थिति गम्भीर बन्दै गएकोप्रति चासो राख्दै उनले भने, राज्यले सम्झौता गरेका विषयलाई कार्यान्वयन गर्न किन ढिलो गर्ने ? राज्यले पटकपटक सम्झौता गरेर कार्यान्वयन नगर्नु लज्जाको विषय रहेको बताउँदै उनले माथेमा कार्यदलको प्रतिवेदनअनुसार माग सम्बोधन गर्नुपर्नेमा जोड दिए ।"
५० लाखका लागि साथीकै छोरा अपहरण,"काठमाडौं साउन १२ गते अपहरणमा परेर पाँच दिनपछि मुक्त भएका बालक विवेक चौधरीको अपहरणमा संग्लन दुई मुख्य अभियुक्तलाई प्रहरीले पक्राउ गरेको छ । महानगरीय प्रहरी अपराध महाशाखाले अपहरणका मुख्य योजनाकार राजु विकलाई उदयपुरको गाईघाटबाट र अर्का अभियुक्त विष्णु पाण्डेलाई रामेछाप मन्थली नगरपालिका १२ स्थित घरबाटै पक्राउ गरेको हो । अनौठो त के छ भने अपहरणका मुख्य योजनाकार राजु अपहरित बालकका बाबुका बाल्यकालदेखिका साथी हुन् । क्षेत्रपाटी पकनाजोलस्थित सरस्वती बोर्डिङ स्कुलको गेटबाट राजुले बालक विवेकलाई अपहरण गरेर काँडाघारीस्थित एक घरमा राखेका थिए । प्रहरीका अनुसार मनग्गे पैसा असुल्ने उद्देश्यले अपहरणको योजना बनाएका राजुले मन्थलीबाट विष्णुलाई पैसा कमाउने काम भएको आश्वासन दिएर काठमाडौं बोलाए । अपहरणको तीन दिनअघि मात्रै राजुले अनलाइन बजारबाट मोटरसाइकल भाडामा लिएका थिए । भाडाको मोटरसाइकलमा विष्णुलाई राखेर राजु विवेकलाई लिन बोर्डिङमै पुगेका थिए । विवेकलाई बीचमा राखेर उनीहरूले काँडाघारीमा बस्ने विष्णुकी दिदीको डेरामा पुर्याएका थिए । विष्णुले बच्चा आफ्नो साथीको छोरा भएको र उसको बाबु बिरामी परेकाले केही दिन राखिदिन अनुरोध गरे । अनौठो त के छ भने, बच्चा लुकाए लगत्तै साथी विजयलाई भेट्न घरमै पुगेका थिए राजु । छोरा अपहरणमा परेको चिन्तामा परेर बेहोस भएका विजयलाई राजुले नै अस्पताल पुर्याए । उनलाई स्लाइन चढाएर होस नर्फकिउन्जेल त्यहीं बसे । यिनै अपहरणकारी राजुले भोलिपल्ट बालक पढ्ने बोर्डिङमा गएर स्कुलले लापरबाही गरेको भन्दै चर्को झगडा समेत गरेका थिए । त्यसैको भोलिपल्ट भने राजुले फोनमार्फत पचास लाख रुपैयाँ दिए मात्र बच्चालाई अपहरणमुक्त गर्न सकिने भन्दै बार्गेनिङ गरेका थिए । अपहरणकारी राजुले आफ्ना भिनाजुले प्रयोग गरेर थन्क्याइराखेको सिम मागेर त्यसैबाट विजयसँग सम्पर्क गरेका थिए । सुरुमा बच्चा हराएको विश्वासमा परेका अभिभावक तीन दिनपछि अर्थात् १४ गते मात्रै महानगरीय अपराध महाशाखा पुगे । अनुसन्धान टोलीले विद्यालयको गेटबाहिर र भित्र रहेको सीसीटीभी फुटेजका आधारमा अपहरणकारी बच्चासँग नजिकको चिनाजानीको मान्छे रहेको र मोटरसाइलमा राखेर लगेको निष्कर्ष निकालेको थियो । त्यसैका आधारमा प्रहरीले राजुमाथि शंकाको सुई घुमाएको थियो । अनौठो लाग्नेगरी बालक अपहरण गरेको तीन दिनसम्म अपहरणकारी बच्चाका बाबुसँग सँगै थिए तर उनको पहिचान भएको थिएन । कतिसम्म भने अपहरणबारे महानगरीय अपराध महाशाखामा उजुरी गर्न पनि अपहरणकारी राजु नै पुगेका थिए । प्रहरीले चौतर्फी निगरानी बढाएपछि अपहरणकारीहरू सोमबार काठमाडौं छाडेर भागे । सोही बिहान चार बजे ती बालकको काँडाघारीबाट सकुशल उद्धार गरिएको थियो । अपहरणकारी राजु र बच्चाका बाबु विजय एक कक्षादेखि नौ कक्षासम्म सँगै पढेका साथी हुन् । उनीहरूबीच यति नजिकको सम्बन्ध थियो कि विजयको आर्थिक कारोबार र आम्दानीका धेरै कुरा राजुलाई थाहा थियो । अपहरणकारी नजिककै चिनेजानेको मान्छे भएको र राजु हुनसक्ने प्रहरीको शंकालाई पनि विजयले विश्वास गरेका थिएनन् । शनिबार अपहरणकारी सार्वजनिक गरिने खबर पाउँदा बालकका बाबु विजय गोर्खाको मनकामना मन्दिरमा सपरिवार पूजा गर्दै थिए । अपहरणकारी सार्वजनिक गर्ने बेलामा हतारहतार आइपुगेका विजयले छोरा अपहरणमुक्त भए बोका बलि चढाउँछु भनेर मनकामना मातासँग भाकल गरेको र त्यही पूरा गर्न त्यहाँ पुगेको बताए । विजयले भने, त्यति नजिकको साथीले अपहरण गर्ला भन्ने सपनामा पनि चिताएको थिइनँ । विजयले आफ्नो बाबुले अपहरणकारी राजुलाई छोरालाई भन्दा धेरै माया गर्ने तथ्य बताउँदै भने, नजिककै मान्छेले यतिसम्म हर्कत गर्न सक्दा रहेछन् । महानगरीय अपराध महाशाखाका प्रमुख एसएसपी दिनेश अमात्यले छिटो पैसा कमाउने र सजिलै धनी बन्ने मनसायले अपहरणको योजना बुनिएको बताए । उनले भने, पेसेवर अपहरणकारी नभए पनि मनग्गे पैसा हात पार्ने उद्देश्यले अपहरण गरिएको देखिन्छ ।"
मापदण्डविपरीत पसल,"ललितपुर ठेकेदार कम्पनीले विश्व सम्पदामा सूचीकृत पाटन दरबार स्क्वयार क्षेत्रभित्र मापदण्डविपरीत पसल कवल सञ्चालनमा ल्याएको छ । दरबार क्षेत्रको प्रोपर्टी जोन हखा: टोलस्थित कोतपाटीमा हिमालय जाभा कफी सप नामक पसल सञ्चालनमा ल्याएको हो ।पुरातात्त्विक महत्त्वको उक्त कोतपाटीको १८ वटा पसल कवल १५ वर्षका लागि ठेकेदार कम्पनी बीपीएस लिजिङ मेनेजमेन्टले प्रत्येक वर्ष १० प्रतिशतका दरले भाडा रकम वृद्धि हुने गरी आव २०७४७५ का लागि १९ लाख २३ हजार ४ रुपैयाँमा ठेक्का पाएका थिए । बीपीएस कम्पनीले ठेक्का पाएको १८ वटा पसल कवलमध्ये ४ वटा हिमालय जाभा नामक कफी सप सञ्चालन गर्न अर्कैलाई ठेक्का दिएको हो । पाटन संग्रहालय विकास समितिअन्तर्गतको उक्त पुरातात्त्विक महत्त्वको कोतपाटीमा ठेकेदारले मापदण्डविपरीत पसलकवल सञ्चालनमा ल्याउँदा पनि संग्रहालय टुलुटुलु हेरेर बसेको भन्दै हखा: टोल सुधार संघले आपत्ति जनाएको छ । संघले यसबारेमा संग्रहालय विकास समितिलाई ध्यान आर्कषण गराउन पत्राचारसमेत गरेको छ । संघका अध्यक्ष शरण शाक्यले संग्रहालयले हटाउन चासो नदिएमा सर्वोच्च अदालतमा मुद्दा दायर गरिने बताए । अख्तियारमा पनि जाने तयारी भइरहेको छ, उनले भने ।संग्रहालय विकास समितिले कोतपाटीमा पाटनको हस्तकला बिक्री भण्डारका रूपमा विकास गर्ने मापदण्ड बनाएको थियो । सर्वोच्च अदालतले पनि कोतपाटीको सम्बन्धमा दिएको निर्देशनमा हस्तकला, परम्परागत तथा आधुनिक सामग्रीहरू पर्यटकीय वस्तुहरू र नेपाललाई विश्व समुदायमा चिनाउने धातुकला, मूर्तिकला, प्रस्तरकला, पौभाथाङ्का, पस्मिना, गलैंचा, परम्परागत गहना कागजबाट निर्मित सामग्रीहरू आदिबाहेक अन्य कुनै किसिमका सामग्री बिक्री गर्न नपाइने उल्लेख छ ।तर पनि संग्रहालय विकास समितिले कफी सप सञ्चालन गर्न अनुमति दिएको छ । पाटन संग्रहालयका कार्यकारी अधिकृत सुरेश लाखेले फुड स्टल पनि डेभलप होस् भनेर हिमालय जाभा कफीलाई खोल्न अनुमति दिएको तर्क गरे । कोतपाटीमा खोलिएकाले सामग्रीले मुलुकलाई विश्व समुदायमा चिनाउने उद्देश्य हो, उनले भने, हिमालय जाभा पनि विश्वमा चिनाउने नेपाली सामग्री हो । उनले कफी सपमा लागूपदार्थ र पेय पदार्थ बिक्री नगर्ने बताए । पुरातत्त्व विभाग दरबार हेरचाह तथा स्मारक संरक्षण कार्यालयअन्तर्गत रहेको दरबारको दक्षिणपट्टिको लामपाटीमा पनि ठेकेदार कम्पनीले मापदण्डविपरीत चस्मा पसल सञ्चालन गरेको छ । चस्मा पसल भएको ठाउँमा परम्परागत हस्तकलाका समान राख्नुपर्ने थियो ।ठेकेदार र दरबार हेरचाह तथा स्मारक संरक्षण कार्यालयबीच भएको सम्झौतामा पनि त्यहाँको ऐतिहासिक, धार्मिक, परम्परालाई असर नपर्ने खालका सामाग्री मात्र बिक्री वा प्रदर्शन गर्न पाइन्छ । १४ सय वर्ग फिटमा फैलिएको उक्त लामपाटी कृष्णकमल शिल्पकारले प्रत्येक वर्ष ५ प्रतिशतका दरले भाडा रकम वृद्धि हुने गरी १० वर्षका लागि आव २०७४७५ मा मासिक २ लाख ८० हजार रुपैयाँमा ठेक्का पाएका थिए ।दरबार हेरचाह तथा स्मारक संरक्षण कार्यालयका प्रमुख काजी प्याकुरेले लामपाटीमा क्युरी सप नै खोल्नुपर्ने भन्ने सम्झौतामा उल्लेख नभएको बताए । तर स्मारक क्षेत्रमा त्यहाँको ऐतिहासिक परम्परालाई असर नपर्ने खालका सामग्री मात्र बिक्री पाइँदैन, उनले भने, यस्ता पसलले दरबार क्षेत्र कुरूप बनाउने गर्छ, उनले भने । दरबार क्षेत्रभित्र रहेको हरिशंकर मन्दिरसँगैको कपडा पसल सञ्चालनमा छ । चार नारायण मन्दिर नजिकै चिया पसल छ । दरबारको चारदोबाटो नजिकै पनि लत्ताकपडा पसल भाडामा लगाएको छ, जुन ललितपुर गुठी संस्थानअन्तर्गतको हो ।"
दोस्रो किस्तामा रुचि कम,"काठमाडौं (कास) शंखरापुर नगरपालिका३ का पूर्णबहादुर वाइबाको माटोले बनेको दुईतले घर २०७२ वैशाखको भूकम्पले चर्कायो । तर पत्नी, तीन छोराछोरी र आमासहित ६ जना सहितको उनको परिवार अहिले पनि क्षतिग्रस्त घरमा बसिरहेको छ । निजी आवास पुनर्निर्माण लाभग्राही सूचीमा उनी पनि छन् । उनले पहिलो किस्ता पनि पाए । तर भूकम्पको दुई वर्ष कट्दा घर बनाउन अझै थालेका छैनन् । २ रोपनी ११ आना घरेडीमा उनले २०६३ सालमा अढाई लाख खर्चेर उक्त घर बनाएका थिए । अहिले त्यसलाई पूर्णरूपमा भत्काएर अनुदानको रकमले घर बनाउने उनको मनसाय छैन । पहिलो किस्ताले भैंसी किनेँ, त्यो पनि मर्यो, वाइबा उल्टै प्रश्न गर्छन्, बस्नलाई त्यही छाप्रो छँदै छ । किन अर्को घर बनाउनु ?उनले अनुदानको पैसाले सानो घर बनाउन मात्र पुग्ने भएकाले बिस्तारै आफंैले पैसा जम्मा गरेर घर बनाउने योजना सुनाए । उनले भने, अहिले बस्नलाई घर छँदै छ । बिस्तारै रकमको जोहो गरेर इच्छाअनुसारको ठूलो घर बनाउनेछु । घर बनाउन सरकारले अनुदान दिएको रकम निकै कम भएको र किस्तामा दिँदा मापदण्डअनुसारको घर बनाउन कठिनाइ हुने लाभग्राहीहरूको भनाइ छ । शंखरापुर भन्ज्याङ बोजिनीकी कल्पना सुनारले भूकम्पले क्षतिग्रस्त दुईतले घरभन्दा केही माथि नयाँ घर बनाइसकिन् । सरकारको अनुदानको रकमभन्दा पनि दलितका लागि कार्यरत एक संस्थासँग सम्झौता गरेर उक्त रकम बराबरको निर्माण सामग्री लिएर महिनादिन भित्रमा घर बनाएकी उनको नयाँ घरमा १०१० फुटका जम्मा दुई कोठा छन् । सिमेन्ट, डन्डी, बालुवा लगायतका सामग्री त्यो संस्थाले उपलब्ध गराइदिएपछि पहिलो किस्ताको रकम ५० हजार काटेर अढाई लाख उक्त संस्थाले लिने सहमति भएको छ, सुनुवारले भनिन्, अब घरमा प्लास्टर बाँकी छ । ज्याला र अन्य केही खर्च गरेर एक लाख जति थप खर्च लाग्यो । उनले पुरानो घरलाई गाईगोठ र भान्साका रूपमा प्रयोग गरिरहेकी छन् भने नयाँ घरलाई सुत्नेकोठा बनाउने तयारी गरिरहेकी छन् । उक्त क्षेत्रका धेरैजसोमा भत्केकै घरमा बस्ने चाहना छ । एकपल्ट भूकम्प आएपछि ८० वर्षपछि मात्र अर्को भूकम्प आउने भ्रमले पनि केही आंशिक क्षति भएकै घरमा बसिरहेका छन् । जिल्ला समन्वय समितिको तथ्यांकअनुसार शंखरापुर नगरपालिकामा वैशाखसम्ममा ५ हजार ४ सय ९ लाभग्राही थिए । शिक्षक तथा भूकम्पपीडित शंखरापुर१ का सानुकान्छा तामाङले भने, यस क्षेत्रमा धेरैजसोको जग्गा दर्ता र लालपुर्जा नहुनुले समस्या भइरहेको छ । पहिलो किस्ताका लागि जग्गा नहुने कतिपयले अर्कैको कित्ता नम्बर दिए पनि सोधीखोजी भएन । अहिले दोस्रो किस्ताका लागि लालपुर्जा र नयाँ घर बनाएको नक्सापास सबै कागाजात चाहिने भएकाले पहिलो किस्ता लिएर चुप छन् । भूकम्पले घर भत्काए पनि उक्त क्षेत्रमा जग्गा दर्ता नहुनु, लालपुर्जा नहुनु र नामसारी नभएको जग्गाले गर्दा निकै कमले दोस्रो किस्ताका लागि आवेदन दिएको तामाङले बताए । शंखरापुर नगरपालिकाका इन्जिनियर मिलन फुयाँलले जग्गाको स्वामित्वको समस्या मुख्य रहेको स्विकार्दै अधिकांश जग्गामा बाटो नभएको बताए । उनले भने, उपत्यका विकास प्राधिकरणले स्मार्ट सिटी बनाउन लागेकोमा यस नगरपालिकाका केही वडा पनि पर्छन् । त्यसै कारणले गर्दा केही क्षेत्रको नक्सापास गर्न सकेका छैनौं । स्मार्ट सिटी बनाउने भन्दै प्राधिकरणले राजधानीका केही क्षेत्रका जग्गाको तीन वर्षसम्म कित्ताकाटमा रोक लगाएको छ । शंखरापुर नजिकैको कागेश्वरी मनोहरामा पनि स्मार्ट सिटीका कारणले धेरै लाभग्राहीको नक्सापास रोकिएको स्थानीय बताउँछन् । नगरपालिकाकी इन्जिनियर दीपा कार्कीले यस विषयमा नगर कार्यपालिकाले निर्णय लिन बाँकी रहेको बताइन् । प्राधिकरणलाई सोध्दा नगरपालिकाले सिफारिस गरिदिए हुन्छ भन्ने जवाफ पाएका छौं, कार्कीले थपिन्, जनप्रतिनिधिले यस विषयमा निर्णय लिन बाँकी छ । कागेश्वरी मनोहरा नपाको तथ्यांक अनुसार ३ हजारभन्दा बढीले पहिलो किस्ता पाइसके भने दोस्रो किस्ता लिन आउनेको संख्या मुस्किलले सय पुगेको छ । सुरुमा दोस्रो किस्ता लिनेको संख्या निकै कम भए तापनि बिस्तारै संख्या बढ्दै जाने कार्कीको भनाइ छ । उक्त नगरपालिकामा दोस्रो किस्ताका लागि आवेदन दिनेमध्येमा घर बनाइसकेकाहरूको हकमा ६० प्रतिशत मापदण्ड मिले मात्र नक्सापास गरिने उनले बताइन् । धेरै लाभग्राहीले नपालाई जानकारी नदिई, नक्सापास नगराई घर निर्माण गरिसकेका छन् । स्मार्ट सिटी बन्न लागेको क्षेत्रमा टोखा नगरपालिकाका केही क्षेत्र पनि पर्छन् । नगरपालिकाका इन्जिनियर रुद्र आचार्य भन्छन्, यस नगरपालिकामा कतिपय भूकम्प प्रभावितले पहिलो किस्ता नै नपाएको अवस्था छ ।"
वीरमा मुटु रोग सेवा कठिन,"काठमाडौं (कास) वीर अस्पतालमा मुटुरोग सम्बन्धी सेवा दिन कठिन भएको बताएको छ । जनशक्ति र प्रविधिको अभाव भएको भन्दै लामो समयदेखि दिँदै आएको सेवा अस्पतालले सेवा दिन नसक्ने अवस्था आएको हो । अस्पतालमा सेवा दिने अवस्था नभएपछि आएका बिरामीलाई सहिद गंगालाल राष्ट्रिय हृदयकेन्द्र बाँसबारीमा रिफर गरिरहेको अस्पतालको इमर्जेन्सी विभागका प्रमुख डा केदार सेन्चुरीले बताए । मुटुरोग उपचारका लागि चाहिने बजेट पुग्दैन, पूर्वाधार र जनशक्ती पनि छैन, उनले भने । अहिले अस्पतालबाट मुटुरोग सम्बन्धी सामान्य चेकजाँच हुन्छ तर शल्यक्रिया जस्ता ठूलो उपचार दिन अस्पताल असमर्थ भएको अस्पतालका निर्देशक डा भूपेन्द्र बस्नेतले बताए । मुटुरोग सम्बन्धी उपचार गर्ने चारजना मात्रै डाक्टर हुँदा सेवा दिन कठिन भइरहेको डा बस्नेतले बताए । अस्पतालका पुराना मुटुरोग विशेषज्ञहरू अवकाश भएपछि सेवा दिन नसकिएको उनले बताए । नयाँ डाक्टर छैनन्, उपकरण पनि छैन, उनले भने । देशको जेठो अस्पताल भएको हुँदा अस्पतालले सबै रोगसम्बन्धी उपचार सेवा दिनुपर्ने डा सेन्चुरी बताउँछन् । सरकारले उपकरण र जनशक्ति उपलब्ध गराएमा अस्पतालले फेरि सेवा सुरु गर्नेछ, उनले भने ।"
शैक्षिक सामग्री प्रदान,"भक्तपुर (कास) श्यामबहादुर कार्की स्मृति प्रतिष्ठानले शनिबार सामुदायिक विद्यालयका विद्यार्थीलाई शैक्षिक सामग्री प्रदान गरेको छ । १०औं स्मृति दिवसको अवसरमा प्रतिष्ठानले बालकोटको गणेश प्राविका विद्यार्थीलाई झोला, ट्रयाकसुट र स्टेसनरी सामग्री प्रदान गरेको हो । कांग्रेस नेता एवं पूर्वस्वास्थ्यमन्त्री गगन थापाले विद्यार्थीहरूलाई शैक्षिक सामग्री वितरण गरे । प्रतिष्ठानका अध्यक्ष विष्णुराज कार्कीका अनुसार १ सय ५१ जनाले रक्तदान गरेका छन् । कार्यक्रममा थापाले रगत दिनेले नि:शुल्क दिएजस्तै लिँदा पनि नि:शुल्क बनाउने प्रक्रिया आफू मन्त्री हुँदा अघि बढाएको बताए ।"
ऐन नआउँदा कठिनाइ,"भक्तपुर (कास) करिब दुई दशकपछि सम्पन्न स्थानीय तह निर्वाचनबाट चुनिएका जनप्रतिनिधिहरू अलमलमा पर्न थालेका छन् । संविधानमा उल्लेख भएअनुसार काम गर्ने अधिकार र ढाँचा अहिलेसम्म थाहा नहुँदा उनीहरू अन्योलमा परेका हुन् । सर्वसाधारणको बुझाइमा स्थानीय तहले सबै आकांक्षा पूरा गर्छ भन्ने छ, सूर्यविनायक नगरपालिका वडा नम्बर ७ का वडा अध्यक्ष रवीन्द्र सापकोटाले भने, तर, जनप्रतिनिधिहरूको हातखुट्टा बाँधिएको अवस्था छ । संघीय मामिला तथा स्थानीय विकास मन्त्रालयले आदेशको नाममा ठाडो परिपत्र गरेकाले स्थानीय तह सञ्चालनमा थप कठिनाइ भएको नवनिर्वाचित जनप्रतिनिधिहरू बताउँछन् । परिपत्रको आधारमा चल्दा बन्दै गरेको कानुन प्रभावित हुने देखिन्छ, उनले भने ।"
दुर्घटनामा दुईको मृत्यु,काठमाडौं (कास) छुट्टाछुट्टै दुर्घटनामा काठमाडौंमा दुई जनाको मृत्यु भएको छ । बानेश्वरमा एक स्कारपियोले ठक्कर दिँदा एक जनाको मृत्यु भएको छ । परिचय नखुलेका अन्दाजी २५ वर्षीय युवकको मृत्यु भएको प्रहरीले जनाएको छ । ठक्कर दिने स्कारपियो प्रहरी नियन्त्रणमा छ । फरार चालकको खोजी भइरहेको छ । त्यसैगरी तारकेश्वर नगरपालिका नेपालटारमा करेन्ट लागेर ३५ वर्षीय रामबहादुर तामाङको मृत्यु भएको छ । घर बनाउने क्रममा विद्युतीय मेसिन जोड्ने क्रममा शुक्रबार करेन्ट लागेपछि नुवाकोट तादी गाउँपालिका घर भई बालाजु बस्दै आएका तामाङको उपचारका लागि लैजाँदै गर्दा बाटोमा मृत्यु भएको प्रहरीले जनाएको छ ।
रक्तदातालाई सम्मान,"ललितपुर (कास) १५० औं पटकका रक्तदाता एवं रक्तदाता समाजका केन्द्रीय अध्यक्ष प्रेमसागर कर्माचार्यलाई शनिबार सम्मान तथा सार्वजनिक अभिनन्दन गरिएको छ । सिर्जनशील वातावरण संरक्षण केन्द्र, झिगु थ:सि नेवा: पुच:, खुसी ला बुहारी महिला समूह, असहाय मानव उत्थान केन्द्र, ललितपुर युवा समूह चाङ्गाथली र नेपाल स्वयंसेवी रक्तदाता समाज महालक्ष्मी नगरपालिकाद्वारा संयुक्त रूपमा आयोजित कार्यक्रममा उनको सम्मान गरिएको हो ।"
६३ करोड खर्चेर कमसल सडक,"नेपालगन्ज सम्झौताअनुसार काम हुँदो हो त राँझानेपालगन्जजमुनाह चार लेन सडक दुई वर्षअघि नै बनिसक्थ्यो । तर, अनेक निहुँमा म्याद थप्दै काम लम्ब्याइयो । अहिले निर्माण पूरा भएनभएकामै सडक विभाग र निर्माण कम्पनीबीच विवाद देखिएको छ । सडक डिभिजन कार्यालयले भर्खर काम सकिएर मर्मत अवधि सुरु भएको जनाएको छ । डिभिजन इन्जिनियर अर्जुनकुमार बम निर्माण कम्पनी एएमआर पप्पु कन्स्ट्रक्सन जेभीले आउँदो एक वर्षसम्म अधुरा काम पूरा गर्नुपर्ने बताउँछन् । पूरा गर्न बाँकी काम तोकेरै मर्मत अवधि सुरु गराएका छौं, उनले भने । नेपालगन्जकोहलपुर सडकअन्तर्गत राँझादेखि रुपैडियासम्मको साढे १० किमि चार लेन सडक बनाउन २०६९ चैत १६ गते पप्पु कन्स्ट्रक्सन जेभी, सडक विभाग तथा एसियाली विकास बैंक (एडीबी) बीच सम्झौता भएको थियो । ४६ करोड लागतको उक्त सडक ०७२ वैशाख १३ गते सम्पन्न गर्ने सम्झौता थियो । तर, ठेक्का डिजाइनमा त्रुटि, निर्माण सामग्री अभाव, बन्द हडताल र काम थप भएको दाबी गर्दै निर्माण कार्य लम्बियो । सडकछेउ ढल निर्माणको पनि काम जोडेर लागत ६३ करोड पुर्याइयो । म्याद पटकपटक थपिए पनि काम भने अपेक्षाकृत रूपमा अघि बढेन । अहिलेसम्म जर्सी ब्यारियर्स र रेलिङकै काम सकिएको छैन । निर्माण कमसल भएकाले काम पूरा नहुँदै पिच उप्किने, बर्खाको पानी ढलमा नगई सडकमै जम्मा हुने गरेको छ । ठेकेदार कम्पनीका आधिकारिक प्रतिनिधि सुमित रौनियार भने सडक गत वर्ष नै हस्तान्तरण भएको दाबी गर्छन् । ०७३ असार २० गते एडीबीका आवासीय इन्जिनियर हरिरमण थापाले निर्माण सम्पन्नताको पत्र दिएको उल्लेख गर्दै रौनियारले भने, निर्माण पूरा भइसक्दा पनि विभागले बिल भुक्तानी नगरेर दु:ख दिएको छ । उनका अनुसार ६ करोड ९० लाख बराबरको बिल भुक्तानी हुन बाँकी छ । सडक निर्माणमा तीव्रता दिन र गुणस्तर सुधार्न नागरिकस्तरबाट पटकपटक दबाब र्यालीसमेत निस्किए । सडक विभाग, अख्तियार दुरुपयोग अनुसन्धान आयोग र आवासीय इन्जिनियरको कार्यालयले पटकपटक सचेत गराउँदा पनि सडक राम्रो बनेन । त्रुटि सच्याएकै हौं । गल्ती भएका ठाउँमा खनेर पुनर्निर्माण पनि गरेका हौं, रौनियारले भने, मापदण्डअनुरूपकै सामग्री प्रयोग गरेका छौं । मापदण्डमा कुनै कमी छैन । विविध कारणले सडकको फिनिसिङ भने अपेक्षाकृत नभएको उनले स्विकारे । निर्माण साइट खाली नभएको र निर्माण सामग्री अभावले थोरैथोरै खण्डमा काम गर्नुपरेकाले चाहेर पनि फिनिसिङ राम्रो हुन सकेन । त्यसैलाई निहुँ बनाएर भुक्तानी रोक्नुभएन । हामी अन्यायमा पर्छौं, उनले भने, सडक विभागले डेढ वर्षअघि नै पाउनुपर्ने बिलको भुक्तानी र २ करोड ३० लाख रुपैयाँ धरौटीसमेत रोकेको छ । सडक विभाग र पप्पु कन्स्ट्रक्सनको यो विवाद समाधान गर्न मध्यस्थता कन्सल्टेन्टको सहयोग लिइएको रौनियारले बताए । अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यायको नेतृत्वमा साउन १० गते गठित तीन सदस्यीय मध्यस्थता समितिमा शारदा शर्मा र वीरेन्द्र देउजा सदस्य छन् । मर्मत सम्भारको दायित्व अवधि पनि ०७४ असार २० असारमा सकिएकाले भुक्तानी र धरौटी रकम रोक्न मिल्दैन, उनले भने । सडक डिभिजन इन्जिनियर बम भने एडीबीका कन्सल्ट्यान्टले दिएको सुझावअनुसार काम पूरा गर्नुपर्ने बताउँछन् । विभाग र निर्माण कम्पनीबीच भुक्तानीबारे नेगोसिएसन भइरहेको छ, उनले भने । गुणस्तरमा प्रश्नैप्रश्न चार लेन सडक बनेपछि नेपालगन्जकै आकर्षक पक्ष हुने ठानिएको थियो । तर, ६३ करोड खर्च हुँदासमेत निर्माण कम्पनीले सडकलाई अपेक्षा गरिएजस्तो फिनिसिङ दिन सकेन । निर्माण कार्य नजिकबाट देखेका उपभोक्ताहरू कामको गुणस्तरमाथि नै प्रश्न उठाइरहेका छन् । नेपालगन्ज ट्राफिक चोकदेखि गणेशमान चोकको पश्चिम लाइन र यातायात कार्यालयदेखि करिब दुई मिटर उत्तरको पश्चिम लाइनमा मात्र परियोजनाले तोकेको मापदण्डअनुसार बिटुमिन (तारकोल) प्रयोग गरेको भन्दै अख्तियार दुरुपयोग अनुसन्धान आयोगमा उजुरी परेको थियो । केही मात्रामा ओपीसी सिमेन्ट प्रयोग गरी अधिकांश स्थानमा मापदण्डविपरीतको सिमेन्ट प्रयोग गरिएको आरोप छ । उजुरीमा काममा ढिलाइ र कम गुणस्तरीय हुनुमा निर्माण कम्पनी जत्तिकै सडक विभाग र एडीबीको आवासीय इन्जिनियर कार्यालयको पनि कमजोरी औंल्याइएको छ । काम नै नभएको साइटको पनि मेजरमेन्ट राखेर प्रत्येक महिना बिल तयार गरेर निकासा गरिएको आरोप छ । त्यसमा आवासीय इन्जिनियरको कार्यालयका सहायक इन्जिनियर, ल्याब टेक्निसियन, मेटेरियल इन्जिनियर र सुपरभाइजरले सघाएका थिए । आवासीय इन्जिनियरको कार्यालयले विभिन्न मितिमा काटेका पत्रमा गुणस्तरहीन सामग्री प्रयोग गरेको हुँदा उक्त कामको रकम नदिइने उल्लेख थियो । तर, पछि तिनको पनि बिल भुक्तान गरिएको पाइएको छ । बिल पेस गर्ने बेला चाहिने ल्याब रिपोर्ट सम्बन्धित ल्याब टेक्निसियनले केही दिनअघिकै मितिमा तयार पारेको पाइएको छ । खुम्च्याइयो हुलाकीमापदण्डविपरीत बनेका घर भत्काउदा विवाद निम्तने र मुआब्जा दिनुपर्ने कारण देखाउदै हुलाकी सडक आयोजनाले नेपालगन्ज उपमहानगरपालिकाको पुष्पलाल चोकदेखि बसपार्कसम्मको सडक मापदण्डभन्दा आठ मिटर साँघुरो बनाएको छ । हुलाकी राजमार्गको क्षेत्राधिकार ३० मिटर भए पनि स्थानीयको विरोधपछि २२ मिटर मात्र कायम गरिएको छ । मापदण्डअनुसार सडक विस्तार गरिँदा धेरै घर भत्किने दाबी गर्दै केही घरधनी विरोधमा उत्रिएका थिए । राजनीतिक दल र सरोकारवाला भने सडक खुम्च्याइएकामा असन्तुष्ट छन् । आयोजनाले सडकमा ११ मिटर कालोपत्र रहने जनाएको छ । पहिलो खण्ड पुष्पलाल चोकदेखि फत्तेपुरसम्मको २२ किमि र दोस्रो खण्ड फत्तेपुरदेखि बघौडासम्मको २२ किमि सडक निर्माणको जिम्मा पप्पु कन्स्ट्रक्सनले लिएको थियो । पप्पुमार्फत गणपति कन्स्ट्रक्सनले काम गरिरहेको छ । निर्माण जिम्मा लिएको कम्पनीले काम नगरी अर्कैलाई जिम्मा दिएपछि स्थानीय बासिन्दा सडक गुणस्तरीय हुनेमा शंका व्यक्त गर्न थालेका छन् । मापदण्डअनुसार विस्तार गरिए वरपरका संरचना भत्किने भन्दै स्थानीयले गत मंसिरमै संघर्ष समिति गठन गरी भौतिक योजना तथा पूर्वाधार मन्त्रालयसहित सरोकारवाला कार्यालयमा ज्ञापनपत्र बुझाएका थिए । त्यसबारे कुनै निर्णय नहुदै नगरप्रमुख धवलशमशेर राणा र उपप्रमुख उमा थापामगरको उपस्थितिमा सामान्य छलफलमै सहमति जुटेको भन्दै मापदण्ड घटाइएको हो । त्यस क्षेत्रमा मापदण्ड मिचिए अरू सडक विस्तारमा समेत असर पर्ने भन्दै दल र नागरिक समाजका अगुवाले काम रोक्न आग्रह गरेका छन् । उनीहरूले मापदण्डअनुसारै काम गर्न उपमहानगर र आयोजनालाई सचेत गराएका छन् । एमालेले प्रेस विज्ञप्तिमार्फत अनधिकृत निर्माणको विरोध जनाएको छ । एमाले नेपालगन्ज उपमहानगरपालिका कमिटीका सचिव दत्तप्रसाद आचार्यले विज्ञप्तिमा सस्तो लोकप्रियताका नाममा नगरवासीको भविष्यमाथि खेलबाड नगर्न उपमहानगर प्रमुख राणासँग माग गरेका छन् । आयोजनाका अनुसार बाँके खण्डअन्तर्गतको ४४ किमिमा साढे ५ मिटर कालोपत्रे, साढे २ मिटर नाली र ३ मिटर फुटपाथ बनाउने योजना छ । अहिले करिब साढे १६ मिटरमा काम भइरहेको छ । सडकको क्षेत्राधिकारभित्र पर्ने ३० मिटरलाई अहिले नै खाली गराउन जरुरी नभएपछि निर्माणलाई तीव्रता दिइएको हो, डिभिजन इन्जिनियर सौरभ वज्राचार्यले भने, हामीले मापदण्डमै रहेर काम गरिरहेका छौं । विरोध किन भयो, थाहा भएन । स्थानीय विष्णु केसीले साढे १६ मिटरमा संरचना बनाउनु गलत भएको बताए । नालीलगायत संरचना निर्माण हुँदै छन्, ३० मिटर विस्तार गर्दा अहिले बनेका नाली बीच सडकमा पर्नेछन्, उनले भने, राष्ट्रिय गौरवकै आयोजनाको क्षेत्र खुम्च्याएर कसरी मापदण्डअनुसार हुन्छ ?आयोजनाले पुष्पलाल चोकदेखि बसपार्क क्षेत्रमा ३ सय मिटरमा नाली निर्माण सकिएको जनाएको छ । फत्तेपुरसम्मको २२ किमिमध्ये १७ किमिमा माटो पटान गरिएको छ । फत्तेपुरबघौडा खण्डमा भने सबैतिर माटो पटान भइसकेको आयोजनाले जनाएको छ । पटानपछि ग्राभेल बिछ्याउने, सबबेस र बेसको काम हुनेछ । दुई चरणमा गरी ३० एमएमको कालोपत्रे गर्ने सम्झौता छ । दुवै खण्ड ६६ करोड लागतमा बनाउने गरी माघ १२ गते सम्झौता भएको हो । ३० महिनाभित्र काम सक्ने आयोजनाको लक्ष्य छ ।लामो झोलुंगे पुल बन्दैपर्वत कुश्मामा लामो झोलुंगे पुल बन्ने भएको छ । कुश्मा ६, खरेहादेखि ९ नम्बर वडाको अधिकारीफाँट जोड्ने गरी मोदी खोलामा निर्माण हुन लागेको पुल ३५९ मिटर लम्बाइ र १२८ मिटर उचाइको हुनेछ । पर्वत अग्ला र लामा झोलुंगे पुलको जिल्लाका रूपमा परिचित छ ।स्थानीय पूर्वाधार विकास तथा कृषि सडक बिभाग (डोलिडार) अन्तर्गत झोलुंगे पुल महाशाखाको १ करोड ९१ लाख ४० हजार रुपैयाँमा पुल बन्ने भएको हो । सिंगल स्पानमा निर्माण हुन लागेको पुलको मुक्तिनाथ एन्ड ओम गीता जेभी निर्माण कम्पनीले १८ महिनामा सक्ने गरी सम्झौता गरेको जिल्ला प्राविधिक कार्यालयका इन्जिनियर शिव बरालले बताए । उनका अनुसार पुल निर्माण सम्पन्न २०७५ माघसम्ममा हुनेछ ।मोदी खोलाको खाेंचमा निर्माण हुन लागेको पुलले नगरपालिकाका ९, ११, १२, १३, १४ वडासहित फलेबास नगरपालिकामा पर्ने केही वडालाई समेट्छ । कुश्मा आउजाउ गर्न डेढ घण्टाको यात्रा पुल बनेपछि केही मिनेटमै छोट्टिने निर्माण समिति अध्यक्ष नारायण शर्मा अधिकारीले बताए । निर्माण कम्पनीका ठेकेदार ओम गौचनले सम्झौता मिति १८ महिना भए पनि बढीमा १ वर्षभित्र पूरा गर्ने बताए ।"
प्राथमिकतामै परेन शालिग्राम करिडोर,"तनहुँ चितवनदेखि तनहुँ, पाल्पा, स्याङ्जा हुँदै गुल्मी पुग्न सकिने छोटो सडक बजेट अभावमा अलपत्र छ । देवघाटदेखि केलादीघाट, रामपुर, रिडी र रुद्रवेणीलगायत स्थान जोड्ने शालिग्राम करिडोर केन्द्रीय योजनामै पारिएको छैन । चार वर्षअघि जिविस तनहुँको अगुवाइमा ट्रयाक खोल्न थालिए पनि पहरोमा पुगेपछि काम अवरुद्ध छ । थप बजेट नपाउँदा खुलेको ट्रयाक पनि क्रमश: बिग्रँदै छ ।दुई वर्षयता अलिकति पनि काम हुन सकेको छैन । धार्मिक क्षेत्र जोडेर पर्यटक प्रवद्र्धन गर्ने लक्ष्य राखिएको यो करिडोर ६५ किमिको छ । ट्रयाक खुले पनि बर्खामा पहिरो खसेर हिंड्नसमेत जोखिम रहेको स्थानीय विष्णुभक्त सिग्देलले बताए । यो मार्ग बन्दा तनहुँसहित पाल्पा, स्याङ्जा र गुल्मीका बासिन्दा छोटो दूरीमै चितवन पुग्न सक्छन् । स्थानीय साधनस्रोतले खर्च नधानेकाले केन्द्रीय तहमा बजेट माग भइरहेको जिल्ला प्राविधिक कार्यालयका इन्जिनियर भीमप्रसाद सुवेदीले बताए । स्थानीय स्रोतसाधनले ट्रयाक खोल्ने प्रयास गरेका हौं, उनले भने, धार्मिक र पर्यटकीय मार्ग भएकाले राष्ट्रिय राजमार्गका रूपमा राज्यको लगानी आवश्यक छ । देवघाटदेखि कोटा, बैदी, भीरकोट र राम्जाकोटतर्फ अघिल्लो वर्ष जिविसले ४० लाख रुपैयाँ लगानी गरेको थियो । गजरकोट, साबुंभगवती र घिरिङतर्फ १५ लाख लागतमा केही भाग ट्रयाक खुलेपछि हिउँदमा सवारीसाधन सञ्चालन पनि भएका थिए । ट्रयाक पूरै खोल्न मात्रै २ करोड रुपैयाँ आवश्यक छ, इन्जिनियर सुवेदीले भने, जिससमा बजेट नआउने भएपछि यो सडक ओझेलमा पर्ने भयो । सडकको विस्तृत परियोजना प्रतिवेदन (डीपीआर) निर्माणका लागि राष्ट्रिय योजना आयोगमा पठाए पनि फिर्ता नआएको उनले बताए । बैदीको बञ्चरे भीरमा सामान्य खर्चले ट्रयाक खोल्न सकिँदैन । यी जिल्लाका धार्मिक पर्यटकलाई पायक पर्ने र छोटो दूरीमा पुग्न सकिने भएकाले करिडोरलाई महत्त्व दिनुपर्ने उपभोक्ता समितिकी सदस्य भगवती भण्डारीले बताइन् । अहिले स्थानीयवासी देवघाट पुग्न भीमाद हुँदै दमौली आएर मुग्लिनको बाटो जाने गरेका छन् । पाल्पा र स्याङ्जाका बासिन्दा बुटवल वा पोखराको बाटो भएर जानुपर्छ ।यो मार्गको दायाँबायाँ नवलपरासीको डेढगाउँ, तनहुँको अत्रौली र पुट्टार तथा पाल्पाको रामपुरजस्ता ठूला खेतीयोग्य जमिन छन् । ती क्षेत्रका किसानले उत्पादन गर्ने कृषि उत्पादन बिक्रीका लागि पनि करिडोर वरदान बन्ने स्थानीयले बताए । अत्रौली पुट्टार सयौं हेक्टरमा फैलिएको छ, यसलाई कृषि उपजको पकेट बनाउन सकिन्छ, वरिष्ठ कृषि विकास अधिकृत चेतनाथ अधिकारीले बताए । हाल उक्त स्थानमा बृहत् सिँचाइ योजना पनि निर्माणाधीन छ । चार जिल्लाका झन्डै तीन लाखभन्दा बढी बासिन्दाले यो सडकको प्रत्यक्ष उपयोग गर्नेछन् ।"
डा केसीलाई समर्थन,इलाम (कास) चिकित्सा क्षेत्र सुधारको मागसहित अनशनरत डा गोविन्द केसीको माग पूरा गर्न दबाब दिँदै सदरमुकाम इलाम बजारमा र्याली निकालिएको छ । नागरिक समाजका अगुवा तथा सञ्चारकर्मी सहभागी जुलुस चोकबजारबाट सुरु भई बजार परिक्रमा गरेर जिल्ला अस्पतालसम्म पुगेको थियो । सहभागीले केसीका माग आमनेपालीको भएको भन्दै माग पूरा नगर्नु सरकारको लाचारीपन भएको प्रतिक्रिया दिए ।
सास्तीमै बिते १७ वर्ष,"बझाङ २०५७ जेठ २६ अगाडि अफ्ला र सुगालाका कृषकको दैनिकी राम्रैसँग चलिरहेको थियो । कृषि र पशुपालनलाई मुख्य पेसा बनाउँदै आएका यिनीहरू उत्पादित वस्तु आफूले उपयोग गरेर बचेको बिक्री गरी राम्रै आम्दानी गर्थे । २६ गतेको रात उनीहरूका लागि अभिशाप बन्यो ।राति साढे ८ बजेको हुँदो हो । गाउँका कोही परिवार खाना खाँदै थिए । कोही सुत्ने तरखरमा थिए, भीषण बाढीको प्रत्यक्ष सामना गरेका हरिनारायण रेग्मीले भने, एकाएक सेतीले कटान सुरु गर्यो । ठूलो वर्षा भइरहेको थियो । रुँदै कराउँदै मानिसहरू भाग्न थाले । हेर्दाहेर्दै घरहरू बगाउन थाल्यो । मन्दिर, चौतारो र स्कुल बगायो । गाई, भंैसी, बाख्रा, कुखुरा, अन्नपात केही पनि जोगाउन सकिएन । १ घण्टा पनि नबित्दै २ गाउँ बगाएर सेती नदीले पूर्वबाट पश्चिमतर्फ धार बदल्यो । सुन्दर बस्तीलाई एकाएक बालुवाको बगर बनायो ।बाढीले सबै बगाएपछि सुकुम्बासी बनेका यहाँका बासिन्दालाई त्यसबेला नेपाल रेडक्रस सोसाइटी र प्लान इन्टरनेसनलले पाल, भाँडाकुँडा र केही खाद्यान्न सहयोग गरे । नेता र जिल्लाका हाकिमहरू आएर उनीहरूको पुन:स्थापनाका लागि पहल गर्ने आश्वासन पनि दिए । १७ वर्ष हुन लाग्यो । सरकारका तर्फबाट त्यही पाल र २५ किलो चामलबाहेक केही पनि पाउन सकेनौं, पीडित परमानन्द जोशीले भने, कहिल्यै पूरा नहुने आश्वासन भने बेलाबेला पाउने गरेका छौं ।कागजमा जमिनदार, व्यवहारमा सुकुम्बासीथलारा९ अफ्लाबगरका कैले दमाईसँग झन्डै ७ रोपनी जमिनको लालपुर्जा छ । त्यो पनि पाखो बारी होइन । कुलो लाग्ने उब्जाउ जमिन । लालपुर्जालाई आधार मान्ने हो भने उनी त्यहाँका जमिनदार हुन् । व्यवहारमा भने उनलाई खुट्टो टेक्ने ठाउँ पनि छैन । गाउँ नजिकैको ऐलानी जग्गामा बनाएको सानो झुपडीले उनको ८ जनाको परिवारलाई ओत दिइरहेको छ ।उनीझैं साबिक मालुमेला गाविसको अफ्लाबगर र मटेला गाविसको सुगालामा बस्ने ७५ परिवारको हालत उनको जस्तै छ । लालपुर्जामा प्रशस्त जमिन भएका उनीहरू सुकुम्बासी सरहको जीवन बिताउन बाध्य छन् । मुख्य पेसा कृषि भए पनि जग्गा नभएका कारण ज्याला मजदुरी र भारतको चौकीदारीका भरमा यी २ गाउँका करिब ५ सयभन्दा बढीको गुजारा चलिरहेको छ ।सरकारले पुन:स्थापनाका लागि कुनै सहयोग नगरेका कारण यी दुई गाउँका २० भन्दा बढी परिवार भारततर्फ स्थायी रूपले पलायन भएका छन् । बाँकी परिवारहरू केही बचेको पाखो जग्गामा बसेका छन् भने धेरैजसो ऐलानी जग्गामा बसिरहेका छन् । अन्य ठाउँका बाढीपीडितहरूको पुन:स्थापना भएको र राहत पाएको खबर सुन्दा आफूहरूको पीडा पनि सरकारले देख्छ कि भन्ने आशा भने अझै बाँकी रहेको उनीहरू बताउँछन् । सुगालाका बाढीपीडित लोकेन्द्र गिरी भन्छन्, अब स्थानीय सरकार पनि बनेको छ । अरू ठाउँका पीडितहरूले पनि लामो समयपछि राहत पाएको सुनिन्छ । हाम्रो समस्या पनि समाधान होला भन्ने आशा छ । बाढीपीडितको समस्या समाधान गर्न सयौंपटक जिल्लादेखि केन्द्रसम्मका निकायमा धाएको सुनाउने गिरीले स्थानीय तहले आफ्ना समस्या समाधानको पहल गर्नुपर्ने बताए । थलारा गाउँपालिका अध्यक्ष भुवनेश्वर उपाध्यायले पीडितहरूको समस्याबारे जानकार रहेको औंल्याउँदै समाधानका लागि गाउँपालिकाका तर्फबाट पहल गरिने बताए ।"
स्वाइन फ्लुबाट जोगिन सावधानी,"स्वाइन फ्लु (एच१एन१) को संक्रमणका कारण मृत्यु भएकाहरूको संख्या थपिँदै जाँदा सन्त्रास पनि फैलँदै गएको छ । पछिल्लो समय सघन बसोबास रहेको राजधानीसँगै पोखरा, पाल्पा, स्याङ्जा र झापामा स्वाइन फ्लुबाट संक्रमित बिरामी पहिचान गरिएका छन् । इपिडिमियोलोजी तथा रोग नियन्त्रण महाशाखाले स्याङ्जाको वालिङमा यो संक्रमण प्रकोपकै रूपमा रहेको जनाएको छ । संक्रमणको त्रासका कारण त्यहाकाँ विद्यालय नै एक साताका लागि बन्द गरिएका छन् । एक प्रकारको मौसमी रुघाखोकी स्वाइन फ्लुले हेलचेक्रयाइँ गर्दा ज्यानै जाने र प्रकोपका रूपमा फैलन सक्ने जोखिमसमेत रहेकाले उच्च सर्तकता अपनाउनुपर्ने खाँचो देखिएको छ । केही चिकित्सकका अनुसार यसपालि स्वाइन फ्लु पहिलेभन्दा कडा रूपमा देखिएको छ र तीव्र रूपमा फैलिइरहेको छ । संक्रमितहरू छोटो समयमै बढी सिकिस्त हुने गरेका छन् । केही संक्रमितमा त दुईतीन दिनमै फोक्सो बिग्रन थालेको पाइएको छ । इपिडिमियोलोजी तथा रोग नियन्त्रण महाशाखाका अनुसार यो वर्ष (सन् २०१७) मा बिहीबारसम्म एच१एन१ भाइरसका कारण छ जनाको मृत्यु भइसकेको छ । शनिबार मात्रै पनि राजधानीमा उपचाररत पाल्पाका एक जनाको मृत्यु भएको छ । स्वाइन फ्लु संक्रमण करिब सय जनामै पहिचान भइसकेको छ भने कतिपयको भेन्टिलेटरमै राखेर उपचार भइरहेको छ । आफूलाई सामान्य रुघाखोकी लागेको ठानेर बेलैमा अस्पताल नपुग्दा अधिकांशको ज्यान गएको पाइएको हो । मौसम फेरबदल (जाडोबाट गर्मी, गर्मीबाट जाडो) का बेला रुघाखोकी लाग्नुलाई सामान्य मान्ने गरिएको छ । तर यस्तो रुघाखोकी स्वाइन फ्लुले गर्दा भएको स्थितिमा विभिन्न प्रकारको जटिलता देखिने गरेको छ । जानकारी अभावले संक्रमितलाई औषधि र उपचार सर्वसुलभ नहुनु पनि मृत्युको कारण बनिरहेको हुन सक्छ । मौसमी रुघाखोकीअन्तर्गतको स्वाइन फ्लुलाई सर्वसाधारण र सरकारी निकायले सामान्य रूपमा लिनु हुँदैन । यसलाई प्रकोपका रूपमा फैलन नदिन सर्वसाधारणलाई विभिन्न माध्यमबाट सचेत गराउन आवश्यक देखिएको छ । चिकित्सकका अनुसार रुघाखोकीको समस्या भएकाहरूमा सास फेर्न असजिलो हुनु स्वाइन फ्लुको चेतावनीको संकेत हो । सामान्य रुघाखोकीमा झैं नाकबाट पानी बग्नु, हाच्छिउँ आउनु, खोकी लाग्नु, तीव्र ज्वरो देखिनु, पखाला लाग्नु, बान्ता हुनु, अत्यधिक थकाइ लाग्नु स्वाइन फ्लुका सामान्य लक्षण हुन् । सामान्य रुघाखोकी र स्वाइन फ्लु आफैं पहिचान गर्न मुस्किल पर्ने भएकाले यस्ता लक्षण देखिनासाथ चिकित्सकलाई भेट्नुपर्छ । मुटु, मिर्गौला, स्नायुरोगी, दम, मधुमेह, क्यान्सर, क्षयरोग भएका, मद्यपान गर्ने, मोटोपना तथा बूढापाका, पाँच वर्षमुनिका बालबालिका र गर्भवती स्वाइन फ्लु संक्रमणको बढी जोखिममा हुन्छन् । सामान्य रुघाखोकीको अन्य भाइरससँगै एच१एन१ भाइरस हाच्छिउँ गर्दा, रोगीले छुँदा, आमनेसामने कुरा गर्दा एक व्यक्तिबाट अर्कोमा सर्ने हो । त्यसैले सजगता अपनाइएन भने सघन बसोबास भएको क्षेत्रमा यसले महामारीकै रूप लिन सक्छ । स्वाइन फ्लु नियन्त्रणका लागि एन्टिभाइरलु औषधि प्रयोगमा छन् । तर त्यस्ता औषधि सर्वसुलभ छैनन् । एन्टिभाइरल सरकारी निकायमा मात्र चिकित्सकको सिफारिस हेरेर दिने गरिन्छ । स्वाइन फ्लुका बिरामीलाई जतिसक्दो छिटो उपचार गराउनुपर्छ । उपचारमा जति ढिलो भयो, निको हुने सम्भावना उति कम हुँदै जाने भएकाले बरु निश्चित मापदण्ड निर्धारण गरेर एन्टिभाइरल औषधिलाई सरकारले सर्वसुलभ बनाउन जरुरी छ । स्वाइन फ्लु कडा रूपमै देखिन थालेको र मानिसको मृत्यु हुने क्रम जारी रहेकाले सम्बन्धित सरकारी निकायबाट यसको गहन अध्ययन, अनुसन्धान गर्न आवश्यक देखिएको छ । अध्ययनअनुसन्धानले जोखिम क्षेत्र पहिचान र उपचार पद्धति सुधारमा मद्दत गर्न सक्छ । तत्कालका लागि प्रकोपका रूपमा देखिएको स्याङ्जाको वालिङमा संक्रमण नियन्त्रण, संक्रमित बिरामी पहिचान र उपचारका लागि विशेषज्ञसहितको टोली परिचालन गर्न आवश्यक छ ।"
पार्टी विघटन : चेतावनी कि उडन्ते कुरा ?,"गएको साता माओवादी केन्द्रका अध्यक्ष पुष्पकमल दाहाललाई उद्धृत गर्दै पार्टी विघटन गर्न सकिने भन्ने समाचारले मेरो ध्यान तान्यो । साउन पहिलो साता चुनावी समीक्षा गर्न बसेको माओवादी केन्द्रको बैठकमा सहभागीहरूले अध्यक्ष दाहाल अर्थात् प्रचण्ड लाई र्याखर्याख्ती पार्दै टिप्पणी गरेछन्, पार्टीमा गुटबन्दी मौलायो । पार्टी नीतिमुखी होइन, नेतामुखी भयो । जनतामा जान सकिएन । आदि, इत्यादि । उनी पनि के कम ? प्याट्ट भनिदिएछन्, त्यसो भए पार्टी नै विघटन गरौं । उनलाई थाहा छ, पार्टीका नाममा खान पल्केकाहरूलाई योभन्दा ठूलो चेतावनी अरू हुन सक्तैन । फेरि यो चेतावनी सुधार्न वा सुध्रनका लागि पनि थिएन । प्रचण्डको यो उडन्ते कुरा हो भनेर जान्दाजान्दै पनि यसबारे केही विचारविमर्श गर्न मन लागेको छ । प्रचण्ड ले स्वाभाविक रूपमा आफ्ना सैद्धान्तिक गुरु माक्र्स र एंगेल्सलाई सम्झेछन्, मैले महात्मा गान्धीलाई सम्झें । उनले के भने भनेर होइन, नेपाली राजनीतिमा मौलाउँदो दलीय अव्यवस्था र नेतृत्वमा बस्नेहरू नै यसको मुख्य स्रोत भएकाले यो विषय मेरो रोजाइमा परेको हो । पार्टी प्रणाली मेरो अध्ययन र रुचिको विषय पनि हो ।भारतमा स्वतन्त्रता प्राप्तिपछि महात्मा गान्धीले अब कांग्रेस विघटन गर, शासन सञ्चालनका लागि नयाँ संगठन चाहिन्छ भनेका थिए भनेर धेरै चर्चा गरिन्छ । तर उनले यो कहिले र कुन सन्दर्भमा भनेका थिए स्पष्ट छैन, न त्यसको कुनै विश्वासिलो रेफरेन्स नै पाइन्छ । व्याख्या गर्नेहरूले भन्छन्, स्वतन्त्रता प्राप्ति भारतीय कांग्रेसको मुख्य उद्देश्य थियो र त्यो प्राप्त भइसकेपछि कांग्रेस पार्टीको प्रयोजन पनि सकियो । शासन सञ्चालनका लागि त्यही अनुकूलको नयाँ संगठन चाहिन्छ । तर स्मरणीय कुरा के हो भने सन् १८८५ मा भारतीय कांग्रेसको गठन गर्दा स्वतन्त्रताको कुनै चर्चा नै थिएन । वास्तवमा यसको स्थापना एक अंग्रेज पूर्वप्रशासकको पहलमा भएको थियो र स्थापनाको २०२५ वर्षसम्म यो एउटा एलिट क्लबभन्दा बढी थिएन । तर यसपछि भारतीय कांग्रेस स्वतन्त्रता आन्दोलनको पर्याय बन्यो साथै भारतमा लोकतन्त्रको प्रतिनिधि संगठन पनि । निकै उतारचढावका बाबजुद राष्ट्रव्यापी संगठनका रूपमा यो अहिले पनि निरन्तर छ । यसले के पुष्टि गर्छ भने कुनै पनि संगठन कालान्तरसम्म स्थापनाकालीन उद्देश्यमै सीमित रहनुपर्छ भन्ने जरुरी छैन । प्रमुख प्रश्न परिवर्तित समय, चाहना र आवश्यकताअनुसार संगठन र नेतृत्वले आफूलाई गतिशील राख्न सक्छ कि सक्तैन भन्ने हो ।जहाँसम्म गान्धीले के भनेका थिए भन्ने सवाल छ, त्यो बुझ्न उनको स्वराजसम्बन्धी अवधारणा जान्नु जरुरी हुन्छ । यसका लागि उनले ग्रामीण गणतन्त्र अर्थात् भिलेज रिपब्लिकलाई मुख्य आधार मानेका थिए । ग्रामीण स्वराजका रूपमा विकेन्द्रित भारत अर्थात् हिन्द स्वराज उनको परिकल्पना थियो । यसको शासन प्रबन्धका लागि कांग्रेसजस्तो भीमकाय संगठन संरचना आवश्यक छैन भन्ने उनको सोच हो । यो एक प्रकारले समुदायमा आधारित लोकतन्त्रको अवधारणा हो । पार्टीको ठेकेदारी प्रथाबाट होइन, जनताको प्रत्यक्ष सहभागिता र सान्निध्यमा लोकतन्त्रको अभ्यास गर्ने एउटा चिन्तन थियो गान्धीसँग । गान्धी विकासका नाममा जीवन र जगत्लाई अहिलेजस्तो कोलाहलपूर्ण र यान्त्रिक बनाउने पक्षमा थिएनन् । त्यसैले ससाना र स्वावलम्बी संरचनाका पक्षमा उनी थिए । यसमाथि विस्तृत विवेचना यो संक्षिप्त आलेखमा सम्भव छैन । यहाँ यति मात्र सन्दर्भ लिन खोजिएको हो कि राजनीतिक दलले कसरी लोकतन्त्रलाई हाइज्याक गरेका छन्, त्यसमा पनि दलभित्रका केही ठूला भनिएका नेताहरूले । लोकतन्त्रको आवरणमा अहिले प्राय: सबै ठाउँमा पार्टीतन्त्र हावी छ । त्यसभित्र पनि चारपाँच जनाको गिरोह हावी छ जसले पार्टीलाई मठाधीशले झैं अँठ्याएर राखेका छन् । लोकतन्त्रको आवरणमा गिरोहतन्त्रको घेराबन्दीमा राजनीति फसेको छ ।माओवादी बैठकमा उठेका प्रश्न र चिन्ता मार्मिक छन् । फेरि, यो कुरा माओवादी पार्टीलाई मात्र लाग्ने पनि होइन । यो समस्या २०४६ सालको आन्दोलनपछि हामीले बहुदलीय राजनीतिको अभ्यास गर्न थालेदेखिकै हो । प्रमुख हुन् वा साना, सत्तामा गएका कुनै पनि दल यसबाट मुक्त छैनन् । राष्ट्रिय जनमोर्चाको अनुभव के छ, त्यो चाहिं प्रकट हुन पाएको छैन । यस्तै, एउटा नगरपालिकामा सीमित रहेको नेपाल मजदुर किसान पार्टीको आन्तिरक मतभेद पनि बाहिर आएको छैन । यी अपवाद हुन् । अन्यथा सत्ता दुरुपयोग र दलीय अव्यवस्था छताछुल्ल भएका छन् । आखिर यस्तो किन हुन्छ ? हामीलाई लोकतन्त्र चाहिन्छ, यो अपरिहार्य छ । अहिलेको समयमा प्रत्यक्ष लोकतन्त्र सम्भव छैन । निर्वाचित प्रतिनिधि र विधिसम्मत संस्था एवं प्रक्रियाका माध्यमबाट सञ्चालन गरिने प्रतिनिधित्वको प्रणाली हो अहिलेको लोकतन्त्र । यसको अभ्यास राजनीतिक दलको अनुपस्थितिमा सम्भव छैन । तर राजनीतिक दल लोकतन्त्रको पर्याय होइन, एउटा महत्त्वपूर्ण साधन मात्र हो । न चुनाव नै लोकतन्त्रको पर्याय हो । यो पनि एउटा तर अपरिहार्य माध्यम मात्र हो । त्यसैले स्वस्थ दलीय प्रणाली र स्वतन्त्र एवं निष्पक्ष चुनाव लोकतन्त्रका लागि सर्वाधिक महत्त्वको कुरा हो । लोकतन्त्रको स्वस्थ अभ्यासमा जब दल नै अभिशाप बन्न थाल्छ, यो चिन्ताको विषय हुन्छ ।चाहे कांग्रेस होस् वा कम्युनिस्ट वा माओवादी नै, धेरै ठूलो त्याग, बलिदान र निष्ठाको इतिहास बोकेका छन् नेताकार्यकर्ता दुवैले । परिवर्तन चुनौतीपूर्ण र संघर्षमय हुन्छ । तर संघर्षको अध्याय प्राय: देखिने एउटा आन्दोलनको कथित सफलताको बढाइचढाइ गर्दै सत्ता समागममा टुंगिँदै आउने गरेको छ । संघर्ष निरन्तरको यात्रा हो भन्ने कुरा बिर्सिइन्छ । आन्दोलन त एउटा निर्णायक आयाम मात्र हो । वास्तवमा परिवर्तनका वाहक मानिने राजनीतिक दल र नेताको औचित्य एवं परीक्षा त्यसपछि मात्र सुरु हुन्छ । नेपालमा आन्दोलनहरू धेरै भएका छन् । तर परिवर्तन २००७ सालकै मुख्य हो । त्यसबाट खासै ठूलो फड्को मार्न सकिएको छैन । गणतन्त्र, संघीयता, समावेशिता आदि कुरा त मुद्दा मात्र हुन् । लोकतन्त्रको प्रणाली बसाल्न सकेको भए र दूरदृष्टि राख्ने विवेकशील नेतृत्व पाएको भए यी कुराका लागि २०६२६३ को आन्दोलनसम्म पर्खिनु नै पर्दैनथ्यो । त्यसैले आन्दोलनको नेतृत्व गर्ने दल र नेताले आन्दोलनपछि आफ्नो गन्तव्यलाई सत्ताप्राप्तिमा सीमित गर्ने गरेका छन् । पार्टीभित्र नेतृत्वका लागि उछिनपाछिनभन्दा बढी कुनै अर्थपूर्ण गतिविधि भएको देख्न पाइन्न ।यसको एउटा प्रमुख कारण आन्दोलनपछिको गन्तव्यलाई पार्टीहरू खासगरी नेतृत्वमा बस्नेले सही रूपमा बुझ्न बुझाउन नसक्नु हो । परिवर्तनलाई नारामुखी बनाइयो । मुलुकको खाँचो र जनताका अपेक्षालाई सम्बोधन गर्न सक्ने एउटा स्वस्थ र संगतिपूर्ण प्रणाली बसाल्नेतर्फ हाम्रो प्रयत्न केन्द्रित हुन सकेन । कांग्रेसले उदारवादी लोकतन्त्र भएका देशको प्रयोग र अभ्यासको सतही देखासिकी गर्ने प्रयत्न गर्यो भने कम्युनिस्टहरूले एकोहोरो माक्र्स, लेनिन र माओका नारा भट्याए । चीन, चिली, पेरुलगायत मोडेल पछ्याउन खोजे । तर सत्तामा पुग्दा चाहे एमाले होस् वा माओवादी, विश्व बैंकलगायत पश्चिमा दातृ निकायले सन् ९० को दशकमा सेट गरिदिएको विकासको मोडेलकै वरिपरि घुमिराखेका छन् । यो पनि कर्मचारीतन्त्रको माथिल्लो तह र योजना आयोगका माध्यमबाट भएको छ । राजनीतिक नेतृत्वको तहमा त सस्तो लोकप्रियताका लागि ल्याइएका एकाध फ्लप भएका कार्यक्रमबाहेक अरू केही देखिन्न । मुलुकको आर्थिकसामाजिक रूपान्तरणलाई ड्राइभ दिने गरी कुनै योजना बन्नै सकेको छैन । दसतिर छरिएका प्राथमिकता बोकेका र असंयोजित आयोजनाको पोकोलाई हामीले विकास योजना भन्दै आएका छौं ।राजनीतिक तहमा व्याप्त सोचाइको दरिद्रता र स्वार्थीपनले एकातिर स्थापित दलहरू दिनप्रतिदिन असान्दर्भिक बन्दै छन् भने अर्कोतर्फ विश्वसनीय विकल्पको अभावमा सचेत मतदाता बेचैन छन् । हाम्रोजस्तो लोकतन्त्रका संस्थाहरू निर्माण भइनसकेको तथा प्रक्रिया र परम्परा बसिनसकेको अवस्थामा चुनावको चक्र पूरा गर्दैमा शासकीय दुरवस्था अन्त्य हुँदैन, बरु अरू विस्तारित हुन्छ । यसको प्रत्यक्ष प्रभाव अब स्थानीय सरकारको तहमा पनि देखिनेछ । अयोग्य नेतृत्व र दलीय अव्यवस्थाको दुश्चक्रले लोकतन्त्रलाई नै बदनाम गर्ने अवस्था बढ्दो छ । त्यसो भए यो दुश्चक्रबाट उम्किने कसरी त ?सबैभन्दा पहिले राजनीतिक पार्टीका बारेमा परम्परागत बुझाइबाट मुक्त हुनु जरुरी छ । माक्र्स, लेनिन, माओ वा अरू कुनै वाद अब रेडिमेड सोलुसन होइनन् भन्ने स्पष्ट राजनीतिक मानसिकताको विकास गर्नु जरुरी छ । कुनै पनि आवरणमा यी वाद हरू सिधासादा जनता र आश्रित कार्यकर्ता परिचालनका औजार मात्र हुन् । यसको अर्थ यसका प्रणेता र चिन्तकहरूको सम्मान नगरौं भन्ने होइन । तर यसको नारा भट्याउँदैमा कहीं पुगिन्न भन्ने मात्र हो । सिर्जनशील चिन्तनले दल र नेतृत्वलाई समयानुकूल एवं धारिलो बनाउँछ, अहिले त्यसैको त अभाव छ ।राजनीतिक पार्टी कुनै पेसा वा व्यावसायिक संगठन होइन । यो राजनीतिक निष्ठाको स्वयंसेवी संगठन हो । को नेता र कार्यकर्ताले कति त्याग गरेको छ, कति लामो समयदेखि लागेको छ भनेर लगानी र लाभको हिसाबकिताबबाट पार्टी चल्दैन र चलाउनु पनि हँुदैन । पार्टी प्रयोगका विभिन्न मोडेल छन् । अमेरिकी मोडेलमा पार्टी भनेको मतदाता परिचालन गर्ने एउटा प्लेटफर्म मात्र हो । चुनावका बेला आकांक्षी उम्मेदवारले यसको नाटकीय उपयोग गरेर सत्ताको चुचुरोमा पुग्ने माध्यम हो । अहिलेका अमेरिकी राष्ट्रपति डोनाल्ड ट्रम्प यसको एउटा अपरिष्कृत दृष्टान्त हुन् भने केनेडी वा रेगन राम्रा उदाहरण पनि हुन् । अत्यन्तै खुकुलो सांगठनिक प्रक्रियाका कारण त्यहाँ पटके नेतृत्वको उदाहरणीय परम्परा पनि बसेको छ । हाम्रोजस्तो एसिया, अफ्रिका वा ल्याटिन अमेरिकी देशहरूमा पार्टीहरू अझै पनि नेताको मोनोपली मोडेलबाट माथि उठ्न सकेका छैनन् । नेल्सन मन्डेलाजस्ता केही नेतालाई अपवाद मान्ने हो भने आजीवन नेतृत्व, पारिवारिक वर्चस्व, वंशपरम्पराको गलत छायाबाट दूषित छन् दलहरू । परिणामत: पार्टीहरू नेता, उनका परिवार र आसेपासेको शासकीय अभिलाषा पूरा गर्ने माध्यमका रूपमै सीमित छन् ।तुलनात्मक रूपमा हेर्दा पार्टी सञ्चालनको युरोपियन मोडल बढी स्थिर परिमार्जित देखिन्छन् । त्यहाँ एकातिर आवधिक निर्वाचनमा अभिव्यक्त जनमतमा आधारित नेतृत्व परिवर्तनको स्वस्थ परम्परा बसेको छ भने नीतिगत बहस, अध्ययन र अनुसन्धानमुखीे पार्टी प्रणाली पनि विकसित भएको छ । युरोपको यो अनुभव हाम्रा लागि पनि सान्दर्भिक छ ।सबैभन्दा पहिले आजीवन नेतृत्वमा ढलिमली गर्ने प्रवृत्तिलाई अन्त्य गर्नु जरुरी छ । पार्टीभित्रका आश्रित कार्यकर्ताको भोटभन्दा बढी आवधिक निर्वाचनका बेला पार्टीले पाएको समर्थन नेतृत्वमा रहने वा छाड्ने महत्त्वपूर्ण आधार बनाउनु जरुरी छ । चुनावका बेला बहुप्रचारित घात, अन्तर्घातका कुरा नेतृत्व गर्नेको बचाव कवच मात्र हो । पार्टीले चुनावमा अपेक्षित सफलता हासिल गरेन भने त्यसको नैतिक जिम्मेवारी नेतृत्वमा बस्नेले लिनुपर्छ र छाड्नुपर्छ । पार्टीमा सुधार चाहने हो भने नेताका प्रति अन्धभक्ति त्याग्नुपर्छ ।लोकतन्त्रमा चुनावलाई पार्टी र नेता चुन्ने प्रक्रिया मात्र होइन, नीतिगत विकल्पको रोजाइ पनि हो भनिन्छ । नीति कुनै नेताको उडन्ते भाषण वा कुनै परम्परागत वाद को सूत्र जपेर बन्ने कुरा होइन । यसका लागि निरन्तरको अध्ययन, अनुसन्धान र बहस अपेक्षित छ । नेतृत्वले त भिजन दिने हो । त्यसको विस्तृतीकरण र नीति तथा कार्यक्रमको आउटलाइन पार्टीको थिंक ट्यांकले तयार गर्ने हो । बजेट र कार्यान्वयन चुनाव जिते राज्यको संयन्त्रबाट गरिने हो । लोकतन्त्रमा राज्यको नीति निर्माण र कार्यान्वयन गर्ने यो स्थापित बाटो पनि हो । नेतृत्व र नीतिमा यस्तो बाटो अपनाउने हो भने पार्टी विघटनको थ्रेट गरिरहनु पर्दैन । लोकतन्त्र निरन्तर रहे असान्दर्भिक नेतृत्वका कारण पार्टी आफैं जनताबाट विस्थापित हुन्छ । अन्त जानु पर्दैन, प्रजापरिषद्लगायत दर्जनौं पार्टी यसका उदाहरण छन् ।"
योजना आयोगको पुन:संरचना जरुरी छ,"अन्त्यमा, तपाईंका यी योजना कार्यान्वयन हुनका लागि कस्तो वातावरण आवश्यक छ ? आउँदो छ महिनाको अवधिमा प्रधानमन्त्रीको विश्वास निरन्तर र यथावत हुनुपर्यो । उहाँ मेरो नेता र अध्यक्ष पनि हुनुहुन्छ । उहाँको सहयोग आवश्यक छ । जब मैले दुई महिनाअघि उहाँलाई पत्र लेखें, सुरुवात त्यही बिन्दुबाट भएको हो । उहाँले नियुक्ति गर्नु भनेको मेरा धारणालाई एकप्रकारले अनुमोदन गर्नुभएको हो । तर व्यस्त भएका कारण उहाँलाई पटकपटक जानकारी गराउनुपर्ने हुन सक्छ । दोस्रो कर्मचारीतन्त्र नै हो । सचिव, सहसचिवहरूको सहयोग आवश्यक हुन्छ, तर काम दौडाउने उपसचिव तहमा हो । यस्तो प्राविधिकखालको सहयोग आवश्यक हुन्छ । बाहिरबाट पनि विज्ञहरू ल्याउनुपर्ने हुन सक्छ । प्रक्रियागत तहको झन्झट सहज बनाउन सचिवहरूको भूमिका हुन्छ । हामीले खोजेको विज्ञ उपलब्ध हुनुपर्यो, उनीहरूले सहयोग गर्ने वातावरण हुनुपर्यो । अर्को, योजना आयोगको टिम हो । हरेक सदस्यको आआफ्नै भूमिका हुन्छ । उहाँहरूले पनि सहयोग गर्नुपर्छ । मेरो आग्रह उहाँहरूलाई पनि छ एउटाएउटा उल्लेख्य काम गरौं ।"
"विद्यार्थी आन्दोलनको नेतृत्व, नीति र संगठन","अखिल (क्रान्तिकारी) को एकताको २१ औं राष्ट्रिय सम्मेलन भदौ ७ गतेदेखि ११ गतेसम्म काठमाडौंमा हुँदै छ । ११ सय आयोजक कमिटीसहित २ हजार ७६ जना प्रतिनिधिले सम्मेलनको बहसमा भाग लिँदै छन् । यो सम्मेलनमा को र कस्तो प्रकारको नेतृत्व संगठनलाई आवश्यक छ भन्ने विषयमा मात्र बहस हुनेछैन । संगठनभित्र विभिन्न समयमा भएका फुट र विभाजन, एकताका कारण असंख्य पुस्ताहरूको केन्द्रीकरण छ । विधानअनुरूप २२ वर्षमा नियमित राष्ट्रिय सम्मेलन भएको भए आज नेतृत्व हस्तान्तरण मात्र नभएर पुस्तान्तरण भएको हुन्थ्यो । सम्मेलनमा बदलिँदो समयसँगै आजका विद्यार्थी पुस्तालाई आकर्षण गर्नेखालको नीति, योजना, कार्यक्रम र नेतृत्वको आवश्यकताबारे क्रान्तिकारी विद्यार्थीहरूबीच विहंगम बहस हुँदै छ । कतै सहमति त कतै निर्वाचनको बहस पनि छ । कतै आदिवासी जनजाति, मधेसी, मुस्लिम, दलित प्रतिनिधित्वको सवाल पनि तीव्र रूपमा उठिरहेको छ । कतै जिल्लाहरूको वर्गीकरण नमिलेको, प्रतिनिधि छनोट, पदाधिकारीको संख्या र केन्द्रीय समितिको संख्या नमिलेको विषय पनि बेजोड रूपमा उठेको छ । सँगै केन्द्रीय सम्मेलनमाथि गम्भीर आशंका गर्दै औंला पनि तेर्सिन थालेका छन् । अनेक आशंका र अन्योल चिर्दै सम्मेलन भव्य र सभ्य रूपमा सम्पन्न गर्नु क्रान्तिकारीको दायित्व भएको छ । संगठनलाई यतिबेला पुस्तान्तरणसहित चुस्तदुरुस्त नेतृत्व पनि चाहिएको छ । सहमति वा निर्वाचनले यसको फैसला गर्ने नै छ । त्यसका लागि समावेशी सहभागिताको विषयलाई सम्बोधन गरी अन्य विषयलाई पनि अधिकतम रूपमा मिलाएर संगठनले तयार पारेको कार्यविधिअनुरूप सम्मेलनको वातावरण तयार गर्नुपर्छ । आन्दोलनलाई कस्तो बनाउने भनेर नीति, योजना र कार्यक्रम बनाउने विषयमा बहस, छलफल र चिन्तन गर्नुपर्छ । विद्यार्थी संगठन स्थायी हो तर विद्यार्थी नेता आवधिक हुन् । गुटगत मानसिकताभन्दा माथि उठेर आग्रहपूर्वाग्रह त्यागेर हार्दिक र मर्यादित बहस जरुरी छ । अबको संगठन हामी बाहिर संगठनसँग पाँच लाख सदस्य छन् भन्छौं तर खासमा ५० हजार पनि छैनन् । कमिटीहरू विधि र पद्धतिअनुसार व्यवस्थित बन्न सकेका छैनन् । नेतृत्व छनोटमा असाध्यै धेरै असन्तुष्टि र गुनासा बढेका छन् । गुटगत मानसिकता, व्यक्ति केन्द्रित कमिटी, खस्कँदो वैचारिक र राजनीतिक चेतना हाम्रो संगठनात्मक जीवनका दुर्बल पक्ष छन् । नियमित प्रकारको भेलाबैठक, योजना, कार्यक्रमसहितको परिचालन पटक्कै छैन । एक प्रकारले संगठन आन्दोलनको मेरुदण्ड भए पनि यो खिइएको वा मक्किसकेको जस्तो भएको छ । संगठन अस्तव्यस्त र बेथितिग्रस्त छ । यसर्थ यो संगठनलाई कसरी पुनर्जीवन दिने, कसरी शैक्षिक संस्थातर्फ फर्किएको संगठन र कार्यकर्तातर्फ उत्तरदायी नेतृत्व बनाउने, आजका ज्वलन्त प्रश्न हुन् । यो संगठन समाज परिवर्तनको संघर्षको अग्रदस्ता हो । यो एक प्रकारले नेता तथा कार्यकर्ता उत्पादन गर्ने कारखाना पनि हो । त्यसैले लथालिंग भएको कारखानालाई व्यवस्थित बनाउने बहस गर्नुपर्छ । कुनै बेला अखिल (क्रान्तिकारी) ले शैक्षिक मुद्दा उठाउँदा सिंगो देश तरंगित हुन्थ्यो । क्रान्तिकारीका मुद्दा र मागमाथि देशका बौद्धिक क्षेत्रले मिहिन ढंगले छलफल र बहस गर्थे । शिक्षा क्षेत्रमा रूपान्तरणको नयाँ आशा झल्कन्थ्यो । तर, पछिल्लो समय क्रान्तिकारीको मुद्दा र मागमा कसैलाई पनि मतलव नहुने अवस्था देखिन्छ । मुद्दा र एजेन्डा दमदार रहेनन् । माग सम्बोधन हुने अवस्था पनि क्षीण बन्दै गएको छ । यसको मतलव शैक्षिक आन्दोलनको प्रवृत्तिमा ह्रास आएको छ । हामी कहीं न कहीं चुकेका छौं । कहीं न कहीं सम्झौता गरेका छौं । शैक्षिक बहस र आन्दोलनको भुत्ते धारमा यो सम्मेलनले साँध लगाउनुपर्छ । स्कुलकलेज र विश्वविद्यालयका पदाधिकारीसँग डिनर र लन्च खाएर शैक्षिक रूपान्तरणको नारा घन्काउने तरिका बदल्ने हिम्मत गर्नुपर्छ । शैक्षिक दलाल र माफियाको चंगुलबाट विच्छेद नगराउने हो भने शिक्षा क्षेत्रमा उज्याला दिन आउनेछैनन् ।सार्वजनिक शिक्षा क्षेत्रमा सुधारका मुख्य मुद्दालाई नजरअन्दाज गरेर निजी शिक्षण संस्थाका शुल्क वृद्धिविरुद्धको आन्दोलन मात्र अखिल क्रान्तिकारीको शैक्षिक कार्यक्रम बन्नु हुँदैन । सार्वजनिक शिक्षाको सुधारलाई जोड दिँदै शिक्षामा मौलाइरहको व्यापारीकरण र माफियाकरणलाई नियन्त्रण गर्ने गरी दुवै मुद्दालाई सँगसँगै लैजानुपर्छ । हिजो अखिल क्रान्तिकारीले नि:शुल्क र सर्वसुलभ शिक्षाका लागि गरेको कुर्बानीकै कारण शिक्षा मौलिक हकका रूपमा स्थापित भएको छ । हामीले नयाँ शिक्षा ऐनमार्फत भएको शिक्षाको वर्गीकरण र व्यवस्थापनको अभियान चलाउन सकेका छैनौं भने कसरी अभिभावक र तमाम विद्यार्थीको विश्वास आर्जन गर्न सक्छौं ? यसर्थ हामीले शिक्षा क्षेत्रको बहस नयाँ सिराबाट सञ्चालन गर्नु छ र यो संगठनलाई शैक्षिक आन्दोलनको साँच्चिकै नेता संगठन बनाउनु छ ।पारदर्शितासंगठनमा पारदर्शिता संवेदनशील विषय हो । संगठनको आयस्रोत व्यवस्थित र पारदर्शी बन्न नसक्दा आन्दोलनमा जवाफदेहिता रहँदैन । एक प्रकारले संगठन आर्थिक अराजकतामा फस्ने सम्भावना रहन्छ । त्यसलाई नियन्त्रण र निगरानी गर्न फलामे अनुशासन कायम गर्ने चुनौती छ । कसैले कसैका बारेमा जिम्मा पनि नलिने, आफूमातहत कमिटी पनि नियन्त्रणमा नहुने, हरेक कमिटीको हिसाब नखोज्ने र नदेखाउने तरिका बदलेर पारदर्शी बन्ने बनाउने चुनौती यो सम्मेलनले पूरा गर्न सक्नुपर्छ । संगठनलाई पारदर्शी बनाउन स्थायी पद सिर्जना गर्न पनि जरुरी छ, जस्तो कि शक्तिशाली अनुशासन आयोग, लेखा समिति आदि । सहमति कि निर्वाचन ?११ सयको कमिटीलाई १ सय ९९ मा र ९९ सदस्यीय पदाधिकारीलाई २५ सदस्यीयमा झार्न चुनौतीपूर्ण छ । सहमतीय पद्धतिबाट सबैलाई चित्त बुझाउने, खुसी पार्ने काममै तल्लीन भयौं । तर यो कसैले ठीक भनेनन् । संगठनलाई चुस्तदुरुस्त बनाएपछि कामकाजी पनि बनाउनुपर्छ । सम्मेलनका प्रतिनिधिबाटै निर्वाचित हुने विधि स्वीकार गर्न सक्नुपर्छ । विद्यार्थी संगठनबाट बिदा भएकाहरू अर्को जिम्मेवारीमा जान तयार हुनुपर्छ । सहमतिबाटै जाने हो भने दुई सय वरपरको पदाधिकारी र दुई हजार हाराहारी केन्द्रीय समिति बन्न सक्ने खतरा छ । यसको मतलव फेरि पनि तदर्थवादी संगठनको निरन्तरता हो । तदर्थवादी संगठन बनाउनु भनेको सारमा विघटन र विसर्जन नै हो । नेतृत्व हस्तान्तरणको परम्परागत भद्दा तरिका अपनाउनु भनेको संगठनलाई भुत्ते बनाउनु हो । त्यसैले प्यानल नबनाई प्रतिस्पर्धा गर्ने अभ्यास आवश्यक छ । निर्वाचनले मात्रै संगठनलाई नयाँ गति प्रदान गर्न सक्छ । बरु अन्य विद्यार्थी संगठनहरूको जस्तो साम, दाम, दण्ड, भेद सबै प्रयोग गरेर निर्वाचन जित्ने भद्दा तरिका अपनाउनु हुँदैन । हार र जित स्वाभाविक रूपमा लिने संस्कार विकास हुनुपर्छ । भावनात्मक एकता हामी विभिन्न कालखण्डमा विभाजन भयौं र पुन: फरक समय र सन्दर्भसहित एकीकृत भयौं । यसको मूल कारण कहिले विचारको भिन्नता त कहिले विचारमा समानता र बुझाइको एकरूपता हो । अत: अहिले कुनै फरक विचार समूह छैन तर संगठन र भावनामा अझै कहींकतै एकरूपता नभएको प्रतीत हुन्छ । त्यसैले यो सम्मेलनबाट फरक संगठन र फरक भावनालाई पनि एकरूपता दिनुपर्छ । निर्वाचन विधिमा पनि सबै प्रकारका मनोविज्ञानलाई संगठनभित्र स्थान दिने, सबैको भावनाको सम्मान गर्ने संकारको विकास गर्नुपर्छ । तब मात्र संगठन सबै मनोविज्ञानको साझा बन्छ र राष्ट्रिय सम्मेलन पनि सार्थक सिद्ध हुन सक्छ ।तामाङ अखिल (क्रान्तिकारी) का उपाध्यक्ष हुन् ।"
किर्ते नागरिकताले घरजग्गा,"नवलपरासी एक भारतीयले २५ वर्षअघि यहाँस्थित एक परिवार र कर्मचारीलाई रिझाएर नक्कली कागजात बनाई नेपाली नागरिकता लिएको भेटिएको छ । यो अवधिमा उनको परिवारका एक दर्जनले नागरिकता लिइसकेका छन् । त्यसकै आधारमा उनीहरूले घरजग्गासमेत खरिदबिक्री गर्दै आएका छन् । साबिकको रुपौलिया गाविस३ (सुस्ता गाउँपालिका१) का महुजर चौधरीले आफ्ना कान्छा छोरा भनी दिएको झुटो विवरणका आधारमा ती भारतीयले रत्तनेशप्रसाद चौधरीका नामबाट २०४९ भदौ २३ गते नागरिकता लिएका हुन् । यसमा जिल्ला प्रशासनका तत्कालीन कर्मचारीको समेत संलग्नता देखिन्छ । ११५०८ नम्बरको उक्त नागरिकतामा वाहकको जन्ममिति २०२३ साउन ५ गते उल्लेख छ । रत्तनेशले महुजरलाई केही नगद दिएर नक्कली विवरण बनाउन लगाएका थिए । उनी भारतको विहारको सोहरिया ग्राम पञ्चायत सन्तपुरका बासिन्दा हुन् । रत्तनेशका वास्तविक बाबुको नाम गंगाराम चौधरी हो । गंगारामका जेठा छोरा रामरतनले नै नेपालमा रत्तनेश नामबाट नागरिकता लिएका हुन् । नागरिकता लिन रत्तनेशले स्थानीय आदर्श मावि खोखरपुरामा २०४१ सालमा कक्षा ८ पास गरेको भनी कागजात पेस गरेका थिए । जब कि उक्त विद्यालयले २०४५ सालबाट कक्षा ८ सञ्चालन गरेको हो । कक्षा नै सुरु नभएका बेला उनले पेस गरेको प्रधानाध्यापकको हस्ताक्षरसहितको लेटरप्याड छानबिन गर्दा किर्ते भेटिएको हो । नागरिकता विवरण झुटो रहेको खुलेपछि छानबिन थालेको इलाका प्रहरी बेलटारीले रत्तनेश भारत पश्चिम चम्पारणका बासिन्दा रहेको जनाएको छ । उनले यहाँ मेडिकल चलाउँदै आएका छन् । बरुवा बजारमा उनको पक्की घर र करिब एक बिघा जग्गासमेत रहेको स्थानीय बताउँछन् । उनको नागरिकता नक्कली रहेको भन्दै त्यहीँका एक व्यक्तिले उजुरी दिएका हुन् । यसबारे छानबिन हुने जिल्ला प्रशासनले जनाएको छ । छानबिन हुँदै छ, प्रजिअ उदयबहादुर रानाले भने, नक्कली भेटिए नागरिकता खारेज गरी कारबाही अघि बढाउँछौं ।"
तातोपानीमा सकस,"तातोपानी (सिन्धुपाल्चोक) अरनिको राजमार्गको बाह्रबिसेबाट झन्डै २१ किमि पार गरेर लार्चा पुग्न जति जोखिम छ त्योभन्दा धेरै पीडादायी छ, सीमा क्षेत्रको दैनिकी । पैदल यात्रा, भोटेकोसी पार गर्न तुइनको सहारा, पाइलैपिच्छे पहिरोको जोखिम । गाउँमा सधैं सास्ती छ, भोटेकोसीको तुइन र फड्के तरेर मात्रै सुरक्षित महसुस हुँदैन, तुइन पार गरेर सीमा गाउँतिर लम्केकी कान्छी शेर्पाले दुखेसो पोखिन्, जताततै पहिरैपहिरो छ । तातोपानी बजार पार गरेर थामीगाउँ नपुगेसम्म डराएरै हिँड्नुपर्ने उनले बताइन् । साङदोर्जे तामाङको अनुभव पनि सुखद छैन । तुइन तरेर पनि सुख छैन, पहिरोमुनिको यात्रा सधंै जोखिम, उनले भने, हामी २७ महिनादेखि यस्तै त्रास र पीडामा बाँचेका छौं, मान्छेहरू धमाधम गाउँ छाड्न थालेका छन् । तातोपानी नाकाको भरमा जीविका चलाउँदै आएका सीमावासी दुई वर्षअघिको शक्तिशाली भूकम्पपछि बर्सेनि नयाँ प्रकृतिका घटनाले हैरान छन् । दैनिक जीवन झन्झन् कष्टकर हुँदै छ । भूकम्पको एक वर्षपछि २०७३ असारमा भोटेकोसी बाढीले प्रताडित भए स्थानीय । गत ८ गते पहिरोले लार्चा पुल नै भत्कायो । पहिरो र बाढीको जोखिम बढ्दै गएपछि सीमाको खुकुण्डोलदेखि मितेरीपुलसम्म चहलपहल कम हुँदै गएको छ । लिपिङ बजार सुनसान छ । भूकम्पले ध्वस्त बनाएको लिपिङ खण्डहरजस्तो देखिन्छ । दुई वर्षअघिसम्म निकै चहलपहल हुने यो बस्ती अहिले मानवविहीनजस्तै बनेको छ । विस्थापितहरू घर फर्कन डराइरहेका छन् । फर्केकाहरू पनि लार्चा पुल भाँचिएपछि आतंकित छन् । खुकुन्डोलबाट सीमा पुग्न पहिरो पार गर्दै तीन घण्टा हिँड्नुपर्छ । साङडोमा शेर्पा पहिरो देखाउँदै भन्छिन्, सडक भासिन थालेको छ । बजार र गाउँमा बस्दै आएका स्थानीय पनि आफूलाई सुरक्षित महसुस गर्दैनन् । तातोपानी बजारमा पसल सञ्चालन गर्दै आएकी शान्ति श्रेष्ठले भनिन्, पानी पर्न थालेपछि रातभर जाग्राम बस्छौं । घर यहीँ हो, कता जानु र ? राजधानीमा बस्ने हैसियत भएकाहरू यता फर्कनै रुचाउँदैनन् । लार्चा पुलबाट करिब ५ किमि सीमा क्षेत्र र आसपासका गाउँका बासिन्दा बढी त्रासमा छन् । झन्डै २२ सय परिवारको बसोबास रहेको सीमाका धेरैले घर छाडेको स्थानीय बताउँछन् । उनीहरूमा खाद्यान्न र औषधि अभाव हुने त्रास सबैभन्दा बढी देखिन्छ । सीमास्थित सशस्त्र प्रहरी बलका नायब उपरीक्षक (डीएसपी) विमल डाँगी कम्तीमा एक महिना बजार क्षेत्रमा खाद्यान्न र औषधि अभाव नहुने बताउँछन् । निम्न वर्ग र गाउँस्तरमा भने यो समस्या देखिन सक्छ, उनले भने ।जोखिमपूर्ण यात्रा भोटेकोसी गाउँपालिका तातोपानीका सन्तलाल तामाङ हतारिएर तुइनमा चढिरहेका थिए । आमालाई चाहिएको औषधि तातोपानी स्वास्थ्यचौकीमा नपाएकाले उनी बाह्रबिसे बजार झर्दै थिए । पुल भाँचिएपछि ७ दिनदेखि पारिबाट हातको इसाराले कुरा गर्ने उनी तुइनबाटै भए पनि वारि आउन पाउँदा खुसी देखिन्थे ।धन्न बाँचेर आइयो, बीचमा तुइन लच्किँदा खसियो जस्तै लाग्छ, उनले सुनाए, अब चाँडै बाह्रबिसे पुगेर औषधि र अरू सामान ल्याउनु छ । आमालाई तुइनबाट ल्याउन नसक्ने भएपछि उनी औषधि लिन हिँडेका हुन् । पाङसेर्पु पहाड झरेर लार्चा पुल भास्सिएपछि तुइनमार्फत आउजाउ भइरहेको छ । स्थानीय अब बेलिब्रिज बन्ने आसमा छन् ।कतिपय भने तुइन चढ्न डराएका छन् । उनीहरू ५ घण्टा हिँडेर झोलुंगे पुल तरी खोकुन्डोल झर्ने गरेका छन् । त्यस्तो धराप तुइनमा कसरी चढ्नु ? बरु सामानजति यताबाट हाल्दै छु, साङदोर्जे शेर्पाले भने, कहिले बन्ला पक्की पुल ?तुइनमा बिरामी, वृद्धवृद्धादेखि सुत्केरीलाई समस्या पर्ने भएकाले तत्कालै पुल हालिनुपर्ने उनको भनाइ छ । पक्की पुल नबन्दा बिरामीलाई अस्पताल लैजान सकिएको छैन, उनले भने, भीरको बाटो धेरै समय लाग्ने भएपछि बिरामी बोक्ने मान्छे पाइँदैन ।"
वडाध्यक्षमा महिला शून्य,"बाँके (कास) स्थानीय तहको पछिल्लो परिणामले गाउँ तथा नगर कार्यपालिकामा महिला सहभागिता झन्डै २० प्रतिशत पुगेको देखिन्छ । तर, बाँकेका ८ स्थानीय तहको प्रमुख र ८१ वडाध्यक्षमध्ये एउटै महिला छैनन् । सबै तहको उपप्रमुख भने महिला छन् । स्थानीय निर्वाचन कार्यविधिले प्रमुख वा उपप्रमुखमा महिला उम्मेदवार अनिवार्य गरेको छ । त्यस्तै, वडामा खुला र दलित महिला गरी दुई सदस्य तोकिएको छ । कार्यपालिकामा चार महिला सदस्य अनिवार्य गरिएका कारण सहभागिता २० प्रतिशत पुगेको हो । प्रमुख दलले अधिकांश पुरुषलाई मात्रै अवसर दिएकाले कुनै वडाध्यक्षमा पनि महिला विजयी भएका छैनन् । केही वडामा महिलालाई अध्यक्ष उम्मेदवार बनाइए पनि उनीहरू पराजित भएका छन् । स्थानीय तहको निर्वाचनपछि महिला प्रतिनिधित्व बढेकै हो । यसलाई सकारात्मक मान्नुपर्छ । तर, आरक्षणबाहेकका पदमा भने महिला प्रतिनिधित्व हुन सकेको छैन, नेपालगन्ज उपमहानगरपालिकाकी उपमेयर उमा थापामगरले भनिन्, महिला सदस्य, दलित सदस्यका लागि कोटा निर्धारण गरेजस्तै केही प्रमुख पदमा पनि महिलाको सिट निर्धारण गर्नुपर्छ । स्थानीय तह निर्वाचनमा ४१ प्रतिशत महिला सहभागिता देखिएको थियो । तथ्यांकगत सहभागिता हेर्दा राम्रै देखिन्छ तर आरक्षणबाहेकको पदमा महिला प्रतिनिधि नल्याइनुको कारण खोजिनुपर्छ, एमाले नेत्री विजया धितालले भनिन्, महत्त्वपूर्ण कुरा भनेको राजनीतिक दलभित्र महिला सहभागिताको मुद्दा हो । दलभित्र राजनीतिक नेतृत्वको विकासको अवसर दिने हो भने सार्वजनिक पदमा महिला सहभागिता बढ्न सक्छ । फोरम लोकतान्त्रिकका केन्द्रीय सदस्य हीरालाल लोनियाले आफ्नो पार्टीले नेपालगन्ज उपमहानगरको मेयर पदमा महिलालाई मौका दिएको बताए ।"
संविधान संशोधन षड्यन्त्र,"जनकपुर (कास) एमाले महासचिव ईश्वर पोखरेलले सत्ताधारी दलहरूले संविधान संशोधनमार्फत हिन्दी भाषा लाद्न खोजेको आरोप लगाएका छन् । असोज २ गते हुने स्थानीय तह निर्वाचनलाई लक्षित गरी एमालेले शनिबार आयोजना गरेको जिल्लास्तरीय कार्यकर्ता भेलामा उनले भने, राजपासहित सत्ताधारी दलले संविधान संशोधनमार्फत हिन्दीलाई भित्र्याउन खोजेका हुन् । सत्ताधारी दलले उठाएका संविधान संशोधनको अन्तर्वस्तुबारे अहिलेसम्म केही थाहा हुन नसकेको पोखरेलले बताए । संविधानमा उल्लिखित भाषा, जनसंख्या र भूगोलका आधारमा प्रतिनिधित्व, नागरिकता आदि विषयमा कुनै संशोधन आवश्यकता नरहेको उनको दाबी छ ।"
नगर बस सञ्चालन हुने,"काभ्रे (कास) बनेपा, धुलिखेल र पनौतीमा नगर बस सञ्चालन हुने भएको छ । मिनिबस सेवा समिति र बस व्यवसायी संघसँगको सहकार्यमा नगर बस सञ्चाल गर्न लागिएको हो । भक्तपुरको साँगासम्म साझा यातायातले सेवा थालेपछि प्रतिस्पर्धामा उत्रिन व्यवसायीले सेवा तथा गुणस्तर बढाउन लागेका हुन् । यात्रुहरूको सुविधालाई ध्यानमा राखेर स्थानीय जनप्रतिनिधिसँग छलफल गरेर सेवा सुरु गर्न लागेका हौं, मिनिबस सेवा समितिका अध्यक्ष राजेशसुन्दर सैंजुले भने । नगर बस नहुँदा धुलिखेलस्थित सरकारी कार्यालय, धुलिखेल अस्पताल, शिर मेमोरियल अस्पताल जान यात्रुहरूले कठिनाइ भोग्दै आएका छन् । पनौतीबाट धुलिखेलस्थित सरकारी कार्यालयमा काम गर्नका लागि बनेपाबाट बस फेरेर पुन धुलिखेलको बस चढ्नुपर्दा समस्या भएको छ ।"
बर्सेनि बाढीको त्रास,"गुलरिया (कास) पानी पर्न थालेपछि कर्णाली र बबई नदीको तटीय क्षेत्रका बासिन्दालाई सधैं बाढीको चिन्ताले सताउँछ । उनीहरू दिनरात जलमापन केन्द्र, प्रहरी र स्थानीय प्रशासनसँग सम्पर्कमा हुन्छन् । बिहीबारदेखि परेको अविरल वर्षाले बबई र कर्णालीमा पानीको सतह बढ्दै गएपछि स्थानीय प्रशासनले बाढी आउने चेतावनी दिएको छ ।गुलरिया५ वालापुरका पुनसवा थारूले वर्षायाममा रातभर निद्रा नलाग्ने बताए । कतिबेला कहाँ बाढी आउने भन्नेबारे सधैं चिन्ता लागिरहने गुलरिया ११ इन्द्रपुरका सौकत अली गद्दीले बताए । ०७१ साउनको अन्तिम साता आएको भीषण बाढीले ३२ जनाको ज्यान जानुका साथै करिब ९० हजार बासिन्दा प्रभावित भएका थिए । बाढीबाट ३ अर्बभन्दा बढीको क्षति भएको थियो ।सदरमुकाम गुलरियाको पण्डितपुर, प्रयागपुर, वालापुर, पशुहाट, थपुवा, इन्द्रपुर र लटकनिया बबईबाट सबैभन्दा बढी प्रभावित क्षेत्र हुन् । यहाँ बर्सेनि बाढीले ५० बिघाभन्दा बढी जग्गा बगाउने गरेको छ । गुलरिया ११ का मल्लु चमारको करिब ४ बिघा जग्गा बबई नदीले बगाएको एक दशक भयो । उनी सूर्यगौडी गाउँमा विस्थापित भएका छन् । सुवराती गद्दीको पनि अवस्था उस्तै छ । उनको डेढ बिघा जग्गा बबई नदीले बगाएको छ । मोहम्मदपुर ९ टडुवा गाउँको झन्डै ८० बिघा जग्गा तीन दशकयता बगाएपछि बगर र नदीमा परिणत भएको छ ।०७१ साल साउन अन्तिम साता आएको बाढीले गुलरिया ५ रामपुर टप्परको ४१ परिवारको करिब ३० बिघा जग्गा नदीले बगर बनाएपछि विस्थापितहरू तुलसीपुरस्थित खेलकुद मैदानमा अस्थायी शिविरमा बस्दै आएका छन् । बबई मात्रै होइन कर्णाली नदी कटानले मनाउ गुप्तीपुरका शेरबहादुर खड्कासहित दर्जन परिवार विस्थापित भएका छन् । राजापुर नपाको प्रेमनगरका २५ घरपरिवार कर्णालीको कटानले तीन वर्षअघि विस्थापित भएका हुन् ।बर्दियामा कर्णाली र बबई नदीमा २०१६, ०४१, ०५१, ०६२ र ०७१ सालमा ठूलो बाढी आएको थियो । बाढीसँगै कटान हुँदा सयौं बिघा खेतीयोग्य जमिन बगर बन्यो । दुवै नदी नियन्त्रणका लागि समयमा पर्याप्त बजेट निकासा नहुँदा उच्च जोखिम बढ्दै गएको हो । नदी कटान र बाढीको कारण उच्च जोखिममा भएको जानकारी राज्यसँग हुँदाहुँदै पर्याप्त बजेट समयमा नपठाउँदा सदरमुकाम गुलरिया बगरमा परिणत हुनसक्ने खतरा रहेको एमाले पार्टी अध्यक्ष हरिप्रसाद ज्ञवालीले बताए ।जल उत्पन्न प्रकोप नियन्त्रण कार्यालयले दशकदेखि १ अर्ब रुपैयाँ तटबन्धमा खर्चेको छ । डिभिजन प्रमुख ध्रुव पोखरेलले बबई नदीको बाढी र कटान रोक्न गुरुयोजनाअन्तर्गत काम अघि बढेको बताए । कर्णाली र मान नदीको अवस्था उस्तै छ । बर्सेनि बाढीको समय हुने कटानले सयौं बिघा जग्गा बगाइसकेको छ । सिँचाइ मन्त्री सञ्जयकुमार गौतमले सदरमुकामलाई बाढी र कटानबाट सुरक्षित गरिने बताए ।नदीमा बगेर एकको मृत्युकञ्चनपुर कञ्चनपुरको लालझाडी गाउँपालिकामा नदीमा बगेर एक जनाको मृत्यु भएको छ । लालझाडी गाउँपालिका४ शिखलपट्टीका ३९ वर्षीय तिलक ऐरको शुक्रबार दोदा नदीमा बगेर मृत्यु भएको हो । नदी तर्ने क्रममा बगेका ऐरको शव शनिबार १ किलोमिटर तल लालझाडी३ को डुंगा नजिकै भेटिएको इलाका प्रहरी कार्यालय बेलौरीले जनाएको छ ।"
६ झोलुंगे पुल बगे,"रसुवा अविरल वर्षाका कारण शुक्रबार राति फलाखु खोलामा आएको बाढीले जिल्लाका छवटा झोलुंगे पुल बगाएको छ । यसबाट ग्रामीण भेगका सयौं बासिन्दा समस्यामा परेका छन् । नौकुण्ड गाउँपालिकाको सिप्चोङ, युब्रा, घिचेत, चिलाउने, साङाचौर र बेत्रावती पुल बगाएको छ । बेत्रावती पुलले रसुवा र नुवाकोट जोडेको थियो । यो पुलको नुवाकोटपट्टिको भाग बगाएको शशिकुमार डंगोलले बताए ।धार्मिक तथा ऐतिहासिक क्षेत्र बेत्रावतीमा रहेको रसुवा र नुवाकोटलाई जोड्ने ७० वर्ष पुरानो पुल हो । पुल बगाएपछि खोला बस्तीमा पस्न सक्ने खतरा बढेको छ, डंगोलले भने । केही वर्षअघि स्थानीयले ऐतिहासिक पुलको संरक्षण गर्नका लागि मर्मत गरेका थिए । लारच्याङ आधारभूत विद्यालयका शिक्षक प्रभाकर अधिकारीका अनुसार यसबाट विद्यार्थी आवतजावत गर्न सबैभन्दा बढी समस्या परेको छ । बाढीले फलाखु खोला आसपासका सयौं रोपनी खेतमा लगाएको धान बाली पुरेको छ । धेरै स्थानमा बस्ती नजिकै पहिरो जाँदा जोखिम बढेको छ ।वनबासा पुलमा दिनभर यातायात बन्दकञ्चनपुर महाकाली नदीमा पानीको बहाव बढेपछि वनबासा पुलमा शनिबार दिनभर ठूला सवारी साधनको आवागमन ठप्प रह्यो । पुलमा आवागमन बन्द हुँदा नेपालभारत मैत्री बस सेवाका यात्रीसँगै अन्य सर्वसाधारणसमेत समस्यामा परेका थिए । दिनभर बन्द रहेको आवागमन साँझ पानी घटेपछि मात्रै खुला गरिएको हो । वनबासाको पुल जीर्ण भएका कारण नदीमा १ लाख क्युसेक पानी नाघेपछि आवागमन बन्द गरिन्छ ।दिल्लीबाट महेन्द्रनगर र काठमाडौं जान आएका बस दिनभरि पुल छेउमै रोकिएका थिए । बिहान नदीमा पानीको बहाव १ लाख ३५ हजार क्युसेक पुगेको थियो, इलाका प्रहरी कार्यालय गड्डाचौकीका इन्चार्ज कृष्णराज पन्तले भने, साँझ घटेर ९७ हजार क्युसेक पुगेको छ, दिनभरि रोकिएका सवारी साधन पानी घटेपछि गन्तव्यतिर लागे ।बाढी पीडितलाई ५ लाखका दरले राहत दिइनेरामेछाप खिम्तीका बाढीपीडितलाई घर बनाउन ५ लाख सहयोग गर्ने गृहमन्त्री जनार्दन शर्माले बताएका छन् । तीन साताअघि आएको बाढीग्रस्त क्षेत्रको अवलोकनका लागि शनिबार हेलिकप्टरबाट खिम्ती पुगेका शर्माले उक्त आश्वासन दिएका हुन् । भूकम्पपीडितलाई दिएझंै बाढी पीडितलाई अन्यत्र जग्गा खरिद गर्न २ लाख र आवास निर्माणका लागि ३ लाखका दरले सहयोग गर्ने शर्माले बताए । शनिबार उनले बाढीमा परेर ज्यान गुमाउनेका परिवारलाई १ लाख र विस्थापित भएका १० परिवारलाई १० हजारका दरले राहत वितरण गरको प्रमुख जिल्ला अधिकारी सूर्यबहादुर खत्रीले जनाए । खिम्तीको बाढीमा ५ जनाले ज्यान गुमाएका थिए ।पुल र सडक बगेपछि तीन सातादेखि अवरुद्ध खिम्ती फर्पु सडक सञ्चालनका लागि स्थानीयको प्रयास सराहनीय भएको मन्त्री शर्माले बताए । उनले पुल बगेको स्थान छतिवने खोलामा बेलिब्रिज निर्माणका लागि पहल गर्ने आश्वासन दिए । पुल बगेपछि उत्तरी रामेछापको गोकुलगंगा र उमाकुण्ड गाउँपालिका जाने सडक अवरुद्ध छ ।बाढीका कारण खिम्ती क्षेत्रमा क्षति भएका सिँचाइ, खानेपानी, विद्युत् र सडक संरचना एक साताभित्र सुचारु गर्नका लागि मन्त्री शर्माले स्थानीय प्रशासन र सम्बद्ध अधिकारीलाई निर्देशन दिएका थिए । खिम्ती क्षेत्रमा क्षतिग्रस्त सिँचाइ संरचनाको पुनर्निर्माण नगर्दा किसान मारमा परेका छन् ।"
मेलम्ची साइट कार्यालयमा ताला,"सिन्धुपाल्चोक (कास) आफूहरूले काम गरेको करोडौं रुपैयाँ इटालियन ठेकेदार कन्स्ट्रक्सन कम्पनी (सीएमसी) ले भुक्तानी नगरेको भन्दै नेपाली व्यवसायीले मेलम्ची खानेपानीको साइट कार्यालयमा शनिबार ताला लगाएका छन् । कम्पनीसँग गरेको सम्झौताअनुसार आयोजना निर्माणमा संलग्न १९ व्यवसायीले ५० करोडभन्दा बढीको भुक्तानी माग गर्दै ताला लगाएका हुन् । व्यवसायीले आयोजना र कम्पनीसँग पटकपटक अनुरोध गर्दा पनि भुक्तानी नदिएको भन्दै ताला लगाएको बताएका छन् । उनीहरूले आयोजनाका कर्मचारी, सीएमसी, लगानीकर्ता एसियाली बैंक (एडीबी), सरकारकै विभिन्न इकाईको मिलेमतोमा निर्माणका क्रममा व्यापार अनियमितता भएको आरोप लगाएका छन् । सरकार र दातालाई प्रभाव पारेर सुरुङ निर्माणमा अनियमितता गरेको आरोप उनीहरूको छ । निर्माण व्यवसायी विष्णुराज गुरुङले भने, आयोजनाभित्र चरम अनियमितता छ त्यसको पर्दाफास गर्छौं । शक्ति कमर्सियल इन्टरप्राइजेज, मेगाटेकलगायतका स्वदेशी ठेकेदार कम्पनीले विभिन्न माग राखेर सीएमसी र आयोजनाविरुद्ध आन्दोलन गरेका हुन् ।"
प्रहरीबाट जोगिन खोज्दा ज्यान गयो,धादिङ (कास) प्रहरीले पक्राउ गर्ने डरले भाग्दै गरेका एक युवाको महेशखोलामा बगेर मृत्यु भएको छ । पृथ्वीराज मार्गको गल्छी गाउँपालिका ७ भल्टारमा राजधानी होटल सञ्चालन गर्दै आएका राजकुमार तिमिल्सिनालाई प्रहरीले नियन्त्रणमा लिन खोज्दा उनी खोलामा खसेका थिए ।नुवाकोट बेलकोटगडी नगरपालिका९ बस्ने तिमिल्सिनाले मादक पदार्थ सेवन गरी यात्रुलाई खाना खुवाउन रोकिएका रात्रिबस तोडफोड गरी चालक र यात्रुलाईसमेत कुटपिट गरेका थिए । यात्रु घाइते भएपछि प्रहरीलाई फोन आएको गजुरीस्थित प्रहरी निरीक्षक बरुणबहादुर सिंहले बताए । प्रहरी पुगेलगत्तै शुक्रबार राति होटल पछाडिबाट भागेर जोगिन खोज्दा तिमिल्सिना ४ सय मिटर तल खोलामा खसेका थिए । बाढी आएको महेशखोलाले बगाउँदा उनको ज्यान गएको प्रहरीले जनाएको छ ।
क्यारिकेचरमा जम्दै नयाँ पुस्ता,"ओखलढुंगा अभिनय गरेर हँसाउनु र क्यारिकेचर गर्नु फरक कुरा हुन् । तर यी दुवैको समान उद्देश्यचाहिँ जसरी भए पनि अरूलाई हँसाउनु नै हो । नेपालमा हँसाउनकै लागि कलाकारितामा लाग्नेहरू धेरै छन् । तर क्यारिकेचर अर्थात् अरूको नक्कल गरेर हँसाउने अलि कमै छन् ।क्यारिकेचरमा लामो समयदेखि जमेका कलाकार हुन् मनोज गजुरेल । उनी कुनै फिल्म वा सिरियलमा अभिनय नगरे पनि स्टेज र गाईजात्रे कार्यक्रममा क्यारिकेचर गरेरै जमिरहेका छन् । साम्दे शेर्पा, शैलेन्द्र सिम्खडाजस्ता कलाकार कुनै समय जमेका भए पनि उनीहरू गजुरेलझैँ यही क्षेत्रमा निरन्तर देखिन सकेनन् । तर पछिल्लो पुस्तामा केही युवा क्यारिकेचरमा निकै जमेर लागेका छन् । दशकअघिदेखि क्यारिकेचरले परिचय बनाइसकेका राजा राजेन्द्र भने स्थापित भइसके । ओखलढुंगाको मानेभन्ज्याङ गाउँपालिका२ वाक्सामा जन्मिएका सुमन कार्की पनि अहिले क्यारिकेचरमा जमिरहेका छन् ।सुमनले भर्खरै मात्र हरिवंश आचार्य लिखित हरिबहादुर उपन्यासको विमोचन कार्यक्रममा पत्रकार ऋषि धमलाको क्यारिकेचर गर्दै प्रशंसा कमाए । सुमनले हरिवंशसँगै पुस्तक प्रचार तथा प्रवद्र्धनका लागि देशका विभिन्न स्थानमा आयोजित कार्यक्रममा पनि उही पात्रका रूपमा आफूलाई चिनाए । रेडियो अडियो र युटयुब च्यानल फरसी नेटवर्क मा समेत काम गर्ने सुमन सानैदेखि अरूको नक्कल गर्ने गर्थे । प्लस टु पढ्दाताका मोरङको सुनाखरी एफएममा काम गर्न थाले । उनले त्यहीँबाट आफ्नो कला निखारे । विस्तारै स्टेज प्रोग्रामहरूमा बोलाउन थालेका छन्, सुमनले भने, भर्खरै मात्र हरिवंश र मदनकृष्ण दाइसँगको पूर्वपश्चिम यात्रामा पनि धेरै कुरा सिकेको छु । केही गर्न सकिन्छ भन्ने आँट बढेको छ । उनी सात वर्षदेखि क्यारिकेचरमा लागेका छन् ।सिन्धुलीको कमलामाई नगरपालिका स्थायी ठेगाना भएका दिनेश काफ्ले पनि अहिलेका उदियमान कलाकार हुन् । उनले खाली राजनीतिक नेताको मात्र नभएर नेपालका हास्यकलाकारदेखि बालबालिकाको लोकप्रिय कार्टुन मोटु और पत्लु की जोडी को समेत क्यारिकेचर गरेका छन् । मोहन वैद्य, गगन थापालगायतको क्यारिकेचरसमेत गर्न सक्ने उनी पनि सात वर्षदेखि यो क्षेत्रमा छन् ।मनोज गजुरेलले माधवकुमार नेपालको क्यारिकेचर गरेको देखेपछि दिनेशले त्यसैको सिको गर्न थाले । पछि नक्कली माग्ने बूढा बनेर समेत धेरै कार्यक्रममा उत्रिए । उनलाई कला निखार्ने अवसर एनसेल रोड सो ले दियो । उनी देशका विभिन्न भागमा महिनौँ क्यारिकेचर गरेर हिँडे । मलेसियासम्म पुगे । एकै पटकमा सयौं व्यक्तिको आवाज जस्ताको तस्तै निकाल्न सक्नुको उनको खुबी हो ।क्यारिकेचर खाली नामको मात्र नहोस्, उनले भने, क्यारिकेचर गरिसकेपछि व्यंग्य गरिएको पात्र माथि न्याय होस् भन्नेमा म सचेत हुने गर्छु । अरूको सामान्य नक्कल गर्नु मात्रै पक्कै क्यारिकेचर होइन । अमेरिकन गट टयालेन्ट मा सहभागी हुने उनको ठूलो रहर छ ।क्यारिकेचरमा लोकप्रिय बन्दै गएका दिनेशकै जोडी छन् सुबोध गौतम । ओखलढुंगाकै मोलुङ गाउँपालिकाको कुन्तादेवी जन्मिएका उनी पनि दर्जनौँ नेता तथा कलाकारको क्यारिकेचर गरेर लोकप्रिय बनेका हुन् । सुरुमा राजनीतिक दलका कार्यक्रममा कला प्रस्तुत गर्दै स्टेज र पर्दामा समेत आएका उनी अनलाइनबाट प्रसारण हुने मज्जाको टीभी लगायतमा आबद्ध छन् ।"
यूके डान्स अफ २०१७ को उपाधि जसितालाई,"लन्डन (कास) बेलायतका नेपाली तन्नेरीबीच गरिएको एउटा नृत्य प्रतियोगिता यूके डान्स अफ २०१७ को उपाधि जसिता गुरुङले जितेकी छन् । प्रिन्सेस हल अल्डरसटमा आयोजित प्रतियोगितामा १३ अन्य प्रतिस्पर्धीलाई उछिनेर जसिताले पहिलो उपाधि जितेकी हुन् । उनले १२ सय पाउन्ड पाइन् । प्रतियोगितामा फस्ट रनर अपको उपाधि युवतीहरूको समूह एआईएम ग्रुपले जित्यो भने सेकेन्ड रनर भइन् सरिना गर्बुजा । दोस्रो हुने समूहले ८ सय पाउन्ड र तेस्रो विजेताले ५०० पाउण्ड नगद जिते । विजेतालाई राजदूत दुर्गाबहादुर सुवेदी, आयोजक संस्थाको तर्फबाट सपनकुमार राईलगायतले पुरस्कार प्रदान गरे । सपन इन्टरटेन्मेन्टले गरेको प्रतियोगिताको यो दोस्रो संस्करण हो । प्रतियोगितामा कोरियोग्राफर रिनासा बान्तवा राई, धीरज मगर, सनमकुमार बैराग, समीर गुरुङ र जेनी सुनुवार निर्णायक थिए । ५० प्रतिशत निर्णायक मत, २५ प्रतिशत युटयुब भ्युअर्स र बाँकी २५ प्रतिशत हलका दर्शकको मूल्यांकनबाट अन्तिम विजेता छानिएको हो ।आयोजकले पहिलो राउन्डमा नेपालीपन झल्काउने नृत्य र दोस्रो क्याच द रिदम राउन्डमा आफ्नो इच्छाअनुसार अन्तर्राष्ट्रिय संगीतमा समेत नाच्न पाउने प्रावधान राखिएको थियो । बेलायतस्थित नेपाली युवाको प्रतिभा उजागर गर्न प्रतियोगिता गरिएको आयोजकले जनायो ।"
सुगमको दर्शन बजारमा,काठमाडौं गायक तथा संगीतकार सुगम पोखरेलले नयाँ गीत दर्शन म्युजिक भिडियो शुक्रबार सार्वजनिक गरेका छन् । युटयुबमार्फत सार्वजनिक गरिएको उक्त भिडियोको गीत सुगमकै सातौं गीति संग्रह श्वेत हंसिनी मा समेत समावेश हुनेछ ।ईश्वरलाई खोज्दै हामी कहाँ कता धाइरहेको हुन्छौं तर ईश्वर हरेक मानिसभित्रै रहेको भावार्थ बोकेको उक्त गीतलाई मनीष वशिष्ठले लेखेका हुन् । जसमा ईश्वरकै नाममा लाखौंको भेटीप्रसाद चढाइरहनुको सट्टा समाजमै रहेका दीनदु:खी र अभावमा बाँचिरहेकालाई सहयोग गर्न सके साँचो धर्म हुने विचार व्यक्त छ ।सुगमकै संगीत रहेको उक्त गीतको संगीत संयोजन शैलेन्द्र प्रधानले गरेका हुन् । निकेश खडकाको निर्देशन रहेको उक्त भिडियोलाई उत्सव दाहालले खिचेको हुन् । रंगकर्मी सफर पोखरेल र निर्मल दाहालको अभिनय रहेको गीत पनि हिन्दु धर्मावलम्बीको पवित्र स्थल मानिने पाशुपत क्षेत्रमा खिचिएको छ ।
पाँच स्रष्टालाई त्रिमूर्ति,"काठमाडौं त्रिमूर्ति निकेतनले विभिन्न पाँच स्रष्टालाई पुरस्कृत गर्ने भएको छ । पाँच दशकअघिदेखि काव्यसाधनामा निरन्तर समर्पित रही नेपाली कविताको विकासमा योगदान दिएबापत् वरिष्ठ कवि एवं संस्कृतिविद् तुलसी दिवसलाई देवकोटा काव्य पुरस्कार, रंगमञ्च र फिल्ममा योगदान पुर्याएबापत् भुवन थापा चन्दलाई बालकृष्ण सम पुरस्कार र नेपाली भाषासाहित्यमा समर्पित भई शास्त्रीय छन्दको कवितामा योगदान पुर्याएबापत् आरडी प्रभास चटौतलाई लेखनाथ काव्य पुरस्कार दिन लागिएको हो । पुरस्कारमा ताम्रपत्रसहित ५० हजार रुपैयाँ रहेको त्रिमूर्तिले जनाएको छ । त्यसैगरी, नेपाली भाषासाहित्यको उत्थानमा समर्पित रहेबापत् यादव भट्टराईलाई त्रिमूर्ति पुरस्कार र ललिता दोषीलाई त्रिमूर्ति पदक दिइने बताइएको छ । पुरस्कार र पदकमा जनही २५ हजार रुपैयाँ र ताम्रपत्र रहेको जनाइएको छ । त्रिमूर्ति निकेतनका संस्थापक तथा अध्यक्ष इन्दिरा प्रसार्इंको अध्यक्षतामा बसेको बैठकले पुरस्कारसम्बन्धी निर्णय लिएको हो । त्रिमूर्ति दिवसका अवसरमा आगामी भदौ ३ मा यी पुरस्कार राजधानीमा हस्तान्तरण गरिने त्रिमूर्तिका सदस्यसचिव नरेन्द्रराज प्रसाईंले विज्ञप्तिमा जनाएका छन् ।"
स्वाइन फ्लुले थप एकको मृत्यु,"पाल्पा (कास) माथागढी३ कसेनीका ७४ वर्षीय मानबहादुर चिदीको स्वाइन फ्लुबाट मृत्यु भएको छ । लुम्बिनी मेडिकल कलेज प्रभासमा उपचार हुन नसकेपछि काठमाडांै रिफर गरिएका चिदीको बयोधा अस्पतालमा उपचार क्रममा शनिबार मृत्यु भएको जिल्ला स्वास्थ्य प्रमुख डा उमाशंकरप्रसाद चौधरीले जानकारी दिए । राष्ट्रिय जनस्वास्थ्य प्रयोगशाला टेकुमा गरिएको परीक्षणमा चिदीलाई सिजनल इन्फ्लुएन्जा (एच वान एन वान पोजेटिभ) देखिएको हो । उनलाई ज्वरो आउने, रुघा लाग्ने र घाँटी दुख्ने लक्षण देखिएपछि अस्पताल भर्ना गरिएको आफन्तले बताए । स्वाइन फ्लुको आशंकामा अन्य दुई जनालाई लुम्बिनी मेडिकल कलेजमा भेन्टिलेटरमा राखेर उपचार भइरहेको छ । शुक्रबार आशंकित तीन जनालाई हेलिकप्टरमार्फत काठमाडौं पठाइसकिएको कलेजका सूचना अधिकारी कृष्ण पराजुलीले बताए । स्वाइन फ्लु परीक्षणका लागि इपिडिमियोलोजी तथा रोग नियन्त्रण महाशाखा काठमाडौंबाट टोली पाल्पा आइसकेको छ । स्याङ्जाको वालिङमा आएको टोलीले शंकास्पद बिरामीको रगत, खकारलगायत परीक्षणका लागि काठमाडौं पठाएको छ । उस्तै अवस्थाका चारको मृत्यु लुम्बिनी मेडिकल कलेजमा उपचार गराएकामध्ये दुई सातायता ज्वरो र श्वासप्रश्वासको समस्याबाट थप चार जनाको मृत्यु भएको छ । अस्पतालमा दिनहुँ २० जना त्यस्ता बिरामी आउने गरेका छन् । अत्यधिक ज्वरो आउने, शरीर दुख्ने, बान्ता हुने समस्या लिएर आएका बिरामीको उपचारक्रममा ज्यान गएको कलेजका बालरोग विशेषज्ञ डा बालकृष्ण कालाखेतीले बताए । जिल्ला स्वास्थ्य कार्यालयका सूचना अधिकारी माधव ज्ञवालीका अनुसार यी चार जनाको ज्यान जानुको यकिन कारण खुलिसकेको छैन । उस्तै लक्षण भएका पाणिनी अर्घाखाँचीकी १६ वर्षीया सविना भुसाल र मित्याल४ पाल्पाका ६६ वर्षीय खेमबहादुर सुनारीलाई लुम्बिनी मेडिकल कलेजको आईसीयूमा राखिएको कलेजका डा महेश शर्माले बताए । जिल्ला सुरक्षा समितिको बैठकले स्वाइन फ्लुबारे जनचेतना फैलाउने, प्रभावित क्षेत्रको अध्ययन गर्ने, भ्याक्सिन तथा मेडिकेटेड माक्सहरू वितरण गर्ने निर्णय गरेको प्रजिअ बाबुराम गौतमले बताए ।"
सम्झौता पुनरावलोकनको माग,"भरतपुर (कास) भरतपुर अस्पतालले मेडिकल कलेजलाई उपभोग गर्न दिएको जग्गाको भाडा असाध्यै सस्तो भएको भन्दै सम्झौता पुनरावलोकनको माग गरेको छ । सम्झौता नै त्रुटिपूर्ण रहेको जनाउँदै अस्पतालले कलेज अफ मेडिकल साइन्सेस (भरतपुर मेडिकल कलेज) लाई पत्र पठाएको छ । अस्पतालको करिब ९ बिघा जमिन कलेजले भाडामा लिएको छ । १२ वर्षअघि ४९ वर्षसम्म भाडा नबढाउने गरी सम्झौता भएको थियो । सम्झौता त्रुटिपूर्ण भएकाले पुनरावलोकन गर्न पत्र पठाएकामा कलेजले वास्ता गरेको छैन, अस्पताल विकास समिति अध्यक्ष राजकुमार राजभण्डारीले भने, लामो समयसम्म एउटै दररेटमा जग्गा दिँदैनौं । पहिलोपटक २०५२ मा प्रतिबिघा ५० हजार रुपैयाँका दरले दिने सम्झौता थियो । त्यसमा ५ वर्षपछि १० प्रतिशतका दरले बढ्दै जाने उल्लेख थियो । २०६२ कात्तिक १२ गते समितिका तत्कालीन अध्यक्ष बद्री तिमल्सिनाले बाँकी अवधिसम्मका लागि प्रतिबिघा एक लाख मात्र लिने र भाडा नबढ्ने गरी अर्को सम्झौता गरेका हुन् । अस्पतालले सम्झौता अनुमोदनका लागि उसैबेला स्वास्थ्य मन्त्रालय पठायो । मन्त्रालयले भाडा नबढाउने शब्द हटाएर पठाउन निर्देशनसहित फाइल फिर्ता गरेको अध्यक्ष राजभण्डारीले बताए । तिमल्सिना राप्रपाका जिल्ला अध्यक्ष हुन् । उनले भने बर्सेनि भाडादर बढ्ने भनेरै सम्झौता गरिएको दाबी गरे । बर्सेनि भाडा रकम बढ्ने गरी सम्झौता गरेका थिएँ, उनले भने, अस्पतालको हितमा गरेको हु,ँ यसमा कुनै स्वार्थ छैन । तर, सम्झौतापत्र हेर्दा उनले दाबी गरेजस्तो भाडा बढ्ने कतै उल्लेख छैन । उनीपछि समितिमा रामलाल महतो, गिरिधारी चौधरी र दण्डपाणि पौडेल अध्यक्ष भए । ती तिनैको पालामा सम्झौताबारे कुनै कुरा उठेन ।अस्पतालका मेडिकल सुपरिन्टेन्डेन्ट डा रुद्रप्रसाद मरासिनीले पटकपटक पत्राचार गर्दा पनि मेडिकल कलेजले सम्झौता पुनरावलोकनमा चासो नदेखाएको आरोप लगाए । हामीले चलनचल्तीअनुसार भाडा भएन भनेर छलफलका लागि पत्र पठाएका हौं, उनले भने, मेडिकल कलेजले बेवास्ता गरेको छ । कलेजले अस्पतालको पत्रको सम्मान गरिएको जनाएको छ । आन्तरिक कारणले छलफलमा बस्न नपाएका हौं, कलेजका सञ्चालक अधिकृत शुभप्रभास श्रेष्ठले भने, सम्झौता पुनरावलोकन गर्न कुनै समस्या छैन । अस्पताल समितिसित बसेर छलफलबाट समस्या समाधान गर्नेमा आफूहरू रहेको बताए ।"
देउवालाई किर्गिस्तानको निम्तो,"काठमाडौं सुन्दर र दुर्लभ हिउँ चितुवा पाइने १२ मुलुकका सरकारप्रमुख बिस्केकमा भेला हुँदै छन् । किर्गिस्तानका राष्ट्रपति अल्मज्बेक अतम्बएभको आहवानमा भदौ ८ र ९ मा सरकार प्रमुख, सरकारी अधिकारी, विशेषज्ञ, सहयोगी संस्थाका अधिकारीलगायतको भेला हुन लागेको हो । चार वर्षपछि हुन लागेको यस किसिमको सम्मेलनमा भाग लिन किर्गिस्तानका राष्ट्रपति अतम्बएभले वन मन्त्रालयसमेत सम्हालेका प्रधानमन्त्री शेरबहादुर देउवालाई निमन्त्रणा गरेको मन्त्रालयको जैविक विविधता तथा वातावरण महाशाखा प्रमुख डामहेश्वर ढकालले बताए । ढकालका अनुसार नेपालका लागि समेत राजदूत रहेका मासमरगुल अदमकुल्भले भारतबाट काठमाडौं आएर प्रधानमन्त्री देउवालाई किर्गिज राष्ट्रपतिको निमन्त्रणापत्र हस्तान्तरण गरेका छन् । चार वर्षअघि पनि हिउँ चितुवा पाइने देशका सरकार प्रमुखको सम्मेलन बिस्केकमै भएको थियो । त्यतिबेला वनमन्त्री टेकबहादुर घर्तीलगायत सहभागी भएका थिए । नेपालसहित अफगानिस्तान, भुटान, चीन, भारत, काजकस्तान, किर्गिस्तान, मंगोलिया, पाकिस्तान, रुस, ताजिकिस्तान र उज्बेकिस्तानमा गरी ४ हजारदेखि ६ हजार ५ सय हाराहारी हिउँ चितुवा छन् । खुम्चिँदो बासस्थान, जलवायु परिवर्तन, बढदो चोरीसिकारका कारण लजालु हिउँ चितुवाको संख्या घटदो क्रममा छ । बिस्केक सम्मेलनमा चार वर्षअघि (सन् २०१३) को हिउँ चितुवा संरक्षणसम्बन्धी बिस्केक घोषणा पत्र को उपलब्धि विश्लेषण गर्दै नयाँ रणनीति तयार गरिनेछ । हिउँ चितुवा संरक्षणका लागि पहिचान गरिएका १२ देशका २३ वटा बासस्थान (भूदृश्य) को समेत सम्मेलनमा विश्लेषण गरिनेछ । नेपालमा पूर्वमा कञ्चनजंघादेखि लाङटाङ, मध्यमा मनास्लुदेखि अन्नपूर्ण र पश्चिममा धौलागिरिदेखि अपिनाम्पासम्म हिउँ चितुवाका तीन वटा भूदृश्य पहिचान गरिएको छ । तीमध्ये पश्चिममा केही बढी अध्ययनअनुसन्धान भएको छ । हिउँ चितुवा पाइने मुलुकले सन् २०२० सम्म सुरक्षित बासस्थान सुनिश्चित गर्ने प्रण गर्दै तिनको वैज्ञानिक अध्ययनअनुसन्धान गर्ने, चोरीसिकार नियन्त्रण, मानववन्यजन्तु द्वन्द्व न्यूनीकरण र अन्तरदेशीय सहयोग आदानप्रदानमा जोड दिएका छन् । आगामी दिनमा हिउँ चितुवाको संरक्षण कसरी प्रभावकारी बनाउने भन्नेमै सम्मेलन केन्द्रित हुनेछ, ढकालले भने । उनका अनुसार हिउँ चितुवा संरक्षणका लागि नेपालले पश्चिम क्षेत्रमा ल्यान्डिस्केपस्तरको योजनासमेत बनाइरहेको छ । पुरानो अनुमानअनुसार नेपालमा ३ देखि ५ सयको हाराहारीमा हिउँ चितुवा छन् । हिमक्षेत्रमा मात्र बस्ने र उक्त क्षेत्रको अध्ययन अनुसन्धान सकसपूर्ण, महँगो र बढी समय लाग्ने भएकाले हिउँ चितुवाको आधिकारिक तथ्यांक अद्यावधिक हुन सकेको छैन ।बिस्केक सम्मेलनमा हिउँ चितुवा संरक्षणमा प्राप्त अनुभवसमेत साटिनेछ । हिउँ चितुवा संरक्षणका कार्यक्रम अघि बढाउन तथा अध्ययन अनुसन्धानका लागि आवश्यक वित्तबारे पनि सरकार प्रमुख, सरकारका प्रतिनिधि र सहयोगी दातृ निकायबीच बहस हुनेछ । हिउँ चितुवामा लगानीको वातावरण बनाउन अन्य प्रजातिमा आर्थिक र प्राविधिक सहयोग गर्ने दातृ निकायमध्येका विश्व वातावरण सहयोग कोष (जीईएफ), नेचुरल एन्ड बायोडाइभर्सिटी कन्जरभेसन युनियन (नाबु), हिउँ चितुवा कोष (एसएलटी), यूएनडीपी, अमेरिकी सहयोग नियोग र डब्लूडब्लूएफका अधिकारीलाई समेत सम्मेलनमा आमन्त्रण गरिएको छ । त्यस्तै, हिउँ चितुवा संरक्षणबारे सर्वसाधारणलाई सचेत गराउन सिर्जनशील कार्यक्रमबारे पनि छलफल हुनेछ । गत माघमा काठमाडौंमा हिउँ चितुवा पाइने मुलुकका मन्त्रीहरूको बैठक भएको थियो ।"
साढे ४ अर्बको परियोजना मागिँदै,"काठमाडौं (कास) हिमताल विस्फोट र त्यसले तल्लो तटीय क्षेत्रमा निम्त्याउन सक्ने जोखिम घटाउने कार्यक्रम सञ्चालनका लागि सरकारले अन्तर्राष्ट्रिय दातासमक्ष साढे ४ अर्ब रुपैयाँसम्मको परियोजना प्रस्ताव गर्ने भएको छ । जलवायु परिवर्तनसम्बन्धी राष्ट्रसंघीय महासन्धि (यूएनएफसीसीसी) अन्तर्गतको हरित जलवायु कोष (जीसीएफ) बाट उक्त कार्यक्रमका लागि प्राप्त हुने सहयोग रकमका लागि वातावरण मन्त्रालयले सरोकारवाला निकाय, विशेषज्ञ, स्थानीयलगायतसँग छलफल गरेर प्रस्तावलाई अन्तिम रूप दिन लागेको हो ।मन्त्रालयले संयुक्त राष्ट्रसंघीय विकास कार्यक्रम (यूएनडीपी) इन्टिटी रहने गरी करिब आठ महिनाअघि नै अर्थ मन्त्रालयमार्फत जीसीएफको सोङो कोरियास्थित मुख्यालयमा प्रस्तावको कन्सेप्ट नोट पठाएको थियो । मन्त्रालयका सचिव डा विश्वनाथ ओलीले हिमताल विस्फोटबाट निम्तिन सक्ने जोखिम न्यूनीकरण कार्यक्रम सञ्चालनार्थ साढे दुई अर्ब (२५ मिलियन अमेरिकी डलर) देखि साढे चार अर्ब रुपैयाँ (४५ मिलियन अमेरिकी डलर) सम्मको रकम प्राप्त हुने गरी प्रस्तावलाई अन्तिम रूप दिन खोजिएको बताए ।इम्जा हिमतालमा पानीको सतह घटाएको अनुभवलाई समेत ध्यान दिएर जीसीएफमा प्रपोजल हालेका हौं, सचिव ओलीले कान्तिपुरसँग भने, सरोकारवाला निकायसँग छलफल गरेर प्रस्तावलाई अन्तिम रूप दिएर पठाउनेछौं । जीसीएफले कन्सेप्ट नोट हेरेर नेपाललाई सहयोग गर्ने संकेत दिएपछि प्रस्तावलाई अन्तिम रूप दिन लागिएको हो । आगामी अक्टोबरमा बस्ने जीसीएफ बोर्ड बैठकले नेपालको प्रस्तावलाई पास गर्ने सचिव ओलीको अपेक्षा छ । दक्षिण एसियामा जीसीएफको आर्थिक सहयोगमा पाकिस्तानमा हिमतालको जोखिम घटाउने र स्थानीयको आयआर्जन बढाउने तथा चेतनास्तर विस्तार गर्ने कार्यक्रम चलिरहेको छ । यसअघि अति कम विकसित राष्ट्रको कोष (एलडीसीएफ) अन्तर्गतको राष्ट्रिय अनुकूलन कार्ययोजना (नापा) बाट प्राप्त ७२ मिलियन अमेरिकी डलर (करिब ७२ करोड रुपैयाँ) बाट सरकारले विस्फोटको जोखिममा रहेको सोलुखुम्बुस्थित इम्जा हिमतालको पानीको सतह घटाएर जोखिम न्यून गरेको थियो । त्यतिबेला उक्त रकम विश्व वातावरण कोष (जीईएफ) र यूएनडीपी हुँदै कार्यान्वयनमा आएको थियो भने मन्त्रालयको जल तथा मौसम विज्ञान विभागमार्फत कार्यक्रम सम्पन्न भएको थियो ।"
रुवान्डाको राष्ट्रपतिमा कगामे,"किगाली (बीबीसी) रुवान्डामा पउल कगामे तेस्रो कार्यकालका लागि राष्ट्रपतिमा निर्वाचित भएका छन् । शुक्रबार भएको निर्वाचनमा कगामे भारीमत ल्याई निर्वाचित भएका हुन् । सन् १९९४ को नरसंहारपछि स्थिरता र आर्थिक विकास स्थापित गरेका कारण कगामे लोकप्रिय छन् । तर कतिपय ग्रामीण भेगका बासिन्दा उनले डर त्रास देखाएर शासन गरेको बताउँछन् । निर्वाचित भएलगत्तै कगामेले देशको आर्थिक वृद्धिदर अझै बढाउन लागिपर्ने बताए । १७ वर्षदेखि सत्तामा रहेका कगामेले डेमोक्रयाटिक ग्रिन पार्टीका फ्रयांक हबिनेजा र स्वतन्त्र उम्मेदवार फिलिप्पे पइमानालाई पराजित गरेका हुन् । उनले आफू विजयी हुने निश्चित भएको दाबी गर्दै निर्वाचनलाई औपचारिकता भएको बताएका थिए । कगामे १९९४ मा तुत्सी समूहले राजधानी किगाली कब्जा गरेपछि शक्तिमा आएका थिए । त्यसयता उनी रक्षामन्त्री, उपराष्ट्रपति हुँदै तेस्रोपटक राष्ट्रपति भएका हुन् । २०१५ मा भएको जनमतसंग्रहमार्फत राष्ट्रपतिको उम्मेदवार बन्न संविधान संशोधन गराएका थिए ।"
नासामा जागिर खान ९ वर्षीयको आवेदन,"वासिङ्टन (सीएनएन) अमेरिकामा चार कक्षामा पढ्ने विद्यार्थीको चिठीले अमेरिकी अन्तरिक्ष संस्था नासाको ध्यान तानेको छ । गत साता नासाले साना जीवाणुहरूबाट अन्य ग्रहलाई जोगाउन सक्ने क्षमता भएको व्यक्तिलाई ग्रह संरक्षण अधिकृत पदमा आवेदन माग गरेको थियो । उक्त पदमा न्युजर्सीको विद्यालयमा अध्ययनरत ९ वर्षीय ज्याक डेभिसले आवेदन दिएपछि नासाका अधिकारीहरू अचम्ममा परे । डेभिसले आफू ग्रहको वास्तविक अभिभावक भएको दाबीसहित हातैले आवेदनपत्र लेखेका थिए । उनले पत्रमा लेखेका छन्, म नौ वर्षको मात्र हुँला, तर मलाई लाग्छ, म यो पदका लागि योग्य छु । उनले अमेरिकी टेलिभिजन सिरियल मार्भेल एजेन्टस् अफ सिल्ड हेरेको र म्यान इन ब्ल्याक चलचित्र हेर्ने आशा राखेको बताए । मैले अन्तरिक्ष र एलियनसम्बन्धी सबैजसो सिनेमा हेरेको छु । उनले पत्रमा लेखेका छन्, मेरी दिदीले त एलियनजस्तै छस् भन्नुभएको छ, म युवा छु त्यसैले एलियनले जस्तै सबै कुरा चाँडै सिक्न सक्छु, त्यसकारण म यो जागिरका लागि ठीक छु । अमेरिकी टेलिभिजन अन्तरवार्तामा डेभिसले नासामा काम गर्न वास्तवमै मजा हुन्छ भन्ने लागेकाले पत्र लेखेको बताए । उनले भने, म मात्रै एक हो जसले वास्तवमै नासामा काम गर्न चाहन्छ । नासाको ग्रह विज्ञान विभागका निर्देशक जेम्स एल ग्रिनले डेभिसको पत्रको जवाफ दिँदै उक्त पद निकै महत्त्वपूर्ण भएको बताए । उनले ग्रह संरक्षण अधिकृत ले मुख्यत: पृथ्वीलगायत अन्य ग्रहलाई ससाना जीवाणुहरूबाट बचाउनुपर्ने भएकाले त्यसका लागि आफूलाई योग्य बनाउन सुझाव दिए । उनले भने, कुनै दिन तिमीलाई नासामा जागिरेको रूपमा देख्ने आशा छ । नासाले विज्ञापन गरेको ग्रह संरक्षण अधिकृत पदको तलब वार्षिक १ लाख २४ हजारदेखि १ लाख ८७ हजार डलर दिने बताएको छ ।"
पेरिस सम्झौताबाट अमेरिका अलग,वासिङ्टन (बीबीसी) अमेरिकाले जलवायु परिवर्तनसम्बन्धी पेरिस सम्झौताबाट अलग हुने बताएको छ । गत जुनमा अमेरिकी राष्ट्रपति डोनाल्ड ट्रम्पले सम्झौताबाट बाहिरिने निर्णय गरेका थिए । ट्रम्पको निर्णयको चौतर्फी आलोचना भएको थियो । ह्वाइटहाउसले ट्रम्पको निर्णय कार्यान्वयन गर्न लागेको लिखित जानकारी संयुक्त राष्ट्रसंघलाई दिएको हो । ट्रम्पले सम्झौताले अमेरिकालाई दण्डित गरेको र लाखौं रोजगारी कटौती गर्ने बताएका थिए । उनले देशभित्र ऊर्जा तथा अन्य उद्योगहरूमा क्षति पुग्ने बताएका थिए । अमेरिकी विदेश मन्त्रालयले बहिर्गमनको प्रक्रियाका लागि एक वर्ष लाग्ने जनाउँदै त्यतिन्जेल अमेरिका जलवायु परिवर्तनसम्बन्धी सम्मेलनमा सहभागी हुने बताएको छ । सन् २०१९ को नोभेम्बरअघि सम्झौताबाट अमेरिका औपचारिक रूपमा अलग हुन सक्ने छैन । राष्ट्रसंघलाई पठाइएको पत्रमा अमेरिकाले हरितगृह ग्यास उत्सर्जन कम गर्ने लक्ष्यले आफूलाई वर्षौं अर्बौं डलर घाटा पर्ने जनाएको छ । पेरिस सम्झौता परिमार्जन गर्न वार्ताका लागि भने तयार रहेको अमेरिकाले जनाएको छ । २०१५ मा भएको पेरिस सम्झौतामा १ सय ९६ देशले हस्ताक्षर गरेका छन् । गत महिना जर्मनीमा भएको जी२० सम्मेलनका सहभागी राष्ट्रहरू अमेरिकाको अडानले विभाजित भएका थिए ।
ब्याजदर घटाउन दबाब,"काठमाडौं वित्तीय प्रणालीमा तरलता धेरैले बढेपछि बैंक तथा वित्तीय संस्थालाई ब्याजदर घटाउन दबाब पर्न थालेको छ । यसअघि तरलता संकट हुँदा महँगो दरमा निक्षेप लिनुपरेको भन्दै ऋणको ब्याज अध्यधिक बढाएका बैंक तथा वित्तीय संस्थालाई अहिले ब्याजदर घटाउन दबाब परेको हो । यसको असर बैंक तथा वित्तीय संस्थामा देखिइसकेको छ । केही बैंकहरूले हालै प्रकाशित गरेको नयाँ ब्याजदर अघिल्लो महिनाको भन्दा कम हुनुले पनि ब्याजदर घटाउन दबाब परेको पुष्टि हुन्छ । केही दिनयता अन्तरबैंक ब्याजदर ०३० प्रतिशत र ट्रेजरी बिल्सको बट्टादर पनि शून्य नजिक रहनुले पनि बैंकहरूमा पर्याप्त तरलता रहेको प्रमाणित हुने विश्लेषकहरूले जनाएका छन् । विगतमा निक्षेपको ब्याज उच्च भएपछि कोषको लागत बढेको भन्दै ऋणको ब्याज बढाएका बैंकहरूले अवस्था सहज हुँदा पनि ब्याजदर नघटाएको उद्योग वाणिज्य महासंघका निवर्तमान अध्यक्ष पशुपति मुरारकाले गुनासो गरे । मुद्दती निक्षेपमा ब्याज एकदेखि डेढ प्रतिशतले घटिसकेको छ । तर, ऋणको ब्याज घटाउन बैंकहरू आनाकानी गरिरहेका छन, उनले भने, यो कसले हेरिदिने भन्ने थाहा भएन । पहिले निक्षेप महँगो भयो भनेर ऋणको ब्याज बढाए, अहिले कोषको लागत बढेकाले घटाउन सकिँदैन पो भन्छन् । बैंक तथा वित्तीय संस्थाले भन्दा पनि सरकार र राष्ट्र बैंककै कारणले उत्पादनमूलक क्षेत्रको ब्याजदर घट्न नसकेको नेपाल उद्योग परिसंघ (सीएनआई) का अध्यक्ष हरिभक्त शर्माले जनाए । उत्पादनमूलक क्षेत्रको उत्थान तथा प्रवद्र्धनका लागि सरकार र नियामक निकायले विशेष नीतिगत व्यवस्था ल्याउनुपथ्र्यो, उनले भने, ब्याजदर नघट्दा उत्पादनमूलक क्षेत्रलाई ठूलो हानि गरेको छ । आर्थिक विकासमा महत्त्वपूर्ण भूमिका खेल्ने उत्पादनमूलक क्षेत्रको विकास तथा प्रवद्र्धनका लागि सरकारको ध्यान नपुगेकाले यस्तो अवस्था आएको उनको भनाइ छ ।तरलताका हिसाबले हाल सबै बैंकहरूको अवस्था सहज रहेको बैंकर्स संघका कार्यकारी सदस्य रत्नराज बज्राचार्यले पनि स्विकारे । यसैकारण केही बैंकहरूले बिस्तारै निक्षेपको ब्याजदर घटाउन थालेका छन्, उनले भने, तर, बजारमा अपेक्षा भएजस्तो बैंकहरूले तत्कालै ऋणको ब्याज घटाउने स्थितिमा छैनन् । गत वर्ष तरलता अभाव हुँदा महँगो दरमा लिएको मुद्दती निक्षेपको लागत एक वर्षसम्म रहने भएकाले बैंकहरूले तत्कालै ऋणको ब्याज घटाउने अवस्था नभएको उनले बताए । अहिलेकै दरमा बैंकहरूमा निक्षेप थपिँदै गयो भने आउँदो पुससम्म नयाँ ब्याजदर ९१० प्रतिशतमा आउँला, उनले भने, तर, पुरानोको ब्याज घट्न चैतवैशाख कुर्नैपर्छ । राष्ट्र बैंकका अनुसार शुक्रबारसम्म बैंक तथा वित्तीय संस्थामा १ खर्ब ६ अर्ब रुपैयाँ अधिक तरलता छ । वित्तीय प्रणालीमा अधिक तरलता भएकै कारण आउँदो आइतबारदेखि सरकारले ५ अर्ब रुपैयाँको विकास ऋणपत्र निष्कासन गर्दै छ । यसैगरी, आउँदो असोजसम्म करिब ३२ अर्ब रुपैयाँ आन्तरिक ऋण उठाउने सरकारको योजना छ । चालु आर्थिक वर्षमा १ खर्ब ४५ अर्ब रुपैयाँ आन्तरिक ऋण उठाउने सरकारको लक्ष्य छ । लक्षित आन्तिरिक ऋणमध्ये ३२ अर्ब रुपैयाँ पहिलो त्रैमासमा उठाउन लागिएको हो । हाल वित्तीय प्रणालीमा अधिक तरलता रहे पनि विकास ऋणपत्र निष्कासन र आन्तरिक ऋण उठेपछि ठिक्क अवस्थामा आउने राष्ट्र बैंक अनुसन्धान विभाग प्रमुख नरबहादुर थापाले बताए । केही महिनाअघिसम्म वित्तीय क्षेत्र असन्तुलनमा थियो, उनले भने, तरलता बढेपछि सन्तुलित अवस्थामा आएको छ । विगतमा अधिक तरलताको अवस्थामा बैंक तथा वित्तीय संस्थाले मनपरि ढंगले न्यून (५६ प्रतिशत) दरमा अनुत्पादक क्षेत्रमा ऋण प्रवाह गरेकै कारण वित्तीय क्षेत्रमा असन्तुलित बनेको उनले बताए । उनले भने, त्यति सस्तो दरमा ब्याज पाउनु भनेको वित्तीय स्रोत साधनको दुरुपयोग थियो, उनले भने, अहिले बिस्तारै सहज अवस्था हुँदै छ । प्रणालीमा लगानीयोग्य रकम बढे पनि बैंकहरूले तत्कालै ऋणको ब्याजदर घटाउने संकेत देखाएका छैनन् । तर, केही महिनाअघि जस्तो बैंकहरूले सीमित क्षेत्रमा मात्र लगानी गर्ने अवस्था पनि नरहेको बैंकरहरूले बताएका छन् । अहिले कागजात र मापदण्ड पुगेको अवस्थामा सबै क्षेत्रमा ऋण दिन सुरु गरेका छन्, स्रोतले भन्यो, अहिले बैंकको रणनीति निक्षेपमा ब्याजदर घटाउने र ऋणको ब्याजदर नबढाउने हो । हाल बैंक तथा वित्तीय प्रणालीमा रहेको निक्षेप दीर्घकालसम्म रहिरहने निश्चितता भइनसकेको, विगतमा महँगो लागत तिर्नुपरेको, तुरुन्त ब्याज घटाउँदा नराम्रो प्रभाव पर्नेलगायत कारण बैंकहरूले तत्कालै ऋणको ब्याजदर घटाउन नचाहेका हुन् । कम्तीमा पनि २३ महिना ऋणको ब्याजदर घट्दैन, नयाँ ऋणको ब्याजदर बढ्ने सम्भावना पनि छैन, एक बैंकरले भने ।"
म्याद गुज्रिएका खाद्य छ्यापछ्याप्ती,"डडेलधुरा यहाँका स्थानीय बजारमा म्याद गुज्रिएका र गुणस्तहीन खाद्य वस्तुको बिक्री बढेको छ । वर्षादको समयमा यातायात नपुग्ने समस्याले भण्डारणमा रहेका म्याद सकिएका, सडेगलेका र गुणस्तरहीन वस्तुको बिक्री भइरहेको छ । ग्रामीण भेगका बजारहरूमा अनुगमन नहुने भएकाले पनि यसरी अखाद्य वस्तुको बिक्री हुने गरेको हो । म्याद सकिने बेलामा थोक विक्रेता तथा व्यापारीहरूले अनुगमन नहुने थाहा पाएरै गाउँघरका स्थानीय बजारतिर पठाउने गरेका हुन्, भागेश्वर सिराडका स्थानीय शिक्षक दुर्गादत्त पन्तले भने, उपभोक्ताहरूले म्याद भएकोनभएको भनेर चेकजाँच गरी किनेर लैजाने बानी छैन । चेतना अभावकै कारण गाउाघरमा जताततै अखाद्य अवस्थाका वस्तुहरू बिक्री हुने गरेको हो । त्यस्तै, अजयमेरुका देवदत्त पनेरूले गाउँघरका स्थानीय बजारमा ६० प्रतिशतभन्दा बढी वस्तु गुणस्तरहीन र म्याद सकिएको पाइने गरेको बताए । उनले धेरैजसो ड्राई फुड, चाउचाउ, बिस्कुट, पेय पदार्थहरूको म्याद गुज्रिएको भेटिने गरेको बताए । उनका अनुसार चामलसमेत कुहिएको र सडेको पाइन्छ । वर्षादको समय पहाडमा खाद्य संकट हुने गर्छ । आर्थिक विपन्नताका कारण सस्तो चामल खोज्ने तर सस्तो भनेको गुणस्तरहीन कुहिएको मात्रै पाइने गरेको छ, उनले भने, अनुगमन गर्ने निकाय मौन भएर पनि यो समस्या देखिएको हो । वर्षादको समयमा गाडीबाट ढुवानी गर्न नसकिने ठाउँमा ३४ महिनादेखि भण्डार गरिएका वस्तुको म्याद सकिने, गुणस्तर खस्कने र खराब हुने गरेका छन् । गोदाम घरसमेत अव्यवस्थित र अवैज्ञानिक हुँदा राम्रा वस्तुसमेत खराब हुने गरेको छ । घाटा व्यापारबाट बच्न व्यापारीले खराब भएको वस्तुलाई समेत बेच्ने गरेका छन् । मुख्यत: जिल्लाको रूपाल, देवलदिव्यपुर, चिपुर, भागेश्वर, बेलापुर, मणिपुर, गणेशपुर, असीग्राम, नवदुर्गा, गाङखेत र आलितालका स्थानीय बजारमा अखाद्य, गुणस्तरहीन र म्याद गुज्रिएका वस्तुहरू बढी बिक्री हुने गरेका छन् । डडेल्धुराका धर्मराज बोहराले जिल्ला सदरमुकामका समेत ड्राई फुड, पेय पदार्थलगायतका वस्तु म्याद गुज्रिए पनि बेचिने गरेको बताए । उनले २० देखि ३० प्रतिशत मात्रामा ड्राई फुड र पेय पदार्थको यस्तै भेटिने गरेको बताए । त्यस्तै, चामल, पिठोलगायतका वस्तुहरूसमेत म्याद गुज्रिएको पाइने गरेको बताए । होटलमा सरसफाइको अभावसँगै ग्राहकले खाना र नास्तासमेत बासी पाइने गरेको उनले बताए । उनका अनुसार सदरमुकाममा समेत बजार अनुगमन हुँदैन । सदरमुकामको मुख्य बजार क्षेत्रमा वर्षमा एकदुईपटक झारा टार्नकै लागि अनुगमन टोली आउँछ, उनले भने, पैसा उठाएर जान्छ । उनका अनुसार गोदाम घर तथा पसलमा अखाद्य, गुणस्तरहीन र म्याद गुज्रिएका वस्तु फेला पारेपछि कारबाहीको डर देखाएर पैसा असुल्न अनुगमन टोली कारबाही नै नगरी फर्कने बोहोराले आरोप लगाए । डडेल्धुरामा बजार अनुमगन गर्न धनगढीबाट खाद्य गुणस्तरको कार्यालयको टोली वर्षमा दुईपटकसम्म आउने गरेको छ ।"
अलैंचीको बिरुवा धमाधम बिक्री,"लमजुङ घाम्राङका मखन गुरुङले असारयता साढे ३ लाख रुपैयाँ बराबरको अलैंचीका बिरुवा बिक्री गरेका छन् । उनले प्रतिगोटा ९ रुपैयाँका दरले बिक्री गरी ३१ लाख ५० हजार रुपैयाँ आम्दानी गरेको बताए ।गाउँभरि भएका ८ लाख बिरुवा सबै बिक्री भइसकेको छ । गाउँलेले ७२ लाख रुपैयाँ गाउँ भित्र्याएका छन् । मस्र्याङ्दी गाउँपालिका भुलभुलेका अजय तामाङले साढे ३ लाख बिरुवा बेचेर ३१ लाख ५० हजार आम्दानी गरेका छन् । करिब ५ लाखका अझै बेच्न बाँकी रहेको उनले बताए । भदौसम्म बेर्ना बिक्री गर्न सकिन्छ, उनले भने । असारदेखि किसानले अलैंचीको बिरुवा बिक्री गर्न थालेका हुन् । सुरुमा बेर्ना काट्न केही गाह्रो भएको थियो । हिजोआज भने बाहिरी जिल्लाबाट माग बढ्न थालेको छ, उनले भने । कृषकका अनुसार नर्सरीमा अलैंचीको बिरुवा खरिद गर्नेको भीड छ । व्यवसायी संघका अनुसार जिल्लाका ६३ वटाभन्दा बढी अलैंची नर्सरीमा ८० लाख ९५ हजार ३ सयवटा बिरुवा रहेको अनुमान थियो । हालसम्म करिब ३० लाख बिरुवा बिक्री भइसकेको अध्यक्ष तामाङले बताए । यसबाट किसानले २ करोड ७० लाख रुपैयाँ आम्दानी गरिसकेका छन् । उनका अनुसार जिल्लामा प्रतिगोटा ७ देखि ९ रुपैयाँमा बिक्री भइरहेको छ । गत वर्ष जिल्लाभित्रका किसानलाई १२ रुपैयाँ र बाहिरबाट आउनेहरूलाई १३ रुपैयाँमा बिक्री गरिएको थियो । पान्नाको (पुरानो गाँजमा उम्रिएको) बिरुवाको ७ र पहिलो नर्सरीको प्रतिगोटा ८ रुपैयाँ तोकिएको छ ।कृषकका अनुसार रामसाई, गोलसाई र जिर्मलेका बिरुवा पहिलो चरणमा बिक्री भइरहेको छ । अब डम्बरसाईलगायतका बिरुवा बिक्री हुन थालेको छ । कृषि कार्यालयका बागबानी विकास अधिकृत रामचन्द्र सेढाईंले यति बेला किसानले धमाधम अलैंचीको बिरुवा बेचिरहेको बताए । वरिष्ठ कृषि विकास अधिकृत कृष्णभद्र अधिकारीले जिल्लामा गत वर्षदेखि बाहिरी जिल्लाबाट अलैंची बिरुवा ल्याउन प्रतिबन्ध लगाएको छ । बोटलाई छुट्याएर बिक्री गर्न पनि रोक लगाएको छ । बाहिरी जिल्लाका अलैंचीका बिरुवा रोगाएको भन्ने सुनिएकाले हामीले भित्र्याउन दिएका छैनौं । यहाँका बिरुवा कास्की, तनहुँ, गोरखा र स्याङ्जालगायत जिल्ला पठाइने गरिएको छ, उनले भने ।"
धान खेत मासेर कागती,"गौरादह (झापा) झापा, मोरङ र सुनसरीका किसान धान फल्ने खेत मासेर कागती खेती गर्न थालेका छन् । मोरङका एक किसानले कागती खेतीबाटै ४० लाख आम्दानी गरेको थाहा पाएपछि तीन जिल्लाका अन्य कृषकहरू पनि यही खेतीमा लागेका हुन् । मोरङको बुढीगंगा गाउँपालिका ६ डंग्राहाका किसान ढलुराम माझीले कागती खेती लगाउन थालेपछि आफ्नो आर्थिक अवस्था उक्सिएको बताए । उनले गत वर्ष १४ लाखको कागती, ६ लाखको अचार र २० लाख रुपैयाँ बराबरको कागतीका बिरुवा बिक्री गरे । उनी भन्छन्, यो दुई बिघामा लगाएको एक हजार बोटको आम्दानी हो । उनले २० लाख रुपैयाँप्रति बिघाको दरले खरिद गरेको साढे तीन बिघा जमिनमा १५ सयवटा कागतीको नयाँ बिरुवा लगाएका छन् । दुई वर्षपछि यी बिरुवाहरूले उत्पादन दिने थाल्नेछन् । अहिले पनि एक वर्षको एउटा बोटमा २० दानासम्म कागती फलेको छ । एउटा कागतीको बोटमा ५ सयदेखि दुई हजार दानासम्म कागती फल्छन् । बोट लगाएकै वर्ष ५० देखि २ सयसम्म कागतीले फल दिन थाल्छ । राम्रो हेरचाह गर्दा एउटा कागतीले २५ वर्षसम्म आम्दानी दिन्छ । बिरुवा लगाएको तीन वर्षदेखि कलमी बिरुवा बिक्री गर्न सकिन्छ । एउटा कलमी बिरुवा सयदेखि डेढ सय रुपैयाँसम्ममा बिक्री हुन्छ । मोरङकै बुढीगंगा गाउँपालिकाको टंकीसिनुवारीका किसान पुण्यप्रसाद पाण्डेले १० कठ्ठा जमिनमा रोपेको युरेका जातको कागती बेचेर गत वर्ष ५ लाख आम्दानी गरे । तीन बिघा जमिनमा गाईपालन, तरकारी खेती र कागती लगाएका उनले यो वर्ष कागती बिक्रीका लागि राजधानी लाने सोच बनाएका छन् । बोटबाटै बिक्री गर्दा दुई रुपैयाँ ५० पैसा मात्र आउने तर राजधानी पुर्याउन सके ५ रुपैयाँ दाना अर्थात् दोब्बर फाइदा हुने भएकाले अहिले उनले कागती बिक्री गरेका छैनन् । सुनसरीको रामधुनी नगरपालिका १ झुम्का घर भएर डुम्राहा ६ धुरामा दुई बिघा जमिनमा ८ वर्षदेखि कागती खेती गर्दै आएका केदार शर्मा पोखरेलले पनि कागती र कलमी बिरुवा बिक्री गरेर वार्षिक ४० लाख आम्दानी गर्दै आएका छन् । उनको बारीमा पनि कागती टिप्ने बेलामा १५ जना कामदार हुन्छन् भने नियमित २ जनाले काम गर्दै आएका छन् । उनको कृषि फार्मभित्र मद्रासी, बनारसी र धनकुटे जातका कागती छन् । लाम्चो र गोलो दुवै आकारका कागती फल्ने १५ सय बोटले फल दिइरहेका छन् । दैनिक तीन बोरा अर्थात् ३६ सय कागतीका दाना उनी बिक्रीका लागि विराटनगर, इटहरीलगायत पूर्वका बजारमा पठाउँछन् । थोक बिक्री गर्दा दुईदेखि तीन रुपैयाँमा कागती बिक्री हुन्छ । गोलो कागती मंसिरमा मात्र तयार हुन्छ । तर लाम्चो बाह्रै महिना फल्छ । कागतीको माग धान्न नेपाली उत्पादनले नसकेको उनले बताए । वार्षिक १२ अर्बको कागती भारतबाट नेपाल आइरहेको तथ्यांक उनले देखाए । तर नेपालमा करिब डेढ हजार टन मात्र उत्पादन हुने गरेको छ । बजारमा माग अत्यधिक रहेकाले कागतीको बजारलाई समस्या नरहेको उनी बताउँछन् । सुनसरीका केदार शर्मा पोखरेल कागतीका अगुवा किसान हुन् । उनीसँगै मधुवन पुनरवासका उद्धव न्यौपाने पनि ९ कठ्ठामा कागती खेती गरेका छन् । उनले गत वर्ष कलमी बिरुवाबाट मात्रै छ लाख रुपैयाँ आम्दानी गरे । झापा गौरादह नगरपालिका १ का खुमनाथ निरौलाले २ बिघा धान खेत मासेर कागती खेती सुरु गरेका छन् । उनले २ बिघामा १४ सय ५० वटा मद्रासी जातका कागती लगाएका छन् । दुई वर्षकै बोटमा अहिले २० देखि सय दानासम्म फलेको छ । पहिलोपटक ५ हजार दाना कागतीसमेत बिक्री गरेका छन् । विर्तामोडबाट व्यापारी खेतमै पुगेपछि उनले ५ हजार दाना कागती दुई रुपैयाँ ५० पैसा प्रतिगोटामा बिक्री गरे । उनले कागती खेतीमा थोपा सिंचाइको समेत व्यवस्था गरेका छन् । उनका भाइ वेदनिधि निरौलाले पनि ९ कठ्ठामा युरेका जातको कागती लगाएका छन् । उनकै छिमेकी खिन्द्रप्रसाद घिमिरेले पनि १७ कठ्ठामा कागती खेती गरेका छन् । कागती खेतीका विषयमा २० वर्षदेखि रिजालटासीमा बागबानी हेर्दै आएका रञ्जनकुमार सिंहको सल्लाहमा आफूहरूले खेती सुरु गरेको निरौलाले बताए । खुमनाथ भन्छन्, अन्नबालीभन्दा धेरै गुणा बढी आम्दानी दिने भएकाले कागती खेतीले किसानको जीवनस्तर उकास्छ ।रिजालटासीमा २० वर्षभन्दा बढी समय बागबानी हेर्दै आएका सिंहले कागती खेतीमा किसानलाई आकर्षित गर्न सके नेपालबाट वार्षिक रूपमा बाहिरिइरहेको अर्बाैं रुपैयाँ रोकिने र त्यसले बढदो व्यापार घाटालाई पनि कम गर्नेछ । बिरुवा तीन वर्षको भएपछि मात्र कलमी गर्न मिल्ने बताउँदै उनले कागती खेतीमा गाईको पिसाब र गोबरबाट बनाएको कीटनाशक मात्र छर्न सल्लाह दिए । गुजरातमा अहिले फलमा बियाँ नहुने कागतीको विकास गरिएको तर नेपालमा भने आइनसकेको बताए । रञ्जनका अनुसार कागती खेतीसँगै बाख्रापालन, मौरीपालन, बेसार खेती गर्न सकिने भएकाले यसले अतिरिक्त आम्दानी हुने बताए । उनले कागती खेतीको वरिपरि मलेसियन सखुवा लगाएर सात वर्षमा लाखौं आम्दानी गर्ने बताए ।"
बन्दामा गाँठे रोगको प्रकोप,"तेह्रथुम धनकुटा, तेह्रथुम र संखुवासभाका किसानले लगाएको बन्दाकोबीमा क्लबरुट (गाँठे रोग) को प्रकोप फैलिएको छ । बारीमा ठूलो परिमाणमा बन्दाकोबी कुहिएको छ । सातायता १५ करोड रुपैयाँ नोक्सान भएको सिन्धुवा कृषि भण्डारका बजार प्रमुख मेघेन्द्र गुरुङले दाबी गरे । तीन वर्षअघि पनि त्यस क्षेत्रको बन्दामा यो रोगको प्रकोप देखिएको थियो । नेपाल कृषि अनुसन्धान परिषद् नार्कको बाली रोग विज्ञान महाशाखा खुमलटारले किसानका बारीमै आएर अनुसन्धान गरेको थियो । दुई वर्षसम्म नदेखिएको यो रोग यो वर्ष पुन: देखा परेको लालीगुराँस नगरपालिकास्थित चित्रेका किसान पोस्टराज रायमाझीले बताए । सुरुमा बन्दामा देखिएको प्रकोप अहिले काउली, रायो, ब्रोकाउली, तोरी, चम्सुर, सलगमलगायत बालीमा समेत फैलिएको छ । बन्दा, काउली फक्रेर बजारमा पठाउने बेलामा रोगले आक्रमण गरेको चित्रेकै अर्का किसान बलबहादुर अधिकारीले बताए ।उनले भने, बजारमा पठाउने बेलामा बारीमै बन्दा कुहिएपछि ५ लाख रुपैयाँ बराबरको नोक्सान भएको छ । रोगले बन्दा बालीमा ८५ प्रतिशत बढी क्षति पुर्याएको महालक्ष्मी नगरपालिका खाप्राङका होमराज रायमाझीले बताए । आफ्नो क्षेत्रमा मात्र ५० जनाभन्दा बढी किसानले लगाएको करोडौं रुपैयाँको बन्दा बारीमै कुहिएको उनले जनाए । बारीमा बन्दा रोप्दा बीउ, प्लास्टिक, मल, विषादी, बारीको खनजोत र कामदारसमेत गर्दा २ लाख ५० हजार रुपैयाँभन्दा बढी खर्च भएको चित्रेका किसान जगत काफ्लेले बताए । तर उत्पादन लिने समयमै रोग फैलिएकाले धेरै नोक्सानी भएको उनले बताए ।काफ्लेका अनुसार ३० रोपनीभन्दा बढी जमिनमा लगाएको १५ लाख रुपैयाँ बढीको बन्दा बारीमै कुहिएको छ । अघिल्लो वर्ष १४ लाख रुपैयाँको बन्दा बिक्री गरेका उनको बारीमा यो वर्ष खेती थप सप्रिएको थियो । उनले भने, लगानीसमेत डुबेको छ । कृषि विकास कार्यालयले बेमौसमी तरकारी खेतीको पकेट क्षेत्र घोषणा गरेकै क्षेत्रमा महामारीको रूपमा रोगको फैलिएपछि बाली चक्र परिर्वतन गरी खेती गर्न किसानलाई सुझाएको छ । रोग प्रभावित क्षेत्रका किसानलाई फरक प्रकृतिको खेती गर्न भनेका छौं, कृषि विकास अधिकृत रोहिणीराज घिमिरेले भने ।"
सवा ५ अर्बको सेयर कारोबार,"काठमाडौं यो साता बजारमा सवा ५ अर्ब रुपैयाँ बराबरको सेयर कारोबार भएको छ । गत साताको तुलनामा कारोबार रकम ५०५ प्रतिशतले कम हो । करिब ४४ हजार ४ सय ५० कारोबारबाट १ सय ६७ कम्पनीका ५ लाख ८० हजार ४ सय ९० कित्ता सेयर खरिदबिक्री हुँदा ५ अर्ब २५ करोड २४ लाख रुपैयाँ परिचालन भएको छ । गत साता ९० लाख ५८ हजार ७० कित्ता सेयर किनबेच हुँदा ५ अर्ब ५३ करोड १८ लाख ६६ हजार रुपैयाँ बराबरको सेयर कारोबार भएको थियो । साप्ताहिक कारोबारमा सेयर कारोबार मापक नेप्से १७३ अंकले बढेर १ हजार ६ सय ६०५८ बिन्दुमा पुगेको छ । आइतबार यो परिसूचक १ हजार ६ सय ४३२८ बिन्दुमा थियो । गत बिहीबारको तुलनामा भने नेप्से १४०५ अंकले बढेको देखिन्छ । नेप्सेमा सूचीकृत क वर्गका कम्पनीको कारोबार मापक सेन्सेटिभ परिसूचक आइतबारको २८६ अंकले बढेर ३ सय ४८२२ अंकमा पुगेको छ । यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक १०८ अंकले उकालो लागेको नेप्सेले जनाएको छ । साताभरको कुल कारोबारमा बैंकिङ र बिमा समूहको बजार हिस्सा समान (२४२४ प्रतिशत) रहयो । गत साता बैंकिङ समूहको हिस्सा १९३४ प्रतिशत र बिमाको ४६४८ प्रतिशत थियो । गत साताको तुलनामा यो साता बजारमा बिमा कम्पनीहरूमा भन्दा वाणिज्य बैंकहरूमा लगानीकर्ताको आकर्षण बढेको छ । यसकारण गत साता कुल कारोबारमा बिमा समूहको हिस्सा घटदो छ भने बैंकिङको बढ्दो छ । अघिल्ला साताहरूमा बजारमा ठूलो कारोबार हिस्सासहित प्रभुत्व जनाउँदै आएको बैंकिङ समूहलाई गत साता बिमा समूहले उछिनेको थियो । गत साता कारोबार रकम (२४ करोड ५७ लाख ६० हजार रुपैयाँ) का आधारमा नेपाल ग्रामीण विकास बैंक अग्रस्थानमा छ । कारोबार सेयर संख्या (१७ लाख ४२ हजार कित्ता) का आधारमा लक्ष्मी भ्यालु फन्ड १ सबैभन्दा अघि छ । कारोबार संख्या (२ हजार ५ सय ५६ वटा) का आधारमा नेपाल लाइफ इन्स्योरेन्स कम्पनी अग्रस्थानमा रहेको नेप्सेले जनाएको छ । पाँच दिनको कारोबारमा बिमाबाहेक कारोबारमा रहेका सबै समूहअन्तर्गत कम्पनीका सेयरधनीको सम्पत्ति बढयो । तर, बिमा कम्पनीहरूका सेयरधनीको सम्पत्ति भने १ सय ४१६५ अंकले साँघुरियो । यसैगरी, होटल समूहको परिसूचक सबैभन्दा बढी १ सय ६२०७, उत्पादन तथा प्रशोधन ६८४८, वित्त कम्पनीको ६४१३, विकास बैंकको ४८०१, बैंकिङ १०६२, जलविद्युत् ३३५७ र अन्य समूहको परिसूचक १५६१ प्रतिशतले बढे । यो साता पनि नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रहयो । विगतमा जस्तै ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन । यो साता जनता बैंक, मिसन डेभलपमेन्ट बैंक, टुरिजम डेभलपमेन्ट बैंक र तिनाउ विकास बैंकको हकप्रद सेयर सूचीकृत भए ।"
६ लाख वर्गफिट छाला निकासी,"पर्सा पर्साबारा औद्योगिक करिडोरका छाला उद्योगले अघिल्लो आर्थिक वर्षमा भारतमा करिब ६ लाख वर्गफिटका विभिन्न खालका छाला निर्यात गरेका छन् । पशु क्वारेन्टाइन कार्यालय वीरगन्जको तथ्यांकअनुसार, गत आर्थिक वर्षभरिमा वीरगन्ज भन्सार नाका हुँदै ५ लाख ८५ हजार ५ सय ७८ दशमलव ४८ वर्गफिट छाला निकासी भएको हो । कार्यालयका प्रमुख एवम् पशु चिकित्सक डा हरेरामप्रसाद यादवका अनुसार, गत आवमा सबैभन्दा बढी ठूलो राँगोको (बेट ब्लु क्रोम ट्यान्ड बफ लेदर) छाला निकासी भएको छ । यो छाला ५ लाख ४५ हजार ६ सय २९ दशमलव ९८ वर्गफिट निकासी भएको छ । यसपछि बेट ब्लु बफ लेदर (अद्र्धप्रशोधित काचो छाला) निकासी भएको छ । यो छाला ३९ हजार ८ सय ८७ दशमलव ५० वर्गफिट निकासी भएको तथ्यांकमा छ । पाडापाडीको छाला (बेट ब्लु बफ काफ लेदर) ६१ वर्गफिट निकासी भएको छ । छाला निकासीकर्ता उद्योगहरूमा करिडोरका नारायणी, नेपाल लेदर, मरियम, ग्लोबल र नेसनल छाला उद्योग रहेको डा यादवले जनाए । भारतको कोलकाता, कानपुरलगायतका सहरस्थित विभिन्न उद्योगलाई छाला निकासी गरेका हुन् । नेपाली छाला गुणस्तरीय हुने भएकाले भारतमा यसको राम्रो माग रहेको छ । नेपाली छालाबाट जुत्ता, पन्जा, पेटी, पर्स, ज्याकेटलगायत बनाइन्छ । भारतीय उद्योगले नेपाली छाला प्रयोग गरी उत्पादन गरेका यस्ता वस्तु तेस्रो मुलुकतर्फ निकासीसमेत गर्छन् । छाला निकासीअघि क्वारेन्टाइन कार्यालयको अनुमति चाहिन्छ । सरकारले स्वदेशी छाला उद्योगको संरक्षण गर्न काँचो छाला निकासीमा रोक लगाएको छ । अनुमति लिई निकासी गरिने सबै छाला प्रशोधित हुने गरेको छ । तेस्रो मुलुकमा पनि छाला निकासी खुला भए पनि यो नाकाबाट गत आवमा तेस्रो मुलुकतर्फ छाला निकासी भएको छैन । गत आवमा हिमालयन हनी ब्रान्डको ७ टन मासु पनि यो नाकाबाट निर्यात भएको उनले बताए ।"
"फर्म दर्ता बढ्यो, सञ्चालन गर्ने कम","इलाम तीव्र प्रतिस्पर्धा, बजार अभाव र यातायातको सहज पहुँचको अभावमा जिल्लामा घरेलु उद्योग सञ्चालन गर्नेको संख्या उत्साहप्रद देखिएको छैन । उद्योग बिकास समिति साविकको घरेलु तथा साना उद्योग विकास समितिको कार्यालयमा बर्सेनि उद्योग दर्ता गर्नेको सङ्ख्या बढिरहे पनि उद्योग सञ्चालन भने कम रहेको छ । कार्यालयमा हालसम्म तीन हजार ६५ वटा घरेलु उद्योग दर्ता भएका छन् । तर नवीकरणको आधारलाई हेर्ने हो भने २ हजार ३ सय १३ वटा उद्योग मात्र सञ्चालनमा छ । नवीकरण गरेका कतिपय उद्योगहरू अझै पनि निष्क्रिय रहेको देखिन्छन् । स्थानीय कच्चा पदार्थको उपयोगसँगै रोजगारीको अवसरलाई बढाउने गतिलो माध्यम बनिने यस्था उद्योगलाई प्रवद्र्धन गर्न अझै पनि पर्याप्त पहल नभएको सरोकारवालाको भनाइ छ । घरेलु उद्योग दर्ता हुने क्रम तथ्यांकमा बढी देखिए पनि सञ्चालनमा त्यो देखिँदैन । कार्यालयको तथ्यांकअनुसार गत आर्थिक वर्ष ०७३०७४ मा २ सय ३६ वटा उद्योग दर्ता भएका थिए । यो अघिल्लो आव ०७२०७३ को भन्दा ७७ वटाले बढी हो । अघिल्लो आवमा एक सय ५९ वटा उद्योग दर्ता भएका थिए । गत आवमा दर्ता भएका उद्योगबाट पाँच सय ९६ जनाले राजगारीको अवसर पाएका छन् । कार्यालय प्रमुख नवीन पौड्यालका अनुसार गत आवमा ऊर्जामूलक २० वटा, कृषि तथा वन पैदावर उद्योग एक सय ४६ वटा, सेवामूलक ७० वटा र उत्पादनमूलक एउटा उद्योग दर्ता भएको छ । यसैबीच, कार्यालयले ०६० भन्दा अघि उद्योग दर्ता गरी हालसम्म सञ्चालनमा नआएका उद्योगको खारेजी गर्ने प्रक्रियासमेत अघि बढाएको छ । दर्ता भएका उद्योगमध्ये सबैभन्दा बढी कृषि तथा वन पैदावारअन्तर्गत छन् । डेरी, चिया, पशुपालनलगायतका उद्योग बढी मात्रामा रहेका छन् ।यस्तै सेवामूलकतर्फ ब्युटिपार्लर, सिलाइकटाइलगायतका उद्योग पनि उत्तिकै मात्रामा दर्ता भएका छन् । यी व्यवसायका लागि तालिमको माग पनि बढी छ । तालिम लिएपछि उत्साहित बनेकाहरूले सुरुमा राम्रो गरी उद्योग सञ्चालन गर्छन्, पौडेलले भने, पछि बजार, लगानी र श्रमिक अभावजस्ता कारण देखाउँदै निष्क्रिय हुने गरेका छन् । कार्यालयले दर्ता गरेपछि जिल्लामा दर्ता भएका उद्योगहरूको अवस्थाका बारेमा प्रभावकारी अनुगमन संयन्त्रको पनि खाँचो देखिएको छ । उद्योगहरूको कार्यालयले अनुगमन गर्दै आए पनि पर्याप्त जनशक्तिको अभावले सोचेजस्तो प्रभावकारी नभएको कार्यालय स्विकार्छ । कार्यालयमा अझै पनि दरबन्दीअनुसारका कर्मचारीको अभाव छ । यस्तै कार्यालयलाई सवारी साधनको अभाव तथा आवश्यक मात्रामा बजेट नहुँदा पनि अनुगमन प्रभावकारी हुन नसकेको प्रमुख पौडेलको भनाइ छ । उद्यमीहरूलाई तालिमसहित विभिन्न सहयोग प्रदान गर्ने गरिए पनि लघु उद्यमको अवस्थामा खासै सुधार नआएको उद्योग वाणिज्य संघको बुझाइ छ ।"
छिप्पिएको बीउ रोप्दै किसान,"सिरहा दुई दिनयता पानी पर्न थालेपछि सिरहाका किसानले छिप्पिएकै बेर्नाबाट धान रोपाइँ सुरु गरेका छन् । खेत त्यसै बाँझो राख्नुभन्दा गाईवस्तुलाई घाँसकै लागि भए पनि कतिपय किसानले रोपाइँ थालेका हुन् । साउन बित्न लागिसक्दा बल्ल वर्षा सुरु भएपछि सिरहा चुरे क्षेत्रलगायतमा धान रोपाइँ थालिएको हो । तर, अहिले गरिएको रोपाइँबाट उत्पादन नहुने कृषि प्राविधिकहरूको भनाइ छ । आकासेपानीको भरमा खेती गर्दै आएका सिरहा धनगढीमाई १४ सर्रेका किसान शंकर राईले जग्गा बाँझो राख्नुभन्दा उत्पादन नभए पनि गाईवस्तुलाई आहारकै लागि भए पनि रोपाइँ थालेको सुनाए । सामान्यतया २० देखि २५ दिनमा तयार भएको धानको बेर्ना रोपिसक्नुपर्छ, कृषि विकास कार्यालय सिरहाका सूचना अधिकारी हरीशचन्द्र पण्डितले भने, त्योभन्दा बढी दिन भएको बेर्ना रोप्दा उत्पादनमा ह्रास हुने सम्भावना बढी हुन्छ । वर्षापछि अहिले रोपिएको धानले उत्पादन नदिने भएकाले रोपाइँको अर्थ नभएको उनले बताए । धान रोपाइँको समयमा पानी नपर्दा सिरहामा यस वर्ष अहिलेसम्म ३९ प्रतिशत मात्र धान रोपाइँ हुन सकेको छ । तराईमा धानबालीलाई अन्न भण्डारको रूपमा लिइन्छ । सिरहामा कृषकहरूले मुख्य बालीका रूपमा धान बाली लगाउँछन् । कृषि विकास सिरहाको तथ्यांकअनुसार कुल खेतीयोग्य ७३ हजार ९ सय १३ हेक्टर जग्गामध्ये ३९ हजार ८ सय ७१ हेक्टर जग्गा सिञ्चित क्षेत्र थिए । तर, खोलामा पानीको स्रोत सुकेपछि सिञ्चित क्षेत्रमा समेत कृषकहरूले धान रोपाइँ गर्न नपाएको कृषि कार्यालयले जनाएको छ ।"
ठूला आयोजनालाई वनको अवरोध हट््यो,"सुर्खेत वनसम्बन्धी कानुनी जटिलताले जग्गा प्राप्त गर्न नसकेका दुई ठूला जलविद्युत् आयोजनाको अड्चन हटेको छ । सरकारको पछिल्लो निर्णयले आयोजनाका लागि वन क्षेत्र उपभोग गर्न बाटो खुलेको हो । लगानी बोर्डको २४ औं बैठकले तत्काल वन क्षेत्रको जग्गा हस्तान्तरण गर्ने निर्णय गरेको हो । पछिल्लो निर्णयसँगै माथिल्लो कर्णालीको प्रवद्र्धक कम्पनी जीएमआर र अरुण ३ को लगानीकर्ता सतलजलाई वन क्षेत्रको जग्गा उपभोग गर्ने बाटो खुलेको छ । यी दुवै ९ सय मेगावाट क्षमताका आयोजना हुन् । नौ सय मेगावाट क्षमताका दुई आयोजना माथिल्लो कर्णाली र अरुण ३ आयोजनालाई वन क्षेत्र उपभोग गर्न आयोजना विकास सम्झौता (पीडीए) अनुसार प्रक्रिया अगाडि बढाउने निर्णय गरियो, लगानी बोर्डको पछिल्लो निर्णयमा उल्लेख छ । वनसम्बन्धी प्रावधान सहजीकरण भएसँगै यी आयोजनाको काम अगाडि बढ्नेछ । माथिल्लो कर्णाली र अरुण ३ दुवै भारत विद्युत् निकासी गर्ने उद्देश्यसाथ निर्माण भइरहेका छन् । जसमा भारतीय कम्पनीकै लगानी छ । यी आयोजनाको लागत प्रत्येकको एक खर्ब रुपैयाँभन्दा बढी छ । वन क्षेत्रको जग्गाको टुंगो लाग्न नसक्दा माथिल्लो कर्णालीमा जग्गा अधिग्रहण प्रक्रिया रोकिएको थियो । त्यस्तै, लगानीमैत्री वातावरण हुने गरी राष्ट्रिय वन क्षेत्र प्रयोग गर्नेसम्बन्धी कार्यविधि परिमार्जन गर्नसमेत वन तथा भूसंरक्षण मन्त्रालयलाई बोर्डले सिफारिस गरेको छ । लगानी बोर्ड ९ सय मेगावाटको माथिल्लो कर्णाली जलविद्युत् आयोजना निर्माणमा सहजीकरण गर्ने सरकारी निकाय हो । जीएमआरले वन क्षेत्रको जग्गा प्राप्त गर्न कानुनी जटिलता अन्त्य गर्न सरकारसँग आग्रह गरेको थियो । यसअघि मन्त्रालयको वन उद्यम तथा व्यवस्थापन महाशाखाले राष्ट्रिय प्राथमिकता प्राप्त आयोजनाका लागि वन क्षेत्र प्रयोग गर्नेसम्बन्धी कार्यविधिबमोजिम जलविद्युत् आयोजना निर्माण गर्दा बनाइने स्थायी भौतिक संरचनाहरूले ओगट्ने वन क्षेत्र बराबर जग्गा खरिद गरी हस्तान्तरण गर्न सर्त राखेको थियो । जीएमआरले उक्त सर्त पूरा गर्ने भएको छ । ९ सय मेगावाटको आयोजनाको सुरुङ, बाँध, पावरहाउस निर्माणका लागि अछाम र दैलेखको २५२७२ हेक्टर वन क्षेत्र प्रयोग हुनेछ । जसमध्ये दैलेखको १२१०६ र अछामको १३१६६ हेक्टर वन क्षेत्रको जग्गा आवश्यक पर्छ । प्रभावित वन क्षेत्रमा २६ हजार ६ सय ३३ वटा रूखबिरुवा हटाउनुपर्नेछ । तीनको हकमा आयोजनाले आफ्नै खर्चमा रूख कटान गरी उत्पादित काठदाउरा सम्बन्धित जिल्ला वन कार्यालयले तोकेको स्थानमा घाटगद्दी गरेर सम्बन्धित सामुदायिक वनलाई हस्तान्तरण गर्नुपर्नेछ । हटाइने रूखबिरुवाको सट्टा १ अनुपात २५ बराबर प्रवद्र्धकले दुवै जिल्ला वन कार्यालयले संयुक्त रूपमा तोकेको स्थानमा वृक्षारोपण गरी ५ वर्षपछि हस्तान्तरण गर्नुपर्नेछ । यसअघि वन क्षेत्रको टुंगो नलाग्दा जग्गा अधिग्रहणलगायतका काम प्रभावित हुन पुगेको थियो । आयोजना निर्माणका लागि नेपाल सरकार र भारतीय बहुराष्ट्रिय कम्पनी जीएमआरबीच ०१४ सेप्टेम्बर १९ मा भएको आयोजना विकास सम्झौता (पीडीए) भएको थियो । दैलेखका सात्तला, सिंगौडी, लयाटिविन्द्रासैनी, नेपा, नाउलेकटुवाल र खडावाडा सुर्खेतका पोखरीकाँडा, छाप्रे, सालकोट र अछामका भैरवस्थान, रहफ, रानीवन आयोजनाबाट प्रत्यक्ष प्रभावित हुनेछन् । दैलेखको डाबमा १ सय ५० फिट अग्लो ड्याम बनाई अढाई किमि लामो सुरुङमार्फत अछामको बल्देमा पानी खसालेर विद्युत् उत्पादन गर्ने लक्ष्य छ । आयोजनाबाट नेपाल सरकारले २७ प्रतिशत सेयर तथा १२ प्रतिशत बिजुली नि:शुल्क पाउनेछ । १ सय १६ अर्ब लागत खर्च हुने अनुमान गरिएको आयोजना २५ वर्षपछि सरकारलाई नि:शुल्क हस्तान्तरण गर्नुपर्नेछ ।"
बेरुजु उठाउन तलब कट्टा,"रोल्पा लिबाङस्थित जलजला बहुमुखी क्याम्पसले दुईजना पूर्वप्रमुखबाट मासिक तलब कटौती गर्दै बेरुजु रकम असुल्न थालेको छ । क्याम्पस प्रशासनका अनुसार पूर्व क्याम्पस प्रमुखद्वय विनोद आचार्य र कृष्णप्रसाद न्यौपानेबाट मासिक तलब काटेरै बेरुजु असुल्न थालिएको हो । उहाँहरू प्रमुख भएका बेला हुन आएको बेरुजु रकम नतिर्दासम्म तलबबाटै असुल्ने समितिको निर्णय भएको हो । दुवैले आफ्नो पालामा आर्थिक व्यवस्थापन गर्न नसक्दा यस्तो गर्नुपर्ने बाध्यता आइपरेको हो, क्याम्पस सञ्चालक समिति अध्यक्ष प्रेमप्रकाश हमालले भने, आचार्यको एक वर्षदेखि तलब काटिँदै आएको छ भने न्यौपानेलाई असारबाट त्यो नियम लागू हुनेछ । क्याम्पसका पूर्वप्रमुखद्वयले क्याम्पसले मासिक करिब ४० हजार तलब बुझाउँदै आएको छ । रकम असुल्न क्याम्पसले पूरै तलब कट्टी गर्ने गरेको हो । समितिका अनुसार दुवैले आफ्नो कार्यावधिमा भएको आर्थिक कारोबारलाई व्यवस्थित गर्न नसकेकाले क्याम्पस आर्थिक समस्यामा जकडिँदै हो । करिब ३३ वर्षसम्मका लागि प्रमुख भएका ती दुईजनाको पालामा करिब १५ लाख रकम बेरुजु भएको थियो । लेखापरीक्षणपछि समेत उनीहरूले उक्त रकम पूर्ति गर्न नसक्दा क्याम्पसले तलबबाटै असुल्ने योजना बनाएको समितिले जनायो । समितिका अध्यक्ष हमालका अनुसार सुरुका प्रमुख आचार्यका पालामा करिब ७८ लाख रकम बेरुजु देखिएको छ भने न्यौपानेका पालामा ५६ लाख रकम बेरुजु देखिएको हो । प्रारम्भिक अनुसन्धानबाट दुवैबाट १२१४ लाख बेरुजु देखिए पनि व्यवस्थित लेखा प्रणाली अपनाउन नसकेकाले केही रकम घट्न पुगेको क्याम्पसले जनाएको छ । लथालिंग आर्थिक अवस्थाक्याम्पसमा लाखौ रकम बेरुजु भए पनि क्याम्पस सञ्चालन गर्न भने आर्थिक अभाव हुँदै आएको छ । क्याम्पस प्रमुख विष्णु आचार्यले आर्थिक अभावका कारण शिक्षक र कर्मचारीलाई समयमा तलब खुवाउन मुस्किल हुँदै आएको बताए । उनका अनुसार रकम अभाव भएकै कारण असारसाउनको तलब दिन सकिएको छैन । विद्यार्थी भर्ना शुल्क र विश्व विद्यालय अनुदान आयोगले दिने रकमबाहेक अन्य स्रोत नभएकाले मुस्किल हँुदै आएको हो । क्याम्पस प्रमुख आचार्यले भने, महिनामा हुने आम्दानीभन्दा खर्च बढी हुने गरेको छ ।क्याम्पसका अनुसार प्रशासनिक खर्चबाहेक मासिक साढे ६ लाख तलबमै खर्चनुपर्ने अवस्था छ । शिक्षकसहित क्याम्पसमा १५ कर्मचारी कार्यरत छन् । तलब खर्चका लागि असोजबाट थप १० लाख बजेट मासिक अभाव हुने क्याम्पस प्रमुख आचार्यले बताए । स्नातक तहसम्म मानविकी, शिक्षा र व्यवस्थापन संकायमा पढाइ हँदै आएको जिल्लाकै पहिलो क्याम्पसमा विद्यार्थी संख्या भने २ सय ९० जना मात्र छ । स्नातकोत्तर तहसम्मको पढाइ गर्नका लागि आर्थिक संकलन गर्ने उद्देश्यले दुई वर्षअघि लिबाङमा बृहत् धार्मिक महोत्सव आयोजना गरिएको थियो । उक्त महोत्सवबाट करिब २ करोड १६ लाख रकम संकलन गरिएको घोषणा भए पनि २५ लाख रकम अझैसम्म पाउन नसकिएको प्रमुख आचार्यले बताए । भवन हस्तान्तरण गर्न ठेकेदारबाट आलटालयसैबीच निर्माण भएको लामो समय भए पनि जलजला क्याम्पसलाई निर्माण व्यवसायीले अझैसम्म क्याम्पस हस्तान्तरण गरेका छैनन् । क्याम्पस भवनको निर्माण गर्न राजधानीको कम्पनी ड्रयागन निर्माण कम्पनीले टेन्डर पार्न सफल भएको थियो । पटकपटक आग्रह गर्दा कम्पनीका प्रमुख ठेकेदार उत्तम बस्नेतले भवनको निर्माण कार्य पूरा भइसकेको तर थोरै कामले गर्दा ढिला भएको बताए । उनका अनुसार ९० प्रतिशत निर्माण काम सकिएको छ । उनले पटकपटक आउँछु भन्दै अटेर गरेका कारण निर्माण पूरा नभईकनै भवन भत्कन थालेको छ । अघिल्लो चैतसम्म निर्माण पूरा गरेर हस्तान्तरण गर्ने प्रतिबद्धता जनाएका ठेकेदारले अझैसम्म काम अघि बढाएका छैनन् । मुख्य ठेकेदारबाट भवन बनाउन जिम्मा लिएका रोल्पाकै ठेकेदार (पेटी ठेकेदार) हरिप्रसाद पुनले बेलैमा भुक्तानी नपाएको भन्दै काम अधुरो छाडेको क्याम्पसले जनाएको छ ।"
कुमार र अरुणा उत्कृष्ट,"पोखरा लनटेनिसका कुमार अधिकारी र भलिबलकी अरुणा शाहीले दोस्रो पोखरा स्पोर्ट्स अवार्डमा वर्ष खेलाडीको अवार्ड जितेका छन् । शनिबार पोखरा सभागृहमा आयोजित कार्यक्रममा कुमारको अनुपस्थितिमा उक्त अवार्ड बुवा दुर्गा अधिकारीले ग्रहण गरे । पाँच वर्षसम्म राष्ट्रिय च्याम्पियन कुमारले २०७३ सालको सातौं राष्ट्रिय खेलकुदमा सिंगलमा कांस्य र दुईवटा डबल्स इभेन्टमा स्वर्ण जितेका थिए । गत वर्षसमेत मनोनयनमा परेकी अरुणा २०७३ सालमा एसियन सेन्ट्रल जोनमा उपविजेता, आरबीबी एनभीए वुमन क्लब लिगमा बेस्ट सर्भर, सातौं राष्ट्रिय खेलकुदमा तेस्रो, सिर्जना आमन्त्रित अन्तर्राष्ट्रिय भलिबलमा दोस्रो, केएनपी राष्ट्रिय भलिबलमा दोस्रो भएकी थिइन् । कास्की जिल्लाका उत्कृष्ट प्रशिक्षकमा तेक्वान्दोका सुनबहादुर लामा र उदीयमान खेलाडीमा भलिबलकी ममता डगौरा पुरस्कृत भए । नेपाल खेलकुद पत्रकार मञ्च कास्की समन्वय शाखाले आयोजना गरेको अवार्डमा ५५ वर्षदेखि खेलक्षेत्रमा सक्रिय पोखराका अग्रज खड्गबहादुर रानाभाट लाइफटाइम एचिभमेन्ट अवार्डबाट सम्मानित भए । वर्षको उत्कृष्ट खेल संघमा कास्की जिल्ला लनटेनिस संघ पुरस्कृत भयो । वर्ष खेलाडी भएका दुवैलाई २५२५ हजार र अन्य विधाका विजेतालाई जनही १० हजार नगदसहित सम्मान गरिएको थियो ।"
पुरुषोत्तम र नविता च्याम्पियन,"काठमाडौं (कास) एपीएफ क्लबका पुरुषोत्तम वज्राचार्य नवौं पूर्णमान वज्राचार्य स्मृति राष्ट्रिय खुला टेबलटेनिस च्याम्पियन भएका छन् ।खुलातर्फ पुरुष सिंगलमा शनिबार पुरुषोत्तमले फाइनलमा सातौं राष्ट्रियका च्याम्पियन पुलिस क्लबका स्यान्टु श्रेष्ठलाई ७११, ११९, १०१२, ११९, ११९, ११८ को सेटमा पराजित गरे । खेल बेस्ट अफ सेभेन मा भएको थियो । एपीएफका अमरलाल मल्ल र पूर्व राष्ट्रिय च्याम्पियन पुलिसका दीप सावन संयुक्त तेस्रो भए । महिलातर्फ छपल्टकी राष्ट्रिय च्याम्पियन पुलिसकी नविता श्रेष्ठ विजेता बनिन् । उनले सीसीआरसीकी सोनु थापामगरलाई हराइन् । आर्मीका रविना महर्जन र दीक्षा तामाङ तेस्रो भए । दुवैतर्फ विजेताले १५ हजार, दोस्रोले १० हजार र तेस्रोले ५५ हजार पुरस्कार पाए ।भेट्रान ५० वर्षमाथि पुरुष सिंगलको उपाधि पन्नाकाजी शाक्यले शम्भु बाास्तोलालाई ३० को सोझो सेटमा हराउँदै जिते । ६० वर्षमाथि उदयमोहन श्रेष्ठ विजेता भए । उनले फाइनलमा गोवद्र्धन श्रेष्ठलाई हराए । ४० वर्षमाथि उमेश मानन्धरले राजेन्द्र बज्राचार्यलाई हराउँदै उपाधि जिते ।बहिरातर्फ पुरुष सिंगल फाइनलमा भरत रोकायाले सन्जित श्रेष्ठलाई २१ सेटले पाखा लगाए । पुरुष ह्विलचेयर सिंगलमा केशव थापाले डिगमसिंह चेम्जोङलाई ४२ ले पराजित गर्दै स्वर्ण जिते । शारीरिक अपांगको ब्वाइज स्टेन्डिङ मा नवराज सोतीले दीपक नकललाई ३१ सेटले पराजित गर्दै स्वर्ण जिते । गल्र्समा निरुता मगर पहिलो भइन् । उनले फाइनलमा आशा हमाललाई ३१ सेटले हराइन् ।"
सस्मनलाई कोरियामा स्वर्ण,काठमाडौं (कास) नेपालका खेलाडी सस्मन बस्नेतले आईटीएफ कोरियन ओपन इन्टरनेसनल तथा चौथो एसियन च्याम्पियनसिपमा शनिबार स्वर्ण पदक जितेका छन् । दक्षिण कोरियाको इन्चोनमा भएको एसियन च्याम्पिनसिपअन्तर्गत उनले जुनियर ब्ल्याक बेल्ट स्पाइरिङको ७० केजी तौल समूहमा स्वर्ण जितेका हुन् । उनले फाइनल प्रतिद्वन्द्वी अमेरिकी खेलाडीलाई १२७ अंक अन्तरले पराजित गरेका थिए । सस्मन सेमिफाइनलमा चाइनिज ताइपेईका खेलाडीलाई हराउँदै स्वर्णका दाबेदार बनेका थिए ।
अरहान्त र भावना च्याम्पियन,"काठमाडौं (कास) अरहान्तकेशर सिंह र भावना सुनुवारले दोस्रो धनलक्ष्मी महर्जन स्मृति राष्ट्रिय स्क्वासको उपाधि जितेका छन् । पुरुष सिंगल फाइनलमा शनिबार अरहान्तले अमृत थापामगरलाई १३११, १२१०, ११५ को सोझो सेटमा हराए । डिफेन्डिङ च्याम्पियन अरहान्तले १८ हजार र अमृतले १० हजार नगद पुरस्कार पाए ।महिला सिंगलमा भावनाले कृष्णा थापालाई ६११, ११७, ११२, ११७ को सेटमा हराएर उपाधि रक्षा गरेकी छन् । भावनाले ११ हजार र कृष्णाले ६ हजार पुरस्कार पाए । जुनियर ब्वाइज यू१५ मा गोपाल थापाले सलिम थापामगरलाई ११२, ८११, ११३, ११३ को सेटमा हराउँदै स्वर्ण जिते । जुनियर ब्वाइज यू१९ मा भने अमिर ब्लोन च्याम्पियन भएका छन् ।भेट्रान ५५ वर्षमाथि इन्द्रबहादुर कार्की विजेता भए । उनले किशोर महर्जनलाई ११७, ११३, ११५ ले हराए । महर्जन नेपाल स्क्वास र्याकेट्स संघका अध्यक्ष पनि हुन् । मास्टर्स ४५५४ वर्षतर्फ सुदीपबहादुर सिंहले प्रज्ज्वलप्रकाश प्रधानलाई ११५, ११६, ११४ ले हराएर उपाधि जिते । पुरुष सिंगलको प्लेटमा आकाश सुनवारले रत्नकाजी शाक्यमाथि १११३, १२१०, ११८, १११३, ११५ को जित निकाले ।संघका अध्यक्ष महर्जनले आमाको स्मृतिमा आयोजना गरेको प्रतियोगितामा ८५ खेलाडीले ७ स्पर्धामा प्रतिस्पर्धा गरेका थिए ।"
प्रेरणालाई उपाधि,"काठमाडौं (कास) राष्ट्रिय च्याम्पियन संरक्षकभूषण वज्राचार्य र प्रेरणा कोइराला शनिबार प्रथम एएनएलटीएजेटीआई राष्ट्रिय जुनियर टेनिसको यू१६ तर्फ च्याम्पियन भएका छन् । संरक्षक ब्वाइज र प्रेरणा गल्र्समा विजेता बनेका हुन् । दुवैले दोहोरो स्वर्ण जिते । ब्वाइज फाइनलका प्रतिद्वन्द्वी प्रणव खनाल लडेर घाइते भएपछि संरक्षक सहजै च्याम्पियन भए । दुवैले खेल ११ सेट जितेको अवस्था थियो । संरक्षक यू१८ पनि च्याम्पियन भएका थिए ।गल्र्स फाइनलमा प्रेरणाले सलोनी तामाङलाई ६१, ६३ ले हराइन् । यू१४ पनि प्रेरणाले सलोनीलाई हराएर स्वर्ण जितेकी थिइन् । यसअघि यू८ मा बोरिस अधिकारी र समृद्धि महर्जन, यू९ आयुशमान घले र प्रशंसा मोक्तान, यू१० आरभसम्राट हाडा र प्रशंसा मोक्तान, यू१२ आर्यन गिरी र रायना शाह, यू१४ सम्यकभूषण वज्राचार्य तथा यू१८ गल्र्समा मायांका राणा विजेता भए ।"
नेबा प्रेसिडेन्ट कप सुरु,"काठमाडौं (कास) नेबा प्रेसिडेन्ट कप थ्री बाई थ्री राष्ट्रव्यापी पुरुष तथा महिला बास्केटबल शनिबार त्रिपुरेश्वरस्थित राखेप कभर्डहलमा सुरु भएको छ । महिलाको क्वाटरफाइनलमा प्राइम ए ले प्राइम सी, आर्मीले रातो बंगला, साइपाल बी ले साइपाल ए तथा प्राइम डी ले प्राइम बी सँग प्रतिस्पर्धा गर्नेछन् । पुरुषतर्फ प्रारम्भिक चरणको खेल सकिएको आयोजक ललितपुर जिल्ला बास्केटबल संघले जनाएको छ ।"
हा हा हा,"श्रावण २२, २०७४ असनका निर्भीक मर्हजन (७) परार सालको गाईजात्रामा गाई बनेका थिए । ठुल्ठूला आँखा र लामो पुच्छर बनाएर उनी टोलभरि डुले । उनकै दाइ भने जोगी बने । उनलाई जुँगा लगाइएको थियो भने निधारमा खरानी दलिएको थियो । मान्छेले पैसा र खानेकुरा दिएपछि दुवै जना दंग परे, निर्भीककी ममी सुमित्राले भन्नुभयो, मेरो ससुरा बुबा बित्नुभएकोले दुई भाइलाई गाई र जोगी बनाएका थियौं ।गाईजात्रा हाम्रो धार्मिक र ऐतिहासिक परम्परा हो । राजा प्रताप मल्लले पुत्रशोकले थलिएकी आफ्नी रानीलाई हँसाउन गाईजात्रामा ठट्टा गर्ने, चुड्किला भन्ने, जोकर बन्ने चलन सुरु गरेको बताइन्छ । घरमा कोही बितेको छ भने त्यस वर्षको गाईजात्रामा परिवारको एउटा मान्छे (प्राय: केटाकेटी) लाई गाई बनाएर सहर डुलाउने गरिन्छ । त्यसरी डुल्दा एकअर्काको पीर देखेर शोकाकुल मान्छेले समेत चित्त बुझाउने बाटो भेट्छ भन्ने जनविश्वास छ ।वरिष्ठ हास्यकलाकार हरिवंश आचार्य गाईजात्राकै कारण आफू यहाँसम्म आइपुगेको बताउनुहुन्छ । उहाँ सानो छँदादेखि नै गाईजात्रा कार्यक्रममा भाग लिने गर्नुहुन्थ्यो । यो चाडले हाँस्न सिकाउँछ, उहाँले भन्नुभयो, दु:खलाई खुसीमा परिणत गर्न प्रेरित गर्छ । आचार्यका अनुसार हाँस्न जान्ने मान्छे जीवनमा खुसी हुन्छ, हाँसो नै खुसी हो र खुसी नै सुख हो । हाँसिरहने मान्छे फुर्तिलो र ऊर्जाशील हुने उहाँले बताउनुभयो । हयुमर भनेको शरीरको ब्याट्री हो, आचार्यले भन्नुभयो, यसले शरीरलाई चार्ज गर्छ । चार्ज भएपछि मान्छेको मन र मस्तिष्क ऊर्जाशील बन्छ । जो ऊर्जाशील हुन्छ उसले गरेका काम सफल हुन्छन् । आफूहरू सानो छँदा अहिलेजस्तो रेडियोटेलिभिजन, फिल्म आदिको राम्रो सुविधा नभएको आचार्य सम्झन्छन् । त्यो बेला गाईजात्रामा कालो मोसो लगाएर सडकमा निस्किने, जात्राहरूमा जोकर बन्ने चलन थियो, उहाँले भन्नुभयो, म गाईजात्रामा हुने हास्यव्यंग्य कार्यक्रममा भाग लिन्थेँ । टेलिसिरियल मेरी बास्सै का धुर्मुस अर्थात् सीताराम कट्टेल गाईजात्रामा मात्रै नभएर सधंैभरि हाँस्नुपर्ने बताउनुहुन्छ । उहाँलाई धुम्म परेर बस्ने, नहाँस्ने मान्छे त्यति मन पर्दैन । हास्य चेत नभएका मान्छे नखुलेको आकाशजस्तै हुन्छन्, समाज सेवामा समेत सक्रिय कट्टेलले भन्नुभयो, बादलले ढाकेको आकाश भित्रपट्टि सुन्दर भए पनि बाहिरबाट हेर्दा कालो, धमिलो, नराम्रो देखिन्छ । हँसिलो मान्छेचाहिँ भित्र र बाहिर दुवैपट्टि राम्रो र उज्यालो देखिन्छ । सीतारामका अनुसार हाँसोले मान्छेलाई दीर्घायु बनाउँछ । आत्मसन्तुष्टिका लागि पनि हाँस्न जान्नुपर्ने उहाँले बताउनुभयो । ठूला मान्छेभन्दा बालबालिकाहरू बढी हयुमरस हुने उहाँको अनुभव छ । सबै बच्चाबच्ची इन्जोय गर्न खोज्छन्, कलाकार कट्टेलले भन्नुभयो, उनीहरू हाँसिदिने, चलिदिने, खेलिदिने साथी खोजिरहेका हुन्छन् । बच्चाबच्चीलाई समय दिन सक्नुपर्छ ।कलाकार कट्टेल आफैं पनि चार वर्षीया छोरीका बाबु हुनुहुन्छ । छोरीलाई पर्याप्त टाइम दिन नसकेकोमा उहाँलाई थकथकी लाग्छ । उहाँले भन्नुभयो, ऊ मलाई धुर्मुस बाबा भनेर बोलाउँछे । ऊसँग छँदा खुब खेल्छु । तर, चाहिनेजति समय दिन सकेको छैन । दुई छोराका बाबुसमेत रहेका कलाकार आचार्यले पनि बालबालिकालाई खुसी र सुखी बनाउन तिनलाई सानैदेखि मानसिक रूपमा व्यवहार गर्नुपर्ने बताउनुभयो । बच्चाबच्चीको आनीबानी कस्तो बनाउने भन्ने कुरा अभिभावकको हातमा हुन्छ, आचार्यले भन्नुभयो, उनीहरूलाई थर्काउने, कर गर्ने, हेप्ने, कुट्ने गर्नु हुँदैन । यस्तो कुरा अहिलेका अभिभावकले बुझ्नुभएकै होला । उहाँले आफ्ना पालाको माहोल अर्कै रहेको स्मरण गर्नुभयो । हामी त बुबा देखेर खुब डराउँथ्यौं, उहाँले हाँस्दै भन्नुभयो, बुबा आउनासाथ लुक्न गइन्थ्यो । उहाँले खाली पढपढ मात्रै भन्ने भएकाले डर लाग्थ्यो । हास्य कलाकार दीपाश्री निरौला अरूलाई त हँसाउनुहुन्छ नै आफू पनि औधि हाँस्ने मान्छेमा पर्नुहुन्छ । धेरै हाँसेर आफू मोटाएको भन्ने लाग्छ उहाँलाई । मन चंगा भएपछि स्वत:स्फूर्त हाँसो निस्किँदो रहेछ, फिल्म छक्का पञ्जा की निर्देशक निरौलाले भन्नुभयो, हाँसोले रक्त सञ्चालन राम्रो बनाउँछ । जसले गर्दा फुर्तिलो भइन्छ । उहाँ नहाँस्ने मान्छेलाई काउकुती लगाएर भए पनि हाँस्न सिकाउनुपर्ने बताउनुहुन्छ ।हिजोआज हाँस्नका लागि थुप्रै बहाना भएकोप्रति कलाकारहरूले अवगत गराएका छन् । दीपाश्रीका अनुसार टीभीमा मोटुपत्लु, अगी एन्ड द कक्रोजजस्ता कार्टुन हेरेर पनि हाँस्न सकिन्छ । कमिकल किताब पढ्न सकिन्छ । नाटक र प्रहसन हेरेर हाँस्न सकिन्छ । केही गर्दा पनि लागेन भने साथी धेरै बनाउने, उहाँले भन्नुभयो, धेरै जना साथी भए भने तिनका अनेक कुराले हँसाउँछन् ।"
चन्द्र ग्रहण,"श्रावण २२, २०७४"
च्याम्प चितवन,"श्रावण २२, २०७४ नारायणगढमा साना बालबालिकाको सौन्दर्य प्रतियोगिता आयोजना गरिएको छ । होलिडेज क्रिएसन होम नरायणगढले आयोजना गरेको प्रतियोगितामा चितवन, नवलपरासी र काठमाडौंका विभिन्न १५ विद्यालयमा अध्ययनरत ७ देखि १३ वर्षका बालबालिका सहभागी भए । एपोलो च्याम्प चितवन प्रिन्सप्रिन्सेस नाम राखिएको प्रतियोगितामा दिवस सापकोटा प्रिन्स घोषणा भए । प्रिन्सेस च्याम्पको उपाधि अशु श्रेष्ठले पाइन् । ग्रान्ड फिनालेमा १० प्रतिस्पर्धी सहभागी थिए । सबै राम्राराम्रा लुगा लगाएर आएका थिए । कोहीले नाचे । कोहीले क्याटवाक गरेर सबैको मन जिते । उनीहरूको टयालेन्ट हेर्न नायक राजेश हमाल आएका थिए । नवलपरासीको गैंडाकोटस्थित नारायणी रिसोर्टमा भएको प्रतियोगितामा फस्ट रनरअप सुयोग उपाध्याय र सिम्रन भुसाल भए । सेकेन्ड रनरअप दिक्पाल गौतम र आरजु गौतम भए । प्रिन्स दिवस र प्रिन्सेस अशु श्रेष्ठले नगद ३० हजार रुपैयाँ र अवार्ड हात पाए । फस्ट रनर अपले २० हजार रुपैयाँ र सेकेन्ड रनर अपले १० हजार रुपैयाँसहित अवार्ड पाए । सहभागी ३० बालिकामध्ये १२ जना दोस्रो चरणमा र ६ जना अन्तिम चरणमा पुगेका थिए । २० जना बालकमध्ये ८ जना दोस्रो चरण हुँदै ४ जना फाइनलमा पुगेका थिए । उपाधि जित्नेलाई ३ महिना नि:शुल्क डान्स सिकाइने भएको छ । साथै, भरतपुरस्थित निको बाल अस्पतालले एक वर्षसम्म नि:शुल्क उपचार सेवा दिने बताएको छ ।"
फुर्सदमा पढौं,"श्रावण २२, २०७४ नानीहरूका कविताहरू (१) पुस्तक कविताहरूको सँगालो हो । यो पुस्तकमा बालकोसेली का विभिन्न अंकहरूमा प्रकाशित एक दर्जन कविता छन् । यी कविता ससाना बालबालिकाले एक्लै पढ्न र सामूहिक रूपमा गाउन पनि मिल्ने खालका छन् । कविताका शीर्षकहरू यस्ता छन् आज मैले केके जाने, माहुरीको चाकामा, फिरीफिरी पात झरे, सानो सानो भनेर, चरीबाबा, स्वयम्भूको डाँडा, हातै मेरो साथी, प्यारो बनुँला, को ठूलो, स्कुलमा मात्र हैन, हात्ती र आज शुक्रबार । यी कविता मित्रलाल पंज्ञानी, रमेश खकुरेल, श्यामप्रसाद शर्मा र शान्तदासले लेखेका हुन् । पुस्तकमा युवक श्रेष्ठ, केके कर्माचार्य, सृजन चित्रकार र शान्तदासका चित्र छन् । यी कविताको संकलन र सम्पादन शान्तदासले गर्नुभएको हो । यो पुस्तक बालकोसेली प्रकाशनले बजारमा ल्याएको हो ।"
गाईजात्रा खितिती खितिती,"श्रावण २२, २०७४ सुजन र विपुला गफ गरिरहेका थिए ।"
चिनियाँ कक्षामा नेपाली झन्डा,"झन्डा बनाउन सिकाउनुअघि नेपालका बारेमा उनीहरूलाई जानकारी दिइएको थियो । नेपालको भूगोल, प्राकृतिक दृश्य, संस्कृति आदिका बारेमा उनीहरूलाई जानकारी दिएपछि झन्डा बनाउन सिकाइएको थियो । पहिले उनीहरूलाई डिजिटल बोर्डमा नेपालको झन्डा देखाइएको थियो । अनि नेपालको झन्डा कसरी बनाउने भनेर प्रयोगात्मक अभ्यास गराइएको थियो । त्यसपछि उनीहरूलाई कागज र रंगीन पेन दिएर नेपालको झन्डा बनाउन लगाइएको थियो । चिनियाँ बालबालिकाले निकै जोस, जाँगर र उत्साहका साथमा नेपाली झन्डा बनाएका थिए । झन्डा बनाइसकेपछि चिनियाँ बालबालिकाले नेपाली गीत र नृत्यसमेत सिकेका थिए । उनीहरूले नमस्ते, म तिमीलाई माया गर्छु जस्ता नेपाली शब्दहरू बोल्न जानेका छन् । नेपाली झन्डा बनाइसकेपछि उनीहरूले भने, निकै रमाइलो लाग्यो । नयाँ झन्डा बनाउन सिकियो ।"
मैले पढेको पुस्तक,"श्रावण २२, २०७४ मेरो नाम गुञ्जन जोशी हो । म कक्षा ६ मा पढ्छु । मलाई पाठ्यपुस्तकबाहेक पनि अन्य पुस्तकहरू पनि पढ्न मन लाग्छ । मलाई साथीहरूसँग खेल्नभन्दा नयाँनयाँ पुस्तक पढ्न मन पर्छ । त्यही भएर मेरो ममीबाबाले मलाई राम्राराम्रा पुस्तकहरू ल्याइदिनुहुन्छ । उहाँहरू भन्नुहुन्छ : जति धेरै पुस्तक पढ्यो त्यति धेरै ज्ञान बढ्छ । गएको साता ममीले मलाई शिविरकी सुन्तली भन्ने पुस्तक दिनुभयो । गंगा पौडेलले लेख्नुभएको त्यो किशोर उपन्यास रहेछ । यसले हामीलाई चेलीबेटी बेचबिखनबारे सतर्क गराउँछ । यसमा एउटी चौध वर्षकी सुन्तलीको कथा छ । आमा, भाइबहिनी भूकम्पमा परेर ज्यान गुमाएपछि गाउँकी सुन्तली बाबुसाँग काठमाडौंको शिविरमा बसेकी हुन्छे । त्यहाँ धेरै ठाउँका भूकम्प पीडितहरू बसेका थिए । उसलाई आफ्नो गाउँको सम्झना हुन्थ्यो र त्यहीं फर्कन मन लाग्थ्यो । पसल जाँदा त्यहाँ भेटिएकी एउटी अपरिचित महिलाले उसलाई माया गरेर नजिक बनाउँछे र दुईजना भुसतिघ्रे मान्छे लगाएर बेच्न लागेकी हुन्छे । गाउँको विद्यालयमा पढ्दा शिक्षिकाले भनेका कुरा सम्झेर सुन्तलीले सतर्कता अपनाउँछे । त्यसैले ऊ बेचिनबाट जोगिएकी छ । त्यो सतर्कता के होला भनेर जान्नका लागि त पुस्तक पढ्नै पर्छ । आजभोलि बालबालिका बेचबिखनका घटना बढेको कुरा सुनिन्छ । एक दिन कक्षामा नैतिक शिक्षा पढ्दा हामीले यसबारेमा पनि पढेका थियौं । हाम्रो विद्यालयकी कोअर्डिनेटर म्यामले एकपटक कक्षाका केटीहरूलाई मात्र राखेर बालिका तथा किशोरीहरूका समस्या र त्यसबाट बच्ने उपायबारे बताउनुभएको थियो । त्यसबाट हामीले धेरै कुरा जानेका थियौं । मैले मनमा लागेको तर अरूलाई भन्न नसकेका धेरै कुरा उहाँबाट थाहा पाएकी थिएँ । यो पुस्तक पढेपछि पनि यसबारे जानकारी बढेको छ । मेरो अनुभवमा यो पुस्तक विद्यालयका शिक्षकशिक्षिका तथा विद्यार्थी सबैले पढ्नुपर्छ । विद्यालयमा शिक्षिकाहरूले पढाउनुका साथै हामीलाई आवश्यक पर्ने व्यवहार पनि सिकाउनुपर्छ । अपरिचित मान्छेहरूले हामीलाई कसरी फकाएर आफ्नो जालमा पार्छन्, उनीहरूबाट कसरी जोगिने भन्ने कुरा मैले यस पुस्तकबाट थाहा पाएँ । धेरैजसो गाउँका बालिकाहरूलाई फकाएर बेच्न लगिदोरहेछ । यस पुस्तकले त्यहाँका बालिकाहरूलाई विद्यालयमा कसरी सतर्क गराउने भनेर पनि सिकाएको छ । यस्ता पुस्तकहरू विद्यालयको पुस्तकालयमा पनि राखिनुपर्छ । म आफ्ना साथीहरूलाई यो पुस्तक पढ्न अनुरोध गर्दछु । हामी आफू यस्ता कुराहरूबाट सधैं सतर्क रहनुपर्छ । यसका साथ हामीले अरूलाई पनि यसबारे जानकारी दिएर सतर्क गराउनुपर्छ । शिविरकी सुन्तली पुस्तकबाट मैले यही प्रेरणा पाएकी छु । गुञ्जन जोशीकक्षा ६, लेबोरेटरी उमावि, कीर्तिपुर ।"
केटाकेटी,नगेन्द्र थापा
हाम्रो काठमाडौं,"महँगीले आकाश छोयो, किन होला कुन्नि ?जो देशका हर्ताकर्ता छैनन् कानै सुन्ने । निश्मा गुरूङ, कक्षा१० ब्रिटिस गोर्खा एकेडेमी, बाँसबारी, काठमाडौं"
मनसुनको लीला,"कहिले उसकै आगमनमा प्रकृति नाँच्छ,झमझमी पानीले सबै रमाउँछन्,साँच्चिकै अद्भुत छ मनसुनको खेला,कम परे खडेरी, बढी परे विनाशलीला । रिदम साह, कक्षा१०आदर्श माध्यमिक विद्यालय, विराटनगर"
मेरो साथी,"मेरो घरमा साथी,मीठो गरी बोल्ने गोपीपनि उड्छ माथि माथि ।सुरी साथी डगी साथी रमाउँदै खेल्छु, एक्लै हँुदा रमाउँदैसगैं सगैं बोल्छु । रोनित श्रेष्ठ, कक्षा ६ भगवती मावि, साँखु, काठमाडौं"
मेरो सानो गाँउ,"वरिपरि हरियाली छत्यसैको बीचमा छ एउटा सानो गाउँ ।रमाइलो लाग्छ मेरो सानो गाउँआउन साथी मिली लुकामारी खेल्न जाऊ ।पहाडको फेदमा छ मेरो सानो गाउँ,चन्द्रागिरि पहाडको फेदमा छ मेरो सानो गाउँ ।निन्नामा राई, कक्षा२ग्रिन भलेज सेकेन्डरी स्कुल, कीर्तिपुर"
पुसिङ आउट अफ सर्कल,"खेल्ने तरिका यो खेलका लागि समथर जमिनमा एउटा गोलो घेरा खिच्नुपर्छ । उक्त घेराभित्र प्रतिद्वन्द्वी खेलाडीलाई २२ को दरले विभाजन गरेर पालैपालो एकअर्कालाई धकेल्न लगाउनुपर्छ । रेफ्रीले सिटी फुकेर खेल सुरु भएको संकेत दिएपछि दुवै खेलाडीले एक अर्कालाई चित्रमा देखाएसरह धकेल्नुपर्छ । जुन खेलाडीले प्रतिद्वन्द्वी खेलाडीलाई सबैभन्दा कम समयमा धकेलेर घेराबाहिर पुर्याउन सक्छ त्यही खेलाडी विजेता घोषित हुन्छ । यो क्रम चरणबद्ध रूपमा पूरा गरेर अन्त्यमा, फाइनल खेलमार्फत विजेताको छनोट गर्नुपर्छ । अहिले यो खेलको क्रेजका कारण धेरैजसो विद्यालयले स्थानीय खेललाई प्रबद्र्धन गर्ने उद्देश्यले आफ्नो वार्षिक कार्यक्रमहरूमा समेत समावेश गर्न थालेका छन् ।"
हौसला,"श्रावण २२, २०७४"
