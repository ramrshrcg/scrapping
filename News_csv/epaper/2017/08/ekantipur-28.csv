शीर्षक,विवरण
खोट लाग्ने काम गरेको छैन : देउवा,"काठमाडौं प्रधानमन्त्री शेरबहादुर देउवाले आफ्नो भारत भ्रमण दुई देशबीच सम्बन्ध उचाइमा पुर्याउन र राष्ट्रहितप्रति सफल रहेको उल्लेख गर्दै आफूले खोट लाग्ने कुनै काम नगरेको बताएका छन् ।भ्रमण सफल र दुईपक्षीय सम्बन्ध उचाइमा पुर्याउन उपयोगी भएको छ, पाँचदिने भ्रमण सकेर आइतबार साँझ काठमाडांै उत्रिएलगत्तै त्रिभुवन अन्तर्राष्ट्रिय विमानस्थलमा सञ्चारकर्मीसँग उनले भने, नेपाल र भारतबीचको विविध पक्षमा छलफल भएका छन्, पुराना योजना अघि बढाउने सहमति भएको छ । नेपालको शिर कतै गिरेको छैन, झन् समझदारी बढेको छ, दायरा फराकिलो भएको छ, केही समयदेखि थाती रहेका कतिपय विषय अघि बढाउन सम्झौता भएको उल्लेख गर्दै प्रधानमन्त्री देउवाले भने, यो भ्रमण सफल, सबल र मुलुक हितका लागि निकै उपयोगी भयो । भ्रमणका क्रममा ४६ बुँदे संयुक्त विज्ञप्ति जारी भएको थियो । आफ्नो भ्रमणका विषयमा चलेको हल्लाप्रति बेखुसी देखिएका देउवाले विदेशी मामिलामा के बोल्ने के नबोल्नेबारे आचारसंहिता नै बनाएर अघि बढ्न आफू तयार रहेको बताए । राम्रो कामलाई राम्रो भन्न सक्नुपर्छ, उनले भने, मैले भ्रमणका क्रममा खोट लाग्ने कुनै काम गरेको छैन ।समकक्षी नरेन्द्र मोदीको निमन्त्रणामा भारत पुगेर फर्केका प्रधानमन्त्री देउवाले प्रमुख प्रतिपक्षी एमालेले चर्को आलोचना गरिरहेको अवस्थामा आफूले छिमेकमा गएर मुलुकको शिर झन् उचो पार्ने काम गरेको दाबी गर्दै हल्लाको पछि नलाग्ने बताए । नजिकको छिमेकमा यहाँको यथार्थ कुरा भनेको हो, जुन विषय हामीले बताउँदै आएका पनि हौं, उनले भने । उनीहरूले पनि देखिरहेको विषय र चासो राखिरहेको विषयमा यथार्थ कुरा राख्दा केही बिग्रँदैन । आफ्नो देशभित्रको यथार्थ कुरा सुनाएको हँ, जुन कुरा सबैलाई जानकारी छ र सहमतिको पहल गर्ने भनेको हुँ, उनले भने ।मैले नराम्रो कुरा बोलेको छैन, आगामी दिनमा कहाँ के भन्ने त्यसको साझा सहमति गरौं, नियम बनाऔं, उनले भने, सहमति गरेर नै संविधानको सर्वस्वीकार्यता बढाउँदै लैजाने विषयमा पुन: पहल गर्नेबारे बोल्नु नराम्रो होइन । मुलुकमा लगानी ल्याउने, दुईपक्षीय सहकार्य गर्ने, सडक, रेलमार्ग बनाउने जस्ता विषयमा कुरा भएको पनि उनले उल्लेख गरे । नेपालका सामान भारतीय बजारमा सहज पहुँचलगायतका मुद्दामा छलफल भएको पनि उनले बताए ।सप्तकोसी उच्च बाँधबारे आफूले स्पष्ट धारणा राख्दै गुमेको विश्वास जित्न पर्ने बताएको जानकारी देउवाले दिए । पहिले बाँध बनाउँदाको मुआब्जा नै स्थानीय बासिन्दाले नपाएकाले जनतामा उच्च बाँधले लाभ हुन सक्ने विश्वास नभएको र त्यो विश्वासका लागि आफूले पहल गरेको उनको दाबी थियो । पुराना क्षतिपूर्ति र अहिले पनि के गर्ने भन्ने विषयमा जानकारी दिएपछि जनतामा विश्वास हुने र काम अघि बढ्ने धारणा राखेको हुँ, उनले भने ।प्रधानमन्त्रीले फास्ट ट्रयाक नेपाली सेनाले बनाउन लागेको तर त्यसमा भारतीय सहयोगसमेत आवश्यक पर्ने जानकारी उनीहरूलाई दिएको बताए । त्यस्तै धारणा निजगढ विमानस्थलबारे पनि राखेको उनले उल्लेख गरे । भारत भ्रमणका क्रममा दुई दिन राजनीतिक भेटघाटपछि प्रधानमन्त्री देउवा हैदरावाद र विहार पुगेका थिए । विहारमा पनि डुबान र सीमामा बनेको संरचनाबारे छलफल भएको जानकारी पत्रकार सम्मेलनमा दिइयो । भारतका राष्ट्रपति, उपराष्ट्रपति तथा प्रतिपक्षी दलका नेतालगायतलाई देउवाले भेटेका थिए ।"
भ्रष्टलाई पनि चुनाव लड्न दिइयोस्,"काठमाडौं संविधानसभाका दुवै निर्वाचनमा भ्रष्टाचारीलाई उम्मेदवार बन्न बर्जित गरिएको थियो । तर, त्यही कानुनअनुसार निर्वाचित (संविधानसभाबाट रूपान्तरित) संसद्को एक समिति भने भ्रष्टाचारीलाई सांसद बन्न बाटो खोल्ने प्रस्तावले तरंगित छ । सबै उम्मेदवार अस्वीकार गर्न सक्ने (नो भोट) व्यवस्था नगर्न प्रमुख राजनीतिक शक्तिहरू सहमत भए पनि अदालतबाटै प्रमाणित भ्रष्टाचारीबारे भने मुख्य सत्तारूढ दल कांग्रेस अलमलिएको छ । प्रतिनिधिसभा सदस्यको निर्वाचन सम्बन्धमा व्यवस्था गर्न बनेको विधेयकमा कांग्रेसका १९ सांसदले राखेको एकल र संयुक्त संशोधनमा अदालतले तोकेको सजाय भुक्तान गरिसकेका भ्रष्टाचारीले उम्मेदवार बन्न पाउनुपर्ने उल्लेख छ । समिति सचिवालयका अनुसार विधेयकमा परेका संशोधन र विवादित अधिकांश विषयमा सहमति जुटे पनि भ्रष्टाचार अभियोगमा जेल सजाय भुक्तान गरेका राजनीतिकर्मीलाई चुनाव लड्ने बाटो खोल्नेनखोल्ने विषयमा सत्तापक्ष अनिर्णीत हुँदा विधेयक अघि बढ्न नसकेको हो । विधेयकको दफा १३ (ङ) मा भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध, सम्पत्ति शुद्धीकरण, राहदानी दुरुपयोग, अपहरणसम्बन्धी कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा २० वर्षभन्दा बढीको सजाय पाई त्यस्तो फैसला भएको व्यक्ति निर्वाचनमा उम्मेदवार हुन अयोग्य मानिने व्यवस्था छ । विधेयकको यो व्यवस्थामाथि कांग्रेस संसदीय दलकी सचेतक ईश्वरी न्यौपाने, कानुन विज्ञ नेता राधेश्याम अधिकारी, आनन्दप्रसाद ढुंगाना, तारामान गुरुङ, गरिबी निवारण तथा सहकारी राज्यमन्त्री चम्पादेवी खड्कालगायत १९ सांसदले राखेको एकल र संयुक्त संशोधनमा विधेयकको दफा १३ (ङ) मा उल्लिखित अपराधमा पाएको सजाय भुक्तान गरेको ३ वा ६ वर्षपछि उम्मेदवार हुन पाउने व्यवस्था प्रस्ताव गरिएको छ । राज्य व्यवस्था समितिका सदस्य ढुंगाना नेतृत्वकै उपसमितिले सहमति जुटाएर संसद्बाट पारित राजनीतिक दलसम्बन्धी कानुनमा भने भ्रष्टाचारसहितका नैतिक पतन देखिने फौजदारी आरोपमा सजाय पाएको व्यक्ति दलको सदस्य बन्नसमेत अयोग्य हुने व्यवस्था छ । कान्तिपुरसँगको कुराकानीमा ढुंगानाले विधेयकमाथिको सैद्धान्तिक छलफलकै क्रममा आफूले राजनीतिक दलसम्बन्धी कानुनले स्वीकार गरेको सिद्धान्तअनुरूप नै निर्वाचनसम्बन्धी अन्य कानुनी व्यवस्था गरिनुपर्ने धारणा राखेको बताए । भ्रष्टाचार गरेको ठहर भई अदालतबाट तोकिएको सजाय भुक्तान गरेका व्यक्ति नागरिकसरह हुने तर्क गर्दै संशोधन प्रस्तावक कांग्रेस सांसदहरूले त्यस्ता व्यक्तिलाई पनि आम नागरिकसरहको चुन्नेचुनिने राजनीतिक अधिकार दिइनुपर्ने प्रस्ताव गरेका हुन् । सरकारका तर्फबाट गृहमन्त्री जनार्दन शर्माले प्रस्तुत गरेको विधेयकमा मुख्य सत्तारूढ दल कांग्रेसका प्रभावशाली नेताहरूले राखेको संशोधनबारे सत्तापक्षको आधिकारिक दृष्टिकोण नआएका कारण विधेयक अघि बढ्न नसकेको हो । भ्रष्टाचारको आरोपमा अदालतबाट सजाय पाएका कांग्रेसका ५ पूर्वमन्त्रीमध्ये खुमबहादुर खड्का निकै शक्तिशाली मानिन्छन् । प्रमुख दलका मुख्य सचेतक र ती दलका कानुनी पृष्ठभूमि भएका नेताहरूबीचको बैठकमा प्रमुख प्रतिपक्षी एमालेले कांग्रेस सांसदले राखेको संशोधनबारे सत्तापक्षको एकीकृत धारणा माग गरेको थियो । सत्तापक्षले मूल विधेयकको व्यवस्था वा संशोधनमध्ये कुन व्यवस्था पारित गर्न प्रतिपक्षको सहयोग खोजेको हो भन्ने प्रश्नको जवाफ नदिएको उल्लेख गर्दै एमालेले निर्वाचन कानुन पारित गर्न सत्तापक्ष अनिच्छुक रहेको आरोप लगाएको छ । सरकारी विधेयकमा सत्तापक्षकै सांसदहरूले राखेको संशोधनका कारण अड्किएका छन्, पूर्वकानुनमन्त्री समेत रहेका एमाले नेता अग्नि खरेलले भने, सत्तापक्ष यो विधेयक अघि बढाउन उत्साहित देखिँदैन । सम्बन्धित समितिको सभापति सत्तापक्षकै (कांग्रेसका दिलबहादुर घर्ती) हुनुहुन्छ ।पारिवारिक शोकका कारण केही दिन राजधानी बाहिर रहेका घर्तीले त्यसअघि पनि विधेयक अघि बढाउने अग्रसरता लिएका थिएनन् । विधेयकमा परेका संशोधनबारे समितिमा एकसरो छलफल गरे पनि मुख्य विवाद निरूपणका लागि उपसमिति वा कार्यदल बनाउने संसदीय अभ्यास छ । तर घर्ती नेतृत्वको राज्यव्यवस्था समितिले प्रतिनिधिसभा र प्रदेशसभा सदस्यको निर्वाचन सम्बन्धमा व्यवस्था गर्न बनेको विधेयकमाथिको दफावार छलफल र विवाद समाधानका लागि त्यस्तो कुनै संयन्त्र बनाएको छैन । सरकारले मंसिर १० का लागि प्रतिनिधिसभा र प्रदेशसभा निर्वाचनको मिति घोषणा गरेको साता नाघिसके पनि पनि त्यसका लागि अत्यावश्यक यी दुई कानुन र निर्वाचन क्षेत्र निर्धारण आयोगको काम भएको छैन । संशोधन प्रस्ताव दर्ता गराएका कांग्रेस सांसद अधिकारीले भने आफ्नो प्रस्तावका कारण निर्वाचन कानुन बन्न ढिलाइ भएको अस्वीकार गरेका छन् । कुनै पनि व्यक्तिलाई एकै अपराधमा सधंैभरि सजाय गर्नु हुँदैन भन्ने कानुनी सिद्धान्तअनुरूप मैले संशोधन प्रस्ताव दर्ता गराएको हुँ, उनले भने, राजनीतिक दलसम्बन्धी ऐन निर्माणका बेला पनि मैले राखेको यस्तै दृष्टिकोणको सुनुवाइ नभएका कारण यसलाई रेकर्ड गराउनु परेको हो । मैले मेरो संशोधन स्वीकार नगरी हुँदैन भन्ने अड्डी कसेको छैन, आफ्नो दृष्टिकोण राखेको हुँ । भ्रष्टाचारका अभियुक्तले अदालतबाट पाउने जेल सजायका अतिरिक्त निश्चित अवधि (३ वा ६ वर्ष) चुनाव लड्नबाट रोक्नु नै दोहोरो सजाय भएको उल्लेख गर्दै अधिकारीले एउटा अपराधका लागि त्यसभन्दा बढी वा सधैंभरिको सजाय दिइनु नहुने बताए । सजाय भुक्तान गरिसकेपछि अभियुक्तले पनि आमनागरिक सरहको जीवन जिउन पाउँछ, उनले भने, लोकतान्त्रिक व्यवस्थामा त्यसको खास अवधिपछि पनि उसलाई राजनीतिक अधिकारबाट वञ्चित गरिनु हुँदैन । भ्रष्टाचारीलाई उम्मेदवार बन्ने कानुनी छुट दिइए पनि त्यस्तो व्यक्तिलाई मत दिनेनदिने अधिकार जनतामा सुरक्षित रहने भएकाले यसले लोकतान्त्रिक व्यवस्था र सुशासनमा नकारात्मक असर नपर्ने उनको दाबी छ । सार्वजनिक पदधारण गरी भ्रष्टाचारको सजाय पाएका व्यक्तिको पृष्ठभूमिका कारण समर्थक र शक्ति हुने उल्लेख गर्दै त्यसलाई राजनीतिको रिङबाटै बाहिर राख्दाको परिणाम झन् नकारात्मक हुने उनको विश्लेषण छ । प्रमुख सचेतकहरूसहितको अनौपचारिक बैठकले विधेयकका अन्य विवाद भने निरूपण गरेको छ । उनीहरूबीच राजनीतिक दलसम्बन्धी ऐनकै व्यवस्थाअनुरूपको थ्रेसहोल्ड कायम राख्ने (समानुपातिकमा सिट प्राप्त गर्न कम्तीमा तीन प्रतिशत मत पाएको र प्रत्यक्षतर्फ एक सिटमा जितेको हुनुपर्ने) तथा संघीय संसदमा एक तिहाइ महिला पुर्याउन समानुपातिक प्रणालीबाट क्षतिपूर्ति गर्ने संवैधानिक व्यवस्था भएका कारण प्रत्यक्षतर्फ महिलाबीच मात्रै प्रतिस्पर्धा हुने गरी सिट आरक्षण नगर्ने समझदारी भएको समिति स्रोतले जनाएको छ । उहाँहरूबीच अधिकांश विषयमा सहमति भएकाले हामीले उम्मेदवारको अयोग्यतासम्बन्धी व्यवस्था बाहेकका विषयमा प्रतिवेदनको मस्यौदा तयार गरिरहेका छौं, सचिवालयका एक अधिकारीले भने, तीन दलबीच नो भोटको व्यवस्था नगर्ने समझदारी भएको छ । सर्वोच्च अदालतले यसअघि उम्मेदवारमध्ये कसैलाई पनि मत दिन्न भन्ने व्यवस्था लागू गर्न सरकारका नाममा निर्देशनात्मक आदेश जारी गरेको थियो ।"
"कँडेललाई मदन, बराललाई जगदम्बा","काठमाडौं २०७३ सालको जगदम्बाश्री पुरस्कार वरिष्ठ चित्रकार एवं कार्टुनिस्ट दुर्गा बराल (वात्सायन) र मदन पुरस्कार घनश्याम कँडेलको खण्डकाव्य धृतराष्ट्र लाई दिने घोषणा गरिएको छ । मदन पुरस्कार गुठीको आइतबार राजधानीमा बसेको साधारणसभाले पुरस्कार सम्बन्धी निर्णय लिएको हो । समसामयिक विषय र विसंगतिलाई कार्टुन चित्रमा छोटो र प्रभावकारी भाषिक अभिव्यक्तिको प्रयोग गरी समाजमा सचेतना जगाउँदै निरन्तर नेपाली भाषाको सेवा गरिरहेबापत बराललाई जगदम्बाश्री दिन लागिएको गुठीले जनाएको छ । समग्र कार्टुन विधा नै सम्मानित भएको छ लामो समयदेखि कला क्षेत्रमा समर्पित ७६ वर्षीय बरालले पुरस्कृत भएको थाहा पाएपछि भने, चित्रमा विचारले दिने सन्देश र त्यसलाई प्रस्तुत गर्ने शैली दुवै राम्रो भएमात्र राम्रो कार्टुन बन्छ । उनी कान्तिपुरका वरिष्ठ कार्टुनिस्टसमेत हुन् । आफ्नो कृतिले मदन पुरस्कार पाएको सुनेपछि कँडेल पनि खुसी भए । २०७३ सालमा प्रकाशितमध्ये मदन पुरस्कार गुठीमा प्राप्त १९४ पुस्तकलाई उछिनेर उनको कृति अब्बल ठहरिएको हो । यसवर्ष गुठीका उत्कृष्ट ९ पुस्तकको सूचीमा कँडेलको धृतराष्ट्र सँगै पुरुषोत्तमलोचन श्रेष्ठको गुहा, गुहालेख, गुहचित्र एवं अन्य सम्पदा, राज सरगमको छाउघर, शरद पौडेलको तपन, जय छाङछाको दोहाको सीधा उडान, हरि अधिकारीको प्रतिनायक, सीमा आभासको म स्त्री अर्थात् आइमाई, राजेन्द्र पराजुलीको शुक्रराज शास्त्रीको चस्मा र नवराज पराजुलीको सगरमाथाको गहिराइ परेका थिए । अन्तत: कँडेलको कृति उत्कृष्ट ठहरियो । विभिन्न चरणमा तीनवटा मूल्यांकन समिति बनाएर कृति छनोट गरिएको गुठीका सदस्य सचिव दीपक अर्यालले जनाए । लामो समय प्राध्यापनमा सक्रिय कँडेलको खण्डकाव्य अनुष्टुप छन्दमा रचिएको छ । दुवै पुरस्कारमा जनही दुई लाख रुपैयाँ रहेको छ । पुरस्कार आउँदो घटस्थापनाको दिन प्रदान गरिने अर्यालले जनाए । विसं २०१२ सालमा रानी जगदम्बाले स्थापना गरेको मदन पुरस्कार पहिलोपल्ट गद्य विधामा संस्कृतिविद् सत्यमोहन जोशी, सामाजिकशास्त्रमा चित्तरञ्जन नेपाली र विज्ञान विधामा बलराम जोशीले पाएका थिए ।"
दलहरू उम्मेदवार छान्न व्यस्त,"काठमाडौं प्रदेश २ को स्थानीय तह निर्वाचन मिति नजिकिँदै गर्दा प्रमुख राजनीतिक दल उम्मेदवार छान्न व्यस्त हुन थालेका छन् । उम्मेदवारको अन्तिम सूची तय गर्न कांग्रेस, एमाले, माओवादी केन्द्र र राष्ट्रिय जनता पार्टीले आन्तरिक छलफल तीव्र पारेका हुन् । आकांक्षीहरूको संख्या उच्च रहेकाले सबैलाई चित्त बुझाएर नाम टुंगो लगाउन भने यी चारै दलमा सकस छ ।असोज २ गते हुने स्थानीय तह निर्वाचनअन्तर्गत उम्मेदवारी मनोनयनको कार्यक्रम भदौ २१ मा राखिएको छ ।कांग्रेसले साउन मसान्तसम्म उम्मेदवार चयन गरिसक्ने भने पनि अहिलेसम्म छलफलमै सीमित छ । पार्टीको केन्द्रीय कार्यालय सानेपामा उम्मेदवार चयनका लागि ८ वटै जिल्लाको छलफल चलिरहेको छ । केन्द्रीय सदस्य एवं कृषिमन्त्री रामकृष्ण यादवले छलफलमा धेरै विषय साँघुरिएकाले आइतबार बेलुका या सोमबार बिहानदेखि उम्मेदवारको अन्तिम निर्णय प्रक्रिया सुरु हुने बताए । १४ गतेभित्रै उम्मेदवार चयन प्रक्रिया सक्ने लक्ष्यसाथ काम अघि बढेको छ, उनले भने ।एक साताअघि सुरु छलफलमा आइतबारसम्म ६ जिल्लाको सकिएको छ । सोमबार धनुषा र पर्साको छलफल सकेर दुई दिनभित्र उम्मेदवार चयन गरिसक्ने लक्ष्य राखिएको जानकारी कांग्रेस केन्द्रीय कार्यालयका मुख्यसचिव कृष्ण पौडेलले दिए । पार्टीका सभापतिसमेत रहेका प्रधानमन्त्री शेरबहादुर देउवा आइतबार भारत भ्रमणबाट फर्केकाले सोमबारदेखि उम्मेदवार चयन सुरु हुनेछ ।देउवा भारत रहेका बेला कार्यवाहक सभापति विमलेन्द्र निधिको अध्यक्षतामा जिल्लागत छलफल चलेको थियो । स्थानीय तहमा लोकप्रिय र जनप्रियलाई उम्मेदवार बनाउन कांग्रेसले जिल्लाका केन्द्रीय सदस्य, सांसद, प्रत्यक्ष निर्वाचनमा पराजित सांसद, जिल्ला सभापति, जिल्ला सभापतिका प्रतिस्पर्धी, क्षेत्रीय सभापति, क्षेत्रीय सभापतिका प्रतिस्पर्धीसमेतलाई सहभागी गराएर छलफल गरेको हो । यस्तो छलफलले पार्टीमा दु:ख गरेका र लोकप्रिय व्यक्तिलाई उम्मेदवार बनाउन सघाउ पुर्याउने मुख्यसचिव पौडेलले बताए । स्थानीय स्तरबाट कतिपय जिल्लामा त ८० प्रतिशत उम्मेदवार नै टुंगिएर आइसकेको छ, टुंगिन बाँकी जिल्लामा सभापति फर्केपछि सोमबारदेखि नै सुरु हुन्छ, उनले भने, दुई दिनभित्र टुंग्याउने योजना छ ।उम्मेदवारी चयन र चुनावी रणनीति तय गर्न एमालेको प्रदेश २ का अगुवा कार्यकर्ता भेला आइतबारदेखि वीरगन्जमा सुरु भएको छ । उपाध्यक्ष वामदेव गौतमलगायत उम्मेदवारी टुंग्याउने जिम्मा पाएका सबै नेता वीरगन्ज पुगेका छन् । अगुवा भेलापछि उम्मेदवारको अन्तिम टुंगो लगाइने जानकारी सचिव गोकर्ण विष्टले दिए । आकांक्षी धेरै रहेकाले मिलाउने काम भइरहेको एमालेले जनाएको छ । माओवादी केन्द्रले पनि मंगलबार प्रदेश २ मा भेला राखेको छ । अध्यक्ष पुष्पकमल दाहाल नै भेलामा जाँदैछन् । अध्यक्षसहितको भेलापछि उम्मेदवारीको अन्तिम टुंगो लगाइने माओवादीका प्रदेश २ संयोजक विश्वनाथ साहले जानकारी दिए । माओवादीले केन्द्रीय कार्यालयका सबै नेतालाई जिल्ला तोकेर चुनावी काममा खटिन यसअघि नै निर्देशन दिइसकेको छ । त्यसअनुसार नेताहरूले काम गरिरहेको साहले बताए । उम्मेदवार बन्नेमध्ये करिब ७५ प्रतिशतका नाममा समस्या नरहेको र २५ प्रतिशतजति मिलाउन बाँकी रहेको माओवादी केन्द्रले जनाएको छ । सबैको नाम टुंगिएपछि मात्र बाहिर सार्वजनिक गर्ने तयारी केन्द्रको छ । चुनावी तालमेललाई सबै दलले प्राथमिकतामा राखेका छन् । एजेन्डा मिल्नेहरूसँग स्थानीय स्तरमा तालमेल गर्ने रणनीति उनीहरूको छ । प्रमुख दुई दल कांग्रेस र एमाले एकअर्कासँग तालमेल नगर्ने रणनीतिमा छन् । अन्य दलसँग तालमेल गर्न भने दुवै दल प्रयत्न गरिरहेका छन् । तेस्रो ठूलो दल माओवादी केन्द्रले भने सबै दलसँग तालमेलको सम्भावना रहेको र त्यसअनुसार प्रयास भइरहेको जनाएको छ । सबै ठाउँमा तालमेल हुँदैन, केही स्थानमा हुन्छ, कांग्रेस र मधेसी दलहरूसँग प्राथमिकता दिइएको छ, नेता साहले भने । कांग्रेस र माओवादी केन्द्रबीच यसअघिको चुनावमा पनि तालमेल भएको थियो । भरतपुर महानगरमा दुई दलबीच तालमेलबाटै कांग्रेसको समर्थनमा माओवादी केन्द्रकी उम्मेदवार रेणु दाहाल मेयरमा विजयी भएकी थिइन् । पहिलो चरणको चुनावमा एमाले र माओवादीबीच पनि केही जिल्लाका स्थानीय तहमा तालमेल भएको थियो ।चुनावमा जाने निर्णयसँगै राष्ट्रिय जनता पार्टी (राजपा) ले पनि उम्मेदवार छान्ने प्रक्रिया थालेको छ । राजपाले उम्मेदवार चयनका लागि प्रदेश २ का ८ वटै जिल्लामा केन्द्रीय पर्यवेक्षक खटाएको छ । अध्यक्षमण्डलका संयोजक महन्थ ठाकुरका अनुसार केन्द्रीय पर्यवेक्षकले स्थानीय तहबाटै सर्वसम्मत रूपमा उम्मेदवार चयन प्रक्रिया अघि बढाउनेछ । सर्वसम्मत हुन नसके तीन जनाको नाम भदौ १६ सम्म केन्द्रमा पठाउन स्थानीय कमिटीलाई पार्टीले निर्देशन दिएको छ । मनोनयन गर्ने अघिल्लो दिनसम्म हामी उम्मेदवार चयन सक्छौं, ठाकुरले भने । पार्टीले जिल्ला खटाएका पर्यवेक्षककै नेतृत्वमा उम्मेदवार चयनका लागि उच्चस्तरीय समिति बनाएको छ । समितिमा ६६ जना सदस्य छन् ।समितिले सर्वसम्मत गर्न नसके निर्णय लिने अधिकार अध्यक्षमण्डललाई दिइने भएको छ । ६ वटा पार्टी मिलेर बनेकाले राजपाभित्र सबैलाई सन्तुलन मिलाएर उम्मेदवार चयन गर्न केही समस्या छ । आफ्नो पूर्वपार्टीको पृष्ठभूमिका नेताहरूलाई उम्मेदवारी दिलाउने गरी केन्द्रीय नेताहरू नै लागेका कारण राजपाभित्र केही समस्या देखिएको हो । दुई दिनअघि वीरगन्जको स्थानीय पार्टी कार्यालयमा बसेको राजपाको बैठकमा उम्मेदवारीकै विषयलाई लिएर झडपसमेत भएको थियो । आकांक्षीहरूले आआफ्नो समूहका पक्षमा लबिइङ गर्ने क्रममा झडप भएको हो ।"
झोछेंमा पर्यटक घटे,"काठमाडौं कुनै बेला पर्यटक भरिभराउ हुने झोछें अचेल सुनसान छ । हिप्पीहरूको थलो भनेर विश्वभर चिनिएको यो ठाउँमा महानगरको टिकट काउन्टर राखेपछि पर्यटक घटेको स्थानीयवासी गुनासो गर्छन् । काठमाडौं महानगरपालिका वडा नं २३ झोछें वसन्तपुरको नौतले दरबारबाट दक्षिणतिर पर्छ । झोछेंवासीले महानगरले राखेको टिकट काउन्टर हटाउन माग गरेको वर्षाैं भयो । समस्या सानो भए पनि यही समस्या समाधान नगरिदिएको स्थानीय गणपतिलाल श्रेष्ठ बताउँछन् । सुन्दा सानो काउन्टर भए पनि यही कारण झोछेंको पर्यटन व्यवसाय चौपट भएको उनी बताउँछन् । पहिला वसन्तपुर क्षेत्र घुमेका पर्यटकलाई पैसा लाग्दैनथ्यो । २०५८ देखि हनुमानढोका क्षेत्र आयोजना लागू भयो । आयोजनाले पर्यटकसँग शुल्क उठाउन ६ वटा काउन्टर बनायो । झोछें छिर्न पर्यटकलाई शुल्क नलाग्ने जनप्रतिनिधिसँग सहमति भएको थियो । पैसा नलाग्ने भयो तर झाेंछे छिर्ने मुखैमा २ नम्बर काउन्टर राखियो । त्यही कारण झाेंछेतिर पर्यटक सोझिन छाडे । यहाँ पैसा लाग्छ कि लाग्दैन भनेर पर्यटकले सोध्ने कुरा भएन, श्रेष्ठ भन्छन्, काउन्टर देखेपछि पैसा लाग्ने रहेछ भनेर यता हेर्दै हेर्दैनन् । यही कारण यहाँको पर्यटन चौपट भयो ।यदि काउन्टर सारिदिए झोछें फेरि ब्युँझन्थ्यो भन्ने उनीहरूको आशा छ । यही मुद्दा उनीहरूले स्थानीय निकाय जनप्रतिनिधिविहीन हुँदादेखि नै उठाएका हुन् । हिप्पीले कुनै बेला गन्तव्य बनाएको यो ठाउँ पर्यटककै कारण चर्चामा आयो । फ्रिक स्ट्रिटको नामले विश्वभर चिनियो । यही फ्रिक स्ट्रिट हेर्न पर्यटक आउँथे, श्रेष्ठ भन्छन्, शुल्क नलाग्ने ठाउँमा जान पनि महानगरका कतिपय कर्मचारीले शुल्क लाग्छ भनिदिए । अनि पर्यटक गएनन् । अहिले आन्तरिक पर्यटकले मात्रै धानिएको छ । छिटै माथि गएको झोछें छिटै ओरालो लाग्यो ।कांग्रेस, एमाले र माओवादी केन्द्रलगायत दलले चुनावको एजेन्डा यही काउन्टर सार्ने बनाएका थिए । यहाँबाट १० मिटर पर नौतले दरबार छेउछाउ सारिदिए हुन्छ, उनी भन्छन्, अहिलेसम्म यति काम पनि भएन । तीन महिना कुर्छांै । त्यतिन्जेलसम्म भएन भने आन्दोलनमै उत्रन्छौं ।कर्मचारीको पालामा सिर्जना भएका समस्या जनप्रतिनिधिले सल्टाउने भन्ने आस गरेको तर भने जस्तो नभएको उनी बताउँछन् । महानगरले हनुमानढोका दरबार क्षेत्रको अघिल्लो भागमा व्यावसायिक भवन बनाउन अनुमति दियो । हनुमानढोका दरबारको संरक्षित क्षेत्रको पोपर्टी जोन मा महर्जन बिजनेस एसोसिएसन प्रालिको नाममा रहेको काठमाडौं महानगरपालिका वडा नं २४ को कित्ता नं ९४२ मा यसरी भवन बनेको हो । यो भवनमा पहिला क्रिस्टल होटल थियो । भूकम्पले भत्काएपछि यहाँ व्यावसायिक कम्पलेक्स निर्माण भइरहेको छ । पहिलाको जत्रो थियो, त्यत्रै बनाउन महर्जनले अनुमति मागेका छन् । पहिला साढे ५ तला थियो । जमिनमुनिसहित तीन तला बनेको छ । पुरातात्त्विक मापदण्डविपरीत भएको भन्दै हनुमानढोका दरबार हेरचाह अड्डाले महानगरलाई पत्र लेख्यो । तर महानगरले टेरेन । जमिनमुनि खन्न दिइयो । ३५ मिटरभन्दा माथि भवन बनाउन पाइँदैन । तर भवन दुई तलामै ३५ फिट नाघिसक्यो । यसलाई रोक्न फेरि अड्डाले पत्र लेख्यो । पुरातत्त्वले टोली खटाएर अध्ययन गर्यो । मापदण्ड मिचिएको प्रतिवेदन दियो । यसलाई तुरुन्त रोक्न स्थानीयले माग गरे । तर महानगरले अझै टेरेको छैन, श्रेष्ठ भन्छन्, कर्मचारीले गरेको गल्ती जनप्रनिधिले सच्याउलान् भन्ने थियो तर छाँट देखिएन । जनप्रतिनिधि पनि कर्मचारीको चुंगुलमा फसेको पाइयो । चुनावअघि यो मापदण्डविपरीतको भवन बनाउन दिनु हुँदैन भनेर लाग्नेमध्येका थिए वडासदस्य विनोद तुलाधर । पहिला मापदण्डविपरीत भन्ने उनी अहिले यसबारे अध्ययन गरिरहेको बताउछँन् । भन्नु र गर्नु गाह्रो रहेछ क्यार, स्थानीय अनिल तुलाधर भन्छन्, जनप्रतिनिधि भए पनि त्यही रहेछ, कर्मचारी भए पनि त्यही रहेछ ।२०६९ चैत ५ गते सरकारको स्वामित्वको धरहरा निजी क्षेत्रलाई लिजमा दिइएको थियो । करारनामामा उल्लेख भएका सर्त साइड वाकर्सले पालना गरेको छैन । धरहरालाई विश्वमा चिनाउनुपर्ने सर्त थियो । त्यो काम पनि गरेको छैन । भीमसेन थापाको सालिक राख्नुपर्ने सम्झौतामा उल्लेख थियो । यसलाई उच्च महत्त्व दिई संसारमा नेपालको पहिचान गराउन अमेरिकाको स्टाच्यु अफ लिबर्टी, फ्रान्सको आइफिल टावर, भारतको इन्डिया गेट, चीनको ग्रेटवालझंै नेपालको यस धरहराको प्रचारप्रसारलाई महत्त्व दिनू र यसको प्रतीकका रूपमा रहेका सामानहरू उत्पादन गरी प्रचारप्रसारका लागि बिक्री वितरण गर्नू, गराउनू भनेर अदालतले आदेशै दिएको थियो । अदालतको यही निर्देशनात्मक आदेश कार्यान्वयन गर्ने हिसाबले काम गर्नुपर्ने करारनामा साइड वाकर्सले गर्नुपर्ने दायित्व सर्तमा तोकिएको थियो । तर यी कुनै काम भएन । नेपाललाई चिनाउने पुरातात्त्विक सामानको पसल राख्नुपर्ने ठाउँमा साडीलगायत कपडा पसल राखिएको छ । साइड वाकर्सले तिर्नुपर्ने राजस्वसमेत तिरेको छैन । यी सबै कारण देखाएर साइड वाकर्ससँगको सम्झौता खारेज गर्न स्थानीयले माग गर्दै आएका थिए । निजी क्षेत्रलाई दिनु हँुदैन भनेर २०५५ देखि नै आन्दोलन गर्ने मध्येका हुन् चीनकाजी महर्जन । उनी अहिले यही क्षेत्रको वडाध्यक्ष भएका छन् । सम्झौता पालना नगरेको कारण देखाएर खारेज गर्न सकिन्छ, श्रेष्ठ भन्छन् ।सरसफाइ गर्ने, टोलमा बत्ती राख्ने, सानातिना काम भने भइरहेका छन् । वृद्ध भत्ता पनि महानगरले बढाएको छ । यी केही राम्रा काम हुन् । सिफारिसका काम गर्न पहिलाभन्दा सजिलो छ, श्रेष्ठ भन्छन्, हाम्रो टोलमा खासै विकासका काम गर्नुपर्ने छैन । त्यही भएर सानै गर्दा पनि ठूलो हुन्छ । ठूला समस्या भएका ठाउँमा भने केही भएका छैनन् । जनप्रतिनिधिले निराश बनाएका छन् ।महानगरले दीर्घकालीन महत्त्वका काम सार्वजनिक गरेको छ । काठमाडौं महानगरपालिकाका मेयर विद्यासुन्दर शाक्यले राजधानीलाई अन्तर्राष्ट्रिय स्तरको सहर बनाउने घोषणा गरेका छन् । यसका लागि आवश्यक पर्ने पूर्वाधार बनाउँदै लैजाने उनले बताउँदै आएका छन् । २३ बँुदे कार्ययोजनासमेत सार्वजनिक गरेका छन् ।"
टिचिङमा सुरु भएन,"काठमाडौं सरकारले नि:शुल्क मिर्गौला प्रत्यारोपण सेवा ल्याएको ५ महिना बित्दा पनि त्रिवि शिक्षण अस्पताल (टिचिङ) ले भने यो सेवा दिएको छैन । वैशाख १ देखि लागू हुने गरी मिर्गौला प्रत्यारोपण सेवा नि:शुल्क हुने सरकारले घोषणा गरेको थियो । टिचिङ नेपालको सबैभन्दा पुरानो र धेरै मिर्गौला प्रत्यारोपण हुने केन्द्र पनि हो ।साता अघिदेखि अस्पतालअन्तर्गत सामाजिक सेवा एकाइको ढोकामै सूचना टाँसेर अस्पतालले नि:शुल्क मिर्गौला प्रत्यारोपण सेवा दिन नसक्ने जनाएको छ । सरकारले हालसम्म नेपालमा ३ अस्पताल (टिचिङ, वीर र मानव अंग प्रत्यारोपण केन्द्र भक्तपुर) लाई नि:शुल्क मिर्गौला प्रत्यारोपण सेवा केन्द्र तोकेको छ । देशभरिका जिल्ला अस्पतालहरूले मिर्गौला प्रत्यारोपणका लागि यिनै ३ अस्पतालमा बिरामी पठाउने गर्छन् । टिचिङले सेवा दिन नसक्दा जिल्लाबाट आएका मिर्गौलाका बिरामीहरू अलपत्र पर्न थालेका छन् ।मिर्गौला प्रत्यारोपणका लागि जनकपुरका प्रशान्त झालाई जिल्ला अस्पतालले टिचिङमा रेफर गर्यो । उताबाट यहाँ नि:शुल्क प्रत्यारोपण हुन्छ भनेर पठायो, अस्पतालको सामाजिक एकाइले यसबारे खुलेर केही भनेन, झाले भने, उपचारका लागि अस्पतालले नै २ लाख दिन्छ भनेर पठाएको तर मेरो त उपचारै हुन सकेन । मिर्गौला प्रत्यारोपणका लागि सरकारले केन्द्रलाई १ बिरामीबराबर ४ लाख ५० हजार रुपैयाँ दिन्छ । बिरामीलाई प्रत्यारोपणपछि औषधिका लागि थप १ लाख रुपैयाँ सरकारले दिने कानुनी व्यवस्था गरेको छ । स्वास्थ्य मन्त्रालयले मिर्गौला प्रत्यारोपण निर्देशिका २०७३ कार्यान्वयन गर्ने अनुमति नदिएका कारण सेवा सञ्चालनमा बाधा परिरहेको टिचिङ अस्पतालका निर्देशक डा दीपक महराले बताए । सरकारले निर्देशिका जारी गरेको छ तर हाम्रो अस्पताललाई अनुमतिपत्र पठाएको छैन, उनले भने । सरकारले नि:शुल्क मिर्गौला प्रत्यारोपण घोषणा गरेपछि अस्पतालमा बिरामीको चाप बढिरहेको निर्देशक महराले बताए । अनुमति पाउन धेरैपटक स्वास्थ्य मन्त्रालय धायौं, अहिलेसम्म दिएको छैन, उनले गुनासो गरे । स्वास्थ्य मन्त्रालयका अनुसार टिचिङ अस्पताललाई नि:शुल्क मिर्गौला प्रत्यारोपण सेवा दिने केन्द्रमा सूचीकृत गरिएको छ । मन्त्रालयको चिकित्सा सेवा महाशाखा प्रमुख डा भोलाराम श्रेष्ठले प्रक्रिया चलिरहेको बताए । वीर अस्पताल र मानव प्रत्यारोपण केन्द्र भक्तपुरले भने मिर्गौला प्रत्यारोपण निर्देशिका २०७३ अनुसार नि:शुल्क प्रत्यारोपण गरिरहेको जनाएका छन् । ५ महिनाको अन्तरालमा वीरले १५ जनाको नि:शुल्क मिर्गौला प्रत्यारोपण गरिसकेको छ । मानव प्रत्यारोपण केन्द्रले हालसम्म ५५ जनालाई नि:शुल्क मिर्गौला प्रत्यारोपण सेवा दिइसकेको जनाएको छ । बिरामी आइरहेका छन्, चेतना बढिरहेको छ, केन्द्रका निर्देशक डा पुकारचन्द्र श्रेष्ठले भने । यस वर्ष मात्रै प्रत्यारोपण गर्नेको संख्या २ सय पुर्याउने डा श्रेष्ठले बताए ।"
प्राथमिकतामा सडक र ढल,"काठमाडौं (कास) महानगरले वडाहरूलाई बजेट पठाएसँगै विकास निर्माणका काम पनि सुरु भएका छन् । अधिकांश वडाले सडक मर्मत र ढल निर्माणका साथै ढुंगा बिछयाउने र फुटपाथ निर्माणलाई प्राथमिकता दिएका छन् । वडा नं १ का वडाध्यक्ष भरतलाल श्रेष्ठले कमलपोखरीदेखि सिंहदरबार जाने बाटो नराम्रो भएकाले त्यसको मर्मत थालिएको बताए । हाम्रो वडा ठूलो छ । विकास निर्माणका लागि प्राप्त रकमले सम मार्ग र ज्यापु टोलका ढल व्यवस्थित गर्दै र्छौं, उनले भने, हिटिपोखरीको संरक्षण कार्यक्रमका लागि पनि बजेट छुटयाएका छौं । सडकपेटी नभएको क्षेत्रमा त्यसको निर्माण पनि थालिएको उनले बताए ।२ नं वडामा पनि ढल व्यवस्थित गर्ने काम भइरहेको छ । वडाध्यक्ष राजेन्द्र श्रेष्ठले भने, सिटी होटलपछाडिको ढल मर्मत गर्दै छौं । साकुना मार्गमा पनि ढल फेर्नु पर्नेछ । बाटाका खाल्डाखुल्डी पुर्ने र ग्राभेल पनि गर्दै छौं । अम्बिका गल्लीमा ब्लक बिछयाउने काम पूरा भएको र पाँचघुम्तीमा काम चलिरहेको उनले जनाए । सूर्यमुखी गल्लीमा ढल फेरेर ब्लक बिछयाउने काम भइरहेको छ ।वडा नं ११ मा मुख्य सडकभन्दा भित्री सडकको अवस्था खराब रहेकाले मर्मत गर्न लागिएको वडाध्यक्ष हीरालाल ताण्डुकारले बताए । वर्षाका कारणले धेरै स्थानमा काम गर्न नसकिएको उनको भनाइ छ । बजेट आएको साताजति भयो । थापाथली, बबरमहल, भोटेबहाललगायत स्थानका भित्री सडकको मर्मतमा खर्च गर्नेछौं, उनले भने । १२ का वडाध्यक्ष विकास डंगोलले बजेट खर्च नभइसकेको बताए । मिलन मार्गमा हाल ढुंगा छाप्ने काम भइरहेको छ, उनले भने, हयुमत नाच्व गल्लीमा सानो पार्क बनाउँदै छौं । प्लास्टर गरी भर्याङ बनाउने र खोल्सापाखामा ढलान रेलिङ राख्नेछौं । पार्क ज्येष्ठ नागरिकमैत्री हुने उनले जनाए । उक्त वडाको कार्यालयसँगै चोकमा ढल सफा गर्ने र ब्लक छाप्ने काम भइरहेको छ ।काठमाडौं महानगरपालिकाले वडाको आकारअनुसार बजेट छुटयाएको थियो । महानगरले ठूला १५ वडालाई २ करोड ३३ लाख १५ हजार बजेट दिएको छ । यस्तै मध्यम १० र साना ७ वटा वडालाई क्रमश: १ करोड ४५ लाख ९० हजार र १ करोड ११ लाख ३५ हजार छुटयाइएको छ ।"
सेनालाई अनावश्यक जिम्मेवारी,"सरकारले भौतिक पूर्वाधार तथा यातायात मन्त्रालयअन्तर्गतको सडक विभागमार्फत गराउन सकिने काम नेपाली सेनालाई सुम्पन खोज्नुले गलत प्रवृत्तिलाई बढावा दिन्छ । गैरसैनिक प्रकृतिका कार्यमा संलग्न गराएर नेपाली सेनालाई विवादमा पार्न खोजिएको भनी टीकाटिप्पणी भइरहेकै बेला सरकारले त्यस्तै प्रकृतिको थप जिम्मेवारी दिन खोज्नु उचित होइन । सरकारको प्रदेश नम्बर २ मा बाढीबाट क्षतिग्रस्त सडक र पुलको मर्मत तथा पुनर्निर्माणको कार्य सेनालाई सुम्पने गरी तयारी गरेको हो । यसबाट मर्मत र पुनर्निर्माणमा सकारात्मक प्रतिफल त हासिल होला, तर सेनालाई यसरी गैरसैन्य जिम्मेवारी थोपरिँदै जाँदा राष्ट्रिय सुरक्षाको मूल दायित्व निर्वाहमा नकारात्मक असर पर्न सक्ने जुन चिन्ता जाहेर गरिँदै छ, त्यो जायज छ । नेपाली सेनालाई अत्यावश्यक र आपतकालीन परिस्थितिमा बाहेक सामान्य बेलामा सुरक्षा र प्रतिरक्षाका आफ्ना व्यावसायिक कार्यमै केन्द्रित गराउनु उचित हुन्छ । संविधानको धारा २६७ अनुसार नेपाली सेनाको मुख्य जिम्मेवारी मुलुकको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षा हो । यसका अतिरिक्त सेना विपद्मा उद्धार र विकास निर्माणमा संलग्न छ । गैरसैनिक पक्षबाट हुन नसकेका विकास निर्माणमा सेनालाई खटाउने गरिएको छ । सडकमा खासगरी अप्ठ्यारो भूबनोटमा ट्रयाक खोल्ने काममा सेना संलग्न हुँदै आएको छ । सरकारले गत वैशाखमा राजधानीसँग तराईमधेस जोड्ने द्रुतमार्ग निर्माणको जिम्मा पनि सेनालाई दिएको थियो । त्यो लामो समयदेखि अड्किएको एउटा आयोजनाविशेष मात्र थियो, अहिले सडक विभागले गर्नुपर्ने अन्य दैनन्दिन कार्यमा समेत उसलाई सहभागी गराउँदै लगिएको छ । सरकारले प्रदेश नम्बर २ मा सडक, ढल, कुलो र गोरेटो मर्मत तथा पुनर्निर्माण गर्न सेनालाई जिम्मा दिन लागेको छ, जुन काम सडक विभागबाटै समयमै सम्भव हुनुपर्छ । सम्बन्धित सरकारी निकायबाट दु्रत गतिमा काम नहुने बुझाइमा सरकारले मर्मत र पुनर्निर्माणको काम सेनालाई दिन लागेको हो । तर, सम्बन्धित निकायलाई सक्षम बनाउने र प्रभावकारी काम गराउने दायित्व सरकारकै हो । सडक विभागलाई जिम्मा दिइएका काममा ढिलासुस्तीको समस्या विकराल छ । कामको गुणस्तरमा पनि प्रश्न उत्तिकै छ । तर काम ढिलासुस्ती र गुणस्तरहीन हुनुमा सरकारकै कमजोरी छ । आफूमातहतका निकायको कमजोरीलाई बेवास्ता गर्दै र तिनलाई जिम्मेवारीबाट पन्छाउँदै शासन सञ्चालनका नियमित कार्यसमेत अर्कै प्रयोजनका निम्ति खडा गरिएको निकायलाई सुम्पँदै जानु समाधानको बाटो होइन । प्रक्रियागत सुधार, कमिसनको खेल नियन्त्रण र अनुगमननियमनबाट सडक विभागका कार्यशैलीमा पनि सुधार ल्याउन सकिन्छ, राजनीतिक नेतृत्वमा इच्छाशक्ति हुने भए । संविधानको धारा २६७(४) मा संघीय कानुनबमोजिम विकास निर्माण र विपद् व्यवस्थापन लगायतका अन्य कार्यमा समेत सेनालाई परिचालन गर्न सकिने व्यवस्था छ । त्यही आधारमा सरकारले बाढीबाट क्षतिग्रस्त संरचना मर्मत र पुनर्निर्माणको जिम्मा सेनालाई दिन खोजेको देखिन्छ । दुई साताअघिको वर्षा र बाढीका कारण सडक पूर्वाधार क्षेत्रमा करिब साढे तीन अर्ब रुपैयाँको क्षति पुगेको सरकारी आकलन छ । दर्जनौं ठाउँमा सवारी आउजाउ अवरुद्ध छ । कतिपय ठाउँमा मर्मत भइरहेको सडक विभागको भनाइ छ । त्यसमा ढिलाइ भएको छ या प्राविधिक अड्चन आएको छ भने त्यसलाई फुकाउने र सघाउने कार्यमा सरकारले ध्यान दिनुपर्छ, समस्या अन्यत्र पन्छाउने होइन । सरकारले सेनालाई सैन्य भूमिकामै चुस्तदुरुस्त राख्ने हो । सेनालाई गैरसैनिक भूमिका थोपर्दै जाँदा सैनिक संस्थामा र समग्र राज्य सञ्चालनमा पर्नसक्ने दूरगामी असरलाई पनि ख्याल गर्नुपर्छ । सेनाको भूमिका बढाउँदै जाँदा नागरिक अधिकार खुम्चन सक्ने जोखिमतर्फ पनि राजनीतिक दल र सरकार समयमै सचेत हुनुपर्छ । कामको प्रक्रिया र पारदर्शिताका विषयमा सेना यसै पनि आलोचनामुक्त छैन । सेनाले स्कुल, कलेज, अस्पताल, पेट्रोल पम्प सञ्चालन, कल्याणकारी कोषमार्फत लगानीजस्ता गैरसैनिक काम गर्दै आएको छ । अतिरिक्त जिम्मेवारी बढाउँदा सेना विवादित हुने जोखिम पनि उत्तिकै छ । त्यसले उसको गरिमा नै धूमिल बनाउँछ, जुन सेना र मुलुकका लागि घातक हुनसक्छ । त्यसैले सैनिक नेतृत्वले पनि अनावश्यक अतिरिक्त जिम्मेवारी लिनेतिर लाग्नु हुन्न, आफूलाई रक्षासम्बन्धी काममै केन्द्रित गराउनुपर्छ र सरकारलाई त्यसै किसिमले सन्देश प्रवाह गर्नुपर्छ । जहाँसम्म सरकारको कुरा हो, उसले समस्या सेनालाई पन्छाउने होइन, नागरिक निकायहरूलाई नै प्रभावकारी बनाउने र सुधार्ने हो ।"
"उच्च महत्त्व, औसत उपलब्धि","निष्कर्षनेपालप्रति भारतीय कूटनीति यति उतारचढावपूर्ण, द्वैध र अमूर्त छ कि भ्रमणका क्रममा भएका संवाद, समझदारी र सहमतिबाट मात्रै निष्कर्षमा पुग्न कठिन छ । तर एउटा सन्देश स्पष्ट छ भारतले नेपालमा गर्दै आइरहेको हस्तक्षेपकारी भूमिकाबाट ढिलै भए पनि मोदी सरकारले शिक्षा लिएको प्रतीत हुन्छ र नेपालसँगको सम्बन्ध मौलिक रूपमा सुधार गर्न चाहेको देखिन्छ । त्यसैले भारतले नेपाल र भ्रमणलाई उच्च महत्त्व दिनुपर्ने बाध्यात्मक परिवेश सिर्जना भएको थियो । त्यो कूटनीतिक बाध्यताबाट लाभ कसरी लिने, यसतर्फ चाहिंँ नेपालले पर्याप्त गृहकार्य गर्नसकेको देखिएन ।"
जनसेवामा जुटेका डा केसी,"डा गोविन्द केसीले आफ्नो स्वास्थ्यको ख्यालै नगरी सप्तरीका विपन्न दलित बस्तीमा पुगेर स्वास्थ्य शिविर चलाएको खबर पाएपछि खुसीले गहभरि आँसु भयो । साँच्चै डाक्टर साबको काम सराहनीय छ । डा केसी महान छन् । आफ्नै खर्चमा औषधी र राहतसमेत उपलब्ध गराउने डा केसीलाई सरकारले कहिले चिन्छ ? उनको माग जनताको पक्षमा छ । उनी कुशल डाक्टरमात्र नभई देशभक्त, देशलाई माया गर्ने एक महान व्यक्ति हुन् । आफ्नो स्वास्थ्यस्थिति नाजुक हुँदाहुँदै पनि आफूलाई वास्ता नगरी ठाउँठाउँमा पुगेर बिरामी जाँच गर्ने डाक्टर केसीलाई सरकारले सम्मान गर्नैपर्छ । उनका एकएक माग पुरा गर्नैपर्छ । ६२ वसञ्त पार गरिसकेका डाक्टर केसीको आयु अझँ लामो होस् । बालबालिका र वृद्धवृद्धाका लागि लुगाफाटा, खाद्यान्न लगायतका समान बाँड्ने डा केसीलाई सबैको आशिष लागोस् । नवीनकुमार देवकोटाविनायक पञ्चदेवल नगरपालिका२, अछाम २३ दिने आमरण अनशनले स्वास्थ्यमा दिएको पीडालाई सहेर बायाँ हातमा केनुला लगाएरै भए पनि आफै बिरामी एउटा उमेरले ६० कटेको बूढो शरीरले बाढी प्रभावित दलित बस्तीमा उपचार गर्दै गर्दाको डा केसीको तस्बीरले मनमा सुखानुभूति त हुन्छ नै, समाजमा विचार, निष्ठा र जनसेवाको यो उच्च त्याग देखेर गौरवले छाती फुल्छ । सत्य र न्याय क्रमिक रूपमा हराउँंदै गएको, मानवीय संवेदना दिनानुदिन हराउँदै गएको र हरेक ठाउँमा माफियाले जरो गाड्दै गरेको समयमा आशाको दीयो हुन् गोविन्द केसी । मेडिकल माफिया विरुद्ध अनशन बस्दै गर्दाको समयमा बाढीले तराई डुबाएपछि जनताको भावना र पीडालाई बुझेर तत्कालको लागि अनशन तोडेर आम जनमानसमा बाढी पीडितलाई उपचार गर्दै गर्दाको ती दृश्यले साँच्चै गोविन्द केसीप्रतिको विश्वास, भरोसा र आशा यति बलियो भएर आएको छ कि उनका फोटाहरू देख्यो कि भगवानको फोटो देखेजस्तो लाग्न थालेको छ । मेडिकल माफियाका विरुद्ध आमरण अनशन बसेर हायलकायल पार्ने र समाजमा सत्य, सुशासन र समृद्धिका पर्याय हुन्, डा केसी । सन्तोष सिम्खडाभीमसेन गाउँपालिका२, गोर्खा"
हुबहु पारित गराउने सहमति भएको छैन,"भदौ १० गते प्रकाशित हिट विकेट हुँदै नेपाली क्रिकेट विशेष रिपोर्टप्रति यस संघको गम्भीर ध्यानाकर्षण भएको छ । उक्त रिपोर्टमा प्रकाशित अपुष्ट समाचारले विवाद समाधान उन्मुखतर्फ अघि बढिरहेको नेपाली क्रिकेटलाई भ्रम सिर्जना गरी विवाद चर्काउने उद्देश्य राखेको देखिन्छ । त्यसैले उक्त रिपोर्टप्रति नेपाल क्रिकेट संघ आपत्ति प्रकट गर्छ । सल्लाहकार समितिमिा प्राप्त विधान मस्यौदालाई साधारण सभाबाट हुबहु पारित गराउने कुनै सहमति भएको छैन । सल्लाहकार समितिलाई दिइएको टीओआर समेतमा यो कुरा प्रस्ट छ । सल्लाहकार समितिमा रहेका संघका पदाधिकारी र आईसीसीबाट आउनुभएका प्रतिनिधिहरूसँग भएका छुट्टाछुट्टै छलफलमा आईसीसीबाटै नै विना मताधिकार साधारण सभामा सहभागी हुने प्रस्ताव आएको तर आईसीसी सहितको सल्लाहकार समितिको बैठकमा १७ जनाको सहभागिताबारे सल्लाहकार समितिका केही सदस्यले विरोध गरेको हुँदा आईसीसीले त्यस अनुसार मान्न अनुरोध गरेकोमा यस संघबाट सहभागी सदस्यहरूले फरक मत राख्दै १७ जनाको सहभागिताको सम्बन्धमा साधारण सभामा छलफल गराउने सहमति भएको थियो । राष्ट्रिय खेलकुद परिषदबाट २ जना मनोनीत गरेको बारे सल्लाहकार समितिमा अध्यक्षले कुरा नउठाएको जानकारी गराउन चाहन्छौँ । सल्लाहकार समितिबाट प्राप्त प्रस्तावित विधान मस्यौदालाई हुबहु पारित गराउन साधारण सभाका प्रतिनिधिहरूलाई बाध्य गर्न नसकिने साथै उक्त प्रस्तावित विधानको भाषा तथा व्याख्यामा सयौं गल्ती भएको हुँदा त्यसलाई पनि संशोधन गर्नुपर्ने भएको छ । संघको कार्यसमितिको बैठकमा एकमात्र प्रस्तावको रूपमा प्रस्तावित विधान मस्यौदालाई बुँदागत रूपमा छलफल गरी स्वीकृत गर्ने निर्णय गरी साधारण सभामा पेस गरिएको छ । अन्य प्रस्ताव सम्बन्धमा कार्यसमितिमा कुनै निर्णय भएको छैन । चतुरबहादुर चन्दनिर्वाचित नेपाल क्रिकेट संघ, अध्यक्षनेपाल क्रिकेट संघको विधान २०७४ को परिच्छेद १ को खमा केन्द्रीय कार्यसमितिले साधारण सभा बोलाई २०७४ भदौ १० गतेभित्र यो विधानलाई पारित तथा स्वीकृत प्रदान गर्नु पर्नेछ र गमा कथंकदाचित वर्तमान केन्द्रीय कार्यसमितिले माथि धारा १ (ख) बमोजिमको अवधिमा साधारण सभा बोलाउन नसकेमा वा उक्त अवधिभित्र बोलाइएको वर्तमान साधारण सभाबाट यो विधान पारित तथा स्वीकृत नगरेमा, सल्लाहकार समितिले परिषद तथा आईसीसी समक्ष अन्य उचित विकल्प पेस गर्नु पर्नेछ भनी उल्लखे गरेको छ । सल्लाहकार समितिको बैठकमा यी लगायत अन्य सबै बुँदामा निर्वाचित नेपाल क्रिकेट संघले सहमति जनाएको थियो । जुलाई २३ मा प्रस्तावित विधानको धेरै विषयमा हामी सहमतिमा पुगेका छौं यसलाई स्वीकार्ने हो भनी आईसीसीले विज्ञप्ति जारी गर्दा संघले त्यत्तिखेर कुनै आपत्ति जनाएको थिएन । संघलाई दिइएको टीओरआरमा प्रस्तावित विधानलाई क्यानको साधारण सभाले पारित गर्नुपर्ने भन्ने छ । क्यानका निर्वाचित १७ जनालाई मताधिकार नभए पनि प्रतिनिधि बनाउनुपर्ने बाहेक अन्यमा संघ पदाधिकारीले सहमति जनाएकै हुन् । विनोद पाण्डेसंवाददाता"
बाढीले बेहाल अधिकार,"अन्त्यमा, सञ्चार र प्रविधिको विकास भएको आजको अवस्थामा बाढीपहिरो आउन सक्ने खतराबारे समयमै जनतालाई सूचित गराउन सकिन्छ, जसबाट सम्भावित क्षति न्यूनीकरण हुनसक्छ । हाम्रो मुलुकमा प्राय: हरेक वर्ष बाढीपहिरोको कारण धनजनको ठूलो क्षति हुन्छ । तर पनि विपद् व्यवस्थापनसँग सम्बन्धित सरकारी निकायको लापरबाहीका कारण नै अनाहकमा निर्दोष मानिसहरूको ज्यान जाने गरेको हो । यो मानव अधिकारको उल्लंघनसमेत हो । यसका लागि सरकारी निकायहरूलाई जिम्मेवार बनाउनैपर्छ । सरकारले विपद् व्यवस्थापनसँग सम्बन्धित सरकारी निकायलाई स्रोतसाधन सम्पन्न बनाउनुपर्छ । अन्सारी राष्ट्रिय मानवअधिकार आयोगकी सदस्य हुन् ।"
कर्मचारी समायोजनको सकस,"एकातिर जनप्रतिनिधिहरू स्थानीय तहको सञ्चालनका लागि तत्काल कर्मचारी पठाइदिन माग गरिरहेका छन् भने अर्कोतर्फ स्थानीय तहमा कार्यरत धेरै कर्मचारी अन्य मन्त्रालयमा जान सिंहदरबार धाइरहेका छन् । कर्मचारी जनसेवाको मुख्य आधार भएकाले कर्मचारी समायोजन र त्यसले स्थानीय शासनमा पार्ने प्रभावको विश्लेषण हुन आवश्यक छ । हाल काजमा स्थानीय तहमा जान इच्छा नगरेका कर्मचारीको समायोजन कसरी भन्ने प्रश्न राजनीतिक तथा प्रशासनिक नेतृत्वसामु उभिएको छ । कर्मचारीतन्त्रमा राजनीतीकरण२०४६ पश्चात दल विशेषले आफ्नो प्रभाव जमाउन कर्मचारीभित्र आआफ्नो संगठन खडा गरी त्यसमार्फत राजनीतिक बर्चस्व कायम गर्नतिर लागेपछि विकृति बढेको हो । आफ्नो लाभको लागि विभिन्न राजनीतिज्ञकहाँ धाउने कर्मचारी पनि कम जिम्मेवार छैनन् । कर्मचारी प्रशासन सञ्चालन अत्यन्त जटिल बन्दै आएको देखिन्छ । सामान्य प्रशासकीय निर्णय पनि राजनीतिक आग्रहपूर्वाग्रहले विवादित बन्छ । राजनीतीकरणले सेवा प्रवाहमा वितरणात्मक न्याय कायम हुनसक्दैन । प्रत्येक राजनीतिक परिवर्तनपछि कर्मचारीतन्त्रमा केही नयाँ अवधारणा ल्याउने प्रचलन देखिन्छ । जस्तै २०४६ पछि निजामती सेवामा ट्रेड युनियन गठन खुला, २०६३ पछिको स्वत: बढुवा व्यवस्था आदि । यस्ता अवधारणा दीर्घकालीन प्रभावको विस्तृत अध्ययन नभई तत्कालीन समस्या समाधानार्थ आउने गरेका छन्, जसले तत्काललाई केही लाभ दिए जस्तो देखिन्छ तर कालान्तरमा गलत प्रयोगले हो वा समयको परिवर्तनले, समस्याको रूपमा चित्रितसमेत भएका देखिन्छन् । गम्भीर र दूरगामी प्रभाव विश्लेषण नगरी आउने प्रावधानले संगठनलाई हित नगर्न सक्छ । बारम्बार प्रावधानहरू परिवर्तन भइरहँदा प्रशासकीय अस्थिरता बढेको छ । संक्रमणका बेला अव्यावसायिक माग अगाडि बढाउने प्रवृत्ति मौलाउँछ ।कार्यसम्पादन मूल्याङ्कनमा होस् वा कर्मचारी ट्रेड युनियन स्थापनामा, समस्या अवधारणा होइन, कार्यान्वयनमा छ । त्यस्तै कर्मचारी ट्रेड युनियनको सञ्चालन राजनीतिक आबद्धताको आधारमा भएको देखिन्छ । राम्रा अवधारणाको गलत कार्यान्वयन विकृतिको स्रोत हो । प्रशासनमा बढ्दो राजनीतीकरण र समग्र समाजमा संस्थागत हुँदै गइरहेको दण्डहीनताले प्रशासनिक नेतृत्व लाचार बन्दै गएको छ । पटकपटकको राजनीतिक परिवर्तनबाट समेत अनुभूतियोग्य सुधार प्राप्त हुन नसकेपछि कर्मचारीतर्फ औंला तेर्सिनु अस्वाभाविक होइन । कर्मचारीतन्त्रमा आमूल परिवर्तन जनचाहना हो । आन्तरिक समस्याको भार र बहुपक्षीय दबाब बीचमा कर्मचारीतन्त्र सुधार र बिगारको मध्यविन्दुमा उभिएको छ । संक्रमण समस्या कि अवसर ठूलो अपेक्षा जागृत गराई त्यसको अनुभूति दिन नसकिएको अवस्थामा कर्मचारी समायोजनको विषय उठेको छ । निजामती सेवामा आफैमा संरचनागत सुधारको खोजी छ भने बाह्य दबाबसमेत तीव्र छ । तत्कालीन समाधान उन्मुख संशोधन विधेयकमाथि विभिन्न संशोधन प्रस्ताव दर्ता भएका छन् । समायोजन विधेयकमा छलफल र संघीय निजामती सेवा सम्बन्धी कानुनको मस्यौदा बनिरहंँदा हामीसंँग दुइटा विकल्प छन् । समायोजनलाई समस्याको रूपमा लिई विगतझंै तत्कालीन समाधान गर्ने कि यसलाई पुनर्संरचना तथा आमूल सुधारको अवसरको रूपमा बुझी असर प्रभावको विश्लेषण बमोजिम सुधार गर्ने । पहिलोमा अनुभूतियोग्य परिवर्तनको ग्यारेन्टी छैन, तर दोस्रोमा समय लागे पनि कमीकमजोरीमा सुधार गर्न सकिन्छ ।जनतामा सुशासन र परिवर्तनको अनुभूति, जनताको सेवाप्रति जिम्मेवार कर्मचारीको पर्याप्त उपलब्धता, राजनीतिक नेतृत्वलाई व्यावसायिक सहजीकरण र कुनै पनि कारणले स्थानीय स्वशासनका जोखिमको न्यूनीकरण नै सफल स्थानीय तहको द्योतक हुन् । स्थानीय तहको सफलताका लागि कर्मचारीले प्रत्येक चरणमा जोखिम बहन गर्नुपर्छ । जोखिम लिने विषय सेवा सुरक्षा र विवेकको प्रयोग मनोबलसँंग सम्बन्धित छ ।जिम्मेवार तथा उत्साहित कर्मचारीले स्थानीय तहको सुदृढीकरण, राजनीतिक नेतृत्वलाई उपयुक्त सहयोग र कानुन कार्यान्वयनमा सहयोग गर्न सक्छन् । संक्रमण व्यवस्थापन गर्न अझ बढी लगाव र ध्यान चाहिन्छ । दबाबको भरमा बाध्य बनाएर पठाइएका हतोत्साहित कर्मचारी स्थानीय तहका लागि बोझ र केही गरौं भन्ने जनप्रतिनिधिका लागि बाधक बन्न सक्छन् ।सैद्धान्तिक समाधान आवश्यकनिजामती सेवा बहुसेवा तथा विभिन्न समूहमा छरिएका छन् । कोही भर्खरै बढुवा भएका छन् भने कोही बढुवाको मुखमा । यसैगरी कसैलाई आफू कार्यरत स्थानमै बस्नु पर्नेछ भने कसैलाई कहिले छाडेर जाउँजस्तो भएको होला । वरिष्ठता र कनिष्ठता पनि एउटा सवाल हो । सबैको सम्पूर्ण माग पूरा गर्न सक्दा त राम्रो हो, तर सम्भव देखिँदैन । तसर्थ खोजी सिद्धान्तको गर्नुपर्छ, जसले संक्रमणमा गलत माग पूरा गराउने पक्ष हतोत्साहित हुन र कसैलाई अन्यायमा परेको अनुभूति नहोस् । समाधान खोज्दा उनीहरूको माग सम्बोधन होलानहोला, तर प्रक्रिया सहभागितात्मक रूपमा अगाडि बढाउनु नै स्वामित्व र जिम्मेवारी निर्माणको आधार हो । कर्मचारीले समेत संविधान तथा सर्वस्वीकार्य विषय बाहिर गएर जिम्मेवारी पन्छाउनेगरी माग राख्न मिल्दैन । क्षेत्रगत स्वार्थ, आफ्नो आसेपासेलाई जोगाउने, संक्रमणको अनावश्यक लाभ लिन खोज्ने हो भने कर्मचारी समायोजन सम्भव देखिँदैन ।कर्मचारीको सेवा सुरक्षाका विषयमा अध्ययन आवश्यक छ । अत्यधिक सेवा सुरक्षाले प्रतिस्पर्धात्मक क्षमतामा ह्रास ल्याउँछ भने असुरक्षाले जोखिम बहन गर्ने चाहनामा । उत्पादकत्वविहीन कर्मचारीतन्त्रको विकल्प खोजिनुपर्छ । कर्मचारीलाई उत्साहविना जबर्जस्त रूपमा स्थानीय तहमा पठाउनु भनेको नतिजाभन्दा प्रक्रियामुखी सोच हो, जसले केही समयपछि प्रणालीप्रति नै असन्तोष जन्माउँछ ।एउटै कर्मचारी सधैं एउटै स्थानीय तहमा उही काम गरेर बस्दा त्यसको प्रभाव सेवाप्रवाह, राजनीति, प्रशासनिक र आर्थिक रूपमा कस्तो होला, विश्लेषण जरुरी छ । जनप्रतिनिधिले ल्याएका राम्रा कार्यलाई कार्यान्वयन गर्दै जनतालाई सेवा दिने कार्यमा कर्मचारीको परिचालनमा केही लचकता चाहिन सक्छ । कर्मचारीतन्त्रलाई कानुन कार्यान्वयन र जनताको सेवा गर्ने संयन्त्रका रूपमा लिई कानुनी र व्यावहारिक रूपमा स्थिर र व्यावसायिक बनाउँदा नै शासन प्रणालीलाई सफल बनाउन सकिन्छ । सरकार परिवर्तन भइरहने हाम्रो देशमा शासकीय स्थिरताको लागिसमेत कर्मचारी संयन्त्र व्यावसायिक बन्नुपर्छ । कर्मचारीतन्त्रलाई राजनीतिक प्रभावबाट मुक्त नराखे समाजको रूपान्तरण असम्भवप्राय: छ । अत: समायोजनमा धेरै हतारो गरी भोलि भद्रगोल बनाउनुभन्दा अहिले नै अध्ययन गरेर मात्र अगाडि बढ्नु उचित देखिन्छ ।"
भावी अर्थतन्त्र निर्माणका आधार,"जबजब म नेपालको अर्थतन्त्रतिर हेर्छु, तबतब अन्योलपूर्ण विरोधाभासको शृङखला देख्छु । म देख्छु प्रशस्त ऊर्जा स्रोतसहितको एक देश, जुन आफ्नो छिमेकी मुलुकबाट विद्युत् आयात गर्न बाध्य छ । जनसंख्याका हिसाबले म एक युवा देश देख्छु, जसले पूर्वाधार तथा आवास निर्माण गर्नसक्ने कामदार पाउन सङ्घर्ष गरिरहेको छ, किनभने उसका थुप्रै युवा नागरिकहरू रोजगारको खोजीमा विदेशिन बाध्य छन् । म देख्छु सगरमाथाको देश, जहाँ संसारकै उत्कृष्ट पदयात्रा र सफारीका विकल्पहरू छन्, तर पनि यो देश पर्यटनका हिसाबले विश्वमा ११० औं स्थानमा छ र पर्यटनबाट कुल गार्हस्थ्य उत्पादनमा पुग्ने योगदानको प्रतिशत पनि कम छ । नेपालको दक्षिणी खुला सीमापारि भारतका तीन राज्य गरी ४० करोड मानिसहरूको सम्भावित बजारको निकटताका बाबजुद म बढ्दो व्यापारिक सङ्कट देखिरहेकी छु, जहाँ झन्डै १२ देखि १ को मार्जिनमा निर्यातभन्दा आयात बढी छ । यी सबै कारणहरूले गर्दा नेपालको उल्लेखनीय आर्थिक सम्भावना सार्थक हुनसकेको छैन ।त्यसो त हालैका महिनाहरूमा केही आसलाग्दा कदमहरू चालिएका छन् । नेपालका स्थुल आर्थिक सूचकहरू तुलनात्मक रूपमा बलिया छन् र भर्खरै पूरा भएको आर्थिक वर्ष २०७३७४ मा अर्थतन्त्रमा सात प्रतिशतले बढेको छ । महङ्गी कम छ । संसद्ले पुनरावलोकन गरिएको श्रम ऐन तथा औद्योगिक व्यवसाय ऐन लगायत केही महत्त्वपूर्ण ऐनकानुन पारित गरेको छ । तर पनि थुप्रै काम हुन बाँकी छन् । व्यावसायिक वातावरण सुधार गर्ने दिशामा नेपाल सरकारका कदमहरूको सराहना गर्दागर्दै पनि मलाई के डर छ भने नेपाललाई सन् २०३० भित्रमा मध्यम आय भएको मुलुक बन्ने लक्ष्य हासिल गर्न यतिले मात्र पुग्दैन । वर्षौंदेखिको सुस्त वृद्धिबाट नेपालको अर्थतन्त्र तङ्ग्रिँदै गर्दा यो निर्भीक कदम चाल्ने समय हो । यो नेपालले सन् २०३० मा आफ्नो अर्थतन्त्र कस्तो हुनुपर्छ भन्ने विषयमा दूरदृष्टि निर्माण गर्ने समय हो । यो नेपालको भविष्यको लागि अर्थतन्त्र निर्माणको थालनी गर्ने समय हो ।नेपालको भावी अर्थतन्त्र निर्माण गर्नका लागि केकस्ता कदमहरूको जरुरत छ त ? सर्वप्रथम त म सरकारी अधिकारी तथा नीतिनिर्माताहरूलाई नेपाली अर्थतन्त्रको स्पष्ट मूल्याङ्कन गर्दै त्यसका सबल र कमजोर पक्षहरूको विषयमा सोच्न आग्रह गर्छु । त्यसैगरी व्यवसायीलाई व्यवसाय सुरु गर्न प्रोत्साहन दिन कस्ता नीतिहरू चाहिन्छ, कुन क्षेत्रहरूले उच्च रोजगारी सिर्जना गर्छन् र भोलिको दिनको अर्थतन्त्रलाई सघाउन सरकार र निजी क्षेत्रले के गर्न सक्छन् भन्ने विषयमा सोच्न पनि त्यत्तिकै जरुरी छ । नेपालको वृद्धि र विकासमा अंकुश लगाउने मूलभूत चुनौतीहरूलाई परास्त गर्न सरकारले केही मूलभूत प्रश्नहरूमाथि विचार पुर्याउन अत्यावश्यक छ । उदाहरणका लागि कुनकुन क्षेत्रमा नेपाललाई तुलनात्मक लाभ छ ? नेपालमा वैदेशिक लगानी आकर्षित गर्न केकस्ता कदमहरू आवश्यक छन्, जसले गर्दा नेपालको जलस्रोतको विकास गर्न सकियोस् वा नेपालमै रोजगार सिर्जना गर्न सकियोस्, ताकि नेपाली कामदारले जीविकोपार्जनका निम्ति आफ्नो मुलुक छाड्नु नपरोस् ? नेपालले कसरी निर्यात वृद्धि गर्न सक्छ र आयातको राजस्वप्रतिको सरकारको निर्भरता न्यून गर्न सक्छ ? व्यवसायीहरू माथिको जोखिम न्यूनीकरण गर्न र मानिसहरूलाई आफ्नै देशमा व्यवसाय सुरु गरी रोजगार सिर्जना गर्न नेपालले के गर्न सक्छ ?यी ठूलठूला प्रश्न हुन् र मसँग सबै प्रश्नको जवाफ छैन । तर मलाई थाहा छ, तिनको सम्बोधनका लागि सशक्त र विश्वासिलो नेतृत्वको आवश्यकता छ । त्यस्तो नेतृत्व, जुन मुलुकको लागि दीर्घकालीन रणनीतिक दूरदृष्टि विकास गर्न प्रतिबद्ध होस् । एक त्यस्तो दूरदृष्टि, जुन कुनै पनि राजनीतिक दल, क्षेत्र वा समुदायका संकुचित रुचिभन्दा माथि उठेको होस् । यस्तो रणनीतिक दूरदृष्टि इमानदारीपूर्वक र पूर्णरूपमा कार्यान्वयन हुनु जरुरी छ । सरकारी अधिकारीहरू वैदेशिक लगानी विधेयक, कृषि व्यवसाय प्रबद्र्धन सम्बन्धी विधेयक, भूमिको प्रयोग सम्बन्धी ऐन संशोधन र बौद्धिक सम्पत्तिमाथिको अधिकार संरक्षण गर्ने नयाँ कानुनजस्ता महत्त्वपूर्ण ऐनकानुनसँग संघर्ष गरिरहँदा मलाई आशा छ, यस्ता ऐनकानुनले नेपालको भावी अर्थतन्त्रलाई कसरी सहयोग गर्नेछन् भन्ने विषयमा उहाँहरूले ध्यानपूर्वक सोच्नु हुनेछ ।राष्ट्रिय योजना आयोगका उपाध्यक्षमा भर्खरै नियुक्त स्वर्णिम वाग्लेले सन् २०३० मा नेपालको अर्थतन्त्र कस्तो हुनुपर्छ भन्ने विषयमा सोचिरहनुभएको देख्दा मलाई खुसी लागेको छ । उहाँले हालै लेख्नुभएको छ, सरकारको अबको प्राथमिकता रोजगार सिर्जना गर्ने खालको आर्थिक परिवर्तन हुनुपर्छ, जो भौतिक पूर्वाधारको क्षेत्रमा हुने ठूलठूला लगानीहरूद्वारा निर्देशित हुनु पर्नेछ । ऊर्जा र कनेक्टिभिटीले उत्पादन, पर्यटन र कृषि क्षेत्रका सम्भावनाका ढोकाहरू उघार्नेछन् । म यसमा अर्को कुरा थप्न चाहन्छु सरकारले निजी क्षेत्रको इनोभेसन (नवीनता) लाई फस्टाउन दिने खालका कानुनी र नियमनकारी परिवर्तनहरू पनि ल्याउनेछ ।भावी अर्थतन्त्र निर्माणका लागि नवीनता अत्यावश्यक छ । यस्तो अर्थतन्त्रको कल्पना गरौं, जसले उच्च प्रविधि उद्योग, अनुसन्धान, अत्याधुनिक प्रविधि, पूर्वाधारमा लगानी र विद्यार्थीलाई समीक्षात्मक ढङ्गले सोच्न सिकाउने खालका राम्रा विद्यालयहरूमाथि जोड दिन्छ । नवीनतालाई प्रोत्साहित गर्ने वातावरणले उद्यमीव्यवसायीलाई खतरा मोल्न र नयाँ व्यवसाय सिर्जना गर्न स्थान दिन्छ । यस किसिमको नवीनतालाई प्रोत्साहन दिन सरकारी नीतिहरूले उद्यमीव्यवसायीका आवश्यकतालाई प्राथमिकता दिनुपर्छ । ती हुन् व्यवसाय सुरु गर्नका निम्ति कम लागत, पुँजीमा सहज पहुँच, छोटो कागजी प्रक्रिया, उनीहरूलाई आवश्यक स्रोत प्राप्त गर्ने प्रक्रियामा कम अड्चन र सबभन्दा महत्त्वपूर्ण कुरा कम जोखिम ।संयुक्त राज्य अमेरिकामा काम वा अध्ययन गरेका कतिपय नेपालीहरू (तीमध्ये केही त अमेरिकी नागरिकसमेत बनिसकेका छन्) ले नेपाल फर्की विश्वस्तरीय सूचना प्रविधि सम्बन्धी व्यवसाय, शोधमूलक संस्था र स्वास्थ्यसेवा प्रदान गर्ने कम्पनी स्थापना गरेका छन् । यस्ता अत्याधुनिक व्यवसायहरू आयातित र महङ्गा कच्चा पदार्थमा निर्भर हुँदैनन् । साथै तिनीहरूले महङ्गो पारवहन शुल्क तिर्नु पर्दैन, जसले अन्य उत्पादनलाई विश्व बजारमा अप्रतिस्पर्धी बनाउँछ । बरु यस्ता उद्योगहरू समीक्षात्मक रूपमा सोच्ने सीप भएका उद्यमशील व्यवसायीमाथि निर्भर हुन्छन्, जो विश्वव्यापी गतिशीलता र उदीयमान प्रवृत्तिलाई सम्बोधन गर्न सक्नेगरी तीक्ष्ण बुद्धिका र समझदार हुन्छन् ।नेपालको भावी अर्थतन्त्र निर्माणमा निजी क्षेत्रको पनि महत्त्वपूर्ण भूमिका हुन्छ । निकै लामो समयदेखि नेपालको व्यापारिक क्षेत्रले प्रतिस्पर्धालाई इन्कार गर्दै आएको र कतिपय अवस्थामा गुटबन्दी गरी नयाँ उद्यमीहरूलाई बजारमा प्रवेश गर्न नदिने गरेको समेत पाइन्छ । यस्तो अभ्यासले मूल्यवृद्धि गराउँछ, नवीनतामा बाधा पुर्याउँछ, उपभोक्ता र समग्र मुलुककै खर्चमा रोजगार सिर्जनामा कमी ल्याउँछ । फस्टाउँदो व्यावसायिक वातावरणले सक्रियतापूर्वक नयाँ पात्रहरूलाई बजारमा आकर्षित गर्नुपर्छ, निरुत्साहित होइन । उनीहरूसँग भएको नयाँ ऊर्जा, विचार र नवीनताबाट अर्थतन्त्रको वृद्धिमा मद्दत पुग्छ । मलाई आशा छ, उद्यमशील व्यक्ति तथा व्यावसायिक समूहहरूले आफ्नो ऊर्जा र सिर्जनशीलता नेपालको भावी अर्थतन्त्रलाई फस्टाउने मौका दिने खालका नीति तथा कानुनलाई आकार दिने कार्यमा लगाउनेछन् । यो कार्य पक्षपातपूर्ण व्यवहार वा संरक्षणवादको माध्यमबाट सम्भव छैन । स्वस्थ प्रतिस्पर्धाले रोजगारी सिर्जना गर्छ, माग बढाउँछ, वृद्धिलाई बढावा दिन्छ । र यसबाट सबै नेपालीलाई फाइदा हुन्छ ।नवीनतामा केन्द्रित नेपालको भावी अर्थतन्त्र निर्माणका लागि वातावरण बनाउने जिम्मेवारी अन्तत: सरकारकै काँधमाथि छ । वैदेशिक लगानीलाई प्रोत्साहन दिने, बौद्धिक सम्पत्तिको संरक्षण गर्ने, लागत घटाउने, कागजी प्रक्रिया सम्बन्धी अड्चन घटाउने र उत्पादनशील कार्यका लागि पुँजीमा पहुँच सुनिश्चित गर्ने खालका नीति तथा कानुन लागू गर्नु र तिनको कार्यान्वयन गराइनुपर्छ । गतिशील अर्थतन्त्र बनाउन कानुनले मात्र पुग्दैन । दूरदृष्टिलाई यथार्थमा परिणत गर्न दीर्घकालीन रणनीति, दृढ निश्चय र राजनीतिक इच्छाशक्ति पनि चाहिन्छ । नेपालमा दिगो आर्थिक वृद्धिको सिर्जनामा सहयोग गर्नु अमेरिकाको उच्च प्राथमिकताभित्र पर्छ । हामीले यहाँ सम्भावना देखेका छौं । नेपालमा असाधारण प्राकृतिक स्रोत छ । यहाँको संस्कृतिले शिक्षा र परिश्रमलाई महत्त्व दिन्छ । र यहाँको जनसंख्यामा युवाहरूको बाहुल्य छ । अर्थतन्त्रको अवस्था पहिलेभन्दा दृढ भएको र लोकतान्त्रिक रूपान्तरण अगाडि बढिरहेको अवस्थामा अब नेपालले आर्थिक सम्भावनाको ढोका खोल्न कदम चाल्ने र निर्भिक सोच बनाउने बेला भएको छ । म सरकार र निजी क्षेत्रका अगुवाहरूलाई संरक्षणवाद र निहित स्वार्थको पट्टी हटाउन आग्रह गर्न चाहन्छु । उहाँहरूलाई भावी अर्थतन्त्रको परिकल्पना गर्न र यसलाई साकार पार्नेगरी जग बसाल्नसमेत आग्रह गर्न चाहन्छु । नेपालले आफ्नो व्यावसायिक वातावरणमा सुधार ल्याउँदै गर्दा सन् २०१० वा २०१७ को अर्थतन्त्रलाई मात्र सम्बोधन गर्ने खालको सानोतिनो सुधार हासिल गर्ने लक्ष्य लिएर हुँदैन । बरु सन् २०३० र त्यसपछिका वर्षहरूमा मध्यम आयको अर्थतन्त्र हासिल गर्न सम्भव र सक्षम बनाउन निर्भीक तथा अर्थपूर्ण सुधार गर्नु अबको लक्ष्य हुनुपर्छ ।टेपलेट्ज नेपालस्थित अमेरिकी राजदूत हुन् ।"
पर्यटनको संघीय स्वरूप,"नेपाल संघीयतामा प्रवेश गरेसँगै पर्यटकीय चुनौतीका आयाम र आकारमा अकल्पनीय परिवर्तन हुने देखिन्छ । हाल त्रिभुवन विमानस्थल एकमात्र अन्तर्राष्ट्रिय प्रवेशद्वार रहँदै आएकामा पोखरा र भैरहवामा निर्माणाधीन क्षेत्रीय स्तरका अन्तर्राष्ट्रिय विमानस्थलका कारण निकट भविष्यमा नेपाल प्रवेश गर्नेका लागि नयाँ विकल्प खुल्दैछन् । अब पहिलाजस्तो पोखरा वा अन्नपूर्ण पदयात्रामा जान काठमाडांै आइरहनुपर्ने छैन । यस्ता सुविधाका कारण पर्यटकबाट व्यवसायीहरूले उठाउने लाभमा पनि ठूलै फेरबदल आउने निश्चित छ । संघीयताको प्रमुख विशेषतामध्ये स्थानीय सरकारले विभिन्न वस्तु तथा सेवामार्फत उठाउन पाउने कर एक हो । यस्ता करको मापदण्ड निर्धारण यिनै प्रादेशिक तथा स्थानीय सरकारले गर्नेछन् । कर स्थानीय सरकारहरूको प्रमुख आयस्रोत हुने भएकाले पर्यटकीय अर्थशास्त्रमा ठूलै खलबली आउनेछ । काठमाडौंस्थित टुर सञ्चालकले पोखरा वा इलाम बेच्दा अब पहिलाजस्तो एक सूत्रीय हिसाब नभई विभिन्न क्षेत्रका कर तथा अन्य सम्भाव्य खर्चको पनि हिसाब व्यवस्थापन गर्न जरुरी हुन्छ, जुन हालजस्तो सहज र सस्तो पक्कै हुने छैन । त्यस्तै काठमाडौंबाट बर्दिया स्थलमार्ग हुँदै पर्यटक बाहिरिनुपर्यो भने विभिन्न प्रदेश तथा स्थानीय एकाइ छिचोलेर यात्रा गर्नुपर्ने हुँदा अनेक मूल्यको समायोजन हुनसक्छ । बजारीकरणका सिलसिलामा नेपाल पर्यटन बोर्डलाई केही सीमित पहुँचवालालाई मात्र लिएर अन्तर्राष्ट्रिय मेला तथा उत्सवमा सहभागिता जनाउने छुट अब हुने छैन । पर्यटनको बजारीकरण गर्दा प्रदेशहरूमा छरिएका साना तथा ठूला उद्यमीका आकांक्षालाई पनि समेट्नुपर्छ । नेपालको पर्यटन प्रबद्र्धन गर्ने एकल संस्थाका रूपमा स्थापित नेपाल पर्यटन बोर्डले अब राजधानी केन्द्रितमात्र नभएर संघीयता अन्तर्गत सबै प्रदेशका विविध पर्यटकीय सम्भावना पहिचान गर्दै समष्टिगत प्रबद्र्धन गर्नुपर्ने हुन्छ । बोर्डले सुविधायुक्त गन्तव्यभन्दा पनि सिंगो नेपालको प्रतिनिधित्व गर्न सक्नुपर्छ । अन्तरप्रादेशिक प्रबद्र्धनका योजना सँगसँगै प्रदेशहरूका आकर्षणलाई अन्तर्राष्ट्रिय बजार सञ्जालमा जोड्न महत्त्वपूर्ण भूमिका निर्वाह गर्नुपर्छ, जसका लागि बोर्डको कार्यगत क्षमता अभिवृद्धि, आर्थिक तथा मानव स्रोतसाधनको उचित खाका निर्माण र संघीय पर्यटनको मार्गचित्र चाहिन्छ । यी विषयउपर आजपर्यन्त विस्तृत अनुसन्धान तथा विश्लेषण हुनसकेको छैन । कमसेकम संघीयतामा पर्यटनको योजना आजैका दिनमा तयार पार्नुपर्छ । यस्तो योजनाको सफल कार्यान्वयन हुनसके हाल बोर्डले सामना गर्दै आएको असीमित माग स्थानीय तहमै निक्र्योल हुन सक्छन् । यसबाट संविधानले परिकल्पना गरेको विकेन्द्रीकरणको अवधारणा व्यवहारमै लागू हुनपुग्छ, अनि सन्तुलित विकासको सम्भावना पनि प्रबल हँुदै जाने आस पलाउँछ । एक प्रदेशले अर्को प्रदेशको पर्यटकीय विकासमा टेवा दिँदै सफल अभ्यास अनुकरण गर्दा पर्यटन प्रबद्र्धनमा ठूलो मद्दत पुग्छ । हालको पर्यटकीय गतिविधि हेर्दा सबभन्दा खस्किएको क्षेत्र मानवस्रोत र संसाधन नै हो । दिनहुँ करिब पन्ध्र सयको संख्यामा युवा जनशक्ति रोजगारीका लागि नेपालबाट हवाइमार्ग मार्फत बाहिरिरहेको अवस्था छ । यसको प्रत्यक्ष तथा परोक्ष प्रभाव पर्यटन क्षेत्रमाथि पनि परेको छ । नेपालका प्रमुख पर्यटकीय गन्तव्यको स्वाभाविक माग विदेशी पर्यटकको आगमन हो भने अर्को आवश्यकताचाहिँं ती पर्यटकलाई सेवा प्रदान गर्न सक्षम सीपयुक्त जनशक्ति नै हो । नेपालका स्थापित होटल तथा रेस्टुराँहरूले उल्लेख्य रकम र श्रम खर्चिएर तयार पारेका दक्ष जनशक्ति आज खाडी तथा अन्य मुलुकतिर पलायन हुँदैछन् । परिणामत: अर्बांैको लगानी धराशायी भएको छ भने स्तरीय होटल हुँदाहँुदै पनि अब्बल सेवा दिन हामी चुकेका छौं । त्यसैले हरेक प्रदेशमा कम्तीमा एक अन्तर्राष्ट्रिय स्तरको सीप विकास तालिम केन्द्र स्थापना गर्नसके पर्यटनमा कमाएको साखलाई जोगाउन त सक्छौं नै, प्रदेशहरूमा समेत मानव संसाधनको आपूर्ति हुनेछ । आजको भूराजनीतिक परिस्थितिले पनि पर्यटकीय गतिविधिलाई तरल बनाएको देखिन्छ । हालै चीन र भारतबीच उत्पन्न सीमा विवादका विषय नेपाली मिडियामा पनि प्रमुखताका साथ सम्प्रेषित भएका छन् । यस्ता परिघटनाले पर्यटनलाई नकारात्मक रूपमा प्रभावित गरेका हुन्छन् । यसैगरी इस्लामिक उग्रपन्थीलाई सहयोग गरेको आरोपमा कतारलाई उसका निकट छिमेकी राष्ट्रहरूले गरेको घेराबन्दी तथा अमेरिका र उत्तर कोरिया बीचको सम्भावित युद्धको सन्त्रासले पनि एसियाको भ्रमणमा निस्कने पर्यटकलाई नकारात्मक असर परिरहेको छ । यसलाई पैसाको बलमा मात्र सुधार्न असम्भव छ । पर्यटन उद्योग नै मानिसको मनोविज्ञानमा बढी आधारित छ । हालै अध्यागमन विभागले निकालेको अर्धवार्षिकी प्रक्षेपणमा हालसम्म झन्डै चार लाख पर्यटक नेपाल भित्रिएको देखिन्छ । यही क्रम जारी रहे यस वर्ष (सन् २०१७) को अन्त्यसम्म आठ लाखभन्दा बढी पर्यटक नेपाल भित्रिई ऐतिहासिक रेकर्ड निर्माण हुने सम्भावना नेपालका पर्यटन विज्ञहरूले बताउने गरेको सुनिन्छ । तर कुनै पनि नकारात्मक वा अप्रत्यासित घटनाले पर्यटक आगमनलाई प्रभाव पार्न सक्नेछ । नेपालको राजनीति यसैगरी तरल अवस्थामा रहिरहने हो भने आउने केही वर्षसम्म पर्यटन प्रभावित रहिरहनेछ । यस निम्ति पनि राजनीतिमा मजबुत नेतृत्व र दृढ इच्छाशक्तिको खाँचो महसुस हुँदैछ । नेपाल विश्वमै एक विशिष्ट गन्तव्यका रूपमा प्रतिस्थापित भइसकेको अवस्थामा हाम्रो चुनौती आगामी दिनका लागि नयाँ कोशेढुंगा स्थापित गर्नु नै हो । यस निम्ति नीतिगत सुधार तथा आफ्नो नेपाल नामक ब्रान्डको मूल्य अभिवृद्धि नै मुख्य रणनीति हो । अब अतिथिदेवो भव:को मन्त्र जपेर मात्र नेपालमा पर्यटक भित्रिने छैनन् । हामी सबैले आफ्नो दैनिक व्यवहारमा पर्यटकीय पृथक् नेपालीपनको सेवा दिने शैलीमा परिवर्तन गर्न जरुरी छ । अब हामीले पर्यटनको पनि संघीय संरचना तयार गर्न सक्नुपर्छ । यसमा जति ढिलाइ हुन्छ, क्षेत्रीय तथा विश्व प्रतिस्पर्धाबाट हामी त्यति नै पछि पर्छाैं ।"
असजिला ठाउँमा काम गर्न तयार छौं,"काठमाडौं तराईमा बाढीले भत्काएका सडक, ढल, कुलोलगायत संरचना प्रदेश २ को निर्वाचनअघि नै मर्मतसम्भार गरिसक्नेबारे भौतिक पूर्वाधार तथा यातायात मन्त्रालय र नेपाली सेनाका अधिकारीबीच छलफल भएको छ । चुनावी सुरक्षा तथा सहज आवतजावतका लागि द्रुत गतिमा मर्मत तथा पुनर्निर्माण गरिसक्न नेपाली सेनालाई जिम्मा दिने तयारीस्वरूप उक्त छलफल भएको हो । छलफलका क्रममा प्रधानसेनापति राजेन्द्र क्षत्रीसहितको सैनिक टोलीले तराईमा अन्य निकायलाई असहज हुने कुनै काम सेनाले नगर्ने प्रतिबद्धतासमेत जनायो । त्यस क्रममा सैनिक अधिकारीले आफ्ना यसअघिका काम र गर्न सक्ने क्षेत्रलगायत विषयमा प्रस्तुतिसमेत राखेका थिए । भत्किएको सडक संरचना निर्माणबारे सेनासँग छलफल भयो । सेनामाथि हाम्रो विश्वास पनि छ । कतिपय विवादित विषय सेनामा पुगेर टुंगिएको छ, भौतिक पूर्वाधार तथा यातायातमन्त्री वीरबहादुर बलायरले भने, रफ्तारमा काम गरिरहेकाले हामीले सेनालाई विश्वासिलो निकायका रूपमा लिएका हौं । छलफलका क्रममा सेनाले अहिले गरेका र गर्न सक्ने विषय पनि राखेको छ । सडक विभागमार्फत मर्मत कार्य नहुने क्षेत्रमा सेनाले संरचना सुधार गरेर यातायात सुचारु गर्न लागेको बताउँदै मन्त्री बलायरले भने, अहिले नै सबै कामको जिम्मा सेनालाई दिन लागेको होइन । ग्रामीण क्षेत्रमा बगेका र भत्केका बाटा दुरुस्त पार्न भनेका हौं । उनका अनुसार जिल्लाका निकायसँग समन्वय गरी सेनाले सरकारको निर्देशनअनुसार तटबन्ध, पुल, सडक, ढल, गोरेटो बाटोलगायत संरचना मर्मत गर्नेछ । तत्काल टेन्डरमा जान नसकिने र केही ढिलाइ हुने भएपछि अहिले नै सेनाले मर्मतका काम गरिरहेका क्षेत्रको काम सेनालाई जिम्मा दिएका हौं, मन्त्री बलायरले भने, अब सेनाले सडक विभागअन्तर्गतका बाहेक क्षेत्रमा काम गर्नेछ ।सेनाले कोसी नदी आसपास र अन्य खोलाले बगाएको क्षेत्र, पहिरोले पुरिएका सडक, भाँच्चिएका पुलमा पनि गाडी चल्न सक्नेसम्मको सामान्य मर्मत, साना गोरेटो बाटोलगायत आफूले गरिरहेका सबै कामको विवरण मन्त्रालयलाई उपलब्ध गराएको छ । सेनाको विवरण र जिल्लास्तरबाट प्राप्त विवरण राखेर तत्काल र दीर्घकालीन रूपमा गर्नुपर्ने काम छुट्याउने र प्राथमिकताका आधारमा काम गर्ने तयारी मन्त्रालयले गरिरहेको छ, उनले भने । सेनापति क्षत्रीले असजिलो स्थानमा काम गर्न सेना तयार रहेको जानकारी मन्त्रीलाई गराएका थिए ।"
पैसा असुल्ने पक्राउ,काठमाडौं (कास) व्यवसायीहरूलाई धम्की दिएर पैसा असुल गर्ने नुवाकोट घर भई मनमैंजु बस्ने ४१ वर्षीय दीपक पण्डितलाई प्रहरीले पक्राउ गरेको छ । प्रहरीका अनुसार विगत केही दिनदेखि उनले बालाजु र तारकेश्वर नगरपालिकाका व्यवसायीहरूलाई धम्की दिएर पैसा असुल गर्दै आएका थिए ।
स्वास्थ्यमन्त्री अस्वस्थ,काठमाडौं (कास) स्वास्थ्यमन्त्री गिरिराजमणि पोखरेल अस्वस्थ भएपछि ३ दिनदेखि वीर अस्पतालमा उपचार गराइरहेका छन् । निमोनियाँ र टाइफाइड भएपछि उनी अस्पताल भर्ना भएका हुन् ।
प्रहरी प्रवक्तामा नेउपाने,काठमाडौं (कास) प्रहरी प्रधान कार्यालयले केन्द्रीय प्रवक्ताको जिम्मेवारी प्रहरी नायब महानिरीक्षक मनोज नेउपानेलाई दिएको छ । नेउपानेलाई प्रहरीद्वारा सम्पादित जनसरोकारका कामकारबाहीलाई यथार्थ तथा तथ्यगत रूपमा सञ्चार माध्यममा सम्प्रेषण गर्न प्रवक्ताको जिम्मेवारी दिइएको प्रधान कार्यालयले जनाएको छ ।
एमालेले राष्ट्रवादको दुरुपयोग गर्यो : पौडेल,"तनहुँ (कास) कांग्रेस नेता रामचन्द्र पौडेलले प्रधानमन्त्री शेरबहादुर देउवाको भारत भ्रमणमाथि गरिएका टिप्पणीको कुनै तुक नभएको बताएका छन् । गृह जिल्ला तनहुँ आएका पौडेलले एमालेले देउवामाथि गरेको नकारात्मक टिप्पणीले नेपालीकै बदनाम हुने बताए । सानासाना कुरालाई अतिरञ्जित गरेर उडाउन खोज्दा हाम्रो बदनाम भएको छ, पौडेलले भने, संविधानमा विमति राखेका शक्तिहरू निर्वाचनमा आउने वातावरण बन्दै गएको समयमा प्रधानमन्त्रीको अभिव्यक्तिलाई अतिरञ्जित गर्न नहुने उनको भनाइ छ । पौडेलले प्रधानमन्त्रीको भारत भ्रमण सफल भएको दाबी पनि गरे । एमालेले राष्ट्रिय झन्डा र राष्ट्रियता शब्दलाई नै दुरुपयोग गरेको आरोप पनि उनले लगाए । आगामी असोज र मंसिरमा हुने सबै निर्वाचनमा मधेसवादी दलले भाग लिने वातावरण बन्दा लोकतन्त्र संस्थागत हुने पौडेलले बताए । तर पार्टीको काममा भने देउवाले निरंकुशता लादेको पौडेलको आरोप छ । पार्टीमा छलफलसमेत नगरी कार्यवाहक सभापति दिएको टिप्पणी पनि उनले गरे । भारत भ्रमणमा जानेबेला देउवाले नेता विमलेन्द्र निधिलाई केन्द्रीय सदस्य मनोनीत गर्दै कार्यवाहक सभापतिको जिम्मेवारी पनि दिएका थिए ।"
करेन्ट लागेर मृत्यु,काठमाडौं (कास) प्याफलमा लत्रिएको तार बनाउने क्रममा करेन्ट लाग्दा सिन्धुलीका २५ वर्षीय दीपेन्द्र पहाडीको मृत्यु भएको छ । उपचारका लागि अस्पताल लैजाने क्रममा शनिबार उनको मृत्यु भएको प्रहरीले जनाएको छ ।
कस्तूरीको विनासहित पक्राउ,काठमाडौं (कास) तीन थान कस्तूरीको विनासहित प्रहरीले जुम्लाका २२ वर्षीय प्रकाश रावत क्षेत्रीलाई आइतबार गोंगबुबाट पक्राउ गरेको छ । दुर्लभ वन्यजन्तुको सूचीमा रहेको कस्तूरीको विनासहित उनलाई जिल्ला वन कार्यालय काठमाडौंमा बुझाइएको छ ।
पाकिस्तानी जेलबाट चन्दको गुहार,"नयाँदिल्ली करिब तीन दशकअघि सुदूरपश्चिमको एउटा गाउँबाट बेपत्ता भई अघिल्लो वर्ष पाकिस्तानको बलुचिस्तान प्रान्तमा भेटिएका एक नेपालीलाई घर फर्काउन उच्च तहमा कूटनीतिक पहल सुरु भएको छ । आफूलाई बैतडी, हटैराज२ को नरेन्द्रबहादुर चन्द भनी चिनाउँदै फेसबुकमार्फत घर फर्कन चाहेको सार्वजनिक गरेपछि उनी सुरक्षा निगरानीमा परेका थिए । चन्दलाई क्वेटास्थित कारागारमा राखिएको जानकारी पाकिस्तानी अधिकारीले इस्लामावादको नेपाली दूतावासलाई दिएका थिए ।अफगानमूलकी शरणार्थी युवतीसँग बिहे गरी दुई छोराछोरी जन्माएका नरेन्द्रले परिवारको सामाजिक सुरक्षामा खलल पुर्याएको भन्दै स्थानीय सुरक्षा निकायले थुनामा राखेको जवाफ तत्काल दिएको थियो । मैले क्वेटामा स्थानीय प्रशासनको सहयोगमा चन्दलाई भेटेर उनको इच्छा र अवस्थाबारे बुझ्ने मौका पाएकी छु, इस्लामावादस्थित राजदूत सेवा लम्साल अधिकारीले कान्तिपुरसँग फोनमा भनिन्, चन्द जसरी भए पनि सपरिवार घर फर्कन चाहन्छन्, यसबारे कूटनीतिक र कानुनी तहको परामर्श सुरु भएको छ । तर, सामाजिक सुरक्षा प्रतिकूलतालगायत कारण थुनामा राखिएका चन्दलाई घरफिर्ती (डिपोर्टेसन) प्रक्रियाबाट मात्रै नेपाल पठाउन सकिने भएकाले कूटनीतिक कठिनाइ उब्जिएको छ । डिपोर्टेसन नगरिएको अवस्थामा उनले क्वेटामा आजीवन कारावासको सजाय बेहोर्नुपर्नेछ । अझ ठूलो समस्या त उनले विवाह गरेकी श्रीमती अझैसम्म अनागरिक स्थितिमा छिन् भने हुर्केका छोराछोरीको जन्मदर्तासमेत भएको छैन । राजदूत अधिकारीले चन्दलाई भेटाउन आग्रह गरेपछि गत महिना स्थानीय प्रशासनले क्वेटा कारागारबाट निकालेर स्थानीय एक होटलमा भेटवार्ता गराइदिएको थियो । राजदूत अधिकारीलाई चन्दले नेपाल फर्कन र आफन्तको साथमा जीवन बिताउन आफू अत्यन्त इच्छुक रहेको र साथमा छोराछोरी र श्रीमतीलाई समेत लिएर जान चाहेको बताएका थिए । उनकी श्रीमती र छोराछोरी स्थानीय पास्तुन भाषा मात्रै बोल्न सक्छन् । घर फर्कन चाहने यी नेपालीका लागि आवश्यक परे हवाई टिकट र अन्य खर्च दिन केही नेपाली दाता तयार भइसकेका छन् । तर घरफिर्ती प्रक्रिया निकै जटिल देखिएको छ, राजदूत अधिकारीले भनिन् ।चन्द परिवारमा ६ भाइमध्येका कान्छा हुन् । हाल भैरहवाको एक निजी बैंकमा सुरक्षा गार्ड रहेका उनका माइला दाजु रणबहादुर चन्दले वर्षौं वर्ष हराइरहेका भाइलाई घर फिर्ता गराउन आफूले जिल्लादेखि केन्द्र तहसम्म हारगुहार गरिसकेको बताए । भाषा बुझ्नेनबुझ्ने जे भए पनि भाइले ल्याएकी केटी हाम्रै कुलकी बुहारी हो, भतिजाभतिजी मेरै भाइका रगत हुन् । सबैलाई एकैसाथ घर फिर्ता ल्याइयोस् भनेर सरकारलाई अनुरोध गर्न चाहन्छु, रणबहादुरले फोनमा भने । कसरी पुगे पाकिस्तान ?स्थानीय विद्यालयमा ६ कक्षाको परीक्षामा फेल भएपछि भागेर नजिकैको भारतीय बजार झुलाघाट गएका चन्दले जीवनमा फेरि घर फर्कन नसकिएला अथवा नपाइएला भन्ने सोचेकै थिएनन् । झुलाघाटको एउटा होटलमा भाँडा माझिरहेका बेला भेटिएका एक अपरिचितले नयाँ ठाउँमा दामी काम दिलाउने आश्वासन दिलाएपछि चन्द उनकै पछि लागेका थिए । भारतपाकिस्तान व्यापार गर्ने ती व्यक्तिले बागा बोर्डर हुँदै लाहोरसम्म जाने प्रबन्ध मिलाएको र त्यहाँबाट कराँची लगेर होटलमा काम गर्न अह्राएपछि मात्रै चन्दले आफू परिबन्दमा परेको थाहा पाएका थिए । त्यतिबेला उमेरमा भर्खर १४ लागेका चन्दले लगातार १५ वर्ष कराँचीको होटलमा काम गरेका थिए । त्यसपछिका ८ वर्ष बलुचिस्तानको क्वेटास्थित अर्को होटलमा काम गरेको गत वर्ष थुनामा पर्नुअघि उनले कान्तिपुरलाई फोनमा बताएका थिए । चन्दले आफूलाई बैतडीस्थित घरको खुबै सम्झना भइरहेको र बीचमा दुई पटक हुलाकबाट पत्र पठाए पनि जवाफ नपाएको बताएका थिए । आफ्नो परिवारका दुई दाजु गजबहादुर र रणबहादुर त्यतिबेलै नेपाली सेनाका जागिरे रहेकाले पनि आफ्नो खोजबिन हुन सक्ने आशा नरेन्द्रले व्यक्त गरेका थिए । वर्षौंसम्म आफन्तको कुनै पत्तो नलाग्दा र त्यत्तिका वर्ष कोही नेपालीसँग भेटसमेत हुन नसक्दा जीवन यत्तिकै बित्ने उनले ठानेका थिए । एक न एक दिन घर फर्कने सोचाइ बनाए पनि सबैतिरबाट हार खाएपछि नरेन्द्रले इस्लाम धर्म कबुल गर्दै चमन क्षेत्रमै बस्ने अफगानी शरणार्थी परिवारकी केटीसँग छोरी बिहे गरेका थिए । फरक धर्म र जिन्दगी कबुल गरेपछि म महम्मद अयुब खान बनेको छु, मेरो छोरो इरफान १२ वर्ष र छोरी सवानिसा १० वर्षकी छे, चन्दले कान्तिपुरलाई भनेका थिए । अहिले उनकी श्रीमती मरियाम र दुई छोराछोरी चमन गाउँमै शरणार्थी हैसियतमा बसिरहेका छन् । सामान्य मजदुरी गरेर रोजीरोटी कमाइरहेका अनागरिक चन्दले आफू युद्धरत भूमिमा आइपुगेको र आफू शरणार्थीसरह भएकै कारण कुनै पनि बेला कडा कानुनी कारबाहीमा पर्न सक्ने पत्तो पाएपछि फेसबुकमार्फत घरफिर्तीको गुहार मागेका थिए ।बलुचिस्तानको चमन जिल्ला अफगानिस्तानसँग जोडिएको युद्धग्रस्त क्षेत्रमा रहँदा चन्द दिनहुँ जीवनमृत्युको दोसाँधमा परिरहन्थे । चमन क्षेत्रमा रहेका अफगानी शरणार्थीलाई बाहिर धपाउने र पहिचान नरहेकालाई जेल हाल्ने काम भइरहेका बेला उनी स्थानीय क्वेटास्थित बोलान मेडिकल कलेजमा पढ्ने एक नेपाली विद्यार्थीको सम्पर्कमा आएका थिए । सुरुमा त चन्दको कुरा सुनेर अचम्मै लाग्यो । पछि घरपरिवार बुझ्दै जाँदा कुरा सत्य रहेछ भन्ने ठहर भयो, बोलानमा एमबीबीएस अन्तिम वर्षका विद्यार्थी राजेन्द्र फुलाराले फोनमा भने, हामीले फेसबुकमा चन्दको ३० वर्ष पुरानो फोटो देखेर त्यसको यथार्थ पहिल्याउन खोजी थालेका थियौं, त्यहाँबाट उनको गाउँघर सम्पर्कमा जोडिएको हो । डोटी घर भएका राजेन्द्रसहित गोर्खाका गजेन्द्र आचार्य र अरू विद्यार्थीले चन्दलाई नागरिक हैसियत दिन तथा बैतडी घर फिर्ता गराउन इस्लामावादस्थित नेपाली दूतावासलाई आग्रह गर्दै आएका छन् ।४४ वर्षीय चन्दले जेजसरी हुन्छ, आफ्नो मातृभूमि फर्कन चाहेका छन् । म मेरो परिवारै लिएर फर्कन चाहन्छु, उर्दू मिसिएको बोलीमा चन्दले फोनमा भनेका थिए, यी छोराछोरी र श्रीमतीलाई म कसरी यत्तिकै छाड्न सक्छु ? आफूलाई यो बिरानो भूमिमा ल्याइपुर्याउने मालिक (अलदा खान) को ७ वर्षअघि निधन भएकाले हारगुहार गर्ने ठाउँसमेत नपाएको उनको दु:खेसो थियो । बैतडीस्थित घर र आफन्तजनमा पनि ३० वर्षदेखि बेपत्ता चन्दबारे खबर पुगिसकेको छ । चन्द यो दुनियाँमा अझै जीवितै रहेको खबर पाएर आफन्तजन आश्चर्यचकित छन् । परिवारमा दाजुभाइ भए पनि चन्दका बाबुआमाको भने निधन भइसकेको छ ।"
एमाले शीर्ष नेता मधेसमा,"वीरगन्ज प्रदेश २ मा आगामी असोज २ गते हुने स्थानीय तहको निर्वाचन केन्द्रित रणनीति बनाउन प्रमुख प्रतिपक्षी एमालेका शीर्ष नेता वीरगन्जमा भेला भएका छन् । शीर्ष नेतृत्वलाई सोमबारदेखि बुद्धिजीवीसँग छलफल, पार्टी प्रवेश तथा उम्मेदवारसँगै घरदैलो अभियानमा सहभागी गराइने एमाले पर्साले जनाएको छ । अन्य प्रदेशमा चुनाव सम्पन्न भइसके, एमाले पर्सा इन्चार्ज प्रभु हजराले भने, त्यही भएर पनि केन्द्रीय नेता वीरगन्ज केन्द्रित भएका हुन् । पार्टी स्थायी समिति सदस्य शंकर पोखरेलले चुनावी रणनीति र उम्मेदवार छनोटबारे छलफल भएको जनाए । प्रदेश नम्बर २ का अगुवा साथीहरू यहीं आउनुभएको छ, उनले भने, चुनावी रणनीति र उम्मेदवारका लागि अनौपचारिक छलफल भइरहेका छन् । पछिल्लो समय एमालेले राष्ट्रिय राजनीतिमा लिएको अडानकै पछाडि मधेस केन्द्रित दल आएको उनको जिकिर छ । पार्टीका कार्यबाहक अध्यक्ष वामदेव गौतम, स्थायी कमिटी सदस्य विष्णु पौडेल, शंकर पोखरेल, स्कुल विभागका सचिव ईश्वरी रिजाल, केन्द्रीय सदस्य राजेन्द्र पाण्डे, प्रदेश २ का इन्चार्ज सत्यनारायण मण्डल, रघुवीर महासेठ लगायत नेता बिहानदेखि छलफलमा जुटेका छन् । दुई दिनदेखि गृहजिल्ला रौतहटमा रहेका नेता माधव नेपाल पनि आइतबार साँझ पर्साको परवानीपुरमा चुनावी भेलालाई सम्बोधन गरेर वीरगन्ज आएका छन् । यसअघि वीरगन्जमा बिहान आयोजित प्रशिक्षण भेलामा स्थायी समिति सदस्य शंकर पोखरेलले जिल्लाका अगुवा कार्यकर्ता, सम्भावित उम्मेदवार, सांसदलगायतलाई प्रशिक्षण दिएका थिए । एमालेले गरेको जनप्रिय कार्यलाई जनतामाझ लिएर जान र मत आकर्षण गर्न नेताहरूले प्रशिक्षण दिएका थिए । पछिल्लो मधेस आन्दोलन र भारतको अघोषित नाकाबन्दीपछि एमालेलाई मधेसविरोधी पार्टीका रूपमा मधेसी जनताबीच छरिएको भ्रम हटाउन पनि भेला केन्द्रित रहेको एक नेताले बताए । एमालेले लिएको अडान मधेसी जनताकै पक्षमा रहेको भन्ने कुरा यहाँका जनताले बिस्तारै बुझ्दै गएका छन्, कान्तिपुरसँग पोखरेलले भने, पार्टीभन्दा पनि केही नेताविरुद्ध जनता रहेको बुझिएको छ । बिस्तारै भ्रम हट्दै गएपछि पार्टीप्रति आकर्षण बढिरहेको पोखरेलले दाबी गरे । मधेस आन्दोलनको केन्द्रविन्दु बनेको वीरगन्ज प्रदेश २ को एक मात्र महानगरपालिका हो । भारतीय महावाणिज्य दूतावास पनि यहाँ सञ्चालनमा छ । यसअघि दुई चरणमा सम्पन्न भएका ६ प्रदेशका चुनावमा नगरप्रमुख र गाउँपालिका अध्यक्ष पदमा बढी स्थान जितेर पहिलो भएको एमालेले समग्रमै स्थानीय तहको सम्पूर्ण पदको ४५२१ प्रतिशत हिस्सा जित्न सफल भएको छ । प्रदेश २ को १ सय ३६ स्थानीय तहमा हुने निर्वाचनमा ६० देखि ७० सिट जित्ने योजनामा पार्टी रहेको एक नेताले बताए । निर्वाचन सम्पन्न नहुन्जेलसम्म केन्द्रीय कार्यालय मधेसबाटै सञ्चालनमा ल्याउने रणनीति बनेको ती नेताले बताए ।"
नेता नेपालको उत्तरकोरिया भ्रमण आपत्तिजनक,"काठमाडौं (कास) कांग्रेसका कार्यबाहक सभापति विमलेन्द्र निधिले एमाले नेता माधवकुमार नेपालले हालै गरेको उत्तरकोरिया भ्रमणले कूटनीतिक मर्यादा उल्लंघन गरेको भन्दै आपत्ति जनाएका छन् । पार्टी सभापति शेरबहादुर देउवा भारत भ्रमणमा रहेका बेला कार्यबाहकका हैसियतले आयोजना गरेको पत्रकार सम्मेलनमा निधिले भने, संयुक्त राष्ट्रसंघले नाकाबन्दी लगाएको अवस्थामा त्यसकै सदस्य राष्ट्रका पूर्वप्रधानमन्त्रीले भ्रमण गर्नु आपत्तिजनक छ । नेता नेपालले भ्रमणअघि सरकारसँग अनुमति पनि नलिएको उनको भनाइ छ । हाम्रो परराष्ट्र नीतिअनुसार पनि उत्तरकोरिया जान हुन्थेन, निधिले भने, एमालेको विदेश नीति सञ्चालनको शैली र आधार नै वस्तुगत र परिपक्व छैन, प्रतिक्रियावादी छ । एमालेको विदेश नीति ध्वंसात्मक छ । नेता नेपाल साउन २७ गते उत्तर कोरियाको एक साताको भ्रमणमा गएका थिए । उनका साथमा हरिबोल गजुरेल र एकनाथ ढकाललगायत ६ सांसद पनि थिए । पत्रकार सम्मेलनमा निधिले एमाले अध्यक्ष केपी ओलीको पनि आलोचना गरे । संविधान संशोधनबारे देउवाले भारतीय प्रधानमन्त्री नरेन्द्र मोदीसँगको भेटवार्ताका क्रममा दिएको अभिव्यक्तिको एमालेले आलोचना गरिरहेका बेला निधिले भने देउवाको बचाउ गर्दै एमाले नेताहरूकै आलोचना गरेका हुन् । ओलीले हालैको चीन भ्रमणका क्रममा मुलुककै शिर निहुरिने अभिव्यक्ति दिएको आरोप पनि उनले लगाए । चीन भ्रमणका बेला एमाले अध्यक्ष ओलीले चिनियाँ अधिकारीसँग नेपालका लागि संघीय प्रणाली नै आवश्यक नरहेको भन्ने अभिव्यक्ति दिएको दाबी गर्दै निधिले भने, ओलीको यो अभिव्यक्तिले मुलुककै शिर निहुरेको छ । प्रधानमन्त्रीको बचाउप्रधानमन्त्री देउवाले भारत भ्रमणका क्रममा दिएको अभिव्यक्तिको सर्वत्र अलोचना भइरहेका बेला निधिले भने स्वाभाविक भन्दै बचाउ गरे । संविधानलाई सर्वस्वीकार्य बनाउन अन्तर्राष्ट्रिय जगतको समर्थन आवश्यक छ, यसमा प्रधानमन्त्रीको भनाइ भारतले सहयोग गरोस् भन्ने हो, निधिले प्रस्टीकरण दिए । छिमकी मुलुकसँग संविधान संशोधनको आवश्यकता र औचित्यबारे कुरा नगरी कसरी समर्थन प्राप्त गर्न सकिन्छ ? समर्थन लिनका लागि प्रधानमन्त्रीले बोल्नु के गलत हो ? उनको प्रश्न थियो । प्रधानमन्त्री देउवाले भारतीय प्रधानमन्त्री नरेन्द्र मोदीसँगको भेटवार्ताका क्रममा मधेसका समस्या समाधान गर्न संविधान संशोधन गरेरै छाड्ने बताएका थिए । निधिले गरेको पत्रकार सम्मेलनमा महामन्त्री शशांक कोइराला र कोषाध्यक्ष सीतादेवी यादवसहित केन्द्रीय सदस्य पनि उपस्थित थिए । निधिले बाढीपीडित क्षेत्रको पुनर्निर्माणका लागि छुट्टै प्राधिकरणको आवश्यकतासमेत औंल्याए । पुनर्निर्माण प्राधिकरणलाई जिम्मा दिने या अलग्गै प्राधिकरण गठन गर्ने भन्नेबारे प्रधानमन्त्री फर्केपछि छलफल गर्छौैं, निधिले भने ।"
लागूऔषध दुव्र्यसनी बढे,"धनुषा गणेशनाथ नगरपालिका५ का २५ वर्षीय रूपेशकुमार श्रेष्ठलाई पोर्ताहा वीरेन्द्र बजारबाट प्रहरीले लागूऔषधसहित पक्राउ गर्यो । महोत्तरी खुट्टापिपरारी गाउँपालिका८ का २६ वर्षीय जयप्रकाश मण्डल र २३ वर्षीय मो इबराइनलाई प्रहरीले जाँच गर्दा शनिबार लागूऔषध बरामद भयो ।भारतबाट लागूऔषध लिएर आउँदै गरेका दुवै बहुर्वादेबडिया खण्डमा पक्राउ परेका हुन् । उनीहरूको साथबाट नाइट्रोसम, डाइलेक्स, नाइट्रोभ्याट, इसपासजस्ता लागूऔषध बरामद गरेको प्रहरीले जनाएको छ । यसअघि जनकपुर उपमहानगरपलिका २१ का २९ वर्षीय सन्तोष महासेठ साउन १३ मा कागजको पोका बनाएर बेच्न तयार गरेको एक केजी गाँजासहित पक्राउ परेका थिए ।जलेश्वर नगरपालिका१३ का २० वर्षीय विवेककुमार यादव पनि २ सय ग्राम गाँजासहित साउन १२ मा पक्राउ परेका थिए । प्रयोगकर्तालाई बेच्न तयारी गरेको चरेससहित जनकपुर उपमहानगरपालिका१३ का २१ वर्षीय समीर खान र सञ्जीवकुमार राउत साउन १४ मा पक्राउ परे । चरेससहित पक्राउ परेका दुवैजनालाई प्रहरी हिरासतमा राखी अनुसन्धान थालिएको छ । जिल्ला प्रहरी कार्यालय धनुषाले पछिल्लो एक महिनायता २१ जनालाई लागूऔषधसहित पक्राउ गरी मुद्दा चलाएको छ । पक्राउ पर्नेहरू २० देखि ३० वर्ष उमेर समूहका रहेको असई किस्मत भण्डारीले बताए । खुलासीमाका कारण सहजै उपलब्ध हुने प्रतिबन्धित लागूऔषध कुलतमा देखासिकी र घरपरिवारको असन्तुष्टिका कारण युवा फस्ने गरेको जनकपुर अञ्चल प्रहरी प्रमुख एसएसपी सुवास चौधरी बताउँछन् ।"
ट्रयाक्टर दुर्घटनामा मृत्यु,गोरखा (कास) पालुङटार नगरपालिका१ खोप्लाङस्थित सुन्दरखोलामा शनिबार राति ट्रयाक्टर खस्दा सुलीकोट४ का २० वर्षीय आइतपाल गुरुङको मृत्यु भएको छ । पालुङटार९ का सुजन परियार गम्भीर घाइते भएका छन् । ग१त ३७१६ नम्बरको ट्रयाक्टर सडकबाट खोलामा खसेर दुर्घटना भएको थियो । प्रहरी नायब उपरीक्षक भेषराज रिजालका अनुसार मृतक र घाइते चालक र सहचालक भएको हुन सक्ने अनुमान छ । घाइते परियारलाई थप उपचारका लागि गोरखा अस्पतालबाट काठमाडौं रेफर गरिएको रिजालले बताए ।
मेडिकल कलेज निर्माणमा ढिलाइ,"धनगढी स्थानीयको लामो संघर्षपछि कैलालीको गेटामा निर्माणाधीन मेडिकल कलेज निर्धारित मितिमै सम्पन्न हुने सम्भावना टर्दै छ । मुख्य गरी प्रशासनिक भवन निर्माणमा ठेकेदारको चरम लापरबाही देखिन्छ । अन्य भवन निर्माणले गति लिए पनि मुख्य प्रशासनिक भवनको काम प्रभावित छ । निर्माण कम्पनीले सम्झौताको ४ वर्षसम्म पनि काम थालेन, पूर्वाधार निर्माण समितिका कार्यकारी निर्देशक हेमराज पुजाराले भने । भवन निर्माणको जिम्मा रविना कन्स्ट्रक्सनले लिएको छ । माओवादी केन्द्रका अध्यक्ष पूर्वप्रधानमन्त्री पुष्पकमल दाहालले आइतबार निर्माणस्थल निरीक्षण गरे । त्यसक्रममा कार्यकारी निर्देशक पुजाराले काम नगर्ने निर्माण कम्पनीलाई कारबाही प्रक्रिया अघि बढाइएको जानकारी दिए । कलेज र अस्पताल भवनको काम दु्रत गतिमा बढे पनि प्रशासनिक भवन अझै नथालिएकाले आव ०७६०७७ सम्म पहिलो चरणको निर्माण सम्पन्न हुनेमा अन्योल देखिएको छ ।निरीक्षण क्रममा पूर्वप्रधानमन्त्री दाहालले सुदूरपश्चिमको विकासमा महत्त्वपूर्ण मेडिकल कलेजको निर्माण कुनै पनि बहानामा ढिलासुस्ती हुन नदिने बताए । पहिले विभिन्न कारणले पूर्वाधार निर्माण अघि बढ्न सकेको थिएन, म प्रधानमन्त्री भएपछि गति लिएको हो, उनले भने, अब पनि कुनै अडचन आउन नदिन सतर्क छु । स्थानीयले समेत निर्माणप्रक्रिया अनुगमन गर्नुपर्नेमा दाहालको जोड थियो । ढिलासुस्ती र अनियमितता भए तुरुन्त खबर गर्नुहोला, बाँकी काम म गर्छु, उनले भने, आर्थिक कारणले मेडिकल कलेज निर्माण रोकिँदैन, ढुक्क भएर काम अघि बढाउनुस् । दाहालको टोलीमा नेता नारायणकाजी श्रेष्ठ, रामबहादुर थापा (बादल) र लेखराज भट्ट पनि थिए । दुई वर्ष ६ महिनाभित्र ३ सय शय्याको अस्पताल बनाई एमबीबीएस कक्षा सञ्चालन गर्ने लक्ष्य रहेको कार्यकारी निर्देशक पुजाराले जानकारी गराए । वर्षाको समयमा गिट्टीबालुवा अभावले पनि निर्माण प्रभावित भएको उनले बताए । ५१८ हेक्टरमा बन्न लागेको मेडिकल कलेजको पूर्वाधारका लागि सरकारले गत आवमा ४४ करोड रुपैयाँ विनियोजन गरेको थियो । मन्त्री असन्तुष्टपर्सा सहरी विकासमन्त्री प्रभु साहले विभिन्न जिल्लामा स्वास्थ्यसंस्थाका भवन निर्माणमा ढिलाइ भइरहेको भन्दै असन्तुष्टि जनाएका छन् । कर्मचारीको लापरबाही र ठेकेदारको बदमासीले निर्धारित मितिमा भवन बन्न नसकेको उनको आरोप छ । भवन निर्माण विभागले आइतबार वीरगन्जमा आयोजना गरेको पत्रकार सम्मेलनमा उनले पर्सामा सबैभन्दा ढिलासुस्ती रहेको औंल्याए । पत्रकार सम्मेलनमा स्वास्थ्य सेवा कार्यक्रमअन्तर्गत देशभरको स्वास्थ्य संस्था भवन निर्माणको प्रगति र अवस्था सार्वजनिक गरिएको थियो । भवन निर्माण ढिलो हुनुमा ठेकेदार मात्र होइन, उनले भने, कर्मचारी पनि उत्तिकै जिम्मेवार छन् । असुरक्षाको बहाना देखाएर आयोजना निर्माण अवरुद्ध गर्ने प्रवृत्ति बढेको साहले जनाए । १० प्रतिशत मात्र काम बाँकी रहेकालाई एकपटकका लागि मौका दिने, कामै छाडेर सम्पर्कविहीन भएकालाई कारबाहीको दायरामा ल्याउने उनले बताए । वीरगन्जको विकासका लागि ५० वर्षे गुरुयोजना तयार गरेर अघि बढ्नुपर्ने सुझाउँदै यसमा स्थानीय बासिन्दा पनि तात्नुपर्नेमा उनले जोड दिए । जनता आवास कार्यक्रमको रकम सीधै लाभग्राहीको खातामा जाने व्यवस्था मिलाइएको छ, मन्त्री साहले भने, अनुदानको रकम २ लाख ३७ हजार रुपैयाँबाट बढाएर ३ लाख ५० हजार पुर्याइएको छ । मन्त्रालयका प्रवक्ता एवं सहसचिव डा रमेशप्रसाद सिंहले आव २०६१०६२ देखि २०७३७४ सम्ममा २ हजार २२ वटा स्वास्थ्य भवन बनाउने योजना कार्यान्वयनमा रहेको बताए । उनका अनुसार तीमध्ये १ हजार १ सय ५२ वटा आयोजना निर्माण सम्पन्न भएका छन् । बाँकी १ हजार ५२ मध्ये १ सय ८१ वटा आयोजना समस्याग्रस्त छन् । ६४ आयोजना २०७३०७४ मा सम्पन्न गर्ने लक्ष्य लिइएकामा ४८ वटा सम्पन्न भइसकेको पनि सिंहले जानकारी दिए ।"
टिकटका आकांक्षी नेताका दैलोमा,"राजविराज (कास) प्रदेश २ मा स्थानीय तह निर्वाचनको मिति नजिकिएसँगै दलले प्रचार तीव्र पारेका छन् । राष्ट्रिय जनता पार्टीले निर्वाचनमा जाने निर्णय गरेपछि माहोल झन् तातेको छ । सप्तरी सदरमुकाम राजविराजसहित ग्रामीण क्षेत्रमा दलका चुनाव चिह्न अंकित झन्डा टाँगिएका छन् । टिकट पक्का गर्ने योजनासाथ कांग्रेसका उम्मेदवार आकांक्षी नेताकार्यकर्ता शीर्ष नेता भेट्न राजधानी पुगेका छन् । जिल्ला सभापति दिनेशकुमार यादव, सचिव रामकुमार यादवलगायत नगर र गाउँपालिकाका उम्मेदवार आकांक्षी अहिले राजधानीमा छन् । जिल्ला सभापति यादवले केही दिनमै उम्मेदवार सूची सार्वजनिक हुने बताए । एमालेमा पनि आकांक्षी धेरै छन् । उनीहरू पनि टिकट हात पार्न राजधानीमा शीर्ष नेताका घर चहारिरहेका छन् । जिल्ला अध्यक्ष गोविन्द न्यौपानेले उम्मेदवार छनोट अन्तिम चरणमा पुगेको जानकारी दिए । छिन्नमस्ता र तिलाठी कोइलाडी गाउँपालिकाबाहेकका उम्मेदवारको नाम लगभग टुंगो लागिसकेको उनको भनाइ छ । माओवादी केन्द्रमा पनि आकांक्षीको भीड छ । संसदीय निर्वाचनको परिणामसँगै नयाँ थपिएका र विगतदेखि लगनशील कार्यकर्तासमेतको मनोभावनाअनुसार उम्मेदवार छान्ने गरी अन्तिम चरणको गृहकार्य भइरहेको सांसद अशोककुमार मण्डलले बताए । उनी पार्टीका जिल्ला इन्चार्ज हुन् । संघीय समाजवादी फोरम नेपाल, नेपाल लोकतान्त्रिक फोरम र राजपा नेपालमा पनि आकांक्षी अधिक भएपछि उम्मेदवार छनोटमा रस्साकस्सी सुरु भएको छ । फोरम नेपालमा पुराना कार्यकर्तासँगै नवप्रवेशीसमेत टिकटको दौडमा छन् । पार्टीका तराईमधेस प्रदेश समितिका मुख्य सचिव शम्भु झाले केही तहमा उम्मेदवार टुंगो लागिसकेको, बाँकीमा पनि एकदुई दिनभित्रै चयन हुने दाबी गरे । लोकतान्त्रिक फोरमले पनि भेला र प्रचारप्रसार तीव्र पारेको छ । विगतमा सांगठनिक रूपमा कमजोर मानिँदै आएको यो पार्टीले चुनावलाई लक्षित गरी संगठन निर्माणमा ध्यान केन्द्रित गरेको छ । राजपामा आकांक्षीको ओइरोनिर्वाचनमा जाने निर्णयपछि राजपामा उम्मेदवार आकांक्षीको थेगिनसक्नु भीड छ । एकीकरणअघिका ६ वटै पार्टीका नेताकार्यकर्ताले टिकट चाहेपछि आकांक्षीको सूची लम्बिएको हो । मधेसकेन्द्रित ६ पार्टी मिलेर गत वैशाखमा राजपा गठन भएको थियो । पार्टीले जिल्लामा उम्मेदवार छनोट र निर्वाचन प्रक्रिया अघि बढाउन वरिष्ठ उपाध्यक्ष तथा सांसद नरसिंह चौधरीलाई केन्द्रीय पर्यवेक्षकका रूपमा खटाएको छ । चुनावी अभियान तीव्र पार्न राजपाले आइतबार राजविराजमा केन्द्रीय पर्यवेक्षक, केन्द्रीय पदाधिकारी, सदस्य र जिल्लाका नेताहरू सम्मलित बैठक सम्पन्न गरेको छ ।"
लोकमार्ग बनेपछि चहलपहल,"चुहानडाँडा (तेह्रथुम) द्वन्द्वका समयमा गाउँलेले ५ वर्ष लगाएर खनेको सडक राष्ट्रिय गौरवको आयोजना मध्यपहाडी लोकमार्ग बनेपछि आठराई क्षेत्रमा चहलपहल बढेको छ ।गाउँको बीचबाट गएको लोकमार्गमा सवारी चल्न थालेपछि पूर्वी तराईसँग यातायात सम्पर्क जोडिएको छ । गाउँलेले आफ्नै सुविधाका लागि खनेको सडक भएर सरकारले पूर्वपश्चिम जोड्ने मध्यपहाडी लोकमार्ग निर्माण गरेको हो । निर्माण समितिका तत्कालीन सचिव रामचन्द्र थपलियाले सडककै कारण आठराईवासीको भविष्य खुलेको बताए । द्वन्द्वअघिसम्म यहाँको संंक्रान्ति बजारमा भव्य मदन मेला लाग्थ्यो । बजारमा चहलपहल बाक्लै हुन्थ्यो । बंैक र प्रहरी चौकी तैनाथ थिए । द्वन्द्वपछि सबैतिर असर पर्यो । ताप्लेजुङ र पाँचथरका साबिकका केही गाविसको समेत व्यापारिक थलो संक्रान्ति बजार उजाड बनेको थियो । आठराई क्षेत्रको बीच भाग भएर निर्माण भइरहेको मध्यपहाडी लोकमार्गको ट्रयाक खुलेसँगै पूर्वी तराईका बिर्तामोड, धरान, विराटनगरबाट यात्रुवाहक र मालवाहक सवारीसाधन यहाँसम्म आउन थालेका छन् । आठराईका केही व्यवसायीले सवारीसाधन किनेर चलाएका छन् । एक केजी नुन किन्नसमेत पाँचथरको फिदिम पुग्नुपर्ने बाध्यता हटेको चुहानडाँडाका भीष्म थपलियाले बताए । स्थानीयले पुराना घर हटाएर गाउँमै सिमेन्ट, रड, इँटा र पिलर प्रयोग गरी सुविधायुक्त घर बनाउँदै छन् । लोकमार्ग बनेपछि बसाइँ सरेका पनि फर्किएर आउन थालेका छन् । बिर्तामोड, फिदिम हुँदै खाद्यान्नलगायत दैनिक उपभोग्य वस्तु लिएर आठराई क्षेत्र आउने सवारीसाधन फर्किएर जाँदा गाउँमा उत्पादित अलैंची, अदुवा, अम्लिसो, चिराइतो, अकबरे खुर्सानी, उत्तिसका गोलियालगायत कृषि उपज लैजान्छन् । तमोर नदीमा पक्की पुल बनिसकेकाले पनि आठराई क्षेत्रको विकासको गति बढेको मध्यपहाडी सडक आयोजना पूर्वी खण्डका इन्जिनियर सुरेश तुम्बाहाम्फेले बताए । सडकले गाउँलाई विकासको गतितर्फ डोर्याउन थालेको छ, उनले भने । लोकमार्ग निर्माणसँगै गाउँसम्म पुग्ने सहायक सडक निर्माण भइरहेका छन् । यी सडक निर्माणका लागि सडक विभाग, जिल्ला समन्वय समिति, साबिकका गाविस, विभिन्न परियोजनालगायतले सहयोग गरेको सांसद भवानीप्रसाद खापुङले बताए । अबको केही वर्षभित्रै आठराई क्षेत्रका गाउँमा विकासले गति लिन्छ, उनले भने । चोकचोकमा खुलेका पसलमा पूर्वी तराईबाट खाद्यान्नलगायत दैनिक उपभोग्य सामग्री पुग्न थालेका छन् । पहिले मान्छेले बोकेर ल्याउने खाद्यान्न अहिले ट्रकले ल्याइदिन्छ । शैक्षिक सत्र आधा बितिसक्दा मात्र विद्यालयमा आइपुग्ने पाठ्यपुस्तक अहिले समयमै पुग्छन् ।पहाडको भौगोलिक विकटता चिर्दै सडक निर्माण भएर यातायात पहुँच जोडिएपछि आठराई क्षेत्रको चौतर्फी विकासको ढोका खुलेको सांसद सीता गुरुङले बताइन् । सडकले सदरमुकाम म्याङलुङ हुँदै धनकुटा, धरान, विराटनगरलगायत पूर्वका सहरलाई मात्र जोडेको छैन, विकासका पूर्वाधार निर्माण र स्थानीय उत्पादनको बजारीकरणमा समेत सहज भएको छ । चोकचोकमा औषधि पसल खुल्न थालेका छन् । सामान्य बिरामी पर्दा गाउँलेलाई औषधिको अभाव टरेको खाम्लालुङ गाविसका किसान गोपी ढुंगानाले बताए । लोकमार्ग पाँचथरको चियोभन्ज्याङ (नेपालभारत सीमा) देखि बैतडीको झुलाघाट जोडिन्छ । चियोभन्ज्याङगणेशचौक ६० किलोमिटर, गणेशचौकजोरसाल ४० किलोमिटर, जोरसालतमोरसंक्रान्ति हँुदै म्याङलुङसम्मको ९९ किमि ट्रयाक खोल्ने काम पूरा भएको छ । चुहानडाँडा, संक्रान्ति, देउराली, हलीमेला, म्याङलुङ, जिरीखिम्ती, लसुने, वसन्तपुर, चित्रे, सिन्धुवा, हिले क्षेत्रमा घरघडेरीको मूल्य बढेको छ ।"
नाच्दै छ सुदूरपश्चिम,"कञ्चनपुर गौरा पर्वको सुरुआतसँगै यहाँको माहोल डेउडामय बन्न थालेको छ । सुदूरपश्चिमेलीहरूको प्रमुख चाडका रूपमा मनाइने गौराका अवसरमा गाउँदेखि बजारसम्मका युवायुवती तथा महिला र पुरुषहरू डेउडामा रम्न थालेका हुन् । महेन्द्रनगर बजारको मात्रै आधा दर्जन बढी थलोमा स्वस्फूर्त डेउडा नृत्य चलिरहेको छ । केही थलोमा विभिन्न संघसंस्थाले पहल गरेका छन् । महाकाली साहित्य संगमले खुला मञ्च र खप्तड समाजले संविधान चोकमा डेउडा आयोजना गरिरहेको छ । यसैगरी मदनचोक र गोलमार्केटसँगै अन्य थलोमा पनि डेउडा गीत र नृत्य जारी छ । केही समूह प्रतियोगितामै उत्रिएका छन् । गौराको प्रमुख आकर्षण नै डेउडा भएकाले यसको संरक्षण र संवद्र्धन अनिवार्य भएको साहित्यकार वीरबहादुर चन्द बताउँछन् । उनले डेउडा बिनाको गौरा नसुहाउने भएकाले यसको महत्त्व अझ बढेको बताए । अहिले डेउडा गीत र नृत्य सुदूरपश्चिमको ऐना जस्तै बनेको छ, उनले भने, पुराना धार्मिक र राजनीतिक कथादेखि समाजका गतिविधि गीतमार्फत बाहिर आइरहेका छन् । डेउडाले बनाएको यो पृथक पहिचान हो । उसो त सुदूरपश्चिमका अन्य चाडपर्व र मेला जात्रामा पनि डेउडा खेलिन्छ । तर गौराका बेला भने यसको बेग्लै महत्त्व भएको स्थानीय बताउँछन् । यस क्षेत्रमा भदौ लागेदेखि नै गाउँका चौतारादेखि सहर बजारका चौराहसम्म डेउडा सुरु हुन्छ । गौरा सुरु हुनु एकडेढ साता अघिदेखि सुरु भई १५२० दिनसम्म यहाँका गाउँबस्ती डेउडामय हुन्छन् ।पञ्चमीका दिन पञ्चनाज (गहुँ, गुराँस, गहत, मास र केराउ) मिसाइएको बिरुडा भिजाएदेखि सुरु हुने गौरापर्व विभिन्न गाउँबस्तीमा भिन्नाभिन्नै तिथिमा सेलाउने चलन छ । कतिपयले अष्टमीका दिन सेलाउँछन् भने कतिपयले २३ दिन देखि सातादिन पछिसम्म सेलाउँछन् । गौरा सुरु भएदेखि नसेलाउँदासम्म सुदूरपश्चिममा जताततै डेउडा देख्न पाइन्छ, डेउडा गायनमै छवि बनाएका लालबहादुर धामीले भने, अहिले सुदूरपश्चिमेलीहरू जहाँ पुग्छन्, डेउडा पनि सँगै पुगिरहेको हुन्छ । उनका अनुसार काठमाडौं, पोखरा र नेपालगन्जसँगै वैदेशिक रोजगारीका क्रममा विदेश पुगेकाहरूले समेत भेला भएर डेउडा खेल्न थालेका छन् । गोलो घेरामा एकआपसमा हात बाँधेर ठूलो समूहले गाउँदै नाच्ने गरिन्छ । डेउडामा खुट्टाको चाल अघि र पछि गरेर डेढ कदम चालिने भएकाले यसको नाम डेउडा राखिएको गायक धामीले बताए । डेउडासँगै गौरामा फाग र ढुस्कुलगायतका खेलहरू प्नि खेलिन्छन् । यिनमा देवीदेवताका वीरगाथाहरू गाइन्छन् । डेउडा नयाँ पुस्तामै सहजै हस्तान्तरण पनि भइरहेको छ, साहित्यकार चन्द भन्छन्, अन्य खेलजस्तो सिक्न असजिलो पनि छैन, हेर्दै सिक्दै खेलिन्छ । उनले विगतको तुलनामा अहिले युवापुस्तामा यसप्रति आकर्षण बढेको दाबी गरे । उनका अनुसार अहिले डेउडामा राजनीतिक व्यंग्यसमेत गरिन थालेकाले अझ आकर्षण बढ्न थालेको छ ।"
अजयको ग्रिन सिग्नल,"बलिउड अभिनेत्री काजोल र निर्मातानिर्देशक करण जौहर गत वर्षको कुख्यात भनाभनअघिसम्म अति घनिष्ठ थिए । काजोल आफ्ना पति अभिनेता अजय देवगण र करणबीचको विवादमा नराम्ररी तानिइन् र त्यो मित्रता इतिहास बन्न बेर लागेन । तर, अब उनीहरू दुईबीच सम्बन्ध सुध्रिँदै गएको छ र यसमा अजयले ग्रिन सिग्नल दिएको बुझिन्छ । अजय र करणबीच विवाद उब्जिएको थियो, फिल्मका कारण । अजय निर्देशित शिवाय र करण निर्देशित ऐ दिल है मुस्किल एकै दिन रिलिज हुँदै थिए । त्यसअघि स्वघोषित फिल्म समीक्षक एकजना खानले शिवाय का विरुद्ध सोसल साइटहरूमा दुष्प्रचारको शृंखला चलाए । अजय पक्षले बुझदा ती खानले यसका लागि आफूलाई करणले लाखौं रुपैयाँ दिएको बताएछन् । त्यसपछि के थियो, अजयकरण मौखिक युद्धमा भिड्न थाले ।यस्तोमा स्वाभाविकै थियो, काजोल आफ्ना पतिको पक्षमा उभिइन् र करणले त्यस्तो गरेको सुन्दा आफू घोर आश्चर्यमा परेको प्रतिक्रिया दिइन् ।आफूले खानलाई पैसा दिएर शिवाय को बदख्वाइँमा लगाएको आरोप झूटो भएको भन्दै आएका करण पनि काजोलको व्यवहारबाट तिलमिलाए । हुँदाहँुदा दुईबीच बोलचालै बन्दै भयो । पछि आफ्नो बायोग्राफीमा काजोलसँग सम्बन्ध तोडिएको घोषणै गरे । तर, त्यस्तो अवस्था लामो समय रहन पाएन ।करण केही महिनाअघि जुम्ल्याहाका डयाड बने, सरोगेसीका माध्यमले । उनले रक्षा बन्धनमा इन्स्टाग्राममा राखेको तिनको फोटामा काजोलले लाइक ठोकिदिइन् । यसबाट करण भावुक भए र काजोलले इन्स्टाग्राममा फलो गर्न थाले । हुँदाहुँदा उनी काजोलको बर्थडेका दिन उनको घरै पुगे ।अब अजयले पनि यसलाई सामान्य रूपमा लिएको देखिन्छ । व्यक्तिगत मुद्दाहरूमा मैले कहिल्यै बोलेको छैन, मुम्बईमा एउटा फिल्मको प्रोमोसनमा रहेका अभिनेताले काजोलकरण सम्बन्धबारेको प्रश्नमा भनेका छन्, यो पनि त्यस्तै निकै व्यक्तिगत विषय हो र म फेरि पनि केही भन्न चाहन्नँ ।"
इमेज अवार्ड मनोनयन सार्वजनिक,"काठमाडौं (कास) इमेज अवार्ड १९ औं संस्करणको मनोनयन सार्वजनिक भएको छ । राजधानीमा आइतबार एक समारोह गरी मनोनयनमा परेका स्रष्टालाई प्रमाणपत्र समेत वितरण गरियो । गीत, संगीत, रचना, म्युजिक भिडियो, पब्लिक च्वाइस अवार्डलगायत २३ विधामा मनोनयन सार्वजनिक गरिएको हो । २०७३ असार १ गतेदेखि २०७४ जेठ मसान्तसम्म सार्वजनिक भई दर्ता भएका नेपाली गीतका एल्बम, म्युजिक भिडियो एवं सिंगल ट्रयाकलाई मनोनयनमा समावेश गरिएको समारोहमा बताइयो । लोक, आधुनिक, दोहोरीदेखि पप संगीतसम्म समेटिएको यो अवार्डको शनिबार हरेक विधामा छानिएका उत्कृष्ट पाँचको नामावली सार्वजनिक गरिएको हो । यसपटक सुन साइँली सर्वाधिक ७ विधामा पर्न सफल भएको छ । हेमन्त रानाको स्वर, कालीप्रसाद बाँस्कोटाको संगीत रहेको यो गीत सर्वोत्कृष्ट गीत, सर्वोत्कृष्ट संगीत, सर्वोत्कृष्ट पप गायन (पुरुष), सर्वोत्कृष्ट म्युजिक भिडियो, सर्वोत्कृष्ट म्युजिक भिडियो निर्देशन, सर्वोत्कृष्ट म्युजिक भिडियो सम्पादक र इमेज पब्लिक च्वाइस अवार्ड गरी ७ विधामा मनोनयनमा परेको हो । यस वर्षको लाइफ टाइम अचिभमेन्ट अवार्ड भने वरिष्ठ संगीतकार एवं सर्जक दीपक जंगमलाई प्रदान गरिने भएको छ । पब्लिक च्वाइस अवार्डका लागि एसमएस भोटिङ खुल्ला गरिएको छ । मनोनयन दर्ताबाट संकलित रकम यस पटक बाढीपीडितलाई राहतस्वरूप प्रदान गरिने समेत इमेज च्यालनका अध्यक्ष तथा प्रबन्ध निर्देशक आरके मानन्धरले समारोहमा बताए ।"
रोमान्टिक गीत लिएर क्षत्री,"काठमाडौं (कास) फिल्म निर्देशक एवं सञ्चारुकर्मी डब्बु क्षत्री एकल एल्बम आएका छन् । उनको गुलाबी स्वरहरू संगीतकार जुगल डंगोल, गीतकार एवं सञ्चारकर्मी शान्तिप्रिय लगायतले आइतबार राजधानीमा लोकार्पण गरे ।आधुनिक गीत लेख्दै आएका क्षत्रीको नयाँ एल्बममा रोमान्टिक प्रकृतिका गीत रहेको शान्तिप्रियले बताए । गीतकार क्षत्रीले भने छोटो समयमै संग्रह तयार भएको सुनाए । युवाहरूको पहिलो प्रेमदेखि एकल महिलाको मनोविज्ञानसम्म समेटिएका गीतहरू एल्बममा छन्, उनले भने । कार्यक्रममा गायिका निशा देशारले गाएको गजल दोषी त नजर को भिडियो सार्वजनिक गरियो । एल्बमका लागि केन्जुमा सुब्बाले बेबी आई लभ यु र तिमीसँग बोल्न, सहिमा श्रेष्ठले जिस्किन मन लाग्छ र रेश्मा पुनमगरले यो तन यो मन गाएका छन् । संगीत चाहिँ जुगल, ज्योतिप्रकाश, दीपक शर्मा, सन्तोष श्रेष्ठ लगायतले दिएका हुन् । उक्त एल्बम बिन्ध्यवासिनी म्युजिकले बजारमा ल्याएको हो ।"
जबजब तिम्रो साथ,"काठमाडौं (कास) प्रदर्शन मिति नजिकिँदै गर्दा फिल्म युनिटले जोनी जेन्टलम्यान को प्रचारप्रसार तीव्र पारेको छ । राजधानीमा आइतबार फिल्मको नयाँ गीत जबजब तिम्रो साथ रिलिज गरिएको छ । पल शाह र आँचल शर्माको मुख्य अभिनय रहेको उक्त फिल्मको गीतमा अन्जु पन्त र सुरेश लामाले युगल स्वर दिएका छन् । प्रविन सिंहको कोरियोग्राफी रहेको गीत र संगीत दुवै अर्जुन पोखरेलको हो । पल र आँचललाई नै प्रस्तुत गरिएको उक्त गीत यसअघि गायक सुरेशले आफ्नो एल्बमका लागि गाएका थिए । उक्त गीतलाई अन्जुसहितको स्वरमा रेकर्ड गरी संगीतकार अर्जुनले फिल्मका लागि प्रयोग गराएका हुन् ।यो गीत जोनी जेन्टलम्यान का लागि भनेर बनाइएको थिएन, संगीतकार पोखरेलले गीत सार्वजनिक कार्यक्रममा भने, सुरेशकै एल्बमलाई भनेर बनाइएको थियो । पछि सबैको सहमतिमा फिल्मका लागि राखिएको हो । यसै गीतबाट पाश्र्व गायनमा आएका सुरेशलाई पोखरेलले प्रचुर सम्भावना भएको टिप्पणी गरे । भने, तीनचार वर्षभित्रमा सुरेशले पाश्र्व गायनमा आफ्नो पकड राख्ने विश्वास छ । उसको आवाजको रेन्ज राम्रो छ ।म्युजिक भिडियो निर्देशनमा सफल नीतीन चन्दले जोनी जेन्टलम्यान बाटै फिल्म निर्देशनमा पनि हात हालेका हुन् । भदौ ३० देखि देशव्यापी प्रदर्शनमा आउन लागेको उक्त फिल्ममा पल र आँचलसहित विकाश जोशी, जैना कुँवर, सन्तोष सिलवाल गिरीलगायतको पनि अभिनय रहेको छ ।"
ह्याकिङले हैरान,"बलिउड अभिनेत्री राधिका आप्टेको फेसबुक एकाउन्ट हालै ह्याक्ड भयो । उनले यसबारे ट्वीटरमार्फत आफ्ना फ्यानहरूलाई जानकारी गराइन्, मेरो फेसबुक एकाउन्ट फेरि ह्याक्ड भयो, कृपया मलाई म्यासेन्जरमा म्यासेज नपठाउनु होला । गत शनिबार भारतभरि एक घण्टाका लागि फेसबुक नै बन्द भएको थियो । मोबाइल र कप्म्युटरमा यसको स्पिड निकै स्लो भएका बेला राधिका ह्याकिङको सिकार बनेकी थिइन् । फेसबुकमा लग्ड इन भएकाहरूले पनि शनिबार राम्ररी एक्सेस पाएका थिएनन् । राधिकाको फेसबुक ह्याक्ड भएको यो पहिलो पटक भने होइन । उनी पटकपटक ह्याक अट्याकको सिकार हुने गरेकी छन् ।केही समयअघि मात्रै अभिनेत्री नेहा शर्माको पनि फेसबुक ह्याक्ड गरिएको थियो । उनको एकाउन्टबाट न्युड फोटो सेयर भएपछि निकै होहल्ला मच्चियो । राधिका र नेहाझैं भारतका थुप्रै सेलेब्रिटीका सोसल साइट एकाउन्टहरू साइबर अपराधीका निसानामा परेका छन् । अमिताभ बच्चन, करण जौहर, श्रुति हासन, एमएस धोनी, शशि थरुरदेखि मुकेश अम्बानीले समेत यो समस्या भोग्नुपरेको छ ।अमिताभको ट्वीटर ह्यान्डल ह्याक्ड हुँदा त्यसबाट पनि अश्लील फोटो र भिडियो सेयर गरिएको थियो । उनले ह्याक्ड भएको खबर दिएर तुरुन्तै एकाउन्ट रिकभर समेत गरेकाले ठूलो क्षति हुन पाएन ।अभिनेताहरू शाहिद कपुर, हृतिक रोशन र रजनीकान्त पनि ह्याकर पीडित हुन् । मेरो एकाउन्टमा कुनै सन्दिग्ध चिजबिज देख्नुभयो भने त्यो मैले पोस्ट गरेको होइन भन्ने बुझिदिनुहोला, फेसबुक एकाउन्ट ह्याक्ड भएपछि शाहिदले भनेका थिए, म चाँडै रिकभर गर्ने कोसिस गर्दै छु । श्रुति हासनको फेसबुक पेजमा कृति स्यानोनका तस्बिर पोस्ट हुन थालेपछि श्रुतिका फ्यान चकित भएका थिए । त्यो काम ह्याकरले गरेको जानकारी गराउँदै श्रुतिले त्यसलाई केही समय बेवास्ता गरिदिन आग्रह गरेकी थिइन् । कृतिका फ्यानले श्रुतिको एकाउन्टमा अनधिकृत प्रवेश गरेको पछि खुलासा भयो । त्यसो त फेसबुकका संस्थापक मार्क जुकरबर्गकै एकाउन्ट ह्याक्ड भएको खबरले एकताका सनसनी मच्चाएको थियो । सन् २०१३ मा प्यालेस्टाइनका एक युवाले जुकरबर्गको एकाउन्ट ह्याक गरेर त्यसो गर्नुको कारण खुलाई स्टाटस पोस्ट गरिदिएका थिए । मेरो कुनै पनि अनुरोध फेसबुक टिमले वास्ता गरेन, स्टाटसमा लेखिएको थियो, त्यसैले मैले बाध्य भएर यस्तो काम गर्नुपर्यो, माफी चाहन्छु ।"
अमृता र विक्रमादित्य बने मोडल हन्ट,"काठमाडौं २१ वर्षीया अमृता अधिकारी र १८ वर्षीय विक्रमादित्य महासेठ यस वर्षको मोडल हन्ट नेपालको उपाधि चुम्न सफल भएका छन् ।राजधानीकै सोल्टी क्राउन प्लाजामा शनिबार आयोजित प्रतियोगिताको ग्रान्ड फिनालेमा विक्रमादित्यले पुरुषतर्फका ६५ प्रतिस्पर्धी र अमृताले महिलातर्फका ३५ प्रतियोगीलाई पछि पार्दै उपाधि जितेका हुन् । अमृताले फोटोजेनिक र सुपरमोडलको सबटाइटल जित्दा विक्रमादित्य पनि सुपर मोडल भएका थिए ।विजेताले १ लाख रुपैयाँसहित ताज जिते । उनीहरूले फिल्म र म्युजिक भिडियो खेल्ने अवसर पनि पाउने आयोजकले जनाएको छ । टाइटल विजेताद्वयले अमेरिकामा आयोजना हुने वल्र्ड फेसन परेडदेखि कोरियामा हुने लग्जरी मोडल अवार्डमा समेत विशेष प्रस्तुति दिनेछन् ।प्रतियोगितामा पुरुषतर्फ फस्ट रनरअप र सेकेन्ड रनरअप क्रमश: लक्की खड्गी र रमेशकुमार चौधरी भए । महिलातर्फ क्रमश: सिमरन खड्का र एकता कुँवर भाग्यमानी रहे ।नेक्स्ट मोडल्स नेपालद्वारा आयोजित प्रतियोगिताको फिनालेमा नायिका प्रियंका कार्की, सृजना रेग्मी, पूर्व मिस नेपाल अस्मी श्रेष्ठ शो टपरका रूपमा र्याम्पमा उत्रेका थिए ।"
शब्दार्थका नौ,"काठमाडौं (कास) शब्दार्थ प्रकाशनले आफ्नो तेह्रौं वार्षिकोत्सव पारेर विभिन्न विधाका नौ पुस्तक ल्याएको छ । विनयकुमार शर्मा नेपाल लिखित मार्गदीप (कवितासंग्रह) र परावर्तन (निबन्धसंग्रह), ठाकुर शर्मा र विनयकुमारद्वारा सम्पादित शब्दार्थ सोपान (समालोचना संग्रह), प्रा शिव गौतमका झ्याम्ली बाख्रीको पाठो (निबन्धसंग्रह) र बाटो हेरिरहने बाटाहरू (कवितासंग्रह), मोहन चापागाईं लिखित सत्य संलाप (निबन्धसंग्रह), नारायणकैलाश सिग्देलको नयाँ बाटो (किशोर उपन्यास), रामकुमार पण्डित लिखित मन्दिर र माओ (कवितासंग्रह) तथा डा विश्वदीप अधिकारीको आकाश मैथुन (कथासंग्रह) नेपाल प्रज्ञा प्रतिष्ठानमा शनिबार आयोजित कार्यक्रममा लोकार्पण गरिए ।प्रा राजेन्द्र सुवेदी, डा गोविन्दराज भट्टराई, डा रजनी ढकाल र डा लेखप्रसाद निरौलाले विमोचित कृतिहरूबारे समीक्षात्मक टिप्पणी गरे । कार्यक्रममा कोशकार वसन्तकुमार शम्र्मा नेपाल, साहित्यकारहरू प्रदीप नेपाल, प्रा गोपीकृष्ण शर्मा, नरेन्द्रप्रसाद पौडेल, माया ठकुरी, गीता त्रिपाठी तथा दुर्गाप्रसाद नेपाल लगायतको उपस्थिति थियो ।"
अमेरिकामा शक्तिशाली आँधी,"टेक्सास (बीबीसी) अमेरिकाको टेक्सास राज्यमा आँधीका कारण भएको भीषण वर्षाले व्यापक क्षति गरेको छ । हार्भी आँधीले टेक्सासको तटीय क्षेत्रमा व्यापक क्षति पुर्याएपछि भारी वर्षा भएको हो । आँधी २ सय १५ किलोमिटर प्रतिघण्टाको गतिमा आएको थियो । टेक्सास राज्यका गभर्नर ग्रेग अब्बटले आँधीको विध्वंसभन्दा वर्षाका कारण आउनसक्ने बाढीेले ठूलो क्षति पुर्याउने चिन्ता व्यक्त गरे । आँधीको मार्गमा रहेका ह्युस्टन र कर्पस क्रिस्टी सहरमा ५० सेन्टिमिटरभन्दा बढी वर्षा भएको छ । मौसमविद्हरूले अझै केही दिन पानी पर्ने बताएका छन् । उनीहरूले १ मिटरसम्म पानी पर्ने पूर्वानुमान गरेका छन् । अब्बटले वर्षाका कारण नाटकीय बाढी आउन सक्ने भन्दै चिन्ता व्यक्त गरे । उनले रकपोर्ट नगरमा दुईजनाको मृत्यु भएको पुष्टि गरे । उनीहरूमध्ये एकको घरमा आगलागी भएपछि मृत्यु भएको हो । अर्की एक महिलाको ह्युस्टनको सडकमा जमेको पानीमा डुबेर मृत्यु भएको हो । अब्बटले उद्धार तथा मर्मतका लागि १ हजार ८ सय सैनिक परिचालन गरिएको जनाए । अमेरिकाको चौथो ठूलो सहर ह्युस्टनका मेयर सिल्भेस्टर टर्नरले एक घण्टामा साढे सात सेन्टिमिटर वर्षा भएको बताए । उनले करिब ५ हजार मानिसलाई उद्धार गरी सुरक्षित स्थानमा राखिएको बताए । नजिकैको हबी सहरका दुई विमानस्थल पानी जमेका कारण बन्द गरिएका छन् । हार्भी अमेरिकाको १३ वर्षयताकै शक्तिशाली आँधी भएको अधिकारीले जनाए । उनीहरूले क्षतिका आधारमा यसलाई क्याटेगोरी फोर अर्थात् चौथो वर्गमा राखेका छन् । उनीहरूले हार्भीले विनाशकारी प्रभाव निम्त्याउन सक्ने चेतावनी दिएका छन् । आँधीका कारण कतिपय स्थानमा भारी वर्षा भएको छ । भत्किएका घरहरूमा सर्वसाधारणहरू फसिरहेको अनुमान गरिए पनि उद्धारमा कठिनाइ भएको छ । अधिकारीले केही मानिसहरू हताहत भएको हुन सक्ने बताए । कतिपय स्थानमा मानिसहरू छेमेकीको अवस्था बुझ्न समूहमा हिँडेको जनाइएको छ । आँधीले विद्युत् प्रसारण अवरुद्ध भएका कारण लाखौं घरमा बिजुलीबत्ती छैन । विद्युत् सेवा प्रदायकहरूले करिब ३ लाख मानिसहरू बिजुलीबिना बसिरहेको जनाएका छन् । आपतकालीन सेवाका अनुसार केही विद्यालय, होटेल तथा आवासीय भवनमा क्षति भएको छ । दस हजार जनसंख्या भएको रकपोर्ट सहर बढी प्रभावित भएको छ । रूखहरू ढलेर सडक अवरुद्ध छन् भने भत्किएका घरमा मानिसहरू पुरिएको आशंका छ । आँधीका कारण अमेरिकाका विभिन्न भागका करिब दस लाख मानिस प्रभावित भएको बताइएको छ । कतिपय स्थानमा आँधीका कारण अझै तीव्र वर्षा भइरहेको छ । अमेरिकी राष्ट्रपति डोनाल्ड ट्रम्पले आँधीमा फसिरहेका मानिसहरूको उद्धारलाई उच्च प्राथमिकतामा राख्न निर्देशन दिँदै विपत् प्रभावित क्षेत्रमा संघीय सहायता पुर्याउन निर्देशन दिएका छन् । उनले आगामी हप्ता टेक्सासका आँधी प्रभावित क्षेत्रको अवलोकन गर्ने जनाइएको छ । ट्रम्पले मानिसहरूलाई सकुशल उद्धार गर्न सबै सरकारी निकायले पूर्णरूपमा क्रियाशील रहने विश्वास व्यक्त गरे । उनले आपतकालीन राहत र उद्धार कार्यमा लाग्नेहरूलाई हौसला दिएका छन् । टवीटमा ट्रम्पले उल्लेख गरेका छन्, तपाईंहरूले अत्यन्तै महान् मानवीय कार्य गरिरहनुभएको छ । तपाईंहरू सुरक्षित रहनुहोला, तपाईंको कार्य संसारले हेरिरहेको छ ।हार्भी अमेरिकामा २००४ मा आएको चार्ली पछिको शक्तिशाली आँधी हो । १९६१ मा कार्ला आँधीका कारण ३४ जनाको मृत्यु भएको थियो ।"
राजा नै विरोधमा,"मड्रिड (सीएनएन) स्पेनको बार्सिलोनामा गत साता भएको आक्रमणको विरोधमा लाखौं मानिसले प्रदर्शन गरेका छन् । राजा फेलिप छैटौं र प्रधानमन्त्री मारिआनो राजोय सर्वसाधारणसँगै प्रदर्शनमा सहभागी भएका छन् । उनीहरूको सहभागितालाई एकता र सांस्कृतिक विविधताका रूपमा उल्लेख गरिएको छ । सहभागीहरू म डराएको छैन लेखिएको ठूलो ब्यानरसँगै करिब ५ लाखको संख्यामा थिए । प्रदर्शन सामाजिक सञ्जालमार्फत समन्वय गरिएको जनाइएको छ । कतिपय सहभागीका प्लेकार्डमा लेखिएको थियो, म मुसलमान हुँ तर म आतंकवादी होइन । एक सहभागीले भने, समाधान शान्ति हो । शान्ति सबैका लागि बराबर छ । स्पेनी प्रहरीले ट्वीटरमा तस्बिरहरू सार्वजनिक गर्दै उल्लेख गरेको छ, आजको प्रदर्शनको एकमात्र सन्देश प्रस्ट छ, त्यो हो आतंकवादलाई अस्वीकार । गत हप्ता लस र्याम्ब्लसमा भएको भ्यान आक्रमणमा १७ जना मारिएका थिए । आक्रमणको जिम्मेवारी तथाकथित इस्लामिक स्टेटले लिएको थियो । त्यसपछिको प्रदर्शनमा सर्वसाधारणसँगै सहभागी हुने फेलिप छैटौं एकमात्र राजा हुन् । राजा र प्रधानमन्त्री स्वायत्तताका लागि लामो समयदेखिको संघर्षमा प्रयोग भइरहेका क्याटालोनियाको झन्डाका पछाडि थिए । लस र्याम्ब्लस आक्रमणका समयमा पीडितलाई सहयोग गर्ने आपतकालीन सेवाका सदस्य तथा पसलेहरू पनि प्रदर्शनमा सहभागी भएका थिए ।कतिपयले मुस्लिमविरोधी कार्यको निन्दा गरिएको प्लेकार्ड बोकेका थिए । प्रदर्शनमा सहभागी राजातिर सिटी बजाउँदै केही प्रदर्शनकारीले विरोध जनाएका थिए । स्पेनमा सन् १९७० मा सैनिक तानाशाह फ्रान्सिस्को फ्रान्कोको मृत्युपछि राजतन्त्र पुन:स्थापना भएको हो । क्याटालोनियाले आउँदो अक्टोबर महिनामा स्वतन्त्रतामाथि जनमत संग्रह गराउँदै छ । प्रधानमन्त्री राजोयले क्याटालोनिया र स्पेनका अन्य क्षेत्रका बासिन्दाले आतंकवादविरुद्ध एकताबद्ध रहेको देखाउन सर्वसाधारणलाई प्रदर्शनमा सहभागी हुन आह्वान गरेका थिए ।"
गुरमितका अनुयायीले आश्रम छाड्न थाले,हरियाणा (एजेन्सी) भारतको हरियाणास्थित पञ्चकुलाको केन्द्रीय जाँच ब्युरोको अदालतले बलात्कारी ठहर गरेका गुरु गुरमित राम रहिम सिंहका अनुयायीले धमाधम आश्रम छाडेका छन् । उनको हरियाणाको सिर्सास्थित १ हजार एकड जमिनमा फैलिएको आश्रममा दसौं हजार अनुयायी भएको अनुमान छ । डेरा सच्चा सौदाका गुरु गुरमित राम रहिम सिंह गत शुक्रबार २००२ को बलात्कार मुद्दामा अदालतबाट दोषी ठहर भएका थिए । मुद्दाको फैसला लगत्तै उनका समर्थकले गरेको हिंसात्मक प्रदर्शनमा ३६ जनाको मृत्यु भएको थियो । अदालते उनलाई सोमबार सजाय सुनाउने बताएको छ । अधिकारीहरूले सोमबार हिंसात्मक प्रदर्शन हुन सक्ने बताउँदै सुरक्षास्थिति कडा पारेको जनाएका छन् । शुक्रबार भएको प्रदर्शनका क्रममा प्रहरीले २ हजार ५ सय अनुयायी पक्राउ गरेको जनाएको छ । गुरमितका करिब २ लाख समर्थक फैसला सुन्न पञ्चकुलामा उपस्थित थिए ।
हिंसा स्वीकार हुँदैन,"भारतीय प्रधानमन्त्री नरेन्द्र मोदीले कानुनको अगाडि सबैले झुक्नुपर्ने बताए । मनकी बात नामक रेडियो कार्यक्रममा आइतबार बोल्दै मोदीले विश्वासको नाममा हुने हिंसालाई कदापि स्विकार्न नसकिने धारणा राखे । गुरु गुरमित राम रहिम सिंहतर्फ इंगित गर्दै उनले दोषीले सजाय पाउने दाबी गरे । मोदीले सदियौंदेखि भारत अहिंसाको जगमा उभिएको बताए । उनले स्वतन्त्रता दिवसको सम्बोधनमा धर्म वा विश्वासका नाममा हुने कुनै पनि हिंसा वा विभेद अन्त्यका लागि आह्वान गरेको बताए । उनले भने, चाहे त्यो धार्मिक, राजनीतिक, व्यक्तिगत वा परम्परागत नै किन नहोस्, कसैलाई पनि कानुन हातमा लिने अधिकार छैन ।"
भेनेजुएलामा नागरिकलाई सैनिक तालिम,"काराकस (बीबीसी) अमेरिकासँगको तनाव बढ्दै जाँदा भेनेजुएलाले देशभर सैन्य तालिमको आयोजना गरेको छ । तालिममा लाखौं सर्वसाधारणलाई बन्दुक चलाउन सिकाइएको अन्तर्राष्टिय सञ्चार माध्यमले जनाएका छन् । सरकारले २ लाख सैनिक र ७ लाख सर्वसाधारण तालिममा सहभागी भएको जनाएको छ । यो निकोलास मडुरोको सरकारमाथि मानवअघिकार उल्लंघनको आरोपमा नाकाबन्दी लगाएपछिको पहिलो सैन्य तालिम हो । राजधानी काराकसलगायतका सहरमा आधारभूत सैन्य गतिविधिबारे सर्वसाधारणलाई तालिम दिइएको हो । राष्ट्रपति मडुरोले साम्राज्यवादी को सम्भावित आक्रमणबाट देशको रक्षा गर्न जनतालाई तयार पारेको प्रतिक्रिया दिएका छन् । शुक्रबार अमेरिकी राष्ट्रपति ट्रम्पले मडुरो तानाशाह भएको बताउँदै भेनेजुएलाविरुद्ध कडा प्रतिबन्धहरू घोषणा गरेका थिए ।उनले दुई हप्ताअघि भेनेजुएलाको संकटको सैन्य समाधान नै उत्तम विकल्प भएको धारणा राखेका थिए । यसैबीच मडुरोले अमेरिकी तेल क्रेतासँगको आकस्मिक बैठकका लागि आहवान गरेका छन् । भेनेजुएलाको तेल आयातमा प्रतिबन्ध लगाउने अमेरिकी चेतावनीपछि मडुरोले उनीहरूसँग छलफल गर्न लागेका हुन् । उनले भने, हामीले तेल आपूर्ति गर्ने अमेरिकन कम्पनीलाई आकस्मिक बैठकका लागि बोलाएका हौं । हामीबीच हालै विकसित घटनाक्रमले आपूर्तिमा पारेको प्रभावबारे छलफल हुनेछ । संविधानसभा निर्वाचनपछिको अमेरिकी असन्तुष्टिले तेल कारोबारमा देखिएको असरबारे छलफल हुने भएको हो ।यसैबीच काराकसमा अमेरिकी आर्थिक नाकाबन्दीले मानव अधिकार उल्लंघन भएको भन्दै विरोध प्रदर्शन भएको छ । राष्ट्रपति निकोलस मडुरो र सत्ताधारी पार्टीका कार्यकर्ताले प्रदर्शन गरेका हुन् । उनीहरूले अमेरिकी सरकारको अतिक्रमणविरुद्ध लड्ने युनाइटेड सोसिलिस्ट पार्टी अफ भेनेजुएला (पीएसयूभी) का नेता दारियो भिभद्दासले बताए ।"
घर बगेपछि पालमुनि गुजारा,"सर्लाही अविरल वर्षापछि आएको बाढीले रामनगर गाउँपालिका७ का ७१ वर्षीय महेन्द्र महराको घर भत्कियो । उनी अहिले प्लास्टिकको पालमुनि रात बिताउन बाध्य छन् । कतै आश्रय नपाएपछि पालको व्यवस्था गरेका महराले त्यहीभित्र एउटा खाट राखेका छन् । पानी पर्दा पाल पनि चुहिन्छ । महरा असुरक्षाले राति निदाउन पनि सक्दैनन् ।गत साउन अन्तिम साताको अविरल वर्षाले मनुस्मरा र वाग्मती खोलाको बाढीले रामनगर गाउँपालिका ६ र ७ को सिसौट बस्तीमा वितण्डा मच्चायो । ज्ञ सय ५० घर डुबानमा परे । ८० घर पूर्णरूपमा क्षतिग्रस्त भए । तीमध्ये महराको घर पनि एउटा थियो । उनीजस्ता धेरै पीडित प्लास्टिक टाँगेर ओभानो ठाउँमा ओत लागेका छन् । केही आफन्तको आश्रयमा गएका छन् । १५ दिनदेखि डुबानपीडित गाँस, बासकै समस्या भोगिरहेका छन्, स्थानीय हरेन्द्र राउतले भने, बस्ने ओभानो ठाउँ र खाद्यान्न अभाव छ । स्थानीय तह चुनावको मिति नजिकिएसँगै गाउँमा माहौल तातिँदै छ । दलका नेताकार्यकर्ता चुनाव चिह्न अंकित झन्डा हल्लाउँदै डुबान क्षेत्रमा आउन थालेका छन् । गाउँमा नयाँ मानिस आउनेबित्तिकै यहाँका पीडित आफ्नो पीडा बयान गर्छन् । बास र गास दुवै बाढीले खोसिदियो, ७१ वर्षीय महराले भने, नेताजीहरू आउँछन् । बिचल्ली हेर्दै भोट मागेर फर्कन्छन् । पूर्वपश्चिम राजमार्गबाट हलुका सवारी साधनमा ३ घण्टामा पुगिने सिसौटमा भदौ १ गते हेलिकप्टरबाट चामल र चिउरा खसालिएको थियो । त्यही चामल र चिउरा खाएर पीडितले प्राण धानिरहेका छन् । बस्तीका बालबालिकाको पढाइ छुटेको छ । किताब र कापी सबै बगेपछि यस्तो अवस्था आएको हो । डुबानले घर पुर्यो । किताब, कापी भेटिएनन्, राउतले भने, बालबालिकालाई स्कुल जान लुगा पनि छैन । उक्त गाउँपालिकाका ६ र ७ नम्बर वडामा चमार, हजारा र पासवानलगायत अत्यन्त गरिब, मुस्लिम र दलित समुदायको बसोबास छ । उनीहरूका घर भत्केका छन् । पक्की घरमा पनि माटो थुप्रिएको छ । खाद्यान्न, लत्ताकपडालगायत सामाग्री डुबानमा परेर नष्ट भएका छन् । डुबानले घर भत्केकाले खान र बस्न समस्या छ, ८६ वर्षीय विष्णु महराले भने, एक छाक खाएर बाँचिरहेका छांै । बारबरा शान्ति प्रतिष्ठान नेपालले शनिबार उक्त बस्तीमा पुगेर राहत वितरण गर्यो । १ सय १३ घरधुरीका पीडितलाई खाद्यान्न, कपडा, म्याट र तयारी पोसाकलगायत राहत वितरण गरिएको थियो । प्रतिष्ठानले एक घरधुरीलाई ६ हजार मूल्य बराबरका राहत सामग्री प्रदान गरेको थियो । गाउँका अगुवाहरूले डुबानमा परेका पीडितका लागि घर बनाइदिन प्रतिष्ठानका निर्देशक शरद अधिकारीलाई आग्रह गरेका थिए । गाउँमा एउटा चर्पी पनि छैन । दुर्गन्धले नाक थुनेर बस्तीभित्र छिर्नुपर्छ । सर्लाहीमा बाढीपहिरोले २ हजारभन्दा बढी घर डुबानमा परेका छन् । जिल्लाको दक्षिणपश्चिमी क्षेत्र बाढीपहिरोबाट सबैभन्दा बढी प्रभावित छ । वाग्मती र लखनदेही नदीको बाढी बस्तीमा पस्दा उक्त क्षेत्रमा ठूलो क्षति पुगेको सर्लाहीका प्रमुख जिल्ला अधिकारी प्रदीपराज कँडेलले बताए । वाग्मती नदी नियन्त्रण नगरेसम्म उक्त क्षेत्रमा बाढीको समस्या स्थायी रूपले समाधान हँुदैन, उनले भने । जिल्ला प्रशासन कार्यालयका अनुसार बाढी पहिरो र डुबानका कारण १३ जनाको मृत्यु भएको थियो । २ जना बेपत्ता छन् । ५ जना मृतकका परिवारलाई घरमै पुगेर राहत स्वरूप २२ लाख उपलब्ध गराइसकेको प्रजिअ कँडेलले बताए । राहत वितरणमा भेदभावरौतहट राहत नपाएको आरोप लगाउँदै जिल्लाको दुर्गा भगवती गाउँपालिका१ भलोहियाका बाढीपीडितले आइतबार जिल्ला प्रशासन कार्यालयअगाडि विरोध प्रदर्शन गरेका छन् । राहत वितरणमा भेदभाव भएको र वास्तविक पीडितलाई उपलब्ध नगराएको भन्दै उनीहरूले स्थानीय प्रशासनविरुद्ध रोष प्रकट गरे । उनीहरूले सडक छेकेर यातायातसमेत अवरुद्ध गरेका थिए । स्थानीय अरुण साहको अगुवाइमा आएका पीडितले वास्तविक पीडितलाई तत्काल राहत उपलब्ध गराउनुपर्ने माग राखेका छन् । स्थानीय निकायका कर्मचारी र बोलबाला नेताले भोटका लागि आफ्ना मानिसलाई मात्र राहत उपलब्ध गराएको आरोप लगाए । कर्मचारीले आफ्ना मानिसलाई छानीछानी राहत वितरण गरेको स्थानीय अजयकुमार साहले बताए । राहत वितरणमा धाँधली भएको छ, उनले भने, त्यसको छानबिन गरी दोषी कर्मचारीलाई कारबाही गरिनुपर्छ । प्रमुख जिल्ला अधिकारी उद्धवबहादुर थापाले छुटेका पीडितलाई तत्काल राहत उपलब्ध गराउने आश्वासन दिएपछि उनीहरूले विरोध प्रदर्शन रोकेका छन् । सरकारी कर्मचारीले इमानदारितापूर्वक भ्याएसम्म राम्रो काम गरेका छन्, प्रजिअ थापाले भने, भएको त्रुटिलाई सुधार गरिन्छ, ढुक्क हुनुस् । छुटेकाहरूले अवस्य राहत पाउनुहुन्छ ।सरोकारवालाले पनि जिल्लाबाट वितरण भएको राहत पारदर्शी नभएको आरोप लगाएका छन् । जिल्लाको अधिकांश स्थानमा वास्तविक पीडितले राहत पाउन सकेका छैनन् । दलीय प्रभावमा र कर्मचारीको मिलोमतोमा आफ्ना मानिसलाई मात्र राहत वितरण गरेको बाढीपीडितहरूको गुनासो छ । स्थानीय तहको निर्वाचन नजिकिँदै जाँदा आफूले राहत ल्याएको देखाउनका लागि यहाँका राजनीतिक दलका नेताले मनोमानी गर्ने गरेको पाइएको छ । दलीय खिचातानीले वास्तविक पीडितले अहिलेसम्म राहत पाउन नसकेको स्थानीयले बताएका छन् ।"
बालुवाले पुरियो बाली,"टीकापुर साउन तेस्रो साता आएको बाढीले कैलालीमा सयौं बिघा जग्गा बगर बनेको छ । बाढीले धानखेत कटान र डुबानमा परेको छ । कतिपय किसानको खेत बालुवाले पुरिएको छ । डुबानमा परेर पनि धानबाली सखाप भएको छ ।भजनी नगरपालिका३ का बुद्धिराम चौधरीले धानखेत डुबानमा परेर ठूलो नोक्सानी भएको बताए । यो पालि के खाने होला ? अहिलेदेखि नै कसरी परिवार पाल्ने भन्ने समस्या आयो, उनले भने । भजनी नगरपालिकाको काढा ढिकका धर्मराज भण्डारीले गाउँको करिब १० बिघाभन्दा बढी जग्गा बालुवाले पुरिएको र केही जग्गामा लगाइएको धानबाली डुबानमा परेर नष्ट भएको बताए । धानखेतमा त बालुवा फल्यो । जहान परिवार कसरी पाल्ने समस्या हुने भयो । मिहिनेत र सबै लगानी खेर गयो, उनले दुखेसो पोखे ।भजनी नगरपालिका ३, ५, ७ र ८ नम्बर वडाका करिब २ हजार ५ सयभन्दा बढी घर डुबानमा परेको भजनी नगरपालिकाका उपप्रमुख छायाँ देवकोटाले बताइन् । कटान र डुबानले बाली नष्ट भएको छ । पीडितको विवरण संकलन भइरहेको छ । वडाध्यक्ष, रेडक्रस, र प्रहरीमार्फत तथ्यांक संकलनको काम भइरहेको छ, उनले भनिन् ।राहत पाइएनभजनीका बाढीपीडितलाई राहत पुगेको छैन । बाढीका बेला सुख्खा खानाका रूपमा चाउचाउ, बिस्कुट र चिउरा दिए पनि खाद्यान्न दिन नसकिएको उपप्रमुख देवकोटाले बताइन् । केही परोपकारी संस्थाले खाद्यान्न दिए पनि भजनी नगरपालिकामा पीडित धेरै भएकाले राहत पुर्याउन सकिएको छैन । वडा नम्बर ७ मा त राहत गएकै छैन, उनले भनिन् । भजनी नगरपालिका राजमार्गबाट करिब २५ किलोमिटरको दूरीमा छ । सडक पनि राम्रो नभएकाले राहत दिने संघसंस्था पनि यहाँ नपुगेका उनले सुनाइन् । सजिलोसँग पुग्न सकिने ठाउँमा सबै जाँदारहेछन्, उनले भनिन्, विभिन्न संघसंस्थाबाट आएको केही खाद्यान्न बाँड्यौं । नगरपालिकासँग पनि बजेट अभाव हुँदा सबै ठाउँमा उपलब्ध गराउन सकिएन ।"
पीडितलाई लालपुर्जा कहिले ?,"पर्वत कुश्मा१ मालढुंगाका भीमबहादुर माझी कुनै बेला फुरुङ्ग थिए । आफंैले बनाएको छाप्राको समेत लालपुर्जा नभएका उनलाई २०७१ असोजमा सुकुम्बासी आयोगले १२ आना जग्गा नि:शुल्क दिन्छ भन्ने बुझेपछि सदरमुकामस्थित कार्यालयमा आफ्नो पारिवारिक विवरण बुझाए ।जग्गाधनी पुर्जाकै आसमा सदरमुकाम आएर तीनपुस्ते पारिवारिक विवरण बुझाउनेमा भीमबहादुर मात्रै एक्ला होइनन् । जिल्लाकै बिहादी गाउँपालिका १ बाच्छाका भूपाल विकसहितका दुई दर्जन परिवारले पनि २०७१ असोज दोस्रो साता ४ दिन लगाएर तीनपुस्ते विवरण आयोगको जिल्ला कार्यालयमा बुझाएका थिए । सरकारले नि:शुल्क जग्गा बाँड्ने आशा बोकेर सदरमुकाम पुगेर पारिवारिक विवरण बुझाएकाहरू हालसम्म जग्गा पाउने आशैआशमा छन् ।मुलुकभरका सुकुम्बासी समस्या समाधान गर्न तत्कालीन सरकारले २०७१ साउन १९ गते शारदाप्रसाद सुवेदीको अध्यक्षतामा १३ सदस्यीय सुकुम्बासी समस्या समाधान आयोग गठन गरेको थियो । आयोगले काठमाडौं उपत्यकाका ३ बाहेक मुलुकका ७२ जिल्लामा जिल्ला कार्यालय सञ्चालन गरेर लगत संकलन गरेको थियो । तत्कालीन अध्यक्ष सुवेदीका अनुसार आयोगमा मुलुकभरबाट ८ लाख ६१ हजार ३ सय १७ परिवारको विवरण प्राप्त भएको थियो । आयोग गठन भएको ५ महिना नबित्दै सर्वोच्चमा मुद्दा पर्यो, सुवेदीले कान्तिपुरसित भने, त्यो मुद्दा अहिलेसम्म विचाराधीन छ । आयोग गठन भएको ठीक ५ महिनामै अधिवक्ता चन्द्रमणि पौडेलले आयोग गठनको वैधानिकता नदेखिएको भन्दै ०७१ मंसिर २० गते सर्वोच्चमा रिट दायर गरेका थिए । रिटउपर तत्कालीन न्यायाधीश कल्याण श्रेष्ठ, गोपाल पराजुली र ओमप्रकाश मिश्रको विशेष इजलासले मुद्दाको किनारा नभएसम्म आयोगको कामकारबाही यथास्थितिमा राख्नु भन्ने अन्तरिम आदेश जारी गरेको थियो । आयोगविरुद्धको मुद्दाको किनारा लाग्न बाँकी रहेकाले संकलित विवरणउपर छानबिन हुने आशा अझै बाँकी रहेको तत्कालीन अध्यक्ष सुवेदी बताउँछन् ।तत्कालीन आयोगद्वारा स्थापित पर्वतको जिल्ला कार्यालयमा ६ सय ३७ परिवारले विवरण पेस गरेको तत्कालीन जिल्ला अध्यक्ष तोयानाथ चालिसे बताउँछन् । जिल्लामा ६ महिनासम्म कार्यालय सञ्चालन भएकोमा आयोग अवैधानिक ठहर भएपछि जिल्ला कार्यालय स्वत: खारेज भएको थियो । खारेजिपछि कार्यालयले सबै कागजात मालपोत कार्यालयमा जिम्मा लगाएर छाडेको जिल्ला अध्यक्ष चालिसे बताउँछन् । उतिबेला भूमीहीनले जग्गा तथा अव्यवस्थित बसोबास गर्नेहरूलाई ७० प्रतिशत मूल्य अनुदानमा बस्तीको लालपुर्जा दिने व्यवस्थाको तयारीमा आयोग थियो । हामीले अन्तिम तयारी गरिरहेका थियौं, सुवेदीले भने, काम गर्दागर्दै एकाएक सर्वोच्चको आदेश आएपछि सबै स्थगित भयो । आयोगले मुख्य सहरी क्षेत्रका भूमिहीनहरूका लागि न्यूनतम ३ आनादेखि हिमाली क्षेत्रमा २ रोपनी, पहाडमा १ रोपनी र तराईमा १ कट्ठा जग्गा नि:शुल्क वितरण गर्नेगरी काम अघि बढाएको थियो । त्यस्तै अव्यवस्थित बसोबास गरेकाहरूलाई ७० प्रतिशत अनुदानमा घरजग्गाको लालपुर्जा दिने तयारी गरेको अध्यक्ष सुवेदी बताउँछन् ।मालढुंगाका मात्रै सयभन्दा बढी परिवारसँग आफ्नै बासको लालपुर्जा छैन । एकाध परिवारका युवा वैदेशिक रोजगारी र सवारीमा मजदुरी गर्छन् तर ९० प्रतिशतभन्दा बढीको मुख्य पेसा बालुवा र गिटी बिक्री नै हो ।"
फरार अभियुक्त नै जनप्रतिनिधि,"पोखरा (कास) बहुविवाहमा कैद र जरिवाना तोकिएका एक व्यक्ति पोखरा लेखनाथ महानगर८ को वडा सदस्य निर्वाचित भएको खुलेको छ । अदालतले फैसला गरेको झन्डै १६ वर्ष पुग्दा पनि पोखरा८ सिमलचौरका पुष्पराज सिग्देल पक्राउ परेका थिएनन् । बहुविवाह गरेको भन्दै जेठी श्रीमती सुशीलाको जाहेरीपछि कास्की जिल्ला अदालतले २०५८ पुस १० मा सिग्देललाई एक महिना कैद र १ हजार रुपैयाँ जरिवानाको फैसला गरेको थियो । तहसिल फाँटले गत साउन ८ मा प्रहरीलाई पत्र लेखी सिग्देललाई अदालतमा उपस्थित गराउन आदेश दिएको थियो सिग्देलले मुद्दाको फैसलाबारे आफूलाई केही थाहा नभएको बताए । दोषी ठहर भएको भए प्रहरीले पक्राउ गथ्र्योहोला, उनले भने, म घरमै छु कतै भागेको छैन । कास्की प्रहरीका प्रवक्ता डीएसपी खडगबहादुर खत्रीले भने अदालतको पत्र आइनसकेको बताए । जनप्रतिनिधि भन्दैमा नपक्रने भन्ने छैन, उनले भने, बुझ्दै छु ।"
अभिलेख नहुँदा जग्गाधनी मर्कामा,"अर्घाखाँची सरकारी अड्डामा जग्गाधनी पुर्जाको अभिलेख नहुँदा जिल्लावासी अप्ठ्यारोमा छन् । बिरामी परेका बेला बैंकमा जग्गा धितो राखेर ऋण झिक्नसमेत पाउँदैनन् उनीहरू । सशस्त्र द्वन्द्वमा १५ अधिक नष्ट भएका नक्सा अझै बनाइएको छैन । २०५९ सालमा तत्कालीन विद्रोहीले सदरमुकाम आक्रमण गर्दा नापी कार्यालयका नक्सा, फिल्डबुक र स्रेस्ता खरानी भएका हुन् । शान्ति प्रक्रियापछि जलेका अभिलेख दुई वर्षभित्रै तयार गर्ने योजनासाथ २०६८ मा सन्धिखर्कमा विशेष नापी कार्यालयसमेत स्थापना भयो । कार्यालयले ०६९ बाट काम थाले पनि प्रभावकारी छैन । जग्गा भए पनि पुर्जा नहुँदा व्यक्तिले बैंकबाट कर्जा लिएर व्यवसायमा लगानी गर्न पाएको छैन, उद्योग वाणिज्य संघका केन्द्रीय सदस्य कृष्णप्रसाद श्रेष्ठले भने, करोडौं मूल्य पर्ने जग्गा छ तर पुर्जा नभएपछि बैंकले दुईचार लाख रुपैयाँ ऋण पनि पत्याउँदैन । उनका अनुसार कित्ताकाट नहुँदा किनबेचमा पनि समस्या छ । बैंक तथा वित्तीय संस्थाले उत्पादनमूलक क्षेत्रमा लगानी गर्न पाएका छैनन् । सदरमुकाममा मूल्यवान् जग्गा भएका व्यक्तिलाई कर्जा दिन नसकिएको कैलाश विकास बैंकका म्यानेजर सन्दीप पौडेलले बताए । राष्ट्र बैंकले ५ प्रतिशत लगानी कृषि र उत्पादनमूलक क्षेत्रमा गर्न बैंक तथा वित्तीय संस्थालाई निर्देशन दिएको छ । तर, पुर्जा छैन, कसरी कर्जा दिने ? रिस्क मोलेर काम गर्न सकिएन, उनले भने । जिल्ला नै पुर्जाविहीन भएको मौकामा सदरमुकामदेखि गाउँका मुख्य ठाउँका खोल्साखाल्सी, चौर, सार्वजनिक जग्गा मिचेर घरघडेरी बनाउनेहरू सक्रिय छन् । छानबिन गर्नुपर्ने निकाय प्रमाण नभएकै कारण चुप बसेका छन् । सन्धिखर्ककी विमला खत्रीसँग झन्डै एक करोड मूल्यको तीन रोपनी जग्गा छ । एक वर्षअघि उनको पत्थरीको अपरेसन गर्नुपर्ने भयो । त्यसका लागि ऋण लिन बैंक पुगिन् । पुर्जा नभएकाले मिल्दैन भन्दै फर्काइदिए, उनले भनिन्, साहूकहाँ महिनावारी ब्याजमा ऋण काढेर उपचार त गराएँ तर आम्दानीको स्रोत छैन । कसरी तिर्ने ? जिल्लाभर २०४००४२ सालमा नापी भएको थियो । त्यतिबेला ४० हजार ५ सय ५६ जनासँग पुर्जा थियो । अहिले डेढ लाखजति जग्गाधनी रहेको अनुमान छ । पहिलेको तथ्यांकअनुसार कित्ता संख्या २ लाख ३५ हजार ३ सय ९२ थियो । अहिले १० लाख हुन सक्ने अनुमान छ । खेत र वन भएको ठाउँमा सडक र खोल्सो, सरकारी जग्गा भएको ठाउँमा घर, घडेरी निर्माण गरिएका छन् । स्कुल, मठमन्दिर, क्याम्पस, पाटीपौवा, चौर मिचेर बस्ती बसाइएको छ ।प्रमुख नापी अधिकृत उमेश कुमारले नक्सांकनसँगै साबिकका सीमलपानी, जलुके, सिद्धारा र मैदानमा पुर्जा वितरणको तयारी भइरहेको बताए । उनका अनुसार ढिकुरा धनचौर र नुवाकोटमा बाँडिसकिएको छ । सन्धिखर्क नगरपालिकाका वडा नम्बर १, २, ३ र ७ मा डिजिटल प्रविधिबाट काम भइरहेको छ । तीन वर्षअघि वाङा किमडाँडा, बाँगी, हंसपुरसहित साबिकका २५ गाविसमा पुर्जा वितरण गरिएको थियो । भूसूचना तथा अभिलेखालय विभागबाट विवरण मगाएर तत्कालीन भूमिसुधार मन्त्री दलबहादुर रानाको हातबाट पुर्जा उपलब्ध गराइएको थियो । जिल्लामा द्वन्द्वबाट क्षति भएको भूमिगत पुन:स्थापनासम्बन्धी निर्देशिका २०६९ अनुसार पुर्जा बाँडियो । तर, नापी विभागले त्यो निर्देशिका खारेज गरी ०७१ मा नयाँ निर्देशिका जारी गर्यो । यसमा फिल्डमै नापेर पुर्जा दिने उल्लेख छ । पुरानो निर्देशिकाअनुसार बाँडिएका पुर्जा सबै बदर हुन्छन्, फेरि नापी गर्नुपर्छ, कुमारले भने, तर, विभागले यसबारे टुंगो नलगाउँदा अन्योल छ । पुरानो निर्देशिकाअनुसार पुर्जा बाँडदा साढे चार करोड खर्च भइसकेको छ । नयाँ निर्देशिकाअनुसार काम गर्दा पनि अहिलेसम्म दुई करोड रुपैयाँ खर्च भइसकेको उनले बताए । बाँडिएका पुर्जा खारेज गरिए फेरि शून्यबाट काम गर्नुपर्ने देखिन्छ ।"
बस्ती स्थानान्तरण गर्न परिपत्र,"लमजुङ पहिरोको जोखिम अध्ययनपछि यहाँका चार गाउँपालिकाका पाँचवटा बस्ती स्थानान्तरण गर्नुपर्ने भएको छ । संघीय मामिला तथा स्थानीय विकास मन्त्रालय र केन्द्रीय आयोजना कार्यान्वयन इकाईले स्थानीय प्रशासनलाई यस्तो परिपत्र गरेको हो ।राष्ट्रिय पुनर्निर्माण प्राधिकरणको अध्ययनपछि पहिचान भएका जोखिमयुक्त बस्तीबारे इकाईले दोर्दी, मस्र्याङदी, क्ब्होलासोंथर र दूधपोखरी गाउँपालिकालाई पत्र लेखेर जानकारी गराएको छ । ती बस्तीलाई स्थानान्तरण गर्नुपर्ने सुझावसहितको प्रतिवेदन प्राधिकरणबाट खटिएका भूसंरक्षण तथा जलाधार व्यवस्थापन विज्ञ, भूगर्भविद् र जलउत्पन्न प्रकोप व्यवस्थापन विज्ञको टोलीले बुझाएको हो । टोलीले गत माघ अन्तिम र फागुन पहिलो साता जिल्लाको साबिक १३ गाविसका जोखिम बस्तीको विस्तृत अध्ययन गरेको थियो । साबिकको दूधपोखरी, इलमपोखरी, ढोडेनी, नौथर, गौंडा, घेर्मु, भोँजे, चिती, श्रीभन्ज्याङ, अर्चलबोट, फलेनी, बन्सार र भोंजेस्थित जोखिमका बस्ती अध्ययनपछि टोलीले ७० घर, ३ सामुदायिक भवन, एउटा साबिकको गाविस भवन र एउटा स्कुल तत्काल स्थानान्तरण गर्नुपर्नेसहितको सुझाव पेस गरेको हो । पहिरोले जोखिममा रहेका ती बस्ती २०७२ वैशाख १२ गतेको भूकम्पले झन् जोखिममा पारेपछि अध्ययन गरेको थियो । भूसंरक्षण तथा जलाधार व्यवस्थापन विज्ञ रमेश सिलवाल, प्रताप श्रेष्ठलगायतको टोली अध्ययनमा खटिएको थियो । त्यतिबेला भूकम्पले जोखिममा पारेका बस्ती तथा त्यस वरपरको पहिरो, चिरिएकोर धाँजा फाटेका ठाउँको अध्ययन अनुसन्धान गरिएको सिलवालले बताए । पहिचान गरिएका बस्तीलाई स्थानान्तरण गर्न घर पहिचानका लागि भदौ पहिलो साता प्राधिकरणबाट भूगर्भविद्, इन्जिनियरसहितको टोलीले थप अध्ययन गरी बस्ती सार्ने प्रक्रिया थाल्नेछ । प्रतिघरलाई ३ लाख रुपैयाँ घर निर्माण र जग्गा खरिदका लागि २ लाख रुपैयाँ सरकारले सहयोग गर्नेछ । भदौमा भूगर्भविद्सहितको टोली आएपछि स्थानान्तरणको प्रक्रिया अघि बढ्नेछ । यसअघि भूकम्प गएको दुई महिनापछि जिल्ला दैवीप्रकोप उद्धार समिति (डीडीआरसी) ले १६ गाउँलाई तत्काल स्थानान्तरण गर्नुपर्ने सिफारिस गृह मन्त्रालयमा पठाएको थियो । जिल्लामा उपलब्ध इन्जिनियर, प्राविधिकसहितको तथ्यांकअनुसार ३ सय ६७ घरधुरीलाई तत्काल सार्नुपर्ने देखिएको थियो । भूकम्प गएको झन्डै २ वर्षपछि गरिएको अध्ययनअनुसार तत्काल ७० घर, ३ सामुदायिक भवन, एउटा साबिकको गाविस भवन र एउटा स्कुल तत्काल स्थानान्तरण गर्नुपर्ने देखिएको हो ।"
घरमा सरे भूकम्पपीडित,"लमजुङ भूकम्पको २ वर्षसम्म पीडितहरू पाल, गोठ र टहरामा बस्न बाध्य भए । अब भने उनीहरू घर बनाएर बस्न थालेका छन् । सरकारी र गैससले सहयोग गरेपछि आधाआधी ऋण खोजेरै भए पनि उनीहरूले घर बनाएका हुन् । व्यक्तिगत घर पुनर्निर्माणका लागि भूकम्पपछि जिल्लामा तीन गैससले सहयोग गरिरहेका छन् । इन्जिनियरको परामर्शमा स्थानीय आफैंले घर बनाएका हुन् । अनुदान रकम नआउँदै स्थानीयले आफ्नै तवरले पनि घर निर्माण गरेका छन् । जिल्लास्थित जनचेतना अभिवृद्धि र विकास अध्ययन समिति (कोपाडेस) को सहयोगले दूधपोखरी गाउँपालिका१, गैरीगाउँमा ३२ घर निर्माण गरिएको छ । लुथरन वल्र्ड रिलिफको सहयोगमा हरेक घरलाई ३ लाख रुपैयाँ प्रदान गरिएको कोपाडेसका अध्यक्ष डिकेन्द्रराज कँडेलले बताए । उनका अनुसार साविकको दूधपोखरी, बिचौर र इलमपोखरीमा २ सय घर निर्माणका लागि सहयोग गरिएको छ ।मानवीय सेवा तथा अन्तर सांस्कृतिक आदानप्रदान केन्द्र (च्वाइस हयुमनिटेरियन नेपाल) को सहयोगमा भूकम्पपीडितका ५३ घर निर्माण भएका छन् । सुन्दरबजार नगरपालिका४ दुराडाँडा क्षेत्रमा ३१ घर, वडा नं ३ मा ७ घर साथै राइनास नगरपालिका७ धमिलिकुवा गरमबेंसीमा १५ घर निर्माण गरिएको छ । संस्थाका कार्यकारी निर्देशक प्रतीक शर्माका अनुसार डोटेरा हिलिङ हेन्डस फाउन्डेसनको सहयोगमा सुन्दरबजार ४ र ३ मा ३३ घर बनाउनुका साथै नेपाल होपको सहयोगमा त्यसै क्षेत्रमा ५ घर र धमिलिकुवाको गरमबेंसीमा १५ घरको निर्माण गरिएको हो । हरेकलाई घर निर्माणका लागि ३ लाख रुपैयाँका दरले सहयोग गरिएको छ ।बेलायती संस्था कादुरी एग्रिकल्चर एड एसोसिएसन नेपालको सहयोगमा गोर्खा वेलफेयरमार्फत दूधपोखरी गाउँपालिका४ सानोकाभ्रेमा ८५ घर र वडा नं ५ कोल्की तस्योमा ४५ निर्माण गरिएका छन् । कादुरीले सिमेन्ट, ट्रस, निर्माण सामग्री तथा मिस्त्री सहयोग गरेको थियो । ३ लाख रुपैयाँ बराबरको सहयोग कादुरीले गरेको र बढी लाग्ने खर्च धनीले व्यहोरेका छन् । स्थानीय अगुवा धनबहादुर गुरुङका अनुसार सबै घर एकै प्रकारका छन् । धेरैका ३ र केहीका २ कोठा छन् । सबै एउटै डिजाइनका छन् । राष्ट्रिय पुनर्निर्माण प्राधिकरण तथा संघीय मामिला तथा स्थानीय विकास मन्त्रालयअन्तर्गत निजी आवास तथा पुनर्निर्माण कार्यक्रमका लमजुङ जिल्ला सम्पर्क व्यक्ति शिव रेग्मीका अनुसार भूकम्पले भत्किएका हजार घर निर्माणाधीन छन् । यीमध्ये करिब ४ सयको निर्माण सकिएको अनुमान गरिएको छ । कतिपय आफ्नै ढंगले निर्माण गरिएकाले तथ्यांक लिन सकिएको छैन, उनले भने, सरकारी र गैरसरकारी निकायबाट सहयोग पाएकाले घर बनाउन थालेका छन् । उनका अनुसार जिल्लामा कुल लाभग्राही १३ हजार ९ सय ५९ छन् । ११ हजार १७ जनाले घर बनाउन सम्झौता गरिसकेका छन् । यस्तै, प्राधिकरणले ५ सय ३९ घरको रेट्रोफिटिङ (सम्भारसबलीकरण) गर्न सिफारिस गरेको छ । लाभग्राहीमा नपरेको र सर्भे छुटेको भन्दै करिब ६ हजार जनाले गुनासो फारम भरेका छन् ।"
किन टिक्दैनन् सीडीओ ?,"रामेछाप (कास) जिल्लामा आएको साढे पाँच महिनामा प्रमुख जिल्ला अधिकारी सूर्यबहादुर खत्रीलाई गृह मन्त्रालयले सरुवा गरेको छ । छोटो अवधिमा सरुवा हुने उनी पाँचौं प्रजिअ हुन् । दुई वर्षमा रामेछापबाट शम्भुप्रसाद मरासिनी, वासुदेव दाहाल, शेषनारायण पौडेल, प्रकाशचन्द्र अधिकारी र खत्रीलाई गृहले सरुवा गरिसकेको छ । खत्रीको स्थानमा गृहले दिलीप लामिछानेलाई पठाएको छ ।सामान्यतया निजामती कर्मचारी एक जिल्लामा २ वर्ष बस्छन् । ऐन र नियमावलीमा भएको व्यवस्थालाई पन्छाएर गृहमन्त्री सुहाउँदो प्रशासक ल्याउने चलनले जिल्लाको वस्तुस्थिति बुझ्न नपाउँदै प्रजिअ फेरिने गरेका छन् । केही राम्रो काम गरेर फालिएका छन् भने केहीले काम गर्ने योजना थाल्दा नथाल्दै हिँड्नुपरेको छ । शुक्रबार रमाना बुझेका खत्रीले जिल्लामा भावी दिनमा सम्पादन गर्ने योजना पत्रकारलाई सुनाउँदै गर्दा सरुवाको जानकारी पाएका थिए । कार्यालयमा भर्खरै नि:शुल्क वाईफाई राखेका उनले नागरिकको सुविधाका लागि विभिन्न काम सम्पादन गरेका थिए । नागरिकताको विवरण कम्प्युटरमा प्रविष्ट गराई अनलाइनमा राख्न सके जिल्लाबाहिर रहेका सेवाग्राहीले विवरण बुझ्नका लागि जिल्ला आउने या फ्याक्स मगाउनुपर्ने बाध्यताको अन्त्य हुने भन्दै उनले उक्त कार्यको योजना कार्यान्वयन गर्न अघि बढाएका थिए ।जिल्लामा पठाएका प्रशासकलाई छिटोछिटो सरुवा गर्दा नागरिकको काम कारबाहीमा असर पर्ने कुरा नागरिक अगुवा बताउँछन् । एउटाले जिल्लाको भौगोलिक र सुरक्षाको कुरा बुझ्न नपाउँदै सरुवा हुने चलनले कतिपय अवस्थामा काम गर्न असहज हुने उनीहरूको धारणा छ ।"
ठूला आयोजना प्रभावित,"सिन्धुपाल्चोक बर्खाका कारण जिल्लाका ठूला जलविद्युत् आयोजनाको निर्माण सुस्त छ । जताततै पहिरो र बाढीले आयोजना निर्माणमा ढिलाइ भएको हो । २०७३ असारको भोटेकोसी बाढीले क्षतिग्रस्त जलविद्युत् आयोजना महिनांैपछि निर्माण सुरु गरे पनि काम चाँडै सकिने छाँट छैन । भूकम्प र बाढीले अति प्रभावित ४५ मेगावाटको भोटेकोसी जलविद्युत् आयोजनाको मर्मत थालिएको लामै समय बित्यो तर कहिले पूरा हुन्छ, यकिन छैन । आयोजनाका प्रमुख कार्यकारी अधिकृत विक्रम स्थापितले कोसीको सतह बढेको र पहिरोले आयोजनास्थलमा बाधा पुर्याएको बताए । बाढीले क्षतिग्रस्त तातोपानीस्थित दसकिलोको बाँध अझै मर्मत गरिएको छैन । भोटेकोसी करिडोरको जम्बुमा निर्माणाधीन १०२ मेगावाट क्षमताको मध्यभोटेकोसी जलविद्युत् आयोजनाको संरचना निर्माणमा बाढी र पहिरोको अवरोध छ । पावरहाउस, टनेल र ल्याब आसपासको भूभाग भासिँदै गएको आयोजनाका इन्जिनियर सञ्जय सापकोटाले बताए । ७ दशमलव १ किमि सुरुङमध्ये करिब ६ सय मिटर निर्माण गरिएको छ । इन्जिनियर सापकोटाले भने, पहिरोले अडिट सुरुङ र हेर्डबक्सको काममा दैनिक समस्या पुर्याइरहेको छ । आयोजनाको निर्माण चिनियाँ ठेकेदार कम्पनी ग्वान्सी हाइड्रो इलेक्ट्रिस कन्ट्रक्सन ब्युरोले गरिरहेको छ । चिलिमे कम्पनी प्रवद्र्धक रहेको आयोजनाले अडिट सुरुङको काम २०७५ सम्म सक्न लक्ष्य राखेको छ । उनले भने, पावरहाउसको काम धेरै बाँकी भएकाले वर्षातले झनै सुस्त बनाएको हो । बाह्रबिसे तातोपानी सडकखण्ड दैनिक अवरुद्ध भइरहेकाले निर्माण सामग्री ढुवानीमा समस्या छ । २०७२ सालमै सक्ने गरी शिवश्री हाइड्रो पावरले निर्माण थालेको माथिल्ले चाकु ए आयोजनाको निर्माणले गति लिन सकेको छैन । २२ मेगावाटको उक्त आयोजना भूकम्प र भोटेकोसी बाढीले बीचैमा रोकिएको थियो । मर्मत र सुरुङ निर्माणको काममा समस्या छ, आयोजनाका कार्यकारी निर्देशक उमेश कसजूले भने, यातायातकै पनि समस्या छ । भूकम्प र वर्षात्ले अरनिको राजमार्गको बाह्रबिसेतातोपानी खण्ड निकै जीर्ण बन्दै गएको छ । यसबाट भोटेकोसी करिडोरमा निर्माणाधीन आयोजना बढी प्रभावित छन् ।"
विवादास्पद कलेजलाई सम्बन्धन,"सुर्खेत मध्यपश्चिमाञ्चल विश्वविद्यालय (एमयू) ले फर्जी कम्पनीबाट सञ्चालित कलेजलाई सम्बन्धन दिएको खुलेको छ । इन्जिनियरिङ संकायका डिनको असहमतिकै बीच साउन २९ गते बसेको एमयू कार्यकारी परिषद् बैठकले नेपाल इन्जिनियरिङ कलेज प्रालिलाई सम्बन्धन दिने निर्णय गरेको हो । बैठकमा परिषद् सदस्यसमेत रहेका डिन यमबहादुर कार्कीले विवादास्पद कम्पनीबाट सञ्चालित हुने कलेजलाई सम्बन्धन दिन नहुने धारणा राखेका थिए । सम्भाव्यता अध्ययन कार्यदललाई बाइपास गर्दै विश्वविद्यालयका उपकुलपति प्राडा उपेन्द्रकुमार कोइराला, रजिस्ट्रार महेन्द्रकुमार मल्ल आफंैले प्रतिवेदन तयार पारेको पाइएको छ । इन्जिनियरिङ संकायका डिन ललितविक्रम राणाले सुरुदेखि नै सम्बन्धनप्रति असहमति जनाउँदै आएका थिए । भौतिक पूर्वाधार मात्र हेरियो । वैधानिक संस्था हो कि होइन, कागजात केही हेरिएन, परिषद् स्रोतले भन्यो, उपकुलपतिको पर्सनल इन्ट्ेरस्ट कै कारण सम्बन्धन दिइएको हो । सामाजिक संस्थाबाट सञ्चालित नेपाल इन्जिनियरिङ कलेजलाई निजीकरण गरेर सञ्चालकले गत वैशाख २५ गते नेपाल इन्जिनियरिङ कलेज प्रालि नामक फर्जी कम्पनी दर्ता गरेको सार्वजनिक भइसकेको छ । पोखरा विश्वविद्यालयबाट सम्बन्धनप्राप्त भएर संचालनमा रहेको उक्त कलेज फर्जी कम्पनीका रूपमा दर्ता भएपछि एमयूबाट सम्बन्धन पाएको छ । सामाजिक संस्थाको सम्पत्ति निजीकरण गर्न नपाइने हुँदा कलेज सञ्चालकले मिल्दोजुल्दो नाम राखेर फर्जी कम्पनी दर्ता गरेको पाइएको हो । एमयूले यही कम्पनीबाट सञ्चालित कलेजलाई सम्बन्धन दिएपछि विश्वविद्यालय पदाधिकारीको चौतर्फी आलोचना भइरहेको छ । मध्यपश्चिम क्षेत्रका सामुदायिकलाई सम्बन्धन नदिएर राजधानीका विवादास्पद कलेजलाई सम्बन्धन दिन थालेको भन्दै यहाँ सुरुदेखि नै विद्यार्थी, प्राध्यापक, नागरिक अगुवा आन्दोलित छन् । सामुदायिक कलेजलाई सम्बन्धनको प्राथमिकतामा नराखिएको, केन्द्रीय क्याम्पस पूर्वाधार सम्पन्न र सञ्चालित कार्यक्रमको पाठ्यक्रम नबन्दै राजधानीका निजी कलेजलाई सम्बन्धन दिएकोमा असन्तुष्टि बढेको हो । एमयूले स्थापनाको ८ वर्षसम्म एउटा पनि आंगिक क्याम्पस सञ्चालन गर्न सकेको छैन । केन्द्रीय क्याम्पसमै इन्जिनियरिङ संकायले स्नातकोत्तरका कार्यक्रम चलाउन सकेको छैन । मानविकी संकायमा स्नातक पढेकाहरू स्नातकोत्तरका लागि राजधानी जानुपर्ने बाध्यता छ । कम्तीमा केन्द्रीय क्याम्पसमा सबै विषयका स्नातकोत्तर कक्षा सञ्चालन गरौं । पूर्वाधारसम्पन्न बनाएर मात्रै अन्य कलेजलाई सम्बन्धन बाँडौं भन्ने मनसाय हो, सिनेट सदस्य यमलाल कँडेलले भने, सबैको असहमति हुँदाहुँदै पदाधिकारी पेलेरै अघि बढ्न खोजे । यसले दीर्घकालमा विश्वविद्यालयलाई फाइदा गर्दैन । एमयूले नेपाल इन्जिनियरिङ कलेज प्रालिसँगै राजधानीका ग्लोबल इन्टरनेसनल कलेज अफ म्यानेजमेन्ट र प्रेसिडेन्सियल बिजनेस गु्रुपलाई सम्बन्धन दिने निर्णय गरेको छ ।विश्वविद्यालयका रजिस्ट्रार महेन्द्रकुमार मल्लले नेपाल इन्जिनियरिङ कलेज प्रालिको शैक्षिकप्राज्ञिक अवस्था अध्ययन गरेर सम्बन्धन दिएको प्रष्ट पारे । शैक्षिक कार्यक्रम हेर्यौं । सम्पत्तिको भागबन्डा, विवाद के छ ? हाम्रो सरोकार होइन, उनले भने । विश्वविद्यालय अनुदान आयोगले सम्बन्धन रोक्न पटकपटक निर्देशन दिएको थियो । आफ्नै आंगिक क्याम्पसमा साधारण तथा प्राविधिक कार्यक्रम सञ्चालन नगर्दै अन्य क्याम्पसलाई सम्बन्धन दिँदा समकक्षतामा असर पर्ने भन्दै आयोगले सचेत गराए पनि एमयूले अटेरी गर्दै आएको छ ।"
"सडक खुल्यो, गाडी गुडेन","ताप्लेजुङ सदरमुकाम फुङलिङमा दसैंका बेला ओलाङचुङगोला घुम्न जानेको सूची लामै बनेको छ । सरकारी कर्मचारीदेखि व्यवसायीसम्मले गोला जाने योजना बनाएका छन् । उनीहरूको चाहना आफ्नै देशको सिमानासम्म पुग्नेछ ।तर, सडकको ट्रयाक खुले पनि यातायातका साधन नहुँदा स्थानीय अन्योलमा छन् । चीन जानुपरे सवारी साधन छैन । ओलाङचुङगोलाटिप्ताला सडक उपभोक्ता समिति अध्यक्ष छेतेन वालुङ शेर्पाले गोला आउन खोज्ने सबैले सकेसम्म छिमेकी देश चीनको तिब्बत पुगेर फर्कने योजना बनाएको बताए । त्यो सम्भव नभए नेपालचीन सिमाना टिप्ताला भन्ज्याङ पुग्ने चाहना राखेको उनको भनाइ छ ।गोलासम्म पैदल यात्रा गरे पनि त्यसपछि गाडीमा जाने चाहना धेरैको छ । पैदल यात्रा कठिन पनि छ । टिप्ताला भन्ज्याङ बस्तीबाट २२ किलोमिटर टाढा छ । यसका लागि पूरै एक दिन हिँड्नुपर्छ । अहिले सदरमुकाम फुङलिङबाट फक्तालुङ गाउँपालिकाको तापथोकसम्म मोटरबाटो पुग्छ । सदरमुकामबाट तापथोक हुँदै एक दिनमा लेलेपको इलाडाँडा पुगिन्छ । भोलिपप्ट बिहान १२ बजेसम्ममा गोलाको बस्ती छुन सकिन्छ । गाडी सुविधा भए तिब्बतको रिउ बजारमा एक रात बिताएर पनि सदरमुकाम फुङलिङबाट पाँच दिनमा यात्रा पूरा हुन्छ । तर गाडीको व्यवस्थापनको समस्या छ ।चीनबाट गाडी किनेर ल्याउन पाउनेनपाउने विषयमा जानकार छैनौं, सडक उपभोक्ता समितिका अध्यक्ष छेतेनले भने, गाडीमा लगानी गर्ने स्थानीय पनि छैनन् ।सडक निर्माणपछि सदरमुकामसँगको दूरी छोटिएकाले गाउँमा होमस्टे सञ्चालन गर्ने, अतिथिलाई राम्रो सत्कार गर्ने जस्ता विषयमा पनि परामर्श भइरहेको छ । फक्तालुङ गाउँपालिकाका अध्यक्ष सरोज एभेङले गाउँपालिकाले सडक मर्मतमा सानो लगानी गर्न सक्ने भए पनि अहिले नै गाडी किन्ने जस्ता ठूलो लगानी गर्न नसक्ने बताए ।उनले चीन सरकारसँग मिनिबस उपहार माग्ने विषयमा पनि छलफल भएको तर निर्णय नभएको बताए । सदरमुकामतर्फबाट सडक जोडिएको भए समस्या हुने थिएन । यतिबेलासम्म कति गाडीहरू पुगिसक्थे । तर चीनबाट मात्रै सडक आएकाले यातायात चलाउन समस्या भएको छ, उनले भने ।तापेथोकबाट ओलाङचुङगोला जोड्न ३५ किलोमिटर बढी दूरी बाँकी रहेको उत्तरदक्षिण लोकमार्ग आयोजना ताप्लेजुङका प्रमुख कुवेर नेपालीले बताए । वालुङ समाज, साबिकको गाविस र सांसद डम्बरध्वज तुम्बाहाम्फेको सांसद विकास कोषको रकम परिचालन गरी अढाइ करोडमा सडक निर्माण गरिएको थियो । ट्रयाक खुलेपछि अहिलेसम्म चीनबाट दुईवटा साना सवारी साधन, डिजेल बोक्ने ट्यांकर, लोडर, स्काभेटर मेसिन आएर फर्किएका छन् ।सडक अस्तव्यस्त हुँदा जोखिमधनुषा जनकपुरका सबैजसो सडकमा हिलो र खाल्डा देख्न सकिन्छ । सडक जीर्ण हँुदा जोखिमसँगै नगरको सौन्दर्य पनि बिग्रिएको छ । दशकयता विकासले गति लिन नसक्दा सडक सञ्जाल अस्तव्यस्त बनेको हो । बनेका सडक पनि कमसल सामग्रीका कारण चाँडै भत्किने गरेका छन् ।एसियाली विकास बैंक (एडीबी) को अनुदानमा सञ्चालित आयोजनाअन्तर्गत जनकपुरमा ९२९ किमि सडक र ३१ किमि भूमिगत नाला निर्माण सुरु भएको डेढ वर्ष पुगेको छ । निर्माण सुस्त हुँदा सडक बन्नेमा स्थानीय सशंकित छन् । आयोजनाअन्तर्गत भूमिगत नाला निर्माण गरी ५ आउटलेट बनाइएको छ । नगरको पानी निकासका लागि ४ आउटलेट जलाद खोला र एक दूधमतीमा निकालिएको छ । दुई वर्षभित्र आयोजना सम्पन्न गर्न सन् २२ फेबु्रअरी २०१६ मा जेडआईईसी शर्मा जेभी र सरकारबीच सम्झौता भएको थियो । ९८ करोड ८१ लाख ५६ हजार ६ सय ३८ रुपैयाँको योजनाविरुद्ध सर्वोच्चमा मुद्दा परेपछि अन्योल बढेको छ । सडकमा परेका घर, खानेपानीले पाइपलाइन, बिजुलीका पोल नसार्दा आयोजनामा ढिलाइ भएको निर्माण कम्पनीको दाबी छ । सम्झौताअनुसार जनकपुरका अधिकांश सडकमा कालोपत्रे अन्तिम चरणमा हुनुपर्ने हो ।आयोजनाअन्तर्गत जनकपुरको परिक्रमा सडक खण्डको पिडारीचोकदेखि थापाचोक, मिल्स एरिया, भानुचोक, कदम चोक, विश्वकर्मा चोक हुँदै भ्रमरपुरा चोक सम्म ४६९ किमि र रेल्वे स्टेसनदेखि भनुचोक, रामचोक, मुरलीचोक हुँदै श्यमचोकसम्म २८ किमि सडक १६ मिटर चौडाइमा १२ मिटर कालोपत्रे र दुवैतर्फ २२ मिटर फुटपाथ बनाउनुपर्ने छ । जानकी मन्दिरदेखि रामानन्द चोकसम्म १ किमि र शिवचोकदेखि कदम चोकसम्म ०५३० किमि सडक १३ मिटर चौडाइमा ९ मिटर चौडा कालोपत्रे र दुवैतर्फ २२ मिटर फुटपाथसहित कालोपत्रे गर्नुपर्ने हो । सम्झौता म्याद सकिनै लाग्दा ४ मध्ये कुनै पनि सडक कालोपत्रे हुन सकेका छैनन् । आयोजनाको भौतिक रूपमा ५० प्रतिशत र आर्थिक रूपमा ३७ प्रतिशत काम पूरा भएको निर्माण व्यवसायी बलराम महतोले बताए । आयोजनाको काम स्थानीयका कारण पनि अवरोध उत्पन्न भएको छ । स्टेसन र भानुचोकका २० जनाले सर्वोच्च अदालतमा जनकपुर उपमानगरपालिका, सहरी विकास मन्त्रालय, संघीय मामिला तथा स्थानीय विकास मन्त्रालय, सहरी विकास परियोजनाको कार्यालयविरुद्ध अन्तरिम आदेशसहित निषेधाज्ञा माग्दै मुद्दा दायर भएका कारण अवरुद्ध भएको हो ।विकासका लागि स्थानीयको उत्साहजनक सहयोग नहुँदा कामले गति लिन नसकेको उपमहानगरपालिका प्रमुख अर्जुन सुवेदी बताउँछन् । सडकको चौडाइ कम र डिजाइन बढी हुँदा बनेका संरचना भत्काउन नमानेपछि निर्माणमा अवरोध भएको इन्जिनियर वीरेन्द्र यादवले बताए । अदालतको आदेशपछि घर भत्काउन नसकिने स्थानमा फुटपाथको चौडाइ घटाएर सडक निर्माण अगाडि बढाइनेछ, यादवले भने ।"
सहकर्मीबाटै प्रहरीको हत्या,"कञ्चनपुर (कास) गत बिहीबार मृत भेटिएका सशस्त्र प्रहरी जवानको हत्या उनकै सहकर्मीले गरेको खुलेको छ । बुधबार राति भीमदत्त नगरपालिका७ हल्दुखाल घर भएका सशस्त्र प्रहरी जवान नरेन्द्र कुँवरको हत्या भएको थियो । उनी भन्सार तथा राजस्व सुरक्षा गुल्ममा कार्यरत थिए । प्रहरीका अनुसार भीमदत्त नगरपालिका७ हल्दुखालका भानबहादुर विष्टले नै कुँवरको हत्या गरेको खुलेको छ । विष्ट सशस्त्र प्रहरीको बडीमालिका गण वनभेडामा कार्यरत थिए । राति अबेरसम्म सँगै मदिरा सेवन गरेपछि घर जाने क्रममा विष्टले सहकर्मीको हत्या गरेको देखिएको जिल्ला प्रहरी प्रमुख एसपी प्रकाश चन्दले बताए । सुनको सिक्री लुट्नका लागि हत्या भएको देखिन्छ । मृतकले लगाउने गरेको सिक्री विष्टको घरमा भेटिएको छ, एसपी चन्दले भने, विष्टले आफंैले हत्या गरेको स्वीकारेका छन् । भीमदत्त नगरपालिका६ ऐठपुर नजिक नहर छेउमा कुँवरको शव भेटिएको थियो । दुवैजना एकै मोटरसाइकलमा घर जान लागेका बेला हत्या भएको खुलेको छ ।थुनुवाद्वारा हिरासतमा आत्महत्याधरान अनुसन्धानका लागि इलाका प्रहरी कार्यालयको हिरासतमा राखिएका एक थुनुवाले आइतबार बिहान करिब तीन बजे झुन्डिएर आत्महत्या गरेका छन् । खोटाङ दिप्सुङ स्थायी घर भई हाल धरान५ देउरालीमा बस्दै आएका ३३ वर्षीय श्रीधन विश्वकर्माले हिरासतमै आत्महत्या गरेको प्रहरीले जनाएको छ । विश्वकर्मा १२ वर्षीया छोरीलाई बलात्कार गरेको अभियोगमा अनुसन्धानका लागि हिरासतमा थिए । प्रहरीका अनुसार बिहान ३:२० मा अर्का थुनुवा शौचालय जाँदा श्रीधन झुन्डिएको देखेर सेन्ट्री बसेका प्रहरीलाई खबर गरेका थिए । उनले आफूले लगाएको सर्ट फुकालेर त्यसको पासो बनाएर शौचालयमा झुन्डिएको अवस्थामा फेला परेका थिए । मृतक विश्वकर्माको शव पोस्टमार्टमका लागि बीपी कोइराला स्वास्थ्य विज्ञान प्रतिष्ठानको मर्चरी हाउसमा राखिएको छ । प्रहरीले आइतबार नै जिल्ला अदालतमा घटनाको जानकारी गराएर परिवारलाई शव जिम्मा लगाउने तयारी गरेको छ ।"
हिमाली जिल्लामा लामखुट्टे,"मुगु (कास केही वर्षयता मुगुका गाउँमा लामखुट्टे बढ्दै गएका छन् । व्यापारिक केन्द्रका बासिन्दाले झुलको प्रयोग गर्न थालेका छन् । ग्रामीण क्षेत्रका बासिन्दाले लामखुट्टेबाट बच्न रातको समयमा ढोकामा धानको भुस र गुइँठा बाल्ने गरेका छन् ।जिल्लाको भामबाडा, कार्कीबाडा, श्रीनगर, रुगा, सिप, फोतु लिब्रु, सुकाढिक, आम, नार्थपु गुल्मालगायतका औल क्षेत्रमा लामखुट्टेको संख्या बढेको हो । सहरी क्षेत्रमा जस्तै ठूला लामखुट्टेले टोक्न थालेपछि स्थानीय सचेत बन्दै गएका छन् । गाडीबाट तराईका लामखुट्टे पहाड उक्लिएको स्थानीयको भनाइ छ । स्थानीयका अनुसार मुगुमा गाडी चल्न थालेपछि सहरी क्षेत्रका लामखुट्टे गाउँमा सर्दै गएका हुन् ।"
छोरा बचाउन हारगुहार,"धादिङ (कास) नीलकण्ठ१४ धुवाकोटकी पार्वती घिमिरे ४ वर्षे छोरा बचाउन हारगुहार गरिरहेकी छन् । अस्पताल भर्ना गरिएका बालकलाई छाडेर बाबु बेपत्ता भएपछि आमा पार्वती समस्यामा परेकी हुन् । तीन महिना पाटन अस्पतालको आईसीयूमा राखिएका छोराको उपचारमा उनले ४ लाख रुपैयाँ खर्चिइन् । कमाइ छैन, एउटीले कसरी यो छोराको प्राण बचाउनु ?, उनले भनिन् । पार्वतीको ४ वर्षे अनमोललाई कनजेनाइटल एन्ड्रिनल हाइपरप्लासिया भन्ने रोग लागेको हो । गर्भावस्थामा भ्रूण विकासका बेला मृगौलाभन्दा माथि हुने ग्रन्थीमा खराबी आएपछि बच्चाको वृद्धि विकासमा असर पर्ने घातक रोग रहेको पाटन अस्पतालका चिकित्सक कृष्णलाल श्रेष्ठले बताए ।"
छोराको आसमा पटकपटक गर्भपतन,"बुटवल रूपन्देहीको मर्चवारी गाउँपालिका१ सेमराकी २५ वर्षीया जानकी यादवका ३ छोरी छन् । उनी अझै जसरी पनि छोरा जन्माउने सोचमा छिन् । यसका लागि उनी मंगलबार र शनिबार व्रत बस्छिन् । उनले गर्भमा छोरी भएको थाहा पाएपछि ५ पटक गर्भपतन गरिसकिन् । गर्भ रहेको डेढ महिना कटेपछि गोरखपुर जाने, जँचाउने र फाल्ने भएको छ, १७ वर्षमा पहिलो सन्तानकी आमा बनेकी उनले दुखेसो पोखिन्, कहिलेसम्म यसो गर्नुपर्ने हो । एक पटक लिंग पहिचान र गर्भपतन गराउन १२ देखि १५ हजार भारतीय रुपैयाँ खर्च हुन्छ । एकातिर शरीर कमजोर भएको छ, अर्कातिर पैसा खर्च भएको छ, उनले सुनाइन्, तैपनि परिवारको दबाब छ । छोरा जन्माउन यसो गर्नैपर्छ ।स्थानीय वविता धोबीको अवस्था पनि उस्तै छ । ७ र ४ वर्षे छोरीकी आमाले त्यसपछि ४ पटक गर्भपतन गराइसकिन् तर छोरा जन्माउने कसरत रोकिएको छैन । कतिपटक गर्भपतन गर्नुपर्ने हो उनलाई थाहा छैन । अंश र वंश चलाउन जसरी पनि एउटा छोरा चाहिन्छ रे, २३ वर्षीया वविताले सुनाइन्, यसैले यस्तो जोखिम मोलेकी हुँ । जानकी र वविताजस्तै छोराको आसमा गर्भपतन गराउने महिला जिल्लामा धेरै छन् । छोरा र छोरीबीच समान धारणा नबन्दा गर्भपतन गर्ने चलन मौलाएको हो । सहर होस् या गाउँ, यस्तो चलन बढ्दै गएको छ । परिवार नियोजन र धेरै सन्तान जन्माउन नहुने बुझेका दम्पती नै यस्तोमा संलग्न छन् । पहिलेपहिले गर्भ रहँदासम्म छोरा जन्माउने आस गर्थे, सामाजिक अभियन्ता शकुन्तला हरिजनले भनिन्, अहिले सन्तान धेरै नबनाउने तर छोरा नै चाहिने सोच कायमै छ । राज्य स्तरबाट छोराछोरी बराबरी भनेर धेरै नारा बनाइएको छ तर विभेद हटाउने काम भने हुन सकेको छैन । यसको मारमा महिला परेका छन् । यो चलन मधेसी समुदायमा झन् बढेको पाइन्छ ।त्यसमध्येकी अर्की हुन्, रायपुरकी राज्यलक्ष्मी गुप्ता । २३ वर्षीया राज्यलक्ष्मीका ३ छोरी जन्मे । त्यसपछि ३ पटक गर्भपतन गरिसकेकी छन् । नेपालमा सुरक्षित गर्भपतन हुन्छ भन्ने सुनेकी राज्यलक्ष्मी यहाँका स्वास्थ्य केन्द्रमा भने जान्नन् । यहाँ सजिलै लिंग पहिचान हुँदैन रे, उनले छिमेकीबाट सुनेको कुरा बताइन्, लिंग चिने पनि गर्भपतन गर्न समस्या हुन्छ रे । नेपालमा गर्भपतनले कानुनी मान्यता पाएको छ । रूपन्देहीमा मात्रै १३ वटा स्वास्थ्य संस्थामा सुरक्षित गर्भपतन गराउने सेवा छ । १ हजार ५० रुपैयाँ शुल्क तिरेपछि महिलाले आफ्नो गर्भ फाल्न सक्छिन् । तिनमा भ्रूण पहिचान गराएर गर्भ पतन गर्न भने पाइँदैन । भारतमा रहेका क्लिनिकले भने सजिलै गर्भपतन गराउँछन् । यसैले छोराको आसमा रहेका सीमा क्षेत्रका महिला गर्भपतनका लागि भारत जाने गरेका छन् । कानुनले लिंगको आधारमा गर्भपतन गराउने उद्देश्यले भ्रूणको लिंग पहिचान गराएमा गर्ने, गराउने दुवैलाई ३ महिनादेखि ६ महिनासम्म कैदको व्यवस्था गरेको छ । लिंगको आधारमा गर्भपतन गर्ने, गराउने दुवैलाई थप एक वर्ष कैद हुन्छ । तसर्थ गर्भपतनले कानुनी मान्यता पाएपछि पनि गोरखपुरमा गर्भपतन गराउन जाने महिलाको संख्या घटेको छैन । लैंगिक समानताका कुरा घरव्यवहारदेखि नै लागू गराउने खालका कार्यक्रम चलाउनुपर्छ । छोराछोरीबीचका विभेद घटाउँदै लैजानुपर्छ । महिला अधिकारका क्षेत्रमा कार्यरत नम्रता पोखरेल भन्छिन्, यसले मात्रै छोराको आसमा पटकपटक गर्भपतन गर्ने चलन रोकिनेछ ।"
स्वाइन फ््लु नियन्त्रणउन्मुख,"गोरखा (कास) दुई सातादेखि सुलिकोट गाउँपालिका१ र २ मा फैलिएको स्वाइन फ्लु नियन्त्रणउन्मुख छ । बिरामीको संख्या घट्दै गएको छ । उपचारका लागि दैनिक १ सय ३० जनासम्म बिरामी आउँथे । अहिले घटेर ३० जनाको हाराहारीमा झरेको बारपाकस्थित स्वास्थ्यचौकी इन्चार्ज अनिलकुमार शाहले बताए । केही बालबालिका र स्थानीयमा भने अझै रुघाखोकी लाग्ने, ज्वरो आउने र निमोनियाँको समस्या देखिएको छ, उनले भने, बिस्तारै नियन्त्रणमा आउँदै छ । पूर्णरूपमा भाइरल नियन्त्रण हुन अझै केही समय लाग्छ । निमोनियाँले ३८ महिने बालिकाको मृत्यु भएपछि भूकम्प केन्द्रविन्दुसमेत रहेको बारपाकमा स्वाइन फ्लु फैलिएको आशंका गरिएको थियो । मौसमी भाइरलले बिरामी परेका स्थानीय ४ जनाको खकार परीक्षणपछि स्वाइन फ्लुको प्रकोप भएको पुष्टि भएको थियो ।भाइरलका बिरामीको संख्या घटेपछि जनस्वास्थ्य कार्यालयले खटाएका दुई चिकित्सकसहितको स्वास्थ्यकर्मीको टोली सदरमुकाम फर्किएको छ । भाइरलको प्रकोप नियन्त्रणमा आएपछि फर्केका हौं, जौबारी प्राथमिक स्वास्थ्य केन्द्रका डा विनोद दवाडीले भने । धेरै जनामा भाइरल फैलिएकाले पूर्णरूपमा नियन्त्रण हुन अझै समय लाग्ने उनको भनाइ छ । अब थप भाइरल फैलने सम्भावना छैन, उनले भने, अलिअलि भएका बिरामीको हेल्थ पोस्टका स्वास्थ्यकर्मीले उपचार गर्छन् । उनका अनुसार स्वास्थ्यचौकीमा पर्याप्त औषधि र स्वास्थ्यकर्मीको टोली तयारी अवस्थामा राखिएको छ । दूषित पानी र गुजमुज्ज घरहरूका कारण बारपाकमा भाइरल चाँडो फैलिएको उनको भनाइ छ ।भाइरल थप फैलन नदिन पानीको मूल सफा गर्ने, सरसफाइ गर्ने तरिका सिकाउनेलगायत जनचेतनामूलक कार्यक्रम पनि गरिएको स्वास्थ्यचौकीले जनाएको छ । स्थानीयवासीलाई माक्स वितरण गरिएको छ । २०७२ वैशाखको भूकम्पको केन्द्रविन्दु बारपाकका स्थानीय घर भत्केपछि अझै पनि अस्थायी टहरामा दैनिकी बिताइरहेका छन् । टहराको बसाइका कारण चिसो भएर, दूषित पानी र फोहोरले पनि रुघाखोकीको प्रकोप फैलिएको हुन सक्ने स्वास्थ्यकर्मीहरूको भनाइ छ । गाउँमा करिब एक हजार घरहरू एकै ठाउँमा छन् ।"
रित्तिँदै ढुंगाखानी,"रुकुम चौरजहारी नगरपालिका८ सोतीमा रहेको ढुंगा खानीबाट २०६८ सालमा ६ लाख ढुंगा तयार भए । साना र ठूला साइजका गरेर मजदुरले ६ लाखवटै ढुंगा बिक्री गरेर त्यसबाट राम्रो आम्दानी पनि गरेका थिए । २०६८ पछि हालसम्म उक्त खानीबाट उत्पादन हुने ढुंगाको संख्या बढ्ने होइन, घट्दै गएको छ । खानी सुरु भएपछि सबैभन्दा बढी ढुंगा उत्पादन भएको पनि त्यही वर्ष हो । त्यसयता हरेक वर्ष खानीबाट ढुंगाको उत्पादन घट्दै गएको छ । ५ वर्षपछि २०७३ सालमा उक्त खानीबाट २ लाख मात्रै ढुंगा निर्माण भए । खानीमा कार्यरत ६५ बढी मजदुरले जति मेहनत गर्दा पनि २ लाख भन्दा धेरै ढुंगा तयार पार्न सकेनन् । खानीबाट उत्पादन हुने ढुंगा मात्रै घटेका छैनन्, बर्सेनि उक्त ठाउँका खानी नै घट्दो क्रममा छन् । २०६८ मा ३० वटा खानी रहेको उक्त ठाउँमा हाल १० वटा मात्रै खानी रहेका छन् । हरेक वर्ष खानी घटेसँगै निर्माण हुने ढुंगाको संख्या पनि घट्दै गइरहेको व्यवसायी मानबहादुर मल्लले बताए । सोतीमा निर्माण भएको ढुंगा पोखरा, काठमाडौं हुँदै नेपालगन्जसम्म निकासी हुन थालेको समयमा खानी रित्तिँदै जाँदा आफूहरू चिन्तामा परेको मल्लले बताए । यहाँको ढुंगाको माग सहरतिर बढ्दै गएको थियो, मल्लले भने, अब चाहेर पनि माग अनुसारको पूर्ति गर्न सकिने सम्भावना घट्दै गएको छ । मागअनुसारको ढुंगाको आकार बनाउन वर्षदिनअघि उक्त खानीमा मेसिन पनि ल्याइएको छ । स्थानीयले झन्डै ५ लाखको लगानीमा उक्त मेसिन स्थापना गरेका हुन् । विशेष गरी पोखरा, काठमाडौं र नेपालगन्जबाट ढुंगाको माग भएपछि मेसिनबाट काम गर्न थालिएको बताइएको छ । उक्त ढुंगा घर छाउनुका साथै भित्तामा पनि प्रयोग गर्ने गरिएको छ । उक्त खानीमा निर्माण भएको सबैभन्दा ठूलो साइजको ढुंगाको मूल्य ५३ रुपैयाँ पर्छ भने सानो साइजको ढुंगाको मूल्य २५ रुपैयाँ छ । जिल्ला समन्वय समितिले प्रतिढुंगा ४ रुपैयाँ कर लिँदै आएको छ । खानी रितिँदै गएपछि मजदुरहरू पनि समस्यामा पर्दै गएका छन् । ढुंगा खानीकै भरमा परिवार पाल्दै आएका ५० बढी परिवार खानी रित्तिएसँगै समस्यामा पर्ने स्थानीय भीमबहादुर चन्दले बताए । धेरै मजदुर यसमै आश्रित छन्, चन्दले भने, खानी तथा ढुंगाको उत्पादन घट्दै गएपछि मजदुर संकटमा परेका छन् । जिल्ला समन्वय समिति लगायतले खानी संरक्षणको निम्ति वास्ता नगर्दा समस्या भएको स्थानीयको गुनासो छ । खानीबाटै संकलित कर मध्येको १ रुपैयाँ पनि खानीको संरक्षण र विकासमा नलगाइएकाले समस्या भएको चन्दले बताए । खानी तथा ढुंगा उत्पादन घटे पनि यति छिटै घट्नुुमा सरोकारवाला निकायको ध्यान नपुग्नु मुख्य कारण भएको मानबहादुर मल्लले बताए । यहाँबाट संकलितमध्ये थोरै मात्रै कर यसैको विकासमा खर्चेको भए अझै केही वर्ष ढुंगा बनाउन पाइन्थ्यो, मल्लले भने, सम्बन्धित निकायको वास्ता नहुँदा छिटै खानी रित्तिने भयो । तत्कालीन जिविसले पनि उक्त खानीबाट २०६८ सालबाट कर संकलन गर्न थालेको थियो । सुरुमा १ रुपैयाँमा कर संकलनको ठेक्का दिएको जिविस तथा हालको समन्वय समितिले अबको सिजनका लागि भने ७ लाखमा कर संकलन गर्ने ठेक्का दिइसकेको छ ।"
नि:शुल्क डायलासिस सेवा,"भरतपुर भरतपुर अस्पतालले आइतबारदेखि मृगौलाको नि:शुल्क डायलासिस सेवा सुरु गरेको छ । अस्पतालमा १२ बेडको सुविधासहित सेवा सुरु गरिएको हो । धादिङ सल्यानटारकी ६२ वर्षीया धनकुमारी थपलियाको डायलासिस गरेर सेवा सुरु गरिएको छ । अस्पतालमा एकै पटक १२ जना बिरामीको डायलासिस गर्न सकिने उपकरण जडान गरिएका छन् । सरकारको नीतिअनुसार सेवा नि:शुल्क गरिएको अस्पतालका प्रमुख सुपरिन्टेन्डेन्ट डा रुद्र मरासिनीले बताए । मृगौलाका बिरामी यो सेवा लिन निजीमा जान बाध्य थिए, उनले भने, अब सरकारीमै सेवा उपलब्ध भएपछि आर्थिक अवस्था कमजोर भएकाले समेत राहत पाउँछन् ।"
मौलिक शैलीका घर बनाइँदै,"तनहुँ (कास) बन्दीपुरमा पुरातात्त्विक महत्त्व झल्कने डिजाइनका भवन बनाउने अभियान सुरु भएको छ । पश्चिमा शैली झल्कने घर बनाउँदा पर्यटक आकर्षित नहुने भन्दै होटल व्यवसायीले नेपाली शैलीका घर निर्माणमा जोड दिएका हुन् ।भवन निर्माण आचारसंहिता पूर्ण पालना गर्ने र आकर्षक डिजाइन हुनुपर्ने गाउँपालिकाको निर्णयपछि नेपाली पुराना शैलीका घर बनाउने अभियानलाई बल मिलेको छ । पोहोर नगरपालिकाले पास गरेको एजेन्डा कडाइसाथ लागू गर्ने गरी परिषद्ले काम थालेको छ, गाउँपालिका अध्यक्ष पूर्णसिंह थापाले भने, बन्दीपुरको पहिचान घरको डिजाइनले पनि देखियोस् भन्नेमा जोड दिएका छौं । दुई वर्षयता सयवटा जति घर पुरातात्त्विक शैलीमा बनिसकेको उनले जानकारी दिए । नगरपालिका भइसकेको बन्दीपुर स्थानीय तह पुनर्संरचनापछि गाउँपालिका भएको हो । नगरपालिकाले लागू गरेका घर तथा भवन निर्माणसम्बन्धी नियमलाई गाउँपालिकाले पनि निरन्तरता दिएको छ । भवनसंहिताको मापदण्डभित्र रहेर नेपाली शैलीका घर तथा भवन बनाउन पर्यटन व्यवसायी पनि सकारात्मक छन् । नयाँ आचारसंहितामा उल्लेखित दायाँबायाँ, अगाडि र पछाडि खाली जमिन छाड्ने, तोकिएभन्दा अग्ला घर बनाउन नपाइने र कम्तीमा ३० प्रतिशत जमिन खाली छाड्नुपर्ने प्रावधान गाउँपालिकाले कार्यान्वयनमा ल्याएको छ ।"
मतदाता थपिए,धादिङ (कास) जिल्लामा २६ हजार २ सय ६७ जना मतदाता थपिएका छन् । आगामी प्रदेशसभा र संघीय संसद्को निर्वाचनलाई लक्षित गर्दै निर्वाचन कार्यालयले गत साउनदेखि फोटोसहितको मतदाता नामावली दर्ता सुरु गरेको थियो । भदौ ३ गतेसम्म संकलनका क्रममा १२ हजार ७ सय ८ महिला र १३ हजार ५ सय ५९ पुरुष थपिएको जिल्ला निर्वाचन कार्यालयका निर्वाचन अधिकृत ईश्वर सिम्खडाले बताए ।
विवरण र रकम नबुझाए रोजगारदाताको सम्पत्ति रोक्का हुने,"काठमाडौं श्रमिकको तलबबाट कट्टा गरिएको र रोजगारदाताले त्यसमा थपेको रकम सामाजिक सुरक्षा कोषमा नबुझाउने उद्योग प्रतिष्ठानको सम्पत्ति रोक्का हुने भएको छ । श्रमिकको हितमा सामाजिक सुरक्षा योजनाअन्तर्गत ल्याउन लागिएको सामाजिक सुरक्षा कोष विधेयकमा यस्तो व्यवस्था गरिएको हो । संसद्बाट पारित भइसकेको उक्त विधेयक राष्ट्रपतिबाट प्रमाणित हुन बाँकी छ । कोष सञ्चालक समितिले श्रमिकको तलबबाट कोषका लागि कट्टा गरिने रकम र रोजगारदाताले श्रमिकका लागि थप बुझाउनुपर्ने रकमको दर निर्धारण गरिदिने व्यवस्था विधेयकमा छ । दर निर्धारणसँगै सरकारले कोषमा विवरण बुझाउन सूचना प्रकाशित गर्नेछ । सूचनाले तोकेको अवधिमा रोजगारदाता कर्मचारीको विवरणसहित सहभागी हुनुपर्नेछ । योगदान रकम नबुझाए समितिका कार्यकारी निर्देशकले सम्बन्धित निकायमा कारबाहीका लागि सिफारिस गर्ने व्यवस्था ऐन बन्ने क्रममा रहेको विधेयकमा छ ।बैंक तथा वित्तीय संस्थामा रहेको खाता रोक्का राख्न, सम्बन्धित व्यक्ति वा संस्थाको चलअचल सम्पत्ति रोक्का राख्न, कानुनबमोजिम पाउने छुट सहुलियत निलम्बन गर्न वा रोक्का राख्न, कार्यकारी निर्देशकले गर्न सक्ने कारबाहीसम्बन्धी व्यवस्थामा भनिएको छ, व्यक्ति वा संस्थाका नाममा रहेको अनुमतिपत्र वा इजाजतपत्र निलम्बन गर्न, व्यक्तिको राहदानी रोक्का राख्न । यी व्यवस्थामध्ये कुनै एक वा सबै कारबाही गर्न सक्ने अधिकार कार्यकारी निर्देशकलाई दिइएको छ । काबुबाहिरको परिस्थिति सिर्जना भई जम्मा गर्न नसकेको भए त्यसको कारण र आधार खोली तीन दिनभित्र त्यस्तो योगदानको रकम दाखिला गर्न निवेदन दिन सक्नेछ, विधेयकमा भनिएको छ, निवेदनमा उल्लिखित आधार र कारण मनासिब देखिए कोषले रोजगारदातालाई लाग्ने ब्याज रकममा आंशिक वा पूरै छुट दिई कोषमा दाखिला गर्न अनुमति दिन सक्नेछ । यो ऐनअनुसार हुने क्रियाकलाप तथा गतिविधिसम्बन्धी मुद्दामा सरकार वादी हुने व्यवस्थासमेत गरिएको छ ।श्रमिकलाई ९ सुविधाकोषको सचिवालयले नियमित रकम कट्टी गर्ने श्रमिकका लागि तत्कालै कार्यस्थलमा हुने दुर्घटना, मातृत्व संरक्षण, बिरामी सुविधा र औषधि उपचार सुविधा लागू गर्ने गरी योजना तयार पारिसकेको छ । ऐन जारी हुन नसकेका कारण यी योजना लागू हुन सकेका छैनन् । यसबाहेक बेरोजगार सुविधा, परिवार र बालबच्चाको हेरचाह सुविधा, वृद्धावस्था सुविधा, आश्रित परिवार सुविधा र अशक्त सुविधासमेत लागू गर्ने तयारी सरकारको हो । यी नौ क्षेत्रमा मापदण्ड तयार पारी श्रमिकलाई रकम उपलब्ध गराई सुविधा दिने अवधारणा नै सामाजिक सुरक्षा योजना हो ।कति रकम बुझाउनुपर्ने ?विधेयकले श्रमिकको तलबबाट कट्टी गर्नुपर्ने र रोजगारदाताले थप्नुपर्ने रकमबारे स्पष्ट भने पारेको छैन । रोजगारदाता र योगदानकर्ताको योगदान योग्य आयबाट गर्नुपर्ने योगदानको दर समितिको सिफारिसमा राजपत्रमा सूचना प्रकाशन गरी तोकेबमोजिम हुनेछ, विधेयकमा भनिएको छ । सामाजिक सुरक्षा योजनामा सहभागी श्रमिक र स्वरोजगारको संख्या, मुद्रास्फीति, कोषको आर्थिक अवस्था, सामाजिक सुरक्षा योजनाको संख्याका आधारमा योगदानको दर राजपत्रमा सूचना प्रकाशित गरी थपघट गर्न सकिने व्यवस्था विधेयकमा छ । प्रारम्भिक छलफल तथा तयारीअनुसार १०१० प्रतिशतका दरले रकम कट्टी गरी जम्मा गर्ने गृहकार्य छ । उक्त दरअनुसारको रकम र कर्मचारीको विवरण रोजगारदाताले कोषमा पेस गर्नैपर्ने बाध्यकारी व्यवस्था गरिएको हो । अहिलेसम्म १० अर्ब जम्मासामाजिक सुरक्षा करबाट हालसम्म झन्डै १० अर्ब रुपैयाँ जम्मा भइसकेको कोषको सचिवालयले जनाएको छ । नेपालमा योगदानमा आधारित सामाजिक सुरक्षा कार्यक्रम सञ्चालनका लागि आर्थिक वर्ष २०६६६७ को बजेटले पहिलो पटक व्यवस्था गरेको थियो । पारिश्रमिकको करयोग्य आयको १ प्रतिशत कट्टी गरी कोषमा जम्मा गर्ने गरिएको छ । रोजगारदाताले श्रमिकको तलबबाट एक प्रतिशत कट्टी गरी उक्त रकम रोजगारदाताले अन्य कर बुझाउँदा सरकारले व्यवस्था गरेको खातामा जम्मा गर्छन् । छुट्टै संकलित उक्त रकमबाट मात्रै झन्डै १० अर्ब रुपैयाँ जम्मा भएको हो । छुट्टै कानुन नभएकाले अहिलेसम्म उक्त रकम आयकर ऐनअनुसार उठाइँदै आएको छ । कानुन अभावकै कारण उक्त रकम उपयोगविहीन भइरहेको छ । कानुन अभावमा कोषको सचिवालयको कार्यसम्पादनका लागि प्रशासकीय कार्य नियमित गर्ने ऐन, २०१३ अनुसार नियमावली २०६७ जारी गरिएको छ । उक्त विधेयक प्रमाणित भई ऐनका रूपमा लागू भएपछि सामाजिक सुरक्षासम्बन्धी योजना लागू गर्न, विवरण बुझाउन, सूचीकृत गर्न बाटो खुला हुने भएको छ ।कहिले बुझाउने विवरण ?दर निर्धारण कोषको सञ्चालक समितिले गर्ने भए पनि ऐन जारी भइसकेपछिको ६ महिनाभित्र श्रमिकको विवरण रोजगारदाताले सामाजिक सुरक्षा कोषको कार्यालयमा गई सूचीकृत गराइसक्नुपर्नेछ । यस ऐनबमोजिम सूचीकृत हुनुपर्ने रोजगारदाताले यो ऐन प्रारम्भ भएको मितिले ६ महिनभित्र र यो ऐन प्रारम्भ भएपछि सूचीकृत रोजगारदाताले आफूले नियुक्त गरेको व्यक्तिका हकमा तीन महिनाभित्र कोषमा सूचीकरण गराइसक्नुपर्नेछ, विधेयकमा भनिएको छ, कुनै रोजगारदाताले कुनै श्रमिकको सूचीकरण नगरे सम्बन्धित श्रमिकले कोषमा निवेदन दिन सक्नेछ । सूचीकरण नगरे कोषले अवधि तोकी त्यस्तो रोजगारदाता तथा श्रमिकको सूचीकरण गराउन सम्बन्धित रोजगारदातालाई आदेश दिन सक्ने व्यवस्था विधेयकले गरेको छ ।सामाजिक सुरक्षा कोषको सचिवालयको निर्देशनअनुसार हाल विभिन्न निजी प्रतिष्ठान तथा सरकारी कर्मचारीको विवरण सूचीकृत भइरहेको छ । तर, ऐन जारी नभएको र बाध्यकारी व्यवस्था नभएका कारण निजी क्षेत्रका अधिकांश प्रतिष्ठानले श्रमिकको विवरण सूचीकृत गरेका छैनन् । यो ऐन प्रारम्भ हुँदाका बखत प्रचलित कानुनबमोजिम सामाजिक सुरक्षा कोषमा रकम जम्मा गर्ने श्रमिक तथा सरकारी सेवामा बहाल रहेका व्यक्ति वा सरकारी कोषबाट पारिश्रमिक पाउने व्यक्तिको हकमा सो कोषमा रकम जम्मा भएको मितिदेखि सूचीकृत भएको मानिनेछ, विधेयकमा भनिएको छ ।सरकारी कर्मचारी पनि सहभागीसामाजिक सुरक्षा कोषको अवधारणा हालको कर्मचारी सञ्चय कोषको जस्तै हो । कर्मचारी र सरकारले निश्चित प्रतिशत रकम कट्टी गरी सञ्चय कोषमा नियमित दाखिला गर्ने र उक्त कोषबाट विभिन्न सुविधा दिने योजना हो । हालका लागि निजी क्षेत्रमा कार्यरत कर्मचारीलाई विशेष प्राथमिकता दिएर यो विधेयक तयार गरिए पनि यो व्यवस्थामा सरकारी सेवामा रहेका कर्मचारीसमेत सहभागी हुन पाउनेछन् । सरकारी सेवामा बहाल रहेको व्यक्ति वा सरकारी कोषबाट पारिश्रमिक पाउने व्यक्तिको सूचीकरणसम्बन्धी व्यवस्था नेपाल सरकारले तोकेबमोजिम हुनेछ, विधेयकमा भनिएको छ ।दातृ निकायको रकम पनि कोषमाविधेयकले रोजगारदाता र श्रमिकको निश्चित रकम कट्टी गरी कोषमा दाखिला गर्नुपर्ने व्यवस्था गरे पनि विभिन्न सहायता रकमसमेत राख्न पाउने अधिकार दिएको छ । विधेयकअनुसार बोनससम्बन्धी कानुनबमोजिम राष्ट्रियस्तरको कल्याणकारी कोषमा जम्मा भएको र जम्मा हुन आउने रकम पनि कोषमा जम्मा हुनेछ । श्रम विभाग मातहत रहेको यस्तो अर्बौं रकम सरकारी खातामा थन्किएर बसेको छ । यसबाहेक सामाजिक सुरक्षा करबापत हालसम्म संकलित र भविष्यमा संकलन हुने रकम, नेपाल सरकारबाट प्राप्त अनुदान, विदेशी सरकार, अन्तर्राष्ट्रिय संघसंस्थाबाट प्राप्त अनुदान, सहयोग वा ऋण रकम, कोषको रकम लगानीबाट प्राप्त हुने ब्याज तथा मुनाफाको रकम, सरकारबाट ऋणस्वरूप प्राप्त हुने रकम र अन्य कुनै स्रोतबाट प्राप्त रकम कोषमा जम्मा गर्न सकिने व्यवस्था विधेयकमा गरिएको छ ।कोषमा प्राप्त हुने रकम इजाजतप्राप्त क वर्गको बैंक वा वित्तीय संस्थामा खाता खोली जम्मा गरिनेछ, विधेयकमा भनिएको छ, कोषको खाता सञ्चालन कार्यकारी निर्देशक र लेखा प्रमुखको संयुक्त दस्तखतबाट हुनेछ । कोषको सञ्चालक समितिमा श्रम तथा रोजगार मन्त्रालयका सचिव अध्यक्ष हुने व्यवस्था छ । सदस्यहरूमा राष्ट्र बैंकका डेपुटी गभर्नर, अर्थ मन्त्रालयका सहसचिव, कानुन न्याय तथा संसदीय मामिला मन्त्रालयका सहसचिव, योजना आयोगको सामाजिक क्षेत्र हेर्ने सहसचिव, सहकारी तथा गरिबी निवारण मन्त्रालयका सहसचिव, ट्रेड युनियन महासंघहरूमध्येबाट मन्त्रालयले नियुक्त गरेको एक जना महिलासहित तीन प्रतिनिधि, महिलासहित रोजगारदाताबाट नियुक्त भएका तीन प्रतिनिधि रहने छन् । सदस्य सचिव भने कोषको सचिवालयका कार्यकारी निर्देशक रहने व्यवस्था विधेयकले गरेको छ ।"
राहतको खाद्यान्नमा ढुंगा र बालुवा,"काठमाडौं खाद्य संस्थानले बाढीपीडितका लागि तराई पठाउन लागेको राहतको प्याकेटमा ढुंगा, बालुवा र गोबर फेला परेको छ । आपूर्तिमन्त्री शिवकुमार मण्डल, आपूर्ति व्यवस्थापन तथा उपभोक्ता हित संरक्षण विभागका महानिर्देशक कुमार दाहालसहितको अनुगमन टोलीले संस्थानको थापाथली गोदाममा अनुगमन गर्दा यस्तो फेला परेको हो । उजुरीको अधारमा गोदाममा अनुगमन गर्दा ठेकेदारले सिमीको प्याकेटमा ढुंगा, बालुवा र धूलो मिसाएको भेटिएको हो । बाढीपीडितका लागि पठाउन तयार गर्दै गरेको सिमीको प्याकेटमा जर्ती भेटियो, खाद्य संस्थान प्रमुखको समेत जिम्मेवारी पाएका विभागका महानिर्देशक कुमार दाहालले भने, कैफियत सुधार गर्न १५ दिनको समय दिएका छौं । महानिर्देशक दाहालका अनुसार यसअघि गृह मन्त्रालयले ४० क्विन्टल सिमी (बोरामा) पठाइसकेको छ । थप पठाउने तयारी गरिरहँदा मन्त्रालयले गोदाममा अनुगमन गरेको हो । दाहालका अनुसार संस्थानका कर्मचारीले दुईदुई किलोको प्याकेटमा प्याकिङ गरिरहेका थिए । मौज्दातमा राखेको ७ सय २० क्विन्टल सिमी परीक्षण गर्दा सिमी प्याक गरेको बोरामा ढुंगा, माटो, बालुवा, गोबर, चाउचाउका टुक्रालगायत भेटिएको हो । तराई क्षेत्रमा बाढीको प्रकोप बढेपछि सरकारले राहत दिने घोषणा गरेको थियो । मन्त्रालयको निर्देशनअनुसार खाद्य संस्थानले चामल, कर्णालीको गेडागुडी प्याकिङ गरेर पठाउने निर्णय गरेको थियो । खाद्य संस्थानले कर्णालीका जिल्लाबाट गेडागुडी गरिद गरेको थियो । खरिद गरिएको गेडागुडी (सिमी र फापर) दुई वर्षदेखि गोदाममै छ । उक्त गेडागुडी थापाथली डिपोमा १६ सय ७२ क्विन्टल छ । ती गेडागुडी डुबान क्षेत्रमा वितरण गर्ने योजना बनाएको थियो । संस्थानले मौज्दातमा राखेको फापर पनि सडेको भेटिएको थियो । गोदाममा ७ सय २२ किलो फापर मौज्दात छ । उक्त फापर राहतस्वरूप संस्थानले विभिन्न क्षेत्रमा पठाउने तयारी गरिरहेको थियो । फापर निरीक्षण गर्दा पनि जर्ती भेटियो, महानिर्देशक दाहालले भने । गोदाममा रहेको ७ सय ८ क्विन्टल तिते फापरमा पनि धूलो फेला परेको छ । संस्थानले मागअनुसार चामल पनि पठउने तयारी गरेको छ । हाल संस्थानसँग १ लाख ७७ हजार क्विन्टल चामल मौज्दात छ । बिर्तामाडमा ७ हजार ८ सय क्विन्टल, विराटनगरमा ४ हजार ७६, लाहानमा २३ हजार ५ सय ८६, जनकपुरमा ३ हजार ३ सय क्विन्टल चामल छ । वीरगन्जमा १२ हजार ८ सय ८८, भैरहवामा ५ हजार २ सय ९३, नेपालगन्ज ८ सय ८०, राजापुर ९ हजार ३ सय ५२, धनगढी २ हजार ७ सय ५४, काठमाडौं थापाथली ३४ हजार ८ सय ३४ क्विन्टल मौज्दात रहेको जनाएको छ ।थापाथली गोदाम प्रमुख भेषनाथ न्यौपानेले संस्थानका तत्कालीन प्रमुख शिवहरिी श्रेष्ठ र गोदाम प्रमुख मोहनप्रकाश चन्दको पालामा खरिद गरिएको उक्त खाद्य वस्तुमा ठेकेदारसँगको मिलेमतोमा अखाद्य वस्तु मिसाएको दाबी गरे । सबै खाद्य वस्तुको खरिद मूल्य लुकाइएको छ । बिक्री मूल्य १ सय ५० रुपैयाँ तोकिएको अवस्थामा सबै विवरण खोज्दै छु, उनले भने । गोदाममा २०७२ सालमा भूकम्पपीडितका लागि आएको चामलसमेत वितरण नगरी राखिएको अवस्थामा भेटिएको छ । आपूर्तिमन्त्री मण्डलले कुहेको र फोहर मिसिएको खाद्य पदार्थ नपठाउन निर्देशन दिए । राहतको सामग्रीमा गुणस्तर र परिमाण दुवैमा कैफियत देखिएकाले छानबिन गरी कारबाही गर्ने बताए । गोदामभित्र भएको कैफियत । भद्रगोलका बीचबाट खरिद गरिएको फेला परेको छ, उनले भने, खरिदमा संलग्न कर्मचारीलाई कारबाही हुन्छ ।सहुलियत पसलमा घिउ र पनिरमा पनि छुटसरकारले चाडवाडको अवसरमा सञ्चालन गर्ने सुपथ मूल्य पसलमा घिउ र पनिरमा पनि छुट दिने भएको छ । आइतबार आपूर्ति मन्त्रालयमा, खाद्य संस्थान, साल्ट ट्रेडिङ, दुग्ध विकास संस्थान, नेपाल फलफूल तथा तरकारी बजार महासंघकालगायतका अधिकारीबीच भएको छलफलमा छुट दिने निर्णय भएको हो । मन्त्रालयका अनुसार घिउ र पनिरमा १० रुपैया छुट हुनेछ । यस्तै, खाद्य संस्थान र साल्ट ट्रेडिङले सञ्चालन गर्ने पसलमा आलु र प्याजलगायत तरकारी पनि छुट दिने जनाएको छ । सहुलियत पसलमार्फत खुद्रा मूल्यभन्दा सस्तोमा आलु र प्याज उपलब्ध गराउनेछौं, महासंघका अध्यक्ष घिमिरेले भने ।"
डिजायरको फेसलिफ्ट भर्जन सार्वजनिक,काठमाडौं (कास) सुजुकीले डियायरको फेसलिफ्ट भर्जन सार्वजनिक गरेको छ । बिक्रेता सीजी मोटोकर्पले नेपालमा फेसलिफ्ट भर्जन भित्र्याएको जारी विज्ञप्तिमा उल्लेख छ । कम्पनीले हियरटेक च्यासिस प्ल्याटफर्ममा आधारित भई निर्माण गरिएकाले कारको वजन हल्का र यसको रोबस्ट च्यासिस डिजाइनका कारण कारमा यात्रा गर्नेका लागि थप सुरक्षित भएको जनाएको छ । सुरक्षामा विशेष ध्यान दिई निर्माण गरिएको कारका सबै भ्यारियन्टमा डुअल एयरब्याथ र एबीएसलाई स्ट्यान्डर्ड सुरक्षा फिचर्सका रूपमा उपलब्ध गरिएको पनि विज्ञप्तिमा छ । कम्पनीका अनुसार कारको बाहिरी सजावत पूर्ण रूपले परिमार्जन गरिएको छ । कारको आन्तरिक भागलाई थप स्पेसियस र आरामदायी बनाएको कम्पनीको दाबी छ । कारको उपयोगितामा थप बढावा दिने सोचका साथ यसको बुट स्पेस पनि थप बढाएर ३ सय ७८ लिटर बनाइएको जनाएको छ ।
माइक्रोम्याक्सले ल्यायो चार नयाँ फोन,"काठमाडौं (कास) माइक्रोम्याक्सले चारवटा नयाँ मोबाइलहरू सार्वजनिक गरेको छ । सार्वजनिक गरिएका मोबाइलहरूमा एक७३०, एस७४०, क्यू३००१ र क्यू३३०१ रहेको कम्पनीले जनाएको छ । तीमध्ये पहिलो दुई फिचर फोनहरू हुन् भने बाँकी दुई बोल्ट सिरिजको स्मार्टफोनहरू भएको जारी विज्ञप्तिमा उल्लेख छ । एक्स७३० मा २४ इन्चको स्क्रिन, डिजिटल क्यामरा, ८ जीबीसम्म विस्तार गर्न सकिने मेमोरी, दुई सिमसहितको फिचर र मूल्य १ हजार ८ सय ९२ रुपैयाँ राखिएको कम्पनीले जनाएको छ । माइक्रोम्याक्सका अनुसार २ हजार ३५ रुपैयाँमा पाइने एक्स७४० मा २४ इन्चको स्क्रिन अगाडि र पछाडि भीजीए क्यामेरा, विस्तार गर्न सकिने मेमोरी र दुई सिम राख्न सकिन्छ । क्यू३००१ मा १२ गिगाहर्जको क्वाड कोर प्रोसेसर तथा ५१२ एमबी र्याम रहेको र मूल्य ५ हजार ६० रुपैयाँमा बजारमा उपलब्ध हुने कम्पनीले जनाएको छ । यसैगरी क्यू३३०१ मा पनि त्यत्ति नै गिगाहर्जको क्याड कोर प्रोसेर तथा एमबीको रहेको र मूल्य ५ हजार ७ सय २० रुपैयाँ तोकिएको कम्पनीको विज्ञप्तिमा छ ।"
ओप्पोको ए ३७ को ब्ल्याक एडिसन,"काठमाडौं (कास) ओप्पोले नेपाली उपभोक्ताका लागि आफ्नो सेल्फी एक्स्पर्ट ए३७ लाई कालो रङमा बजारमा उपलब्ध गराएको छ । सार्वजनिक गरिएको नयाँ एडिसनमा परिष्कृत कलर ओएस ३० का साथै २ उच्च कार्यसम्पादन क्षमतासहितका क्यामेरा पनि जडान गरिएको जारी विज्ञप्तिमा उल्लेख छ । कम्पनीका अनुसार यो सेटको मूल्य १५ हजार ५ सय ९० रुपैयाँ निर्धारण गरिएको छ । ओप्पो ए३७को उपलब्धताको घोषणा गर्दै ओप्पो नेपालका प्रमुख कार्यकारी अधिकृत जोनी जीले भने, हामी ओप्पो ए३७लाई नयाँ आकर्षक कालो रङमा उपलब्ध गराउन पाउँदा निकै हर्षित छौं । फोनमा रहेको ५ मेगा पिक्सेल क्षमताको फ्रन्ट क्यामेरामा १४ इन्च सेन्सर र आफ्नो मूल्य श्रेणीमै सर्वाधिक ठूलो १४ म्युएम पिक्सेलसहितको ओम्निबीएसआई (ब्याकसाइड इल्लुमिनेसन) उपलब्ध गराएको जारी विज्ञप्तिमा उल्लेख छ । यसले प्रकाश संवेदनशीलता बढाई फोटोमा न्वाइज घटाउन उल्लेख्य मात्रामा सघाउने दाबी गरिएको छ ।"
महासंघका पूर्वअध्यक्ष इन्द्रभक्तको सम्झना,"काठमाडौं (कास) ललितपुरमा नेपाल उद्योग वाणिज्य महासंघ र नेपाल चेम्बर अफ कमर्सका पूर्वअध्यक्ष इन्द्रभक्त श्रेष्ठको सम्झनामा आइतबार दोस्रो इन्द्रभक्त जयन्ती कार्यक्रमको आयोजना गरियो । कार्यक्रममा सहभागीहरूले श्रेष्ठले राष्ट्रको औद्योगिक एवं व्यापारिक उत्थानमा पुर्याएको महत्त्वपूर्ण योगदानको स्मरण गरे । कार्यक्रममा एनई ग्रुपका अध्यक्ष तथा नेपाल उद्योग वाणिज्य महासंघका पूर्वअध्यक्ष रविभक्त श्रेष्ठले इन्द्र जवाहर सहयोग गुठी को गतिविधि तथा स्व इन्द्रभक्त श्रेष्ठले नेपाल चेम्बर अभियान र आर्थिक तथा सामाजिक क्षेत्रमा पुर्याएको योगदानबारे बोलेका थिए । संस्थागत सामाजिक उत्तरदायित्वअन्तर्गत स्थापना गरिएको इन्द्र जवाहर सहयोग गुठी मार्फत विशेष गरी स्वास्थ्य, शिक्षा र संस्कृति क्षेत्रमा सहयोग गर्दै आएको छ । कार्यक्रममा नेपाल उद्योग वाणिज्य महासंघका कार्यबाहक अध्यक्ष शेखर गोल्छा, नेपाल चेम्बर अफ कमर्सका अध्यक्ष राजेशकाजी श्रेष्ठले इन्द्रभक्तले आर्थिक, सामाजिक र चेम्बर अभियानमा पुर्याएको योजनाको चर्चा गरेका थिए ।"
यामाहाको क्यासइनओ,"काठमाडौं (कास) यामाहाले दसैं र तिहारलाई लक्षित गर्दै क्यासइनओ योजना ल्याएको छ । बिक्रेता एमएडब्लू इन्टरप्राइजेजले उक्त योजनाको घोषणा गर्दै यामाहा ब्रान्डका मोटरसाइकल र स्कुटर खरिद गर्ने ग्राहकले तुरुन्तै ७ हजार रुपैयाँ छुट, साप्ताहिक लकी ड्रमार्फत १ लाख रुपैयाँ पुरस्कार र बम्बर पुरस्कारमा ब्रान्ड न्यु स्कोडा र्यापिड जित्न सक्ने जनाएको छ । यामाहाले नेपाली बजारको माग र आवश्यकतालाई सम्बोधन गरी विभिन्न भेरियेन्टका बाइक र स्कुटर बिक्री गर्दै आएको जारी विज्ञप्तिमा छ । स्कुटरमा यामाहाको फेसिनो, रे जेडआर र रेजी गरी तीन मोडेल छन् भने बाइकमा एफजेडएस एफआई, एफजेड एफआई, आर १५, फेसिनो, रे जेडआर, रेजी, एसजीआरआर, स्यालुटो र प्राविधिक रूपमा उच्चस्तरीय आर३ उपलब्ध रहेको जनाएको छ ।"
हिरोको नयाँ योजना,"काठमाडौं (कास) नेपाल जनेरल मार्केट प्रालिले हिरो मोटरसाइकल तथा स्कुरका ग्राहकका लागि दसैंतिहारका उपलक्ष्यमा यो दसैं र तिहारमा भाग्य मनी भए योजना ल्याएको छ । यो योजनाअन्तर्गत ग्राहकले ६ हजार रुपैयाँ पक्का डिस्काउन्ट, स्क््रयाच कार्डमार्फत १ हजारदेखि १ लाख रुपैयाँसम्म पाउन सक्ने र साप्ताहिक बम्पर लक्की ड्र उपहारस्वरूप एकजनाले १ लाख नगद पाउने जारी विज्ञप्तिमा उल्लेख छ ।"
आइसरले ल्यायो उपहारैउपहार,"काठमाडौं (कास) आइसरले दसैंं तिहार २०७४ लाई लक्षित गर्दै यसपालिको दसैंं तिहार आइसरले ल्यायो उपहारैउपहार योजना बजारमा ल्याएको छ । एक युनिट खरिद गर्दा आकर्षक उपहार ल्याएको आइसरले दुई युनिट खरिद गर्दा झनै आकर्षक उपहार योजना ल्याएको जारी विज्ञप्तिमा उल्लेख छ । ट्रक तथा बसको खरिदमा होन्डाको हर्नेट बाइक एवं एभिएटर स्कुटी, टीभीएसको अपाचे एवं जुपिटर स्कुटी, आइफोन सेभेन प्लस तथा थाइल्यान्ड र दुबई टुरजस्ता आकर्षक उपहार योजना सार्वजनिक गरेको जनाइएको छ ।"
आईएमईको चाडबाड योजना,"काठमाडौं (कास) आईएमईले दसैं, तिहार र छठलाई लक्षित गरी आईएमई छक्कापन्जा अफर सार्वजनिक गरेको छ । योजना अवधिभर दैनिक लक्की ड्रबाट छनोट हुने ६० जनालाई १ सय रुपैयाँ बराबरको आईएमई पे क्यास, हरेक पन्ध्रपन्ध्र दिनमा ११ जना भाग्यशालीलाई ६ लाखको जीवन बिमा र हरेक छछ हप्तामा ११ जनालाई १० लाख रुपैयाँ नगद प्रदान गरिने कम्पनीले जनाएको छ । मंसिर ३ सम्म १२ सातासम्म सञ्चालन हुने सेवाग्राहीमुखी प्रवद्र्धनात्मक कार्यक्रममा देश विदेशका लाखौं सेवाग्राही सहभागी हुन सक्ने जारी विज्ञप्तिमा छ ।योजना सार्वजनिक गरेको जनाएको छ ।"
राष्ट्र बैंकको परिपत्रले आयातकर्ता अन्योलमा,"वीरगन्ज सरकारी कार्यालयबीच समन्वय नहुँदा आयातकर्ताले झन्झट व्यहोर्नुपरेको छ । गत साउन २६ मा राष्ट्र बैंकले भारतबाट खाद्य तथा पेय पदार्थ आयात गर्दा कृषि विकास मन्त्रालयको खाद्य प्रविधि तथा गुण नियन्त्रण विभागबाट पूर्वस्वीकृति लिनुपर्ने परिपत्र जारी गरेको थियो । राष्ट्र बैंकको केन्द्रीय कार्यालय विदेशी विनिमय व्यवस्थापन विभागले जारी गरेको एकीकृत परिपत्रमा बैंकिङ कार्यालयलगायत सम्पूर्ण कार्यालयहरू, इजाजतपत्र प्राप्त क र ख वर्गका बैंक तथा वित्तीय संस्थाहरू तथा अन्य इजाजतपत्र प्राप्त संस्थाहरूलाई परिपत्रअनुसार कार्य गर्न निर्देशनसमेत जारी गरेको थियो । उक्त परिपत्र जारी भएको दोस्रो दिन वीरगन्जको ओम चावोबिरो फिड इन्डस्ट्रिज प्रालिले झन्डै ५ करोड रुपैयाँ बराबरको मकै भारतबाट आयात गर्यो । भन्सार जाँचपास गराई गोदाममा मकै थन्क्याएपछि भुक्तानी पठाउन सम्बन्धित कागजात लिएर बैंक पुग्दा बल्ला नयाँ परिपत्रबारे थाहा पायौं, आयातकर्ता आकाश रुंगटाले भने, भन्सारले आयात गरिएको मकै रोक्दै रोकेन । अहिले बैंकले पूर्वस्वीकृति पत्रबिना भुक्तानी दिन नमिल्ने भनिएको छ । आयातसम्बन्धी कागजातमा उल्लिखित आयातकर्ता, निर्यातकर्ता, परिमाण र मूल्यसम्बन्धी विवरण त्यस्तो अनुमतिपत्रमा उल्लेख भएको विवरणसँग मेल खाएको हुनुपर्ने राष्ट्र बैंकको परिपत्रमा उल्लेख छ । भन्सारले जाँचपास प्रक्रियामा नरोकिदिँदा खाद्यान्न आयातबारे नयाँ परिपत्रबारे जानकारी नपाएका आयातकर्ता अन्योलमा छन् । ओम चावोबिरो फिड इन्डस्ट्रिज प्रालिले वीरगन्ज उद्योग वाणिज्य संघलाई भुक्तानी समस्या समाधानबारे निवेदन दिएको छ । संघका अध्यक्ष ओमप्रकाश शर्माले आयातित सामानको भुक्तानीमा देखिएको समस्या समाधानका लागि पहल थालिएको बताए । राष्ट्र बैंकको वीरगन्जस्थित शाखामा सम्पर्क गर्दा माथि नै कुरा गर्नुस् भन्ने जवाफ पाएका छौं, उनले भने, प्रधानमन्त्री, अर्थमन्त्रीलगायतको टोली भारत भ्रमणबाट फर्किएपछि काठमाडौं जान्छौं । उद्योगीका अनुसार आयात गर्दा कृषि विकास मन्त्रालय, खाद्य प्रविधि तथा गुण नियन्त्रण विभागको पूर्वस्वीकृति लिएर मात्र मालसामान आयात गर्न मिल्ने व्यवस्थाअनुसार भन्सार विभागले पनि भन्सार विन्दुमा परिपत्र गर्नुपर्यो । स्वीकृति पत्रबिना कि भन्सार जाँचपास रोक्नुपर्यो, ओम चावोबिरोका सञ्चालकसमेत रहेका रुंगटाले भने, भन्सार जाँचपास नरोकिने भए बैंकहरूले उक्त आयातित मालसामानको भुक्तानी गर्नुपर्यो । नयाँ परिपत्रले साना आयाकर्तालाई बढी समस्या पर्ने व्यापारीले जनाएका छन् । काठमाडौंमा कार्यालय हुनेलाई विभागबाट पूर्वस्वीकृति पत्र लिन केही सजिलो होला, संघका एक पदाधिकारीले भने, त्यहाँ कार्यालय नहुने व्यापारी प्रत्येक आयात अगाडि विभाग जाने बाध्यता बन्यो । एउटा स्वीकृति पत्र दिँदा विभागका कर्मचारीले बिनारसिद ४ हजार ५ सय रुपैयाँ लिने गरेको उद्योगीले गुनासो गरेका छन् । आयात हुने नाका र अधिकांश आयातकर्ता वीरगन्ज, विराटनगनर, भैरहवा, नेपालगन्जका छन्, एक व्यापारीले भने, तर, पूर्वस्वीकृति पत्र लिनचाहिँ काठमाडौँ जानुपर्ने बाध्यता बनाइएको छ । यसअघि भन्सार नाकामा सञ्चालनमा रहेका क्वारेन्टाइन कार्यालयले खाद्यान्न आयातको स्वीकृति पत्र दिने गरेको थियो ।"
बाढीपीडित किसानलाई १ अर्ब २५ करोड,"काठमाडौं डुबान र बाढी प्रभावित ३० जिल्लाका किसानका लागि कृषि विकास मन्त्रालयले आइतबार १ अर्ब २५ करोड ५ लाख रुपैयाँ बराबरको राहत कार्यक्रम ल्याएको छ । यो प्याकेजमा ७५ प्रतिशतदेखि शत प्रतिशतसम्म किसानलाई सोझै अनुदानस्वरूप बैंक खातामार्फत रकम दिइने भनिएको छ । किसानलाई चाँडो राहत दिलाउने र पारदर्शिताका लागि किसानलाई खातामा रकम दिने कार्यक्रम ल्याइएको कृचि सचिव सुरोज पोखरेलले बताए । प्रभावित जिल्लाका किसानलाई लक्षित राहत गाउँ तहसम्म तत्काल पुर्याउने भन्दै कृषि विकासमन्त्री रामकृष्ण यादवले ३० वटै जिल्लाका पीडितहरूलाई नछुटाउने बताए । राहतको कतै दुरुपयोग गरिए संलग्न कर्मचारीलाई कडा कारबाही गर्नेछौं, राहत सार्वजनिक कार्यक्रममा मन्त्री यादवले थपे, राहत दुरुपयोग हुन नदिन हामी सचेत रहनेछौं । यो रकम प्रमुख जिल्ला अधिकारीको संयोजकत्वमा जिल्लामा सीधै वा कार्यक्रममार्फत बाँडिनेछ । मन्त्रालयका प्रवक्ता योगेन्द्रकुमार कार्कीका अनुसार राहतमा घोषणा गरिएको बजेटमध्ये अधिकांश कृषकसमूह, सहकारीमार्फत सीधै नगद बैंक खातामार्फत वितरण हुनेछ । राहतको पारदर्शिताका लागि पनि यसपटक ७५ प्रतिशतदेखि शत प्रतिशतसम्म अनुदान रकम वितरण हुने मन्त्रालयल जनाएको छ ।"
राहत केकेमा कति छ ?,"मन्त्रालयले १३ जिल्लाका माछापालक उद्यमी किसानका लागि ६ करोड ६७ लाख विनियोजन गरेको छ । यो रकमले १३ सय ३४ हेक्टरमा रहेका तर अहिले भत्केका माछापोखरीको मर्मत हुनेछ । १५ जिल्लामा १० करोड ७० लाख रुपैयाँ बराबरका १ करोड ६६ लाख माछाका भुरा बाँडिनेछ । माछा पोखरी सुधार्न १ करोड ५० लाख रुपैयाँ बराबर मूल्यको ६ सय टन चुन १४ जिल्लामा दिइनेछ । खाद्यान्न र बिउ भण्डारणमा साढे १२ करोड रकम राखिएको छ । ३० जिल्लामा १ लाख ६० हजारभन्दा बढी सिडबिन, हर्मेटिक ब्याग, कोकुन ब्याग किसानलाई बिउ घामपानीबाट जोगाउन दिइने छ । गाउँका कुलो सुधार्न र ग्रिन हाउसका लागि १० करोड ८० लाख रुपैयाँ बजेट राखिएको छ । १५ जिल्लामा तरकारीका बेर्ना बाँड्न ५० लाख छुट्याइएको छ । फलफूलका बेर्नाका लागि १ करोड १२ लाख, निजी नर्सरीलाई ४ लाख ५० हजार, चैते तथा मुख्य सिजनको धानबालीका लागि ५६ लाख, गहु बालीका लागि ४ करोड ४८ लाख, मकैबालीका लागि १७ लाख रुपैयाँ छुट्याइएको छ । तराईमा तेलहन बालीका लागि ९३ लाख, दलहनका लागि २५ लाख राखिएको छ । बाढीले बिगारेका गरा सुधार्न करिब १० करोड रुपैयाँ राखिएको छ । त्यसैगरी भत्केका हाटबजार सुधार, मर्मतका लागि १४ करोड, सिँचाइ कुलो, बगरखेतीका लागि पम्पसेट वितरण गर्न ८ करोड, भकारो सुधार्न १ करोड २२ लाख छुट्याइएको छ । १८ जिल्लामा १५ हजार टन युरिया बाँड्न २१ करोड र २३ जिल्लामा प्रांगारिक मल वितरण गर्न १७ करोड रुपैयाँ विनियोजन गरिएको छ । कृषि सचिव पोखरलले मल खरिदका लागि आर्थिक नियमावली नाघ्न नमिल्ने बताउँदै खरिदका लागि टेन्डर प्रक्रिया अवलम्बन गरी वितरण गरिने बताए । बाढी, पहिरो र डुबानले प्रभावित ३५ जिल्लामा बाली र वस्तुमा ६ अर्बको क्षति भएको छ । ४३ हजार घर पूर्ण क्षति भएका छन् । प्रवक्ता कार्कीले क्षतिको विवरण आउने क्रम जारी नै भएको बताएका छन् । पशुपक्षी विकास मन्त्रालयले भने राहत कार्यक्रम सार्वजनिक गरिसकेको छैन । पशुपक्षी सचिव डा युवकध्वज जीसीले क्षतिको विवरण आउने क्रम जारी नै रहेको बताउँदै चाँडै पशुपालक किसानका लागि राहतका कार्यक्रम ल्याइने बताए ।"
दस दिनमा ४५ अंकको गिरावट,"काठमाडौं अघिल्ला १० कारोबार दिनमध्ये आठ दिन नेप्से परिसूचक घटयो । उक्त अवधिमा नेप्से ४५ अंकले घटेको छ । बजार ओरालो लाग्दा १३ अंकसम्मले घटेको परिसूचक बढदा करिब ३ अंकले मात्र बढेपछि १० दिनमा समग्र नेप्से उच्च अंकले घटेको हो । साउन २३ गते १ हजार ६ सय ६७९४ अंकमा रहेको नेप्से आइतबार १ हजार ६ सय २२३२ अंकमा ओर्लेको छ । उल्लेखित तथ्यांकले पछिल्ला केही सातायता सेयर बजार घटदो क्रममा रहेको स्पष्ट हुन्छ । स्थानीय निकायको दुई चरण निर्वाचन सम्पन्न भएपछि मुलुकले जनप्रतिनिधि पाउने, ठूलो रकम स्थानीय तहमा पुग्नेलगायत कारण सेयर बजारमा सकारात्मक प्रभाव पार्ने अपेक्षा गरिएको थियो । तर, बजारले अनुमान विपरीत प्रवृति देखाउँदै अधिकांश दिन ऋणात्मक रहयो । अधिक तरलताका कारणले बैंक तथा वित्तीय संस्थाले ब्याजदरमा वृद्धि गरे । यो पनि सेयर बजार घट्नुको प्रमुख कारकका रूपमा देखियो । पछिल्ला महिनाहरूमा बैंक तथा वित्तीय संस्थामा तरलता बढ्दै गएको छ । नयाँ निक्षेपका दरहरू घट्न थालेका छन्, ऋणका दरहरूको वृद्धिदर रोकिएको छ । यसैगरी अघिल्ला २ साता तराई क्षेत्रका अधिकांश भूभाग डुबानमा परे । त्यहाँ आएको बाढीले तराई क्षेत्रको जनजीवन प्रभावित बन्यो । यसको असर सेयर बजारमा पनि देखियो । यसकारण अधिकांश दिन नेप्से परिसूचक ऋणात्मक बन्यो । गत आर्थिक वर्षको अन्त्यमा मोफसलका प्रमुख सहरहरूमा सेयर ब्रोकरका करिब साढे २ दर्जन शाखा विस्तार भएका छन् । तर, बाढीपछि प्रमुख सहरहरूमा कारोबार हुन पाएन । यसले पनि समग्र नेप्से परिसूचक घट्न दबाब पुगेको विज्ञहरूको अनुमान छ । आइतबार नेप्से परिसूचक साढे ४ अंक (०२८ प्रतिशत) ले बढयो । बजार खुलेदेखि उकालो लागेको नेप्से अन्त्यमा ४५१ अंकको वृद्धिसहित १ हजार ६ सय २२३२ विन्दुमा उक्लियो । उक्त दिन १ सय ६५ कम्पनीका ८१ करोड ५१ लाख रुपैयाँ बराबरको सेयर कारोबार भयो । कारोबारमा आएकामध्ये वित्त कम्पनी, बिमा र अन्य समूहका परिसूचक घटे । बाँकी समूहको बढयो । अचेल केही कम्पनीहरूले लाभांश घोषणा गर्न पनि सुरु गरेका छन् । यसले पनि बजारमा सकारात्मक प्रभाव पारेको जनाइएको छ । करिब १० हजार ३ सय कारोबारबाट १ सय ६५ कम्पनीका २७ लाख २६ हजार ८२ कित्ता सेयर खरिदबिक्री भए । सो दिन क वर्गका कम्पनीहरूको कारोबार मापक सेन्सेटिभ परिसूचक ०२४ प्रतिशत र कारोबारमा रहेका सबै कम्पनीका सेयर कारोबार मापक फ्लोट परिसूचक ०३७ प्रतिशतले बढयो । कारोबार आएकामध्ये ७७ कम्पनीको सेयर मूल्य बढयो, ७४ कम्पनीको घटयो र १४ कम्पनीको स्थिर रहयो ।"
कान्तिपुर विक्रेतालाई ल्यापटप उपहार,पाँचथर कान्तिपुर स्वर्णपुर ग्राहक योजनाअन्तर्गत कान्तिपुरको बजार व्यवस्थान विभागले पहाडी जिल्लामा उत्कृष्ट विक्रेतालाई ल्यापटप उपहार प्रदान गरेको छ । पाँचथरको फिदिमस्थित सरस्वती पुस्तक पसल र सापकोटा पुस्तक पसल पुरस्कृत भएका हुन् । कान्तिपुरका बजार प्रतिनिधि शंकर न्यौपानेले फिदिमस्थित सरस्वती पुस्तक पसलका कान्तिपुरका विक्रेता भगीरथ पौडेललाई एक थान ल्यापटप र सापकोटा पुस्तक पसलका नोम सापकोटालाई वाटर फिल्टर प्रदान गरेका हुन् ।पहाडी जिल्ला भए पनि फिदिममा कान्तिपुरको बिक्री उल्लेख्य रहेकाले सबैभन्दा बढी बिक्री गर्ने पौडेललाई ल्यापटप प्रदान गरेको न्यौपानेले बताए । पौडेललाई गत वर्ष पनि एक थान एक सय वाट क्षमताको सौर्य प्यानल उपहार प्रदान गरिएको थियो ।
६ देशमा श्रम सहचारी नियुक्त,"काठमाडौं श्रम तथा रोजगार मन्त्रालयले नेपाली कामदार रहेका ६ वटा मुलुकमा श्रम सहचारी नियुक्त गरेको छ । श्रम हेर्ने गरी दक्षिण कोरियाको काउन्सिलरमा डिल्लीराम बाँस्तोला र मलेसियाको काउन्सिलरमा बद्रीकुमार कार्की नियुक्त भएका छन् । संयुक्त अरब इमिरेट्स (यूएई) मा मोतीराम भुसाल, ओमनमा कृष्णाकुमारी गौली, कुवेतमा ज्ञानेन्द्र शर्मा र साउदी अरबको जेद्दामा राजु कुँवर श्रम सहचारी नियुक्त भएको जानकारी श्रम मन्त्रालयले दिएको छ ।काउन्सिलरमा उपसचिवस्तरका र सहचारीमा अधिकृतस्तरका कर्मचारी नियुक्त हुने व्यवस्था छ । श्रम मन्त्रालयका अनुसार काउन्सिलर र सहचारी नियुक्ति तथा छनोटसम्बन्धी कार्यविधि तथा मापदण्ड २०७३ को मूल्यांकन प्रक्रियाबमोजिम प्राप्तांकका आधारमा उनीहरूलाई नियुक्त गरिएको हो । यसपटक अंग्रेजी भाषालाई उच्च प्राथमिकतामा राख्दै कार्यविधि बनाएर निवेदन माग गरी छनोट गरिएको हो । उनीहरूले दुई वर्षका लागि ती देशमा रहेका नेपाली दूतावासमा वैदेशिक रोजगारीसम्बन्धी विषयमा सहजीकरणको काम गर्नेछन् ।"
फेरि भारत तगारो,"फिनिसिङमा कमजोरीनेपालको फिनिसिङ निकै कमजोर रहेको प्रशिक्षक सुनील श्रेष्ठ पनि स्वीकार्छन् । हामीले अवसर सिर्जना गरे पनि फिनिसिङमा चुक्दै आएका छौं । खेलाडीको प्रदर्शनमा कमजोरी औंल्याउने अन्य ठाउँ छैन, उनले भने, भारत निकै बलियो टोली हो र अग्रता लिएर पनि त्यसलाई बचाउन सकेनौं । उनले थपे, भारतविरुद्ध हाम्रो रणनीतिले काम गर्यो तर डिफेन्समा गल्ती भएपछि भारत खेलमा फर्कियो । खेलको अवस्थाअनुसार खेलाडीहरूले राम्रै प्रदर्शन गरे ।उनले अर्को महिना हुने एएफसी यू१६ च्याम्पियनसिपको छनोटमा नेपालले अझै मिहिनेत गर्ने बताए । हामीलाई यस प्रतियोगिताबाट धेरै फाइदा भएको छ । हामीले आफ्नो कमजोरी थाहा पाएका छौँ । टिममा सुधार आएको छ । एएफसीका लागि अझै राम्रो तयारी गर्नेछौं, उनले भने ।एएफसी छनोट अगाडि प्राप्त यस जितले मनोबल उच्च बनाएको भारतका प्रशिक्षक फर्नान्डेजले बताए । हामीले लक्ष्य प्राप्त गरेका छौं । अब ३ सातापछि एएफसी च्याम्पियनसिपमा छनोट हुने हाम्रो योजना छ, उनले भने, नेपाल राम्रो टिम हो । उसले सुधार गरिरहेको छ । एएफसी यू१६ छनोटमा अझ बलियो हुने आशा राखेको छु ।नेपालले एएफसी यू१६ च्याम्पियनसिपको छनोटमा भारतसँगै समूह एच मा डिफेन्डिङ च्याम्पियन इराक र प्यालेस्टाइनको सामना गर्नेछ । उक्त छनोट सेप्टेम्बर तेस्रो सातादेखि नेपालमै हुनेछ ।"
सागमा स्वर्ण जित्ने लक्ष्य,"काठमाडौं (कास) घरेलु प्रतियोगितामा सनसनीपूर्ण प्रदर्शन गर्दै आएकी स्वीमर गौरिका सिंहले अब १३ औं दक्षिण एसियाली खेलकुद (साग) मा स्वर्णपदक जित्नका लागि तयारी गर्ने बताएकी छन् ।गत साता सातदोबाटोमा सम्पन्न २० औं राष्ट्रिय पौडीमा व्यक्तिगत स्पर्धामा सहभागी पाँचै स्पर्धामा राष्ट्रिय कीर्तिमानसहित स्वर्णपदक जितेकी गौरिकाले आइतबार भनिन्, १३ औं साग नेपालमा हँुदैछ । नेपालमा सम्भव भएन भने श्रीलंकामा हुन सक्छ । त्यसैले लन्डन फर्केर १३ औं सागको तयारीमा लाग्नेछु । १३ औं साग सन् २०१९ मार्चमा नेपालमा हुने निर्णय भएको थियो तर भौतिक पूर्वाधार निर्माणको काम नहुँदा आयोजनाप्रति आशंका गरिएको छ । त्यसैले श्रीलंकाले आयोजना गर्ने प्रस्ताव अघि सारेको छ ।सन् २०१६ फेब्रुअरीमा भारतको गुवाहाटीमा भएको १२ औं सागमा गौरिकाले १ रजत र ३ कांस्यसहित चार पदक जितेकी थिइन् । उनी दक्षिण एसियाली खेलकुदमा पौडीको व्यक्तिगत स्पर्धामा नेपाललाई पदक दिलाउने पहिलो र एकमात्र खेलाडी हुन् । उनले गुवाहाटीमा व्यक्तिगत सात र रिलेमा तीन गरी १० राष्ट्रिय कीर्तिमान पनि बनाएकी थिइन् । उनले तीन वर्षको स्वीमिङ करिअरमा ३३ कीर्तिमान बनाइसकेकी छन् ।लन्डनस्थित बार्नेट कोपथल स्वीमिङ क्लबमा पाँच वर्षयता नियमित प्रशिक्षण गरिरहेकी उनले १३ औं सागमा थुप्रै स्वर्णपदक जित्ने योजना बनाएकी छन् । पहिले (१२ औं साग) भन्दा अहिले मेरो प्रदर्शन निकै सुधार भएको छ । त्यसैले थुप्रै स्वर्णपदक जित्न सक्छु, १४ वर्षीया उनले भनिन्, अहिलेको समय हेर्दा पनि थुप्रै स्वर्णपदक जित्न सक्छु । एक वर्षमा झन् राम्रो गर्न सक्छु भन्ने लाग्छ । उनले २ सय र ४ सय मिटर इन्डिभ्युजल मिड्ले, २ सय, ४ सय र ८ सय मिटर फ्रिस्टाइल तथा २ सय मिटर बटरफ्लाईमा सफलता हात पार्ने योजना बनाएकी छन् ।गत वर्ष ब्राजिलमा भएको रियो ओलम्पिकमा ११ हजार बढी खेलाडीमध्ये सबैभन्दा कम उमेरकी हुँदै चर्चा पाएकी गौरिकाले स्वीमिङ करिअरका लागि लामो योजना नै बनाएकी छन् । अर्को वर्ष एसियाली खेलकुद पनि हँुदैछ, त्यसका लागि कसरी छनोट गर्छ थाहा छैन, उनले भनिन्, सन् २०२० मा टोकियोमा हुने ओलम्पिकमा भने छनोट पार गरेरै खेल्ने लक्ष्य राखेकी छु । यसका लागि प्रशिक्षक (रिज गोम्ली) को सुझावअनुसार अभ्यास गर्नेछु ।ह्याब्स स्कुल फर गल्र्स, लन्डनमा भर्खरै ९ कक्षा सकाएकी गौरिकालाई रोक्न पौडी संघकै केही पदाधिकारी लागेका थिए । राष्ट्रिय पौडी नै स्थगित गर्ने उनीहरूको प्रयास असफल भएपछि गौरिकाले फेरि सनसनीपूर्ण प्रदर्शन गरेकी थिइन् । राजनीतिले मेरो खेललाई केही असर गर्दैन । ईश्र्या गर्ने धेरै भयो भने मेरो खेल अझ राम्रो हुन्छ र कन्फिडेन्स भएर खेल्ने गर्छु, उनले भनिन् ।"
नवयुवा टिम विजयी,भैरहवा (कास) नवयुवा फुटबल टिम १७ औं लिस्नु कप नकआउट फुटबल प्रतियोगितामा आइतबार विजयी भएको छ । उसले फर्साटिकर फुटबल क्लबलाई ३२ ले पराजित गर्यो । नवयुवाका निर्मल कार्कीले दुई र सरोज थापाले एक गोल गर्दै टिमलाई जित दिलाए । फर्साटिकरका लागि भूपाल गुरुङ र अनिल बानियाँ क्षेत्रीले गोल गरे ।
चेल्सीको लगातार दोस्रो जित,"लन्डन (रोयटर्स) डिफेन्डिङ च्याम्पियन चेल्सीले प्रिमियर लिगमा आइतबार एभरटनलाई पराजित गरेको छ । स्पेनिस खेलाडीद्वय सेस फाब्रिगास र अल्भारो मोराटाको गोलसँगै चेल्सी २० ले विजयी रह्यो । २७ औं मिनेटमा मोराटाले हेड गरेको बलमा फाब्रिगासले गोल गरे । पहिलो हाफको पाँच मिनेट बाँकी रहँदा मोराटाले चेल्सीको अग्रता दोब्बर पारे । उनले सेजार एज्पिलिक्वेटाको क्रसमा हेडर गोल गरेका थिए । चेल्सीले लगातार जितसँगै ३ खेलमा ६ अंक जोडेको छ ।वेस्ट ब्रुम र स्टोक सिटीबीचको खेल ११ को बराबरीमा टुंगियो । जे रोड्रिग्वेजले ६१ औं मिनेटमा वेस्ट ब्रुमलाई दिलाएको अग्रतामा स्टोकबाट पिटर क्रचले ७७ औं मिनेटमा बराबरी गोल गरे ।यसअघि सब्स्टिच्युट मार्कस रासफोर्ड र मउरोने फेलानीले गोल गरेपछि म्यानचेस्टर युनाइटेडले लिगमा लेस्टर सिटीलाई आफ्नो शतप्रतिशत सुरुआत कायम राख्यो । लेस्टरले बलियो चुनौती पेस गरेको खेलमा उसका गोलरक्षक कास्पर स्माइकलले रोमेलु लुकाकुको पेनाल्टी बचाएका थिए । हडर्सफिल्ड टाउन र साउथह्याम्पटनले गोलरहित बराबरी खेलेपछि जोसे मोउरिन्होको म्यानचेस्टर छ अंकसहित एक्लै शीर्ष स्थानमा रहन सफल भएको हो । स्पेनम्याड्रिड लियोनल मेसीले पेनाल्टीबाट चुकेको अवसर बिर्साउँदै दुई गोल गरेपछि बार्सिलोनाले स्पेनी ला लिगामा एलाभेसलाई २० ले हरायो र लिगमा शतप्रतिशत सुरुआत कायम राख्यो । नेयमरसँगै चोटग्रस्त लुइस स्वारेजबिना खेलेको बार्सिलोनाले यस जितसँगै आफूलाई सुरुआती उपाधि होडमा कायम राख्यो । पाँचपल्टका विश्वका उत्कृष्ट खेलाडी मेसी आफ्नो खेलजीवनमा २० औंपल्ट पेनाल्टीबाट गोल गर्न चुके । तर त्यसयता दुई गोल गर्न भने सफल रहे । यो कठिन खेल थियो, त्यसैले यो जित निकै महत्त्वपूर्ण रह्यो, बार्सिलोनाका प्रशिक्षक एरनिस्टो भाल्भेरेडले भने, अहिले क्लबले केही कठिनाइ सामना गरिरहेको छ, त्यसैले दुई खेलबाट छ अंक राम्रो सुरुआत हो । शनिबारका अरू खेलमा कोकेको दुई गोल मदतले एटलेटिको म्याड्रिडले लास पाल्मासमाथि ५१ को जित निकाल्यो । स्पेनी माथिल्लो डिभिजनमा पहिलो जित आत्मसात् गर्ने क्रममा जिरोना मालागालाई १० ले हराउन सफल रह्यो । इटालीमिलान मउरो इकाडीले दोस्रो हाफमा दुई गोल गरेपछि इन्टर मिलानले शनिबार इटालीको सिरी ए मा एएस रोमालाई ३१ ले हरायो । स्टाडियो ओलम्पिकोमा प्राप्त जितसँगै इन्टरले आफूलाई लिगको उपाधि दाबेदारका रूपमा प्रस्तुत गरेको छ । एडिन जेकोको गोलले रोमाले सुरुआती अग्रता लिए पनि त्यसलाई कायम राख्न सकेन । यसअघि युभेन्ट्सले उत्कृष्ट पुनरागमन रच्दै जेनोओलाई ४२ ले हरायो । त्यसमा पउल डेबालाले ह्याट्रिक गरे ।"
एमसीपीएसलाई उपाधि,काठमाडौं (कास) आयोजक मनाङ चिल्ड्रेन प्याराडाइज सेकेन्डरी स्कुल (एमसीपीएस) ले दोस्रो फेका अन्तरस्कुल गल्र्स बास्केटबल च्याम्पियनसिपको उपाधि जितेको छ । एमसीपीएसले शनिबार भएको फाइनलमा हाइली क्रिएटिभ इङलिस स्कुललाई २८८ ले पराजित गर्दै सफलता हात पारेको हो ।
बृहस्पतिको सुखद सुरुआत,"काठमाडौं (कास) आयोजक बृहस्पति विद्यासदनको बी टिमले गल्र्सतर्फ अक्षरलाई १४३ ले हराएर चौथो बृहस्पति कप अन्तरस्कुल मिनी बास्केटबलमा आइतबार सुखद सुरुआत गरेको छ । अर्को खेलमा गल्र्समै चाँदबाग बी ले बृहस्पति ए लाई ११४ ले हरायो । त्यस्तै, भ्याली पब्लिकले चाँदबाग ए माथि ११८ को जित हासिल गर्यो ।"
ट्रिनिटी सफल,काठमाडौं (कास)ट्रिनिटी इन्टरनेसनलले आठौं बर्नहार्ट कप अन्तरकलेज बास्केटबलमा आइतबार होलीभिजनलाई ७८३८ ले हराएको छ । जेभियर इन्टरनेसनलले र गोल्डेनगेटले पनि जित हात पारे ।
सन्दीपको स्थानमा दीपेन्द्र कप्तान,"काठमाडौं (कास) दीपेन्द्रसिंह ऐरीलाई कप्तानमा चुन्दै नेपालले एसीसी यू१९ इस्टर्न रिजन प्रतियोगिताका लागि टिम छानेको छ । मलेसियामा सेप्टेम्बर ८ देखि १७ सम्म आयोजना हुने प्रतियोगिताका लागि दीपेन्द्रलाई सन्दीप लामिछानेको स्थानमा कप्तान बनाइएको हो । सन्दीपको कप्तानमा नेपालले श्रीलंकामा एसीसी यू१९ एसिया कप र सिंगापुरमा भएको आईसीसी यू१९ विश्वकप छनोट एसिया क्षेत्रमा प्रतिस्पर्धा गरेको थियो । सिंगापुरमा कमजोर ब्याटिङ गर्दै असफल भएपछि नेपाल आईसीसी यू१९ विश्वकपमा पुग्न असफल भएको थियो । दीपेन्द्र र सन्दीप दुवै राष्ट्रिय टोलीबाट प्रतिनिधित्व गर्दै आएका खेलाडी हुन् । दीपेन्द्रलाई अवसर दिन लागेका हौं, कति सक्छन् भनेर । उनले पनि राष्ट्रिय टिमबाट खेलिरहेका छन् । पहिला उनी यू१९ का उपकप्तान नै हुन्, नेपाली यू१९ प्रशिक्षक विनोद दासले भने, कप्तान परिवर्तन गर्नुको खासै त्यस्तो ठूलो कारण केही छैन, हामी यो निर्णयमा पुग्दा सन्दीपसँग पनि छलफल गरेका थियौं उनले सहयोगी भूमिका खेले ।यू१९ विश्वकप छनोट एसिया क्षेत्र खेलेको टोलीबाट ४ खेलाडी परिवर्तन गरिएको छ । छनोट खेलाडीमा दीपेन्द्र र सन्दीपबाहेक आसिफ शेख, सन्दीप सुनार, प्रनित थापामगर, अनिलकुमार शाह, पवन सर्राफ, रोहितकुमार पौडेल, किशोर महतो, शाहव आलम, नन्दन यादव, विक्रमकुमार भुसाल, सन्दीप जोरा र सुमित महर्जन छन् । कमलसिंह ऐरी, ललितनारायण राजवंशी, प्रकाश केसी र रिजन ढकाललाई वैकल्पिकमा राखिएको छ । प्रशिक्षक दास र राष्ट्रिय टोलीका प्रशिक्षक जगत टमाटा सम्मिलित छनोट समितिले खेलाडी छनोट गरेको हो । ब्याट्सम्यानद्वय सुमित र सन्दीप, लेगस्पिनर विक्रम र मिडियम पेसर नन्दनलाई पहिलो पटक यू१९ टिममा राखिएको हो । उनीहरू आदिल खान, प्रकाश केसी, रिजन ढकाल, ललितनारायण राजवंशीको स्थानमा राखिएका हुन् । प्रशिक्षणका क्रममा हामीले सबै खेलाडीबीच ४ म्याच खेलेका थियौं, त्यही हेरेर खेलाडी छानेका हौं, दासले भने ।"
भलिबल विकासमा सहकार्य,"विराटनगर (कास) भलिबलको विकासमा नेपाल भलिबल संघ र निजी विद्यालयहरूको संगठन प्याब्सनले सहकार्य गर्ने भएका छन् । यसका लागि प्याब्सन मोरङका उपाध्यक्ष प्रेमलाल सिंह सुवालको अध्यक्षतामा २१ सदस्यीय विद्यालयस्तरीय भलिबल कमिशन गठन भएको छ ।यो अभियान चाँडै सुनसरी, झापा र पहाडी जिल्लामा पनि सञ्चालन गर्ने नेपाल भलिबल संघका पूर्व केन्द्रीय सदस्य लेखनाथ पराजुलीले बताए । उनका अनुसार पूर्वका हरेक जिल्लामा सामुदायिक विद्यालयसँग संघले भलिबल विकासमा सहकार्य गर्ने तयारी गरेको छ । एनप्याब्सन मोरङका अध्यक्ष राजन छाराहाङ उपाध्यक्ष, अर्जुन श्रेष्ठ सचिव र हीरा थापा कोषाध्यक्ष रहेको विद्यालयस्तरीय भलिबल कमिसनले हरेक वर्ष दुईपटक यू१४ विद्यालय र कलेजस्तरीय महिलापुरुष भलिबल प्रतियोगिता गर्ने सहमति भएको छ । कमिसनका अध्यक्ष सुवालले भने मोरङमा ३ सय ५० निजी विद्यालय र दुई दर्जन प्लस टु छन् । ती संस्थामा भलिबललाई अनिवार्य गराउन सकिए मोरङ भलिबलमय हुनेछ ।कमिसनले चाँडै हरेक विद्यालयमा भलिबलको प्रशिक्षण चलाउनेछ, संघ मोरङका अध्यक्ष हरि सिवाकोटीले भने, मंसिरमा यू१४ विद्यालय र कलेजस्तरीय प्रतियोगिता गर्नेछ । उनका अनुसार संघले सामुदायिक विद्यालय र कलेजसँग पनि भलिबलको विकासमा सहकार्य गर्ने तयारी गरेको छ । सिवाकोटीका अनुसार आउँदा दिनमा जिल्ला संघले जिल्लास्तरीय, क्षेत्रीय संघले क्षेत्रीय र कलेजस्तरका प्रतियोगिता अनिवार्य आयोजना गर्न सम्बद्ध पदाधिकारीले प्रतिबद्धता जनाएका छन् ।"
