शीर्षक,विवरण
किन सबै मौन ?,"अपचलनको कुरा सतहमा आएको छ, समिति पनि गठन भएको छ, उनले भने, आधिकारिक रूपमा समितिले दिएको प्रतिवेदन कार्यान्वयन गर्न पछि हटदैनौं, दोषी कर्मचारीलाई कारबाही हुन्छ।यस्ता विवादमा सम्बन्धित निकायमा छापा मार्ने, कागजात नियन्त्रणमा लिने र स्पष्टीकरण सोध्ने अख्तियारले निगमको जग्गा खरिद प्रकरणमा भने मौनता साधेको देखिन्छ। यसबाहेक निगमका अन्य विवादमा समेत अख्तियार मौन रहँदै आएको छ। टयांकर खरिद विवाद, बोनस प्रकरणदेखि अन्य अनियमितताका घटनामा उसले निगमको बेथितिमा चासो देखाएको छैन। अख्तियारका प्रवक्ता जीवनाथ कोइरालाले जग्गा खरिद प्रकरणमा अनुसन्धान अघि बढिसकेको दाबी गरे। आयोगले अनुसन्धान अघि बढाइसकेका सबै विषय तत्कालका लागि गोप्य नै रहने भएकाले बाहिरबाट हेर्दा निष्क्रिय बसेजस्तो देखिन्छ, तर त्यस्तो होइन, उनले भने, सम्बन्धित महाशाखाबाट प्रारम्भिक अनुसन्धान सुरु भइसकेको छ। आवश्यक विवरण मगाइसकिएको छ। क्षेत्रीय कार्यालयले पनि सम्बन्धित क्षेत्रमा अनुसन्धान गरिरहेका छन्। सञ्चार माध्यममा विवरण सार्वजनिक हुनुअघि नै अख्तियारमा आयल निगमको बेथिति र अनियमितताबारे उजुरी परे पनि सक्रियता देखाउन नसकेको स्रोतले बतायो। सडक डिभिजन कार्यालय काठमाडौंको प्रमुख हुँदा अत्यन्त विवादमा परेका इन्जिनियर गोपाल खड्का अवकाशपछि आयल निगमको महाप्रबन्धक बनेका हुन्। सडक र विकास निर्माणका काममा अनियमितता गरेको भेटिएपछि बाबुराम भट्टराई नेतृत्वको सरकारले गठन गरेको सडक छानबिन समितिले समेत खड्कालाई कारबाही सिफारिस गरेको थियो। तत्कालीन आपूर्तिमन्त्री दीपक बोहराको सिफारिसमा आयल नियमको प्रमुख बनेका खड्का विभिन्न समयमा विवादित बन्दै आएका छन्। संसद्को सार्वजनिक लेखा समितिले समेत नाकाबन्दीका समयमा आयल निगमको प्रमुखका हैसियतले खड्काले अनियमितता गरेको ठम्याएको थियो। विभिन्न राजनीतिक शक्तिकेन्द्रमा पहुँच बनाउन सफल उनले अख्तियारमा समेत विभिन्न च्यानलबाट सम्पर्क स्थापित गरी अनुसन्धान प्रभावहीन बनाउन खोजेको स्रोतले बतायो। कतै खड्काकै प्रभावका कारण अख्तियारले अनुसन्धान अघि बढाउन नसकेको त होइन? स्रोतले भन्यो, नत्र यस्ता गम्भीर उजुरी पर्दा र विषयवस्तु सार्वजनिक हुँदा किन यहाँबाट प्रभावकारी अनुसन्धान हुन सकेन?"
कामदारलाई कुस्त राहत,"काठमाडौं श्रमस्वीकृति लिएर वैदेशिक रोजगारीका क्रममा मृत्यु भएका कामदारका परिवारलाई सरकारले अब ७ लाख रुपैयाँ राहत दिने भएको छ। यसअघि मृत्यु हुने कामदारका परिवारले ३ लाख रुपैयाँ मात्र राहत पाउँथे। वैदेशिक रोजगारी नियमावली २०७४ संशोधन भई सोमबार नेपाल राजपत्रमा प्रकाशित भएपछि वैदेशिक रोजगारीका क्रममा पीडित र उनका परिवारलाई दिइने राहत तथा नयाँ सेवासुविधा थपिएको हो। वैदेशिक रोजगारीमा गएका कामदार र उनीहरूका परिवारको यस्तो कल्याणकारी काम वैदेशिक रोजगार प्रवद्र्धन बोर्डले गर्नेछ। बोर्डका कार्यकारी निर्देशक रघुराज काफ्लेका अनुसार श्रमस्वीकृतिको म्याद सकिएको एक वर्षसम्म पनि विदेश वा स्वदेशमा मृत्यु भएमा कामदारका परिवारले सुविधा पाउनेछन्। यसअघि श्रमस्वीकृति मिति सकिएलगत्तै मृत्यु, बिरामी वा अंगभंग भएका कामदार बोर्डको सुविधा लिनबाट वञ्चित थिए। श्रमस्वीकृतिको म्याद सकिएको एक वर्षसम्मको समय थप गर्दा करार अवधि सकिनेबित्तिकै स्वदेश फिर्न नपाएका र नफर्केका झन्डै १० लाख कामदारको हितमा हुन्छ, उनले भने। नयाँ नियमअनुसार मृतक कामदारका परिवारले १५ लाख बिमा (२०७३ वैशाख १ मा श्रमस्वीकृति) सहित २२ लाख रुपैयाँ पाउने भएका छन्। त्यसबाहेक सरकारले तोकेको १५ प्रकृतिका गम्भीर रोगबाट मृत्यु भएमा थप ५ लाख रुपैयाँ (२०७३ माघ १५ श्रमस्वीकृति) पाउने काफ्लेले बताए। नियमावली संशोधन भएपछि बोर्डको कार्यक्षेत्रसमेत फराकिलो भएको छ। बोर्डले विदेशी जेलमा रहेका नेपाली कामदारका पक्षमा वकिल राख्न सक्ने भएको छ। जो नेपाली विदेशी जेलमा छन्, सरकारले वकिल राखेर प्रतिरक्षा गर्न सकेको छैन। अब मुद्दा लड्न आवश्यक रकम बोर्डले उपलब्ध गराउँछ, काफ्लेले भने, यसले निर्दोष वा अन्जानमा जेल परेका नेपालीका पक्षमा कानुनी पैरवी हुन्छ। विदेशी जेलमा झन्डै ३ सय २० नेपाली छन्।उनले स्वदेशमा रहेको अवधिमा मृत्यु, बिरामी वा अंगभंग भएका कामदारलाई पनि बोर्डले नियमानुसार सुविधा दिने बताए। बिरामी भएर आएका कामदारलाई स्वदेशको अस्पतालमा उपचार गर्दा ७ लाख रुपैयाँसम्म बेहोर्छ, उनले भने, कामदारका परिवारलाई सरकारले गम्भीर भनी तोकेका रोग लागेमा ५० हजार रुपैयाँसम्म उपचार खर्च दिइनेछ।बोर्डले मृतक परिवारका सन्तानलाई उच्च शिक्षासम्मको खर्चसमेत बेहोर्ने भएको छ। निजी र सरकारी दुवै खालका विद्यालयमा पढ्ने विद्यार्थीलाई छात्रवृत्ति दिइनेछ, उनले भने, महिला कामदारका बालबच्चाको उचित संरक्षणका लागि शिशु स्याहार केन्द्र स्थापना गर्नेछौं। बोर्डले आफ्नो दायित्व बढेको भन्दै कल्याणकारी शुल्कसमेत सोमबारबाटै बढाएको छ। खाडी देशमा जाने कामदारका लागि १५ सय र मलेसिया जाने कामदारका लागि २५ सय रुपैयाँ कल्याणकारी कोषमा बुझाउनुपर्छ, उनले भने।वैदेशिक रोजगारी"
अचाक्ली मूल्यमा खोला र बगर,"ठूलो घोटाला चितवनमा पनि यस्तै प्रयोजनका लागि जग्गा खरिद क्रममा घोटाला भएको पाइएको छ। जसअनुसार निगमले चलनचल्तीको मूल्यभन्दा बढी तिरेर जग्गा लिएको खुलेको छ। सुरुमा आयल निगमले जग्गा खरिदबारे टेन्डर खुलायो। उक्त टेन्डर रोल्पाका जयराम थापाले पारे। २४ बिघा जग्गा संकलन गरी फागुन २२ देखि असारसम्म निगमको नाममा पास गराए। जुन ठाउँ साविकको पिप्ले गाविस६ र हालको राप्ती नगरपालिका१ स्थित महादेवटारमा पर्छ। इलाका मालपोत कार्यालय खैरहनीका अधिकृत रमेशप्रसाद गौतमका अनुसार जग्गा पास गर्ने क्रममा पहिलो चरणमा २ करोड ६९ लाख र दोस्रो चरणमा २६ लाख राजस्व बुझाइएको छ। उक्त जग्गामध्ये ११ बिघा प्रहरी नायब महानिरीक्षक सुदीप आचार्य र उनका आफन्तको मात्र छ। उहाँहरूको एउटै व्यक्तिको नाममा ३ बिघासम्म जग्गा रहेछ, अधिकृत गौतमले भने, त्यही भएर वारेसनामा पठाएर पास भयो। जयरामसँगै अनन्त घिमिरेले स्थानीयलाई आयल निगमले तेल भण्डारणका लागि जग्गा खरिद गर्न लागेको बारे जानकारी गराउँदै जग्गा जम्मा गरेका थिए। एजेन्टले सस्तोमा किनेको जग्गा निगमले झन्डै दोब्बर मूल्य दिएर लिएको छ। २४ बिघालाई ६० करोड परेको छ। यसमा २२ करोड रुपैयाँ बढी तिरेको बुझिएको छ। यसबारे बल्ल बुझ्ने काम भइरहेको छ, राप्ती नगरपालिकाकी मेयर प्रभा बरालले भनिन्, स्थानीयसग सस्तोमा जग्गा लिएर निगमले महँगोमा किनेर घोटाला गर्ने काम भएको छ। उनका अनुसार उक्त ठाउँमा प्रतिकट्ठा डेढ लाखदेखि ९ लाख रुपैयाँसम्म पर्छ। उनले उक्त जग्गा निगमले १४ लाखसम्म तिरेर किनेको भन्दा आश्चर्य लागेको बताइन्। एजेन्टले राम्रै पैसा खाए भन्ने कुरा आएको छ, यसबारे कोही बोल्दैनन्, उनले भनिन्, सबै कुरा गुपचुप राख्ने काम गरिएको छ, यसबारे थप बुझ्ने काम भइरहेको छ। लोथर खोलाछेउको धान र पोखरी भएको ठाउँको जग्गा खरिद गरिएको हो। जग्गाको राम्रो मूल्य पाउने भएपछि स्थानीय सुरुमा खुसी हुँदै जग्गा बिक्री गर्न तयार भए। तर सस्तोमा किनेको जग्गामा घोटाला गर्ने काम एजेन्ट र निगमका कर्मचारीले गरेको आरोप स्थानीय बुद्धिजीवीको छ। जग्गा घोटालाको कुरा बाहिर आए पनि यसबारे सम्बन्धित निकायले चासो देखाएको छैन।"
खाल्डा पुर्न ट्राफिकले अग्रसरता लिन्छ : खनाल,"काठमाडौं महानगरीय उपत्यका ट्राफिक प्रहरी प्रमुख सर्वेन्द्र खनालले सरोकारवाला निकायले उपत्यका खाल्डाखुल्डी टाल्न ढिलाइ गरे प्रहरीले यसमा अग्रसरता लिने बताएका छन्। गृहमन्त्रीज्यू, भौतिक पूर्वाधार तथा यातायात मन्त्रीज्यूसँग र आईजीसँग छलफल गरेर खाल्डाखुल्डी पुर्छौं, जनतालाई निकै सास्ती भइसक्यो, यातायात व्यवसायी तथा सरोकारवाला निकायसँगको छलफलमा उनले भने, राजधानी जस्तो स्थानमा सडक बत्ती छैन, खाल्डाखुल्डीले सडकमा पानी जमेको छ।एसएसपी खनालले सडक विभाग र महानगरले खाल्डाखुल्डी चाँडो पुर्नुपर्ने बताए। यदि सम्बन्धित निकायले त्यसप्रति चासो नदिएमा ट्राफिक प्रहरी खाल्डाखुल्डी पुर्न आफंै अग्रसर हुनेसमेत उनले बताए। सरोकारवाला निकायले केही गर्दैन भने ट्राफिक प्रहरी टुलुटुलु हेरेर बस्दैन, उनले भने, जनतासँग मागेर साधनस्रोत जुटाउँछौं, सडक टाल्छौं, खाल्डाखुल्डीको नाममा जनतालाई सास्ती दिन हुन्न। काठमाडौं महानगरपालिकाले एक्सन भ्यान दिए जहाँजहाँ खाल्डा छन्, त्यहाँ गएर मर्मत गर्ने उनले बताए। यातायात क्षेत्रलाई मर्यादित र व्यवस्थित बनाउन सरोकारवाला निकायले ध्यान दिनुपर्ने उनले बताए। उपत्यकाका कुनै पनि चोकमा ट्राफिक बत्ती नभएको भन्दै उनले सडक विभागले त्यसको व्यवस्थापन नगरे केही दिनभित्रै आफैंले जोहो गर्ने बताए। मनपरी ढंगले सडकमा सवारी साधन चलाउने चालकलाई कडा कारबाही गर्ने उनले चेतावनी दिए। विशेष गरी ट्रिपर चालकले सडक अनुशासन मिचेर ट्रिपर चलाउने गरेको जनगुनासो बढेको भन्दै उनले नियम कानुन नमान्नेलाई कडा कारबाही गर्ने बताए। ट्रिपरका मालिक को हुन्? त्यो सबै मलाई थाहा छ, गुण्डाको लगानी ट्रिपरमा छ, नियम मिचेर उपत्यकाका डाँडा खन्ने, माटो बेच्ने, अराजक तरिकाले गाडी चलाउने? उनले भने, अब त्यो गुण्डाराज चल्नेवाला छैन, पक्राउ गरेर कारबाही गर्छु। छलफलमा काठमाडौं महानगरपालिकाका मेयर विद्यासुन्दर शाक्यले वर्षात्मा खाल्डाखुल्डी पुर्न नसकिने बताए। हामीलाई खाल्डाखुल्डी कहाँकहाँ छन् थाहा छ तर वर्षात्मा पुरेर केही फाइदा छैन, उनले भने, वर्षात्पछि मर्मत गर्छौं। वर्षातमा खाल्डाखुल्डी पुर्नु भनेको पैसाको नास गर्नु भएको भन्दै उनले वर्षात्मा महानगर त्यसो गर्न तयार नभएको बताए। दसैंसम्म सबै खाल्डा पुर्ने उनले बताए। मध्यमाञ्चल सडक क्षेत्रीय निर्देशनालयका निर्देशक शिवहरि सापकोटाले खाल्डाखुल्डी पुर्ने काम भइरहेको दाबी गरे। रातदिन गरेर खाल्डा पुर्ने काम भएको छ, उनले भने, बाँकी स्थानमा पनि पुर्ने काम भइरहेको छ।राष्ट्रिय यातायात व्यवसायी महासंघका महासचिव सरोज सिटौलाले सडकको अवस्था नाजुक भएको भन्दै तत्काल खाल्डाखुल्डी पुर्न सरकारसँग आग्रह गरे। यातायात व्यवसायीबाट करमात्र उठाएर नपुग्ने भन्दै उनले सडकको व्यवस्थापन गर्नुपर्ने बताए। कर्मचारीतन्त्र कमिसन खानमात्र अग्रसर हुन्छ, आफ्नो जिम्मेवारी पूरा गर्दैन, उनले भने, खाल्डाखुल्डी पुर्न पनि प्रधानमन्त्रीले निर्देशन दिनुपर्ने?"
बालबालिकामा आँखाको क्यान्सर,"काठमाडौं पछिल्लो समय बालबालिकामा आँखा क्यान्सरको खतरा बढ्दै गएको छ। आँखा रोगबारे चेतना नहुनु, लक्षणबारे ज्ञान नहुनुजस्ता कारणले आँखै काटेर फाल्नुपर्ने अवस्थामा बिरामी अस्पताल आइपुग्ने गरेको तिलगंगा आँखा प्रतिष्ठानको अन्कोलोजी विभागका विशेषज्ञ डा बेन लिम्बूले बताए। ५ वर्षमुनिका बालबालिकाको आँखाको पर्दामा हुुने क्यान्सरले बालबालिकामा हुुने सम्पूर्ण क्यान्सरको ५ प्रतिशत ओगटेको उनले जनाए।विश्व स्वास्थ्य संगठनको तथ्यांकअनुसार आँखाको क्यान्सर २० हजार नवजात शिशुुमध्ये एक जनामा देखिन्छ। तिलगंगा आँखा प्रतिष्ठानमा सम्पूर्ण आँखा रोगमध्ये यो रोगका मात्र ३० प्रतिशत बिरामी आउने गरेको तथ्यांक छ। अधिकांश बिरामी अन्तिम अवस्थामा मात्रै आउने हुँदा ७० प्रतिशत बिरामीको आँखै निकालेर फाल्नुपर्ने अवस्था हुने गरेको डा लिम्बूको भनाइ छ। आँखाको समस्यालाई सानोतिनो मानेर उपचार नगर्ने प्रवृत्तिले बिरामी अन्तिम अवस्थामा मात्रै अस्पताल पुग्ने गरेको उनको तर्क छ।न्युरोडका आरजु तामाङ आँखा क्यान्सरका बिरामी हुन्। १४ वर्षीया तामाङको डेढ वर्ष हुँदै आँखाको नानीमा सेतो देखिएको उनकी आमा अम्बिकाले बताइन्। आँखा हल्का डेढो थियो, समान्य मानियो, पछि दाहिने आँखामा मासु पलायो, उनले भनिन्। उपचारका लागि धेरै अस्पताल धाउँदा पनि रोग पत्ता नलाग्दा अन्तिम अवस्थामा तिलगंगा आँखा प्रतिष्ठान ल्याइयो। भर्खरै शल्यक्रिया गरी उनको आँखा निकालिएको छ। उनी तिलगंगामा उपचारत छिन्। पहिले थाहा भएको भए आँखा बचाउन सकिने रहेछ, अब नक्कली आँखा हालिदिन्छु, आमाले भनिन्।नेपाली समाजमा आँखा डेढो भएका र कालो भागको बीच भाग सेतो भएका बालबालिकालाई भाग्यमानी ठान्ने चलन हुनु र रोगका लक्षणबारे ज्ञान नहुनु जस्ता कारणले बालबालिकालाई अस्पताल ल्याउँदा रोग जटिल अवस्थामा पुगिसकेको हुने डा लिम्बू बताउँछन्। अस्पताल लान ढिलो भएकै कारण प्रभावित बालबालिकाको मृत्युदर ३५ प्रतिशत पुगिसक्यो, उनले भने। मोरङकी आरती लिम्बू पनि आँखा क्यान्सर पीडित हुन्। जन्मदै उनको आँखाको नानीमा सेतो दाग भएको आमा रेलीले बताइन्। हुर्कंदै जाँदा आँखा रातो भइरहन्थ्यो, सामान्य क्लिनिकमा उपचार भइरहयो, रेलीले भनिन्, पछि गाँठो आयो। ४ वर्षीया आरतीको अस्पताल आइपुग्दासम्म आँखा काम नलाग्ने भइसकेको थियो। अहिले उनको दाहिने आँखा शल्यक्रिया गरी नक्कली हालिएको छ। आँखा क्यान्सरको समयमै उपचार हुन नसके बिरामीको दृष्टि गुम्नुका साथै शरीरका विभिन्न भागमा रोग फैलिएर बिरामीको मुत्यु हुन सक्ने आँखा विशेषज्ञहरू बताउँछन्। यो रोग प्रारम्भिक अवस्थामै पत्ता लागे आँखा र दृष्टिलाई ठूलो हानि नहुने गरी उपचार गर्न सकिन्छ। रंगीन फोटोमा आँखाको नानी सेतो देखिनु, दुवै आँखाको नानी उस्तै नदेखिनु, आँखा डेढो हुनु, रातो हुनु, दुख्नु, दृष्टि कम हुनु आँखा क्यान्सरका प्रमुख लक्षण हुन्।"
दुई केजी सुन बरामद,"काठमाडौं (कास) सिंगापुरबाट त्रिभुवन अन्तर्राष्ट्रिय विमानस्थल उत्रेका लेशबहादुर रजालीको साथबाट विमानस्थल प्रहरीले दुई केजी अवैध सुन बरामद गरेको छ। उच्च स्रोतका अनुसार रजालीले विमानस्थलमा कार्यरत एक सशस्त्र प्रहरीको सइले सजिलै सुन पास गराइदिन्छु भन्ने विश्वास दिलाएपछि आफूले सुन ल्याएको बयानका क्रममा बताएका छन्।नवलपरासी घर भई पोखरामा अस्थायी बसोबास गर्दै आएका रजालीसँग पार्वती गुरुङ पनि यात्रामा थिइन्। गुरुङ र रजाली दुवै मलेसियन एयरलाइन्सबाट मध्याह्न १२ बजे काठमाडौं उत्रेका थिए। प्रहरीले सुन तस्करीमा दुवैको मिलेमतो हुन सक्ने भन्दै दुवैलाई शंकाको घेरामा राखेको छ। विमानस्थलको भन्सारबाट अवैध रूपमा पास भएको करिब ३४ केजी सुन बरामद भएको आठ महिनापछि विमानस्थलबाटै यतिका धेरै परिमाणमा सुन बरामद भएको हो। प्रहरीका अनुसार रजालीले छोटो अवधिमै दर्जनभन्दा धेरै पटक मलेसिया, सिंगापुर र थाइल्यान्ड बारम्बार यात्रा गरेको देखिन्छ। बरामद सुन प्रहरीले भन्सारमा बुझाएको छ।"
पाटनमा यल पञ्चदान,"ललितपुर (कास) बौद्ध परम्पराअनुसार सोमबार पाटनमा यल पञ्चदान गरियो। श्रावण शुक्लपक्ष अष्टमीका दिन ललितपुरमा मात्र आयोजना हुने भएकाले यसलाई यल पञ्चदान भन्ने गरिएको हो। पञ्चदानको अवसरमा पाटनका विभिन्न बही, विहार तथा श्रद्धालुहरूले परम्पराअनुसार आआफ्ना घर आँगनमा शाक्य, चैलक्य (ची बहालमा चूडाकर्म गर्नेहरू), ब्रह्मचारी भिक्षु र वज्राचार्यलाई चामल, धान, गहुँ, नुन, कालो भटमास, क्षीर, फलफूल र दक्षिणा दान गरेका थिए। विगत वर्षझैं यस वर्ष पनि पञ्चदान दिने र लिनेको सुविधाका लागि पाटन दरबारसँगैको हखा: टोलमा दीपंकर तथा बुद्धका मूर्ति र पौ:बा: सजाई हखाटोल सुधार संघले सामूहिक पञ्चदानको आयोजना गरेको थियो। संघका अध्यक्ष शरण शाक्यले सरकारले पुरातात्त्विक महत्त्वको जात्रा पर्व मनाउने पर्ने हखा: कोट पार्टीमा भाडामा लगाउन टेन्डर आह्वान गरेको बताए। मंगलबजारस्थित बौद्ध चैत्यको सामुन्ने गुइत अजी (गुइत हजुरआमा) बा लक्ष्मी थकु नामले प्रसिद्ध अविवाहित महिलाको तर्फबाट पञ्चदान गरियो। पञ्चदान गर्दा फुद्यो (अन्तिम पञ्चदान लिन आउने) नआएसम्म दान गरिराख्नुपर्ने परम्परा छ।पञ्चदान लिन आउनेले लोकमा दान नै विभूषण, दानले नै दुर्गति निवारण गर्छ, दानले स्वर्गमा ठाउँ पाइन्छ भन्ने अर्थको स्तोत्र पाठ गर्दै दान लिएपछि दाताको आयु, आरोग्य, यश, जन, धन, सन्तान वृद्धि र शान्तिको कामना गरेका थिए। लिच्छविकालमा गुल्तङ ग्राम नामले प्रसिद्ध उक्त ठाउँमा सत्ययुगमा सर्वानन्द नाम गरेका राजाले आफ्नो दरबारमा दीपंकर तथागत र उनका शिष्यलाई निमन्त्रणा गरी सर्वप्रथम पञ्चदानको आयोजना गरेको मानिन्छ।"
अपांगता ऐन पारित गर्न माग,"काठमाडौं (कास) अपांगता क्षेत्रका अभियन्ताहरूले अपांगता अधिकार ऐनलाई चाँडो पारित गर्न माग गरेका छन्। क्रान्तिकारी अपांग संघले नवनियुक्त महिला, बालबालिका तथा समाज कल्याणमन्त्री आशा कोइरालालाई भेट गरी यस्तो माग राखेको हो। अपांगता भएका व्यक्तिहरूको अधिकार ऐन मस्यौदा २०७२ विधेयकका रूपमा संसद्मा छ। मन्त्रालयमा हेल्प डेस्क सञ्चालन गर्न र सातवटै प्रदेशमा अपांगता पुन:स्थापना केन्द्र स्थापना हुनुपर्ने माग पनि संघले गरेको छ। उक्त केन्द्रमा द्वन्द्वबाट प्रभावित अपांगता भएका व्यक्तिहरूसहितका अपांगता भएका व्यक्तिहरूको शारीरिक पुन:स्थापना र स्वास्थ्य उपचारको व्यवस्था हुनुपर्ने संघका संयोजक टेकनाथ न्यौपानेले विज्ञप्तिमा उल्लेख गरेका छन्।"
मनाङमा यार्तुङको रौनक,"लमजुङ स्थानीय तहको चुनावमा नेस्याङ गाउँपालिकाको अध्यक्ष जितेका कान्छा घलेले यो वर्ष पाँच दिनसम्म घोडा दौडाए। बिहीबारदेखि दिनदिनै घोडा दौडाएका उनी सोमबार साँझ मात्रै थामिए।उनीसँगै ७० जनाभन्दा बढीले घोडा दौडाएका थिए। यो हाम्रो सबैभन्दा ठूलो पर्व हो, यो पर्वले हामीमा खुसी ल्याएको छ, उनले भने। वर्षायाम सकिँदै गर्दा माथिल्लो मनाङका बासिन्दाले घोडा दौडाएर यार्तुङ पर्व मान्छन्। बाली लगाएपछिको थकान मेटाउन र रमाइलो गर्न यो पर्व मनाउने चलन छ।यार्तुङमा १६ वर्षदेखिमाथि उमेरका पुरुष घोडा दौडमा सहभागी हुन्छन्। पर्वलाई जीवन्त राख्न समुदायले घोडा दौडमा भाग नलिने तोकिएको उमेर समूहका स्थानीयलाई पर्वको अवधिभर दिनको एक हजार रुपैयाँका दरले जरिवाना गर्ने निर्णय गरेका छन्। कुनै कारणले जुठो परेकाका लागि भने घोडा दौडमा भाग लिनैपर्ने बाध्यता छैन। मनाङसम्म मोटरबाटो पुगेपछि घोडा बेचेर धेरैले मोटरसाइकल किने। मोटरसाइकलले गर्दा घोडा थोरै छन्, पर्व जोगाउनैपर्यो। त्यसैले सबैले घोडा कुदाउनैपर्ने नियम बनाइएको हो, घलेले भने। मनाङ समुद्र सतहदेखि ३ हजार ५ सय ४० मिटर उचाइमा छ।स्थानीयका अनुसार यार्तुङ तिब्बती भाषा हो। मनाङका पूर्व म्हिथेवा (अध्यक्ष) कर्मा गुरुङका अनुसार यार को अर्थ बर्खा र तो को अर्थ घोडा हुन्छ। यार्तो बाट अपभ्रंश भएर यार्तुङ रहन गएको उनले बताए। उनका अनुसार बर्खेबाली लगाइसकेपछि हिउँदको छनक आएसँगै स्थानीयले वर्षौंदेखि यार्तुङ मनाउँदै आएका छन्। गत वर्ष ४ दिन मनाइएको यो पर्व यस वर्ष ५ दिन मनाइएको छ। पहिलो, दोस्रो र तेस्रो दिन घोडा कुदाइएको थियो। चौथो दिन घोडाचढीले पोचो गुम्बा गएर पूजा गर्नुका साथै रोटी र सगुन खाएर नाचगान गरेका थिए। स्थानीयका अनुसार गुम्बा जाँदा युवाले आफ्नो पछाडि मन परेका व्यक्तिलाई समेत राखेका थिए। अन्तिम दिन घोडा दौडाएपछि मनाङ गुम्बामा गई पूजा गरी फर्केर लामाबाट वाङ (अभिषेक) थापेर पर्वको अन्त्य गरिएको कर्माले बताए। मनाङ र भ्राकाको सिमानामा घोडा दौडाइएको थियो।यस पर्वका लागि सुरुमा गाउँले भेला गरेर नन्दी तोकिन्छ। नन्दी भनेको पर्वको संयोजक हो। ती व्यक्तिले नै पर्वको व्यवस्थापन गर्छन्। नन्दी बर्सेनि फेरबदल भइरहन्छ। यस पटक मनाङ गाउँका याकपुच्छार भन्ने फुन्जोक गुरुङ र हुम्डेका कान्छा गुरुङ नन्दी छानिएका थिए। गाउँ कोषको पैसाले नपुगे आफैंले पनि खर्च गर्नुपर्ने हुन्छ, तैपनि बर्सेनि नन्दी बस्छन्, कर्माले भने। मनाङसँगै भ्राका, पिसाङ, चामेलगायत गाउँमा यो पर्व मनाइन्छ। मनाङ गाउँमा यार्तुङ मनाएपछि मात्रै अन्य गाउँमा यो पर्व मनाइने गरिन्छ। चामेमा भने फरक समयमा मनाउने गरिन्छ।मनाङस्थित अन्नपूर्ण संरक्षण क्षेत्र आयोजना (एक्याप) का प्रमुख बाबुलाल तिरुवाका अनुसार यार्तुङ स्थानीयको पौराणिक सांस्कृतिक पर्व हो। यसले संस्कृति जोगाउनुका साथै पर्यटन प्रवद्र्धनमा टेवा पुगेको छ। अहिले पर्यटकको सिजन त होइन तर जति पर्यटक छन्, यसलाई हेरेर मज्जा लिएका छन्, कसैले घोडा पनि दौडाउँछन्, उनले भने।"
अघि बढ्यो पुन: मतदान प्रक्रिया,काठमाडौं (कास) निर्वाचन आयोगले भरतपुर महानगरपालिका १९ मा पुन: मतदानको मिति तोक्न जिल्लास्थित मुख्य निर्वाचन अधिकृतको कार्यालयलाई निर्देशन दिएको छ। सर्वोच्च अदालतले आइतबार यसअघि आयोगले गरेको निर्णय सदर गर्दै पुन: मतदान गराउन आदेश दिएपछि आयोगले मतदान प्रक्रिया बढाएको हो। आयोगको सोमबार बसेको बैठकले वडा नम्बर १९ का सबै मतदान केन्द्रमा यथाशीघ्र पुन: मतदानको मिति र समय तोक्न मुख्य निर्वाचन अधिकृतलाई निर्देश गरेको हो। स्थानीय तह पहिलो चरणअन्तर्गत वैशाख ३१ मा निर्वाचन सम्पन्न भएपछि उक्त वडाको मतगणना जारी रहेका बेला माओवादी कार्यकर्ताले जेठ १४ गते राति ९० थान मतपत्र च्यातेका थिए। आवश्यक अनुसन्धान र मुख्य निर्वाचन अधिकृतको प्रतिवेदनका आधारमा आयोगले जेठ २० गते उक्त वडाका सबै केन्द्रमा पुन: मतदान गराउने निर्णय गरेको थियो। आयोगको उक्त निर्णयविरुद्ध सर्वोच्चमा रिट परेपछि लामो समयदेखि भरतपुरको विषय अन्योलमा थियो। सर्वोच्चले निवेदकको माग अस्वीकार गर्दै आयोगकै निर्णय सदर गरेपछि पुन: मतदानको बाटो खुलेको हो। आयोगका प्रवक्ता सूर्यप्रसाद शर्माले सर्वोच्चले आदेश गरेअनुसारको पत्र प्राप्त भएपछि पुन: मतदान प्रक्रिया बढाइएको बताए। पहिलो र दोस्रो चरणमा निर्वाचन सम्पन्न भएका ६ सय १७ स्थानीय तहमध्ये भरतपुर महानगरबाहेक सबै स्थानमा जनप्रतिनिधि बहाल भइसकेका छन्। भरतपुरमा दुइटा वडाको मतगणना बाँकी छ। वडा नम्बर १९ को गणना अन्तिम चरणमा रहेका बेला मतपत्र च्यातिएपछि स्थगन गरियो भने २० नम्बर वडाको गणना पनि रोकियो। भरतपुरमा कांग्रेस र माओवादी गठबन्धनबाट प्रधानमन्त्री पुष्पकमल दाहालकी पुत्री रेणु र एमालेबाट देवी ज्ञवाली प्रतिस्पर्धी छन्।ालेका ज्ञवाली रेणुभन्दा ७३३ मतले अगाडि थिए।
एमालेले भन्यो जनमतको अपमान,"काठमाडौं (कास) एमालेले भरतपुर महानगरपालिका १९ को मतपत्र च्यातिएको सम्बन्धमा सर्वोच्च अदालतले आइतबार गरेको फैसलाले जनमतको अपमान गरेको ठहर गरेको छ। यसबाट गलत नजिर स्थापित हुने भन्दै फैसलाबारे समीक्षा गर्न सोमबार बसेको एमाले स्थायी समिति बैठकले विशेष प्रस्ताव पारित गर्दै यस्तो प्रतिक्रिया दिएको हो। पुन: मतगणना माग गरी दायर रिटमा सुनुवाइ गर्दै सर्वाेच्चले मतपत्र च्यातिएको वडाको पुन: मतदान गर्नुपर्ने निर्वाचन आयोगकै निर्णय सदर गरेको थियो। सर्वोच्च अदालतबाट सुनियोजित ढंगले मतपत्र च्यातिएको तर मतगणनास्थल कब्जा नभएको स्थितिलाई ध्यानमा राखी पुन: मतगणना हुनुपर्ने मागसहितको मुद्दामा पुन: मतदान हुने गरी भएको फैसला दु:खद् छ, एमाले स्थायी समिति बैठकबाट पारित विशेष प्रस्तावमा छ, यसबाट जनताको अभिमतको अपमान हुनुका साथै भविष्यमा गलत नजिर स्थापित हुने आशंका र चिन्ता पैदा गरेको छ।गत वैशाख ३१ गते सम्पन्न भरतपुर महानगरपालिकाको चुनावको मतगणना भइरहँदा जेठ १४ गते राति माओवादी केन्द्रका प्रतिनिधिले मतपत्र च्यातेका थिए। त्यसलगत्तै निर्वाचन आयोगले मतगणना स्थगित गरी छानबिन प्रक्रिया अघि बढाएको थियो। छानबिन समितिको रिपोर्ट र निर्वाचन कानुनलाई उल्लेख गर्दै आयोगले पुन: मतदान गराउने निर्णय गरेको थियो। उक्त निर्णयविरुद्ध सर्वोचमा रिट परेको थियो। एमालेले आफू निर्वाचन हार्ने निश्चित भइसकेपछि सुनियोजित ढंगले मतपत्र च्यातिएको घटनाले प्रचलित कानुन, लोकतान्त्रिक मूल्य र निर्वाचनका सर्वस्वीकार्य मान्यताको उपहास गरेको र स्वतन्त्र एवं स्वच्छ निर्वाचन पक्षधरलाई आक्रोशित तुल्याएको तथ्य स्मरणीय रहेको उल्लेख गर्दै पुन: हुने निर्वाचनमा भरतपुरका मतदाताले न्याय दिने विश्वास व्यक्त गरेको छ।बैठकमा भरतपुर घटनाको फैसलाले भविष्यमा कसैले हार्ने अवस्था आए मतपत्र च्यात्ने र त्यसपछि मतदान गराउनुपर्ने बाध्यता आउने कुरा उठेको थियो। बैठकमा विधिको शासन मान्ने पार्टी भएकाले सर्वोच्चले गरेको निर्णयलाई सम्मान गर्दै चुनावमा जित हासिल गर्ने गरी सहभागी हुनुपर्ने धारणा नेताहरूले राखेका थिए। यसैबीच, एमालेले जिल्ला समन्वय समितिको प्रमुख र उपप्रमुख पदका लागि पार्टीका तर्फबाट उम्मेदवार टुंग्याउने क्रमलाई तीव्रता दिएको छ। स्थायी समितिको सोमबारको बैठकले दैलेख, ताप्लेजुङ, सिन्धुपाल्चोक, धादिङ, काठमाडौं र सिन्धुलीका उम्मेदवार टुंगो लगाएको छ। प्रमुख र उपप्रमुखमा क्रमश: दैलेखमा प्रेमबहादुर थापा र लक्ष्मी शाह, ताप्लेजुङमा घनेन्द्र मादेन र देवीमाया नेपाली, सिन्धुपाल्चोकमा गोपाल तामाङ र बालकुमारी सापकोटा, धादिङमा जगन्नाथ नेपाल र बिन्दा दराम नेपाली, सिन्धुलीमा शंकर बर्मा तथा काठमाडौंमा शिव वैद्य र सरिता दाहाल एमालेका उम्मेदवार हुनेछन्।"
भेटिए अपहरित बालक,"काठमाडौं (कास) असनको सुरतश्री महाविहार संरक्षण समितिको चोकमा सोमबार साँझ साढे ७ बजे टोलभरिका मानिसको भीड लाग्यो। भीडमा उल्लास छायो, जब ५ वर्षे बालकलाई काखमा लिएर एक पुरुष भित्र छिरे। गत बिहीबार क्षेत्रपाटीस्थित स्कुलबाटै अपहरणमा परेका हार्डवेयर व्यापारी अजय र निर्मला चौधरीका छोरा विशाल सकुशल भेटिँदा छरछिमेकले पनि खुसी साटे। यूकेजीमा पढ्दै गरेका विशाल बिहीबार सधैंझैं आफ्ना दाइ र काका पर्ने आफन्तसँग स्कुल गएका थिए। उनलाई लिन कहिले आमा त कहिले बाबु स्कुल पुग्थे। बिहीबार पनि बाबु अजय उनलाई लिन स्कुल गए। तर छोरालाई सँगै ल्याउन पाएनन्। छोरा केही बेरअघि नै गइसकेको जवाफ स्कुलबाट पाएपछि चिनजानका सबैलाई सोधे। तर सकारात्मक जवाफ पाएनन्। वरपर खोजे पनि विशाल भेटिएनन्। कतैबाट जवाफ नपाएपछि अजय प्रहरीमा पुगेर रिपोर्ट लेखाए। प्रहरीले खोजी गर्ने आश्वासन दियो। भोलिपल्ट शुक्रबार पनि त्यसै गयो। शनिबार मध्याह्न अपरिचित नम्बरबाट फोन आयो। सुरुमा हामीले अर्को बच्चा उठाउनुपर्नेमा तपाईंको छोरा उठाएछौं, अजयले भने, पछि हामी २ नम्बर प्रदेशमा चुनाव लड्ने हो, तपाईंको सहयोग चाहियो भने। अपहरण गर्नेले अजयसँग फिरौतीस्वरूप ५० लाख मागे। उनले दिन नसक्ने बताएलगत्तै फोन काटियो। असनमा ८ वर्षदेखि भाडामा बस्दै आएका कपिलवस्तुको चौधरी परिवार विशाल अपहरणमा परेदेखि चिन्तित थियो। घरमा भात खान आनाकानी गथ्र्यो, खायो कि खाएन होला भन्ने चिन्ता लागिरहन्थ्यो। तर विश्वस्त थिएँ उसलाई केही भएको छैन भन्नेमा, आमा निर्मलाले भनिन्। उनकी हजुरआमा र हजुरबुबा पनि एक्लो नाति हराएकामा दु:खी थिए। तर सोमबार बिहान ६ बजे काँडाघारी वीरेन्द्रचोकबाट बालक भेटिएको भन्दै एक व्यक्तिले फोन गरे। लगत्तै त्यहाँ परिवारका सदस्य प्रहरीसहित पुगे। स्कुल पोसाकमा अपहरण गरिएका उनी भेटिँदा नयाँ कपडामा थिए। पोसाक किताबसँगै झोलामा थियो। अपहरणकारी फेला पर्ने आशामा विशाल सोमबार दिनभरि प्रहरीसहित घुमिरहे। उनका बाबु अजय बालबालिकालाई स्कुलमा अभिभावकबाहेक अरू व्यक्तिको जिम्मा लगाउन नहुने बताउँछन्। बालबालिकाको सुरक्षाका विषयमा विद्यालय र अभिभावक दुवै संवेदनशील हुनुपर्ने उनले बताए। बालबालिकालाई चिनजानका मान्छेसँग मात्र बोल्न सिकाउनुपर्ने, नचिनेका मान्छेसँग मिलनसार नहुन सिकाउने, अरूले दिएको खानेकुरा हतपत नखानेजस्ता व्यवहार सिकाए बालबालिकाको अपहरणका घटना कम हुने प्रहरीको भनाइ छ। महानगरीय अपराध महाशाखाका एसपी प्रकाशजंग कार्कीले बालक सकुशल उद्धार गरिए पनि यस विषयमा थप अनुसन्धान भइरहेको र अपराधीको खोजी भइरहेको बताए।"
चिनियाँ उपप्रधानमन्त्री आउँदै,"काठमाडौं (कास) प्रधानमन्त्री शेरबहादुर देउवा भारत भ्रमणमा जानु एक साताअघि चिनियाँ राष्ट्रपति सी चिनफिङका विशेष प्रतिनिधिका रूपमा चिनियाँ उपप्रधानमन्त्री नेतृत्वको एक टोली काठमाडौं आइपुग्ने भएको छ। चीनका वरिष्ठ उपप्रधानमन्त्री झाङ गाओली नेतृत्वको टोली तीनदिने राजनीतिक भ्रमणमा नेपाल आउन लागेको हो। टोलीले नेपालमा गर्ने राजनीतिक भेटघाटको तयारी तीव्र रूपमा अघि बढेको छ। झाङ साउन ३० मा काठमाडौं आइपुग्नेछन् भने प्रधानमन्त्री भदौ ७ मा भारत जाने प्राय: निश्चित छ। उनले राष्ट्रपति, प्रधानमन्त्री तथा शीर्ष राजनीतिक नेतृत्वसंग भेटवार्ता गर्ने जनाइएको छ। दुई छिमेकी भारत र चीनबीच सीमामा समस्या कायम रहेका बेला चीनले आफ्ना विशेष दूत पठाउन लागेको हो। झाङ आउनु केही दिनअघि चिनियाँ विदेश मन्त्रालयअन्तर्गतका उपमन्त्री पनि काठमाडौं आउनेछन्। चिनियाँ राजदूत यू होङ शुक्रबार काठमाडौं फर्केलगत्तै भ्रमणको तयारी सुरु भएको हो।"
शान्ति मिसनमा संख्या बढाइनुपर्छ,"काठमाडौं (कास) रक्षामन्त्री भीमसेनदास प्रधानले शान्ति सेनामा नेपाली सेनाको संख्या वृद्धि गर्दै लैजानुपर्ने बताएका छन्। नवनियुक्त मन्त्रीको स्वागतमा सोमबार सैनिक मुख्यालयमा आयोजित कार्यक्रममा प्रधानले नेपाली सेनाप्रति विश्वास बढिरहेको अवस्थामा अधिकृतदेखि सबै तहमा शान्ति सेनाको संख्या बढाउन आवश्यक रहेकाले यसमा कूटनीतिक तथा सैन्य कूटनीति पहलकदमी हुने जानकारी दिए। प्रधानसेनापति राजेन्द्र क्षत्रीले प्रधानलाई सेनाका विविध पक्षमा जानकारी गराएका थिए। प्रधानले नेपाली सेनाको इतिहास, राष्ट्रिय एवं अन्तर्राष्ट्रिय क्षेत्रमा महत्त्वपूर्ण योगदानको सराहना गर्दै लोकतान्त्रिक अभ्यासको प्रशंसा गरेका थिए। सेनाको पेसागत क्षमता र मनोबल वृद्धिमा सक्दो प्रयास गर्नेछु, उनले भने। प्रधानसेनापति क्षत्रीले नेपाली जनताको विश्वास र भरोसाको महत्त्वपूर्ण निकायका रूपमा रहेको नेपाली सेनाले विभिन्न कालखण्डमा भएका राजनीतिक परिवर्तन आत्मसात् गरी वैधानिक राजनीतिक नेतृत्वअन्तर्गत रही आफ्नो जिम्मेवारी पूरा गर्दै अघि बढ्ने बताए। नेपाली सेनाको संरचनालाई राष्ट्रिय सुरक्षा नीतिको मार्गनिर्देशन तथा संघीय संरचनाको स्वरूपलाई मध्यनजर राखी पुनरावलोकन आधारमा पुन:संरचना गर्दै लैजाने प्रधानसेनापति क्षत्रीले जनाए।"
नमुना काम गर्नेछु : सञ्चारमन्त्री,"काठमाडौं (कास) नवनियुक्त सूचना तथा सञ्चारमन्त्री मोहनबहादुर बस्नेतले सञ्चार क्षेत्रको विकासका लागि आफूले नमुना काम गर्ने बताएका छन्। उनले त्यसका लागि सञ्चार माध्यमसँगै सहकार्य गर्ने र आपसी संवादले यस क्षेत्रका वर्तमान समस्या हल गर्ने समेत बताए। अनुकरणीय काम गर्नका लागि यो मलाई अवसर हो, राजधानीको बिजुलीबजारस्थित सञ्चार केन्द्र उद्घाटन गर्दै मन्त्री बस्नेतले भने। कार्यक्रममा नेपाल पत्रकार महासंघका अध्यक्ष डा महेन्द्र विष्टले संविधानको सही कार्यान्वयनका लागि प्रदेश र संघीय निर्वाचन समयमै हुनुपर्नेतर्फ सरकारको ध्यान पुग्नुपर्ने बताए।"
गैसस नियमनको सकारात्मक पहल,"राष्ट्रियअन्तर्राष्ट्रिय गैरसरकारी संस्था (गैसस) को मनोमानी रोक्न जति गर्दा पनि नसकेको सरकारले अब स्थानीय तहलाई कडाइको अधिकार सुम्पने प्रस्ताव अघि सारेको छ। स्थानीय तहको शासन सञ्चालनका सम्बन्धमा व्यवस्था गर्न बनेको विधेयकमा गैससले स्थानीय तहसँग अनुमति नलिई काम गर्नै नपाउने प्रावधान राखिएको छ। संसद्मा पेस भइसकेको विधेयकमा अहिलेसम्मकै शैलीमा आफूखुसी चल्नेलाई गरिने कारबाहीको प्रकृति पनि तय गरिएको छ। यो बढ्दो बेथिति नियन्त्रणको महत्त्वपूर्ण पहल हो। सरकार र निजी क्षेत्र पुग्न नसकेका क्षेत्रमा राज्यको उद्देश्य पूर्तिका लागि सघाउने काम गैससको हो। लोकतान्त्रिक समाजमा तिनले राज्यप्रति सहयोगी भूमिका निर्वाह गर्नुपर्छ। न तिनलाई राज्यको समानान्तर सामथ्र्य प्रदर्शन गर्न छुट हुन्छ, न मनलागी चल्न। गैससले सकारका वा अन्तर्राष्ट्रिय संस्थाको साझेदारका रूपमा काम गर्नुपर्छ। राज्य जब बलियो हुँदै जान्छ, तब गैससको भूमिका स्वत: कम हुन्छ। त्यसको अर्थ गैससको भूमिकालाई बढाउन राज्यलाई कमजोर पारिनु हुँदैन। नेपालमा भइरहेको त्यही छ। राज्यको नीति, नियम, आचारभित्र नबस्ने, राज्यलाई नै कमजोर बनाएर आफू ठूलो देखिने गतिविधिमा लाग्ने क्रम बढ्दो छ। फलस्वरूप उनीहरू स्वनिर्णय, स्वसञ्चालन र स्वनियन्त्रणमा थिएछन्। हामी दाता हौं भन्ने अहम् देखाउने तर उपलब्धिका हिसाबले सिन्कोसम्म नसार्ने नेपालमा कार्यरत राष्ट्रियअन्तर्राष्ट्रिय गैससको विशेषता हो। एनजीओको काम नीति कार्यान्वयनमा सघाउने र आवश्यक नीति तर्जुमाका लागि पैरवी गर्ने हो। तर, उनीहरू आफैं नीति तर्जुमाकर्ताजस्ता देखिन्छन्। उनीहरूमा अनियमितता, अपारदर्शिता, धेरैले एकै क्षेत्रमा एउटै काम गर्ने (डुब्लिकेसन) र एउटै काम एकै क्षेत्रमा धेरै पटक दोहोर्याइरहने (रेप्लिकेसन) समस्या छ। राज्यसँग र आपसी समन्वय नहुँदाको परिणाम हो यो। अझ कुन ठाउँमा गए, के गर्न गए, भनेको काम गरेगरेनन् जस्ता सूचनाबाट राज्य संयन्त्र विमुख थिए। स्थानीय निकायलाई गैससले गन्दै गन्दैनथे । स्थानीय स्वायत्त शासन ऐन, २०५५ मा गैससले स्थानीय निकायसँग समन्वय गर्नुपर्ने व्यवस्था थियो। तर, नगरे के हुने भन्ने स्पष्ट व्यवस्था थिएन। त्यसैले यसको उल्लंघन हुँदै आएको थियो। त्यसैले यसको नयाँ विधेयकमा पूरक व्यवस्था गर्न खोजिएको हो। उल्लंघन गर्नेलाई कारबाहीको व्यवस्था राखेर दायरामा ल्याउन चाहिएको हो। यो सकारात्मक पहल हो। प्रस्तावअनुसार विधेयक पास भए अब गैससले स्थानीय तहबाट अनुमति लिई समन्वयमा काम गर्नुपर्नेछ। अन्तर्राष्ट्रिय गैरससले भने स्थानीय तह र केन्द्रीय सरकार दुवैसँग इजाजत लिनुपर्नेछ। पालना नगरे काम रोक्नेसम्मको अधिकार स्थानीय तहलाई दिइएको छ। विकास निर्माणभन्दा बाहेकका काममा बजेट खर्च गर्ने, अनावश्यक चलखेल गर्ने गैससलाई यो प्रावधान चित्तबुझ्दो नहुन सक्छ। बैंकिङ, सहकारीलगायत ऐनमा जस्तै अझै यसमा पनि शक्तिकेन्द्रको तागत प्रयोग हुन सक्छ। विधेयक पारित गर्न नदिन सक्छन्। त्यसमा सांसदहरू चनाखो हुनु जरुरी छ। हालसम्मको हाम्रो कानुनी कमजोरीमा खेल्दै गैससले गैरबजेटरी प्रणाली (सरकारको बजेटभन्दा बाहिर) बाट विभिन्न क्षेत्रमा खर्च गर्दै आएका छन्। विकास निर्माणमा सहयोग पुर्याउने नाममा आएका उनीहरूले मुलुकको आवश्यकताभन्दा बाहिरको विषयमा समेत खर्च गर्ने गरेका छन्। अर्थ मन्त्रालयको एक प्रतिवेदनअनुसार मुलुक भित्रने करिब एक तिहाइ वैदेशिक सहयोग राष्ट्रिय बजेट प्रणालीबाहिरै खर्च हँुदै आएको छ। आर्थिक वर्ष २०७२७३ मा कुल वैदेशिक सहायतामध्ये ६३ प्रतिशत मात्र राष्ट्रिय बजेट प्रणालीमार्फत खर्च भएको छ। बाँकी रकम कहाँ कसरी खर्च भयो भन्ने विषयमा सरकार बेखबर छ। गैरबजेटरी प्रणालीबाट गरिएको आयोजनाको काम सम्पन्न भइसके पनि त्यसको संरक्षण, संवद्र्धन र हस्तान्तरणमा समेत समस्या देखिने गरेको छ। नयाँ विधेयकले त्यसलाई पनि सरकारी बजेटकै दायरामा समेट्ने प्रावधान राखेको छ। त्यो पनि स्थानीय तहको बजेटरी प्रणालीभित्र। राष्ट्रिय एवं अन्तर्राष्ट्रिय गैससले कार्यक्रम गर्दा स्थानीय तहमा दर्ता भएका गैससमार्फत मात्रै जान पाउनेछन्। यो व्यवस्थासहित ऐन आए हालका विकृतिहरू नियन्त्रणमा आउनेछन्।"
निर्वाचन क्षेत्र निर्धारणका विकल्प,"हालै सरकारले प्रतिनिधिसभा र प्रदेशसभाको निर्वाचन क्षेत्र निर्धारण गर्न सर्वोच्च अदालतका पूर्वन्यायाधीश कमलनारायण दासको अध्यक्षतामा पाँच सदस्यीय निर्वाचन क्षेत्र निर्धारण आयोग गठन गरेको छ। गत आइतबार मात्र सपथग्रहण गरेको आयोगले २१ दिन भित्रमा क्षेत्र निर्धारण प्रतिवेदन सरकारलाई बुझाउनु पर्नेछ। आयोगले संघीय संसद्का लागि १६५ र प्रदेशसभाका लागि ३३० निर्वाचन क्षेत्र निर्धारण गर्नेछ। संविधानत: आगामी माघ ७ सम्ममा तीन तहकै सरकारका लागि चुनाव भइसक्नुपर्छ। दुई नम्बर प्रदेश बाहेक स्थानीय तहको चुनाव सम्पन्न भइसकेको छ। संघीय व्यवस्थापिकाका लागि अब प्रदेशको चुनाव हुन आवश्यक छ। स्थानीय र प्रदेशको चुनाव सम्पन्न भएपछिमात्र संसद्का लागि पूर्वाधार निर्माण हुन्छ। प्रतिनिधिसभा र राष्ट्रियसभाको संयोजनबाट मात्र व्यस्थापिकासंघीय संसद् बन्छ। प्रदेशसभाका सदस्य र स्थानीय तहका पदाधिकारी (गाउँपालिका अध्यक्षउपाध्यक्ष र नगरपालिका प्रमुखउपप्रमुख) को निर्वाचन मण्डलबाट मात्र राष्ट्रियसभा गठन हुने व्यवस्था संविधानमा छ। जनसंख्या र भूगोलको आधारमा निर्वाचन क्षेत्र निर्धारण गर्नुपर्ने व्यवस्था संविधानमा छ। यसैगरी निर्वाचन क्षेत्रको भूगोल, जनसंख्या र सदस्य संख्या बीचको अनुपात यथासम्भव समान हुनुपर्छ। निर्वाचन क्षेत्र निर्धारण गर्दा त्यस क्षेत्रको जनसंख्याको घनत्व, भौगोलिक विशिष्टता, प्रशासनिक तथा यातायातको सुगमता, सामुदायिक तथा सांस्कृतिक पक्षलाई समेत ध्यान दिनुपर्छ भन्ने व्यवस्थासमेत संविधानमा छ। निर्वाचन क्षेत्र निर्धारण आयोगको सबभन्दा सबल पक्ष भनेको यसले गरेको काममा कुनै अदालतमा प्रश्न उठाउन पाइँदैन। यसैगरी आयोगले निर्धारण गरेको निर्वाचन क्षेत्र २० वर्षपछि मात्र पुनरावलोकन हुने व्यवस्था संविधानमा छ। निश्चय पनि आयोगसामु अवसर र चुनौती दुवै छ। विशेषत: अहिले आयोगका लागि देखिएको टड्कारो समस्या नवलपरासी र रुकुम जिल्लासँग सम्बन्धित नै हो। संविधानले नै यी जिल्लालाई दुई भागमा वर्गीकरण गरेको छ। यी जिल्लाका केही भाग अलगअलग प्रदेशमा परेका छन्। सबभन्दा पहिला यो समस्याको निराकारण हुन आवश्यक छ। ७५ जिल्ला मानेर निर्वाचन क्षेत्र निर्धारण गर्ने हो वा ७७ जिल्ला? सरकारले बाटो देखाइदिनुपर्छ। तात्कालिक रूपमा सरकारले बाटो देखाउन सकेन भनेर आयोग अल्मलिनु आवश्यक पनि छैन। स्थानीय तहको चुनाव हँुदा भौगोलिक सिमाङ्कन छुट्टिएकाले खासै समस्या पर्लाजस्तो पनि लाग्दैन। मानौँ, ७५ जिल्लालाई नै आधार मान्दा नवलपरासीका लागि चारवटा निर्वाचन क्षेत्र निर्धारण भयो। चारवटा क्षेत्रको विभाजन जिल्ला भित्रको जनसंख्या र भूगोलको आधारमा मिलान गर्न सकिन्छ। दुईदुईवटा हुनसक्ला वा कुनैमा तीन अर्कोमा एक होला, आदि। यसैगरी समग्रमा रुकुममा २ वटा भए एकएकवटा गर्न सकिन्छ। निश्चय पनि निर्वाचन क्षेत्र निर्धारण गर्न आयोग स्वतन्त्र छ। निर्वाचन क्षेत्र निर्धारणका मापदण्ड आयोगले बनाउला नै। तर पनि आयोगले राजनीतिक रूपमा छलफल चलाउनु आवश्यक छ। संविधानले जनसंख्या र भूगोल भनेको हुँदा यिनका लागि कतिकति भार निर्धारण गर्ने हो। हिमाल, पहाड र तराईका लागि अलगअलग मापदण्ड बनाउने हो कि अथवा एउटै मापदण्ड बनाएर समग्रतामा निर्वाचन क्षेत्र निर्धारण गर्ने हो? यी लगायतका विषयमा बहस हुनुपर्छ। यसैगरी आयोगले भारत लगायतका देशको अनुभव पनि अध्ययन विश्लेषण गर्नुपर्छ। भारतकै कुरा गर्ने हो भने पनि कुनै राज्यका लागि २७ लाख जनसंख्यामा एक सिट प्रदान गरिएको छ भने कुनैमा ६४ हजारमा। सवा अर्ब जनसंख्या भएको भारतमा आन्ध्र प्रदेश, आसाम, विहार लगायत २९ वटा राज्य र सातवटा केन्द्र शासित प्रदेश (युनियन टेरिटोरी) छन्। भारतको संसद् दुई सदनात्मक छ। माथिल्लो सदनलाई राज्यसभा र तल्लो सभालाई लोकसभा भनिन्छ। लोकसभामा ५४५ सांसद सदस्य छन्। ५४३ सांसद प्रत्येक ५ वर्षमा प्रत्यक्ष रूपमा जनताबाट चुनिएर आउँछन् र बाँकी दुईजना राष्ट्रपतिले मनोनयन गर्छन्। लोकसभाका लागि राजस्थानमा २७ लाख ४५ हजार जनसंख्या बराबर एउटा निर्वाचन क्षेत्र छ। यसैगरी विहार, हरियाणा, मध्यप्रदेश, उत्तरप्रदेशमा क्रमश: २५ लाख ९५ हजार, २५ लाख ३५ हजार, २५ लाख ३ हजार र २४ लाख ९५ हजार जनसंख्या बराबर एकएकवटा निर्वाचन क्षेत्र छ। लक्ष्यदीपमा ६४ हजार जनसंख्या बराबर एउटा निर्वाचन क्षेत्र छ। अर्को राज्य दमनदिउमा २ लाख ४२ हजार जनसंख्या बराबर एक निर्वाचन क्षेत्र छ। दादरा नगरवेली र अन्दमान निकोवारमा साढे तीन लाख जनसंख्या बराबर एक निर्वाचन क्षेत्र छ। भारतको लोकसभा सिट निर्धारणमा १९७१ को जनसंख्या प्रयोग गरिएको छ। यो निर्धारण सन् २०२६ सम्म यथावत रहने भारतको निर्वाचन आयोगको वेबसाइटमा राखिएको विवरणमा उल्लेख छ। हामीकहाँ जिल्लालाई नै आधार मान्दा काठमाडौंमा अढाई लाख जनसंख्या बराबर एक निर्वाचन क्षेत्र हुनसक्ला। साढे ६ हजार जनसंख्या हुने मनाङका लागि पनि न्यूनतम निर्वाचन क्षेत्र आवश्यक छ। यो वस्तुस्थितिलाई पनि हामीले मनन गर्नुपर्छ। निर्वाचन क्षेत्र निर्धारणका लागि यहाँ तीनवटा विकल्प बहसका लागि प्रस्तुत गरिएको छ। पहिलो विकल्पमा सबै जिल्लालाई एकएकवटा निर्वाचन क्षेत्र वितरण गरी बाँकी निर्वाचन क्षेत्रलाई जनसंख्याका आधारमा विभाजन गरिएको छ। यसरी विभाजन गर्दा मनाङ, मुस्ताङ र डोल्पासहित १६ जिल्लाका लागि एकएकवटा निर्वाचन क्षेत्र, ओखलढुंगा, संखुवासभा र धनकुटासहित ३७ जिल्लाका दुईदुईवटा निर्वाचन क्षेत्र, कञ्चनपुर, ललितपुर र बाँके लगायतका १४ वटा जिल्लाका तीनतीनवटा, धनुषा, सुनसरी र सर्लाही लगायत सातवटा जिल्लामा चारचारवटा र काठमाडांैमा सातवटा निर्वाचन क्षेत्र निर्धारण हुन्छ। दोस्रो विकल्पमा जनसंख्यालाई ८० प्रतिशत र भूगोललाई २० प्रतिशत भार निर्धारण गरिएको छ। यसरी भार निर्धारण गर्दा एक निर्वाचन क्षेत्र हुने जिल्लाको संख्या २५, दुईवटा हुने २७, तीनवटा हुने १२ जिल्ला, चारवटा जिल्लाको सात, पाँच निर्वाचन क्षेत्र हुने जिल्ला तीनवटा र ९ वटा निर्वाचन क्षेत्र हुने एउटा जिल्ला ( काठमाडौं) छन्। तेस्रो विकल्पमा जनसंख्या ६० प्रतिशत, भूगोल २० प्रतिशत र जिल्लाहरूको सामाजिक, आर्थिक परिसूचकहरूका आधारमा तयार गरिएको अल्पविकसित सूचकलाई २० प्रतिशत भार निर्धारण गरिएको छ। यस विकल्पलाई आधार मान्दा १४ जिल्लाको एकएकवटा निर्वाचन क्षेत्र, ४० वटाको दुईदुईवटा, १३ वटा जिल्लाको तीनतीनवटा, सात जिल्लाको चारचारवटा र एउटा जिल्ला काठमाडौंको ८ वटा निर्वाचन क्षेत्र हुन्छ। विकल्प एक र तीनमा खासै तात्त्विक फरक देखिँदैन। रोचक पक्ष के छ भने सबै विकल्पमा साना जिल्लाका अतिरिक्त केही ठूला जिल्लाको निर्वाचन क्षेत्र उस्तैउस्तै छ। जस्तो झापा, मोरङ र सुनसरीको सबै विकल्पमा बराबरी छ। विकल्प २ मा मोरङको ५ बाहेक तीनवटै विकल्पमा यी सबै जिल्लाको चारचारवटा निर्वाचन क्षेत्र छ। यसैगरी सप्तरी, सिरहा, धनुषा, महोत्तरी र सर्लाहीको निर्वाचन क्षेत्र प्रत्येक विकल्पमा उही छ। काठमाडौंको सन्दर्भमा विकल्प २ मा ९ वटा निर्वाचन क्षेत्र छन् भने पहिलो र तेस्रो विकल्पमा सातसातवटा निर्वाचन क्षेत्र छन्। यसैगरी पर्सा, चितवन र कास्कीमा सबै विकल्पमा तीनतीनवटा निर्वाचन क्षेत्र छन्। पश्चिम तराईका दाङ र बाँकेको पनि सबै विकल्पमा तीनतीनवटा निर्वाचन क्षेत्र छन्। सामान्य रूपमा तलमाथि हुनसक्छ। तर जेजसरी गर्दा पनि निर्वाचन क्षेत्रका लागि जिल्लागत संख्या निर्धारण हुने आधारहरू यिनै हुन्। अन्त्यमा निर्वाचन क्षेत्रका लागि नागरिक तथा जनस्तरबाट पनि बहस, पैरवी हुन आवश्यक छ।"
दलितका लागि न्यायतन्त्रको पुन:संरचना,"सुन्दैमा अचम्म लाग्ने अनशनको घटना : दैलेखका अर्जुन सार्की पत्नी फिर्ता माग्दै ससुराली घरछेउको खेतमा अनशनमा। त्यो पनि अन्तरजातीय विवाह गरेकै कारण सासूससुराले घरेलु हिंसा र सम्बन्धविच्छेदको मुद्दा दर्ता गरेको विरोधमा। सार्कीको अनशनले न्यायका बन्द आँखा खोल्ला, आशंका छ। किनभने अन्तरजातीय प्रेम गरेकै निहुँमा सप्तरीका शिवशंकर दासलाई विष खुवाएर मारिएको र बिहे गरेको बहानामा काभ्रेका अजित मिजारलाई झुन्ड्याएर मारिएको तथ्य अध्ययनले देखाउँदा पनि न्यायका आँखा खुलेका छैनन्। दुवै दर्दनाक घटनामा आत्महत्या गरेको भनी प्रहरी प्रशासनले बनाएको मिसिलको पट्टीले काम गरेको छ। सबैभन्दा ठूलो अधिकार हो, जिउने अधिकार। त्यही अधिकार पनि अछूत र आत्महत्याको नाममा खोसिँदैछ र पनि न्यायका आँखा खुलेका छैनन्। दलित जीवनसम्म न्याय पुग्दैन भने न्याय व्यवस्था र लोकतान्त्रिक गणतन्त्रमाथि प्रश्न उठ्छ नै।अछूत वा तल्लो जात वा पउनी भन्दै कसैलाई मरणासन्न हुनेगरी कुटिने, आफूले खाएको चियाको भाँडा नमाझेको निहुँमा पिटिने, गोठ छोएकोमा जरिवाना तिराउने र सार्वजनिक इनारको पानी झिकेर खान नदिने अपराधक्रम जारी छ। यस्ता अमानवीय घटनामा पनि प्रहरी, प्रशासन, दल, नेता, सरकार र समग्रमा नेपाली राज्यले नजरअन्दाज गर्छन् भने कसरी न्यायतन्त्रका आँखामात्रै एकाएक खुल्लान्, सन्देह छ। अत: घरिघरि प्रश्न उठ्छ, न्यायतन्त्र दलितलाई न्याय दिन सक्षम र प्रतिबद्ध छ? जो सबैभन्दा पीडित छन्, उनीहरूका लागि बाँच्न चाहिने हावा र रोटी जत्तिकै महत्त्वपूर्ण रहेको न्याय दिलाउने काम न्यायतन्त्रको प्राथमिकतामा छ? यस्ता प्रश्न किन उठ्छन् त? किनभने दुई वर्षअघि नै धर्मनिरपेक्ष, समावेशी, लोकतन्त्रात्मक, समाजवाद उन्मुख, संघीय लोकतान्त्रिक गणतन्त्रात्मक भइसकेको नेपाली राज्य त उहिल्यै छुवाछूत र जातीय भेदभाव मुक्त घोषित मुलुक पनि हो। घोषित रूपमै अछूत, विभेद र अपमान नभएको मुलुकमा राज्यले, त्यसका अंगले अछूत ठानिएका दलित समुदायमाथि भेदभाव र अपमान भएको तथ्य कसरी स्वीकार्न सक्छन्? पीडित भनाउँदाहरूलाई न्यायको कोसेली दिन सक्छन्, कसरी? यो नेपाली राज्यको अन्तरविरोध मात्रै हो कि अन्तरविरोधले भरिएको राज्यको नौटंकी हो?अपमानको सांस्कृतिक राजनीति दस वर्षअघि नै छुवाछूत मुक्त राष्ट्र घोषित देशले संविधानको प्रस्तावनामै जातीय विभेद र सबै प्रकारका जातीय छुवाछूतको अन्त्य गर्ने संकल्प किन गरेको होला? जातीय छुवाछूत कसुर सजाय ऐन किन बनाएको होला, किन लागू नगरेको होला? किन लाखौँ मानिसलाई अछूतको व्यवहार गर्ने क्रम नरोकेको होला? छुवाछूत मुक्त राष्ट्रको घोषणा र अनेक कानुनऐननियम निर्माण हुनासाथ अछूत नहुने तथा उनीहरूमाथि विभेद, अन्याय र अत्याचार पनि छुमन्तर हुने हो? हो भने यो देशलाई गरिब र गरिबीमुक्त समृद्ध समाजवादी मुलुक नै भनेर पनि घोषणा किन नगर्ने? नेपाल ठूलठूला अन्तरविरोधबीच घिस्रिरहेको छ, समावेशी, लोकतन्त्रात्मक, समाजवाद उन्मुख, संघीय लोकतान्त्रिक गणतन्त्रात्मक राज्यसँगै छुवाछूत। अत: सवाल उठेको छ : धर्मनिरपेक्षता सँगसँगै सनातनदेखि चलिआएको धर्म संस्कृतिको संरक्षण गर्ने अन्तरविरोधको रोग बोक्दै हिँडेको नेपाली राज्यले गैरसवर्णमाथि जारी अपमान, दमन, उत्पीडन र अत्याचारलाई बेवास्ता गर्दै न्याय, शान्ति र समृद्धि हासिल गर्न सक्छ? वर्गीय, जातीय, क्षेत्रीय र लिंगीय द्वन्द्व एवं हिंसात्मक संघर्षको सम्बोधनका लागि भन्दै बनाइएको नयाँ संविधान र त्यसैका लागि गर्न खोजिएको राज्यको पुन:संरचनाभित्र वर्णजातका समस्यालाई सम्बोधन गर्ने उपाय खोजिनुपथ्र्याे कि पर्दैन? सवर्णहरूबाट जारी छुवाछूतविभेदअवहेलनाअत्याचारसँगै त्यसप्रति सम्मति अनुपालनअप्रतिरोध गर्ने समस्या समाधानका लागि राजनीतिक, आर्थिक, सांस्कृतिकसँगै प्रशासनिक र न्यायिक क्षेत्रमा गरिनुपर्ने सुधार र पुन:संरचनालाई कतिन्जेल बेवास्ता गरिराख्ने?लोकतान्त्रिक गणतन्त्र घोषणाको अघिपछि न्यायतन्त्रमा पनि पुन:संरचनाको माग उठेको थियो, तर त्यो माग सवर्ण धनीमानीको प्रभुत्वलाई पोस्ने न्यायतन्त्रबाट लाभान्वित स्थायी सत्ताका लागि स्वीकार्य नभएपछि तुहाइयो। लोकतान्त्रिक गणतन्त्र स्थापना भएको दस वर्ष हुनलाग्दा पनि न्यायतन्त्रले दलित समुदायमाथि जारी अपमानको कहरलाई वास्ता गरेको छैन। लोकतान्त्रिक गणतन्त्रको संविधानमा दलितका नाममा लेखिएका तारा झार्ने शब्द कानुन बमोजिमको जंगलमा बेपत्ता छन्। र कुनै समय बन्ने कानुन, ऐन, नियममार्फत तिनको व्यावहारिक अनुवाद राज्य र त्यसका अंगबाट कहिले कसरी कसका लागि हुने हो, कसैलाई थाहा छैन। अपमान, विभेद र हिंसाका लागि व्यक्तिलाई मात्रै होइन, राज्य, राज्य चलाउने दल, राज्यका अंगलाई जिम्मेवार र जवाफदेही बनाउने संवैधानिक व्यवस्था हुनु जरुरी छ कि छैन? दलितविज्ञ सुखदेव थोराटको शब्दमा, दलितहरूका लागि समानुपातिक राजनीतिक प्रतिनिधित्वको प्रत्याभूति सँगसँगै दलित समुदाय लक्षित विभेद, अपमान र हिंसाबाट बचाउने सुरक्षाउपायलाई केन्द्रमा राख्दै विधायिका र कार्यपालिकालाई पनि संवैधानिक प्रावधानको डोरीले बाँध्नु जरुरी छ कि छैन? जरुरी छ भने एक समुदाय, एक वर्ण, एक वर्ग लक्षित अपमान, विभेद र हिंसाप्रति संवेदनशीलसँगै समाधानमुखी हुने, प्रशासनिक र न्यायिक संरचनामा उनीहरूको पनि समानुपातिक प्रतिनिधित्व हुने र त्यसका लागि उपयुक्त संरचना, पद्धति र विधिसँगै संस्कृति सिर्जना गर्ने काम फत्ते गर्नु अत्यावश्यक छ कि छैन? यसरी लोकतान्त्रिक गणतन्त्र स्थापनापछि देखिँदो विभेद, त्यसको कमजोर प्रशासनिक निदान र नाम मात्रको न्यायिक उपचारले प्रशासनिक र न्यायिक पुन:संरचनाका लागि ताकेता गरेको छ।न्यायपालिकाको सवर्ण अनुहारइन्सेकको तथ्यांक अनुसार सन् २०१० देखि २०१५ सम्म जातीय विभेदका कारण ४४२ जना पीडित भए, जसमा महिला १ सय ८७ र पुरुष २ सय ५५ थिए। लगभग त्यही अवधिमा प्रहरीमा ५० वटामात्रै उजुरी परे भने सर्वोच्च अदालतमा केवल २६ वटा मुद्दा दर्ता भए। सर्वोच्चको वार्षिक प्रतिवेदनमा ४९ वटा शीर्षकमा मुद्दाको लगत राखिएको छ, जसमा जातीय विभेदलाई अन्तिम स्थानको विविध शीर्षकको पनि उपशीर्षक (ग) अन्तर्गत फालिएको छ। समता फाउन्डेसनको तथ्यांक अनुसार पीडितमध्ये सबैले न उजुरी दिन्छन्, न मुद्दा नै हाल्छन्, नत मुद्दा हालेका सबै दलितले न्याय नै पाउँछन् र न्यायालय भनिने अदालत र दलितका लागि अत्यावश्यक न्यायबीच ठूलो पर्खाल छ। त्यो ठूलो पर्खाल प्रशासन र न्यायतन्त्रसँग जोडिएको असमावेशी संरचना, त्यसमाथि एक जातधर्मसंस्कृतिका पुरुषप्रभुत्व तथा प्रभुत्वशालीहरूको असंवेदनशीलता र अपमानजक आचरणले बनेको छ।यसलाई प्रस्ट खुलाएको जेन्डर इक्विटी एन्ड सोसियल इनक्लुजन एनालाइसिस अफ द नेपाली जुडिसियरी : रिसर्च रिपोर्ट२०१३ को तथ्यांक अनुसार नेपालको अदालतका ४९०८ जना कर्मचारीमध्ये बाहुनक्षत्री ७७६ प्रतिशत थिए, ९८३ प्रतिशत हिन्दु धर्मावलम्बी थिए र ८६१ प्रतिशत पुरुष थिए। न्यायाधीशमा पनि बाहुनक्षत्री ८७१ प्रतिशत थिए, राजपत्रांकित अधिकारीमा ८७१ प्रतिशत र राजपत्र अनंकित अधिकारीमा ८२१ र अन्यमा ६६६ प्रतिशत थिए। तर धेरैजसो अपमान, विभेद र हिंसा खेप्नुपर्ने १३ प्रतिशत दलित समुदायको तर्फबाट भने न्यायिक क्षेत्रमा जम्मा २ प्रतिशतको उपस्थितिमात्रै थियो भने न्यायाधीशमा पहिले एकजना मात्रै रहेको स्थितिमा पछि एकजना थपिए। राजपत्रांकित कर्मचारीमा दलितको उपस्थिति ०५ प्रतिशत र राजपत्र अनंकित कर्मचारीमा १६ प्रतिशत तथा अन्यमा ३३ प्रतिशत थियो। यस्तो अवस्थामा संविधान र कानुनका निर्जीव अक्षरका किताब तथा मूलत: जीवित सवर्ण अधिकारीका संवेदनशीलता वा विवेकको भित्तामा गएर न्यायको माग ठोक्किँदै गरेको सुनिन्छ। प्रशासनिक र न्यायिक क्षेत्रका कर्मचारीका संवेदनशीलता, सरोकार र विवेकको निर्माणमा सवर्णपना, उच्च जातको अहंकारसँगै सनातन धर्मसंस्कृतिको भूमिकालाई पटक्कै बेवास्ता गर्न सकिँदैन। एक अध्ययन अनुसार जातीय छुवाछूत कसुर सजाय ऐन लागू हुन नसक्नुमा प्रहरी, प्रशासनदेखि न्यायाधीश र नेतासम्ममा व्याप्त सवर्ण मानसिकता नै प्रमुख कारण देखिन्छ। जातभातसँग जोडिएका अपमान, विभेद र हिंसाका मुद्दा न्यायतन्त्रका पनि प्राथमिकतामा पर्दैनन् र दलितहरू फेरि पनि अन्यायको सिकार भए भने लोकतान्त्रिक गणतन्त्रको उपहास हुने छ। न्यायको मन्दिरमा रहेका देवताहरूले दलितहरूलाई न्यायबाट विमुख पारे भने निराशा र असन्तुष्टि बढ्छ। यस्ता निराशा र असन्तुष्टिबीच राज्य र यसका अन्य अंगको पुन:संरचनासँगै न्यायतन्त्र, यसका हर्ताकर्ताका मनमस्तिष्क र मानसिकताको पनि पुन:संरचनाको माग उठिरहेको छ। यसका लागि आफैलाई पुन:संरचित गर्दै बढ्न दलित समुदाय, न्यायिक क्षेत्र र समग्र लोकतान्त्रिक आन्दोलन तयार छ? ट्विटर :"
जुरेपीडितको पीडा,"दुई सय परिवारको बस्ती क्षणभरमै सुनकोशीमा बिलायो। मध्यरातमा निद्रामा परेका ३१ जना स्कुले बालबालिकासहित १ सय ४५ जना बेपत्ता भए। सुनकोशी १३ घन्टा थुनिएर झन्डै २ किलोमिटर (किमि) लामो ताल बन्यो। साविक माङ्खाको ड्याम साइट, इटिनी, कागुने र राजुलीगाउँको नामोनिसान मेटियो। साविकको राम्चे गाविसका घरहरू सुनकोशीले बनाएको तालमा डुब्यो। गाउँ नै बगाएपछि बाँचेकाले पनि बस्ती, घर, खेतबारी लगायत सर्वस्व गुमाए। वर्षाको भेलमा ठूलो नदी पूर्णरूपमा थुनिनु मुलुककै लागि नौलो र अकल्पनीय घटना थियो।सुनकोशीको भेल थुनिएर ३७ दिनसम्म ताल बन्दा तटीय क्षेत्रका हजारौंले महिनासम्म घर छाडे। चीनसँगको प्रमुख व्यापारिक मार्ग ठप्प भयो। विरलै हुने यस्तो घटनाले भारत लगायत अन्तर्राष्ट्रिय स्तरमा समेत चर्चा पायो। घटनाको प्रकृति र चर्चाका कारण तत्काल जनस्तरबाट जुरे पीडितलाई नगद तथा जिन्सी राहत दिनेहरूको भिड लाग्यो। पीडितको नाममा २ करोड २२ लाख रुपैयाँ राहत रकम संकलन भयो। तत्कालीन सरकारले साताभित्रै अस्थायी पुनर्वास गराउने घोषणा गर्यो। सबै दलका शीर्षनेता र मन्त्रीहरू घटनास्थल पुगे। उनीहरूले राहत, पुन:स्थापना र भौतिक संरचनाको पुनर्निर्माण गर्ने प्रतिबद्धता पनि गरे। घटना भएको आज तीन वर्ष पुरा भएको छ। २०७१ साउन १७ गते रातिको यो अकल्पनीय घटनाका पीडितहरू भने अहिले पनि बासको खोजीमा भौंतारिरहेका छन्। सातामै पुनर्वासको घोषणा गरेको सरकार तीन वर्ष बित्दा पनि पीडितको समस्यामा बेखबर छ। पुनर्वास र राहतको पूर्वघोषित कार्यक्रमको पत्तो छैन। पुनर्वासको बदला जुरे पीडितको नाममा जनस्तरबाट संकलित २ करोड २२ लाख सरकारले कब्जा गरेको गर्यै छ। त्यतिबेला सहयोगी व्यक्ति र संघसंस्थाले राहत रकम पीडितकै हातमा दिन चाहेका थिए। आफूखुसी दिँदा कसैले पाउने, कसैले नपाउने हुनसक्छ र यसबाट समान न्याय हुँदैन भन्ने मान्यताका आधारमा जिल्ला दैवीप्रकोप उद्धार समितिले एकद्वार प्रणाली लागू गरेको थियो।राहत रकम एउटै खातामा जम्मा गर्ने र पीडितलाई एकमुष्ट वितरण गर्ने उद्देश्यले राखिएको थियो। विवाद नआओस् भन्ने सोचमा तत्कालीन प्रमुख जिल्ला अधिकारी गोपाल पराजुलीले गृह मन्त्रालयको स्वीकृतिमा जिल्ला प्रशासनको नाममा खाता खोलेका थिए। खातामा स्वदेश तथा विदेशबाट धेरै दाताले लाखौं रुपैयाँ सहयोग गरे। जिल्ला प्रशासनको खातामा राखे पनि जुरेकै पीडितले पाउने विश्वास दाताहरूलाई दिलाइएको थियो। त्यही विश्वासमा नगद राहत संकलन भएको थियो। कतिपयले सरकारी अधिकारीमार्फत दिँदा वास्तविक पीडितले पाउँछन् भन्ने विश्वासमा सदरमुकाम चौतारामै आएर चेक तथा नगद प्रजिअलाई हस्तान्तरण गरेका थिए। खाता तीन महिना सञ्चालन भयो। प्रशासनले राहत रकम वितरणका लागि मापदण्ड पनि बनायो। तर खाता सञ्चालन रोकिएकाले वितरण गर्न सकेन। बितेको तीन वर्षमा ३ प्रधानमन्त्री र ४ जना प्रजिअ फेरिएका छन्। तर पीडितलाई राहत र पुनर्वास गराउने विषय कसैले चासो गरेका छैनन्। हरेक प्रजिअले बुझ्दैछु, काम गर्दैछांै जस्ता जवाफ दिने गरेका छन्। उनीहरूकै नाम बेचेर उठाएको रकमसमेत सरकारले कब्जा गरेको गर्यै छ। गृह मन्त्रालयका प्रवक्ता दीपक काफ्ले संकलित रकमको विषयमा आफूलाई सबै जानकारी नभएको बताउँछन्। भन्छन्, खातामा भएको रकम कतै जाँदैन। पीडितहरूको पीडा जस्ताको तस्तै छ। त्यतिबेला दिएको आश्वासन चुनावी नाराजस्तो भएको छ। छाक टार्न कामको खोजीमा सधैं भौंतारिनुपरेको छ, घटनामा दुई छोरी, एक छोरा र आमा गुमाएका चन्द्रबहादुर तामाङ भन्छन्, पीडितको नाममा आएको रकम हामीले पाउनु त कता हो कता, देख्नैसमेत पाएनौं। पहिरोमा ४ जनाको परिवार गुमाएर एक्लो बाँचेका रामबहादुर तामाङ स्थानीय लामो साँघुस्थित ओरियन्ट म्याग्नेसाइटको जमिनमा बस्दै आएका छन्। भन्छन्, सरकारले त दिएनदिएन, हाम्रो नाममा उठेको पैसा पनि लुट्यो। आफन्त र थातथलो गुमाएका रामबहादुर र चन्द्रबहादुरहरू उदाहरणका पात्र हुन्। उनीहरू जस्ता धेरै पीडितको दैनिक जीवन कष्टकर छ। पहिरो पीडितलाई राहत र पुनर्वासको व्यवस्था गर्न नसकेपछि पछिल्लो समय सरकारले भूकम्प पीडितसरह मान्यता दिने निर्णय गरेको छ। उनीहरूलाई सोही अनुसार परिचयपत्र बनाइदिएको प्रमुख जिल्ला अधिकारी अन्तरबहादुर सिलवाल बताउँछन्। घर बनाउने ठाउँ नै नभएपछि उनीहरूले पाउने आवास अनुदान रकम खर्च गर्नसक्ने अवस्था छैन। जमिन नै छैन, कहाँ बनाउने घर, पीडित रमेश श्रेष्ठ भन्छन्। कतै पनि जमिन नभएकालाई अतिरिक्त ५० हजार दिने निर्णय गरेको प्रजिअ बताउँछन्। घर बनाउन कतै पनि जमिन नभएका ८ परिवार छन्। अरू सबैजसो पीडितको नाममा जमिन भए पनि पहिरोमा छ। जहाँ घर बनाउन मिल्दैन। घर बनाउन नपाएपछि भूकम्प पीडितको नाममा पाउने ५० हजार बाहेक थप किस्ता लिन मिल्दैन। प्रजिअ सिलवाल भने गृह मन्त्रालयबाट खाता फुकुवा गरेर रकम हस्तान्तरणको आदेश आएमा आफू त्यसका लागि तयार रहेको बताउँछन्। तीन वर्ष बित्दा पनि केन्द्रीय दैवीप्रकोप उद्धार समितिले खाता फुकुवा गरेर रकम बाँड्ने आदेश दिएको छैन। प्रश्न उठेको छ, दाताले दिएको यो राह रकम सरकारलाई हो कि जुरे पीडितलाई?"
नेपाल बिरामी पर्यो कि?,"दे अहिले देशको राजनीति सही बाटोमा छैन । २०६२६३ को जनआन्दोलन हुनुभन्दा पहिला आन्तरिक राजनीतिमा जेजस्ता असन्तुष्टि देखिएका भए पनि राष्ट्रियताको जग खलबलिएको थिएन। साथै बाह्य शक्तिहरूको अहिलेको जस्तो छाडापन पनि थिएन। उदाहरणको निम्ति मित्रराष्ट्रका कूटनीतिज्ञहरू तथा दातृ संस्थाका प्रतिनिधिहरूको गतिविधिको निगरानी हुन्थ्यो र नेपाली राष्ट्रिय नीतिविरुद्ध कहीं कतै केही गतिविधि देखिएमा त्यसमा कारबाही पनि हुन्थ्यो। यसै सन्दर्भमा त्यसबखत काठमाडांैको लाजिम्पाटमा भारतमा निर्वासित दलाई लामाको समर्थकको गोप्य कार्यालय स्थापना गरी उत्तरी छिमेकी चीनविरुद्ध गतिविधि गरिरहेको भन्ने थाहा पाएको २४ घन्टाभित्र उक्त कार्यालय त्यसबेलाको सरकारले बन्द गराएको थियो। त्यस्तै २०४५ सालमा रुकुमको तकसेरामा एक विदेशी संस्थाले सामुदायिक भवनमा भित्री रूपमा चर्च स्थापना गरी धर्म प्रचार गरेको थाहा भएपछि तुरुन्तै बन्द गराई त्यस भवनमा नेपाल प्रहरीको कार्यालय स्थापना गरिएको थियो। अहिलेको लोकतान्त्रिक सरकारले त्यो हैसियत राख्न सक्छ कि सक्दैन, थाहा छैन।२०६२६३ को परिवर्तनपछि नेपाल सरकारको हैसियत भनौं वा ठूला दलहरूको आपसमा सिंगौरी खेल्ने प्रवृत्ति देखिएको छ। त्यो के भने एक पक्षले उत्तरी छिमेकीसंँग जोडेर आरोपप्रत्यारोप लगाउने र अर्को पक्षले दक्षिणी छिमेकीसँंग जोडेर सत्तोसराप गर्ने। तर यो वास्तविकै हो कि देखावटी मात्रै हो, शंका गर्ने ठाउँ छन्। जे होस्, संघीयता कार्यान्वयन नहुँदै यस्ता प्रवृत्ति देखिन थालेका छन् भनेपछि विभिन्न प्रदेशमा दुई छिमेकीका अलावा विश्वका अन्य शक्तिराष्ट्रहरू र विभिन्न धार्मिक संस्थाहरू पनि आउन थाले भने नेपालको राष्ट्रियता कहाँ पुग्ला? र आपसी द्वन्द्वले कस्तो रूप लेला? चिन्ताको विषय बनेको छ। यसका केही संकेत देखिन थालिसकेका छन्।देशको अवस्था नियाल्दा र राज्यबाट जनताले पाउनुपर्ने सुविधा हेर्दा चित्त बुझाउने ठाउँ खोज्दा कतै भेटिंँदैन। समग्र रूपमा नेपाल बिरामी परेको जस्तो देखिएको छ। सकारात्मक प्रगति भएका कुरा सिलो खोज्नुपर्ने जस्तो भएका छन्। एउटादुइटा कुरा केही मात्रामा सकारात्मक देखिएका छन्। पहिलो सञ्चार क्षेत्रमा आफूलाई मन नपर्नेलाई विशेषगरी सामाजिक सञ्जालमा निकै तल्लो स्तरबाट गाली गर्ने बाहेक अन्य कुरा जनतासामु खुल्ला रूपमा पुर्याउने काम भएको छ। नभएका र नगरेका कुरा पनि कसैको स्वार्थ र मुलाहिजामा परी केही बाहिर आएका होलान्। तर भएगरेका कुरा सञ्चार क्षेत्रले धेरै बाहिर ल्याउने काम गरेको छ। यसलाई सकारात्मक रूपमा लिनुपर्छ। दोस्रो, महिला सशक्तीकरण र जागरण बढेको छ। थिचिएर, पेलिएर मेरो संसार यति नै हो भनेर बसेका नेपाली समाजका केही समुदाय आफ्नो समान हक र अधिकार खोज्दै जुर्मुराएको देखिन्छ। यसलाई पनि राम्रै संकेत मान्नुपर्छ। तर जिम्मेवार राजनीतिक नेतृत्वले यसबारे प्रस्ट नहुँदा भोलि आपसमा द्वन्द्व बढी राष्ट्रियता झनै कमजोर हुनसक्छ।सुरक्षा : राजनीतिक अस्थिरताले गर्दा हामीले सामाजिक, आर्थिक र राजनीतिक रूपमा सुरक्षाको अनुभूति महसुस गर्नसकेका छैनौं। सुरक्षा निकायका कर्मचारी लगायत अन्य कर्मचारी पनि राजनीतिक नेतृत्व र दल विशेषको भागबन्डामा झुक्ने प्रवृत्तिले गर्दा राम्राभन्दा हाम्राहरूलाई अवसर दिन थालेपछि जनताको सुरक्षा कसरी होला? विभिन्न सुरक्षा निकायमा भ्रष्टाचारका नयाँनयाँ तरिका सञ्चार माध्यममा आउँदा चिन्ताको विषय बनेको छ। म मेरो सुरक्षा निकायबाट सुरक्षित हुन्छु र छु भन्ने आशा र भरोसा आम जनमानसमा घट्दैछ। यसले गर्दा एकातिर सुरक्षा निकायको मनोबल गिरेको छ भने अर्कोतर्फ भ्रष्टाचारको मूल जरोले उन्मुक्ति पाएको छ। यस्तै राष्ट्रिय सुरक्षा वा देशको समग्र सुरक्षाको कुरा सम्भँदा झनै कहालीलाग्दो छ। एकातर्फ मुलुकको राष्ट्रियता कमजोर भएको अवस्था छ भने अर्कोतर्फ विदेश नीति तथा कूटनीति क्षतविक्षत हुनपुगेको छ। फेरि यसैबेला दुई शक्तिशाली छिमेकीहरूमा सन् १९६२ को द्वन्द्वपछि सबैभन्दा बढी तनाव देखिएको छ। त्यतिबेला राज महेन्द्रजस्ता राष्ट्रवादी तथा दूरदर्शी नेतृत्वसँंग सक्षम प्रशासकहरू थिए र नै दुवै देशसँंग बुद्धिमतापूर्ण कूटनीतिद्वारा नेपालको राष्ट्रियता बचेको थियो। अहिलेको नेतृत्व र प्रशासनले इतिहासबाट पाठ सिकी सकारात्मक भूमिका खेल्न सक्लान्?स्वास्थ्य : नेपालीको समग्र स्वास्थ्य स्थितिको कुरा गर्दा यति ठूलो खाडल देखिएको छ कि एकपक्ष सिटामोल र जीवनजल नपाएर अकाल मृत्युको मुखमा पर्नुपरेको छ भने अर्को पक्ष राजनीतिको आवरणमा नेपालभित्रै हुनसक्ने उपचारमा पनि लाखौं रुपैयाँ राज्यकोषबाट निकासा गरी विदेशका महङ्गो अस्पतालमा जाने गरेका छन्। नयाँ संविधानमा स्वास्थ्यबारे केही राम्रा कुरा छन्। तर व्यवहारमा पटक्कै देखिएको छैन, यसलाई के भन्ने?शिक्षा : सर्वसाधारणको पहुँच पुग्ने सरकारी विद्यालय र निजी विद्यालय बीचको स्तरलाई तुलना गर्दा कुनै पनि अवसरको प्रतिस्पर्धामा सरकारी विद्यालयबाट उत्पादितहरू टिक्न सक्ने अवस्था छैन। तर राज्यबाट शिक्षामा भएको खर्च हेर्ने हो भने निजीतर्फ भन्दा बढी देखिन्छ। शैक्षिक क्षेत्रको प्रशासनिक संयन्त्र पनि राजनीतिक दलहरूको भाग शान्तिले गर्दा डाँबाडोल छ । विद्यार्थीको प्रश्नपत्र नै हराएर फेरि जाँच दिनुपर्ने सुन्दा लज्जाले शिर निहुरिन्छ। यसलाई के भन्ने?माथि उल्लेखित केही उदाहरणको अलावा राज्यबाट जनताले आस गरेका बाटो, ढल, पानी, ऊर्जा लगायत कैयौं कुरामा चित्त बुझाउन सकिने ठाउँ कतै भेटिँदैन। हरेक वर्ष सदनमा बजेट पेस हँुंदा एक पक्षले ऐतिहासिक बजेट भन्दै एकै वर्षमा देशको सम्पूर्ण विकासको कायापलट हुने शब्दजालले भरिभराउ गरिएको हुन्छ भने अर्को पक्षले यो सिर्फ कर्मकाण्डी बजेट भन्ने गर्छ। विकास बजेटको कुरा गर्दा आर्थिक वर्षको आखिरी हप्तामा अर्बांैको बिल काटिने गरिन्छ। यस वर्ष पनि यस्तै भयो। हरेक वर्ष व्यक्ति फेरिएको छ, तर खराब प्रवृत्ति फेरिएको छैन। विदेशबाट आउने सहयोगको त्यत्तिकै दुरुपयोग भइरहेको छ। यसलाई कसरी लिने?यसको मूल कारण नै राजनीतिक विकृति हो। नेताले जेजसो गरे पनि कहिल्यै नहार्ने तर नेपाल र नेपालीले जहिले पनि हारिरहने विडम्बना कहिलेसम्म बेहोर्नुपर्ने हो? यसमा नेतृत्वको मात्र दोष छैन, हामी जनताको पनि दोष छ। हामी नै हौं, आफू हारेर पनि नेतालाई जिताउने। अब के नेता, के जनता, के मधेसी, के पहाडी, के हिमाली सबै मिलेर आन्तरिक रूपमा बिरामीजस्तो देखिएको नेपाल र क्षेत्रीय रूपमा विशेषगरी उत्तर र दक्षिणका मित्र देशहरूको आपसी धकेलाधकेल भएको अवस्थामा हाम्रा पूर्वजहरूले देखाएको आन्तरिक राजनीतिक, सामाजिक, आर्थिक कौशल र बाह्य सही कूटनीतिको मनन गरी सबै मिलेर अखण्ड नेपाल जोगाउन संवेदनशील हुनुपर्छ।धमला नेपाली सेनाका अवकाशप्राप्त उपरथी हुन्।"
लथालिंग उच्च शिक्षा,"जङ्गबहादुर बेलायतबाट फर्केपछि १९१० सालमा थापाथली दरबारको गोल बैठकबाट सुरु भएर दरबार हाइस्कुल हुँदै त्रिचन्द्र कलेज स्थापनाको आधारशिलाबाट स्थापित त्रिभुवन विश्वविद्यालयको ५८ औँ वार्षिक दिवस अघिल्लो महिना सम्पन्न भएको छ। त्रिविको विशालतासँगै व्यवस्थापनको जटिलता थपिँदो छ। कुनै पनि देशको विगत, वर्तमान र भविष्य विश्वविद्यालयमार्फत मापन गर्न सकिन्छ। यसर्थ विश्वविद्यालय बलियो नबनिकन नेपाल विकसित बन्नै सक्दैन। मुलुक गणतन्त्रमा गएको एक दशक भइसक्यो। विश्वविद्यालयको कक्षाकोठाभित्र गणतन्त्रले प्रवेश पाएको छैन। कहिले आमन्त्रण गर्ने गणतन्त्रलाई विश्वविद्यालयको कक्षाकोठा र पाठ्यक्रममा? कक्षाकोठाभित्रै सीमित सैद्धान्तिक कुरा कहिले बाहिर निकाल्ने र फैलाउने?त्रिविको ५५ औँ ग्रेसलिष्ट अनुसार २०७४ जेठ १७ सम्ममा ट्रान्सक्रिप्ट लिइसकेका ८६ हजार २ सय ९२ जना विद्यार्थीले उपाधि प्राप्त गर्दैछन्। यस अन्तर्गत ४ संकायमध्ये शिक्षाशास्त्रबाट २६ हजार ३ सय ९०, व्यवस्थापनबाट १८ हजार १ सय ५३, मानविकीबाट १३ हजार २ सय ३६ र कानुन संकायबाट ११ हजार ८ छन् भने ५ अध्ययन संस्थान अन्तर्गत विज्ञान तथा प्रविधिबाट ४ हजार ३ सय ५४, इन्जिनियरिङबाट २ हजार ३ सय ९३, चिकित्साशास्त्रबाट १ हजार ९ सय ८७, कृषि तथा पशु विज्ञानबाट ४ हजार ३१ र वनविज्ञानबाट २ सय ४० दीक्षित हुँदैछन्। यति ठूलो सङ्ख्यामा प्रतिवर्ष त्रिविबाट शिक्षित जनशक्ति उत्पादन भइरहेका छन्। तिनका लागि रोजगारी सिर्जना गर्ने बाध्यता विश्वविद्यालयको नभई राज्यको हो। संविधानमा स्वदेशमै रोजगारी अभिवृद्धि गर्ने कुरा लिपिबद्ध छ। बढ्दो शिक्षित बेरोजगार स्वदेशमै रोजगारीको माग गर्दै आन्दोलित बन्दैछन्। सर्टिफिकेटमुखी शिक्षाका कारण कामका लागि जनशक्ति छैन, जनशक्तिका लागि काम छैन। शैक्षिक सत्र २०७२७३ मा विश्वविद्यालय र मातहतका अध्ययन संस्थान र सम्बन्धन प्राप्त कलेजमा अध्ययन गर्ने ३ लाख ६० हजार २ सय ५४ विद्यार्थीमध्ये प्राविधिक विषय अध्ययन गर्नेको सङ्ख्या ४९ हजार ३ सय ३२ (१४ प्रतिशत) मात्र छ। मुलुकमा कुन क्षेत्रमा कति विज्ञ उत्पादन गर्ने भन्ने कुनै योजना ठोस रूपमा बनेको देखिन्न। कुन विषयमा कुन स्थानमा कति क्याम्पसकलेज आवश्यक छ भन्ने सामान्य बहससम्म भएको छैन। ६ सयभन्दा बढी शिक्षा सङ्कायमा मात्रै त्रिविबाट सम्बन्धन प्राप्त कलेजहरू छन्, १०८४ मध्ये। अन्य विश्वविद्यालय त्रिविकै बाटोबाट जथाभावी सम्बन्धन दिँदै बढ्दैछन्। यसले भोलि उच्च शिक्षामा अराजकता नहोला भन्न सकिन्न। मुलुक सङ्घीयतामा गएको एक दशक भइसक्यो। अझसम्म केन्द्रीय शिक्षानीति नै बनेको देखिन्न। केन्द्रीय विश्वविद्यालयको परिकल्पना बेवारिस छ। त्रिविलाई अनुसन्धानात्मक उत्कृष्टताको केन्द्र केन्द्रीय विश्वविद्यालयका रूपमा रूपान्तरण गर्ने प्रस्ताव २०६९ पुस २४ गतेको मन्त्रिपरिषदको निर्णयले पास गरेको थियो। शिक्षा मन्त्रालयले उक्त सम्बन्धमा नीतिगत, संस्थागत र कानुनी व्यवस्था गर्न एक कार्यदल पनि गठन गरेको थियो। त्रिविको ऐन केन्द्रीय विश्वविद्यालय अवधारणा अनुसार बनेको होइन। केन्द्रीय विश्वविद्यालयका लागि आवश्यक ऐन मस्यौदा तयार पारेर शिक्षा मन्त्रालयमा बुझाएको थियो। तर त्यो अहिलेसम्म अलपत्र छ। ऐन संशोधनको विषय प्राथमिकतामा परेन। केपी ओलीपछि कुलपतिका रूपमा पुष्पकमल दाहालले त्रिविलाई पुन: केन्द्रीय विश्वविद्यालयका रूपमा विकास गर्ने कुरा उठाएका थिए। यद्यपि त्रिवि पदाधिकारीबाट ऐन संशोधन तथा नियम परिमार्जन गरेर मन्त्रिपरिषदमा पेस गर्ने पहल भएको जानकारी छैन। त्रिविका आङ्गिक क्याम्पस देशभर छरिएर रहेका छन्। प्रदेशका मातहतमा त्रिविका क्याम्पसहरू सोझै रहन सक्ने अवस्था छैन। त्रिविको ऐनले आङ्गिक क्याम्पस प्रादेशिक विश्वविद्यालयमा विलिन बन्न पनि दिँदैन। त्रिविलाई केन्द्रीय विश्वविद्यालयको अवधारणा अनुरूप रूपान्तरण गर्नु सबैभन्दा उत्तम विकल्प हो। विश्वभर राज्यले विशेष विश्वविद्यालयलाई केन्द्रीय विश्वविद्यालयका रूपमा स्थापित गर्ने परिपाटी प्रचलनमा छ। नेपालको संविधानमा केन्द्रीय विश्वविद्यालयको अवधारणा लिपिबद्ध भइसकेको छ। त्रिविलाई केन्द्रीय विश्वविद्यालयका रूपमा रूपान्तर गर्ने अवधारणालाई कसैले खुलेर विरोध गरेको पनि देखिन्न। अन्तर्यमा भने अन्य ८ वटा विश्वविद्यालयले आफूहरूलाई पनि केन्द्रीय विश्वविद्यालयकै रूपमा राज्यले संरक्षकत्व बहन गर्नुपर्छ भन्ने कुरा सुनिन्छ। क्षेत्रीय विश्वविद्यालयको नाममा खुलेका विश्वविद्यालयहरूले पनि देशभर सम्बन्धन दिइआएका छन्। मुलुकमा अब तीन दशक अघिको जस्तो एउटामात्रै विश्वविद्यालय अस्तित्वमा छैन। बहुविश्वविद्यालय अस्तित्वमा आइसकेको अवस्थामा राज्यले विशेष विश्वविद्यालयलाई उत्कृष्ट अनुसन्धान केन्द्रका रूपमा स्थापित गर्न अपरिहार्य छ। त्रिवि स्थापनाको २७ वर्षपछि २०४३ सालमा नेपाल संस्कृत विश्वविद्यालय (तत्कालीन महेन्द्र संस्कृत विश्वविद्यालय) खुलेको थियो। प्रजातन्त्रको पुन:स्थापनापछि काठमाडौं विश्वविद्यालय (२०४८), पूर्वाञ्चल विश्वविद्यालय (२०५१), पोखरा विश्वविद्यालय (२०५४) र लुम्बिनी बौद्ध विश्वविद्यालय (२०६२) अस्तित्वमा आए। गणतन्त्र घोषणापछि २०६७ सालमा सुदूर पश्चिमाञ्चल र मध्यपश्चिमाञ्चल विश्वविद्यालय अस्तित्वमा आए। यी विश्वविद्यालय नामका हिसाबले क्षेत्रीय वा प्रादेशिक अवधारणा अनुरूप खोलिएको झल्को दिन्छ। तर कामका हिसाबले यी विश्वविद्यालय पनि केन्द्रीकृत राष्ट्रिय विश्वविद्यालयकै हिसाबले बढेको देखिन्छ। यी विश्वविद्यालयका सम्बन्धन प्राप्त कलेजहरू यत्रतत्र फैलिसकेका छन्। कतिपय स्थानमा एउटै भवनभित्र धेरैवटा विश्वविद्यालयबाट सम्बन्धन लिएर कलेजहरू चलिरहेका छन्। विशिष्ट विशेषता बोकेर कृषि तथा वन विज्ञान विश्वविद्यालय पनि थपिएको छ। विश्वविद्यालयकै हैसियत प्राप्त प्रतिष्ठानहरू पनि छन्। यद्यपि त्रिविले अझसम्म झन्डै ८५ प्रतिशत उच्च शिक्षाको भार वहन गरिरहेको देखिन्छ। यस्तो अवस्थामा त्रिविलाई केन्द्रीय विश्वविद्यालयका रूपमा रूपान्तरित गर्नु नै उत्तम विकल्प हो कि होइन? राज्यले प्रादेशिक विश्वविद्यालयको परिकल्पना गरिसकेको छैन। अब विभिन्न स्थानमा छरिएर रहेका शैक्षिक संस्थान, क्याम्पस तथा विश्वविद्यालय कसको हुने हो भन्ने विवाद आउन सक्छ। स्थानीय निकायका जनता अब पहिलेजस्तो केन्द्रको मुख ताकेर बस्दैनन्। प्रभावकारी केन्द्रीय, प्रादेशिक तथा स्थानीय शिक्षानीति निर्माणबारे बहस आवश्यक छ। आगामी माघभित्र तीनवटै तहको निर्वाचन सम्पन्न भइसकेपछि समस्या झन् बढी जटिल बन्न सक्छ। बजेट सङ्घीयताको स्वरूपमा आइसक्यो। विकास खर्च स्थानीय तहमा गइसक्यो। संविधानको नवौँ अनुसूचीमा उच्च शिक्षाको जिम्मा प्रदेशलाई नै दिने कुरा उल्लेख छ। केन्द्रीय शिक्षानीति तथा केन्द्रीय विश्वविद्यालयको ऐननियमसमेत बनेको छैन। १८ वटा मन्त्रालयमध्ये केन्द्रमा शिक्षा मन्त्रालय रहन्न। सोझै त्रिवि केन्द्रीय सरकारको मातहतमा रहन असहज छ। आउँदो माघदेखि त्रिवि प्रशासन ३ नम्बर प्रदेशको मुख्यमन्त्रीको शरणमा जानुपर्ने अवस्था देखिन्छ। त्रिविको ३ नम्बर प्रदेशमा २२ वटा क्याम्पस मात्रै छन्। अन्य सारा क्याम्पस देशभर छन्। अन्यत्र प्रदेशमा रहेको आङ्गिक क्याम्पसलाई कसरी अनुदान दिने भन्ने समस्या आउन सक्छ। त्रिवि ऐनअनुसार रजिष्ट्रारको अधीनमा मात्रै कोष रहने प्रावधान छ। आङ्गिक क्याम्पस प्रमुखलाई आफ्नो अलग्गै खाता चलाउन पाउने, प्रादेशिक, स्थानीय, अनुदान आयोगबाट सहयोग लिन मिल्ने प्रावधान छैन। त्रिविको ५८ औँ वार्षिक सभामा व्यक्त कुलपति शेरबहादुर देउवाको सम्बोधनले स्वायत्ततालाई क्रमिक रूपमा बढाउँदै लाने तथा सहकुलपति गोपालमान श्रेष्ठको सम्बोधनमा त्रिविलाई केन्द्रीय विश्वविद्यालयका रूपमा विकसित गर्ने र अन्य विश्वविद्यालयहरूबीच सम्बन्ध सुधारका कार्य प्राथमिकतामा परेको छ। त्रिवि पदाधिकारी केन्द्रीय विश्वविद्यालयको अवधारणामा सकारात्मक हुने नै भए। उच्च तत्परतासाथ केन्द्रीय नीति निर्माणका लागि लबिङ भएको भने पाइन्न। बदलिँदो सङ्घीय संरचनामा त्रिवि अब कता जाँदैछ भन्ने गम्भीर मुद्दामाथि सरोकारवालाबीच पटक्कै बहस भएको देखिन्न। विश्वविद्यालयको कक्षाकोठामा मुलुकको भविष्य देखिन्छ भनिन्छ। हाम्रो विश्वविद्यालयको कक्षाकोठामा मुलुकको भविष्यको कुरै छाडौँ, असली विगत र वर्तमान पनि देख्न सकिन्न। यथास्थितिको भूतहरू मात्रै भेटिन्छन्। तिनलाई हेर्दा लाग्छ, विश्वविद्यालय आफंैले बौद्धिक विद्रोहको अपिल गर्दैछ।"
राजमार्गमा खाडलै खाडल,"नवलपरासी पूर्वपश्चिम राजमार्गअन्तर्गत जिल्लाको दुम्कीबास पुगेपछि होर्डिङ बोर्डमा सावधान दुर्घटनाग्रस्त क्षेत्र उल्लेख गरेको देखिन्छ। करिब १५ किलोमिटर दाउन्ने पहाडमा मोड धेरै भएकाले दुर्घटनाको जोखिम छ। यहाँ अहिले घुम्तीले होइन सडकमा रहेका खाल्डाखुल्डीले दुर्घटनाको जोखिम बढेको हो। अरुणखोलादाउन्ने खण्डको सडक जीर्ण हुँदा यातायात सञ्चालनमा कठिनाइ भएको छ। सामान्य वर्षा हँुदा मूल सडकमा पानी जम्ने र भत्कने गरेको छ। ठूला गाडी जसोतसो सञ्चालन हुन्छन्। सानालाई भने खाल्डाखुल्डीले समस्या हुने गरेको छ। बुलिङटारबाट ६ घण्टा हिँडेर कावासोती आइपुगेका रुमबहादुर मगरले कालोपत्रेमा आएपछि आनन्दले यात्रा गरौंला भन्ने सोचेका थिए। उनी दुम्कीवास पुग्दा पक्की सडकमा आहाल देखेपछि दंग परे। खाल्डाले हल्लिन थालेपछि बसभित्रै सहारा लिएर अडिनुपरेको उनको अनुभव छ। मुलुकको सबैभन्दा लामो र ठूलो राजमार्गको यो हालत छ, भित्री सडकमा कसको आँखा पुग्ने? उनले भने, साना खाल्डा समयमा नपुर्दा वर्षाको पानीले सडक बिगारेको रहेछ। नेपालभारत सीमा सुनौली नाका भएर चितवन, काडमाडौं र मुलुकका अन्य स्थानमा सामान बाकेर सयौं ट्यांकर, कन्टेनर र ठूला सवारी आवतजावत गर्दा सडक कमजोर बनेको छ। यस्ता खाडलका कारण सवारी साधन दुर्घटनामा पर्ने गरेका छन्। सामान्य वर्षामा समेत दाउन्ने डाँडामा पहिरो जाने, ढुंगा खस्ने गर्दा सडकको अवस्था दिनानुदिन बिग्रँदै गएको छ। पहिरोका कारण खसेका ढुंगा र माटो समयमै व्यवस्थापन गर्न नसक्दा भिरालो जमिनमा पक्की सडक कच्चीजस्तै भएको छ। पहाडी जिल्लाको सडकभन्दा पनि राजमार्गको अवस्था नाजुक भएपछि मालबाहक गाडीलाई अप्ठेरो परेको चालकको गुनासो छ। सडक डिभिजन कार्यालयले समयसमयमा गिटी ल्याएर छर्के पनि टिकाउ हँुदैन। पानीले बगाउने गरेको छ। हिउँदको समयमा सडक मर्मत नहुँदा वर्षामा सडकको अवस्था बिगँ्रदो छ। सडक डिभिजन बुटवलका इन्जिनियर अमित बर्माका अनुसार सामान्य वर्षामा समेत पटकपटक पहिरो झर्ने भएकाले सडकको अवस्था बिग्रिएको हो। हामीले नियमित मर्मत सम्भार गरेकै छौं, तत्काल भत्किएका सडकको मर्मत सुरु हुने भएकाले दुईचार दिनभित्रमा खाल्टो पुरिनेछ, उनले भने। पुल जीर्ण राजमार्गअन्तर्गत जिल्लाका विभिन्न खोलामा रहेका अधिकांश पुल जीर्ण छन्। हरेक वर्ष पुल भाँचिने र केही न केही समस्या आउने गर्छ। लोकाहा, जयश्री पुल यसअघि पनि भाँचिएका थिए। सामान्य मर्मत गरी पुन: यातायात सञ्चालन गरिँदा थप समस्या आएको छ। नारायणगणबुटवल खण्डका जय श्री, लोकाहा, पत्थर, भलुही, तुरियाखोलाका पुल जीर्ण भइसकेका छन्। भने यहाँ रहेका अन्य पुलको पनी मर्मत गर्नुपर्ने समय आएको छ। यी पुलहरूको क्षमता जम्मा १८ दशमलव २ टन रहेको छ। तर, ५० टनसम्म भार भएका ट्रक पुलमा गुड्दा यस्तो समस्या आउने गर्छ अनि खोलानालामा गिट्टी, बालुवाको टेन्डर दिँदा पुल नजिकैबाट खोलाजन्य वस्तुको निकासीले समेत पुलको आयुलाई घटाइरहेको छ। नयाँ पिच टालटुल गर्दैभरतपुर पूर्वपश्चिम राजमार्गअन्तर्गत चितवनको रत्ननगर नगरपालिकास्थित मुख्य सडकमा कालोपत्रे पूरा नहुँदै भत्किएको सडक टालटुल गर्न थालिएको छ। कालोपत्रे गरेको केही समयमै ठाउँठाउँमा पिच उप्किएपछि सडकले ठेकेदारलाई टाल्न लगाएको हो। गुणस्तरहीन काम भएको भन्दै स्थानीयको विरोधपछि ठेकेदारलाई मर्मत गर्न लगाइएको हो। उक्त राजमार्गको दक्षिणतर्फको दुई लेनको सडकमा कालोपत्रे गर्ने काम सकिएको तीन महिनामै उप्किएर कामै नलाग्ने भएको छ। केही स्थानमा पिचको बीच भागमा खाडल छन्। काम सम्पन्न हुन नपाउँदै नयाँ पिचमा सोभिङ (पोका पर्ने) हुन थालेको छ। त्यही पिचमा ठेकेदारले टालटुलको तयारी गरेको छ। भत्किएको, उप्किएको, खाडल बनेको र पोको परेको पिचलाई पुन: मर्मत गर्नुबाहेक अर्को विकल्प नरहेको सडकडिभिजन कार्यालय प्रमुख धर्मेन्द्र झाले बताए। सडक निर्माण गर्ने बेला डिजाइनमा ध्यान दिनुपथ्र्यो, उनले भने, यत्रो हेभी गाडी चल्ने सडकको नयाँ कालोपत्रेको काम सकिन नपाउँदै भत्कियो, अब मर्मतबाहेक उपाय छैन।समस्या देखिएका स्थानमा ठेकेदारलाई बलियो गरी मर्मत गर्न निर्देशन दिएको उनले जनाए। सडकले कालोपत्रे गर्न बाँकी रहेको स्थानमा तत्कालै काम थाल्न र मर्मतको काम सुरु गर्न भनेको छ। सडकले अब गरिने कालोपत्रेका लागि ग्राभेल थपेर त्यसमाथि बेस थप्न ठेकेदारलाई भनेको छ। यसले केही हदसम्म पिच बलियो हुने सडकको भनाइ छ। भरतपुरमा सार्वजनिक सुनवाइ हुँदा उक्त सडकका बारेमा व्यापक कुरा उठाइयो। गुणस्तर र ठेकेदारको लापरबाहीप्रति स्थानीयको आक्रोश रोक्न डिभिजन प्रमुख झा तत्कालै अनुगमन गर्न टाँडी पुगे।"
हाम्रा नेताहरू दलालका पछि लागे,"जनकपुर माओवादी केन्द्रको प्रदेश २ को निर्वाचन परिचालन समितिको प्रशिक्षण सोमबार सम्पन्न भएको छ। प्रशिक्षणमा सहभागी पार्टीका अगुवा कार्यकर्तालाई सम्बोधन गर्दै अध्यक्ष पुष्पकमल दाहालले आसोज २ गते हुने निर्वाचनमा पहिलो शक्ति बन्ने उद्देश्यका साथ घरदैलोमा परिचालित हुन निर्देशन दिए।उनले भने, माओवादी संघीयता, गणतन्त्र, समानुपातिक तथा पहिचानको पक्षधर पार्टी हो र पनि जनताले हामीलाई तेस्रो शक्तिका रूपमा स्वीकारे। हामीले आफ्नै खेतमा उब्जाएको चामल बेच्न सकेनौं, कांग्रेस र एमालेले कुहिएको पिठो पनि बेच्न भ्याए। आत्मनिर्णयको अधिकारसहितको संघीयता, गणतन्त्र तथा जातीय पहिचानको मुद्दा बुलन्द गर्ने माओवादीलाई जनताले भोट नदिनुको कारण माओवादी नेता तथा कार्यकर्ताको सत्ता र भत्ता लोभ भएको जिकिर पनि प्रचण्डले गरे।उनले भने, अचेल माओवादी नेताहरू जनता छाडेर ठेकेदार र दलालका पछि लागेका छन्। संगठन सखाप भएको छ। माओवादीको जन्म र कर्म तराईमधेसका आठ जिल्लामा भएको उल्लेख गर्दै दाहालले प्रदेश नम्बर दुईको निर्वाचनलाई लक्षित गरी सघन कार्यक्रम सञ्चालन गर्न पार्टी नेता तथा कार्यकर्तालाई अपिल गरे।एमालेप्रति आक्रामक तथा कांग्रेसप्रति अलि नरम देखिएका दाहालले एमालेले मुलुकमा भएको कुनै पनि आन्दोलनको नेतृत्व नगरेको आरोप लगाए। उनले भने, संघीयताविरोधी, धर्मनिरपेक्षताविरोधी, अग्रगमनविरोधी एमालेलाई जनताले भोट दिने अनि हामीलाई नदिने कुनै कारण छैन। हामीले आफ्ना उपलब्धि जनतासम्म पुर्याउन सकेनौं।प्रशिक्षण कार्यक्रमलाई पार्टी वरिष्ठ नेता नारायणकाजी श्रेष्ठ, रामबहादुर थापासँगै स्वास्थ्य मन्त्री गिरिराजमणि पोख्रेल, सहरी विकास मन्त्री प्रभु साहलगायतले सम्बोधन गरेका थिए। माओवादी केन्द्र धनुषाका नेता झल्कु यादवका अनुसार प्रदेश दुईअन्तर्गतका आठ जिल्लाका इन्चार्जले निर्वाचन लक्षित प्रतिवेदन प्रस्तुत गरेका थिए।प्रशिक्षणका लागि तिरहुतियागाछी स्थित महेन्द्रनारायण निधि सांस्कृतिक केन्द्र चयन गरिएको भए पनि पिडारीचोकस्थित जानकी बाटिका पार्टी प्यालेसमा सारिएको थियो। माओवादी केन्द्रका पोलिटब्युरो सदस्य रामचन्द्र मण्डलका अनुसार झन्डै ६ सय सहभागीका लागि स्थान साँघुरो हुने भएकाले कार्यक्रमस्थल सारिएको थियो।कांग्रेस प्रदेशस्तरीय भेला बिहीबार कांग्रेसले पनि निर्वाचन लक्षित कार्यक्रमलाई तीव्रता दिएको छ। पार्टी सम्बद्ध केन्द्रीय प्रचार प्रसार उपसमितिको शनिबार यहाँ सम्पन्न प्रदेशस्तरीय विशेष भेलाले प्रदेशभित्रका आठ जिल्लामा प्रचार प्रसार समिति गठन गरेको छ। भेलामा कांग्रेस पूर्वमहामन्त्री विमलेन्द्र निधिसँगै प्रचार प्रसार समितिका संयोजक रमेश लेखक पनि सहभागी थिए। कांग्रेसले अगामी बिहीबार प्रदेशस्तरीय विशेष भेला आयोजन गर्दै छ। भेलामा सभापति एवं प्रधानमन्त्री शेरबहादुर देउवा, वरिष्ठ नेता रामचन्द्र पौडेल, विमलेन्द्र निधि तथा यस प्रदेशका मन्त्री, सांसद, पूर्वसांसद, जिल्ला सभापतिलगायत अगुवा कार्यकर्ता सहभागी हुने जिल्ला सभापति रामसरोज यादवले जानकारी दिए। दुई चरणको स्थानीय तह निर्वाचनमा एमालेभन्दा ५० सिटले पछि परेको कांग्रेस प्रदेश नम्बर दुईको निर्वाचनमा १ सय तह जितेर पहिलो राजनीतिक शक्ति बन्ने रणनीति बनाएको छ।सुरताल नमिल्दा चुनाव हारियोसिन्धुली माओवादी केन्द्रका अध्यक्ष पुष्पकमल दाहालले स्थानीय तह चुनावमा सुरताल नमिल्दा पराजय भोग्नुपरेको बताएका छन्। तेस्रो चरणको चुनाव प्रचार अभियानका क्रममा सिन्धुलीमाडीमा सोमबार पत्रकारसँग कुरा गर्दै उनले चुनावअघिको २३ महिनाको खटाइ वर्षदिन अघिबाटै गरेको भए पहिलो पार्टी बन्ने दाबी गरे।दोस्रो चरणको स्थानीय चुनावमा हाम्रा नेता कार्यकर्ताको सुरताल मिलेन, उनले भने, हामी दौडिन त बेजोड दौडियौं, तर बेसुरको। अबको चुनावमा सुरताल मिलाएर दौडिनुपर्छ। प्रत्यक्ष निर्वाचित प्रधानमन्त्री वा राष्ट्रपति भए देशमा विकासले गति लिने दाहालको भनाइ थियो। प्रत्यक्ष निर्वाचित कार्यकारीले कम्तीमा ५ वर्ष शासन चलाउन पाउने हुँदा स्थिरता कायम भई देशले विकासको गतिमा फड्को मार्ने भएकाले पहिलो प्रस्ताव माओवादी केन्द्रले राखेको बताए।शन्ति प्रक्रियापछि १० वर्षमा १० सरकार भए, उनले भने, संविधान बनेपछि पनि ३ वटा सरकार भइसके यसले उँभोगति नभएर उँधोतिर धकेल्छ। मैले ल्याएका कार्यक्रम अर्कोले भत्काउने, अर्को प्रधानमन्त्रीले ल्याएको अर्कैले अनि देश पछाडि पर्ने भएकाले प्रत्यक्ष कार्यकारी प्रमुख खोजिएको हो।युद्धका बेला जनताको घरदैलोमा गएर साथ दिएको र शान्ति प्रक्रियापछि जिल्लाका नेता, कार्यकर्ता सदरमुकाम तथा राजधानीमा भएकाले स्थानीय तह चुनावमा मत कम आएको दाहालको निष्कर्ष थियो। माओवादी फुट, जनताको काममा लगनशील कम हुनु नै पार्टी पराजयको कारक रहयो, उनले भने, स्थानीय तह चुनावले नयाँ शक्ति, क्रान्तिकारी माओवादी र नेत्रविक्रम चन्द नेतृत्वको माओवादीलाई नपत्याएकाले अब माओवादी केन्द्रमा समाहित हुनुपर्छ।परिवर्तनका लागि माओवादी शक्तिहरू फुटेर होइन, जुटेर आऊन् भन्ने जनचाहना भएकाले अब सबैसँग चाँडै एकता हुने अध्यक्ष दाहालले विश्वास व्यक्त गरे। सके मूल नेतृत्वसहित नभए पनि अन्य नेतृत्वसहित माओवादी केन्द्र मूलधारमा सबै आउने उनको दाबी थियो। माओवादीका सबै एजेन्डा स्थापित भएकाले चुनावमा कांग्रेस, एमाले जसले जिते पनि माओवादीकै काम गर्नुपर्ने दाहालले जनाए।"
वर्षा नहुँदा अधिकांश खेत बाँझै,"बाँके (कास) लामो समयसम्म पर्याप्त वर्षा नहुँदा बाँकेका अधिकांश खेतीयोग्य जमिन बाँझै छन्। साउनको दोस्रो साता सकिँदै गर्दा रोपाइँ हुने खेतमा डल्ला परेका छन्। सिँचाइ अभावमा रोपाइँ हुन नसक्दा बीउ छिप्पिँदै गएको छ। यसले उत्पादन घट्ने कृषिका अधिकारीले जनाएका छन्। रोपाइँ हुने फाँटमा धूलो उडिरहेको देख्दा किसान चिन्तामा परेका छन्। बाँकेको खजुरा, टिटिहिरिया, खजुराखुर्द, नेपालगन्ज, पेडारी, अकलघरवा क्षेत्र, जयसपुरलगायतका क्षेत्रका अधिकांश खेत बाँझै छन्।जिल्ला कृषि विकास कार्यालय बाँकेका अनुसार हालसम्म ७० प्रतिशत खेत बाँझै छ। ३० प्रतिशत खेतीयोग्य जग्गामा रोपाइँ भइसकेको छ। तर, रोपो जोगाउन किसानलाई समस्या भएको छ। पानी नहुँदा रोपोमा गाँज लाग्न पाएको छैन। बाँकेका वरिष्ठ कृषि अधिकृत कृष्णबहादुर बस्नेतले यस वर्ष निकै कम रोपाइँ भएको बताए। धान रोपाइँ हुने समय अझै केही दिन बाँकी रहेको उनको भनाइ छ। तर, अब हुने रोपाइँले उत्पादनमा कमी आउने उनले जनाए। बीउ छिप्पिसकेको छ। बूढो बीउ रोपे पनि गाँज लाग्दैन र उत्पादनमा कमी आउँछ, उनले भने, अब जतिसुकै वर्षा भए पनि बाँकेमा गत वर्षभन्दा १५ देखि २० प्रतिशत उत्पादन घट्न सक्छ। यसैगरी खडेरी कायम रह्यो भने ठूलै सुख्खा लाग्ने छ। तर, मनसुन अझै पनि सक्रिय हुनसक्ने भन्दै किसानहरू रोपाइँ गर्न सक्नेमा आशावादी छन्।छिटै तयार हुने धानको बीउ रोप्ने र आवश्यकता अनुसार सिँचाइको व्यवस्था भए उत्पादन बढ्छ। अलि ढिलो गरी तयार हुने धानको बीउलाई ३०३५ दिनसम्म रोप्न सकिन्छ। किसान भने रोपाइँ गर्नसके खान पुग्नेसम्म उत्पादन हुने विश्वासमा छन्। रोपाइँ गर्न मिल्ने गरी वर्षा भइदिएको भए हुन्थ्यो। कम्तीमा ब्याडको बीउ खेतमा लगेर गाड्न पाइन्थ्यो, जानकी गाउँपालिका बाबाकुटीका विश्वराम यादव भन्छन्, यसैगरी पानी नपरे परिवार पाल्नै समस्या हुन सक्छ।बाँकेमा कुल खेतीयोग्य जमिनको १५ हजार हेक्टर क्षेत्रफल (३० प्रतिशत) क्षेत्रमा मात्रै सिँचाइ सुविधा पुगेको छ। तर, त्यहाँ पनि निरन्तर सिँचाइ नहुने किसानहरू बताउँछन्। जिल्लाको राप्ती सोनारी गाउँपालिका क्षेत्रमा सिँचाइ सुविधा छ। राप्ती नदीको पानी राजकुलोमार्फत सिँचाइ हुने गरेको कृषिले जनाएको छ। तर, बैजनाथ, खजुरा, नरैनापुर, जानकी, कोहलपुर र नेपालगन्ज नगरपालिकाका अधिकांश क्षेत्रमा सिँचाइको सुविधा छैन। जिल्लामा ५२ हजार २ सय ३८ हेक्टर खेतीयोग्य जमिन रहेको कृषिले जनाएको। आकाशे वर्षाले साथ दिएको वर्ष बाँकेमा करिव १ लाख ३८ हजार ७ सय टन धान उत्पादन हुने गरेको छ। सिँचाइ सुविधा नभएको स्थानमा किसानहरूले साना ट्युबवेल जडान गरेका छन्। तर रोपाइँका लागि त्यसबाट पर्याप्त सिँचाइ गर्न मिल्दैन।"
१ हजार २ सय हजयात्री छानिए,"कपिलवस्तु (कास) यस वर्ष मुलुकभरबाट १२ सय मुस्लिम धर्मावलम्बी हज गर्न जाने भएका छन्। केन्द्रीय हज कमिटी बैठकले विभिन्न २९ जिल्लाबाट उनीहरूलाई छनोट गरेको हो। अघिल्लोको तुलनामा यो वर्ष २ सय कोटा थप गरिएको हो। अघिल्लो वर्ष हजार जना मात्र मक्का जान पाएका थिए। यस वर्ष कपिलवस्तुबाट १७९, सुनसरीबाट १४५ र रूपन्देहीबाट १३५ जना हज गर्न जान पाउने भएका हुन्। बाँकेबाट १०८, रौतहटबाट ६५, काठमाडौं र सिरहाबाट ६०६० जना छनोट भएका छन्। सप्तरी र मोरङबाट ५६५६, धनुषाबाट ३६, नवलपरासीबाट ३३ र महोत्तरीबाट ३०, बाराबाट २२, सर्लाहीबाट २१, सप्तरीबाट १६, गोरखाबाट १३ र झापा र तनहुँबाट १२१२ जना हजका लागि छनोटमा परेका छन्। स्याङ्जाबाट ९, बर्दिया र दाङबाट ८८, अर्घाखाँचीबाट ७, पाल्पाबाट ५, कास्कीबाट ४, सुर्खेतबाट ३ र पर्वत, चितवन, मकवानपुर तथा कैलालीबाट २२ जना हज यात्रामा जान पाउनेछन्। गत वर्ष जान नपाएका पुराना आवेदकतर्फ जिल्लामा दर्ता रहेका १२७ तथा केन्द्रमा दर्ता गराएका ४ गरी १३१ र यस वर्ष जिल्लामा आवेदन दिएका २१२ नयाँ आवेदकमध्ये ४८ गरी १७९ जना छनोटमा परेका हुन् । मुस्लिम धर्मावलम्बी धेरै भएको जिल्लाबाट २ सय कोटा थप हुँदा पनि ८ जना मात्र जान पाउनु न्यायसंगत नभएको राष्ट्रिय जनता पार्टी (राजपा) का सहमहासचिव हाजी मिर्जाअरसद बेगले बताए। पुराना आवेदक र ७५ वर्षमाथिका आवेदकलाई प्राथमिकतामा राखेर जिल्लालाई कोटा वितरण गरेको केन्द्रीय हज कमिटीका अध्यक्ष मोहम्मदसोयब सिद्धिकीले बताए। देशभरबाट हजका लागि २ हजार जनाको आवेदन थियो, उनले भने, कसैलाई काखापाखा नगरीकन कोटा वितरण गरेका हौं। देशभरका हजयात्री १० चरणमा अगस्त १० देखि १९ तारिखसम्म मक्काका लागि प्रस्थान गर्नेछन्।"
चहलपहल शून्य,"गुञ्जनगर (चितवन) भरतपुर महानगरपालिका १९, गुञ्जनगरकी लीला भण्डारी सोमबार मकै नंग्याउँदै थिइन्। कामको चटारोले बोल्ने फुर्सद थिएन। आफ्नो वडामा पुन: मतदान कि गणना लामो समय अन्योलमा परिन्। आइतबार भरतपुर १९ मा पुन: मतदान हुने सर्वोच्चको आदेशसहितको खबर सुनिन्।खबर सुन्नसाथ छिमेकीलाई सुनाउन दौडिइन्। मैले थाहा पाएपछि घर नजिकका सबैलाई सुनाएँ, उनले भनिन्, २ पटक मतदान गर्न पाउने भइयो, अब फेरि च्यातेर हाम्रो मतको अपमान गर्ने काम नगरियोस्। उनले जनताको मतको कदर गर्नुपर्ने बताइन्। २ महिनापछि सर्वोच्चबाट पुन: मतदान गर्ने आदेश भएको हो। खबर यस्तो आए पनि वडा सुनासन छ। एक महिनायता उम्मेदवार भोट माग्न आएका छैनन्। रूख, सडक र घरमा टाँगिएका पार्टीका झन्डा रङविहीन छन्। स्थानीयलाई धान रोप्ने चटारो छ। बजार, पसल, घर र गाउँ सुनसान छन्। मतपत्र च्यातेसँगै मेयरका उम्मेदार सम्झाइबुझाइ गर्न आए, बखानचोकका अस्मित गुरुङले भने, एक महिना भयो कोही आएका छैनन्, प्रचारप्रसार छैन। उनले पुन: मतदानमा भाग लिन तयार भए पनि मतपत्रको सुरक्षा ग्यारेन्टी उम्मेदवारले गर्नुपर्ने बताए। अधिकांश मतदाताले मतपत्रको सुरक्षामा आशंका व्यक्त गरे। गाउँमा चुनावी माहोल बन्न सकेको छैन। चुनाव हुने कुरा भएछ, स्थानीय भवानी राईले भनिन्, कहिले हुने हो, चाँडै भइदिए जनप्रतिनिधि पाउने थियौं। निर्वाचित जनप्रतिनिधिले काम गर्न पाएका छैनन्। १९ र २० नम्बर वडाले जनप्रतिनिधि पाएको छैन। जसले गर्दा विकास निर्माणदेखि सामान्य कामकाजसमेत प्रभावित बनेको छ। सर्वोच्चको आदेशको सम्मान गर्नुपर्छ, स्थानीय लीलाबल्लभ सुवेदीले भने, चुनावमा कसलाई जिताउने, कसलाई हराउने भन्ने कुरा त जनताको हातमा हुन्छ। दोस्रो चरणको चुनाव सकियो। तर यहाँ के हुने टुंगो नलाग्दा सबैमा चासो छायो। २ महिना बित्दा पनि निर्णय नआएपछि गाउँघरमा बहस चल्न छाड्यो। चियापसलमा पहिला चुनावका कुरा हुन्थे, अहिले खेतीका। वडा नम्बर १९ र २० को मत गन्न बाँकी थियो। १९ मा २ हजार ८ सय ९७ मत खसेकोमा १ हजार ८ सय मत मात्र गणना भएको थियो। गणनाको क्रम जारी छँदा गणनास्थलमा रहेका प्रतिनिधिले मतपत्र च्याते। प्रहरीले च्यात्नेलाई पक्राउ गरे पनि गणना स्थगित भयो। ९० वटा मतपत्र च्यातिएको पाइयो। २० नम्बर वडामा ३ हजार ३ सय २ मत खसेको थियो। उक्त वडाको गणना हुन सकेको छैन। १९ मा ३ हजार ७ सय ९७ र २० मा ४ हजार ३ सय ४१ मतदाता छन्। भरतपुरको कभर्ड हलमा गणना गरिए पनि मतपत्रमा मुसा लाग्ने डर कायमै छ। नेपाल प्रहरीका ५० र सशस्त्रबाट २५ प्रहरीले सुरक्षा दिइरहेका छन्। मतपत्रको अवस्थाबारे कसैलाई थाहा छैन। ताला लगाइएकाले प्रहरीले बाहिरबाट मात्र हेर्ने गरेका छन्। २९ वडामध्ये २७ वडाको गणना सम्पन्न भइसकेको छ। जिल्लास्थित मुख्य निर्वाचन अधिकृतको कार्यालयले आदेशसँगै मतदानको तयारी थालेको छ। सर्वोच्चबाट सोमबार चुनाव गराउने भन्नेबारे पठाइएको आदेश पायौं, सहायक निर्वाचन अधिकृत गम्भीर घिमिरेले भने, जेठ २० को निर्वाचन आयोगको निर्णय आदेश जस्ताको तस्तै छ, अब सर्वदलीय बैठक बसेर चाँडै प्रक्रिया अघि बढाउनेछौं। उनले मंगलबार सर्वदलीय बैठक बसी साताभित्र चुनाव गराउने बताए। लामो समय भयो, अब हामी ढिला गर्ने पक्षमा छैनौं, उनले भने, मिति तोक्नासाथ कर्मचारी खटाउनेछौं। कांग्रेस र माओवादी केन्द्रको गठबन्धन छ। जसअनुसार मेयरमा माओवादी केन्द्रकी रेणु दाहाल छिन् भने उपमेयरमा कांग्रेसकी पार्वती शाह छिन्।एमालेबाट मेयरमा देवी ज्ञवाली र उपमेयरमा दिव्य आचार्य छन्। कांग्रेस र माओवादीले चुनावको मिति तय भएसँगै प्रचारप्रसार थाल्ने जनाएका छन्। एमालेले मंगलबारबाटै जनतामाझ पुग्ने जनाएको छ। सर्वोच्चले कानुन र विधिविधानअनुसार निर्वाचन आयोगले जे निर्णय गरेको छ त्यसलाई सदर गरेको छ, यो स्वागतयोग्य छ, कांग्रेसका जिल्ला सभापति जितनारायण श्रेष्ठले भने, अब कांग्रेस र माओवादीको गठबन्धनलाई जिताउन प्रयत्न रहनेछ। उनले चुनावको मिति तय हुनासाथ द्रुत गतिमा प्रचार थाल्ने बताए। उता एमालेका उपाध्यक्ष तेजेन्द्र खड्काले सर्वोच्चको आदेश जसले अपराध गरेको छ उसैलाई प्रोत्साहन गर्ने किसिमको भएको बताए। यो अनपेक्षित फैसला हो, कुनै बाहय शक्ति आएर तोडफोड गरी मतपत्र च्यातेको घटना थिएन, उनले भने, एउटा उम्मेदवारको प्रतिनिधिले अकस्मात् झुक्याएर मतपत्र च्यातिएको घटनालाई लिएर पुन: मतदान गर्ने फैसला न्यायिक नभई राजनीतिक हो भन्ने हाम्रो बुझाइ छ। उनले सर्वोच्चले निर्णय गरिसकेको अवस्थामा मतदानमा नजाने भन्ने कुरा नरहेको बताए। जनताको मत लिन जान्छौं, अदालतले न्याय नदिए पनि जनताले न्याय दिनेछन्, उनले भने, कार्यक्रम बनाएर मंगलबारबाट जनताको माझमा जानेछौं। उता माओवादी केन्द्रले सर्वोच्चको आदेशको स्वागत गरेको छ। सम्मानित सर्वोच्च अदालतको आदेश सकारात्मक र न्यायिक छ, माओवादी केन्द्रका जिल्ला संयोजक यमबहादुर परियारले भने, यसको सबैले स्वागत र सम्मान गर्नुपर्छ। उनले अघिपछि सामान्य रूपमा मतदातासँग भेटघाट भए पनि चुनावको मिति घोषणा भएपछि आधिकारिक रूपमा मत माग्न जाने बताए ।"
सधैं पछाडि कुमालगाउँ,"प्यूठान (कास) नगरपालिकामा भए पनि रातामाटाको कुमालगाउँ बत्तीमुनिको अँध्यारोजस्तै बनेको छ। यहाँका अधिकांश कुमाल परिवारले झिमरुक फाँटको खेत अँधिया लगाएर परिवार पाल्दै आएका छन्। जिससले ४ वर्षअघि लिफ्ट सिँचाइ आयोजना निर्माण गर्न १० लाखको आयोजना बनाउन थाले पनि अधुरै छाडेर काम रोकिएको छ। उपभोक्ताबाट हजार रुपैयाँका दरले उठायौं, स्थानीय टेकबहादुर कुमालले भने, पानी आएन। उनका अनुसार जुम्रीखोलाबाट गाउँसम्म झन्डै १ किमि पाइपलाइन बिछयाई ४ वर्षदेखि आयोजना अलपत्र अवस्थामा छाडिएको छ। बिजुवार, टारी रातामाटामा नीति निर्माणको पहुँच नपुगेपछि ओझेलमा परेको स्थानीयको भनाइ छ।"
अड्कियो ऐन निर्माण,"काठमाडौं (कास) संसद्मा विचाराधीन संविधान संशोधन विधेयक टुंगो नलाग्दा राष्ट्रिय सभा निर्वाचन ऐनको मस्यौदा निर्माण प्रभावित भएको छ। निर्वाचन आयोगले निर्वाचनसँग सम्बन्धित अधिकांश विधेयक मस्यौदा सरकारलाई पठाइसके पनि राष्ट्रिय सभासँग सम्बन्धित मस्यौदा अझै पठाएको छैन। जब कि आयोगले नै कात्तिकभित्र राष्ट्रिय सभा निर्वाचन सक्नुपर्ने प्रस्ताव सरकारसमक्ष गरिसकेको छ। आयोगले राष्ट्रिय सभा निर्वाचन विधेयक मस्यौदा तयारीका लागि बल्ल छलफल थालेको छ।आयोग स्रोतका अनुसार राष्ट्रिय सभा गठनसँग सम्बन्धित संविधानमा रहेको व्यवस्था संशोधन गर्न सरकारले दुईपटक संशोधन विधेयक संसद्मा लगे पनि टुंगो नलाग्दा मस्यौदा तयारीमा ढिलाइ भएको हो। अब समय निकै कम रहेको भन्दै आयोगले संशोधन नपर्खिई संविधानमा रहेको व्यवस्थाअनुसारै मस्यौदा तयार पार्ने तयारी थालेको हो। आयोगले स्थानीय तह निर्वाचन, निर्वाचन आयोग र राजनीतिक दलसम्बन्धी विधेयक मस्यौदा गत वर्ष दसैंअघि नै सरकारलाई बुझाएकामा संसद्बाट पारितसमेत भइसकेको छ। फागुन पहिलो साता बुझाएको प्रतिनिधिसभा र प्रदेशसभा निर्वाचन विधेयक मस्यौदा भने सरकारले असार अन्तिममा मात्रै संसद्मा पेस गरेको छ। त्यसबीच सरकारले मंसिर १४ र चैत २९ मा दुईपटक संविधान संशोधन प्रस्ताव संसद्मा दर्ता गराएको थियो। अघिल्लो विधेयक फिर्ता लिएर सरकारले दोस्रोपटक अर्को संशोधन विधेयक दर्ता गराएको थियो। केही समय संशोधन प्रस्तावको टुंगो लाग्ने विषयलाई पख्र्यौं, त्यसपछि आयोगको व्यस्तता स्थानीय निर्वाचनमा भयो, स्रोतले भन्यो, तर, अब संशोधन कुर्न सकिन्न। १०१५ दिनभित्र सरकारलाई मस्यौदा बुझाइनेछ। आयोगले मस्यौदा निर्माणकै क्रममा सोमबार संविधान निर्माणका बेला संलग्न कानुनी पृष्ठभूमिका नेताहरू भीम रावल, रमेश लेखक, अग्नि खरेललगायतसँग छलफल गरेको छ। राष्ट्रिय सभा गठनको निर्वाचन प्रणाली र निर्वाचनमण्डलको मतभारका विषयमा आयोगले नेताहरूसँग परामर्श गरेको हो।निर्वाचन आयुक्त ईश्वरीप्रसाद पौडेलले संविधान निर्माणका बेला राष्ट्रिय सभा सदस्य चयनका लागि निर्वाचनमण्डलमा राखिएका प्रदेशसभा सदस्य, गाउँपालिकाका अध्यक्षउपाध्यक्ष र नगरपालिकाका प्रमुखउपप्रमुखको मतभारका सम्बन्धमा कस्तो सोच राखिएको विषयमा स्पष्ट हुन छलफल गरिएको बताए। तर, उपस्थित नेताहरूले आयोगको अपेक्षाअनुसार प्रस्ट सुझाव दिन सकेनन्। उनीहरूले दलमा छलफल गरेर मात्र बताउने भनेका छन्। संविधानको धारा ८६ मा स्थायी सदनका रूपमा रहने राष्ट्रिय सभाका सदस्यहरू प्रदेशसभाका सदस्य, गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखको फरकफरक मतभारबाट चुनिने व्यवस्था छ।"
चौथो वार्ता पनि निष्कर्षविहीन,"काठमाडौं (कास) प्राडा गोविन्द केसीको ११ औं आमरण अनशनको आठौं दिन सोमबार सरकार र उनका प्रतिनिधिबीच भएको वार्ता पनि निष्कर्षहीन भएको छ। यसअघिका तीन चरणका वार्तामा जस्तै सरकारी वार्ता टोलीले केसीको माग आफ्नो क्षेत्राधिकारभन्दा बाहिरको भएको बताएका थिए। सोमबारको वार्तामा चिकित्साशास्त्र अध्ययन संस्थान (आईओएम) का डिन डा जगदीशप्रसाद अग्रवाललाई समेत आमन्त्रण गरिएको थियो। सोमबारको वार्तामा डा केसीको प्रमुख माग आफूले दिएको सुझावसहित चिकित्सा शिक्षा ऐन संसद्बाट अविलम्ब पारित गर्नुपर्ने विषयले प्रवेश नै नपाएको केसीपक्षीय वार्ताकारले बताए। आजको वार्तामा कुनै प्रगति भएन, वार्तामा संलग्न केसीका प्रतिनिधि डा अभिषेकराज सिंहले कान्तिपुरसँग भने, ऐनका विषयमा भोलि (मंगलबार) छलफल हुने भनिएको छ, हेरौं के हुन्छ। वार्तामा आईओएमको स्वायत्तताबारे डिन अग्रवालसँग सरकारी पक्षले छलफल गरेका थिए। आईओएमलाई आर्थिक, शैक्षिक र प्रशासनिक स्वायत्तता दिए काम गर्न सजिलो हुने डाअग्रवालले जनाएका थिए। रेजिडेन्ट चिकित्सकको चेतावनी शिक्षण अस्पतालस्थित नेसनल रेजिडेन्ट डाक्टर्स एसोसिएसले डाकेसीका मागप्रति सरकारले गम्भीरतापूर्वक चासो नदेखाए विरोधका कडा कार्यक्रम सार्वजनिक गर्ने चेतावनी दिएको छ। डाकेसीको सत्याग्रहमा ऐक्यबद्घता जनाउँदै रेजिडेन्ट डाक्टरहरूले कालोपट्टी बाँधेर काम गरिरहेका छन्। रिले अनशनमा ७२ जना डा केसीको सत्याग्रहको समर्थनमा माइतीघर मण्डलामा गत शनिबारदेखि सुरु भएको रिले अनशन जारी छ। सोलिडारिटी फर डा केसी अलायन्सले सुरु गरेको अनशनमा हालसम्म ७२ जना सहभागी भइसकेका छन्।"
होलोकास्ट बुझाउने फिल्म,"काठमाडौं फिल्म बुझ्ने र व्याख्या गर्ने तरिका दर्शकपिच्छे फरक हुन सक्छ। त्यसमाथि सन अफ सउल जस्तो ओपन इन्डेड फिल्मलाई अनेक तरिकाले अथ्र्याउन सकिन्छ। सन्डे सिनेमाको संवाद शृंखलामा पनि दर्शकले यसलाई आआफ्नै रूपमा अथ्र्याउनतर्फ लागे।फिल्म अधिकांश क्लोज सटमा खिचिएको रहेछ, फिल्म समीक्षा गर्दै आएका प्रज्ञान थापाले भने, त्यसमा पनि लामोलामो सट लिइएको छ। एक दर्शकलाई भने फिल्मको मुख्य पात्र मनोरोगी हो कि भन्ने लागेछ। भने, त्यस्तो डरलाग्दो अवस्थामा पनि उसलाई मृत्यु संस्कार गर्नुपरेको छ। ऊ पक्कै मानसिक रोगी हो। अर्काचाहिँ फिल्मको अन्तिम दृश्यबारे बोले, त्यो बच्चा सउलको छोराको आत्मा होला। या, कुनै स्थानीय बच्चा पो हो कि?दोस्रो विश्वयुद्धका बेला अस्विच कन्सन्ट्ेरसन क्याम्पमा थुनिएका हंगेरियन सोन्डरकमान्डो सउल अस्लेन्डरको करिब दुई दिनको कथा फिल्ममा देखाइएको छ। हिटलरको नाजी सोल्डरले ६० लाखभन्दा बढी यहुदीहरूलाई मारेको घटना होलोकास्ट को पृष्ठभूमिमा बनेका धेरै फिल्ममध्ये सन अफ सउल अलि फरक रहेको फिल्म समीक्षक अनुप सुवेदीले जिकिर गरे। उनका अनुसार यसमा निर्देशक लाज्लो नेम्सले पीडितको पक्ष नलिई तटस्थ भई घटना देखाउन खोजेका छन्। क्याम्पभित्रको ग्यास च्याम्बरबाट लास झिक्ने, भुइँ पुच्छे, मारिएका मान्छेको लुगाबाट सरसामान झिक्ने जस्ता काममा खटाइएका सउल एक दिन सानो केटाको लास देखेर स्तब्ध हुन्छन्। उनी त्यो बच्चालाई आफ्नै छोरा मानेर उसको उचित मृत्यु संस्कार गर्न तीर लाग्छन्। त्यसका लागि उनलाई रवि (यहुदी धर्मगुरु) को खाँचो पर्छ। सउलले रबी खोज्न गरेको संघर्ष, लास लुकाउँदाको जटिलता र अन्य कैदीको मनोदशालाई फिल्ममा मिहिन शैलीमा देखाइएको छ। समीक्षक सुवेदीलाई ध्वनि र क्यामेरा एंगल फिल्मको खास पक्ष लाग्दो रहेछ। यसमा अतिरिक्त आवाजलाई प्रशस्त ठाउँ दिइएको पनि उनले खुलाए। ढोका खोलेको, मान्छे चिच्याएको, बन्दुक पडकिएको, रोएको, अरू भाषामा बोलेको जस्ता आवाज पृष्ठभूमिमा सुनिन्छन्, उनले थपे, क्लोज सट लिएर मुख्य पात्रको घटनामा केन्द्रित गराउन खोजिए पनि निर्देशकले छेउछाउको विवरण दिन यो शैली अपनाएका हुन सक्छन्। ती विवरणको आधारमा पछाडिको घटनावली आफैं सोच्नुस् भन्दै उनले दर्शकलाई कल्पनाशील बनाउन खोजेको सुवेदीले जिकिर गरे। सिनेमाटोग्राफर मत्यास इर्डेलीले फिल्मलाई दुई कोणबाट खिचेका छन्। यसमा कि त पात्रहरूको अनुहार देखिन्छ वा तिनले हेरेका कुरा। दृश्यहरू निकै लामा छन्। यो सन्दर्भमा लाज्लोले हंगेरीका प्रख्यात निर्देशक बेला टारको शैली अपनाएको सुवेदीलाई लाग्छ। मुख्य पात्र सउल (गेजा रोरिग) मनोरोगी हुन् कि भन्ने जिज्ञासालाई चाहिँ सुवेदी यसो भने, आफू मारिन्छु भन्ने थाहा पाइसकेको मान्छेले बाचुञ्जेलका लागि केही कुरामा अल्झिने बाटो बनाएको हुन सक्छ। क्याम्पबाट भाग्ने वा यस्तै केही चिजमा संलग्न भएकाहरू नै त्यहाँभित्र जेनतेन बाँचिरहेका छन्। सन् २०१६ को ओस्कार अवार्डमा विदेशीभाषी फिल्मको अवार्ड जितेको सन अफ सउल होलोकास्टको आतंकलाई जीवन्त शैलीमा देखाउन सफल फिल्मका रूपमा परिचित छ। कान्स फेस्टिभलमा पनि यसले ग्रान्ड प्रिक्स र इन्टरनेसनल फेडेरेसन अफ फिल्म क्रिटिक्स प्राइज जितेको थियो। चलचित्र समीक्षक समाज नेपालले आयोजना गर्दै आएको सन्डे सिनेमा शृंखलामा साउन महिनाभरि विदेशी भाषातर्फ ओस्कार जितेका फिल्म प्रदर्शन गरिएको छ। आगामी आइतबार युनियन हाउसमा पावेल पावलिकोस्कीको इडा प्रदर्शन गरिने बताइएको छ।"
सुनिए ग्रेटाका कविता,"ललितपुर बेलायतमा जन्मिएकी ग्रेटा राणा २८ वर्षको छँदा नेपाल आइन्। सात वर्षको उमेरदेखि नै कविता लेख्न थालिसकेकी उनलाई घरमा अर्काे सेक्सपियर भन्दा रहेछन्। उनले एक दिन बच्चाले फोहोरको थुप्रोबाट खानेकुरा छान्दै खाइरहेको देखिन्। उक्त दृश्यले साह्रै छोएछ, कवितामा उतारिन्। यो नै उनले नेपालबारे लेखेको पहिलो कविता बन्यो र चार दशकदेखि निरन्तर नेपाली इतिहास, जनजीवन र प्रकृतिलाई कविता, फिक्सनहरूमा उतार्दै आएकी छन्। आइतबार सानेपास्थित इन्टरनेसनल क्लबमा साउथ एसियन पोएट्री फेस्टिभल र टुलिपले आयोजना गरेको कार्यक्रममा राणाका कविताहरू वाचन गरिए। नयाँपुराना पुस्ताले ग्रेटाका दुई दर्जन कविता वाचन गरे। ग्रेटाले पनि आफूलाई मनपर्ने तीन कविता सुनाइन्। उनले नथिङ पर्सनल, पेनी जेन्ट, वर्क हर्स गरी तीन कविता सुनाइन्। ७५ वर्षीया ग्रेटाले पूरै जोसका साथ कविता सुनाउँदा दर्शकको तालीले साथ पाइरहिन्। कार्यक्रममा मधुकरशमशेर राणा, दीपकशमशेर राणा, जेटश्री राणा, देवश्री राणा, गुञ्जन दीक्षित, दिव्यदेव पन्त, आभास कर्माचार्य, सगुना शाह, चिराग वाङदेल, उत्पल झा, केशव सिग्देल, मनोज बस्नेतलगायतले वेकिङ अप डयुरिङ मनसुन, हाउस स्लेभ, फेवा ताल, नर्थ अफ द सिल्क राउटे, पोर्टर, अन मिडल एज, हुज होम, हुज होम, रेस्टलेस लगायत दुई दर्जन जति कविता सुनाए। ग्रेटाले नेपालका मधुकरशमशेरसँग विवाह गरेपछि बेलायतको नागरिकता छोडेकी थिइन्। इसिमोडको सञ्चार तथा प्रकाशन विभागमा १५ वर्ष काम गरेकी ग्रेटाले नेपालका थुप्रै दुर्गम गाउँहरू घुमेकी छन्। नेपाल रेडक्रस सोसाइटी, समाज कल्याण मन्त्रालय आदिमा आबद्ध भई काम गरेकी उनले सन् ७० को दशकमै दुर्गम गाउँहरूका आमा मिलन केन्द्रको अवधारणा ल्याएकी थिइन्। सुरुसुरुमा नेपालमा चिन्ने बोल्ने कोही नहुँदा साहै्र नरमाइलो लाग्थ्यो रे उनलाई। पछि उनी नेपाल घुम्न थालेपछि आफ्नै घरमा पुगेजस्तो लाग्न थालेको ग्रेटाले बताइन्। मसँग आफ्नो परिवार नभएकोले साह्रै नरमाइलो लाग्थ्यो, उनले भनिन्, यहाँको प्रकृति र आर्किटेक्चर, हरिया वनजंगल भने मनपथ्र्याे। यही हेर्न भए पनि कहिलेकाहीं नेपाल आउँछुजस्तो लागेको थियो। तर पछि हिमाली क्षेत्र, मानिस भेट्न थालेपछि आफ्नै देश लाग्न थाल्यो। उनलाई नेपालीहरू मिजासिलो र सहयोगी लाग्न थाल्यो। भनिन्, नेपालीको आफूसँग भएको थोरै कुरा पनि बाँडेर खाने स्वभाव मन पर्यो। त्यसपछि त नेपाल छोड्नै सकिएन। अहिलेका युवाहरूले आफ्नो कविताहरू चाख दिएर सुनेको र पढेको देख्दा खुसी लागेको उनले बताइन्।"
हजुरबुवा र नातिनी सँगैसँगै,"काठमाडौं (कास) गीतकार यादव खरेलले साताअघि मात्रै भक्तिगीत संग्रह लोकार्पण गरेका थिए। शनिबार उनी घडी पनि बोल्छ बालगीत संग्रहसहित देखिए। आफूमात्र आएका छैनन्, नातिनी सुमेधा पन्थीको चित्रकलालाई पनि साथै लिएर खरेल आएका छन्। सर्वनाम थिएटरमा संग्रह लोकार्पणसँगै सुमेधाका चित्रहरू पनि एक दिनका लागि पहिलोपटक प्रदर्शनीमा राखिएका थिए। घडी पनि बोल्छ को आवरण चित्र पनि सुमेधाकै रहेको छ। बालगीत संग्रहलाई सुमेधासँगै बालगायकहरू आयुष केसी, प्रितम आचार्य, गायिका दीक्षिता चापागाईंले संयुक्त रूपमा लोकार्पण गरेका थिए। एकातिर सुमेधा हजुरबुवाको एल्बम लोकार्पण गर्दै थिइन् भने अर्काेतिर खरेल आगन्तुकलाई आफ्नी नातिनीको चित्रबारे बयान गर्दै थिए। बालगीत र संगीतको क्षेत्रमा थोरै मात्र काम भएकोले आफूले यस क्षेत्रमा पनि कलम चलाएको खरेलले बताए। साढे पाँच वर्षकी सुमेधा रातो बंगला स्कुलमा कक्षा एकमा पढ्छिन्। उनले पछिलो वर्ष बनाएका चित्रहरू प्रदर्शनीमा राखिएको हो। सुमेधामा आफूले देखेको प्रकृतिलाई चित्रमा प्रष्ट रूपमा उतार्न सक्ने क्षमता रहेको खरेल बताउँछन्। भने, चित्रहरूमा सुमेधाको विभिन्न रंगहरूबारे उनका धारणा देख्न सकिन्छ। छिट्टै चित्रकार रमेश खरेलसँग पेन्टिङ ट्रेनिङ लिने बताउँदै खरेलले त्यसपछि नातिनीले बनाएका चित्रहरूलाई ठूलो रूपमा प्रदर्शनी गर्ने योजना सुनाए। नौ गीत समावेश संग्रहमा घडी पनि बोल्छ र एउटा बालक गीतलाई गायिका संगीता राणाले गाएकी छन् भने गायिका लोचन भट्टराईले कोपिला त्यो गीत गाएकी छन्। सुरशाला आइडल विजेता आयुष केसीले आकाश राम्रो, प्रितम आचार्यले नेपालको गाँउ र विद्याबाटै ज्ञान, दीक्षिता चापागार्इंले शूरवीर, बच्चाको नाम गीत गायक अमृत, आयुष र प्रितमले संयुक्त रूपमा गाएका छन्। त्यस्तै बूढानीलकण्ठका विद्यार्थीहरूले घडी पनि बोल्छ र कमिलाले गीत गाएका छन्।"
माइममा छाएको छाता,"काठमाडौं घामपानीबाहेक छाताको प्रयोजन अरू कस्तो बेला उपयोग गर्न सकिएला? लट्ठी बनाएर हिँड्न वा हिँडिरहँदा कुकुर धपाउन? नभए अड्किएको वस्तु झार्नुपरेमा पनि छाता उपयोगी बन्न सक्छ। छाताका यस्तै अनेकन फाइदा लिएर भारतका माइम (मुक अभिनय) विज्ञ पद्यमश्री निरञ्जन गोस्वामी यतिबेला काठमाडौं झरेका छन्। सोमबार उनले छाताको उपलब्धिबारे बिनासंवाद हाउभाउबाटै व्यक्त गरिने माइम शैलीमा रोचक अभिनय देखाए। सुन्धारास्थित आर्मी अफिसर्स क्लबमा गोस्वामीलगायत कोलकाताबाट आएका माइम कलाकार टोलीले छातालाई केन्द्रमा राखेर माइम कला पस्किएका हुन्। झन्डै एक साताअघि नै राजधानी आएका उनले मण्डला थिएटरमा केही दिन माइमसम्बन्धी कार्यशाला नै दिएका थिए। रंगकर्मी विजय बरालले उनीसँगै कोलकातामा एकवर्षे माइम पोस्ट ग्रयाजुएसन प्रशिक्षण पनि लिएर आएका थिए। माइम मौखिक भाषा उच्चारण नगरी शरीरको हाउभाव र चालचलनले नै अभिनय गरिने शैली हो। सोमबार निरञ्जनको माइम समूहले देखाएको नाटक हेर्न झण्डै ६ सय दर्शकका लागि नौलो अनुभव रह्यो। मण्डला थिएटर र भारतीय सांस्कृतिक केन्द्रले गरेको कार्यक्रममा छाताको महत्त्व, आकर्षण र यससँग सम्बन्धित मन छुने घटना माइममा पस्किइएको थियो। मुखमा सेतो पेन्टिङ गरेका कलाकारले हाउभाउमा विशेष ध्यान दिएका थिए। निरञ्जन वृद्ध पात्रका रूपमा देखिए। जहाँ छाताबिना उनको दिनचर्या चल्दैन। पौने एक घण्टा लामो नाटकमा निरञ्जन र उनका चेलाहरूले छाताकै प्रयोग गरे। अन्य भाव बुझाउन भने उनीहरूले हात, मुख, खुट्टाको हाउभाउ प्रस्तुत गरेका थिए। कलाकारले पानी खाँदा, खाना खाँदा, हिँड्दा वा कुनै वस्तुको प्रयोग गर्दा प्रष्टै बुझ्ने गरी शारीरिक संकेत गर्थे, जुन विश्वसनीय लाग्थ्यो। फेसमा सेतो पेन्टिङ, आँखा र ओठमा कालो लगाउनुले दर्शकको ध्यान फेस एक्प्रेसनमा केन्द्रित गर्नु थियो। विजय भन्छन्, माइमको खुबी भनेकै हाउभाउले सबै कुरा प्रष्ट पार्नु हो। लामो समयदेखि रंगमञ्चमा सक्रिय रहेका उनी यतिबेला नेपालमा माइम ट्रेनरका रूपमा लागिपरेका छन्। यसले बडिल्यांग्वेज क्लियर बनाउँछ, उनी भन्छन्, त्यसैले पनि एक्टरले माइम सिक्न जरुरी छ। झन्डै पाँच दिन उनले मण्डलामा रंगकर्मीहरूलाई माइम सिकाएका थिए। छाताको महत्त्व दर्साउन निरञ्जनले थुप्रै सिन फेरे। वर्षामा छाता ओड्दा, हुरी लाग्दा छाता बांगिएको, छाता चोरी हुँदाको दु:खलाग्दो क्षण, कुकुर पछि लागेर छाताकै साहरामा धपाएको, हिँड्न नसक्दा लट्ठीको रूपमा छाता प्रयोग गरेका रोचक दृश्य उनको हाउभाउमा प्रष्टै झल्किन्थ्यो। माइम नाटकमा मञ्चध्वनिको विशेष महत्त्व हुने गर्छ। अभिनय गरिरहेका निरञ्जनले ध्वनि सापेक्ष आफ्नो भूमिका उसै गरी बदलिरहेका हुन्थे। जसले दर्शकलाई कथा वस्तु जीवन्त महसुस गराएको थियो। खासगरी छाताको विषय नाटकको सामान्य कथा हो। त्यसो त माइममा कथाभन्दा कलाकारको हाउभाउ बढी महत्त्वपूर्ण मानिन्छ। कलाकारले माइमको शिल्प देखाएर दर्शकलाई हसाउन खोज्नु प्रशंसनीय थियो। झरी परिरहेका बेला छाता छुट्दा, ओत लाग्न खोज्दा छाता तानातान भएका जस्ता दृश्यले समसामयिक घटना स्मरण गराएको थियो। जसलाई देखेर दर्शकले मनोरञ्जन लिइरहेका देखिन्थे। गोस्वामी मंगलबार नै स्वदेश फर्कंदै छन्।"
रेमिटल्यान्ड को चिरफार,"धरान पति वा पत्नीलाई घरमा छाडेर वैदेशिक रोजगारमा जानेहरूको पारिवारिक प्रेममा आएको मानसिक र शारीरिक विचलनको कथाव्यथा बोकेको उपन्यास रेमिटल्यान्ड को धरानमा चर्चा भइरहँदा उपन्यासकार श्याम सिंगक निकै उत्साहित देखिए।साहित्यकार मनु मञ्जिलले रेमिट्यान्सले बाँचेको देशको समाज छरपष्ट भइरहेको उदाहरण पेस गर्दै भने, उपन्यासमार्फत सिंगकले राज्यमाथि नै प्रश्नचिह्न लगाएका छन्। पढ्दा त्रिकोणात्मक प्रेमकथाजस्तो लाग्छ। तर रेमिट्यान्सका लागि वैदेशिक रोजगारमा दौडने युवायुवती र उनीहरूको परिवारसँग जोडिएको कथा हो यो। उनले शारीरिकमानसिक यौन प्यासको कारण समाज कस्तो भएको छ र त्यसलाई कसरी व्यवस्थापन गर्ने भन्ने प्रश्न उपन्यासले तेस्र्याएको जिकिर गरे। मनु मञ्जिलले रेमिटल्यान्ड उपन्यासकारको अटोबायोग्राफी र आम पाठकको बायोग्राफी बनेको बताए। कवि सीमा आभासले उपन्यासले आजको पुस्ता बाँचिरहेको नेपाली समाजको जरा पूरै हल्लाइदिएको टिप्पणी गरिन्। भनिन्, आज नेपालबाट ५० लाखभन्दा बढी युवायुवतीहरू वैदेशिक रोजगारमा छन्। लेखकले सामाजिक मनोविज्ञानलाई राम्रोसँग उतार्न सफल भएका छन्। वैदेशिक रोजगारमा जानेहरूका आश्रित परिवार देशमा छन्। जैविक आवश्यकता पूरा गर्ने पति वा पत्नी नै लामो समय टाढिएपछि परस्त्रीगमन र परपुरुषगमन हुने सामाजिक समस्यालाई लेखकले मिहिन रूपमा उतारेको सीमाले बताइन्।डा भीम खतिवडाले रेमिटल्यान्ड मा विदेश गएकाहरूको मन कसरी भत्किँदो रहेछ र कसरी जोडिँदो रहेछ भन्ने कुरा उल्लेख गरेको जनाउँदै उपन्यासमा मेचीदेखि कालीसम्मका पीडा उल्लेख भएका बताए। उनले भने, उपन्यासले सामाजिक यथार्थलाई नजिकबाट हेर्न बाध्य बनाएको छ। यो उनको खुबी हो। विमल स्मृति पुस्तकालयको आयोजनामा भएको अन्तरक्रियामा उपन्यासकार सिंगकले आफूलाई धेरै फुर्काइएकोमा लाज लागेको बताए। उनी आफैंले उपन्यासमा बौद्धिक पक्ष कमजोर भएको स्विकार्दै भने, कथालाई रमाइलो होस् भन्ने ध्येयले कला पक्षमा बढी ध्यान दिएको छु। अब अर्को उपन्यास तयार गर्न मलाई चुनौती थपिएको छ।"
कचहरीमा एकल महिलाको कथा,"ललितपुर उनी सादा छिन्। आवरण निख्खर सेतो। तर उनीभित्रका सपना रंगीबिरंगी फूलहरूझैं सजिएका। वैदेशिक रोजगारीमा गएका पति नियतिले उतै खोसिदियो। एक्लो छोरोको पालनपोषणको जिम्मेवारी उनकै काँधमा आइपुग्यो। परिवारको साथ पाउनुको सट्टा उल्टै दोषी ठहरिइन्। एकल महिलाको अधिकार पाउन उनले उठाएको आवाज सुन्ने कसले? रंगकर्मी पवित्रा खड्काले एकल महिलाको अभिनयमा कचहरी नाटक मञ्चन गरिरहँदा दर्शकदीर्घामा रहेका अधिकांश एकल महिला भने भावुक भई हेरिरहे। गोदावरीस्थित गोदामचौरमा आइतबार गरिएको उक्त कचहरीलाई शिल्पी थिएटरले प्रस्तुत गरेको हो। महिला मानव अधिकार, एकल महिला समूहले गोदाम चौरमा नागरिकता, व्यक्तिगत घटना दर्ता र महिला हिंसाविरुद्धको जनचेतना विषयक एकदिने सूचनामूलक प्रदर्शनीअन्तर्गत नाटक प्रस्तुत गरिएको थियो। अहिले पनि एकल महिला कोष, विवाह दर्ताको आवश्यकता, नागरिकतासम्बन्धी महिलाहरूलाई जनचेतना नै नभएकोले कचहरीमार्फत सूसुचित गर्न खोजिएको प्रोग्राम अफिसर मनिषा श्रेष्ठले बताइन्। महिलामाथि हुने कुटपिटलाई मात्रै हिंसा ठानिएको छ, उनले भनिन्, राज्यबाट पाउनुपर्ने अधिकार नपाएर आर्थिक, मानसिक, सामाजिक रूपमा पिछडिनु पनि हिंसा नै हो। नाटककी मुख्य पात्रले प्रेम विवाह गरेकी थिइन्। भागेर विवाह गरेकैले माइतीबाट त वहिस्कृत भईन् नै, घरमा पनि भागेर आएकी भनेर अपहेलित भइरहन्थिन्। पतिको निधनपछि त झनै एक्लिइन्। समाजको कटुवचन र कोरा सेतो कपडाले पोल्न थालेपछि उनले आफूलाई रंगीबिरंगी रंगहरूले सिंगार्न थाल्छिन्। स्कुल पढाउन छोराको जन्मदर्ता चाहिने भयो। तर आफ्नै नागरिकता नभएकोले उनले छोरालाई जन्मदर्ता बनाइदिन सकिनन्। सासुससुरासँग हार गुहार गरिन् तर मानेनन्। विवाहको फोटो र छोरा साथमा लिएर सिडियो कार्यालय पुगिन् तर पनि प्रमाण नपुगेको भन्दै सरकारी अधिकारीले नागरिकता बनाउन मानेनन्। मञ्चमा ती एकल महिला अपहेलित भई अन्यायमा परिरहँदा दर्शकमा विस्तारै एकखाले आक्रोश जागिरहेको थियो। दर्शकहरू उनलाई हिम्मत दिन चाहन्थे। दर्शक र पात्रबीचको सहजकर्ताको भूमिकामा रहेका चन्द्रप्रसाद पाण्डेले नाटकलाई रोक्दै सोधिहाले, अब सिडियो र घरकालाई मनाउन के गर्नुपर्ला त? दर्शकदीर्घाबाट धेरै प्रकारका उपाय आए। एक दर्शकले छिमेकीको भूमिका निर्वाह गर्दै सीडीओ र नाटक पात्रकी सासुससुरालाई भनिन्, आफ्नी बुहारीलाई नागरिकता, पहिचान नदिँदा समाजमा इज्जत जान्छ, कानुनी सजाय भोग्नुपर्छ। नातिको जीवन बर्वाद हुन्छ। उनले सम्झाएपछि सीडीओ नागरिकता बनाइदिन राजी भए र नाटकले सुखद ढंगले बिट मार्यो। सरल शैलीमा मञ्चन गरिएको नाटकमा कलाकारहरूले जीवन्त अभिनय गरेका थिए। नाटकमा लुनिभा तुलाधर, जीवन बराल, सुमन कुइँकेल, संगीता उराँव, सविन कट्टेल, झकेन्द्र बिसी, पवित्रा खड्का, सुलभ पाण्डे, गोविन्द तिमल्सिना र चन्द्रप्रसाद पाण्डेको अभिनय रहेको थियो।"
गजल शैलीमा तीज गीत,"काठमाडौं (कास) सालैजो, रोइला, पञ्जेबाजा शैलीका गीतमा जमेका गायक थानेश्वर गौतमले पहिलोपटक गजल शैलीमा तीज गीत गाएका छन्। उनको आफू त तीजमा पनि गजल गाइन्छ शीर्षक गजलको म्युजिक भिडियो हालै सार्वजनिक भएको छ। तीजको पूर्वसन्ध्यामा सार्वजनिक भएको उक्त गजल प्रभा बर्तौलाले लेखेकी हुन् भने संगीत गायक गौतमकै रहेको छ। गजलमा गायक गौतमसँगै गायिकाहरू सरु गौतम तथा कविता गौतमले साथ दिएका छन्।"
कूटनीतिक कर्मचारी घटाऊ,वासिङ्टन (रोयटर्स) रूसी राष्ट्रपति भ्लादिमिर पुटिनले अमेरिकालाई ७ सय ५५ कूटनीतिक कर्मचारी कटौती गर्न भनेका छन्। अमेरिकी कंग्रेसले गत वर्षको राष्ट्रपतीय चुनावमा हस्तक्षेप गरेको आरोपमा रूसविरुद्ध प्रतिबन्ध लगाउने प्रस्ताव पारित गरेपछि मस्को क्रुद्ध बनेको हो। साथै पुटिनले अमेरिकी नयाँ कानुनको थप जवाफ दिने बताएका छन्। अमेरिकाले कूटनीतिक नियोगका कर्मचारीलाई रूस छोड्न बाध्य तुल्याउने पुटिनको निर्णयको प्रभाव मूल्यांकन गरिरहेको बताएको छ। रूसी निर्णयपछि विकसित कूटनीतिक सम्बन्धबारे छलफल भइरहेको अमेरिकी विदेश मन्त्रालयले जनाएको छ। रूसस्थित १ हजार २ सय अमेरिकी कर्मचारीलाई आगामी सेप्टेम्बर १ भित्र ४ सय ४५ मा सीमित पार्न अल्टिमेटम दिएको हो। यो संख्या अमेरिकास्थित रूसी कर्मचारी बराबर हो। रूसले त्यस्ता आरोप सधैं अस्वीकार गर्दै आएको छ। रूसका सहायक विदेशमन्त्री सेर्गेई र्याबकोबले अमेरिकाविरुद्ध अन्य कदम पनि चालिने बताएका छन्। अमेरिकी कर्मचारीलाई रूसबाट बाहिर पठाउने निर्णय शुक्रबार गरिएको थियो। अमेरिकी नियोगमा कार्यरत रूसी कर्मचारीसमेत कटौतीको मारमा परेका छन्। निर्णयपछि अहिलेसम्मकै ठूलो संख्यामा कूटनीतिक कर्मचारी कटौती हुनेछन् ।
मडुरोद्वारा जित दाबी,"काराकस (एजेन्सी) भेनेजुएलामा विपक्षीहरूको विरोधबीच भएको संविधानसभाको चुनावमा राष्ट्रपति निकोलस मडुरोले विजयी भएको दाबी गरेका छन्। उनले इतिहासकै सफल चुनावमा विजयी भएको भन्दै खुसी व्यक्त गरेका छन्। चुनाव वहिष्कार गरेकाले निर्वाचित ५ सय ४५ सदस्यीय संविधानसभा सदस्यमध्ये एकजना पनि विपक्षी दलबाट छैनन्। मडुरोले भेनेजुएलाका जनता बहादुर भएको बताए। साथै उनले नयाँ संविधानसभा भएकोमा जनतालाई बधाई दिए। भेनेजुएलाको नयाँ संविधान लेख्न भएको चुनावमा ८० लाखभन्दा बढी मतदाताले मतदान गरेको अधिकारीहरूले बताएका थिए। उनले आफ्ना पूर्ववर्ती हयुगो चाभेज सत्तामा पुगेपछिको सबैभन्दा सफल चुनाव भएको प्रतिक्रिया दिएका थिए। विपक्षीहरूले सरकारी विवरण झूटो भएको बताए। उनीहरूले ८८ प्रतिशत जनताले निर्वाचन वहिष्कार गरेको दाबी गरे। विपक्षीहरूले आइतबारको चुनावलाई मान्यता नदिने बताइरहेका छन्। उनीहरूले अनौपचारिक जनमतसंग्रहमा ७० लाख मतदाताले संविधानसभालाई अस्वीकृत गरेकाले यसको औचित्य नभएको दाबी गरेका छन्। राष्ट्रपति मडुरोका विपक्षीहरूले नयाँ सभाले आफूहरूको बहुमत रहेको कंग्रेसलाई छायामा पार्ने बताएका छन्। उनीहरूले निर्वाचनलाई मडुरोको सत्ता कब्जाको कुटिल चालको संज्ञा दिए। विपक्षी तथा प्रहरीबीच भएका झडपमा एक उम्मेदवारसहित १० जनाको मृत्यु भएको हो। राजधानी काराकस र अन्य सहरमा विरोध प्रदर्शन भएका थिए। मृत्यु हुनेमा संविधानसभाका उम्मेदवार र विपक्षी नेता छन्। अमेरिकी विदेश मन्त्रालयले निर्वाचनले जनताको आत्मसम्मानको अधिकार उल्लंघन भएको बताएको छ। युरोपेली संघले लोकतन्त्रका नाममा भेनेजुएलामा भएको विवादास्पद निर्वाचनमा सत्यता मरेको भन्दै गम्भीर चिन्ता व्यक्त गरेको छ। युरोपेली संघका प्रवक्ता मिना एन्ड्रिभाटले भनिन्, चौबीस घण्टाका घटनाले भेनेजुएलाको लोकतन्त्रको खराब स्थितिप्रति युरोपेली संघ चिन्तित छ। उनले हिंसाबाट टाढा रहनुपर्ने बेलामा असन्तुलित र अनावश्यक शक्ति प्रयोग गरेकोमा मडुरोको आलोचना गरिन्। निर्वाचनको क्यानडा, अर्जेन्टिना, ब्राजिल, कोलम्बिया र मेक्सिकोले निन्दा गरेका छन्। उनीहरूले निर्वाचन परिणामलाई मान्यता नदिने बताएका छन्। विपक्षीहरूले दसौं लाख भेनेजुएलका जनताले चुनाव वहिष्कार गरेकाले मडुरोको जित खोक्रो भएको बताए। मडुरोले विरोधको शान्तिपूर्ण समाधानको एकमात्र विकल्प चुनाव भएको बताएका थिए। छिमेकी देश कोलम्बियाले चुनावलाई मान्यता नदिने बताएको छ। फ्रान्स, स्पेन, अमेरिका र युरोपेली संघले चुनाव रद्द गर्न गरेको आग्रह मडुरोले अस्वीकार गरेका थिए। संविधानसभा निर्वाचन गराउने घोषणापछिको हिंसामा भेनेजुएलामा एक सयभन्दा बढीले ज्यान गुमाएका छन्।"
वार्ताको सम्भावना सकियो : अमेरिका,"वासिङ्टन (एजेन्सी) अमेरिकी राष्ट्रपति डोनाल्ड ट्रम्प र जापानी प्रधानमन्त्री सिन्जो अबे उत्तर कोरियाको क्षेप्यास्त्र कार्यक्रमको विषयमा एक भएका छन्। कोरियाली क्षेप्यास्त्र परीक्षणले गम्भीर चेतावनी दिएकाले एकमत हुन आवश्यक भएको ह्वाइटहाउसले जनाएको छ। कुराकानीमा ट्रम्प र अबे उत्तर कोरियामाथि आर्थिक र कूटनैतिक प्रतिबन्ध जारी राख्न सहमत भएका छन्। उत्तर कोरियाले शुक्रबार परीक्षण गरेको अन्तरमहादेशीय ब्यालिस्टिक क्षेप्यास्त्र र त्यसले निम्त्याउन सक्ने सुरक्षा चुनौतीबारे दुई नेताबीच टेलिफोन कुराकानी भएको हो। उत्तर कोरियाले क्षेप्यास्त्र परीक्षणलगत्तै पूरै अमेरिकी भूभाग आफ्नो पहुँचमा पुगेको दाबी गरेको थियो। उत्तरको कदमले अमेरिका, दक्षिण कोरिया र जापानमाथि सुरक्षा चिन्ता थपेको हो। अमेरिकाले क्षेप्यास्त्र परीक्षणपछिको सुरक्षा चिन्ताका विषयमा छलफल गर्न संयुक्त राष्ट्रसंघीय सुरक्षा परिषद्को बैठक नबोलाउने प्रष्ट पारेको छ। राष्ट्रसंघका लागि अमेरिकी राजदूत निकी हलीले अन्तर्राष्ट्रिय समुदाय उत्तर कोरियाविरुद्ध चुनौती दिन तयार नभएसम्म बैठकको कुनै अर्थ नहुने बताए। हलीले उत्तर कोरियाविरुद्ध कडा प्रतिबन्ध लगाउन चीनले महत्त्वपूर्ण निर्णय लिनैपर्ने बताइन्। उनले भनिन्, चीनले अब निर्णय गर्नैपर्छ किनकि वार्ताको सम्भावना सकिएको छ। यसबारे चीनले भने कुनै प्रतिक्रिया दिएको छैन । अमेरिकाले भने संयुक्त राष्ट्रसंघको सुरक्षा परिषद्मा चीनसँग उत्तर कोरियाबारे छलफल गरेको छ। यसै विषयमा दक्षिण कोरिया र अमेरिकाका राष्ट्रपतिबीच छलफल हुँदै छ। कोरियाली राष्ट्रपति मुन जाय इनले ट्रम्पबीच कहिले र कहाँ भेटवार्ता हुने भन्नेबारे केही बताइएको छैन।"
जनप्रतिनिधि पनि सदरमुकाममै !,"रामेछाप नागरिकलाई स्थानीय सरकार भएको अनुभूति दिन वडातहमा सम्पादन गर्नुपर्ने काम रामेछापको मन्थली नगरपालिकामा भने नगरपालिका कार्यालयबाटै हुँदै आएको छ। यद्यपि नगरपालिकाको पदबहाली गर्दा नगरप्रमुख रमेशकुमार बस्नेतले गरेको पहिलो एकमात्र निर्णयमा जनताका सबै काम वडा तहबाटै सम्पादन गर्ने थियो।नगर प्रमुखको निर्णय कार्यान्वयन गर्नकै लागि मन्थली नगरपालिकाका सबै १४ वटै वडालाई कार्यालय व्यवस्थापनका नाममा वडाध्यक्षमार्फत खर्च गर्ने गरी ४ लाखका दरले बजेट दिएको थियो। उक्त बजेटबाट महँगा सामग्री खरिद गरेका वडाध्यक्षमध्ये केहीले कार्यालय व्यवस्थापन गरिसकेका छैनन्। केहीले सामान वडासम्म लगेका र केहीले सामान पुर्याएकै छैनन् ।वडा नम्बर ३ कठजोरका वडाध्यक्ष केशव रोकाले उपयुक्त स्थान नभएकाले वडा कार्यालय व्यवस्थापन गर्न नसकेको बताए। भूकम्पपछि सबै छाप्रामा भएकाले घर नभेटिँदा वडाका लागि सामानसमेत खरिद नगरेको उनले बताए। वडा कार्यालय स्थापना नै नगर्नेको कुरा एकातिर छ। तर, कार्यालय व्यवस्थापन गरेर पनि वडातहबाट सेवा सञ्चालन नगर्ने वडाध्यक्षहरू धेरै छन्। वडा नम्बर २, ३, ४, ५, ६, ७ को काम मन्थली नगरपालिकाको मुख्यालयबाटै सम्पादन हुने गर्छ। वडा नम्बर ११ र १२ को काम आकाशेको एउटा कोठामा सञ्चालन हुने गरेको छ। वडा नम्बर १, ८ र ९ को काम भने सम्बन्धित वडा कार्यालयबाटै हुने गर्छ। वडा नम्बर ६ का अध्यक्ष रामबहादुर कार्कीले वडा कार्यालयका लागि ट्रस भवन बन्दै गरेकाले केही दिनमा नै वडा कार्यालयबाट काम थाल्ने बताए ।वडाध्यक्षहरू नै वडा तहमा बस्दैनन्नगर कार्यपालिकाको बैठकबाहेक वडाध्यक्षहरू आफ्नै वडामा रहनुपर्ने भए पनि प्राय: सबै जिल्ला सदरमुकामतिरै भेटिन्छन्। वडाध्यक्ष नै वडामा नबसेपछि वडा सचिवहरू गाउँमा बस्नुको अर्थ हुँदैन। धेरै वडा कार्यालयमा ताला लागेको छ। चनखुका राजमान तामाङ वडाध्यक्ष खोज्नका लागि जिल्ला सदरमुकामतिर जानुपर्ने बाध्यता रहेको बताउँछन्। कहिलेकाहीं वडामा आउँछन्, तामाङ भन्छन्, बस्नु पर्नेचाहिँ वडामै हो। द्वन्द्वको कारण देखाउँदै साबिकका गाविस सचिव जिल्ला सदरमुकाममै बसेर सेवा सञ्चालन गरेझैं अहिलेका जनप्रतिनिधिले पनि झोले कार्यालय राखेर काम गर्न थालेपछि नागरिक भने निराश भएका छन्। वडा तहमै सम्पादन गर्दा सकिने काम जिल्ला सदरमुकाममा धाउनुपर्ने बाध्यता नागरिकको छ। मालपोत दस्तुर, जन्म, विवाह, बसाइँसराइ र मृत्यु दर्ता गाउँमै सम्पादन हुने काम हुन्। अहिले ती कामका लागि पनि वडाध्यक्ष र सचिव खोज्दै सदरमुकामतिरै भांैतारिरहनुपरेको छ। सानो कामका लागि पनि सदरमुकाममै पुग्नुपरेपछि वडा तहमा जनप्रतिनिधि भएको के अर्थ? गेलुकी पवित्रा बुढाथोकीले बताइन्। पूर्वसांसद तथा एमाले जिल्ला इन्चार्ज देवशंकर पौडेल जनप्रतिनिधिले वडा तहमै बसेर सेवा सञ्चालन गर्नुपर्ने बताउँछन्। यो जे भइरहेको छ पूर्णत गलत भइरहेको छ पौडेलले भने, नागरिकले यस्तै खालको सेवाका लागि जनप्रतिनिधिलाई मतदान गरेका होइनन्। विगतको शासन शैलीभन्दा फरकपन ल्याउन र नागरिकलाई स्थानीय सरकार भएको अनुभूति दिनलाई पनि जनप्रतिनिधिले वडा तहमै बसेर काम गर्नुपर्ने पौडेलको धारणा छ।"
बालविवाह रोक्न घरदैलो,"बैतडी (कास) पुर्चौडी नगरपालिका१ का जनप्रतिनिधिहरू बालविवाह नियन्त्रणमा जुटेका छन्। उनीहरूले बालविवाह रोक्न स्थानीय सूमहसँगै मिलेर घरदैलो अभियान थालेका हुन्।जनप्रतिनिधिसँगै स्थानीय महिला समूह, बाल क्लब, स्वास्थ्य स्वयंसेविकासहितका संस्था बालविवाह अन्त्यका लागि घरदैलो अभियानमा जुटेका छन्। बालविवाहबाट हुने असर र कानुनी प्रावधानबारे सर्वसाधारणलाई सचेत गराउन घरदैलो अभियान थालिएको पुर्चौडी१ का वडाध्यक्ष गणेशबहादुर गडालले बताए। वडा कार्यसमितिको पहिलो बैठकबाटै बालविवाह नियन्त्रण पहिलो मुद्दा बनाएका छन्। टोल र बस्ती पुगेर सबै उमेर समूहलाई समेटेर अन्तरपुस्ता संवाद गर्दै आएका छन्। बालविवाहले समाजमा विभिन्न समस्या निम्त्याउने भएकाले बुढापाका र किशोरकिशोरीलाई यसको असरबारे सम्झाउँदै आएका छौं, गडालले भने। पहिलो चरणमा १ नम्बर वडाका प्रत्येक बस्तीमा पुगेर घरदैलो कार्यक्रम सञ्चालन गरेको नगरस्तरीय बाल सञ्जालका अगुवा लालबहादुर भण्डारीले बताए।"
जुम्ला जिससमा निर्विरोध,"जुम्ला (कास) जिल्ला समन्वय समिति जुम्लाको संयोजकमा माओवादी केन्द्रका लालबहादुर सार्की निर्विरोध निर्वाचित भएका छन्। जिससमा कांग्रेस र माओवादी केन्द्रबीच गठबन्धन भएपछि एमालेका तर्फबाट उम्मेदवारी दर्ता भएन। उपसंयोजकमा कांग्रेसका कार्मा बुढाको मात्रै उम्मेदवारी परेको छ। सबै पदमा एकल उम्मेदवारी परे पनि औपचारिक घोषणा भने बुधबार हुनेछ। सदस्यमा माओवादीबाट नरबहादुर घर्ती, कमलबहादुर खत्री, नरेन्द्रबहादुर कठायत, कल्पना दमाई, हिमाली नेपाली रहेका छन्। कांग्रेसबाट जयराज भारती र पुष्पा कडौराको मनोनयन दर्ता भएको छ। समितिमा नेकपा माओवादी केन्द्रका ६ र कांग्रेका ३ जना निर्विरोध निर्वाचित भएका हुन्। डोल्पामा एकल उम्मेदवारी डोल्पा जिससमा एमाले र राप्रपाका उम्मेदवारले मात्र उम्मेदवारी परेपछि उनीहरू निर्विरोध निर्वाचित भएका छन्। निर्वाचन अधिकृतको कार्यालयका अनुसार एमालेबाट संयोजकमा शेरबहादुर बुढा र उपसंयोजकमा नरबहादुर बुढाको मात्रै उम्मेदवारी परेको छ। एमालेका ८राप्रपाका १ जनाले मात्र मनोनयन दर्ता गराएका छन्। सदस्यमा दलितबाट प्रेमलाल कामी, महिलामा देवीलक्ष्मी रोकाया, देवी घर्ती र माया ठकुल्ला, खुलामा मैनबहादुर ठकुल्ला, रामप्रसाद महत र राप्रपाका चन्द्रबहादुर बुढाको उम्मेदवारी परेको हो।"
हेलिकप्टरबाट घाइतेको उद्धार,डोल्पा (कास) खुइतेगौडामा गिट्टी कुट्दै गर्दा शनिबार माथिबाट आएको ढुंगाले लागेर सख्त घाइते भएकी ३८ वर्षीया आशा विकलाई नेपाली सेनाको हेलिकप्टरबाट सोमबार उद्धार गरिएको छ। रुकुम गोतामकोटकी विकले केही समयदेखि ठूलीभेरी नगरपालिका३ दुनैमा गिट्टी कुटेर जीविकोपार्जन गर्दै आइरहेकी थिइन्। विकको दायाँ खुट्टामा गम्भीर चोट लागेको छ। जिल्ला अस्पतालमा उपचार हुन नसकेपछि खर्च अभावमा उनलाई परिवारले अन्य अस्पतालमा लैजान सकेका थिएनन् । जिल्ला प्रशासन कार्यालयको पहलमा उनको उपचारका लागि सेनाको हेलिकप्टरको व्यवस्था गरिएको हो। उनलाई उपचार गर्न मध्यपश्चिम क्षेत्रीय अस्पताल सुर्खेत पठाइएको सहायक प्रमुख जिल्ला अधिकारी मानबहादुर बुढाले बताए। उनको दायाँ खुट्टा भाँचिएको छ। शनिबार र आइतबार मौसममा देखिएको खराबीका कारण उनलाई बाहिर लैजान समस्या भएको थियो।
ढुंगा खस्दा तीनको मृत्यु,"कालीकोट (कास) घरमाथिबाट आएको ढुंगा खस्दा कालीकोटको सान्नी त्रिवेणी६ पोरिवनका बुदे सार्कीका ३ छोराछोरीको आइतबार राति मृत्यु भएको छ भने उनीसहित ५ जना घाइते भएका छन्। घरमाथिबाट आएको ठूलो ढुंगा सार्कीको घरमा खस्दा उनकी १३ वर्षीया छोरी ललिता, ९ वर्षीय छोरा लंक र ५ वर्षीया छोरी कल्पनाको घटनास्थलमै मृत्यु भएको प्रहरी निरीक्षक राजेन्द्र श्रेष्ठले बताए। उनका अनुसार ढुंगाका टुक्राले लागेर बुदे सार्की, उनकी पत्नी बेलु, १७ वर्षीया छोरी रंगिला र १० वर्षीया छोरी शर्मिला सार्की घाइते छन्। त्यस्तै, बुदे सार्कीका छोरीहरूसँग खेल्न आएकी १४ वर्षीया अस्मिता पनि घाइते भएकी छन्।"
बलात्कारका अभियुक्त समातिए,दाङ (कास) सामूहिक करणी मुद्दाका फरार अभियुक्त घोराही उपमहानगरपालिका१८ का २२ वर्षीय अनुप भनिने खिमबहादुर पुरीलाई प्रहरीले सोमबार पक्राउ गरेको छ। २०७२ कात्तिक १ गते बेलुका अम्बापुरस्थित कटुवाखोला छेउमा पुरीसहित तीन जनाले एक किशोरीलाई बलात्कार गरेको प्रहरीले जनाएको छ। बलात्कारपछि फरार रहेका पुरीलाई तुलसीपुरबाट पक्राउ गरी आवश्यक कारबाहीका लागि दाङदेउखुरी जिल्ला अदालतमा पेस गरिएको जिल्ला प्रहरी प्रमुख एसपी धीरजप्रताप सिंहले बताए।
कुटपिटबाट मृत्यु,टीकापुर (कास) कैलालीको मोहन्याल गाउँपालिका७ का २६ वर्षीय भविन राजीको कुटपिटबाट मृत्यु भएको छ। सोही ठाउँका वीरेन्द्र राजीले शनिबार राति उनलाई कुटपिट गरेको जनाइएको छ। भविन आइतबार गाउँकै मादी खोला किनारमा मृत अवस्थामा भेटिएका थिए। लेनदेनमा विवाद हँुदा भविनलाई वीरेन्द्रले ढुंगाले हिर्काउँदा मृत्यु भएको प्रहरीले जनाएको छ। हत्या आरोपमा वीरेन्द्रलाई प्रहरीले हिरासतमा लिएको छ।
तटबन्ध बनेपछि जोगियो गाउँ,"टीकापुर (कास) तटबन्ध निर्माणसँगै कैलालीको पथरैया नदी किनारमा रहेको लालपुरवाणी गाउँ जोगिएको छ। रानी, जमरा, कुलरिया सिँचाइ आयोजनाले तटबन्ध निर्माण गरेको हो।यसपालि तटबन्ध नभएको भए गाउँ बग्ने पक्का थियो, पथरैया नदी किनारमा घर भएकी पशुपति चौधरीले भनिन्, तटबन्ध नबनेको भए अहिलेसम्म हाम्रो घर बगिसक्थ्यो। जग्गा त नदीले काटेर लग्यो। अब घर भने बच्यो। वृक्षरोपण र माटोको डयाम बनाएर गाउँ जोगाउने प्रयास गरे पनि यसले सम्भव भएन, स्थानीय भूपाल चौधरीले भने, तटबन्ध नबनेको भए हाम्रो उठिबास लाग्थ्यो, उनले भने, गाउँमा ठूलाबडा जो आए पनि तटबन्धका लागि अनुरोध गर्ने हाम्रो नियति थियो। यो गाउँमा १ सय ४९ घरधुरी छन्। पथरैयाको पानी गाउँमा पसेपछि थापापुरका विभिन्न गाउँ डुबानमा पर्थे। रानी, जमरा र कुलरिया सिँचाइ आयोजनाले तटबन्ध निर्माण गरेपछि लालपुरवाणीसमेत आसपासका धेरै गाउँ सुरक्षित बनेका छन्। सिँचाइ आयोजना प्रमुख सुशीलचन्द्र आचार्यले भने, पहिलो चरणअन्तर्गत ५० किमि तटबन्ध निर्माण योजनाको काम गर्नुपर्नेछ। ३५ किमि तटबन्ध बनिसकेको छ। बाँकी काम भइरहेको छ। उनका अनुसार लालपुरवाणीको तटबन्ध पहिलो चरणको योजनामा थिएन। गाउँको जोखिम बढेसँगै विश्व बैंकका प्रतिनिधिलाई देखाएर योजना बनाइएको हो। आयोजनाअन्तर्गत कर्णालीमा तटबन्ध बनेपछि टीकापुरको प्रमुख आकर्षणका रूपमा रहेको टीकापुर पार्क पूरै सुरक्षित भएको त्यहींका कर्मचारी अर्जुन कुँवर बताउँछन्। उनले भने, कर्णाली नदीमा बर्सेनि आउने बाढीले यहाँको बस्ती मात्र होइन पार्कसमेत बाढीको चपेटामा परेर तहसनहस भइसकेको थियो।बाढीका कारण यहाँको धनजनको क्षति हँुदै आएकोमा अब त्यो खतरा कम भएको रानी, जमरा, कुलरिया कुलो जल उपभोक्ता समिति उपाध्यक्ष लालवीर चौधरीले बताए। उनले भने, बाढीले बालीनालीका साथै मान्छेको ज्यान पनि जोखिममा थियो, अब त्यो कम भएको छ। कर्णाली नदी नियन्त्रणअन्तर्गत बनेको तटबन्धले यो ठाउँ बाढीबाट सुरक्षित हुने लालवीर बताउँछन्। बर्सेनि गाउँ नै विस्थापित भइरहेकोमा अबका दिनमा त्यो अवस्था आउँदैन, उनले भने।"
एक वर्षमा ८६ करोड कित्ता सेयर थपियो,"काठमाडौं गत आर्थिक वर्षमा पुँजी बजारमा ८६ करोड कित्ता सेयर थपिएको छ। अघिल्लो आर्थिक वर्षको सोही अवधिको तुलनामा यो ४० दशमलव ८७ प्रतिशतले बढी हो। गत असारसम्म नेपाल स्टक एक्सचेन्ज (नेप्से) मा २ अर्ब ९६ करोड ५८ लाख ८४ हजार कित्ता सेयर सूचीकृत भए। आर्थिक वर्ष ०७२७३ को अन्त्यमा सूचीकृत सेयर संख्या २ अर्ब १० करोड ५४ लाख कित्ता थियो। कम्पनीहरूद्वारा निष्कासित प्राथमिक (आईपीओ), बोनस, हकप्रद, अग्राधिकार सेयर कारोबारका लागि बजारमा आएकाले गत आर्थिक वर्षमा सूचीकृत सेयर संख्या करिब ४१ प्रतिशतले बढेको हो। बजारमा सेयर संख्या बढे पनि सूचीकृत कम्पनी भने घटेका छन्। गत असारसम्म नेप्सेमा २ सय ८ वटा कम्पनी सूचीकृत भएका थिए। अघिल्लो वर्षको सोही अवधिको तुलनामा यो साढे ९ प्रतिशतले कम हो। आर्थिक वर्ष ०७२७३ को अन्त्यमा बजारमा सूचीकृत कम्पनी संख्या २ सय ३० थियो। पछिल्ला २३ वर्षमा ठूलो मात्रामा बैंक तथा वित्तीय संस्था आपसमा गाभिएकाले पुँजी बजारमा सूचीकृत कम्पनी संख्यामा कमी आएको हो। राष्ट्र बैंकको तथ्यांकअनुसार गत असारसम्म १ सय ५५ वटा बैंक तथा वित्तीय संस्था मर्जरएक्विजिसन (प्राप्ति) प्रक्रियामा सहभागी भएका थिए। तीमध्ये १ सय १२ वटा संस्थाको इजाजत पत्र खारेज भएर ४३ संस्था कायम भएको राष्ट्र बैंकले जनायो। वित्तीय क्षेत्रका कम्पनीको बाहुल्य रहेको नेपाली सेयर बजारमा धेरै बैंक तथा वित्तीय संस्था मर्जरमा गएपछि कुल सूचीकृत संख्यामा कमी आएको नेप्सेले जनाएको छ। अघिल्लो वर्ष सेयर बजारमा दैनिक औसत कारोबार २६ दशमलव १४ प्रतिशतले बढेको थियो। आर्थिक वर्ष ०७२७३ मा सेयर बजारमा दैनिक औसत ७० करोड रुपैयाँ बराबरको सेयर कारोबार हँुदै आएको थियो। गत वर्ष यो रकम बढेर दैनिक औसत ८९ करोड रुपैयाँ पुगेको नेप्सेको तथ्यांकमा उल्लेख छ। अघिल्लो वर्षको तुलानमा गत आर्थिक वर्षमा सेयर बजारको आकार (बजार पुँजीकरण भने) करिब २ प्रतिशतले साँघुरियो। आर्थिक वर्ष ०७२७३ मा १८ खर्ब ९० अर्ब रुपैयाँ रहेको बजार पुँजीकरण गत आर्थिक वर्षमा घटेर १८ खर्ब ५६ अर्ब रुपैयाँ कायम भएको थियो। सोही अवधिमा नेप्सेमा सूचीकृत क वर्गका कम्पनीहरूको बजार पुँजीकरण ५७७ प्रतिशतले घट्यो। अघिल्लो वर्षको तुलनामा सेयर कारोबार मापक नेप्से परिसूचकमा कमी आएपछि बजार पुँजीकरण पनि घटेको नेप्सेले जनाएको छ। गएको एक वर्षको सेयर कारोबारमा नेप्से परिसूचक ७ दशमलव ८९ प्रतिशतले घटेको छ। अघिल्लो आर्थिक वर्षको अन्त्यसम्म १ हजार ७ सय १८१५ मा रहेको नेप्से (बन्द) गत असारसम्म १ हजार ५ सय ८२६७ विन्दुमा थियो। यद्यपि सोमबार नेप्से १ हजार ६ सय ५२६९ विन्दुमा छ। क वर्गका कम्पनीहरूको सेयर कारोबार मापक सन्सेटिभ परिसूचक (बन्द) करिब ९ प्रतिशतले घट्यो। सर्वसाधारणले खरिद गर्न सक्ने कम्पनीको सेयरकारोबार मापक फ्लोट (बन्द) परिसूचक ७३९ प्रतिशतले ऋणात्मक भएको नेप्सेको तथ्यांक छ। गत आर्थिक वर्षमा कुल सेयर कारोबार साढे २४ प्रतिशतले बढेर २ खर्ब ५ अर्ब रुपैयाँ पुगेको छ। अघिल्लो वर्षको सोही अवधिमा १ खर्ब ६४ अर्ब रुपैयाँ बराबरको सेयर कारोबार भएको थियो। वार्षिक सेयर कारोबारमा व्यापार (ट्रेडिङ) र जलविद्युत् समूहको परिसूचक घट्यो भने बाँकी समूहको परिसूचक बढ्यो। परिसूचक बढ्ने समूहहरूमध्ये पनि अन्य, उत्पादन तथा प्रशोधन र होटल समूहका परिसूचक उच्च अंकले बढे।"
चाडपर्व खर्च जुटाउन भारत पस्दै,"बाँके मध्यपश्चिम पहाडी जिल्लाका सर्वसाधारण चाडपर्वको खर्च जुटाउनका लागि कामको खोजीमा भारत पस्न थालेका छन्। रोपाइँ सकेपछि नेपालीहरू दसैंका लागि खर्चको जोहो गर्न भारत जाने परम्परा नै बनेको छ। उनीहरू भारतको कालापहाड, चण्डीगढ, सिमला, गुजरात, पञ्जाबलगायतका स्थानमा जाने गर्छन्। त्यहाँबाट केही पैसा कमाएर दसैंमा घर फर्किने गरेको उनीहरू बताउँछन्। कामको खोजीमा जानेमध्येमा केही बालबालिका पनि छन्। उनीहरू अभिभावकसँगै कामका लागि भारत पसेका हुन्। नेपालभारत सीमास्थित इलाका प्रहरी कार्यालय जमुनाहाका अनुसार दैनिक डेढ सयदेखि ५ सय नेपालीहरू भारत पसिरहेका छन्। हरेक वर्ष यसैगरी नेपालीहरू काम खोज्न सीमापारि पुग्ने गरेका छन्। बढीजसो मध्यपश्चिमका सर्वसाधारण कालापहाड, चण्डीगढ, सिमला जाने गर्छन्। नेपालीले त्यहाँ सडक निर्माण र फलफूल खेतीका लागि मजदुरी गर्छन्। भारत जानेहरूमध्ये आर्थिक अवस्था कमजोर भएका मध्यपश्चिम क्षेत्र सुर्खेत, जाजरकोट, रुकुम, प्यूठान, दैलेख, सल्यानका बासिन्दा बढी हुने गरेका छन्। बाँके र बर्दियाका सर्वसाधारण पनि खेती सकेपछि काम गर्न भारत पस्छन्। खेतीपातीपछि फुर्सद हुने भएकाले कमाउन भारत जाने चलन चलेको हो। रोपाइँ सकियो। घरमा काम छैन। चाडपर्व पनि बिस्तारै नजिकिँदै छ। त्यसैले केही कमाउन भारत जान थालेको हो, भारतको कालापहाड जान थालेका दैलेखका भीमबहादुर रावतले भने, २३ महिना काम गर्छु। दसैं मनाउन घर फर्किन्छु। कमाएको पैसाले परिवारलाई पनि सहज हुन्छ।कामका लागि भारत पसेका अधिकांश नेपालीहरू दसैं र तिहारमा घर फर्किने गर्छन्। खेतीको समयमा भने घरमै बस्छन्। आर्थिक अवस्था कमजोर भएका सर्वसाधारणले वर्षमा २३ पल्ट भारत काममा जाने र फर्किने गर्छन्। गाउँमा काम नपाइने भएकाले कामको खोजीमा भारत जानु उनीहरूको बाध्यता हो। खेतीको काम सकिएपछि फुर्सदमै बस्नुभन्दा भारतमा मजदुरीको विकल्प रोज्छन्। सीमास्थित इलाका प्रहरी कार्यालय जमुनाहाका प्रमुख प्रहरी नायब निरीक्षक (सई) सुधीर खडकाले हाल भारत जाने नेपालीको चाप बढेको बताए। उनले हरेक वर्ष यसैगरी नेपालीहरू कामको खोजीमा भारतका विभिन्न सहरमा पुग्ने गरेको जानकारी दिए। खेतीको कामपछि नेपालीहरू चाडपर्वको खर्च जुटाउन भारत जानेक्रम सुरु भएको छ, उनले भने, चाडपर्वका बेला फर्किनेको भीड हुन्छ। गरिबीका कारण बेरोजगार युवाहरू काम गर्न विदेश गएपछि गाउँ युवाविहीन हुने गरेको छ।"
निर्माणका लागि तीन अर्ब,"काठमाडौं भारतीय सीमा नाकाबाट तराईका २० जिल्ला सदरमुकाम हुँदै महेन्द्र राजमार्ग जोड्ने सडक निर्माणका लागि सरकारले चालु आर्थिक वर्षमा ३ अर्ब रुपैयाँ बजेट खर्च गर्ने भएको छ।अघिल्लो वर्षको तुलनामा झन्डै तेब्बर बजेट विनियोजन गर्दै सरकारले उक्त सडक आयोजनाहरूलाई उच्च प्राथमिकता दिएको हो। चालु आर्थिक वर्षको वार्षिक विकास कार्यक्रम (रातो किताब) अनुसार तराईका २० जिल्ला सदरमुकाम जोड्नका लागि ६३ ठाउँबाट सडक निर्माण गर्ने योजना छ। अधिकांश सडकको विस्तृत परियोजना प्रतिवेदन (डीपीआर) तयार भइसकेको छ, भौतिक पूर्वाधार तथा यातायात मन्त्रालयका सचिव देवेन्द्र कार्कीले भने, अधिकांश सडकको ठेक्कासमेत लागिसकेको छ। यो वर्षबाट तीव्र गतिमा निर्माणको काम हुनेछ। उनका अनुसार चालु आर्थिक वर्षका लागि दक्षिणी (भारत) नाकाबाट २० सदरमुकाम हुँदै महेन्द्र राजमार्ग जोड्ने सडकका लागि ३ अर्ब ७ करोड १४ लाख रुपैयाँ बजेट विनियोजन भएको हो। गत वर्ष १ अर्ब ४१ करोड २७ लाख ७५ हजार रुपैयाँ बजेट विनियोजन भएको थियो। यसमध्ये केही रकम खर्चै हुन सकेन। गत वर्षको फागुनचैतसम्म काम हुन सकेन, सचिव कार्कीले भने, डीपीआरको काम गर्न बढी समय लाग्यो। केही सडकको ठेक्का पनि लागिसकेको छ। यस वर्षबाट थप काम हुनेछ। यी सडकहरू ४ देखि ६ लेनका हुने जनाइएको छ। अधिकांश सडकको रेखांकन भइसकेको छ। चालु आर्थिक वर्षका लागि विनियोजन भएको बजेटले निर्माण र सडक स्तरोन्नतिको काम हुनेछ। यी सडक झापा, सुनसरी, मोरङ, सप्तरी, सिरहा, धनुषा, महोत्तरी, सर्लाही, बारा, पर्सा, नवलपरासी, कपिलवस्तु, रूपन्देही, धनगढी, कञ्चनपुर, कैलाली, बर्दियालगायत जिल्ला सदरमुकाम जोड्ने योजनाका साथ उक्त कार्यक्रम सरकारले ल्याएको हो। जिल्ला सदरमुकाम जोड्ने बाँकी तीन जिल्लाको नाम भने खुलाइएको छैन। सदरमुकामको साथसाथै महेन्द्र राजमार्ग जोड्ने कामसमेत यी सडकहरूले गर्नेछन्, उनले भने। यो कार्यक्रमलाई सरकारले पहिलो प्राथमिकता (पी वान) को आयोजनामा राखेको छ। भौतिक पूर्वाधार तथा यातायात मन्त्रालयका पूर्वसचिव तुलसी सिटौलाका अनुसार यीमध्ये केही आयोजनाहरू भारत सरकारले दिने सहुलियतपूर्ण ऋण (एलओसी) अन्तर्गतका पनि छन्। गत वर्ष यो कार्यक्रमअन्तर्गतका १७ र १५ वटा फरकफरक गरी एलओसीको बजेट पनि खर्च गर्ने योजना बनेको थियो, उनले भने। साढे ३४ अर्ब रुपैयाँमा नेपालका पूर्वदेखि पश्चिमसम्मका एक पुलसहित १६ वटा सडक आयोजना बनाउन सहुलियतपूर्ण ऋण प्रयोग गर्ने भारत सरकारसँग गत वर्ष सम्झौता भइसकेको छ। भारतीय एलओसीबाट गत वर्ष १५ सडक बनाउने निश्चित भएको हो। १७ वटा भने त्यसभन्दा अघिकै निर्णय रहेको सिटौलाले बताए। तत्कालीन प्रधानमन्त्री पुष्पकमल दाहालको भारत भ्रमणका क्रममा तय भएको सहुलियतपूर्ण ५५ अर्ब रुपैयाँ ऋणमध्ये साढे ३४ अर्ब रुपैयाँ बराबरका आयोजना बनाउने समझदारी गत वर्ष भएको हो। तत्कालीन भौतिक पूर्वाधार तथा यातायातमन्त्री रमेश लेखक र भारतका रेलमन्त्री सुरेश प्रभुबीच सम्झौता भएको थियो। सम्झौताअनुसार भारतको नाकाबाट जिल्ला सदरमुकाम हुँदै महेन्द्र राजमार्ग जोड्ने सडकका लागि पनि खर्च हुनेछ। हुलाकी राजमार्गसँगै दक्षिणी नाका हुँदै महेन्द्र राजमार्ग जोड्ने सडक आयोजनाका काम सुरु भएका हुन्, सिटौलाले भने, महेन्द्र राजमार्गबाट भारततर्फको नाकासम्मको औसत ३० किलोमिटरको ग्याप छ। यो ग्यापमा रहने सर्वसाधारणहरूको सडक पहुँचका लागि यो कार्यक्रम अघि सारिएको हो।"
परिसूचक र कारोबार रकम दुवै बढे,"काठमाडौं (कास) अघिल्लो दिनको तुलनामा सोमबार नेप्से परिसूचक र कारोबार रकम दुवै बढे। आइतबार करिब सवा ३ अंकले घटेको बजार सोमबार झन्डै साढे ९ अंकले बढ्यो। कारोबार रकम पनि करिब ८ करोड रुपैयाँले बढेर १ अर्ब ४ करोड रुपैयाँ पुग्यो। अघिल्लो दिन बजारमा ९६ करोड ८६ लाख रुपैयाँको सेयर कारोबार भएको थियो। आइतबार बिमाबाहेक कारोबारमा आएका सबै समूहका परिसूचक बढे। यसकारण ९४१ अंकको वृद्धिसहित समग्र नेप्से परिसूचक १ हजार ६ सय ५२६९ विन्दुमा पुग्यो। उक्त दिन बिमा समूहको परिसूचक भने घट्यो। दिनभरको कारोबारमा यो समूहको परिसूचक ५२१ अंकले ऋणात्मक छ। योसँगै सेयर बजारको आकार (कुल बजार पुँजीकरण) पनि बढेर १९ खर्ब ३३ अर्ब रुपैयाँ कायम भएको छ। ९ हजार १ सय ३२ कारोबारबाट १ सय ३२ कम्पनीका १६ लाख ५६ हजार ७ सय २६ कित्ता सेयर किनबेच भए। ती किनबेचबाट करिब १ अर्ब रुपैयाँ बराबरको सेयर कारोबार भयो। कारोबारमा आएकामध्ये ९० कम्पनीको सेयर मूल्य बढ्यो, ५३ कम्पनीको घट्यो र १२ कम्पनीको सेयर मूल्य स्थिर छ।"
योजना आयोगका उपाध्यक्ष श्रेष्ठद्वारा राजीनामा,काठमाडौं (कास) राष्ट्रिय योजना आयोगका उपाध्यक्ष मीनबहादुर श्रेष्ठले पदबाट राजीनामा दिएका छन्। कार्यभार सम्हालेको एघार महिनापछि सोमबार उनले राजीनामा दिएका हुन्। नयाँ सरकारलाई काम गर्न सजिलो होस् भन्ने उद्देश्यले मंगलबारदेखि लागू हुने गरी राजीनामा दिएको श्रेष्ठले बताए। यसअघि पुष्पकमल दाहाल प्रधानमन्त्री हुँदा ०७३ भदौ १६ मा उनी उपाध्यक्षमा नियुक्त भएका थिए। तत्कालीन समयमा राष्ट्र बैंकका कार्यकारी निर्देशक रहेका श्रेष्ठले उपाध्यक्ष नियुक्त भएपछि उक्त पदबाट राजीनामा दिएका थिए। आफ्नो कार्यकालमा योजना आयोगमार्फत धेरै राम्रा काम भएको उनले दाबी गरे।
सामसङले ल्यायो क्युलेड टीभी,काठमाडौं (कास) सामसङ इलेक्ट्रोनिक्सले सामसङ क्युलेड टीभी बजारमा ल्याएको छ। हाइ डाइनामिक रेन्ज प्रविधिबाट निर्मित क्युलेड टीभीमा शत प्रतिशत कलरका लागि नयाँ मेटल कोर जडान गरिएकाले दर्शकले यसमा वास्तविक रङ देख्न सक्ने कम्पनीले जनाएको छ। सुधारिएको अफ एङ्गल भ्युइङ र ३६० डिग्रीको असीमित डिजाइनले हरेक दृश्यलाई जीवन्त बनाउँछ र यसमा प्राप्त भएको केबल एक रिमोट कन्ट्रोलरले घरका हरेक उपकरणहरू सञ्चालन गर्न पनि सकिने जारी विज्ञप्तिमा उल्लेख छ। क्युलेड टीभी हाल दुई मोडलमा उपलब्ध रहेको जनाइएको छ। कम्पनीका अनुसार क्यूए५५क्यू ७ मोडलको सुरुवाती मूल्य ४ लाख ५० हजार र क्यूए ६५ क्यू ८ को मूल्य ६ लाख ५० हजार निर्धारण गरिएको छ। दुवै मोडलमा किस्ताबन्दीको सुविधा पनि उपलब्ध गरिएको कम्पनीले जनाएको छ।
फोर्डले मनायो पिकअपको शतवार्षिकी,"काठमाडौं (कास) फोर्ड कम्पनीले सय वर्ष अगाडि ल्याएको पिकअपको शत वार्षिकी मनाएको छ। कम्पनीले जुलाई १९१७ मा ल्याएको पिकअप ट्रक मोडल टीटी गाडी संसारकै अत्यधिक बिक्री भएको पिक अप ट्रक ब्रान्डले चिनिएको जारी विज्ञप्तिमा उल्लेख छ। अघिल्ला वर्षहरूमा किसान, सैनिक, निर्माण कामदार, रेसिङ ड्राइभरलगायतले फोर्ड पिकअप ट्रक रुचाएको दाबी कम्पनीले गरेको छ। सुरुमा च्यासिस मात्र बेच्ने गरी मात्र १३ मिलियन टिटी कम्पनीले बेचेको जनाएको छ। पछि गएर फोर्ड डाइनेस्टीका पिकअप ट्रकमध्ये मोडल ए र एए पिकअपले टीटी लाई १९२८ मा प्रतिस्थापन गरेको पनि कम्पनीले जनाएको छ।"
थाई एयरवेजद्वारा रक्तदान,काठमाडौं (कास) थाई एयरवेज इन्टरनेसनलले सोमबार राजधानीमा रक्तदान तथा कार्डियो हेल्थ चेकअप कार्यक्रमको आयोजना गर्यो। थाई एयरवेजले १९९२ को घटनालाई स्मरण गर्दै यस सीएसआर कार्यक्रमलाई हरेक वर्ष आयोजना गर्दै आएको जारी विज्ञप्तिमा छ। कार्यक्रममा १ सय २० जनाभन्दा बढीले रेडक्रस सोसाइटीका लागि रक्तदान गरेको जनाइएको छ। त्यस्तै सहिद गंगालाल राष्ट्रिय हृदय केन्द्रका दक्ष तथा अनुभवी टोलीद्वारा कार्यक्रममा सहभागी भएकाहरूको सामान्य स्वास्थ्य र कार्डियो हेल्थ चेकअप गरिएको समेत जनाइएको छ।
माछापुच्छ्रेको नयाँ ११ स्थानबाट सेवा,"काठमाडौं (कास)माछापुच्छ्रे बैंकले सोमबार एकै पटक ११ वटा नयाँ स्थानबाट बैंकिङ सेवा सुरु गरेको छ। बैंकले थप ६ शाखा, ३ एक्स्टेन्सन काउन्टर तथा २ शाखारहित बैंकिङ सेवाको सुरुवात गरेको जारी विज्ञप्तिमा उल्लेख छ। बैंकले दमक, लहान, बर्दिबास, सुर्खेत, महेन्द्रनगर र कोहलपुरमा गरी ६ वटा नयाँ शाखा कार्यालयहरू सञ्चालनमा ल्याएको जनाएको छ। यसैगरी सिरहाको कल्याणपुर गाउँपालिका, तनहुँको भिमाद नगरपालिका तथा कञ्चनपुर जिल्ला आईबीआरडी पुनर्वास नगरपालिकामा एक्स्टेन्सन काउन्टरहरू सञ्चालनमा ल्याएको जनाएको छ। बैंकका अनुसार रूपन्देहीस्थित गैंडहवा तथा सम्मरीमाई गाउँपालिकामा शाखारहित बैंकिङ सेवा सञ्चालनमा ल्याएको छ। बैंकले शाखा शुभारम्भ भएको उपलक्ष्यमा निश्चित समयका लागि नि:शुल्क डेबिट कार्ड उपलब्ध गराउने, कर्जा शुल्कमा ०२५ प्रतिशत छुट दिने र लकर शुल्कमा ५० प्रतिशत छुट प्रदान गर्ने इत्यादि सुविधासमेत उपलब्ध गराएको जारी विज्ञप्तिमा छ।"
महिन्द्राको दुईदिने डिलर समिट,काठमाडौं (कास) अग्नि ग्रुपअन्तर्गतको बालाजु अटोवर्कसले नेपालभरि आधिकारिक सर्भिस सेन्टरलाई उत्साहित गर्ने उद्देश्यले साउन १४ र १५ मा पोखरामा डिलर समिट सम्पन्न गरेको छ। कार्यक्रममा महिन्द्राको आधिकारिक सर्भिस सेन्टर मात्र सहभागी भएको जारी विज्ञप्तिमा छ। कार्यक्रममा महेन्द्रा एन्ड महेन्द्राका नेपालका लागि सर्भिस म्यानेजर तपस भट्नाकरले एक प्रेजेन्टेसन दिएको जनाएको छ।
कोकाकोलाद्वारा युवा स्पिक फोरम कार्यक्रम,"काठमाडौं (कास) कोकाकोलाले आइसेक लुम्बिनीसँगको सहकार्यमा यो वर्षको युवा स्पिक फोरम बुटवलमा सम्पन्न गरेको छ। युवा आवाज सुनिनुपर्ने लक्ष्यका साथ कोकाकोलाका देशीय बजार प्रबन्धक गौरव रामदेवले मुख्य वक्ताका रूपमा कार्यक्रममा सम्बोधन गरेको जारी विज्ञप्तिमा छ।। देशभरका युवाहरूसँग सम्बन्ध बढाउने पाटोका रूपमा, कोकाकोलाले नेपाल र यो क्षेत्रमा आइसेकलाई सहयोग गरेको जनाएको छ।"
बैंक अफ काठमान्डु र लाइफ इन्स्योरेन्स कर्पोरेसनबीच सम्झौता,काठमाडौं (कास) बैंक अफ काठमान्डु र लाइफ इन्स्योरेन्स कर्पोरेसन (नेपाल) बीच बैंकासुरेन्स सेवा प्रदान गर्ने सम्झौता भएबमोजिम जीवन तरंग र जीवन आनन्द प्लान सेवा उपलब्ध गराउने भएको छ। बैंकका ग्राहकवर्गले नजिकैको शाखाबाट सजिलै जीवन बिमा सेवा लिन र जीवन बिमा प्रिमियम तिर्न सक्ने जारी विज्ञप्तिमा छ।
वार्षिक ८ अर्बको खाद्यान्न आयात,"पर्सा स्वदेशी उत्पादनले धान्न नसकेर वार्षिक ८ अर्बको खाद्यान्न भारतबाट आयात हुने गरेको छ। वीरगन्ज भन्सार कार्यालयका अनुसार गत आर्थिक वर्षमा उक्त रकम बराबरको गहुँ, मकै, धान, चामल, फापर लगायतका अन्न भारतबाट आयात भएको हो। यो तथ्यांकले भारतमाथि नेपालको खाद्यान्न परनिर्भरता बर्सेनि बढ्दै गएको देखाएको छ। अघिल्लो आवमा नाकाबाट ४ अर्ब ५२ करोडको खाद्यान्न आयात भएकामा गत आवमा ७ अर्ब ९९ करोड ६५ लाख रुपैयाँँ बराबरको खाद्यान्न ल्याइएको थियो। वीरगन्ज भन्सारका सूचना अधिकृत सन्तोष यादवका अनुसार नाकाबाट गत आर्थिक वर्षमा ४२ करोड ७२ लाख रुपैयाँको १ करोड ५० लाख ८९ हजार किलो गहुँ, जौ, जुनेलो आयात भएको छ। अघिल्लो आवमा ३ करोड ५९ लाख रुपैयाँको १३ लाख ९२ हजार किलो खाद्यान्न ल्याइएको थियो। गत आवमा २ अर्ब ५४ करोड रुपैयाँँको १४ करोड २१ लाख किलो मकै आयात भएको छ। अघिल्लो आवमा १ अर्ब ४४ करोड रुपैयाँको ५ करोड ६४ लाख किलो मकै ल्याइएको थियो। यो नाकाबाट भित्रिने मकै विशेष गरी पशुपक्षीका दाना उद्योगले आयात गर्छन्। त्यसैगरी गत आवमा यो नाकाबाट २ अर्ब ९९ करोड रुपैयाँको ११ करोड ६० लाख किलो धान आयात भएको छ। अघिल्लो आवमा १ अर्ब ३५ करोड रुपैयाँको ४ करोड ९१ लाख किलो धान आयात भएको थियो। तयारी चामल र कनिकाको आयात पनि बर्सेनि बढ्दै गएको तथ्यांकले देखाउँछ। अघिल्लो आवमा १ अर्ब ५१ करोड रुपैयाँँको ३ करोड ३० लाख किलो चामल र कनिका ल्याइएकामा गत आवमा १ अर्ब ९१ करोड रुपैयाँको ३ करोड ५९ लाख किलो ल्याइएको हो। गत आवमा ११ करोड ३६ लाख रुपैयाँको ४२ लाख ९९ हजार किलो फापर र कोदो आयात भएको छ। अघिल्लो आवमा १८ करोड रुपैयाँको ६८ लाख किलो फापर र कोदो आयात भएको थियो। स्वदेशी उद्योगीहरूले भारतबाट चामलको आयातले उद्योग धराशायी भएको गुनासो गरेका छन्। उद्योगीले भारतबाट चामलको आयातमा रोक लगाई धान मात्र आयात हुन दिनुपर्ने माग गर्दै आएका छन्। उनीहरूले धानको आयात गर्दा भन्सार शुल्क घटाउन र चामलको आयात गर्दा भन्सार शुल्क बढाउन सुझाएका छन्। सूचना अधिकृत यादवका अनुसार राजस्वका दृष्टिले पनि चामल आयात गर्दा राज्यलाई खासै बढी राजस्व प्राप्त हँुदैन। मोटा चामलमा ५ प्रतिशत र मन्सुली र बासमती चामलमा ८ प्रतिशत मात्र भन्सार शुल्क लाग्छ। त्यसैगरी अन्य प्रकारका अन्नमा पनि ५ प्रतिशत मात्र भन्सार शुल्क लाग्छ। दाना उद्योगले आयात गर्ने मकैमा जम्मा १५ प्रतिशत मात्र राजस्व लाग्छ। खाद्यान्नको आयातमा मूल्य अभिवृद्धि कर छुट छ।"
पर्यटन वर्षमा एनआरएनले सघाउने,"काठमाडौं (कास) सरकारले घोषणा गरेको नेपाल भम्रण वर्ष २०१८ लाई सफल बनाउन गैरआवासीय नेपाली संघ (एनआरएन) ले सघाउने भएको छ। यसका लागि एनआरएनले भिजिट नेपाल युरोप अभियान २०१७ तथा अतिथि देवो भव अभियान सफल बनाउने निर्णय गरेको छ। १० औं गैरआवासीय नेपाली संघ युरोपियन क्षेत्रीय बैठक तथा ८ औं युरोपियन क्षेत्रीय महिला सम्मेलन २०१७ ले उक्त निर्णय गरेको हो। भम्रण वर्षमा धेरैभन्दा धेरै पर्यटक भित्र्याउन सहयोग गर्ने उद्देश्यले युरोपस्थित नेपाली दूतावासहरू तथा नेपाल पर्यटन बोर्डका मानार्थ जनप्रतिनिधिसँग समन्वय गर्ने निर्णय संघले गरेको छ। यसका लागि युरोपस्थित सबै एनसीसीहरूलाई आग्रह गर्दछौं, संघद्वारा जारी विज्ञप्तिमा भनिएको छ। विगत लामो समयदेखिको राजनीतिक संक्रमणकालको अन्त्य गरी नयाँ संविधानको पूर्ण कार्यान्वयनका लागि पनि संघले आग्रह गरेको छ। नयाँ संविधानको पूर्ण कार्यान्वयन र समृद्ध नेपालको निर्माणका लागि आर्थिक विकासलाई गति दिन नेपालका प्रमुख राजनीतिक दल बीचमा सहमति र सहकार्य गर्न अनुरोध गर्दछौं, संघको विज्ञप्तिमा छ। सम्मेलनले युरोपस्थित गैरआवासीय नेपाली उद्यमीले नेपालमा सामूहिक लगानी अगाडि बढाउन देखाएको तत्परताको सम्मान गर्दै अन्तर्राष्ट्र्रिय समन्वय परिषदलाई त्यसका लागि आवश्यक पहल गर्न अनुरोध गरेको छ। संघद्वारा सञ्चालित आयोजना लाप्राक नमुना बस्ती, एनआरएन भवन, काठमाडौं शंखमूलस्थित पार्क, एक एनसीसी एक परियोजनालगायतमा तन, मन, धनले सहयोग गर्न सदस्यहरूलाई आग्रह गरिएको छ।नेपालका विद्यालयहरूमा विद्युतीय पुस्तकालय निर्माणका लागि संघले आफ्ना सदस्यहरूलाई आग्रह गरेको छ। गैरआवासीय नेपालीहरूको सक्रियतामा विभिन्न विद्यालयहरूमा विद्युतीय पुस्तकालय स्थापना भइरहेको सन्दर्भमा ती पुस्तकालयलाई व्यवस्थित गर्न पनि आग्रह गरिएको छ। विज्ञप्तिमा भनिएको छ, संघको मातहतमा आफूले पढेको विद्यालयमा विद्युतीय पुस्तकालय स्थापना गर्न सबै गैरआवासीय नेपालीलाई यो बैठक आहवान गर्दछ। प्रवासमा रहेका नेपाली बालबालिकाहरूका लागि नेपाली भाषा, लिपि, संस्कार, संस्कृति सिकाउन भिडियो कार्टुन, ट्याबलेट गेम तथा प्रवास सापेक्ष पाठ्यसामग्री निर्माण गर्न पहल गर्न अन्तर्राष्ट्रिय समन्वय परिषदलाई संघले आग्रह गरेको छ। अन्तर्राष्ट्रिय मान्यताअनुसार कुनै पेसा, व्यवसाय वा अध्ययनको सिलसिलामा १ सय ८२ दिनभन्दा बढी सार्क मुलुक बाहिर बस्ने विद्यार्थी तथा वैदशिक रोजगारीमा जाने नेपालीलाई पनि गैरआवासीय नेपालीको परिभाषाभित्र समेट्न अन्तर्राष्ट्रिय समन्वय परिषद्लाई आग्रह गर्ने पनि संघले निर्णय गरेको छ।"
सिक्टा आयोजनाको काम सुस्त,"नेपालगन्ज मन्त्रीको शपथ लिएको एक सातामै सिँचाइमन्त्री सञ्जय गौतमले सिक्टा आयोजनाको अनुगमन गरे। उनले पहिलो प्राथमिकता सिक्टालगायत राष्ट्रिय गौरवका आयोजनाको निर्माण सम्पन्न गर्नु रहेको बताए। मन्त्री गौतमले मातहतका निकायलाई तीव्र गतिमा काम अगाडि बढाउन निर्देशन दिए। बाँके आउने अधिकांश मन्त्री, प्रधानमन्त्रीहरू सिक्टा आयोजनाको यसैगरी अनुगमन गर्छन् र निर्देशन दिन्छन्। तर, शाखा नहरका काम सुस्त गतिमा चलिरहेको उपभोक्ताको गुनासो छ। ठेकेदारको लापरबाही, मुआब्जा समस्या र आयोजना प्रमुख फेरिइरहने कारणले सिक्टा आयोजनाको काम बर्सेनि प्रभावित हुँदै आएको छ। आयोजनाको ४५ किलोमिटर मूल नहरमध्ये ३५ किलोमिटरको काम सम्पन्न भएको छ। बाँकी १० किमि नहरको काम यसै वर्षभित्र सक्ने आयोजनाको लक्ष्य छ। अगैयादेखि बनकटुवाको जी गाउँसम्म मूल नहर निर्माण गरी बाँकेको ४२ हजार ७ सय ६६ हेक्टर कृषियोग्य जमिनमा सिँचाइ सुविधा पुर्याउने लक्ष्य छ। हाल आयोजनाको बाँधस्थल अगैयादेखि कोहलपुरको चटारसम्म मूल नहरको काम सकिएको छ। मूल नहरको काम केही सन्तोषजनक भए पनि शाखा नहरको काममा ढिलाइ भइरहेको उपभोक्ताको गुनासो छ। निर्माण सुरु भएको १३ वर्षसम्ममा ५ सय हेक्टरका लागि मात्र सिँचाइको सुविधा पुगेको हो। शाखा नहरअन्तर्गत सिंधनिया खण्डको २० किलोमिटर निर्माणको काम सुरु भएको अढाइ वर्ष बितेपनि अझै पूरा भएको छैन। चालु आर्थिक वर्षको अन्त्यसम्ममा काम सम्पन्न हुने आयोजनाले जनाएको छ। त्यस्तै गत वर्ष करिब १ अर्ब रुपैयाँको लागतमा टेन्डर भएको डुडुवा शाखाको काम अझै सुरु हुन सकेको छैन। डुडुवा खण्डको निर्माणको जिम्मा लिएको पप्पु कन्ट्रक्सनको लापरबाहीले २३ किलोमिटर पश्चिम खण्डको काम सुरु नहुँदा किसानहरू मर्कामा परेको मूल उपभोक्ता समितिका अध्यक्ष शालिकराम डाँगीले बताए। ठेकेदारले समयमै काम नगर्ने समस्याले निर्माणका लागि सम्झौता भएको एक वर्षसम्म डुडुवा खण्डको काम सुरु भएको छैन, अध्यक्ष डाँगीले भने, हामीलाई सिँचाइ सुविधा चाहियो भनेर मन्त्रालयदेखि सबै ठाउँमा पुगियो। सबैको आश्वासन आउँछ तर हाम्रो माग अझै पूरा भएन। आयोजनाले डुडुवा र सिंधनियामा असारभित्र पानी छोड्ने भने पनि अझैसम्म काम पूरा भएको छैन। उनले काम नगर्ने ठेकेदारसँग सम्झौता रद्द गरी नयाँ प्रक्रियामा जानुपर्ने सुझाए। ठेकेदारलाई नहर सफा मात्र गर्न आग्रह गरे पनि बेवास्ता गरेको उनको गुनासो छ। सिँचाइमन्त्री गौतमले आयोजनामा देखिएका समस्याको पहिचान गरी तत्काल समाधान गर्ने जनाए। छोटो समयमा नै उपलब्धिमूलक काम देखाउने गरी काम गर्ने मेरो योजना छ, मन्त्री गौतमले भने, मेरो पहिलो प्राथमिकता राष्ट्रिय गौरवका सबै आयोजनाको व्यवस्थापन गर्ने हो। सिक्टाको कामलाई जति सक्दो छिटो गर्ने गरी मातहतका निकायलाई निर्देशन दिइसकेको छु। उनले उपभोक्ताका समस्या समाधानका लागि अन्य मन्त्रालयसँग समन्वय गरिने जनाए। आयोजनाका डिभिजन इन्जिनियर प्रकाश कार्कीले आयोजनामार्फत हाल ५ सय हेक्टरमा सिँचाइ सुविधा पुग्ने गरी काम भएको बताए। उनका अनुसार आगामी आर्थिक वर्षको सुरुमै आयोजनाको काम सक्ने गरी काम भइरहेको छ। केही स्थानमा समस्या भए पनि मूल नहरलगायतको काम तीव्र गतिमा भइरहेको छ, डिभिजन इन्जिनियर कार्कीले भने, मूल नहरको केही काम मात्र बाँकी भएकाले समयमै सम्पन्न हुने अपेक्षा छ। मूल नहरको अन्तिम १० किलोमिटर निर्माण सम्झौता अवधि २०१७ डिसेम्बरभन्दा अघि नै निर्माण हुने उनले बताए। कालिका सीटीसी जेभीले १ अर्ब ६५ करोड ठेक्का सम्झौता गरी नहरको अन्तिम खण्डको काम गरिरहेको आयोजनाले जनाएको छ। यस्तै अन्य ५ वटा शाखा नहरको निर्माणका लागि टेन्डरको प्रक्रिया अगाडि बढेको कार्कीको भनाइ छ। कार्कीका अनुसार पूर्वी नहरतर्फको वातावरणीय प्रभाव अध्ययन भइसकेको छ। पूर्वी नहरले राप्ती नदीपारिका साविकका ९ गाविसमा सिँचाइ सुविधा उपलब्ध गराउनेछ। पूर्वी शाखाको लम्बाइ ५१ किलोमिटर छ।"
ठेकेदारको लापरबाहीले सडक योजना अलपत्र,"नुवाकोट जिल्लाका अधिकांश सडक योजनाहरू अलपत्र परेका छन्। सडक निर्माणको ठेक्का लिएका ठेकेदारको लापरबाहीका कारण योजनाहरू पूरा नभएका हुन्। जिल्लाका सडक योजनाहरू ठूला ठेकेदारले आफ्नो फर्ममा पारेर पेटी ठेकेदारलाई दिने प्रवृत्तिले निर्माणमा हेल्चेक््रयाइँ हुने गरेको हो। नाफा लिएर ठूला ठेकेदारले पेटी ठेकेदारलाई जिम्मा दिने र उनीहरू जिम्मेवारी पूरा नगर्ने हुँदा योजना अलपत्र पर्ने गरेका हुन्। ठेक्का दिएर अलपत्र परेको किस्पा गाउँपालिकाभित्रको सडक उदाहरण बनेको छ। किस्पा गाउँपालिकाको मनकामनाभाल्चे सडक योजना पूरा हुन सकेको छैन। कतिपल्ट सडक डिभिजन धाइयो, किस्पाका मेघबहादुर घलेले भने, सडक बनाउन भनियो। काम भएन। सलाखुखोलादेखि मानेगाउँसम्मको सडकमा माटोको ढिस्को काट्ने काम मात्रै भएको उनले बताए। वर्षाको पानीले सलाखुखोला, मनकामना भागाले, मानेगाउँ, कार्कीगाउँमा बनाएको नालीसमेत बगाइसकेको उनले जनाए। ठेकेदार र सडक डिभिजनले काम गरेनन्, स्थानीय प्रकाश तामाङले भने, ठाउँठाउँमा पैँदल हिड्नसमेत सक्ने अवस्था छैन। उक्त सडक राष्ट्रियस्तरको बजेट परेर बनाउन लागिएको किस्पा गाउँपालिका प्रमुख छत्र लामाले जानकारी दिए। उनले ठेकेदारले काम नगरेर हैरान पारेको जनाए। साढे दुई वर्षमा २० किलोमिटर सडक स्तरोन्नति गर्न ठेक्का सम्झौता गरी आशिष, लोहनी र चन्द्रसूर्य निर्माण सेवाले १८ करोड रुपैयाँमा लिएका हुन्। चन्द्रसूर्य निर्माण सेवाका प्रोपाइटर रसुवाका सांसद एवं संसद् विकास समिति सदस्य जनार्दन ढकालले पेटी ठेकेदार उत्तरबहादुर लामालाई दिएको एक स्थानीयले बताए। ठेक्का पूरा हुन ४ महिना बाँकी छँदै उनी साइडको काम गर्नै छाडेर हिँडेको स्थानीयले बताए। सडक डिभिजन कार्यालय रसुवा, नुवाकोटमा पेटी ठेकेदारले यो वर्षको ९४ प्रतिशत काम भएको देखाई २ करोड ४१ लाख रुपैयाँ रकम लिइसकेको कार्यालयले जनाएको छ। स्थानीयले २० प्रतिशत पनि काम नभएको जनाएका छन्। सडक डिभिजन कार्यालय रसुवा, नुवाकोट प्रमुख रोहितकुमार बिसुरालले ठेकेदारले छिटो काम गर्न र समयमै सक्न अटेरी गरेको बताए। त्यसैगरी विनपा पाटीपानीमा ५ सय मिटर सडक पिच गर्नुपर्नेमा ठेकेदारले डोजर लगाएर नाली मात्रै खनेको छ। लागत ३० लाख रुपैयाँको उक्त सडक ठेकेदारको लापरबाही भएको स्थानीयको गुनासो छ। तर, सडक डिभिजनले जिल्लाका ६ किलोमिटर सडक पिच भएको, १ सय किमि माटो कटिङ र २७ किमि ग्राभेल गरेको प्रगति देखाएको छ।"
जग्गा अतिक्रमण गर्नेलाई हटाइने,"हेटौंडा (कास) सरकारले रोजगारी सिर्जना गर्ने उद्देश्यले प्रदेश ३ को औद्योगिक क्षेत्र स्थापनाका लागि छनोट गरेको हेटौंडास्थित मयुरधापको जग्गा अतिक्रमण गर्नेलाई हटाइने भएको छ। औद्योगिक क्षेत्र सरोकारावाला प्रतिनिधिले आइतबार स्थलगत अध्ययन गरी जग्गा अतिक्रमण गर्नेलाई हटाउने निर्णय गरेको हो। स्थलगत अध्ययन गर्नेमा सांसद अनन्त पौडेल र औद्योगिक क्षेत्र व्यवस्थापन लिमिटेड अध्यक्ष एवं महाप्रबन्धक नन्दकिशोर बस्नेत एवं स्थानीय जनप्रतिनिधि थिए। विस्तृत परियोजना प्रतिवेदन (डीपीआर) को काम गर्न समस्या भएपछि अतिक्रमण गरेकालाई हटाउन प्राविधिकले पनि दबाब दिँदै आएका छन्। नयाँ औद्योगिक क्षेत्र स्थापनाका लागि एक महिनादेखि डीपीआरको काम भइरहेको छ।जग्गा अतिक्रमण गरी खेतीपाती गरिरहेका र निर्माण गरेका संरचना हटाउने अध्यक्ष एवं महाप्रबन्धक बस्नेतले बताए। औद्योगिक क्षेत्रको जग्गामा घर बनाउने, आश्रम बनाउने र खेतीपाती गर्ने काम भइरहेको उनले जनाए। उनले ३० बिघाभन्दा बढी जमिन अतिक्रमण भएकाले ती सबैलाई हटाउने जनाए। औद्योगिक क्षेत्रको जग्गा अतिक्रमण गर्नेलाई हटाइन्छ, बस्नेतले भने, आवश्यक परे प्रहरी प्रशासन पनि लगाइन्छ। उक्त क्षेत्रमा हेटौंडा उपमहागनरपालिकास्थित इलाका वन कार्यालयको छेउबाट मोटरबाटो निर्माण गरिने भएको छ। सीआरएस, जर्सा र ईसीएन कम्पनीले संयुक्त रूपमा डीपीआरको काम गरिरहेका छन्। मयुरधाप औद्योगिक क्षेत्रको डीपीआर सँगसँगै जमिनको संरक्षण गर्न तारबारको काम पनि सुरु गर्न लागेको छ। सिमाना यकिन नभएकाले तारबार लगाउने कार्यमा ढिलाइ भएको हेटौंडा औद्योगिक क्षेत्र व्यवस्थापन लिमिटेडका व्यवस्थापक नेपालभूषण वैधले बताए। जमिनको संरक्षणका लागि तारबार लगाउन र जमिन सम्याउन निर्माण कम्पनीलाई जिम्मेवारी दिइसकिएको उनले जनाए। औद्योगिक क्षेत्र जमिन अतिक्रमण गरिएकाले सिमाना तोकेर तारबार लगाउन समस्या भएको छ। यसअघि १ हजार ९९ सय १७ बिघा जमिनको जग्गाधनी पुर्जा औद्योगिक क्षेत्र व्यवस्थापन लिमिटेडलाई उपलब्ध गराइसकिएको छ। मयुरधापको उक्त ऐलानी जमिन औद्योगिक क्षेत्रको स्वामित्वमा गराउन मन्त्रिपरिषदको बैठकले निर्णय गरेको हो। नयाँ औद्योगिक क्षेत्रको अध्ययन प्रतिवेदन र पूर्वाधार निर्माणका कार्यहरू गर्न कम्तीमा २ वर्ष लाग्न सक्छ, प्रबन्धक वैधले भने, उक्त क्षेत्रमा सय उद्योग स्थापना हुनेछन्। नयाँ संविधानअनुसार प्रत्येक प्रदेशमा औद्योगिक क्षेत्र स्थापना गर्ने निर्णयअनुसार मयुरधापस्थित उक्त जमिनमा प्रदेश ३ का लागि स्थापना हुन लागेको हो।"
इङल्यान्डको अग्रता,लन्डन (एएफपी) एक सय वर्षको टेस्ट इतिहास बोकेको ओभल मैदानमा मोइन अली ह्याट्रिक लिने पहिलो खेलाडी बनेका छन्। उनको प्रयासमा इङल्यान्डले सोमबार दक्षिण अफ्रिकाविरुद्धको तेस्रो टेस्ट २ सय ३९ रनले जितेको छ। लन्डन मैदान आफ्नो १ सयौं वार्षिकोत्सव मनाइरहेको समयमा अफ स्पिनर अलीले ह्याट्रिक विकेट लिएका हुन्। उनले आफ्नो १६ औं ओभरको अन्तिम २ बलमा डिन एल्गर (१३६) र कागिसो राबाडा (०) लाई लगातार बलमा आउट गरे। दुवै पटक बेन स्टोक्सले पहिलो स्लिपमा क्याच लिए। उनले आफ्नो अर्को ओभरको पहिलो बलमा मोर्ने मोर्केललाई एलबीडब्लू आउट गरे। अम्पायर जोइल विल्सनले अलीको अपिल नकारेका थिए। तर इङल्यान्डले पहिलो रिभ्यू लिएपछि अलीको ह्याट्रिक सम्भव भएको हो। टेस्ट क्रिकेटमा इङल्यान्डका बलरको यो १३ औं ह्याट्रिक हो। ४ सय ९२ रनको लक्ष्य लिएर आएको दक्षिण अफ्रिका पाँचौं तथा अन्तिम दिनको खेलको भोजनअघि २ सय ५२ रनमा अलआउट भयो। नतिजापछि इङल्यान्डले चार खेलको शृंखलामा २१ को अग्रता लिएको छ। अन्तिम टेस्ट शुक्रबार ओल्ड ट्राफोर्डमा सुरु हुनेछ। वोरेस्टरसायरका अलराउन्डर अलीले ४५ रन खर्चेर ४ विकेट लिए। इङल्यान्डले लर्डसको पहिलो टेस्ट २ सय ११ रनले जितेको थियो। तर ट्रेन्ट ब्रिजको टेस्टमा ३ सय ४० रनको विजय हात पारी भ्रमणकारी दक्षिण अफ्रिकाले सानदार पुनरागमन गरेको थियो। दक्षिण अफ्रिकाको आस अब म्यानचेस्टर टेस्टमा छ। दक्षिण अफ्रिकाले ११७४ बाट दिनको खेल सुरु गरेको थियो। जति खेर एल्गर ७२ र टेम्बा बाभुमा १६ रन बनाई क्रिजमा थिए। आइतबारको खेलमा दक्षिण अफ्रिका ५२४ को स्थितिमा पुगेको थियो। सन् २००३ मा वेस्ट इन्डिजले सेन्ट जोन्समा अस्ट्रेलियाविरुद्धको खेल ४ सय १८ रन बनाएर जित्नु चौथो इनिङ्समा ठूलो रन लक्ष्य पछ्याउनु थियो। त्यसैले दक्षिण अफ्रिकाका लागि चुनौती निकै ठूलो थियो। दक्षिण अफ्रिकाका लागि सोमबार ९८ ओभर टिक्नु नै ठूलो उपलब्धि हुन्थ्यो। दक्षिण अफ्रिका ४० ओभर पनि अडिन सकेन। म्यान अफ द म्याच स्टोक्सले क्विन्टन डी कक र दक्षिण अफ्रिकी कप्तान फाफ डु प्लेसिस आउट गर्दै इङ्ल्यान्डलाई विजय नजिक पुर्याएका थिए। इङल्यान्डको ३ सय ५३ रनको जवाफमा दक्षिण अफ्रिकाले १ सय १२ रनमात्र बनाउन सकेको थियो। पहिलो इनिङ्समा ५२ रन बनाएका बाभुमाले दोस्रो इनिङ्समा पनि ३२ रन जोडे। ३० वर्षे एल्गरले ३८ टेस्टमा आफ्नो आठौं शतक बनाए। उनले अलीको बलमा १६ औं चौका प्रहार गर्दै शतक पूरा गरे । एल्गरले १ सय ४९ बल खेले। आफ्नो डेब्यू टेस्टको पहिलो इनिङ्समै ५ विकेट लिएका टोबी रोलान्डजोन्सले ३ विकेट लिए। स्टुवार्ट ब्रोडको नाममा १ विकेट रह्यो।ं
माटिच युनाइटेडमा,"युनाइटेडका व्यवस्थापक जोसे मोउरिन्होले माटिचलाई टिम खेलाडी भएको बताएका छन्। उनले नयाँ अनुबन्धित खेलाडीबारे भनेका छन्, हामीले एक फुटबलरमा खोज्ने इमान्दारिता, एकरुपता र महत्त्वाकांक्षी उनीमा सबै छ।युनाइटेडमा आबद्ध हुन पाउँदा आफू उत्साहित रहेको माटिचले जनाए। जोसे मोउरिन्होसँग फेरि काम गर्न पाउनु एउटा अवसर हो, मैले त्यसलाई नकार्न सकिनँ, माटिचले भने। माउरिन्हो चेल्सीमा दोस्रो कार्यकालका लागि आएपछि माटिचलाई २०१४ को जनवरीमा बेन्फिकाबाट २ करोड १० लाख पाउण्ड खर्चेर ल्याएका थिए। स्लोभाकियाको क्लब एमफके कोसिकबाट उनी पहिलोपल्ट चेल्सीमा १५ लाख पाउण्डमा आएका थिए। त्यसपछि चेल्सीले २०११ को जनवरीमा ब्राजिली रक्षक डेविड लुइज भित्र्याउँदा माटिचको मूल्य ५० लाख पाउण्डभन्दा कम राखेर बेन्फिका पठाइदिएको थियो। माटिचले चेल्सीलाई प्रिमियर लिग जिताउँदा ३५ खेल खेलेका थिए।"
सलोनी र प्रेरणा भिड्ने,"काठमाडौं (कास) प्रशंसा मोक्तानले प्रथम एएनएलटीएजेटीआई राष्ट्रिय जुनियर टेनिस प्रतियोगिताको गल्र्स यू९ मा स्वर्ण जितेकी छन्।सातदोबाटोस्थित टेनिस कोर्टमा सोमबार उनले फाइनलमा सुनिरा थापालाई ५३, ४२ को सेटमा हराइन्। यू१४ गल्र्स सिंगल्समा सलोनी तामाङ र प्रेरणा कोइराला फाइनल भिड्ने भएका छन्। ब्वाइजतर्फ आदित सुवेदीले आर्यन गिरीलाई ३६, ६१, ७५ र सम्यकभूषण वज्राचार्यले प्रसिद्ध मोक्तानलाई ६१, ६० को सेटमा हराउँदै फाइनल सुरक्षित गरे। यू१० ब्वाइजमा आरभसम्राट हाडा र प्रनण मानन्धर, यू१२ मा आर्यन गिरी र प्रणव मानन्धर फाइनल पुगेका छन्। यू१२ गल्र्समा रायना शाह र ईशाश्री शाह फाइनल पुगे।"
माउन्ट र गण्डकी विजेता,लेखनाथ (कास) अन्तरस्कुल ह्यान्डबल प्रतियोगितामा छात्रतर्फ माउन्ट अन्नपूर्ण र छात्रातर्फ गण्डकी बोर्डिङले उपाधि जितेका छन्। पोखरा रंगशालामा सोमबार तेस्रो संस्करणको फाइनलमा अन्नपूर्णले सोसियल पब्लिकलाई २७१६ गोलले पराजित गर्यो। छात्रातर्फ डिफेन्डिङ च्याम्पियन गण्डकीले पोखरा एकेडेमीलाई ६३ ले हराउँदै उपाधि रक्षा गर्यो। गण्डकीकी आकृति गुरुङले ६ गोल गरिन्। दुवै विजेताले १० र उपविजेताले ७ हजार पुरस्कार पाए। अनुशासित टिम माउन्ट अन्नपूर्ण र सरस्वती आदर्श भए। गण्डकीकी आकृति गुरुङ १६ र सोसियलका सचिन गुरुङ २२ गोल गर्दै सर्वाधिक गोलकर्ता बने। अन्नपूर्णका अजय गुरुङ र पोखरा एकेडेमीकी योगिता गुरुङ उत्कृष्ट खेलाडी चुनिए ।
पूर्णमान स्मृति टेटे आजदेखि,काठमाडौं (कास) नवौं पूर्णमान वज्राचार्य स्मृति राष्ट्रिय खुला टेबलटेनिस प्रतियोगिता मंगलबार सुरु हुँदै छ। प्रतियोगितामा विभिन्न २६ स्पर्धामा प्रतिस्पर्धा हुनेछ। त्यसमा २ सय ६० खेलाडीले भाग लिने आयोजकले जनाएको छ ।
इटालीको सरुवा काण्ड,"रेन्जो डी भिसी : मिलानबाट जेनेभा, १९१३ आफ्नो प्रतिभाका कारण देवताका छोरा भनी कहलिएका रेन्जो डी भिसी सन् १९१३ मा मिलानबाट जेनेभा गएपछि उनी घरघरमै चर्चाको विषय बने। उनी पेसाले बैंकका कर्मचारी थिए। तर सप्ताहन्तमा लेफ्ट ब्याकका रूपमा खेल्दा निकै चर्चामा रहन्थे। मिलानबाट पाउनेभन्दा जेनेभाले निकै बढी पारिश्रमिक दिने भएपछि उनी त्यतै हानिए। उनीमाथिको सरुवा खर्चको विषय पनि विवादास्पद रह्यो। डिनो जोफ : मोन्टोभाबाट नेपोली, १९६७सन् १९८२ को विश्वकप विजेता र युभेन्ट्सबाट थुपै्र उपाधि उचालेका डिनो सन् १९६७ मा मोन्टोभाबाट नेपोली जाँदाको प्रसंग अझै पनि स्मरण गर्ने गरिन्छ। २५ वर्षीय डिनो मिलान वा इन्टर जाने पक्काजस्तै थियो। तर ट्रान्सफर विन्डोको अन्तिम दिनसम्म उनी मोन्टोभामै रहे। तर त्यही दिनको मध्यरात कट्नेबित्तिकै नेपोलीले दुवै मिलानका क्लबलाई छक्याएर आफ्नो पोस्टमा ल्याएको सार्वजनिक भयो। भनिन्छ, तत्कालीन नेपोली अध्यक्ष जियाचिनो लाउरोले यो सबै नाटक मञ्चन गरेका थिए। गुइसेपे साभाल्डी : बोलोग्नाबाट नेपोली, १९७५त्यो समयमा गुइसेपे साभाल्डीले नेपोली गएर सरुवा मूल्यका कारण डंका पिटेका थिए। हुन त ट्रेभोर फ्रान्सिसले बेलायती फुटबलमा १ मिलियन पाउण्ड मूल्य पाउने पहिलो खेलाडीका रूपमा चर्चा पाएका थिए। तर गुइसेपेले त्योभन्दा ४ वर्ष पहिल्यै त्यो मूल्य पाएका थिए। नेपोलीले उपाधि जित्नैका लागि भनेर यसरी महँगा फरवार्ड भित्र्याए पनि क्लब पाँचौं स्थानमा सीमित रह्यो। पाउलो रोस्सी : भिसेन्जायुभेन्ट्सबाट भिसेन्जा, १९७८रोस्सीमाथि भिसेन्जा र युभेन्ट्सको आधाआधा स्वामित्व थियो। उनले सन् १९७६७७ को सिजनमा भिसेन्जालाई निकै राम्रो योगदान दिए, अर्को सिजनमा दोस्रो स्थानमै पुर्याए। यसकारण उनी सन् १९७८ को विश्वकप टोलीमा समेत परे। तर उनको यो खेल प्रगतिका कारण भिसेन्जा र युभेन्ट्सचाहिँ झगडामा उत्रे। जसको समाधान बन्द खाममा पैसा राखेर मोल बढीका आधारमा गरिने भयो। जसमा युभेन्ट्सले सोचेभन्दा धेरै रकम राखेर भिसेन्जाले बाजी मार्यो। तर पैसा राखेर मात्र के गर्नु, भिसेन्जाले आउने सिजन नराम्रो धक्का बेहोर्नुपर्यो। अगोस्टिनो डी बार्टोलोमी : रोमाबाट मिलान, १९८४सन् १९८४ मा बार्टोलोमीले पहिलो युरोपेली कप विजयको नजिक पुगेर चर्चा कमाएका थिए। एएस रोमाले फाइनल लिभरपुलसँग पेनाल्टीमा हार्यो। तर त्यसको केही महिनापछि उनी बार्टोलोमी आफ्नो १५ वर्षदेखिको क्लब छाडेर मिलान गए। अघिल्लो साल सिरी ए जितेको क्लब छाड्नुमा उनी भन्दै थिए, म किन छाड्दैछु मलाई नै थाहा छैन। रोबर्टो बाजियो : फियोरिन्टनाबाट युभेन्ट्स, १९९० कुनैकुनै सरुवा विवादास्पद मात्र हँुदैन। त्यसका कारण सहरमा दंगा नै फैलन्छ। बाजियो युभेन्ट्स जाँदा फ्लोरेन्स सहरमा दंगा भड्केको थियो। दैवी प्रतिभाका खेलाडी मानिने बाजियोलाई युभेन्ट्सले सन् १९९० को समयमा ८ मिलियन पाउण्डमा लगेको थियो। फ्यान आक्रोशित भएपछि फियोरेन्टिनाका प्रशिक्षक ज्यान जोगाउन २ दिनसम्म फ्लाभियो रंगशालामै लुकेर बसेका थिए। क्रिस्चियन भियरी : लाजियोबाट इन्टर, १९९९सिरी ए का अहिलेसम्मकै सफलतम फरवार्ड मानिने भियरी कहिल्यै स्थिर भएर बसेनन्। इन्टर उनको नवौं क्लब थियो। इन्टरले लाजियोलाई कीर्तिमानी ९० अर्ब लिरा तिरेर भियरीलाई ल्याएको थियो। लाजियोले मात्रै १ वर्षअघि उनलाई एट्लेटिको म्याड्रिडबाट किनेको थियो। तर उनको सन्की स्वभावले क्लब व्यवस्थापन खुसी चाहिँ थिएन। उनी आफैं जान चाहन्छन्। यस्ता खेलाडीलाई हामी राखिरहन सक्दैनौं, लाजियो अध्यक्ष सर्जियो क्रागनोटीले भनेका थिए। गाब्रियल बाटिस्टुटा : फियोरेन्टिनाबाट रोमा, २०००३१ वर्षको उमेरसम्म बाटिस्टुटाले फ्लोरेन्सकै मायामा फुटबल खेले। तर त्यहाँ सिरी ए कसोकसो जित्न नसकेपछि रोमातिर लागे। रोमा उनलाई पाएर दंग थियो र अर्जेन्टिनी महान् फुटबलरलाई त्यतिबेला कीर्तिमानी साढे २३ मिलियन पाउण्ड तिर्न तयार भयो। नभन्दै बाटिस्टुटाको २० गोल मदतले रोमाले २८ वर्षपछि पहिलोपल्ट सिरी ए जित्यो। जाल्टन इब्राहिमोभिच : युभेन्ट्सबाट इन्टर, २००६ सन् २००६ को खेल मिलेमतो काण्ड लागेर युभेन्ट्स रेलिगेसनमा पर्यो र उपाधि खोसियो। लाजियो, फियोरेन्टिना, मिलान र रेजिनामाथि धेरै जरिवाना गरियो। त्यो अवस्थामा इन्टरचाहिँ भाग्यमानी भयो। अनपेक्षित परिस्थितिबीच उसले आफ्नो टोली बलियो बनाउने मौका पायो। त्यसका बावजुद जिजी बुफोन, डेल पिएरो, पाभेल नेडभेड र डेभिड ट्ेरजेगुएटचाहिँ टुरिनमै बस्ने भए भने जाल्टन इब्राहिमोभिच र प्याट्रिक भिएराचाहिँ सिरी ए मै फर्कनका लागि इन्टर लागे। क्लब दु:खमा पर्दा छाडेको भन्दै युभेन्ट्सका फ्यानले त्यति बेला उनको खेदो खने, सार्वजनिक शत्रुका रूपमा चित्रण गरे। तर त्यसको मतलब उनले गरेनन्, आउने ३ सिजनमा ५७ गोल गर्दै लगातार ३ लिग उपाधि जिते। गोन्जालो हिगुइन: नेपोलीबाट युभेन्ट्स, २०१६ हिगुइन गत वर्ष नेपोली छाडेर युभेन्ट्स जाँदा मात्र २८ वर्षका थिए र करिअरकै शीर्ष फर्ममा पनि। उनले नेपोलीका लागि त्यो सिजन ३६ गोल गर्दै ६६ वर्षदेखिको गुनार नोर्डालको रेकर्ड तोडेका थिए। केही महिनापछि नै युभेन्ट्सले हिगुइनलाई ९० मिलियन युरोमा लग्यो। नेपोली फ्यानले सोचेका थिए उनले क्लब नछाड्लान्, डिएगो म्याराडोनाको पथमा खेलिरहलान्। तर हिगुइनले त्यसपछिको पहिलो खेलमै पूर्व क्लबविरुद्ध विजयी गोल गरे।"
जुडो टिम फर्कियो,"काठमाडौं (कास) नर्थ बैंकक युनिभर्सिटी जुडो च्याम्पियनसिपबाट दुई कांस्य पदकसहित नेपाली जुडो टोली सोमबार फर्किएको छ। बैंककमा भएको च्याम्पियनसिपमा नेपालका ५ खेलाडीले भाग लिएका थिए। ६० केजीमुनि उमेश मगर र ६६ केजीमुनि इन्द्रबहादुर श्रेष्ठले नेपाललाई कांस्य दिलाएका थिए। ओलम्पियन फुपुल्हामु खत्री, मनीता श्रेष्ठ प्रधान र सुनीता मगर ताम्राकार भने पदकविहीन भए।"
विश्व पौडीमा ड्ेरसलको उदय,"बुडापेस्ट (रोयटर्स) महान पौडीवाज माइकल फ्लेप्सको एउटै फिना वल्र्ड च्याम्पियनसिपमा सात स्वर्ण पदक जित्ने कीर्तिमानसँग बराबरी गर्दै अमेरिकाका सेलेव रेमेल ड्ेरसलले विश्व पौडीमा नयाँ युग सुरुआत गरेका छन्। फिना च्याम्पियनसिपको १७ औं संस्करण आइतबार यहाँ सम्पन्न भएको हो। २० वर्षीय ड्ेरसलले ३ स्वर्ण र ३ रिलेको उपाधि जितिसकेको अवस्थामा आइतबार अन्तिम दिन कीर्तिमानसँग बराबरी हुने गरी उपाधि थपेका हुन्। फ्लेप्सले सन् २००७ को वल्र्ड च्याम्पियसनसिपमा यो कीर्तिमान राखेका थिए। अमेरिकाले विश्व प्रतियोगितामा सबैभन्दा बढी ३८ पदक जित्दा उनको योगदान विशेष रह्यो। फ्लोरिडाका विद्यार्थीले यो उपलब्धिको खुसियाली विशेष तबरमा मनाउने भएका छन्। मैले यस्तो कहिल्यै गर्न सकेको थिइन। के भन्ने पनि थाहा छैन, उनले सञ्चारमाध्यमसँग भने, म युरोपमा विदा मनाउन चाहन्छु। पोल्यान्ड, स्कटल्यान्डतिर गएर रमाइलो गर्न चाहन्छु। यी ८ दिनमा साँच्चै धेरै मजा आयो। मलाई जे गर्न रमाइलो लाग्छ त्यही गर्न पाएँ, उनले थपे। यसैबीच अमेरिकी महिला पौडीवाज लिली किङ महिला ५० मिटर ब्रेस्टस्ट्रोकमा २९ दशमलब ४० सेकेन्डको विश्व कीर्तिमान बनाउन सफल भइन्। उनले रसियाली युलिया इफिमोभालाई ० दशमलल १७ सेकेन्डले पछि पार्न सफल भइन्। अर्की अमेरिकी पौडीवाज केटी मिलीले चाहिँ कांस्य पदक थापिन्। आयोजक राष्ट्र हंगेरीकी कटिन्का होस्जुले महिला ४ सय मिटर व्यक्तिगत मिड्लेमा स्वर्ण हत्याइन्। उनले २ सय मिटर मिड्लेमा पनि स्वर्ण नै जितेकी थिइन्। १२ हजार दर्शकले होस्जुबाट ४ मिनेट २९ दशमलब ३३ सेकेन्डको कीर्तिमान बनाइँदा अपार खुसीयाली देखाए। यसै गरी स्पेनकी मिरा वेलमोन्टेले रजत र क्यानाडेली सिड्न पिकरेमले कांस्य हात पारे। यसैगरी स्वीडेनकी सराह सजोस्ट्रोमले महिला ५० मिटर फ्रिस्टाइलमा तेस्रो व्यक्तिगत स्वर्ण जितिन्। उनका लागि यो च्याम्पियनसिप दुई विश्व कीर्तिमानका कारण पनि स्मरणीय रहयो। २३ वर्षीयाले नेदरल्यान्ड्सी रानोमीलाई पछाडि पार्दै २३ दशमलब ६९ को समयमा चुनौती पूरा गरिन्। अमेरिकी सिमोनी म्यानुअलले कांस्य जितिन्। उत्कृष्ट खेलाडी भएकी सजोस्ट्रोमले भनिन्, पहिलो २५ मिटरमा राम्रो भएको थियो तर अन्त्य त्यति राम्रो भएन। तर स्वर्ण जितेकाले त्यो कुरा गौण रहन गयो।फ्रान्सका क्यामिले लाकोर्टले पुरुष ५० मिटर ब्याकस्ट्रोकमा ह्याट्रिक पूरा गरे। ३२ वर्षीय रेष्टुरेन्ट सञ्चालक लाकोर्टले यससँगै खेलबाट संन्यास पनि लिए। गर्विलो विदाइ खेलमा २४ दशमलब ३५ सेकेन्डको समयबाट उनले बहुइच्छित स्वर्ण लिएका हुन्। उनले जापानका जुन्या कोन्गा र अमेरिकाका म्यान ग्रिभर्सलाई रजत र कांस्यमा सीमित राखे।"
