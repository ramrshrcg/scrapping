शीर्षक,विवरण
अनशन स्थगित,"निजी मेडिकल कलेज किन्न कार्यदल गठन यसैबीच सरकारले चिकित्साशास्त्र अध्यापनका लागि आशयपत्र पाएका संस्थालाई आफ्नो स्वामित्वमा लिन चाहेमा वा लिन सक्ने सम्भावना देखिएमा त्यसबारे नीतिगत, कानुनी र प्रक्रियागत अध्ययन गरी सुझाव दिन एक कार्यदल गठन गरेको छ । मन्त्रिपरिषद्को मंगलबारको बैठकले उक्त कार्यदल गठन गरेको हो । मुख्य सचिवको संयोजकत्वमा गठित कार्यदलमा अर्थ, शिक्षा, स्वास्थ्य र सार्वजनिक खरिद कार्यालयका सचिव सदस्य रहेको सरकारका प्रवक्ता तथा सञ्चारमन्त्री मोहनबहादुर बस्नेतले बताए । कार्यदलले आवश्यकताअनुसार विज्ञहरूको राय लिन सक्नेछ।"
चीनसँग ३ सम्झौता,सुपुर्दगी र कानुनी सहायतामा चीनको चासो नेपालको तीनदिने भ्रमणमा रहेका वाङले सुपुर्दगी सन्धि र पारस्परिक कानुनी सहायता सम्झौताबारे समेत छलफल गरेका छन् । यो विषयमा उनले राजनीतिकस्तरमा पनि विशेष छलफल गर्ने बताइएको छ । २०७२ मा तत्कालीन प्रधानमन्त्री केपी ओलीको औपचारिक चीन भ्रमणअघि चीनले सुपुर्दगी सन्धि र पारस्परिक कानुनी सहायता सम्झौताको एक छुट्टै नयाँ मस्यौदा नेपालसमक्ष प्रस्ताव गरेका थिए । त्यो मस्यौदाका विषयमा चीनले चासो राख्दै आएको थियो । यो विषयमा डेलिगेसनस्तरमा सामान्य छलफल भए पनि त्यसपछिको दिवा भोजमा अनौपचारिक रूपमा छलफल भएको अधिकारीले जानकारी दिए ।
मृत्यु हुनेको संख्या १२३,सप्तरीमा बाढीले कटान गरेको कुनौलीराजविराज सडक खण्डसँग जोडिएको मलहनियासँग सम्पर्क विच्छेद भएपछि डुंगा चढेर गाउँ जाँदै स्थानीय । बाढी प्रभावित जिल्लामा हजारौं घर डुबानमा छन् । सयौं परिवार बस्ती छाडेर विस्थापित हुनुपरेको छ । बाढीपहिरोमा परेर मृत्यु भएकाको संख्या मंगलबार १२३ पुगेको छ । ३५ जना बेपत्ता र ३९ घाइते छन् ।
राहत सूचीमै परेन सदा परिवार,"चार दिनदेखि चुलो बलेन प्रधानमन्त्री शेरबहादुर देउवा र गृहमन्त्री जनार्दन शर्माले राहत वितरणका लागि दिनहुँ निर्देशन दिए पनि सप्तरीका प्रभावितले राहत पाएका छैनन् । सरकारी सञ्चार माध्यममा राहत वितरणको समाचार सुन्दा भने उनीहरू छक्क परेका छन् । जिल्लाका प्रभावितहरू चार दिनदेखि भुजा, चिउरा खाएर बसिरहेका छन् । तिलाठी कोइलाडी गाउँपालिका३ वनरझुलाकी ७० वर्षीया सतनिया दासिनले भनिन्, भात खान पाएका छैनौं, भुजाचिउराले गुजारा चलाएका छौं । हनुमाननगरकुलौनी सडक वरिपरि पातलो त्रिपालमुनि बस्दै आएका उनीहरूको घर डुबानमा परेकाले अधिकांशको अन्नपात बगिसकेको छ । चार दिनदेखि उनीहरूको चिसो चुलो जलेको छैन। तातो खाना नपाउँदा विस्थापित बिरामी पर्न थालेका छन् । सडकको बासले बूढाबूढी, महिला र बालबालिका बिरामी पर्न थालेका छन्, बुधन मुखियाले भनिन् । विस्थापितमध्ये गर्भवती र बालबालिकाको अवस्था नाजुक छ । छाती पोल्न, पेट दुख्न थालेको छ, वनरझुलाकी गर्भवती शिवकुमारीदेवी मुखियाले भनिन्, त्रिपालमा उपचारको कुनै उपाय छैन । अस्पताल जान पाएकी छैन । छेउमै पालमा बसिरहेकी अनिलादेवी मुखियाले आफन्तको सहयोगले बसिरहेको बताइन् । अनिलाकी २ महिने छोरी करिस्मा ज्वरोले सिकिस्त छिन् । कहाँ लानु ? नजिकमा स्वास्थ्य संस्था छैन, बाहिर लाने पैसा छैन, उनले भनिन्, बाढी पसेको यत्रो दिन भयो न खानाको व्यवस्था भयो न त स्वास्थ्य उपचारकै । हनुमानगर कंकाल्नी नगरपालिका४ का गणेश यादव चार दिनपछि घरको अवस्था हेरेर रन्थनिएका थिए ।खाँडो, जिता, महुली, कोसीलगायत नदी र खोलाको बाढीका कारण अति प्रभावित जिल्लाको सकरपुरा, वनरझुला, टिकुलिया, कोइलाडी, कुसहा, मलहनिया लगायत गाउ अति प्रभावित रहे पनि सरकारीस्तरबाट कुनै राहत पुगेको छैन । अधिकांश बाढीपीडित आफन्त र स्थानीय संघसंस्थाले वितरण गरेको भुजाचिउराको भरमा छन् । अरू कसैले कुनै राहत नदिएको वनरझुलाकी फुलियादेवी मुखियाले गुनासो पोखिन् । बाढीपछि सोमबार र मंगलबारको चर्को घामका कारण पालमुनि बाढीपीडितको विजोग छ । एक त खाना, पानी छैन, त्यसमाथि घरैभरि बिरामी अनि चर्को घाममा पालमुनि बास, कोइलाडी सदा टोलका सुखीलाल सरदारले भने, बाढीका कारण विस्थापित भएर जनता मर्दैछन् सरकारी अधिकारी खालि नाम मात्रै लेखेर जाने गरेका छन् । खाँडो, कोसी, जिता, महुली, भलुवाहीलगायत खोलाको बाढी तथा निरन्तरको वर्षाको पानीको निकास नहुँदा २० हजार परिवारका १ लाख बासिन्दा प्रत्यक्ष प्रभावित छन् । तर सरकारीस्तरबाट अझै राहत वितरण थालिएको छैन । दुई दिनअघि मात्र जिल्ला आएका नयाँ प्रमुख जिल्ला अधिकारी भागिरथ पाण्डेले राहत वितरण प्रभावकारी बनाउन प्रयासरत रहेको बताए । उनले २ दिनसम्म उद्धार कार्यमै सुरक्षाकर्मी खटिएको र अहिले विस्थापित र पीडितहरूको अवस्थाको तथ्यांक संकलन भइरहेको बताए ।"
क्षेत्र निर्धारणलाई थप १५ दिन,"काठमाडौं सरकारले निर्वाचन क्षेत्र निर्धारण आयोगको म्याद १५ दिन थपेको छ । आयोगको म्याद बुधबार सकिँदै थियो । क्षेत्र निर्धारण आयोगको म्याद थपसँगै प्रदेश र प्रतिनिधिसभा दुवै निर्वाचन धकेलिने सम्भावना बढेको छ । सरकारका प्रवक्ता सूचना तथा सञ्चारमन्त्री मोहन बस्नेतले आयोगले काम पूरा गर्न बाँकी रहेको भन्दै आग्रह गरेकाले समयावधि थप गरिएको बताए । आयोग स्रोतले भने सरकारका तर्फबाट प्रदेश २ मा थपिने १० वटा नयाँ स्थानीय तहसमेत समेट्ने गरी क्षेत्र निर्धारण गर्न आग्रह गरिएपछि त्यसका लागि थप समय माग गरी प्रस्ताव पठाइएको जनाएको छ । निर्वाचन आयोगले असोज ३० गते प्रदेश र मंसिरको पहिलो साताभित्र प्रतिनिधिसभा निर्वाचन प्रस्ताव गरेको छ । आयोगले त्यसका लागि भदौ १ गते क्षेत्र निर्धारणको प्रतिवेदन, निर्वाचन कानुनहरूको उपलब्धतासँगै निर्वाचन मिति घोषणा गरिनुपर्ने माग गर्दै आएको छ । प्रदेश र प्रतिनिधिसभा निर्वाचन विधेयक पनि राज्यव्यवस्था समितिमा विचाराधीन छ । त्यसका कतिपय विषयमा दलहरूबीच सहमति जुटिसकेको छैन । प्रमुख निर्वाचन आयुक्त अयोधीप्रसाद यादवले अब असोज ३० मा प्रदेशसभा निर्वाचन सम्भव नहुने बताए । साथै, मंसिर पहिलो साताका लागि प्रस्तावित चुनावका लागि तय गरिएको तयारीहरूको समयसीमा पनि प्रभावित हुने उनले जनाए ।१५ दिन म्याद थपको मतलब हो, भदौ १५ र आयोगको प्रतिवेदनले मन्त्रिपरिषद् हुँदै आवश्यक प्रशासनिक प्रक्रिया पूरा गर्दै आयोगमा आइपुग्दा थप समय लिने निश्चित छ, उनले भने, त्यसले निर्वाचनको सम्पूर्ण विषयलाई प्रभावित बनाउनेछ । कानुनले निर्वाचनको मिति घोषणापछि निर्वाचन तयारीका लागि १ सय २० दिन अवधि तोकेको छ । आयोगले त्यति समय नपाए पनि भदौ १ गते निर्वाचन मिति घोषणा र सरकारका तर्फबाट गरिनुपर्ने काम भइदिए मंसिर ७ भित्र चुनाव गराउन सकिने जनाउँदै आएको छ । प्रधानमन्त्री शेरबहादुर देउवा भदौ ७ बाट ६ दिने भारत भ्रमणमा जाने भएकाले त्यसअगावै निर्वाचन मिति घोषणाको सम्भावना देखिएको छैन । सरकारले साउन ५ गते २१ दिन समयावधि दिएर सर्वोच्च अदालतका पूर्वन्यायाधीश कमलनारायण दासको संयोजकत्वमा क्षेत्र निर्धारण आयोग गठन गरेको थियो । तर, आयोगले ११ गतेबाट मात्रै काम थालेकाले त्यस दिनबाट २१ दिनको अवधि मानिएको हो । आयोगले प्रतिनिधिसभा निर्वाचनका लागि प्रत्येक जिल्लामा न्यूनतम १ निर्वाचन क्षेत्र रहने गरी १ सय ६५ क्षेत्र निर्धारण गर्नुपर्नेछ । र, ७ वटा प्रदेशमा प्रदेशसभाका लागि ३ सय ३० वटा क्षेत्र निर्धारण गरिनेछ ।आयोगका सदस्य एवं प्रवक्ता गणेश कार्कीले करिब ७५ प्रतिशत काम सकिएका बेला सर्वोच्चको नयाँ आदेशपछि प्रदेश २ मा केही स्थानीय तह थपिने र सीमा हेरफेर हुने भएकाले त्यसलाई समेट्न थप समय आवश्यक परेको बताए । प्रतिवेदन लेखनको काम थालिसकेका थियौं, ३२ गते नै प्रतिवेदन बुझाउन सकिने स्थिति त थिएन, ३४ दिन थप समय चाहिन्थ्यो, उनले भने, स्थानीय तहको संख्या थपिएपछि त्यसलाई मिलाउन समेत केही समय चाहिएको हो । उनले अब बढीमा १० दिनभित्र सबै काम सकिने बताए । कार्कीले यस्तो दाबी गरे पनि कतिपय जिल्लाका क्षेत्र निर्धारणमा आयोगका सदस्यहरूबीच नै मतान्तर छ । आयोग स्रोतले भन्यो, त्यसलाई सहमतिमा ल्याउन पनि हामीलाई केही समय चाहिन्थ्यो नै । स्रोतका अनुसार करिब ३५ जिल्लामा १ र २२ जिल्लामा २ वटा क्षेत्र निर्धारण हुने देखिएको छ । त्यस्तै, ७८ वटा जिल्लामा प्रतिनिधिसभाका लागि ३ वटा निर्वाचन क्षेत्र रहने सम्भावना छ । जनसंख्याको चाप हेर्दा सबैभन्दा बढी काठमाडौं र त्यसपछि मोरङमा निर्वाचन क्षेत्र रहने देखिएको आयोग स्रोतले जनाएको छ । काठमाडौंमा १० र मोरङमा ६ वटासम्म निर्वाचन क्षेत्र रहने देखिन्छ, स्रोतले भन्यो, तराईका अन्य जिल्लामा ४ को हाराहारीमा क्षेत्र रहने छन् । आयोगले बुझाएको प्रतिवेदनलाई सरकारले संसद तथा कार्यान्वयनका लागि सिधै निर्वाचन आयोगमा पठाउनुपर्ने संवैधानिक प्रावधान छ । आयोगले गरेको काममाथि कुनै अदालतमा प्रश्न उठाउन नपाउने तथा २० वर्षपछि मात्रै पुनरावलोकन गर्न पाउने संवैधानिक व्यवस्था छ ।"
सत्तापक्षबाटै सदन अवरोध,"काठमाडौं संसद्मा प्रतिपक्षी सांसदहरूको होहल्ला र अवरोध हुनु सामान्य हो, तर सत्तापक्षीय सांसदहरूकै अवरोध भने संसदीय अभ्यासमा सायदै हुन्छ । संसद्मा मंगलबार यस्तै अपत्यारिलो दृश्य देखियो । सत्तारूढ कांग्रेसमाओवादी केन्द्रका सांसदहरूको हंगामाका कारण संसद् बैठक १५ मिनेटका लागि अवरुद्ध मात्र भएन, प्रतिपक्षको मागअनुरूप अघिल्लो बैठक सत्तारूढ दलका सांसदहरूबाटै अवरुद्ध भएको औपचारिक रेकर्ड राखियो, त्यो पनि सभामुखकै घोषणाबाट । संसद्को कार्यसूचीमा रहेको एमाले उपाध्यक्ष भीम रावलद्वारा प्रस्तावित बाढीपहिरोपीडितका विषयमा जरुरी सार्वजनिक महत्त्वको विषयमा छलफल थाल्नुअघि कांग्रेस र माओवादी केन्द्रका सांसदहरूले होहल्ला गरेपछि सभामुख ओनसरी घर्तीले १५ मिनेटका लागि बैठक स्थगित गर्नुपरेको हो । बैठकको प्रारम्भमा गृहमन्त्री जनार्दन शर्माले मनसुनी वर्षाका कारण तराईका जिल्लाहरूमा बाढी र डुबानले पुर्याएको जनधनको क्षतिबारे जानकारी गराएपछि शून्य समय र विशेष समय सुरु भएको थियो । संसदीय अभ्यासमा सामान्यत: प्रधानमन्त्रीमन्त्रीले जवाफ दिएलगत्तै त्यसै विषयमा छलफल, शून्य र विशेष समयजस्ता कार्यक्रम राखिँदैन । शून्य समयमा जस्तै विशेष समयमा सांसदहरूले तराईका जिल्लाहरूमा बाढी र डुबानले पुर्याएको क्षतिबारे बोलेका थिए । विशेष समय लम्बिँदै जाँदा एमाले नेताद्वय भीम रावल र केशव बडालले बाढीपहिरोकै विषयको जरुरी सार्वजनिक महत्त्वको प्रस्ताव छलफलको कार्यसूचीमा रहेको उल्लेख गर्दै विशेष समय नलम्ब्याउन सभामुखको ध्यानाकर्षण गराएका थिए । प्रत्युत्तरमा सभामुख घर्तीले दलीय आधारमा वितरण गरिने समयअनुसारको विशेष समयमा बोल्न बाँकी अन्तिम दुई सांसदमात्र बाँकी रहेको जनाउ दिएकी थिइन् । ती सांसदको पालो सकेर सभामुखले विशेष समय सकिएको घोषणा गर्नासाथ कांग्रेसमाओवादी केन्द्रका सांसदहरूले आआफ्नो स्थानमा उभिएर होहल्ला गरेका थिए । सत्तापक्षबाटै भएको सदन अवरोधलाई अशोभनीय र संसदीय मर्यादाविपरीत भन्दै प्रमुख प्रतिपक्षी एमालेले सिंगो तराई नै डुबानमा परेको विषयमा समेत संसद्लाई विभाजित गर्ने कोसिस भएको आरोप लगाएको छ । बैठक अवरोधकै बीच एमाले उपाध्यक्ष नेता रावलले पत्रकार सम्मेलन गरी बाढीपहिरोपीडितका विषयमा प्रस्तावित जरुरी सार्वजनिक महत्त्वको प्रस्तावलाई छलफलमा लानबाट रोक्ने नियतले सत्तापक्षले संसद्मा अवरोध गरेको आरोप लगाए । सभामुखबाट दोस्रो बैठक सुरु भएको घोषणा हुनासाथ एमाले नेता अग्नि खरेलले अघिल्लो बैठक कसबाट अवरुद्ध भएको थियो भन्ने रेकर्ड नभएको उल्लेख गर्दै सभामुखको ध्यानाकर्षण गराए । जवाफमा सभामुख घर्तीले अघिल्लो बैठक कांग्रेस र माओवादी केन्द्रका सांसदहरूका कारण अवरुद्ध भएको घोषणा गरिन् । दोस्रो बैठकमा जरुरी सार्वजनिक महत्त्वको प्रस्ताव प्रस्तुत गर्दै एमाले उपाध्यक्ष रावलले दक्षिण सीमावर्ती क्षेत्रमा भारतले एकपक्षीय रूपमा निर्माण गरेका तटबन्ध, बाँध, सडकलगायत संरचनाका कारण तराईको ठूलो भूभाग डुबानमा परेको फेहरिस्त प्रस्तुत गरे । अन्तर्राष्ट्रिय कानुनविपरीतका ती संरचनाबाट उत्पन्न समस्या समाधानका लागि सरकारले कूटनीतिक प्रयास नगरेको उनको भनाइ छ । सांसद कृष्णभक्त पोखरेलका अनुसार अन्तरदेशीय सीमाको ८ किलोमिटरभित्र कुनै पनि देशले एकपक्षीय रूपमा निर्माण गर्ने बाँधलगायत संरचना अन्तर्राष्ट्रिय कानुनविपरीत हुन् । बाढी, डुबान, कटान र पहिरोले पुर्याएको जनधनको क्षतिबारे सरकारले सदनमा व्यवस्थित तथ्यांकसमेत प्रस्तुत नगरेको उल्लेख गर्दै रावलले सत्तापक्ष बाढीपीडितबारे जनप्रतिनिधिका कुरा सुन्नसमेत उत्सुक नभएको आरोप लगाए । बाढीपहिरोबाट यत्रा मानिस आक्रान्त छन्, रावलले भने, यस्तो गम्भीर र संवेदनशील विषयमा जरुरी सार्वजनिक महत्त्वको प्रस्तावमा छलफल भइरहँदा प्रधानमन्त्री, गृहमन्त्री उपस्थित नहुनु, उपस्थित भएका एक जना मन्त्रीसमेत मोबाइल खेलाएर बस्नु तथा सत्तापक्षका सांसदहरू कुरा सुन्न पनि तयार नहुनुबाट सत्तापक्ष समस्या समाधानतर्फ गम्भीर नरहेको र जनताको पीडाप्रति संवेदनशील नरहेको प्रस्ट हुन्छ । विपद् व्यवस्थापनसम्बन्धी नीति र ऐन तत्काल ल्याउन सरकारको ध्यानाकर्षण गराउँदै रावलले तराईमधेसलाई बाढीग्रस्त क्षेत्र घोषणा गर्न, मृतकका परिवारलाई ५ लाख राहत दिन र विस्थापितलाई तत्काल एक लाख रुपैयाँ उपलब्ध गराउन माग गरे । प्रस्तावका समर्थक एमाले सांसद शत्रुघन महतोले तराईमधेसका जनता घरबाट बाहिर निस्कन नसकेको उल्लेख गर्दै सरकारले उनीहरूलाई कुनै राहत उपलब्ध नगराएको बताए । उद्धार र राहतमा जुट्नुको साटो मन्त्रीहरूले यसलाई हेलिकप्टर सयरको मौकाका रूपमा मात्रै उपयोग गरेको उनको आरोप थियो । उद्धार, राहत र पुन:स्थापनाका कामलाई युद्धस्तरमा अघि बढाउन सरकारको ध्यानाकर्षण गराउँदै माओवादी केन्द्रका नेता हितराज पाण्डेले प्राकृतिक विपत्तिको सामना गर्न सत्तापक्ष, प्रतिपक्ष एक हुनुपर्ने बताए । २०७२ को विनाशकारी भूकम्पका बेला तत्कालीन प्रतिपक्षी नेता पुष्पकमल दाहालले सरकारलाई अघि बढ्न अपिल गरेको स्मरण गर्दै उनले यस्तो आग्रह गरेका हुन् । जरुरी सार्वजनिक महत्त्वको प्रस्तावमाथिको छलफलमा भाग लिँदै राजपा नेता बृजेशकुमार गुप्ताले प्राकृतिक प्रकोपको पीडाका विषयमा बोल्न पनि संसद्मा तँछाडमछाड भएको टिप्पणी गरे । भूकम्पका बेला सार्वजनिक महत्त्वका प्रस्ताव एउटा पार्टीले गरेको थिएन, सिंगो संसदको थियो, उनले भने, आज दुई नम्बर प्रदेशको चुनाव छ, त्यसैलाई लक्षित गरी मैले त कुरा उठाएको हुँ भन्ने देखाउन खोजिएको छ । प्रस्तावमाथिको छलफल बुधबारको बैठकमा पनि जारी रहनेछ ।"
निधि अस्पताल भर्ना,काठमाडौं (कास) पेटमा समस्या देखिएपछि कांग्रेस नेता विमलेन्द्र निधि अस्पताल भर्ना भएका छन् । अचानक पेट दुख्न थालेपछि उनी सोमबार राति ओम अस्पताल गएका हुन् । चिकित्सकका अनुसार उनलाई ग्यास्ट्रिक देखिएको छ । स्वास्थ्यमा सुधार भइरहेकाले निधिलाई बुधबार डिस्चार्ज गर्ने तयारी रहेको अस्पतालले जनायो ।
चिनियाँ सहयोगमा दुई दरबार,"काठमाडौं वसन्तपुर दरबार क्षेत्रको ९ तले दरबार र नुवाकोटको ७ तले दरबार चीनले बनाइदिने भएको छ । नेपाल भ्रमणमा रहेका चिनियाँ उपप्रधानमन्त्री वाङ याङ र उपप्रधान तथा परराष्ट्रमन्त्री कृष्णबहादुर महाराले मंगलबार बिहान ९ तले दरबार पुनर्निर्माणको संयुक्त रूपमा शिलान्यास गरे । दरबार पुनर्निर्माण ५ वर्षभित्रमा सम्पन्न गरिने लक्ष्य छ । २०७२ वैशाख १२ गते गएको भुइँचालोले दरबार क्षतिग्रस्त बनाएको थियो । क्षतिग्रस्त संरचनामध्ये नौतले दरबार र नुवाकोट दरबार चीनले बनाइदिने प्रतिबद्धता गरेको थियो । पुनर्निर्माण गर्न दुई वर्षअघि नै समझदारी (एमओयू) भइसकेको थियो । यसको निर्माणमा लाग्ने सबै खर्च चीनले व्यहोरिदिन्छ, पुरातत्त्व विभागका महानिर्देशक भेषनारायण दाहालले भने । यसको पुनर्निर्माणमा करिब १५ करोड रुपैयाँ छुट्याएको पुरातत्त्वले जानकारी दिएको छ । यसको विस्तृत ड्रइङ डिजाइन भएपछि खर्चको सम्पूर्ण अनुमान हुने दाहालले जानकारी दिए । ड्रइङ डिजाइनको काम सुरु भएको छ, दाहालले भने, हामीलाई यति रकम खर्च हुन्छ भनेका छैनन् । लागेको सम्पूर्ण खर्च उनीहरूले नै व्यहोर्ने हुन् ।नौतले दरबार पृथ्वीनारायण शाहले नेपाल एकीकरण गरेपछि बनाएका हुन् । यो दरबार बसन्तपुर क्षेत्रमा भएका दरबार, मठमन्दिरमध्येमा अग्लो छ । वसन्तपुर नेपालकै दरबारमध्येमा अग्लो मानिन्छ । नेपाल एकीकरण गरेपछि सन् १७६९ मा यो दरबार बनाइएको हो । यो परम्परागत नेपाली शैलीमा बनेको छ । यहाँका काठलाई काष्ठकलाको उत्कृष्ट नमुनाका रूपमा मानिन्छ । यसमा प्रयोग गरिएका काष्ठकलामा विभिन्न देवी देवताका कामसूत्रका चित्र कँुदिएका छन् । यो दरबारको मुख्य चोक हनुमानढोकाभित्रको नासल चोक हो । यसको वरिपरि भक्तपुर, ललितपुर कीर्तिपुरका दरबार छन् । तिनलाई भक्तपुर, ललितपुर कीर्तिपुर टावर पनि भनिन्छ । यसलाई जगैदेखि पुनर्निर्माण गर्नुपर्ने छ । यसको २०३२ सालमा पुनर्निर्माण गर्दा सिमेन्ट प्रयोग गरेको भेटिएको थियो । त्यही सिमेन्ट प्रयोग गरिएको ठाउँबाट दरबारमा क्षति पुगेको थियो । नौतले दरबारसँगै गद्दी बैठक पनि छ । गद्दी बैठकको भने सबलीकरण (रेक्टोफिटिङ) गरिने भएको छ । यसको सवलीकरणको जिम्मा अमेरिकी राजदूत कोषले गर्ने भएको छ । यसका लागि ७ लाख अमेरिकी डलर खर्च हुने दाहालले जानकारी दिए । यसको रेक्टोफिट्र्रि्रङ सुरु भइसकेको छ, दाहालले भने । सेतो रङको गद्दी बैठक पृथ्वी वीरविक्रम शाहको पालामा गराएका हुन् । यसको निर्माण सन् १९०८ मा गराइएको हो । राणा प्रधानमन्त्री चन्द्र समसेरले राजाको निवासका लागि दरबार बनाइदिएका थिए । राजा महेन्द्रले यही गद्दी बैठकमा बसेर राज्य चलाएका थिए । यो भवनको निर्माण युरोपेली शैलीमा भएको छ । जंगबहादुर बेलायत घुमेर आएपछि यहाँ युरोपेली शैली भित्र्याएका थिए । यो दरबारको निर्माणपछि अरू ठूला दरबार निर्माण भएका हुन् । राणा कालामा साना ठूला गरेर ४५ वटा दरबार निर्माण भएका थिए ।"
३० एम्बुलेन्स हस्तान्तरण,"काठमाडौं (कास) भारतीय दूतावासले आफ्नो ७१ औं स्वतन्त्रता दिवसका अवसरमा विभिन्न संघसंस्थालाई ३० एम्बुलेन्स र ६ विद्यालय बस उपलब्ध गराएको छ । नेपालका लागि भारतीय राजदूत मन्जिव सिंह पुरीले मंगलबार सम्बन्धित व्यक्तिलाई गाडीको साँचो हस्तान्तरण गरे । उनले भूतपूर्व गोर्खा सैनिकका १५ परिवारलाई ५ करोड ७३ लाखको चेक पनि उपलब्ध गराएका थिए । बिरामी परिवारको औषधोपचारका लागि यो रकम उपलब्ध गराइएको हो । दूतावासले नेपालका विभिन्न ६१ पुस्तकालयलाई पुस्तकसमेत उपलब्ध गराएको छ । राजदूत पुरीले मंगलबार नै दूतावास प्रांगणमा आफ्नो मुलुकको झन्डा फहराएका थिए । दूतावास परिसरमा आयोजित कार्यक्रममा उनले त्यसलगत्तै आफ्ना राष्ट्रपतिको सन्देश पढेर सुनाए । कार्यक्रममा काठमाडौंमा रहेका भारतीय नागरिक, दूतावासका उच्च अधिकारी तथा सञ्चारकर्मी उपस्थित थिए ।"
प्रभावितलाई आपतकालीन स्वास्थ्य सेवा,"काठमाडौं (कास) स्वास्थ्य मन्त्रालयले बाढी प्रभावित जिल्लामा आपतकालीन स्वास्थ्य उपचारका लागि टोली पठाएको छ । मन्त्रालयले प्रभावित सबै जिल्लामा समन्वय हुनेगरी केन्द्रबाट टोली पठाएको हो । टोलीले जिल्लाका स्वास्थ्यकर्मीसँग समन्वय गरेर काम गर्ने बताइएको छ । परिचालित टोलीले प्रभावित जिल्लाका अस्पताल, स्वास्थ्य चौकी, स्वास्थ्य स्वयंसेविकासँग सहकार्य गरेर आवश्यक व्यवस्था मिलाउने स्वास्थ्य सचिव डा किरण रेग्मीले बताइन् । टोलीसँग मन्त्रालयले पानी शुद्ध गर्ने औषधि, जीवनजल, एन्टिबायोटिक्स, प्राथमिक उपचारका सामग्री तथा अन्य आवश्यक औषधिसमेत पठाएको मन्त्रालयले जनाएको छ । बाढी प्रभावित क्षेत्रका अस्पतालमा सात दिनसम्म नि:शुल्क उपचार गर्न स्वास्थ्य मन्त्री गिरिराजमणि पोखरेलले निर्देशन दिएका छन् । झाडापखाला, जन्डिस, टाइफाइडजस्ता सरुवा रोगको महामारी फैलन निरन्तर स्वास्थ्यकर्मी खटाइने सचिव डा रेग्मीले जानकारी दिइन् ।"
गर्भनिरोधक साधन सुलभ गर्न आदेश,"काठमाडौं (कास) सर्वोच्च अदालतले गर्भ निरोधक साधन सुलभ गर्नगराउन आदेश दिएको छ । उपत्यका आसपास क्षेत्रकै सरकारी स्वास्थ्य संस्थामा गर्भनिरोधक साधनको अभाव देखिएको उजुरी दोहोरिँदै आउन थालेपछि सर्वोच्चको आदेश दिएको हो । साउन २५ गते न्यायाधीश ओमप्रकाश मिश्र र शारदा घिमिरेको संयुक्त इजलासले यो फैसला गरेको थियो । गर्भनिरोधक साधन, सेवा र सूचनामा समान पहुँच, गुणस्तरियताको विस्तार तथा सुनिश्चित गर्न सर्वोच्चले आदेश दिएको छ । गर्भनिरोधक साधनको कठिनाइबारे ०७० भाद्रमा ललितपुर, देवीचौरका मञ्जु तामाङ र विष्णुकुमारी तामाङले सर्वोच्च रिट जारी गरेका थिए । गाउँको स्वास्थ्य चौकीमा गर्भनिरोधक साधन उपलब्ध नहुँदा आफूले अनिश्चत गर्भधारण बेहोर्नुपरेको भन्दै उनीहरूले रिट जारी गरेका थिए । सरकारले जन्मान्तरका गर्भनिरोधक साधन नि:शुल्क उपलब्ध गराउने प्रतिबद्धता जनाउँदै आइरहेको छ । तर, अधिकांश स्वास्थ्य संस्थामा ती साधनको अभाव भइरहने समस्या छ ।"
राहत वितरणमा अनावश्यक अंकुश,"बाढी र डुबानबाट प्रभावित तराईका बासिन्दाका लागि राहत रकम तथा सामग्री संकलनवितरण गर्ने कार्यले तीव्रता पाउँदै गएको छ । यो काम संगठित र व्यक्तिगत रूपमा बढी भइरहेको छ, सरकारी संयन्त्र पनि सक्रिय छ । प्राकृतिक विपद्बाट हजारौं परिवार बिचल्लीमा परेका बेला आआफ्नोतर्फबाट गरिएको यस्तो पहल र सक्रियता सराहनीय छ । यस्तो बेला विशुद्ध परोपकारी भावनाले संकलन गरिएको वा दिइएको राहत दुरुपयोग हुने जोखिम पनि उत्तिकै हुन्छ । विगतका विपद्मा यसका दृष्टान्तहरू देखिएका पनि छन् । तर, त्यसलाई कारण देखाएर राहत वितरणमा जसरी अंकुश लगाउन खोजिँदै छ, त्यो आपत्तिजनक छ ।मनसुन कमजोर बन्दै जाँदा बाढीपहिरो र डुबानको थप त्रास घट्दै गएको छ, यद्यपि मध्य र सुदूरपश्चिमका केही जलाधार क्षेत्रमा जोखिम अझै कायम छ । बाढीडुबानबाट प्रभावित क्षेत्रमा जनजीवन पूर्ववत् अवस्थामा आउन निकै समय लाग्न सक्छ । किनभने बिहीबारदेखिको लगातार वर्षाले धेरै मानवीय र भौतिक क्षति गरेको छ, जनजीवन नै अस्तव्यस्त बनेको छ । विचल्लीमा परेकाहरूलाई सहयोग गर्दै उनीहरूको जीवनयापन सहज बनाउन सबै जुट्नुपर्ने बेला छ । त्यसका लागि सरकारका विभिन्न निकाय र संयन्त्र, राजनीतिक दल, निजी क्षेत्र र व्यक्तिहरू परिचालित छन् । तैपनि प्रभावित सबैलाई राहत पुग्न सकेको छैन । कतिपय ठाउँमा मानिस भोकभोकै रहेका समाचार आएका छन् । त्यसैले तत्कालको आवश्यकता परिपूर्ति हुने गरी राहत वितरणलाई तीव्र र व्यापक बनाउन जरुरी छ । राहत कुनै ठाउँमा केन्द्रित भएर अर्को ठाउँमा नपाउने अवस्था नबनोस् भनी गृह मन्त्रालयले गैरसरकारी र अन्य संघसंस्थाले दिने नगद तथा जिन्सी सामग्री सरकारी संयन्त्रबाटै वितरण गर्नुपर्ने प्रावधान ल्याएको छ । राहत सबै पीडितकहाँ समान रूपले वितरण होस् भन्ने सरकारको अभिप्राय गलत नहोला । तर सरकारको एकद्वार प्रणालीका कारण पीडितकहाँ राहत पुग्न ढिला हुने अवस्था आउन सक्छ । सरकारी संयन्त्रको सुस्त र झन्झटिलो कार्यशैली सधैं आलोचित छ । प्रधानमन्त्री राहत कोषलाई राहत बाँडिहाल्न बजेट अभाव भएको अवस्था पनि होइन । बाढीपहिरोबाट बिचल्ली परेकालाई जतिसक्दो छिटो राहत चाहिएको छ । राहत सामग्री वितरणमा भने कडिकडाउ रूपमा एकद्वार प्रणाली लागू गर्नुभन्दा पनि आवश्यकता पहिचान गरेर स्वेच्छाले सहयोग गर्न चाहनेलाई त्यहीँ जान सरकारी निकायले प्रोत्साहित गर्नुपर्ने देखिन्छ । बाढीडुबान प्रभावित क्षेत्रमा तत्काललाई खाद्य सामग्री र लत्ताकपडा चाहिएको छ । गृह मन्त्रालयका अनुसार बाढीपहिरोबाट करिब तीन हजार घर पूर्ण रूपमा क्षतिग्रस्त छन् । अन्य घर सग्लो रहे पनि डुबानमा पर्दा पानीले भिजेर खाद्य सामग्री बिग्रिएका छन् । विपत्तिमा आर्थिक अवस्था कमजोर भएका तथा बालबालिका र वृद्धवृद्धा बढी मर्कामा परेका हुन्छन् । सरकारले सबै स्रोतसाधन प्रयोग गर्दै पीडितको अवस्था र आवश्यकता हेरी राहत वितरणलाई तीव्रता दिनुपर्छ । प्रभावित क्षेत्रमा शुद्ध खानेपानीको व्यवस्थालाई प्राथमिकता दिन पनि जरुरी छ । बाढीडुबानपछि तराईमधेसमा शुद्ध खानेपानीको समस्या छ । प्रदूषित पानीले महामारी फैलाउन सक्छ । प्रभावित क्षेत्रमा सरसफाइको समस्या रहेकाले संक्रमणको जोखिम उच्च छ । कतिपय ठाउँमा टाइफाइड, पखाला, छालासम्बन्धी संक्रमणका बिरामी बढ्न थालिसकेका छन् । उनीहरूका लागि औषधिउपचार गर्दै महामारी फैलन नदिन सरकारले सबै संयन्त्रलाई स्रोतसाधनसहित सबैतिर परिचालन गर्न अत्यावश्यक छ । दुई वर्षअघि विनाशकारी भूकम्प गएका बेला संकलित राहत दुरुपयोग भएको गुनासो व्यापक उठेको थियो । त्यस्तो अवस्था यसपालि दोहोरिन नदिन पनि सरकारले निगरानी गर्न आवश्यक छ । तर स्वयंसेवी ढंगले हुने राहत वितरणमै अंकुश लगाउने गल्ती गर्नु हुँदैन । बाढीडुबानका बेला मुख्य प्राथमिकता उद्धारको थियो । उद्धारमा सेना, प्रहरीसँगै विभिन्न निकाय तथा संस्था र व्यक्तिको सक्रियताले धेरैको ज्यान जोगिएको छ । अझै केही व्यक्ति बेपत्ता नै रहेकाले खोजी तथा उद्धार कार्यलाई निरन्तरता दिइरहनुपर्ने अवस्था छ । बाढीपहिरोबाट विस्थापितहरू जतिसक्दो छिटो पुन:स्थापित हुने गरी प्रबन्ध मिलाउन सरकारले गृहकार्य थालिहाल्नुपर्छ । ज्यान गुमाएकाहरूको परिवारलाई राहत पनि सहज प्रक्रियाबाट जतिसक्दो छिटो वितरण गर्नुपर्छ । राहत कोषमा रकम रहिरहने तर पीडित बिचल्लीमा परिरहने अवस्था आउनु हुन्न । यसका लागि सरकारले आफ्नोतर्फबाट नगद र भौतिक सामग्री वितरण गर्नुका साथै जनस्तरलाई पनि यसका निम्ति उत्प्रेरित गर्नुपर्छ । यसविपरीत सरकारको एकद्वार प्रणालीबाट मात्र राहत वितरण गर्न पाइने अनुदारवादी निर्देशननिर्णय तत्काल सच्याएर यसको दायरा फराकिलो पार्नुपर्छ ।"
सन्तुलित भारत सम्बन्ध : किन र कसरी ?,"नेपालका प्रधानमन्त्रीको भारत भ्रमणका बेला अक्सर दुइटा कुरा सुन्नमा आउँछन् । पहिलो, नेपालका प्रधानमन्त्रीले भारतसामु अर्को सन्धिसम्झौता गरेर नेपाललाई घाटा हुने काम नगरुन् । दोस्रो, सार्वभौम राष्ट्र नेपालका प्रधानमन्त्रीले आफ्नो दलगत र व्यक्तिगत फाइदाका लागि भारतका आफ्ना समकक्षी समक्ष लम्पसार नपरुन् । नेपालमा नयाँ प्रधानमन्त्री आएपछि छिमेकी भारतको सद्भावना भ्रमण गर्नु आवश्यक हुन्छ । तर हरेक पटकका यस्ता भ्रमणका बेला हतारहतारमा एजेन्डा बनाउने र आवश्यक तयारीबिना नै भ्रमण उपलब्धि भएको देखाउनकै लागि तय गर्ने गरिएको पाइन्छ । अर्कोतिर कूटनीतिका हिसाबले हरेकपल्ट भारतले नेपाललाई आफ्नो प्रभाव क्षेत्रभित्र राख्न सफल भएको भनीसमेत आलोचना हुने गर्छ ।यही सेरोफेरोमा नेपालमा अहिले एकातिर उग्रराष्ट्रवादको उन्माद छ भने अर्कोतिर भारतलाई सन्तुलनमा नराखे सत्ता टिकाउन गाह्रो हुन्छ भन्ने विश्लेषण छ । अब प्रश्न उठ्छ, देउवा सरकारले ल्याएको मौलिक, स्वतन्त्र र स्वाधीन नेपालको परराष्ट्र नीतिलाई निर्देशित गर्ने सैद्धान्तिक आधारहरू के हुनुपर्छ ?भारत सम्बन्धको उतारचढावलाई हेर्ने हो भने हाम्रो छिमेक नीति निम्न चारवटा मूलभूत सिद्धान्तबाट निर्देशित हुनुपर्छ । पहिलो, बीपी कोइरालाले भनेझैं ठूला र शक्तिशाली देशहरू जस्तो निहित स्वार्थ नभएका साना देशरुले कूटनीति र विदेश नीतिको सहाराले ठूलो भूमिका निर्वाह गर्न सक्छन् भन्ने कुरा आत्मसात गर्न सक्नुपर्छ । अहिले विश्व रंगमञ्चमा स्वीट्जरल्यान्डदेखि सिंगापुरसम्म, नर्डिक देशहरूदेखि न्युजिल्यान्डसम्मले सैनिक शक्तिले होइन कि यिनको कूटनीतिले विश्वभरि नाम कमाएका छन् । तर नेपालको समस्या के भने चीन र भारत बीचको आफू एक रणनीतिक महत्त्वको देश हुँ भनेर त्यसै अनुरुपको छिमेक नीति बनाउनसकेको देखिँदैन । नेपालभारत प्रबुद्ध समूहका भारतका तर्फका एक सदस्य डा महेन्द्र पी लामाले हालसालै टोकियोमा भएको नेपालभारत सम्बन्ध र १९५० को सन्धि बारेको कार्यक्रममा नेपालको रणनीतिबारे निम्न सत्य कुरा पोखे, नेपालले आफ्नो शक्ति पहिचान गर्नुपर्छ र आफ्नो सोचमा परिवर्तन गर्नुपर्छ । भारत नेपालको शक्तिबारे अनभिज्ञ छैन । नेपाल दुई ठूला देश चीन र भारत बीचको स्यान्डविच (वा तरुल) मात्र होइन, यो स्यान्डविचको बीचको बटर पनि हो । त्यसैले नेपालले आफ्नो सोच परिवर्तन गरेर चीन र भारतबीच आफ्नो भूमिका देखाउन सक्नुपर्छ ।अहिले हाम्रा दुई ठूला छिमेकी देश चीन र भारतबीच दोक्लामको विवादका कारण भूराजनीतिक समस्या चर्किरहेको छ । यसको प्रत्यक्ष प्रभाव नेपालमा परेको छैन । तर अप्रत्यक्ष रूपमा दुवै देशले आफ्ना पक्षमा नेपाललाई तान्ने प्रयास गरेका छन् भने प्रधानमन्त्री देउवाको भारत भ्रमणका बेला जारी हुने विज्ञप्तिमा भारतले दबाब दिएर आफ्ना पक्षमा पार्ने कोसिस गर्ने सम्भावना रहेको भन्नेहरू पनि छन् ।हाम्रो भारत सम्बन्धको अर्को सैद्धान्तिक पक्ष के भने हाम्रो परराष्ट्र नीति कुनै ग्रान्ड स्ट्राटिजी अर्थात समस्याको गहिरो अध्ययन गरेर समाधान खोज्ने प्रक्रियाबाट निर्देशित नभई राजनीतिक सिजन अनुसारको सतही विश्लेषणमा आधारित हुने गर्छ । बीपीले राष्ट्रियता र राजनीतिबारे यत्तिकै मैले आफ्नो देशको भविष्य देखेको छु, केवल हामी चनाखो हुनुपर्छ भनी लेखेका होइनन् । हामीमा समस्या के हो भनी एक्नलेजसम्म गर्ने आँट छैन भने कसरी नेपालको स्वाधीनता र स्वन्तत्रता जोगाउन सक्छौं ? तसर्थ नेपालभारत सम्बन्धका समस्या र चुनौतीलाई केलाएर नेपालको समस्यालाई भारतसमक्ष एक सार्वभौम देशको हैसियतले प्रस्तुत भएर पावर अफ रिजनिङ (तथ्यसत्यको शक्ति) र पावर अफ पर्सुयसन (अनुनयको शक्ति) को भरपर्दो सदुपयोग गर्न सक्नुपर्छ । नेपालभारत सम्बन्धको संवेदनशीलता बुझ्न कुनै विश्वविद्यालयको डिग्रीको आवश्यकता छैन । समग्रमा आमनेपाली भारतले नेपालको राजनीतिमा आफ्नो प्रभुत्व जमाउन खोज्ने कुराको विरोध गर्छन् भने भारतका नीतिकारमा नेपाल सानो देश भएकाले यसले हामीलाई पछ्याउनुपर्छ भन्ने मनासिकता हावी छ । भारतका नेता मणिशंकर ऐयरले एउटा अन्तर्वार्तामा भारतीयहरू नेपाल सार्वभौम भन्ने नै बिर्सन्छन् भनेबाटै यही पुष्टि हुन्छ । भारतका नीतिकारहरूमा नेपालप्रति रहेको यस्तो धारणा परिवर्तन गर्न नेपालले भारत र चीन बीचको सन्तुलित परराष्ट्र नीति अघि बढाउन सक्नुपर्छ ।नेपालले भारत र चीनबीच सुरु भएको दोक्लाम सीमा विवादमा आधिकारिक धारणा बाहिर ल्याउनसकेको छैन । नेपाल यी दुई देशको विवादबाट आफू अलग बस्न खोजेको भन्ने भान परिरहेको छ । तर यो समस्यालाई चुनौतीभन्दा पनि अवसरका रूपमा सदुपयोग गर्नुपर्ने देखिन्छ । लिपु लेक लगायतका सीमा विवादको समाधान खोज्न यो एउटा अवसर पनि हो । नेपालले यी हाम्रो दुई छिमेकीले यो समस्या लगायत नेपालसंँग भएका अन्य सीमा विवादलाई समेत शान्तिपूर्ण रूपमा छलफलबाट समाधान निकाल्नुपर्छ भन्ने राष्ट्रिय नीति बनाएर भारत र चीन दुवै पक्षलाई आफ्नो अवधारणा राख्नुपर्छ । नेपाल र भारत बीचका दुई देशीय सीमा विवाद र भारतका कारण सिर्जित डुबानको अवस्थालाई भारत रिसाउला भनी पन्छिनुभन्दा राजनीतिक रूपमा उठाउन जरुरी छ । स्मरणीय रहोस्, बंगलादेशले भारतसंँगको सीमा विवाद लामो छलफलपछि सन् २०१५ मा सुल्झायो ।यसअघि २०७२ साउनमा भारत भ्रमणमा गएका देउवाले एउटा थिङ्कट्याङ्कको कार्यक्रममा बोल्दै लिपुलेक नेपालभारतचीनको त्रिदेशीय नाका भएको यथार्थ भुल्न नहुने र आपसका समस्या र विवाद वार्ता र कूटनीतिक समझदारीबाट हल गर्नुपर्ने भन्ने कुरा राखेका थिए । माओवादी कालमा बेल्जियमबाट ल्याएका हतियार भारतले रोक्दा नेपाल एक सार्वभौम राष्ट्र हो, हामीले चक्कु किन्दा पनि किन अरुलाई सोध्ने भनी चर्चामा आएका देउवाले यो भारत भ्रमणमा चीन र भारत बीचको दोक्लाम विवाद वा नेपालभारतचीन बीचको कालापानी र लिपुलेक आदिबारे के आधिकारिक धारणा राख्ने हुन्, हेर्न बाँकी छ । सार्क र बिमस्टेकजस्ता क्षेत्रीय अवधारणाको अध्यक्षता गरिरहेको नेपालले आफ्नो नेतृत्वदायी भूमिकाको सदुपयोग गर्नु जरुरी छ । तेस्रो सैद्धान्तिक पक्ष के भने भारत र चीन दुवैका सुरक्षा लगायतका चासोलाई सक्दो सम्बोधन गर्ने तर नेपालको विकासमा दुवैलाई प्रतिस्पर्धा गराउने । सन्तुलित परराष्ट्र नीतिका कुरा गर्दा भारत नेपालको सबैभन्दा ठूलो व्यापारिक साझेदारमात्र होइन, हाम्रो इन्धनदेखि खाद्यपदार्थ आपूर्ति गर्ने देश हो भने लगानीका हिसाबले भारतलाई चीनले उछिन्दै गएको छ । ऊर्जा, पर्यटन, कृषि आदि क्षेत्रमा भारतको भन्दा झन्डै तीन गुणा बढी लगानी चीनबाट भित्रिएको छ । तसर्थ दुवै ठूला छिमेकीलाई नेपालको विकासमा प्रतिस्पर्धी बनाउन र दुवैलाई सन्तुलनमा राख्न जरुरी छ । पूर्वपश्चिम रेल, हुलाकी मार्ग, पञ्चेश्वर, कर्णाली र अरुण आदि परियोजना भारतलाई सक्दो चाँडो सम्पन्न गर्न लगाउने भने कालीगण्डकी, उत्तरदक्षिण जोड्ने रेलमार्ग र सडकहरूमा चिनियाँलाई छिटो काम सुरु गर्न लगाउने । चीनको वान बेल्ट वान रोड अर्थात बीआरआईमा नेपालले सम्झौता गर्दा हच्किएको भारतले यसबारे नेपालको आधिकारिक धारणा माग्न सक्छ । ट्रान्स हिमालयन करिडोर अर्थात दुई ठूला अर्थतन्त्र बीचको सेतु बन्ने नेपालको धारणाले भारतको बीआरआई सम्बन्धी चासोलाई सम्बोधनमात्र गर्ने छैन, यसले नेपाल, चीन र भारत बीचको व्यापारका लागि सेतु बन्ने कुराको कूटनीतिक सुरुवात हुनेछ । उच्चस्तरीय राजनीतिक भ्रमणका बेला भारतलाई खुसी पार्नकै लागि पूर्णरूपमा नेपाल भारतमुखी देखिनु वा नेपालका घरेलु राजनीतिक मामिलामा भारतको विश्वास जुटाउन बढी समय खर्च गर्नु नेपालको दीर्घकालीन हितमा हुँदैन । दुई देशबीच नेपालको आन्तरिक समस्यामा केही समय छलफल हुनु ठूलो कुरा होइन, तर यिनै मामिलामा धेरै समय खर्चिंदा सदियौंदेखि नेपालभारत सम्बन्धमा देखिने बिग ब्रदर सिन्ड्रम अर्थात भारतले उही ठूलो दाइको जस्तो व्यवहार गर्ने कुरा हावी हुनसक्छ । यसो भए नेपालले चीन र भारत बीचको सेतु बन्ने अवसर गुमाउनेछ ।चौथो सैद्धान्तिक पक्ष के भने विकास सम्बन्धी सहयोग माग्न आवश्यक छ, तर सहयोगका नाममा राखिने अनावश्यक सर्तचाहिँ मान्य हुनुहुँदैन । संयुक्त राष्ट्र संघमा बीपीले भनेका निम्न भनाइ अहिले पनि त्यतिकै सान्दर्भिक छन् । यद्यपि हामी भारतीय, अमेरिकी, चिनियाँ, सोभियत संघ र बेलायतजस्ता मित्र सरकार र अरु संस्थाहरू (जस्तो कि राष्ट्रसंघ) को सहयोगको स्वागत गर्छौं र यो सहयोगप्रति कृतज्ञ पनि छौं । तर हामी कुनै देशले नेपालले के सोच्नुपर्छ वा नेपालले आफ्नो आन्तरिक क्रियाकलाप कसरी बढाउनुपर्छ भनेको सुन्न वा हेर्न चाहँदैनौं ।नेपालको विकासमा भारतको सहयोगको कुरा गर्दा सकारात्मक र नकारात्मक दुवै पक्ष छन् । सकारात्मक पक्ष के भने गतवर्ष भारतले नै निर्यात गरेको बिजुलीबाट काठमाडौं लगायतका ठाउँमा लोडसेडिङ हटेको थियो । यो वर्ष पनि भारतबाटै बिजुली किन्न काम जारी राखे आउँदो हिउँदमा फेरि काठमाडौंमा लोडसेडिङ बेहोर्नु नपर्ला । भूकम्पका बेला देखाएको भारतको सदाशयता र पुनर्निर्माणका लागि भारतले गरेको करिब एक अर्ब डलरको प्रतिबद्धता सराहनीय रह्यो । भारतले तेलको पाइप नेपालसम्म पुर्याउन गर्ने सहयोग, नेपालभारत बीचको इनर्जी बैंकिङको अवधारणा, सडक र रेल सञ्जालमा हुने सहयोग आदि राम्रा पक्ष हुन् । अर्कोतिर भारतले ५ करोडसम्मका परियोजना सिधै आफ्नो दूतावासमार्फत परिचालन गर्न पाउने भन्ने सम्झौता असंवैधानिक त छँदैछ, यी विकासका काम राजनीतिक हतियार बन्ने खतरा बढेको छ । अहिलेलाई अर्थ मन्त्रालयले यो सम्झौता थाती राखेको भनिएको छ र कुन मोडालिटीमा नवीकरण हुन्छ, हेर्न बाँकी छ । तर देउवा सरकारले यो सम्झौतालाई यसअघि सूर्यबहादुर थापा र बाबुराम भट्टराईका पालामा गरिएको गल्तीझैँ नदोहोर्याओस् ।उच्चस्तरीय भ्रमणका बेला भएका विकास र निर्माण सम्बन्धी सहमति र प्रतिबद्धताको कार्यान्वयनमा भारतकै कारणसमेत सुस्तता देखिएको छ । पञ्चेश्वरदेखि हुलाकी सडकसम्म यसका ज्वलन्त उदाहरण हुन् । अहिलेसम्मका भारतसंँग भएका गण्डक, कोशी, महाकाली सम्झौताहरू असमान भनी आलोचित त छँदैछन् । पञ्चेश्वरको सम्झौता बमोजिमको आधा पानी र आधा बिजुलीको अवधारणामा डीपीआर बनाउन झन्डै २१ वर्षमात्र लागेन, भारतले नेपाललाई सन्धि बमोजिमको लाभ बाँडफाँडमा आनाकानी गरेजस्तो देखिन्छ । प्रधानमन्त्री देउवाको व्यक्तिगत रुचिको पञ्चेश्वर परियोजनाको डीपीआरमा असमान सम्झौता भए फेरि देउवालाई राजनीतिक आक्षेप लाग्ने पक्का छ ।विश्वको चौथो ठूलो अर्थतन्त्र भारतले छिमेकी नेपालको व्यापार घाटा कहालीलाग्दो अवस्थाबाट घटाउने सहुलियत दिने काममा समेत आनाकानी गरेको अवस्था छ । चिया, कफी, अदुवालयायतका नेपालका उत्पादनलाई सहुलियत दिन भारतलाई अनुरोधमात्र गर्ने होइन, यो एजेन्डालाई मुख्य प्राथमिकतामा राख्न जरुरी छ । स्मरणीय रहोस्, व्यापार घाटा घटाउन सहयोग माग्ने नेपालको अनुरोध मात्रको कुरा होइन, भूपरिवेष्टित देश भएकाले नेपालको अधिकारको समेत हो । नेपालको तुलनामा बंगलादेशले आफ्ना ६१ वटा उत्पादनलाई भारतको बजारमा बिना कर लिन सफल भएको छ । भूकम्पको पुनर्निर्माणका लागि भारतले घोषणा गरेको अनुदान र ऋण तत्काल पठाउने, हवाइ प्रवेशमा नेपालले गरेको अनुमतिमा भारतलाई राजी बनाउने, सडकका लागि दिइने भारतीय सहुलियतमा नेपाली ठेकेदार राख्न नपाउने प्रावधान र बिजुली भारतमा निर्यात गर्दा भारतको लगानी ५१ प्रतिशत भएको हुनुपर्ने आदि प्रावधान हटाउन भारतलाई सहमत बनाउनसमेत जरुरी छ ।समग्रमा देउवाको भारत भ्रमणलाई प्रभावकारी बनाउन एकातिर चीन र भारत बीचको भूराजनीतिक रूपले महत्त्वपूर्ण भएको देशका हिसाबले नेपाल प्रस्तुत हुनुपर्ने र अर्कोतिर सहमति र प्रतिबद्धतालाई कसरी छिट्टै कार्यान्वयनमा लैजाने भन्नेबारे ध्यान दिन जरुरी छ, ताकि प्रधानमन्त्रीको भ्रमण गत १० वर्षका ७ जना प्रधानमन्त्रीले गरेजस्तो औपचारिकतामा मात्र सीमित नबनोस्।नोट : यी लेखकका निजी विचार हुन् । लेखक सम्बद्ध संस्थासँग यी विचारको केही सम्बन्ध छैन ।"
तस्बिर आफैं बोल्यो,"कोसी र तातोपानीको ताला खोलौंयतिखेर चीनको प्रभावशाली नेता तथा उपप्रधानमन्त्री वाङ याङ नेपाल भ्रमणमा आएका छन् । उनी पार्टीको प्रभावशाली पोलिटब्युरो सदस्य मात्र नभएर राष्ट्रपति चिन फिङका विशेषदूत पनि रहेको बताइएको छ । यस अर्थमा नेपालले भोगिरहेको समस्या र चीनबाट नेपालले चाहेको सहयोगबारे यिनीसमक्ष खुलस्त कुरा राख्नसके त्यसले नेपाललाई ठूलो फाइदा पुग्ने निश्चित छ । नेपाल र चीनबीच धेरै ठाउँमा नाका खोल्ने कुरा गरेका छांै । तर भएका २ मुख्य नाका पनि सहज गर्नसकेका छैनौं । भूकम्प गएको दिनदेखि बन्द रहेको तातोपानी नाका जति कोसिस गरे पनि हालसम्म खुलाउनसकेका छैनौं । यसले गर्दा नेपालको व्यापारमा प्रतिकूल असर पर्नुका साथै उक्त नाकाबाट आय आर्जन गर्ने हजारौं नेपालीको रोजगारी गुम्न पुगेको छ । यसर्थ यही बेला त्यो नाका खुलाउने ठोस कुरा नेपालले राख्न सक्नुपर्यो । चीनले लगाएको तातोपानीको ताला खोल्नसके यो भ्रमणको ठूलो उपलब्धि हुनेछ । केरुङ नाका पनि राम्रोसंँग चलाउनसकेका छैनौं । चिनियाँ उपप्रधानमन्त्री समक्ष केरुङदेखि काठमाडौंसम्मको सडक र रेलमार्ग चीन सरकारले बनाइदिनुपर्यो भनी ठोस सहयोग माग्न नेपाल पछि पर्नुभएन । चीनसँंग सहयोग मागेमा भारत रिसाउला कि भन्ने हीन भावना नेपाल सरकारले राख्नुभएन । बरु भारतले पटकपटक आफ्नो स्वार्थ पूरा गर्न नेपालमा नाकाबन्दी लाएर दु:ख दिने गरेको उदाहरणसहित चीनसँग सडक, रेलमार्ग, इन्धन र बन्दरगाह माग्नुपर्यो । बेला यही हो । भारतीय नाकाबन्दीको बेला चीनसँंग ३३ प्रतिशत इन्धन ल्याउने सहमति भएको कुरा आएको थियो । त्यसलाई कार्यान्वयनमा ल्याउन चिनियाँ उपप्रधानमन्त्री समक्ष ठोस कुरा नेपाल सरकारले राख्नुपर्यो । भारतको कुनै भर छैन । कुन बेला पुन: नाकाबन्दी गर्ने हो । भारत नेपाललाई पनि भुटानजस्तै कमजोर तुल्याउन खोज्छ र भरसक चीनसँंग नेपाले सम्बन्ध नबढाओस्, सहयोग नलेओस् भन्ने चाहन्छ । जुन स्वाभिमानी नेपालीलाई सह्य हुँदैन । हालै आएको बाढीबाट पाठ सिकेर नेपाल सरकारले सधैंका लागि कोशी ब्यारेजको साँचो भारतबाट माग्ने दिन आएको छ । नदी र पुल नेपालमा तर साँचो भारतमा रहने काम उचित होइन । पुलको ढोका खोल्न पनि परराष्ट्रमन्त्री नै चाहिने कुरा ठिक होइन । कोशी सम्मौता खारेज गर्नुपर्यो । र कोशीमा पुन: उच्च बाँध बनाउने कुरा जुन आइरहेको छ, त्यो सधैंका लागि हटाउनुपर्यो । विज्ञहरूका अनुसार कोशीमा हाइ ड्याम बनाएमा त्यो नेपाल डुबाउने अर्को कहालीलाग्दो अवस्था हुनेछ । गोपाल देवकोटागोकर्णेश्वर८, जोरपाटी, काठमाडौं केही वर्षयता भारतले नेपालको सिमानादेखि चार किलोमिटर दक्षिणमा पूर्वदेखि पश्चिमसम्मै ज्यादै अग्लो बाँध लगाउँदै आएको छ । अग्लो सडकको रूपमा बनाइएको त्यो बहुउद्देश्यीय विशाल संरचनाले पक्की सडक र कतैकतै नहरको काम गरेको देखिए पनि यथार्थमा त्यो बाँध नै हो । त्यो संरचना बनाउनु अघि गण्डक वा कोशीका बाँधले मात्र मधेसलाई बेलाबेला डुबाउने गर्थे । अहिलेको संरचनाले नेपालको तराईलाई पोखरी नै बनाउने गरेको छ । यो संरचनाको विरुद्घ सुरुदेखि नेपालमा विरोध हुँदै आएको हो । मधेसलाई माया गरेको देखाउँदै बेलाबेला दुईचारजना मधेसी नेतालाई दूतावासमा बोलाएर सहवास गर्दै आएको भारतको बहुरूपी मायाको एउटा उदाहरण यो पनि हो । भारतको सीमा नजिकको तराईको विकासको जिम्मा मैले पाउनुपर्छ भन्दै ओगट्दै आएको भारतले दक्षिणी तराईमा अरु विदेशीको सहयोग पस्न नदिने प्रयास गर्ने गरेको छ । सकभर समग्र तराईका आयोजनामा अरुको सहयोग नआओस् भन्ने चाहना राख्ने भारतको दबाबको कारणले दक्षिणी तराईमा दिगो विपन्नता र बेथिति नै बढाएको जगजाहेर नै छ । भारतले अब विगतको संकुचित कूटनीति छाडेर सानो, सुन्दर छिमेकी नेपालमाथिको व्यवहारमा पुन: मूल्याङ्कन गर्नुपर्छ । निसन्देह, यो डुबानको जिम्मेवार भारत भएकाले भारतीय कूटनीतिले आत्मालोचना सहित यसलाई स्थायी रूपमा सच्याउँदा नै नेपालसँगको जनस्तरको दिगो मित्रता सहज र सम्भव हुन्छ । रमेश घिमिरेधुर्कोट, गुल्मीदेशका पूर्व र पश्चिम जताततै बाढीपहिरोको प्रकोप बढ्दैछ । यस्तोमा उच्च सतर्कता नै जीवनरक्षाको आधार बन्न सक्छ । बाढी चल्न सक्ने र पहिरो जान सक्ने जोखिममा रहेकाले अझ विशेष सावधानी अपनाउनुपर्ने हुन्छ । यतिबेला देशका सबै भित्री सडकमात्र नभएर मुख्य सडकहरू पनि अवरुद्ध रहेका छन् । यस्तोमा यात्रा गर्दा पनि थप सजगता अपनाउनुपर्ने देखिन्छ । आइतबारसम्म ७० जनाभन्दा बढीको ज्यान गइसकेको र हजारौं घरबारविहीन भएका खबर आएका छन् । यस प्रकारको प्राकृतिक विपत्लाई सामना गर्नु सिवाय हामीसँग अन्य अस्त्र केही छैन, तथापि डुबान क्षेत्रमा बस्नेहरू, पहिरोग्रस्त क्षेत्रमा बस्नेहरूले विशेष चनाखो हुन आवश्यक छ । पानी परेको समयमा मात्र होइन, रातिको समयमा पनि बाह्य अवस्थाबारे सतर्कता अपनाउन सक्नुपर्छ । सुरक्षाको लागि शुद्ध पिउने पानीको प्रबन्ध गर्ने, मोबाइल, रेडियो आफूसँगै राख्ने, बालबालिकालाई चिसोबाट सुरक्षित राख्ने, सर्प, विच्छीजस्ता विषालु जीवहरू ओभानो खोज्दै घरभित्र प्रवेश गर्नसक्ने भएकाले सावधानी अपनाउने, छिमेक र समुदायमा बाढीपहिरोको प्रकोप देखियो भने तत्काल सहयोग र उद्धारका लागि जुट्ने लगायतका क्रियाकलापमा विशेष चनाखो हुनुपर्छ । पूर्वपश्चिम, उत्तरदक्षिण जताततै अत्यधिक वर्षा भइरहेको हुँदा आफू र आफ्नो परिवारको सुरक्षाको लागि स्वयम् आफू चनाखो हुनु नै उत्तम हुनेछ । गोविन्द रिमालगैंडाकोट नगरपालिका५, नवलपरासी"
वामपन्थ पुनर्गठन सम्भव छ ?,"समाजवादी प्रोजेक्ट को अर्थ हामीले भोगिरहेको पछिल्लो कालखण्ड (सन् १९७०२०१०) नवउदारवादी बजारको प्रभुत्व रहेको युग हो । नवउदारवादी बजारले समाजको सर्वाङ्गीण विकासको उपेक्षा गर्छ र व्यक्तिको उत्थानको धुवाँधार वकालत गर्छ । वामपन्थीहरू बजारु व्यक्तिवादलाई वास्तविक लोकतन्त्र मान्दैनन् । व्यक्तिको उत्थानमा समग्र समाजलाई अर्थराजनीतिक हिसाबले सीमान्तकृत बनाउने योजना विरुद्ध लड्दै सामुहिकताको पक्षमा आवाज उठाउँछन् । चारवटा औद्योगिक क्रान्ति सम्पन्न भइसकेको वर्तमान विश्वमा पछिल्ला दुई क्रान्ति (डिजिटल र अटोमेसन) पछि असाधारण रूपमा असमानता र थिचोमिचो बढेको छ । असाध्य गरिबी, थोपरिएका गृहयुद्धका कारण यो भूमण्डलका दुई तिहाइ मानिस पीडित छन् । असमानता तथा पराधीनताको माध्यमबाट उत्पन्न गरिने अपमान र अत्यधिक हीनताबोधले समाज विक्षिप्त बन्दै गइरहेको छ । यो समयमा सामाजिक स्वतन्त्रताको महत्त्व झन् बढेको छ, जसभित्रै व्यक्तिगत स्वतन्त्रता प्रत्याभूत गर्ने व्यवस्थालाई अबको वामपन्थमा जण्ड सुधारको एजेन्डा बनाउन सकिन्छ । यस आधारमा सामाजिक रूपान्तरणका लागि जनचेतना विस्तार गर्न खोज्नु आजका वामपन्थीहरूको मुख्य कार्यभार हुनुपर्छ ।वामपन्थी कार्यकर्ताले आजको सन्दर्भमा समाजवादको अर्थ र व्यवस्थापनलाई नयाँ शिराबाट बुझ्न जरुरी छ । नेपालमा समाजवादी स्वतन्त्रताभित्र एकदलीय प्रणाली, रंगहीन राजनीति, छलकपटयुक्त समानता, पारिवारिक तानाशाही वर्तमान राजनीतिक सन्दर्भमा अट्दैनन् । तर बहुदलीय लोकतन्त्रभित्र कस्ता गुणले परिपूर्ण समाजवादका लागि वामपन्थीहरू समर्पित हुन खोज्दैछन् भन्ने स्पष्ट परिभाषा जरुरी छ ।सोभियत संघको पतनपछि हल्ला गरिएझैं वामपन्थीहरूको आन्दोलन रोकिएको छैन, प्रतिस्पर्धा गरेरै सत्तारुढ भएका छन् । प्रतिस्पर्धा र मिश्रित अर्थतन्त्रमार्फत उनीहरूले सहभागितामूलक अर्थतन्त्रको अवधारणा विस्तार गर्न लागिपरेका छन् । यो अर्थतन्त्रमा न बजारको अधिपत्यलाई स्वीकारिन्छ, न बजारसमाजवादलाई पूर्णरूपमा ग्रहण गरिन्छ, नत यसले अत्यन्तै केन्द्रीकृत योजनायुक्त (रूसी मोडलको) समाजवादलाई नै पछ्याएको छ । सहभागितामूलक अर्थतन्त्र निर्माणमा म्यानेजर, प्लानर, बौद्धिक तथा अनुभवी कामदारहरूको संयुक्त तथा निर्णायक सहभागिताका आधारमा प्रोजेक्ट हरू निर्माण गरिन्छ र संयुक्त व्यवस्थापनमा उत्पादन पद्धतिलाई अगाडि बढाइन्छ, जसलाई पुरानो युगोस्लाभ मोडलको परिस्कृत रूप मान्न सकिन्छ । नवउदारवादी पँुजीवादमा जस्तो पारिश्रमिक तथा ज्याला प्राप्तिको आधार लगानी, राजनीतिक पहुँच, अवाञ्छित चलखेल आधार बन्दैन । व्यक्तिगत क्रियाशीलता, सामूहिक त्याग र पारिवारिक आवश्यकतालाई पारिश्रमिक प्राप्तिको मुख्य आधार बनाइन्छ । यस्तो अर्थतन्त्र व्यवस्थित गर्नुको मूल आशय आर्थिक जीवन पद्धतिले समाजलाई विभाजित नगरोस् भन्ने हो । आर्थिक अवस्था कमजोर हँुदा कुनै पनि व्यक्तिको ल्याकत, क्षमता र दक्षता नकुँजियोस्, समाजको उत्थानमा आफ्नो उत्थान देख्ने परिपाटी विस्तार होस् भन्ने हो । यसको अर्थ निजी क्षेत्रले त्यहाँ चलखेल गर्न पाउँदैन भन्ने हँुदैन ।सहभागितामूलक अर्थतन्त्रको विकास सबै मुलुक वा ठाउँमा एउटै सम्भव हँुदैन । मुलुकको भौतिकप्राकृतिकमानवीय पँुजी, वित्तीय व्यवस्थापन, संस्थाहरूको आधारभूत संरचना, परिचालन र संरचनागत परिवर्तन, त्यहाँभित्रका बहस, सद्भाव र ऐक्यबद्धतामा त्यो निर्भर रहन्छ । आन्तरिक रूपमा गरिने यस्ता सहभागितामूलक बहसबिना अबको जमानामा समाजवाद हुर्कन सक्तैन । माओ विचारधारा वा वाद जे पुकारे पनि त्यो आधारभूत रूपमा माक्र्सवादीलेनिनवादी सैद्धान्तिक मूल्यमान्यता ग्रहण गर्दै आफ्नो चेतनास्तर तथा राष्ट्रिय क्षमताका आधारमा विकास गरिएको सामाजिक प्रणाली थियो । त्यो फोटोकपी थिएन । संसारमा सम्पन्न क्रान्ति मुलुकहरूको आफ्नै यथार्थमा आधारित चेतनास्तर, संगठित उत्पादक शक्ति, जनपरिचालनका आआफ्नै आवश्यकता र क्षमता अभिवृद्धिका आधारमा भएका थिए । तर समग्रमा मानवमुक्ति, सहज र सरल जीवन जिउन पाउने हकको स्थापना र ऐक्यबद्धताको भावना एउटै थियो । माओवादी पार्टी आजको सन्दर्भमा ननरिफर्मिष्ट रिफर्म गर्न अगाडि बढेको हो भने कस्तो ? कसको आर्थिक विकास ? माक्र्सवादी भाष्यमा कस्तो उत्पादन पद्धति ? कस्तो उत्पादनका साधनहरूको वितरण वा पहँुच ? कस्तो सामाजिक सम्बन्धको चाहना र विस्तार ? र यी सबका लागि कस्ता संरचनागत परिवर्तन ? कस्तो अर्थराजनीतिक मोडल ? प्रस्ट हुन जरुरी छ ।सिद्धान्तहीनता वा व्यवहारवादमा आधारित कथित चिन्तनमा वैज्ञानिक समाजवादको उत्थान र विकासको कल्पना पनि गर्न सकिन्न, जसरी १२ बँुदेपछिको १२ वर्षमा सम्भव भएन । विद्यमान वामपन्थप्रतिको जनझुकावलाई निरन्तरता दिने र वर्तमान पुस्ताबाट अर्को पुस्तामा पनि सामाजिक न्यायमा आधारित सामाजिक पद्धति प्रभावशाली रूपमा हस्तान्तरण हँुदै जाओस् भन्ने कामना गर्ने हो भने आफूले त्याग्दै गरेको सिद्धान्त र स्थापित मूल्यमान्यता र आदर्शको गम्भीर मूल्याङ्कन आवश्यक छ ।"
बाढीको संकटमा हाम्रो दायित्व,"नेपालमा बाढी, पहिरो, आगलागी, हावाहुरी, महामारी, शीतलहर आदि प्रत्येक वर्ष आउँछन् र ठूलो परिमाणको मानवीय, भौतिक र अन्य क्षति पुर्याएर जान्छन्, हजारांैलाई भोकानांगा, घरबारविहीन बनाउँछन् । वर्षेनि हुने यस्ता विपत्तिबाट पाठ नसिक्नु, पर्याप्त पूर्वतयारी नगर्नु, विपत् सामना गर्न सरकार, तोकेरै भन्नुपर्दा निजामती संयन्त्र स्टान्ड बाइमा नबस्नु गैरजिम्मेवारी हो ।पूर्व सूचनाबिना अनपेक्षित परिणाम आउनु संकट हो । तर के नेपाल भूकम्पको जोखिममा छ भन्ने कुरा विदित छैन ? के तराईमा प्रत्येक वर्ष बाढी र आगजनीले मानवीय र करोडौंको धनजनको क्षति गर्छ भन्ने थाहा छैन ? असार, साउन, भदौ, असोज र कात्तिकमा कोशीको पानीको बहाव बढेर जोखिमको अवस्था आउँछ भन्ने थाहा छैन ? कोशी डुबानमा हजारौं नेपाली जनताको ज्यान गएको राज्यलाई थाहा छैन ? ७८ म्याग्निच्युडको भूकम्पले ९ हजारभन्दा धेरै जनाको ज्यान लिएको र २० हजारभन्दा बढी मानिस घाइते भएको जानकारी छैन ? कोशी नदीको बाँधमा भारतले हैकमवाद चलाउँछ, यो कुनै नौलो विषय हो र ? तर नौलो त यो हो कि हामी सार्वभौम नेपाली जनतालाई आफ्नै सार्वभौम मुलुकको सरकारले विपत्मा राख्छ र आफ्नै जनताका हजारौं घर डुबानमा पार्छ । वर्षैपिच्छे आउने संकट हेक्का नराख्नु, पूर्व तयारी नगर्नु, संकटपछिको विपत् प्रभावकारी व्यवस्थापन नगर्नु नै ठूलो समस्या हो । केही दिनको भारी वर्षाले केही पहाडी जिल्ला र मधेसमा पहिरो र बाढीले धेरै क्षति पुर्याएको छ । सयभन्दा बढीको मृत्यु भएको छ । हरेक वर्ष जापान, अमेरिका, दक्षिण कोरिया लगायतका देशमा हुने विपत् व्यवस्थापन सम्बन्धी तालिम तथा सेमिनारमा नेपाल सरकार तथा अन्य गैरसरकारी संस्थाले लाखांै रकम खर्च गर्ने गरेको विभिन्न तथ्याङ्कले देखाएका छन् । तर त्यसको उपलब्धि भने सन्तोषजनक छैन । नेपालमा केन्द्रीय, क्षेत्रीय, जिल्ला तथा स्थानीय स्तरमा विपत् पूर्वतयारी योजना तर्जुमा गर्ने कार्य विगतदेखि नै हँुदै आएको छ । नीतिगत तहमा प्राकृतिक प्रकोपलाई व्यवस्थापन गर्न कानुनी तथा नीतिगत प्रावधानका रूपमा दैवीप्रकोप उद्धार ऐन व्यवस्था गरिएको छ । यस्ता प्रकोपमा उद्धार कार्यका लागि गर्नुपर्ने सबै खर्च एउटा निश्चित कोषबाट बेहोरिनेगरी स्थायी प्रकृतिका रूपमा प्रधानमन्त्री दैवी प्रकोप उद्धार तथा व्यवस्थापन कोष व्यवस्था गरिएको छ । प्रकोप व्यवस्थापनका लागि केन्द्रमा गृह मन्त्रालय र जिल्लामा प्रमुख जिल्ला अधिकारीलाई जिम्मेवारी दिइएको छ । उद्धार सामग्री, साधन तथा नगद रकम मिनाहासमेत प्राकृतिक प्रकोप राहत ऐनले मार्गदर्शन गरेको छ । विपत् व्यवस्थापनको कानुनी व्यवस्थाको रूपमा विपत् पूर्वतयारी तथा प्रतिकार्य योजना तर्जुमा मार्गदर्शन, २०६७ र विपत् पश्चातको शव व्यवस्थापन सम्बन्धी मार्गदर्शन २०६८ समेत आएको छ । तर कार्यान्वयन पक्ष भने सन्तोषजनक पाइँदैन । म उच्चशिक्षा अध्ययनका सिलसिलामा हाल कोरियामा छु । यहाँ हरेक ठाउँमा सूचना सञ्चार प्रविधिको अधिकतम प्रयोग गरिएको छ । बाटोमा कहाँ दुर्घटना भएको छ, साइडमा रहेको ठूलो एलसिडीबाट थाहा पाइन्छ । कुन बस वा ट्रेन कति मिनेटमा आउँदैछ, अहिले कहाँ आइपुग्यो, आफू जाने ठाउँ कति मिनेटमा पुगिन्छ, सबै थाहा हुन्छ । कोरियामा आईसीटी जीवनको पाटो बनेको छ । यसले जीवनलाई अत्यन्तै सरल, सहज, जोखिमबाट बच्न र कतिपय अवस्थामा संकट रोक्न र कतिपय अवस्थामा संकट न्यूनीकरण गर्न मद्दत पुर्याएको छ । तर नेपालमा ठूलठूला जोखिम, विपत् र संकटमा सूचना प्रविधिको पर्याप्त प्रयोग देखिँदैन । अहिले नेपालमा बाढीको जोखिमबारे पूर्वसूचना बेलैमा पर्याप्त प्रवाह नभएकाले र सजगता नअपनाइनाले धेरैको ज्यान गएको छ र कैयांै पीडित हुनपुगेका छन् । बाढीपहिरोको पूर्व सूचनाले सम्भावित जोखिमलाई न्यूनीकरण गर्न सक्छ । हामीले जति सक्दो चाँडो सुधार गरेर आईसीटीलाई सार्वजनिक सेवाप्रवाहमा अधिकतम उपयोग गर्दै जनताको दैनिक जीवन सहज बनाउन अति जरुरी छ । विपत्मा कुनै राजनीति हुनुहँुदैन । सबै वर्ग, समुदाय एकजुट भएर विपत्को सामना गर्नुपर्छ । दिनेश अधिकारीको शब्द रहेको पहाडमा जाडो बढे तराईले सेक्नुपर्छ, आँधी आए तराईमा पहाडले छेक्नुपर्छ गीत यस विपत्को घडीमा सान्दर्भिक देखिन्छ । जसरी भूकम्पका बेला तराईले पहाडलाई सेवा र सहयोग गरेको थियो, त्यसरी नै पहाडले बाढीले विनाश गरेको तराईलाई सहयोग र सद्भाव देखाउने बेला भएको छ । आफ्नो क्षमता, ज्ञान, अनुकूलता अनुरुप आआफ्नो ठाउँबाट विपत् व्यवस्थापनमा जुट्नुपर्छ । सकिन्छ भने बाढी प्रभावित क्षेत्रमा गएर राहत बाँड्नुपर्छ । आलोचना नै आलोचनाको दलदलमा फँसेको सरकारलाई विपत्मा आलोचना होइन, अति आवश्यक सेवा बन्दोबस्त गर्न सबैको सहयोग र सहकार्यको खाँचो छ । विपत्मा तपाईको भात, तपाईको हात र तपाईको साथ चाहिएको छ । राष्ट्रिय योजना आयोगकाअधिकृत शाह दक्षिण कोरियाको क्योङ ही विश्वविद्यालयमा अध्ययनरत छन् ।"
पहिला ऐन अनि अरू,"डा गोविन्द केसीको आमरण अनसनको २३औं दिनसम्म पनि मेडिकल शिक्षा विधेयक अघि बढ्न सकेको छैन । केसीको मुख्य बटमलाइन यसमै छ । उनका मागविरुद्ध एमालेले एक्लै बोलोस् र आफूले चिताएको पूरा गरिदेओस् भनेर कांग्रेसमाओवादी रमिता हेरिरहेका छन् । मेडिकल माफिया सम्बद्ध यस प्रकरणमा सबै ठूला दलको स्वार्थ उही छ । हरेक दलका लगानी वा छत्रछायामा मापदण्ड नपुगेका मेडिकल कलेज छन् । तिनलाई जोगाउनु उनीहरूको आआफ्नै दायित्व बनेको छ। त्यही दायित्व पूरा गर्न चुपचाप बसेका छन् । प्रस्ट भन्नुपर्दा एमालेको काँधमा राखेर सत्तारुढ दलहरूले बन्दुक पड्काइरहेका छन् । सत्तारुढ दलहरूलाई डा केसीले चाहेजस्तो ऐन बनाउनु छ भने, तुरुन्तै सक्छन् । दुई तिहाई चाहिने संविधान संशोधनमा त एमालेलाई अलग्याएर अघि जान बल गर्ने उनीहरू साधारण बहुमतले हुने ऐन बनाउन किन अर्घेल्याइँ गरिरहेका छन् ? कारण उही हो अन्त:मनमा उनीहरू पनि त्यो चाहँदैनन्, जुन डा केसीले भनिरहेका छन् । यसमा अर्को बाधक देखाइरहेका छन् प्रस्तावित मनमोहन मेडिकल कलेजलाई । खासमा राज्यले कहिल्यै निश्चित व्यक्ति वा संस्थाको पछि लाग्नु हुँदैन । मानौं, कुनै सडक बनाउँदा कसैको निजी भौतिक सम्पत्ति मासिने भयो भने सरकारले अधिग्रहण गर्न सक्छ । तर, कसैको अधिग्रहण गर्छु भन्ने नियत ले त्यही ठाउँबाट सडक बनाउन बलजफ्ती गर्नुचाहिँ गलत हो । त्यसैले पहिला सर्वमान्य ऐन बनाउनु पर्यो । त्यसको कार्यान्वयनमा मनमोहन वा जुनसुकै किन नहुन्, प्रस्तावित वा सञ्चालनमा रहेका मेडिकल कलेज राज्यले ग्रहण गर्नुपर्ने अवस्था आए यथोचित मूल्य दिएर लिन सक्छमिल्छ । त्यो विधिसम्मत बाटो हो । मनमोहन कलेजको किनबेच नभई विधेयक नै अघि जान सक्दैन भन्नुचाहिँ जानीजानी रोक्नु हो । बहानाबाजी गरेर पन्छाउन खोज्नु हो । कसैलाई ताकेर ऐन बन्दैन । बनाउनु पनि हुँदैन । ऐनले लाग्नेलाई राज्यले छाड्नु हुँदैन । कानुनको दायराभित्र बसेर सरकारले निजी सम्पत्तिलाई सरकारीकरण र सरकारीलाई निजीकरण गर्न सक्छ । त्यसमा जसको जे परे पनि सहजतापूर्वक साथ दिनुपर्छ । जहाँसम्म डा केसीले पनि मनमोहनको स्वामित्व परिवर्तन खोजेका होइनन्, मेडिकल शिक्षाको पहुँच र सेवा सर्वसाधारणसम्म पुर्याउन चाहेका हुन् । एउटा अस्पताल राज्यले किन्दैमा उनले सोचेजस्तो थिति बस्ने पनि होइन । किन्दै जानुपर्ने कलेज धेरै हुन सक्छन् । नेपालका मेडिकल कलेजमध्ये सबैभन्दा बेथिति त त्रिवि शिक्षण अस्पतालमै छ । यो एकपल्ट उपचार गर्न छिरेका हरेक नागरिकलाई सोधे हुन्छ । ठूलो लगानी तर अत्यधिक हेलचेक्य्राइँ भएको अस्पताल यही हो । बिरामीमाथि लापरबाही हुने, उपचारका नाममा सास्ती भोग्नुपर्ने, रिपोर्ट उल्टोपाल्टो दिइरहने घटना यहाँ सामान्य हुन् । मेडिकल शिक्षाका दुइटा पाटा हुन्छन् योग्य चिकित्सक उत्पादन गर्नु र सँगसँगै गुणस्तरीय एवं सस्तो उपचार सेवा प्रदान गर्नु । यही मागलाई लिएर करिब १ सय ५० दिन अनसन बसिसकेका डा केसीको सत्याग्रहको मर्म यसकै प्रत्याभूति हो । दु:खको कुरा गरिबले सजिलै उपचार पाउनु धेरै पर छ, गुणस्तरीयको त कुरै नगरौं । बरु गलत उपचारका लागि सर्वस्व सिध्याउनुपर्ने बाध्यतामा धेरै छन् । सरकारले लैजाने र संसद्ले बनाउने कानुनले त्यसलाई पनि सम्बोधन गर्न सक्नुपर्छ । नेपालका मेडिकल कलेजहरूको नियन्त्रण र नियमन होस्, न्यून गुणस्तरको चिकित्सा शिक्षा लिन महँगो पैसा तिरेर बंगलादेश, चीन र अन्य मुलुक पुग्नुपर्ने बाध्यता पनि हटोस् । हामीले बीचको बाटो खोज्नु परेको छ । चिकित्सा शिक्षामा तीक्ष्ण बुद्धिवालाले ठाउँ पाऊन्, सँगसँगै गरिबका सन्तानले पनि मौका पाऊन् । यसमा पनि बीचकै बाटो खोज्नु परेको छ । सबैलाई नि:शुल्क होइन, आर्थिक क्षमताले नसक्नेलाई मात्र नि:शुल्क, सक्नेलाई सशुल्क । बाटो बीचकै खोज्नु परेको छ । हाम्रोजस्तो गरिब मुलुकमा राज्यकै लगानीका भरमा मात्र चिकित्सक बनाउने कल्पना असम्भव प्राय: हो । यसलाई अत्यन्त नियन्त्रित सेवामूलक व्यवसाय बनाउनु सबैभन्दा राम्रो उपाय हो । सरकारी स्वामित्व र अर्धस्वामित्वका मेडिकल कलेजमा पनि निश्चित गुणस्तरको प्रत्याभूति हुनुपर्छ । निजीलाई डाम्ने, सरकारीमा छिर्नै नसक्ने भयो भने सेवा कहाँबाट लिने ? समुदायले चलाउने काठमाडौं विश्वविद्यालयमा २३ लाखमा एमडी पढाउन सम्भव हुनु, त्यसभन्दा बढ्ता सरकारी स्वामित्व रहेको त्रिविअन्तर्गत झन्डै तीन गुणा बढी असुल्नु जायजै हो त ? विधेयक अघि बढ्यो भने यसमा पनि एकरूपता ल्याउन सकोस् । एउटा तीतो सत्य आमनागरिकका तर्फबाट बोल्नैपर्छ अस्पताल नामका पसलमा छिर्यो कि त सिटामोल दिँदा हुने बिरामीलाई दिसापिसाबदेखि रगतका सबै परीक्षण गराइन्छ । एक्सरेदेखि भिडियो एक्सरेसम्म त अनिवार्य नै हो । कमसल केमिकलका ल्याब राखेर अस्पताल नामको बोर्ड झुन्ड्याउँदैमा उपचारस्थल कहलिँदैन । डाक्टरका दसतिर पढेका नेमप्लेट टाँस्दैमा विशेषज्ञ सावित हुँदैन । यस्ता अस्पतालेपसलहरू बन्द नगरुन्जेल मेडिकल शिक्षामा जेजस्तो सुधार गरे पनि गरिब मरेको मर्यै गर्नेछन् । खबरदारी त्यता पनि केन्द्रित हुनुपर्छ । त्यस्ता पसल थाप्ने पनि मेडिकल कलेज कै विद्यार्थी होइनन् ? चिकित्सा शिक्षा ऐन तिनको कान निमोठ्ने खालको बन्नुपर्छ । डाक्टरहरू जसले देशको साथसहयोग पाए र देशकै सेवा गरिरहेका छन्, सलाम छ । आफ्नै खर्चमा पढेर गरिबको सेवा गर्नेहरूलाई झन् बढी सलाम छ । तर, राज्यको लगानीमा पढेर गरिब ठग्दै हिँड्ने, देशैलाई धोका दिएर पलायन हुनेहरूलाई कानुनले कसरी तह लगाउला ? (अधिकांश) चिकित्सक को हुन्, जसलाई राज्यले नि:शुल्क पढाएर सरकारी स्वास्थ्य संस्थाबाट क्लिनिकतिर डोर्याउँदै लगी गरिबसँग महँगो शुल्क लिने प्रमाणपत्र देओस् ?त्यस्ताको प्रमाणपत्रै खोस्ने ऐन आओस् । सबैभन्दा ठूलो कुरा त ऐन छिटो आओस् ।"
प्रभावित क्षेत्रमा भाइरल प्रकोप,"बाँके (कास) बाढी प्रभावित क्षेत्रका स्थानीय बिरामी पर्न थालेका छन् । उनीहरूमा झाडापखाला, ज्वरो आउने, टाउको र पेट दुख्ने, आँखा पाक्ने र छालामा खटिराको समस्या देखिएको हो ।बाढीले पिउने पानी र वातावरण दूषित भएपछि बाढीग्रस्त क्षेत्रमा भाइरल लगायतको संक्रमण देखिन थालेको स्वास्थ्यकर्मीहरूले बताए । राप्ती सोनारी गाउँपालिकाको फत्तेपुरस्थित प्राथमिक स्वास्थ्य केन्द्र डुबानमा परेपछि त्यहाँका बाढी प्रभावितको उपचारमा समस्या भएको छ । बाढीले औषधिसमेत नष्ट गरेका कारण कठिनाइ भएको हो । डुडवा गाउँपालिकाका स्वास्थ्य चौकीहरू पनि बाढीको डुबानमा छन् । राप्ती सोनारी ६ कमैया डाँडामा बिरामीको संख्या बढेको छ । जटिल अवस्थाका ६ जना बिरामीलाई उपचारका लागि नेपाली सेनाको हेलिकप्टरबाट उद्धार गरी नेपालगन्ज ल्याइएको छ । आइतबार त्यहाँका दुई बिरामीलाई सेनाले उद्धार गरी नेपालगन्जस्थित भेरी अञ्चल अस्पतालमा भर्ना गरेको थियो । प्रभावित क्षेत्रका करिब पाँच सय बिरामीको उपचार गरिएको जिल्ला जनस्वास्थ्य कार्यालय, बाँकेले जनाएको छ । बाढीपीडित बस्तीमा भाइरलको प्रकोप फैलिन थालेपछि चिकित्सहरूसहितको टोली परिचालन गरिएको छ । अति प्रभावित फत्तेपुर क्षेत्रमा मंगलबार साँझ औषधिसहित स्वास्थ्यकर्मी पठाइएको जनस्वास्थ्यले जनाएको छ । जिल्ला जनस्वास्थ्य, बाँकेका वरिष्ठ जनस्वास्थ्य प्रशासक खिमबहादुर खडकाले बाढी प्रभावित क्षेत्रमा रोगको संक्रमण देखिएको बताए । बाढीपछि वातावरण दूषित छ । त्यसैले भाइरल देखिएको हुनसक्छ, उनले भने, सबैजसो क्षेत्रमा स्वास्थ्यकर्मीहरू पठाइसकेका छौं । राप्ती सोनारी गाउँपालिकाको कमैया डाँडा, टिकुलीपुर, बालापुर, फत्तेपुर, बैजापुर, कचनापुर र कुसुम गाउँका पीडितमा समस्या बढी देखिएको छ । त्यस्तै, खजुरा गाउँपालिकाको उढरापुर र पुरैनाका पीडितहरूले स्थानीय विद्यालयमा आश्रय लिएका छन् । त्यहाँका पीडितहरू पनि बिरामी परेका छन् । नरैनापुर गाउँपालिकाको सोनवर्षा र गंगापुरका स्थानीय पनि बिरामी परेका छन् । डुडवा गाउँपालिकाको खल्ला झगडिया गाउँका पीडितहरू डाँडामा बसेका छन् । त्यहाँका पीडितहरूमा पनि भाइरलको समस्या देखिएको छ । बाढीका कारण राप्ती सोनारी गाउँपालिका सडक सञ्जालबाट विच्छेद भएका कारण एम्बुलेन्स जान सक्ने अवस्था छैन । राप्ती नदीको सिधनिया घाटमा रहेको पुलको पूर्वतर्फ रहेको सडक कटानमा परेपछि सवारीसाधन चल्न सकेका छैनन् । सहसेनानी डा प्रतीक रेग्मीले फत्तेपुर क्षेत्रका जटिल अवस्थाका बिरामीहरूलाई हेलिकप्टरमार्फत उद्धार गरेर नेपालगन्ज ल्याएको बताए । उनले जिल्ला जनस्वास्थ्यको आग्रहपछि प्रभावित क्षेत्रका बिरामीलाई उद्धार गरिरहेको जनाए ।इपिडियोमोलोजी तथा रोग नियन्त्रण महाशाखाका जनस्वास्थ्य निरीक्षक रामबहादुर चन्दले बाढी प्रभावित क्षेत्रका बिरामीहरूको उपचार भइरहेको बताए । उनले पीडितहरू बसेकै स्थानमा पुगेर स्वास्थ्य जाँच गरेर औषधि दिइरहेको जनाए ।"
चिनियाँ उपप्रधानमन्त्री भेटघाटमा,"काठमाडौं नेपालको तीनदिने भ्रमणमा रहेका चिनियाँ उपप्रधानमन्त्री वाङ याङले राजनीतिक भ्रमणलाई प्राथमिकता दिएका छन् । भारत र चीनबीच दोक्लमको विषयलाई लिएर तनाव बढिरहेको अवस्थामा चीनले राजनीतिक छलफललाई बढी महत्त्व दिएको हो । सोमबार काठमाडौं उत्रेका उनले राजनीतिक भेटघाट गर्दै नेपाल र चीनबीचको आपसी सहकार्यमा जोड दिएका हुन् । नेपाल चीनको पुरानो मित्र मुलुक हो । हामी नेपालको विकास प्रक्रिया अघि बढेको हेर्न आतुर छौं । नेपाललाई आवश्यक पर्ने सहयोग गर्न चाहन्छौं, राष्ट्रपति सी चिनफिङको विशेष सन्देश बोकेर आएको बताउँदै उनले भने, दुवै मुलुक उत्तिकै सक्रिय हुन सकेको खण्डमा मात्र सहकार्य, लगानी र सम्झौता अघि बढ्छ । यसमा राजनीतिक स्थायित्व पनि अर्को कारण हो । वाङले मंगलबार माओवादी केन्द्रका अध्यक्ष पुष्पकमल दाहाल र एमाले अध्यक्ष केपी ओलीसँग छुट्टाछुट्टै औपचारिक भेटवार्ता गरेका थिए । दुवै छलफलमा वाङले एक चीन नीति र असंलग्नताको प्रसंग उल्लेख गर्दै नेपालको प्रशंसा गरे । उनले दोक्लम विषय उच्चारण नगरे पनि नेपालले अख्तियार गरेको नीति सही रहेको बताएका थिए । माओवादी केन्द्रकी प्रवक्ता पम्फा भुसालले दोक्लम विषयमा कुराकानी नभएको बताइन् । नेपालको विकास प्रक्रिया, दुईपक्षीय सहकार्य, लगानीलगायतका विषयमा छलफल भएको भुसालले बताइन् । वाङले नेपाल कूटनीतिक मामिलामा परिपक्व मुलुक रहेको पनि बताएका थिए । नेपालको भौतिक विकास र पूर्वाधार निर्माणमा लगानी बढाउन चिनियाँ पक्षलाई दुवै नेताहरूले आग्रह गरेका थिए । चीन नेपालमा लगानी गर्न इच्छुक छ । बेल्ट एन्ड रोड इनिसिएटिभ्स (बीआरआई) को माध्यमबाट लगानी ल्याउन र यसअघि भएका सम्झौता कार्यान्वयनमा ल्याउने विषय पार्टी अध्यक्षले सुनाएका थिए, प्रवक्ता भुसालले भनिन्, आपसी हित र चासोका विविध आयामका बारेमा छलफल भयो । गत चैतमा भएको आफ्नो भ्रमणका क्रममा दिएको निमन्त्रणा स्वीकार गर्दै नेपाल आएको भन्दै दाहालले वाङलाई धन्यवादसमेत दिएका थिए । स्थानीय तहको दुई चरणको निर्वाचन सम्पन्न गरेकामा पनि वाङले प्रशंसा गरेको भुसालले बताइन् । नेपाल राजनीतिक स्थिरताको चरणमा अगाडि बढेको र आर्थिक विकासमा आफ्नो दल प्रतिबद्ध भएर लागेको दाहालले बताएका थिए । नेपालको आर्थिक विकासमा सहयोग गर्न चीन सरकार सधैं तत्पर रहेको वाङले बताएको पनि भुसालले जानकारी दिइन् । उपप्रधानमन्त्री वाङलाई उद्धृत गर्दै भुसालले भनिन्, दुई देशबीच लामो समयदेखि रहँदै आएको मैत्री सम्बन्धलाई आगामी दिनमा थप उचाइमा उठाउने विश्वास हाम्रो छ । राजनीतिक दल मिलेर अघि बढी विकास भएको हेर्ने हाम्रो चाहना हो । बीआरआई परियोजनामा दाहाल नेतृत्वको सरकारले हस्ताक्षर गरेको भन्दै वाङले दाहालप्रति आभारसमेत व्यक्त गरेका थिए । वार्तामा उपप्रधान एवं परराष्ट्रमन्त्री कृष्णबहादुर महरा, नेताहरू नारायणकाजी श्रेष्ठ, रामबहादुर थापा, टोपबहादुर रायमाझी, देवप्रसाद गुरुङलगायतको सहभागिता थियो । ओलीसँगको वार्तामा पनि उनले विगतमा भएका सन्धि सम्झौता छिटो कार्यान्वयनमा लैजानुपर्नेमा जोड दिएका थिए । विशेष गरी केपी ओली सरकारका पालामा भएका सम्झौताको प्रसंग उठेको महासचिव ईश्वर पोखरेलले बताए । ओलीले पनि दाहालले झैं रेलमार्गले जोडेर दुई देशको निकटतालाई अझ पुष्टि गर्न आवश्यक रहेको बताएका थिए । सम्झौता कार्यान्वयनमा पहल गर्न हामीले नेपाल सरकारलाई ध्यानाकर्षण गराइरहेको जानकारी उहाँहरूलाई दियौं । चीनसँगको मित्रतालाई अझै प्रगाढ बनाउनेलगायतका विषयमा छलफल भयो, पोखरेलले भने । वाङले करिब एक घण्टा एमाले नेताहरूसँग छलफल गरे । त्यसपछि ओलीवाङ अलग्गै कुराकानी भएको थियो । भेटमा नेता सुवास नेम्बाङ, प्रदीप ज्ञवालीलगायत सहभागी थिए । वाङले बुधबार राष्ट्रपति विद्यादेवी भण्डारी र प्रधानमन्त्री शेरबहादुर देउवासँग पनि शिष्टाचार भेटघाट गर्नेछन् । मंगलबारका सबै भेटघाट उनी रहेकै होटल सोल्टीमा भएको थियो । बुधबार भने बालुवाटार र शीतलनिवासमा उनी नेतृत्वको टोली पुग्नेछ । त्यसअघि बुधबार बिहान उनले कीर्तिपुर विश्वविद्यालय परिसरमा रहेको आयुर्वेद अध्ययन केन्द्रको अवलोकन गर्नेछन् । उक्त केन्द्र चिनियाँ सहयोगमा निर्माण भएको हो । उनले उद्यमी व्यापारीसँग पनि छलफल गर्ने कार्यक्रम छ ।"
अब भारी वर्षाको सम्भावना न्यून,नदीको अनुगमन जारीनदीहरूमा पानीको सतह घटे पनि शाखाले नक्सालस्थित कार्यालयबाट २४ सै घण्टा मुलुकभरका नदी जलाधारमा पानीको बहावको अवस्थाबारे सूक्ष्म अनुगमन गरिरहेको छ । शाखाका विशेषज्ञहरूले मुलुकभरका ६९ नदी जलाधारमा पानीको बहावबारे गृह मन्त्रालय मातहतको राष्ट्रिय आपतकालीन कार्य सञ्चालन केन्द्र लाई जानकारी गराउने गरेका छन् । केन्द्रले शाखाको सूचनालाई आधार मानेर जिल्ला प्रशासन कार्यालय र सुरक्षा निकायलाई तयारीका लागि जुट्न आहवान गर्छ । शाखाले नदी जलाधार आसपासका बासिन्दालाई बाढीबाट बच्न मोबाइलमार्फत सन्देशसमेत पठाउने गरेको छ ।
बेपत्ता फेला परेनन्,"हेटौंडा बाढी र पहिरोले घर बगाएपछि बेपत्ता भएका एकै परिवारका ६ जनाको अवस्था अज्ञात छ । मंगलबार अपराह्नसम्म उनीहरूको अवस्था खुल्न सकेको छैन । आइतबार बिहान पूर्वी क्षेत्रस्थित बकैया गाउँपालिका१० मा रहेको मंगलसिंह न्यासुरको घर पहिरोले बगाउँदा उनीसहित पत्नी, ४ छोरी र एक छोरा बेपत्ता भएका थिए ।स्थानीय र प्रहरीले पहिरो पन्छाउने क्रममा ७ वर्षीय छोरा पाल्मको शव त्यसै दिन भेटिएको थियो । अन्यको ३ दिन बित्दा पनि भेटिएको छैन । सबै पहिरो पन्छाइयो तर फेला पार्न सकिएन, एसपी विकासराज खनालले भने, प्रहरी र स्थानीयले संयुक्त रूपमा पहिरो पन्छाएर खोजी गरेका हौं । पहिरो पन्छाएर खोज्ने क्रममा वाग्मती किनारमा मरेका एक हल गोरु र २ भैंसी भेटिएको उनले जनाए ।न्यासुर परिवारका ६ जनालाई पहिरोले वाग्मतीमा पुर्याएर बगाएको हुन सक्छ, स्थानीय रामबहादुर गोलेले भने । रौतहटस्थित वाग्मती नदी किनारमा मंगलबार एउटा शव भेटिएको छ । शवको पहिचान नखुलेको प्रहरीले जनाएको छ । बेपत्ताको शव फेला नपरे पनि न्यासुरकी विवाहित २ छोरी र ठूला बाबुका छोराले परम्पराअनुसार मंगलबारदेखि लामा राखेर काजकिरिया सुरु गरेका छन् । बाढी र पहिरोमा परी जिल्लामा ६ जना बेपत्ता भएका छन् भने ६ जनाकै मृत्यु भएको प्रहरीले जनाएको छ ।यसैगरी ४ दिनदेखि मुखमा अन्न नपरेको सुत्केरीलगायत हाँडीखोलाका बाढीपीडितले खाद्यान्न र पाल पाएका छन् । मनहरी गाउँपालिका४ हाँडीखोला, चिसापानीपाखा र चुवारपाखाका पहिरोपीडितलाई गाउँपालिका र प्रहरीले चामल, तेल, चिउरा, पाल र म्याटलगायत सामग्री सहयोग गरेको हो । ४ दिनदेखि मुखमा अन्न नपरेको चारदिने सुत्केरी सुस्मिता चेपाङ राहत लिन आउन सकिनन् । उनका पति सुमनले गाउँपालिका अध्यक्ष एकराज उप्रेतीबाट राहत लिएका थिए । राहत सामग्री बुझदै सुमनले भने, सुत्केरीको मुखमा अन्न नपरेको चार दिन भइसक्यो, अब भात खान पाउने भइन् । एकमहिने सुत्केरी अर्पणा चेपाङ बच्चा बोकेर हाँडीखोलास्थित झोलुंगे पुलको मुखनजिक राहत लिन आएकी थिइन् । उनले पनि चामल, तेल, ज्वानो, म्याट, पाल, दाल, नुन, बच्चा र आफूलाई न्याना कपडा पाएकी थिइन् ।अर्की १० दिने सुत्केरी पनि पतिसँगै शिशु बोकेर राहत लिन आएकी थिइन् । सुत्केरी महिला र नवजात शिशुलाई महिला विकास कार्यालय हेटौंडाले न्याना कपडा र पाल उपलब्ध गराएको थियो । पहिरोपीडित चिसापानीपाखा र चुवारपाखाका चेपाङका ३४ घरधुरीसहित ३८ परिवारलाई राहत वितरण गरिएको थियो । चिसापानीपाखा र चुवारपाखामा पहिरो गएर घरहरू पुरेपछि पीडितहरू स्थानीय विद्यालय, चर्च र रूखको फेदमा प्लास्टिक टाँगेर बसेका छन् ।"
सहकर्मीकै हत्या,"पोखरा (कास) फेवाताल किनारको रत्न मन्दिरको सुरक्षार्थ खटिएका एक सैनिकले सहकर्मीको गोली हानी हत्या गरेका छन् ।दार्चुला घर भई प्युठ पदमा कार्यरत ३१ वर्षीय वसन्त लोहारले बैतडीका प्युठ ३१ वर्षकै गणेशसिंह विष्टको मंगलबार बिहान साढे ४ बजे हत्या गरेको प्रहरीले जनाएको छ । आपसी मनमुटावका कारण गोली हानेको देखिन्छ, स्रोतले भन्यो । पछिल्लो समय लोहार र विष्टबीच मनमुटाव बढेको थियो । जातीय हिसाबले पनि उनीहरूबीच बेलाबेलामा बेमेल हुने गरेको थियो । लोहारको राति ३ बजेदेखि ६ बजेसम्म फेवाताल जाने वाराहीचोकको साङ्ले पोस्टमा ड्युटी थियो । ड्युटीका लागि हतियार बुझेका लोहारले डेढ घण्टापछि विष्टलाई सुतेकै स्थानमा सात राउन्ड गोली हानेका थिए।घटनास्थलमा ५६२ क्यालिभरका ७ वटा गोलीका खोका भेटिएका थिए । लोहारले एम १६ राइफलबाट विष्टलाई गोली हानेका थिए । गोलीबाट विष्टको बायाँ कोखामा ४ वटा प्वाल परेका थिए। गम्भीर अवस्थाका विष्टलाई उपचारका लागि क्षेत्रीय अस्पताल लैजाने क्रममा बाटोमै मृत्यु भएको क्षेत्रीय प्रहरी कार्यालयका एसपी वसन्तबहादुर कुँवरले बताए । विष्टको शव पोस्टमार्टमका लागि क्षेत्रीय अस्पतालमा राखिएको छ ।"
पुनका सहयोगी पक्राउतिवारी हत्या प्रकरण,"बुटवल (कास) युवा संघ रूपन्देहीका अध्यक्ष दुर्गा तिवारीको हत्यामा संलग्न मुख्य आरोपी मनोज पुनका एक सहयोगीलाई प्रहरीले पक्राउ गरेको छ । इलाका प्रहरी बुटवलले पाल्पाको तानसेन नगरपालिका७ का २२ वर्षीय सुशान्त लाकौललाई पक्राउ गरेको हो । प्रहरीका अनुसार लाकौल विगत ३ वर्षयता मनोजको संगठनमा संलग्न थिए ।उनले मनोजको निर्देशनमा विभिन्न व्यक्तिलाई ज्यान मार्ने धम्की दिई रकम उठाउने र पठाउने गरेका थिए । पटकपटक उठाएको ५ लाख रकम बैंक तथा आईएमईमार्फत पठाएको प्रमाणका आधारमा लाकौललाई पक्राउ गरेको एसपी श्याम ज्ञवालीले बताए । अन्य धेरै प्रमाणबारे मुख खोलेको छैन, उनले भने, अनुसन्धान भइरहेको छ । मनोज पुन भन्ने मनोज बुढाले संगठन बनाएर विगत ४ वर्षयता जिल्लामा शृंखलाबद्ध अपराध गरेका छन् । आफूलाई भनेजति रकम नदिए ज्यान मार्ने, अपहरण गर्ने र व्यवसायीलाई धम्क्याएर रकम असुल्ने गरेका छन् ।अघिल्लो साता मात्रै मनोजको नामबाट तिलोत्तमाको मणिग्राममा शिरीशा मार्बलका सञ्चालक दुर्गालाल भण्डारीको पसलमा गोली प्रहार भएको थियो । ४० लाख रकम मागेका उनले नदिएपछि गोली प्रहार गरेको भन्दै तत्काल फोन गरी सञ्चालक र सञ्चारकर्मीलाई समेत धम्क्याएका थिए । उनले परिचालन गरेका व्यक्ति तथा समूहका सदस्यको आरोपमा प्रहरीले अहिलेसम्म १८ जनालाई पक्राउ गरेको छ ।"
पहिरोपीडितलाई बेवास्ता,"धादिङ (कास) बाढीले तराईका २६ जिल्लामा विनाश निम्त्याएको भन्दै पूरै राज्यसंयन्त्र उतै लागेको छ । यहाँका पहाडी विकट बस्तीका पहिरोपीडित विस्थापित त भए नै, खान नपाएर भोकै दिन बिताइरहेका छन् । पहिरो गएर बस्ती नै खाली भएको साता बित्दा पनि रुबीभ्यालीको हिन्दुङमा न त कुनै सरकारी संयन्त्र पुग्यो न राहत । गत साताको मंगलबार सेर्तुङबाट आएका प्रहरीहरू विस्थापित परिवारहरूको नाम टिपेर लिनुबाहेक अन्य कुनै पहल भएन, नेविसंघका पूर्वजिल्ला अध्यक्ष सेतेमान तामाङले भने । बस्ती नै जोखिममा परेपछि सबै गाउँले वर्षामा गोठ राख्ने मोलेखर्क सरेका छन् । विस्थापितहरूले भूकम्पका बेला पाएका पाल टाँगेर अस्थायी बासको व्यवस्था मिलाएका छन् । विस्थापितमध्ये ४ जना २ साताका सुत्केरी छन् । जाडो र पोसिलो खाना नहुँदा सुत्केरी र शिशु थप बिरामी भएका छन्, उनले भने । गत साताको आइतबार राति गएको पहिरोले ३० घर विस्थापित भएलगत्तै अर्को पहिरोले ४४ घर विस्थापित भएका थिए । भूकम्पपछिको पहिरो हरेक वर्ष बढ्दै गएर हिन्दुङका तामाङ बस्तीका ९६ घर जोखिममा परेका छन् ।पहिरो गएको भोलिपल्टै सदरमुकाममा प्रजिअको अध्यक्षतामा बसेको बैठकले राहत सामग्री र खाद्यान्न संकलन गरी तत्काल पठाउने निर्णय गरेको थियो । निर्णयबमोजिम अक्सफाम, रेडक्रस, यूएमएन, प्रयास नेपाल, केयर नेपाललगायत संघसंस्थाले महिनादिन पुग्ने खाद्यान्न र अन्य राहत सामग्री जुटाइदिएका थिए ।विकट बस्तीमा हवाईमार्गबाहेक अर्को विकल्प नभएको र नेपालका सबै हेलिकप्टर बाढीग्रस्त इलाकामै गएकाले राहत तथा उद्धारमा ढिला भएको सहायक प्रजिअ लीलाधर अधिकारी बताउँछन् । पहिरोले तिप्लिङको ८ र ९ वडाका बस्तीलाई गाउँपालिका केन्द्र, स्वास्थ्य चौकी र बजार जोड्ने एक मात्र पैदलमार्ग बगाएको छ ।"
बलात्कारपछि बालिकाको हत्या,जनकपुर (कास) जनकपुर उपमहानगरपालिका १ मुसहरटोलकी एक बालिकालाई बलात्कारपछि हत्या गरेको आरोपमा स्थानीयवासीले ३५ वर्षीय रामचन्द्र महतोलाई नियन्त्रणमा लिई प्रहरीको जिम्मा लगाएका छन् ।महतोले १२ वर्षीया बालिकालाई मंगलबार साँझ पौने ६ बजे घरमै बलात्कार गरी हत्या गरेको स्थानीयवासीको कथन छ । धनुषा बहेराबेला बस्ने महतो बालिकाकै घरमा भाडामा बस्दै आएका थिए ।उनीहरूका अनुसार बालिकाका आमाबुवा र महतोकी श्रीमती कृष्णाष्टमी मेला हेर्न गएका थिए । घरमा दिदीबहिनीमात्रै भएका बेला महतोले बहिनीलाई पान पराग लिन पठाई उक्त हर्कत गरेको स्थानीयको आरोप छ । बालिकाको क्रन्दन सुनेर भेला भएका टोलबासीले महतोलाई मरनासन्न हुनेगरी कुटपिट गरेका थिए । महतोको जनकपुर अञ्चल अस्पतालमा उपचार हुँदै छ । प्रहरी उपरीक्षक लालमणि आचार्यले प्रारम्भिक अनुसन्धानका क्रममा बालिकालाई बलात्कार गरी हत्या गरेको देखिए पनि शवको पोस्टमार्टमपश्चात् मात्र वास्तविक कुरा सार्वजनिक हुने बताए ।
राजमार्गमा यात्रुको बिचल्ली,"बाँके खण्डमा यातायात सञ्चालनबाढीले भत्काएका पुलहरू मर्मत गरिएपछि पूर्वपश्चिम राजमार्गको बाँके खण्डमा यातायात सञ्चालनमा आएको छ । राप्ती सोनारी गाउँपालिकाअन्तर्गत पर्ने शमशेरगन्ज नजिकैको परुवा र गन्धैली नालामा सडक डिभिजन कार्यालयले माटो र ग्राभेल पटान गरेपछि सञ्चालनमा आएको हो ।सोही राजमार्गमा पर्ने गाभर पुलको सीटीसी कालिका कन्सट्रक्सनले मर्मत गरेको छ । सोमबार राति मर्मत गरिएपछि यातायात सुचारु भएको छ । बाँकेका प्रमुख जिल्ला अधिकारी रमेश केसी, सुरक्षा अधिकारी र प्राविधिक टोली उपकरणसहित राजमार्ग सञ्चालनका लागि खटिएका थिए । गन्धैली नालाको पुल एकतर्फी मात्रै सञ्चालनमा आएको छ । मंगलबार रातिसम्म दुईतर्फी सवारीसाधनहरू चल्ने गरी मर्मत गरिने सडक डिभिजन कार्यालयले जनाएको छ । राजमार्ग मर्मतमा सुरक्षाकर्मीसमेत खटिएका थिए ।"
विस्थापितलाई दालमोठ र चिउरा,"बघवन (बारा) कलैया १४ का वासुदेव पासवानको न घर छ, न त उनले जीवनयापनका लागि पालेका सुँगुर नै । बस्ने घर र आयस्रोतका लागि पालिएका दर्जन बढी सुँगुर पसाहा खोलाको बाढीले बगाएपछि परिवारमा रुवाबासी छ । घर नभएपछि उनीसँगै त्यहाँका दुई दर्जन दलित परिवारले नजिकैको विद्यालयमा आश्रय लिएका छन् । बालबालिकालाई गाउँमा मागेर खुवाइरहेका छन् । त्यहींका २५ डोम परिवारको पीडा पनि उस्तै छ । बस्ने घर र खाना नभएर त्यहाँका ८ महिना पुगेका तीन गर्भवतीको अवस्था पनि नाजुक बनेको छ । गर्भवतीलाई बस्ने ठेगान छैन । उनीहरूकै चिन्ता छ, स्थानीय सुनीता मलीले भनिन्, बस्ने घरै छैन । सुत्केरी गराउन पुन:स्थापना केन्द्रको आवश्यकता रहेको महिला तथा बालबालिका कार्यालय प्रमुख अन्जु ढुंगानाले बताइन् । हेर्दै बिजोग छ, उनले भनिन्, अस्पतालमा ल्याउन प्रयासरत छौं । ढुंगानाका अनुसार बाढीले बिचल्लीमा परेका विस्थापितले दालमोठ, भुजा, चिउराबाहेक केही पाएका छैनन् । उनीहरू अझै विद्यालयमै बसिरहेका छन् ।कलैया १४, भौरा र बघवनका डोम र पासवान समुदायका घर, लत्ताकपडा बगाएपछि ५ दिनदेखि नजिकैको विद्यालयमा आश्रय लिएका छन् । चिउरा दालमोठ, बिस्कुट पाएका छौं, त्यो पनि लुछाचुँडी भयो, स्थानीय नेवाजी मियाँले भने, दुई दिन राहत आयो, दुवै दिन उस्तै भयो । भातरोटी पकाएर खान सकेका छैनौं । बाढीले विस्थापित यहाँका सयौं परिवारको पीडा यस्तै छ । सोमबार हेलिकप्टरमार्फत बाढीपीडितको अवस्था बुझ्न गृहजिल्ला आएका श्रममन्त्री फरमुल्लाह मन्सुरले प्रजिअ विजयनारायण मानन्धरसित भेटेर फर्किएका छन् । उनले डायरीमा केही टिपोट गरी फर्केका थिए । सिमरामा हेलिकप्टर तयारी अवस्थामा थियो, आउनुभयो १० मिनेटमै डायरीमा केही टिपेझैं गरी जानुभयो, एक सरकारी अधिकारीले भने, राहत पनि थिएन, पीडितलाई भेट्न पनि जान भ्याउनु भएन । उनीसँगै जिल्लाका सांसद पनि थिए । बाढीपीडितलाई विभिन्न संघसंस्था, रेडक्रस, उद्योग वाणिज्य संघ र दलहरू सुक्खा खानेकुरा वितरण गरिरहेका छन् । प्रजिअ मानन्धरका अनुसार प्रारम्भिक अनुगमनपछि झन्डै हजार परिवार विस्थापित भएका छन् । तीमध्ये अधिकांश दलित तथा पिछडिएका समुदाय हुन् । उनीहरूको कच्ची घर भएकाले अधिकांशको भत्किएको तथा बाढीले बगाएको छ । संघसंस्था तथा सहयोगीहरूको समन्वयमा सबै ठाउँमा राहत वितरण भइरहेको छ, दैवी प्रकोप उद्धार समिति संयोजकसमेत रहेका प्रजिअ मानन्धरले भने, क्षतिको विवरणसँगै पीडित परिवारहरूको पहिचान गरी नामावली संकलन गर्दै छौं । जमुनी, तियर, बंगरी, अडुवा, दुधौरा, पसाहा, लालबकैया, थलहीलगायतको खोलामा आएको बाढीले सयौंलाई विस्थापित बनाएपछि जनजीवन कष्टकर बनेको हो । बाढीमा थुनिएका तथा डुबानमा परेकाहरूले चुल्हो बाल्न नसकेको बताए । पूर्वसांसद प्रमोद गुप्ताले कलैया उपमहानगरपालिको बसतपुर, भौरालगायत स्थानमा १ लाख रुपैयाँबराबरको राहत सामग्री वितरण गरेका छन् । जितपुर, इनर्वासिरा, भौरा, चिलझपटी, कचोर्वा, बसतपुर, करैयामाई, महागढीमाई, इटिहयाही, नितनपुर, प्रस्टोका, प्रसौनी, बघवन, क्ष्टियाही, नयका टोला, रमगढवा, बबुआइन, सिमरा तेगछियालगायतका ठाउँमा सहयोगी दाताहरूले राहत वितरण गरेका छन् ।"
गाउँमै थुनिए स्थानीय,"धनुषा (कास) अविरल वर्षाका कारण कोल्हुवा नवकी टोल आउजाउ गर्न समस्या छ । यो टोल नाकाबन्दी जस्तो अवस्थामा छ । बाढीले गाउँ बाहिरिन र भित्रनै सकस छ ।पूर्व र पश्चिमतर्फको सडक डुबानमा परेकाले नवकी टोलकी चन्द्रकला देवीको घरमा चुल्हो बल्न सकेको छैन । श्रीमान् गुमाएकी चन्द्रकलाको घरमा वृद्ध सासू र असहाय सन्तान छन् । दूध बेचेर परिवार चलाउँदै आएकी थिइन्, उनी । अहिले दूध बेच्न घरबाहिर जान सकेकी छैनन् । बाटोमा पानीको भेल छिचोल्न नसक्दा परिवारको गर्जो टार्न समस्या भएको उनले बताइन् । घरमा पानी पसेपछि बस्ने ठाउँ छैन, उनले भनिन्््, घरमा बास छैन, पेटमा गाँस छैन ।वर्षाको भेलका कारण स्वास्थ्य चौकी मुखियापट्टीका सिनियर अहेव श्रवणकुमार बर्मा चौकीमा जान सकेका छैनन् । दुई दिनदेखि बाटोबाटै फर्किने गरेका छन् । मंगलबार जलेश्वरबाट मुखियापट्टी गएका उनी भेल छिच्छोल्न नसक्दा छिमेकी गाउँबाट फर्के । सडकमा जमेको चार फिट पानी पार गरेर मटिहानीबाट मुसरनियासम्म पुगे पनि त्योभन्दा पर बाटो कटान भएका कारण कार्यालय जान नसकेको उनले बताए । घरघरमा पानी पसेको छ, बर्माले भने, वर्षाले सडक पनि बगेको छ ।"
"झापामा १२ को मृत्यु, ४ बेपत्ता","दमक (कास) अविरल वर्षासँगै आएको बाढीले झापामा मृत्यु हुनेको संख्या १२ पुगेको छ । नेपाल रेडक्रस सोसाइटीका अनुसार ४ जना अझै बेपत्ता छन् ।मंगलबार शिवसताक्षी नगरपालिका ७ का १७ वर्षीय निमा तामाङको कनकाई नदीमा बगेर मृत्यु भएसँगै मृत्यु हुनेका संख्या १२ पुगेको हो । रेडक्रसको विपत् व्यवस्थापन शाखाका अनुसार दाउरा निकाल्न कन्काईमा पसेका बेला उनी बगेका थिए । झापा गाउँपालिका २ का कालीप्रसाद राजवंशी, उनकी पत्नी पार्वती र एक छोरी तथा वडा नंं २ कै १५ वर्षीया कमला घोर्साने बेपत्ता छन् । उनीहरू कन्काईमा आएको बाढीमा परी शनिबारदेखि बेपत्ता छन् । बेपत्ताहरूको खोजी जारी राखिएको डीएसपी हरिप्रसाद शर्माले जानकारी दिए ।बाढीले जिल्लामा ठूलो जनधनको क्षति भएको प्रजिअ ऋषिराम तिवारीले जानकारी दिए । उनका अनुसार क्षतिको विवरण संकलनको काम जारी छ । रेडक्रसको विपत् व्यवस्थापन शाखाको तथ्यांकअनुसार जिल्लामा २४ सय ४४ परिवार विस्थापित छन् ।"
बाढीले भत्किए सडक,"गाउँ पुग्न सकसबाढीपहिरोले मकवानपुर सदरमुकाम हेटांैडासँग ४ दिनदेखि ग्रामीण भेगको सम्बन्ध विच्छेद भएको छ । जिल्लाको पूर्वी क्षेत्रमा पर्ने बकैया र वाग्मती गाउँपालिकाका विभिन्न भागको सडक बाढीपहिरोले क्षतिग्रस्त बनाएकाले शनिबारदेखि सानाठूला सवारी साधनहरू चल्न सकेका छैनन् । विशेषगरी बकैया गाउँपालिकाको गोठखोला, हात्तीसँुढे र भुवनचुलीमा मोटरबाटो बिग्रेकाले विगत तीन दिनदेखि सवारी साधनहरू चल्न सकेका छैनन् । बकैया र वाग्मती गाउँपालिकाका बासिन्दाहरू घण्टांै हिँडेर सदरमुकाम आउने गरेका छन् । हेटौंडाबाट जिल्लाको पूर्वी क्षेत्रमा मात्र दैनिक २० यात्रुवाहक गाडी आवतजावत गर्थे । ठाउँठाउँमा मोटरबाटो बिग्रेकाले हेटांैडाबजार पुग्न यस क्षेत्रका बासिन्दाले घण्टौं हिँड्नुपर्छ, स्थानीयवासी जगत माझीले भने, खहरेखोलाले बाटो नराम्रोसँग बिगारेको छ । हेटांैडाआमभञ्ज्याङ र गढीमा सवारी साधन आवतजावत गर्ने मोटरबाटो नै बिग्रेकाले कृषकले बजारमा दूध ल्याएर बिक्री गर्न सकेका छैनन् । बाढीपहिरोले मोटरबाटो बिगारेकाले आमभन्ज्याङ र गढीका कृषकहरूले उत्पादन गरेका दूध र कृषिजन्य वस्तुहरू ३ दिनदेखि बजारमा ल्याउन सकिएको छैन, मकवानपुर गढी गाउँपालिकाका अध्यक्ष विदुर हुमागार्इंले भने, मोटरबाटो नबनेसम्म दूध र तरकारी बजारमा ल्याएर बिक्री गर्न समस्या छ । जिल्लाको उत्तरपश्चिमी क्षेत्रमा पर्ने कैलाश र राक्सिराङ गाउँपालिका पुग्ने अधिकांश मोटरबाटो भत्केकाले सदरमुकामसँग सम्बन्ध टुटेको छ । दामनडाँडावासको सडकका विभिन्न भागमा पहिरो गएकाले कैलाश गाउँपालिकाको गोगने, डाँडाखर्क र थाहा नगरपालिकाको आग्राका बासिन्दालाई आवतजावत गर्न समस्या छ । जिल्लाको ग्रामीण भेगमा सवारी साधनहरू सञ्चालन गर्दै आएको नारायणी यातायात व्यवसायी संघका अध्यक्ष बद्री चौलागाईंका अनुसार बाढीपहिरोले मोटरबाटो बिगारेकाले विगत तीन दिनदेखि सवारीसाधन जिल्लाको ग्रामीण भेगमा आवतजावत गर्न सकेका छैनन् ।"
आधा बसभित्र प्रेमयात्रा,"काठमाडौं वर्षा यामको बेला गाडीमा लामो दूरी यात्रा गर्न अलि असहज हुन्छ । कतै पहिरो जाने डर त कतै गाडी हिलोमा फस्ला भन्ने पीर । तर, छोटो दूरीको यात्रामा यस्ता समस्या खासै आइपर्दैनन् । बरु आफू सवार गाडीभित्र राम्रा मान्छे भेटिए भने यात्राको रमाइलो अर्कै हुन्छ । त्यस्तो बेला गन्तव्य अलि ढिलै आइदिए हुन्थ्यो भन्नेसमेत लाग्न सक्छ ।नाटक को १ छ, छ १ छ का एक युवा पात्र यस्तै मनस्थितिमा छन् । उनी भृकुटी चोकदेखि बेलबारी हिँडिरहेका छन् । गाडीमा एउटी सुन्दर युवती पनि छिन्, जसलाई देखेर युवकको होसहवास उड्छ । उनी ती युवतीको नजिक हुन खोज्छन्, बोल्न खोज्छन्, प्रेम कहानी नै सुरु गर्न खोज्छन् । तर, परिस्थिति अनुकूल हुँदैन । एकघण्टे यात्रामा उनी अनेक जुक्ति लगाइरहेका देखिन्छन् । आधा यातायात (गाडीको नाम) का सहचालक, वृद्ध बाजे र बीचबीचमा गाडी चढ्ने अन्य यात्रु ती युवाको प्रेमप्रयत्नमा भाँजो हालिदिन्छन् । कतिसम्म भने युवा बेलाबेलामा झुपुक्क निदाएर रोमान्टिक सपना देख्छ । तर, वृद्ध बाजे छाताको डन्डीले कोट्याउँदै उसलाई बिउँझाइदिन्छन् । ऊ सपनासमेत चैनले देख्न पाउँदैन । झिल्के पाराको सहचालक युवालाई केटीको नजिक पर्न दिँदैन भने बीचमा गाडी चढेको एक यात्रु केटी जिस्क्याएको ठानी युवालाई चड्काउँछ । यी सबै दृश्य संवादरहित छन् । पात्रहरूको हाउभाउकै भरमा कथा अघि बढ्छ । संवादको अभाव संगीतले मेटाउन खोजिएको छ । निर्माण पक्षले नाटकलाई सांगीतिक यात्रा नै भनेर चिनाएका छन् । तर, संगीत त्यति डोमिनेटिङ वा पावरफुल छैन । एउटै लय सुनिरहेजस्तो लाग्छ । म्युजिसियन समेत रहेका नाटक निर्देशक आधा सुरले नाटकमा सांगीतिक विविधता दिनुपथ्र्यो । माइम शैलीको नाटकमा हयुमर सिर्जना गर्न कुनै नयाँ शैली अपनाइएको पाइँदैन । पुरानै ढर्रा पछयाइएको छ, जस्तै सुरुवालमा पानी पोखाउनु आदि । संवादरहित नाटकमा कलाकारहरूको फेसियल एक्स्प्रेसन, जेस्चर, पोस्चर महत्त्वपूर्ण हुन्छ, उक्त नाटकमा यो पनि फिक्का लाग्छ । गाडीको डिजाइन भने निकै राम्रो छ । नाटकको सुरुवातमा गाडी देख्दा दर्शकले ठूलै अपेक्षा राख्नु अस्वाभाविक हुँदैन । फिल्ममा झैं क्रेडिट लिस्ट देखाउने शैली पनि सुन्दर छ । १ सय ३० जना अटाउने भनिएको गाडीमा अलि धेरै प्यासेन्जर देखाएको भए गाडीभित्रको दुनियाँ भिन्न हुन्थ्यो । साउन २७ देखि अनामनगरको मण्डला थिएटरमा मञ्चन भइरहेको नाटकमा अमृत ढुंगाना, निशा कार्की, मिलन कार्की, आयान खड्का, अनुप न्यौपाने, रियर राई र रोहित पौडेलले अभिनय गरेका छन् । जिरो सर्कल इन्टरटेन्मेन्टस्को उक्त प्रस्तुति भदौ १७ सम्म हेर्न पाइनेछ । गाडीभित्र कहिल्यै कसैलाई मन पराइएको छ भने यो नाटक हेर्दा रमाइलै होला ।"
नारी लेखक बढी संवेदनशील,"काठमाडौं साहित्यमा कथा लोकप्रिय विधा मानिन्छ । पछिल्लो समय नेपाली कथा लेखनमा अनेक प्रयोग पनि भइरहेका छन् । पुरुषसँगै नारी स्रष्टा पनि कथामा उत्तिकै क्रियाशील छन् । त्रिभुवन विश्वविद्यालयका प्राध्यापक आनन्द शर्माले भने पुरुषभन्दा महिलाले मानवीय संवेदनालाई गहन रूपमा उतार्न सक्ने दाबी गरे । भृकुटीमण्डपको सभा हलमा जारी २१ औं नेपाल अन्तर्राष्ट्रिय पुस्तक प्रदर्शनीमा मंगलबार बुक आर्ट नेपाल र रिडमोर प्रकाशनले चलाएको कथा किन ? भन्ने बहसमा शर्माले यस्तो अभिव्यक्ति दिएका हुन् । महिला इन्टेन्सिटीसँग पुरुषले म्याच नै गर्न सक्दैन । महिलाको हृदय पुरुषको भन्दा कोमल हुने भएकोले पनि होला सायद उनले भने । मौखिक परम्पराअनुसार राम्रा कथाहरू पुस्तान्तरण गर्ने चलन चल्दै आएकोमा पछिल्लो समय ती परम्पराहरू मर्दै गएको पनि उनले बताए । त्यस्ता कथाहरूलाई जोगाउनको लागि डकुमेन्टेसन गर्नु जरुरी रहेको उनले सुझाए । बृहत् रूपमा अध्ययन अनुसन्धान नगरी नै कृति लेख्ने र समालोचना गर्ने चलन चलेको पनि उनले आरोप लगाए । इटालीको उदाहरण दिँदै उनले भने, राम्रो समालोचक भएको ठाउँमा राम्रो कृतिहरू प्रकाशन भएका हुन्छन् । तर अहिलेको हाम्रो पिँढीमा सतही ज्ञानको भरमा समालोचना गरिरहेका छौँ । अरूलाई खुसी बनाउने हिसाबमा कृति र त्यसको समालोचना हुने गरेका छन् । हरेक कथाहरूमा समाज र परिस्थितिसँगै कथाकारको उपस्थिति रहने कथाकार माया ठकुरीले बताइन् । उनले भनिन्, म कल्पना गरेर मात्रै कथा लेख्न सक्दिनँ । मैले लेख्ने कथाहरूमा मेरो पनि उपस्थिति रहन्छ । कुनै पनि देशको कथाले त्यस देशको सांस्कृतिक पक्ष, राजनीतिक, रीतिरिवाज, जनजीवन, सामाजिक कुराहरू थापा पाउन सक्ने भएकाले नितान्त समाजका कुराहरू लेख्नुपर्नेमा ठकुरीले जोड दिइन् । उनले भनिन्, कल्पनामा मात्रै लेखिएका कथाहरू मरमसला नहालेको खीरजस्तै हुन्छ । त्रिभुवन विश्वविद्यालयका अर्का प्राध्यापक आम्माराज जोशीले कथाले के सन्देश दिन्छ भन्ने कुरा पाठकमै छोडिदिनुपर्नेमा जोड दिए । कथाहरू आग्रहबाट नभई अनुभूतिबाट सुरु हुन्छ, उनले भने, कथाकार कुनै विचारसँग नजिक हुन सक्छ तर त्यो आफ्नो विचार कथाको माध्यमले अरूलाई भन्दै हिँड्न पाइँदैन । यदि त्यसरी लेख्यो भने त्यो प्रोपोगान्डा साहित्यभित्र पर्छ । अमेरिकामा पढदै गरेका किशोर लेखक हिमांशु निभा कुँवरले उताको पठन संस्कृतिबारे चर्चा गरे । बहसमा सहजकर्ताको भूमिका समालोचक महेश पौडयालले गरेका थिए ।"
सुब्बाका प्रतिनिधि कविता,"काठमाडौं (कास) मनप्रसाद सुब्बा आधुनिक भारतीय नेपाली कविताको फाँटमा एक स्थापित कवि हुन् । सुब्बाले विभिन्न समयमा लेखेका केही कविताहरूलाई समेटेर तयार गरिएको मनप्रसाद सुब्बाका प्रतिनिधि कविता संग्रह मंगलबार काठमाडौंमा लोकार्पण गरिएको छ । वरिष्ठ साहित्यकार बैरागी काइँला, गीतकार दिनेश अधिकारी, नेपाल प्रज्ञा प्रतिष्ठानकी अनुवाद विभाग प्रमुख डा उषा ठाकुर, प्राडा गोविन्दराज भट्टराईलगायतले कृति लोकार्पण गरेका हुन् । साहित्यकार काइँलाले सुब्बालाई होनहार र प्रतिभाशाली कविको रूपमा व्याख्या गरे । सुब्बाले उत्तर आधुनिक चिन्तनको प्रयोग वा किनारीकृतहरूको अधिकारलाई नेपाली कवितामा समेट्ने प्रयास गरेको उनले बताए । सुब्बाले कवितामा प्रकृतिलाई मानवअधिकार, मानवता, संघर्षसँग जोडेर लेख्ने गीतकार अधिकारीको तर्क थियो । भारतीय नेपाली कविहरूको लिस्टमा सुब्बा अग्रपंक्तिमा आउने उनले दाबीसमेत गरे । समालोचक महेश पौड्यालले सुब्बाको सम्पूर्ण काव्यकारिता अपारम्पारिक र प्योगशील रहेको बताए । आफ्नो ४० वर्ष लामो कवितायात्रालाई चिनाउन यो कृतिले कोसिस गरेको कवि सुब्बाले बताए । पुस्तक बुक आर्ट नेपालले छापेको हो ।"
पुस्तक र डकुमेन्ट्रीमा वाणिज्य सम्बन्ध,"काठमाडौं (कास) नेपाल र चीनबीच दौत्यसम्बन्ध स्थापनाको ६२औं वार्षिकोत्सवको उपलक्ष्यमा नेपाल चीन वाणिज्य प्रवद्र्धनसम्बन्धी पुस्तक सार्वजनिक भएको छ । दुर्गाबहादुर श्रेष्ठ इन प्रमोसन अफ कमर्स विटविन नेपाल एन्ड चाइना पुस्तकको सूचना तथा सञ्चारमन्त्री मोहनबहादुर बस्नेतले लोकार्पण गरे । पुस्तकसँग सम्बन्धित डकुमेन्ट्रीसमेत सार्वजनिक गर्दै मन्त्री बस्नेतले साधारण परिवारमा जन्मिएर पनि देशकै अर्थव्यवस्थालाई उकास्ने कार्य दुर्गाबहादुरले गरेको बताए । पुस्तक र डकुमेन्ट्रीमा नेपाल र चीनबीचको ऐतिहासिक कालदेखि वर्तमान समयसम्मको राजनीतिक, आर्थिक, सामाजिक तथा सांस्कृतिक सम्बन्ध झल्किएको उनले दाबी गरे । वरिष्ठ लेखक एवं परराष्ट्रविद् हीरण्यलाल श्रेष्ठले प्राचीनकालदेखि नै प्रगाढ सामाजिक, सांस्कृतिक तथा व्यापारिक सम्बन्ध रहेको नेपाल र चीनबीचको सम्बन्धलाई जनस्तरसम्म अभिवृद्धि गर्न नेपाल हिमालय सीमापार वाणिज्य संघको संस्थापक अध्यक्षको हैसियले दुर्गाबहादुर श्रेष्ठको योगदान महत्त्वपूर्ण भएको बताए । सांसद रामहरि खतिवडा, ल्हारकेल लामा, पुस्तकका प्रधान सम्पादक तथा सोही पुस्तकसँग सम्बन्धित डकुमेन्ट्रीका निर्देशक रमेश हुतुवालीलगायतले पनि दुर्गाबहादुरको योगदानको प्रशंसा गरे ।"
माङलाकको लिम्बुनी गाउँ,"काठमाडौं (कास) कवि राज माङलाक लिम्बुनी गाउँ कविता संग्रहसहित आएका छन् । प्रज्ञा प्रतिष्ठानका मातृभाषा विभाग प्रमुख एवं कवि श्रवण मुकारुङ, सञ्चारकर्मी बसन्त बस्नेत, साहित्यकार भुवनहरि सिग्देल, समीक्षक प्रकाश थाम्सुहाङले राजधानीमा कृतिको लोकार्पण गरे । मुकारुङले संग्रहका कविता अध्ययन गर्दा नयाँ ज्ञान पाउने र लिम्बुवानको वास्तविक अर्थ बुझिने दाबी गरे । साहित्यकार सिग्देलले माङलाकका कवितामा उत्तर आधुनिकतालाई जोड दिएको टिप्पणी गरे । कवितामा किराँतीहरूको जीवन लय र गति पाइने थामसुहाङले दाबी गरे । सञ्चारकर्मी बस्नेतले पूर्वमा रहेर साहित्यमा उचाइ प्रदान गरेको बताउँदै मूलधारलाई गम्भीर रूपमा लिनुपर्ने बताए । कवितामा लिम्बू सौन्दर्यलाई उठाउन खोजेको कवि माङलाकले बताए ।"
वरिष्ठ अधिवक्ताको लर्को,"काठमाडौं केशवप्रसाद मैनालीले न्यायाधीशका रूपमा अवकाश पाएको तीन वर्ष पनि बितेको छैन । पुनरावेदन अदालत नेपालगन्जबाट २०७१ मा अवकाश प्राप्त उनले गत साता वरिष्ठ अधिवक्ताको उपाधि पाए । अधिवक्ता रमेशविक्रम कार्की अमेरिका बसेको दुई दशक पुग्न लाग्यो । नेपालमा कानुन व्यवसायमा सक्रिय छैनन् तैपनि उनलाई सर्वोच्च अदालतको पूर्ण बैठकबाट वरिष्ठ अधिवक्ताको उपाधि दिइयो । वरिष्ठ अधिवक्ताकै सूचीमा रहेका ध्रुवलाल श्रेष्ठ दक्षिणी सुडानमा संयुक्त राष्ट्रसंघीय मिसनमा विज्ञका रूपमा कार्यरत छन् । अर्का अधिवक्ता नारायणप्रसाद घिमिरेले अमेरिकाबाट फर्केको दुई वर्षमै वरिष्ठ अधिवक्ताको उपाधि पाए । लामो समयदेखि वकालतमा सक्रिय तथा समाजमा योगदान गरेका निश्चित कानुन व्यवसायीले पाउनुपर्ने यो उपाधिमा सर्वोच्चले यस पटक गुणात्मकताभन्दा संख्यालाई जोड दिएको छ । सर्वाेच्चले साउन २५ मा २ सय ७२ जना कानुन व्यवसायीलाई वरिष्ठ अधिवक्ता को उपाधि दिने निर्णय गरेको हो । सूचीमा राजनीतिमा सक्रिय तर कानुन व्यवसाय छाडिसकेका केही अनुहारसमेत छन् । पूर्वमन्त्री एवं कांग्रेस नेता रमेश लेखकले समेत यो उपाधि पाएका छन् । द्वन्द्वकालदेखि नै माओवादीमा सक्रिय र हाल विप्लव माओवादीका केन्द्रीय सदस्य एकनारायण भण्डारी पनि सूचीमा छन् । माओवादीबाटै नयाँ शक्तिमा प्रवेश गरेका खिमलाल देवकोटाले समेत वरिष्ठ उपाधि पाए । निर्णय हुँदाका बखत कानुन व्यवसायमा सक्रिय नभए उपाधि नदिने चलनसमेत तोडिएको छ । माओवादी केन्द्रका रामनारायण बिडारीले सांसद भएकै बखत वरिष्ठ अधिवक्ताको उपाधि पाए । यसपालि २०४९ साउनसम्म अधिवक्ताको लाइसेन्स लिएका मध्येबाट वरिष्ठ छानिएको हो । कानुन व्यवसायमार्फत समाजमा लामो समय योगदान गरेका, विधिको शासन प्रवद्र्धनमा सहयोग पुर्याएका अधिवक्तालाई सम्मानस्वरूप वरिष्ठ अधिवक्ता को उपाधि दिने विश्वव्यापी चलन हो । नेपाल कानुन व्यवसायी परिषद् ऐन, २०५० मा वरिष्ठ अधिवक्ता हुन मुख्य तीन प्रावधान उल्लेख छन् । जसअनुसार सर्वोच्च या पुनरावेदन (हाल उच्च) अदालतमा १५ वर्ष वकालत गरेको र पेसाको उच्च मर्यादा राखेको हुनुपर्ने सर्त तोकिएको छ ।सूची हेर्दा कतिपय व्यक्ति अस्वाभाविक रूपमा समावेश गरिएका छन् । केही कानुन व्यवसायी योग्य र इमानदार भएर पनि सूचीमा परेका छैनन् । न्यायालयका साथसाथै समाजमा समेत केही न केही योगदान गरेको कानुन व्यवसायीलाई मापदण्ड बनाएर उपाधि दिएको भए साँच्चै गरिमा रहन्थ्यो, वरिष्ठ अधिवक्ता कृष्णप्रसाद भण्डारीले कान्तिपुरसित भने, यसपटक उपाधि पाउनेमा राजनीतिक दलका मान्छे परेका छन् । पेसामा दलीय प्रभाव उचित होइन । ऐनले स्पष्टसँग स्वतन्त्र रूपमा वकालत गरेका अधिवक्तालाई वरिष्ठको हकदार किटान गरेको छ । तर, सर्वोच्चले न्याय प्रशासन, सरकारी वकिल र कानुन समूहबाट अवकाशपछि भर्खरै कानुन व्यवसाय सुरु गरेकालाई समेत वरिष्ठको उपाधि दिएको छ । सर्वोच्चको रजिस्ट्रारबाट अवकाश पाएको एक दशकमै श्रीप्रसाद पण्डितले वरिष्ठको उपाधि पाएका छन् । सहन्यायाधिवक्ता सूर्यप्रसाद कोइरालालाई अवकाश पाएको ५ वर्षमै उपाधि दिइयो । सरकारी वकिल समूहकै चेतनाथ घिमिरे अर्का उदाहरण हुन् । प्रधानन्यायाधीश खिलराज रेग्मी सरकारका महान्यायाधिवक्ता द्रोणराज रेग्मीले पनि वरिष्ठको उपाधि पाएका छन् । अर्का पूर्वनायब महान्यायाधिवक्ता नरेन्द्र पाठकलाई उपाधि पाउन १० वर्ष पनि लागेन । पूर्वकानुन सचिव मोहन बञ्जाडे अवकाशपछि कानुन व्यवसायमा सक्रिय नभए पनि उपाधि पाए ।सर्वोच्चका सबै न्यायाधीश सम्मिलित पूर्ण बैठकले वरिष्ठको उपाधिसम्बन्धी निर्णय गरेको हो । यो निर्णयमा अन्य केही न्यायाधीशले झिनो स्वरमा विमति राखे पनि लिखित रूपमा ईश्वर खतिवडाले मात्रै नोट अफ डिसेन्ट लेखे ।योग्य व्यक्तिलाई वरिष्ठ अधिवक्ताको उपाधि अद्यावधिक रूपमा प्रदान गर्नुपर्छ भन्नेमा मेरो विमति छैन, खतिवडाको विमति उद्धृत गर्दै सर्वोच्च प्रशासन स्रोतले भन्यो, १५ वर्ष कानुन व्यवसाय गरेको वस्तुगत आधार नदेखिएका, कानुन व्यवसायबाहेक अन्य पेसामा सक्रिय भएका, पेसाको उच्च मर्यादा राखी अदालत र समाजलाई सहयोग गरेको छ भनी विश्वास गर्न सकिने आधार नदेखिएका व्यक्तिलाई यो उपाधि प्रदान गर्नु कानुनको मर्म र भावनाअनुकूल हुँदैन । यसपालि अधिवक्ताको प्रमाणपत्र नम्बर २८४५ सम्मकालाई उपाधि दिने भनिए पनि ३०९८ नम्बरका श्याम ढुंगेल पनि वरिष्ठ बनेका छन् । उनको नाम समावेश गर्न एक न्यायाधीशले निकै जोडबल गरेको स्रोतले जनायो । न्यायाधीशहरूलाई सूचीसहितको मस्यौदा बाँड्दा क्रम संख्या १२६ मा चन्द्र काफ्लेको नाम रहेकोमा पछि नारायणप्रसाद घिमिरेको नाम समावेश भएको समेत स्रोतको दाबी छ । यस्तो तालले त कानुनको बर्खिलाप भयो, वरिष्ठ अधिवक्ता भण्डारी भन्छन्, न्यायाधीशहरू नै कानुनको पालना गर्दैनन् भने अरूबाट के अपेक्षा गर्ने ?"
डोमी परिवारले किरिया खर्च पनि पाएन,"गाउँ जोगाउन बाँध हाल्दै गर्दा नदीमा उहाँ बेपत्ता हुनुभयो तर आफ्नै परिवार अहिले अनाथ भयो, राजविराज नगरपालिका१५ देउरीभरुवाकी धनादेवी भक्कानिइन् । उनका ५५ वर्षीय श्रीमान् डोमी यादव गत बिहीबार घरपूर्वको खाँडो नदीको तटबन्धमा लागेको कटान सुरक्षाकर्मीसँगै नियन्त्रणको काम गरिरहेका बेला बाँधको ढिस्कोले पुरिएर नदीमा बेपत्ता भएका थिए । डोमीको शव अझै फेला परेको छैन । परिवारले अब उनी जीवित फेला पर्न सक्ने सम्भावना नरहेकाले धार्मिक विधिअनुसार काजकिरिया सुरु गरेका छन् । वृद्ध डोमी सामान्य खेतीकिसानी र मजदुरी गरेर गुजारा चलाउँथे । सात जनाको परिवारको एक्लो सहारा थिए, धनादेवीले भनिन्, अब हामी सबै अनाथ र टुहुरो भयौं । डोमीका दुवै छोरा सुस्तमनस्थितिका छन् । छोराहरू कमाउन सक्ने खालका छैनन्, शारीरिक रूपले अशक्त छन्, उनले भनिन्, अब ६ जनाको परिवार कसले पालिदिने ?गत बिहीबार खाँडो खोलामा बाढी आएका बेला डोमी आफैंले पालेको भैंसीको दूध बेच्न घरबाट पाँच किमि पश्चिम सदरमुकाम राजविराज गएका थिए । फर्किएर खेतमा काम गर्न गएका उनी घरनजिकैको बाँधमा सुरक्षाकर्मीको ठूलो संख्या देखेपछि कटान भइरहेको स्थानमा पुगेका थिए । सुरक्षाकर्मीले उनलाई कटान रोक्न बाँसको पाइलिङ ठोक्न बाढीमा पठाए, धनादेवीले भनिन्, एक सयभन्दा बढी सुरक्षाकर्मीका अगाडि मेरा श्रीमान् पुरिँदा कसैले जोगाउने प्रयास गरेन ।डोमी बेपत्ता भएपछि उनको परिवारमा चुलो बलेको छैन । छरछिमेकीले दिएको खानामा यो परिवार अहिले भोक मेटाउँदै आएको छ ।कहींकतैबाट कुनै सहयोग भएको छैन, धनादेवीले भनिन्, सरकारी सुरक्षाकर्मीसँगै काम गर्दागर्दै बेपत्ता हुनुभयो, न त कसैले खोज्ने प्रयत्न गरे, न अहिले हाम्रो अवस्था हेर्ने फुर्सद नै कसैलाई छ । सुरक्षाकर्मीकै आग्रहमा बाढीमा बाँस गाड्न पुगेका डोमी बेपत्ता भएको ६ दिनसम्म सरकारले किरिया खर्चसमेत उपलब्ध नगराउँदा परिवार निराश छन् । समाज जोगाउन खोज्दा उहाँको ज्यान गयो, धनादेवीले भनिन्, तर अहिले हाम्रो बिजोग हेर्ने कोही भएन । डोमी बेपत्ता भएको भोलिपल्ट जिल्ला दैवीप्रकोप उद्धार समितिले जीवित फेला पार्न सक्ने सम्भावना नरहेको भन्दै क्षतिपूर्तिस्वरूप उनको परिवारलाई १० लाख रुपैयाँ दिनुपर्ने सिफारिस केन्द्रीय दैवी प्रकोप उद्धार समितिसमक्ष गरेको थियो । एक पटक सरकारी हाकिमहरू भेटेर गए, त्यसपछि न त कोही आए न किरिया खर्च वा क्षतिपूर्ति नै आयो, उनले भनिन्, हामी अनाथ मात्रै होइन, छाक टार्ने नै कसरी भन्ने समस्यामा छौं । प्रमुख जिल्ला अधिकारी भागिरथ पाण्डेले यसबारे सूचना संकलन गरिरहेको बताए । हामी बाढीबाट मृत्यु भएकाहरूको सूचना संकलन गरिरहेका छौं, उनले भने ।"
पाँच सय उद्योग ठप्प,"विराटनगर अविरल वर्षाका कारण सुनसरी मोरङ औद्योगिक करिडोरका करिब ५ सय उद्योग डुबानमा परेका छन् । अधिकांश उद्योग चार दिनदेखि बन्द छन् । उद्योगहरूका उत्पादनसमेत प्रभावित भएको हो । पूर्व क्षेत्रमा शनिबारदेखि विद्युत् पनि अवरुद्ध छ । नेपाल विद्युत् प्राधिकरणको दुहबी ग्रिडमा पानी जमेका कारण मंगलबार साँझसम्म यस क्षेत्रमा विद्युत् सुचारु हुन सकेको छैन । डुबानमा परेका उद्योगहरूका गोदाम, मेसिन राखिएका घर, कार्यालयमा पानी पसेको छ । अधिकांश उद्योगहरूमा पानी पसेको छ, नेपाल उद्योग वाणिज्य महासंघका केन्द्रीय सदस्य अविनाश बोहराले भने, उद्योगका मेसिन, कच्चा पदार्थ र उत्पादन गरेका तयारी वस्तुमा क्षति भएको छ । अब विद्युत् सप्लाई भयो भने बिहीबारबाट उद्योगहरू क्रमश: सञ्चालनमा आउन थाल्छन् । शुक्रबारदेखि आइतबारसम्म भारी वर्षा भएको थियो । सोमबार र मंगलबार यस क्षेत्रमा घाम लागेकाले सबै उद्योगमा पसेको पानी सुकेपछि लेदो निकाल्न र मेसिन सफा गर्न थालिएको छ । अधिकांश मेसिनका मोटरमा पानी पसेकाले बढी समस्या भएको बोहराले बताए । बजारमा डिजेल, पेट्रोल पनि पाइएको छैन, उनले भने, मजदुरसमेत केही दिन आउने अवस्था नरहेकाले पूर्ण रूपमा उद्योग सञ्चालन हुन तीन दिनभन्दा बढी समय लाग्न सक्छ । यस क्षेत्रमा कार्यरत अधिकांश मजदुर बाढीले प्रभावित छन् । तिनीहरूको घरमा बाढी पसेको छ । उद्योगको सफाइ गर्नसमेत मजदुर अभाव भएको उनले बताए ।उत्पादन भएका वस्तुलाई बजारसम्म पुर्याउन बाटो छैन । कच्चा पदार्थ भिजेर कामै नलाग्ने अवस्थामा पुगेको छ । विद्युत् आपूर्ति नहुँदा यस क्षेत्रका बैंकहरूसमेत खुल्न सकेका छैनन् । शनिबार बिहानैबाट अवरुद्ध इन्टरनेट सेवा सोमबार दिउँसोबाट बल्ल सञ्चालनमा आएको थियो । यहाँका अधिकांश पेट्रोल पम्पहरू बन्द छन् । मोरङका बूढीगंगा गाउँपालिका, विराटनगर महानगरपालिका, कटहरी गाउँपालिकालगायतका क्षेत्रमा रहेका उद्योगहरू डुबानमा परेका हुन् । यसैगरी सुनसरीका इटहरी उपमहानगरपालिका, दुहबी भलुवा नगरपालिकालगायत क्षेत्रका उद्योगहरू पनि बाढीले प्रभावित छन् । खोला छेउछाउमा रहेका उद्योगहरूमा बढी क्षति पुगेको छ । मेरो उद्योगको गोदाम घरमा कम्मरकम्मर पानी जमेको थियो, मोरङ व्यापार संघका वरिष्ठ उपाध्यक्ष प्रकाश मुन्दडाले भने, मेसिन भएको ठाउँमा समेत पानी जमेकाले सञ्चालनमा आउन अझै केही दिन लाग्छ । सुनसरी मोरङ औद्योगिक क्षेत्रमा रहेका उद्योगले खाद्यान्न र निर्माण सामग्री, गार्मेन्ट, प्लास्टिकजन्य वस्तुलगायत उत्पादन गर्ने गर्छन् । दसैं, तिहार, छटलगायतका चाडवाड आउन लागेकाले अधिकांश उद्योगहरूले उत्पादन बढाएका थिए । वर्षा सकिनै बाँकी रहेकाले उत्पादन गरी तयारी अवस्थामा रहेका सामानहरू गोदाममै राखिएका थिए । सबै उद्योगले चाडवाड केन्द्रित भएर सामान उत्पादन गरेका थिए, मुन्दडाले भने, त्यसमा समेत क्षति पुगेको छ ।बैंकहरूले सुनसरी मोरङ औद्योगिक क्षेत्रमा ५० अर्ब रुपैयाँ लगानी गरेका छन् । त्यसमध्ये मोरङमा ३२ अर्ब र सुनसरीमा १८ अर्ब रहेको छ । उद्योगीहरूको लगानीलाई जोड्दा यो क्षेत्रमा करिब १ खर्बको लगानी औद्योगिक क्षेत्रमा पुग्न जान्छ । शुक्रबार साँझबाट सुरु भएको वर्षा शनिबार दिनभर भएको थियो । आइतबार बिहान ११ बजेबाट सुनसरीको दुहबी सबस्टेसनभित्र पानी पसेपछि प्राधिकरणले शनिबार बिहान ४ बजे लाइन काटेका कारण कोसीपूर्वका २ अञ्चलको विद्युत् सेवा अवरूद्ध भएको थियो ।नेपाल विद्युत् प्राधिकरणको दुहबी ग्रिडका प्रमुख अफताब आलमका अनुसार सबस्टेसनभित्र तीन फिटसम्म पानी जमेको थियो । कन्ट्रोल रुमभित्र समेत पानी पसेको थियो । सबस्टेसनका प्यानल बोर्ड सबै पानीले भिजाएको थियो । मंगलबार रातिसम्ममा विद्युत् सप्लाइ दिने प्रयास भइरहेको ग्रिडले जनाएको छ । पानी सुकेपछि मेसिनलाई सुकाउने काम भएको थियो । एक दिन उद्योग बन्द हुँदा यस क्षेत्रका ५ सयभन्दा बढी उद्योगले प्रत्यक्ष २० करोड नोक्सानी व्यहोर्नुपर्छ । त्यसैगरी एक दिनको बन्दले यस क्षेत्रका संगठित तथा असंगठित गरी करिब ३ लाख मजदुरको ज्याला गुम्ने गर्छ । मजदुरले पाउने न्यूनतम ज्यालाको मात्र हिसाब गर्ने हो भने पनि दैनिक १५ करोडको नोक्सानी हुन्छ ।"
निजी क्षेत्रद्वारा साढे ४ करोड सहयोग प्रतिबद्धता,"होलट संघद्वारा ५ लाखहोटल संघ नेपालले बाढीपीडितहरूका लागि ५ लाख रुपैयाँको सहयोगको घोषणा गरेको छ । पदाधिकारीहरूको आकस्मिक बैठकले बाढीपीडितहरूको सहयोगार्थ ५ लाख रुपैयाँ प्रदान गर्ने निर्णय गरेको छ, विज्ञप्तिमा भनिएको छ, चितवन, मोरङ, बाँके, बर्दिया, सुनसरी, रूपन्देही, परासीलगायतका जिल्लाहरूमा बाढीबाट प्रभावित पर्यटकहरूको उद्धार आवश्यक भएमा सेवाका लागि होटल संघ नेपालले चौबीसै घण्टा ९८५१०३१४९५ र ९८५११९१८२७ हटलाइन सेवा सूरु गरेको जानकारी गराउँछ । बाढीबाट भएको धनजनको क्षतिको मूल्यांकनपश्चात् होटल संघ नेपालले आवश्यक राहतको कार्यक्रममा सघाउने घोषणा पनि गरेको छ ।"
पटकपटक गरी ४३ किलो सुन बरामद,"रसुवा रसुवागढी नाकाबाट व्यापारिक कारोबार वृद्धिसँगै सुन तस्करीसमेत बढेको छ । नेपाल, चीन र भारत जोड्ने त्रिदेशीय नाकाका रूपमा विस्तार भइरहेको रसुवागढीबाट पछिल्लो समय धमाधम सुन बरामद हुनुले तस्करी बढेको पुष्टि हुन्छ । नाकाबाट पटकपटक गरेर ४३ किलो सुन बरामद भइसकेको छ । ०७२ मंसिर १ मा यो नाका सञ्चालनमा आएपछि सुन तस्करहरूको सक्रियता बढेको प्रहरी स्रोतले बताएको छ । भूकम्पपछि दुई वर्षमा तस्करहरूले चीनको केरुङ हुँदै सुन राजधानी लैजाने गरेका छन् । गत वर्ष केरुङबाट रसुवागढी हुँदै काठमाडांै लैजाँदै गरेको १५ किलो सुन प्रहरीले गोंगबुमा बरामद गरेको थियो । पछिल्लोपटक आइतबार ८ किलो सुन नुवाकोट प्रहरीले नियन्त्रणमा लिएको थियो । सुनसहित २ जना पक्राउसमेत परेका छन् । पछिल्लो २ वर्षमा रसुवा प्रहरीले मात्रै २० किलो सुनसहित ८ जनालाई पक्राउ गरेको नायब उपरीक्षक फणीन्द्र प्रसाईले बताए । तस्करभन्दा पनि सुन ओसार्ने भरिया मात्र पक्राउ पर्ने गरेको प्रहरीको भनाइ छ । बाहिरी जिल्लाबाट आएका भरियाले सुन ओसार्नकै लागि रसुवामा बसाइसराइ गरेको स्रोतको दाबी छ । केरुङ जान बाहिरी जिल्लाका बासिन्दालाई अनुमति नभएपछि यस्तो उपाय अपनाएको हुन सक्ने प्रहरीको ठम्याइ छ । भरियाले फल्सबटम बनाई सुन ओसार्न साना गाडी र मोटरसाइकल प्रयोग गर्दै आएका छन् । रसुवागढीबाट राजधानी फर्कंदा बेत्रावतीसम्म मात्रै नेपाल प्रहरी, सशस्त्र र सेनाका गरी १२ वटा चेकपोस्ट पार गर्नुपर्छ । यति धेरै ठाउँका चेकपोस्ट छल्दै सुन राजधानीसम्म पुग्ने गरेको छ । साँघुरो र कच्ची सडक, भौगोलिक विकटता, बलियो सूचना संयन्त्रको अभाव र जाँचमा आधुनिक प्रविधिको अभावले अवैध सुन राजधानीसम्म पुग्ने गरेको सुरक्षा अधिकारीहरूको भनाइ छ । सवारी साधनको जाँच गर्ने भेहिकल एक्सरे मेसिन, मेटल डिटेक्टर लगायत आधुनिक मेसिन नहुँदा तस्करहरू उम्कने गरेको सुरक्षाकर्मीहरू बताउँछन् । नाकाबाट हुने तस्करी रोक्न यस्ता उपकरण अनिवार्य मानिन्छ । सुरक्षाकर्मीले खाली हातले टहरा र टेन्टमुनि बसेर यात्रुहरूको झोला नांगो आँखाले हेर्ने र हातले छामछुम गरेर जाँच गर्नुपर्ने अवस्था छ । लामो समय लगाएर जाँच गर्दा यात्रुहरूले गुनासो गर्ने गरेको सुरक्षा अधिकारीहरू बताउँछन् । आधुनिक सुरक्षा जाँच र सीसी क्यामेरा जडान गर्न पटकपटक माग गर्दा सुनुवाइ नभएको सीमामा खटिने सुरक्षाकर्मीहरू गुनासो गर्छन् । सुराकीलाई दिने कमिसन धेरै कम भएकाले तस्करहरू पक्राउ पर्न छोडेको प्रनाउ फणीन्द्रको भनाइ छ । सुराकीलाई दिने पैसासमेत छैन, प्रहरीमा सुराकीलाई भनेर छुट्टै बजेट छैन, उनले भने, यसअघि बरामद सुनको ३५ प्रतिशतसम्म कमिसन आउँथ्यो । अहिले छैन। उनका अनुसार ३५ प्रतिशतमा १५ प्रतिशत सुराकी गर्ने र २० प्रतिशत पक्राउ गर्ने प्रहरीले पाउँथे । भन्सार ऐन संशोधन भएपछि यो सुविधा हटयो, सुराकी पनि कम आउन थालेको छ । सुराकीलाई भनेर अहिले बिगोको १० प्रतिशत वा १० लाखमा कुन कम हुन्छ त्यही दिने व्यवस्था छ । सुराकीलाई दिने कमिसन कम हुँदा पनि सुन बरामद घटेको सुरक्षा अधिकारीको भनाइ छ"
नेप्सेमा १३ अंकको गिरावट,"काठमाडौं सेयर कारोबार मापक नेप्से मंगलबार करिब १३ अंकले घटेर १ हजार ६ सय २९१६ विन्दुमा ओर्लेको छ । अघिल्लो दिनको तुलनामा परिसूचकमा ०७९ प्रतिशतले कम आएको हो । बजार खुलेदेखि ओरालो लागेको नेप्से अन्त्यमा १२९७ अंक घटेर बन्द भयो । कारोबारमा आएकामध्ये होटलबाहेक सबै समूहको परिसूचक घटेपछि समग्र नेप्से दोहोरो अंकले घटेको हो । उक्त दिन होटल समूहको परिसूचक ०१३ प्रतिशतले सकारात्मक रहयो । तर, जलविद्युत् समूहको परिसूचक १२९, उत्पादन तथा प्रशोधन समूहको १०२, बिमाको ०९६ र बैंकिङको ०७६ प्रतिशत घटे । यसैगरी विकास बैक समूहको परिसूचक ०६७, वित्त कम्पनीको ०४८ र अन्य को ०८ प्रतिशतले ऋणात्मक रहे । करिब ७ हजार १ सय कारोबारबाट १ सय ६० कम्पनीका १६ लाख १५ हजार ७ सय ३८ कित्ता सेयर किनबेच भए । ती किनबेचबाट ७८ करोड ३६ लाख रुपैयाँ बराबरको सेयर कारोबार भयो । कारोबारमा आएकामध्ये ३३ कम्पनीको सेयर मूल्य बढयो, १ सय २० कम्पनीको सेयर मूल्य घट्यो बाँकी ७ कम्पनीको सेयर मूल्य स्थिर छ ।लगातार परेको वर्षाका कारण मुलुकको अधिकांश भूभाग प्रभावित भएको छ । यसको प्रभाव सेयर बजारमा पनि देखिएको छ । तराई क्षेत्रमा अधिकांश सहरहरूमा सेयर कारोबार हुन नसकेको जनाइएको छ । काठमाडौं उपत्यकामा पनि लगानीकर्ताहरूले उत्साहित भएर लगानी गरेका छैनन् । यसकारण सेयर बजारमा नकारात्मक प्रभाव परेको जनाइएको छ ।"
नेपालगन्जमा कान्तिपुर रोड सो,"नेपालगन्ज कान्तिपुर पब्लिकेसन्सको स्वर्णपुर ग्राहक अभियानअन्तर्गत मंगलबार बाँकेका विभिन्न क्षेत्रमा रोड सो गरिएको छ । नेपालगन्ज उपमहानगरपालिका, कोहलपुर नगरपालिकालगायतका क्षेत्रमा रोड सोको आयोजना गरिएको हो । सोका क्रममा यहाँका मुख्य बजारका साथै ग्रामीण भेगमा समेत ग्राहकको आकर्षण देखिएको टोली संयोजक शंकर न्यौपानेले बताए । उनका अनुसार कोहलपुर र नेपालगन्जलगायतका स्थानमा २ हजार २ सय ५० नयाँ ग्राहक थपिएका छन् । उनले नवीकरण गर्ने ग्राहकको संख्या पनि उल्लेख्य रहेको बताए । स्वर्णपुर योजनाअन्तर्गत कान्तिपुर र दि काठमान्डु पोस्ट को ग्राहक बनेकाहरूले स्क््रयाच कुपनबाट २ सयदेखि २ हजार ५ सय रुपैयाँसम्म नगदका साथै स्मार्टफोन, ल्यापटप, एलईडी टीभी, घडी, पावर बैंकलगायतका उपहार पाउने नेपालगन्ज क्षेत्रीय कार्यालय प्रमुख अशोक श्रेष्ठले बताए । उनका अनुसार स्वर्णपुर योजना सुरु भएपछि मध्य तथा सुदूरपश्चिममा पत्रिकाका ग्राहकको संख्या बढ्दै गएको छ । उनका अनुसार लक्की ड्रबाट ग्राहकमध्ये एकजनालाई हरेक साता एक किलो चाँदी, हरेक महिना १० तोला सुन र बम्पर उपहारमा एक किलो सुन पाइनेछ । टोलीमा सहभागीहरूका अनुसार रोड सो सञ्चालन गर्दा स्थानीयले गाडी रोकेर बाटोमा अफरबारे सोध्ने गरेका छन् । बढी ग्राहक बनाउने बिक्रेताहरूलाई पनि पुरस्कृत गरिएको टोलीले जनाएको छ । कान्तिपुरमा भएका विभिन्न उपहार अफरका कारण ग्राहकहरूको संख्या बढ्दै गएको कोहलपुरस्थित मिसन टुडे स्टेसनरीका सञ्चालक विनोद पौडेलले बताए ।"
पोखरीका माछा बगे,"धनुषा क्षीरेश्वरनाथ ५ का माछा व्यवसायीका ४० वटा पोखरीको माछा बाढीले बगाएको छ । स्थानीय रामशोभित मुखियाको क्षीरेश्वरनाथ महेन्द्र नगरमा ७ वटा माछा नर्सरी, २ वटा पोखरीमा रहेको माउ माछा र सखुवास्थित ३१ भन्दा बढी पोखरीमा रहेका तयारी माछा बाढीले बगाएको हो । फागुनदेखि दाना खुवाएर हुर्काएको माछा वर्षाको भेलले बगाउँदा १ करोडभन्दा बढी नोक्सान भएको उनले दाबी गरेका छन् । बैंकसँग कागजात तयार गरी बिमा गर्ने तयारी गर्दागर्दै सुरु भएको अविरल वर्षाले वर्षभरि मिहिनेत गरी हुर्काएका माछा बेच्ने बेलामा बगायो, उनले भने । धनुषा सबैला नगरपालिकाको १२ बिघामा रहेको कुस्माहा पोखरीबाट तयारी माछा बाढीले बगाएको छ । नगरपालिकाका ४ वटा पोखरी ठेक्कामा लिएर माछापालन गरेका नन्नुपट्टी ४ का बौएलाल मुखियाले भने, दाना खुवाएर हुर्काएका माछा बेच्ने बेलामा बग्यो । मुखियाको नन्नुपट्टीमा रहेका १२ वटामध्ये १० वटा नर्सरी पोखरीका माछा बगेका छन् । जनकपुरस्थित मत्स्य विकास तथा तालिम केन्द्रका अधिकृत शशिकुमार मिश्रले माछापालकका लागि वितरण गर्न राखिएका १० लाख सानो साइजका भुरा र २ लाख फिंगर साइजको माछा बगेको बताए । उनका अनुसार धनुषाका ८० प्रतिशत माछा बगेको छ भने पोखरीको डिलसमेत भत्केको छ । कृषि कार्यालय धनुषाका मत्स्य विकास अधिकृत लक्ष्मीनारायण भगतले माछा खेतीमा भएको क्षतिको संकलन भइरहेको जनाए । पोखरी र माछा बगेपछि व्यावसायिक माछा कृषक मारमा परेका छन् । धनुषाका २ हजार ९१ कृषकले ९ सय ७८ हेक्टरमा माछा खेती गरेको तथ्यांकमा छ ।"
वाइवाई ग्लोकल टिन हिरोका प्रतिस्पर्धी घोषणा,"काठमाडौं (कास) राजधानीमा आयोजित कार्यक्रममा वाइवाई ग्लोकल टिन हिरोका अन्तिम ६ प्रतिस्पर्धीको घोषणा गरिएको छ । ३ सय २१ जना आवेदकमध्येबाट छजनाको छनोट गरिएको जारी विज्ञप्तिमा छ । आवेदकहरूले आफू समाज सेवा, पत्रकारिता, कम्प्युटर प्रोग्रमिङ, रोबोटिक्स, उद्यमी र समुदाय विकासजस्ता क्षेत्रमा गरेको कामले समाजमा परेको सकारात्मक असर देखाएर आफ्नो कौशलता प्रदर्शन गरेको आयोजकले जनाएको छ ।"
दुई कम्पनीबीच सम्झौता,काठमाडौं (कास) नेपाल पुनर्बिमा कम्पनी र आईएमई लाइफ इन्स्योरेन्सबीच जीवन बिमाको पुनर्बिमासम्बन्धी समझदारीपत्रमा हस्ताक्षर भएको छ । पुनर्बिमा कम्पनीका तर्फबाट प्रमुख कार्यकारी अधिकृत चिरायु भण्डारी र आइएमई लाइफ इन्स्योरेन्सका महाप्रबन्धक राकेश पोखरेलले समझदारीमा हस्ताक्षर गरेको जारी विज्ञप्तिमा छ ।
गोलीले समाधान निस्कँदैन,"नयाँदिल्ली (बीबीसी) भारतीय प्रधानमन्त्री नरेन्द्र मोदीले गाली र गोली ले सीमा समस्या समाधान नहुने बताएका छन् । उनले एकआपसमा मिलेर मात्र कुनै पनि समस्या समाधान हुने बताए । नयाँदिल्लीको लालकिल्लामा ७१ औं स्वतन्त्रता दिवस कार्यक्रमलाई सम्बोधन गर्दै उनले पृथकतावादीले कश्मीरमा षड्यन्त्र गरिरहेको बताए । सम्बोधनमा मोदीले सुरक्षा भारतको प्रमुख प्राथमिकताको विषय भएको बताए । उनले नागरिकको सुरक्षाका लागि वर्तमान सरकार सबैभन्दा बढी चिन्तित भएको दाबी गरे । भारतको विपक्षमा लाग्ने र भारतीय भूमिमा असुरक्षा मच्चाउने जुनसुकै विदेशी वा स्वदेशी शक्तिलाई नछोड्ने बताए ।मोदीले चीन र भातबीचको सीमाविवादतर्फ इगित गर्दै देशविरोधी शक्तिसँग लड्न भारतीय सेना सक्षम रहेको बताए । उनले भने, समुद्र, सीमा वा अन्तरिक्ष जुनसुकै हिसाबले पनि हामी सक्षम छौं । जस्तोसुकै विरोधीसँग लड्न हामी तयार छौं । भारत र पाकिस्तानबीच दशकौंदेखिको झगडाको केन्द्रबिन्दु रहँदै आएको छ । पाकिस्तानसँग सन् १९४७ देखि नै भारतको सीमा विवाद जारी छ । सीमा विवादका कारण दुई देशबीच पटकपटक युद्ध भइसकेका छन् । पाकिस्तानले आतंककारी आफ्नो देशमा पठाइरहेको आरोप पाकिस्तानले अस्वीकार गर्ने गरेको छ । मोदीले कश्मीर समस्या मिलेर समाधान गर्नुको विकल्प नभएको धारणा राखे । मुसलमान बाहुल्यता रहेको कश्मीरमा विद्रोही र सुरक्षा फौजबीच बारम्बार झडप हुने गरेको छ । पाकिस्तानले स्वतन्त्रता दिवस मनाएको भोलिपल्ट भारतले भव्य कार्यक्रमसहित स्वतन्त्रता दिवस मनाएको हो । सम्बोधनमा मोदीले कश्मीरीहरूसँग मिलेर उक्त स्थानलाई पहिलेजस्तै स्वर्गजस्तो बनाउने वाचा गरे । उनले आफ्नो भाषणमा उत्तर प्रदेशमा अक्सिजनको अभावमा ज्यान गुमाएका ६० बालबालिकाको मृत्युको विषय पनि समेटे । यो एक दुर्भाग्यपूर्ण घटना भएको बताउँदै मोदीले देशबासीलाई मृतकका परिवारको पीडामा एकताबद्ध हुन पनि अपिल गरे ।प्रधानमन्त्री मोदीले तत्काल सम्बन्धविच्छेदको मुस्लिम परम्पराविरुद्ध संघर्षरत महिलालाई समर्थन जनाए । भारतमा हालै महिलाहरूले मुस्लिम पुरुषको सम्बन्धविच्छेद गर्ने परम्पराको अन्त्यका लागि संघर्ष गरिरहेका छन् । भारतमा मुस्लिम पुरुषले श्रीमतीलाई तीन पटक तलाक गर्ने बताएपछि सम्बन्धविच्छेद हुने परम्परा छ । यस विषयमा भारतीय सर्वोच्च अदालतले केही दिनमा फैसला सुनाउने बताइएको छ । मोदीले धर्मको नाममा हिंसा बढाउने कार्यको पनि आलोचना गरे ।"
सियरालियोनमा मृत्यु हुने ३ सय नाघे,"फ्रिटाउन (एएफपी) सियरालियोनको राजधानी फ्रिटाउनमा सोमबार गएको भीषण पहिरोमा मृत्यु हुनेको संख्या ३ सय नाघेको छ । पहिरोले सयौं मानिस घरविहीन भएको अधिकारीहरूले जनाएका छन् । राष्ट्रपति अर्नेस्ट बाई कोरोमाले आपत्कालीन अवस्थाको घोषणा गरेका छन् । उनले अन्तर्राष्ट्रिय समुदायका लागि उद्धारका लागि आह्वान गरेका छन् । कोरोमाले भने, हामी आपत्कालीन अवस्थामा छौं र तत्काल सहयोगको लागि आह्वान गर्दछौं । राजधानी फ्रिटाउनमा सोमबारको भारी वर्षात्पछि पहाडको अंश खस्दा सयौं घर पुरिएका थिए ।"
लागूऔषधविरुद्धको कारबाहीमा २१ मारिए,मनिला (सिन्हवा) उत्तरी फिलिपिन्सको बलुचान प्रान्तमा प्रहरीले लागूऔषधविरुद्ध गरेको कारबाहीमा कम्तीमा २१ जना मारिएका छन् । अधिकारीहरूका अनुसार लागूऔषधको ओसार पसारमा संलग्न भएको आशङ्कामा ६४ पक्राउ परेका छन् । कारबाहीको क्रममा लागूऔषधमा संलग्न केही व्यक्ति भागिरहेको प्रहरी वरिष्ठ निरीक्षक रोमओ करामातले जनाए । फिलिपिन्स प्रहरीका अनुसार लागूऔषधविरुद्धको कारबाहीमा एक वर्षमा ३ हजार ४ सय ५१ जना मारिएका छन् । कारबाहीमा ८६ हजार ७ सय ३ पक्राउ परिसकेका छन् । फिलिपिन्सका राष्ट्रपति रोड्रिगो डुटेर्टेले लागूऔषधविरुद्धको कारबाही राष्ट्रिय अभियान भएको बताएका छन् । उनले लागूऔषध तस्करलाई प्रहरीले देख्नासाथ गोली हानी मार्ने अधिकार दिएका छन् ।
हिंसा अन्त्य गर : अमेरिका,नैरोबी (एएफपी) अमेरिकाले राष्ट्रपतीय निर्वाचनपछि केन्यामा जारीे हिंसा अन्त्य गर्न आग्रह गरेको छ । अमेरिकी राष्ट्रपतिको कार्यालय ह्वाइटहाउसद्वारा जारी विज्ञप्तिमा निर्वाचन समाप्त भएको साता दिन बितिसकेको जनाउँदै सम्बद्ध सबै पक्षलाई हिंसा अन्त्य गर्न आग्रह गरिएको छ । केन्यामा अगस्ट ८ मा भएको राष्ट्रपतीय निर्वाचनमा धाँधली भएको भन्दै विपक्षीहरूले विरोध प्रदर्शन गर्दै आएका छन् । हालसम्म विपक्षीको आन्दोलनका कारण एक दर्जनभन्दा बढीको ज्यान गइसकेको छ । निर्वाचनमा राष्ट्रपति उहुरु केन्याटा पुन: विजयी भएका थिए ।
क्षतिपूर्ति मात्रै कि कारबाही पनि ?,"काठमाडौं एएफसी कप प्लेअफबाट थ्रीस्टार क्लबलाई वञ्चित गरिएकामा उसलाई क्षतिपूर्ति दिन अखिल नेपाल फुटबल संघ (एन्फा) का पदाधिकारी एकमत छन् । तर त्यसमा दोषी ठहरिएका कर्मचारीलाई कारबाही गर्नेमा भने उनीहरू विभाजित देखिएका छन् । त्यसैले अनुकूल निर्णय आउन नसक्ने सम्भावना देखेपछि एन्फा अध्यक्ष नरेन्द्र श्रेष्ठले भोलिपल्ट निरन्तर हुने सूचना दिएर पनि साउन १२ गते बैठक नै स्थगित गरेका थिए । बुधबार बोलाइएको बैठक पनि थ्रीस्टारमै केन्द्रित हुने देखिएको छ ।भ्रष्टाचार अभियोगमा गणेश थापा प्रतिबन्धमा परेपछि उनकै सहयोगमा नौ महिनाअघि अध्यक्ष निर्वाचित भएका श्रेष्ठ थ्रीस्टारलाई क्षतिपूर्ति दिँदै दोषीलाई नसियत दिएर विवाद टुंग्याउनुपर्छ भन्ने पक्षमा छन् । वरिष्ठ उपाध्यक्ष रहेका थापाकै सालो मणि कुँवर भने दोषीलाई कारबाही गर्नुपर्ने पक्षमा उभिएका छन् । यी दुईसँगै रहेका अर्का उपाध्यक्ष वीरबहादुर खड्का र सदस्य रत्नकुमार श्रेष्ठले दोषीलाई कारबाही गरेर क्षतिपूर्तिका लागि साधारणसभाबाट निर्णय गराउनुपर्नेमा जोड दिएका छन् ।गत वर्ष भएको अध्यक्ष र उपाध्यक्षको निर्वाचनमा यी तीनै समूह एउटै पक्षमा थिए । अहिले एकअर्काविरुद्ध उभिएका छन् । चार वर्षअघिदेखि नै एन्फामा पद्धति र पारदर्शिताको माग राख्दै आन्दोलन गरेको अर्को पक्ष पनि छ । यसमा सदस्य पंकजविक्रम नेम्वाङ, वसन्त अर्याल र उपाध्यक्ष किशोर राई छन् । उनीहरू पनि थ्रीस्टारलाई क्षतिपूर्ति दिनुपर्ने पक्षमा छन् तर दोषीलाई उन्मुक्ति दिनेमा सहमत छैनन् ।थ्रीस्टारलाई मर्का परेको हो, क्षतिपूर्ति दिनुपर्छ र दोषीलाई कारबाही पनि हुनुपर्छ, सदस्य रत्नकुमार श्रेष्ठले भने, क्षतिपूर्ति कानुनी प्रक्रिया पुर्याएर दिनुपर्छ । त्यसको निर्णय साधारणसभामार्फत् गर्नुपर्छ किनभने कार्यसमितिले क्षतिपूर्ति दिने निर्णय गर्नु भनेको अख्तियारी दुरुपयोग हुन्छ । एन्फाले एसियाली फुटबल महासंघ (एएफसी) मा टिम दर्ता नगर्दा पहिलो चरण पार गरेर पनि थ्रीस्टारले गत वर्ष एसियाली क्लब फुटबलको दोस्रो ठूलो प्रतियोगिता एएफसी कपको प्लेअफ खेल्न पाएको थिएन ।त्यसविरुद्ध थ्रीस्टारले ६ करोड रुपैयाँ क्षतिपूर्ति माग गर्दै राष्ट्रिय खेलकुद परिषद्मा पनि निवदेन दिएको थियो । एन्फाले उपाध्यक्ष वीरबहादुर संयोजक तथा रमेश रायमाझी र सन्जिव मिश्र सदस्य रहेको छानबिन समिति बनायो । समितिले कर्मचारी गोकुल थापा र महासचिव धिरेन्द्र प्रधानलाई दोषी देखाएको छ । र, एन्फा अध्यक्ष श्रेष्ठलाई पनि सचेत गराउनुपर्ने भनेको छ यसमा एन्फाका प्रमुख कार्यकारी अधिकृत (सीईओ) इन्द्रमान तुलाधर पनि भागीदार रहेको समितिकै सदस्यले बताए ।थ्रीस्टार र एन्फा पदाधिकारीबीच गत महिना १ करोड ५० लाख रुपैयाँ क्षतिपूर्ति दिने समहति भयो । तर त्यसलाई कसरी प्रक्रियामा लाने भन्नेबारे एन्फा पदाधिकारीबीच विवाद चर्किएको हो । एन्फामा भागबण्डा मिलाउन कार्यकारी प्रमुखको पद राखिएको थियो । खासमा एन्फामा कार्यकारी प्रमुखको जिम्मेवारी महासचिवलाई हुन्छ । एन्फाका महासचिव धिरेन्द्र प्रधान नाताले अध्यक्ष श्रेष्ठका सम्धी पनि हुन् । यिनै प्रधानसहित गोकुल थापालाई कारबाही गर्न नेतृत्व हिच्किचाएको हो ।महासचिव प्रधानले भने आफू दोषी नरहेको दाबी गर्दै आएका छन् । एएफसीले पठाएको ईमेलमा चारपल्टसम्म पनि एन्फाले जवाफ नदिएपछि थ्रीस्टार प्लेअफबाट वञ्चित भएको थियो । थ्रीस्टारले क्षतिपूर्ति पाउनुपर्छ भन्नेमा एकमत छौं तर न्यायको सिद्धान्तअनुसार दोषीलाई कारबाही हुनुपर्छ, कार्यसमिति सदस्य वसन्त अर्यालले भने, सम्पूर्ण गल्ती स्वीकारेको अवस्था छ । गल्ती गरेकालाई पुरस्कृत गरेर एन्फाले क्षतिपूर्ति दिँदै जाने गर्नुहुन्न । प्रधान र थापालाई निलम्बन गरी अगाडि बढ्ने विकल्प पनि अघि सारेको छ। यस्तोमा कार्यबाहक महासचिव बन्न थुप्रै आकांक्षी देखिएका छन् । थ्रीस्टारकै विषयबारे निर्णयले लिग सञ्चालन पनि अन्योलमा परेको छ । दुई वर्षयता ए डिभिजन लिग नहँुदा ३ सय बढी फुटबल खेलाडी बेरोजगार भएका छन् भने दुई दर्जन बढी विदेश पलायन भइसकेका छन् । बैठकमा विधान मस्यौदा र विशेष साधारणसभासहित नौ एजेन्डा समेटिएको छ । विधानअनुसार दुई साताअघि विधानको मस्यौदा उपलब्ध गराउनुपर्छ तर हामीलाई दिइएको छैन, गुपचुप रूपमा विधानलाई अगाडि बढाउन खोजिएको छ, एन्फा सदस्य पंकजविक्रम नेम्वाङले भने ।"
त्रिवि हातामा कभर्डहल बन्ने,"काठमाडौं (कास) कीर्तिपुरस्थित त्रिभुवन विश्वविद्यालय (त्रिवि) हातामा अन्तर्राष्ट्रियस्तरको बहुउद्देश्यीय कभर्डहल बन्ने भएको छ । हाल क्रिकेट मैदानको पश्चिम भागमा रहेको खाली जग्गामा उक्त कभर्डहल बनाइने छ । करिब ८२ करोड रुपैयाँ लागत अनुमान गरिएको कभर्डहल निर्माण गर्न त्रिविले राष्ट्रिय खेलकुद परिषद् (राखेप) लाई ७४ रोपनी ५ आना जग्गा उपलब्ध गराएको छ । ८२ करोड बजेट जग्गा सम्याउने, पार्किङ, रिटेनिङ वाल लगाउने आदि बाहेक खर्च हो । कुल जग्गामध्ये २४ रोपनी पार्किङका लागि छुटयाइएको छ ।५ हजार दर्शक क्षमताको कभर्डहलमा अन्तर्राष्ट्रिय स्तरको जिम्न्याजियम हल, प्रशासनिक भवन, खेलकुद शिक्षा विभाग, पुनर्ताजगी कक्ष, म्याच अफिसियल कक्ष, खेलाडी चेन्जिङ कक्ष, मिडिया कक्ष, इन्डोर प्राक्टिस कक्षलगायत रहने छन् ।युवा तथा खेलकुदमन्त्री राजेन्द्रकुमार केसीले मंगलबार कभर्डहलको शिलान्यास गरेका छन् । उनले नेपालमा हुने भनिएको १३ औं दक्षिण एसियाली खेलकुदलाई पूर्वाधार आवश्यक रहेको बताउदै छिटो, बलियो र टिकाउ प्रविधि अंगालेर निर्माण कार्य सक्दो चाँडो सम्पन्न गर्नुपर्नेमा जोड दिए । राखेपका सदस्यसचिव केशवकुमार विष्टले १३ औं सागमा प्रयोग गर्न मिल्ने गरी कभर्डहल निर्माण पूरा गर्ने लक्ष्य रहेको बताए । कीर्तिपुर नगरपालिकाका मेयर रमेश महर्जनले कीर्तिपुरवासीका कभर्डहल निर्माण महत्त्वपूर्ण अवसर भएको र त्यसलाई चाँडो पूरा गर्न सक्दो सहयोग गर्ने जनाए ।"
