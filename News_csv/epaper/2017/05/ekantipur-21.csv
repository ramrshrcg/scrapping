शीर्षक,विवरण
महाअभियोग फिर्ता लिँदै सत्ता घटक,"काठमाडौं आईजीपी प्रकरण हुँदै प्रधानन्यायाधीशमाथि महाअभियोगको उत्कर्षमा पुगेको सरकारन्यायपालिकाबीचको क्षेत्राधिकार विवाद अन्तत: किनारा लगाउने मनस्थितिमा सत्ता घटक पुगेका छन् । प्रधानमन्त्री पुष्पकमल दाहालले कान्तिपुरसँग कुराकानी गर्दै यसको खुलासा गरेका हुन् । महाअभियोग प्रस्तावबारे समझदारीबाट जानुपर्छ भन्नेमा सरकार छ । न्यायालयले पनि यो विषयलाई समझदारीबाटै टुंग्याउनुपर्छ भनी सोचेको छ भन्ने विश्वास छ, दाहालले शनिबार बिहान भने, यस्तो स्थितिमा हामीले यस प्रस्तावलाई फिर्ता लिने मानसिकता बनाइराखेका छौं । दाहालको यो खुलासाले तीन साता लामो अदालतसंसद् द्वन्द्वको बैठान हुने देखिएको छ । यसअघि कार्यपालिकाको कार्यकारी क्षेत्राधिकार मिच्न खोजेको भन्दै प्रधानन्यायाधीश सुशीला कार्कीमाथि संसद्मा महाअभियोग प्रस्ताव दर्ता गराएका सत्ता साझेदार कांग्रेस र माओवादी केन्द्रले अब यो विवाद बढ्न नदिने भएका हुन् । वैशाख १७ मा दुई सत्ता घटकका २ सय ४९ सांसदका हस्ताक्षरसहित संसद् सचिवालयमा महाअभियोग प्रस्ताव दर्ता भए पनि पाँच दिनपछि सर्वोच्चले अन्तरिम आदेश जारी गर्दै पर्याप्त आधार र कारणबिना महाअभियोग आएको भन्दै कार्कीलाई जिम्मेवारीमा फर्काएको थियो । प्रधानमन्त्री दाहाल र कांग्रेस सभापति शेरबहादुर देउवा महाअभियोग प्रस्ताव फिर्ता लिने मनस्थितिमा पुगे पनि त्यसको मूल जरो अर्थात् आईजीपी प्रकरणबाट भने हात झिकिहाल्ने मुडमा देखिएनन् । दाहालले चार एआईजीमध्येबाट कसलाई प्रहरी प्रमुख बनाउने भन्ने निर्णयाधिकार ऐन र परम्परा दुवैका आधारमा प्रधानमन्त्रीकै भएको दोहोर्याउँदै त्यसमा अरूले हस्तक्षेप गर्नु उचित नभएको बताए । जे नहुनुपथ्र्यो, त्यो भयो । प्रधानन्यायाधीशसँग मेरो नराम्रो भएको छैन । उहाँलाई मैले नराम्रो मानेको छैन, उनले थपे, मैले उहाँलाई न्यायाधीशमा अघि बढाउन भूमिका खेल्ने मौका पनि पाएको थिएँ । त्यसैले व्यक्तिगत नराम्रो केही छैन । तर सामान्य आईजी प्रकरण यहाँसम्म पुग्नु राम्रो भएन । नचाहँदानचाहँदै त्यहाँसम्म धकेलिने अवस्था भयो । न्यायालय, व्यवस्थापिका दुवैले एकचोटि फेरि समीक्षा गर्नुपर्ने विषय छ ।अदालतले प्रमाणका रूपमा अघि सारेका आईजीपी प्रकरणसम्बन्धी दस्तावेजहरू आधिकारिक नभएको भन्दै सरकारी पक्षले आशंका गर्दै आएको छ । दाहालले एउटा असाध्यै गोप्य डकुमेन्टमा फर्जी भएको दाबी गर्दै त्यसतर्फ सरकारले अनुसन्धान अघि बढाउने संकेत गरे । त्यो फर्जी काम कसले गर्यो भन्ने कान्तिपुरको प्रश्नमा दाहालले स्पष्ट जवाफ केही नदिए पनि आईजीपी दौडमा रहेका डीआईजी नवराज सिलवालको प्रमाणपत्र फर्जी भेटिएको सरकार स्वयंले यसअघि दाबी गर्दै फरेन्सिक ल्याब परीक्षणका लागि पठाएको जनाएको थियो । प्रधानमन्त्री दाहालले सिलवालको नाम नलिई भने, जाली दस्तावेज तयार गरिएको छ, मुख्य विषय त्यहाँ छ । त्यसको अनुसन्धान गर्ने र प्रमाणित गर्ने काम मुख्य छ । फर्जी काम कसले गर्यो, यस्ता गोप्य दस्तावेज बजारमा कसरी पुगे भनेर पत्ता लगाउने काममा सरकार अहिले पनि गम्भीर छ । अदालतले यस्तो परिस्थितिमा अनुसन्धान गर्न हुन्न भनेकाले प्रक्रिया रोकिएको हो । तर त्यो फर्जी नै हो भनेर फरेन्सिक ल्याबमा प्रमाणित भएको पनि देखें मैले । उनले नेपालमा फरेन्सिक ल्याब टेस्ट गरेकोमा कतिपयको आशंका देखिएकाले अब विदेशमा लगेर भए पनि टेस्ट गर्न सकिने बताए ।अर्को सरकार यसै महिनाप्रधानमन्त्री दाहालले सत्ता साझेदार कांग्रेसका सभापति शेरबहादुर देउवालाई पूर्वसहमतिअनुरूप यसै महिना सरकारको नेतृत्व हस्तान्तरण गर्ने जानकारी पनि दिए । यो महिनामै छाड्छु र अर्को सरकार बन्छ । एउटैमात्र स्थितिमा बन्दैन देउवाजी आएर होइन, तपाईं नै बसिराख्नुस् भन्नुभयो भने । उहाँ आएर बलै गरेर तपाईं नै बसिराख्नुस् भन्नुभयो भनेचाहिँ म भन्न सक्दिनँ, उनले हाँस्दै भने ।नेपाली राजनीतिमा भद्र सहमतिहरू हुने तर त्यसको पालना नगर्ने परम्परालाई आफूले तोड्ने दाहालको भनाइ थियो । मचाहिँ त्यसो गर्दिनँ । जे समझदारी भएको हो, जस्ताको तस्तै पालना गर्छु, प्रधानमन्त्रीले भने, पहिलो चरणको चुनावपछि देउवाजीलाई छोड्छु भनेकै छु, छोड्छु । मबाट एक दिन पनि धोका हँुदैन ।"
दोस्रो चरणको चुनाव तयारी,"काठमाडौं निर्वाचन आयोगले जेठ ३१ मा हुने दोस्रो चरणको स्थानीय तह चुनावको तयारी थालेको छ । आयोगले शनिबारदेखि दोस्रो चरणको निर्वाचन हुने प्रदेश नम्बर १, २, ५ र ७ का ४३ वटा मुख्य निर्वाचन अधिकृतको कार्यालय सञ्चालनमा ल्याएको हो । आयोगका सचिव गोपीनाथ मैनालीले दोस्रो चरण निर्वाचन लक्षित काम सुरु भइसकेको जानकारी दिए । ४ सय ६१ गाउँपालिकानगरपालिकामा दोस्रो चरणमा निर्वाचन हुँदैछ । नवलपरासी र रुकुम जिल्ला टुक्रिएर दुईवटा प्रदेशमा परेकाले देशभर ७७ वटा मुख्य निर्वाचन अधिकृतको कार्यालय तोकिएको थियो । तीमध्ये पहिलो चरणमा ३४ वटा कार्यालय सञ्चालनमा थिए । बाँकी ४३ वटा मुख्य निर्वाचन अधिकृतको कार्यालय शनिबारदेखि सञ्चालनमा आएको हो । टुक्रिएको नवलपरासी र रुकुमका केही स्थानीय तहमा पहिलो चरणमै निर्वाचन भइसकेको छ । आयोगले सम्बन्धित जिल्ला न्यायाधीशलाई मुख्य निर्वाचन अधिकृत तोकेको छ । यसअघि वैशाख ३ मै सबै जिल्लामा मुख्य निर्वाचन अधिकृतको कार्यालय खुलिसकेको थियो । वैशाख १० गते सरकारले दुई चरणमा निर्वाचन गर्ने निर्णय लिएपछि दोस्रो चरणमा परेका जिल्लाका मुख्य निर्वाचन अधिकृतको कार्यालयहरू तत्काललाई भूमिकाविहीन बनाइएको थियो । सचिव मैनालीले भने, जिल्लामा निर्वाचनसम्बन्धी आवश्यक तयारी त्यहाँबाट सुरु भएको छ । उनले जेठ १५ देखि सबै स्थानीय तहमा निर्वाचन अधिकृतको कार्यालय खोलिने बताए ।"
सुरक्षा थप कडा पारिने,"काठमाडौं दोस्रो चरणको निर्वाचनमा छिटपुट घटना पनि नहुने वातावरण बनाउन सुरक्षा व्यवस्थामा कडाइ गरिने भएको छ । निर्वाचन आयोगले शनिबार गरेको छलफलमा गृह मन्त्रालय र सुरक्षा निकायका पदाधिकारीले दोस्रो चरणको निर्वाचन शान्तिपूर्ण रूपमा सफल बनाउन कुनै कसर नराख्ने प्रतिबद्धता जनाएका हुन् ।पहिलो चरणको भन्दा दोस्रो चरणको निर्वाचन सुरक्षाका दृष्टिले थप संवेदनशील रहेको विश्लेषण सुरक्षा निकायहरूको छ । दोस्रो चरणमा तराईका विभिन्न सशस्त्र समूह, विशेषगरी प्रदेश नम्बर २ मा सीके राउत र पहाडी जिल्लाहरूमा विप्लव माओवादीबाट हुन सक्ने अवरोधबारे सुरक्षा निकायहरूले निर्वाचन सुरक्षाका क्रममा ध्यान दिनुपर्ने छलफलमा उठेको थियो । आयोगले आगामी जेठ ३१ मा हुने दोस्रो चरणको स्थानीय तहको निर्वाचन सुरक्षालाई पहिलेभन्दा मजबुत बनाएर छिटपुट घटनासमेत हुन नदिने वातावरण बनाउन गृह र सुरक्षा निकायलाई आग्रह गरेको आयोगका सचिव गोपीनाथ मैनालीले कान्तिपुरसँग बताए । छलफलमा गृह मन्त्रालयका सचिव लोकदर्शन रेग्मी, सेनाका रथी पूर्णचन्द थापा, नेपाल प्रहरीका महानिरीक्षक प्रकाश अर्याल, सशस्त्र प्रहरी महानिरीक्षक सिंहबहादुर श्रेष्ठ र अनुसन्धान विभागका प्रमुख दिलीप रेग्मी सहभागी थिए । उनीहरूले पहिलो चरणको निर्वाचनको समीक्षा गर्दै दोस्रो चरणमा कसरी अघि बढ्नेबारे आआफ्ना संगठनका धारणा राखेका थिए ।"
जसले कहिल्यै हारेनन्,"ललितपुर उनी हुन् चुनावमा कहिल्यै नहार्ने व्यक्ति । अर्थात्, ललितपुर महानगरपालिका१० का वडाध्यक्ष पाटनका नरसिंह व्यञ्जनकार । २०२९ सालदेखि सुरु भएको उनको वडाध्यक्षको अनवरत यात्रा अझै जारी छ । योपल्टको चुनावमा समेत गरी ९ पटक जित हात पारेका छन् उनले । कहिले निर्विरोध त, कहिले भारी मतान्तरले । चुनावमा राम्रोसँग प्रचारप्रसार पनि नगरेका उनले १० नम्बर वडाध्यक्षमा स्वतन्त्रबाट जिते । व्यञ्जनकारले निकटतम प्रतिद्वन्द्वी कांग्रेसका कर्मलाल व्यञ्जनकारलाई ९७ भोटले हराए । नरसिंहले ६ सय ९१ मत ल्याए भने कर्मलालले ५ सय ९४ र एमालेका कुलबहादुर आचार्यले १ सय ८७ मत ।उनलाई चुनावमा विभिन्न पार्टीले टिकट पनि दिएका हुन् तर लिएनन् । भन्छन्, राजनीतिक पार्टीबाट चुनाव जित्दा पिँजडाको सुँगा जस्तो भइन्छ । आफ्नो हकअधिकार पार्टीको स्वार्थमा प्रयोग हुन्छ । त्यसैले स्वतन्त्रबाट उठेको हुँ । सधैं जित्नुको रहस्य के हो त ? भन्छन्, सायद जनताले मेरो कामको मूल्यांकन गरेका हुन् ।जावलाखेलस्थित स्थानीय विकास प्रशिक्षण प्रतिष्ठानमा भेट हुँदा उनलाई नमस्कार फर्काउनेसमेत फुर्सद थिएन । बधाई दिने र हात मिलाउनेको ओइरो थियो । फोन उठाउन पनि भ्याईनभ्याई । बिहानैदेखि टीभी, पत्रपत्रिका, रेडियोमा आबद्ध पत्रकारसँग अन्तर्वार्तामा व्यस्त उनले शुक्रबार साँझसम्म पनि सहजै पत्रकारलाई समय दिए ।७७ वर्षीय व्यञ्जनकार फुर्तिला र हट्टाकट्टा छन् । उनले औपचारिक शिक्षा पूरा गर्न पाएनन् । न त कुनै राजनीतिक पृष्ठभूमिबाट उदाएका हुन् । समाजसेवाबाटै उनले २०२९ मा ललितपुर नगरपालिका वडा नम्बर १ बाट अध्यक्षमा जितेका थिए । त्यतिबेला प्रजातन्त्र विचारधाराका देवेन्द्रलाल अमात्यलाई ४ सय २२ मतान्तरले हराएँ, उनले उतिबेलाको त्यो क्षण सम्झिए । चुनाव जितेपछि उनले जनतालाई सेवा दिन थाले । जनताको विश्वास जित्न सफल भए । गाउँ फर्क राष्ट्रिय अभियान आएपछि २०३४ मा उनी नै छनोट भए । २०३६ मा जनमतसंग्रहको घोषणापछि राजीनामा दिएर बहुदललाई जिताउने अभियानमा होमिए । २०३९ मा भएको स्थानीय निकायको चुनावमा निर्विरोध भए । २०४० मा तत्कालीन प्रधानपञ्चसँग नगरपालिकाको भवन बनाउने विषयमा विवाद भएपछि उनले राजीनामा दिए।उनी २०४१ मा भएको उपचुनाव र २०४३ मा भएको चुनावमा फेरि वडाध्यक्षमा निर्विरोध भए । २०४९ मा कांग्रेसबाट निर्विरोध भए । २०५४ मा र शाही शासनकालमा गरिएको चुनावमा पनि उनी निर्विरोध भए । आफूकहाँ जायज समस्या लिएर आउने जोकोहीलाई रित्तो हात नफर्काउने उनको विशेषताका कारण सबैले मन पराउने गरेको ठान्छिन्, उनकी छोरी सिद्धिलक्ष्मी । भन्छिन्, उहाँमा जनताको चाहना बुझ्न सक्ने खुबी छ । चाहे वडाध्यक्षको जिम्मेवारी सम्हालेका बेला होस्, चाहे अरू बेला नै किन नहोस्, उनी सधैं समाजसेवामै जुटिरहेका भेटिन्छन् । समाजसेवाका लागि पदमै बस्नुपर्छ भन्ने ठान्दैनन् उनी । बुढ्यौली लागे पनि अझै जनताको सेवा गर्ने अठोट लिएका छन् । जनताको इच्छा अझै पूरा गर्न सकेको छैन, उनले भने, चुनाव जितेर खुसी मान्ने बेला होइन, काम देखाउने बेला हो । पहिलाभन्दा अहिले झन् जिम्मेवारी बढेको बताउँदै उनले विकास गर्न नगरपालिकाको मुख मात्र ताकेर नहुने बताए ।"
मत गणना टोली थप,"ललितपुर मुख्य निर्वाचन अधिकृतको कार्यालय जावलाखेलले ललितपुर महानगरपालिकाको मतगणना सुस्त भएको भन्दै शनिबार पाँच मतगणना टोली थपेको छ । सुरुमा ५ टोलीले मात्रै मतगणना गर्दै आएको थियो । टोली थपिएपछि मतगणना साताभित्रमा सकिने दाबी कार्यालयले गरेको छ । गत आइतबार राति ११ बजेदेखि सुरु गरिएको मतगणना शुक्रबार राति ११ बजेसम्म १५ वटा वडाको मात्र गणना सकियो, त्यो पनि राजनीतिक दलबीच बिनाविवादमा । एउटा वडाको मतगणना गर्न ८ घण्टा लागेको छ । महानगरपालिकामा २९ वडा छन् । अब १४ वटा वडाको मतगणना परिणाम सार्वजनिक गर्न बाँकी छ । यसरी हेर्दा चौबीसै घण्टा मतगणना गर्दा पनि अझै १ सय १२ घण्टा अर्थात् दुई साता बढी लाग्छ । काठमाडौं महानगरपालिकामा मतगणना टोली बढाएर १३ पुर्याइएको छ । सोमबार दिउँसो २ बजे सुरु गरिएको मतगणना शुक्रबार ५ बजेसम्म आइपुग्दा पाँचवटा वडाको मात्र सकिएको छ । एउटा वडाको मतगणना गर्न १९ घण्टा लाग्यो । काठमाडौंमा ३२ वडा छन् । बाँकी २७ वटाको गणना गर्न अझै ५ सय १३ घण्टा लाग्छ । चौबीसै घण्टा निरन्तर मतगणना गरे पनि झन्डै महिना दिन लाग्ने देखिन्छ । अहिले ललितपुर महानगरपालिकामा विवाद देखिइसकेको छ । एमालेले ९ नम्बरको मतगणना पुन: गर्नुपर्ने माग राखेर मुख्य निर्वाचन अधिकृतको कार्यालयमा उजुरी दर्ता गराएको छ । ललितपुर महालक्ष्मी नगरपालिका ६ को पनि मतगणना गर्नुपर्ने माग राखेर माओवादी केन्द्रले उजुरी गरेको छ । मतगणना टोली बढाएमा तुलनात्मक रूपमा चाँडो हुने दलका प्रतिनिधिहरू बताउँछन् । कांग्रेस केन्द्रीय सदस्य रमेश लेखकले म्यानुअल्ली गरेर पनि २ सय ६० भन्दा बढी नतिजा आइसकेकामा निर्वाचन आयोगले प्रयास नगरेको भन्न नमिल्ने बताए । माओवादी केन्द्रकी प्रवक्ता पम्फा भुसालले पनि मतगणना टोली बढाउनुपर्ने बताइन् । निर्वाचन आयोगका प्रवक्ता सूर्यप्रसाद शर्माले ठाउँ भएसम्म टोली थपिइरहेको बताए ।"
स्थानीय तहको संख्या चाँडै बढाऊ,"काठमाडौं कांग्रेसका मधेस केन्द्रित सांसद, केन्द्रीय सदस्य र जिल्ला कार्यसमितिका सभापतिहरूले जनसंख्याका आधारमा तराईमधेसमा स्थानीय तहको संख्या थप गरेर जेठ ३१ मै चुनाव गर्न पार्टी नेतृत्व र सरकारलाई दबाब दिएका छन् ।स्थानीय तहको संख्य थप गर्ने मुद्दा मधेस केन्द्रित दलहरूको मात्रै नभई आफूहरूको समेत भएको उनीहरूको जोड छ । स्थानीय तह संख्या थप गर्नका लागि सुझाव दिन गठित समितिका सदस्य एवं रक्षामन्त्री बालकृष्ण खाँडले शनिबार पार्टी पदाधिकारीसहित मधेसका एघार जिल्लाका सांसद, केन्द्रीय सदस्य र जिल्ला पार्टी सभापतिसँग छलफल गरेका थिए ।छलफलमा अधिकांशले स्थानीय तहको संख्या थप गरेर मात्रै चुनावमा जान नेतृत्वको ध्यानाकर्षण गराएका थिए । बैठकमा सहभागी कांग्रेस केन्द्रीय सदस्य एवं सांसद रामकृष्ण यादवले जनसंख्याका आधारमा तराईमधेसमा कम्तीमा ९ प्रतिशत स्थानीय तहको संख्या थप गर्नुपर्ने सुझाव आफूहरूले दिएको बताए । हाल तराईमधेसमा ३६ प्रतिशतको प्रतिनिधित्व छ । शीर्ष नेतृत्व र मधेस केन्द्रित दलबीच मधेसलाई ४५ प्रतिशत हुने गरी स्थानीय तहको संख्या थप गर्ने मोटामोटी समझदारी भएको हो, उनले कान्तिपुरसँग भने, ४० देखि ४५ प्रतिशत पुर्याउन पनि कम्तीमा ६० जति स्थानीय इकाई थप गर्नुपर्ने हुन्छ । बैठकमा अधिकांशले चुनावको मिति नजिकिँदै गएको भन्दै तत्काल निर्णय गर्न सरकारलाई आग्रह गरेका थिए । मन्त्री खाँडले भने समितिको बैठक बसेर कुन जिल्लामा कति थप्ने भन्ने गृहकार्य अहिलेसम्म नभएको जानकारी गराएका थिए । जम्मा कति संख्या थप गर्ने ? कुन जिल्लामा कति थप्ने भन्ने गृहकार्य समितिको बैठक बसेर भएको छैन, खाँडको भनाइ उद्धृत गर्दै स्रोतले भन्यो, जेठ १९ मा मनोनयन छ । त्यसैले केही दिनभित्रै यी सबै कुरा टुंग्याउन सकिएन भने कठिनाइ पर्दै जान्छ । शुक्रबारको सर्वदलीय बैठकले संविधान संशोधन र स्थानीय तहको संख्या थप गर्ने सवालमा कांग्रेस, एमाले र माओवादी केन्द्रको शीर्ष तहमै टुंग्याउने गरी जिम्मेवारी दिएको थियो । कांग्रेसका मधेसी नेताहरूले तराईमधेसमा आफ्नो पार्टीको जनमत आकर्षित गर्न पनि संविधान संशोधन र स्थानीय तहको संख्या बढाउने मुद्दामा अग्रसरता लिनुपर्नेमा जोड दिएका थिए । कांग्रेसले अग्रसरता लिँदा बेफाइदा होइन, दोस्रो चरणको चुनावमा फाइदै हुन्छ, केन्द्रीय सदस्य यादवले भने, त्यसै कारण सरकारले निर्णय लिनुअघि पार्टीका सांसदहरूले समेत त्यसबारे जानकारी पाउनुपर्छ भन्ने माग राखेका हौं । बैठकमा कांग्रेस सभापति शेरबहादुर देउवा भने उपस्थित थिएनन् । महामन्त्री शशांक कोइराला, कोषाध्यक्ष सीतादेवी यादवसहित प्रदेश नम्बर १, २ र ५ का सांसद, केन्द्रीय सदस्य र जिल्लाका पार्टी सभापति बैठकमा सहभागी थिए । बैठकले कांग्रेसका मधेस केन्द्रित सांसदहरूको सरोकारलाई सम्बोधन गर्न तत्काल स्थानीय तहको संख्या थप गर्नुपर्ने जोड दिँदै पार्टी सभापति देउवा र प्रधानमन्त्री पुष्पकमल दाहालसँग भेटेरै माग गर्ने निर्णय लिएको छ । त्यसका लागि पार्टी महामन्त्री कोइराला र कोषाध्यक्ष यादवलाई जिम्मेवारी दिइएको छ ।"
नेपाली परियोजना पुरस्कृत,"न्युयोर्क जैविक विविधता एवं वन्यजन्तु संरक्षणसम्बन्धी एक नेपाली परियोजनाले झन्डै २ लाख ४० हजार अमेरिकी डलर (करिब २ करोड ४० लाख) बराबरको पुरस्कार पाएको छ । केटिक बेल्ट इन्कको भर्टिकल युनिभर्सिटी परियोजनाले द क्राउडराइज अर्थ डे रोडम्याप क्लाइमेट च्यालेन्ज मा दोस्रो स्थान प्राप्त गर्दै सो रकम जित्न सफल भएको हो । पर्यावरणसम्बन्धी यो अनलाइन प्रतिस्पर्धामा विभिन्न मुलुकका परियोजना सहभागी हुन्छन् भने सबैभन्दा बढी चन्दा संकलन गर्ने परियोजना पुरस्कृत हुने गर्छ ।४ सय ४१ दाताले भर्टिकल युनिभर्सिटी परियोजनालाई १ लाख ५७ हजार ७ सय ८२ डलर सहयोग गरेका थिए । जसमा सबैभन्दा धेरै अमेरिकाबाट सहयोग गरिएको थियो । दोस्रो स्थान प्राप्त गरेबापत परियोजनाले थप ७५ हजार डलर जितेको छ । ४ हजार डलरको मिनी च्यालेन्ज पुरस्कार र ३ हजार डलरको अफलाइन चन्दासहित कुल २ लाख ३९ हजार ७ सय ८२ डलर संकलन गर्न सफल भएको छ । च्यालेन्जमा इन्डोनेसियास्थित बालीको ग्रिन स्कुलले पहिलो स्थान प्राप्त गरेको थियो ।जैविक विविधता र वन्यजन्तु संरक्षणलाई मध्यनजर गरिएको भर्टिकल युनिभर्सिटी परियोजनाले नेपालको पूर्वी क्षेत्रको ६७ मिटरको कोसीटप्पुदेखि ८ हजार ५ सय ८६ मिटरको कञ्चनजंघा क्षेत्र समेटेको छ । सन् २०१४ मा केटिक बेल्ट इन्कले यो परियोजना बनाएको थियो भने करिब १ महिनादेखि रोडम्याप क्लाइमेट च्यालेन्ज प्रतिस्पर्धी थियो । परियोजनाको सहसंयोजकद्वय प्रियंका विष्ट, राजीव गोयललगायत ११ देशका ४० स्वयंसेवक परियोजनालाई जिताउन सक्रिय थिए । सांगीतिक कार्यक्रम, मम पार्टी, भेला, टेलिफोनमार्फत सहयोगको लागि आह्वान गरिएको थियो ।राजीव गोयलले कान्तिपुरसँगको कुराकानीमा भने, १ महिनामा अथक टिमवर्क र परिश्रमले हामी दोस्रो स्थान हासिल गर्न सफल भएका छांै । यो सफलतालाई पूर्वनिर्धारित ७ प्रोजेक्टमा केन्द्रित गर्नेछांै । लोपोन्मुख जैविक विविधताको संरक्षणका लागि स्थानीय बासिन्दालाई सहभागी गराउँदै भर्जिकल युनिभर्सिटीको परिकल्पनालाई मूर्त रूप दिने तयारी गरिएको गोयलले बताए ।"
बस पल्टिँदा २ को मृत्यु,बारा पथलैयाहेटौंडा सडक खण्डको आधाभारमा बस पल्टिँदा शनिबार २ जनाको घटनास्थलमै मृत्यु भएको छ । ६ जना गम्भीर घाइते भएका छन् । घाइतेहरूको वीरगन्जस्थित हेल्थकेयर अस्पतालमा उपचार भइरहेको छ । दुर्घटनामा धनुषा तारापट्टी सिरसियाकी २५ वर्षीया किरण देवी साह र महोत्तरी रतौली ६ का ४५ वर्षीय बल्ला यादवको मृत्यु भएको हो । काठमाडांैबाट जनकपुरका लागि जाँदै गरेको ना७ख १६४१ नम्बरको बस अनियन्त्रित भई पल्टिँदा दुर्घटना भएको प्रहरीले जनायो । गाडी र चालक प्रहरी नियन्त्रणमा छन् ।
प्रधानसेनापति भेटघाटमा,काठमाडौं प्रधानसेनापति राजेन्द्र क्षत्रीले अमेरिका भ्रमणका क्रममा त्यहाँका अधिकारीहरूसँग भेटघाट सुरु गरेका छन् । अमेरिकी सेना प्रशान्त क्षेत्रीय कमान्डअन्तर्गत अमेरिकी आर्मी प्यासिफिकका प्रमुख जनरल रोबर्ट बी ब्राउनको औपचारिक निमन्त्रणामा गएका क्षत्रीले शुक्रबार एसिया प्यासिफिक सेन्टर फर स्टडिजमा छलफल गरेको सैनिक जनसम्पर्क निर्देशनालयले जनाएको छ । भ्रमण दौरान क्षत्रीले अमेरिकी सेनाका विभिन्न एकाइद्वारा प्रस्तुत हुने ब्रिफिङ तथा सैनिक कला प्रदर्शनी अवलोकन गर्नेछन् । भ्रमणबाट दुई देशबीच लामो समयदेखि रहँदै आएको सुमधुर मैत्रीपूर्ण सम्बन्ध अझ मजबुत हुने नेपाली सेनाले जनाएको छ ।
कस्ता आए जनप्रतिनिधि ?,"काठमाडौं हुन त उपमेयरकै टिकट हात पार्न कमला बस्नेतलाई लोकसेवा आयोगको परीक्षा दिएजस्तै भयो रे । उपमेयरमै ९ जनाले टिकट दाबी गरेका थिए । झन्डै २१ वर्ष सामुदायिक वनमा विभिन्न पदमा रहेर काम गरेको अनुभवका आधारमा अन्तत: उनैले भीमेश्वर नगरपालिकाको उपमेयरका लागि टिकट पाइन् ।तल्लो निकायदेखि नै निरन्तर काम गरेको हुँ, सामुदायिक वन उपभोक्ता महासंघ, दोलखाकी अध्यक्षसमेत रहेकी बस्नेतले टेलिफोनमा भनिन्, जित्ने आधार नै संगठन थियो, संगठनकै कारण जितें । बस्नेत २०५२ देखि सामुदायिक वनको अभियानमा लागेकी हुन् । बर्खेडाँडापारि सामुदायिक वन उपभोक्ता समूहकी उपभोक्ता रहेकी उनी सुरुमा सदस्य भइन्। सदस्य हुँदाका बखत उल्लेख्य काम गरेपछि जिल्ला समितिमा सदस्य, कोषाध्यक्ष, महासचिव हुँदै पछिल्लो कार्यकालमा अध्यक्ष भएकी थिइन् । सामुदायिक वन अभियानका क्रममा नगरका सबै वडामा सक्रिय भएर काम गरेकी थिएँ, बस्नेतले सुनाइन्, संगठन बलियो बनाएकै कारण जित सहज भयो । उनले कांग्रेसकी कमला कार्की र राप्रपाका राजन सिवाकोटीलाई पछि पार्दै विजय हासिल गरेकी हुन् । सामुदायिक वनका गतिविधिमा मात्र संलग्न हुने कमलाको अबको यात्रा बदलिएको छ । भीमेश्वरलाई कस्तो बनाउने भनेर घोषणापत्रमै लेखेका छौं, योजना सुनाइन्, समृद्ध, सुन्दर र हराभरा नगर बनाउन तल्लिन हुनेछु । टंक जिरेल २०५४ को स्थानीय निकाय चुनावमा कांग्रेसको उम्मेदवार भई जिरी गाविसबाट अध्यक्ष निर्वाचित भएका थिए । जिरी अहिले नगरपालिका भएको छ र मेयरमा उनै निर्वाचित भएका छन् । अहिले कांग्रेसबाट होइन, एमालेबाट । पार्टीले टिकट नदिने पक्कापक्की भएपछि उम्मेदवारी दिने ६ दिनअघि एमालेमा प्रवेश गरेका थिए । सम्भवत: जिरेल समुदायबाट मेयर निर्वाचित हुने उनी एक्ला हुन् । टंकसँग के छन् त योजना ? सुनाए, जिरीलाई नमुना नगरपालिका बनाउँछु । यही नगरपालिकाको ४ नम्बर वडाध्यक्षमा पनि जिरेल समुदायकै निर्वाचित भएका छन्। दोलखाकै कालिञ्चोक गाउँपालिकाको अध्यक्षमा विनकुमार थामीले जितेका छन् । माओवादी केन्द्रका कुलबहादुर बुढाथोकीलाई पछि पार्दै एमालेबाट उम्मेदवार भएका उनले जित हासिल गरेका हुन् । अहिलेसम्म थामी समुदायबाट प्रमुख जित्ने उनी एक्ला हुन् । धादिङका सुरेन्द्र चेपाङ उम्मेदवारी दिनेनदिने दोधारमा थिए । तर पार्टीले सहयोग गर्ने आश्वासन दिएपछि पहिलो पटक चुनावमा होमिए गजुरी गाउँपालिका४ को वडाध्यक्षका रूपमा । चुनाव लडियो, जितियो पनि, उनले सुनाए, सबैलाई धन्यवाद । कांग्रेसबाट लडेका सुरेन्द्रले एमालेका बगरबहादुर तामाङलाई २० मतले पराजित गरे । उनका योजना पनि गाउँबस्तीकै छन् । भूकम्पपछि बस्तीमा पानी छैन, उनले भने, गाउँ जाने बाटोको नक्सा मात्र छ । बाटो बन्ने आशामा धेरै पटक भोट हाले पनि यहाँका चेपाङले आश्वासनभन्दा केही पाएनन्, अब केही गर्नुछ । आफ्नो गाउँमा विकास गरी जनतालाई सुखी र खुसी बनाउन हरदम लाग्ने चेपाङले कसम खाए । मकवानपुरको एउटै गाउँपालिकाको चारवटा वडाको अध्यक्षमा चेपाङले नै जितेका छन् । राक्सिराङ गाउँपालिकाको ५, ६, ७ र ८ मा वडाध्यक्ष चेपाङले जितेका हुन् । ५ मा माओवादी केन्द्रका चन्द्रसिंह चेपाङ, ६ मा एमालेका सिंहलाल चेपाङ, ७ मा कांग्रेसका कुलबहादर चेपाङ र ८ मा कांग्रेसकै रामकृष्ण चेपाङ विजयी भएका छन् । कान्तिका सेजुवालले राजनीतिमा आउनकै लागि दुई वर्षअघि कर्णाली उच्च माविको प्रध्यानाध्यापकबाट राजीनामा दिइन् । चन्दननाथ नगरपालिकाको मेयरमा कांग्रेसले उम्मेदवार बनाएपछि उनको सक्रियता बढ्यो । चुनावमा होमिइन् । र, पहिलो महिला मेयरका रूपमा चन्दननाथ नगरपालिकामा निर्वाचित पनि भइन् । उनका योजना पनि छन् । चन्दननाथलाई ६ नम्बर प्रदेशको वैकल्पिक राजधानी बनाउन नगरपालिकाका तर्फबाट राज्यसँग पहलकदमी गर्छु, उनले सुनाइन्, ५ वर्षे अल्पकालीन र २० वर्षे दीर्घकालीन योजना बनाएर चन्दननाथलाई स्मार्ट सिटी बनाउने, स्वदेश तथा विदेशका विभिन्न नगरपालिकासँग भगिनी सम्बन्ध स्थापित गरी चन्दननाथको पहिचान विस्तार गर्ने मुख्य मुद्दा हुन् । धादिङको थाक्रे गाउँपालिकामा ८६ वर्षीया चन्द्रमाया विश्वकर्मा पनि जनप्रतिनिधिमा चयन भएकी छन् । थाक्रेको वडा नं ५ को सदस्यमा एमालेका तर्फबाट निर्वाचित भएकी हुन् । बुढेसकालमा निर्वाचन जितेर जनप्रतिनिधि हुने रहर पूरा भएको उनले प्रतिक्रिया दिएकी छन् । १२ वर्षयता सामाजिक सुरक्षा (वृद्ध) भत्ता लिँदै आएकी उनले दलितको कोटा छुट्याएकामा खुसी हुँदै भोट दिने जनतालाई धन्यवाद दिएकी छन् । लालबहादुर महतारा केही दिनअघिसम्म वन जोगाउँ भन्दै जनतालाई सचेत गराउन गाउँ डुल्थे । बिहीबारदेखि अब उनको काँधमा छेलागाढ नगरपालिकाका जनताको चाहना पूरा गर्ने जिम्मेवारी थपिएको छ । सामुदायिक वन उपभोक्ता महासंघ, जाजरकोटका अध्यक्षसमेत रहेका महतारा एमालेबाट मेयरमा निर्वाचित भएका हुन् । पहिला पनि जनतामै थिएँ, उनको प्रतिक्रिया छ, फेरि पनि जनताकै घरदैलोमा गएर जनआकांक्षाअनुसार काम गर्नेछु । बागलुङका जोकलाल बुढा बागलुङको तमानखोला गाउँपालिकाको प्रमुखमा निर्वाचित भएका छन् । उनको राजनीतिक यात्रा २०६० सालदेखि नेविसंघबाट सुरु भएको हो । नेविसंघको क्षेत्रीय उपाध्यक्ष, अध्यक्ष हुँदै जिल्ला सदस्य भएका बुढा २०७० मा नेविसंघ जिल्ला उपाध्यक्ष भए । कांग्रेस पार्टीमा भने जिल्ला अधिवेशन प्रतिनिधिबाहेक केही भएनन् । पदको लोभ गरेनन् । पद नओगटी सक्रिय भएर गरेको कामले नै आफूलाई जित्न मद्दत पुगेको उनको बुझाई छ । स्नातक उत्तीर्ण बुढाले अब आफ्नो प्रतिबद्धता अनुसार गाउँपालिकाको विकासमा लाग्ने बताए । स्याङ्जाकी शर्मिला पौडेल सामुदायिक वनसम्बन्धी गतिविधिमै केन्द्रित बनेकी थिइन् । सामुदायिक वन उपभोक्ता महासंघ, स्याङ्जाको महासचिव रहेर समुदायिक वनको संरक्षण, संवद्र्धन र प्रवद्र्धनमा वकालत गर्दै आएकी पौडेलको काँधमा बिहीबारदेखि उपाध्यक्षको जिम्मेवारी थपिएको छ । आँधीखोला गाउँपालिकाको उपाध्यक्षमा निर्वाचित उनले समुदायको हितका काममा सक्रिय हुने प्रतिबद्धता जनाएकी छन् । पम्फा बसेल स्कुल पढ्दापढ्दै १४ वर्षको उमेरमा भूमिगत भइन् । माओवादी शान्ति प्रक्रियामा आएपछि गाउँ फर्किन् र पढाइलाई निरन्तरता दिइन् । खुला विद्यालयबाट एसएलसी पास गरेर प्लस टु पास गरेकी २९ वर्षीया बसेल बिहीबार गोरखा पालुङटार नगरपालिकाको उपमेयरमा निर्वाचित भइन् । राज्यले दलितमाथि गरेको दमन देखेर पनि भूमिगत हुन बाध्य भएको बताउने उनको प्रतिक्रिया छ, अबका दिनमा मलाई भोट दिने र पालुङटारवासीको चाहनाअनुसार काम गर्ने कोसिस गर्छु । पालुङटार नगरपालिकामा कांग्रेस उम्मेदवार भई मेयर जितेका दीपकबाबु कँडेल पेसाले सिभिल इन्जिनियर हुन् । माओवादी केन्द्रका विवश चिन्तनलाई पछि पार्दै उनी मेयरमा विजयी भएका हुन् । उक्त नगरपालिकामा नयाँ शक्ति पार्टीका संयोजकसमेत रहेका पूर्वप्रधानमन्त्री बाबुराम भट्टराई, पूर्वमन्त्री एवं सांसद हितराज पाण्डे र माओवादी केन्द्रका नेता चूडामणि खडकाले मतदान गरेका थिए । गोरखाकै रहमतुल्ला मियाँले राजनीतिमा आउन महालक्ष्मी माविको प्रधानाध्यापकबाट राजीनामा दिए । दुई दशक बढी प्रधानाध्यापक रहेका उनले गोरखा नगरपालिका२ बाट कांग्रेस उम्मेदवार भई जित हासिल गरेका छन् । अहिलेसम्मको परिणामअनुसार चुनाव भएका ३४ जिल्लामध्ये मुस्लिमबाट वडाध्यक्ष निर्वाचित हुने सम्भवत: मियाँ पहिलो हुन् । गोरखा नगरपालिका १ र ४ बाट पनि सदस्यमा मुस्लिमले जितेका छन् । चुनावमा उम्मेदवार बन्नकै लागि गोरखामा शिक्षकबाट राजीनामा दिएका धेरैले जित हासिल गरेका छन् । सिन्धुपाल्चोकको त्रिपुरासुन्दरी गाउँपालिकाको १ नम्बर वडामा युवा पुस्ताका थुप्रै उम्मेदवार थिए । तर सबैलाई पछि पार्दै ८० वर्षीय कर्णबहादुर खडकाले जितेका छन् । उनका निकटतम प्रतिद्वन्द्वी माओवादी केन्द्रबाट ३६ वर्षीय कुमार खत्री थिए । उनलाई १ सय १३ मतले पछि पार्दै खडका विजयी भएका हुन् । उनी २०३५ र २०४२ मा पनि साविकको घोर्थली गाविसको वडामा निर्वाचित भएका थिए । बहुदलपछिका २०४९ र २०५४ मा भने उनी पराजित भएका थिए । युवाहरूको भावना बुझेर वडालाई आधुनिकतातिर डोर्याउनेछु, खड्काको योजना छ । ललितपुर उपमहानगरपालिका३ ठाडोढुंगाकी २३ वर्षीया रञ्जु तोलाङ्गीको परिचय केवल सामाजिक अभियन्ताबाहेक केही थिएन । नगरपालिकाको ३ नम्बर वडामा दलित सदस्यमा निर्वाचित भएपछि उनको परिचय फराकिलो बनेको छ । सामाजिक विभेद अन्त्य गर्ने अभियानमा लागेकी रञ्जु एमालेबाट उम्मेदवार बनेकी थिइन् । अब खुलेरै सामाजिक विभेदविरुद्ध लाग्छु, उनको योजना छ, यो मेरा लागि राम्रो अवसर हो । काभ्रेका गुमानध्वज कुँवर पछिल्ला वर्षहरूमा प्राकृतिक स्रोतमाथि स्थानीय समुदायको अधिकारका विषयमा वकालत गर्दै हिँड्थे । सामुदायिक वन उपभोक्ता महासंघ, काभ्रेका पूर्वअध्यक्षसमेत भएकाले उनी त्यस्तो अभियानमा सक्रिय भएका थिए । स्थानीय चुनावमा भुम्लु गाउँपालिकाको अध्यक्षमा एमालेबाट निर्वाचित भएपछि उनी थप हौसिएका छन् । जनताका माझ गएर विकास निर्माणका काममा सक्रिय हुनेछु, उनले भने । नवलपरासीकी पार्वती तिवारी प्राकृतिक स्रोतमाथि महिलाको अधिकार स्थापित गर्न विभिन्न अभियानमा सक्रिय थिइन् । सामुदायिक वनलगायत गतिविधिमा सक्रिय भएकैले उनले देबचुली नगरपालिकामा एमालेबाट उपमेयरको टिकट हात पारिन् र चुनावमा भिडिन् । कांग्रेसकी लक्ष्मी बस्ताकोटीलाई पछि पार्दै बिहीबार तिवारी उपमेयरमा निर्वाचित भएकी हुन् । अब समग्र नगरको विकासमा सक्रिय हुनेछु, उनको योजना छ । नवलपरासीकै छत्रराज पौडेल सामुदायिक वन उपभोक्ता महासंघ (फेकोफन) का केन्द्रीय सदस्य हुन् । उनी पनि गैंडाकोट नगरपालिकाको मेयरमा निर्वाचित भएका छन् । सामुदायिक वनका गतिविधिमा वर्षौंदेखि लागेकै कारण उनले जित हासिल गरेको फेकोफनकी महासचिव भारती पाठकको विश्लेषण छ । सामुदायिक वनमार्फत गरेका कामलाई जनताले विश्वास गरेका छन्, उनले भनिन् । ज्ञानेन्द्र गौतम बागलुङका सक्रिय पत्रकार हुन् । नेपाल प्रेस युनियनका धौलागिरि संयोजकसमेत रहेका गौतम कांग्रेस उम्मेदवार भई बागलुङ नगरपालिका ११ मा निर्वाचित भएका छन् । लक्ष्मी पौडेल सिन्धु सञ्चार साप्ताहिककी सम्पादक हुन् । ६ वर्षदेखि उक्त पत्रिका चलाउँदै आएकी उनी कांग्रेस उम्मेदवार भएर सुनकोसी गाउँपालिकाको उपाध्यक्षमा लडेकी थिइन् । उनले एमालेकी देवी अधिकारीलाई पछि पार्दै जित हासिल गरेकी हुन् । विजय जुलुसमा व्यस्त पौडेलले टेलिफोनमै योजना सुनाइन्, अब गाउँको विकासमा सक्रिय हुनेछु ।सोही गाउँपालिका १ मा ३० वर्षीय नेत्र कार्कीले जितेका छन् । भूकम्पपछि गाउँमा गरेको राहत वितरण तथा पुस्तकालय निर्माणका कारण उनले हाईहाई पाएका थिए । भूकम्पपछिको त्यही सहयोग सम्झिएर जनताले आफूलाई जिताएको उनले प्रतिक्रिया दिएका छन् । कैसाङ नुर्पु तामाङ उद्योग वाणिज्य संघ रसुवाका अध्यक्ष थिए । उम्मेदवार बन्ने पक्का भएपछि राजीनामा दिए र चुनावमा होमिए । एमाले उम्मेदवार भई गोसाइँकुण्ड गाउँपालिकाको उम्मेदवार भएका उनले कांग्रेसका जिल्ला सभापतिसमेत रहेका पेम्बा छिरिङ तामाङलाई हराउँदै अध्यक्ष जिते । सीताकुमारी पौडेल अधिकारी पूर्वशिक्षिका पनि हुन् । केही वर्षअघि राजीनामा दिएर उनी कालिका महिला सहकारी संस्थामार्फत सक्रिय थिइन् । त्यही सक्रियता देखेर उनलाई एमालेले कालिका गाउँपालिकाको अध्यक्षको उम्मेदवार बनायो । कांग्रेस उम्मेदवार साधुराम पौडेललाई पछि पार्दै उनी अध्यक्षमा निर्वाचित बनिन् । बुचुङ तामाङ रसुवाको साविकको विकट हाकु गाविसमा जन्मिएका हुन् । एसएलसीसम्मको अध्ययन गरेका उनले हाकु गाविसमा प्राविधिक सहायकको जागिर खाए । नयाँ शक्ति रसुवाका संयोजक प्रेम तामाङका अनुसार जागिर यात्रापछि राजनीति गर्नकै लागि ६ महिनाअघि उनले राजीनामा दिएका थिए । उनैलाई नयाँ शक्तिले पार्वतीकुण्ड गाउँपालिकाको अध्यक्षको उम्मेदवार बनायो । अहिलेसम्म उक्त पार्टीबाट जित्ने प्रमुख उनी एक्ला हुन् । काठमाडौंको शंखरापुर नगरपालिकाको मेयरमा जितेका सुवर्ण श्रेष्ठ, शुक्लागण्डकी नगरपालिका उपमेयरमा सविता रसाइली, सिन्धुलीको कमलामाई नगरपालिकामा मञ्जु देवकोटा पनि सामुदायिक वनका अभियन्ता हुन् । देवकोटा सामुदायिक वन उपभोक्ता महासंघ सिन्धुलीका पूर्वउपाध्यक्ष हुन् । जुम्लाको तिला गाउँपालिका उपाध्यक्षमा माओवादी केन्द्रबाट निर्वाचित विष्णुमाया बुढाको तरकारी व्यवसाय छ । उनले एमालेकी विष्णुकला रावतलाई पछि पार्दै जितेकी हुन् । जनताको प्रतिनिधि बन्न पाउँदा खुसी लागेको छ, उनको प्रतिक्रिया छ ।"
चाँगुनारायणमा विवाद,"भक्तपुर चाँगुनारायण नगरपालिकाको गणनामा विवाद बढेपछि गणना स्थगित भएको छ । योसँगै गणनास्थलमा सिलबन्द गरिएको छ । शनिबार वडा नम्बर ४ को गणना सम्पन्न गरी बिहान ७ बजे परिणाम सार्वजनिक गर्ने तयारी गर्दा पारदर्शी नभएको भन्दै कांग्रेस, माओवादी केन्द्र, राप्रपा, नेमकिपा, नयाँ शक्तिले विरोध गरेपछि सुरक्षाका लागि सिलबन्दी गरिएको हो । ५ दलले गणनामा सहभागी कर्मचारी एमालेनिकट रहेको र कांग्रेस तथा नेमकिपाको मत पनि एमालेमा गाभेको भन्दै परिणाम सार्वजनिक गर्न दिएनन् । उनीहरूले गणनामा सहभागी कर्मचारी परिवर्तन गर्नुपर्ने र पुन: गणना गर्नुपर्ने माग गर्दै विज्ञप्ति निकालेका छन् । १ र २ वडामा मतगणना भई कांग्रेस विजयी हुँदा कुनै विवाद ननिकालेको तर वडा नम्बर ३ र ४ मा एमाले उम्मेदवार विजयी भएपछि आत्तिएर विरोधमा उत्रिएको एमाले जिल्ला सचिव हरिशरण लामिछानेले बताए ।गणना रोकिएपछि प्रजिअ द्रोण पोखरेल, मुख्य निर्वाचन अधिकृत भोजराज शर्मालगायत सर्वपक्षीय बैठकले निकास निकाल्न सकेन । प्रजिअ पोखरेलले गणनामा विवाद निस्किएर रोकिए पनि सर्वपक्षीय बैठकबाट समाधान निकाल्ने प्रयास भइरहेको बताए । छलफलबाट निकास ननिस्किए निर्वाचन आयोगको निर्णयअनुसार अघि बढ्ने पनि उनले बताए ।"
एउटाको गढमा अर्को दल,"(काभ्रे गोरखा)मतगणनाको नतिजा सार्वजनिक भएका काभ्रेका ५ नगरपालिकामध्ये ४ मा एमाले र एउटामा कांग्रेस विजयी भएका छन् । बनेपा, पनौती, मन्डनदेउपुर र नमोबुद्ध नगरपालिकामा एमाले र पाँचखालमा कांग्रेसले जित हासिल गरेको हो । एमालेले बनेपाका प्रमुखउपप्रमुख दुवै पद जित्दा त्यहाँ २५ वर्षदेखिको कांग्रेस विरासत तोडिएको छ । लक्ष्मीनरसिंह बादे प्रमुख तथा रेखा सापकोटा दाहाल उपप्रमुख पदमा विजयी भएका हुन् । वादेले ११ हजार ४ सय ९ र दाहालले ११ हजार २ मत प्राप्त गरे । उनीहरूका निकटतम प्रतिद्वन्द्वी क्रमश: कांग्रेसका राम जोशीले ९ हजार ६ सय ८८ र निर्मला श्रेष्ठले ९ हजार ९ सय ६० मत मात्र ल्याए । नेपाल प्रहरीका पूर्वएसएसपी बादेले सेवाबाट अवकाशपछि राप्रपाको राजनीति सुरु गरेका थिए । राजा ज्ञानेन्द्रको शासनकालमा मनोनीत नगर उपप्रमुखसमेत बनेका उनी २०६३ सालमा एमाले प्रवेश गरेका हुन् । २०४९ र २०५४ सालमा भएका दुवै स्थानीय निर्वाचनमा विजयपछि बनेपालाई कांग्रेसको गढ मानिन्थ्यो । २०३८ सालमा नगरपालिका घोषित बनेपामा २०४९ मा एमालेका मणिराज कायस्थलाई हराउँदै कांग्रेसका रामभक्त कोख श्रेष्ठ विजयी भएका थिए । २०५४ सालमा कांग्रेसबाट बागी उम्मेदवारी पर्दा पनि डा सुरेन्द्रबहादुर बादे श्रेष्ठ निर्वाचित भएका थिए । यसपालि वडाध्यक्षलगायत पदमा पनि एमालेले बहुमत हासिल गरेको छ । चौरीदेउरालीमा माओवादी चौरीदेउराली गाउँपालिका अध्यक्षमा माओवादी केन्द्रका पोलिटब्युरो सदस्य दिनानाथ गौतम (३९१४) विजयी भएका छन् । उनले कांग्रेसका विक्रम गौतमलाई ९ सय मत अन्तरले हराए । उपाध्यक्षमा पनि माओवादी केन्द्रकै तारादेवी गौतम (३००४) ले एमालेकी इन्द्रमाया तामाङ (२५४९) लाई पछि पारिन् । वडा नं १, २, ३, ५, ७, ८ र ९ मा माओवादी उम्मेदवार विजयी भएका छन् । वडा नं ४ मा नेपाली कांग्रेसका सुरेशकुमार लामा र ६ मा एमालेका रेशम चौलागाईंले जित हात पारे । कम्युनिस्ट गढमा कांग्रेसकम्युनिस्ट गढ मानिएको पाँचखालमा कांग्रेसले विजय हासिल गरेको छ । २०५४ को निर्वाचनमा हालको पाँचखालमा गाभिएका साबिकका सबै गाविसमा एमालेले जितेको थियो । एमालेका तर्फबाट नगरप्रमुखमा निकटतम प्रतिद्वन्द्वी रहेका रुद्र बानियाँ २०४९ र २०५४ सालका पाँचखाल गाविस अध्यक्ष हुन् । पाँचखाल नगरपालिकाको प्रमुख तथा उपप्रमुखमा नेपाली कांग्रेसका महेश खरेल र लक्ष्मी दनुवार विजयी भएका छन् । खरेलले ७ हजार ३ सय ५६ र दनुवारले ७ हजार २६ मत प्राप्त गरे । प्रमुखमा निकटतम प्रतिद्वन्द्वी बाँनियाले ६८ सय र उपप्रमुखमा एमालेकै भक्तकुमारी लामाले ६६ सय २२ मत पाएका छन् । वडाध्यक्षमा पनि कांग्रेसकै बहुमत छ । पनौतीमा एमालेपनौती नगरपालिकामा एमाले उम्मेदवार प्रमुख तथा उपप्रमुख पदमा निर्वाचित भएका छन् । प्रमुखमा भीम न्यौपाने र उपप्रमुखमा गीता बञ्जारा विजयी भएका हुन् । न्यौपानेले १२ हजार २ सय ५६ र बञ्जाराले १२ हजार ९९ मत प्राप्त गरे । निकटतम प्रतिद्वन्द्वी कांग्रेसका विदुर बञ्जाराले ९ हजार १ सय ९० र अञ्जु रञ्जित केसीले ९ हजार १ सय २८ मत ल्याएका छन् । वडाध्यक्षमा भने नेकपा एमालेले नेपाली कांग्रेसले बराबरी जितेको छ । पार्टी जिल्ला अध्यक्ष नगरप्रमुखएमाले जिल्ला अध्यक्ष टोकबहादुर वाइवा मण्डनदेउपुर नगरपालिकाको प्रमुख निर्वाचित भएका छन् । उनले कांग्रेस जिल्ला उपसभापति अच्युतप्रसाद पौडेललाई हराएका हुन् । वाइवाले ७ हजार ६ सय ४६ र पौडेलले ६ हजार ३ सय १९ मत प्राप्त गरेका थिए । उपप्रमुखमा एमालेकै निर्मला शाही विजयी भइन् । उनले ७५०१ मत ल्याएर कांग्रेसकी राधिका ढकाल (६१६०) लाई हराएकी हुन् । वडाध्यक्षमा पनि एमालेकै बहुमत छ।नमोबुद्धमा एमालेनमोबुद्ध नगरपालिकाको मेयरमा एमालेका टंकप्रसाद (टिपी) शर्मा तिमल्सिना र उपमेयरमा रामदेवी तामाङ विजयी भएका छन् । शर्माले ५३४६ र तामाङले ५१४७ मत प्राप्त गरे । निकटम प्रतिद्वन्द्वी कांग्रेसका कुन्साङ लामाले ४९६१ र उपप्रमुखमा कमला खनालले ४४११ मत ल्याएका छन् । वडाअध्यक्षमा एमालेको बहुमत छ । माओवादी गढमा कांग्रेसगोरखा संविधानसभाका दुई चुनावमा तीनवटै क्षेत्रमा विजय हासिल गरेको माओवादीको पराजयसँगै स्थानीय तह निर्वाचनमा दुवै नगरपालिकासहित अधिकांश गाउँपालिकामा कांग्रेसले बाजी मारेको छ । ११ मध्ये ९ स्थानीय तहको प्रमुखमा कांग्रेसले जित्नुलाई माओवादीको जनाधार रहेको क्षेत्र उसको पकडमा गएको विश्लेषण हुन थालेको छ । सदरमुकामको गोरखा नगरपालिका र पालुङटार नगरपालिकासमेत जितेपछि २०३६ सालबाट गुमेको कांग्रेसको साख फर्केको तर्क गरिँदै छ । गोरखा गृहजिल्ला रहेका नयाँ शक्ति पार्टीका संयोजक बाबुराम भट्टराईले माओवादी छाड्नुले नै कांग्रेसको जित सुनिश्चित भएको ठोकुवा गर्ने बढी छन् । कांग्रेसले संगठन सुधार गरेर वा जनमत बढाएर चुनाव जितेको होइन, नागरिक समाजका अगुवा मोहनलाल श्रेष्ठले भने, बाबुराम र प्रचण्ड माओवादी खेमामा विभाजित भएपछि कांग्रेस चुनाव जित्न सफल भएको हो । यतिबेला पनि कांग्रेसले गोरखामा चुनाव जित्न नसकेको भए कहिल्यै पुरानो हैसियत पुन: बनाउन नसक्ने उनले बताए । दुई गाउँपालिकामा भने माओवादी उम्मेदवार विजयी भएका छन् । कांग्रेसले जितेका ९ मध्ये ७ ठाउँमा माओवादी प्रतिद्वन्द्वी बन्न सफल भएको छ । भट्टराई नेतृत्वको नयाँ शक्ति धार्चे गाउँपालिकामा एमालेसँग तालमेल गरेर कांग्रेसको निकटतम प्रतिद्वन्द्वी बनेको छ भने आरुघाट गाउँपालिकामा कांग्रेससँग एमाले प्रतिस्पर्धी छ । माओवादी र नयाँ शक्तिले प्राप्त गरेको भोट जोड्दा ९ ठाउँमा चुनाव जितिने देखिन्छ । कांग्रेस सभापति हरिबहादुर घलेले पनि माओवादी विभाजनले कांग्रेसलाई फाइदा भएको आंशिक रूपमा स्वीकारे । केही ठाउँमा त हामीलाई फाइदा पुगेको हो, उनले भने, हाम्रो पनि पछिल्लो समय संगठन सुधार र विस्तार राम्रो हुँदै गएको छ । घले कांग्रेस नेतृत्वमा आएपछि जनाधार बलियो बन्दै गएको तर्क गर्ने नेता कार्यकर्ता पनि छन् । नयाँ शक्ति र माओवादी एकअर्काका उम्मेदवारलाई हराउन लागेपछि माओवादीको शक्ति क्षीण भएको हो । अघिल्ला चुनाव माओवादीले धाकधम्की देखाएर जितेको थियो, उनले भने, यसपालि स्वच्छ निर्वाचन भयो, कांग्रेसले जित्यो । कांग्रेसले स्थानीय तह निर्वाचनबाट आफ्नो विरासत पुन: कायम गरेको उनले बताए । अब गोरखा माओवादीको लालकिल्ला रहेन, उनले भने, कांग्रेसले जितिसक्यो, हामी अगाडि आयौं, कांग्रेसको किल्ला बन्यो ।भट्टराई र माओवादी नेता हितराज पाण्डेको गृहनगर पालुङटारको मेयरमा चुनाव जितेपछि कांग्रेस झन् उत्साहित भएको छ । पालुङटारमा प्रमुख पदमा मात्रै कांग्रेसले चुनाव जितेकाले जनाधार कमजोर भइनसकेको माओवादीका सहइन्चार्ज परशुराम रम्तेलले बताए । हामी चुनावी रणनीति र कार्यनीतिमा माहिर हुन सकेनौं, त्यसको फाइदा यसपटक कांग्रेसले लिन सफल भएको मात्र हो । माओवादी नेता नारायणकाजी श्रेष्ठको गाउँपालिकामा समेत विजय हासिल गरेपछि संसद् निर्वाचन पनि आफ्ना पक्षमा पार्न सकिने आकलन कांग्रेसले गरेको छ । भट्टराईले पार्टी छाडेका कारण माओवादी पराजित भएको तर्क अर्धसत्य रहेको रम्तेलले टिप्पणी गरे । हामी नयाँ शक्तिले भोट हाल्छ भनेर चुनावमा गएको होइन, जनाधार हाम्रै बलियो छ, मतको रक्षा गरेर मतपेटिकासम्म खसाल्नचाहिँ चुकेका हौं, उनले भने । माओवादी संगठनलाई सही नेतृत्वसहित सुदृढ र व्यवस्थित गरे पुन: लालकिल्ला कायम गर्न सकिने उनको विश्वास छ । फुटको मनोविज्ञानले अलिअलि असर गरेको हो, अन्तर्राष्ट्रिय व्यक्तित्व भट्टराईले पार्टी नै छोडेपछि सर्वसाधारणमा केही न केही असर परेकै हो, उनले भने । नयाँ शक्तिलाई कम आकलन गर्नु गल्ती भएको पनि उनले बताए ।महतकै वडामा कांग्रेस पराजितनुवाकोट पन्चकन्या गाउँपालिकाको अध्यक्षमा माओवादी केन्द्रका तेजबहादुर तामाङ विजयी भएका छन् । परारष्ट्र मन्त्री प्रकाशरण महत र पूर्वमन्त्री रामशरण महतको वडासमेत समेटेर बनाइएको गाउँपालिकामा कांग्रेसका रामेश्वर थापालाई पराजित गर्दै तामाङ विजयी भएका हुन् । थापा मन्त्री रामशरणका स्वकीय सचिव हुन् । तामाङले २ हजार ९ सय ६२ मत प्राप्त गरेका छन् । उनका उनका प्रतिद्वन्द्वी थापाले २ हजार ८ सय ५४ मत पाए ।उपप्रमुखमा कांग्रेसकी सीता खड्का पराजुलीले २ हजार ७ सय ९३ मत पाएर विजयी भइन् । प्रतिद्वन्द्वी माओवादी केन्द्रकी प्रकृति रिजालले २ हजार ५ सय ७८ मत प्राप्त गरिन् । गाउँपालिकाको ५ वडामध्ये तीनमा माओवादी केन्द्र र एकएकमा कांग्रेस र एमाले विजयी भएका छन् । यस्तै विदुर नगरपालिका मेयर र उपमेयरलगायत अधिकांश पदमा कांग्रेसले हार व्यहोर्नुमा सूर्यमुखी कांग्रेस कारण भएको भन्दै आरोपप्रत्यारोप सुरु भएको छ । कांग्रेसले विदुर नगरमा १, ४, ५, ६, ९, ११ र १२ नम्बर वडामा पराजय भोग्नु परेपछि तिल्मिलाएको छ । ती ठाउँमा पराजय व्यहोर्नुको कारणबारे शनिबार जिल्ला, क्षेत्रीय र नगर समितिले समीक्षा बैठक बोलाएको थियो । त्यसमा कार्यकर्ताले आरोपप्रत्यारोप गरे । बैठकमा वडा नम्बर ५ का उम्मेदवार राजेन्द्र अर्यालले घात गर्नेलाई कारबाही गर्नुपर्ने बताए । घातीहरूलाई कारबाही नभए सबै मिलेर राजीनामा दिन्छांै, उनले भने ।बेलकोटगढीमा एमाले मेयरबेलकोटगढी नगरपालिपाको मेयरमा एमाले र उपमेयरमा माओवादी केन्द्र विजयी भएका छन् । मेयरमा एमालेका राजेन्द्ररमण खनाल र उपमेयरमा माओवादीका कविता ढुंगानाले जित हासिल गरेका हुन् । खनालले ६ हजार ६ सय ४३ मत ल्याए भने प्रतिद्वन्द्वी माओवादी केन्द्रका जगतबहादुर गुरुङको ६ हजार ३ सय ५१ मत रह्यो । उपमेयरमा विजयी कविता ढुंगानाले ६ हजार ६ सय ६६ मत ल्याई प्रतिद्वन्द्वी एमालेकी रूपा सापकोटा (६४६०) लाई हराइन् । मतगणना शनिबार दिउँसै सकिए पनि १३ नम्बर वडाध्यक्षमा एमालेका पशुपति लोहनीले ६ सय ३९ र माओवादीका धनबहादुर तामाङले ६ सय ३८ मत पाएपछि विवाद सिर्जना हुँदा परिणाम आउन ढिलाइ भएको थियो । तामाङले पुन: मतगणना गर्नुपर्ने माग गरे । निर्वाचन अधिकृतले फेरि सबै गणना गर्न नसकिने भन्दै अदालत जान सुझाएका थिए ।"
चितवनमा पहिलो महिला मेयर,"भरतपुर जिल्लामै पहिलोपटक मेयरमा महिला निर्वाचित भएकी छन् । एमालेकी प्रभा बराल राप्ती नगरपालिकाको मेयर चुनिएकी हुन् । उपमेयर पनि एमालेले नै जितेको छ । बरालले निकटतम प्रतिद्वन्द्वी कांग्रेसका किरणभूषण ओलीलाई ४ हजार ३ सय २१ मत अन्तरले पछि पारिन् । बरालले ११ हजार ६ सय १३ मत ल्याउँदा ओली ७ हजार २ सय ९२ मतमा सीमित रहे । उपमेयरमा एमालेकै इमानसिंह लामा (११८८२) ले कांग्रेसकी अनिता मैनाली (७०७४) लाई पराजित गरे । यो नगरपालिकामा ९ र १२ बाहेक सबै वडामा एमालेले अध्यक्षले जितेको छ । कालिकामा मेयरउपमेयर एमाले कालिका नगरपलिकामा मेयर र उपमेयर एमालेले जितेको छ । मेयरमा एमालेका खुमनारायण श्रेष्ठ र उपमेयरमा कमला भट्टराई विजयी भएका हुन् । मेयरमा श्रेष्ठले ७ हजार ४ सय ९२ र उपमेयरमा भट्टराईले ७ हजार ३ सय ३५ मत ल्याए । अग्रता एउटाको, जित अर्कैको भरतपुर महानगरपालिका १ नम्बर वडाको मतगणनामा एमाले उम्मेदवार गीता श्रेष्ठ सुरुदेखि नै अग्रस्थानमा थिइन् । कांग्रेस उम्मेदवार जयराम श्रेष्ठ उनलाई पछ्याउँदै थिए । गीताले जित्नेजस्तो देखिएपछि टाढाटाढाबाट कार्यकर्ता विजयोत्सव मनाउन त्यहीँ जम्मा भए । ठूलै भीड लाग्यो । तर, उनीहरूको अनुमान गलत ठहर्याउँदै अन्तिम समयमा कांग्रेसका जयराम १४ मतले विजयी भएको खबर बाहिरियो । उत्सव मनाउन जुटेका एमाले कार्यकर्ता निराश हुन पुगे । त्यही ठाउँमा कांग्रेस कार्यकर्ता भेला भएर विजयी नारा लगाए । यही दृश्य ४ नम्बर वडाध्यक्षको मत परिणामका क्रममा पनि देखियो । कांग्रेसका उपेन्द्र सापकोटा अग्रस्थानमा थिए । अन्तिमतिर पनि त्यो कायमै भएपछि उनले आफन्तलाई आफूले जितेको खबर सुनाए । कार्यकर्ता झन्डा बोकेर गणनास्थलमा जुटे । तर, नतिजा सार्वजनिक हुँदा उनी ७ मतले हारे । एमालेका हरि आचार्य विजयी भए । सापकोटाले पुन: मतगणनाको माग राखे । पछि सर्वदलीय छलफलले विवाद मिलाएपछि मतगणना अघि बढ्यो । २९ वडा रहेको महानगरमा कुन बेला वडामा जित हुने हो पत्तो नभएपछि कांग्रेस र एमालेका कार्यकर्ता गोजीमा झन्डा, अबिर बोकेर तयारी हालतमा बस्ने गर्छन् । झीनो मत अन्तरले अन्तिममा जुनसुकै पार्टी अगाडि आउन सक्ने देखिएपछि उनीहरूले यस्तो उपाय रचेका हुन् । अग्रस्थानमा हुनेबित्तिकै त्यही उम्मेदवारले जित्छ भन्ने हुँदोरहेनछ, कांग्रेसका एक कार्यकर्ताले भने, अन्तिम नतिजा पर्खिएर विजय जुलुस निकाल्नुको मज्जै बेग्लै । यस्तै अवस्था जिल्लाका माडी नगरपालिका र इच्छाकामना गाउँपालिकामा पनि देखियो । ७ वडा रहेको इच्छाकामनामा सुरुदेखि नै एमालेका नारायणप्रसाद अधिकारी अग्रस्थानमा थिए । माओवादीका प्रताप गुरुङ दोस्रो र कांग्रेसकी गीता गुरुङ तेस्रो स्थानमा थिए । एमालेका अधिकारीले जित्ने दाबी सबैको थियो । जब वडा नम्बर ७ को मत गणना भयो, गीता आफूअगाडिका दुवै उम्मेदवारलाई उछिनेर पहिलो बनिन् । उता माडी नगरपालिकामा कांग्रेस चौथो स्थानमा थियो । अन्तिम समयमा माओवादीका मेयर उम्मेदवार ठाकुरप्रसाद ढकाल र कांग्रेसका खेमप्रसाद महतोबीच प्रतिस्पर्धा भयो । कांग्रेसले जित्ने निश्चित भएको भन्दै भरतपुरबाट कार्यकर्ता त्यसतर्फ लागे । जब माओवादीका ढकालले ४४ मतले जितेको खबर थाहा पाए, उनीहरू बाटैबाट फर्किए । १६ घण्टापछि गणनाशुक्रबार साँझ रोकिएको यहाँको मतगणना १६ घण्टापछि शनिबार सुरु भएको छ । वडा नम्बर ९ को सकिनेबित्तिकै विवाद आएपछि गणना रोकिएको थियो । कांग्रेस, माओवादी केन्द्र, राप्रपाले निर्वाचन अधिकृतको कार्यालयले सदरबदर मत सार्वजनिक नगरेको, कम्प्युटरमा मत परिणाम राख्दा तलमाथि गरिएको भन्दै गणना बहिष्कार गरेका थिए । राति अबेरसम्म सहमतिको प्रयास गरिए पनि सहमति हुन नसक्दा गणना सुरु हुन सकेको थिएन । यो महानगरपालिकामा गणनाको गति यस्तै सुस्त रहे परिणाम आउन २ साताभन्दा बढी समय लाग्ने देखिन्छ । मत परिणामको तथ्यांक राख्ने कर्मचारीले तथ्यांक उल्टोपाल्टो गरिदिँदा समस्या थपिएको छ ।"
संशोधनबिनै मधेसमा चुनाव,"मोरङ एमाले वरिष्ठ नेता झलनाथ खनालले संविधान संशोधन नगरीकनै मधेसमा निर्वाचन हुने दाबी गरेका छन् । एमाले मोरङले शनिबार आयोजना गरेको पत्रकार सम्मेलनमा उनले भने, संविधान संशोधन संघीय संसद्ले मात्रै गर्ने संवैधानिक व्यवस्था छ, त्यसैले त्यसभन्दा पहिल्यै मधेसमा चुनाव हुन्छ, कसैले रोक्न सक्दैन । उनले आफ्नै पार्टीका अध्यक्ष केपी शर्मा ओली नेतृत्वको सरकारले गरेको संविधान संशोधन पनि असंवैधानिक रहेको बताए । निर्वाचनपछि मात्रै आवश्यकता हेरेर संविधान संशोधन गरिने नेपालको भनाइ छ । पहिलो चरणको निर्वाचनमा प्राप्त परिणाम लिएर दोस्रो चरणमा जाने र त्यस बेला अहिलेभन्दा बढी मत ल्याएर एमाले विजयी हुने उनको दाबी छ । कांग्रेस र माओवादी केन्द्र मिलेर एमालेलाई शून्यमा झार्ने गरी बनाएको रणनीति असफल भएको नेपालले बताए । उनले दोस्रो चरणको निर्वाचन मुस्लिमहरूको पर्वकै दिन पर्न गएकाले जेठ ३१ अगावै मिति तोक्न पनि सरकारसँग आग्रह गरे ।"
दण्डहीनतालाई प्रश्रय नदेऊ,"सरकारले मधेसथरुहट आन्दोलनका क्रममा भएका हिंसात्मक घटनामा संलग्नविरुद्ध अदालतमा विचाराधीन मुद्दा फिर्ता लिने प्रक्रिया अघि बढाएको छ । करिब दुई वर्षअघि कैलालीको टीकापुरमा डेढ वर्षीय बालक र प्रहरी वरिष्ठ उपरीक्षकसहित आठ सुरक्षाकर्मी तथा महोत्तरीमा घाइते प्रहरी सहायक निरीक्षकलाई एम्बुलेन्सबाट निकालेर हत्या गर्ने व्यक्तिहरूविरुद्ध लगाइएका मुद्दासमेत सरकारले फिर्ता लिन खोजेको समाचार सार्वजनिक भएको छ । हिंसात्मक घटनामा निष्पक्ष छानबिन गरेर दोषीलाई कारबाही गर्नुपर्नेमा सरकारले नै संलग्नलाई उन्मुक्ति दिनु विडम्बनापूर्ण हो । दण्डहीनतालाई प्रश्रय दिने यस्तो कदमले राजनीतिक आन्दोलनको आवरणमा गरिने हिंसात्मक गतिविधिले बढावा मात्र पाउँदैन, पीडितको न्याय प्राप्तिको हकसमेत कुण्ठित हुन्छ । यसले आम नागरिकमा असुरक्षाको अनुभूति बढाउँछ । सँगै, सुरक्षाकर्मीको मनोबलसमेत गिराउँछ । त्यसैले राजनीतिक आन्दोलन र त्यसको आवरणमा गरिने आपराधिक गतिविधिबीच राज्यले भेद छुट्याउनुपर्ने हुन्छ । सरकारले संविधानको अन्तरवस्तुमा असन्तुष्ट दलहरूलाई मूलधारको राजनीतिमा ल्याउने बहानामा जघन्य अपराधको घटनामा पनि उन्मुक्ति दिनु उचित होइन । बिहीबारको मन्त्रिपरिषद् बैठकले सैद्धान्तिक निर्णयमार्फत यसका पक्षमा कदम चाल्न खोजेको देखिन्छ । सरकारको निर्णयअनुसार कानुन मन्त्रालयले मुद्दा फिर्ताको प्रक्रिया थालिसकेको छ । थरुहट आन्दोलन भइरहेका बखत २०७२ भदौ ७ मा घेरा हालेर सुरक्षाकर्मीमाथि गरिएको सांघातिक आक्रमण तथा शिशुको हत्या र भदौ २५ मा महोत्तरीमा घाइते प्रहरीलाई एम्बुलेन्सबाट निकालेर गरिएका हत्या विशुद्ध अपराध हुन् । तत्कालीन थरुहट एवम् मधेस आन्दोलनकारी अगुवाले समेत ती घटना आफ्नो निर्देशन र योजनामा नभएको भन्दै आफूलाई त्यसबाट निरपेक्ष राख्न चाहेको पृष्ठभूमिमा सरकारको हालको अग्रसरता अस्वाभाविक छ । निश्चित र उचित आधारमा आफ्नो गलत अनुसन्धान र अभियोजनको परिणाम रोक्न मुद्दा फिर्ता लिन सक्ने सरकारवादी मुद्दासम्बन्धी ऐनको व्यवस्थालाई पनि सरकारको हालको कदमले दुरुपयोग गर्न खोजेको देखिन्छ । नेपाल सरकारवादी भई चलाइएका फौजदारी मुद्दा फिर्ता लिनेसम्बन्धी कार्यविधि२०७१ ले स्पष्टसाथ हत्या, अपहरण, युद्धअपराध, राज्यविरुद्ध अपराधलगायत गम्भीर प्रकृतिका २७ खाले मुद्दा कुनै पनि अवस्थामा फिर्ता लिन नसकिने भनेको छ । सरकारले यसपटक चलाखीपूर्वक ढंगले घुमाउरो बाटोबाट मुद्दा फिर्ता गर्न खोजेको देखिएको छ । महान्यायाधिवक्ताको कार्यालयले मुद्दा फिर्ताको फाइल खडा गरी कानुन मन्त्रालयमार्फत निर्णयका लागि मन्त्रिपरिषद्मा पठाउने चलन भए पनि यसपटक मन्त्रिपरिषद्ले गरेको सैद्धान्तिक निर्णयका आधारमा कानुन मन्त्रालय हुँदै महान्यायाधिवक्ता कार्यालयले मुद्दा फिर्ताको प्रक्रिया थाल्ने भएको छ । आलोचनापछि सरकारले जघन्य अपराधको मुद्दा फिर्ता लिने निर्णय नभएको दाबी गरेको छ तर यसमा विश्वस्त हुन सकिने आधार छैन। सांघातिक आक्रमणमा संलग्नमाथिको मुद्दा फिर्ता लिनु सर्वोच्च अदालतको निर्णयविपरीतसमेत हो । सर्वोच्चले २०७२ पुस ३० मै मुद्दा फिर्ता लिने वा नलिने निर्णय विशुद्ध फौजदारी न्यायको सिद्धान्तसँग सम्बन्धित विषय रहेको उल्लेख गर्दै त्यसमा राजनीतीकरण गर्ने प्रयास न्यायका लागि विषसरह हुने निर्णय गरेको थियो । सरकारले सर्वोच्चको नजिर र निर्णय तथा दुई वर्षअघि तत्कालीन मन्त्रिपरिषद्ले पारित गरेको कार्यविधिलाई समेत ख्याल गर्दै गम्भीर फौजदारी अभियोगमा अदालतमा विचाराधीन मुद्दा फिर्ता लिने निर्णय अविलम्ब सच्याउनुपर्छ । राजनीतिक आन्दोलनका नाममा हातहतियारसहित उपस्थित हुने, उत्तेजित बन्नेबनाउने र हिंसामा उत्रने प्रवृत्ति देखिने गरेको छ । यस्तो प्रवृत्तिलाई निरुत्साहित गर्ने भनेकै निष्पक्ष र गहन छानबिन गरेर दोषीलाई कानुनी कारबाही गर्ने हो । यसले आन्दोलनमा उत्रने राजनीतिक दलसंगठनलाई पनि जिम्मेवार बनाउँछ । राजनीतिक आवरणमा उन्मुक्ति दिँदै जाने हो भने त्यस्ता आपराधिक प्रवृत्ति मौलाउँदै जाने जोखिम हुन्छ । दुई वर्षअघिकै मधेस आन्दोलनका बेला कतिपय ठाउँमा सुरक्षाकर्मीले समेत अन्धाधुन्ध गोली हानेर निर्दोष नागरिकको हत्या गरेको आरोप लागेको थियो । त्यसमा पनि छानबिन गरेर दोषीलाई कारबाहीको भागीदार बनाउन सके सुरक्षाकर्मी पनि जिम्मेवार बन्न बाध्य हुन्छन् । दण्डहीनताले आपराधिक मनोवृत्तिलाई मात्र बढावा दिन्छ । मानव अधिकार र विधिको शासन पालनामा सबै इमानदार बन्नुपर्छ । न्यायप्रणालीको प्रक्रियालाई राजनीतिक प्रभावबाट मुक्त राख्नुपर्छ । र, गलत नजिर स्थापित नगर्न पनि सधैं सजग हुनुपर्छ ।"
ओबरको उद्देश्य र नेपालको प्राथमिकता,"उदीयमान महाशक्ति चीनका राष्ट्रपति सी चिनफिङको विश्वव्यापी रूपमा चिनियाँ आर्थिक, कूटनीतिक तथा सामरिक प्रभाव विस्तार गर्ने महत्त्वाकांक्षी परियोजना वान बेल्ट वान रोड (ओबर) मा लामो मौनतापछि नेपालले हस्ताक्षर गरेपछि यसका अवसर र चुनौतीबारे गम्भीर बहस प्रारम्भ भएको छ । स्थल मार्गमार्फत एसिया, युरोप र अफ्रिका तथा र जलमार्गमार्फत हिन्द महासागरदेखि अरब सागर हुँदै आन्ध्र महासागरसम्म पुग्ने महत्त्वाकांक्षी रणनीतिक परियोजनाले एसिया, युरोप र अफ्रिकाको आर्थिक तथा सामरिक सम्बन्ध तथा सन्तुलनमा मौलिक प्रभाव पर्ने भएकाले बहस हुनु स्वाभाविक पनि हो । केपी ओलीको तत्कालीन चीनमैत्री सरकार विस्थापन गरी मधेसकेन्द्रित दलसमेतको समर्थनमा बनेको कांग्रेसमाओवादी सरकारलाई भारतमैत्री भएको आरोप लागिरहेको पृष्ठभूमिमा उच्चस्तरीय भारतीय दबाबका बाबजुद ओबरमा हस्ताक्षर गरेपछि आंशिक नै भए पनि उक्त आरोप खण्डित भएको छ । यसले नेपालको परम्परागत भारतमुखी आर्थिक, कूटनीतिक तथा सामरिक आयाममा मात्रै परिवर्तन आएको छैन, कूटनीतिक सन्तुलनको नूतन अध्याय र आर्थिक विकासको संघारसमेत खोलेको छ । यद्यपि आर्थिक, कूटनीतिक तथा सामरिकजस्ता अत्यन्त महत्त्वाकांक्षी र संवेदनशील आयामनिहित चिनियाँ परियोजनाका अवसर र चुनौती दुवै छन् । त्यसैले ओबरमार्फत चीनको उद्देश्य, नेपाललाई पर्ने तत्कालीनदीर्घकालीन प्रभाव तथा नेपालका अवसर र चुनौतीबारे वस्तुनिष्ठ विश्लेषण गरी उपयुक्त नीति र रणनीति अख्तियार गर्नपर्छ । चीनका उद्देश्य ओबरमार्फत विश्वव्यापी रूपमा चिनियाँ लगानीको प्रत्याभूति, व्यापार तथा बजार विस्तार, कूटनीतिक तथा सैन्य प्रभाव विस्तार चीनका प्रमुख उद्देश्य हुन् । त्यसैले स्थलमार्गमार्फत एसिया, युरोप र अफ्रिका तथा जलमार्गमार्फत हिन्द महासागरदेखि अरब सागर हुँदै आन्ध्र महासागरसम्म पुग्ने महत्त्वाकांक्षी परियोजना आर्थिक मात्रै होइन, सामरिक र रणनीतिक दृष्टिले पनि उत्तिकै महत्त्वपूर्ण छ । नेपालमा विद्यमान परम्परागत भारतीय तथा पश्चिमा प्रभावलाई न्यूनीकरण गरी आफ्नो आर्थिक, कूटनीतिक तथा सैन्य प्रभाव विस्तार गर्न चिनियाँ विदेश नीतिको अघोषित प्रमुख उद्देश्य हो । आगामी दिनमा चिनियाँ विदेश नीतिका यी उद्देश्य हासिल गर्न ओबरले महत्त्वपूर्ण रणनीतिक भूमिका निर्वाह गर्ने देखिन्छ ।चिनियाँ विशेषताअनुरूप शान्तकूटनीति अख्तियार गर्ने चीनले केही समयदेखि नेपालमा प्रोएक्टिभ कूटनीति अख्तियार गर्दै आएको छ । २०६२६३ को परिवर्तनपछि चीनले नेपालमा क्रमिक रूपमा आर्थिक, कूटनीतिक तथा सैन्य प्रभाव विस्तार गर्दै आइरहेको छ । आर्थिक तथा सामरिक दुवै दृष्टिकोणले अत्यन्त महत्त्वपूर्ण परियोजनामा हस्ताक्षरपछि चीनको प्रभाव थप विस्तार भएको छ भने नेपालचीन सम्बन्ध अरू प्रगाढ भएको छ । नेपालचीन कूटनीतिक सम्बन्धको इतिहासमा पहिलोपटक गत वैशाखमा नेपाली सेना र चिनियाँ जनमुक्ति सेनाबीच संयुक्त सैन्य अभ्यास भएपछि नेपालमा चीनको कति गहन भूराजनीतिक र सामरिक चासोस्वार्थ रहेछ भन्ने वास्तविकता स्पष्ट भएको छ । भारतीय दबाबका बाबजुद ओबरमा हस्ताक्षर तथा संयुक्त सैन्य अभ्यास गर्न पनि नेपालको उल्लेखनीय उपलब्धि हो । त्यसैले उक्त उपलब्धिका कूटनीतिक तथा सामरिक तरंगहरूले नेपाली राजनीतिलाई लामो समयसम्म तरंगित बनाइरहनेछन् । भारतका छिमेकीहरू पाकिस्तान, म्यानमार, श्रीलंका, माल्दिभ्समा जस्तै नेपालमा पनि सामरिक महत्त्वका भौतिक पूर्वाधारहरू (सडक, रेलमार्ग र विमानस्थल) निर्माणका साथै सुरक्षा निकायलाई प्रत्यक्ष सहयोग गरी आफ्ना सुरक्षा चासोलाई सिधै सम्बोधन गर्न चिनियाँ विदेश नीतिको उच्च प्राथमिकता रहेको देखिन्छ । त्यसैले बेइजिङ फोरमको अवसरमा नै उत्तरी अन्तरसीमा आर्थिक क्षेत्र निर्माण र स्याफ्रुबेसीरसुवा सडक निर्माण गर्ने समझदारीमा हस्ताक्षर गरिएको छ । नेपाली सेना, नेपाल प्रहरी र सशस्त्र प्रहरीलाई उल्लेखनीय रूपमा बढाउँदै गएको सैन्य सहयोग, संयुक्त सैन्य अभ्यास र नेपाली सेनासँग सुमधुर सम्बन्ध चीनले नेपालमा सैन्य प्रभाव विस्तार गर्ने अघोषित रणनीतिको विशिष्ट कडी हो । अग्ला पहाडहरू छिचोलेर २५३ किमी लामो ल्हासासिगात्से रेलमार्गलाई रसुवागढी हुँदै काठमाडौंसम्म जोड्न चीनले गहिरो अभिरुचि देखाउँदै आएको छ । त्रिशूलीबाट करिब ८४ किमि उत्तरमा पर्ने रसुवागढीलाई चीनले तिब्बततिरबाट २२ किमि सडक निर्माण गरी केरुङसँग जोडिसकेको छ । नेपालमा लगानी तथा व्यापार वृद्धि गर्ने उद्देश्यले तातोपानीको लार्चामा सुक्खा बन्दरगाह बनाउँदै छ भने रसुवागढी, ओलाङचुङगोला, मुस्ताङ, हुम्लाको यारीलाई अन्तर्राष्ट्रिय नाकाका रूपमा विकास गर्ने सहमति पनि भइसकेको छ । त्यसैले जलस्रोत तथा औद्योगिक क्षेत्रमा लगानी गरी व्यापार तथा बजार विस्तार गरी कूटनीतिक प्रभाव गुणात्मक रूपमा बढोत्तरी गर्दै जाने चीनको अफ्रिकी मोडल नेपालमा पनि लागू गर्न खोजेको देखिन्छ ।ओबरका अवसरहरू गहन आर्थिक, कूटनीतिक तथा सामरिक महत्त्व र उद्देश्य अन्तरनिहित ओबरमा नेपालजस्तो अल्पविकसित र सामरिक दृष्टिले संवेदनशील देशका लागि अवसर र चुनौती दुवै छन् । यदि नेपालले उपयुक्त नीति तथा कूटनीति अख्तियार गर्यो भने अवसर हो । तर चीन र भारतबीच कूटनीतिक तथा सामरिक सन्तुलन कायम गर्न असफल भयो भने चुनौती पनि हो । त्यसैले नेपालले उक्त चुनौतीहरूलाई अवसरमा रूपान्तरण गर्न सक्नुपर्छ । नेपालजस्तो अल्पविकसित देशमा आर्थिक सहयोग र वैदेशिक लगानी अभिवृद्धि आफ्नो प्रभाव विस्तार गर्ने दृष्टिले उपयुक्त अस्त्र हुने विश्लेषण गर्दै चीनले आर्थिक कूटनीति अनुसरण गरेको छ । नेपालसँगको सम्बन्धका दृष्टिले भारतले भूराजनीतिक र सामरिक सम्बन्धलाई प्राधान्य दिएको छ भने चीनले भूअर्थशास्त्र, आर्थिक लगानी र बजार विस्तारलाई प्राथमिकता दिएको देखिन्छ । नेपालको राष्ट्रहितको दृष्टिले भारतको भूराजनीतिक खेलभन्दा चीनको भूअर्थशास्त्रीय रणनीति उपयुक्त हो ।चीनले नेपालसँगको सम्बन्धलाई व्यापारिक र आर्थिक दृष्टिकोणले कति महत्त्व दिएको छ भने गत फागुनमा काठमाडौंमा सम्पन्न लगानी सम्मेलनमा चिनियाँ पक्षबाट व्यक्त लगानी प्रतिबद्धताबाट पुष्टि भएको छ । उक्त सम्मेलनमा कुल प्रतिबद्धता १३ खर्बमध्ये चिनियाँ पक्षबाट मात्रै ८ खर्ब (करिब ६१५) घोषणा गरेको थियो । अहिले नै नेपालमा भारतको (३९५) भन्दा चीनको (४०५) प्रत्यक्ष वैदेशिक लगानी बढी छ । भौगोलिक विकटताका कारणले भारतको तुलनामा चीनसँग हालसम्म कनेक्टिभिटी का पर्याप्त विकल्प छैनन् । गत वर्षको नाकाबन्दीपछि चीनसँगको कनेक्टिभिटीलाई नेपालले उच्च महत्त्व दिंदै सडक निर्माण र स्तरोन्नति प्रक्रियालाई गति दिएको छ । ओबरमा हस्ताक्षर तथा उत्तरी सीमापार कनेक्टिभिटी भएपछि चीनको प्रत्यक्ष वैदेशिक लगानी बढ्ने तथा चिनियाँ लगानी र व्यापारले नेपालको व्यापार घाटा घटाउन उल्लेखनीय भूमिका निर्वाह गर्नेछ । उक्त परिदृश्यमा चीनसँग कनेक्टिभिटी भई निर्बाध व्यापार हुन थालेपछि हालसम्म भारतकेन्द्रित व्यापार तथा वाणिज्यको जुन परम्परागत अर्थराजनीतिक तस्बिरमा मौलिक परिवर्तन भई नेपालको अन्तर्राष्ट्रिय व्यापार र पारवहन विविधीकरणतर्फ उन्मुख हुनेछ । त्यसैले परिवर्तित आर्थिक, भूराजनीतिक र कूटनीतिक परिदृश्यमा नेपालको अर्थतन्त्र, सैन्य सहयोग, व्यापार र वाणिज्यमा परम्परागत भारत निर्भरतालाई न्यूनीकरण गर्नेछ । यसको प्रतिफलस्वरूप स्वाधीन र आत्मनिर्भर अर्थतन्त्र विकासको दिशातर्फ सकारात्मक योगदान मात्रै गर्नेछैन, नेपालको परम्परागत दक्षिणायन विदेश नीति र राष्ट्रिय सुरक्षा नीतिका प्रस्थापनाहरू मौलिक रूपमा रूपान्तरण हुने प्रारम्भिक तर सुस्पष्ट संकेतहरू देखिएका छन् । त्यसैले उक्त परिवेशमा आर्थिक, कूटनीतिक तथा सामरिक सम्बन्धका विस्तारित आयामहरूले नेपालको स्वाधीनता, सार्वभौमिकता र सुरक्षाका अवयवहरूलाई थप मजबुत बनाउने विश्वास कूटनीतिज्ञ, अर्थशास्त्री र सामरिक मामिलाविद्हरूले गरेका छन् । तर भौगोलिक विकटताका कारणले उत्तरी सीमापार सडकमार्ग तथा रेल सञ्जाल निर्माण महँगो र चुनौतीपूर्ण मात्रै होइन, निर्माण अवधिसमेत लामो लाग्नेछ भने चिनियाँ सहयोगबिना नेपाली पुँजी र प्रविधिले उक्त पूर्वाधार विकास सम्भव पनि छैन । नेपालका प्राथमिकताआर्थिक दृष्टिले पनि उच्च महत्त्व दिई चिनियाँ इच्छाअनुरूप ०७२ मा एसियाली पूर्वाधार लगानी ब्यांक (एआईआईबी) को बोर्डमा नेपाल छनोट भएपछि तथा अहिले ओबरमा हस्ताक्षरपछि नेपालमा पूर्वाधार (सडक तथा रेलमार्ग) विकास र भारतबाहेक तेस्रो देशसँग पनि व्यापार तथा पारवहन हुने भएपछि नेपालको स्वाधीन अर्थतन्त्र र आर्थिक विकासको सम्भावनाको संघार त खुलेको छ । तर उक्त अवसरबाट नेपालले कसरी आर्थिक तथा व्यापारिक लाभ हासिल गर्ने ? नेपालले अख्तियार गर्ने नीति, रणनीति र योजनामा निर्भर रहनेछ । विगत दुई वर्षदेखि चीनले नेपाललाई ओबरमा हस्ताक्षर गर्न तथा भारतले नगर्न उच्चस्तरीय कूटनीतिक दबाब दिँदै आएका थिए । भारतको दबाबका कारण लामो समय मौन र अनिर्णीत रहेको नेपालले अन्तत: ओबरमा हस्ताक्षर गरे पनि यसबाट लाभ लिने दृष्टिले आवश्यक नीति, रणनीति र योजनाहरू बनाइसकेको छैन । भारतबाट पटकपटक भएका घोषितअघोषित नाकाबन्दीका कारणले राष्ट्रिय संकट नै सिर्जना भएको परिवेशमा छिमेकीहरूसँग निर्बाध व्यापार र अन्तर्राष्ट्रिय बन्दरगाहसम्म सहज पहँच नेपालको सर्वोच्च प्राथमिकता हो । चीनसँग भएको व्यापार तथा पारवहन सन्धि र अहिले ओबरमा हस्ताक्षरले अन्तर्राष्ट्रिय बन्दरगाहसम्मको पहुँच सुनिश्चित गरेको छ । यसैगरी भारत र चीन दुवैसँग बढ्दै गइरहेको कहालीलाग्दो व्यापार घाटाका कारण नेपालको अर्थतन्त्र नै पराधीन हुँदै गइरहेको छ । त्यसैले बढ्दो व्यापार घाटा न्यूनीकरण गरी स्वाधीन अर्थतन्त्रको विकास अर्को प्राथमिकता हो । भौतिक पूर्वाधार र कनेक्टिभिटी (सडक र रेलमार्ग) को विकासबिना मंगलकामना गरेर मात्रै आर्थिक विकास सम्भव छैन । कनेक्टिभिटी ओबरको प्रमुख उद्देश्य भएकाले सडकमार्ग, रेलमार्ग र विमानस्थल निर्माणलाई प्रमुख प्राथमिकता दिँदै नेपालले उपयुक्त नीति र योजनाहरू बनाउनुपर्छ । चिनियाँ लगानी भित्र्याएर औद्योगिकीकरण गरी रोजगारीको अवसर सिर्जना तथा राजस्व अभिवृद्धि नगरी स्वाधीन अर्थतन्त्रको विकास सम्भव छैन । त्यसैले चिनियाँ विदेश नीतिको उद्देश्य तथा ओबरको आर्थिक, कूटनीतिक र सामरिक आयामको तत्कालीन तथा दीर्घकालीन महत्त्व र प्रभावको गहन अध्ययनअनुसन्धान गरी राष्ट्रहित अनुकूल उपयुक्त नीति, रणनीति र योजनाहरू बनायो भने मात्रै नेपाल लाभान्वित हुन सक्छ । होइन भने बेल पाकेर कागलाई हर्ष न बिस्मात हुनेछ ।निष्कर्ष उपरोक्त आर्थिक, कूटनीतिक र सामरिक आयामका आधारमा विश्लेषण गर्दा दुइटा निष्कर्षमा पुगिन्छ । पहिलो, नेपालको भूराजनीतिक महत्त्व, आर्थिक लगानी र प्रतिफलको सम्भावना उच्च छ । जतिजति भारत र चीनको सैन्य तथा आर्थिक हैसियत बढ्दै जान्छ, नेपालको भूराजनीतिक र आर्थिक लगानीको महत्त्व बढ्दै जानेछ । दोस्रो, नेपालमा भारत र चीनको आर्थिक, कूटनीतिक र सामरिक आयामका प्रतिस्पर्धाको असर सरकार, राजनीतिक दल र नीतिनिर्माताहरूले विश्लेषण गरेभन्दा जटिल, बहुआयामिक र जोखिमपूर्ण छ । भारत र चीनले उनीहरूको राष्ट्रिय स्वार्थअनुरूप उच्च प्राथमिकता दिए पनि दुवै शक्तिराष्ट्रहरूको घोषित र समान उद्देश्य छ नेपालमा आफ्नो प्रभाव विस्तार गरी एक अर्काको विरुद्धमा रणनीतिक उपयोग गर्ने । विनाशकारी भूकम्पका कारणले सिर्जना भएको राष्ट्रिय विपत्तिको घडीमा समेत मानवीय सहयोग तथा उद्दार गर्न भारत र चीनबीच अघोषित प्रतिस्पर्धा थियो भने भूराजनीतिक, कूटनीतिक तथा सामरिक विषयमा कति होला ? विरोधाभासपूर्ण कूटनीतिक तथा सामरिक स्वार्थलाई रणनीतिक सन्तुलन कायम गर्न चुनौतीपूर्ण भए पनि नेपालको राष्ट्रिय हितको दृष्टिले उपयुक्त नीति हो । यदि नेपालले उनीहरूको आर्थिक, कूटनीतिक तथा सामरिक स्वार्थलाई रणनीतिक सन्तुलन कायम गर्नसक्यो भने शक्तिराष्ट्रहरूको प्रतिस्पर्धाबाट नेपालले रणनीतिक लाभ पनि हासिल गर्न सक्छ । होइन भने नेपाल शक्तिराष्ट्रहरूको नांगो सामरिक स्वार्थको खेलमैदान पनि हुन सक्छ । नेपाल शक्तिराष्ट्रहरूको खेलमैदान बन्ने कि स्वाधीन र सार्वभौम राष्ट्र ? यो, नेपालले अख्तियार गर्ने विदेश तथा आर्थिक नीति र कूटनीतिक तथा सामरिक सम्बन्धमा निर्भर रहनेछ ।"
औषधिको मूल्य नियन्त्रण गर,"औषधि २२ सय प्रतिशत महँगो शीर्षकको समाचारले साहै्र दु:ख लाग्यो । पाँच हजार प्रतिशतसम्म महँगोमा औषधि बिक्री गरेर औषधि व्यवसायीले सर्वसाधारणलाई कसरी लुट मच्चाइरहेका छन् भन्ने ज्वलन्त उदाहरण हो यो । अरू जुनसुकै सामान किन्दा मोलमोलाइ हुन्छ तर औषधि पसलेले कहिल्यै लेखिएको मूल्यमा घटाएर बेच्दैनन् । बरु उल्टै नेपाली कम्पनीले उत्पादन गरेको औषधिलाई पनि अंग्रेजी पढ्न नजान्ने सर्वसाधारणलाई इन्डियामा बनेको हो, मूल्य भारु हो भनेर महँगो शुल्क लिन्छन् । कानुन नै बनाएर यस्ता गलत प्रवृत्ति रोक्न जरुरी छ । यसतर्फ सरकारले गम्भीर कदम चाल्नुपर्यो । एकातिर औषधि उत्पादक कम्पनीहरूबाट अत्यधिक कमिसन खाएर म्याद गुज्रन लागेको औषधि नेपालमा ल्याएर बेचिदिने र अर्कोतिर सर्वसाधारणलाई समेत ५ हजार प्रतिशतसम्म महँगोमा त्यही औषधि बेचेर दोहोरो लाभ लिने औषधि व्यापारीको सिन्डिकेट र बिचौलियाको हर्कतलाई सरकारले तोड्नुपर्छ । जनताको स्वास्थ्यमाथि खेलवाड गर्ने अधिकार कुनै पनि व्यापारी र बिचौलियाको हुँदैन । नेपालमा स्वास्थ्य अधिकार संविधान प्रदत्त अधिकार भए पनि पर्याप्त नीति, नियम र कानुनका अभावमा आम सर्वसाधारणले गुणस्तरीय स्वास्थ्य सेवा पाउन सकिरहेका छैनन् । बरु उल्टै सर्वसाधारण स्वास्थ्य सेवा पाउँदा ठगिनु परिरहेको छ । योभन्दा विडम्बनापूर्ण अवस्था अरू के हुन सक्छ ?अहिलेसम्म कुनै पनि सरकारका स्वास्थ्यमन्त्रीले जनताको स्वास्थ्यका लागि यति संवेदशील भएर काम गरेका थिएनन् । वर्तमान स्वास्थ्यमन्त्री गगनकुमार थापाले स्वास्थ्य क्षेत्रमा थालेको सुधारको प्रयास सराहनीय छ । लोकप्रियताका लागि मात्र गरिने क्षणिक अनुगमन र कारबाहीभन्दा प्रभावकारी कानुनी मापदण्ड निर्माण गरी सिस्टम बसाउने काम गर्नु दीर्घकालीन महत्त्वको कुरा हो । जुन वर्तमान स्वास्थ्यमन्त्रीले गर्न खोजेको सुरुवाती प्रयास हुनुपर्छ । जनताको स्वास्थ्य सुरक्षाका लागि बन्ने हरेक कानुनले दिगो र गुणस्तरीय स्वास्थ्य सेवा पाउने जनताको संवैधानिक हक ग्यारेन्टी गर्नेछ भन्ने आम नागरिकको अपेक्षा छ । यसतर्फ सरकारले अझ तीव्र गतिमा काम गरोस् । नोदनाथ त्रितालचौबिसे३, धनकुटा देशको राजनीति दूषित हुँदा हरेक क्षेत्र अस्तव्यस्त हुँदोरहेछ । स्वास्थ्य क्षेत्र मानवीय संवेदनासँग जोडिएको हुन्छ । यसैमा उपभोक्ताले २२ सय प्रतिशतसम्म महँगोमा औषधि किन्नुपर्ने अवस्था छ । स्वास्थ उपचारमा हुने सबैभन्दा ठूलो खर्च औषधिमा जान्छ । यसको सबभन्दा बढी मार विपन्न वर्गलाई हुन्छ । जटिल रोगका नियमित सेवन गर्नपर्ने औषधि किन्ने क्षमता नभएर कैयौं गरिब तथा निमुखाले ज्यान गुमाएका थुप्रै उदाहरण हाम्रो समाजमा ज्वलन्त छन् । कुनै पनि राज्यको पहिलो दायित्व आफ्ना नागरिकको गाँस, बास, कपास, स्वास्थ्य तथा शिक्षाजस्ता आधारभूत आवश्यकता परिपूर्ति गर्न हो । डा गोविन्द केसीको आन्दोलन तथा गगन थापा स्वास्थ्यमन्त्री भएदेखि स्वास्थ्य क्षेत्रमा भइरहेका विकृति पर्दाफास भइरहेका छन् । औषधिमा लुट तत्काल रोक्नुपर्छ । शिवराज बराल पोखरा २२, कास्कीस्वास्थ्य मन्त्रालयकै अध्ययनअनुसार औषधि व्यवसायीले खरिद दरमा २२ सय प्रतिशतसम्म मुनाफा लिई बिक्री गरिरहेको समाचार पढियो । ज्वरो निको पार्न प्रयोग गरिने ५ सय एमजीको पारासिटामोलजस्तो अत्यावश्यक औषधिमा १७७ ७८ प्रतिशत, मुटु रोगसम्बन्धी रामिप्रिल ५ एमजी ट्याबलेटलाई ३०५७८९ प्रतिशत र मधुमेहमा काम लाग्ने ग्लिमिपिराइडजस्तो प्राणरक्षक औषधिमा ४४२६३२ प्रतिशतसम्म बढी पैसा तिर्नपर्ने अध्ययनले देखाएको छ । लोकतान्त्रिक व्यवस्थामा लोककल्याणकारी सरकारको परिकल्पना गरिएको हुन्छ । यसमा अध्ययन मात्र भएर पुग्दैन, नियमन पनि हुनुपर्छ । महेन्द्रसिंह बम टीकापुर१ , कैलालीजहाँ हेर्यो त्यहीं चुहावट, भ्रष्टाचार तथा खराब व्यवस्थापनले गर्दा आम जनता चौतर्फी रूपमा मारमा परेका छन् । औषधि कम्पनीले औषधि पसललाई खुसी पार्न राखिएको महँगो उपहार तथा डाक्टरलाई दिइने कमिसनको भार पनि औषधिको मूल्यमा थप्दा मूल्य अकासिएको छ । कान्तिपुरमा शुक्रबार प्रकाशित तालिका हेर्दा जो पनि झस्किन्छ । स्वास्थ्य मन्त्रालयले अध्ययन, अनुसन्धानमा मात्र सीमित हुनु हुन्न । जनतालाई सस्तोमा औषधि उपलब्ध गराउन पहल गर्नुपर्छ । प्रमोद पौडेलश्रीपुर१४, वीरगन्ज"
संविधान कार्यान्वयनका लागि चुनाव ठूलो सफलता,"कांग्रेससँग आलोपालो अवधिको पहिलो चरण नेतृत्व गरेका प्रधानमन्त्री पुष्पकमल दाहाल पूर्वसमझदारीअनुरुप सत्ता नेतृत्वबाट ओर्लन लाग्दा पनि उत्साही देखिए । शनिबार बिहान बालुवाटारस्थित सरकारी निवासमा कुरा गर्दैगर्दा उनी हुन्छहुँदैन भनिएको पहिलो चरणको स्थानीय चुनाव सफल पार्न सकेकामा सन्तुष्ट थिए । गणतन्त्र आएयता दोस्रोपल्ट कार्यकारी शासन चलाउने यी पहिलो नेताले कार्यकालका उतारचढावमय अनुभव र केही विवादबारे खुलस्त चर्चा त गरे नै, सँगसँगै यी सबका बीच संविधान कार्यान्वयन, स्थानीय चुनाव, भूराजनीतिक सन्तुलन र विकास निर्माणका परियोजनाहरुलाई गति दिने आफ्ना ४ लक्ष्यहरुमा सफल भई आफू बिदा हुँदै गरेको आत्ममूल्यांकन पनि सुनाए । प्रस्तुत छ, प्रधानमन्त्री दाहालसँग सुधीर शर्मा र बसन्त बस्नेतले गरेको उक्त कुराकानीको सम्पादित अंश : भर्खरै तपाईंको नेतृत्वमा पहिलो चरणको स्थानीय चुनाव भयो । यो चुनाव, तपाईंको पार्टीको तेस्रो हैसियत र समग्र परिस्थितिलाई कसरी हेर्नुभएको छ ?चुनाव मिति घोषणा भएयता मैले तोकिएकै मितिमा हुन्छ भन्दै आएको थिएँ । प्रधानमन्त्रीकै हैसियतबाट मैले यो कुरा भन्दा पनि मानिसहरूलाई हुन्छ कि हुँदैन भन्ने आशंका थियो । (वैशाख) १९ गते मनोनयन फाइल गर्दाको बिहानसम्म पनि केही मानिसलाई यस्तो आशंका थियो । हामीलाई देशका लागि, संविधान कार्यान्वयनका लागि र राजनीतिक परिवर्तनको प्रक्रियालाई संस्थागत गर्न चुनाव अपरिहार्य छ भन्ने लाग्थ्यो । यो परिवर्तन ल्याउनेमा जसले सबभन्दा बढी भूमिका खेल्यो, उसलाई यो लाग्नु त झनै स्वाभाविक थियो । पक्कै अप्ठेरा थिए । तर ती पार गर्न सकिन्छ भन्ने दृढता सरकारसँग थियो । त्यसैले जनताको व्यापक सहभागितासहित स्वतन्त्र र निष्पक्ष ढंगले चुनाव भयो भन्नेमा प्रश्न उठाउने ठाउँ छैन । एकाध घटना घटे, ती छिटफुट घटनामै पर्छन् । संविधान कार्यान्वयनका लागि यो चुनाव ठूलो सफलता हो । म शान्ति प्रक्रियामा आएयता सबैभन्दा सन्तुष्ट भएका दिनमध्ये स्थानीय चुनाव भएको दिन पनि एउटा हो । परिणाम कताकसले ल्याउँछ भन्नेमा मलाई चासो थिएन, अहिले पनि छैन । मैले साँच्चै भनेको टिभी पनि हेरेको छैन । चुनावबारे हेर्दै हेर्दिनँ । पत्रिका पनि पढेको छैन । अब दोसो चरणको चुनाव कसरी सम्पन्न गर्ने भन्नेमै मेरो ध्यान छ ।टिभी, पत्रिका नहेरे पनि पार्टीको पोजिसन के छ भन्ने त पक्कै थाहा होला । कसरी हेर्नुभएको छ ?मेरो पार्टीको अवस्था मलाई सन्तोषजनक नै लागेको छ । संगठनात्मक रूपले धेरै नै अस्तव्यस्त भएको अवस्थामा हामी थियौं । मानिसहरूले कस्तो तर्क गर्न थालेको पनि म सुन्थें भने माओवादी तेस्रोमा पनि आइपुग्दैन, चौथोवाला तेस्रोमा आउँछ । त्यो परिस्थितिमा अहिले जे रिजल्ट आएको छ, सन्तोषजनक छ । पार्टी एकता गरिसकेपछि पनि संगठन सम्हालिइसकेको स्थिति थिएन । पार्टी नेताका रूपमा स्थापित भएका बाबुरामजी, किरणजीको बहिर्गमन, विप्लवहरू यसलाई रोक्ने कोसिस गरिरहेको हेर्दा यो सबै परिस्थितिमा जे रिजल्ट आएको छ, म सन्तुष्ट छु ।पहिलो चुनाव त भयो, दोस्रो चरणको चुनाव पनि यसैगरी सुनिश्चित होला ? कतिपयलाई मधेसमा के हुन्छ भन्ने आशंका छ ।पहिलो चरणको चुनाव भइसकेपछि अब दोस्रो चरण झन् सुनिश्चित छ भन्ने मलाई लाग्छ । दोस्रो चरणको चुनाव हुन्छ भन्ने आधार आन्दोलनमा रहेको मोर्चागठबन्धनमध्ये एउटा पार्टी त चुनावमा सहभागी भई नै सक्यो । उहाँहरूले दोस्रो चरण पनि उपयोग गर्ने घोषणा गरिसक्नुभयो । मधेस आन्दोलनमा सबैभन्दा ठूलो प्रभाव रहेको उपेन्द्र यादवजीहरूको पार्टी यसमा सहभागी छ । विजय गच्छदारजी सरकारमै हुुनुहुन्छ । राजपा पनि आफूलाई थोरै भन्ने ठाउँ भयो भने चुनावमा भाग लिनेमै छ । उहाँहरूसँग छलफल भइरहेको छ । सरकारले उहाँहरूलाई चुनावमा सहभागी हुन सहज बनोस् भनेर बल गरेको छ । घर जलेका, सम्पत्ति नष्ट भएका थारूलाई क्याबिनेटले गरेको क्षतिपूर्ति दिने निर्णय, सीडीओ नेतृत्वमा बनेको सिफारिस समितिलाई आधार बनाएर हामीले क्षतिपूर्ति दिने निर्णय गर्यौं । त्यसले थारू समुदायमा अब उत्साहसाथ चुनावमा सहभागी हुने वातावरण बन्यो । झुटा मुद्दा फिर्ता लिने भनेर क्याबिनेटबाट कार्यविधि संशोधन गर्ने भनी गृहमन्त्रालयलाई भनिएको छ ।टीकापुर घटनामा संलग्नका मुद्दा पनि फिर्ता लिने गरी संशोधन गर्न लाग्नुभएको ?यो संशोधन हँुदैमा सबै मुद्दा फिर्ता हुन्छन् भन्नेचाहिं होइन । बाहिर भ्रमजस्तो गएको छ । टीकापुर घटनामा संलग्नको मुद्दा फिर्ता हँुदैन । तर, टीकापुर घटनाका नाममा काठमाडौंको रिपोटर्स क्लबमा भाषण गर्दै गरेका मान्छेलाई पनि मुद्दा लगाइएको छ, जसको साइनोसम्बन्ध त्यस घटनासँग छँदै छैन । हामी त्यसलाई झुटा मुद्दा नै भन्छौं । त्यस्ता मुद्दा फिर्ता लिनु उचित पनि हुन्छ । त्यहाँ निर्दोष मानिसलाई पनि (मुद्दा) पर्न गएको छ, निर्दोषलाई फिर्ता लिने हो । तर जो प्रहरीको हत्या गर्ने, आक्रमण गर्नेमा संलग्न छन्, योजना बनाएका छन्, त्यस्ताको मुद्दा लिने हामीले कल्पना पनि गरेका छैनौं । हामीले गरेर हुने कुरा पनि होइन त्यो । कार्यविधिबाट केही मान्छेको मुद्दा फिर्ता हुन सक्ने सम्भावना छ । हामीले मधेसी मोर्चा गठबन्धनलाई चुनावमा सहभागी हुने वातावरण बनाउन पहल गरेको छ भन्ने कुरा स्थापित गराउनेभन्दा धेरै बढी यसबाट हुने कुरा म देख्दिनँ । सरकारको नियत मोर्चा, गठबन्धनलाई चुनावमा सहभागी गराउन सहज वातावरण बनाउने उद्देश्यबाट प्रेरित छ ।राजपा दोस्रो चरणमा आउनेमा विश्वस्त हुनुहुन्छ ?मेरो छलफल भइरहेको छ । उहाँहरू आउनुहुन्छ भन्ने मेरो विश्वास छ ।संसद्मा विचाराधीन संशोधन प्रस्ताव मतदानमा लगिन्छ कि के हुन्छ ?संशोधन विधेयकका बारेमा दुईवटा मत छन् । गठबन्धनका केही साथीहरू यसलाई पास वा फेल भए पनि भोटिङमा लैजाऔं भन्नहुन्छ । राजपाको मत त्यस्तो छैन । फेल हुने गरी भोटिङमा लैजान हुँदैन, पारित नै गर्नुपर्छ भन्ने उहाँहरूको मत छ । सरकारले यसलाई भोटिङ गरेर टुंग्याइदिने भन्ने जस्तो गरी सरल ढंगले लिएको छैन । बरु यसलाई होल्ड गरेर चुनावतिर जाने, जहिले समझदारीसहमति गरेर बहुमत पुग्छ, त्यतिबेला भोटिङ गर्नेतिर नै सरकारको ध्यान छ ।सत्ता साझेदार कांग्रेसलाई सरकारको नेतृत्व छाड्दै हुनुहुन्छ भन्ने सुनिन्छ । यसबारे कांग्रेससँग तपाईंहरूको समझदारी के हो ?यो कुरा प्रस्ट भइसकेकै छ । हाम्रो समझदारी (२०७३) चैत मसान्तभित्र स्थानीय तहको चुनाव सकेर वैशाख लागेपछि मैले छाड्ने भन्ने नै हो ।ए, लिखित नै छ ?लिखित त छ कि छैन मैले पनि हेर्नुपर्छ । जेहोस्, समझदारी त्यो हो । तर चुनाव चैतभित्र हुन सकेन । वैशाख ३१ मा चुनाव गरेपछि भनेर त्यो विषय टुंग्याइयो । चुनाव सक्ने कुराचाहिं समझदारीको स्पिरिट हो भनेर त्यसअनुरूप वैशाख ३१ को मिति तोकियो । त्यस दिन एकैचरणमा सबै चुनाव भएको भए त सजिलो हुन्थ्यो । तर दोस्रो चरणमा पनि गर्नुपर्ने स्थिति आइसकेपछि अलिकति फरक भयो । मेरो चिन्ता वैशाख ३१ मा जसरी पनि चुनाव हुनुपर्छ भन्नेमा थियो । शेरबहादुर (देउवा) जीलाई मैले पहिलो चरणको चुनाव सुनिश्चित भएपछि छोडिदिन्छु, चिन्ता नगर्नुस् भनेकै हो । उहाँले मागेको होइन, मैले भनेको । मैले किन भनेँ त भन्दा चुनावको ग्यारेन्टी गराउनका लागि यो भनें । यस्तो भद्र सहमति प्राय: लागू हँुदैन नि ? अन्तिम समयमा उल्टिने त होइन ?मचाहिं त्यसो गर्दिनँ । जे समझदारी भएको हो, जस्ताको तस्तै पालना गर्छु । यो कुरासँग निकै ठूलो राजनीतिक कल्चर र म्यासेज हुन्छ भन्ने मलाई लाग्छ । नेपालको परम्परा के छ भने समझदारी गर्ने, तोड्ने । पहिले मलाई धेरै थाहा थिएन, अहिले थाहा पाएँ । मनमोहन अधिकारी र कृष्णप्रसाद भट्टराईबीच सही नै गरेको समझदारी राष्ट्रिय सभा अध्यक्ष बेनीबहादुर कार्कीको सेफमा राखिएको रहेछ । सेफभित्र राखे पनि समझदारी तोडेपछि त्यसको के अर्थ भयो र ? (संविधान जारी गर्ने बेला) कांग्रेस, माओवादी, एमालेबीच १६ बँदे सहमति गर्दाखेरि भएको समझदारी पनि तोडियो ।त्यसमा चाहिँ के थियो ?तीनवटा पार्टी मिलेर सरकारमा जाने । एमालेलाई पहिलोपटक प्रधानमन्त्री दिने । सुशील (कोइराला) जीलाई राष्ट्रपति दिने समझदारी थियो । तर पछि सुशीलजी आफैं प्रधानमन्त्रीमा उठ्नुभयो, समझदारी नराम्रोसँग तोडियो । फेरि पोहोर केपी (ओली) जी र मेरोबीच समझदारी भयो, बजेट आउनेबित्तिकै छाडिदिने । यो समझदारी भएकै हो भनेर मैले भनिराख्नुपर्ने थिएन त्यतिबेला । किनभने त्यो समझदारी बनाउने बेला बामदेव गौतमजी, माधवकुमार नेपालजीलगायत सबै नेता हुनुहुन्छ । तर त्यो तोडिएपछि परिस्थिति अर्कै बन्यो । अहिले जुन समझदारी भएको छ, मचाहिं तोड्दिनँ । भनेपछि कांग्रेससँग तपाईंहरूको गठबन्धन लामै जान्छ ?कति जान्छ, म ग्यारेन्टीका साथ भन्न सक्दिनँ । तर देशको आवश्यकता, राजनीतिक स्थिरता र परिवर्तनको प्रक्रिया सुनिश्चित गर्न मैले जहिले पनि राष्ट्रिय सहमति आवश्यक रहेको भन्ने गरेको छु । १२ बँुदे समझदारीका सहयात्री सँगै जान जरुरी छ ।तपाईंहरूको सहकार्य चुनावी तालमेलमा पनि देखियो । कांग्रेस र कम्युनिस्टले चुनावी तालमेल गरेको यो पहिलो अनुभव होला । यो तपाईंहरूले सोचेजस्तै तालमेल भयो कि खासै काम लागेन ?तालमेल भनेर देशैभरि योजनाबद्ध ढंगले गरिएको थिएन । अहिले मलाई लाग्छ गर्नुपथ्र्यो । दोस्रो चरणको चुनावसम्म जाँदा तालमेललाई व्यवस्थित र योजनाबद्ध बनाउनुपर्छ भन्ने मलाई लाग्छ । तालमेल एउटैसँग मात्रै गर्नुपर्छ भन्ने पनि मेरो भनाइ होइन । कांग्रेससँगको तालमेल राजनीतिक औचित्यको हिसाबले पनि पुष्टि हुन्छ । १२ बँदे समझदारीका सहयात्रीले यो परिवर्तन संस्थागत गर्नुपर्छ, शान्ति प्रक्रिया टुंग्याउनुपर्छ भनेर चुनावमा तालमेल गर्नुलाई अनैतिक भन्न मिल्दैन । तर तपाईंले राजा फर्काउनुपर्छ, हिन्दुराष्ट्र बनाउनुपर्छ भन्नेसँग तालमेल गर्न थाल्नुभयो भने त्यहाँ नैतिकताको प्रश्न उठ्छ ।तर सरकारमा त तपार्इंहरू त्यस्ता शक्तिसँगै देखिनुहुन्छ नि ? सरकारमा सँगसँगै त एउटा शक्ति सन्तुलनले गर्दा हुन्छ । चुनावमा जनतालाई भोट माग्दा त्यहाँ राजनीति जोडिएको हुन्छ । केही न केही अन्तर हुन्छ । तैपनि तालमेल हुन्छ । यसलाई मानिसहरूले सहजै लिएका छन् । यसपटक हाम्रो कांग्रेससँग योजनाबद्ध र तयारीका साथ तालमेल भएको होइन । अन्तिम घडीमा मनोनयन दर्ता भइसकेपछि दुइटा महानगरमा तालमेल गरियो । तर मनोनयन नै दर्ता भइसकेपछि गरिएको यो तालमेल केही जटिलजस्तो पनि देखियो । हेटौंडा, थाहा, दोलखाजस्ता ठाउँमा तलैबाट तालमेल गरियो, त्यसको रिजल्ट पोजिटिभ देखियो ।अब संघ र प्रदेशको चुनावमा पनि कांग्रेससँगै तालमेलको सम्भावना छ ?तालमेल हुने सम्भावना छ, हुनु पनि पर्छ ।एमालेसँग चाहिं ? वामपन्थी पार्टी भएकाले तपाईंहरूको कन्स्टिटुएन्सी पनि मिल्ला ?त्योचाहिं हो, लेफ्टहरू एक ठाउँ बस्ने तर्कका आधारमा । तर एमाले र माओवादीको तालमेल र सहकार्यबारे विचित्रको अनुभव छ । पहिलोचोटि शान्ति प्रक्रियामा आएपछि हामीले एमालेसँग संस्थागत रूपमै गएर देशैभरि तालमेल गरौं भनेर प्रस्ताव राख्यौं । अन्तरिम संसद्मा दुवै पार्टीको बराबरी सांसद भएकाले बराबरी गरेरै गरौं भन्यौं । उहाँहरूले नमानेको मात्रै होइन, अपमान गर्ने किसिमले ५१० प्रतिशतभन्दा बढी तपार्इंहरूलाई दिन सकिँदैन भनेर संस्थागत रूपमै भन्नुभयो । एमालेका नेताहरूमा यति ठूलो अहंकार देख्यौं हामीले । उहाँहरूले माओवादीको ५१० सिटभन्दा बढी आउँदैन भनेर बोल्नु पनि भयो, पहिलो संविधानसभा चुनावताका । त्यसकारण हुन सकेन । दोस्रो संविधानसभाका बेलामा हामी धेरै नै कमजोर भयौं । उहाँहरूले तालमेलको आवश्यकता देख्ने कुरो भएन । अहिले तालमेलको कुरा केही केही गर्न सम्भव थियो, केही जिल्लामा भयो पनि । एमालेसँग तालमेल गर्न हुन्न भन्ने नीति पनि हाम्रो छैन । जहाँ जोसँग मिल्दा फाइदा हुन्छ, त्योसँग मिल्ने भन्ने नीति छ हाम्रो । तर एमाले बडो विचित्रको पार्टी छ । म एउटा उदाहरण तनहँुको दिन्छु । सबै क्षेत्रमा तालमेल गर्ने सहमति भएपछि हाम्रा साथीहरूले त्यहीअनुसार तालमेलमा परेका पदमा मात्रै उम्मेदवारी दिए । तर एमालेले सम्पूर्ण पदमा मनोनयन गर्यो । हाम्रा साथीहरू स्तब्ध भए । हामीले त सबै छाडियो, उनीहरूले सबै मनोनयन गरे । एमालेले फिर्ता गर्छु त भन्यो, तर एउटा पनि फिर्ता लिएन । यति ठूलो धोका ? राप्रपासँग एमालेको तालमेल भयो । राप्रपालाई एमालेले एउटा पनि भोट हाल्यो भन्ने लाग्दैन मलाई । भनेपछि कांग्रेससँग समझदारीअनुसार अब तपाईं दोस्रो चरणको चुनावअगावै देउवालाई प्रधानमन्त्री पद छाड्दै हुनुहुन्छ ?मैले अघि नै भनिसकें नि, पहिलो चरणको चुनावपछि देउवाजीलाई छोड्छु भनेकै छु, छोड्छु ।भनेपछि यही महिना सरकार छाड्दै हुनुहुन्छ भनेर बुझ्नुपर्यो ?यो महिनामै छाड्छु र अर्को सरकार बन्छ । एउटै मात्र स्थितिमा बन्दैन देउवाजी आएर होइन, तपाईं नै बसिराख्नुस् भन्नुभयो भने । उहाँ आएर बलै गरेर तपाईं नै बसिराख्नुस् भन्नुभयो भनेचाहिं म भन्न सक्दिनँ ।तपाईंको तर्फबाट चाहिं धोका हुँदैन ?बिल्कुल । एक दिन पनि धोका हँुदैन ।अब तपाईंको कार्यकालबारे चर्चा गरौं न । अन्तिम चरणतिर आएर चीनसँग ओबरमा हस्ताक्षर गर्नुको कारण के हो ?यसपल्ट राष्ट्रलाई के गरी एकताबद्ध गर्न सकिएला भनेर मैले काम थालेको थिएँ । पहिलो त मधेस, पहाड, हिमाल जोड्नेतिर मेरो ध्यान गयो । दोस्रो, विकासका कामलाई गति दिने । तेस्रो, संविधान कार्यान्वयन गर्नैपर्छ भनेर लागें । चौथो, दुईवटा छिमेकीसँग सन्तुलित सम्बन्ध राख्ने । भूकम्पपछिको पुनर्निर्माण त्यस्तै अर्को प्राथमिकता थियो । सुशासनलगायत अरू विषय पनि थिए । तर मुख्य चारवटा विषय थिए, मेरा । यिनलाई गर्नैपर्छ, नत्र राष्ट्र ठूलो दुर्घटनातिर जान्छ भन्ने थियो । त्यसैअनुसार मैले काम गर्ने कोसिस गरें । अघिल्लोपटक मैले सरकार नेतृत्व गर्दाको अनुभव सोध्नुहुन्छ भने मैले अनुभव नै गर्न नपाई गयो । पार्टीभित्रको झमेला र बाहिरको झिलिमिलीझिलिमिलैमै मेरो नौ महिना गएको थियो (लामो हाँसो) । हेर्दाहेर्दा केके भयो, केके !तर त्यसबेलाको अनुभवले अहिले त काम दियो होला नि ?त्यो अनुभवलाई ध्यान दिएर म संविधान कार्यान्वयन, चुनाव, छिमेकीहरूसँगको सम्बन्ध राम्रो बनाउने र विकासलाई गति दिने गरी चारवटा विषयमा केन्द्रित भएरै लागेको हुँ । मैले जटिल परिस्थितिमा जति काम गर्न सकें, पूर्णत: सन्तुष्ट छु । म सफल प्रधानमन्त्रीका रूपमा बिदा हुँदै छु । धेरै खुसी लाग्दै छ । देशलाई पनि फाइदा भएको छ । छिमेकीसँगको कुरा पनि म भारत पहिलोपल्ट जाँदा वर्षौंदेखि अड्केको हुलाकी राजमार्ग बनाउने सहमति भयो, महाकालीमा १४ वटा बाटो बनाउनेलगायतमा राम्रै भयो । चीनसँग सम्बन्ध बिग्रियो कि भन्ने जिज्ञासा पनि उठेको थियो । मैले चिनियाँ राष्ट्रपतिसँग त्यहाँ गएर भेटघाटमा भनेको पनि थिएँ, रोड एन्ड बेल्ट इनिसिएटिभलाई हाम्रो समर्थन छ । हामी जतिसक्दो छिटो हस्ताक्षर गर्ने तयारीमा छौं । अरू नेताहरूसँग पनि यही भनेको थिएँ । त्यो तयारी पनि चलिरहेको थियो । अहिले सम्पन्न भयो । यसले चीनसँग नेपालको सम्बन्धलाई राम्रो ठाउँमा ल्याएर राखिदिएको छ । चीनका नेताहरू खासगरी राष्ट्रपति सी चिनफिङसँग मेरो पटकपटक कुराकानी भयो । दक्षिण एसियाको पहिलो नेताका रूपमा उहाँले मलाई निम्तो गरेरै भेट्नुभयो । म त्यतिबेला प्रधानमन्त्री पनि थिइनँ । गोवादेखि अहिलेको भेटसम्म आउँदा एउटा राम्रो साथीको जस्तो सम्बन्ध पनि हुन गएको छ ।ओबर सम्झौताको अर्थ के हो ?अहिले सैद्धान्तिक र नीतिगत सम्झौताजस्तो हुन गएको छ । यो बहुआयामिक र दूरगामी महत्त्वको छ । बेल्ट एन्ड रोड भनिए पनि योसँग मात्रै सम्बन्ध होइन । व्यापार, व्यवसाय, उद्योगधन्दा, संस्कृति सबैतिर कनेक्टिभिटी बढाउने कुरा हो । छिमेकी र कमजोर देशहरूलाई माथि ल्याउने रणनीति हो भन्ने उहाँहरूको व्याख्या छ । त्यहाँको समिटमा हाम्रोबाट उपप्रधानमन्त्री (कृष्णबहादुर) महराजी जानुभयो । उहाँले जे व्यक्त गर्नुभएको छ, नेपालको समग्र आर्थिक विकास, विशेष आर्थिक क्षेत्र, ट्रेडट्रान्जिटदेखि रेलवे लाइनजस्ता धेरै विषय, यो रणनीतिक सम्झौतामा पर्छन् ।अब ओबरअन्तर्गत परियोजना सम्झौताको प्राथमिकताबारे के हुन्छ त ?एउटा त रेलवे लाइन अघि बढाउनेतिर छ । सीमा क्षेत्रतिर इकोनोमिक जोन बनाउने, बाटोले जोड्ने कुरा छ । हाइड्रो प्रोजेक्टलाई तीव्र गतिमा विकास गर्ने कुरा छ । धेरै छ ।यी काम कहिले अघि बढ्लान् ?अब अगाडि बढ्न सुरु गर्छ । म त भन्छु, सुरु भइसक्यो । अब देखिँदै जान्छ ।ओबरमा हस्ताक्षर नगर्न तपाईंमाथि ठूलो दबाब थियो भन्ने पनि चर्चा छ, त्यस्तो केही थियो ?अहिले यो विषयमा धेरै भन्न मैले आवश्यक देखेको छैन । जेहोस्, भयो । नेपालको हितमा यो छ ।भारतचीनबीच प्रतिस्पर्धा निकै बढेको छ । हाम्रोजस्तो देशले कसरी दुवैसँग सन्तुलन मिलाउने होला ?चीन र भारत दुवै एसियाबाट आर्थिक विकासको गति पक्रेका जनसंख्या र भूगोल विशाल भएका देशहरू हुन् । उनीहरूको बीचमा थोरै अन्तर देखिए पनि एकअर्कालाई इन्गेज गर्ने काम धेरै अघि बढिसकेको छ । राजनीतिक हिसाबले केही होला, तर ब्रिक्सजस्ता फोरममा पनि सँगै छन् । ग्लोबल्ली पनि सँगै बसेर भूमिका खेलिरहनुभएको छ । कोल्युजन र कन्टेन्सन भन्छन् नि, दुइटै देखिन खोज्छ । हाम्रा लागि दुवै छिमेकीसँग राम्रो सम्बन्ध बनाउनुको विकल्प छैन । एकातिर ढल्केर अर्कालाई ठीक गर्छु भनेर सोच्यो भने त्यो पुराना सामन्तहरूले सोचेजस्तै हुनेछ । एक्काइसौं शताब्दीको परिवर्तित दुनियाँमा नेपालको आर्थिक विकास र राजनीतिक स्थिरतालाई केन्द्रबिन्दुमा राखेर दुवै छिमेकीको आर्थिक विकासबाट लाभान्वित हुने नीति अपनाउनुभन्दा अर्को नीतितिर जान खोज्नु दुर्घटना निम्त्याउन खोज्नु हो । यहाँ त्यो प्रवृत्ति छ । हिजो राजाहरूले त्यो शैलीमा चलखेल गर्न खोजे, एकातिर ढल्केर केही हुन्छ भन्ने खालको । त्यसको अवशेष अहिले पनि दलहरूमा देखिन्छ । भारततिर ढल्केपछि मात्रै हुन्छ भन्ने सोच राख्ने पनि यहाँ छन्, चीनतिर ढल्केपछि मात्रै हुन्छ भन्नेहरू पनि छन् । म सन्तुलन मिलाउन सक्नैपर्छ भन्नेमा छु ।तपार्इंले त्रिपक्षीय साझेदारीको कुरा धेरै समयदेखि भन्दै आउनुभएको थियो । चीनले यसलाई स्वीकार गरेको देखिन्छ, तर भारतले चाहिरहेको छैन नि ?भारतले त्रिदेशीय साझेदारीको रणनीतिविरुद्ध छु भनेर कहिले पनि भनेको छैन । भारत सरकारले मसँग औपचारिक बैठकमा भनेको कुरा के हो भने समय अलि परिपक्व भइसकेको छैन । गोवामा मैले प्रधानमन्त्री नरेन्द्र मोदी र राष्ट्रपति सीसँग कुरा गर्दा पनि उहाँहरूले यो ठीकै कुरा हो भन्ने नै आयो । तर कार्यान्वयन गर्ने परिस्थिति अलि परिपक्व भइसकेको छैन भन्ने भारतलाई लागेको छ । यसलाई म विरोध बुझ्दिनँ । यसले अन्तत: काम गर्छ । भूराजनीतिक अवस्थितिले गर्दा पनि चीन र भारतलाई जोड्न सक्ने भूमिकामा हामी छौं । हाम्रो स्वतन्त्रता, समृद्धिको दृष्टिकोणले पनि इतिहास र भूगोलले हामीलाई यो भूमिका दिएको छ । र, त्यो भूमिका खेल्नेतिर हामी केन्द्रित हुनुपर्छ । एउटा वा अर्कोको पक्ष वा विपक्षमा लागेर हाम्रो हित सम्भव छैन । दुइटालाई जोडेर नै हाम्रो हित छ ।देउवाजी प्रधानमन्त्री हुनुभयो भने पनि छिमेक नीति यही रहन्छ ?जे समझदारी छ, त्यहीअनुसार नै जान्छ ।तपाईंकै कार्यकालको समीक्षामा जाऔं । सरकारले एलईडी प्रकरणजस्तै केही विवादित निर्णयहरू गर्यो भन्ने तपाईंलाई लागेको छैन ?मलाई लागेको छैन । त्यस्तो केही गरिएकै छैन । यो बल्बवाला कुराचाहिं ऊर्जामन्त्री भारत गएका बेला भारतका ऊर्जामन्त्रीसँग भएको समझदारीका आधारमा खरिद गर्ने भनेको हो । यसो गर्दा बजारमूल्यभन्दा करोडौं बचत हुने भएकाले क्याबिनेटमा त्यही जानकारी आयो । अहिले बुझ्दा त्योभन्दा अर्को प्रमाणित हँदैन पनि ।एलईडी पहिलेभन्दा सस्तोमा पाइन थालिसक्यो, किन महँगै रकम तिर्न खोजेको ?अब सस्तोमा पाउन थालियो भने सरकार त्यसैमा जान पनि तयार छ । सरकारको त्यसमा कुनै अर्को इन्ट्रेस्ट हुँदै होइन, अनावश्यक चर्चा भयो । सरकारले समस्या समाधान गर्ने गरी गर्न खोजेको हो, आर्थिक लाभ लिने उद्देश्यले होइन । तपाईंको पहिलो कार्यकाल सेनापति विवादले यति धेरै चर्कियो कि राजीनामा नै दिनुभयो । यसपल्ट आईजीपी विवाद चर्किंदै गएर महाअभियोगसम्म पुग्यो । सुरक्षा निकायसँग जोडिएर किन बारम्बार यस्तो विवाद ?मैले गर्न खोजेको होइन (हाँसो) तर परिआउँछ क्या यो संयोग नै होला । मैले एकपल्ट भनें पनि यो पति जति सधंै मेरामा (फेरि हाँसो) राष्ट्रपति, सेनापति, पशुपति । म यी पतिहरूबाट झस्किन्छु । अहिलेचाहिं सतर्क छु । पहिलेको जस्तो स्थिति अहिले होइन । आईजीपी प्रकरणमा यस्तो नहुनुपथ्र्यो । न्यायालय र सरकारको बीचमा जस्तो देखियो, यो नदेखिनुपथ्र्यो । मैले चाहेको पनि होइन । आईजी कसलाई बनाउने भन्ने विषय हाम्रो परम्परा र ऐन दुवैले विशुद्ध कार्यकारीलाई दिन्छन् । यो प्रधानमन्त्रीको कुरा हो । प्रधानमन्त्रीले जसलाई चाह्यो, त्यसलाई बनाउन सक्छ । कार्यसम्पादन र मूल्यांकनको पनि त्यहाँ धेरै अर्थ हँुदैन । एआईजीसम्म बनाउँदा कार्यसम्पादन र मूल्यांकन हेर्नुपर्ने हो । आईजी बनाउँदा त प्रधानमन्त्रीले जसलाई ठीक देख्यो, उसैलाई बनाउने हो । यो शान्तिसुरक्षासँग जोडिएको विषय हो । प्रधानमन्त्रीले जसलाई आइजी बनाउँदा शान्तिसुरक्षा ठीकसँग हुन्छ भन्ने ठान्छ, उसैलाई बनाउने हो । भारतमा तेस्रो नम्बरकोलाई प्रधानसेनापति बनाइएछ, मैले पत्रिकामा हेरेको हँ । किन वरीयता मिचेर आईजीपी बनाएको भनी प्रधानमन्त्रीलाई सोधिएछ । उनले जवाफ दिएछन्, राष्ट्रको सुरक्षा वरीयताले गर्ने हो कि सरकारले ? शान्तिसुरक्षा गर्ने जिम्मा कार्यकारीको हुन्छ । उसलाई मन नपर्ने मान्छे राखेर हुन्छ त ? यहाँ त प्रधानमन्त्रीले भनेको मान्छे नभएर देउवाजीले भनेको मान्छे राख्नुपर्ने अवस्था पनि आयो नि त ?अब त्यो त आयो । राजनीतिक ढंगले भन्दा, सत्ता साझेदारले भनेको कतिपय कुरा मान्नुपर्ने अवस्था थियो भन्ने सबैले बुझिराखेकै अवस्था थियो । तर त्यो गर्न नहुने काम गरेकोचाहिं होइन । वरिष्ठ चारजनामध्ये प्रधानमन्त्रीले जसलाई नियुक्त गरे पनि हुन्छ । मैले एउटालाई अलि बढी मन पराए हुँला वा कांग्रेसले अर्कोलाई होला ।तर महाअभियोगसम्मै पुग्दा यसले अलि असामान्य अवस्था ल्याउन खोज्यो नि ? यसलाई अवतरण गराउनेबारे केही सोच्नुभएको छ ?जे नहुनुपथ्र्यो, त्यो भयो । प्रधानन्यायाधीशसँग मेरो नराम्रो भएको छैन । उहाँलाई मैले नराम्रो मानेको छैन । मैले उहाँलाई न्यायाधीशमा अघि बढाउन भूमिका खेल्ने मौका पनि पाएको थिएँ । त्यसैले व्यक्तिगत नराम्रो केही छैन । तर सामान्य आईजी प्रकरण यहाँसम्म पुग्नु राम्रो भएन । नचाहँदानचाहँदै त्यहाँसम्म धकेलिने अवस्था भयो । न्यायालय, व्यवस्थापिका दुवैले एकचोटि फेरि समीक्षा गर्नुपर्ने विषय छ । कहिलेकाहीं परिस्थिति बिगँ्रदै जाँदा दुर्घटनातिर जान सक्छ । एउटा असाध्यै गोप्य डकुमेन्टमा फर्जी काम भएको छ । जाली दस्ताबेज तयार गरिएको छ, मुख्य विषय त्यहाँ छ । त्यसको अनुसन्धान गर्ने र प्रमाणित गर्ने काम मुख्य छ ।फर्जी भएको छ भने अनुसन्धान गर्ने काम सरकारकै होइन ?फर्जी काम कसले गर्यो, यस्ता गोप्य दस्ताबेज बजारमा कसरी पुगे भनेर पत्ता लगाउने काममा सरकार अहिले पनि गम्भीर छ । सरकारले अनुसन्धान प्रक्रिया सुरु गरेको पनि हो । अदालतले यस्तो परिस्थितिमा अनुसन्धान गर्न हुन्न भनेकाले प्रक्रिया रोकिएको हो । तर त्यो फर्जी नै हो भनेर फरेन्सिक ल्याबमा प्रमाणित भएको पनि देखें मैले । अब नेपालमा फरेन्सिक ल्याब टेस्ट गरेकोलाई पत्याउने होइन भने विदेशमा लगेर भए पनि टेस्ट गर्न सकिन्छ । यो अलि बढी महत्त्वपूर्ण र गम्भीर छ । यदि यस्तै हुने हो भने त के मर्यो भन्दा पनि काल पल्कियो भन्नेजस्तो हुन्छ ।फर्जी भन्दै हुनुहुन्छ, कसलेके फर्जी गर्यो ?म अहिले त्यो भन्दिनँ । किनभने त्यो अनुसन्धान भएपछि मात्रै पत्ता लाग्ने कुरा हो । अनुमानका आधारमा भन्नु उचित छैन । तपाईंहरू प्रधानन्यायाधीशविरुद्ध ल्याएको महाअभियोग प्रस्ताव फिर्ता लिँदै हुनुहुन्छ, हो ?समझदारीबाट जानुपर्छ भन्नेमा सरकार छ । न्यायालयले पनि यो विषयलाई समझदारीबाटै टुंग्याउनुपर्छ भनी सोचेको छ भन्ने विश्वास छ । यस्तो स्थितिमा हामीले यसलाई फिर्ता लिने मानसिकता बनाइराखेका छौं ।(कुराकानीको भिडियो ईकान्तिपुरमा हेर्न सकिनेछ ।) कान्तिपुर कुराकानी"
मतदातालाई विकासको आस,"नवलपरासी जिल्लाको हुप्सेकोट गाउँपालिका अध्यक्ष र उपाध्यक्षले बिहीबार शपथ लिँदै गर्दा स्थानीय हुमबहादुर रजालीमगर गाउँमा विकास हुने र समस्या खुलेर भन्न पाउने आशा गर्दै थिए । विकट पहाडी भूगोल समेटिएको यो गाउँपालिकामा विकासका नारा धेरैले दिए पनि स्थानीय जनप्रतिनिधि नहँुदा केन्द्रसम्म समस्या पुर्याइदिने कोही थिएनन् । ३० वर्ष अगाडि देखिका समस्या अहिले पनि उस्तै छन्, जनताले भाषण होइन विकास चाहेका छन्, मगरले भने । सुगम जिल्लाको दुर्गम गाउँमा अझै पनि पिउने पानी, सडक, शिक्षा, स्वास्थ्यलगायतका समस्या ज्यँुकात्युँ छन् । स्थानीयले पूर्वपश्चिम राजमार्गदेखि हुप्सेकोट, रुचाङ हँुदै पोखरा निस्कने बाटो बन्ने आशा गरेका छन् । हुप्सेकोटमा मात्र होइन, पहाडी गाउँपालिकाका मतदातालाई सडक, पक्की पुल र खानेपानी जहिलेको समस्या हो ।गाउँकै जनप्रतिनिधि अधिकार सम्पन्न निकायमा चुनिएपछि आफ्ना समस्या खुलेर राख्न पाउने र विकासले समेत गति लिने सबैले आशा गरेका छन् । धेरै वर्षसम्म कर्मचारीले देश चलाए । नेताहरूले यस्तोमा गाउँमा बजेट पार्न समस्या हुने गरेको सुनाउने गरेका थिए । अब आफ्नै नेतृत्व भएपछि कसरी काम गर्छन् भन्ने प्रतीक्षामा सर्वसाधारण छन् । हुप्सेकोट गाउँपालिका अध्यक्ष लक्ष्मी पाण्डेले मतदाताले आफूलाई ठूलो जिम्मेवारी सुम्पिएकाले आमसर्वसाधारणको अपेक्षाअनुसार अगाडि बढ्ने बताइन् । लामो समयदेखिको समाजसेवालाई जनताले अनुमोदन गरेका कारण अब झन जिम्मेवारीका साथ जनताले प्रत्यक्ष अनुभूति गर्ने गरेर काम गर्नेछु, पाण्डेले भनिन् । पहिलो स्थानीय तहको नेतृत्व भएकाले नीति निर्माणदेखि विकास र समृद्धिको काम एकैपटक लैजान चुनौती भए पनि सबै वर्गलाई समेटेर मुलुककै नमुना गाउँपालिका बनाउने उनको योजना छ । स्थानीयले अध्यक्ष र उपाध्यक्ष दुवै पदमा महिला उम्मेदवारलाई जिताएका छन् । सबैलाई मिलाएर गरिब, विपन्न र पछाडि परेका समुदायको पक्षमा प्रभावकारी काम हुने अपेक्षा स्थानीयको छ । २०५४ मा साविकको देउराली गाविसमा महिला प्रतिनिधिका रूपमा काम गरिसकेकी दिलकुमारी रजालीले त्यो बेला बजेट न्यून हुने, माओवादी द्वन्द्व चर्किएका कारण जनचाहना अनुरूपको काम गर्न नसकेको बताइन् । हाम्रो पालामा गाउँका लागि बजेट माग्न जिविस जानुपथ्र्यो । अहिले गाउँमा नै सबै अधिकार आउँदा यसको प्रभावकारी कार्यान्वयन गर्न जरुरी छ, रजालीले भनिन् ।"
नीलकण्ठमा कांग्रेस,धादिङ नीलकण्ठ नगरपालिकाको मेयरमा कांग्रेसका भीमप्रसाद ढुंगाना विजयी भएका छन् । उनले १३ हजार १ सय ६६ मत प्राप्त गरे । निकटतम प्रतिद्वन्द्वी एमालेका अर्जुनकुमार श्रेष्ठले ६ हजार ६ सय ९० मतमा चित्त बुझाए।कांग्रेसको गठबन्धनमा उपमेयर उम्मेदवार बनेका माओवादी केन्द्रका मनराज भण्डारी १० हजार ३ सय २३ मत प्राप्त गरी विजयी भए । प्रतिद्वन्द्वी एमालेकी गंगादेवी श्रेष्ठले ७ हजार ४ सय ४४ मत प्राप्त गरिन् । विजयी खुसीमा मतदाता र कार्यकर्ताले सदरमुकममा पञ्चैबाजासहितको जुलुस निकाले । योसँगै धादिङ जिल्लाका १३ वटै स्थानीय तहको निर्वाचनको मत परिणाम सार्वजनिक भइसकेको छ ।
सिँगारियो नगरपालिका,"सुर्खेत आँखा अस्पताल अगाडि मध्यपश्चिम क्षेत्रीय स्वास्थ्य तालिम केन्द्रमा मत गणना चलिरहेको थियो । त्यसको करिब डेढ किमि दक्षिण पूर्वमा रहेको वीरेन्द्रनगर नगरपालिकाका कार्यालय सहयोगीहरू शनिबार नभनी दिनभर खटनपटनमा व्यस्त थिए । कोही कार्यकक्ष मिलाउँदै त कोही बाहिरी परिसर सरसफाइ गर्दै थिए । आइतबारदेखि उहाँ (जन प्रतिनिधि) हरू आउनुहुन्छ । त्यसैले कार्यकक्ष व्यवस्थापन गर्दैछौं नगरपालिकाका वरिष्ठ अधिकृत प्रकाश पौडेलले भने ।स्थानीय निर्वाचनले कर्मचारीहरू पनि खुसी छन् । करिब दुई दशकसम्म जनप्रतिनिधिविहीन हुँदा कर्मचारीहरूमा कार्यबोझ बढी थियो । जनप्रतिनिधिले गर्ने काम जोखिम मोलेर हामी आफैंले गर्नुपर्ने बाध्यता थियो, उनले भने, अब त्यो समस्या रहेन । जनतामाझैं कर्मचारीहरूमा उत्साह छाएको छ । अभिभावक पाएका छौं । वीरेन्द्रनगर नगरपालिकाले आइतबार मेयर देवकुमार सुवेदी, उपमेयर मोहनमाया ढकाल, १६ वडाध्यक्षसहित ८० जनप्रतिनिधि भित्र्याउँदै छ । जनप्रतिनिधिको स्वागतका लागि कार्यालय भवन रंगरोगन, प्रमुखउपप्रमुखको कार्यकक्ष व्यवस्थापन भइसकेको छ । भवनको भित्रीबाहिरी दुवै भागमा मर्मत, रंगरोगन तथा सरसफाइ गरी सकिएको छ । तत्काललाई नगरप्रमुखका लागि कार्यकारी अधिकृतको कार्यकक्ष रहेको कोठा र उपप्रमुखका लागि बैठक हलको व्यवस्थापन गर्ने तयारी भएको वरिष्ठ अधिकृत पौडेलले जानकारी दिए । उनका अनुसार वडाअध्यक्ष तथा सदस्यका लागि भने सम्बन्धित वडा कार्यालयले व्यवस्थापन गरिरहेको छ । सबै वडा कार्यालय स्थापना भएका छैनन् । भएका पनि व्यवस्थित छैनन्, उनले भने, तत्काललाई भाडामा लिएर कार्यालय व्यवस्थापन गर्न लगाइरहेका छौं । नगरपालिकाका कार्यकारी अधिकृत विमल आचार्य निर्वाचनको सिलसिलामा जिल्ला बाहिर छन् । निमित्त कार्यकारीको नेतृत्वमा कर्मचारीहरूले जनप्रतिनिधिको कार्यकक्ष व्यवस्थापन लगायतका कामहरू गरिरहेका छन् । प्रदेशकै राजधानीका रूपमा वीरेन्द्रनगरलाई चर्चा गरिएकाले नगरपालिकाका कर्मचारीहरूमा निर्वाचित नगर नेतृत्वसँग थुपै्र अपेक्षा छ । मेयरउपमेयरलाई स्वागत गर्न आतुर छौं, एक सहयोगी कर्मचारीले भने, उहाँहरू वास्तवमा हाम्रो अभिभावक हो । अभिभावक पाएपछि हामीजस्ता निम्नस्तरका कर्मचारीलाई केही सुविधा होला भन्ने आशा छ । तत्काललाई नयाँ भवन बनाउन सम्भव नभए पनि पुरानैलाई मर्मत सम्भार गरेर आकर्षक बनाउने काम भइरहेको उनले बताए । नगरवासीले जनप्रतिनिधि निर्वाचित भइसकेपछि ६ नम्बर प्रदेशको र्निविकल्प राजधानीका रूपमा हेरिएको वीरेन्द्रनगरलाई थप सुन्दर, व्यवस्थित, भौतिक पूर्वाधार सम्पन्न बनाउने अपेक्षा राखेका छन् । जनप्रतिनिधिले करमात्र बढाएर जनतालाई कंगाल बनाउनुहुँदैन् वीरेन्द्रनगर६ का व्यवसायी गोपाल रावतले भने, अव्यवस्थित सहरलाई व्यवस्थित बनाउँदै नेपालकै सुन्दर सहर बनाउन ध्यान दिनुपर्छ ।कहाँ बस्ने ?स्याङ्जा (कास)स्थानीय तहमा निर्वाचित जनप्रतिनिधिलाई आफू बस्ने कार्यकक्ष आफैं व्यवस्थापन गर्नुपर्ने चुनौती छ । नगर र गाउँपालिका प्रमुख र उपप्रमुख लगायतलाई पहिलो दिन काम गर्ने भन्दा पनि कहाँ बस्ने भन्नेमै अन्योल छ । नयाँ प्रतिनिधिहरूले शपथ लिएपछि पहिलो काम कार्यालय व्यवस्थापन हुने बताए । पुतलीबजार नगरपालिका प्रमुखमा निर्वाचित सीमा क्षत्री भन्छिन्, यो नगरपालिका अस्तव्यस्त नगरपालिका हो । निर्वाचित प्रतिनिधिलाई कार्यालय व्यस्थापन गर्नु छ । त्यसपछि नगरको काम अगाडि बढ्छ । नगरका निर्वाचित जनप्रतिनिधिहरूलाई मुख्य निर्वाचन अधिकृत रमेशकान्त अधिकारीले शुक्रबार शपथ ग्रहण गराएपछि नयाँ प्रतिनिधि कोही पनि नगरपालिका गएनन् । सबैजसो विजय र्याली मनाउन लागे । निर्वाचित प्रतिनिधिहरूको संख्या ठूलो रहेकाले नगरपालिकामा कार्यकक्ष व्यवस्थापनका लागि केही कोठा आवश्यक छन् । निर्वाचित प्रतिनिधिलाई नगरपालिकाले स्वागत गर्न बाँकी छ ।पुतलीबजारमा पुरानो भवनमै प्रतिनिधिहरूको लागि कार्यालय व्यवस्थापन गरिनेछ । यस्तै वालिङ र चापाकोट नगरपालिकामा आºनै भवन भएकाले व्यवस्थापनमा समस्या छैन । चापाकोट नगरपालिकाको भवनमा जनप्रतिनिधिहरू र कर्मचारीहरू सँगसँगै हुनेछन् । चापाकोटका कार्यकारी अधिकृत खेमराज भुसालका अनुसार नगरपालिकाको आफ्नै भवन भएकाले जनप्रतिनिधिलाई राख्न समस्या छैन । तर, फर्निचरहरू पर्याप्त नभएकाले नयाँ बनाउन लागिएको छ । शपथ त लिइयो, बस्ने कार्यालय पो कता हो, नगरका वडा सदस्य विष्णु श्रेष्ठले भने, कार्यालय व्यवस्थापन गर्न पनि केही दिन लाग्ला । स्याङ्जाका पाँच नगर र छ गाउँपालिका छन् ।"
"वीरेन्द्रनगरमा मेयर कांग्रेस, उपमेयर एमाले","सुर्खेत प्रदेश नम्बर ६ को सम्भावित राजधानीका रुपमा हेरिएको वीरेन्द्रनगरको मेयरमा कांग्रेस र उपमेयरमा एमाले उम्मेदवार विजयी भएका छन् । शनिबार सम्पन्न मत गणनामा कांग्रेसका देवकुमार सुवेदी ५ सय ६ मत अन्तरले विजयी भए । सुवेदीले १४ हजार ४ सय ५ मत ल्याए । उनका निकटतम प्रतिद्धन्द्धी एमालेका बालाराम शर्माले १३ हजार ८ सय ९९ मत प्राप्त गरे । उपमेयरमा एमालेकी मोहनमाया ढकालले १६ हजार ६८ मतले विजयी प्राप्त गरिन् । उनका निकटतम प्रतिद्धन्द्धी कांग्रेसकी जानकी सिंहले १४ हजार २६ मत प्राप्त गरिन् । मेयरमा निर्वाचित सुवेदी कांग्रेसका नगर सभापति हुन् भने उपमेयर ढकाल अखिल नेपाल महिला संघकी जिल्ला अध्यक्ष हुन् । अघिल्ला दुई वटै स्थानीय निर्वाचनमा वीरेन्द्रनगरमा एमाले विजयी भएको थियो । ०४९ मा यमलाल कँडेल र ०५४ मा बालाराम शर्मा निर्वाचित भएका थिए । यसपटक एमालेले प्रमुख पद जोगाउन नसके पनि बहुमत हासिल गरेको छ । १६ वडामा रहेको वीरेन्द्रनगरमा एमालेले ९ वडा, कांग्रेसले ६ र माओवादी केन्द्रले एक वडामा विजय हासिल गरे । वडा नम्बर १ मा गंगाराम सुनार, २ मा दलबहादुर रोकाया, ३ मा भूपेन्द्र खत्री, ४ मा नीलकण्ठ खनाल, ५ मा राजबहादुर गुरुङ, ६ मा मोतीप्रसाद कँडेल, ७ मा धु्रवकुमार चपाई, ८ मा थम्बप्रसाद गौतम, ९ मा सुरेशकुमार मानन्धर, १० रत्नबहादुर बुढा, ११ मा नन्दलाल शर्मा, १२ लोकप्रसाख चालिसे, १३ भूपेन्द्र दर्लामी, १४ मा टोपबहादुर दर्लामी, १५ मा तुलबहादुर पुलामी, र १६ मा पूर्ण ढकालको प्यानल विजयी भयो । नवनिर्वाचित मेयर सुवेदीले सिंहदरबारका अधिकार गाउँनगरमा आइसकेकाले तिनको शीघ्र व्यावहारिक कार्यान्वयन, नगरको दीर्घकालीन विकास र सुशासनलाई प्राथमिकतामा राखेर काम गर्ने प्रतिबद्धता जनाए । उपमेयरमा निर्वाचित मोहनमाया ढकालले जनतामाझ गरेका प्रतिबद्धता, संविधान ऐन कानुनले तोकेका जिम्मेवारी कुशलतापूर्वक वहन गर्ने बताइन् । सुर्खेतका ९ तहमध्ये कांग्रेसले ६ मा प्रमुख, ५ मा उपप्रमुख र एमालेले ३ तहमा प्रमुख र एकमा उपप्रमुख जितेको छ । कांग्रेसले वीरेन्द्रनगरमा प्रमुख, भेरीगंगा, गुर्भाकोट, पञ्चपुरी नगरपालिका, बराहताल र चिंगाड गाउँपालिकामा प्रमुखउपप्रमुख जितेको छ । एमालेले लेकबेंसी नगरपालिका, सिम्ता र चौकुने गाउँपालिकामा प्रमुखउपप्रमुख तथा वीरेन्द्रनगरमा उपप्रमुख जितेको छ । शारदामा पनि कांग्रेससल्यान शारदा नगरपालिकाको मेयरमा कांग्रेसका सुरेश अधिकारी र उपमेयरमा सावित्रा बस्नेत विजयी भएका छन् । ४ हजार २ सय १४ मत ल्याएका अधिकारीले प्रतिद्वन्द्वी एमालेका रामकुमार खड्गीलाई ८ सय ७० मतले पराजित गरेका हुन् । खड्गीले ३ हजार ३ सय ४४ मत ल्याए । ४ हजार १ सय ८० मत ल्याउँदै कांग्रेसकै बस्नेत उपमेयर बनिन् । निकटतम प्रतिद्वन्दी एमालेकी सरिता हमालले ४ हजार ३३ मतमा चित्त बुझाइन् । नगरपालिकामा १५ वडामध्ये ९ मा कांग्रेस, ३ मा एमाले, ११ वडा माओवादी र राप्रपाले जितेका छन् ।"
भत्ता रकमले शिक्षक पाल्छु,"बागलुङ बागलुङको ढोरपाटन नगरपालिकाका मेयर देवकुमार नेपालीले भत्ताबापत बझ्ने सबै रकम शिक्षा विकासमा लगाउने प्रतिबद्धता व्यक्त गरेका छन् । ढोरपाटन नगरवासीले आफूलाई विश्वास गरी जिताएकाले उनीहरूलाई महसुस हुने गरी नगर विकासमा खटिने उनको भनाइ छ । ढोरपाटन नगरवासीले मलाई ठूलो विश्वासले जिताउनुभएको छ, ४२ वर्षीय उनले भने, मलाई राज्यले प्रदान गर्ने भत्ता रकमबाट शिक्षक पाल्छु र शिक्षाको चेतना फैलाउने काममा सहयोग गर्छु ।ढोरपाटन नगरपालिकामा दलित र जनजातिको बाहुल्य रहेकाले उनीहरूको शिक्षा र चेतनास्तर वृद्धि गर्नुपर्ने आवश्यकता देखेका छन् नेपालीले । उनी २ हजार ६ सय ९२ मत ल्याई विजयी भएका हुन् । उनका प्रत्याशी कांग्रेसका अर्जुन शेरचनले १ हजार ९ सय ४६ मत प्राप्त गरेका थिए । त्यसैगरी उपप्रमुखमा एमालेकी करमती पुन २ हजार ७९ मत प्राप्त गरी विजयी भइन् । पुनसँग कांग्रेसकी दिलमाया पौवी पराजय भइन् । जातीय विभेद सहँदै हुर्किएकाले सानैदेखि विद्रोही स्वभाव भएको र आफूले ढोरपाटनलाई छुवाछूतमुक्त नगरपालिका बनाउन लागिपर्ने नेपालीले बताए । नगरलाई सडक सञ्जाल, शिक्षा, स्वास्थ्य र खानेपानीको पहुँच पुर्याई नमुना नगरपालिका बनाउने उद्देश्य रहेको उनको भनाइ छ । आफ्नो योजनामा साथ दिन उनले सबैमा आग्रह गरे ।दलित प्रमुख भएकाले पनि ममाथि धेरै चुनौती छन्, ढोरपाटन१ का उनले भने, दुई छाक भात खान पुगेकै छ । अब नगरपालिकालाई नमुना बनाउन अहोरात्र खटिनेछु । देवकुमार सबैसँग घुलमिल हुन सक्ने र उपलब्धि प्राप्त नभएसम्म निरन्तर खटिने स्वभावका कारणले पनि सबैले मन पराएको पत्नी छेला नेपालीले बताइन् ।"
पोखरामा मतगणना रोकियो,"पोखरा पोखरा लेखनाथ महानगरको १७ नम्बर वडाका केही मतपत्रमा स्वस्तिक छापको आकार ठूलो भेटिएपछि मतगणना रोकिएको छ । ठूलो आकारको स्वस्तिक छाप लागेको मतपत्र मान्य नहुने भन्दै मतगणनास्थलमा रहेका कांग्रेस प्रतिनिधिले विरोध जनाएपछि गणना रोकिएको हो । सूर्य चिह्नमा त्यस्तो छाप भेटिएको हो । ५ हजार ८ सय २८ मतसंख्या रहेको वडा १७ को १ हजार ४ सय मत गनिसकेपछि ठूलो स्वस्तिक छाप भएको मतपत्र भेटिएर विवाद उत्पन्न भएको थियो । मतपत्र, मतदान अधिकृतको हस्ताक्षर भने ठीक अवस्थामा छन् ।विवाद उत्पन्न भएर मतगणना रोकिएपछि मुख्य निर्वाचन अधिकृतको कार्यालय र क्षेत्रीय निर्वाचन कार्यालयको पहलमा सर्वदलीय बैठक बोलाए पनि राति अबेरसम्म कुनै निर्णय हुन सकेको थिएन । क्षेत्रीय निर्वाचन अधिकृत गंगालाल सुवेदीले यस विषयमा के भएको भन्ने अनुसन्धान नगरी भन्न नसकिने बताए । ३३ वटा वडा रहेको महानगरमा शुक्रबारसम्म १५ वडासम्मको मतगणना सकिएको छ । गणनामा प्रमुख र उपप्रमुखमा एमालेका उम्मेदवारहरूले अग्रता लिइरहेका छन् ।"
एमालेलाई साथ,"दाङ एमाले वरिष्ठ नेता माधवकुमार नेपालले जनताले अहिलेको चुनावमा लोकतन्त्रको संरक्षकको रूपमा एमालेलाई मत दिएको बताएका छन् । सरकारमा सहभागी माओवादी र कांग्रेसले विभिन्न अलोकतान्त्रिक निर्णय गर्दै गएका छन्, उनले शनिबार दाङमा आयोजित कार्यक्रममा भने, सत्ता दुरुपयोग गरेर चुनावमा धाँधली गर्न खोजे पनि जनताले सही ठाउँमा मत दिएका छन् । मतको सम्मान गर्दै अब एमाले लोकतन्त्र र न्यायको संरक्षणका लागि लाग्ने बताए ।"
सुरु भयो प्रज्ञाको हीरक,"काठमाडौं वर्ष दिनदेखि नेपाल प्रज्ञा प्रतिष्ठानले हीरक जयन्ती सन्दर्भ पारेर विभिन्न कार्यक्रम गर्दै आएको छ । शनिबार पाँच दशकदेखि भाषा, साहित्य र कलामा योगदान पुर्याउँदै आएका १० स्रष्टालाई राजधानीमा हीरक सम्मान दिँदै तीनदिने राष्ट्रिय वाङ्मय संगोष्ठी सुरु गर्यो । सम्मानित हुनेमा साहित्यकार तथा समालोचक प्राडा तारानाथ शर्मा, संस्कृतिविद् तेजेश्वरबाबु ग्वंग:, कवि जसराज किराँती, समालोचक चुडामणि रेग्मी, साहित्यकार तथा समालोचक आनन्ददेव भट्ट, साहित्यकार दीपनारायण मिश्र, साहित्यकार एवं पत्रकार नारायणप्रसाद शर्मा, साहित्यकार एवं समालोचक रमा शर्मा, चित्रकार शंकरनाथ रिमाल र बालसाहित्यकार शान्तदास मानन्धर छन् । सम्मानितहरूलाई राष्ट्रकवि माधवप्रसाद घिमिरे, शताब्दी वाङ्मय पुरुष एवं संस्कृतिविद् सत्यमोहन जोशी र साहित्यकार बैरागी काइँलाले एक लाख रुपैयाँसहितको ताम्रपत्र हस्तान्तरण गरे । प्रतिष्ठानको संस्थापक सदस्यमध्ये एक राष्ट्रकवि घिमिरेले प्रतिष्ठान स्थापनाका दिनहरू सम्झिए । महाकवि लक्ष्मीप्रसाद देवकोटासँग मिलेर प्रतिष्ठानको स्थापना र प्रचार गर्न धेरै मिहिनेत र तपस्या गरेको सम्झँदै प्रतिष्ठानले पाका स्रष्टालाई सम्मान गर्दा धेरै खुसी लागेको उनले बताए । नेपाली साहित्यलाई विश्वमाझ चिनाउन युवापुस्तालाई नेपाली साहित्यतर्फ आकर्षण गराउनुपर्ने उनको तर्क थियो । प्रतिष्ठानले समाजमा सहअस्तित्व कायम गर्नसमेत सघाएको शताब्दी पुरुष जोशीले बताए । राजधानी र मोफसलमा बसेर नेपाली भाषासाहित्यमा निरन्तर योगदान पुर्याएका स्रष्टालाई सम्मान गरिएको प्रतिष्ठानका कुलपति गंगाप्रसाद उप्रेतीले बताए । कार्यक्रममा बैरागी काइँला, उपकुलपति विष्णुविभु घिमिरे, प्राज्ञ डा अमर गिरी, सदस्यसचिव जीवेन्द्रदेव गिरी, भारतीय नेपाली साहित्यकार डा कविता लामा र संस्कृति, पर्यटन तथा नागरिक उड्डयन मन्त्रालयका सचिव शंकरप्रसाद अधिकारीलगायतले धारणा राखे । मातृभाषासम्बन्धी पहिलो संगोष्ठी उद्घाटन सत्रपछि शनिबारै मातृभाषा साहित्य : समकालीन स्वरहरू विषयमा संगोष्ठी भयो । प्रतिष्ठानले मातृभाषासम्बन्धी गरेको यो पहिलो गोष्ठी हो । प्रतिष्ठानका मातृभाषा विभाग प्रमुख श्रवण मुकारुङको सभापतित्वमा नवीन चित्रकार, लोकबहादुर थापा, डा तारामणि राई र लक्की चौधरीले मातृभाषाबारे विमर्श गरे । भाषाविद् अमृत योञ्जनले बहसलाई जोडेका थिए । २०४६ पछि नेवार साहित्यको विषयमा विविधता आएको चित्रकारले सुनाए । मगर र गुरुङ साहित्यमा प्रगतिवादी धारको प्रभाव पाइने थापामगरले दाबी गरे । गुरुङ भाषा देवनागरी लिपिमा लेखिने बताउँदै उनले मगर र गुरुङ भाषामा हालसम्म दुई दर्जनभन्दा जति कविता, एक दर्जन उपन्यास, डेढ दर्जन खण्डकाव्य, तीन दर्जन नाटक, फिल्म लेखिएका बताए । डा राईले नेपाली भाषाको आधिपत्यले मातृभाषाहरूमा साहित्य सृजना हुन नसकेको आरोप लगाए । थारू साहित्य लेख्य नभएर कथ्य भएकोले समस्या भएको बताउँदै चौधरीले स्रष्टा मर्दा उनका कृति पनि पार्थिव शरीरसँगै गाड्ने चलनले साहित्यको अभिलेख पाउन कठिन रहेको सुनाए । शनिबारै नेपाली भाषाको आधुनिकीकरणका प्रमुख आयाम, नेपालमा बोलिने भाषाहरूको संवैधानिक स्थिति र भाषिक नीति बारे विमर्श गरियो । शास्त्रीय धुन, साकेला, छलिया झिझिया, तामाङ सेलो, घाटु, च्याम्बुङ, कौरा, सिङारु, धिमे, सतार, थारूलगायतका नृत्य प्रस्तुत गरिएका थिए भने अभिनेता रमेश अधिकारीले एकल प्रहसन र सुक्मित गुरुङले गीत गाइन् ।"
क्षत्रीको कथाकृति,"काठमाडौं सञ्चारकर्मी डब्बु क्षत्री कथा संग्रह नमस्ते काठमान्डु सहित आएका छन् । शनिबार राजधानीको सार्वनाम थिएटरका कलाकारहरूले रंगमञ्चीय प्रस्तुतिसहित कृतिको लोकार्पण गरे । संग्रहका कथाको भाव समेटेर बनाइएको गीत नमस्ते काठमान्डुपनि सोही कार्यक्रममा लोकार्पण गरियो । जुगल डंगोलको संगीत र सन्देश पाठकको स्वर रहेको गीतमाथि रंगमञ्चीय प्रस्तुतिसमेत गरिएको थियो । यौन विद्रोहका कथाहरू समेटिएको कृतिमाथि लेखक एवं चलचित्रकर्मी सचिन घिमिरेले अभिनेत्री ऋचा शर्मा, लेखिका जया ओझा, कथाकार क्षत्री र सञ्चारकर्मी यज्ञशमाझ बहस चलाएका थिए । ऋचाले संग्रहमा आएका कथाका घटना र पात्रहरू समाजमै भेटिने दाबी गरिन् । आफूले निर्माण गरेको फिल्म आधा लभ मा पनि तेस्रोलिंगी र समलिंगी विषय समेटिएको बताउँदै क्षत्रीका कथाहरूमा पनि त्यस्तै यौन विद्रोहका सन्दर्भ र पात्रहरू भेटिएको उनले दाबी गरिन् । यज्ञशले लामो समय पत्रकारिताको अनुभव सँगालेको कारण क्षत्रीले कथामा पनि पत्रकारिताको लेखन शैली झल्किएको बताए । समाजका विभिन्न वर्ग, धर्म, भाषा र लैंगिकतालाई टिपेर कथामा उनिएको उनको दाबी थियो । लेखिका ओझाले कथाहरू यौनमा केन्द्रित भएर पनि अश्लील नभएको बताइन् । कथाकार क्षत्रीले आफूले समाजमा देखेका घटनाहरूलाई कथामा ढालेको दाबी गरे । राहदानी फिल्मका निर्देशकसमेत रहेका कृतिमा समेटिएको यौनविम्ब र प्रतीक, पात्र बनोटको अवस्थिति र मनोदशासँगै कमजोरीको पक्षमाथि पनि कार्यक्रममा रोचक बहस भएको थियो । कृतिमा १८ वटा कथा समेटिएका छन् । कृति शिखा बुक्सले छापेको हो ।"
कान्समा सिन्ड्रेला ऐश,"गतवर्ष आयोजित कान्स फिल्म फेस्टिभलको रेड कार्पेटमा पर्पल लिपिस्टिकमा क्याटवाक गरेकी बलिउड नायिका ऐश्वर्या राय बच्चनको पहिलो पटक सौन्दर्यको विरोध भयो । अधिकांशले उनले छनोट गरेको कलरबारे टिप्पणी गर्दै नायिकालाई सुट नगरेको प्रतिक्रिया दिएका थिए । सोसल साइटमा कन्ट्रोभर्सी बढ्दै गएपछि ऐशले उक्त छनोट आफ्नो नभई आफू एम्बेसडर रहेको मेकअप ब्रान्डको भएकोले आफ्नो लुक्सको जश वा अपजश सबै उसैको पोल्टामा हाल्दिएर आफू उम्किएकी थिइन् । पछिल्लो तीतो अनुभव सँगालेकी ऐश यस पटकको कान्समा भने धमकेदार शैलीमा प्रस्तुत भएकी छन् । ७० औं कान्स फिल्म फेस्टिभलमा माइकल सिंकोले डिजाइन गरेको पाउडर ब्लु ब्रोकेड बल गाउनमा उत्रिएकी ऐशलाई यतिबेला भने फेसन स्टाइलिस्टले वाहवाही गरेका छन् । प्राय: बार्बी डलको उपमा पाउने ऐशलाई यसपटक भने सिन्ड्रेला भनेर टयाग दिइएको छ । २००३ मा पहिलो पटक कान्समा सहभागी भएपछि निरन्तर उपस्थित हुँदै आएकी ऐशलाई यसपटक बलिउडबाट नायिकाद्वय सोनम कपुर र दीपिका पादुकोणले साथ दिए । ऐली नामक एक फेसन म्यागाजिनले त ऐशको तस्बिर इन्स्टाग्राममा लेखेको छ, के ऐश्वर्याको उमेर दस वर्ष घटेको हो ?कान्समा बलिउड नायिकात्रयबीच पनि तुलना भएको छ । तर दीपिकाले भने कान्स धेरै महिलाका लागि आफ्ना विविध क्षमता प्रस्तुत गर्ने उपयुक्त थलो भएकोले अविश्वसनीय प्लेटफर्म भएको जिकिर गर्दै भनेकी छन्, हामी यहाँ यस अर्थमा छौं कि हामी आफैंमा सक्षम छौं । त्यसैले कसैले कसैलाई छोप्ने भन्ने प्रश्नै हुँदैन । गत महिना मात्रै न्युयोर्कको एक कार्यक्रममा सेतो साटनको पोसाकमा उपस्थित दीपिकाको फेसन स्टेटमेन्टले मिक्स्ड रेस्पोन्स पाएको थियो भने कान्समा उनको फेसनले लेडी गागाको समेत ध्यान खिचेको थियो । कान्सको दोस्रो दिन फिल्म लभलेस को प्रिमियरमा उपस्थित दीपिकाको फोटो ड्रेस डिजाइनर ब्रान्डोन म्याक्सवेलले इन्स्टाग्राममा पोस्ट गरेपछि लेडी गागाले लाइक गरेकी थिइन् ।त्यसैगरी, शुक्रबार भएको फिल्म ओक्जा को रेड कार्पेटमा डायमन्ड्स गर्ल रिहाना स्ट्रपलेस सेतो गाउन र कोटमा उपस्थित थिइन् भने सुपरमोडल बेला, केन्डल जेनर लगायतका फेसन स्टेटमेन्टले पनि काफी प्रशंसा बटुलेका थिए ।"
घूससहित शिक्षा कर्मचारी पक्राउ,"सर्लाही शिक्षक भर्ना गर्न भनेर अवैध रूपमा लिएको रकमसहित अख्तियार दुरुपयोग अनुसन्धान आयोगले शिक्षा कार्यालयका दुई उपसचिव, विद्यालय व्यवस्थापन समिति अध्यक्ष र प्रधानाध्यापकसमेत चार जनालाई नियन्त्रणमा लिएको छ ।लालबन्दीस्थित नमस्ते होटलको कोठामा घूसको लेनदेन भइरहेका बेला उपसचिवद्वय (सहायक जिशिअ) वासुदेव तिमल्सिना र रामहरि रिजाल, जनज्योति उमावि लालबन्दी व्यवस्थापन समिति अध्यक्ष इन्द्रप्रसाद न्यौपाने र प्रधानाध्यापक विष्णु पोखरेललाई प्रमाणसहित नियन्त्रणमा लिएको आयोगको बर्दिवास सम्पर्क कार्यालयले जनाएको छ । विद्यालयमा आएको शिक्षक दरबन्दीमा भर्ना गरिदिने भनेर निजी स्रोतमा जनज्योति उमाविमै कार्यरत शिक्षकसँग रकम लेनदेन भएको सूचनाका आधारमा आयोगको टोलीले घूस लेनदेन भएको होटलमा छापा मारेको थियो । एक जना भर्ना गर्न ५ लाख माग भएकोमा ४ लाखमा सहमति भएको सूचना पाएपछि लेनदेन हुने समय र स्थान पत्ता लगाई आयोगको टोलीले छापा मारेको हो । लामो समयदेखि विद्यालयमा निजी स्रोतमा काम गरेकालाई पनि पैसाका लागि सताइएपछि आयोगमा सूचना पुगेको थियो । पछिल्लो समय जनज्योतिमा बिनापैसा काम हुन छाडेको गुनासो बढेको थियो । होटलको कोठामा बसेर खाजा खाई रकम लेनदेन गर्ने सहमति भएको सूचना पाएर आयोगको टोली पुगेको एक अधिकृतले बताए।"
परिचरका भरमा विद्यालय,"बाजुरा कोल्टीको ढाडाकोटस्थित बुढीनन्दा प्रावि २ महिनादेखि सुनसानजस्तै छ । चैत दोस्रो साता हतारहतारमा परीक्षा सकेर हिँडेका सबै शिक्षकको अहिलेसम्म अत्तोपत्तो छैन ।सदरमुकाम मार्तडीदेखि करिब १ दिनको पैदल दूरीमा रहेको उक्त विद्यालयका शिक्षकहरूले चैत पहिलो सातामै वार्षिक परीक्षा सञ्चालन गरे । परीक्षालगत्तै चैत १२ मा प्रधानाध्यापकसहित सबै शिक्षक परीक्षाफलसमेत प्रकाशित नगरी हिँडे । कुनै पनि शिक्षक विद्यालयमा नफर्केपछि परिचर धर्मबहादुर बोहराले परीक्षाफल प्रकाशित गरे।शिक्षकहरूको लापरबाही यत्तिमै सीमित रहेन । विद्यालयले वैशाख पहिलो सातादेखि भर्ना अभियान सुरु गर्नुपर्ने हो । साथै विद्यार्थीका हातहातमा नयाँ किताबसमेत पुर्याउनुपर्ने हो । तर, यहाँ अध्ययनरत बालबालिकालाई नयाँ कक्षामा नाम लेखाउने र हातमा नयाँ किताब लिएर फर्किने अवसर जुरेन । सरहरू नफर्केपछि विद्यार्थीहरूको नाम मैले नै रजिस्टरमा टिपेको छु, धर्मले भने ।सरकारी तलबभत्ता खाने ३ र निजी स्रोतका २ गरी ५ शिक्षक कार्यरत यो विद्यालयमा वैशाखभर एउटै शिक्षक पनि विद्यालय फर्केनन् । दामोदर रेग्मी प्रअ रहेको यो विद्यायमा शंकर जोशी र अम्मकला बोहरा दरबन्दीका शिक्षक हुन् । नैनचन्द्र रोकाया र जयप्रकाश रोकायालाई विद्यालयले निजी स्रोतमा नियुक्ति दिएको छ ।शिक्षकहरूको अत्तोपत्तो नभएपछि विद्यालय व्यवस्थापन समिति अध्यक्ष छक्क बोहराले प्रअ रेग्मीलाई बारम्बार फोन गरी कुरा गर्ने प्रयास गरे । तर, रेग्मी सम्पर्कमा आएनन् । अन्य शिक्षकहरूसँग समेत सम्पर्क हुन नसकेको अध्यक्ष बोहराले बताए । पटकपटक कुरा गर्न खोज्दा रेग्मीले वास्तै गर्दैनन्, अध्यक्ष बोहराले भने, लामो समय विद्यालय बन्द भएर बालबालिकाको भविष्य अन्योलमा पर्ने देखेपछि जिल्ला शिक्षा कार्यालयमा खबर गरेको छु । शिक्षा कार्यालयलाई समेत उक्त विद्यालयका शिक्षकहरूको लापरबाहीबारे जानकारी नभएको होइन । स्थानीय तहमा विद्यालयको अनुगमन रेखदेख गर्ने काम स्रोत व्यक्तिको हो । त्यस क्षेत्रका स्रोत व्यक्ति प्रेमराज रेग्मीलाई उक्त विद्यालयका शिक्षकहरूको लापरबाहीबारे जानकारी छ । उनले पनि शिक्षकहरूको लापरबाहीलाई सामान्य रूपमा लिएको देखिएको छ । हेडमास्टर मान्दैनन् त म के गरूँ ? ठटयौली पारामा स्रोतव्यक्ति रेग्मीले कान्तिपुरसँग भने ।प्रअ रेग्मीले लापरबाही गरेको यो पहिलोपटक होइन । विगत १३ वर्षदेखि सोही विद्यालयमा कार्यरत उनको विगतदेखि नै यस्तै चाला रहेको विद्यालय व्यवस्थापन समितिका अध्यक्ष बोहरा बताउँछन् । गत वर्ष हामीले शिक्षा कार्यालयै पुगेर ज्ञापनपत्र बुझाएका थियौं तर वास्ता गरिएन, उनले भने, अहिले त उनी कुरा गर्न खोज्नेबित्तिकै फोन स्विच्डअफ गर्छन् । कक्षा ५ सम्म सञ्चालन हुने यो विद्यालयमा १ सय १० विद्यार्थी अध्ययनरत छन् । अवस्था थाहा पाएपछि प्रअलाई तत्काल विद्यालय जान निर्देशन गरेको छु, विद्यालय निरीक्षक उमेश रेग्मीले भने । विद्यालयको सेवा क्षेत्रका अभिभावकहरू अप्ठयारोमा छन् । ढाडाकोट गाउँ सो विद्यालयको सेवा क्षेत्र हो । अर्को विद्यालय गाउँदेखि करिब डेढ घण्टा टाढा पर्छ । ससाना बालबालिकालाई देवलडाँडा मावि कुरुमा पठाउन पनि समस्या छ । हाम्रो विद्यालयको हालत यस्तो भयो, अभिभावक गगन बोहराले भने ।ढाडाकोटको बुढीनन्दा मात्रै होइन, जिल्लाका थुप्रै विद्यालयको अवस्था अस्तव्यस्त रहेको विद्यालय निरीक्षक धर्मराज जोशी स्विकार्छन् । कतिपय विद्यालयमा एउटै किताब पनि पुगेको छैन । कतिपयमा अपुरा किताब छन् । जिल्लाबाहिरका शिक्षकहरू धेरैजसो फर्केका छैनन् । साँच्चै अस्तव्यस्त भएको छ, विद्यालय निरीक्षक जोशीले भने, कतिपय विद्यालयबाट चैत सुरुमै हिँडेका शिक्षकहरू अझै फर्केका छैनन् ।जिशिकाका कर्मचारीहरूले नियमित अनुगमनमा ख्याल नगर्दा विद्यालय क्षेत्रमा अस्तव्यस्त बढेको आरोप विगतदेखि नै लाग्दै आएको हो । बुढीनन्दा प्राविकै अध्यक्ष बोहराले भने, २ घण्टा टाढा घरमा बस्ने स्रोतव्यक्ति रेग्मीलाई एकपटक जबरजस्ती बोलाए पनि विद्यालयको पर्यवेक्षण तथा अनुगमनका लागि कहिल्यै आएनन् ।"
अभियुक्त पक्राउ,"बैतडी ३२ वर्षअघि एकै परिवारका ४ जनाको हत्यामा सर्वस्वसहित जन्मकैदको सजाय पाएका ८० वर्षीय वृद्ध जेल चलान भएका छन् । पुर्चौडी नगरपालिका२ महादेवस्थान बन्तोलीका परमे भट्टलाई प्रहरीले घरबाटै पक्राउ गरेको हो । भट्टले ०४२ भदौ १७ गते राति पुर्चौडी नगरपालिका१० विजयपुर बरायलगाडाका ६५ वर्षीय अर्जुन अवस्थी, पुतली अवस्थी र कलशा अवस्थीलगायत ४ जनाको खुकुरी प्रहार गरी हत्या गरेका थिए । अवस्थीकै घरमा राति बास बसेका भट्टले परिवारकै हत्या गरेर धनमाल लुटेको आरोपमा उक्त सजाय पाएका थिए । बैतडी जिल्ला अदालतले ०५१ भदौमा भट्टलाई सर्वस्वसहित जन्मकैदको फैसला सुनाएको थियो । ०५२ भदौ १४ मा पुनरावेदन अदालत महेन्द्रनगर र ०५३ वैशाख १३ मा सर्वोच्च अदालतले जिल्लाकै फैसला सदर गरेको थियो । उनी भारततिर भएका कारण ३० वर्षदखि खोज्दै आए पनि पक्राउ गर्न नसकेको अदालतले जनाएको छ । भट्टको सम्पत्ति रोक्का गरी लिलाम प्रक्रियामा जाने अदालतका नासु कृष्णदेव भट्टले बताए । वृद्ध अवस्थाका भट्टलाई कारागारमा स्याहार गर्न समस्या भएको छ ।८ महिनापछि पक्राउमोरङ प्रहरीले हत्या आरोप लागेका एक जना भारतीय नागरिकलाई ८ महिनापछि पक्राउ गरेको छ । सिलगुडी चम्पासरी ग्रामपञ्चायतको सालबारी मेथीबारीका ४२ वर्षीय राजकुमार प्रधान पक्राउ परेका हुन् । उनले २०७३ असोज १० गते कानेपोखरी गाउँपालिका७ स्थित जंगलमा २९ वर्षीया लीला शर्मा दाहालको हत्या गरेको जिल्ला प्रहरी कार्यालय मोरङले जनाएको छ ।प्रहरी उपरीक्षक सन्दीप भण्डारीले घटना प्रकृतिले हत्या भएको देखिए पनि मृतकको तत्काल सनाखत हुन नसक्दा हत्यारा पत्ता लगाउन कठिन भएको बताए । उक्त घटना छानबिनका लागि जिल्लाबाट विशेष प्रहरी टोली परिचालन गरेपछि २०७३ पुस २६ गते सनाखत भयो, उनले भने, सनाखत भएपछि परिवारजनको सहयोगमा हत्या आरोपित पत्ता लगाउन सफल भए पनि भारतीय भएकाले समात्न कठिनाइ भएको थियो । प्रधान र दाहाल संयुक्त रूपमा नेपालमा जग्गा कारोबारमा संलग्न रहेको खुलेपछि विशेष टोलीले जग्गा खरिद गर्ने नाटक रचेर नेपाल बोलाएको र पथरी शनिश्चरे१ बाट पक्राउ गर्न सफल भएको उनले बताए । प्रधानले सुरुमा लीलाका पति कमल दाहालसँग मिलेर जग्गा कारोबार गर्दै आएको तर कमलको दुर्घटनामा मृत्यु भएपछि उक्त कारोबार लीलाले सम्हालेकी थिइन् ।"
युवाको प्राथमिकता शिक्षा र कृषि,"लेखनाथ (कास्की) स्थानीय तह निर्वाचन भएका प्रदेशमा धमाधम मत परिणाम सार्वजनिक भइरहेका छन् । पाँच वर्ष स्थानीय सरकार चलाउन नगर, गाउँपालिका र वडाको प्रमुखमा निकै कम युवा निर्वाचित भएका छन् । १ महानगर र ४ गाउँपालिका भएका कास्कीमा गाउँपालिकाको मत परिणाम आइसकेको छ । पोखरा लेखनाथ महानगरपालिकाको मतगणना भइरहेको छ ।कास्कीको १ गाउँपालिका र गाउँपालिकाका ३ वडाले मात्र युवा प्रमुख पाएको छ । पोखरा लेखनाथमा प्रमुख तीन पार्टीबाट युवा उम्मेदवार नै छैनन् । अन्य पार्टीबाट प्रमुखमा युवा विजयी हुने सम्भावना टरेको छ । रूपा गाउँपालिका अध्यक्षमा ३३ वर्षीय नवराज ओझा विजयी भएका छन् । रूपाकै २ नम्बर वडामा ३२ वर्षीय हरिकृष्ण ओझा, मादी गाउँपालिकाको वडा नम्बर ७ मा ३१ वर्षीय लालबहादुर गुरुङ र मादीकै वडा नम्बर ९ मा ३५ वर्षीय तोरण गुरुङ अध्यक्षमा निर्वाचित भएका छन् । गाउँपालिका र वडा हाँक्न युवा प्रतिनिधिका आआफ्नै योजना छन् । युवा प्रमुखले शिक्षा र कृषिमा बढी जोड दिएका छन् । गुणस्तरीय शिक्षा र कृषिको आधुनिकीकरणमा युवाले समान चासो देखाएका छन् । युवा स्वरोजगार, ग्रामीण सडक स्तरोन्नति, खानेपानी, पर्यटन, स्थानीय स्रोतसाधनको उपयोग पनि युवाका एजेन्डा हुन् । व्यवसायको बिमालाई प्राथमिकता रूपा गाउँपालिकामा कांग्रेसका हेभिवेट उम्मेदवार प्रकाशमोहन खनाललाई हराएर एमालेका ३३ वर्षीय नवराज ओझाले जित्छन् भन्ने स्थानीयले सायदै सोचेका थिए । खनाल पोखरा उपत्यका नगर विकास समितिको अध्यक्षबाट राजीनामा दिएर चुनावमा होमिएका थिए । कांग्रेस केन्द्रीय सदस्य जीवन परियार र सांसद यज्ञबहादुर थापाको थलोमा समेत एमालेका ओझाले खनाललाई हराए । ओझा एमाले निकट युवा संघका गण्डकी अञ्चल अध्यक्ष हुन् । साबिकको सिद्ध गाविसको गाउँफर्क माविमा पढ्दादेखि नै विद्यार्थी राजनीतिमा होमिएका उनी अखिलको स्कुल कमिटी अध्यक्ष थिए । उनले पृथ्वीनारायण क्याम्पसबाट प्रवीणता प्रमाणपत्र तह मात्रै उत्तीर्ण गरेका छन् । हाल उनी एमालेको जिल्ला कमिटी सदस्य हुन् । गाउँपालिका अध्यक्षमा निर्वाचित भएपछि उनले युवा स्वरोजगारलाई प्राथमिकतामा राख्ने बताए । कृषिमा आधारित साना तथा मझौता उद्योग खोल्न युवालाई प्रेरित गर्ने उनको योजना छ । युवाले गर्ने व्यवसायको सुरक्षाको ग्यारेन्टी पनि हामीले लिनुपर्छ, उनी भन्छन्, त्यसका लागि व्यवसायको बिमालाई प्रमुख मुद्दा बनाउँछौं । युवालाई बिदेसिनुपर्ने बाध्यताको अन्त्य गरी गाउँमै टिकाइराख्न स्वरोजगार नै उत्तम विकल्प हुने उनको धारणा छ । अध्यक्ष निर्वाचित भइसकेपछि पहिलो काम भूकम्पपीडितलाई राहत उपलब्ध गराउन पहल गर्ने ओझाले बताए । उनले गाउँपालिकाको मुख्य समस्या रहेको खानेपानी अभाव हटाउने योजना सुनाए । गाउँपालिकाका तीन मुख्य सडकलाई कालोपत्रे गर्ने, शैक्षिक स्तरोन्नति गर्ने, पर्यटन गुरुयोजना बनाउने योजना पनि प्राथमिकतामा रहेको उनले बताए । रूपा ताल, रूपाकोट, रोयल ट्ेरकजस्ता पर्यटकीय स्थलबाट सर्वसाधरणलाई फाइदा दिलाउन होमस्टे सञ्चालनमा जोड दिन्छौं, उनले भने ।कृषिमै आधुनिकीकरणरूपा गाउँपालिकाको वडा नम्बर २ बाट अध्यक्षमा निर्वाचित हरिकृष्ण ओझा भर्खर ३२ वर्ष टेके । साबिकको थुम्की गाविस घर भए पनि उनले बुबाको जागिरको सिलसिलामा विद्यालय जीवन कपिलवस्तुमा बिताए । दस जोड दुई पोखराको कालिका बहुमुखी क्याम्पसबाट उत्तीर्ण गरेका ओझाले पृथ्वीनारायण क्याम्पसबाट स्नातक सकाए । पारिवारको राजनीतिक पृष्ठभूमिका कारण पनि उनी कांग्रेससँग जोडिए । संविधानसभाको पहिलो निर्वाचनताका उनी तरुण दलको गाविस सभापति बने । अहिले कांग्रेसको क्षेत्रीय सदस्य हुन् ।आफ्नै निर्माण व्यवसाय सञ्चालन गरिरहेका ओझा गाउँपालिकामा कृषि र व्यवसायलाई जोड्न चाहन्छन् । कृषिको आधुनिकीकरण र व्यवसायिकीकरणमार्फत वडावासीको जीवनस्तर सुधार्ने उनको योजना छ । परम्परागत कृषि प्रणालीलाई विस्थापित गरेर नगदेबालीको प्रवद्र्धन गर्ने उनले बताए । उक्त वडामा अलैंची, अदुवा, खुर्सानीको उत्पादन राम्रो हुने भएकाले मसला उद्योगको स्थापना गर्ने, अर्गानिक कृषि फार्म सञ्चालन गर्ने, कुखुरा र बाख्रापालनलाई व्यावसायिक बनाउने उनको सोच छ । उनी भन्छन्, बाँसका हस्तकला सामग्री उत्पादन गरेर बजारीकरण गर्न मेरो भूमिका हुनेछ । सामुदायिक विद्यालयमा सुधारमादी गाउँपालिका वडा नम्बर ७ को अध्यक्षमा निर्वाचित ३१ वर्षीय लालबहादुर गुरुङ माओवादी केन्द्रका केन्द्रीय सदस्य हुन् । अखिल (क्रान्तिकारी) को विद्यालय इकाईबाट राजनीति सुरु गरेका उनी जिल्ला सचिवसमेत भए । गुरुङले पृथ्वीनारायण क्याम्पसबाट ग्रामीण विकासमा स्नातक र समाजशास्त्रमा स्नातकोत्तर गरेका छन् । विद्यार्थी राजनीतिमा रहँदा शिक्षा प्रणालीलाई नजिकबाट नियालेका गुरुङले वडामा पहिलो प्राथमिकता सामुदायिक विद्यालयको गुणस्तर सुधार रहने बताउँछन् । उनी भन्छन्, सामुदायिक विद्यालयलाई नीतिभन्दा राम्रो बनाउन मेरो जोड हुनेछ । गाउँका सामुदायिक विद्यालयले गुणस्तरीय शिक्षा प्रदान गर्न नसक्दा बालबच्चा पढाउनकै लागि सहर पस्नुपर्ने बाध्यताको अन्त्य गर्न कदम चाल्ने उनको योजना छ । त्यसका लागि वडामै भएका स्रोतसाधन परिचालन गर्ने उनी बताउँछन् । वडामा २५ मेगावाटको अपर मादी हाइड्रोपावर सञ्चालनमा छ । ४४ मेगावाटको सुपर मादी बन्ने क्रममा छ । तिनै हाइड्रोपावरको सेयर नपाएकालाई उपलब्ध गराउन पहल गर्ने पनि उनले बताए । कृषि, पर्यटन, पशुपालन, स्रोतसाधनको उचित संरक्षण र उपयोग, युवा स्वरोजगार, स्वास्थ्यचौकी भवन, ग्रामीण सडकको स्तरोन्नति उनका एजेन्डा हुन् । उनी भन्छन्, मेरो सैद्धान्तिक अध्ययनलाई वडामा व्यवहारमै कार्यान्वयन गर्नेछु ।प्राकृतिक स्रोतसाधनको समुचित प्रयोगमादी गाउँपालिकाको वडा नम्बर ९ बाट ३५ वर्षीय तोरण गुरुङ निर्वाचित भएका छन् । उनका पिता कांग्रेसबाट तत्कालीन मिजुरेडाँडा गाविस उपाध्यक्ष थिए । उनी भने ०५४ मा लमजुङको ईशानेश्वर क्याम्पसमा पढ्ने क्रममा माओवादीनिकट अखिल (क्रान्तिकारी) मा आबद्ध भए । उनका आफन्त सुरज गुरुङ माओवादी जनयुद्धका क्रममा राज्यपक्षबाट मारिएपछि उनी माओवादी राजनीतिमा झनै प्रतिबद्ध भएर लागे । राजनीतिमै लाग्न उनी बेलायत जाने अवसर त्यागेर नेपाल नै बसे । उनका पिता भूतपूर्व गोर्खा सैनिक हुन् । उनलाई प्राकृतिक स्रोतसाधनमाथि स्थानीयको अधिकारमा राज्यले गरेको व्यवस्था अव्यावहारिक लागेको छ । जल, जमिन र जंगलको उपयोगको पहिलो अधिकार स्थानीयको हुने भएकाले तिनको समुचित उपयोगमार्फत वडालाई समृद्ध बनाउन लागिपर्ने उनको योजना छ । हामीसँग प्रशस्त स्रोतसाधन छन्, उनी भन्छन्, तिनको प्रयोग गर्ने वैज्ञानिक योजना नहुँदा खेर गइरहेको छ ।"
तीन गाउँपालिकामा युवा नेतृत्व,"म्याग्दी स्थानीय निर्वाचनमा दुई दशकदेखि पालो पर्खिरहेका पाका आकांक्षीले उम्मेदवारीमा हकदाबी गरे पनि जिल्लाका तीन गाउँपालिकाको नेतृत्व युवाको हातमा आइपुगेको छ । पश्चिम भेगका मंगला, मालिका र धौलागिरि गाउँपालिकामा युवा उम्मेदवार विजयी भएका हुन् । मालिकाका प्रमुख श्रीप्रसाद रोका २७, उपप्रमुख खरमाया बिटालु ३२, धौलागिरिका उपप्रमुख रेशम छन्त्याल २९ र मंगलाकी उपप्रमुख सिर्जना केसी २९ वर्षका छन् । वाणिज्यशास्त्रमा स्नातक रोका यहाँका गाउँपालिकामा प्रमुखउपप्रमुख पदमा निर्वाचितमध्ये जिल्लाकै कान्छा हुन् । मालिकाका प्रमुख उनी कांग्रेस र उपप्रमुख खरमाया एमाले हुन् । सामाजिक कार्यमा पिताको सक्रियताले प्रभावित भएर राजनीतिमा आएको बताउने रोका निर्माण र यातायात व्यवसायमा संलग्न छन् । बुवा मेरो प्रेरणा हो । गाउँका सडक, खानेपानी, कृषि आदि समूहमार्फत सामाजिक काममा सक्रिय हुँदै म पनि राजनीतिमा आएँ, उनले भने, गाउँको पछौटेपन घटाउन मेरो प्रयास रहनेछ ।बिहीबार सार्वजनिक मत परिणामअनुसार मंगला गाउँपालिकाको उपप्रमुखमा निकटतम प्रत्याशीभन्दा भारी अन्तरले विजयी केसीले स्नातकसम्मको अध्ययन पूरा गरेकी छन् । मानव अधिकारसम्बन्धी गैससबाट सामाजिक कामको अनुभव लिएकी उनी पछिल्ला दिन सिंगा तातोपानीमा होटल व्यवसायमा समेत संलग्न छिन् । एमाले समर्थक भए पनि उनी चुनावअघि पार्टीका कुनै संगठनमा आबद्ध थिइनन् । पार्टीले उम्मेदवार चयन गर्दा भूगोल र जातीय सन्तुलन मिलाउन शिक्षित, बोल्न र नेतृत्व गर्न सक्ने महिला खोजी गर्दा केसी उम्मेदवार छानिएकी हुन् । निर्वाचन गाउँपालिकाको संगठनात्मक एउटा स्वरूप मात्र हो । स्थानीय सरकारको संरचनात्मक जग राख्न चुनौती छ, उनले भनिन्, कानुनी संरचनामार्फत स्रोत व्यवस्थापन, कृषि र शिक्षासमेतका क्षेत्रलाई प्राथमिकतामा राखेर काम गर्छु । नवनिर्वाचित जनप्रतिनिधि बस्ने कुर्सीसमेत आफंैले व्यवस्था गर्नुपर्ने अवस्थाको गाउँपालिका आन्तरिक स्रोतसाधनविहीन भएकाले सुरुमा संगठनात्मक तथा संरचनात्मक जग राख्नु नै महत्त्वपूर्ण हुने उनको बुझाइ छ । गैरसरकारी संस्थाको जागिर छाडेर राजनीतिमा होमिएका धौलागिरिका उपप्रमुख छन्त्याल समाजमा राम्ररी भिजेका व्यक्ति मानिन्छन् । उनको बसोबास रहेको क्षेत्रमा क्षत्री, बाहुन र मगर समुदायको बाहुल्य छ । त्यहाँ छन्त्याल अल्पसंख्यक जातिमा पर्छन् । हाम्रो गाउँपालिकामा पूर्वाधार, शिक्षा र स्वास्थ्य धेरै थोकमा काम गर्नुपर्छ, धेरै पछाडि छ, एमालेबाट विजयी छन्त्यालले भने, हामीजस्ता युवा सबै विदेश हान्निने हो भने गाउँलाई कसले हेर्छ भन्ने लाग्थ्यो, अब गाउँ बनाउने जिम्मेवारीमा आइयो । काम गरिन्छ । जिल्लाको सबैभन्दा दुर्गम, अशिक्षा र गरिबीले ग्रस्त क्षेत्रलाई सक्षम गाउँपालिका बनाउन निकै चुनौती छ । तर, धौलागिरि, ढोरपाटन, हिडन भिलेज, चुरेन हिमाल र गुरिल्ला ट्रेल जस्ता पर्यटकीय, यार्सागुम्बासहित जडीबुटी, फलफूल खेती र जलविद्युत्को अपार सम्भावना छ, यो गाउँपालिकामा । गाउँपालिकाको उपप्रमुखमा निर्वाचित हुने सीमित दलित महिलामध्ये पर्छिन् बिटालु । जिल्लाको दोस्रो सदरमुकामले चिनिएको दरबाङ बजार क्षेत्र समेटिएको मालिका गाउँपालिकाको उपप्रमुखमा उनी २ हजार ६ सय ९१ मत पाएर विजयी भएकी हुन् । सामाजिक परिचालनको अनुभव बटुल्दै गैरसरकारी क्षेत्रबाट राजनीतिमा सक्रिय बिटालुले १२ कक्षासम्मको अध्ययन गरेकी छन् । एमाले जिल्ला कमिटी सदस्यसमेत रहेकी उनी निर्वाचनअघिसम्म लघुउद्यमी संघमार्फत महिला सशक्तीकरणका कार्यक्रममा सक्रिय थिइन् । दलीय स्वार्थभन्दा माथि उठेर सामाजिक न्यायका पक्षमा काम गर्ने उनको प्रतिबद्धता छ । अध्यक्ष र उपाध्यक्ष दुवै युवा भएकाले कामको स्पिड मिल्छ । गाउँपालिका भर्खरै गठन भएकाले सबैखाले संरचना बनाउनुपर्ने हुन्छ, उनले भनिन्, व्यावसायिक कृषिका कामलाई प्राथमिकतासाथ अघि बढाउने सोचाइ छ । यसो गर्न सके गरिबी निवारण सम्भव हुन्छ ।"
प्राविधिक सहायक बने गाउँपालिका प्रमुख,"हेटौंडा ४२ वर्षीय टंक मोक्तानलाई गाउँपालिका प्रमुख भइएला भन्ने कल्पनासमेत थिएन । नसोचेको सफलता पाउँदा उनी फुरुंग छन् । तत्कालीन भार्ता गाविस अध्यक्ष नरबहादुर मोक्तानले बैदार तहको प्राविधिक सहायकमा प्रवेश गराएका मोक्तान अहिले कैलाश गाउँपालिका अध्यक्षमा निर्वाचित भएका छन् ।गाविसको प्राविधिक सहायकमा १९ वर्ष जागिरे जीवन बिताएका मोक्तानले चैत ३१ गते पदबाट राजीनामा दिए । एमालेका तर्फबाट वैशाख १९ गते कैलाश गाउँपालिका अध्यक्षको उम्मेदवार बने । यसरी जनप्रतिनिधि बन्छु भनेर कल्पनासमेत गरेको थिइनँ, उनले भने, पार्टीले उठ्नैपर्यो भनेपछि जागिर माया मारेर उम्मेदवारी दिएको थिएँ । मोक्तानले एसएलसीसम्म पढेका छन् । मकवानपुरका ८ गाउँपालिकामा विजयी अध्यक्षमध्ये उनी उमेरले सबैभन्दा कान्छा हुन् । विकटको गाउँपालिका अध्यक्षमा विजयी भएपछि उनले मोटरबाटोलाई प्राथमिकता दिएर काम गर्ने योजना बनाएका छन् । गाउँमा १२ महिना मोटर गुड्ने सडक चाहिन्छ, अहिले कच्ची सडकले गर्दा जनताले दु:ख पाइरहेका छन्, उनले भने ।गाउँपालिका केन्द्रसम्म सदरमुकामबाट सुक्खायाममा मात्र सवारी साधन आवतजावत गर्छन् । विगतमा गाविसमा खटिँदा गाउँवासीको समस्या नजिकैबाट चिनेका मोक्तानले गाउँमा मोटरबाटोसँगसँगै गाउँपालिकाभित्र रहेका स्कुलमा पढ्न आउने बालबालिकालाई दिवा खाजाको व्यवस्था गर्ने र बालविवाहको चलनलाई पूर्णरूपमा नियन्त्रण गर्ने योजना रहेको बताए । यस क्षेत्रका बालबालिकाहरू खाद्य असुरक्षाका कारणले स्कुलमा भर्ना हुँदैनन् । भएका पनि बीचैमा छाड्ने गरेका छन् । सबै बालबालिकालाई स्कुलमा ल्याउने उद्देश्यले गाउँपालिकाभित्र रहेका स्कुलमा दिवा खाजाको व्यवस्था गर्छु, उनले भने । बालविवाहको समस्या व्याप्त छ । गाँजा खेतीलाई विस्थापित गर्नपर्ने उनले बताए । उचित विकल्प लिएर अवैध खेतीलाई नियन्त्रण गर्ने उनको योजना छ ।"
जनता पुरानै रोज्न बाध्य,"दाङ नयाँ शक्ति नेपालका संयोजक डा बाबुराम भट्टराईले स्थानीय निर्वाचनमा वैकल्पिक राजनीतिक शक्ति स्थापित भइनसकेकाले जनता पुरानै शक्ति रोज्न बाध्य भएको बताएका छन् । शनिबार घोराहीमा आयोजित पत्रकार भेटघाटमा उनले देशमा भरपर्दो वैकल्पिक शक्तिको आवश्यकता औंल्याए । भरपर्दो अर्को शक्ति स्थापित नहुँदासम्म जनता पुरानैलाई मत हाल्न बाध्य भएका छन्, उनले भने,नयाँ शक्ति भर्खर जन्मेकाले जनतामाझ हुर्कने क्रममा छ । निर्वाचन परिणामबाट आफू सन्तुष्ट रहेको उनले बताए । निर्वाचन विचार प्रवाह गर्ने महत्त्वपूर्ण माध्यम भएको छ । हामी नयाँ वैकल्पिक शक्तिका रूपमा जनताको बीचमा जान पाएका छौं, उनले भने, सन्तोषजनक रूपमा विजय हासिल नगरे पनि वैकल्पिक राजनीतिक धारका रूपमा स्थापित भइरहेका छौं । अहिलेको चुनावी गठबन्धन लोकतन्त्रका लागि सुखद सन्देश नभएको भट्टराईले बताए । पुराना पार्टीहरू जसरी पनि सत्ता हत्याउने उपायमा लागे । लोकतन्त्रमा यो राम्रो खबर होइन, उनले भने,यो लोकतान्त्रिक तरिका भएन । प्रतिस्पर्धामा उत्रनुपर्छ ।"
ट्रम्पको पहिलो भ्रमण साउदी,"रियाद अमेरिकाका राष्ट्रपति डोनाल्ड ट्रम्पले आफ्नो आठदिने विदेश भ्रमणको सुरुवात साउदी अरबबाट गरेका छन् । साउदीको यो भ्रमणलाई इस्लामिक देशसँगको अमेरिकाको सम्बन्ध सुधार्ने अवसरका रूपमा लिइएको समाचार एजेन्सी सिन्हवाले जनाएको छ । उनी शनिबार साउदी अरब पुगेका हुन् । बीबीसीमा अनुसार ट्रम्पले आइतवार रियादमा ४० भन्दा बढी मुस्लिम देशका नेताहरूको सहभागिता रहने र एक सम्मेलनलाई सम्बोधन गर्ने कार्यक्रम छ । शनिबार रियाद पुगेका ट्रम्पलाई भव्य स्वागत गरिएको छ । उनले साउदी अरबका राजा सल्मान र राजपरिवारका अन्य सदस्य लगायतलाई भेट्नेछन् । ट्रम्पले श्रीमतीसहित राजा सल्मानलाई भेट गर्नेछन् । उनले दुई शक्तिशाली युवराज र शीर्ष नेतालाई भेट्ने कार्यक्रम छ । साउदी अरबको रियादस्थित किङ खालिद अन्तर्राष्ट्रिय विमानस्थलमा बिहान उनलाई रातो कर्पेटसहित स्वागत गरिएको थियो । आठदिने विदेश भ्रमणका क्रममा ट्रम्प इजरायल, प्यालेस्टाइनी भूभाग, ब्रसेन्ल, भ्याटिकन र सिसिली पुग्ने बीबीसीले जनाएको छ । उनी श्रीमती मेलानिया, छोरी इभान्का, उनका श्रीमान् र मन्त्रिपरिषद्का सदस्यहरूसहित छन् । अमेरिकामा गत वर्ष भएको राष्ट्रपतीय निर्वाचनमा रूसको संलग्नता रहेको भन्ने आरोपबारे छानबिन गर्न विशेष अनुसन्धानकर्ता नियुक्त गरिएलगत्तै उनी साउदी अरब भ्रमणमा निस्केका हुन् । रूसको हस्तक्षेप भएको भनिएको विषयमा छानबिन गर्न संघीय जाँच विभागका पूर्वप्रमुख रोबर्ट मलरलाई विशेष अभियोजनकर्ताको रूपमा नियुक्त गरिएको छ । मलर सन् २००१ देखि २०१३ सम्म एफबीआईका प्रमुख थिए । ट्रम्पले एफबीआईका निर्देशक जेम्स कोमीलाई अघिल्लो हप्ता बर्खास्त गरेपछि उमलरलाई नियुक्त गरिएको थियो ।"
इरानमा रुहानी नै,"तेहरान इरानमा शुक्रबार भएको राष्ट्रपतीय निर्वाचनबाट ५७ प्रतिशत मत प्राप्त गरी वर्तमान राष्ट्रपति हसन रुहानी पुन: निर्वाचित भएका छन् । गृहमन्त्री अब्दोलरेजा रहमानी फजलीका अनुसार निर्वाचनमा खसेको ४ करोड १२ लाख २० हजार १ सय ३१ मतमध्ये रुहानीले २ करोड ३५ लाख ४९ हजार ६ सय १६ अर्थात् ५७ प्रतिशत मत प्राप्त गरेका थिए । रुहानीका निकटतम प्रतिद्वन्द्वी इब्रााहिम राइसीले १ करोड ५७ लाख ८६ हजार ४ सय ४९ अर्थात् ३८५ प्रतिशत मत प्राप्त गरे । इरानको कानुनअनुसार मत नतिजामा चित्त नबुझेमा तीन दिनभित्र इरानको गार्जियन काउन्सिल अफ कन्सटिच्युसन मा उजुरी दर्ता गर्न सक्ने प्रावधान छ । राज्यको केन्द्रीय व्यवस्थापिका भएका नाताले काउन्सिलले राष्ट्रपतीय निर्वाचनमाथि उठाइने उजुरमाथि विचार गरी नतिजालाई पुष्टि (सदर वा बदर) गर्न सक्छ । इरानका सर्वोच्च नेता आयतोल्लाह अलि खामेनीले रुहानीको पक्षमा विशाल समर्थनसहित मतदान गरेकोमा इरानी जनतालाई धन्यवाद दिए । इरानमा राष्ट्रपतिको छनोटका लागि शुक्रबार मतदान भएको थियो । ५ करोड ६० लाख इरानी नागरिकले आफ्नो मताधिकार प्रयोग गर्दै ४ वर्षका लागि नयाँ नेतृत्व चयन गरेका हुन् । राष्ट्रपतिको दौडमा रौहानी, इब्राहिम राइजी, मोस्तफा अघामिर्सालिम र मोस्तफा हसेमी तावा थिए । राष्ट्रपतिको निर्वाचनमा उम्मेदवार बन्न चाहेका १ हजार ६ सय ३६ जनाले अप्रिल २१ मा निवेदन दिएको भए पनि ६ जना मात्र राष्ट्रपतीय उम्मेदवारका रूपमा प्रतिस्पर्धा गर्न योग्य मानिएका थिए । चुनावी प्रचारप्रसारका क्रममा राष्ट्रपति रुहानीले इरानलाई दूरदृष्टि र मध्यमार्गी विचारधाराअनुसार लैजाने प्रतिबद्धता व्यक्त गरेका थिए । ६८ वर्षीय रुहानी सुधारवादी तथा मध्यमार्गी नेताका रूपमा चिनिन्छन् ।"
खानीमा लगानी गर्नेलाई छुटैछुट,"काठमाडौं खानी उद्योगमा लगानी गर्नेलाई राज्यको तर्फबाट छुट र सुविधाको व्यवस्थासहित सरकारले राष्ट्रिय खनिज नीति पारित गरेको छ । भन्सार छुट, दुर्गमका खानीमा लगानी गर्नेलाई अन्य सुविधा र पहुँचमार्ग तथा विद्युत्को व्यवस्था गरिदिनेसहित मन्त्रिपरिषद्को आर्थिक तथा पूर्वाधार समितिले दुई साताअघि नीति पारित गरेको हो । छुट सुविधा मात्रै नभएर नीति जारीपश्चात्को आगामी १० वर्षमा एक खर्ब रुपैयाँ लगानी हुने महत्त्वाकांक्षी लक्ष्यसमेत सरकारले अघि सारेको छ । उक्त लगानीबाट १० वर्षमा कम्तीमा ५० हजार युवाले रोजगारी पाउने परिकल्पना गरिएको छ । आउँदो १० वर्षभित्र खनिजजन्य उद्योगको प्रवद्र्धन र विकास गरी वैदेशिक रोजगारमा जाने युवाहरूलाई स्वदेशमा नै प्रत्यक्ष तथा अप्रत्यक्ष रूपमा कम्तीमा ५० हजार जनालाई रोजगारीको अवसर प्रदान गरिनेछ, नीतिको कार्ययोजनामा उल्लेख गरिएको छ । निजी क्षेत्रबाट आकर्षित गरिने लगानी भित्र्याउनका लागि सरकारले खानीजन्य उद्योगका लागि पूर्वाधार विस्तार, भन्सार छुट, अनुदानको व्यवस्था गरेको हो । सुन, फलाम, तामा, सिसाजस्ता धातु खनिजको विकासका लागि प्राथमिकतामा राखी गुण र परिमाणले महत्त्वपूर्ण देखिएमा खनिजमा नेपाल सरकारले पूर्वाधार (पहुँचमार्ग तथा औद्योगिक विद्युत्) को निर्माण गरी उद्योग प्रवद्र्धन गरिनेछ, नीतिमा भनिएको छ । अहिले पनि सरकारले खानीजन्य तथा सिमेन्ट उद्योगका लागि पूर्वाधार विकासस्वरूप सडक र विद्युत् पुर्याउने काम गरिरहेको छ । उक्त कार्यलाई थप विस्तार गर्ने योजनाको प्रतिबद्धता सरकारले नीतिमार्फत गरेको हो ।यसबाहेक विभिन्न प्रकृति तथा क्षेत्रअनुसार भन्सार र अन्य छुटको व्यवस्थासमेत नीतिमा उल्लेख गरिएको छ । खनिज पदार्थको गुणस्तरमा अभिवृद्धि गरी सोहीअनुसारको उच्चस्तरको खनिज तथा खनिजजन्य वस्तु उत्पादन गर्ने उद्योगलाई प्राथमिकतामा राखी भन्सार छुट, पूर्वाधार निर्माणमा विशेष सहुलियत दिइनेछ, नीतिमा भनिएको छ, खनिज अन्वेषण, उत्खनन तथा विकास गर्न र पूर्वाधार निर्माण गर्न आवश्यक पर्ने यन्त्र, उपकरण, मेसिनरी आदिको भन्सार आयातमा विशेष सुविधा दिइनेछ । खनिजको प्रशोधन कार्य स्वदेशमा नै गरी आयात प्रतिस्थापन र निर्यात प्रवद्र्धन कार्यलाई सरलीकरण तथा सहजीकरण गरिनेछ । नेपाल सरकारले बन्देज लगाएका बाहेक अन्य खनिज तथा खनिजजन्य उद्योगमा विदेशी लगानीलाई खुला गरिने जनाइएको छ । भौगर्भिक तथा खनिज अध्ययन, अनुसन्धान तथा वातावरण संरक्षण तथा विकासका लागि खनिज कोषको स्थापना गर्ने परिकल्पनासमेत नीतिले गरेको छ । तर खनिजजन्य उद्योगमा निजी क्षेत्रलाई मात्रै नभई सरकारले पनि काम गर्ने नीतिमा जनाइएको छ । रणनीतिक तथा सामरिक महत्त्वका खनिजको अध्ययन, अन्वेषण, उत्खनन, प्रशोधन र विकासको साथै खनिजको संरक्षण तथा संवद्र्धन कार्य सरकार आफैंले गर्नेछ, नीतिमा भनिएको छ । लगानीको प्राथमिकता भने निजी क्षेत्रलाई नै दिने जनाइएको छ ।नेपालमा उत्पादित खनिजजन्य वस्तुको प्रवद्र्धन, गुणात्मक पहिचान र मान्यताका लागि आवश्यक कानुनी र संस्थागत व्यवस्था गरिनेछ, नीतिमा भनिएको छ, खनिज स्रोतको संरषण, संवद्र्धन एवं उपयोगलाई राष्ट्रिय प्राथमिकतामा राखिनेछ । खनिज पदार्थको प्रकृति एवं महत्त्वका आधारमा खनिजलाई वर्गीकरण गरी खनिजजन्य उद्योगलाई राष्ट्रिय प्राथमिकता प्राप्त उद्योगहरूको रूपमा वर्गीकरण गरिनेछ । नेपालभित्र छरिएर रहेका विभिन्न समयमा सञ्चालित खानीहरूको डाटाबेस एक वर्षभित्र तयार गर्ने लक्ष्य नीतिले लिएको छ । दक्ष कामदार तथा उद्यमशीलताका लागि नीतिले तालिमको समेत परिकल्पना गरेको छ । भन्सार तथा सरकारी सुविधा छुटका लागि नीतिमा उल्लेख भए पनि कार्यान्वयन हुन ऐन नै जारी हुनुपर्छ । उक्त व्यवस्थासहितको ऐन संशोधनको कामसमेत भइरहेको उद्योग मन्त्रालयले जनाएको छ । हाल खनिज उत्पादन गर्ने उद्योगहरूका लागि खानी तथा खनिज पदार्थ ऐन, २०४२, नियमावली २०५६ र औद्योगिक व्यवसाय ऐन, २०७३ लगायत कानुन सक्रिय छन् । उल्लिखित कानुनमा केही सुविधा यसअघि नै व्यवस्था गरिसकिएको छ । थप छुट, सुविधा वा सहुलियतका लागि कानुनमा संशोधन गर्ने प्रतिबद्धता नीतिमा जनाइएको छ । खानीमा निजी क्षेत्रको लगानी आकर्षित गर्न यसअघि पनि नीतिगत रूपमा धेरै प्रयास भएका छन् ।"
बिमामा लगानीकर्ताको चासो बढ्यो,"काठमाडौं साप्ताहिक सेयर कारोबारमा बिमा समूहको हिस्सा बढ्न थालेको छ । बजारमा थप १० जीवन बिमा कम्पनी भित्रिने सम्भावना बढेसँगै बिमा समूहको कारोबार पनि बढेको हो । तर, कारोबारमा खरिदभन्दा पनि बिक्रीको अंश बढी छ । बजारमा थपिन लागेका अधिकांश कम्पनी काठमाडौं उपत्यकाभित्रै स्थापना हुने र त्यसले समग्र बिमा कम्पनीहरूको व्यवसाय घटाउने अनुमानका आधारमा लगानीकर्ताले बिमा कम्पनीको सेयर बिक्री गरिरहेका ब्रोकर बताउँछन् । केहीले मात्र बिमा कम्पनीको सेयर खरिद गरेका छन्, एक ब्रोकरले भने, अधिकांशले बिक्री गर्न चाहेको देखिन्छ।गत साताको कुल सेयर कारोबारमा बिमा समूहको हिस्सा साढे ३२ प्रतिशत रह्यो । अघिल्लो साता यस्तो हिस्सा २२७८ प्रतिशत थियो । बैंकिङ समूहको हिस्सा ३३४५ प्रतिशत छ । बजारमा बैंकिङ समूहको हिस्सा घट्दै गइरहेको छ । तर, करिब १ महिनाअघिका दुई साता बैंकिङ समूहलाई बिमाले उछिनेको थियो । त्यसपछि सामान्य अवस्थामा फर्किए पनि गत सातादेखि पुन: बिमा समूहको हिस्सा बढ्दो छ ।साप्ताहिक कारोबारमा विकास बैंक समूहको हिस्सा ६३९ प्रतिशत, वित्त कम्पनीको २३९ प्रतिशत, होटलको ०९७ प्रतिशत, जलविद्युत्को ७९ प्रतिशत, संस्थापक सेयर ५६४ प्रतिशत र लघुवित्तको हिस्सा ७७२ प्रतिशत रहेको नेप्सेले जनाएको छ । गत साता नेप्से परिसूचक १५३६ अंकले घट्यो । स्थानीय चुनावका कारण गत आइतबार सार्वजनिक बिदा परेकाले सोमबारदेखि मात्र सेयर बजार खुल्यो । सोमबार १ हजार ६ सय ५९२३ मा रहेको नेप्से बिहीबार १ हजार ६ सय ४३८७ विन्दुमा ओर्लेको छ । १८ हजार ४ सय २८ कारोबारबाट ८३ लाख २६ हजार दुई सय २० कित्ता सेयर खरिदबिक्री भए । ती खरिदबिक्रीबाट २ अर्ब ५८ करोड १७ लाख ८७ हजार रुपैयाँ बराबरको सेयर कारोबार भयो । अघिल्लो साताको तुलनामा कारोबार रकम करिब ८ प्रतिशत कम हो । ४९ लाख ९४ हजार १ सय ७० कित्ता सेयर खरिदबिक्री हुँदा गत साता २ अर्ब ८० करोड ३६ लाख ४६ हजार रुपैयाँ बराबरको सेयर कारोबार भएको थियो ।चार दिनको कारोबारमा समग्र नेप्से करिब साढे १५ अंकले घटे पनि होटल, उत्पादन तथा प्रशोधन र अन्य समूहको परिसूचक बढे । उक्त अवधिमा होटलका सेयरधनीहरूको सम्पत्ति करिब २३ प्रतिशतले बढ्यो । यस्तै, उत्पादन तथा प्रशोधन समूहको परिसूचक ९८६४ र अन्य को १७३ प्रतिशतले बढेको नेप्सेले जनाएको छ । तर, बैंकिङ, विकास बैंक, वित्त कम्पनी, जलविद्युत् र बिमा समूहका लगानीकर्ताका लागि भने गत साता सुखद रहेन । उक्त अवधिमा बैंकिङ समूहको परिसूचक करिब २६, विकास बैंकको २२४, जलविद्युत्को १४७८, वित्त कम्पनीको २६९ र बिमाको ४३४८ अंकले घटे । नेप्से घटेपछि सेयर बजारको आकार (कुल बजार पुँजीकरण) करिब सवा १३ अर्ब रुपैयाँले खुम्चिएर १९ खर्ब १४ अर्ब रुपैयाँ कायम भएको छ । साताभरको कारोबारमा कारोबार रकम (१८ करोड ८२ लाख ४० हजार रुपैयाँ) का आधारमा हिमालय जनरल इन्स्योरेन्स अग्रस्थानमा छ । कारोबार सेयर संख्या (१६ लाख ८८ हजार कित्ता) का आधारमा एनआईबीएल समृद्धि फन्ड १ सबैभन्दा अघि छ । कारोबार संख्या (९ सय ५९ वटा) को आधारमा भने अरुण काबेली पावर अग्रस्थानमा रहेको नेप्सेले जनाएको छ । गत साता नेपाल स्टक एक्सचेन्जको कारोबार कक्ष नियमित कारोबारका लागि ४ दिन मात्र खुला रह्यो । विगतमा जस्तै, उक्त अवधिमा पनि संस्थागत तथा सरकारी ऋणपत्रको पनि कारोबार भएन । उक्त अवधिमा हिमालयन बैंक, प्राइम कमर्सियल बैंक, नमस्ते वित्तीय संस्था, जेबिल्स फाइनान्स, फेवा विकास बैंक, मञ्जुश्री फाइनान्स, सेती फाइनान्स र काष्ठमण्डप डेभलपमेन्ट बैंकको बोनस सेयर सूचीकृत भए । यस्तै, नमस्ते वित्तीय संस्था, वेस्टर्न डेभलपमेन्ट बैंक, मञ्जुश्री फाइनान्स र काष्ठमण्डप डेभलपमेन्ट बैंकको हकप्रद सेयर र स्ट्यान्डर्ड चार्टर्ड बैंकको साधारण सेयर (एफपीओ) सूचीकृत भएको नेप्सेले जनाएको छ ।"
छरुवा आलुमा कीरा,"पाल्पा रैनादेवी छहरा गाउँपालिकास्थित काफलबुटा र मेहलढाप गाउँमा मात्र पाइने छरुवा आलुमा कीरा लागेको छ । कीराले खाएपछि यहाँ पुस्तांैदेखिको आलु नै लोप हुने अवस्थामा पुगेको छ । जिल्लामै यी दुई गाउँमा मात्रै छरुवा आलु पाइन्छ । कृषिविज्ञका लागि पनि अध्ययनको विषय बनेको छरुवा आलु लोप हुन लागेपछि स्थानीय चिन्तित छन् । आलु लगाउनै पर्दैनथ्यो तर केही वर्षयता भने बर्बादै बनाएर कीराले खाएको छ, स्थानीय सावित्रा कार्कीले भनिन्, कीरालाई नियन्त्रण गर्ने उपाय हामीसँग भएन । सेतो र खुट्टासमेत भएको घुम्री कीरा बारीभरि लछप्पै पाइन्छ । हिजोआज मकै लगाउने बेलामा कम देखिए पनि पछि बर्खायाममा भने अत्यधिक देखिने गरेको उनले बताइन् । दुई गाउँका झन्डै ८० घरले आलु ड्याम बनाउने, सियो बनाएर रोप्ने, छापो लगाउने, विकासे आलु ल्याएर लगाउने गर्दैनन् । परम्परागत रूपमा बारीमा आफैं फल्ने भएकाले अन्य स्थानमा आलु नहुँदासमेत यहाँ पाइने कार्कीले बताइन् । असारदेखि कात्तिकमंसिरसम्म यहाँ आलुको सिजन हुन्छ । यो समयमा अन्य स्थानमा भने आलु फल्दैन । बर्खा याममा फल्ने भएकाले हामीले बर्खे आलु भन्ने गर्छौं, काफलबुटाकी मनकली खत्रीले भनिन्, यो आलुबारे धेरैलाई थाहा नहुन पनि सक्छ । उनीहरूले बारीमा साना आलु टिप्दैनन् । त्यही आलुु उम्रिएर पछि वर्षायाममा फल्ने गर्छ । कृषिका जानकार शालग्राम अधिकारीले चिसो मौसम भएकाले रोप्नै नपरी छरुवा आलु फलेको बताए । उनका अनुसार चिसो हुने लेकमा यस्तो आलु पाइन्छ ।जिल्लाको पश्चिम र अर्घाखाँचीका केही भेगका बासिन्दा वर्षायाममा आलु खरिद गर्न काफलबुटा र मेहलढाप जाने गर्छन् । पहिले यी दुई गाउँका बासिन्दालको आम्दानीको स्रोतसमेत छरुवा आलु बनेको थियो । यसअघि यहाँका किसानले २० मुरीसम्म आलु बिक्री गर्ने गरेको सुनाए । हाल बढीमा ५ मुरी पनि बिक्री गर्न धौधौ पर्ने उनले सुनाए । कतिपयलाई हिजोआज घरखर्च खान पुर्याउनसमेत समस्या भएको छ, खत्रीले भनिन्, कीराले सताएपछि समस्या निम्तिएको छ । उनीहरूले यसलाई खुगिलो कीरा भन्ने गर्छन् । हिउँदमा जोत्दा केही कम देखिने गरे पनि वर्षायाममा कीरा अत्यधिक देखिने गर्छ । स्थानीय राजकुमारी थापाले सबैको बारीमा कीरा लागेकाले महामारी नै फैलिएजस्तो भएको बताइन् । छहरामा रहेको जिल्ला कृषि विकास कार्यालयको उपकेन्द्रमा गएर जानकारी गराए पनि सुनुवाइ नभएको उनीहरूले गुनासो गरे ।"
पशु बिमा धमाधम,"अर्घाखाँची ठूलापोखराका नेत्र पौडेलले तीन महिनाअघि गाउँभर पशु बिमा गर्ने अभियान चलाए । यहाँस्थित भैंसीपालन समूहमा आवद्ध १ सय ५० जनाले भैंसीको बिमा गराएका छन् । लिमी पार्काेटे (रैथाने) जातका भैंसीको संरक्षण गर्न बिमाले सघाउनुका साथै भैंसीपालनमा वृद्धि भएको छ । बिमा गरेपछि पशुको मरेको अवस्थामा पैसा पाइने, बिरामी भए औषधि उपचार खर्च र तीन वर्षसम्म भैंसी नब्याएमा त्यसको मूल्य बराबरको पैसा पाइने भएकाले गाउँमा बिमा गर्नेको लहर नै चलेको समूहका अध्यक्षसमेत रहेका पौडेलले बताए ।"
इलाममा व्यावसायिक माछापालन,"इलाम जिल्लामा व्यावसायिक माछापालनतर्फ कृषकको उत्साह बढेको छ। कृषकले पोखरी निर्माण गरेर माछापालन गर्न थालेको जिल्ला कृषि विकास कार्यालयले जनाएको छ । चार वर्षअघि कृषकबाट माछाका भुरा माग नहुनेमा हिजोआज मागअनुसार दिन नसकेको कार्यालयले जनाएको छ । कृषकले आफ्नै प्रयासमा गाउँगाउँमा पोखरी निर्माण गरी माछापालन गर्न थालेका छन्, कार्यालयका प्राविधिक सहायक लाक्पा भुटियाले भने, साना पोखरी बनाएर व्यक्तिगत प्रयोगका लागि माछा पाल्ने पुरानै भए पनि पछिल्लो समयमा व्यावसायिक ढंगले माछा पाल्ने क्रम बढेको हो । जिल्लाको चुलाचुली, दानाबारी, देउमाई नगरपालिका, सूर्योदय नगरपालिकालगायतमा माछापालनमा कृषकको आकर्षण देखिएको छ । कार्यालयबाट चार वर्षअघि १ सय २० किलो माछाको भुरा मुस्किलले वितरण गरेकामा यस वर्ष ६ सय ३५ किलो वितरण गरिसकेको छ । दानाबारीका विजय श्रेष्ठले १५ रोपनीमा बनाइएको चारवटा पोखरीमा माछापालन गरेका छन् । वार्षिक २५ क्विन्टल माछा उत्पादन गर्ने श्रेष्ठले प्रतिकिलो ४ सय रुपैयाँमा बिक्री गर्छन् । बजारको समस्या छैन, उनले भने, तर, आम्दानीको ६० प्रतिशतभन्दा धेरै रकम चारोमै खर्च गर्नुपर्छ । उनले स्थानीय बजारमा नै हारालुछ हुने बताए । चुलाचुलीका तिलकसिंह फागोले पनि माछापालन गरेको छन् । उनले पनि माछापालनबाट राम्रो आम्दानी हुने बताए । मोरङको बेलबारीमा रहेको मत्स्य नर्सरीमार्फत माछाका भुरा उपलब्ध हुने गरेको उनले बताए । जिल्लामा ग्रासकार्प माछाको वितरण धेरै छ । यहाँको हावापानीमा राम्ररी फस्टाउने भएकाले अधिकांश कृषकले माछा पाल्न थालेका हुन् । त्यस्तै महागुर, कमनकार्प र सिल्भरकार्प माछा पनि कृषिले वितरण गर्न थालेको छ ।"
विदेशबाट फर्किएर पशुपालनमा,"अर्घाखाँची बाँगी बाँसटारीका विष्णु कार्की पाँच वर्षदेखि पशुपालन पेसामा छन् । उनको फर्ममा १८ भैंसी र ९ गाई छन् । दैनिक १ सय १० लिटर दूध उत्पादन हुने फर्ममा चार जनाले रोजगारी पाएका छन् । खर्च कटाएर महिनाको ७० हजार रुपैयाँ बचाउने गरेको उनले बताए । कमाइ राम्रै होला भनेर विदेश गइयो, भनेजस्तो भएन, फर्किएर पशुपालनमा लागेँ, उनले भने, उता दु:ख धेरै आम्दानी कम, यता दु:ख भए पनि राम्रै कमाइ छ । उनी रोजगारीका लागि कतार गएका थिए । कार्कीकै देखासिकी गरेर छिमेकीले पनि गाईभैंसी पाल्न थालेका छन् । फर्मसम्मै मोटरबाटो भएकाले दैनिक दूध बिक्री गर्न सदरमुकाम गाडी पठाउन सहज छ । मोटरबाटोले उनलाई पशुपालन गर्न उत्साह थपेको छ । खिदिमको दुर्गाफाँटदेखि तानसेनसम्म दैनिक बस र जिप चल्न थालेपछि घरमै दुधालु पशु पालेर कमाउन आकर्षित हुने धेरै भएको कार्कीले बताए । यहाँका कृषकले समूह गठन गरी गाईभैंसी पालेका छन् । समूहका २२ जनाले दुई वर्षदेखि व्यावसायिक पशुपालनबाट राम्रो आम्दानी लिन सकेका छन् । उनीहरूले दैनिक गाडीबाट पाल्पा तानसेनस्थित डेरीमा ४ सय ५० लिटर दूध पठाउने गरेका छन् । मासिक १५ हजारदेखि ५० हजार रुपैयाँसम्म सजिलै हुने गरेको रामु न्यौपानेले बताए । उनले महिनाको साढे ४ लाख रुपैयाँ दूधबाट भित्रिने गरेको सुनाए । दैनिक गाडीको सुविधा भएपछि गाउँ आत्मनिर्भर भएको उनले बताए । दूधको आम्दानीले दुर्गाफाँट गाउँवासीलाई जीवनयापन गर्न सहज बनाएको छ । समूह र व्यक्तिगत गाईभैंसी पालेर मनग्य आम्दानी गर्ने जिल्लाभर लहर नै चलेको छ । वैदेशिक रोजगारबाट फर्किएका पटौटी नियालीका शंकर घिमिरे गाईपालनमा व्यस्त छन् । उनले भने, दूधबाट वर्षमा घर खर्च कटाएर २ लाख रुपैयाँसम्म बचत गर्न सकिएको छ । वैदेशिक रोजगारीबाट फिरेका १२ जना पनि यही पेसामा लागेका छन् । पशु अधिकृत विष्णुप्रसाद पौडेलले दैनिक पाँच हजार लिटर उत्पादित दूध गाउँका समूहमार्फत डेरीमा जाने गरेको बताए । गाउँबाट मोटरसाइकल, साइकलबाट कृषकले बजारमा दूध पुर्याउने गरेका छन् । उनीहरूलाई मोटर बाटोले सजिलो बनाएको हो । हिजोआज गाईभैंसी पालेर दूध बिक्री गर्ने कृषकको संख्या बर्सेनि बढ्दो छ । वैदेशिक रोजगार र अन्य पेसा व्यवसाय छाडेर पशुपालनमा लागेर मनग्य आम्दानी गरेका छन् । पौडेलका अनुसार दूधबाट वर्षमा १ अर्ब ८० लाख रुपैयाँको कारोबार भएको छ । अघिल्लो वर्षभन्दा यसपालि २० प्रतिशतले दूध उत्पादन वृद्धि भएको छ ।"
तरकारीबाट वार्षिक ५ लाख,"सिन्धुपाल्चोक मेलम्ची नगरपालिकाका कृषक व्यावसायिक तरकारी खेतीमा लागेका छन् । तरकारी खेतीबाट वार्षिक ५ लाख रुपैयाँसम्म आम्दानी हुने भएपछि किसान आकर्षित भएका हुन् । मेलम्ची नगरपालिका मेलम्ची ४ का लेखनाथ खतिवडाले तरकारी खेतीबाटै मनग्य आम्दानी गरेको बताए । तरकारी खेतीबाट वार्षिक ५ लाखसम्म आम्दानी हुने भएपछि यसमै पूरा जोड दिएको छु, खतिवडाले भने, तरकारीबाट घरबार चलाएको छु, यसमा आनन्द लाग्छ । परम्परागत बाली गर्दै आएका उनले पाँच वर्षदेखि व्यावसायिक तरकारी खेतीमा लागेका हुन् । गहुँ, कोदो, मकैलाई छाडेर हिजोआज उनी सिजनअनुसारको गोलभेंडा, काँक्रो, प्याज, लसुन, काउली, बन्दालगायतको उत्पादनमा जोड दिएका हुन् । बिनातालिम र सीपमा जानेअनुसारको तरकारी खेतीमा लागेका खतिवडा हाल तालिम पाएपछि झनै व्यावसायिक बन्ने सोचमा लागेका छन् । पहिला केही थाहा थिएन, बेर्ना उमार्ने, पानी हाल्ने र पाकेपछि टिप्ने मात्रै गथ्र्यौं, उनले भने, तर, धेरै फरक रहेछ, हाल तालिम लिएपछि धेरै तरिका जान्ने भएको छु । मेलम्ची नगरपालिकाअन्तर्गतको थकनीकी सानुमाया खड्काले तरकारीबाट घरबार धान्ने गरेकी छन् । तालिम लिएपछि उनको तरकारी खेतीको उत्पादन बढ्दै गएको उनले सुनाइन् । तरकारी खेती गरेर आएको आयले घर चलाएकी छु, ४ लाखसम्म आय भएपछि पूरा ध्यान यसमा नै दिएकी छु, खड्काले भनिन् ।"
हुलाकी राजमार्गको टेन्डर खुल्यो,"पर्सा हुलाकी सडकअन्तर्गतको वीरगन्ज ठोरी सडकखण्ड निर्माण हुने पक्का भएको छ । हुलाकी राजमार्ग आयोजना योजना कार्यालय वीरगन्जका अनुसार, हुलाकी राजमार्ग निर्देशनालयले वैशाख १८ गते यो सडकको टेन्डर आह्वान गरिसकेको छ । योजना कार्यालय प्रमुख अनुठालाल पटेलले अब जेठ १७ टेन्डर खुल्ने बताए । हाललाई डबल लेन र असफाल्ट कंक्रिट बाटो निर्माण गर्न लागिएको पटेलले जानकारी दिए । यो प्रविधिको सडक हाल मुलुकमै पछिल्लो तथा सर्वाधिक विश्वसनीय मानिएको छ, उनले भने, हुलाकी सडकको सम्बन्धमा पछिल्लो १ वर्षयता दु्रत गतिमा काम भएकाले यो मार्ग निर्माणको कामले पनि गति लिन्छ । ६० किमि लामो यो सडकको अनुमानित लागत इस्टिमेट रकम पटेलले खुलाउन चाहेनन् । तर स्रोतले भने यो रकम २ अर्ब ७५ करोडदेखि करिब ३ अर्ब रुपैयाँ बराबरको रहेको बताएको छ । भौतिक योजना तथा निर्माणमन्त्री रमेश लेखक गत साता वीरगन्ज आउँदा पनि विभिन्न कार्यक्रममा यसबारे चर्चा गरेका थिए । हाल यो सडकमा २१ पुलमध्ये १३ निर्माण भइसकेका छन् । २ को निर्माण कार्य जारी छ । ३ वटाको निर्माण कार्य स्थानीय निर्वाचनपछि सुरु हुँदै छ । एउटा पुलको भने सर्भे डिजाइन गलत भएकाले निर्माण हुन सकेको छैन भने २ वटा नयाँ पुल प्रस्तावित गरिएकोमा त्यसको प्राविधिक काम पनि अघि बढिसकेको छ । तराईको लाइफलाइन को रूपमा प्रतीक्षा गरिएको हुलाकी राजमार्ग निर्माणको माग तराईवासीले लामो समयदेखि गर्दै आएका छन् । गत आर्थिक वर्षमा यो सडकको ६ करोड रुपैयाँ खर्च हुन नसकी फ्रिज भएको थियो ।"
बन्दुक र स्टेरिङपछि स्थानीय सत्ता,"रुकुम बन्दुकको नालबाट सत्ता कब्जा गर्ने स्कुलिङका कारण मुसीकोट नगरपालिका ८, उदिनढुंगाका बुद्धिप्रसाद बुढा तत्कालीन माओवादीले थालेको सशस्त्र युद्धमा होमिए । २०५५ देखि २०६२ सम्म भएका अधिकांश लडाइँमा उनको सहभागिता केहीमा बाहेक छुटेको छैन । जुम्लाको सदरमुकाम कब्जाका क्रममा छातीमा १ र बायाँ हातमा ४ गोली लागेर पनि उनले लड्न छाडेनन् । २२ पटक माओवादीले आक्रमण गरेको रुकुमको खारा ब्यारेकमा लडाइँमा उनी सहभागी भए । खाराको पछिल्लो आक्रमणपश्चात् पार्टी बन्दुक मात्रै नभएर छलफल, वार्ता संवादले पनि समस्याका समाधान निस्कन्छ भन्नेतिर लाग्यो र हामी पनि सहमत भयौं, उनले भने । बटालियन कमान्डर रहेका उनी अन्य लडाकुसँगै क्यान्टोनमेन्टमा बसे । समायोजनपछि उनी स्वैच्छिक अवकासमा निस्किए ।स्वैच्छिक अवकाशपछि बेकामे जस्तै बनेका बुढाले काम खोजे, पढाइबिना कुनै काम नपाएपछि गाडी चलाउन थाले । बटालियन कमान्डर स्टेरिङमा जीवन घुमाउन थाले । क्यान्टोनमेन्टमा सिकेको सीप स्वैच्छिक अवकाशमा आएपछि काम लाग्यो, उनले भने । ऋणधन गरेर किनेको ग१ज २२८० नम्बरको गाडी ४ वर्ष चलाएका बुढाको हातमा अब सिंगै वडा ड्राइभ गर्ने जिम्मेवारी आएको छ । ३५ वर्षीय बुढालाई मुसिकोट नगरपालिका ८, का मतदाताले वडाध्यक्षमा जिताएका छन् । माओवादी केन्द्रका तर्फबाट उम्मेदवार बनेका बुढाले प्रतिस्पर्धी एमालेका राजकुमार केसीलाई ९३ मतान्तरले पराजित गरे । बुढाको पक्षमा २ सय ३० मत आएको छ भने केसीले १ सय ३७ मत मात्रै ल्याएका छन् । अब गाडी होइन वडा चलाउनुपर्ने अवस्था आइसक्यो, उनले कान्तिपुरसित भने, महिना दिनदेखि स्टेरिङ छोएको छैन, अब सम्भव पनि हुुुँदैन होला । अब जनसरोकारका विषय र विकास निर्माणमा केन्द्रित हुने उनको भनाइ छ । बन्दुकबाट सत्ता कब्जा भएन, अब त हातमै आएको छ, केही गर्नुपर्छ भन्ने लागेको छ, बुढाले भने । नगरपालिकाका १४ मध्ये आफ्नो वडा सबैभन्दा विकटमा रहेकाले काम गर्ने चुनौती रहेको उनले बताए । अन्य विकास निर्माण त भएको छैन नै, उनले भने, अहिलेसम्म वडाका सबै ठाउँमा फोन नै लाग्दैन, मेरो पहिलो चुनौती सबै ठाउँलाई सञ्चारको पहुँचमा ल्याउनु हो ।"
युवा पलायन रोक्ने प्रयास गर्नेछु,"स्थानीय तह निर्वाचनमा सुर्खेतको लेकबेंसी नगरपालिकाको प्रमुखमा एमाले सुर्खेतका सचिवालय सदस्य गगनसिंह सुनार निर्वाचित भए । तत्कालीन गाउँ पञ्चायतको उपप्रधान, गाविस उपाध्यक्ष, जिविस सदस्य हुँदै संघीय लोकतान्त्रिक गणतन्त्रमा नगरको प्रमुख भएका सुनारसँग हाम्रा संवाददाता प्रकाश अधिकारीले गरेको कुराकानीको सम्पादित अंश :सामान्य कामका लागि फाइल बोकेर जिल्ला सदरमुकाम या राजधानी काठमाडौं पुग्नुपथ्र्यो । अब ती कामहरू नगरपालिकाबाट आफैंले गर्दै हुनुहुन्छ ? कस्तो अनुभूति भइरहेको छ ?लामो समयपछि जनताले स्थानीय जनप्रतिनिधि पाए । म आफू पनि जनप्रनितिधिको रूपमा निर्वाचित हुने मौका पाएँ । त्यसका लागि नेपाल सरकार, राजनीतिक दल, मलाई नगर प्रमुखको जिम्मेवारीमा पुर्याउने मतदाताहरूप्रति हार्दिक आभार व्यक्त गर्छु । संघीय लोकतान्त्रिक गणतन्त्र स्थापनाको क्रममा बलिदानी दिने सहिदहरूप्रति उच्च सम्मान व्यक्त गर्छु । संघीय संरचना बमोजिमका स्थानीय तह स्थापना भएका छन् । मैले तिनैमध्येको एक नगरपालिकाको नेतृत्व गर्दैछु । एकदम खुसी लागेको छ । उत्साह, जोसजाँगर बढेको छ । हामी सामान्य जनप्रतिनिधि मात्र नभई स्थानीय सरकारका प्रमुखसमेत हौं । अत्यन्त संवेदनशील, जिम्मेवारीबोधका साथ संविधान, ऐन, कानुनले दिएको अधिकारको समुचित प्रयोग गरी स्थानीय शासन सञ्चालनको नेतृत्व गर्न सक्षम हुने विश्वास लिएको छु । मेयर निर्वाचित हुनु भो अब तपाईंका प्राथमिकताहरू के हुन् ?हामी पहिलोपटक संघीयताको प्रयोग गर्दैछौं । काम गर्दै, सिक्दै जाने हो । स्थानीय तह सञ्चालन निर्देशिका आइपुगेको छैन । संविधान, ऐनकानुन पल्टाएर हेर्न बाँकी नै छ । संविधानमा उल्लेखित हाम्रा अधिकार, कर्तव्य केके हुन् ? कसरी सम्पादन गर्ने अध्ययन गर्नुपर्ने हुन्छ । किनकि, हामी नगरका मेयर, गाउँपालिका अध्यक्षहरू स्थानीय सरकारका प्रमुख हौं । स्थानीय सरकार नै सबभन्दा बढी जनतासँग नजिक हुने हुँदा काम गर्दा थुपै्र कठिनाइ आउन सक्छन् । नगरभित्र विकास, समृद्धि र सुशासन कायम गराउन अहोरात्र खटिनेछु । संविधान, ऐनकानुनले दिएको अधिकारको सही प्रयोग गरी स्थानीय, प्रदेश र केन्द्रीय सरकारबीच समन्वय गर्नेछु ।लेकबेंसी नगरपालिकाको समस्या के हुन्, ती सबै थाहा छ । अब ती समस्या समाधान गरेर समृद्ध नगर बनाउने बेला आएको छ । शिक्षा, स्वास्थ्यका संरचनाहरू अव्यवस्थित छन् । सरकारी विद्यालयले गुणस्तरीय शिक्षा दिलाउन नसक्दा अभिभावकहरू महँगो शुल्क तिरेर सहरबजारका निजी स्कुलमा पढाउन बाध्य छन । पहिलो काम सरकारी शिक्षाको गुणस्तर सुधार गर्नु हुनेछ । दोस्रो, युवा पलायन रोक्नलाई स्वरोजगारमूलक कार्यक्रम सञ्चालन गर्नेछु । लेकबेंसी कृषि, पशुपालनको राम्रो सम्भावना बोकेको नगर हो । बजारको पहुँच छ । यद्यपि उत्पादन छैन । अब युवालाई विदेश जानबाट रोकेर गाउँमै उद्यम गर्न सक्ने वातावरण बनाइनेछ । यो नगरपालिकामा अवसर जति छन् त्यति नै चुनौती पनि छन् । झुप्राखोला, भेरीजस्ता नदीलाई सिंचाइर विद्युत उत्पादनका लागि उपयोग गर्न सकिन्छ । स्थानीय सरकारको उच्च कार्यकारी पदमा पुगेको तपाईं दलित समुदायको व्यक्ति हुनुहुन्छ । तपाईंको नगरमा पनि वर्षौंदेखि दलित समुदायले अभाव, उत्पीडिन र विभेद झेल्दै आएका छन् ? उनीहरूको उत्थानका लागि तपाईंको योजना के हो ? पक्कै पनि दलितहरू अन्य समुदायभन्दा बढी उत्पीडनमा छन् । अभाव, विभेद झेलिरहेका छन् । त्यसका लागि पहिलो कुरा उनीहरूको शिक्षामा पहुँच बढाउन आवश्यक देखेको छु । दोस्रो, आयआर्जनमा जोड्न जरुरी छ । शैक्षिक स्तरवृद्धि र आर्थिक रूपले दलित परिवार सम्पन्न भयो भने कसैले विभेद गर्ने आँट गर्दैन । दलित स्वयं अपमानित हुनुपर्दैन । विभेद उन्मूलन गर्न दलितगैरदलित दुवै वर्गको समन्वय र सहकार्य जरुरी छ । दुवैको समान दृष्टिकोण बन्नुपर्छ । लेकबेंसी नगरलाई छुवाछुतमुक्त नगर बनाउने घोषणापत्र जनतामाझ लिएर गएको हुँ । ती घोषणापत्रमा लेखेका कुरा क्रमश: कार्यान्वयन गर्दै जानेछु । दलितहरूको शिक्षा, जीविकोपार्जन सुधार गरी सामाजिकराजनीतिक संरचनामा पहुँच पुर्याउन योजनाबद्ध रूपले लाग्नेछु ।"
पुने फेरि मुम्बईसँग भिड्ने,"हैदराबाद स्टिभ स्मिथको राइजिङ पुने सुपरजायन्ट्सले आइतबार इन्डियन प्रिमियर लिगको फाइनलमा आइतबार मुम्बई इन्डियन्सको सामना गर्नेछ । पुनले त्यस क्रममा पहिलोपल्ट उपाधि जित्न प्रयास गर्नेछ । उपाधिको बलियो दाबेदार मुम्बईविरुद्धको खेल रोमाञ्चक र सनसनीपूर्ण हुने विश्वास गरिएको छ । गत वर्षको प्रतियोगितामा सहभागी आठ टिममध्ये सातौंमा रहेको पुनेले यसपल्ट पनि गतिलो सुरुआत लिन सकेको थिएन । तर प्रतियोगिता अघि बढ्दै जाँदा उसले गति लिएको थियो । अहिलेसम्म पुनेले कीर्तिमान रकम तिरेर किनेका इङलिस अलराउन्डर बेन स्टोक्स टिमको ट्रम्प कार्ड रहेका छन् । उनको ब्याट र बल दुवैमा उत्कृष्ट प्रदर्शनको मद्दतले पुने प्लेअफमा स्थान बनाउन सफल थियो । मुम्बईविरुद्धको पहिलो क्वालिफायरमा पुनेले आफू एक खेलाडी मात्र निर्भर नभएको खेलाडी सिद्ध गर्यो । त्यसमा युवा स्पिनर वासिङटन सुन्दरले तीन विकेट लिँदै निर्णायक खेल प्रदर्शन गरेका थिए । इङल्यान्डका लागि अन्तर्राष्ट्रिय जिम्मेवारी सम्हाल्न स्टोक्सले नकआउट चरणअगाडि नै टिम छाडेका थिए । उनको स्थानमा सुन्दरले राम्रो खेले । तर पुनेसँगै गुजरात लायन्सको पनि यस सिजन समाप्तिमा दुई वर्षको अनुबन्ध समाप्त हुनेछ । यस्तोमा सम्भवत: पुनेले आईपीएलमा अन्तिम खेल खेल्ने पनि हुनेछ । गत महिना मात्र प्रतियोगिताको आयोजक कमिटीले टिमको संख्या बढाउन अस्वीकार गरेको थियो । अर्को सिजन दुई वर्ष प्रतिबन्धमा बेहोरिरहेका चेन्नई सुपर किंग्स र राजस्थान रोयल्स फर्कने तय छ । सन् २०१३ मा म्याच फिक्सिङ प्रकरणमा दुवै टिमलाई दुई वर्षको प्रतिबन्ध सजाय सुनाइएको थियो । तर महेन्द्रसिंह धोनीको स्थानमा यस सिजन टिमको नेतृत्व गरिरहेका स्मिथले आफ्नो ध्यान अहिलेको फाइनल खेलमा मात्र केन्द्रित भएको बताएका छन् । उनले आफ्नो टिमको उत्कृष्ट प्रदर्शनका लागि खेलाडीको पनि प्रशंसा गरेका छन् । क्रिकेटमा ठीक समयमा टिमले गति समाउनुपर्छ । हाम्रा लागि अहिलेको समय वास्तवमै निकै रोमाञ्चक छ, उनले भने । उनले प्रतियोगितामा अहिलेसम्म खेलेका १४ खेलमा ४ सय २१ रन बनाएका छन् । फाइनलमा उसको प्रतिद्वन्द्वी मुम्बई पनि कुनै कमजोर टिम रहेको होइन र कप्तान रोहित शर्माको नेतृत्वमा रहेको मुम्बई दोस्रो क्वालिफायरमा कोलकाता नाइट राइडर्सलाई ६ विकेटले हराएर फाइनल पुगेको हो । मुम्बई चौथोपल्ट आईपीएल फाइनलमा भिड्दै छ । अहिलेको संस्करणमा पनि मुम्बईले १६ मध्ये ११ खेलमा जित निकालेको छ । फाइनल पुग्न हामीले कठिन यात्रा तय गरेका छौं, रोहित मान्छन् । पुनेविरुद्ध हाम्रो प्रदर्शन राम्रा रहन सकेको छैन, तर अब उपाधि जित्नबाट हामी एकै खेल मात्र टाढा छौं, यसलाई पार गर्नुपर्छ, उनी मान्छन् । मुम्बईले पुनेविरुद्ध यस सिजन खेलेका सबै तीन खेल गुमाएका छन् । सन् २०१३ र २०१५ को विजेता मुम्बईले लिग चरणमा दुवै खेल गुमाएको थियो । यस्तै पहिलो क्वालिफायरमा पनि पुनेले नै मुम्बईलाई हराएको थियो । पुनेले यस्तोमा उपाधि हत्याउन मुम्बईमाथि लगातार चौथो खेलमा जित निकाल्न सक्नुपर्छ ।"
विजेता मोनाकोलाई यस्तो अन्योल,"पेरिस मोनाको यतिबेला सानदार ढंगले जितेको लिग उपाधिको हर्षोल्लासमा छ । यो सँगै उसले एउटा गौरवशाली युग सुरुआत भएको अनुभूति पनि गर्दै छ । लियोनार्दो जार्डिमको प्रशिक्षकत्वमा प्रतिभाशाली युवा टोलीले फ्रेन्च लिग वान उपाधि बुधबार जितेको हो । जससँगै पेरिस सेन्ट जर्मेन (पीएसजी) ले गर्दै आएको एकछत्र राजको पनि अन्त्य भयो । लगातार चार पटक ट्रफी राजधानीमै सीमित भएको अवस्थामा यसपालि चाहिँ भूमध्यसागरीय सहरतिर गएको हो । मोनाकोले सन् २००० पछि पहिलो पटक यो उपाधि जितेको हो । त्यतिखेर डेभिड ट्ेरजेगुुएटको जमाना थियो। सन् २००० यताको उतारचढावपूर्ण अवधिमा मोनाकोले च्याम्पियन्स लिग फाइनल खेल्नेदेखि लिएर लिग २ मा झर्नेसम्मको अनुभव सँगाल्यो । यतिखेर चाहिँ क्लबले उपाधि नै कब्जा गर्न सक्यो । जसलाई सम्भव तुल्याउने खेलाडीहरूमाथि यति बेला युरोपका शीर्ष क्लबहरूले आँखा लगाइरहेका छन् ।किशोर सनसनी केलियन एमबाप्पेले फ्रान्स अनि पूरै युरोपलाई छक्क पारेका छन् । राडामेल फाल्कोओले पनि आफ्नो सुदिन पुनरावृत्त गर्दै ३० गोल गर्ने खेलाडीको हैसियत बनाएका छन् । यसैबीच वर्नाडो सिल्भा फ्रान्सको वर्ष खेलाडी पुरस्कारका लागि मनोनयनमा परेका छन् । थोमस लेमर, टिमोउ बाकायोको र बेन्जामिनजस्ता खेलाडी चाहिँ उत्साही युवाबाट महादेशकै गिनेचुनेका खेलाडीमा दरिएका छन् । च्याम्पियन्स लिग सेमिफाइनलमा युभेन्ट्सले माथ खुवाए पनि मोनाको आफ्नो भूमिमा चाहिँ पिएसजीको भयानक चुनौती पन्छाउन सफल रह्यो । साथै सिजनभरमा सय गोल गर्ने आजसम्मकै पाँचौं टोली बन्न सफल भयो । हामीले केही ऐतिहासिक काम गरेका छौं । हामी लामो समयपछि विजेता बन्न सफल भयौं, एमबाप्पेले भने ।रसियाली अर्बपति दिमित्री रिवोलोलेभले डिसेम्बर २०११ मा मुख्य शेयर किनेयता क्लबले नयाँ उर्जा पाएको हो । त्यसकै क्लाइमेक्समा मोनाकोले उपाधि जितेको हो । दिमित्री क्लब प्रवेश गर्दा टिम दोस्रो डिभिजनमा थियो । सन् २०११ देखि क्लबले स्तर सुधार गरे पनि उपाधि नै जित्ने अवस्था कुर्न चाहिँ ६ वर्ष नै कुर्नुपर्यो । जार्डिमले सन् २०१४ मा क्लब सम्हालेपछि सुधार प्रक्रियाले खास गति लिएको हो । त्यसैबीच जेम्स रोड्रिग्वेज रियललाई बेचिए, फाल्कोओलाई लोनमा पठाइयो । क्लबले त्यसपछि प्रतिभाशाली युवा खेलाडीहरू किन्यो, जसलाई कालान्तरमा उच्च मूल्यमा बेच्न सकिने भयो । सन् २०१५ मा च्याम्पियन्स लिग क्वाटरफाइनलसम्म पुगेपछि मोनाकोले लेभिन कुर्जावा, एमेन अब्देनुर, यानिक फेरेरा कारास्को, जेफ्रो कोन्डोगविया र एन्थोनी मार्सललाई बेच्यो । त्यसपछि पनि उसले चिन्ता गर्नुपर्ने अवस्था रहेन । पूर्व रसियाली कूटनीतिज्ञ भादिम भासिलेभले हेरेको खेलाडी परियोजनाले निकै फाइदा गर्यो । एमबाप्पे बस्लान् त ? मोनाकोले पीएसजीबाट उपाधि खोस्दा पर्दा पछाडि धेरै पापड पेलेको छ । मिहिनेतको फल मीठो हुन्छ । हामीले गरेको हरेक प्रयास सफल भएका छन्, भासिलेभले हालै भनेका थिए । केही विशेषज्ञले हाम्रो काममा शंका गरेका थिए । तर आज यो सफलता देख्दा निकै खुसी छौं ।गत सिजन पीएसजीले मार्चको सुरुआतमै उपाधि पक्का गरेको थियो । मोनाकोले चाहिँ अलिक लामो समय लिएर उपाधियात्रा रोचक बनायो । अथाह लगानीको साथ पाएको क्लबले चुनौती नबेहोरेको होइन । विशाल लगानी गरेका क्लबहरूसमेत असामयिक रूपले ढलेका छन् । १८ वर्षीय एमबाप्पे यति बेला रियल म्याड्रिड र म्यानचेस्टर युनाइटेडसँग जोडिएका छन् । उनलाई नयाँ थिएरी हेनरी भनिन्छ । मोनाकोले आकर्षक प्रस्ताव पाए रोकिरहन सक्छ भन्ने पनि छैन । प्रिमियर लिग क्लबहरू वाकायोकोप्रति इच्छुक छन् । उनले दुई वर्ष जति क्लबमा निकै कठिनाइपूर्वक बिताए । फाल्कोओमाथि चिनियाँ क्लबहरूले इच्छा देखाइरहेका छन् । हुन त खेलाडी आतेजाते क्रम चलिरहन्छ । तर मोनाको किंकर्तव्यविमूढ भने पक्कै छ खेलाडी बेचेर ढुकुटी भर्ने वा फेरि पनि उपाधिका लागि उत्तिकै ल्याकतसाथ भिड्ने ।"
नितेश र निशा च्याम्पियन,"काठमाडौं प्रथम अन्तरकलेज दुवाथलन प्रतियोगिताको उपाधि शनिबार सिद्धार्थ वनस्थली कलेजका नितेश मानन्धर र पब्लिक युथकी निशा श्रेष्ठले जितेका छन् ।नेसनल कलेजले आयोजना गरेको प्रतियोगितामा दुवाथलनको १८ किमि दौड, ८ किमि साइक्लिङ र १८ किमि दौड नितेशले ३० मिनेट ४८ सेकेन्ड र निशाले ४० मिनेट ५६ सेकेन्डमा पूरा गरेका थिए । नेपाल ट्रायथलन संघको प्राविधिक सहयोगमा भएको स्पर्धामा शिवपुरीका टेकबहादुर बस्नेत दोस्रो र मोर्गन कलेजका देवेश मानन्धर तेस्रो भए । महिलामा पिनाकलका सुष्मा कुमाल दोस्रो र रोजिशा साम्बी लिम्बू तेस्रो भए । १७ कलेजका २५ खेलाडी प्रतिस्पर्धी रहे ।"
थापालाई उपाधि,काठमाडौं गोकर्ण गल्फ क्लबमा शनिबार भएको दोस्रो नेसक्याफे गोल्ड ओपन गल्फको उपाधि धु्रव थापाले जितेका छन् । आठ ह्यान्डीक्यापमा खेलेका उनले ४० स्टेबलफोर्ड अंक बटुल्दै उपाधि जिते । उनीभन्दा पछाडि रहेका गल्फरद्वय सोनाम घले र प्रकाश गुरुङ समान ३९ अंक बनाए । सोनाम काउन्टब्याकका आधारमा उपविजेता बने ।टासी छिरिङले वेस्ट ग्रस र मोस्ट बर्डिजको उपाधि जिते । ३३ अंक गर्दै रेखा घिमिरे महिलातर्फको विजेता भइन् । प्रतिमा शेर्पा (२७) दोस्रो भइन् । मेजर दमनबहादुर घले ६० वर्षभन्दा माथि विजेता बने । तनुश संघाई जुनियरतर्फ विजेता हुँदा देवनश अग्रवाल दोस्रो भए ।
वानडेको अवसर,"काठमाडौं राष्ट्रिय वानडे क्रिकेट प्रतियोगिता हुने खबरबाट उत्साहित सन्दीप लामिछाने जति सायदै अरु होलान् । त्यसको एउटै कारण, २०७१ को फागुनपछि पहिलो पटक वान डे राष्ट्रिय प्रतियोगिता हँुदै छ । साढे दुई वर्षअघि हो । चितवनको क्याम्पा चौरमा राष्ट्रिय टोलीका पूर्व कप्तान राजु खडासँग प्रशिक्षण लिइरहँदा सन्दीप नेपालका तत्कालीन प्रशिक्षक पुबुदु दासानायकेको नजरमा परे । पुबुदुले उनलाई सिधै राष्ट्रिय क्रिकेटको प्रशिक्षणमा भित्र्याए । अन्तर्राष्ट्रिय क्रिकेट परिषद् (आईसीसी) ले नेपाल क्रिकेट संघमाथि आर्थिक नाकाबन्दी सुरु गरिसकेको थियो । आर्थिक अभावमा राष्ट्रिय प्रतियोगिता हुने सम्भावना नै थिएन । क्यानले चार टिम बनाएर सुपर लिग खेलायो, तर प्रतियोगितात्मक हिसाबमा थिएन । नयाँ अनुहार सन्दीपले पहिलो खेलमै ४ विकेट लिए । तर उनी यू१९ प्रशिक्षण क्याम्पमा परेनन् । कारण थियो, उनले त्यसपछि अर्को राष्ट्रिय स्तरको प्रतियोगिता खेल्न पाएनन् । उनको क्षमता एकछेउमै रोकियो । दासानायकेले सन्दीपको खेलको गुदी चिनिसकेका थिए । त्यसैले उनलाई सोझै राष्ट्रिय टोलीको बन्द प्रशिक्षणमा बोलाए । त्यसपछि दौडिएको सन्दीपको खेलजीवन अहिले नेपाली राष्ट्रिय टोलीको प्रमुख खेलाडीमा छ । राष्ट्रिय प्रतियोगिता भएको भए उनको खेल अझै परिपक्व हुनसक्थ्यो। राष्ट्रिय खेलकुद परिषद् (राखेप) ले सर्वाधिक धनराशि पुरस्कारको राष्ट्रिय क्रिकेट आयोजना गर्दै छ । मंगलबार सुरु हुने प्रधानमन्त्री कप क्रिकेट विजेताले २० लाख र उपविजेताले १० लाख पाउने छन् । काठमाडौं क्रिकेट ट्रेनिङ सेन्टरको सहकार्यमा हुने प्रतियोगितामा ५ विकास क्षेत्र र ३ विभागीय टिमले भाग लिनेछन् । नेपाल एपीएफ क्लबमा आबद्ध सन्दीपले पहिलोपल्ट वानडे राष्ट्रिय अनुभव लिनेछन् । धनराशिको हिसाबमा सगरमाथा धनगढी प्रिमियर लिग नेपालको सबैभन्दा ठूलो प्रतियोगिता थियो । वैशाख ९ गते धनगढीमा सम्पन्न धनगढी प्रिमियर लिग विजेता टिम चौराह धनगढीले १५ लाख र उपविजेता विराटनगर किंग्सले ७ लाख पाएका थिए । महत्त्वपूर्ण के हो भने नयाँ वानडे प्रतियोगिताले सन्दीपजस्ता कोही पनि खेलाडी घरेलु क्रिकेटको अभावमा खुम्चिन नपर्न सक्थ्यो । जिल्ला र क्षेत्रको छनोटबिना प्रतियोगिता हुन लागेकाले नयाँ प्रतिभाशाली खेलाडीहरू छुट्न सक्छन् । त्यही पनि २७ महिनापछि पहिलो पटक हुन लागेकाले वानडे राष्ट्रिय प्रतियोगिताले खुम्चिएका खेलाडीले भने मौका पाउने छन् । मनसुनले प्रतियोगिता नबिथोलिएला पनि भन्न सकिन्न ।प्रतियोगिता नहुनुका कारणआफ्नो निर्देशन नमान्नुका साथै क्यानभित्रको चरम गुटबन्दीसँगै विवादले ठूलो रूप लिएपछि आईसीसीले २०१४ को अन्त्यदेखि नेपाललाई दिने सबै आर्थिक सहयोग रोकिदिएको थियो । नेपालले अन्तर्राष्ट्रिय प्रतियोगितामा सहभागिता जनाउँदा मात्र आईसीसीले रकम उपलब्ध गराउँथ्यो । गत वर्ष आईसीसीले क्यानको सदस्यता निलम्बन गरेपछि घरेलु प्रतियोगितामा वानडे क्रिकेट अन्योल बन्दा राखेपले प्रधानमन्त्री कप अघि सारेको हो । आईसीसीमा क्यान निलम्बनकै अवस्थामा छ । आईसीसीले स्वतन्त्र व्यक्तिहरूलाई समेटेर नेपाली क्रिकेट विकासका लागि सल्लाहकार समिति बनाए पनि त्यसले निकास दिन नसकिरहेको अवस्थामा अर्को राष्ट्रिय वानडे प्रतियोगिता कहिले हुने निश्चित थिएन । राखेपले नै किन प्रतियोगिता गर्नुपरेको त ? सदस्यसचिव केशवकुमार विष्टको तर्क छ, नेपाल क्रिकेट संघ निलम्बनको अवस्थाले राम्रोसँग घरेलु प्रतियोगिता हुन पाएको छैन, २ वर्ष भयो प्रतियोगिता नभएको । नयाँ खेलाडीलाई एक्सपोजर चाहिएको छ, पुरानाले खेललाई निरन्तरता दिनुपरिरहेको छ । त्यही भएर यो सबै प्रतियोगिता परिषदले आयोजना गर्न लागेको हो ।परिषद्ले आयोजना गरेको सातौं राष्ट्रिय खेलकुद, जोहरा स्पोर्टसले आयोजना गरेको एभरेस्ट प्रिमियर लिग र धनगढी क्रिकेट एकेडेमीले आयोजना गरेको धनगढी प्रिमियर लिग सबै ट्वान्टी२० संरचनाका थिए । ईपीएल र डीपीएलले नयाँ खेलाडी ल्याउँदा यो प्रतियोगिताबाट पनि नयाँ खेलाडी निस्किने दाबी राष्ट्रिय टोलीका प्रशिक्षक जगत टमाटाको छ । ट्वान्टी२० मा कुनै पनि हालतमा रन बनाउनुपर्छ भन्ने मानसिकता हुन्छ । एक बल डट भएपछि अर्को बल हान्न खोजेको देखिन्छ । त्यसैले म्याच टेम्परमेन्ट बढाउन पनि वानडे क्रिकेट जरुरी छ, टमाटाले भन्छन्, यू१९ विश्वकप खेलेर आएका खेलाडीले अझै वानडे क्रिकेट खेल्न पाएका छैनन् । उनीहरूसहित अरुका लागि पनि क्षमता अभिवृद्धि गर्ने यो राम्रो अवसर हो ।वान डेकै भरअन्तर्राष्ट्रिय क्रिकेटको संरचनाअनुसार वान डेमा देखाएको प्रदर्शनबाट आईसीसीले एसोसिएट राष्ट्रको वरीयता निकाल्दै आर्थिक सहयोग छु्टयाउने गरेको छ । सन् २०१५ को जनवरीमा नेपालले नामिबियामा गई विश्व क्रिकेट लिग डिभिजन २ खेलेको थियो । त्यहाँ चौथो भएसँगै नेपाल विश्व क्रिकेट लिग च्याम्पियनसिपमा छनोट भएको हो । त्यसयता नेपालले च्याम्पियनसिपमा खेलिरहेको छ, जुन नेपालले आईसीसीको प्रतियोगिताहरूमा विश्वकप छनोटपछि वान डेमा खेलेको सबैभन्दा ठूलो प्रतियोगिता हो । तर कुनै वानडे राष्ट्रिय प्रतियोगिताबिनै नेपालले च्याम्पियनसिपका १० खेल खेलिसकेको छ । टिम ८ अंकसहित छैटौं स्थानमा छ । नेपालले हङकङ र युएईसँग खेल्न बाँकी छ । च्याम्पियनसिपको शीर्ष चारमा परेमा नेपालले सोझै विश्वकप छनोट खेल्न पाउने छ । अन्यथा विश्वकप छनोटसम्म पुग्न नेपालले फेरि डिभिजन २ मा झरेर खेल्नुपर्नेछ । राष्ट्रिय टोलीका पूर्व कप्तान पवन अग्रवाल सबैभन्दा ठूलो प्रतियोगिता हुनु जरुरी मान्छन् । हामी अन्तर्राष्ट्रिय प्रतियोगिता वानडे संरचनामा मात्र खेलिरहेका छौं । त्यस हिसाबमा वानडे हुन महत्त्वपूर्ण छ । लामो भर्सन विकसित राष्ट्रका लागि अत्यावश्यक हो । विकासको हिसाबमा ट्वान्टी२० भन्दा वानडे, वानडेभन्दा टू डे, टू डेभन्दा थ्री वा फोर डे राम्रो हो, अग्रवाल भन्छन्, यसले क्षमता र टेम्परामेन्ट बढाउँछ । वानडे विश्वकप छनोटमा राम्रो गर्यो भने त्यसैलाई आधार मान्छ । वरीयताक्रम त्यहीअनुसार छुटयाउँछ । खेलाडीका लागि यो राम्रो अवसर हो । एउटा राम्रो प्रतियोगिता हुन लागिरहेको छ । टमाटाको भनाइ पनि त्यस्तै छ । उनले भने, ट्वान्टी२० प्रतियोगिता भइरहेका थिए, त्यो राम्रै थियो । आईसीसीमा माथि जाने हो भने वान डेमा राम्रो गर्नुपर्छ । पारस नहुने, शरद मध्यमाञ्चलबाटशरद भेषावकरले मध्यमाञ्चलबाट खेल्ने छन् । दुई वर्षअघि उनले एपीएफ छाडेका थिए । त्यसपछि एक सिजन आर्मीबाट खेले । गत वर्ष पूर्वाञ्चलमा सम्पन्न सातौं राष्ट्रिय खेलकुद उनले चोटका कारण खेलेनन् । एपीएफको कप्तानी ज्ञानेन्द्र मल्लले गर्नेछन् । नियमित कप्तान पारस खड्का अमेरिका गएका छन् । आफू जुलाईमा मात्र फर्किने भएकाले प्रधानमन्त्री कपमा सहभागिता नजनाउने पारसले बताएका छन् ।"
टिपटप च्याम्पियन,"काठमाडौं टिपटपले मारवाडी सुपर एट क्रिकेटको उपाधि जितेको छ । शनिबार फाइनलमा टिपटपले आई स्टोरलाई १५ रनले हरायो । टस जितेको टिपटपले ७ ओभरमा १ विकेट गुमाई ८८ रन बनाएको थियो । अमोल शर्माले १४ बलमा २ चौका र २ एट् प्रहार गर्दै ४० रन र योगेश सवारथियाले ४ चौकासहित नटआउट २६ रन बनाए । आई स्टोरका टुसार अग्रवालले १ विकेट लिए । जवाफमा आई स्टोरले निर्धारित ७ ओभरमा १ विकेट गुमाई ७३ रन मात्र बनाउन सक्यो । अमित वर्माले २८ र टुसार अग्रवालले २३ रन बनाए । टिप टपका अंशु कन्डोईले ३ विकेट लिए । शनिबारै सेमिफाइनलमा आई स्टोरले कोचर रेन्जर्सलाई ४ रन र टिपटपले राइडर्सलाई १४ रनले हराउँदै उपाधि यात्रा तय गरेका थिए ।स्पर्धामा उत्कृष्ट बलर राइडर्सका विक्की सिंघल, उत्कृष्ट ब्याट्सम्यान अमोल शर्मा र प्लेयर अफ द टुर्नामेन्ट टिपटपका अंशु कन्डोई भए ।"
पढ्ने कसरी ?,शारीरिक गतिविधिमा आधारित सिकाइ  यदि तिमी सुनेर वा लेखेरभन्दा पनि अरू नै तरिकाले पढ्न रुचाउँछौ भने यो तिम्रो पढ्ने शैली हुन सक्छ । यस्तो शैलीका विद्यार्थीले लेक्चर सुनेर वा किताब पढेरभन्दा पनि अतिरिक्त क्रियाकलापका माध्यमबाट छिटो सिक्न सक्छन् । यो तरिका मन पर्छ भने तिमी आफ्नो पढाइलाई यसरी अझै प्रभावकारी बनाउन सक्छौ
बाटो,सुरु भई कहाँबाटकहाँ गई अन्त्य होला ?कति मान्छे हिँडे यसमाबोकी जिन्दगीको झोला ।।छान्न सके सही बाटोगन्तव्यमा पुर्याउँछ ।अज्ञात मान्छे चिन्ने मौकायही बाटोले जुराउँछ ।।कहीं सिधा कहीं घुम्तीकहीं तेर्साे कहीं ठाडो ।बाटो हिँड्ने मान्छेले नैचढ्छ प्रगतिको डाँडो ।।कहीं कच्ची कहीं पक्कीकहीं ढुंगोमाटो ।एउटै हुन्न कहिल्यै पनिजिन्दगीको बाटो ।।
असल साथी,"आऊ साथी यता आऊ,बिरालो कराउँछ म्याँऊ ।दूध र फलफूल खाऊ,फास्टफुड चाहिँ नखाऊ ।जाऊ है साथी जाऊ, विद्यालयमा पढ्न जाऊ । लेखपढमा ध्यान लगाऊ,सफा लुगा लगाऊ ।रोग र बिमार सबै भगाऊ,सागपात र अन्डा खाऊ ।जंकफुड कहिल्यै नखाऊ,फोहोरी बानी हटाऊ ।गेडागुडी पनि खाऊ,खेल खेल्नलाई जाऊ ।प्रशस्त सफा पानी पिऊ ।स्वस्थ राख्नुपर्छ जिऊ,गाउँ है साथी गाऊ,राष्ट्रिय गीत गाऊ । नाच, खेल र रमाऊ, असल साथी बनाऊ ।"
"किताब, कलम र कापी","दिलमा गुम्सिएको कुरा भन्न, ज्ञान र विवेक भर्न,अन्धकार हटाई धर्तीमा उज्यालो शिक्षा ज्योति छर्न ।हामी सबैलाई चाहिन्छ, किताब, कलम र कापी,जतन गरी पढ्छु, लेख्छु मेरै साथमा च्यापीच्यापी ।।हाम्रा कुरा सबैलाई भन्न, ज्ञानका कुरा सुनाउन,गुरु र गुरुआमालाई गृहकार्य गरी बुझाउन ।हामी सबैलाई चाहिन्छ, किताब, कलम र कापी,जतन गरी पढ्छु, लेख्छु मेरै साथमा च्यापीच्यापी ।।शिक्षाबिना हाम्रो जीवन भद्रगोल भुमरीजस्तै हुन्छ,पशुजस्तै अज्ञानतामा मानिसको मन साह्रै दुख्छ । हामी सबैलाई चाहिन्छ, किताब, कलम र कापी,जतन गरी पढछु, लेख्छु मेरै साथमा च्यापीच्यापी ।।अन्धकारको दीप हो, मानिसका लागि शिक्षा,असल बाटोको स्तम्भ हो, हाम्रा लागि दीक्षा ।हामी सबैलाई चाहिन्छ, किताब, कलम र कापी,जतन गरी पढछु, लेख्छु मेरै साथमा च्यापीच्यापी ।।"
चुनाव,"आयो है आयो चुनाव आयो,देशको लागि एक महत्त्वपूर्ण दिन आयो ।सक्षम उम्मेदवार चुन्ने अब हाम्रो बेला आयो,देशको विकास गर्ने अब राम्रो बेला आयो ।देशको दिगो शान्तिको कामना गर्ने बेला आयो,देशमा आउने हरेक समस्यालाई डटेर सामना गर्ने बेला आयो ।उम्मेदवारहरूले हरेक बखतको ख्याल गर्ने बेला आयो,देशको विकास गर्नेका लागि शपथ खाने बेला आयो ।बन्द , हडताल, झैझगडा रोक्ने बेला आयो,देशप्रतिको देशभक्ति अब हामीले देखाउने बेला आयो ।के आयो है आयो चुनाव आयोदेशको लागि एक महत्त्वपूर्ण दिन आयो ।"
कलम,"कलम तिमी नै ज्ञानको आधार रहेछौ सबको,कलमबिना शिक्षा छैन हामी नै सबको ।लक्ष्मीप्रसाद महान् बने तिम्रै त्यो कारण, मद्दत गरे तिम्ले मलाई पढ्छु त्यो चरण ।विश्वभर नै आज पनि तिमी नै रहेछौ,तिमी नै हामी, सफल बन्नु कारण रहेछौ ।तिम्रै नै चर्चा चारैतिर छ विश्व नै प्रख्यात,कलम तिमी सानो तापनि काम नै ठूलो छ ।कलम तिमी तरबारभन्दा नि माथि,तिमी नै होै असल मेरा सबै त्यो नै साथी ।कलम तिमी नै कर्णधार रहेछौ सबको, कलमबिना जीवन छैन हामी नै सबको ।"
नाक,"आँखामा पट्टी बाँधे पनि तिमी फूलको मीठो सुवास वा ढलको दुर्गन्ध सजिलै थाहा पाउन सक्छौ । भान्सामा पस्नेबित्तिकै धनियाँ र हिङको गन्ध छुट्टयाउन सक्छौ । यो कसरी थाहा पाउँछौं होला ? नाककै कारण यो सम्भव भएको हो। नाकले अनुहारको पहिचान पनि दिलाउने काम गर्छ । बाह्य वातावरणमा जतिसुकै चिसो वा तातो भए पनि फोक्सोमा पुग्ने वायु ठिक्क तापक्रमको हुनुपर्छ । नाकको पोराभित्रको सतहमा हुने पातला रक्तनलीहरूले फोक्सोतिर जाने हावा न्यानो बनाउँछन् । त्यसैले कसैको नाक कोट्याउने बानी छ भने त्यसो गर्नु हुन्न । किनभने ती पातला रक्तनलीमा चोट पुगी नाथ्री फुट्न सक्छ । मानिसको टाउको गह्रौं हुन नदिन पनि नाकको भूमिका छ । नाकको वरिपरि हावा भरिएका कोष्ठ (साइनस) हरू हुन्छन् र तिनको मुख नाकको भित्री तहमै खुल्छ ।नाकबाट कसरी सास फेरिन्छ ? नाकभित्र ससाना रौं हुन्छन् । तिनले बाहिरबाट आएका धुलो कसिंगरजस्ता वस्तु रोक्छ । नाकले यसभित्र बहेको हावालाई न्यानो र ओसिलो बनाइदिन्छ । त्यहाँको ओसमा हानिकारक तत्त्व टाँसिन्छ र भित्र जान पाउँदैन । यसै कारण मुखबाट भन्दा नाकबाट सास फेर्नु राम्रो हुन्छ ।कसरी सुघ्छौं हामी ?कतिपय वस्तुका हावामा बहने अणुले छोड्ने संकेत नाकको उच्च भागमा रहेको अल्फ्याक्टरी इपिथेलियम नामक घ्राण रिसेप्टरको तहले ग्राहय गरी मस्तिष्कमा पठाउँछ र थप विश्लेषण हुन्छ । त्यसैले कुनै पनि गन्ध हामी सुँघेरै थाहा पाउँछौं । पफ्र्युम तथा कुनै कुनै खाद्यवस्तुले भने गन्धयुक्त अणु बढ्ता हावामा प्रक्षेपण गर्ने हुनाले टाढैबाट थाहा पाउँछौं । तर कतिपय बेला हामी जानाजानी सुँघ्छौं । यसरी जानाजानी गरने सँुघाइले गन्धयुक्त पदार्थ माथिसम्म ल्याउन मद्दत गरी बास्ना वा गन्ध थाहा पाउन सहज हुन्छ । ओठभित्र, जिब्रोमुनि जस्तै नाकभित्रका यी रिसेप्टरबाट हावामा तैरिएको वस्तु सोस्ने पनि हुनाले कतिपय लागूपदार्थ सुँघेर लिने गछ । जसलाई स्निफिङ भनिन्छ ।रुघा लाग्दा किन गन्ध थाहा पाउँदैनौं ?कुनै वस्तुबाट निस्केको अणुले हाम्रो नाकभित्रको विशेष खालको स्नायुलाई उत्तेजित पारेको खण्डमा त्यो सूचना स्नायुका माध्यमबाट मस्तिष्कमा पुर्याउँछ र हामी बास्ना वा दुर्गन्ध थाहा पाउँछौं । रुघा लाग्दा निरन्तर पानीजस्तो पातलो सिँगान बग्ने कारण तथा नाकभित्र निकै सुक्खा वा सिँगानको पाप्रा बन्न गई गन्ध थाहा पाउने प्रक्रियामा अवरोध पुग्छ । चोट वा कुनै संक्रमणका कारण नाकभित्रको स्नायुमा असर पुग्न गयो भने पनि गन्ध थाहा पाउँदैनौं । नाक बन्द हुँदा किन स्वाद थाहा हँुदैन ?खाना खाँदै गर्दा स्वादका साथै बास्ना पनि ग्रहण गर्छाैं । तर रुघाका कारण नाकको भित्री भाग म्युकस (बाक्लो स्राव) ले ढाकिएपछि राम्रोसँग बास्ना थाहा हुँदैन र खाना पनि कम स्वादिलो भएको महसुस हुन्छ । हाच्छिउँ किन आउँछ ?श्वासप्रश्वास क्रियाको क्रममा नाकभित्र कुनै खालको अवरोध हुनु हुँदैन । कुनै बाहय वस्तु नाकभित्र अड्किएमा वा कुनै संक्रमणका कारण उत्पादन हुने चिडचिडाहटपूर्ण स्राव निकाल्नको लागि हाच्छिउँ आउँछ । हाच्छिउँ आउँदा फोक्सोभित्रको वायु एक्कासि घाँटी एवं नाकको बाटो भई बाहिर आउँछ । जस्तै खुर्सानीको खारको चिडचिडाहटले नाकभित्रको झिल्लीलाई चिडचिड्याई हाच्छिउँ आउँछ ।"
संरक्षण क्षेत्र,"तिमीहरूलाई थाहै होला हाम्रो मुलुकमा ससाना कीराफटयांग्रा र अनेकौं प्रकारका चराचुरुंगीदेखि हात्तीजस्ता ठूला जनावर पाइन्छन् । रंगीबिरंगी पुतलीदेखि गैंडा, बाघ, भालु, हिउँ चितुवा, कस्तुरी मृग पनि छन् । विभिन्न प्रजातिका रूख, बिरुवा, र वनस्पतिका साथै हिमाल, भूदृश्य र प्राकृतिक छटाका लागि पनि हाम्रो देश धनी छ । तराईदेखि हिमालसम्म पाइने वन्यजन्तु र जैविक विविधताको संरक्षण, व्यवस्थापन र सदुपयोग यत्तिकै हुन सक्दैन । यसका लागि तराईदेखि हिमालसम्मै निकुञ्ज, आरक्ष र संरक्षण क्षेत्रहरू छन् । अहिले हामीकहाँ ११ वटा निकुञ्ज छन् । चितवन निकुञ्ज मुलुककै पहिलो निकुञ्ज हो । २०३० सालमा स्थापना भएको यो निकुञ्ज एकसिंगे गैंडाका लागि प्रसिद्ध छ । पछिल्लो गणनाअनुसार यहाँ ६ सय ५ वटा गैंडा छन् । चितवन पाटेबाघको पनि मुख्य बासस्थान हो । गैंडा र बाघसहित गौरीगाई, काठेभालु, चितुवा, सोंस (डल्फिन), रतुवा, चित्तल, जरायो, चौसिंगासहित ५६ प्रजातिका स्तनधारी पाइन्छन् । राजधानी काठमाडौंबाट सबैभन्दा नजिकको निकुञ्ज शिवपुरीनागार्जुन निकुञ्ज हो । यो बूढानीलकण्ठस्थित पानी मुहानदेखि नै सुरु हुन्छ । यो २०५८ सालमा स्थापना भएको हो । बर्दिया, बाँके र शुक्लाफाँटा निकुञ्ज तराईमा छन् । यी तीनवटै निकुञ्जमा हात्ती र बाघ छन् । बर्दिया र शुक्लाफाँटामा एकसिंगे गैंडा पनि छन् । शुक्लामा सबैभन्दा बढी पाइने वन्यजन्तु बाह्रसिंगे हो । पूर्वको संखुवासभामा मकालु वरुण निकुञ्ज छ भने सोलुखुम्बुमा सगरमाथा निकुञ्ज छ । यस्तै, रसुवा, नुवाकोट र सिन्धुपाल्चोकमा लाङटाङ निकुञ्ज फैलिएको छ । मुगु र डोल्पामा सेफोक्सुण्डो निकुञ्ज फैलिएको छ । यो मुलुककै सबैभन्दा ठूलो (३,५५५ वर्ग किमि) निकुञ्ज हो । यी सबै निकुञ्जमा विश्वमै दुर्लभ हिउँ चितुवा, कस्तुरी मृग र हाब्रे (रेडपान्डा) पाइन्छन् ।मुगुमा रारा निकुञ्ज छ भने बाजुरा र डोटीमा खप्तड निकुञ्ज छ । पूर्वको सुनसरी र सप्तरीमा कोसीटप्पु वन्यजन्तु आरक्ष फैलिएको छ भने पर्सा, बारा र मकवानपुरमा पर्सा वन्यजन्तु आरक्ष फैलिएको छ । बागलुङ, रुकुम र म्याग्दीमा ढोरपाटन सिकार आरक्ष छ । यो मुलुकको एउटा मात्र सिकार आरक्ष हो । यहाँ सरकारसँग अनुमति र शुल्क बुझाएर स्वदेशी र विदेशीले नाउर र झारल नामका वन्यजन्तुको सिकार खेल्न पाउँछन् । निकुञ्ज र आरक्षको संरक्षण र सम्वद्र्धनको काम सरकारले नै गर्छ । यहाँभित्रका जीवजन्तु, रूखबिरुवा लगायतका जैविक विविधता जोगाउन नेपाली सेनालाई पनि खटाइएको छ । निकुञ्ज र आरक्षबाहेक हामीकहाँ ६ वटा संरक्षण क्षेत्र पनि छन् । ६ मध्ये ३ वटाको व्यवस्थापन सरकारले नै गरिरहेको छ भने ३ वटाको राष्ट्रिय प्रकृति संरक्षण कोष र एउटाको स्थानीय समुदायले नै गरिरहेका छन् । २०४९ सालमा स्थापना भएको अन्नपूर्ण संरक्षण क्षेत्र (एक्याप) सबैभन्दा ठूलो हो । कास्की, लमजुङ, म्याग्दी, मनाङ र मुस्ताङमा फैलिएको यो संरक्षण क्षेत्रको व्यवस्थापनको कामचाहिँ राष्ट्रिय प्रकृति संरक्षण कोषले गर्छ । यो क्षेत्रका विद्यालयहरूमा प्रकृतिको सन्देश पुस्तक पढाइन्छ । त्यसभित्र वनजंगल, ऊर्जा, वन डढेलो, पर्यटक, जलवायु परिवर्तन र अनुकूलन, पर्यापर्यटन, भूक्षय, कृषि वनलगायत शीर्षकहरू छन् । अन्नपूर्ण संरक्षण क्षेत्रसँगै गोरखाको माथिल्लो क्षेत्रमा फैलिएको मनास्लु संरक्षण क्षेत्र र दोलखा र रामेछापको उत्तरी भेगमा रहेको गौरीशंकर संरक्षण क्षेत्रको व्यवस्थापन पनि कोषले गरिरहेको छ । कोष अर्धसरकारी संस्था हो । यसले वन मन्त्रालय मातहत काम गर्छ । दार्चुलाको अपि नाम्पा र बर्दियाको कृष्णसार संरक्षण क्षेत्रको व्यवस्थापनको काम निकुञ्ज विभागले गर्छ । कृष्णसार बर्दियामा मात्र पाइने सुन्दर वन्यजन्तु हो । सुदूरपूर्वको ताप्लेजुङको माथिल्लो भागमा रहेको कञ्चनजंघा संरक्षण क्षेत्रको व्यवस्थापन भने स्थानीय समुदायले नै व्यवस्थापन गरिरहेका छन् । २०६३ असोजमा वन मन्त्रालयले उक्त क्षेत्र स्थानीय व्यवस्थापन परिषद्लाई हस्तान्तरण गरेको हो । निकुञ्ज, आरक्ष र संरक्षित क्षेत्रहरूले कुल क्षेत्रफलको २३३९ प्रतिशत भूभाग ओगटेको छ । हिमाल, उच्च पहाडदेखि समथर तराईसम्मका पारिस्थितिकीय प्रणालीलाई समेट्ने गरी संरक्षित क्षेत्रको व्यवस्थापन गरिएको छ । २०४९ सालमा राष्ट्रिय निकुञ्ज ऐन २०२९ लाई संशोधन गरी निकुञ्ज र आरक्षमा मध्यवर्ती क्षेत्र व्यवस्थापनका कार्यक्रम सुरु भएका छन् । निकुञ्ज र आरक्षको आम्दानीको ४० देखि ५० प्रतिशत आम्दानी सीधै मध्यवर्ती क्षेत्र व्यवस्थापन समितिमा जान्छ । वर्षेनी लाखौं पर्यटक निकुञ्जआरक्षमा भित्रिने गरेका छन् । उक्त रकमबाट मध्यवर्ती क्षेत्रमा विकासनिर्माण र क्षमता विकासका कार्यक्रम हुने गरेका छन् ।"
खेल खेलौं,"यो खेल सामान्यत: ८ देखि १२ वर्षसम्मका बालबालिकाले खेल्न सक्छन् । यो खेलमा २ वटा टिम सहभागी हुन सक्छन् । प्रत्येक टिममा ५ देखि ७ खेलाडी हुनुपर्छ । यो खेलका लागि एउटा लामो डोरी, एउटा सानो मैदान तथा खेल सञ्चालनका लागि १ जना सिटीसहितको रेफ्री चाहिन्छ ।खेल्ने तरिका : यो खेलका लागि सबैभन्दा पहिले मैदानलाई २० मिटर गुणा २० मिटर आकारको कोर्टको आकार दिनुपर्छ । त्यसपछि मध्य भागमा सरल रेखा तान्नुपर्छ । उक्त रेखाको दुवैतर्फ ३३ मिटर छाडेर अर्को २ वटा रेखा तान्नुपर्छ । यी रेखाको बीचको भागलाई तटस्थ क्षेत्र भनिन्छ । त्यसपछि टिमलाई तटस्थ क्षेत्रको दायाँबायाँ राख्नुपर्छ । त्यसपछि डोरीको बीच भागमा एउटा कुनै वस्तु वा रुमाल बाँध्नुपर्छ । त्यसपछि दुवै टिमले उक्त डोरीमा बाँधिएको वस्तु वा रुमाललाई आफ्नो पक्षमा १० मिटर भित्रसम्म तान्न सक्नुपर्छ । यो क्रममा कुनै पनि टिम तटस्थ क्षेत्रसम्म जान सक्छन् । डोरी तान्ने क्रममा जुन टिमले सबैभन्दा पहिले डोरी तानेर आफ्नो पक्षमा ल्याउन सक्छ त्यही टिम विजेता घोषित गरिन्छ । यो खेल जुनसुकै बेला पनि खेल्न सकिन्छ । शुद्ध मनोरन्जनका लागि खेलिने यो खेललाई धेरैजसो विद्यालयका वार्षिक कार्यक्रमहरूमा समेत समावेश गरिएको हुन्छ ।"
ढुकुरको गुँड,"सीमान्तलाई चराहरू खुब मन पर्छ । बचेरा (चराको बच्चा) समाउन पाउँदा अझ आनन्द लाग्छ । त्यसैले आफ्नै घरमा पालेको परेवाको गुँडमा गएर बचेरा समाउने, परेवालाई दु:ख दिने, जबरजस्ती गुँडबाट निकालेर उडाने गर्छ। बचेरा समाउँदा चिँचिँ गर्दै कहालिन्छन् । बचेराको चिँचिँ आवाजले उसलाई अझ उत्साहित हुन्छ । झन रमाउँदै समाउँछ । बिदाको दिन नजिकैको जंगलमा चराको गुँड खोज्दै हिँड्छ । सीमान्तसँगै लोकेश, रामेश पनि जान्छन् । सीमान्तको चरा, बचेरालाई दु:ख दिने बानी आमालाई कति पनि मन पर्दैन । उहाँले सधंै सम्झाउनुहुन्छ, अरूलाई दु:ख दिनु हुँदैन । अन्य प्राणीले चित्त नबुझेको कुरामा मान्छेले जस्तै बोलेर बताउन सक्दैनन् । तर आत्मा बोलिरहेको हुन्छ । त्यसैले सबैको चित्त बुझ्ने मात्र काम गर्नुपर्छ। आमाले भन्नुहुन्छ, चराको गुँड भत्काउनु हुँदैन । त्यो उनीहरूको घर हो । ठूलो मिहिनेत गरेर बनाएको हुन्छ । गर्मी जाडो छल्न र आराम गर्न पनि चरालाई घरको आवाश्यकता पर्छ । आमाले सीमान्तलाई यसैगरी सम्झाउनुहुन्छ । तर उसलाई यी सबै कुरा बकबास लाग्छन् । मनमनमै सोच्छ, चरालाई पनि दु:ख लाग्ने भए त आँसु झारेर रुनुपर्ने नि । मैले चराहरू रोएको अहिलेसम्म देखेको छैन । सीमान्त आमासँग भागेर चराको गुँड खोज्दै हिँड्छ । आमाको आँखा छलेर परेवाको बच्चा समाउँछ । परेवालाई गुँडबाट निकाल्छ, हावामा फाल्छ। एक दिन तीनैजना साथीहरू जंगलबाट घर फर्कंदै थिए । साँझ परिसकेको थियो । बाटोमा ठूलो पानी पर्यो । असिना पनि पर्यो । त्यसैले रूखको ओत लाग्दै बसेका थिए । त्यतिकैमा लोकेशले भन्यो, सीमान्त १ अस्ति हामीले यही रूखमा ढुकुरको गुँड भत्काएका थियौ नि । रामेशले रूखतिर हेर्दै भन्यो, हो त नि । ऊ त्यो हाँगामा थियो । मैले नै भत्काएको हो । पानीले पूरै भिजेर भुँइको माटोमा लटपटिएको गुँड देखाउँदै सीमान्तले भन्यो, हो त ऊ त्यही रहेछ गुँड पनि । तीनैजना गलल हाँस्न थाले । लोकेशले माथि हेर्दै भन्यो, ओइ, ऊ ढुकुर त त्यही बसेको रहेछ । छेउमै अमलाको बोटमा देखाउँदै भन्यो । तीनै जनाले हेरे । हो त ढुकुर त रहेछ। सीमान्तले नजिकैको ढुंगा टिप्यो । रामेशले ढुंगा नहान्न भन्यो । तर सीमान्तले मानेन अनि रामेशले अलि गम्भीर बनेर भन्यो, हेर हामीले गुँड पनि भत्काइदिएकाले बिचरा ढुकार आफ्नो घरमा त बस्न पाएको छैन । यस्तो पानीमा हामी ओत खोजिरहेका छांै । उसलाई चाहिँ किन उडाउने नि ।सीमान्तले रामेशलाई गिल्याउँदै भयो, यो त चरालाई पनि माया गर्ने भएछ नि । रामेशले गम्भीर हुँदै भन्यो, हाम्री ममीले भनेको दु:ख पाएकालाई झन् दु:ख दिनु हुँदैन रे । त्यसै बेला परबाट एक हुल स्याल आए । स्यालले झम्टिन थालेपछि तीनै जना भागे । सीमान्त त अल्झिएर लड्यो पनि । तर त्यसै बेला रामु काका जंगलबाट दाउरा बोकेर आउँदै हुनुहँुदो रहेछ । उहाँले ठुल्ठूलो स्वरमा सुइसुई पारेपछि स्याल भागे । तीनै जना रामु काकासँगै घर फर्किए। बेलुका त तीनै जना आआफ्नो घरमा सुत्न गए । भोलिपल्ट बिहानै खेल्ने बेलामा भेट भयो । सीमान्तले साथीहरूसँग भन्यो, हेर मेरी आमाले ठीकै भन्नुभएको रहेछ । हामी आफूले हेप्न सक्नेलाई मात्र हेप्छौं । सानो भन्छांै, तर आफूलाई हेप्दै आउनेसँग डराएर भाग्छांै । त्यो दुवै गलत हो । मलाई हिजो त्यस्तै लाग्यो । ढुकुरको हामीले गुँड भत्कायौं, पानीमा उडायांै तर उसले हाम्रो केही बिगारेको थिएन ।बिचरा निर्दोष चरालाई हामीले झन्झन् दु:ख दियौं । ऊ अझै भन्दै थियो, स्यालसँग डराएर भाग्यौं । हामीले सकेको भए त स्याललाई पनि लखेट्नुपथ्र्यो नि । अझ हामीले त्यसलाई केही अन्याय गरेका थिएनांै । हामीलाई त्यतिकै लखेट्दै आयो । हामी एकछिन घरबाहिर हुँदा त पानी आएको बेलामा कति आपत् पर्यो । धन्न रामु काकाले बचाउनुभयो । बिचरा त्यो ढुकुर हामीले गुँड भत्काइदिएपछि अहिलेसम्म बाहिरै छ । त्यसलाई कति ठूलो आपत् पर्छ होला । त्यसै बेला आमालाई सम्झियो । साथीहरूसँग छुटेर सीमान्त आमालाई खोज्दै घर गयो र आफैंसँग वाचा गर्दै भन्यो, आमा तपाईंले भनेको ठीकै रहेछ । अबदेखि म चराको गुँड कहिल्यै पनि भत्काउदिनँ । अनि आफूभन्दा सानो र सोझोलाई सधंै माया गर्छु । आमाले खुसी हँुदै सीमान्तलाई अंकमाल गर्नुभयो र काखमा राख्नुभयो ।"
