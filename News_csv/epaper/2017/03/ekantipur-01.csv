शीर्षक,विवरण
चुनाव भएरै छोड्छ,"काठमाडौं प्रधानमन्त्री पुष्पकमल दाहालले स्थानीय तहको निर्वाचन वैशाख ३१ गते गरेरै छाड्ने प्रतिबद्धता दोहोर्याएका छन्।मधेसी मोर्चासँग मंगलबार बालुवाटारमा वार्ता र मन्त्रिपरिषद् बैठक गरेलगत्तै सिंहदरबारबाट देशवासीका नाममा सम्बोधन गर्दै यस्तो प्रतिबद्धता जनाएका हुन्। उनले संविधान संशोधन विधेयक पारित गराउने जिम्मेवारीबाट आफू पछि नहटेको भन्दै नझस्किनसमेत मधेसी मोर्चालाई आग्रह गरे।संविधान संशोधन तार्किक निष्कर्षमा नपुग्दै सरकारले किन स्थानीय निर्वाचनको हतारो गरेको होला? झन्डै २० वर्षदेखि थाती रहेको निर्वाचन केही समय ढिला गर्दा के पो बिग्रने थियो? भन्ने प्रश्न गर्न नसकिने होइन, प्रधानमन्त्रीले भने, वास्तवमा सरकार संविधान संशोधन सफल बनाएरै स्थानीय तहको निर्वाचन घोषणा गर्न प्रतिबद्ध थियो। संशोधन प्रस्तावलाई सफल बनाउन यसबीचमा प्रधानमन्त्रीका रूपमा मैले गरेका सबै थरी प्रयाससँग राष्ट्र जानकार नै छ। संविधान संशोधन विधेयक दर्ता गराउने क्रममा एउटा पक्षबाट निम्नस्तरको गाली र लाञ्छनासमेत सहनुपरेको प्रसंग कोट्याउँदै प्रधानमन्त्री दाहालले एमालेलाई लक्षित गर्दै संशोधनमाथि बहस हुन ढिलाइ भएको उल्लेख गरे। उनले तीन महिना बित्दासम्म संसद्मा छलफलसमेत गर्न नदिने गरी अलोकतान्त्रिक हठ देखाएको आरोप लगाए पनि एमालेको नाम भने लिएनन्। आगामी माघ ७ गतेभित्र तीनै तहको चुनाव गर्नैपर्ने संवैधानिक बाध्यता, स्थानीय र प्रदेश तहको चुनाव नगरी संघीय संसद् गठनै हुन नसक्ने संवैधानिक प्रावधान र वर्षा लागेपछि निर्वाचन गर्न नसकिने परिस्थिति हाम्रा सामु छ, उनले भनेका छन्, त्यसमा पनि हालै मात्र सर्वोच्च अदालतले संविधानअनुसार स्थानीय तहको निर्वाचनका लागि कुनै आनाकानी नगर्न आदेश दिएको छ। निर्वाचनका लागि संविधानले दिएको समयसीमाले चुनाव प्रणाली बिथोलिने डर रहेको उल्लेख गर्दै प्रधानमन्त्रीले त्यसबाट संविधान र लोकतन्त्र नै गतिरोधमा पर्ने सम्भावना रहेको बताए। यसकारण सरकार संशोधन र निर्वाचनलाई एकसाथ अघि बढाउने निर्णयमा पुग्यो। असन्तुष्ट पक्षहरू पनि यो परिस्थितिको जानकार हुनुहुन्छ, दाहालले भने। प्रधानमन्त्रीले असन्तुष्ट मधेस तथा थारू समुदायलाई मतपत्रमार्फत आफ्ना असन्तुष्टि टेबल गर्न अपिल गरे।अँध्यारा कोठाहरूमा अहिले पनि यी उपलब्धि उल्ट्याउने षड्यन्त्र भइरहेको छ। हिजो मधेसमा सबैभन्दा धेरै उत्पीडन गर्ने त्यही वर्ग अहिले मधेसी जनताकै काँधमा बन्दुक राखेर परिवर्तन उल्ट्याउने सपना देखिरहेको छ। मधेसका जनताको जागरण र साहसको दुरुपयोग गरेर जनताका अधिकार खोस्न चाहिरहेको छ। म मधेसका जनतालाई सोध्न चाहन्छु, के यो षड्यन्त्र सफल हुन दिन सकिन्छ? के मधेसी जनता यसको हिस्सेदार बन्न सक्छन्? म विश्वास दिलाउँछु, संशोधनलाई सरकारले तार्किक निष्कर्षमा पुर्याउनेछ। यो निर्वाचनले मधेसलाई आफ्नो असन्तोष मतपत्रबाट जाहेर गर्ने अवसर दिएको छ र यो अवसरको सदुपयोग हुनुपर्छ, उनले भने।प्रधानमन्त्रीले मधेसकेन्द्रित दलहरूले पनि आवेग होइन, विवेक र राष्ट्रप्रति जिम्मेवारी देखाउने छन् भन्नेमा सरकार विश्वस्त रहेको बताए। उनले जनसंख्याका अनुपातमा मधेसमा स्थानीय तहको संख्या बढाउन सरकार गृहकार्यमा रहेको जनाए। उनले झन्डै बीस वर्षदेखि हुन नसकेको स्थानीय तहको निर्वाचन गराइछाड्ने घोषणा गर्दा आफूलाई कुनै अनिश्चय र संशय होइन, बरु गौरव बोध भएको बताए। बीस वर्षसम्म कसैले सोच्नसम्म हिम्मत नगरेको यो निर्वाचन गराइछाड्ने मेरो यो आँट र विश्वासको स्रोत जनता नै हो। लोकतन्त्र कार्यान्वयनका हकमा यो एउटा ऐतिहासिक फड्को हो र यसलाई हामीले जसरी पनि सफल बनाउनु छ, प्रधानमन्त्रीले भने, म आज यही सम्बोधनबाट खुला रूपमा भन्न चाहन्छु, विखण्डनकारी सर्पका हरेक फणा कुल्चिइनेछ। हिमाल होस्, पहाड होस् वा तराई, कुनै पनि अतिवाद सहन गरिने छैन। शान्तिसुरक्षामा कुनै कमी हुन दिइने छैन। निर्वाचनमा एकएक मतको सुरक्षा गरिनेछ।आर्थिक सुधारदाहालले आफू प्रधानमन्त्री भएपछि उल्लेखनीय आर्थिक सुधार भएको दाबी गरेका छन्। गत बजेटमा उल्लेखित संशोधित अनुमानभन्दा गत आर्थिक वर्षमा २२ अर्ब बढी राजस्व असुली भएको, सरकारको नगद बचत अनुमानभन्दा करिब १ सय ३० अर्ब बढी कायम हुन आएको उनले बताए। भूकम्पपछिको पुनर्निर्माण, सर्वसाधारणको जनजीविका र विकासका पूर्वाधारसम्बन्धी थप कार्यहरू सञ्चालन गर्न पूरक बजेट आवश्यक रहे पनि अविश्वासले जेलिएको संसद्मा यो विषयको प्रवेशले थप अविश्वास बढाउला भनेर रोकिएको बताए। त्यसैले मेरा धेरै योजना र परिकल्पनाले साकार रूप लिन पाएनन्। प्रधानमन्त्रीको उम्मेदवारका रूपमा संसद्मा मैले भनेको थिएँ, म सस्तो प्रचारबाजीमा लाग्ने छैन, विकासको बहसलाई मनोरञ्जक बतासे सपनामा सीमित हुन दिने छैन, उनले भने।उनले देशबाट लोडसेडिङ लगभग अन्त्य भएको र मुलुक अब अँध्यारो युगबाट उज्यालो युगमा प्रवेश भएको उल्लेख गरे। राजधानी काठमाडौं, पोखरा, चितवन लगायतका सहरलाई लोडसेडिङमुक्त घोषणा गरिएको छ भने आउँदो जेठ मसान्तसम्म मुलुकभर लोडसेडिङ अन्त्य गर्ने सरकारको तयारी छ, उनले भने।फास्ट ट्रयाकको प्रचारबाजी तोडियोदाहालले आफू प्रधानमन्त्री बन्दा नबन्दै काठमाडौंबाट तराईमधेस जोड्ने फास्ट ट्रयाक सडकलाई लिएर विभिन्न आक्षेपपूर्ण गलत प्रचार भएको स्मरण गरेका छन्। आज म दाबीका साथ भन्न सक्छु, फास्ट ट्रयाक आयोजना नेपाल आफैंले निर्माण गर्ने गरी यति तीव्र गतिमा यसअघि कहिल्यै काम भएको थिएन। फास्ट ट्रयाकको डीपीआर, वित्तीय व्यवस्थापन र निर्माण मोडालिटी सम्बन्धमा सिफारिस गर्न गठित समितिले प्रतिवेदन दिइसकेको छ र त्यो प्रतिवेदन कार्यान्वयनमा गइसकेको छ, उनले भने। उनले वैदेशिक रोजगारमा जानेका लागि राज्यबाट प्रदान गरिने सेवा सुविधा प्रभावकारी बनाउन श्रम स्वीकृति अनलाइनबाट नै निवेदन दिन सकिने व्यवस्था गरिएको, जीवन बिमा २७ लाख पुर्याइएको लगायतका काम गरिएको उल्लेख गरे।भूकम्पपीडितलाई अनुदानको रकम ३ लाख पुर्याइएको तथा पहिलो किस्तामा ५० हजार, दोस्रो किस्तामा १ लाख ५० हजार र तेस्रो किस्तामा १ लाख पाउने गरी अनुदान वितरण कार्यविधि संशोधन गरी लागू गरिसकिएको बताए। उनले ६ महिनाभित्र मेलम्चीको पानी काठमाडौंमा ल्याइने बताए।"
संशोधन नगरी हुन दिन्नौं : मोर्चा,"स्थानीय तह पुन:संरचना आयोगले सुरुमै ७ सय ४४ स्थानीय तहभन्दा बढी बनाउन नसकिने बताएको थियो। त्यसैलाई आधार मानेर आयोगले २५ संख्या थप्ने सुझाव दिएको हो। सद्भावना अध्यक्ष महतोले संविधान संशोधनबाहेकका अरू सबै विषय दोस्रो रहेको बताए। सम्भवत: बुधबारको बैठकपछि मोर्चा र सरकारबीच आमनेसामने सुरु हुने अवस्था खडा हुँदै छ, महतोले भने, प्रमुख राजनीतिक दलहरू समस्या समाधान गर्न गम्भीर छैनन्, भित्रबाट निर्वाचन चाहेका छैनन् भन्ने देखिन्छ। सद्भावना पार्टीका महासचिव मनीषकुमार सुमनले प्रधानमन्त्रीले संविधान संशोधन विधेयकको विषयलाई लिएर अडान फेरिरहेको बताए। मंगलबारको बालुवाटार बैठकमा पनि त्यस्तै भयो, उनले भने, त्यसैले बुधबारको वार्तामा संशोधनबिना कुनै पनि चुनावमा मोर्चा सहभागी हुन नसक्ने अडान स्पष्ट राखेर फर्कने निर्णय गरेका छौं। बालुवाटार बैठकमा प्रधानमन्त्री पुष्पकमल दाहालले निर्वाचन मिति घोषणा गरे पनि आफ्नो जोड संविधान संशोधनमै रहेकाले राप्रपालगायत अरू दललाई सहमतिमा ल्याउन सबैको जोड चाहिने बताएपछि मोर्चाले छुट्टै बैठक राखेको हो। बैठकमा राप्रपाले विधेयकबारे दुईधारे कुरा राखिरहेको विषयमा समीक्षासमेत भएको थियो। बैठकमा वैशाख ३१ को स्थानीय चुनाव मितिलाई केन्द्रित गर्दै निर्वाचन आयोगले सोमबार सूचना जारी गरेलगत्तै संघीय समाजवादी फोरम तुरुन्त दल दर्ता गर्न गएको भन्दै मोर्चा घटकले आक्रोश पोखेका थिए। बैठक स्रोतका अनुसार फोरमबाट आएका वरिष्ठ नेता अशोक राईलाई किन सल्लाह नगरी हतारहतार दल दर्ता गरेको भनी अरू नेताले प्रश्न गरेका थिए। उनीहरूले चुनावमा भाग नलिने भनेर सबभन्दा कडा पोजिसन लिँदै आएको फोरम नै अरूभन्दा पहिले आयोग पुग्नुको कारण सोधेका थिए। फोरम नेता राईले त्यसबारे आफूलाई सबै कुरा थाहा नभएको भन्दै दल दर्ता प्रक्रिया फिर्ता गर्न सकिने जवाफ दिए। बैठकमा सबैले विरोध जनाएपछि फोरमले गल्तीले दल दर्ता हुन पुगेको प्रस्टीकरण दिएको थियो। बैठकलगत्तै विज्ञप्ति निकाली दल दर्ता भए पनि संविधान संशोधन नभई निर्वाचनमा भाग नलिने निर्णय फोरमले गरेको छ। बैठकमा फोरम अध्यक्ष उपेन्द्र यादवबाहेक मोर्चाका सातमध्ये छ दलका अध्यक्ष सहभागी थिए।"
निर्वाचन आचारसंहिता लागू,"काठमाडौं निर्वाचन आयोगले वैशाख ३१ मा हुने स्थानीय तह चुनावका लागि निर्वाचन आचारसंहिता जारी गरेको छ। आयोगको मंगलबार बसेको बैठकले निर्वाचन आचारसंहिता पारित गरी बुधबारदेखि लागू गर्ने निर्णय गरेको छ। आचारसंहितामा महानगरपालिकाका प्रमुख र उपप्रमुखका उम्मेदवारले निर्वाचन प्रचारप्रसारका लागि बढीमा दुइटा चारपांग्रे हलुका सवारी साधन र दुइटा मोटरसाइकल प्रयोग गर्न पाउने उल्लेख छ। आचारसंहिताका अनुसार वडा अध्यक्ष तथा सदस्यका उम्मेदवारले प्रचारप्रसारका क्रममा एउटा चारपांग्रे हलुका सवारी साधन र एउटा मोटरसाइकल प्रयोग गर्न पाउनेछन्। उपमहानगरपालिका र नगरपालिकाका प्रमुख, उपप्रमुख, वडा अध्यक्ष तथा सदस्य र गाउँपालिकाका अध्यक्ष, उपाध्यक्ष, वडा अध्यक्ष तथा सदस्यका उम्मेदवारले प्रचारप्रसारका लागि बढीमा एउटा चारपांग्रे हलुका सवारी साधन र दुइटा मोटरसाइकल प्रयोग गर्न पाउने छन्। तर, त्यस्ता सवारी साधन नचल्ने ठाउँमा बढीमा दुइटा घोडा प्रयोग गर्न पाउने व्यवस्था आचारसंहितामा छ। आचारसंहिताका अनुसार एउटा उम्मेदवारको नाममा स्वीकृत वा प्रयोग भएको सवारी साधन अन्य उम्मेदवारले प्रयोग गर्न वा गराउन पाउने छैनन्। आचारसंहितामा आयोगले आफ्नो सहमतिबिना कर्मचारीहरूको सरुवा, बढुवा, नियुक्ति र चुनावलाई प्रभाव पार्ने कुनै पनि निर्णय गर्न सरकारलाई रोक लगाएको छ। आचारसंहिताअनुसार आयोगले सरकारलाई विकास निर्माणका लागि नयाँ कार्यक्रम थप गर्न, नयाँ बजेट बाँडफाँड र रकमान्तर गर्नसमेत रोक लगाएको छ।आयोगले बुधबार प्रधानमन्त्री र सबै मन्त्रीलाई बोलाएर आचारसंहिताभित्र रहेर कामकारबाहीका लागि आग्रह गर्ने भएको छ। अब प्रधानमन्त्री र मन्त्रीहरूले निर्वाचनलाई प्रभाव पार्ने गरी कुनै निर्णय गर्न पाउने छैनन्। निर्वाचन आचारसंहिता उल्लंघन गरे आयोगले प्रधानमन्त्री, मन्त्री र उम्मेदवारलाई कालोसूचीमा राख्नेदेखि १ लाख रुपैयाँसम्म जरिवाना गर्न सक्नेछ। मन्त्रीहरूले कुनै उम्मेदवारको पक्ष या विपक्षमा असर पार्ने गरी आचारसंहिता विपरीतको निर्णय वा गतिविधि गरे आयोगले जरिवानालगायतका कारबाही गर्न सक्ने आचारसंहितामा उल्लेख छ। आयोगले उम्मेदवारी खारेजसमेत गर्न सक्ने व्यवस्था आचारसंहितामा छ। लगातार आचारसंहिता उल्लंघन गर्नेहरूलाई आयोगले आगामी ५ वर्षसम्म कुनै पनि निर्वाचनमा भाग लिन नपाउने गरी कालोसूचीमा राख्न सक्ने व्यवस्थासमेत गरिएको छ।"
मिश्रको नेतृत्वमा नयाँ दल खुल्दै,"काठमाडौं बीबीसी नेपाली सेवा प्रमुख रवीन्द्र मिश्रले नयाँ राजनीतिक दल खोल्ने तयारी गर्दै पदबाट राजीनामा दिएका छन्। नयाँ दलको घोषणा केही साताभित्र हुने उनले बताए।आफूले खोल्ने पार्टीमा विश्लेषक मुमाराम खनाल, पूर्वसचिव किशोर थापा, इन्जिनियर सूर्यराज आचार्य, पत्रकार अजयभद्र खनाल, अधिवक्ता ओमप्रकाश अर्याल, सुनीता दनुवारलगायत रहने मिश्रले जानकारी दिए। त्यस्तै चिकित्सक सरोज धिताल, भावना घिमिरेलगायत पनि उनको टिममा हुनेछन्। देशभरि थुप्रै साथी हामीसँग जोडिँदै हुनुहुन्छ, हामी केही साताभित्र पार्टीको सफ्ट लन्च गर्ने तयारीमा छौं, मिश्रले कान्तिपुरसँग भने, सुरुमा हामी आपसमा चिनिएका, देखिएका मानिसले नयाँ पार्टी सुरुवात गरेको सन्देश दिनेछौं।६५ वर्षको उमेरसम्म बीबीसीमा रहन पाउने प्रावधान रहे पनि मिश्रले ५१ वर्षमै राजीनामा दिएका हुन्। उनले नयाँ पार्टीको संयोजकका रूपमा काम गर्नेछन्। मिश्रको दलले स्थानीय चुनावमा भने भाग लिन पाउने छैन। दलका रूपमा भाग लिन नमिल्ने भएकाले स्वतन्त्र उम्मेदवारी दिने कि भन्नेबारे छलफल भइरहेको उनले जानकारी दिए। मिश्रले सातै प्रदेशमा राजनीतिक समितिहरू गठन गर्ने तयारीसमेत थालेको बुझिएको छ।मिश्रले मंगलबार वक्तव्य निकाल्दै कल्याणकारी लोकतन्त्र र कल्याणकारी उदारवादी अर्थतन्त्र आफ्नो राजनीतिक नीति हुने प्रस्ट्याएका छन्। केही समययता मलगायत कैयौं साथीले नेपालमा संवैधानिक र समावेशी लोकतन्त्रभित्र पद्धति (सिस्टम), पारदर्शिता (ट्रान्सपरेन्सी), इमानदारी (इन्टिग्रेटी) र उत्कृष्टता (मेरिटोक्रेसी) अर्थात् स्टिम को चार खम्बामा सुसंस्कृत राजनीतिको जग निर्माण नगर्ने हो भने यो देशको रूपान्तरण हाम्रो जीवनकालमा सम्भव छैन भन्ने तर्क गर्दै आएको विदितै छ, मिश्रले वक्तव्यमा भनेका छन्, त्यस्तो जग निर्माण गर्न सके दशकौंको स्वार्थलिप्त, दोहनकारी, आडम्बरी र अपारदर्शी राजनीतिका कारण देशको दुर्दशाबाट दिक्क भएका तर यो देश बनाउन सकिन्छ भन्ने विश्वास बोकेका नेपालीले अवश्य साथ दिनेछन् भन्ने हाम्रो निष्कर्ष हो। वक्तव्यमा उनले अगाडि भनेका छन्, हामी छिट्टै कल्याणकारी लोकतन्त्र र कल्याणकारी उदारवादी अर्थतन्त्रलाई आत्मसात गर्ने नयाँ पार्टीमा तल्लो निकायदेखि तपाईंको सहभागिता सहितको संगठन निर्माण र सम्बन्धित अन्य विषयबारे थप जानकारी उपलब्ध गराउनेछौं। मिश्रले वैकल्पिक शक्ति बनाउन विगतमा समेत प्रयास भए पनि उनीहरूको कमजोरी र विफलताले आफूलाई पाठ सिकाएको दाबी गरेका छन्। प्रस्तावित नयाँ दलका अभियन्तामध्ये अधिकांश पेसागत राजनीतिक पृष्ठभूमिबाट नआएको हुनाले बढी असहजता रहे पनि प्रतिबद्ध समूहले राजनीतिमा इमानदार, दूरदृष्टिपूर्ण, सशक्त र राष्ट्रव्यापी हस्तक्षेप गर्नुपर्ने आवश्यकताबोध गरेको उनले उल्लेख गरे। तत्कालका लागि भने देशका हरेक टोलटोलमा कम्तीमा ७ जना वा सम्भव भए त्योभन्दा बढी संख्याको समूह निर्माणका लागि जुट्न हामी विनम्र आग्रह गर्छाैं, जुन छिट्टै पार्टीको संगठन निर्माणको आधारशिला हुनेछ, उनले वक्तव्यमा भनेका छन्, विदेशमा बस्ने नेपालीहरूको साथ र सहयोगका लागि हामी विशेष व्यवस्था गर्नेछौं र उनीहरूलाई विदेशका नगर तथा सहरहरूमा सद्भाव समूह हरू निर्माण कार्य तत्काल अगाडि बढाउन हामी अपिल गर्छौं। मिश्र परोपकारी संस्था हेल्प नेपाल नेटवर्कका संयोजकसमेत हुन्।"
सरकारी वकिलमाथि छानबिन,"कानुनमन्त्री अजयशंकर नायकले मन्त्रिपरिषद्ले निर्णय पुनर्विचार गर्न फाइल मन्त्रालयमा फिर्ता गरेको बताए। सरकारी वकिलको भूमिकाबारे थप छानबिन गरी हामीले आवश्यक निर्णयका लागि सिफारिस गर्नेछौं, मन्त्री नायकले कान्तिपुरसित भने, अध्ययनपछि मात्रै कारबाहीका बारेमा आवश्यक निर्णय हुनेछ। तर, महान्यायाधिवक्ता रमण श्रेष्ठले भने फाइल छानबिनमै रहेकाले कुनै निर्णय नभएको बताए। औषधि उत्पादनका लागि आयात गरिएको रासायनिक पदार्थलाई गैरकानुनी रूपमा लागूऔषधको रूपमा बेचिएको आरोपमा प्रहरीको लागूऔषध नियन्त्रण ब्युरोले छानबिन थालेको थियो। अनुसन्धानका क्रममा ब्युरोले दुई औषधि उत्पादक कम्पनीहरू एसआर ड्रग ल्याब्रोटरी र टोरसको कारखानामा छापा मारेको थियो। औषधि उत्पादनको प्रयोजनमा ल्याइएको रासायनिक पदार्थ दुरुपयोग गरेको प्रमाण भेटिएपछि ब्युरोले सरकारी वकिलको कार्यालयमा फाइल पेस गरेको थियो। ब्युरोले दुवैका सञ्चालक तथा कामदारमाथि लागूऔषध ऐनका साथै संगठित अपराधको अभियोग पनि आकर्षित हुने भन्दै प्रमाण पेस गरेको थियो। ब्युरोले एसआरका सञ्चालकहरू अमित अग्रवाल, मधुसूदन अग्रवाल, आशिष अग्रवाल र कर्मचारीहरू सञ्जयकुमार गुप्ता तथा खडानन्द शर्माविरुद्ध मुद्दा चलाउने राय दिएको थियो। तर, सरकारी वकिल कार्यालयका प्रमुख टेकबहादुर घिमिरेले भने फर्माका कर्मचारीहरू गुप्ता र कम्पनीका वित्त प्रमुख शर्माविरुद्ध मात्रै मुद्दा चलाउने निर्णय गरे। मुख्य आरोपितलाई छाडेको भन्दै सहन्यायाधिवक्ता घिमिरेको निर्णय विवादमा परेको हो। उनले लागूऔषध नियन्त्रण ऐन अन्तर्गतको आरोपमा मात्रै मुद्दा चलाउने निर्णय गरेका थिए। ब्युरोले यो मुद्दाका आरोपीहरूको अस्वाभाविक सम्पत्ति देखिएको भन्दै सम्पत्ति शुद्धीकरण विभागमा पनि थप अनुसन्धानका निम्ति पत्र पठाएको छ। घटना सार्वजनिक भएपछि महान्यायाधिवक्ता रमण श्रेष्ठले एक नायबमहान्यायाधिवक्ताको संयोजकत्वमा प्रारम्भिक छानबिन टोली गठन गरेका थिए। टोलीले प्रहरी प्रतिवेदन र त्यसका आधारमा सरकारी वकिल कार्यालयले गरेको निर्णयको तुलनात्मक अध्ययन गरी प्रतिवेदन बुझाएको हो। प्रहरीले पर्याप्त प्रमाण पेस गर्दासमेत सरकारी वकिलको कार्यालयले केहीलाई मुद्दा नचलाएको देखिन्छ, प्रतिवेदनबारे महान्यायाधिवक्ता कार्यालय स्रोतले भन्यो, त्यसकै आधारमा थप कारबाही अघि बढाएको हुनुपर्छ। स्रोतका अनुसार, काठमाडौं जिल्ला सरकारी वकिलको कार्यालयले निर्णयका क्रममा ३ आरोपितलाई मुद्दा नचलाउने भन्ने आशय व्यक्त हुने विवरण तयार पारे पनि मुद्दा नचलाउने शब्द प्रयोग गरिएको छैन। तिनै सञ्चालकहरूले धादिङको धार्केमा पनि टोरस नामक औषधि उत्पादक कम्पनीका लागि कारखाना सञ्चालन गरेका थिए। ब्युरोले खडानन्द शर्मा, अमित अग्रवाल, आशिष अग्रवाल र सञ्जयकुमार गुप्ताले टोरस कम्पनीमार्फत रासायनिक पदार्थ दुरुपयोग गरी लागूऔषधको रूपमा प्रयोग गरेको आरोपमा मुद्दा चलाउन धादिङ प्रहरीमार्फत राय दियो। तर, धादिङको सरकारी वकिल कार्यालयले सञ्जयबाहेक तीन जनालाई मात्रै मुद्दा चलायो। यो घटनामा भने धादिङका सरकारी वकिल कार्यालय प्रमुख उपन्यायाधिवक्ता दयाशंकर अधिकारी विवादमा परेका हुन्। उपसचिवस्तरका भएकाले उनीमाथि भने महान्यायाधिवक्ताले नै कारबाही प्रक्रिया अघि बढाउने तयारी गरेका छन्। एसआरका सञ्चालकमध्ये एक मधुसूदन पहिलो संविधानसभा निर्वाचनमा उपेन्द्र यादव नेतृत्वको तत्कालीन मधेसी जनअधिकार फोरमबाट समानुपातिक सभासद् थिए। लागूऔषध नियन्त्रण ब्युरोले औषधि बनाउने रसायन अर्थात् प्रिक्रसर केमिकल्स को आवश्यकताभन्दा धेरै भित्र्याउने र त्यसलाई लागूऔषधका रूपमा बेच्ने काममा संग्लन रहेको भन्दै सांघाई ग्रुपको सञ्चालनमा रहेको आर्या फर्मा ल्याबमाथि साउनको दोस्रो साता कारबाही प्रक्रिया सुरु गरेको थियो। त्यसलगत्तै गृह मन्त्रालय र ब्युरोको संयुक्त टोलीले दुई कम्पनीको गोदाम र कारखानामा छापा मारेको थियो। यी कम्पनीहरूले औषधि व्यवस्था विभाग र गृह मन्त्रालयसँग अनुमति लिएर कोडिन, डिकोल्डजस्ता औषधि बनाउन अनुमति लिएर भित्र्याएको स्युडोइफिड्रिन औषधि उत्पादनमा प्रयोग नगरी अन्तर्राष्ट्रिय लागूऔषध कारोबारीलाई बेच्ने गरेको आरोप ब्युरोको छ। औषधि व्यवस्था विभागको नियमअनुसार औषधि उत्पादक कम्पनीले उत्पादन गर्ने औषधिको फाइलमा अनिवार्य रूपमा सिरियल नम्बर राख्नुपर्छ र त्यसको जानकारी विभागमा गराउनुपर्छ। प्रहरीको दाबीअनुसार एसआर र टोरसले औषधि बनाउन ल्याएको रसायन लागूऔषध कारोबारीलाई सप्लाई गर्थे र नक्कली सिरियल नम्बर विभागमा पेस गर्थे। एसआरले आर्थिक वर्ष २०६९७० देखि २०७३७४ मा दुई हजार एक सय दस केजी स्युडोइफिड्रिन ल्याएको देखिन्छ। जबकि यो बीचमा ३९ केजी २२१ ग्रामको मात्रै औषधि बनाएर बजारमा पठाएको देखिन्छ। एसआरले आफूले भित्र्याएको रसायनको खपत देखाउन औषधि व्यवस्था विभागमा नक्कली ब्याच नम्बर पेस गरेको ब्युरोको अनुसन्धानले देखाएको छ। त्यस्तै टोरसले भने यो अवधिमा १७ सय केजी स्युडोइफिड्रिन भित्र्याएर तीन केजी १० ग्राम बराबरको उत्पादन मात्रै बजारमा पठाएको देखिन्छ। दुवै कम्पनीले औषधिका निम्ति आवश्यकभन्दा धेरै स्युडोइफिड्रिन लागूऔषध कारोबारीलाई बिक्री गरेको प्रहरीको दाबी छ। ब्युरोका प्रहरी वरिष्ठ उपरीक्षक धिरु बस्न्यातले यो प्रकरणबारे आफूहरूले थप अनुसन्धान गरिरहेको बताए। उनले भने, छुट्नै नहुने मुद्दाका अभियुक्तहरू कसरी छुटे, हामी अचम्ममा छौं। ब्युरोले अभियुक्तहरूको संग्लनता सहितको सूचनामुखी र प्रमाणमुखी अनुसन्धानको फाइल सरकारी वकिलको कार्यालयमा बुझाएको थियो। औषधि बनाउन भन्दै स्विट्जरल्यान्डबाट स्युडोइफिड्रिन किनेर समूहले भारतको सिक्किम हुँदै चीन र बर्माका लागूऔषध कारोबारीलाई बेचेको निष्कर्ष ब्युरोको छ। औषधि व्यवस्था विभागका अनुसार नेपालमा ३७ कम्पनीले औषधि उत्पादनको अनुमति पाएका छन् जसमा १० ले स्युडोइफिड्रिन भित्र्याउने अनुमति लिएका छन्।"
स्ववियु चुनावमा मतपत्रै प्रयोग,"काठमाडौं त्रिभुवन विश्वविद्यालयले मतपत्रकै आधारमा स्वतन्त्र विद्यार्थी युनियन (स्ववियु) को चुनाव गराउने भएको छ। फागुन १८ गते बुधबार बिहान ९ बजेबाट हुने स्ववियु चुनाव मतपत्रबाट हुन लागेको हो। विद्यार्थी संगठनहरूले छिटो, छरितो र विश्वसनीय ढंगले मतदान हुने भन्दै विद्युतीय मतदान मेसिन (ईभीएम) प्रयोग गर्न माग गरेका थिए। त्रिविले आफ्ना ६० आंगिक क्याम्पस देशका विभिन्न ठाउँमा रहेकाले विद्युतीय मेसिन प्रयोग गर्न नसकेको हो। सम्बन्धित क्याम्पसले उम्मेदवार र मतदाताका आधारमा मतपत्र छपाउँछन्, त्रिवि स्ववियु निर्वाचन केन्द्रीय अनुगमन तथा समन्वय समितिका सचिव गंगाबहादुर मगरले भने, उम्मेदवारी मनोनयन भएका आंगिक र सम्बन्धनका क्याम्पसले मतपत्रकै आधारमा चुनाव सम्पन्न गर्दैछन्। स्ववियु चुनावलाई लिएर तालाबन्दी गरेपछि अधिकांश क्याम्पसमा चुनाव स्थगित भएको छ। बुधबार हुने स्ववियु निर्वाचनमा आंगिक क्याम्पसमध्ये राजधानी उपत्यकाका ९ र उपत्यका बाहिरका १५ वटा क्याम्पसमा स्ववियु चुनाव हुने तयारी छ। उपत्यकाभित्र भक्तपुर बहुमुखी, सानोठिमी, थापाथली क्याम्पस, पुल्चोक क्याम्पस, महाराजगन्ज क्याम्पस, महाराजगन्ज नर्सिङ क्याम्पस, जनप्रशासन, आयुर्वेद र ललितकला क्याम्पसमा स्ववियु चुनाव हुनेछ।सानोठिमी क्याम्पसमा आगलागीभक्तपुर भक्तपुरको सानोठिमी क्याम्पसमा मंगलबार बिहान आगो लागेको छ। क्याम्पस प्रमुख रामचन्द्र घिमिरेको कार्यकक्षमा भएको आगलागीबाट महत्त्वपूर्ण कागजपत्र, टेबल, कुर्सीलगायत सामग्री जलेर नष्ट भएको प्रहरीले जनाएको छ। स्ववियु चुनावको संघारमा भएको आगलागी शंकास्पद भएको र छानबिन भइरहेको महानगरीय प्रहरी वृत्त प्रमुख डीएसपी श्यामबाबु ओलियाले बताए। बुधबार हुने स्ववियु चुनावलाई भने आगलागीले केही असर नगर्ने र नरोकिने क्याम्पस प्रशासनले जनाएको छ। आगलागीको घटनाप्रति विद्यार्थी संगठनहरूले भने एकअर्कालाई अरोप लगाउँदै आएका छन्।प्रहरीले आगलागीको खास कारण थाहा नभएको बताए पनि स्थानीय र विद्यार्थीहरूले भने आगलागी नभई आगो लगाइएको बताए। स्ववियु चुनावलाई प्रभावित पार्न आगो लगाइएको उनीहरूको भनाइ छ। सानोठिमी क्याम्पसमा अखिल क्रान्तिकारी (प्रचण्ड) र नेविसंघले संयुक्त प्यानलसहित उम्मेदवारी दर्ता गरेका छन्। यसैगरी एमाले निकट अनेरास्ववियु र अखिल क्रान्तिकारी (विप्लव) ले संयुक्त गठबन्धन बनाएका छन्।"
गृहमन्त्रीको अभिव्यक्तिप्रति एमालेको आपत्ति,"शान्तिसुरक्षा हेर्ने मुख्य जिम्मेवार व्यक्तिले नै भाँड्ने गरी उत्तेजित अभिव्यक्ति दिनु खेदजनक भएको एमालेले उल्लेख गरेको छ। राष्ट्रिय एकता, स्वाभिमान, सद्भाव र संविधान कार्यान्वयनका लागि प्रमुख प्रतिपक्षी दलले आयोजना गर्न लागेको कार्यक्रम बिथोल्न गृहमन्त्रीबाटै अभिव्यक्ति आउनु अत्यन्त खेदजनक र निन्दनीय छ, एमाले सचिव योगेश भट्टराईद्वारा जारी विज्ञप्तिमा छ, सरकारले घोषणा गरेको स्थानीय निर्वाचन सफल पार्न वातावरणसमेत तयार गर्ने मेचीमहाकाली राष्ट्रिय अभियान भाँड्न मुलुकको शान्तिसुरक्षाको नेतृत्व गरिरहेको जिम्मेवार व्यक्तिबाट आएको यस्तो अभिव्यक्तिको हाम्रो पार्टी भत्र्सना गर्छ। अभियानलाई व्यवस्थित, अनुशासित र मर्यादित रूपमा सञ्चालन गर्न तयारी भइरहेका बेला गृहमन्त्रीबाटै गैरजिम्मेवार र आपत्तिजनक अभिव्यक्ति सार्वजनिक भएकाले कुनै अवाञ्छित गतिविधि भए त्यसको सम्पूर्ण जिम्मेवारी गृहमन्त्री निधि र सरकारले लिनुपर्ने एमालेले उल्लेख गरेको छ। सद्भाव, एकता र लोकतन्त्रविरोधी तत्त्वहरूसँग सजग रहन एमालेले सबैलाई अपिल गरेको छ।एमालेले संविधान कार्यान्वयन निम्ति दबाब, राष्ट्रिय एकताको प्रवद्र्धन र संगठन सुदृढीकरणका लागि भन्दै तराईका सबै जिल्ला केन्द्रित आमसभा र जुलुस प्रदर्शन गर्न लागेको हो। यो अभियानका लागि झन्डै १० हजार स्वयंसेवक खटाउने एमालेले जनाएको छ। प्रत्येक सहरमा हुने सभालाई व्यवस्थित बनाउन केन्द्रबाट झन्डै १ हजार ५ सय मूल स्वयंसेवकको टोली पूर्वदेखि पश्चिमसम्म नेताहरूसँग सँगै हिँड्नेछ।"
सीमावासीको धारणा बुझ्दै ईपीजी,"सरकारी र स्थानीय जनताको तहमा छलफल गर्ने र त्यसको आधारमा प्रतिवेदन नै बनाएर सुझाव तयार गर्ने सोच भएको टोलीका एक सदस्यले बताए। सीमाको वास्तविकता बुझ्न काठमाडौंमा छलफल गरेर हुँदैन भन्ने लागेर जनस्तरमा नै पुगेर छलफल गरेका हौं। सरकारी अधिकारीसँग छुट्टै र स्थानीय राजनीतिज्ञ तथा सर्वसाधारणसँग सामूहिक छलफल गरेका छौं, ती सदस्यले भने। वीरगन्ज आसपासका जनताले सीमा नियमन आवश्यक रहेको बताएका थिए। सीमा नियमन नहुँदा गत वर्ष भारतीय पक्षको नाकाबन्दीमा उनीहरूले दशगजाको व्यापक दुरुपयोग गरेको बताउँदै स्थानीयले सीमा नियमन आवश्यक रहेको सुझाव दिएका थिए। सीमा नियमन नहुँदा अवैध गतिविधि समेत बढेको गुनासो स्थानीयको छ। ईपीजी सचिवालयका कार्यकारी निर्देशक यादब खनालले स्थानीय बासिन्दाले भोग्दै आएका समस्या, अन्तरदेशीय अपराध लगायतका विषयमा स्थानीयको धारणा बुझ्ने र त्यसको समाधानको उपाय सुन्ने काम भएको बताए। नेपाली पक्षका संयोजक भेखबहादुर थापाले जनस्तरको छलफल पनि आवश्यक रहेकाले सीमामा नै पुगेर उनीहरूको धारणा बुझ्न सुझाव लिने काम थालेको बताए। वीरगन्ज, विराटनगर, झापापछि हामी सुदूरपश्चिमतर्फ लाग्नेछौं, उनले भने, सबै विवाद भएका र नरहेका स्थानका जनताको धारणा बुझेर नै हामी निष्पक्ष सुझाव तयार गर्नेछौं।"
मतदाता फकाउन बजेट छरियो,"काठमाडौं नयाँ शक्ति पार्टीका संयोजक बाबुराम भट्टराईले प्रधानमन्त्री पुष्पकमल दाहालले चुनावलाई लक्षित गरेर बजेट छर्दै हिँडेको आरोप लगाएका छन्। काठमाडौंमा मंगलबार पार्टीले आयोजना गरेको अन्तक्र्रिया कार्यक्रममा भट्टराईले चुनावमा मतदाता प्रभावित पार्न सरकारबाटै आर्थिक चलखेल सुरु भएको बताए। प्रधानमन्त्रीले रुकुममा १ अर्ब रुपैयाँका आयोजना घोषणा गरेर आउनुभएछ, उनले भने, म पनि अर्थमन्त्री, प्रधानमन्त्री भइसकेको मान्छे, पैसा उहाँले कसरी कुन शीर्षकमा दिन मिल्छ? भट्टराईले प्रधानमन्त्रीको गृह जिल्ला चितवनमा घोषणा गरिएको एक अर्बको आयोजना पनि केवल चुनावका लागि मतदाता खुसी पार्न गरिएको बताए। उनले काठमाडौं वरपरका डाँडा खनेर बस्ती बसाउने भूमाफियासँग राजनीतिक दलको मिलेमतो भएको आरोप लगाए।भट्टराईले आगामी निर्वाचनका लागि ६ बुँदे पूर्वसर्त राखेका छन्। उनले चुनावमा हुने खर्चिलो संस्कृति बदल्नुपर्नेमा जोड दिए। बलियो अनुगमन, आचारसंहिताको पालना र निश्चित मापदण्डअनुरूप निर्वाचन खर्च राज्यले बेहोर्ने विधि विकास गर्नुपर्छ, उनको भनाइ छ, अनि मात्र स्वच्छ र प्रभावकारी निर्वाचन हुन्छ। भट्टराईले निर्वाचन केन्द्रित बजेट विनियोजन र सत्तारूढ पार्टीको शक्ति प्रयोगका कारण चुनाव स्वच्छ नहुने बताउँदै सर्वपक्षीय सर्वदलीय सरकारको माग राखे। सत्ता पक्ष र प्रमुख प्रतिपक्षीबीचको सिन्डिकेटले निर्वाचनको निष्पक्षता कायम राख्न सकिँदैन, उनले भने। संघीय समाजवादी फोरमसँग निर्वाचन घोषणाविरुद्ध मोर्चाबन्दी गरेका भट्टराईले असन्तुष्ट समूहलाई विश्वासमा लिनैपर्ने अडान पुन: दोहोर्याए। जनसंख्याको ठूलो हिस्सालाई पेलेर चुनाव गर्न सम्भव नहुने उनको भनाइ छ। भट्टराईले चुनावअघि संविधान संशोधन विधेयकलाई परिमार्जनसहित पास गर्न, स्थानीय तहको संख्या र सीमांकनलाई समाधान गर्न पनि माग गरेका छन्।"
बाँकेमा क्यान्सर अस्पताल बनाइने,"यसका लागि बीपी कोइराला मेमोरियल क्यान्सर अस्पताल, प्रखर परोपकार मिसन नेपाल र स्वास्थ्य मन्त्रालयबीच त्रिपक्षीय सम्झौता भएको छ। स्वास्थ्यमन्त्री गगन थापाले पूर्वप्रधानमन्त्री कोइरालाको सम्झनामा अस्पतालको नामकरण गरिएको बताए।"
नयाँ बसपार्क क्षेत्रमा धेरै,"ट्राफिक प्रहरीले काठमाडौं, भक्तपुर र ललितपुरको विभिन्न स्थानमा मापसे गरी सवारी चलाउनेलाई कारबाही गरेको तथ्यांक विश्लेषण गर्दा सबैभन्दा बढी नयाँ बसपार्क क्षेत्रमा समातिएका छन्। मापसे गरी यात्रा गर्ने उपत्यकाका १० स्थानमा नयाँ बसपार्क, कोटेश्वर, दरबारमार्ग, बौद्ध, सातदोबाटो, सिंहदरबार, कमलपोखरी, महाराजगन्ज, गौशाला र ठमेल परेको छ। सबैभन्दा कम भने ठमेलमा देखिएको छ।ट्राफिक प्रहरीको उपत्यकाका विभिन्न वृत्त, प्रभाग, परिसरले गरेको कारबाहीका आधारमा मापसे गरी यात्रा गर्ने ठाउँ पहिचान गरेको हो। ट्राफिक प्रहरीका ३३ एकाइले सवारी व्यवस्थापनका अतिरिक्त आफ्नो इलाकाभित्र मापसे चेक गर्छन्। कारबाही परेका व्यक्तिको तथ्यांक विश्लेषण गर्दा सबैभन्दा कम फर्पिङमा देखिएको छ। आव ०६९७० देखि यस वर्षको माघसम्म फर्पिङ क्षेत्रमा १ हजार ५४ जना मात्रै मापसे कारबाहीमा परेका छन्। ट्राफिक प्रहरीको अध्यावधिक तथ्यांकअनुसार नयाँ बसपार्कमा १२ हजार जना मापसे कारबाहीमा परेका छन्। दोस्रो स्थानमा कोटेश्वर परेको छ। मापसे गरी कोटेश्वर हुँदै यात्रा गर्ने १० हजार ८ सय ५५ जना कारबाहीमा परेका छन्। तेस्रोमा दरबारमार्गबाट १० हजार ८ सय १६ जना, चौथोमा बौद्ध परेको छ। मापसे गरी यात्रा गर्नेमा सातदोबाटो पनि परेको छ। सातदोबाटो हुँदै सवारी चलाउने ९ हजार ७ सय १५ जनालाई कारबाही गरिएको छ। मुलुकको प्रशासनिक निकाय सिंहदरबार वरपर ९ हजार जना कारबाहीमा परेका छन्। कमलपोखरी र महाराजगन्जमा ८८ हजार जना मापसेमा परे।मापसे कारबाहीमा परेकामध्ये १ लाख ३८ हजारको ३५ को लाइसेन्स ट्रफिक प्रहरीले प्वाल पारिसकेको छ। पहिलोपटक लाइसेन्स प्वाल पर्नेको संख्या १ लाख २ हजार छ। दोस्रोपटक कारबाहीमा पर्ने साढे २३ हजार, तेस्रोपटक ७ हजार ६ सयको, चौथोमा २ हजार ६ सय, पाँचौंपटक ९ सय २० जनाको लाइसेन्स प्वाल पारिसकेको छ। ५ पटकभन्दा बढी मापसेमा परेपछि ३ सय ३३ जनाको लाइसेन्स निलम्बन गरिसकेको महाशाखाले जनाएको छ।०४९ मा जारी सवारी तथा यातायात व्यवस्था ऐन ०६८ देखि कार्यान्वयन भएको हो। पछिल्लो ५ वर्षको तथ्यांक विश्लेषण गर्दा मापसे कारबाहीमा पर्नेको संख्या बर्सेनि कम हुँदै गएको छ। आव ०६८६९ मा ३९ हजार ६ सय ६७ जना कारबाहीमा परेका थिए भने ०६९७० मा ५२ हजार २ सय ८० जना कारबाहीमा परे। ०७०७१ मा यो संख्या बढेर ५४ हजार पुग्यो। त्यसयता मापसे कारबाहीमा पर्नेको संख्या घटदै गएको छ। ०७१७२ मा कारबाहीमा पर्नेको संख्या ३६ मा झर्यो। गत वर्ष २९ मात्रै कारबाही परे। यस वर्ष ७ महिनामा १६ हजार जना कारबाहीमा परेका छन्। समाजमा आफ्नो प्रतिष्ठानको ख्याल गर्नेले मापसे गरी सवारी चलाउन छाडेपछि कारबाही पर्नेको संख्याको घटेको हुन सक्ने डीआईजी प्रकाश अर्यालले बताए।कारबाहीमा परे प्रतिष्ठामा आँच आउँछ भन्ने सोचेका व्यक्तिले अब ड्रिंकस् डाइभ गर्नु हुँदैन भन्ने सोचमा परिवर्तन आएको छ, उनले भने, जसलाई आफ्नो प्रतिष्ठाको ख्याल छैन। कानुनको सम्मान गर्दैन, उसले आफूलाई सहज कुरा मात्रै ध्यान दिन्छ। हजार रुपैयाँ जरिवानाको भ्यालु नदिनेले मात्रै बारम्बार गल्ती गरिरहेका छन्। मापसे चेकिङमा ट्राफिक प्रहरीले एक्स्ट्रा डयुटी गर्नु परेको उनले बताए। मापसे गरेका चालकले चलाएको सवारीको ठक्करबाट कतिपय ट्राफिक घाइतेसमेत भएका छन्। ट्राफिकले गरेको एक्स्ट्रा कामको राज्यले भुक्तानी दिनुपर्ने हो भने धेरै खर्च हुन्छ, उनले भने, चोकचोकमा चेकिङ गर्नुको साटो अब जरिवाना रकम बढाएर मापसे गरी सवारी चलाउनेलाई अपराधीका रूपमा मुद्दा चलाउने व्यवस्था गर्नुपर्छ। अन्य मुलुकमा मापसे गरी सवारी चलाउनेलाई अपराधीका रूपमा लिने गरेकाले नेपालमा पनि जेल सजायको व्यवस्था गरे मात्रै न्यून हुने उनको भनाइ छ।"
महानगरद्वारा एकपक्षीय पेसी,"काठमाडौं ठमेलको अशोक चैत्य पुनर्निर्माण गर्दा सार्वजनिक बाटो मिचिएको भन्दै स्थानीय बासिन्दाले काठमाडौं महानगरपालिकामा उजुरी गरेपछि निर्माण रोकिएको छ। गत मंसिरमा उजुरी भएपछि महानगरमा मुद्दा चलिरहेको छ। दुईपटक पेसीसमेत चढिसकेको छ। तर, अर्काे पक्ष चैत्य पुनर्निर्माण तथा संरक्षण समितिलाई पेसीमा सहभागी नगराई एकपक्षीय रूपमा मुद्दा अघि बढेको गुनासो आएको छ।दुईपटक पेसी चढयो, समिति अध्यक्ष सञ्जीव श्रेष्ठ भन्छन्, तर हामीलाई सहभागी गराइएन। महानगरले दिएको म्यादमा हाजिर हुन नसकेको भन्दै मुद्दा एकपक्षीय बनाइएको उनले बताए। म्यादमा हाजिर हुन नआएको भन्दै हामीलाई सहभागी गराइएको छैन, श्रेष्ठ भन्छन्, महानगरले हामीलाई म्याद पत्र दिएकै छैन।महानगरले भने आफ्नो कार्यालयको रेकर्डमा म्याद तामेली गरेको देखिएको दाबी गरेको छ। गत पुस १८ मा महानगरले उपभोक्ता समिति अध्यक्षका नाममा ७ दिने म्याद सूचना जारी गरेको जनाएको छ। महानगर कानुन विभागकी अधिकृत हरिमाया घिमिरेले जारी गरेको म्याद सूचनामा अशोक चैत्य परिसर बस्ने सञ्जीवकुमार श्रेष्ठसमेतको विरुद्ध सार्वजनिक बाटो अवरोध यथाशीघ्र हटाई मुद्दा दायर गर्नुपर्ने भएकाले दुवै पक्षलाई तारेखमा राखी मुद्दाको कारबाही अगाडि बढाउनुपर्ने भएकाले यो पत्र लेख्ने कार्य भएको छ। अत: तपाईंले यो पत्र पाए वा रितपूर्वक तामेल भएको मितिले ७ दिनभित्र आफैं वा कानुनबमोजिम वारेसमार्फत यस कार्यालयमा हाजिर हुन आउनुहोला। अन्यथा कानुनबमोजिम कारबाही गरिनेछ उल्लेख छ।श्रेष्ठको नाममा यो सूचना जारी भएका बेला आफू श्रीलंकामा रहेको र आफूलाई जानकारी नभएको उनले बताएका छन्। म पुस १५ देखि ११ दिनका लागि विदेश भ्रमणमा छु। यो कुरा मेरो पासपोर्ट हेर्दा पनि थाहा हुन्छ, उनी भन्छन्, हाम्रो समितिमा ९ जना छौं। ती सबैको नम्बर महानगरमा छ। कसैलाई फोन गरिएको छैन। म नेपाल आइसकेपछि थाहा पाएँ। म आउँदा म्याद गइसकेको थियो। महानगर कानुन विभाग प्रमुख वसन्त आचार्य उनीहरूको म्याद तामेली भइसकेको बताउँछन्। अफिसबाट टाँसेको देखिन्छ, उनी भन्छन्, उहाँहरूले थाहा नपाएको बताउनुहुन्छ। ७ दिनभित्र हाजिर हुन नआएपछि म्याद गुजारेर बस्नुभयो भन्ने बुझिन्छ।ठमेलका बासिन्दाको पानीको मुख्य स्रोत इनार व्यक्तिको घरभित्र पारिएको छ। इनार भएको ठाउँको लालपुर्जा अहिले व्यक्तिका नाममा छ। अशोक चैत्य उपभोक्ता समितिका अनुसार २०२४ मा यहाँको बाटो र इनार घरभित्र पर्ने गरी बनाइयो। ठमेल क्षेत्रका दुई नक्सा प्राप्त भएका छन्। एउटा २००१ सालमा नापी भएको हो। त्यतिबेलाको नापीअनुसारको नक्सा २०३२ सम्म कायम रहयो। २०३३ मा फेरि नापी भयो। २०३३ को नक्सा जारी हुनुअघि यो क्षेत्रलाई ठमेल मौजा भनेर चिनिन्थ्यो। त्यतिबेला कोहीसँग पनि लालपुर्जा थिएन। भोगचलनको अधिकार मात्रै थियो। त्यसबेला घर निर्माणकार्य लालपुर्जा अनुसार नभई नक्साबमोजिम हुन्थ्यो। यी हामीले भेटाएका प्रमाण हुन्, श्रेष्ठ भन्छन्, भेटिएका प्रमाण पनि बुझाउन पाइएको छैन। सुरुमा म्याद सकिएकाले कुनै पनि कागजात लिन सकिँदैन भने। त्यतिबेला महानगरका कार्यकारी अधिकृत रुद्रसिंह तामाङ देशबाहिर थिए। तामाङ आएपछि फेरि म्याद बदर गरिपाऊँ भनेर समितिले निवेदन दिएको छ। निवेदन बुझेर कारबाहीका लागि तामाङले पठाइदिएका छन्, उनी भन्छन्, कानुन विभागले के गर्ने भनेर जानकारी भने दिएको छैन।उपस्थित हुन म्याद दिएको सूचना नपाएको भन्दै उपयुक्त कारण देखिने गरी निवेदन आए के गर्ने भनेर निर्णय गर्न सक्ने कानुनी व्यवस्था भएको आचार्यले बताए। म्यादभित्र हाजिर हुन आएनन् भने उनीहरूसँग प्रमाण रहेनछ वा मुद्दा अगाडि बढाउन चाहेनन् भनेर कानुन शाखाले बुझ्छ, उनी भन्छन्, उपयुक्त कारण देखियो भने म्याद बदर गर्न पनि मिल्छ। २०२४ मा यहाँ घर बन्यो। घर बन्दा मिचिएको जग्गालाई घरधनीकै नाममा कायम गरिदिए। मिचिएको झन्डै ४ फिटको बाटो चैत्यको जग्गातिर कायम गरिदिएको नक्सामा देखिन्छ। यसो गर्दा नापीले सार्वजनिक बाटो मिचेको देखाइदिएन, श्रेष्ठ भन्छन्, समस्या त्यतिबेलादेखि भयो।पुरानो नक्साअनुसार विहार कित्ता नं २२३ मा छ। अहिले कित्ता नम्बर १३५ मा छ। विहारसँगैको पश्चिमतिरको घर २०३२ सम्मको नक्सामा कित्ता नम्बर २२२ मा छ। अहिले कित्ता नं १३४ मा पर्छ। कित्ता नम्बर २२२ को जग्गाको पूर्वतिरको जग्गामा नक्सामा बाटो प्रस्ट देखिन्छ। विहार पुनर्निर्माण गर्ने क्रममा बाटो मिचिएको भन्दै काठमाडौं महानगरपालिकामा उजुरी दिएपछि यो तथ्य बाहिर आएको हो। सार्वजनिक बाटो मिची गरिने निर्माण कार्य रोकिपाऊँ भन्दै जग्गाधनी विष्णुकुमारी श्रेष्ठले महानगरपालिकामा मंसिर १९ मा उजुरी दिएकी थिइन्। त्यो मुद्दा अहिले महानगरमा विचाराधीन अवस्थामा छ।"
बढ्दै लागूऔषध प्रयोगकर्ता,"लागूऔषध नियन्त्रण ब्युरोले चालु आवमा सार्वजनिक गरेको रिपोर्टअनुसार विश्वमा बर्सेनि २ लाख ५३ हजारको दुव्र्यसनले मृत्यु हुन्छ। गत वर्षको तुलनामा लागूऔषध कारोबार गर्नेविरुद्ध लगाइएको मुद्दाको संख्या पनि बढेको छ। उपत्यकामा ०७२७३ को माघसम्म १ सय १ मुद्दा दर्ता गरिएको थियो। चालु आवको माघसम्म १ सय ७२ पुगेको छ। दुव्र्यसन बढ्नुको कारण लागूऔषध नियमावलीको अभाव रहेको प्रहरीको भनाइ छ। ललितपुर प्रहरीका एसपी अशोक सिंहका अनुसार ऐनमा रहेका कतिपय कार्यविधि स्पष्ट छैनन्। समयसापेक्ष ऐनमा संशोधन हुन सकेको छैन, उनले भने, पक्राउ परेका प्रयोगकर्तालाई सम्बन्धित परिवारलाई जिम्मा लगाइदिने वा तिनैको सिफारिसमा पुन:स्थापना केन्द्रमा पठाउनेबाहेक अन्य उपाय छैन। ब्युरोले चालु आवमा काठमाडौंमा गरेको सर्वेक्षण अनुसार १४ देखि २४ वर्ष उमेर समूहका प्रयोगकर्ता ५२ प्रतिशत, २५ देखि ३४ सम्मका ४२ प्रतिशत छन्। २८ प्रतिशत दुव्र्यसनी एसएलसीभन्दा कम अध्ययन गरेका, २२ प्रतिशत एसएलसी उत्तीर्ण र ३१ प्रतिशत प्लस टु पढ्ने विद्यार्थी छन्। लागूऔषध प्रयोगकर्ता सबभन्दा बढी काठमाडौं र त्यसपछि सुनसरी, कास्की, मोरङ, झापा, रूपन्देही, चितवन, बाँके र पर्सामा छन्।रिपोर्टअनुसार भारतसँगको खुला नाकाका कारण कोकिन, हिरोइन, टयाब्लेटजस्ता लागूऔषध नयाँदिल्लीबाट भित्रिने र गाँजा भने नेपालबाटै युरोपसम्म पुग्छ। बालकुमारी प्रहरी प्रभाग प्रमुख इन्स्पेक्टर कृष्ण थापाले लागूऔषध नियन्त्रण गर्न प्रहरीसँगै समाज र परिवारजनको भूमिका आवश्यक रहेको बताए।"
अस्पताल आफैं बिरामी,"भक्तपुर पानी चुहिने जीर्ण भवन। त्यही जीर्ण भवनमा अधिकांश सेवा सञ्चालन गर्न बाध्य छ। दैनिक २ सय ५० देखि ३ सय बिरामीको उपचार गर्ने भक्तपुर जिल्ला अस्पताल आफैं बिरामी अवस्थामा छ। नेपालकै दोस्रो जेठो अस्पताल भईकन पनि यसको स्तरोन्नति हुन सकेको छैन।अस्पतालमा एम्बुलेन्सको व्यवस्था छैन। भएको एउटा एम्बुलेन्स पनि बिग्रिएर थन्किएको अस्पताल विकास समिति अध्यक्ष प्रेमबहादुर खडकाले बताए। अस्पताल आफैं बिरामी अवस्थामा छ, उनले भने, पुनर्निर्माण तथा स्तरोन्नति नभए अस्पतालले सेवा दिनै नसक्ने अवस्थामा छ।२५ कोठे पुरानो जीर्ण, पानी चुहिने भवनमा अप्रेसन थिएटर, ओपीडी सेवा, एक्सरे, भिडियो एक्सरे, ल्याब (प्रयोगशाला), परिवार नियोजन, नाककानघाँटी उपचार सेवा, दन्त सेवा, ईसीजी, इको, प्रस्तावित आईसीयू कक्ष, एआरपी सेन्टर (एचआईभी टेस्ट तथा परामर्श कक्ष), मेडिकल वार्डलगायतको सेवा सञ्चालन गर्न बाध्य भएको समितिले जनाएको छ।अस्पतालमा नभई नहुने एक्सरे मेसिन (५०० एमए), ल्याप्रोस्कोपी, इन्डोस्कोपी, ईएनटी उपकरण (पीटीए, माइक्रोस्कोप, इन्डोस्कोपी), अर्थोपेडिक उपकरण (सीएआरएम मेसिन ओटी), भिडियो एक्सरे, एनेस्थेसिया मेसिन, ल्यापकोली सेट, डेन्टल चियर, स्केलर मेसिन, मनिटर अभाव छ। त्यस्तै, ल्याबमा (इलेक्ट्रोइड मेसिन, अटोम्याट केमिकल एनालाइजर), ओटी उपकरण (अप्रेसन टेबल, अप्रेसन लाइट, कउटेरी मेसिन) को अभाव रहेको अस्पताल प्रशासनले जनाएको छ।आवास क्षेत्रको अवस्था झन् नाजुक छ। अस्पताल परिसरमा अवस्थित नर्स तथा डाक्टर बस्ने ६ वटा आवास भूकम्पले जीर्ण बनेको प्रशासन प्रमुख विश्वराम न्यौपानेले बताए। भूकम्पबाट जीर्ण बनेको असुरक्षित भवनमा जोखिम मोलेर बस्न बाध्य भएको अस्पतालका कर्मचारीको गुनासो छ। १९६१ सालमा स्थापना भएको ७५ शय्या क्षमताको अस्पताललाई आधुनिकतर्फ उन्मुख गराउन सरकारको ध्यान नपुग्दा आफैं थलिएको अध्यक्ष खडका बताउँछन्। अस्पताल सुधारका लागि फार्मेसी कक्ष, प्रसूति भवनको तला थप, पार्किङ, बगैंचा, आवास तथा सटर निर्माण आवश्यक रहेको उनले बताए। यी आवश्यकता पूर्तिका लागि करिब साढे १० करोड बजेट आवश्यक रहेको र मन्त्रालयमा प्रस्ताव गरेको समितिले जनाएको छ। आईसीयू सञ्चालनमा आएनअस्पतालमा गत आवमै सञ्चालन गर्ने भनेको आईसीयू कक्ष अझै सञ्चालनमा आएको छैन। सञ्चालनका लागि आवश्यक आईसीयू वार्ड, मेसिन तथा सामग्री सबै उपलब्ध भइसक्दा पनि जनशक्ति नहुँदा सञ्चालन गर्न नसकेको अस्पताल प्रशासनले जनाएको छ। आईसीयू सञ्चालनका लागि स्वास्थ्य मन्त्रालयले ओएन्डएम सर्भे गरी आवश्यक जनशक्ति दरबन्दी दिनुपर्नेमा आलटाल हुँदा रोकिएको जनाएको छ। यसका लागि १५ नर्सिङ स्टाफ तथा ५ सहायक कर्मचारी आवश्यक पर्छ। आईसीयू सञ्चालनका लागि ५ शय्या थप गर्नुपर्ने अस्पतालका निमित्त सुपरिटेन्डेन्ट डा सरिता श्रेष्ठ केसीले बताइन्।दरबन्दीअनुसार डाक्टर भएनन्अस्पतालमा क्षेत्रीयसरहको सुविधा नरहेको र दरबन्दीअनुसारको चिकित्सक नहुँदा समस्या भएको अस्पताल प्रशासनले जनाएको छ। अस्पतालमा अहिले एघारौं तहको फिजिसियन, ११ तहकै प्रसूति रोग विशेषज्ञ, ९ तहको अर्थोपेडिक सर्जन विशेषज्ञ, मानसिक रोग विशेषज्ञ, जनरल सर्जन, मेकानिकल इन्जिनियर र ४ स्टाफ नर्स गरी १० दरबन्दी रिक्त रहेको निमित्त सुपरिटेन्डेन्ट केसी बताउँछिन्।अस्पतालमा दैनिक २५० देखि ३ सय बिरामी आउँछन्। रिक्त दरबन्दी पदपूर्ति भए निम्न आयस्रोत भएकाले पनि उपचारमा सहज हुने अस्पतालका प्रशासन प्रमुख न्यौपानेले बताए। अस्पतालले डा धर्मेन्द्र सिंह र डा श्रीधर अर्यालबाट प्रत्येक सोमबार र बिहीबार पित्त थैली र मिर्गौलाको पत्थरी, एपेन्डिसाइट, हर्निया, पाइल्स, प्रोस्टेजलगायत विभिन्न रोगको शल्यक्रिया गर्न थालेपछि बिरामीको चाप बढेको अस्पतालले जनाएको छ।"
पटके ठगीको आरोपमा पक्राउ,"काठमाडौं उपत्यकाबाहिर चल्ने ट्याक्सीका चालक तथा होटल सञ्चालकलाई झुक्याएर रकम ठगी गरेको आरोपमा निर्मलजंग शाही पक्राउ परेका छन्। शाहीले आफू क्यानडा, अस्ट्रेलियाबाट आएको र विदेशबाट आफन्तले पठाएको सामानविमानस्थलको भन्सारमा रहेको भन्दै त्यो निकाल्न केही रकम सापटी माग्थे। उनले भन्सारबाट सामान निकालेपछि उक्त लगेजमा रहेको डलर साटेर रकम फिर्ता गर्ने वाचा गर्थे र पैसा नतिरी फरार हुन्थे। अपराध महाशाखाले शाहीलाई कलंकीबाट पक्राउ गरेको हो। लाटीकोइली ७, सुर्खेत घर भएका शाहीलाई थप कारबाहीका लागि प्रहरी परिसर पठाइएको छ।"
युवा नेता उत्साहित,"(सुर्खेत)(बाँके) सरकारले वैशाख ३१ गते स्थानीय तह निर्वाचनको मिति घोषणा गरेपछि जिल्लामा दलका नेताहरूको दौडधुप बढेको छ। सुर्खेत, एमाले जिल्ला कमिटी सदस्य पद्मा खड्का मिति घोषणापछि झन् उत्साही भएर खटिएकी छन्। संविधानले महिलालाई नेतृत्वमा पुग्न थुपै्र अवसर दिएको छ, उनले भनिन्, चुनाव हुने नै भयो भने प्रमुखउपप्रमुखमध्ये कुनै एक पदमा पार्टीले पुर्याउने विश्वास गरेकी छु।एमाले मात्र होइन, कांग्रेस, माओवादी केन्द्र र राप्रपालगायतका प्रमुख दलका नेता आगामी निर्वाचनलाई लक्षित गरेर आफ्नो सक्रियता बढाइरहेका छन्। अघिल्ला निर्वाचनमा पद नपाएर निराश महिला यसपटक निकै आशावादी भएर फिल्ड मा उत्रिएका छन्। अब नचाहेर पनि महिलालाई नेतृत्वमा स्थापित गर्नैपर्ने बाध्यता छ, राप्रपा जिल्ला सदस्य एवं महाधिवेशन प्रतिनिधि सन्तोषीसिंह ठकुरीले भनिन्, पार्टी काममा खटिएर जनताको सेवा गर्न हामी पनि तत्पर छौं। जनताको मन हामीले पनि जितेका छौं। निर्वाचनको घोषणापछि युवा नेताहरू बढी उत्साही छन्। यसअघि निष्क्रियझैं देखिने युवा अचेल पार्टीका हरेक गतिविधिमा सक्रियता बढाउँदै छन्। एमाले सचिवालय सदस्यसमेत रहेका घनश्याम पाण्डेले महिला र युवाहरूले पार्टी अभियानमा अभूतपूर्व सहभागिता जनाउने गरेको बताए। सरकारले घोषित मितिमै निर्वाचन गर्न नसक्ने हो कि भन्ने त्रास कायमै छ। यदि निर्वाचन भए महिला र युवाका लागि थुपै्र अवसर छ, उनले भने। माओवादी केन्द्रले स्थानीय तह पुन:संरचना अनुसार ८ वटै निकायको पार्टी कमिटी गठन गरिसकेको छ। तीमध्ये अधिकांशको नेतृत्व युवाले गरेका छन्। राजनीतिमा घृणा गर्ने युवापंक्ति चुनाव हुने भएपछि दलीय निकटता बढाउन थालेको प्रमुख दलका नेताहरू दाबी गर्छन्। निर्वाचनबाट राजनीतिक बेरोजगारीको समस्या अन्त्य हुने, नेता कार्यकर्तालाई व्यवस्थापन गर्न सजिलो भएकाले सबैजसो दल उत्साहपूर्वक अभियानमा होमिएका छन्। दुई दशकपछि हुन लागेको अधिकारसम्पन्न स्थानीय निर्वाचन। त्यसमा पनि संघीय संरचनाअनुरूपको। राष्ट्रिय सभाको निर्वाचन मण्डलको भूमिका पाउने भएकाले यो निर्वाचनलाई स्थानीय नेताहरूले महत्त्वका साथ हेरिरहेका छन्। निर्वाचनपछि नागरिकता, पासपोर्ट, लालपुर्जालगायतका अत्यावश्यक कामकाज गाउँबाटै पाउने हुँदा सर्वसाधारण पनि उत्साही छन्। कांग्रेस जिल्ला सभापति कमलराज रेग्मीले लामो समयदेखिको जनप्रतिनिधिविहीनता तोड्ने मात्र नभई यो निर्वाचनले व्यवस्थापकीय, कार्यकारी र न्यायिक अधिकार स्थानीय तहमा संस्थागत गर्न लागेको बताए। स्थानीय स्वायत्त शासन र केन्द्रबाट प्रत्यायोजन गरिएका सीमित अधिकार मात्र गाविसनगरपालिकाले पाएका थिए, उनले भने, नयाँ संविधानअनुसार हुने अबको निर्वाचनले स्थानीय तहलाई केन्द्र र प्रदेशजत्तिकै अधिकारसम्पन्न बनाइदियो।चुनावी सभा सुरु सुर्खेतमा सिम्ता, गुर्भाकोट, चिंगाड, लेकबेंसी, भेरीगंगा, वीरेन्द्रनगर, वराह, पञ्चपुरी र चौकुने गरी ८ वटा तह छन्। वैशाख ३१ हुने स्थानीय तह निर्वाचनका लागि यहाँका प्रमुख दलहरू मतदातालाई केन्द्रित गरी चुनावी अभियानमा होमिन सुरु गरिसकेका छन्। सत्ताको नेतृत्व गरेको माओवादीलाई जसरी पनि जित्नैपर्ने, कांग्रेसलाई संविधानसभा निर्वाचनमा बनेको ठूलो दलको शाख जोगाउनुपर्ने र दोस्रो ठूलो दल एवं प्रमुख प्रतिपक्षी एमालेलाई पहिलो दल बन्नैपर्ने बाध्यता छ। जसका लागि प्रमुख दलहरू विपक्षी पार्टीकालाई आफ्नामा प्रवेश गराउने, एकअर्का दलको भन्डाफोर गर्न थालिसकेका छन्। कांग्रेसका गाउँगाउँमा हुने जनसभामा पार्टी केन्द्रीय सदस्यसमेत रहेका सहकारी तथा गरिबी निवारण मन्त्री हृदयराम थानी, सांसदहरू तप्तबहादुर विष्ट, लालबहादुर घले, खड्गबहादुर बस्याल सहभागी हुने गरेका छन्। कांग्रेसले आइतबार काफलकोट, सोमबार रजेना र मंगलबार पोखरीकाँडामा जनसभा सम्पन्न गरिसकेको छ। एमालेले ८ वटै तहका संयोजक तोकेर चैत ५ गते हुने बृहत् जनसभा र स्थानीय निर्वाचनलाई लक्षित गरेर अभियान सञ्चालन गरिरहेको छ। आइतबार जिल्ला कमिटी बैठक सम्पन्न गर्दै एमालेले सोमबार लेकबेंसी नगरपालिकामा सभा गरिसकेको छ। २१ गते तरंगा, वीरेन्द्रनगर १७ र चिंगाडमा जनसभा आयोजना गर्दै छ। सत्ताको नेतृत्व गरेको माओवादी केन्द्रले पार्टी संरचना निर्माणपछि सम्भावित उम्मेदवारहरूको परीक्षा लिन थालिसकेको छ। जिल्ला संयोजक कृष्ण जीसीले उम्मेदवारहरूको प्रारम्भिक सर्वेक्षण गर्न थालिसकेको बताए। नेताको नजिक र पावरका भरमा यसपटक उम्मेदवार तोकिँदैनन्, उनले भने, १५२० वटा सूचक बनाएर मूल्यांकन गर्छौं। जसलाई कार्यकर्ताले रुचाउँछन्, जसलाई उठाए चुनाव जितिन्छ, उसैलाई टिकट दिन्छौं। स्थानीय तहअनुसार निर्वाचन भए वडा तहसम्म गरी थुपै्र पद भएकाले खटिएका सबैजसो नेताकार्यकर्तालाई व्यवस्थापन गर्न सकिने पार्टी नेताहरूको बुझाइ छ। संसद्को चौथो ठूलो दल राप्रपा एकता अधिवेशन सकेर चुनावी अभियानमा केन्द्रित भइरहेको छ। उम्मेदवारी सुनिश्चित, प्रतिनिधित्व अनिश्चितबाँके स्थानीय तहको निर्वाचनमा महिला उम्मेदवारी सुनिश्चित गरिए पनि प्रतिनिधित्वमा अन्योल कायमै छ। प्रमुख वा उपप्रमुखमा महिला उम्मेदवार अनिवार्य गरिएको छ। तर, उम्मेदवारी मात्रै होइन, प्रतिनिधित्व अनिवार्य गर्नुपर्ने कानुन आवश्यक रहेको महिला अगुवाहरूको सुझाव छ। एउटा पार्टीले प्रमुख वा उपप्रमुखमा महिलालाई उम्मेदवार बनाउलान्। अर्को पार्टीले त्यही पदमा पुरुष उम्मेदवार दिन सक्छन्। यसरी महिला प्रतिनिधित्वको सुनिश्चितता हुन सक्दैन, अन्तरपार्टी महिला सन्जाल कोहलपुरकी अध्यक्ष रेणुका खड्काले भनिन्, उम्मेदवार मात्रै होइन, महिला प्रतिनिधित्वको ग्यारेन्टी कानुनमा गरिनु पर्छ।स्थानीय तहको निर्वाचन घोषणासँगै महिला प्रतिनिधित्वको मुद्दा उठ्न थालेको हो। राजनीतिक दलमा पनि महिला उम्मेदवारको बहस चर्किएको छ। तर, सरकारले निर्वाचनसम्बन्धी कानुनहरू अझै पनि निर्वाचन आयोगलाई बुझाई नसकेका कारण अन्योल कायमै छ। निर्वाचनसम्बन्धी आचारसंहिता अझै पनि आई नसकेकाले दलहरूको नियतमाथि सर्वसाधारणले शंका जनाइरहेका छन्। स्थानीय तहको प्रमुख वा उपप्रमुखमा महिला ल्याउनका लागि महिलाबीच प्रतिस्पर्धा गराउन आवश्यक छ। उम्मेदवारीमा मात्रै हामीलाई सीमिति गर्नु भएन, उनले भनिन्, महिला प्रतिनिधित्व गराउनका लागि अनिवार्य शब्द थपिनुपर्छ।तर, प्रत्येक वडाबाट दुई महिला सदस्य भने अनिवार्य गरिएको छ। त्यस्तै, दलित वा अल्पसंख्यक समुदायका महिलाको पनि सहभागिताका लागि संविधानले जोड दिएको छ। मुलुकभरि २ जनाका दरले ११ हजार ३ सय ८ महिला सदस्य हुनेछन्। तराईका २० जिल्लाका २ सय ४० स्थानीय निकाय छन्। वडाहरूमा अनिवार्य महिला प्रतिनिधित्व भनेजस्तै गाउँपालिका र नगरपालिका प्रमुख वा उपप्रमुखमा पनि त्यही हुनुपथ्र्याे। तर, त्यस्तो व्यवस्था नभएकाले शंका गर्नुपरेको हो, महिला अगुवा उमा थापा मगरले भनिन्, स्थानीय तहको प्रमुख वा उपप्रमुख पदमा झुक्याउनु भएन।अधिवक्ता पदम पाण्डेले संविधानको व्यवस्थाअनुसार स्थानीय तहको प्रमुख र उपप्रमुखमा महिला वा पुरुष दुवै प्रतिनिधित्व हुन सक्ने बताए। राजनीतिक दलहरूले प्रमुख पदमा महिला वा पुरुष उम्मेदवारी दिन सक्छन्। त्यसैले ग्यारेन्टी हुन नसकेको हो, उनले भने, महिलाबीच मात्रै प्रतिस्पर्धाको व्यवस्था भएको भए महिलाको अनिवार्य सहभागिता हुन सक्थ्यो। बाँकेमा नेपालगन्ज उपमहानगरपालिका, कोहलपुर नगरपालिका र ६ गाउँपालिका गरी ८ स्थानीय तह कायम गरिएका छन्।"
सर्वसाधारण भोट दिन आतुर,"धनकुटा डाँडाबजार लाप्चेटारका गणेश अधिकारी निर्वाचन घोषणाले उत्साहित छन्। लामो समयपछि जनप्रतिनिधि छान्न पाउने भएकाले निर्वाचनको प्रतीक्षामा बसेको उनले बताए। उनीजस्ता धेरै सर्वसाधारणमा अहिले बेग्लै उत्साह छ। निर्वाचित जनप्रतिनिधिबाटै गाउँको विकास हुने ठम्याइले उनीहरू मौका खेर जान दिने पक्षमा छैनन्। छिन्ताङ ९ की गृहणी सावित्रा राई स्थानीय निकाय निर्वाचनमा भोट खसाल्न आतुर रहेको बताउँछिन्। २०६२०६३ को जनआन्दोलनको उपलब्धिलाई संस्थागत गर्न बनेको संविधान कार्यान्वयनका लागि सरकारले निर्वाचन घोषणा गरेको हो, उनले भनिन्, यसलाई सफलताका साथ सम्पन्न गराउन सबै पक्षको एकता आवश्यक छ। धनकुटा २ पात्लेका श्रीनिवास भण्डारी पनि निर्वाचनबाट उत्साहित छन्। तर, मिति घोषणालगत्तैका बन्दहडतालले निर्वाचन सम्पन्न हुनेमा आशंका उब्जेको उनले सुनाए। भागबन्डाको राजनीतिको अवस्था नटुंगिएसम्म मुलुकमा अराजकता बढ्ने हुनाले जिम्मेवार दल तथा सरोकारवाला निकायको चासो जान सके निर्वाचन हुन्छ, उनले भने।लामो समयदेखि स्थानीय निकायमा कर्मचारी (सचिव) हावी हुँदा विकासनिर्माणले गति लिन नसकेकाले जननिर्वाचित पदाधिकारीको आवश्यकता खटकएको छ। भाषा माविका प्रधानाध्यापक चेतनाथ वाग्लेले भने, निर्वाचन सम्पन्न गराउने दायित्व राज्यको हो। तोकिएकै समयमा निर्वाचन भएमा बढो भ्रष्टाचार नियन्त्रण हुन्छ। जनतामा छाएको चरम निराशासमेत हटेर जान्छ।"
कर्मचारी क्याम्पसमै थुनिए,"सिरहा तोकिएको मितिमै स्ववियु चुनाव गराउन माग गर्दै विद्यार्थी संगठनले मंगलबार अपराह्न सिरहाको लहानस्थित जेएस मुरारका बहुमुखी क्याम्पसमा तालाबन्दी गरेका छन्।तालाबन्दीका कारण क्याम्पस प्रमुख तुलसीराम पोखरेल, सहायक क्याम्पस प्रमुखद्वय सजन साह, सञ्जय चौधरी, प्राध्यापक संघका सभापति नारायणलाल दाससहित २८ प्राध्यापक र कर्मचारी कार्यकक्षमै थुनिएका छन्।प्रशासन शाखाका नायब सुब्बा कृष्णराज उपाध्यायका अनुसार तोकिएको मितिमा चुनाव गराउन माग गर्दै नेवि संघ, अनेरास्ववियु, अखिल क्रान्तिकारी, नयाँशक्ति विद्यार्थी युनियनका समूहले प्राध्यापक र कर्मचारीलाई कार्यकक्षमै तालाबन्दी गरेका छन। क्याम्पस प्रमुखसहित क्याम्पसमै थुनिएपछि सञ्चालक समितिले ताला खोल्ने प्रयास गरिरहेको छ। फागुन १८ गते स्ववियु चुनाव घोषणासँगै क्याम्पसमा चुनावी माहोल बढ्न थालेपछि क्याम्पसले निर्वाचन तालिका सार्वजनिक गरी लहान क्याम्पसमा फागुन ५ गते उम्मेदवार मनोनयन दर्ता गराएको थियो।नेवि संघले सभापतिमा इन्द्रनारायण चौधरीको नेतृत्वमा प्यानल खडा गरी उम्मेदवारी दर्ता गराएको थियो भने अनेरास्ववियु, अखिल क्रान्तिकारी र नयाँशक्ति विद्यार्थी युनियनले धर्मराज चौधरीको नेतृत्व संयुक्त प्यानलको उम्मेदवारी दिएका थिए। सद्भावना पार्टी भ्रातृसंगठन नेपाल विद्यार्थी मञ्चले सभापतिमा महेश सिंह महतोसहित कोषाध्यक्षमा उम्मेदवारी दर्ता गराएका थिए। तर, उम्मेदवारी दर्ता गराएकै दिन फागुन ५ गते संयुक्त लोकतान्त्रिक मधेसी मोर्चा आबद्ध विद्यार्थी संगठनले क्याम्पसमा तालाबन्दी गरेपछि स्ववियु निर्वाचन तालिका प्रभावित भएको थियो। आज ताल्चा फोडिएपछि चुनाव भोलि नै गराउन नसकिने विषयमा छलफल भइरहेको थियो, क्याम्पस प्रमुख तुलसीराम पोखरेलले टेलिफोनमा भने, त्यही क्रममा विद्यार्थी संगठनले तोकिएको मितिमै चुनाव हुनैपर्ने माग गर्दै तालाबन्दी गरेपछि आफूहरू क्याम्पसमै थुनिएका छौं। उता, विद्यार्थी संगठनले तोकिएकै मितिमा चुनाव हुनुपर्ने माग गर्दै क्याम्पस घेराउ गरेका छन्।विद्यार्थी चुनावमा पार्टीकै अगुवागुलरिया स्ववियुको निर्वाचनका लागि विभिन्न पार्टीका अगुवा कार्यकर्ता सक्रिय भएका छन्। बुधबार मैनापोखर, गुलरिया, धधवार, बगनाहा लगायतका आठ क्याम्पसमा निर्वाचन हँुदैछ। गुराँस क्याम्पस सानोश्रीमा तीन दिनअघि भएको निर्वाचनमा माओवादी निकट अखिल क्रान्तिकारी र एमाले निकटको संयुक्त प्यानलले विजयी भएको छ। निर्वाचनमा आफ्नो पक्षलाई बलियो बनाउन पार्टीका अगुवा कार्यकर्ता बढी सक्रिय भएका छन्।"
धर्मपुत्री किशोरीको मृत्यु शंकास्पद,"धरान धर्मपुत्रीका रूपमा पालिएकी एक किशोरीको सोमबार शंकास्पद मृत्यु भएको छ। धरान१६ पुण्यमार्गमा बस्दै आएका बलिमान राई उनकी श्रीमती पदमकुमारीले १० वर्ष अघि धर्मपुत्री बनाएकी अनुषा राईको मृत्यु भएको हो । किशोरीले घरमा राखेको धानमा लाग्ने किरा मार्ने विषादी खाएर मृत्यु भएको राई दम्पतीले बताएका छन्। १३ वर्षीया ती किशोरी सियोन स्कुलमा कक्षा ३ मा पढ्दै थिइन्। छिमेकीका अनुसार किशोरीलाई दैनिक यातना दिने गरिएको थियो। घरमा राई दम्पती र किशोरी मात्र बस्दै आएका थिए। राईका दुई छोरा भए पनि घरबाहिर बस्दै आएका छन्। किशोरीको मृत्यु शंकास्पद भएको भन्दै आक्रोशित स्थानीयले राई दम्पतीको घर तोडफोड गरेका छन्।धरान१६ का नागरिक वडामञ्चका संयोजक उर्मिला प्रधानका अनुसार किशोरीले विष सेवन गरेपछि अस्पताल पुर्याएको समय चिकित्सक र राई दम्पतीबीच बाझिएको छ।बाल अधिकार संरक्षण समिति धरानकी कोषाध्यक्ष पूर्णकला लिम्बूले भनिन्, १३ वर्षकी किशोरीको शरीरिक अवस्था हेर्दा शंकास्पद देखिएको छ । राई दम्पती मिलेर जबर्जस्ती विष खुवाएर हत्या गरेको हुन सक्ने भएकाले निष्पक्ष छानबिन हुनुपर्छ।"
एउटै वनबाट ६० ट्रक,"धितुङ (खोटाङ) जिल्लाको पश्चिमी गाविस धितुङस्थित चौतारा रानीवन र सल्लेनी तारेभीर सामुदायिक वनबाट ठूलो परिमाणमा खयरको अवैध कटानी तथा निकासी गरिएको पाइएको छ। धितुङ६ र ७ मा पर्ने चौतारा रानी सामुदायिक र वडा नं ५ र ८ मा पर्ने सल्लेनी तारेभीर सामुदायिक वनको खयर अनुमतिबिनै कटान गरिएको हो। चौतारा वनबाट ६० ट्रकभन्दा बढी खयर रातारात निकासी गरिएको धितुङ६ का स्थानीय बताउँछन्। जिल्ला वन कार्यालयको रेकर्डमा भने धितुङ७ का ज्ञानबहादुर राईले १८ र चिनासरी राईले ९ वटा खयरको मात्र कटानी आदेश लिएको देखिन्छ। व्यक्तिका नाममा कटानी आदेश लिए पनि सामुदायिक वनको खयर सखाप पारिएको स्थानीयको आरोप छ। यसबारे धितुङमा ठूलो विवाद भएपछि वन कार्यालयलाई जानकारी गराउँदा बेवास्ता गरेको उनीहरूको भनाइ छ।दुर्छिम गाविसमा पनि निजी जग्गाको भन्दै सामुदायिक वनको खयर कटानी गरिएको छ। दुर्छिमका वडा नं २ र ३ मा पर्ने मार्से साम्भाला कुडुले र वडा नं ४ मा पर्ने आम्का सुकसे सामुदायिक वनको खयर कटानी गरिएको स्थानीय उपभोक्ताले जनाए। दुर्छिम गाविसबाट निजी जग्गाको २३ सय ९० क्युुफिट निकासीका लागि स्वीकृति लिएको वनको रेकर्डमा उल्लेख छ।सामुदायिक वन उपभोक्ता समूहकै पदाधिकारीको मिलेमतोमा व्यक्तिको जग्गाको भन्दै सामुदायिक वनको खयर कटानी गरिएको स्थानीयको भनाइ छ। सामुदायिक वनको खयरबाट विद्युतमा सहयोग गर्ने भनेपछि बोल्नै अप्ठेरो भइरहेको छ, दुर्छिम४, चुमाखुका एक स्थानीयले भने, विद्युत्का लागि रकम उठ्न नसकेकाले सामुदायिक वनको खयरबाट रकम उठाएर बिजुली बाल्ने योजना बनाइएको हो। स्थानीयले धितुङ र दुर्छिमका सामुदायिक वनको खयर कटानी तथा निकासीमा उपभोक्ता समितिका पदाधिकारी नै संलग्न रहेको आरोप लगाएका छन्। यसबारे छानबिन गरी संलग्नलाई कारबाही हुनुपर्ने उनीहरूको माग छ। जिल्ला वन कार्यालयका प्रमुख लोकराज नेपाल अनुमतिविना सामुदायिक वनको खयर कटानी गरिए कारबाही हुने बताए। अनुमतिबिनै सामुदायिक वनको खयर कटानी भएको भन्ने गुनासो आयो, उनले भने, अनियमित कटानी भएको रहेछ भने कारबाही हुन्छ, वन कर्मचारीको संलग्नता पाइए उनीहरूलाई पनि कारबाही गरिन्छ। काठ चोरीनिकासी बढ्दैधनकुटा जिल्लामा काठको चोरीनिकासी बढ्दै गएको छ। दुई साता नबित्दै दुइटा समान प्रकृतिका घटना भएका छन्। प्रहरीले राजारानीबाट अवैध रूपमा निकासी गर्दै गरेको अवस्थामा ट्रयाक्टरसहित १४ थान खयर नियन्त्रणमा लिएको छ। को१त ९६४४ नम्बर ट्रयाक्टरमा राखेर लैजाँदै गर्दा प्रहरीले फेला पारेको हो। ट्रयाक्टर र काठ सोमबार इलाका वन कार्यालयलाई जिम्मा लगाइएको छ। यसअघि प्रहरीले को२त ३०९८ नम्बर ट्रयाक्टरमा राखेर सदरमुकामतर्फ लैजाँदै गरिएको १ सय २२ थान सिसौका चिरान काठ नियन्त्रणमा लिई जिल्ला वनमा बुझाएको थियो। काठ चोरीनिकासीबारे अनुसन्धान गरी मुद्दा चलाइने वन कार्यालयका निमित्त प्रमुख मोदनाथ झाले बताए। गत आइतबार प्रहरीले नियन्त्रणमा लिएको काठ र ट्रयाक्टर इलाका वनमा रहेकाले त्यहाँबाट थप जानकारी आएपछि अनुसन्धान तथा मुद्दा प्रक्रिया अघि बढाइने उनको भनाइ छ। यसअघि प्रहरीले वन कार्यालयलाई बुझाएको काठको परिमाण ६१ दशमलव ६८ क्युफिट फुट रहेको छ। यसको बजार मूल्य एक लाख रुपैयाँभन्दा बढी हुने इलाका वन कार्यालयका सहायक वन अधिकृत रामबाबु यादवले जानकारी दिए।"
करेन्टले ज्यान गयो,सिरहा सिरहाको गोलबजार नगरपालिका५ मा सोमबार करेन्ट लागेर एक युवकको मृत्यु भएको छ। प्रहरीका अनुसार आफ्नै घरमा बिजुलीको होल्डरबाट मोबाइल चार्ज गर्न खोज्दा गोलबजार नगरपालिका५ का कमलेशकुमार महतोलाई करेन्ट लागेको हो। उनको उपचारका लागि अस्पताल लैजाँदा मृत्यु भएको हो।
दुर्घटनामा घाइते,कास्की पानी बोक्ने ट्यांकर र मोटरसाइकल जुध्दा पोखरा२ अर्चलबोटमा दुई जना घाइते भएका छन्। सोमबार बेलुकी भएको घटनामा घाइते हुनेमा मोटरसाइकल चलाउने पोखरा२५ पुम्दीभुम्दीका भगवान बास्तोला र उनको पछाडि बसेका हेम्जाका यात्रु छन्। दुवैलाई उपचारार्थ सहारा अस्पताल भर्ना गरिएको छ ।
आगोले क्षति,धरान उपमहानगर ४ छाताचोकमा मंगलबार फेन्सी पसलमा आगलागी हँुदा २५ लाख रुपैयाँ बराबरको धनमाल क्षति भएको छ। भोलामान श्रेष्ठको घरको भुइँतलामा शकुन्तला काफ्लेले सञ्चालन गरिरहेको फेन्सीमा आगो लागेको थियो। विद्युत् सर्ट भएर आगो लागेको हुन सक्ने अनुमान गरिएको छ।
महायज्ञबाट १ करोड ३२ लाख,बागलुङ भीमसेन क्याम्पसको पूर्वाधारका लागि बिहु१ मा जारी महायज्ञमा १ करोड ३२ लाख ४५ हजार सहयोग संकलन भएको छ। क्याम्पसका अनुसार मंगलबार मात्रै ३५ लाख रुपैयाँ संकलन भएको छ।
स्ववियुको साख,"पछिल्लोपटक स्ववियु निर्वाचन २०६५ सालमा भएको थियो। त्यति बेला पनि कतिपय विद्यार्थी संगठनको अवरोधका कारण केही क्याम्पसमा निर्वाचन बिथोलियो। त्यसबेला स्थगित निर्वाचन फेरि गराउन पहलै भएन। लामो समयपछि यसपालि फागुन १४ गतेका लागि निर्वाचन मिति निर्धारण गरिएको थियो। विद्यार्थी संगठनहरूकै आन्दोलनका कारण १८ गतेलाई सरे पनि अधिकांश क्याम्पसमा निर्वाचन स्थगित भएको छ। तिनमा अब कहिले निर्वाचन हुने टुंगो छैन। स्ववियु निर्वाचनका सन्दर्भमा आफ्ना माग अघि सार्ने क्रममा विद्यार्थी संगठनहरूले यसपालि जेजस्ता क्रियाकलाप देखाए, ती निन्दनीय छन्। माग राख्नु, दबाबका लागि शान्तिपूर्ण आन्दोलन गर्नु लोकतन्त्रमा स्वाभाविक प्रक्रिया हो र यो अधिकारको विषय पनि हो। तर विद्यार्थी संगठनहरू क्याम्पसको भौतिक सम्पत्ति आगजनी र तोडफोडमै उत्रिए। आफ्नो संगठनले जित्न सक्ने अवस्था नभए सकेसम्म बिथोल्ने नियतपूर्ण व्यवहार प्रमुख विद्यार्थी संगठनहरूले नै कतिपय क्याम्पसमा देखाए। यस्ता क्रियाकलाप जिम्मेवार संगठनहरूका लागि शोभनीय होइनन्। स्ववियुको चयन प्रत्यक्ष निर्वाचन प्रणालीबाट मात्रै हुँदै आएकामा यसपालि मिश्रित निर्वाचन प्रणाली अपनाइएको छ। उम्मेदवारको २८ वर्षे उमेरहद पनि तोकिएको छ। उमेरहदले स्ववियुकै राजनीतिमा वर्षौं अल्झिरहने प्रवृत्तिलाई रोक्नेछ। निर्वाचनमा तडकभडकपूर्ण प्रचारप्रसार भने सुध्रिन सकेको छैन। आचारसंहिताले विद्यार्थी संगठनहरूलाई रोक्न सकेको छैन। भड्किलो प्रचारप्रसारले भ्रष्टाचारतर्फ प्रेरित गर्न सक्छ। विद्यार्थी कल्याणकारी कोषको रकम दुरुपयोग गरेको आरोप कतिपय स्ववियु पदाधिकारीमाथि आउने गरेकै छ। मतदाता बढाउन विद्यार्थी संगठनहरूले फर्जी भर्ना गर्ने प्रवृत्ति पनि देखिएको छ। दलहरूले स्ववियु निर्वाचनलाई आफ्नो प्रतिष्ठाको विषय बनाउने गरेका छन्। उम्मेदवार चयनलगायतका विषयमा राजनीतिक दलहरूको हस्तक्षेपकारी भूमिका खेल्ने गरेका छन्। यो पनि स्ववियुको छवि धमिल्याउने कारक बन्न सक्छ। त्रिविअन्तर्गत ६० आंगिक र सम्बन्धनका १ हजार ८४ क्याम्पस रहेकामा निर्वाचनमा सबभन्दा बढी किचलो आंगिक क्याम्पसमा हुने गरेको छ। स्ववियुलाई निरंकुश पञ्चायती शासनताका विद्यार्थी आन्दोलनबाट प्राप्त ऐतिहासिक उपलब्धिका रूपमा लिने गरिन्छ। राजनीतिक दलहरू प्रतिबन्धित रहेका बेला स्ववियु स्थापना भएको हो। उतिबेला स्ववियुमार्फत शैक्षिक मुद्दा उठाउने विद्यार्थी संगठनहरू स्वभावैले राजनीतिक उद्देश्यले प्रेरित थिए। राजनीतिक मुद्दालाई ओझेलमा पार्दै शैक्षिक मुद्दालाई प्रखर बनाउनुपर्ने समय आइसक्दा पनि विद्यार्थी संगठनहरू भने नबदलिएर अझ विकृत बन्दै जानु स्ववियुको औचित्यमै प्रश्न उठ्ने अवस्था आउनुको कारण हो। ओजपूर्ण इतिहास बोकेको स्ववियु यो अवस्थामा पुग्नु राम्रो होइन। क्याम्पसमा स्ववियुको महत्त्व छ। स्ववियुले विद्यार्थी र क्याम्पस प्रशासनबीच पुलको काम गर्छ। विद्यार्थी, विद्यार्थी संगठनले आफ्ना समस्या र माग स्ववियुमार्फत अघि सार्न सक्छन्। क्याम्पस प्रशासनलाई पनि विभिन्न विद्यार्थी समूह र संगठनका मागलाई छुट्टाछुट्टै भन्दा स्ववियुमार्फत सम्बोधन गर्न सहज हुनसक्छ। शैक्षिक प्रणाली सुधारका लागि स्ववियुले महत्त्वपूर्ण भूमिका निर्वाह गर्न सक्छ, जसले विश्वविद्यालयमा विद्यार्थी आकर्षण बढाउन सक्छ। राजनीतिकभन्दा शैक्षिक मुद्दामै स्ववियु र विद्यार्थी संगठनहरू केन्द्रित हुनुपर्ने बेला पनि हो यो। स्ववियु नेता छनोट र नेतृत्वको अभ्यास गर्ने थलो पनि हो। यसको गरिमा उँचो बनाउने जिम्मेवारी विद्यार्थी संगठनहरूकै हो। तर बदलिँदो परिस्थितिअनुरूप विद्यार्थी संगठनहरू चल्न तयार नहुने र शैक्षिक मुद्दा ओझेल पर्दै जाने हो भने स्ववियुको औचित्यसमेत सकिनेछ ।"
लोकतन्त्रको लोकतन्त्रीकरण,"हाम्रा अक्षमताका पछाडि सम्भावित अनेकौं कारणका बारे चर्चा र तर्कहरू भइरहेका छन्। तर मुख्य कारण राजनीति र राजनीतिक दलका संस्कृति र संरचनामा छ भन्ने तर्कमा अब झन्डैझन्डै आम स्वीकृति मिल्न थालेको आभास हुन्छ। राजनीतिमा रहेको विकृतिलाई नयाँ संविधानले धेरै हदसम्म निराकरण गर्नेछ र नयाँ युगको सुरुआत हुनेछ भन्ने आस थियो। तर दलभित्रको आर्थिक नियमन, दल वा सरकारको मुख्य जिम्मेवारीमा पटके नियुक्तिको नियमन आदिमा नयाँ संविधानले कुनै निर्देशनात्मक व्यवस्था गर्न सकेन। बरु प्रत्येक निर्वाचनपछि बन्ने संसद् त्रिशंकु हुने सम्भावना टड्कारो देखिन्छ, जुन अस्थिर सरकारको जग हुनेछ। मूल्य, मान्यता, नैतिकताविहीन राजनीति, संसद्मा हुने अंकगणितको खेल, त्यसको जगमा उभिने अस्थिर सरकार, दलहरूभित्र विद्यमान अलोकतान्त्रिक प्रणालीको कारण निराशाको समय अझ केही दशक लम्बिने परिदृश्य आँकलन हुन थालेको छ। विधिको शासन र समृद्धिको प्रस्थानबिन्दु दल, विधायिका र सरकार गठनको वैज्ञानिकीकरण वा लोकतन्त्रीकरण नै हो। माथि उल्लिखित विकृतिहरू यथावत् रहिरहने अवस्थामा हामीले भन्ने गरेको लोकतन्त्र वास्तविक लोकतन्त्र को रूपमा हुर्कन सक्दैन। हामीले संविधानमा लिपिबद्ध गरेको लोकतन्त्र लाई वास्तविक रूपमै लोकतन्त्रीकरणको दिशामा अघि बढाउन आवश्यक प्रयाश गर्नु हाम्रो जिम्मेवारी हुन आउँछ। त्यो दिशामा सफलता हासिल गर्न के गर्न सकिन्छ? बिहंगम छलफल आवश्यक छ।संविधानले संसदीय पद्धतिलाई अवलम्बन गरेको छ। स्थिरतालाई बल पुर्याउने अभिप्रायले सरकार गठन को २ वर्ष नपुगी अविश्वास दर्ता गर्न नपाइने व्यवस्था गरे पनि त्यसले सकारात्मक परिणाम दिने आशा कमै छ। किनभने सरकार परिवर्तनको खेल शक्ति र सुविधा उपभोगको पुरानो मानसिकताबाट ग्रसित देखिन्छ। प्राप्त हुने पद, सानसौकात र सुविधाका लागि हैन, बल्कि जिम्मेवारी पूरा गर्नका लागि हो भन्ने मानसिकताको विकास नगरी, सरकार गठन भन्नासाथ पूरा अवधि हो भन्ने मान्यता स्थापित नभई अहिलेको व्यवस्थामा यो समस्याबाट छुट्कारा मिल्न कठिन देखिन्छ। अपारदर्शी र अवैध (भद्र) सहमतिका आधारमा हुने गठबन्धन र सरकार गठनको विकल्पको रूपमा आम निर्वाचन हुनुपूर्व नै सैद्धान्तिक, वैचारिक र अन्य राष्ट्रिय मुद्दामा निकट र सहकार्य गर्न सक्ने दलहरूले नीति कार्यक्रममा ५ वर्षका लागि लिखित सहमति गर्दै गठबन्धन बनाउने र निर्वाचनमा जाने व्यवस्था उपयुक्त हुने थियो कि? यस्तो व्यवस्था तुलनात्मक रूपमा नैतिक मूल्य र मान्यतामा आधारित मान्न सकिन्थ्यो, किनभने यसमा सहमतिका हरेक बुँदाहरू जनताबाट अनुमोदित हुन्छन्। जनतामा गइसकेको सहमतिमा इमानदार नहुने दलमाथिको विश्वसनीयता र भविष्य संकटमा पर्ने भएकाले यस्तो व्यवस्थालाई अहिलेको व्यवस्थाभन्दा धेरै हदसम्म परिस्कृत मान्न सकिन्छ। यस्तो व्यवस्थामा निर्वाचनमा जाने कुनै पनि गठबन्धनले बहुमत हासिल गर्न नसकेको अवस्थामा के हुन्छ? छलफलको विषय हुन सक्छ। अर्को विकल्पको रूपमा सरकार गठनमा नेतृत्व लिन पाउने अधिकार हरेक निर्वाचनद्वारा घोषित पहिलो वा दोस्रो ठूलो दलका लागि मात्र सुरक्षित गर्ने र तेस्रो ठूलोलगायतका साना दलहरूलाई सरकारमा सहयोगीको रूपमा मात्र गठबन्धनमा सामेल हुन पाउने व्यवस्था हुन सक्छ। तेस्रो विकल्पको रूपमा सरकार प्रमुख सीधै जनताद्वारा निर्वाचित गर्ने व्यवस्थाबारेको बहसलाई पनि निरन्तर जारी राखिनुपर्छ। नेपालमा समेत अध्ययन गरेका, थुप्रै पुस्तकका लेखक अमेरिकी प्राध्यापक जोहन मिखाइल केरीका अनुसार अत्यन्त अनुशासित दल र राजनीति भएका विकसित देशहरूमा मात्र संसदीय पद्धतिले राम्रो परिणाम दिइरहेको छ। अर्कोतिर राष्ट्रपतीय प्रणाली अपनाइसकेका ल्याटिन अमेरिकी देशहरूले पटकपटक संसदीय पद्धतिभित्रका विभिन्न व्यवस्था भित्र्याउन अभ्यास गरेका छन्। यसको मतलब दुवै प्रणालीमा गुणदोष छन्। कतिपय देशहरूले मिश्रित प्रणालीको अभ्याससमेत गरेका छन्। हामीकहाँ संसदीय पद्धतिको अभ्यासमा तिन दशक मात्र खर्च भएको छ। जबकि बेलायतलगायत युरोपमा यो अवधि शताब्दीमा गणना गर्न सकिन्छ। यसको मतलब सुसांस्कारिक अभ्यासका लागि तीन दशकको यो अवधि नितान्त छोटो हो, त्यसैले अझै हामीले पर्ख र हेरको नीति लिनुपर्छ। अथवा, कि हाम्रो सामाजिक, सांस्कृतिक पक्ष हामीले भोग्नुपरेको विकृतिसँग जोडिएको छ, त्यसतर्फ हेर्नुपर्छ।अपाच्य संसदीय खेलका पछाडि, हाम्रो समाजको विशिष्ट अवस्थाजस्तो शिक्षित र बौद्धिक जनताको न्यून संख्या, समाज, धर्म, संस्कृतिको राजनीतिमा जबर्जस्त प्रभाव, आत्मकेन्द्रित र दलकेन्द्रित नेताहरूको चरित्र, व्यक्तिगत र सामाजिक आचरणमा आत्मा अनुशासनको अभाब, सामन्ती सामाजिक प्रथाको प्रभाव उल्लेखनीय रहेको त छैन? यी र यस्ता विषयमा अनुसन्धान भएको छैन, जसले हामीलाई उपयुक्त शासकीय स्वरूप छनोटमा सहयोग मिल्न सक्थ्यो। अन्यत्रको अभ्यास हामीले हुबहु लागू गर्नुपर्ने बाध्यता छैन। तर संसदीय पद्धतिको दुर्गुणबाट निराश हामीलाई केही मौलिक प्रावधानसहित प्रत्यक्ष निर्वाचित कार्यकारी प्रमुखसहितको व्यवस्था अपनाउँदा राम्रो नतिजा पो प्राप्त हुन्थ्यो कि?अढाई दशकको इतिहासलाई फर्केर हेर्दा नेपाली राजनीतिमा उनैउस्तै व्यक्तिहरूको राजगज चलेको देखिन्छ। यस्तो दृश्यले दलहरूमा आन्तरिक लोकतन्त्रको अभाव प्रस्ट बुझाउँछ। दलभित्रका हरेक तह र तप्काका पदहरू प्रतिस्पर्धात्मक निर्वाचनबाट पूर्ति गर्ने, हरेक तहको प्रमुख दुई कार्यकालका लागि मात्र निर्वाचित हुन पाउने व्यवस्थाले मात्र दलको लोकतन्त्रीकरणको दिशालाई सुनिश्चित गर्न सक्छ। तर यसतर्फ प्रत्येक दलको उदासीनता प्रस्ट झल्कन्छ। दलभित्रबाटै सुधार चाहने समूह सुधार अभियानका लागि आँट गर्न सक्दैन र अर्को समूह सुधार चाहँदैन। यस्तो अवस्थामा केवल दुई उपायबाट मात्र दलहरूको आन्तरिक लोकतान्त्रिक प्रक्रियालाई गति दिन सकिन्छ। पहिलो संविधानमै उल्लेख गरेर निर्देशित गर्ने, अर्को जनता स्वयं सचेत भई टीके उम्मेदवारहरूलाई पराजित गर्ने। दलहरूको शुद्धीकरण र लोकतन्त्रीकरणको प्रयासबिना देशको अग्रगति र समृद्धिको चाहना गर्नु व्यर्थ छ। सांसदहरूको विविध दायराबारे समेत छलफल आवश्यक देखिएको छ। सांसदहरू विकास बाहक हुन् कि विधि निर्माता? कतिपय राष्ट्रिय मुद्दाहरूमा उनीहरूले स्वतन्त्र अभिव्यक्ति र निर्णय दिन पाउने कि नपाउने? दलको ह्वीप ले कहाँकहाँ काम गर्ने, कहाँ नगर्ने? नाफामूलक वा व्यावसायिक व्यक्तिहरू र ठूला चन्दादाताहरू संसद्मा निर्वाचित हुन पाउने कि नपाउने? त्यस्तै थोरैमा कति मत प्राप्त दल राष्ट्रिय दल घोषित हुने? लोकतन्त्रीकरणको सन्दर्भमा यस्ता धेरै सवालहरूबारे टुंगो लाग्नुपर्ने देखिन्छ।लोकतन्त्रले सीमान्तकृत र आधारभूत जनताको सम्मानसँग सम्बन्धित समस्यालाई समेत स्पर्श गर्ने आशा हो। हामीले भर्खर जारी गरेको र उत्कृष्ट भन्दै आएको संविधान संसारको सबैभन्दा कान्छो संविधानको रूपमा आएको छ। यस्तो परिप्रेक्ष्यमा प्रश्न स्वाभाविक हुन्छ जस्तो संविधानका हरेक बुँदाले समयबोध गर्न सक्यो सकेन? संविधानले नागरिकलाई नारी र पुरुषको रूपमा फरक व्याख्या र व्यवस्था गरेको छ, जुन समयको कसीमा मिलेजस्तो देखिंदैन। संस्कृति, धर्म, भूराजनीतिभन्दा नागरिकको सम्मानलाई संविधानले शीर्षस्थान दिनुपर्छ। अध्ययनअनुसार झन्डै २५ प्रतिशत नेपाली जनता भूमिहीन रहेछन्। तर दलित भूमिहीनले मात्र भूमि अधिकार पाउने व्यवस्था गरिंदा गैरदलित भूमिहीनलाइ कसरी न्याय होला? के भूमिहीनताको पीडा अनुभव दुई समूहले फरकफरक ढंगले गर्छ? यस्ता पेचिलो प्रश्नलाई समयमै सम्बोधन गरिने आशा गरौं। शताव्दीऔंदेखि कायम रहेको कम्लरी, हरूवा, चरुवा, देउकी, बालविवाह, छुवाछूतजस्ता कुरूप सामाजिक प्रथाले छोडेको घाउको पीडा वर्णन गरिसाध्य छैन। सुदृढ लोकतन्त्रमा दलहरूले राज्यको स्रोतलाई जनताको सेवामा निश्रित गर्न सहयोग पुर्याउँछन्। तर हाम्रोमा दलहरू राज्यको स्रोतलाई आफ्नो हितमा दोहन हर्ने दिशामा केन्द्रित छन्। दलहरूको यही विकृत कर्मका कारण लोकतन्त्र मर्माहत हुन पुगेको हो। नागरिक सुरक्षित जीवन चाहन्छन्, जसको प्रत्याभूति राज्यले गर्छ। तर नेपालको सन्दर्भमा दलहरूले राज्यको निष्पक्ष भूमिकालाई ध्वस्त बनाए। विभिन्न संगठन, ट्रेड युनियन, राजनीतिक दलको संरक्षणबिना समाजमा सुरक्षित जीवन जिउन गाह्रो भएको छ। मान्छेका जिजीविषालगायत हरेक महत्त्वाकांक्षा पूरा गर्न दलको आवद्धता आवश्यक बनाइएको छ। दलगत परिचयबिना कुनै पनि नागरिकले आर्जन गरेको सीप, दक्षता, विज्ञता अभ्यास गर्ने र राष्ट्रसेवा गर्ने ठाउँ पाउन असम्भवप्राय: भएको छ। यस्तो परिपाटी बढ्दै जाँदा स्वतन्त्र र निर्भीक नागरिक समूह भेट्टाउन मुस्किल भयो। शिक्षक, प्राध्यापकलगायतका प्रबुद्धहरूसमेत प्राज्ञिक उन्नयनका काम छाडेर ताबेदारीमा लाग्न थालेको देखिन्छ। यस्तो प्रवृत्तिले प्राज्ञिक स्खलन चरम अवस्थामा पुर्याएको छ, जुन भयावह अवस्था हो। यसरी दलहरूले सबल नागरिकको प्रतिशत घटाएर भक्त, भजनमण्डलीको प्रतिशत बढाउँदै लगेकै कारण लोकतन्त्र कमजोर प्रतीत हुँदै गएको छ। दलहरूको क्रियाकलापबाट दिक्क हुनुको विकल्प अर्को दल खोल्नु हैन। बरु धेरैभन्दा धेरै नागरिकले निर्भीक भएर स्वतन्त्र नागरिकको रूपमा अभ्यास थाल्नु हो। स्वतन्त्र वा तटस्थ नागरिकको प्रतिशत जति बढी भयो, लोकतन्त्र त्यति मजबुत हुन्छ। किनभने यो समूह आलोचक हुन्छ, गुणदोषका आधारमा आफ्नो निर्णय दिन्छ। दलको प्रभुता स्वीकार गर्दैन। अनि सही कार्यक्रमसहितका दलले बहुमत पाउने सम्भावना रहन्छ। तर दलहरू सकेसम्म आफ्नो वर्चस्व स्थापित गर्ने होडबाजीमा छन्। यो संसारमा मान्छे मात्र यस्तो जीव हो, जसलाई नानाथरीको प्रलोभन, आश्वासनद्वारा आफूले चाहेको बाटोमा हिँडाउन र काम लिन सकिन्छ। अन्य जीवहरूमा यो नियम लागू हुँदैन। अब आउने सयौं या हजारौं वर्षसम्म पनि विभिन्न वादले मान्छेलाई डोर्याइरहने पक्का छ। तर नागरिकलाई उसको प्रतिभा, सीप, क्षमता आदिको स्वतन्त्र अभ्यास गर्ने अनुकूल अवसर प्रदान नगरी कुनै पनि मुलुकले आर्थिक उन्नतिको बाटो पहिल्याउन नसक्ने तथ्यचाहिं सत्य हो ।"
तुइन हट्ने अपेक्षा,प्रस्टीकरण
चीनसँग बढ्दो दूरी,"गत वर्ष तत्कालीन प्रधानमन्त्री केपी शर्मा ओलीको कार्यकालमा नेपालचीन सम्बन्धले नयाँ उचाइ पाएको थियो। चीनसँग वर्षौँदेखि थाती व्यापार तथा पारवहन सम्झौता भएपछि नेपाली पक्ष मात्र होइन, चिनियाँ पक्ष पनि उत्तिकै उत्साही थियो। उस बेला चीनले नेपालमा लगानी बढाउने, बेल्ट एन्ड रोड इनिसिएटिभ कार्यक्रममार्फत विभिन्न पूर्वाधार निर्माण गर्ने, रेलवे सेवा जोड्ने, नेपालका सम्भावित पेट्रोलियम खानी उत्खनन् गर्नेजस्ता लक्ष्यसँगै नेपाली हाइड्रोपावरमा व्यापक रूपमा चिनियाँ लगानी गर्ने घोषणा नै गरेको थियो। चिनियाँ थिंक ट्यांकहरूले नेपाललाई चीनका लागि दक्षिण एसियाको प्रवेशद्वार मान्दै सम्झौताले नेपालको काँचुली फेर्ने भनेका थिए। नयाँ संविधान जारी गरेकाले अब नेपालमा राजनीतिक स्थिरता हुने र आर्थिक विकासले गति लिने चिनियाँको अपेक्षा थियो।चार महिना नबित्दै परिस्थिति उल्टो बन्यो। गत वर्ष शिखरको उचाइमा पुगेको दुई देशबीचको सम्बन्धमा अहिले अविश्वास पैदा भएको छ। माओवादी केन्द्रका अध्यक्ष पुष्पकमल दाहालको नेतृत्वमा सरकार गठन भएपछि चीनसँग भएका सम्झौता कार्यान्वयनमा उदासीन देखिनु, चिनियाँ राष्ट्रपतिको भ्रमण स्थगित हुनु, केही नेपाली नेताले एक चीन नीतिको विरुद्धमा हुने गरी गतिविधि देखाउनु र चीनले अगाडि सारेको बेल्ट एन्ड रोड कार्यक्रममा सहभागी बन्न नेपालले आनाकानी गर्नु चीनसँग दूरी बढाउने मुख्य कारण छन्। ओलीको चीन भ्रमणको समयमा भएका सम्झौताले गति लिन सकेका छैनन्। परराष्ट्रमन्त्री प्रकाशशरण महतले यस्ता दूरगामी महत्त्वका सम्झौता कार्यान्वयन रातारात हुने खालका होइनन् भने पनि कार्यान्वयनका प्रारम्भिक चरणका कार्यसमेत थालनी हुन सकेका छैनन्। सम्झौता कार्यान्वयनमा हुनुपर्ने विभिन्न प्रोटोकलका लागि दुईपक्षीय उच्च संयन्त्रको बैठक हुन सकेको छैन। सत्तारूढ नेताहरूले सम्झौता कार्यान्वयन गर्ने बताइरहे पनि ती ओठेबोली मात्र साबित भएका छन्।नेपालमा रेलवे सेवा विस्तार गर्ने बारेमा केही चिनियाँ कम्पनीले लिखित प्रस्ताव पेस गरिसकेको अवस्थामा नेपालले आयोजना गरेको पूर्वाधार विकास सम्मेलनमा भारतका रेलमन्त्री सुरेश प्रभुले काठमाडौँसम्म भारतले रेल कुदाइदिने बताउँदै चीनलाई नेपालको रेलवे विकासमा जोड्न नहुने विचार व्यक्त गरे। जबकि रेलवेमा थोत्रिएको प्रविधिलाई प्रतिस्थापन गर्न भारत आफैँ चीन र जापानसँग सहयोग मागिरहेको छ। नेपालको विकासमा दुई छिमेकी मुलुक भारत र चीनका विचार ठीक विपरीत छन्। चीन नेपालको विकासमा भारतलाई पनि सँगै लिएर अगाडि बढ्न चाहन्छ तर भारत चीनलाई नेपालमा निषेध गर्न चाहन्छ। यस्ता भारतीय नीतिको अभीष्ट नेपालको विकास र स्थिरतामा नभई हस्तक्षेप बढाएर आफ्नो स्वार्थ मात्र पूरा गर्ने रहेको स्पष्ट छ। नेपाली नेताहरूचाहिँ भारतले जे भने पनि ठीक मान्ने र चीनले सही कुरा भन्दा पनि नमान्ने हुनु विडम्बनापूर्ण छ।नेपालका नेताहरूमा राष्ट्रिय भावना जागृत भई परराष्ट्र नीतिमा एउटै मत प्रकट गर्ने हो भने नेपालमा भारतले हस्तक्षेप गर्न सक्दैन। नेपालकै कतिपय नेताका कारण भारतले बारम्बार हस्तक्षेप गर्ने मौका पाइरहेको छ। उदाहरणको रूपमा त्रिभुवन अन्तर्राष्ट्रिय विमानस्थलमा भारतीय एयर मार्सल अवतरण गर्न पाउने कुरालाई लिन सकिन्छ। २०६५ सालमा पुष्पकमल दाहाल प्रधानमन्त्री भएको समयमा तत्कालीन पर्यटनमन्त्री हिसिला यमीले यो प्रस्ताव ल्याएकी थिइन्। तत्कालीन पर्यटनसचिव लीलामणि पौडेलले प्रस्ताव अगाडि बढाउन नमानेकाले यमीले उनलाई सरुवा गराएर प्रस्ताव मन्त्रिपरिषद्मा पुर्याइन्। क्याबिनेटमा तत्कालीन मन्त्रीद्वय कृष्णबहादुर महरा र पम्फा भुसालले यमीको प्रस्तावलाई असफल बनाएका थिए। २०६८ सालमा बाबुराम भट्टराई प्रधानमन्त्री भएका बेला भारतीय एयर मार्सल विमानस्थलमा अवतरण गर्न दिने नीतिको मस्यौदा फेरि तयार भयो। अहिले फेरि दाहाल प्रधानमन्त्री भएको मन्त्रिपरिषद्बाट यो विषय पारित हुनु संयोग मात्र मान्न सकिन्न।नेपालको कूटनीतिमा कहिल्यै पनि दलहरूले साझा धारणा बनाउन सकेका छैनन्। सबै कुरा भारतबाट सिक्ने नेपाली दलहरूले कमसेकम भारतीय दलहरूले परराष्ट्र नीतिमा बनाएको साझा धारणा र परिपक्व कूटनीतिचाहिँ कहिल्यै अनुसरण गरेको देखिँदैन। नेपाली दलहरूले राष्ट्रको स्वार्थभन्दा आफ्नो दलको अनि दलभित्र पनि आफ्नो गुटको स्वार्थ हेर्ने गर्नाले नेपालको कूटनीति दिनानुदिन कमजोर र असफल बन्दै गएको छ।चिनियाँ राष्ट्रपतिको नेपाल भ्रमण हुन नसक्दा नेपाललाई ठूलो हानि भएको छ। राष्ट्रलाई हानि हुनु भनेको सबै नेपाली दललाई हानि हुनु हो। तर चिनियाँ राष्ट्रपतिको भ्रमण स्थगितलाई वर्तमान सरकारको असफलता ठान्दै विपक्षी दल एमालेले खुच्चिङ भनी काखी बजाउँदै छ। जिम्मेवार प्रतिपक्षीको हिसाबले एमालेले पनि चिनियाँ राष्ट्रपतिको नेपाल भ्रमणको वातावरण तयार गर्न सहयोग गर्नुपथ्र्याे। चिनियाँ राष्ट्रपतिले भ्रमण गर्दा नेपालको अन्तर्राष्ट्रिय छवि अझै उज्ज्वल हुने थियो। कमसेकम केही ठूला परियोजना उपहारको रूपमा नेपालले प्राप्त गर्ने थियो।गत असारमा परराष्ट्र सचिव शंकरदास बैरागी चीन भ्रमणमा बेइजिङ आएका थिए। उनले चिनियाँ परराष्ट्रमन्त्री वाङ यी र आफ्ना चिनियाँ समकक्षी चिनियाँ परराष्ट्र मन्त्रालयका सहायकमन्त्री खोङ सुआनसँग भेट गरे। परराष्ट्रमन्त्री वाङले बैरागीलाई चिनियाँ राष्ट्रपतिको नेपाल भ्रमणको तयारीमा जुट्न भनेपछि खोङ र बैरागी उत्साही भए। उनीहरूबीच नियमित सम्पर्क थियो। चिनियाँ राष्ट्रपतिको नेपाल भ्रमणको एजेन्डासम्म उनीहरूले तयार गरिसकेका थिए। भदौमा चिनियाँ राष्ट्रपति सी चिन फिङको नेपाल भ्रमण स्थगित भएको समाचार नेपाली सञ्चारमाध्यममा आएपछि परराष्ट्र सचिव शंकरदास बैरागीले चिनियाँ समकक्षी खोङसँग भ्रमण स्थगित भए नभएको बुझ्न फोन गरे। तर खोङले बैरागीसँग टेलिफोनमा कुरा गर्न अस्वीकार गरिदिए।गत साउनमा ओलीलाई प्रधानमन्त्रीबाट हटाएर दाहाल प्रधानमन्त्री हुँदा नेपाली कांग्रेस र मधेसी दलसँग गरेको सम्झौताको एउटा बुँदाले चीनलाई सबैभन्दा बढी चिढयाएको छ। एउटा बुँदामा केपी ओलीले लिएको छिमेकी मुलुकसँगको असन्तुलित कूटनीतिक सम्बन्धलाई सन्तुलित बनाएर अगाडि बढाउने उल्लेख थियो। यो बुँदाको स्पष्ट अर्थ ओलीले चीनसँग व्यापार तथा पारवहन सम्झौता गरेर नेपालको कूटनीतिक सम्बन्धलाई असन्तुलित बनाए भन्ने थियो। अनि यसको घुमाउरो अर्थचाहिँ चीनसँगको सम्झौता आवश्यक थिएन, नेपाल भारतमाथि नै निर्भर रहनुपर्नेछ भन्ने रहेको छ।नेपालले चिनियाँ राष्ट्रपतिको भ्रमण हुनुपर्छ भन्ने रटान मात्र लगाइरह्यो। भ्रमण गराउने वातावरण तयार गर्न लागेन। चिनियाँ राष्ट्रपति सी चिन पिङले सत्तामा आउनासाथ अगाडि सारेको बेल्ट एन्ड रोड इनिसिएटिभ कार्यक्रमलाई विश्वका अधिकांश मुलुकले स्वागत गर्दै सहभागिता जनाइसकेको अवस्थामा चीनको घनिष्ठ छिमेकी मुलुक भएर पनि नेपालले वास्ता गरेन। चीनले आफ्नो परराष्ट्र नीतिको प्रस्थानबिन्दु मानेर अन्तर्राष्ट्रिय समाजमा प्रतिष्ठा कमाइरहेका बेला आफ्नै हितमा रहेको कार्यक्रममा नेपालले भाग नलिनु आफैँमा अचम्मलाग्दो विषय छ। नेपालले चीनको प्रस्तावलाई स्वागत गर्दै हस्ताक्षर गरेको भए चिनियाँ राष्ट्रपतिको नेपाल भ्रमणको मुख्य आधार तयार हुने थियो।केही दिनअघि नेपालको परराष्ट्र मन्त्रालयले काठमाडौँस्थित चिनियाँ दूतावासलाई पठाएको पत्रमा बेल्ट एन्ड रोड एनिसिएटिभ मा चीनले गरेको प्रस्तावमा समर्थन गरेको नभई नेपालको तर्फबाट केही सुझाव राखिएको छ। न चीनले नेपालसँग सुझाव मागेको थियो न त ती सुझाव विश्वव्यापी बनेको बेल्ट एन्ड रोड कार्यक्रमका लागि महत्त्वपूर्ण नै छन्। परराष्ट्र मन्त्रालयले चाहिँ आफूले सुझाव दिएको कुरालाई लुकाउँदै चिनियाँ प्रस्ताव अनुसार पत्राचार गरेको भनेर झूटो कुरा सञ्चार माध्यममा व्यक्त गरिरहेको छ। गत असोजमा नेपाली कांग्रेसका सभापति शेरबहादुर देउवाको गोवा भ्रमणले चीनको असन्तुष्टिमाथि आगोमा घिउ थप्ने काम गर्यो। देउवा तिब्बती पृथकतावादी नेतासँग एउटै मञ्चमा सहभागी भए। यसरी भेट्नु र कार्यक्रममा सहभागी हुनु नेपालको घोषित एक चीन नीतिको विपरीत थियो। यही तथ्यले पनि गत वर्ष चीनसँग भएका सम्झौताको कार्यान्वयनमा नेपालका नेताहरूले बोलिरहँदा पनि चीनले पत्याएको छैन। परराष्ट्रमन्त्री प्रकाशशरण महतले देखाएका प्रतिक्रिया पनि अत्यन्त अपरिपक्व छन्। उनले केही समयअघि नेपाल साप्ताहिकलाई अन्तर्वार्ता दिँदै भनेका थिए, के चीनबाट निमन्त्रणा आउँदा हामी जाँदैनौँ? उनको यो भनाइ चीनबाट निमन्त्रणा नै आएको छैन तर भारतबाट तारन्तार निमन्त्रणा आएकाले आफूले आधा दर्जन पटक भ्रमण गरेको व्यक्त गरेका छन्। परराष्ट्रमन्त्रीजस्तो जिम्मेवार व्यक्तिले यसो भन्न मिल्ने कुरा होइन। कसैले बोलाउनासाथ सबै काम छाडेर विदेश भ्रमणमा गइहाल्ने पनि होइन। दोस्रो कुरा, कुनै देशको भ्रमण गर्ने कि नगर्ने भन्ने कुरा तत्कालीन समयसन्दर्भ तथा कामको महत्त्व, विषयवस्तुको गम्भीरता, दुई देशबीचको आवश्यकता आदिले निर्धारण गर्छन्।आचार्य चिनियाँ अन्तर्राष्ट्रिय रेडियो (सीआरआई) नेपाली सेवा, बेइजिङमा विदेशी विशेषज्ञका रूपमा कार्यरत छन्।"
समारोहमा सीमित नारी दिवस,"करिब चार दशकदेखि नेपालमा नारी दिवस मनाइँदै आएको छ। यो दिवसले नेपाली मात्र नभई विश्वकै नारी पुरुषहरूमा गौरव र आत्मविश्वासको भावना जगाएको अनुभूति भइरहेको छ।श्रमिक महिलाहरूका पक्षमा विश्वव्यापी रूपमा आवाज उठाउँदै मनाउन सुरु गरिएको यो दिवसको सन्देश कालान्तरमा महिला र पुरुषबीच विद्यमान सामाजिक, न्यायिक विभेदमाथि प्रहार गर्नु रहेको छ। विश्वव्यापी रूपमा मनाइने यस दिवसमा फरकफरक देशमा नारीपुरुषमाथि गरिने फरक विभेदमाथि विरोध जनाउँदै मनाउने गरिन्छ। त्यसअनुरूप नेपालमा पनि यस दिवसमा नारीपुरुषबीच विद्यमान सामाजिक, न्यायिक विभेदमाथि विरोध र चर्चा परिचर्चा हुनु स्वाभाविक हो। किनभने नेपाली नारीले राज्य र सामाजिक मूल्य मान्यताबाट न्यायको अनुभूति गर्न पाएका छैनन्।हामीले अन्तर्राष्ट्रिय नारी दिवस मनाउन अपनाएका चलन र तौरतरिकाबारे केही सोच्नुपर्ने बेला आएको महसुस हुन थालेको छ। हामीले अहिलेसम्म नारी दिवस मनाउने गरेका चलन र तौरतरिकाले ग्रामीण निरक्षर, पारिवारिक सामाजिक अन्यायमा परेका महिलाका पक्षमा आवाज उठाउन सकेको अनुभव गत वर्षहरूजस्तै यस वर्ष पनि हुन सक्ने देखिँदैन। आममानिसमा न यो दिवस के हो भन्ने ज्ञान छ न त किन मनाइन्छ भन्ने जानकारी। नेपालमा नारी दिवस मनाउने चलन खास एउटा समुहमा मात्र सीमित छ महिलाका लागि काम गर्ने सरकारी र गैरसरकारी संघसंस्थाहरूमा।अन्तर्राष्ट्रिय नारी दिवस आउँछ। सरकारले छुट्टी दिन्छ। सघंसंस्थाहरूले गोष्ठी, सभासमारोहको आयोजना गर्छन्। बौद्धिक र चेतनशील महिलाहरू भेला हुन्छन्। बुद्घिविलास गर्छन्। विचारविमर्श गर्छन्। यसभन्दा पर गएर अन्यायमा परेका महिलाका लागि के कार्यक्रम बने? सुन्नमा आउँदैनन्। त्यसो त गोष्ठी, सभासमारोहको आयोजना हुनु कुनै नकारात्मक कुरा होइन। यस्तै विचारविमर्शका साझा चौतारीबाट समस्या निराकरणका बाटा खुल्छन् तर गोष्ठी, सभा, समारोह बुद्घिविलासमा मात्र सीमित रहनु हुँदैन। नेपालमा महिलाहरूले भोग्दै आएका समस्यामा यी समारोहले चोटिलो प्रहार गर्न सक्नुपथ्र्यो, ठोस कार्यक्रम ल्याउन सक्नुपथ्र्यो तर त्यसो हुन सकेको छैन।हामीले धुमधामले नारी दिवस मनाइरहेको बेला ७ वर्षकी बालिकाको बलात्कारपछि हत्या भएको खबर मिडियामा आउँछ। न हत्यारा पक्राउ पर्छ न त समाजबाट यस्ता अपराध नियन्त्रणमा कुनै प्रभावकारी पहल भएको देखिन्छ। पीडितले पीडा भोग्नु र अभिभावकले लज्जा खेप्नुपरिरहेकै हुन्छ। महिलामाथि हुने यस्ता नृशंस घटनाको विश्वव्यापी भत्र्सना हुन सकेको भए हामीले नारी दिवस मनाएको सार्थकता हुन सक्थ्यो। घरेलु हिंसा, दाइजो ल्याउन नसक्दा जलाइएका महिला, आफन्तबाटै बलात्कृत भएका घटना हाम्रो अगाडि तेर्सिएका छन् तर हामी भने हर्ष उल्लासपूर्वक नारी दिवस मनाइरहेका छौं। के गर्न सक्यांै हामी बौद्धिक र चेतनशील महिलाहरूले? अन्यायमा परेका र नपढेका महिलाप्रति हाम्रो कर्तव्य के हो? के नारी दिवस हामी शिक्षित महिलाको मात्र पेवा हो? बुद्विविलास गर्ने उत्सव हो?नारी दिवसबारे एउटा सोचनीय पक्ष के पनि छ भने नेपालमा नारी दिवस मनाउन थालेको करिब चार दशक हुन थाल्दा पनि यो दिवस किन बिदा मनाउने दिनभन्दा पर जान सकेन? किन कर्मकाण्डी गोष्ठी, सभासमारोहमा मात्र सीमित रह्यो? अहिलेसम्म यो दिवस नेपाली जनमानसमा संस्कतिको रूपमा विकसित भइसक्नुपर्ने हो। जस्तो कि भ्यालेन्टाइन डेको कुरा गरौं। हिजो मात्र भित्रिएको भ्यालेन्टाइन डे मनाउने चलनले कति चाँडै जनमानसमा संस्कतिको रूपमा ठाउँ लिन सक्यो? तर किन यति लामो समयसम्म पनि नारी दिवस औपचारिकतामा मात्र सीमित छ? किन यस दिवसलाई हामीले संस्कतिको रूपमा आत्मसात् गर्न सकेका छैनौं?नारी दिवसबारे आफूले देखेको अलि बेग्लै चलनको प्रसंग म यहाँ उठाउन सान्दर्भिक ठान्छु। केही वर्ष म अजरबैजानमा रहेकी थिएँ। ८ मार्चको एक दिन बिहानको कुरा हो त्यो दिन नारी दिवस भएको कुरा सुरुमा मलाई थाहा भएन। कुनै चासो पनि भएन किनभने नेपालमा भए छुट्टीको प्रसंगले वा जुलुसमा जानुपर्ने कुराले चासो हुन्थ्यो। अजरबैजानमा त्यो पनि मलाई आवश्यक थिएन। सञ्चारमाध्यममा नारी दिवसको प्रसंग चलेको थियो होला तर पनि एकाबिहानै इन्टरनेट र टीभी खोलिएन। तर अजरबैजानमा नारी दिवसमा न सरकारी अड्डाको छुट्टी चाहियो न रेडियो, टेलिभिजनको जानकारी। बिहानै टेलिफोनको घन्टी बज्न थाल्यो, उषा, स्प्राज्दनिकम (रुसी भाषामा शुभकामना)। एकपछि अर्को, अर्कोपछि अर्को गर्दै टेलिफोनको घन्टी बजिरह्यो स्प्राज्दनिकम। स्प्राज्दनिकम। स्प्राज्दनिकम।म बाहिर निस्किएँ। पल्लो घरकी छिमेकी ठूलो स्वरले बोलिन्। उनको आवाजले पर्खाल नाघेर मलाई शुभकामना दियो, ओई उषा, स्प्राज्दनिकम्। टोल, छिमेक, सडक, बजार सबैतिर एकअर्कालाई शुभकामना दिएका आवाज प्रशस्त सुनियो। खुसीका आवाज स्प्राज्दनिकम। स्प्राज्दनिकम। बजारमा उपहार किन्नेको त्यस्तै घुइँचो।म घुम्दै दिउसोतिर सेभ द चिल्ड्ेरनको कार्यालय पुगेकी थिएँ। गार्ड इलगार डयुटीमा रहेछन्। उनले पनि मलाई भने स्प्राज्दनिकम्। मलाई केही उपहार दिउँ जस्तो लागेछ उनलाई। हतारहतार आफूसँग भएको एउटा सानो टेबलघडी ल्याएर दिए। आकस्मिक रूपले म त्यहाँ पुगेकी हुँदा तयारी गर्न नपाएर अत्तालिएका थिए उनी।अजरबैजानको चलन सर्वथा फरक पाएँ मैले। त्यहाँको जनमानसमा नारी दिवस संस्कारकै रूपमा भिजिसकेको रहेछ। त्यसैले त्यहाँ शिक्षाजस्तो आधारभूत कुरामा छोराछोरीबीच भेदभाव गरिँदो रहेनछ। त्यसैले पो भएका रहेछन् त्यहाँका शतप्रतिशत महिला शिक्षित। अनि मलाई लाग्यो हामीकहाँ पनि यसरी घरघरमा, जनमानसमा नारी दिवसको महत्त्व भित्रिन सकेको भए पुरुषले नारीलाई, नारीले नारीलाई दिने सम्मान र सद्भावको मात्रा बृद्धि भई घरेलु हिंसा, बलात्कार र दाइजो ल्याउन नसक्दा जलाइनुपर्नेजस्ता अपराधमा कमी आउँथ्यो कि? यस्ता चरम विकृतिको चपेटामा परिरहेका हामी नेपाली महिलाको स्थितिमा सुधार आउँथ्यो कि? अबका नारी दिवसले यत्र नारी पूज्यते तत्र रमन्ते देवता जस्तो सुन्दर संस्कृतिको विकास गर्न मद्दत पुर्याउन सकून् भन्ने कामना छ।"
राजदूत नियुक्तिमा विभेद,"माओवादी निकट अत्तहर हुसेन फारुकीका अनुसार यस्तो निर्णयले पार्टीको साख गिरेको छ। यसले मुस्लिम समुदायलाई आत्मग्लानि भइरहेको छ। हामीले के मुख लिएर जाने अब स्थानीय चुनावमा? वास्तवमा हेर्ने हो भने राजदूत नाम प्रस्तावमा सबै दलको मुस्लिम समुदायप्रतिको सहानुभूति र तिनको उत्थानप्रति चिन्तनका अभिव्यक्ति मौखिक मात्र रहेको प्रस्ट हुन्छ।सबै दलका शीर्ष नेताले मुस्लिमहरूलाई निकट देखेको, चिनेको, जानेको र राजनीतिक यात्रामा मुस्लिमको ठूलो भूमिका रहेको भनी वाचा र प्रतिवद्धता जनाए पनि तिनले मुस्लिमलाई मूलप्रवाहीकरण गर्न भने भुल्दै आएका छन्। स्वर्गीय गिरिजाप्रसाद कोइरालाले खलिल मियाँको चियापानबाट आफ्नो प्रजातान्त्रिक जीवन सुरुआत भएको भन्थे भने एमाले नेता माधवकुमार नेपाल मुस्लिम आमाकै काखमा हुर्केको बताउँछन्। प्रचण्डले झन आफूलाई अझै निकट सिद्ध गर्दै सोझा मुसलमानका भावनासँग खेल्दै आएका छन्। सम्भवत: आउँदो स्थानीय निर्वाचनमा पनि यही प्रक्रिया दोहोरिनेछ, नेताका ठूलठुला भाषण र आश्वासन। यो मुस्लिम समुदायका लागि कुनै नौलो अनुभव होइन। संविधानसभा२ को चुनावपछिका निर्णयबाट मुस्लिम समुदाय अनभिज्ञ छैनन्। सभासदको सिटको लागि नेताहरूले लगाएको बोली र फोरम लोकतान्त्रिकका १० सिट र राप्रपा नेपालका २४ सिटमध्ये एक सिट पनि दिन नसकेको र मुस्लिमकै नामबाट आफ्नो भाषणको सुरुआत गर्ने सद्भावना पार्टीले गरेको विभेदलाई बिर्सन सकिँदैन। माओवादी केन्द्रको नेतृत्वमा गठिन मन्त्रिपरिषद् एक जना मन्त्री समावेश नहुनुले मुस्लिम समुदायलाई दु:खी मात्र होइन सचेत पनि बनाएको छ। मुस्लिम मुलुक दुबई, कतार, साउदी, बहराइन, यमन र बंगलादेशमध्ये कुनैमा पनि मुसलमानलाई नदिँदा नेताहरूको मनमा रहेको सकारात्मक विभेद नीतिको असली स्वरूप बुझ्न सकिन्छ। यी मुलुकमध्ये बंगलादेशसँग शिक्षाको गहिरो नाता जोडिएको छ भने दुबई, कतार र साउदीसँग आर्थिक सम्बन्ध। जतिसुकै समावेशी संविधान बने पनि नेतृत्व र शासन सत्ताको प्रवृत्ति यथावत् हुने र यथास्थितिवादीकै हातमा हुनुपर्छ भन्ने मान्यतालाई स्पष्ट पारेको छ। देशभित्रका उच्च पद नियुक्तिमा प्राय: सबै क्षत्री, बाहुन छन्। ९० प्रतिशत राजदूत गैरमधेसी छन्। नेताहरूले यो नबिर्सून् कि मुस्लिम मतमध्ये ८० प्रतिशतभन्दा बढी विद्वत् वर्ग, व्यापारी, डाक्टर, इन्जिनियर उच्च तहका छन्। संविधानले व्यवस्था गरेको समावेशी सिद्धान्त र अल्पसंख्यकहरूको हित संरक्षणमा नेताहरूले बेवास्ता गरे भने त्यसले नकारात्मक असर पार्न सक्छ। मधेस आन्दोलनको महत्त्वपूर्ण उपलब्धि समानुपातिक समावेशीकरण नै थियो। तर यसमा राज्यले ध्यान सकेन। पछिल्लो पटकको राजदूत सिफारिसमा राज्यले अल्पसंख्यक मुस्लिम समुदायप्रति न्याय गर्न नसकेको स्पष्ट भयो।"
समाजलाई अल्मल्याउने कि फेर्ने?,"रिडर्स झापाले गरेको कला साहित्य उत्सव २०७३ मा डा देवेन्द्रराज पाण्डेदेखि खगेन्द्र संग्रौलासम्म, प्रदीप गिरिदेखि डा चैतन्य मिश्रसम्म, सीके लालदेखि किशोर नेपाल र संजीव उप्रेतीसम्मको बौद्धिक मन्थन र हस्तक्षेप लोभलाग्दो थियो। त्यस्तै, घनश्याम भुसाल, आहूति, नवीन सुब्बा, चन्द्रकिशोर, नारायण वाग्लेदेखि भूपाल राई, राजन मुकारुङ र तुलानारायण साहले गरेका बहसले अग्रजका बौद्धिक हस्तक्षेपलाई विस्तार र गहन पार्न सघाएका थिए। त्यस्तै, अर्चना थापा, सीमा आभास, सावित्री गौतम, सरिता तिवारी, प्रणिका कोयूले गरेका विचारोत्तेजक बहसले महिला वा दमितका आँखाबाट समाज चिन्तन र परिवर्तन गर्न प्रेरित गरेका छन्। त्यस्तै, एकसे एक कवि, कथाकार, पत्रकार, चित्रकार, सिनेकर्मी, लेखकहरूले आआफ्नो क्षेत्रमा उठाएका सन्देह र प्रश्न, व्यक्त गरेका विचारतथा देखाएको आलोचनात्मक तेवरले अबको समाज चिन्तन र परिवर्तनका नयाँनयाँ आयामतिर संकेत गरेका छन्।समाज बांगोटिंगो इतिहास र श्रमण चिन्तनअहिले जारी समाजको चिन्तन र परिवर्तनको आफ्नै इतिहास छ, जो आफ्नै बांगोटिंगो बाटोबाट अनेक उतारचढावका साथ हाम्रा विचार र संस्कृतिसम्म आइरहेको छ। दक्षिण एसियाको बौद्धिक परम्परा बारे व्याख्यान दिने क्रममा सीके लालले तीन हजार वर्षदेखि संस्थापन पक्षका रूपमा रहेको ब्राह्मण चिन्तनलाई चिर्दै हुर्केेको श्रमण चिन्तन र चिन्तकहरूको रूपरेखा प्रस्तुत गरेका थिए। यस क्षेत्रमा ब्राह्मण चिन्तन र श्रमण चिन्तनको द्वन्द्वबीच चार्वाक, बुद्ध, महावीर, कवीर र अम्बेडकर जन्मिएका थिए, जसले व्यापक र सघन बनाएको समतामूलक श्रमणसंस्कृतिले समाज चिन्तनलाई दिशानिर्देश गरिरहेको छ। त्यस्तै, नेपालको सन्दर्भमा महेशचन्द्र रेग्मी, हर्क गुरुङ र कमलप्रकाश मल्लहरूले गरेका आलोचनात्मक चिन्तन र बौद्धिक योगदानको विशिष्ट महत्त्व र भूमिका छ। यसको अर्थ दक्षिण एसियाको श्रमण बौद्धिक चिन्तन परम्पराकै जगमा टेकेर नेपालमा पनि समाज चिन्तन र परिवर्तनको प्रयास गर्न जरुरी देखिन्छ, जसमा न्याय, समतार स्वतन्त्रताको इतिहास छ, भविष्यमा पनि रहने सम्भावना प्रबल छ। ब्राह्मण चिन्तन र अभ्यासको लामो परम्पराका कारण मानिसलाई वर्ण, वर्ग, श्रेणीमा मात्रै बाँडिएको होइन, सुरअसुर, पवित्रअपवित्र, शुद्धअशुद्ध, छूतअछूतको अवधारणाबाट पनि शासित पारिएको छ। यस्तो अमानवीय समाज र कुसंस्कृति तीन हजार वर्षदेखि हावी रहेको अवस्थामा अब त्यसको सम्यक् विकल्पका रूपमा न्याय, समता, स्वतन्त्रता भएको चिन्तन र समाज अत्यावश्यक भएको हो।तीन हजार वर्षको इतिहासले देखाउँदै छ, अबको समाज चिन्तन र परिवर्तन कुनै पनि एकल पहिचानका आधारमा गर्न सकिंदैन, न त गर्नु नै उचित हुन सक्छ। त्यस्तो एकल पहिचान वर्गको पनि हुन सक्छ, वर्ण र अरू पनि हुन सक्छ। वर्गलाई पहिचानको घेराबाहिरै राख्ने र अन्य पक्षलाई मात्रै पहिचानको घेरामा सीमित गर्ने समस्या व्यापक छ, जसले पहिचानलाई पुरातन नश्लवादी विचार वा अत्याधुनिक फेसन भन्ने मतलाई मात्रै सघाउँछ। समाजमा बाँच्ने व्यक्तिको पहिचान गर्दा ऊ एकसाथ वर्गका हिसाबले गरिब, वर्णका हिसाबले अछूत, लिंगका हिसाबले महिला, क्षेत्रका हिसाबले मधेसी, कामका हिसाबले टोकरी र ढकी बनाउने शिल्पी, भाषा र संस्कृतिका हिसाबले मैथिल वा अन्य हुन सक्छ। यसरी प्रत्येक व्यक्तिका पनि बहुल पहिचान हुने सहज अवस्थामा पनि वर्गका आधारमा मात्रै समाजका सबै समस्या फुमन्तर गर्न सकिने दाबीले नेपालमै सात दशकदेखि हावा खाँदै आएको छ। कला साहित्य उत्सवमा नेपाली समाजमा वर्ग र वर्ण बारे संवाद गरेका एमालेका नेता घनश्याम भुसाल र माओवादी केन्द्रका नेता आहूतिले पनि एकल पहिचानवादी फर्मुलालाई ऐतिहासिक तथ्यका आधारमा चिर्न सकेको अनुभूति भएन। आहूतिले वर्ण र वर्गको अन्तरसम्बन्धबारे चिरफार गर्ने कोसिस नगरेका होइनन्, तर अनेक सीमाका कारण त्यस्तो प्रयास विस्तृत र गहन हुन सकेको छैन।सायद त्यसैले होला, प्रदीप गिरिले श्रोतादीर्घाबाट बोल्दै वर्ग र वर्णको अन्तरसम्बन्धबारे प्रकाश पार्ने काम नभएको गुनासोका साथ भनेका थिए, दलित वर्णको अधिकारबारे जीवनभर लडेका र माक्र्सवादका पनि विद्वान् रहेका डा अम्बेडकरका अनुसार वर्ग अचल भएपछि वर्ण हुन्छ र वर्ण चलायमान भएपछि वर्ग हुन्छ। वर्ण भनेको न्यायको चाहना हो, वर्ग भनेको समानताको चाहना हो। युरोपेली समाजमा वर्णको अभ्यास र पर्यायबाची शब्द नै छैन। त्यही युरोपेली सिद्धान्त: माक्र्सवादको आधारमा मात्रै यस समस्यालाई परिभाषित गर्न सकिँदैन, अलमल्याउन भने पक्कै सकिन्छ।वर्णव्यवस्था र माक्र्सवादका सीमायसको अर्थ दक्षिण एसियामा विशिष्ट रूपमा वा अरू क्षेत्रमा भन्दा भिन्न रूपमा कायम रहेको वर्णव्यवस्थालाई चिरफार गर्न माक्र्सवादमै नया शास्त्र र शस्त्र थप्नुको कुनै विकल्प छैन, अन्यथा यो हदसम्म अग्रगामी वाद र वादीहरूको पनि खैरियत छैन। ब्राह्मण वर्णका उच्च वर्गका पुरुषहरूबाट नेतृत्व हुदै आएको भारतीय माक्र्सवादी चिन्तन र आन्दोलनले बाह्मण धर्म वा हिन्दु धर्मबाट अछूतका रूपमा परिभाषित गरिएका दलित, तिनीहरूले बेहोर्दै आएका उत्पीडन, अपमान, गरिबी र श्रेणीको शासनलाई गरेको बेवास्ता खतरनाक छ। त्यसबाट खासै अछुतो नभएको नेपाली लोकतान्त्रिक र वामपन्थी दल, नेतृत्व र आन्दोलनले पनि दुई सहस्राब्दीअघिका समाज वैज्ञानिक बुद्धले जति पनि चिन्तन नगर्नु दु:खद पक्ष हो, उनीहरू अम्बेडकरभन्दा पनि अग्रगामी कहिले बन्ने हुन्, प्रश्नकै घेरामा छन्। अत: दक्षिण एसियाको बौद्धिक परम्परालाई हेक्का राख्दै नेपाली समाजको चिन्तन र परिवर्तन गर्ने हो भने ब्राह्मण चिन्तन र अभ्यासका आधारमा कायम रहेको वर्ण र वर्गको सम्मिश्रित रूपबारे गहन चिरफार गर्नु जरुरी छ। त्यस्तै, विदेशबाट बक्साबाट नआउने महिलादेखि प्रदेशमा समेत राज्यका तहमा सहभागी हुन पाइनेनपाइने निश्चित नभएका, विशेषत: खस नेपालीइतर भाषाभाषीसम्मका मुद्दा, विश्वकै उत्कृष्ट संविधान मा नअटाएका मधेसीदेखि मधेसभित्र पनि उच्च वर्णका ठालुहरूबाट सोसिएका किसान जातिका दु:ख र तिनका अपहेलित संस्कृतिजस्ता पहिचानजन्य समस्यालाई कसरी कसले सम्बोधन गर्ने हो, प्रश्न अनुत्तरित नै छ। यसको अर्काे अर्थ हो, वर्गबाहेकका अन्य पहिचानका समस्या र त्यसलाई मुद्दा बनाउने कामलाई नश्लीय चिन्तन वा अत्याधुनिक फेसनको संज्ञा दिनु आफैंमा नश्लवादी हुनु हो, नश्लवाद र जातिवादलाई वर्गीय मुक्तिको सुन्दर मुखुण्डोले छोप्नु हो, वर्गलगायत पहिचानसँग सबै समस्यालाई चिन्तन र परिवर्तनको एजेन्डाको दशगजाबाटै बाहिर हुत्याउने वर्णवादी राजनीति हो। यस्तो छलकारी वर्णवादी चिन्तन र विभेदी राजनीतिक व्यवहारबाट नेपाल र दक्षिण एसियाको वर्णवर्गवादी पितृसत्तात्मक समाजबारे न सम्यक् खोज गर्न सकिन्छ, न त त्यस्ता रोगको निदान र उपचार नै सकिन्छ।दक्षिण एसियाको चिन्तन परम्परामा तीन हजार वर्षदेखि नै एकल वर्णका पुरुष र तिनले बनाएको न्यारेसन (भाष्य), विचारविश्वास पद्धति हावी रहेकाले अहिलेका वामपन्थी र लोकतान्त्रिक शक्तिमा वैचारिक र चिन्तनगत समस्या छ। त्यो पुरातन समस्या भनेको आफूले विश्वास गरेको शास्त्र वा आफूले मान्दै आएको वादका सीमा र समस्याबारे प्रश्न नगर्ने बानी हो। त्यस्तै, आफ्नो शास्त्र वा वाद वा धर्मभन्दा भिन्न शास्त्र वा शक्तिलाई परायाकरण (अदरिङ) गर्ने वा म्लेच्छ का रूपमा परिभाषित र सीमान्तीकरण गर्ने प्रवृत्ति कुनै न कुनै रूपमा व्यवहारमा अनुवाद हुँदै आएको छ। त्यसैले अहिलेका वामपन्थी तथा लोकतान्त्रिक शक्ति र व्यक्तिहरूले आफ्नै चिन्तन र संस्कृतिबारे ऐनामा हेर्न जरुरी छ, ऐना सफा गर्दैमा अनुहार र दिमागको दाग मेटिंदैन। यस अर्थमा आफैंबारे सोच्नु, पटकपटक सोचविचार गर्न र आत्मालोचक भएरचिन्तन गर्न जरुरी छ : अब पनि विश्वास, आस्था, भक्ति र अर्चनाको सांस्कृतिक राजनीतिलाई निरन्तरता दिंदै बसियो भने समाजको चिन्तन र रूपान्तरण तलाउको पानीजस्तै अवरुद्ध भइरहने त होइन?यसका लागि पनि हामीलाई समाज वैज्ञानिक बुद्धका विचार सहयोगी हुन सक्छन्। उनले उहिल्यै भनेका थिए, कुनै पनि कुरालाई सुनिएकै भरमा विश्वास नगर। पुस्तौंपुस्तादेखि हस्तान्तरण हुँदै आएको परम्परा हुँदैमा विश्वास नगर। धेरै मान्छेले भनेकै आधारमा वा व्यापक रूपमा प्रचार भएकै आधारमा विश्वास नगर। तिम्रा धार्मिक पुस्तकमा लेखिएकै आधारमा कुनै शब्दमा विश्वास नगर। तिम्रा गुरु वा अग्रजजस्ता अधिकारसम्पन्न व्यक्तिले भनेकै आधारमा कुनै कुरामा विश्वास नगर। तिम्रो बानीसँग जोडिएकै कारण वा तर्क आकर्षक भएकैले कुनै कुरामा विश्वास नगर। तिमी आफैं बुझ र विश्लेषण गर, ती कुरा एक र सबै व्यक्तिलाई उचित र हितकारी छ कि छैन जाचेर हेर, त्यसको पछाडि रहेका तर्क स्वीकार्य लाग्यो भने मात्रै अँगाल र त्यसलाई जीवनमा लागू गर।"
ओबीओआर सम्मेलनमा प्रधानमन्त्री नजाने,"काठमाडौं आगामी जेठ पहिलो साता बेइजिङमा हुने वान बेल्ट वान रोड (ओबीओआर) सम्मेलनमा प्रधानमन्त्री पुष्पकमल दाहाल उपस्थित नहुने भएका छन्। सम्मेलनमा विश्वका ४० भन्दा बढी राष्ट्र तथा सरकार प्रमुखको उपस्थिति रहने बताइएको छ। स्थानीय निर्वाचनको तयारी भइरहेकाले उपस्थित नहुने सूचना नेपालले चीनलाई दिएको छ। यसलाई स्वाभाविक रूपमा लिँदै चीनले निर्वाचनको सफलता र संविधान कार्यान्वयनका लागि शुभकामना दिएको छ। सम्मेलनमा आफू नभए पनि नेपालको उच्चस्तरको सहभागिता रहने आश्वासन प्रधानमन्त्री दाहालले चिनियाँ राजदूत यू होङलाई मंगलबार दिएका छन्। राजदूत यूसँगको भेटमा दुईपक्षीय हित र स्थानीय निर्वाचनको विषयमा छलफल भएको प्रधानमन्त्री कार्यालयले जनाएको छ। भेटमा दाहालले चीनले अघि बढाएको ओबीओआरमा नेपाल सहभागी हुने प्रतिबद्धता जनाएका छन् । चीनद्वारा प्रस्तावित ओबीओआर अवधारणामा नेपाल सहभागी हुने सम्बन्धमा छिट्टै समझदारीपत्रमा हस्ताक्षर हुने समेत उनले बताए। एसिया, युरोप र अफ्रिकाका विभिन्न मुलुकबीच जमिन, हवाई, समुद्री मार्गबाट आपसमा जोडदै रेल, सडक पूर्वाधार सञ्जाल, बन्दरगाह, अन्तर्देशीय विद्युतीय प्रसारण लाइन निर्माण र आर्थिक विकासको खाका लगायतका महत्त्वाकांक्षी अवधारणाअन्तरगत ओबीओआर रहेको छ। ओबीओआर अवधारणामार्फत नेपाल र एसिया क्षेत्रमा पूर्वाधार निर्माण, कृषि, ऊर्जा र पर्यटनका क्षेत्रमा सहयोग गर्न इच्छुक रहेको राजदूत यूले बताएकी थिइन्। यसैबीच, प्रधानमन्त्री दाहालसँग भारतीय राजदूत रणजीत रायले बिदाइ भेट गरेका छन्। रायले मंगलबार नै राष्ट्रपति विद्यादेवी भण्डारीसँग पनि बिदाइ भेट गरेका छन्।"
नुन पाउँदा खुसी,"बाजुरा स्थानीय बासिन्दाको लामो प्रयासपछि जिल्लाको दुर्गम कवाडीमा नुन र चामल पुगेको छ। सदरमुकाम मार्तडीदेखि कम्तीमा ३ दिनको दूरीमा पर्ने कवाडीमा नुन र चामल डिपो स्थापना भएपछि स्थानीय खुसी छन्।खाद्य संस्थानले चामल आपूर्ति गरेको हो। नुनको व्यवस्था साल्ट ट्रेडिङ कर्पोरेसनले मिलाएको छ। खाद्य संस्थानले धनगढीस्थित अञ्चल कार्यालय, मार्तडी र सुर्खेतबाट ढुवानी गरी चामल वितरणको व्यवस्था मिलाएको जनाएको छ। साल्ट ट्रेडिङ कर्पोरेसनले पनि आफ्नो क्षेत्रीय कार्यालय धनगढीबाटै आयोडिनयुक्त नुन बिक्रीवितरणको व्यवस्था मिलाएको हो। हाम्रै ठाउँमा डिपो स्थापना भएपछि धेरै सजिलो भयो, कवाडीका रन्दीप बुढाले खुसी हुँदै भने। यसअघि त्यहाँका बासिन्दाले नुन र चामलका लागि ३४ दिनको ओहोरदोहोर गरेर कोल्टी धाउनुपर्ने बाध्यता थियो। सदरमुकाम मार्तडीकै मूल्यमा यहाँ सामान पाउन थालेपछि आर्थिक रूपमा समेत स्थानीय बासिन्दालाई राहत मिलेको छ। यसअघि कवाडीमा प्रतिक्विन्टल १० हजार रुपैयाँ पर्ने चामल अहिले ४ हजार ४ सय रुपैयाँमै उपलब्ध हुने गरेको छ। सबैको सहयोगले विकटका बासिन्दाले सहज रूपमा नुन र चामल पाएका छन्, प्रमुख जिल्ला अधिकारी देवेन्द्र लामिछानेले भने। कोल्टीमा ९ रुपैयाँमा पाउने आयोडिनयुक्त नुन कवाडीलगायत गाउँघरमा ६० देखि सय रुपैयाँसम्म पथ्र्यो। अहिले ९ रुपैयाँमै पाउँछांै, बिच्छ्याँका इन्द्र गुरुङ भोटेले भने।यसअघि संस्थान र कर्पोरेसनले वर्षको एक पटक मात्र कवाडीमा थोरै मात्रामा नुन र चामल बिक्रीवितरण गर्थे। अबदेखि मागअनुसार निरन्तर नुन र चामल वितरण गरिने सम्बन्धित निकायले जनाएका छन्। यहाँ डिपो स्थापना भएपछि रुगिन, बिच्छ्याँ र बाँधु, हुम्लाका मैला, मदनालगायत गाविस र मुगुका ह्रयाङ्लु गाविसलगायत स्थानीयले सस्तोमा सामान किन्न पाएका छन्।"
एम्बुलेन्समा २ सय किलो गाँजा,"इनरुवा सुनसरीको हरिपुर ९ भान्टाबारीमा मंगलबार नेपाल प्रहरी र सशस्त्र प्रहरी बलको संयुक्त गस्ती टोलीले एम्बुलेन्समा राखेर भारततर्फ लैजान थालिएको २ सय किलो गाँजा बरामद गरेको छ।को१च ५५०५ नम्बरको एम्बुलेन्सबाट ७ बोरा (२ सय केजी) गाँजा फेला परेको हो। एम्बुलेन्स चालक फरार छन्। प्रहरीले बोलश्याम मण्डललाई पक्राउ गरेको जनाएको छ। सप्तरी घर भएका मण्डल केही समयदेखि हरिपुरमा बस्दै आएका थिए। उनलाई एम्बुलेन्सबाटै समातिएको हो। ठाकठाकु माओहाङ चेम्जोङ वंश उत्थान संघ धरानले एम्बुलेन्स सञ्चालन गर्दै आएको थियो। प्रहरी उपरीक्षक पोषराज पोखरेलले एम्बुलेन्सबाट गाँजा नियन्त्रणमा लिएको तर तस्बिर खिच्न र भित्री कुरा दिन नमिल्ने बताए। धनकुटा, भोजपुर, संखुवासभा लगायत जिल्लामा उत्पादन गरिएको अवैध गाँजा सप्तकोशी नदीको पानीमा बाँससँगै बगाएर तराई झारिन्छ। त्यसलाई स्थानीय व्यापारीले खरिद गरेर विभिन्न माध्यमबाट भारतीय बजारमा पुर्याउने गरेका छन्।"
संघीयतामा शिक्षाबारे बहस,"पोखरा मुलुक संघीय संरचनामा गइरहेका बेला शैक्षिक नीति तथा कार्यान्वयनबारे छलफल सुरु भएको छ। चार नम्बर प्रदेशस्तरीय संघीय राज्य संरचनामा शैक्षिक नीति तथा कार्यान्वयन विषयक गोष्ठीका सहभागीले अहिलेको शिक्षाले बेरोजगारी मात्रै उत्पादन गरेकाले परिवर्तन आवश्यक रहेको औंल्याए । स्कुल, क्याम्पस खोल्ने लहर चले पनि गुणस्तर खस्कँदै गएको र सरकारले पनि बजेट घटाउँदै लगेकोप्रति उनीहरूले चिन्ता जनाए। मुलुक संघीयतामा रूपान्तरण हुन लागेको सन्दर्भमा प्रत्येक नागरिकका अपेक्षा समेट्दै शिक्षाका मुद्दालाई प्रमुखतासाथ उठाउनुपर्ने उनीहरूको भनाइ छ।"
ल्होसार पहिरन,"काठमाडौं गाढा हरियो र फूलबुट्टे टोपी देखाउँदै रविन लामा गर्व गर्दै थिए, यो हाम्रै हातले बनाएको स्यार्दे (टोपी)। उनका अनुसार हिमाली भोट बर्मेली भाषामा टोपीलाई स्यार्दे, कुलागी या तागी भनिन्छ। अधवंैसे उमेरका उनी मंगलबार टुँडिखेलमा ग्याल्पो ल्होसार मनाउने क्रममा मात्रै थिएनन्, मेलामा आउने तन्नेरी पुस्तालाई टोपीको अर्थसमेत बुझाइहेका थिए। पछिल्लोपटक पहिरनको दुनियाँमा टोपीले पनि बजार लिएको छ। केही नेपाली युवाहरूले केही वर्षयता टोपी दिवस नै आयोजना गरेर सामाजिक सञ्जाल सिंगार्न थालेका छन्। रसुवाका रविनले पनि पछिल्ला वर्षहरूमा टोपीको व्यवसाय फस्टाउँदै गएको दाबी गरे। उनले आफ्नो गाउँमा दिदीबहिनी, आमाबुबा र आफन्तहरूले आफ्नै हातले टोपी बनाउने गरेको चर्चा पनि गरे। भेडाको ऊनले बुनेको टोपीलाई उनले नमुनाको रूपमा ल्होसार मेलामा ल्याएका पनि थिए। यस्तो शुद्ध र परम्परागत टोपी सहरमा कहाँ पाउनु? उनी भन्दै थिए, पाए पनि सिधै विदेशीका हातमा पुग्छ नेपालीलाई मतलब नै गर्दैनन्। उनको घरमा प्राय: सबैले घरबुना तामाङ टोपी बनाउँछन्। पछिल्लो समय टोपीको माग बढ्न थालेपछि यसको मूल्य पनि आकाशिएको उनले बताए। उहिले गुन्द्रुकको भाउमा बेच्ने टोपी अहिले त २८ सयदेखि माथि मूल्य पर्ने उनले सुनाए। मेसिनबाट बुनेको टोपीचाहिँ डेढ सयदेखि तीन सयसम्ममै पाइन्छ। ग्याल्पो ल्होसार मेलामा आएका युवायुवतीहरू उनको टोपी अनुभव सुनेर दंग थिए। हुन त उनीहरू पनि मौलिक पहिरनमै आएका थिए। अलिकता फयुजन र आधुनिक शैलीमा। फुरसाङ तामाङले तलदेखि माथिसम्म आफ्नै पहिरन एकपटक नियालिन्। पहेंलो चोली (आंग्रे), गुनियो र पाङदेन (कम्मरमा बाँध्ने रुमाल) लगाएकी उनलाई पहिरनको सांस्कृतिक पक्षबारे खासै जानकार छैनन्। तर, कम्मरको रुमाल कसरी र किन बाँध्ने? बारे चाहिँ निर्धक्क भन्न सक्छिन्। उनका अनुसार कम्मरको पछिल्लो भागमा रंगीन रुमाल बाँधेर उनले आफू अविवाहित रहेको संकेत दिएको बताइन्। तामाङ, शेर्पा या अन्य हिमाली समुदायमा यही रुमालबाटै विवाहित या अविवाहित भन्ने थाहा हुन्छ। अघिल्लो भागमा रुमाल बाँध्नुचाहिँ विवाहित भएको संकेत मानिन्छ। रसुवातिर प्राय: हातेबुना पहिरनको प्रयोग भए पनि काठमाडौंमा चाहिँ बाध्यताले रेडिमेट किनेर लगाउनुपर्ने २२ वर्षीया दावा डोल्माले सुनाइन्। मौलिक र आधुनिकको बीचमा रुमल्लिरहेका तन्नेरी पुस्ताले पहिरन डिजाइन गर्दा पनि उस्तै भावना मिसाएका समेत पाइयो। दावासँगै, प्रेमासाङ र छोइङ डोल्माको पहिरन त्यस्तै थियो। छोइङले छुपा (बख्खु) लगाएकी थिइन्। चिनियाँ फेसनशैलीबाट प्रभावित भएकी उनले उसैगरी ड्ेरस डिजाइन गराएकी थिइन्। कम्मरमा बेल्ड थपेकी छु, उनले भनिन्, फेसन एन्ड ट्रेडिसन मिक्स गर्न मन लाग्यो। उनका अनुसार चिनियाँ फेसनशैलीले पनि युवाहरूलाई छुँदै गएको छ। प्रेमाले चाहिँ बख्खुमै अलि मिहिनेतले डिजाइन गरेको बताइन्। उनका अनुसार पछिल्लो पुस्ता कलर कन्ट्राक्स बढी रुचाउँछ। तर, केटाहरूमा भने फेसनमा खेल्ने अवसर कमै देखिन्छ। मंगलबार मेलामा देवराज तामाङ र सुरज लामाले तामाङ समुदायको विशेष सर्ट (तेतोङ) मा नै फेसनेबल महसुस गरेका थिए। सेतो कपडामा रंगीन बुट्टाको बोर्डर राखिएको हुँदा सामान्यभन्दा बेग्लै शैली झल्किने उनीहरूले बताए। बजारमा चार हजार रुपैयाँदेखि १० हजार रुपैयाँसम्मका मौलिक पहिरनको सेट पाइने दावा डोल्माले दाबी गरिन्।फुड फेस्टिभल र कन्सर्टसहितको ल्होसार मेला बुधबारसम्म चल्नेछ।"
लम्फु को छायांकन सुरु,"काठमाडौं लम्फु को छायांकन सुरु भएको छ। गोपालचन्द्र लामिछानेको निर्देशन रहेको फिल्म दुई वर्षअघि नै घोषणा भएको थियो। निर्देशक लामिछानेले लामो तयारीपछि ४० दिनको छायांकनसहित फ्लोरमा निस्किएको जनाए।लम्फु को शीर्ष भूमिकामा अभिनय गर्न लागेका कविर खडका यसै फिल्मबाट डेब्यु गर्न लागेका हुन्। फिल्ममा सलोन बस्नेत, मरिस्का पोखरेल, चाँदनी शर्मा, सञ्जित भण्डारी, ओम गुरुङ लगायतको मुख्य भूमिका रहनेछ। लम्फु को मुख्य भूमिकामा यसअघि निर्देशक सुदर्शन थापालाई अनुबन्ध गरी केही छायांकनसमेत भइसकेको थियो। फिल्म युनिटले यति बेला लिडमा सुदर्शनलाई हटाई कविरलाई ल्याएको हो।सुखी र सम्पन्न जीवन जिउने लक्ष्य लिएर कुश्मादेखि काठमाडौं पसेको युवकको जीवनयात्रा र त्यस क्रममा आइपर्ने आरोहअवरोहमा फिल्म आधारित रहने लामिछानेले जानकारी दिए। रोमाञ्चक शैलीमा कथावाचन गरिने भनिएको फिल्म सोसल ड्रामा जानरामा तयार हुनेछ।लम्फु भूपतिले लेखेका हुन्। अर्जुन पोखरेलको संगीत रहेको फिल्ममा प्रमोद ढुंगाना, नरेश भट्टराई, युवराज सापकोटा र दिग्गज धौरालीका गीत रहनेछन्। द्वन्द्व अष्ट महर्जनको रहनेछ भने दीपक बज्राचार्यको छायांकन तथा हरि सिलवालको सम्पादन रहनेछ। नृत्य निर्देशन रामजी लामिछानेले गर्ने भएका छन्।पपुलर मल्टिमिडियाको ब्यानरमा बन्न लागेको लम्फु मा शक्तिबल्लव घोरासिनीलाई पुनम गौतमले सघाएकी छन्। निर्माता घोरासिनीले यसअघि किन लाग्छ माया, सर्ट फिल्म बोक्सी र द मिरर बनाएका छन्। उनले पुनमसँग मिलेर सर्ट फिल्म ओ माई म्यान पनि बनाइसकेका छन्।"
मोहनविक्रमको फिल्मको विशेष सो,"रक्तिम सांस्कृतिक अभियान काठमाडौंद्वारा सोमबार आयोजित विशेष सोमा राष्ट्रिय जनमोर्चाका नेता चित्रबहादुर केसीलगायतका नेता तथा बुद्धिजीवीको उपस्थिति थियो। निर्देशक हेमराज आश्रमका अनुसार उक्त फिल्म सिंह लिखित फाल्गुन २४ : विजयको बिहान नाटकमा आधारित छ। उनले फिल्मको उद्देश्य सांस्कृतिक आन्दोलन अगाडि बढाउनु रहेको बताए। नेता केसीले वर्ग संघर्षमा आधारित रहेको फिल्म आफूले पहिलोपटक हेरेको जनाउँदै त्यो राम्रो बनेको प्रतिक्रिया दिएका थिए। रक्तिमका केन्द्रीय सदस्य अनिल किशोरले फिल्मलाई देशव्यापी रूपमा प्रदर्शन गरेपछि मात्र व्यावसायिक किसिमले प्रदर्शनमा ल्याइने बताए। फिल्ममा निर्देशक आश्रमसँगै नारायण योगी, रेम राना, विष्णु शर्मा, शुप्रभा थापा, प्रतिभा शर्मालगायतको अभिनय छ।"
शाहरुखसँग खेल्लिन् त कंगना?,"बलिउडकी क्वीन कंगना रनावत फिल्ममा जति बोल्ड भूमिकामा देखिन्छिन्, वास्तविकतामा पनि उस्तै हक्की स्वभावकी छन्। गैरफिल्मी परिवारकी कंगनाले ठूलै संघर्ष गरेर यति बेला आफूलाई बलिउडमा अग्रपंक्तिकी नायिकाका रूपमा स्थापित गराउन सफल भएकी छन्। तीन पटककी नेसनल अवार्ड विजेता उनी बलिउडमा सर्वाधिक पारिश्रमिक लिने नायिकामा पनि पर्छिन्। उता, शाहरूख खानलाई बलिउडमा किङ खान उपमा दिइन्छ। हालैको एउटा टक सोमा भने बलिउड क्वीनले किङ खानका बारेमा निराशाजनक कुरा गरेकी छन्।कफी विथ करण मा कंगनालाई होस्ट करणले सोधेका थिए, तपाईंलाई तीन खान शाहरूख, सलमान र आमिरमध्ये कोसँग काम गर्न बढी इच्छा छ? खरो स्वभावकी कंगनाले प्रश्न भुइँमा खस्न नपाउँदै बिनासोचविचार कसैसँग पनि काम गर्ने इच्छा छैन भनेर ठाडो जवाफ दिएकी थिइन्। त्यो सो प्रसारण भएपछि शाहरूखका फ्यानहरूले कंगनासँग भडकए, सोसल मिडियामा आक्रोश पोखे।शाहरूखले भने कंगनाले त्यस्तो नभनेकी होलिन् भन्दै अनलाइनका समाचारप्रति अविश्वास प्रकट गरेका छन्। उनले भनेका छन्, मलाई थाहा छैन, तपाईंहरूले अनलाइनमा आएका समाचार पढेर कत्तिको सत्य थाहा पाउनुभयो। अझ केही अनलाइनले त शाहरूखले समेत कंगनाको भनाइपछि सँगै काम नगर्ने घोषणा गरेको दाबी गर्दै समाचार लेखेका थिए।अर्कातिर, यतिबेला सञ्जयलीला भन्सालीले आफ्नो नयाँ फिल्ममा शाहरूख र कंगनालाई जोडीका रूपमा उतार्न लागेको खबर पनि आएको छ। खबरलाई सत्य मान्ने हो भने सञ्जयले दुवैलाई अप्रोच गरेका थिए। उनले शाहरूखलाई दुइटा स्क्रिप्ट पढ्न पनि दिएका थिए। तीमध्ये एउटा स्क्रिप्टका लागि शाहरूख र प्रियंका चोपडालाई लिने कसरत भइरहेको छ भने अर्काका लागि कंगना तय भएको ठोकुवा गरिएको छ।"
पुरस्कारका लागि १० लाख,"धनगढी सुदूरपश्चिममा पहिलो पटक ठूलो राशिको साहित्यिक पुरस्कारका लागि वरिष्ठ साहित्यकार मनिराज जोशीको नामबाट मनिराज वाङ्मय अक्षय कोष को स्थापना गरिएको छ। आधा दर्जन महाकाव्य र २४ वटा कृतिका रचयिता छन्दकवि मनिराज जोशीको नामबाट नेपाली साहित्यिक तथा संस्कृति प्रतिष्ठान कैलालीको गोदावरीले १० लाख रुपैयाँ रकमको अक्षय कोषको स्थापना गरेको हो। जोशीका छोरा गोविन्दराज, वासुदेव र बुहारी ताराले अक्षय कोषका लागि रकम प्रदान गरेको प्रतिष्ठानका अध्यक्ष साहित्यकार पदमराज जोशीले जनाए। हरेक वर्ष साहित्यिक क्षेत्रमा योगदान पुर्याएका एकजना साहित्यकारलाई १ लाख राशिको पुरस्कार प्रदान गरिनेछ, उनले भने, यो पुरस्कार सुदूर र मध्यपश्चिममा स्थापना भएको सबैभन्दा ठूलो पुरस्कार हो।छन्दकवि मनिराज जोशीले सुदूरपश्चिममा जन्मेर राष्ट्रिय जीवनमा महत्त्वपूर्ण योगदान पुर्याएका पहलमानसिंह स्वाँर, सहिद दशरथ चन्द, मानवतावादी राजा जयपृथ्वीबहादुर सिंह र समाजवादी नेता एनडी प्रकाश चटौतका जीवनमा आधारित महाकाव्यसमेत रचना गरेका छन्। यसबाहेक जोशीले आधा दर्जन खण्डकाव्य र विभिन्न विधामा २४ साहित्यिक कृति रचना गरेका छन्। प्रतिष्ठानले मनिराज वाङ्मय साहित्य पुरस्कारसँगै थप ५ वटा विभिन्न विधाका पुरस्कारसमेत स्थापना गरेको छ। खप्तड स्वामी सच्चिदानन्द सम्मान, सुदूरपश्चिमका पहिला आख्यानकार खड्कबहादुर सिंह प्रतिभा पुरस्कार, नृपबहादुर स्वाँर साहित्य पुरस्कार, नेपाली लोक साहित्य पुरस्कार र गोदावरी युवा वर्ष पुरस्कारको स्थापना गरेको हो। हरेक विधामा बर्सेनि १० हजार राशिको पुरस्कार दिइने प्रतिष्ठानका अध्यक्ष जोशीले जनाए।"
हेमराज पहारी स्मृति पुरस्कार,"धरान कवि विमल स्मृति पुस्तकालयलाई मंगलबार कास्कीको बैदामस्थित हेमराज पहारी स्मृति प्रतिष्ठानले पुरस्कार प्रदान गरेको छ। उक्त पुरस्कारमा एक लाख रुपैयाँ रहेको छ। संसद विकास समितिका सभापतिका समेत रहेका सांसद रवीन्द्र अधिकारीको उपस्थितिमा पुस्तकालय अध्यक्ष पूर्णबहादुर गुरुङलाई प्रतिष्ठानकी अध्यक्ष रिता पहारीले ताम्रपत्रसहित पुरस्कार प्रदान गरिन्। एक्लो कविछोराको १९ वर्षको उमेरमा बस दुर्घटनामा परी मृत्यु भएपछि ब्रिटिस गोर्खा लाहुरे पूर्णबहादुरद्वारा स्थापित पुस्तकालयले नेपाली साहित्यमा पुर्याएको अतुलनीय योगदानको कदरस्वरूप पुरस्कार दिइएको छनोट समितिले जनाएको छ। विमल स्मृति प्रतिष्ठानले सार्वजनिक रूपमा पुरस्कार पाएको यो पहिलो हो।२००० कात्तिक १९ गते जन्मेर २०६६ फागुन १७ गते मोटरसाइकल दुर्घटनामा परी मृत्यु भएका पहारी शिक्षक, कवि, नियात्राकारका रूपमा परिचित थिए। उनका नाममा रिता पहारीले हेमराज पहारी स्मृति प्रतिष्ठान स्थापना गरेर विभिन्न साहित्यिक योगदान दिने कवि, साहित्यकार र साहित्यिक संस्थालाई पुरस्कृत गर्दै आएको युद्धप्रसाद मिश्र प्रतिष्ठानका अध्यक्ष कवि अनिल पौडेलले बताए।सांसद अधिकारीले हेमराज पहारी आफ्ना पनि गुरु भएको उल्लेख गर्दै थपे, पोखराको साहित्यिक संस्थाले धरानको साहित्यिक संस्थाको योगदानको कदर गरेकामा खुसी लागेको छ। नेपाली साहित्यिक संस्था र साहित्यको संस्थागत रूपमा विकास हुनु जरुरी छ।"
शब्दयात्राद्वारा सम्मान,"काभ्रे शब्दयात्रा प्रकाशनले चार स्रष्टालाई सम्मान गरेको छ। नेपाल विज्ञान तथा प्रविधि प्रज्ञा प्रतिष्ठानका उपकुलपति डा जीवराज पोखरेललाई भूकम्पबाट क्षति कम गर्ने उपाय पत्ता लगाउने नेपाली वैज्ञानिकका रूपमा विज्ञानप्रविधि सम्मान र काठमाडौं विश्वविद्यालयका पूर्वरजिस्ट्रार डा भद्रमान तुलाधरलाई शिक्षा सम्मान प्रदान गरिएको हो। श्रीधर खनाललाई आमसञ्चार सम्मान र समाजसेवी भद्रकुमारी घलेलाई सामाजिक जागरण सम्मान दिइयो। त्रिभुवन विश्वविद्यालयका पूर्वउपकुलपति शंकरराज पाठकले ती सम्मान हस्तान्तरण गरेका थिए। कार्यक्रममा जयप्रकाश त्रिपाठीको राजा वीरेन्द्र, बेलप्रसाद र धुलिखेल, हरि मञ्जुश्रीले सम्पादन गरेको नागा बाबा रमेश गिरी, उद्धवप्रसाद नेपालको असल नेता कसरी बन्ने र तुतुकाजी प्रणामीको शब्दयात्रा, शब्दकक्ष र शब्दध्वनि पुस्तक सार्वजनिकसमेत गरियो।"
रोहितको एकल साँझ,"दमक झापाको शनिश्चरेमा बसेर गीतसंगीत सिर्जनामा सक्रिय गायक रोहित खपांगी एकल साँझमा उत्रिएका छन्।शब्द घर नेपालको आयोजना र एसजी होटलको संयोजनमा रोहितले आफ्ना र अन्य गायकका गरी दर्जनभन्दा बढी गीत सुनाए। सुरुमा उनले आफ्नै गीतहरू प्रस्तुत गरे। पञ्चायतकालमा मोदनाथ प्रश्रितले लेखेको काला र गोरा गाउन थाल्दा श्रोतादीर्घाबाट ताली बज्यो। उनले प्याराप्यारा भाइबैनी, कस्तो संसार हो यो, ठुंगी थिलथिलो, साउनको भेल, संसार देख्ने तिम्रो आँखाले जस्ता आफ्ना गीत पनि सुनाए। त्यसपछि मेरो बेहोसी आज, पर्खिबसें, चोट के हो, वनै खायो डढेलोले, साइँलीबरी चियाबारीमा लगायत नारायणगोपाल, दीप श्रेष्ठ, भक्तराज आचार्य, अरुण थापाका गीत पनि गाए। उनलाई करिब दुई घण्टा तबलामा प्रवीन खपांगी, गितारमा कुमार लुइँटेल, गिरिराज उप्रेतीले सघाएका थिए।खपांगीजीको स्वरमा दीप श्रेष्ठको फ्लेभर रहेछ, रोहितलाई सुनेपछि सशस्त्र प्रहरी गण, पाथिभराका निरीक्षक भन्दै थिए। शब्द घर नेपालका कार्यवाहक अध्यक्ष विराट किराँतीले साहित्य र संगीत क्षेत्रका लुकेका प्रतिभाहरूलाई बाहिर ल्याउने संस्थाको मुख्य ध्येय रहेको बताउँदै ओझेलमा परेका गायकलाई मौका दिइएको सुनाए।शिक्षण पेसामा संलग्न रोहितले दुई वर्षअघि रोहित खपांगीका गीतहरू एल्बम निकालेका थिए।"
पाल्पा महोत्सव,"पाल्पा दर्शकश्रोताको भीड देख्दै रमाएका लोकगायक पशुपति शर्माले पाल्पालीलाई मात्रै नचाएनन्, आफू पनि मजाले नाचे। तानसेनमा चलिरहेको पाल्पा महोत्सवमा उनले मलाई अमेरिका यै भन्दै स्वदेशलाई माया गर्न सन्देश पनि दिए। मौसम त्यति राम्रो नभए पनि सोमबार बिदा परेकाले महोत्सवमा दर्शकश्रोताको उपस्थिति साँच्चै लोभलाग्दो थियो। २० हजारभन्दा बढी थिए। पशुपति र अर्का गायक नवीन पौडेलले टुँडिखेलमा दुई घण्टासम्म मनोरञ्जन दिइरहे।टेलिभिजनमा देखेका गायकहरूलाई आफ्नै आँगनमा पाउँदा युवायुवती बढी खुसी देखिए। लोकगीत सुन्दा उरेन्ठयौला जस्तो लाग्ने भए पनि भावमा चोटियो व्यंग्ग भेटिने गरेकाले यस्ता गीत मन पर्ने तानसेन४ का राजेन्द्र श्रेष्ठले बताए। पशुपतिले मेरो त घरमा लक्ष्मीको बास, ढाड दुखेर मारो, मेरो माया बसेको गाउँमा, माया भुल्ने के होला र दैव समेत सुनाए।कमेडियन रवि डंगोल र जानुका पौडेलले विद्युत् प्राधिकरणका कुलमान घिसिङले देशलाई उज्यालो बनाएर महत्त्वपूर्ण योगदान पुर्याएको अथ्र्याए, प्रहसनमार्फत। उनीहरूले देशको वर्तमानलाई पनि उडाए। तिलकबम मल्ल, अञ्जना सारु, तारा लामिछाने र शान्तिश्री परियारले पनि प्रस्तुति दिए।पाल्पा उद्योग वाणिज्य संघले फागुन १२ मा सुरु गरेको महोत्सव २२ सम्म चल्नेछ।"
फेरि कालापानी,"काठमाडौं कालापानीसम्बन्धी नयाँ गीत आएको छ। पशुपति शर्मा र कला पंगेनीको स्वरमा सजिएको गीत जोगाउनु छ कालापानी बचाउनु छ सुस्ता, जागरुक बनाउनु छ हामीले नयाँ पुस्ता गीत बजारमा आएको हो।उक्त गीत दुर्गा पंगेनीले लेखेका हुन्। फरक खालको गीत खोजिरहँदा पंगेनीका शब्द राम्रो लागेर आफूले गाएको गायक पशुपतिले बताए। करिब नौ मिनेटको यो दोहोरीमा देशप्रेमलाई बढी जोड दिइएको छ, उनले भने। उक्त गीतको भिडियो पनि सार्वजनिक भएको छ। म्युजिक भिडियोको निर्देशन शंकर बीसीले गरेका छन्।"
तिलकको राष्ट्रिय गीत,"काठमाडौं तिलक बस्नेतले राष्ट्रिय गीतहरूको एल्बम मेरो देश नेपाल ल्याएका छन्।राजधानीमा पूर्वप्रधानमन्त्री माधवकुमार नेपालले उनको एल्बम सार्वजनिक गर्दै देश विखण्डन र वितृष्णाको भावना जागृत भएको बेला हिमाल, पहाड तराई जोड्न सक्ने सिर्जना रहेको बताए। तिलकले चाहिँ आफूले देशप्रतिको माया जागृत गराउने हेतुले एक वर्षको योजनाबाट एल्बम तयार पारेको सुनाए। कार्यक्रममा उनले एल्बमभित्रका केही गीत गाएर सुनाए। एल्बममा तिलकले स्वर, संगीत र शब्द तीनै विधामा काम गरेका छन् भने सन्तोष र लक्ष्मण पौडेलले शब्दमा र मनीषा राई, अप्सरा घिमिरे र प्रगति हिङमाङले स्वरमा साथ दिएका छन्। एल्बममा आँखा लाउने वैरीको शिर, हाम्रो देशको सगरमाथा, आउ नेपाली जनताहरू, खबरदार खबरदार र लौ न शान्तिको दियो गरी पाँच गीत समावेश छन्। एल्बम जिनियस म्युजिकले बजारमा ल्याएको हो।"
आरोपित महिलामाथि मुद्दा चलाइने,क्वालालम्पुर उत्तर कोरियाली नेता किम जोङउनका सौतेनी दाइ किम जोङनामको हत्यामा संलग्न आरोपमा पक्राउ परेका दुई महिलामाथि औपचारिक रूपमा मुद्दा दायर गरिने भएको छ । हत्यापछि दुई सातासम्म गरिएको विस्तृत अनुसन्धानको नतिजापछि इन्डोनेसियाली महिला सिती आइस्याह र भियतनामकी डोन थी हुङमाथि मुद्दा चलाइने मलेसियाको महान्यायाधिवक्ताको कार्यालयले जनाएको छ। ती महिलामाथि मलेसियाली फौजदारी ऐन (पेनाल कोड) को धारा ३०२ (हत्या) बमोजिम अदालतमा मुद्दा दायर गरिने कार्यालयमा अधिकारीले बताए। अदालतद्वारा आरोप प्रमाणित भए ती दुई महिलालाई फाँसीको सजाय हुनेछ। क्वालालम्पुर विमानस्थलमा मकाउको विमान पर्खिरहेका बेला उनीहरूले किमको अनुहारमा विषालु पदार्थ छयापेका थिए। उक्त पदार्थ भिएक्स नर्भ एजेन्ट नामको विषालु रसायन भएको परीक्षणबाट पुष्टि भएको थियो। भिएक्स नर्भ एजेन्टलाई राष्ट्रसंघले आमविनाशकारी हतियारको रूपमा वर्गीकृत गरेको छ। मलेसियाली प्रहरीले किमको आँखा र अनुहारको नमुनामा नर्भ एजेन्ट फेला परेको जनाएको छ। प्रहरीले उक्त प्रतिबन्धित विषालु रसायन कसरी भित्रियो भन्नेबारे अनुसन्धान भइरहेको जनाएको छ। मलेसियाले किमको हत्यामा उत्तर कोरियाको हात रहेको आशंका गर्दै आएको छ भने उत्तरले त्यसलाई अस्वीकार गर्दै आएको छ। हत्याको आशंकामा प्रहरीले ४ जनालाई हिरासतमा लिएको छ भने मलेसियास्थित उत्तर कोरियाली दूतावासका कूटनीतिज्ञसहित ७ उत्तर कोरियालीको खोजी गरिरहेको छ। उत्तर कोरियाले रासायनिक हतियारको उत्पादन तथा भण्डारण नियन्त्रणसम्बन्धी रासायनिक हतियार महासन्धिमा अहिलेसम्म हस्ताक्षर गरेको छैन। अमेरिका र रूसपछि तेस्रो ठूलो रासायनिक हतियारको भण्डारण गर्ने देशका रूपमा उत्तर कोरिया रहेको बताइएको छ। दक्षिण कोरियाको रक्षा मन्त्रालयले सन् २०१४ मा गरेको अनुमानअनुसार उत्तर कोरियासँग ५ हजार टनसम्म रासायनिक हतियार छ। तीमध्ये भिएक्स नर्भ एजेन्ट रहेको बताइएको छ।
चौकीमा तालिवानी आक्रमण,अफगानिस्तान अफगानिस्तानको हेलमान्ड प्रान्तको प्रान्तीय राजधानी लसकार गाहमा रहेको प्रहरी जाँच चौकीमा तालिवानले आक्रमण गर्दा मंगलबार १२ जना प्रहरीको मृत्यु भएको छ। राजधानी काबुलदेखि ५ सय ५५ किमि दक्षिणतर्फ पर्ने लसकार गाहमा मंगलबार एकाबिहानै आक्रमण भएको थियो ।
डढेलोको जोखिम तीव्र,फागुनचैतका बेला हुने आगलागीले जिल्लाको जंगल क्षेत्र कालै हुने गरेको छ। घाँसपात राम्रो आउने आसमा गाउँका बासिन्दाले समेत आगो लगाउने गरेका छन्। कतिपयले झ्यासझुस जलाउन प्रयोग गरेको आगोले पनि क्षति पुर्याउने गरेको छ। गत वर्ष ताप्लेजुङ नगरपालिका २ मा जंगलको आगोले २ घर जलाएको थियो भने दोखुको धुसेनी जंगलको आगो सेना र प्रहरीको टोलीले नियन्त्रणमा लिएको थियो।
खुल्यो पाल्पा दरबार,"पाल्पा द्वन्द्वका बेला ध्वस्त पाल्पा दरबार पुनर्निर्माण सकिएको तीन वर्षपछि आइतबार उद्घाटन गरिएको छ। शान्ति तथा पुनर्निर्माणमन्त्री सीतादेवी यादवले आइतबार भवनको उद्घाटन गरिन्। तीन वर्षमा सम्पन्न हुनुपर्ने काम ६ वर्षमा सकिएको थियो। त्यसपछि दुई वर्ष अन्योलमै भवन अलपत्र बनेको थियो। २०७२ माघ ३ मा पाल्पा दरबार संग्रहालय स्थापना गरिएको थियो। पाल्पा दरबार पुनर्निर्माण गरेर धेरै राम्रो काम भएको छ, शान्ति तथा पुनर्निर्माणमन्त्री यादवले भनिन्, अब यसको सही र समुचित प्रयोग हुनुपर्छ। उनले मन्त्रालयबाट भएको राम्रो काममध्येको एक भएको समेत बताइन्। अहिलेसम्म जिम्मेवारी हस्तान्तरण भने हुन सकेको छैन। मन्त्रालयका सचिव सुमन शर्माले भवनको हस्तान्तरण प्रक्रिया अघि बढेको बताए। छिट्टै जिम्मेवारी हस्तान्तरण प्रक्रिया अघि बढ्नेछ, उनले भने, केही काम बाँकी रहेकाले अहिले हस्तान्तरण गर्न सकिएन। उनले भवन निर्माण भए पनि यसको जीवन्तता प्रदान गर्न बाँकी रहेको बताए।"
बौद्धिक सम्पत्तिमा ७ क्षेत्र थपिए,"काठमाडौं बौद्धिक सम्पत्तिमा थप ७ वटा क्षेत्र समेटिने भएका छन्। यसअघि प्रतिलिपि, पेटेन्ट, डिजाइन र ट्रेडमार्कलाई मात्रै बौद्धिक सम्पत्ति मानेको सरकारले थप ७ वटा क्षेत्र समेट्ने भएको हो। मंगलबार मन्त्रिपरिषद्मा पेस भएको राष्ट्रिय बौद्धिक सम्पत्ति नीतिअनुसार भौगोलिक संकेत, वनस्पति प्रजाति संरक्षण, व्यापारिक गोपनीयता, एकीकृत सर्किटको लेआउट डिजाइन, परम्परागत तथा मौलिक ज्ञान, परम्परागत सांस्कृतिक अभिव्यक्ति तथा अमूर्त सांस्कृतिक सम्पदा, जैविक विविधता र अनुवांशिक स्रोतलाई पनि बौद्धिक सम्पत्तिका रूपमा थपिएको हो। विद्यमान ऐननियमले चारवटा क्षेत्रलाई मात्रै बौद्धिक सम्पत्ति मानेको छ, उद्योग मन्त्रालयको औद्योगिक प्रवद्र्धन महाशाखाका उपसचिव विमलप्रसाद बरालले भने, विश्व बौद्धिक सम्पत्ति संगठन (वाइपो) ले पहिचान गरेका र हाम्रो मुलुकको आवश्यकताअनुसारका विषयहरू समेट्दै नीति तयार पारिएको हो। हाल बौद्धिक सम्पत्तिका लागि दुई छुट्टाछुट्टै कानुन छन्। प्रतिलिपि अधिकार ऐन २०५९, पेटेन्ट, डिजाइन र ट्रेडमार्क ऐन २०२२ ले बौद्धिक सम्पत्तिको संरक्षणको काम तथा नियमन गरिरहेको छ। थप समेटिएका विषयहरूअनुसार एकीकृत रूपमा वा छुट्टाछुट्टै ऐन बन्न सक्छन्, बरालले भने, यसबारे मन्त्रिपरिषद्ले नीति पास गरिसकेपछि कतिवटा वा कुनकुन ऐन बनाउने भन्ने निर्धारण हुन्छ। उद्योग मन्त्रालयले तयार पारेको नीतिलाई मन्त्रिपरिषद्ले स्वीकृत गर्दै विधायन समितिमा पठाउने निर्णय गरेको छ। बौद्धिक सम्पत्ति संरक्षणका लागि एकीकृत नीतिको आवश्यकता रहेकाले उक्त मस्यौदा तयार पारेको जनाइएको छ। नेपालले बौद्धिक सम्पत्ति प्रवद्र्धन तथा संरक्षणबाट समृद्धिको सम्भावना र अवसर सिर्जना गर्न बौद्धिक सम्पत्तिको पहिचान, प्राप्ति, अधिकार, अनधिकृत उपयोग, उल्लंघनमा उपचारको व्यवस्था गर्नुका साथै राष्ट्रिय विकास प्राथमिकतासँग तालमेल हुने गरी विश्व व्यापार संगठनको सदस्य हुँदा गरिएका प्रतिबद्धता, अन्तर्राष्ट्रिय सन्धि, सम्झौताहरूबाट सिर्जित दायित्वसमेत पूरा हुने गरी कानुनी तथा संस्थागत संयन्त्रको विकास गर्नुपर्ने आवश्यकता रहेको छ, नयाँ नीति ल्याउनुपर्ने कारणमा भनिएको छ। नीतिको मस्यौदाअनुसार नेपालमा हालसम्म बौद्धिक सम्पत्ति अधिकारको संरक्षणसम्बन्धी अलग्गै नीति नभएको र बौद्धिक सम्पत्ति संरक्षणमा जिम्मेवार निकायहरू विभिन्न मन्त्रालयहरूअन्तर्गत रहँदा निकायगत प्राथमिकतामा भिन्नता रहेको, मानव स्रोत विकासका लागि योजनाबद्ध प्रयास हुन नसकेको, विषयगत विशेषज्ञता हासिल हुन नसकेको र समन्वित रूपमा कार्य हुन सकेको छैन। फलस्वरूप बौद्धिक सम्पत्तिको संरक्षण, विकास र प्रवद्र्धन कार्य प्रभावकारी रूपमा हुन नसकेको हुँदा आगामी दिनमा राष्ट्रिय विकासमा बौद्धिक सम्पत्तिको उपयोग गरी अधिकतम लाभ लिनुपर्ने देखिएको छ, नीतिमा भनिएको छ। नीति र ततपश्चात बन्ने ऐनले मुलुकमा सिर्जनशीलता प्रवद्र्धन, सर्जकहरूको हक अधिकारको संरक्षण, उद्योग व्यवसायमैत्री वातावरण निर्माण, विदेशी लगानी र प्रविधि आकर्षण, रोजगारीका अवसरहरू सिर्जना साथै नक्कली उत्पादन रोकी गुणस्तर र उपभोक्ताको हित संरक्षण हुने विश्वास गरिएको छ। औद्योगिक सम्पत्ति संरक्षणसम्बन्धी पेरिस महासन्धिमा नेपाल सन् २००१ मा सदस्य राष्ट्र बनेको हो। सन् २००४ मा विश्व बौद्धिक संगठन (वाइपो) को सदस्यता लिएको हो।नेपालको संविधानको धारा २५ को सम्पत्तिको हकअन्तर्गत बौद्धिक सम्पत्तिलाई मौलिक हकका रूपमा व्यवस्था गरिएको छ। बौद्धिक सम्पत्तिअन्तर्गतको नेपालमा ट्रेडमार्कको दर्ता उत्साहजनक भए पनि पेटेन्ट र डिजाइन दर्ता भने निकै न्यून छ। नीतिले बौद्धिक सम्पत्ति संरक्षणका लागि उद्योगमन्त्रीको अध्यक्षतामा एक परिषद् समितिसमेत गठन गरेको छ। समितिमा राष्ट्रिय योजना आयोगका उद्योग हेर्ने सदस्य, राष्ट्रिय विज्ञान तथा प्रविधि प्रज्ञा प्रतिष्ठानका सदस्य, नेपाल प्रज्ञा प्रतिष्ठानका सदस्य, ललितकला प्रज्ञा प्रतिष्ठानका सदस्य, नेपाल संगीत तथा नाट्य प्रज्ञा प्रतिष्ठानको सदस्य, मुख्य सचिव, अर्थ, उद्योग, कृषि, कानुन, पशुपक्षी, वन तथा भूसंरक्षण, वाणिज्य, विज्ञान तथा प्रविधि, पर्यटन, शिक्षा, स्वास्थ्य मन्त्रालयका सचिवहरू सदस्य रहनेछन्। परिषद्को बैठकमा नेपाल उद्योग वाणिज्य महासंघ, विश्वविद्यालय, अनुसन्धानमूलक निकाय, नेपाल प्रहरी, भन्सार विभाग र अन्य निकायका प्रतिनिधिलाई आमन्त्रित गर्न सकिनेछ, नीतिमा भनिएको छ, बौद्धिक सम्पत्तिसम्बन्धी प्रवद्र्धन, अभिलेखीकरण, संरक्षणका लागि नेपाल सरकार, उद्योग मन्त्रालयअन्तर्गत एक एकीकृत बौद्धिक सम्पत्ति कार्यालय रहनेछ। कार्यालयले औद्योगिक सम्पत्तिको दर्ता र प्रशासन, प्रतिलिपि अधिकार तथा सम्बद्ध अधिकारको संरक्षण र प्रवद्र्धनसम्बन्धी कार्य गर्नेछ। कार्यालयलाई बौद्धिक सम्पत्ति सम्बद्ध विवाद समाधानका लागि सहजकर्ताको भूमिकासमेत प्रदान गरिने नीतिले जनाएको छ। हाल उद्योग विभाग मातहतको एक शाखाका रूपमा बौद्धिक सम्पत्तिसम्बन्धी काम गरिरहेको छ। बौद्धिक सम्पत्ति कार्यालयलाई आवश्यकताअनुरूप अत्याधुनिक र स्रोतसाधन सम्पन्न बनाइनेछ र यसको निमित्त राष्ट्रिय तथा अन्तर्राष्ट्रिय दातृ निकायहरूबाट समेत वित्तीय स्रोत परिचालन गर्न सकिनेछ, नीतिमा भनिएको छ, बौद्धिक सम्पत्ति सम्बद्ध विवादको प्रभावकारी समाधान गर्नका लागि आवश्यकताअनुसार बौद्धिक सम्पत्तिसम्बन्धी न्यायाधिकरणको स्थापना गरिनेछ। त्यस्तो न्यायाधिकरण स्थापना नभएसम्मका लागि उच्च अदालतमा बौद्धिक सम्पत्ति इजलासको व्यवस्था गरिनेछ। बौद्धिक सम्पत्ति प्रवद्र्धनका लागि छुट्टै कोषको समेत स्थापना गरिने जनाइएको छ। कोषमा नेपाल सरकारको अनुदान, बौद्धिक सम्पत्तिको आवेदन र दर्ता दस्तुरबाहेक विभिन्न सेवा शुल्कबापत उठेको रकम, स्वदेशी तथा विदेशी दातृ निकायबाट प्राप्त रकम रहनेछ, नीतिमा भनिएको छ, कोषको रकम जनचेतना अभिवृद्धि, तालिम सञ्चालन, भौतिक सामग्रीको आपूर्तिजस्ता बौद्धिक सम्पत्ति प्रवद्र्धन र विकासका काममा खर्च गरिनेछ।"
साढे ५७ अर्ब अधिक तरलता,"तर, छोटो समयमै यस्तो परिवर्तन आउनुले बैंक तथा वित्तीय संस्था र राष्ट्र बैंकको वस्तुस्थिति विश्लेषण क्षमतामै प्रश्न उठ्न थालेको छ। यसबाट बैंक तथा वित्तीय संस्था मात्र नभएर राष्ट्र बैंक पनि बजारको अवस्था विश्लेषणमा असफल भएको विश्लेषकहरूको तर्क छ। करिब एक महिनायता वित्तीय प्रणालीमा अधिक तरलता रहँदै आएको र मंगलबार यो साढे ५७ अर्ब रुपैयाँ पुगेको राष्ट्र बैंकका राष्ट्र ऋण व्यवस्थापन विभाग प्रमुख त्रिलोचन पंगेनीले बताए। २० अर्ब रुपैयाँको राष्ट्र बैंक ऋणपत्र खरिद (बाइब्याक) का लागि आह्वान गर्दा बैंकहरूको निकै न्यून सहभागिता रह्यो, उनले भने, मंगलबार १ अर्ब ७२ करोड रुपैयाँको मात्र माग भएको छ। यसले पनि वित्तीय प्रणालीमा अधिक तरलता रहेको पुष्टि हुन्छ। नगण्य मात्रामा अन्तरबैंक कारोबार र अन्तरबैंक दर पनि एक प्रतिशतभन्दा तल रहनुबाट वित्तीय प्रणालीमा अधिक तरलता भएको प्रमाणित हुने उनले बताए। वित्तीय प्रणालीमा तरलता बढ्दै गएको बैंकरहरूले पनि स्वीकार गर्छन्। बैंकहरूमा क्रमिक रूपमा तरलता बढ्दै गएको छ, बैंकर्स संघका उपाध्यक्ष ज्ञानेन्द्र ढुंगानाले भने, पहिलेभन्दा निकै सहज भइसक्यो। अवस्था सहज भएको भए यसअघि बढेको ब्याज बैंकहरूले घटाउँछन् भन्ने कान्तिपुरको जिज्ञासामा उनले भने, बैंकहरूले अझै केही समय तरलताको अवस्था अवलोकन गरेर मात्र निर्णय गर्छन्। तरलता अभाव भएको भन्दै बैंकहरूले मुद्दती निक्षेपको दर बढाएका छन्। बचतको ब्याजदरमा भने तुलनात्मक रूपमा वृद्धि भएको छैन। मुद्दती निक्षेपको ब्याजदरकै भरमा बैंक वित्तीय संस्थाले कर्जाको ब्याज निकै बढाएका छन्। राष्ट्र बैंकका गभर्नर चिरञ्जीवी नेपालले समीक्षाअघि बैंकर्स संघका अध्यक्षलगायतका पदाधिकारीसँगको छलफलमा कर्जाको ब्याजदर ५६ प्रतिशत विन्दुले बढेको भन्दै चासो व्यक्त गरेका थिए। मौद्रिक नीतिको अर्धवार्षिक समीक्षामार्फत राष्ट्र बैंकले गरेको व्यवस्था कार्यान्वयन भएपछि बजारको अवस्था हेरेर थप निर्णय गरिने ढुंगानाले बताए। बैंकर्स संघका पूर्वअध्यक्ष उपेन्द्र पौड्यालले राष्ट्र बैंकले भनेजस्तो तरलताको अवस्था सहज नभएको बताए। पुरानै सीसीडी रेसियोलाई आधार मान्ने हो भने अझै धेरै बैंकमा लगानीयोग्य रकम छैन, उनले भने। राष्ट्र बैंकको पछिल्लो नीतिगत व्यवस्थाले लगानीयोग्य रकम अभावको समस्या समाधान गर्ने अपेक्षा गरिए पनि अवस्था त्यस्तो भइनसकेको उनले बताए। पछिल्लो समयमा वित्तीय बजारमा फरक प्रकृतिको तरलता समस्या देखिएको छ। लगानीयोग्ग रकम नभएको भन्दै अधिकांश बैंक तथा वित्तीय संस्थाले ऋण प्रवाह रोकेका छन्। राष्ट्र बैंकले भने बैंकहरूले मनपरी ढंगले लगानी गरेकाले उक्त अवस्था आएको बताउँदै आएको छ। त्यही समस्या समाधानका लागि भन्दै उत्पादनमूलक क्षेत्रमा प्रवाह भएको कर्जाको ५० प्रतिशत र विपन्न वर्गमा सीधै प्रवाह गर्नुपर्ने सीसीडी रेसियोमा गणना गर्न नपर्ने व्यवस्था ल्याएको छ। यो सुविधापछि बैंकहरूलाई करिब १ खर्ब ३० अर्ब रुपैयाँ लगानीयोग्य रकम प्राप्त हुने राष्ट्र बैंकले बताउँदै आएको छ।"
गौतमबुद्ध विमानस्थलमा २४ प्रतिशत मात्रै काम,"भैरहवा सबैतिर अनुकूल वातावरण भए पनि गौतम बुद्ध अन्तर्राष्ट्रिय विमानस्थलको निर्माण कार्य २४ प्रतिशत पूरा भएको छ। निर्माण सामाग्रीको उपलब्धता र मौसमसमेत अनुकूल हुँदा पनि काम हुन नसक्नुमा ठेकेदार कम्पनी जिम्मेवार देखिएको छ। आयोजनाको ठेक्का लिएको चीनको सरकारी कम्पनी नर्थवेस्ट सिभिल एभिएसन एयरपोर्ट कन्ट्रक्सन ग्रुपले आर्थिक व्यवस्थापन राम्ररी गर्न नसक्दा काम हुन नसकेको विमानस्थल आयोजना प्रमुख ओम शर्माले बताए। आयोजनाको म्याद थपेर पनि २०१८ जुनसम्म सक्नुपर्नेछ। आर्थिक व्यवस्थापनको समस्या सुल्झाई निर्धारित समयमै आयोजना सम्पन्न गराउनका लागि आयोजनाले ठेकेदार कम्पनीलाई पत्राचार गर्दै सचेत गराउँदै आएको शर्माले जनाए। निर्माण कार्यले आशा गरेअनुरूप तीव्रता मात्र नपाएको हो तर कामै रोकिएको होइन, उनले भने, आर्थिक संकटको व्यवस्थापन मिलाएर कामलाई तीव्रता दिँदै निर्धारित समयमा आयोजना सम्पन्न गर्नका लागि ठेकेदार कम्पनीलाई ताकेता गर्दै आएका छौं। उनका अनुसार फागुन मध्यसम्म आयोजनाको २४ प्रतिशत काम सम्पन्न भएको छ। समयमै आयोजना सम्पन्न गर्न ठेकेदार कम्पनीलाई मार्चसम्ममा ३०, अप्रिलसम्म ३३, मेसम्म ३८ र जुनसम्म ४४ प्रतिशत निर्माण कार्य सम्पन्न गर्न लक्ष्य निर्धारण गरिएको छ। आयोजनाको मुख्य दातृ संस्था एसियाली विकास बैंक, अर्थ मन्त्रालय, नागरिक उड्डयन विभाग, आयोजनालगायतका निकायबीच आइतबार काठमाडौंमा सम्पन्न समीक्षा बैठकले तोकिएको समयभित्रै आयोजना सम्पन्न गराउन यस खालको लक्ष्य तोकिएको हो। लक्ष्यअनुरूपको निर्माण कार्य गर्न नसकेमा कारबाही प्रक्रिया अघि बढाइने आयोजनाले जनाएको छ। कामलाई तीव्रता दिन सकेमा तोकिएकै समयमा आयोजना पूरा हुने शर्माले दाबी गरे। शर्माका अनुसार ठेकेदार कम्पनी आफैंले राखेको कर्मचारी, आपूर्तिकर्ता र सहयोगीमाथि भर पर्ने गरेकाले पनि काम प्रभावित भएको हो। कम्पनीले समयमै मजदुर, इन्धन, निर्माण सामग्री तथा विभिन्न उपकरणको भुक्तानी दिन नसकेको विषयमाथि बैठकमा छलफल भएको थियो। ठेकेदार कम्पनीले भोग्नुपरेको आर्थिक संकटको समस्या समाधान गरी आयोजना निर्माण कार्यलाई तीव्रता दिन कम्पनीका प्रमुखलाई बोलाइएको छ। कम्पनीका उपाध्यक्ष मार्च ५ तारिखमा नेपाल आउनका लागि भिसाको प्रक्रिया मिलाइरहेको शर्माले बताए। ६ अर्ब २२ करोड रुपैयाँमा ठेक्का लिएको उक्त कम्पनीले पेस्की ८० करोड र त्यसपछि करिब ५० करोड गरी डेढ अर्ब रुपैयाँ भुक्तानी लिइसकेको छ। ठेकेदार कम्पनीले ७ औं बिलबाट पुन: १५ करोड २३ लाख रुपैयाँ माग गरेकामा भुक्तानी बाँकी छ। भुक्तानीका लागि आयोजना र मन्त्रालयले स्वीकृति दिइसकेका छन्। अन्तिम स्वीकृतिका लागि एसियाली विकास बैंकसमक्ष पुगेको छ। उक्त रकम भुक्तानी भएपछि ठेकेदार कम्पनीले भोग्नुपरेको तत्कालको आर्थिक संकट समाधान भई निर्माण कार्यले तीव्रता पाउने आशा गरिएको छ। ठेकेदार कम्पनीका सल्लाहकार फुर्वा छिरिङ शेर्पाले आयोजनाको सुरु चरणको काम भुक्तानी कम हुने तर खर्च धेरै लाग्ने खालको र पछिल्ला चरणमा खर्च कम लाग्ने तर भुक्तानी धेरै पाइने खालको भएकाले आर्थिक संकट सिर्जना भएको बताए। ठेकेदारले करिब ८ करोड भुक्तानी दिन बाँकी रहेको जनाउँदै शेर्पाले आयोजनासँग पछिल्लो चरणमा माग गरिएको १५ करोड उपलब्ध भएपछि सबै समस्या समाधान हुने दाबी गरे। ठेकेदार कम्पनीले आफूले प्रयोगमा ल्याएका टिप्पर, स्क्याभेटर, डोजरलगायतका विभिन्न उपकरण, निर्माण सामग्री, इन्धनको भुक्तानी दिन नसक्दा सम्बन्धित धनीले आयोजनालाई दिन मानेका छैनन्। ठेकेदार कम्पनीसँग सम्झौता गरेका विभिन्न पेटी ठेकेदार, आपूर्तिकर्ता, सहयोगीले पनि पैसा नपाएकाले बजारमा धेरैजनाको भुक्तानी रोकिएको छ। आयोजना प्रमुख शर्माले ठेकेदार कम्पनीले आफूलाई अनुकूल हुने जो कोहीलाई पनि नियुक्ति गर्न स्वतन्त्र भएकाले उसले को कस्ता व्यक्तिलाई नियुक्ति गरेको छ? भन्ने विषय आयोजनासँग कुनै सरोकार नभएको बताए। उसले चाहेको जोसुकैलाई पनि राख्न ठेकेदार कम्पनी स्वतन्त्र छ र उसले चोहेको व्यक्ति राख्न नदिन कसैले अवरोध गरेमा प्रशासनिक र कानुनी कारबाही गर्न आयोजनाले ठेकेदारलाई सहयोग गर्न तयार छ, शर्माले भने, आयोजनाले सम्झौताअनुरूप नभएमा ठेकेदार कम्पनीमाथि कारबाही गर्छ तर उसले राखेको व्यक्तिसँग कुनै सरोकार राख्दैन। निर्माण भएको २४ प्रतिशतमध्ये घाघरा खोला डाइभर्सन, अन्तर्राष्ट्रिय टर्मिनल भवनलगायत अन्डर ग्राउन्डका गर्नुपर्ने सबै काम जमिनको सतहभन्दा माथि प्लिन्थ सतहमा पुगेका छन्। प्रशासकीय तथा कन्ट्रोल भवन, उद्धार तथा अग्नि नियन्त्रण भवन, विद्युत् सबस्टेसन भवनलगायतका निर्माण कार्य चालु अवस्थामा छन्। ३ हजार मिटर लम्बाइको ग्राभेल रनवे तयार भइसकेको छ। तिनाउ नदीमा आयोजनालाई उपलब्ध गराइएको डेढ लाख घन मिटर नदीजन्य सामग्री ओसारेर थुपार्ने काम सुचारु छ। नदीजन्य निर्माण सामग्री अहिले ओसारेर मौज्दात राखेमा वर्षायामका बेला नदीबाट उत्खननमा रोक लगाइने बेलामा पनि निर्माण सामग्रीको अभावले काम रोकिने छैन। ठेकेदारले जटिल काम सम्पन्न गरिसकेको र अबका काम तुलनात्मक रूपमा सहज र धेरै बिल उठ्ने खालका भएकाले आयोजना निर्धारित समयमै सम्पन्न हुनेमा आफू आशावादी रहेको शर्माले जनाए। उनका अनुसार हालको ठेकेदारको सुरुको काम कम दररेट भएको खर्च बढी लाग्ने र पछिका काम धेरै दररेट भएको कम खर्च लाग्ने खालको भएकाले आर्थिक समस्या सिर्जना भएको शर्माले बताए। यस्तो अवस्था धेरै आयोजनाको हुने गर्छ, शर्माले भने, यस्तो अवस्थामा ठेकेदार कम्पनी आफैंले आर्थिक व्यवस्थापन मिलाउन सक्नुपर्छ।उचित स्रोत साधन र जनशक्तिको परिचालन गर्न सकेमा निर्माण सम्पन्न गर्ने अवधि यथेष्ट रहेकाले समयमै सक्नका लागि आयोजनाले सचेत गराइरहेको उनले बताए। हाल आयोजना स्थलमा १ सयको हाराहारीमा मजदुर, तीन दर्जन टिप्पर, ४ वटा रोलर ४ वटा ग्रेडर दैनिक प्रयोगमा छन्। तर, यति साधन र स्रोत कम भएकाले झन्डै दोब्बर संख्यामा परिचालन गर्नुपर्ने भएकाले ताकेता गरिएको हो। आयोजनाको प्रथम चरणअन्तर्गत सन् २०१७ मा सम्पन्न गर्ने लक्ष्य लिइएको विमानस्थलको निर्माण अवधि भूकम्प, नाकाबन्दीलगायत काबु बाहिरको परिस्थिति भन्दै छ महिना पछि सन् २०१८ को जुन १५ पुगेको छ। यदि यो अवधिमा निर्माण सम्पन्न हुन नसके ठेकेदार कम्पनीले प्रतिदिन ३२ लाख रुपैयाँभन्दा धेरै आयोजनालाई क्षतिपूर्ति दिनुपर्ने हुन्छ।"
विराट एक्स्पो सम्पन्न,"मोरङ आर्थिक विकासको मूल आधार कृषि, पर्यटन, उद्योग र व्यापार मूल नाराका साथ उद्योग संगठन मोरङले यहाँ आयोजित कृषि तथा औद्योगिक प्रदर्शनी विराट एक्स्पो२०७३ मंगलबार सकिएको छ। करिब तीन लाखले अवलोकन गरेको मेलामा ३५ करोड मूल्य बराबरको कारोबार भएको आयोजकले जनाएको छ। मेलामा आकर्षक र बढीभन्दा बढी व्यक्तिलाई आकर्षण गर्ने महिला, घरेलु तथा कृषि क्षेत्रबाट सामुदायिक बाख्रापालन क्षेत्र महुलीको १ सय २० किलोको बोका पाल्ने खड्गप्रसाद कोइराला पुरस्कृत भए। समापन समारोहमा पूर्वसभामुख सुभास नेम्वाङले १० हजार नगद र प्रशंसा पत्र प्रदान गरे। यस्तै, स्विट टुथ आइस्क्रिम घरेलु उद्योग द्वितीय, कुबेर एन्ड सन्स तृतीय स्थान हासिल गरे। उनीहरूलाई पनि प्रशंसा पत्र प्रदान गरे। यस्तै, आधुनिक औद्योगिक उत्पादनतर्फ के अन्सारी एन्ड सन्सको प्रार्थना अगरबत्ती स्टल प्रथम, एएफएम कन्सर्न द्वितीय र फन एन्ड फुड भिलेजले तृतीय स्थान हासिल गरे। उनीहरूलाई पनि पूर्वसभामुखी नेम्बाङले नगद र प्रशंसा पत्र प्रदान गरे। मेलामा उल्लेखय भूमिका निर्वाह गर्ने उद्योग संगठन मोरङका निर्देशक सोमनाथ अधिकारी, माउन्टेन फ्लाइटका संयोजक भवेशकुमार श्रेष्ठ, हेली सिटी टुरका संयोजकलगायतलाई प्रशंसा पत्र प्रदान गरे। समापन समारोहमा पूर्वसभामुख नेम्बाङले सिंगो पूर्वाञ्चललाई देश र विदेशको सामुन्नेमा ल्याउन यो प्रदर्शनी सफल भएको बताए। अझै भव्यताका साथ मेलाको निरन्तरताका लागि प्रदर्शनीस्थलको अभाव पूर्तिका लागि सबै एकजुट भएर लाग्नुपर्ने उनले बताए। मोरङ व्यापार संघका अध्यक्ष तथा सांसद पवन सारडाले यो प्रदर्शनीले उद्योग, उत्पादन, व्यवसायी, सेवाग्राही र कृषिलाई जोड्न सफल भएको बताए। उनले प्रदर्शनीलाई निरन्तरता दिएर देश विदेशमा गएर हेर्नुभन्दा यहीँ ल्याएर देखाउने स्थिति निर्माण गर्न सबैको सहयोग आवश्यक रहेको बताए। मेला आयोजक समिति संयोजक तथा उद्योग संगठनका अध्यक्ष मुकेश उपाध्यायले प्रदर्शनीले साना, कुटिर, मझौला, ठूला उद्योगहरूलाई आफ्नो उत्पादनको प्रवद्र्धनमा सहयोग पुगेको बताए। आर्थिक विकास र अर्थतन्त्रको बलियो माध्यम कृषि तथा औद्योगिक विकास भएकाले यस्ता उत्पादनले स्वदेशमै बजार पाउने विश्वास व्यक्त गरे।"
ओप्पोद्वारा ५एक्स डुअल क्यामेरा जुम प्रदर्शन,"काठमाडौं ओप्पोले बार्सिलोनामा आयोजित मोबाइल वल्र्ड कंग्रेस (एमडब्लूसी) २०१७ मा अवलोकनकर्ता माझ फाइभ एक्स डुअल क्यामेरा जुम प्रविधिको पहिलो प्रदर्शन गरेको छ। कम्पनीले प्रदर्शित गरेको यो पेरिस्कोप स्टाइल डुअल क्यामेरा, स्मार्टफोनका लागि संसारकै पहिलो भएको दाबी गरेको छ। यो प्रविधिले स्मार्टफोनमा पाँच गुणा लसलेस जुम क्षमता उपलब्ध गराउने कम्पनीको विज्ञप्तिमा छ। नयाँ प्रविधिमार्फत उपभोक्ताले शक्तिशाली जुम फंक्सनका साथै अभूतपूर्व इमेज स्टेबलाइजेसन क्षमताको मज्जा लिन सक्ने कम्पनीले जनाएको छ।"
जेट एयरवेजको बिलियन माइल्स फेस्टिबल,काठमाडौं भारतको अन्तर्राष्ट्रिय एयरलाइन्स जेट एयरवेजले भारतकै पहिलो तथा सर्वाधिक ठूलो बिलियन माइल्स फेस्टिबल आयोजना गरी धेरैपटक उडान गर्ने यात्रुलाई पुरस्कृत गर्ने योजना सार्वजनिक गरेको छ। योजना अवधिभित्र जेट एयरवेजको टिकट बुक गर्ने तथा यात्रा गर्ने जुनसुकै देशका यात्रुले एक करोडभन्दा बढी जेपी माइल बराबरको बोनस प्राप्त गर्न सक्ने जारी विज्ञप्तिमा छ। आगामी गर्मी मौसममा बिदा मनाउने यात्रुहरूलाई लक्षित गरी ल्याइएको यस योजनाअन्तर्गत जेट एयरवेजका यात्रुले बोनस जेपी माइल प्राप्त गरी लाभान्वित हुन सक्ने कम्पनीले जनाएको छ। हवाईयात्राको चाहना गर्नेहरूको सपना साकार पार्न बिलियन माइल्स फेस्टिबल सहायक सिद्ध हुने दाबी एयरवेजको छ।
नेपालचीन उद्योग वाणिज्य संघको साधारणसभा,"काठमाडौं नेपालचीन उद्योग वाणिज्य संघको चौधौं वार्षिक साधारणसभा प्रमुख अतिथि उपप्रधान तथा अर्थमन्त्री कृष्णबहादुर महरा तथा नेपालका लागि चिनियाँ राजदूत यु होङको विशेष आतिथ्यमा सम्पन्न भएको छ। कार्यक्रममा नेपालचीन उद्योग वाणिज्य संघका अध्यक्ष राजेशकाजी श्रेष्ठले दुई देशबीचको आर्थिक सम्बन्धलाई प्रवद्र्धन गर्ने सन्दर्भमा व्यापार तथा लगानी, पर्यटन प्रवद्र्धन, व्यापारिक प्रतिनिधिमण्डलको आदानप्रदान, व्यापार मेलाहरूको आयोजना एवं सहभागिता, गोष्ठी तथा अन्तरक्रिया आदि कार्यहरूलाई विशेष प्राथमिकताका साथ संघले कार्यहरू अगाडि बढाइरहेको बताए। नेपाल सिल्क रोडअन्तर्गत वन बेल्ट वन रोड मा आबद्ध भइसकेको हुँदा त्यसअनुरूप कार्य अगाडि बढाउनुपर्ने तथा नेपालका ठूला परियोजनाहरूको चिनियाँ लगानीका लागि समेत उनले अनुरोध गरे। कार्यक्रमा नेपाल सरकारका पूर्व वाणिज्य तथा आपूर्ति सचिव पुरुषोत्तम ओझाले नेपाल इन दि सिल्क रोड (ओबीओआर) एन्ड रिजनल प्रस्पेरिटी विषयमा आफ्नो विचार राखेका थिए। कार्यक्रममा विशेष अतिथि नेपालका लागि चिनियाँ राजदूत म्याडम यु होङले चीन सरकार नेपालको विकासमा सदैव साथ रहिआएको तथा नेपालचीन उद्योग वाणिज्य संघले दुई पक्षीय आर्थिक तथा व्यापारिक समृद्धिका लागि महत्त्वपूर्ण भूमिका खेलेको बताइन्। प्रमुख अतिथि उपप्रधान तथा अर्थमन्त्री कृष्णबहादुर महराले दुई देशबीचको सम्बन्ध प्रगाढ रहेको र दुई देशबीचको व्यापारमा वृद्धि भइरहे पनि नेपालले ठूलो व्यापार घाटा व्यहोरिरहेको बताए।"
कालोसूचीमा परेकालाई विमानस्थल बनाउने ठेक्का,"योसहित अन्य तीन वटा निर्माण कम्पनीलाई प्रधानमन्त्री तथा मन्त्रिपरिषद् मातहत रहेको सार्वजनिक खरिद अनुगमन कार्यालयले फागुन ६ गते कोलोसूचीमा राखेको छ। अनुगमन कार्यालयको वेबसाइटले यस कम्पनीलाई एक वर्षसम्मका लागि कालोसूचीमा राखेको छ। सार्वजनिक खरिद ऐनअनुसार कालोसूचीमा रहेको अवधिसम्म कुनै पनि सार्वजनिक निकायले आह्वान गर्ने टेन्डर प्रक्रियामा भाग लिन पाइँदैन। यो सूचना नहेरी प्राधिकरणले जगदम्बासहित गाल्बा र च्याङमिला गरी तीनवटा कम्पनीलाई बैतडी विमानस्थलको १२ करोडको निर्माण कार्यका लागि छनोट गरेको छ। प्राधिकरणले सरकारी पत्रिका द राइजिङ नेपालको फागुन १३ गतेको अंकमा ५ वटा विमानस्थलको धावनमार्ग सुधार, कालोपत्रे निर्माणलगायतका कार्यका लागि पूर्वयोग्यता मूल्यांकनमा जगदम्बालाई पनि छनोट गरेको सूचना सार्वजनिक गरेको छ। यो सूचनामा बैतडीसहित अछामको साँफेबगर, जुम्ला, डोल्पा र विराटनगर विमानस्थल निर्माणको ठेक्का आह्वान गरिएको छ। यी सबैमा निर्माण व्यवसायीहरूलाई प्राधिकरणले ७२ करोड बराबरको निर्माण जिम्मा दिँदै छ। जगदम्बाले दार्चुला जोड्ने उत्तरी तिकंर सडक निर्माणका लागि रायमाझी र नरसिंहसँग संयुक्त रूपमा ०६९ माघ २८ गते ठेक्का सम्झौता गरेको थियो।दार्चुलातिंकर सडक योजनाले पटकपटक ताकेदा गर्दा पनि सम्झौताअनुसारको काम समयमै नगरेपछि यी तीनवटै निर्माण कम्पनीलाई फागुन ६ गते कालोसूचीमा राखिएको थियो। यिनले उक्त सडक निर्माणका लागि दार्चुलातिंकर सडक योजनाले आकलन गरेको (इस्टिमेट) गरेको दर भन्दा ४७ प्रतिशत घटीमा ७५ लाख ३६ हजार २ सय ९० रुपैयाँ लागतमा सम्झौता गरेका थिए। कम्पनीलाई ०७१ असार मसान्तसम्म म्याद थप गरेर छिटो काम सक्न निर्देशनसमेत दिइसकेको योजना प्रमुख मनीषकुमार शाहले बताए। उनले भने, निर्माण कार्यमा ढिलाइ गर्न थालेपछि उक्त कम्पनीलाई कालोसूचीमा राखिएको हो। कम्पनीले ७४ प्रतिशत कामको ५५ लाख ८८ हजार ५ सय ८९ रुपैयाँ भुक्तानी लिइसकेको छ। सदरमुकाम खलंगामा शून्य विन्दु बनाई तिब्बतको ताक्लाकोट सीमाको तिंकर भञ्जाङसम्मको १ सय ३० किलोमिटर दूरीको राष्ट्रिय महत्त्वको सडकले बजेटमा प्राथमिकता पाए पनि निर्माण व्यवसायीका कारण भौतिक प्रगति प्राप्त गर्न सकेको छैन। यो सडक अपी नगरपालिकाका ५ वडासहित यहाँका ८ गाविस भएर अघि बढेको छ। उक्त सडकको ६५ किलोमिटरसम्म ट्रयाक खोलिएको भए पनि १५ किलोमिटरमा मात्रै जोखिमपूर्ण तरिकाले मोटर चल्ने गरेको छ। ८ वर्षसम्म सडक निर्माण हुन नसक्दा यहाँका स्थानीय जोखिमपूर्ण तुइनको सहायताले भारतीय सडक मार्ग प्रयोग गर्न बाध्य छन्।"
एसियाली पूर्वाधारमा प्रतिवर्ष १७ ट्रिलियन डलर आवश्यक,"काठमाडौं एसियाको आधारभूत संरचना (पूर्वाधार) निर्माणका लागि प्रतिवर्ष १ दशमलव ७ ट्रिलियन अमेरिकी डलर आवश्यकता पर्ने एसियाली विकास बैंक (एडीबी) ले जनाएको छ। उक्त रकम यसअघि अनुमान गरेको भन्दा दोब्बर हुने बैंकको विज्ञप्तिमा छ। बैंकका अनुसार विकासिल एसिया र प्रशान्त क्षेत्रका मुलुकमा पूर्वाधार निर्माणका लागि सन् २०३० सम्म आवश्यक पर्ने रकम २२ दशमलव ६ ट्रिलियन अथवा प्रतिवर्ष १ दशमलव ५ ट्रिलियन अमेरिकी डलरसम्म बढ्न सक्ने जनाएको छ। क्षेत्रिय वृद्धि गतिलाई दुरुस्त राख्नका लागि यति रकम चाहिने फिलिपिन्सको मनिलाबाट मंगलबार जारी एडीबीको प्रतिवेदनमा उल्लेख उल्लेख छ।प्रतिवेदनमा जलवायु परिवर्तन र अनुकूलनको मूल्यलाई समावेश गर्ने हो भने अनुमान गरिएको भन्दा २६ ट्रिलियन बढी अर्थात प्रतिवर्ष १ दशमलव ७ ट्रिलियन अमेरिकी डलरले वृद्धि हुने उल्लेख छ। यो प्रतिवेदन ऊर्जा, यातायात, दूरसञ्चार, पानी, सरसफाइलगायतका एसियाली पूर्वाधारका लागि आयोजित बैठकका आधारमा सार्वजनिक गरिएको हो। यसमा वर्तमान पूर्वाधारमा मौज्दात लगानी रकम, भावी लगानी रकमको आवश्यकताहरू र वित्तीय संयन्त्रलाई समेत समेटिएको छ।एडीबी प्रमुख ताकेहिको नाकाओका अनुसार एसिया र प्रशान्त क्षेत्रभरि पूर्वाधार निर्माणको माग वर्तमान आपूर्तिभन्दा बढेर गएको छ। उनका अनुसार गुणात्मक मानक कायम गर्न, आर्थिक वृद्धिदरलाई प्रोत्साहन गर्न र जलवायु परिवर्तनका कारण विश्वव्यापी रूपमा परेको दबाबलाई मध्यनजर गर्दै एसियामा नयाँ र स्तरवृद्धिसहितका पूर्वाधार आवश्यक रहेको छ।"
बढेन किसानका उत्पादनको मूल्य,"नुतन र रत्ने त मात्रै होइन जिल्लाका धेरै किसानका घरमा मकै र केही किसानका घरमा गहुँ र धान बिक्रीमा समस्या छ। त्यसो त गहुँ र धानको मूल्य पनि तीन वर्षदेखि स्थिर छ। गहुँ र धानको मूल्य प्रतिपाथी सय रुपैयाँ छ। यो तीन वर्ष अघिकै मूल्य हो। तीनतीन वर्षसम्म पनि गहुँ र धानको मूल्य नबढ्दा किसानहहरू चिन्तित छन्। तीन वर्षदेखि मूल्य नबढ्नु र त्यही पनि बिक्री नभएपछि समस्यामा परेको किसानहरूको भनाइ छ। गाउँगाउँमा विस्तार भएको बजारका कारण किसानका खाद्य उत्पादन बिक्रीमा समस्या भएको हो। विस्तारित बजारमा बजारको चामल पुगेपछि मानिसले मकै र गहुँ खान छाडेका छन् भने धान पनि कुटेर चामल निकाल्न दु:ख हुने भएपछि सबै ठाउँमा बजारकै चामल सर्वेसर्वा भइरहेको छ। पहिलेपहिले घोडा, खच्चडका लागि भए पनि मकै खरिद गर्न आउनेहरू पछिल्लो समय आउन छाडिसकेका छन्। सडक विस्तारसँगै घोडा, खच्चड विस्थापित भइसकेका छन्। कहिलेकाहीँ बाहिरी जिल्लाबाट आउनेहरूले मात्रै मकै खरिद गर्छन्, त्यो पनि सस्तो मूल्यमा। उत्पादनका लागि धेरै दु:ख गनुपर्ने मकैको भाउ सबैभन्दा कम हुनु दु:खद भएको पीपल ६ का दलवीर खत्रीले बताए। उनको घरमा पनि दुई वर्षदेखिकै मकै यत्तिकै छ। बेसी र लेकमा उत्पादित मकै बिक्रीमा समस्या भइरहेको उनले बताए। मकै नबिक्ने भएपछि उनको परिवारले लेकमा फलेको मकै बेसी नै झारेको छैन। गाउँमा झारेर पनि के गर्नु, गाउँ झार्ने दु:ख मात्रै बिक्री हुँदैन, दलवीरले भने। जिल्लाका अधिकांश ठाउँमा मकैको मूल्य प्रतिपाथी ५० देखि ७० को बीचमा छ। जिल्लामा अन्य खाद्यान्न बालीमा सबैभन्दा बढी मकै उत्पादन हुने गरेको छ। पछिल्लोपटक जिल्लाभरबाट ३७ हजार ९ सय ८८ टन मकै उत्पादन भएको थियो। कृषि विकास कार्यालयका अनुसार १६ हजार ३ सय ६ हेक्टरमा मकै खेती गरिएको थियो। त्यसैगरी ३ हजार ५ सय ६६ हेक्टरमा गरिएको धान खेती १० हजार ८ सय ९७ टन उत्पादन भएको थियो भने गत वर्ष ११ हजार ७ सय ७२ हेक्टरमा गरिएको गहुँ खेतीको उत्पादन २७ हजार २ सय ७५ टन भएको थियो। अहिले बारीको गहुँ भित्र्याइएको छैन।"
संखुवासभामा इन्धन अझै असहज,"संखुवासभा खाँदबारी ११ का सुन्दर बस्नेत पेट्रोल लिन धाएको तीन दिन बित्यो। उनले पेट्रोल पाएका छैनन्। पेट्रल लिन लाइनमा बस्दासमेत उनले पाएनन्। गत वर्ष भारतको नाकाबन्दीमा झैं पम्पवालाले लाइन लगाएर ५ सयको मात्रै पेट्रोल बिक्री गरिरहेका छन्। लाइनमा पनि सीमित व्यक्तिलाई मात्रै दिने गरेको छ, उनले भने, बिहानभरि लाइनमा बस्नुपर्छ, अन्तिममा तेल छैन सकियो भन्छन्। हैरान भइसक्यौं। यहाँ भएका पम्मले इन्धन भएर पनि नबेची समस्या देखाएको उनले बताए। पम्पले तेल नदिँदा बजारमा बोतल र जर्किनमा राखेर महँगोमा बेचिरहेको उपभोक्ताको आरोप छ। सामान्य पसलमा २ सय तिरे जति पनि पेट्रोल पाइन्छ, पम्पले छैन भन्छ, उनले भने, यसको फाइदा कालोबजारी गर्नेहरूले उठाइरहेका छन्। २ सय तिर्न तयार हुँदा तेल फालाफाल पाइन्छ। कालोबजारी गरेर २ सय प्रतिलिटरसम्म लिनेलाई कारबाही गर्नुपर्ने उपभोक्ताको माग छ। खाँदबारी, तुम्लिङटार र चैनपुरमा भएका पेट्रोल पम्पले इन्धन नभएको बताउँदै आएका छन्। थोरै तेल आउने भएकाले दिन नसकेको जनाउँदै आएका छन्। एकपटकमा २ हजार लिटर मात्रै तेल आउने भएकाले समस्या भएको मनकामना आयल निगमले जनाएको छ। आयल निगम सञ्चालकहरूले निगमको क्षेत्रीय कार्यालयबाट इन्धन नआएको जनाएका छन्। यहाँ मासिक करिब ६० हजार किलोलिटर पेट्रोल खपत हुँदै आएको छ। १५ दिनदेखि निगमको क्षेत्रीय कार्यालयले भनेजति पेट्रोल नदिएको सञ्चालकहरूको गुनासो छ। डिजेल पनि पर्याप्त नहुँदा यातायात सञ्चालनमा समस्या भएको छ। डिजेल हरेक गाडीलाई दैनिक १ हजार बराबरको मात्रै बिक्री गरिँदै आएको छ। प्रहरीका डीएसपी गौतमकुमार केसीले जिल्लामा इन्धन सहज नभएको बताए। भनेजति इन्धन नहुँदा वितरणमा समस्या देखेका छौं, उनले भने, प्रशासनमार्फत माथिल्लो निकायमा जानकारी गराइसकेका छौं। बजारमा कालोबजारी गरेर महँगोमा इन्धन बेचेको गुनासो आएको छ। कालोबजारी गर्नेको खोजी गरिरहेका छौं, त्यस्ता व्यापारी पाइए पक्राउ गरेर कालोबजारीअन्तर्गत मुद्दा चलाउँछौं।"
नेप्से पुन: १३ सय तल,"उक्त दिन कारोबारमा आएकामध्ये जलविद्युत्बाहेक सबै समूहका परिसूचक घटे। तीमध्ये पनि होटल, बिमा र बंैकिङ समूहको परिसूचक उच्च दरले घटे। नेप्से घटे पनि कारोबार रकम भने बढेको छ। अघिल्लो दिन २५ करोड रुपैयाँ बराबरको सेयर कारोबार भएको बजारमा मंगलबार ५४ करोड ४५ लाख रुपैयाँ बराबरको कारोबार भएको छ। अघिल्लो दिनको तुलनामा कारोबार रकम २८ करोड ७६ लाख रुपैयाँले बढी हो। कारोबार भएकामध्ये २३ कम्पनीको सेयर मूल्य बढ्यो, ९७ कम्पनीको घट्यो। बाँकी १२ कम्पनीको सेयर मूल्य स्थिर रह्यो। उक्त दिन ४ हजार १ सय ४१ कारोबारबाट १ सय ३२ कम्पनीका १२ लाख २९ हजार ६ सय ५९ कित्ता सेयर किनबेच भए।"
कपिलवस्तुको गोलभेडा पोखरा,"कपिलवस्तु मूल्य पाउन थालेपछि यहाँका किसानले अर्घाखाँची र पोखरा गोलभेडा पठाउन थालेका छन्। जिल्लाको बजार मूल्यभन्दा प्रतिकिलो ५ रुपैयाँ बढी मूल्यमा बिक्री गरिरहेका छन्। जिल्लाको धनकौली गाविसका ६० भन्दा बढी कृषकले सातामा ५ दिन गोलभेडा बाहिर पठाइरहेका छन्।दैनिक संकलन हुने ३० देखि ४० क्विन्टल गोलभेडा एक दिन अर्घाखाँची र अर्को दिन पोखरा बिक्रीका लागि पठाउने गरिएको छ। धनकौलीमा रहेको रामघाट कृषि उपज तथा संकलन केन्द्रमा गोलभेडा संकलन गरिन्छ। २३ जना स्थानीय कृषकले समन्वय गरेर गोलभेडा बेच्ने गरेका छन्। थोक व्यापारी आफैं गाडी पठाउँछन्, कृषक बहरैची केवटले भने, हामी तौल गरेर दिन्छौं। गत कात्तिक सुरुदेखि सातामा ५ दिन दैनिकसानो पिकअप भ्यानमा पठाउन सुरु गरेको उनले बताए। हालसम्म साढे ४ महिनामा ८० टन गोलभेडा निर्यात गर्यौं, कृषक राजेन्द्र केवटले भने, यसबापत गाउँमा १५ लाखभन्दा बढी रकम भित्रियो। अत्यधिक उत्पादन भई २ साताअघि जिल्लामा ५ रुपैयाँ किलो बजार भाउ हुँदा उनीहरूले ८ रुपैयाँ किलोमा उता बेचेको कृषकहरू बताउँछन्। अर्घाखाँची र पोखराका थोक व्यापारी कृषकलाई फोन गरेर गोलभेडा अर्डर गर्छन्। उताका व्यापारी त सातै दिन गोलभेडा अर्डर गर्छन् तर दिन नसकेर साताको ५ दिन पठाउने गरिएको छ। गोलभेडासँगै थोरै मात्रामा काउली, बन्दा, ब्रोकाउली र भान्टा पनि पठाउने गरिएको कृषकहरू बताउँछन्।एक बिघामा लगाएको गोलभेडा सबै जिल्ला बाहिर पठाएको कृषक दयाशंकर केवटले बताए। राम्रो भाउ पाउँदा लाखभन्दा बढी आम्दानी भयो, उनले भने, २ लाखभन्दा बढीको गोलभेडा निर्यात गरें। यसले उत्साहित भएको उनले बताए। मौसमी त्रिशूल जातको उन्नत गोलभेडा जेठसम्म उतातिर निर्यात गर्न कृषकहरू लागेका छन्। जेठपछि बेमौसमी हिमसोना उन्नत जातको गोलभेडा उत्पादन गर्न कृषकले तयारी गरिसकेका छन्। पहाडमा तराईको गोलभेडाको अत्यधिक माग छ, पोखराको तरकारीका थोक व्यवसायी कृष्ण धवलले भने, जति ल्याए पनि पुग्दैन। जिल्लामै तरकारीको राम्रो पकेट क्षेत्र धनकौलीमा ३६ हेक्टरभन्दा बढीमा गोलभेडा खेती गरिएको छ।"
फाइनलमा पुरानै प्रतिद्वन्द्वी,"नेपालगन्ज सशस्त्र प्रहरीको एपीएफ क्लब र भारतको रेल्वे कोलकाता टिम नेपालगन्जमा जारी चौथो प्रधानमन्त्री कप भलिबलको फाइनल पुगेका छन्। गत वर्षको फाइनल पुनरावृत्ति भएको छ। अघिल्लो वर्ष पनि दुवै टिम फाइनल पुगेका थिए।नेपालगन्ज रंगशालास्थित कभर्डहलमा मंगलबार सेमिफाइनलमा रेल्वे कोलकाताले त्रिभुवन आर्मी क्लबलाई २५१६, २५२३, २५१४ ले हराउँदै उपाधि रक्षा गर्ने सम्भावना देखाएको छ। रेल्वे डिफेन्डिङ च्याम्पियन हो।आर्मीकी कप्तान मनीषा खाँँडले रेल्वे बलियो टिम भएको प्रतिक्रिया दिइन्। खेलमा केही सुधार ल्याए पनि हाम्रो कुनै पनि रणनीति काम लागेन, उनले भनिन्। मनीषाले तेस्रो स्थानका लागि संघर्ष गर्ने बताइन्। रेल्वेकी कप्तान आरुसी घोषले विपक्षीको प्रशंसा गरिन्। उनले भनिन्, नयॉ खेलाडीहरू भए पनि आर्मीले खुबै मिहिनेत गरेका थिए। अर्को सेमिफाइनलमा एपीएफले नेपाल पुलिस क्लबलाई सोझो सेटमा पन्छाएको थियो। पहिलो सेटमा २५१३ आफ्नो पक्षमा पारेको एपीएफले त्यसपछि लगातार दुई सेट २५७, २५२२ ले जितेर फाइनल पक्का गरेको थियो। पहिलो प्रधानमन्त्री कपको विजेता पुलिस टिम चौथो संस्करण खेल्न नयॉ खेलाडीको भरमा नेपालगन्ज आइपुगेको थियो। पुलिसमा तीन जनामात्र सिनियर खेलाडी छन्। दोस्रो संस्करणको विजेता एपीएफ टिमा ५ राष्ट्रिय टिमका खेलाडी छन्। पुलिसका प्रशिक्षक भरत शाह नयाँ खेलाडीका कारण आफ्नो टिम सेमिफाइनलमा चल्न नसकेको बताए। सेमिफाइनलमा राम्रो खेल्न सकेनौं, उनले भने। साबिक विजेता रेल्वे र उपविजेता एपीएफबीचको बुधबारको फाईनल खेल रोमान्चक हुने अनुमान गरिएको छ। फाइनल जित्ने गरी तयारीमा छौं, एपीएफकी कप्तान विनिता बुढाथोकीले भनिन्, यसपल्ट रेल्वेका हरेक रणनीति विफल पार्नेछौं। खेलमा हारजित सामान्य भए पनि यसपालि अघिल्लो वर्षका गल्ती दोहोरिन नदिने उनको दाबी थियो। रेल्वे टिममा भारतीय राष्ट्रिय टोलीका प्रीति सिंह र अरुसी घोषसम्मिलित छन्। कप्तान घोषले उपाधि जोगाउन हरसम्भव कोसिस गर्ने बताइन्। तेस्रो स्थानका लागि नेपाल पुलिस र आर्मी क्लब भिड्दै छन्। प्रतियोगिता विजेताले १ लाख ११ हजार, दोस्रोले ५५ हजार, तेस्रोले ३५ हजार रुपैयाँ पुरस्कार प्राप्त गर्नेछन्।"
आनन्दलाई दुई स्वर्ण,"काठमाडौं लेबोरेटरी उमाविका आनन्द पाण्डेले मंगलबार दशरथ रंगशालामा सुरु २२ औं विद्यालयस्तरीय विशेष खेलकुद प्रतियोगितामा दुई स्वर्ण जितेका छन्। आनन्दले पूर्ण दृष्टिविहीनको छात्र ५० मिटर दौड र सफ्टबल थ्रोमा स्वर्ण जितेका हुन्। दौडमा लेबोरेटरीका निश्चल सिवाकोटी दोस्रो र नारायणी उमाविका चितवनका किरण पन्त तेस्रो भए। सफ्टबलमा पूर्वाञ्चल ज्ञानचक्षु धरानका अमरदीप राई दोस्रो र जनजागृति उमावि धादिङका दिनेशलाल श्रेष्ठ तेस्रो बने। पूर्ण दृष्टिविहीनको छात्रा ५० मिटर दौडमा नमुना मच्छिन्द्रकी रूपा तामाङ पहिलो, मंगलप्रसाद उमावि नेपालगन्जकी दौपर्दा सहकार्य दोस्रो र लेबोरेटरीकी सनिता भट्टराई तेस्रो भए।आंशिक दृष्टिविहीनको छात्र १ सय मिटर दौडमा ज्ञानोदय उमावि म्याग्दीका विशाल बिकले स्वर्ण, सन्जिवनी उमावि काभ्रेका पासाङ लामाले रजत र मंगलप्रसाद उमावि डोटीका यमजङ विष्टले कांस्य जिते। सोही स्पर्धाको छात्रामा लेबोरेटरीका मनीषा गिरी पहिलो र प्रनिशा रिजाल दोस्रो तथा सन्जिवनीकी संगीता ढकाल तेस्रो भए। आंशिक दृष्टिविहीनको छात्रा सफ्टबल थ्रोमा नेपालगन्जकी सपना चौधरी पहिलो, लेबोरेटरीकी वर्मा बुढा दोस्रो र नमुना मच्छिन्द्रकी निरुता श्रेष्ठ तेस्रो भए। पूर्ण दृष्टिविहीनको छात्रा सफ्टबल थ्रोमा नमुनाकी संगीता राई पहिलो, नारायणीकी निशा लामा दोस्रो र आदर्श उमावि, ठिमीकी सीता गुरुङ तेस्रो भए। प्रतियोगितामा दृष्टिविहीन, बहिरा र शारीरिक अपांगतर्फ २ सय ८८ खेलाडी सहभागी छन्। उपत्यकाबाट १ सय ४५ र उपत्यका बाहिरबाट १ सय ४३ खेलाडीले ३८ स्वर्णका लागि प्रतिस्पर्धा गर्ने छन्।"
अघि बढ्दै आर्मी,बुटवल विभागीय टिम त्रिभुवन आर्मीले बुटवलमा जारी १९ औं तिलोत्तमा गोल्डकप नकआउट फुटबल प्रतियोगिताको सेमिफाइनल पक्का गरेको छ। मंगलबार आर्मीले अर्को विभागीय प्रतिद्वन्द्वी नेपाल पुलिस क्लबलाई ३१ ले पराजित गर्दै अन्तिम चार पक्का गरेको हो। आर्मीले आयोजक रुपन्देही११ सँग सेमिफाइनल प्रतिस्पर्धा गर्नेछ। देवीनगरस्थित एन्फा टेक्निकल सेन्टर मैदानमा मंगलबार दुवै विभागीय टिम खरो रूपमा उत्रिएका थिए। मैदानमा अन्य दिनभन्दा दर्शकको बाक्लो उपस्थिति थियो। दुवै पक्षका खेलाडी सुरुआती अग्रता लिन असफल भइरहेका थिए। पहिलो गोल आर्मीका विवेक बस्नेतले गरे। उनले २० औं गरेको सशक्र प्रहार आर्कषक ढंगले गोलमा परिणत भयो। अग्रताले हौसिएको आर्मी यसपछि झनै आक्रामक रूपमा प्रस्तुत भयो। खेलको ३८ औं मिनेटमा आर्मीका राजीव गुरूङले गोल थपे। उनले गोलका लागि विवेक बस्नेतको पास सदुपयोग गरेका थिए।दुई गोलले पछि परेको पुलिस टिम दोस्रो हाफमा निकै सम्हाहिन खोज्यो। यद्यपि आर्मीसामु पुलिसका धेरै प्रयास विफल भए। पुलिसले निश्चित तीन राम्रा अवसर गुमायो। पुलिस समर्थक निराशा मेट्दै ७८ औं मिनेटमा नीरबहादुर राईले गोल गरेर पुलिसलाई खेलमा फर्काउने प्रयास गरेका थिए। तर यसले टिमको गोलअन्तर कम गर्नेभन्दा अरु काम गरेन। अन्तिम समयमा आर्मीका दीप लामाले गोल गर्दै खेल टुंग्याएका थिए। सन्तोष तामाङको पासमा दीपले आर्कषक हेडरमा गोल गरेका हुन्। आर्मीका विवेक बस्नेत म्याच अफ द म्यान घोषित भए। बुधबार पहिलो सेमिफाइनलमा सिएमजी क्लब संकटाले हिमालयन शेर्पा क्लबसँग प्रतिस्पर्धा गर्नेछ।
फ्रेन्ड्समा फेरि राजीव,"काठमाडौं सहिद स्मारक ए डिभिजन क्लब फ्रेन्ड्सको अध्यक्षमा फेरि राजीवराज पौड्याल चुनिएका छन्। उनी निवर्तमान अध्यक्ष रत्नशम्शेर राणालाई ३८ मतले पराजित गर्दै पुन: अध्यक्ष भएका हुन्।उनले नौ वर्षअघि पनि फ्रेन्ड्सको नेतृत्व सम्हालेका थिए। क्लबलाई सिस्टममा लानुपर्ने आवश्यकता भएकाले फेरि आएको हो, सोमबार कार्यभार सम्हालेका उनले भने, व्यवस्थापकीय र आर्थिक रूपमा क्लबलाई सवल बनाएर अघि बढाउने छौं। एकेडेमी पुन: सञ्चालन गर्नेछौं। राम्रा खेलाडी समेटेर बलियो टिम बनाउँछौं। हामी क्लबलाई व्यवसायिक रूपमा सञ्चालन गर्न चाहन्छौं। अनियमितताको आरोप लागेपछि फ्रेन्ड्सको बैंक खाता रोक्का गरिएको अवस्थामा छ भने उसका कागजात जिल्ला प्रशासन कार्यालय लतिलपुरमा पुर्याइएको छ। साधारणसभाबाट तीनवर्षे कार्यकालका लागि महेन्द्रप्रसाद जोशी सचिव र शेखरबहादुर क्षेत्री कोषाध्यक्षमा चुनिए। ११ सदस्यीय कार्यसमितिमा पूर्वमिडफिल्डर रविन व्यन्जनकारसहित सरोजा पौडेल, श्रीहरि श्रेष्ठ, सत्यमान लामा, कैलाशनाथ अमात्य, पवनकुमार श्रेष्ठ, राजाराम तण्डुकार र हरिहर तण्डुकार सदस्य निर्वाचित भए।"
दोस्रो खेलमा नेपाल सफल,"काठमाडौं भारत भ्रमणमा रहेको नेपालले मंगलबार दोस्रो अभ्यास खेलमा राजवादा क्रिकेट क्लबलाई ८३ रनले पराजित गरेको छ। केन्यासँग हुने विश्व क्रिकेट लिग च्याम्पियनसिपलाई तयारी गरिरहेको नेपाल आइतबार यही टोलीसँग ४७ रनले पराजित भएको थियो। कार्यवाहक कप्तान ज्ञानेन्द्र मल्लले फेरि ब्याटिङको मोर्चा सम्हालेपछि ग्रेटर नोयडास्थित गौतम बुद्ध युनिभर्सिटी मैदानमा टस हारेको नेपालले निर्धारित ५० ओभरमा ७ विकेट गुमाई २ सय ४७ रन बनायो। जवाफमा आएको राजवादा ३७३ ओभरमै १ सय ६४ रनमा अलआउट भयो। नियमित कप्तान पारस खड्का अस्वस्थ भएपछि उनको अनुपस्थितिमा टिमको नेतृत्व गरिरहेका ओपनर ज्ञानेन्द्रले ९५ रन बनाए। सुनील धमलासँग पहिलो विकेटमा २१ ओभरमा ९३ रन जोडेका ज्ञानेन्द्रले १ सय १५ बल खेल्दै ८ चौका प्रहार गरे। सुनीलले ७२ बलमा ५ चौकासहित ४४ रन बनाए। शरद भेषावकर ७, सागर पुन १७ र विनोद भण्डारी शून्यमा आउट भए। भेट्रान महबुब आलमले २२ बलमा समान २ चौका र छक्का प्रहार गरी ३० रन बनाए। दीपेन्द्रसिंह ऐरी २ रनमै आउट भए। आरिफ शेखले २७ बलमा १ चौका प्रहार गरी २४ र वसन्त रेग्मी १२ बलमा १२ रन बनाई नटआउट रहे। राजवादाका मधुर खत्री र सुशील खत्रीले २२ विकेट लिए। राजवादाबाट मधुरले ६३ बलमा ५ चौका प्रहार गरी ४२, अशोक सिंहले २५ बलमा ५ चौका र १ छक्का प्रहार गरी ३३ तथा मोहम्मद साफीले २२ रन बनाए। नेपालबाट सोमपाल कामी, सागर र सन्दीप लामिछानेले २२ तथा अविनाश कर्ण र करण केसीले ११ विकेट लिए। सोमपालले ५ ओभरमा १३, सन्दीपले ४३ ओभरमा १७ र सागरले ८ ओभरमा १ मेडन राख्दै ३३ रन खर्चे। शुक्रबार काठमाडौं फर्किनुअघि नेपालले तेस्रो अभ्यास खेल खेल्नेछ। नेपालले कीर्तिपुरमा फागुन २८ र ३० मा केन्यासँग विश्व क्रिकेट लिगका दुई खेल खेल्दै छ।"
लिभरपुलमाथि लेस्टर हाबी,"लेस्टर जेमी भार्डीको दुई गोलसँगै लेस्टर सिटीले म्यानेजर क्लाउडियो रेनेरीलाई बर्खास्त गरेपछि सोमबार लिभरपुललाई ३१ ले पन्छाउँदै प्रिमियर लिगमा रहने आशा देखाएको छ।अविश्वसनीय रूपमा लेस्टरले उपाधि जितेको नौ महिनापछि बिहीबार ६५ बर्षीय रेनेरीलाई बर्खास्त गरिएको थियो। दर्शकले खेल ६५ औं मिनेटमा पुगेपछि ब्यानर, मास्क र स्मार्टफोन लाइट देखाएर उनीप्रति सम्मान दर्शाएका थिए।ड्यानी ड्रिंकवाटरले पनि गोल गरेका थिए। यससँगै लेस्टर लगातार ५ खेलमा बेहोरेको हारको शृंखला तोड्यो र रेलिगेसन क्षेत्रबाट उक्लिँदै १५ औं स्थानमा पुगेको छ। टिमलाई पहिले के थियो र परिचय के हो भन्ने सम्झनु भनेको थिएँ, लेस्टरका कार्यवाहक व्यवस्थापक क्रेग शेक्सपियरले भने।भार्डीले खाता खोल्दा लेस्टरले सात खेलयता पहिलो गोल गरेको थियो। लेस्टर युरोपमा ठूला पाँच लिगमा सन् २०१७ मा गोल गर्ने अन्तिम टिम पनि बन्यो। यस प्रदर्शनसँगै लेस्टरका समर्थकलाई सिजनको अन्त्यतिर शेक्सपियरको नेतृत्वमा आशा पनि दिलाएको छ। र, रेनेरीको नेतृत्वमा के कमजोरी भएको थियो भन्ने प्रश्न पनि तेस्र्याएको छ।पूर्णकालीन प्रशिक्षक बन्ने चाहनाबारे सोधिएको प्रश्नमा शेक्सपियरले भने, मैले लिभरपुलसँग तयार हुनु थियो र यो गरिसकें पनि। अब हेरौं के हुन्छ।लिभरपुलले जित हात पारेको भए तत्काल तेस्रो स्थानमा पुग्ने थियो। अहिले लिभरपुल पाँचौं स्थानमा छ। उसलाई शीर्षस्थानको चेल्सीले १४ अंकले पछाडि पारेको अवस्था छ। एक खेल कम खेलेको आर्सनल एक अंकमाथि चौथो स्थानमा छ। योर्गन क्लोपको टिमका लागि फिलिप कौटिन्होले गोल गरेका थिए। अघिल्लो साता उपाधि होडमा रहेको उनको टिमले सात खेलयता एकमात्र जित पाएको छ।"
उत्कृष्टहरूलाई खेलाडीकै सम्मान,"काठमाडौं गिनिज बुक अफ वल्र्ड रेकर्ड्समा नाम लेखाउन सफल पूर्व धावक हरिबहादुर रोकाय मंगलबार राजधानीमा गजराज जोशी आदर्श खेल व्यक्तित्व अवार्डबाट सम्मानित भएका छन्।नेपाल राष्ट्रिय तथा अन्तराष्ट्रिय खेलाडी संघले वर्षका उत्कृष्ट खेलाडी अवार्ड वितरण कार्यक्रममा तीनपटक एभरेस्ट म्याराथन विजेता रोकायलाई उक्त अवार्ड प्रदान गरेको हो। पहिलो पुस्ताका खेलाडी गजराज जोशीको स्मृतिमा स्थापित उक्त पुरस्कार राशि २५ हजारको छ। गजराजले भारतको नयाँ दिल्लीमा १९५१ मा भएको पहिलो एसियाली खेलकुदको म्याराथनमा भाग लिएका थिए।सोही अवसरमा १२ औं सागमा समावेश खेललाई आधार मानी सम्बन्धित खेलका राष्ट्रिय संघहरूको सिफारिस गरेका २२ खेलाडीलाई पनि खेलाडी संघले सम्मान गर्यो। सम्मानित हुने खेलाडीमा भारोत्तोलनका विकास थापा, फुटबलका नवयुग श्रेष्ठ, भलिबलकी सरस्वती चौधरी, तेक्वान्दोका वीरबहादुर महरा, कुस्तीका सरोज यादव, आर्चरीका प्रेमप्रसाद पुन, स्क्वासका अरहान्तकेशर सिंह, बक्सिङकी सरस्वती राना, ब्याडमिन्टनकी नङसलदेवी तामाङ, जुडोकी फुपुल्हामु खत्री, सुटिङकी स्नेह राज्यलक्ष्मी राणा, साइक्लिङका अजय पण्डित, ट्रायथलनकी रोजा केसी, कबड्डीकी शान्ति मल्ल, लनटेनिसका अभिषेक बाँस्तोला छन्। हक्कीकी कुश्मा रानामगर, खोखोकी अर्पणाकुमारी महतो, पौडीकी गौरिका सिंह, उसुकी नीमा घर्तीमगर, टेबलटेनिसका दीप साउन, ह्यान्डबलकी रञ्जना राई र एथलेटिक्सका हरिकुमार रिमाल सम्मानित भए। पहिलो प्राविधिकका रूपमा रियो ओलम्पिकमा भाग लिएका ब्याडमिन्टनका दीपक थापालाई पनि सम्मान गरिएको थियो।उनीहरूले जनही १० हजार नगद पाए। उसुकी निमालाई गायक हेमन्त रानाले छुट्टै १० हजार प्रदान गरे। राना आफैं पनि उसु खेलाडी भएकाले निमालाई व्यक्तिगत सहयोग गरेका थिए। कार्यक्रममा हेमन्त र योगेश्वर अमात्यले गीत र सन्दीप क्षेत्रीले हास्यव्यंग्य प्रस्तुत गरेका थिए।"
