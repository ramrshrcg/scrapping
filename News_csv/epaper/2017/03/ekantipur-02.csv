शीर्षक,विवरण
मन्त्रीहरूलाई चुनाव प्रचारमा जान रोक,"आयोगले निर्वाचन प्रचारप्रसारमा हेलिकप्टर प्रयोग गर्न निषेध गरेको छ । निर्वाचन प्रचारका लागि बढीमा दुइटा चारपाङ्ग्रे हलुका सवारी साधन र दुइटा मोटरसाइकल मात्रै प्रयोग गर्न पाइने आचारसंहिताको प्रावधानप्रति असन्तुष्टि जनाउँदै पर्यटन तथा नागरिक उड्डयनमन्त्री जीवनबहादुर शाहीसहितका मन्त्रीहरूले विकट पहाडी जिल्लाहरूमा हेलिकप्टर प्रयोग गर्न पाउनुपर्ने धारणा राखेपछि प्रमुख आयुक्त यादवले उत्तर दिएका हुन् । हेलिकप्टर चढ्न पाइँदैन, उनले भने, शक्तिको दुरुपयोगलाई कडाइका साथ हेरिने छ । आयोगले निर्वाचन व्यवस्थापन र शान्ति सुरक्षाबाहकेको प्रयोजनका लागि सरकारी तथा निजी हेलिकप्टर प्रयोग बर्जित गरेको छ । मन्त्री शाहीले भने संविधानसभाका दुवै निर्वाचन प्रचारमा हेलिकप्टर प्रयोग भएको दृष्टान्त प्रस्तुत गरेका थिए । जवाफमा प्रमुख आयुक्त यादवले स्थानीय चुनावको प्रचारमा मन्त्रीहरू गाउँ जानु आवश्यक नै नपर्ने बताए । मन्त्रीहरू राजधानी बाहिर जानैपरे पनि सदरमुकाम बाहिर नजानुहोला, उनले भने । व्यक्तिगत र पारिवारिक कामका लागि जिल्ला जानैपर्ने अवस्थामा साधारण नागरिकको हैसियतमा मात्रै जान सक्ने उल्लेख गर्दै यादवले जिल्लामा आउने मन्त्रीहरूको स्वागतसत्कारसमेत आचारसंहिताअनुसार मात्रै गर्न प्रमुख जिल्ला अधिकारी (सीडीओ) हरूलाई निर्देशन गरिएको बताए । निर्वाचनका लागि सरकारी स्रोत साधनको प्रयोग गरी तामझामका लागि साइरन बनाउँदै जिल्ला जान रुचाउने मन्त्रीहरूको स्वागत र गाँसबासको व्यवस्था गर्नुपर्दा अधिकांश प्रमुख जिल्ला अधिकारीहरू हैरान हुन्छन् । सुरक्षासम्बन्धी उच्चस्तरीय छलफलहरूमा उनीहरूले जिल्लामा मन्त्रीको स्वागत सत्कार र खातिरदारीमा खटिनुपर्दा शान्ति सुरक्षा र दैनिक प्रशासनमा प्रतिकूल असर पर्ने गरेको रिपोर्टिङ गर्छन् । निर्वाचन अवधिभर मन्त्रीहरूलाई जिल्ला सदरमुकाम बाहिर नजान निर्देशन दिँदै यादवले यस अवधिमा उद्घाटन र शिलान्यास जस्ता कार्यक्रम पनि नगर्न भनेका छन् । सरकारका नियमित परियोजनाका कामलाई आचारसंहिताले प्रतिकूल प्रभाव नगर्ने उल्लेख गर्दै आयोगले भूकम्प अति प्रभावित जिल्लाहरूमा भइरहेको पुनर्निर्माण कार्यलाई सहजीकरण गर्ने जानकारी दिएको छ । आचारसंहिताअनुसार स्थानीय निर्वाचन सम्पन्न नहुँदासम्म सरकारले कर्मचारी नियुक्ति, सरुवा, बढुवा, नयाँ विकास आयोजना घोषणा, रकमान्तरण जस्ता क्रियाकलाप गर्न पाउने छैन ।चालु विकास आयोजनाका नियमित काममा बाधा नहुने गरी जारी आचारसंहिताले सरकारी र सार्वजनिक निकायलाई निर्वाचनलाई प्रभाव पार्ने गरी कुनै पनि काम गर्न रोक लगाएको छ । सरकारले वैशाख ३१ मा सम्पन्न गर्ने गरी गतसाता नै स्थानीय निर्वाचनको मिति घोषणा गरेको भए पनि आयोगले मंगलबार मात्रै निर्वाचन आचारसंहिता जारी गरेको थियो । आयोगले ढिला गरी आचारसंहिता लागू गरेकोमा निर्वाचन आयोगका पूर्वपदाधिकारी, विज्ञ तथा सरोकारवालाहरू असन्तुष्ट छन् । निर्वाचनको मिति घोषणा गरेकै दिनबाट आचारसंहिता लागू गरिनुपथ्र्यो, लोकतन्त्र तथा निर्वाचन सरोकार नेपालद्वारा बुधबार राजधानीमा आयोजित कार्यक्रममा पूर्वप्रमुख निर्वाचन आयुक्त नीलकण्ठ उप्रेतीले भने, स्वतन्त्र, निष्पक्ष र भयसहित चुनावका लागि निर्वाचन आयोगले आफ्नो संवैधानिक र कानुनी अधिकार प्रयोग गर्न आफैं अग्रसर हुनुपर्छ । उनका अनुसार निर्वाचन अवधिभर सरकारको कार्यकारी अधिकारसमेत निर्वाचन आयोगद्वारा नियन्त्रित हुने शक्ति पृथकीकरण र सन्तुलनको सिद्धान्तअनुसार आयोगको निर्देशन सबैका लागि बाध्यकारी हुन्छ । निर्वाचन सम्पन्न नहुँदासम्म सरकार पनि निर्वाचन आयोगको नियन्त्रणमा बस्नुपर्छ, उनले भने, यस अवधिमा सरकार आफैंले केही गर्न पाउँदैन, आयोगले भनेअनुसार गर्नुपर्छ । निर्वाचनको मिति तोकिएको ८२ दिनभित्र एकै चरणमा स्थानीय चुनाव गराउने काम चुनौतीपूर्ण रहेको उल्लेख गर्दै निर्वाचन आयुक्त इला शर्माले आयोगलाई कार्यपालिकाको अधीनस्थ नसोच्न मन्त्रिपरिषदका सदस्य तथा सरकारका वरिष्ठ अधिकारीहरूको ध्यानाकर्षण गराइन् । आवधिक निर्वाचनको मिति तोक्ने अधिकार आयोगलाई नदिइएका कारण आयोगलाई कार्ययोजनाअनुरूप काम गर्न अप्ठ्यारो परेको उल्लेख गर्दै आयुक्त शर्माले स्थानीय तह पुन:संरचना आयोगको प्रतिवेदन छिटो उपलब्ध गराउन सरकारसँग माग गरिन् । संसद्बाट राजनीतिक दलसम्बन्धी कानुन पारित नभएका कारण आयोगले आफ्नो निर्णय र आदेशका भरमा काम गर्नुपर्ने अवस्था आएको उल्लेख गर्दै उनले आयोगलाई बलियो बनाउन काममा मद्दत गर्न नागरिक समाजसहितका सरोकारवालाहरूसँग आग्रह गरिन् । स्वतन्त्र संवैधानिक आयोगलाई संविधान र प्रचलित कानुनले अधिकारसम्पन्न बनाएको उल्लेख गर्दै कांग्रेस सांसद मीन विश्वकर्माले आयोगको क्षेत्राधिकारमा सरकारी अतिक्रमण र क्षमतामा प्रश्न उठ्न नदिने काम आयोग स्वयंले गर्नुपर्ने बताए । निर्वाचन आयोगको सार्वजनिक माग र सरोकार सरकारले तत्काल सम्बोधन गर्नुपर्ने उल्लेख गर्दै नेपाल बार एसोसिएसनका पूर्वउपाध्यक्ष टीकाराम भट्टराईले चुनावको मिति घोषणापछि पनि आयोगले सरकारसँग गुनासो गर्नुपर्ने अवस्थाले निर्वाचनको स्वच्छतामा प्रश्न उठ्ने बताए । उनले स्थानीय तहको निर्वाचन परिणाम प्राप्त हुनुअगावै क्षेत्र निर्धारण आयोगको काम, राष्ट्रिय सभा सदस्य निर्वाचन तथा राष्ट्रपतिउपराष्ट्रपति निर्वाचनसम्बन्धी विधेयक पारित गर्न संसद् र सरकारलाई सुझाव दिए । राष्ट्रिय सभाको निर्वाचक मण्डलमा रहने प्रदेशसभा र स्थानीय तहका प्रमुखउपप्रमुखको मतको भार संघीय कानुनमा उल्लेख भएअनुसार हुने संवैधानिक व्यवस्था भए पनि सरकारले ती विधेयक सदनमा ल्याएको छैन । समयमै कानुन निर्माणका लागि सरकार उदासीन रहेको उल्लेख गर्दै विभिन्न राजनीतिक दलका नेता तथा दलका सांसदहरूले भने घोषित मितिमा निर्वाचन हुनेमा आशंका गरे । निर्वाचनको मिति र सरकारको घोषित प्रतिबद्धताले मात्रै निर्वाचनको सुनिश्चितता हुँदैन, संसदको विकास समितिका सभापति रवीन्द्र अधिकारीले भने । सांसदहरू विक्रम थापा, विकास लम्साल, जवीन्द्रमान घले, कमला विक, नयाँ शक्तिका नेता खिमलाल देवकोटा, राजनीतिशास्त्री कपिल काफ्ले, परशुराम घिमिरेलगायत सरोकारवालाहरूले निर्वाचनको सुनिश्चितताका लागि आवश्यक राजनीतिक वातावरण निर्माणको काममा सरकार उदासीन रहेको आरोप लगाए ।"
तत्काललाई विधेयक स्थगन,"मलाई त अछुतो नै बनाउनुभयो, सात महिनामा पहिलोपल्ट यो देशमा फोरम लोकतान्त्रिक पनि रहेछ भन्ने अनुभूति हुने गरी खबर पठाउनुभयो, महासचिव रामजनम चौधरीसहित बालुवाटार पुगेका गच्छदारले व्यंग्य गरे, हामीले प्रधानमन्त्री चुनावमा तपाईंहरूलाई भोट हाल्यौं। संसद्मा बस्दा पनि सरकारकै लाइनमा बसेका छौं। तर तपाईंहरू बैगुनी हुनुहुँदोरहेछ, यत्रो संशोधन प्रस्ताव ल्याउँदा एक वचन पनि सोध्नुभएन। अब पत्रिका पढेको आधारमा मैले धारणा दिन सक्ने कुरो आएन।अघिल्लो प्रधानमन्त्री चुनावमा अरू मधेसवादी दलले सुशील कोइरालाको पक्षमा भोट हाले पनि केपी ओलीलाई सघाउन गएका गच्छदारले ओली सरकार ढलेपछि भने दाहालको पक्षमा भोट हालेका थिए। उनको नियमित सत्तारोहणको बाधक बन्न आइपुगेका थिए, देउवा। गच्छदारले देउवातिर पनि लक्षित गर्दै बोले। अनि आठ प्रदेशको सीमांकनसहित संशोधन हुने भए सघाउन तयार रहेको, नत्र विधेयकको पक्षमा जान नसक्ने अडान सुनाए।मोर्चाका तर्फबाट वार्तामा सहभागी तराईमधेस लोकतान्त्रिक पार्टीका अध्यक्ष महन्थ ठाकुरले मधेसका माग सम्बोधन नहुँदासम्म आफूहरू निर्वाचनमा जान नसक्ने र मधेसमा निर्वाचन हुन पनि नदिने जवाफ दिएका थिए। हामी निर्वाचनका विरोधी होइनौं। निर्वाचन आवश्यक छ, मधेसका मागलाई छाडेर निर्वाचनमा जान सकिन्न, ठाकुरको भनाइ थियो। बैठकमा सहभागी कांग्रेस नेता कृष्णप्रसाद सिटौलाले प्रधानमन्त्री दाहाल निर्वाचनमा जान प्रतिबद्ध देखिएको आफूले पाएको बताए। रामसपा महासचिव केशव झाले बैठकमा कुनै ठोस सहमति नभएकाले मोर्चा आफ्नो अडानमा यथावत् रहेको जानकारी दिए। बैठक सिध्याउँदै दाहालले फेरि पनि दुईतीन दिनभित्र अर्को बैठक बोलाउने आश्वासन दिए। बैठक सक्नुअघि उनले गच्छदारलाई थुम्थुम्याउँदै सँगै मिलेर जान आग्रह गरे। मोर्चासँग छलफल सकिएपछि कांग्रेस, माओवादी केन्द्र, राप्रपा र फोरम लोकतान्त्रिकबीच छुट्टै बैठक बसेको थियो। माओवादी केन्द्रका नेता नारायणकाजी श्रेष्ठका अनुसार स्थानीय चुनावमा मोर्चा नआएको अवस्थामा कस्तो रणनीति लिने भन्नेबारे छलफल भएको थियो। समीक्षा भए पनि त्यसबारे विस्तारमा कुरा फेरि गर्ने समझदारी भयो, चार दल र एमालेसहित फेरि छलफल गर्ने भएका छौं, श्रेष्ठले भने, ठोस निष्कर्ष केही ननिक्ले पनि चुनावमा जानेबारे एकमत छ। बैठकमा राप्रपा अध्यक्ष थापाले संशोधन प्रस्तावमा मिलनविन्दु खोज्दै चुनावमा जानुपर्ने मत दोहोर्याएका थिए। गच्छदारले संविधान संशोधन आवश्यक भए पनि अहिलेको प्रस्ताव आफूहरूलाई मान्य नहुने भएकाले परिमार्जन खोजिनुपर्ने र त्यसमा सहमतिको कोसिस आवश्यक रहेको बताएका थिए।"
साढे २६ अर्ब लगानी थपिँदै,"५० मेगावाट क्षमताको माथिल्लो मस्र्याङ्दी ए जलविद्युत् आयोजनालाई पनि बोर्डले पुँजी वृद्धिको अनुमति दिएको छ। भूकम्प तथा भारतको नाकाबन्दीका कारण निर्माण कार्य समयमै सम्पन्न गर्न नसकी बजार मूल्य, ब्याज वृद्धि, सामान थप गर्नुपरेकाले पुँजी वृद्धि गर्नुपरेको कारण मस्र्याङ्दी ए जलविद्युत् आयोजनाले देखाएको छ, बैठकमा सहभागी ती अधिकारीले भने, हाल ३ अर्ब ४० करोड ३ लाख ६७ हजार रुपैयाँ लगानी थप गर्ने भएको हो। लगानी थप गरेपछि उक्त जलविद्युत् आयोजना प्रवद्र्धक कम्पनी सिनो हाइड्रो सगरमाथा पावर कम्पनी प्रालिको कुल पुँजी ११ अर्ब ५५ करोड २ लाख ५६ हजार पुग्ने भएको छ। यो प्रालिमा ९० प्रतिशत चिनियाँ लगानी सिनोहाइड्रो रिसोर्सेज लिमिटेड र १० प्रतिशत नेपाली कम्पनी सगरमाथा पावर प्रालिको लगानी रहेको छ।पुँजी वृद्धि गरेपछि जलविद्युत् आयोजनाले क्षमता भने वृद्धि नगर्ने भएको छ। नाकाबन्दी र भूकम्पका कारण लागत बढेको, ब्याज भुक्तानी गर्न सर्ट टर्म लोन लिनुपरेकाले मात्रै पुँजी वृद्धिको प्रस्ताव उसले ल्याएको हो, उनले भने।नेपाल उद्योग वाणिज्य महासंघका अध्यक्ष पशुपति मुरारसमेतको लगानी रहेको अर्घाखाँची सिमेन्ट प्रालिको दुईवटा युनिट गाभ्ने निर्णयसमेत बोर्डले गरेको छ। रूपन्देहीको मैनहिया१ मा दुई छुट्टाछुट्टै युनिट गाभ्ने अनुमति दिन उद्योगले प्रस्ताव पेस गरेको थियो। एकीकृत गरेपश्चात् ३ अर्ब रुपैयाँ लगानी पुग्ने भएको छ, बोर्डमा सहभागी ती अधिकारीले भने, यसलाई नयाँ लगानी भन्न मिल्दैन। मर्जर गरिएको हो। अर्घाखाँची सिमेन्टमा १७ दशमलव ५० प्रतिशत विदेशी र ८२ दशमलव ५० प्रतिशत स्वदेशी लगानीकर्ताको स्वामित्व छ। ओपीसी, पीपीसी, पीएससी र क्लिंकर उत्पादन गर्ने यसको मूल उद्योग कपिलवस्तुमा छ। झन्डै ६ महिनाअघि नै प्रस्ताव पेस गरेको सोल्टी होटल प्रालिको पनि पुँजी वृद्धिको निर्णय बोर्डले गरेको छ। १ अर्ब ६३ करोड ८६ लाख ५ हजार ५ सय ४३ रुपैयाँ लगानी थप गरी २ अर्ब ९० करोड ५६ लाख ७ हजार ६ सय ९८ रुपैयाँ पुर्याउने भएको हो। यसअघि १ अर्ब २६ करोड ७० लाख २ हजार १ सय ५५ रुपैयाँ मात्रै थियो। सोल्टीमा होलिडे इन्स इन्भेस्टमेन्ट लिमिटेडको १० प्रतिशत, इन्टरप्राइज प्रालिको ३९ दशमलव ५७, वायुसेवा निगमको १२ दशमलव २६ र सर्वसाधारणको ३८ दशमलव १७ प्रतिशत लगानी रहेको छ। रामेछाप र ओखलढुंगाको तल्लो लिखु खोलाबाट २८ दशमलव १ मेगावाट विद्युत् उतपादन गर्ने श्वेतगंगा हाइड्रोपावर लिमिटेडले जगेडा रहेको ३ लाख २० करोड कित्ता सेयर विदेशीलाई बिक्री गर्ने भएको छ। मौरिससको डोल्मा इम्प्याक्ट फन्डलाई एक सय रुपैयाँका दरले ३ करोड २० लाख रुपैयाँमा सेयर बिक्री गर्ने भएको हो, बैठकमा सहभागी ती अधिकारीले भने, यसमा हालसम्म कुल पुँजी ४ अर्ब ९६ करोड ८० लाख ३ हजार रुपैयाँ छ।"
अन्तरिम आदेशकै निरन्तरता,"प्रहरी महानिरीक्षक नियुक्तिका क्रममा गृह मन्त्रालयले प्रहरी नियमावलीअनुसार प्रस्ताव पेस नगरेको भन्दै सर्वोच्चले अन्तरिम आदेशलाई अन्तिम सुनुवाइसम्म निरन्तरता दिनुपर्ने ठम्याएको हो। प्रहरी नायब महानिरीक्षक (डीआईजी) नवराज सिलवालले दायर गरेको रिटमा न्यायाधीशहरू हरिकृष्ण कार्की र तेजबहादुर केसीको संयुक्त इजलासले रिट निवेदक सिलवाललाई बढुवा प्रक्रियामा सामेल गराई मूल्यांकन गरेको स्थितिनदेखिएको भन्दै सुविधा सन्तुलन को दृष्टिकोणले मन्त्रिपरिषद्को नियुक्तिसम्बन्धी निर्णयलाई यथास्थितिमा राख्न आदेश दिएको हो। प्रहरी नियमावलीको नियम ४१ (क) मा प्रहरी महानिरीक्षकको बढुवाका लागि मन्त्रालयले प्रस्ताव पेस गर्नुपर्छ भनिएको व्यवस्थाअनुसार प्रस्ताव तयार गरेको देखिन आउँदैन, आदेशमा भनिएको छ, बढुवा गर्दा त्यसका आधार र कारण अभिव्यक्त रूपमा निर्णयमा उल्लेख भएको समेत पाइँदैन। निवेदकलाई बढुवामा सामेल गराई नियम ४१ को अधिनमा रही मूल्यांकन गरिएको थियो भन्ने स्थिति नदेखिएको हुँदा चन्दलाई महानिरीक्षकमा बढुवा गर्ने गरी मन्त्रिपरिषद्ले फागुन १ गते गरेको निर्णय यथास्थितिमा राख्न यसअघि भएको अन्तरिम आदेशलाई निरन्तरता प्रदान गरिदिएको छ। प्रहरी नियमावलीको नियम ४१ मा प्रहरी महानिरीक्षकमा बढुवा गर्दा प्रहरी अतिरिक्त महानिरीक्षकहरू (एआईजी) र उनीहरू नभए प्रहरी नायब महानिरीक्षकहरू (डीआईजी) हरूमध्येबाट ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्ने कुशलता र आफूभन्दा मुनिको प्रहरीलाई प्रोत्साहन र परिचालन गर्ने सामथ्र्यको मूल्यांकन गरी प्रस्ताव पेस गर्नुपर्ने उल्लेख छ। तर, प्रहरी महानिरीक्षक पदमा चन्दलाई प्रस्ताव गर्ने गृहसचिवको टिप्पणीमा भने यी विषय समावेश नभएको आदेशमा उल्लेख छ। डीआईजीहरूमध्येबाट एकजनालाई बढुवा गर्न मन्त्रिपरिषद्मा प्रस्ताव पेस गर्न निर्णयार्थ पेस गरेको छु, गृहसचिव लोकदर्शन रेग्मीले पेस गरेको प्रस्तावको व्यहोरा उल्लेख गर्दै आदेशमा भनिएको छ। सोही प्रस्ताव गृहमन्त्री विमलेन्द्र निधिले सदर गरी मन्त्रिपरिषद्मा पेस गरेका थिए। सरकारले डीआईजीहरूको कार्यसम्पादन मूल्यांकनसमेत मन्त्रिपरिषद्मा पेस गरेको छैन। प्रहरी प्रमुखजस्तो महत्त्वपूर्ण पदलाई लामो समयसम्म रिक्त राख्न नहुने भन्दै सर्वोच्च अदालतले सरकारबाट लिखित जवाफ पेस भएको ३ दिनभित्र पूर्ण सुनुवाइका लागि पेस गर्न आदेश दिएको छ। त्यसैगरी सर्वोच्च अदालतले अधिवक्ता कपिलदेव ढकालको रिटमाथिको अर्को पूरक निवेदन दर्ता हुन सक्नेनसक्ने विषयमा पूर्ण सुनुवाइमा पेस गर्न आदेश दिएको छ। साथै ढकालको रिट र उनको पूरक निवेदनलाई पनि सिलवालकै रिटसँगै राखेर सुनुवाइ गर्न आदेश दिएको छ। विशिष्ट श्रेणीको पदमा बढुवा गर्ने सरकारी निर्णयमाथिको कानुनी विवादमा अन्तरिम आदेश जारी हुनेनहुने विवाद टुंग्याउन मात्रै करिब दुई साताभन्दा बढी समय लागेको छ। अधिवक्ता खनाल र अर्का निवेदक सिलवालको रिटमाथि सुनुवाइका क्रममा ६ दिन खपत भएको देखिन्छ। दुवै पक्षबाट गरी ४३ जना कानुन व्यवसायीले पक्षविपक्षमा बहस गरेका थिए।रिट निवेदकहरू ढकाल र सिलवालको पक्षबाट १४ जना कानुन व्यवसायीहरू वरिष्ठ अधिवक्ताहरू शम्भु थापा, तुलसी भट्ट, बालकृष्ण न्यौपाने, कुमार शर्मा आचार्य र अधिवक्ताहरू बाबुराम कुँवर, हरि फुयाल, भीमार्जुन आचार्य, मेघराज पोखरेल, गोविन्द बन्दी, विजयकान्त मैनाली, बालकृष्ण ढकाल, शिवकुमार यादव, अच्युतराज बुढाथोकी र टीकाराम भट्टराईले बहस गरेका थिए। उनीहरूले सरकारी निर्णय खारेजको माग गर्दै बहस गरेका थिए। सरकारका तर्फबाट महान्यायाधिवक्ता रमण श्रेष्ठसहित नायब महान्यायाधिवक्ताहरू दुर्गाबन्धु पोखरेल र खगराज पौडेल र सहन्यायाधिवक्ता रेवतीराज त्रिपाठीले बहस गरेका थिए। वरिष्ठ अधिवक्ताहरू सुशील पन्त, पूर्णमान शाक्य, प्रेमबहादुर खड्का, सतीषकृष्ण खरेल, हरि उप्रेती, श्याम खरेल, मुक्ति प्रधान, महादेव यादव, वसन्तराम भण्डारी तथा अधिवक्ताहरू सुनिल पोखरेल, दीनमणि पोखरेल, खम्बबहादुर खाती, माधव बस्नेत, गोपालकृष्ण घिमिरे, यदुनाथ खनाल, सुरेन्द्र महतो, प्रभु कोइराला, सतीषराज मैनाली, पदम रोक्का, रमेश मैनाली, धर्म रेग्मी, खड्गबहादुर बुढाथोकी, प्रेमसिंह धामी र दीपकराज रेग्मीले चन्दको पक्षबाट बहस गरेका थिए। अन्तरिम आदेशको निरन्तरतासँगै प्रहरीको नेतृत्वमा चिकित्सक विभागका अतिरिक्त महानिरीक्षक दिनेशचन्द्र पोखरेलले निरन्तर निमित्त महानिरीक्षकको जिम्मेवारी पाउने भएका छन्। सरकारी वकिलको कार्यालयले बढीमा एक साताभित्र लिखित जवाफ पेस गर्ने तयारी गरेको छ। त्यसपछिको ३ दिनभित्र मुद्दा पेसीमा चढ्ने छ। वकालतनामा गराएका कानुन व्यवसायीहरूको सूचीका कारण बहस लम्बिने भएकाले रिटको किनारा लाग्न छिटोमा पनि थप २३ साता लाग्ने महान्यायाधिवक्ता कार्यालयका एक सहन्यायाधिवक्ताले बताए।"
आफ्नो हैसियत ख्याल गर्नुस्,"काठमाडौं प्रमुख प्रतिपक्षी एमालेका अध्यक्ष केपी ओलीले तराई मधेसमा गर्न लागिएको कार्यक्रमलाई हल्का नलिन भन्दै उपप्रधान तथा गृहमन्त्री विमलेन्द्र निधिलाई चेतावनी दिएका छन््। उनले संवैधानिक हैसियत भएको विपक्षी दलले गर्न लागेको सभा बिथोल्ने खालका अभिव्यक्ति निधिले दिएको भन्दै आफ्नो हैसियत ख्याल गर्न पनि भनेका छन्। गृहमन्त्री देशको हुन्छ, कुनै पार्टी वा क्षेत्र विशेषको हँुदैन, एमालेको मेचीमहाकाली अभियानबारे जानकारी दिन बुधबार राजधानीमा आयोजित पत्रकार सम्मेलनमा ओलीले भने, उक्साहटका कारण कुनै अप्रिय घटना भए त्यसको जिम्मेवारी लिनुपर्छ भनेका छौं। गृहमन्त्रीज्यू, यसलाई हल्का नलिनुहोस्, तपार्इंजस्ता गृहमन्त्री हामीले देखिसकेका छौं। संविधानअनुसार प्रमुख प्रतिपक्षी दलले आफ्नो शान्तिपूर्ण कार्यक्रम लिएर जनतामाझ जान खोज्दा भड्काउन खोज्नु आपत्तिजनक भएको उनले उल्लेख गरे। म उहाँ (निधि) लाई सम्झाउँछु, उहाँको भूमिका शान्ति सुरक्षा दिने हो, हामी कसैका कार्यक्रम बिथोल्दैनांै, शान्तिपूर्ण रूपमा कार्यक्रम गर्छांै, ओलीले भने, कोही बिथोल्न आयो भने हामीले सम्झाउनुपर्नेछ। कुनै पार्टी विशेष नभई मुलुककै आवश्यकताअनुसार जनतालाई बुझाउन मेचीमहाकाली अभियान सञ्चालन गर्न लागिएको उल्लेख गर्दै ओलीले अभियान कसैविरुद्ध नभई राष्ट्रिय एकताका लागि भएको बताए। सत्तापक्षभित्रको समस्याका कारण चुनाव हुन नदिने प्रयास भइरहेको ओलीले आरोप लगाए। सत्तापक्षभित्रकै एउटाले चुनाव घोषणा गरेको छ, अर्को पक्ष मधेसी मोर्चाले चुनाव हुन नदिने भनिरहेको छ। समस्या सत्तापक्षकै कारण सिर्जना भइरहेको छ, उनले भने। संविधान संशोधनको आवश्यकतै नरहेकाले संसद्बाट पास हुन नसक्ने ओलीको जिकिर थियो। ९० प्रतिशतले बनाएको संविधानलाई केही व्यक्तिले लागू हुन नदिने कुरा जायज नहुने ओलीको भनाइ थियो। मधेसको प्रतिनिधित्व मधेसी दलहरूले मात्र नगर्ने भन्दै ओलीले विगतको चुनावी परिणाम ख्याल गर्न ध्यानाकर्षण गराए। मधेसमा उहाँहरूले जितेको ११ सिट होइन? जनताले गरेको त्यो भूलचुक अबको निर्वाचनमा सच्याउनुहुन्छ, अध्यक्ष ओलीले भने, तपाईंहरू भनेजस्तै कुरा गरेर वक्तृत्वकला गर्नु छैन, आउनुहोस् चुनावमा भेटौं। ओलीले संविधान संशोधन विधेयकलाई प्रक्रियामा लैजाँदा चुनाव हुने वातावरण बन्छ भनेर प्रधानमन्त्रीले भनेकाले संसदभित्र केही खुकुलो भएको पनि बताए। तर, तराई र पहाडलाई जसरी पनि छट्याउने उद्देश्यसाथ प्रस्ताव आएको भन्दै ओलीले कुनै हालतमा पारित नहुने दाबी गरे। लोकतान्त्रिक प्रक्रियामा भाग लिएपछि परिणाम स्वीकार्नुपर्छ तर आफूअनुसार परिणाम नआए नमान्ने पनि हुन्छ? ओलीले भने।पत्रकार सम्मेलनमा एमाले महासचिव ईश्वर पोखरेलले राज्य सञ्चालन गर्ने मुख्य व्यक्तिहरू नै गुन्डा नाइके को शैलीमा बोल्दै हिँडेको आरोप लगाए। यस्ता व्यक्तिले बुझ्नुपर्छ कि एमालेसँग हल्का मजाक गर्नुु हँुदैन, पोखरेलले भने, हाम्रो कार्यक्रममा कसैले बाधा व्यवधान गर्छ भने हामी नम्रतापूर्वक अस्वीकार गर्छौं। एमाले सचिव योगेश भट्टराईले जुलुस र सभाहरूलाई अव्यवस्थित हुन नदिन प्रशासनलाई जानकारी गराइसकेकाले त्यसमा विशेष ख्याल गर्न सरकारको ध्यानाकर्षण गराए। एमालेले तराईका सबै मुख्य सहरमा फागुन ३१ देखि चैत ५ गतेसम्म केन्द्रीय नेताहरूसहित जुलुस र सभा गर्दैछ।"
भारतीय राजदूतमा पुरी,"पुरीले युरोपियन युनियन, बेल्जियम र लक्जेम्बर्गका लागि भारतीय राजदूतका रूपमा काम गरिसकेका छन्। परराष्ट्र सेवा, राजनीतिक तह वा सुरक्षा निकायबाट को आउने भन्ने लामो बहसपछि अन्तत: परराष्ट्र सेवाका अनुभवीलाई नै भारतले नेपाल पठाउन लागेको हो। नेपाल सरकारबाट एग्रिमो गएपछि उनी नेपालका लागि भारतीय राजदूतमा नियुक्त हुनेछन्। पुरानो राजदूतले आफ्नो जिम्मेवारी सकेर लैनचौरबाट फर्कंदा नै नयाँको सबै प्रक्रिया सक्ने भारतको प्रचलन थियो। तीन दशकमा पहिलो पटक बुधबारदेखि नेपालमा भारतीय राजदूत खाली भएको छ। यस पटक भारतीय प्रधानमन्त्री नरेन्द्र मोदी निर्वाचनमा बढी केन्द्रित हुनु परेको र नेपालमा कसलाई पठाउने भन्ने बहसले गर्दा राजदूत फर्केको दिन मात्र नयाँ नाम चयन भएको हो। कूटनीतिक मामिलाका विज्ञ मानिने पुरी १९८२ को ब्याचका भारतीय परराष्ट्र सेवाका अधिकृत हुन्। उनले सन् २००९ देखि २०१३ सम्म न्युयोर्कस्थित भारतीय नियोगको उपप्रमुख र त्यसपछि युरोपियन युनियनका लागि राजदूतका रूपमा काम गरेका थिए। उनले २०११ र २०१२ को सुरक्षा परिषद्मा वरिष्ठ सदस्य थिए।"
हरियो स्टिकरमा कडाइ गरिने,"वातावरण विभागका महानिर्देशक दुर्गाप्रसाद दवाडीले हरियो स्टिकर प्रणाली प्रभावकारी नभएकाले प्रदूषणयुक्त सवारी साधन बढी गुडदा झनै प्रदूषण बढेको पाइएको बताए। प्रदूषण जाँच गर्ने मेसिनको कमीले हरियो स्टिकर प्रणाली प्रभावकारी नभएको देखिन्छ, दवाडीले कान्तिपुरसित भने, प्रदूषण मापनका लागि कम्तीमा १५ वटा पोर्टेबल मेसिन र ५ वटा फिक्स्ड मेसिन हुनु आवश्यक छ। काठमाडौंसहित वाग्मती अञ्चलमा करिब १९ लाख सवारी साधन गुड्छन्। सवारी साधनबाट हुने प्रदूषण नियन्त्रणसमाधानका लागि तत्काल गर्न सकिने कामको खाका तयार गर्न योजना आयोगले गत माघ २६ गते महानिर्देशक दवाडीको संयोजकत्वमा वातावरण मन्त्रालय, यातायात विभाग, महानगरीय ट्राफिक प्रहरी र विज्ञान तथा प्रविधि प्रतिष्ठान (नास्ट) का विज्ञ रहेको कार्यदल बनाएको थियो।कार्यदलले प्रदूषण नियन्त्रणका लागि मौजुदा प्रणालीबारे विश्लेषण गर्दै तत्काल गर्नुपर्ने कार्य, फुकाउनुपर्ने प्राविधिक तथा कानुनी जटिलता र जिम्मेवार निकायबारे फागुन १ मा प्रतिवेदन बुझाएको छ। प्रतिवेदनको पहिलो बुँदामै हरियो स्टिकर प्रणाली तत्काल प्रभावकारी बनाउन सुझाइएको छ। अहिले यातायात व्यवस्था विभागले एकान्तकुनामा प्रदूषण जाँच गर्ने गरे पनि प्रभावकारी नभएको जानकारहरूको दाबी छ। वातावरणविद् भूषण तुलाधर हरियो स्टिकरलाई कडीकडाउ नगरिएसम्म जाँचको औचित्य नभएको बताउँछन्। अहिले वातावरण विभागसँग प्रदूषण जाँच गर्ने एउटामात्र मेसिन भए पनि त्यसको क्षमता कम भएकाले प्रभावकारी हुन नसकेको दवाडीले बताए। यातायात व्यवस्था विभागसँग पनि प्रदूषण जाँच गर्ने मेसिन भए पनि पूर्ण रूपमा कार्यान्वयनमा छैन। कार्यदलले त्यसलाई प्रभावकारी बनाउन सुझाव दिएको छ। उपकरणमा हामीले ध्यान नदिने हो भने प्रदूषण मापन गर्न सकिँदैन, दवाडीले भने, त्यसैले वातावरण मन्त्रालय र अर्थ मन्त्रालयबीच सहकार्य गराउन योजना आयोगसमक्ष आग्रह गरेका छौं। कार्यदलले प्रदूषण नियन्त्रणमा खटिने जनशक्तिसमेत कम भएकाले करारमा कर्मचारी भर्ना गरी प्रभावकारी अनुगमन गराउन ध्यानाकर्षण गराएको छ। प्रदूषण जाँचका लागि अलग्गै जनशक्ति खडा गरी उनीहरूलाई मेसिन सञ्चालन र मर्मतसम्बन्धी तालिम दिनसमेत सुझाइएको छ। प्रदूषण मापनमा खटिने कर्मचारीलाई थप प्रोत्साहनको व्यवस्था गर्नसमेत भनिएको छ। वातावरण विभाग गठन भइसके पनि सवारी साधनको प्रदूषण मापन यातायात व्यवस्था विभाग मातहत भइरहेकाले कानुनी जटिलता देखिएको भन्दै तत्काल संशोधन गर्न ध्यानाकर्षण गराइएको छ। २०४९ सम्म वातावरण मन्त्रालय नै गठन नभएकाले यातायात व्यवस्था ऐन २०४९ को दफा २३ अनुसार हरियो स्टिकर लागू गरिएको छ। प्रदूषण नियमनका लागि वातावरण विभागलाई सक्रिय बनाउनुपर्ने कार्यदलको सुझाव छ। वातावरण विभागमा अहिले १८ जना वातावरण निरीक्षक छन्। महानिर्देशक दवाडी ती निरीक्षकलाई पनि प्रदूषण जाँचमा सहभागी गराउन सकिए प्रभावकारी हुने बताउँछन्। यातायात विभाग र ट्राफिकले मात्र सवारी साधनको प्रदूषण जाँच गर्ने गरेकोमा त्यो पनि वर्षौंदेखि बन्द छ। योजना आयोगमा वन र वातावरण हेर्ने सदस्य डा प्रभु बुढाथोकीले कार्यदलको सुझाव कार्यान्वयन गर्नेबारे आगामी मंगलबारसम्म सरोकारवाला विभिन्न मन्त्रालयका सचिव, सरकारी निकायका जिम्मेवार व्यक्ति, प्रधानमन्त्रीका वातावरण र विज्ञान सल्लाहकार रवीन्द्र ढकाल र वातावरण विशेषज्ञहरूलाई बोलाएर छलफल गर्न लागिएको जानकारी दिए। मुख्यत: प्रदूषण जाँचका लागि उपकरण आवश्यक पर्ने देखिन्छ, बुढाथोकीले भने, त्यसका लागि सरोकारवाला निकायबीच समन्वय गराउन हाम्रो प्रयत्न रहनेछ। ठूला नेताको सवारी साधनको प्रदूषण मापन हुँदै सरकारले उच्च तहका नेता, मन्त्रीहरू र सरकारी अधिकारीले चढ्ने सवारी साधनको प्रदूषण मापनको तयारी गरिरहेको छ। त्यसको संयोजन योजना आयोगले गरिरहेको डा बुढाथोकीले बताए। हाई प्रोफाइलका सवारी साधनको प्रदूषण मापनको तयारीमा छौं, उनले भने, त्यसका लागि वातावरण, यातायात मन्त्रालय र ट्राफिकसँग छलफल गरिरहेका छौं।"
संसद्लाई टेर्दैनन् मन्त्रालयहरू,"असोज १६ मा गठित उपसमितिले प्रधानमन्त्री कार्यालयसहित मन्त्रालयहरू र त्यसअन्तर्गतका सम्पूर्ण कार्यालयमा भएका सरकारी सवारी साधन प्रयोगबारे तथ्यांक पठाउन भनेको थियो। बुधबारसम्म खानेपानी तथा सरसफाइ मन्त्रालय, वन तथा भूसंरक्षण मन्त्रालय, संघीय मामिला तथा स्थानीय विकास मन्त्रालय, गृह मन्त्रालय र उद्योग मन्त्रालयले सवारी साधनसम्बन्धी विवरण पठाएका छैनन्। उपसमितिका अनुसार कतिपय मन्त्रलायले पठाएको विवरण पनि अपूरो छ। उपसमितिका संयोजक जनकराज जोशीले बुधबार सम्पूर्ण मन्त्रालयका सचिव तथा उपसचिवहरूलाई आमन्त्रण गर्दै अध्ययन गर्न आवश्यक सम्पूर्ण तथ्यांकसहितको विवरण उपसमितिमा पठाउन फेरि माग गरे। आशा गरौं, नपठाएका मन्त्रालयहरूले पठाएर सहयोग गर्नेछन्। पठाएका जसको पूर्ण विवरण आएका छैनन्, उनीहरूले फेरि पूर्ण रूपले पठाउने छन्, जोशीले बैठकमा भने। जोशीले सरकारको पूर्ण बजेटको झन्डै १० प्रतिशत खर्च सरकारी सवारी साधनमा हुने हुँदा यसको अनुमानमा ध्यान दिनुपर्ने बताए। उपसमितिले सवारी साधन सञ्चालन, परिचालन र नियन्त्रण सम्बन्धमा सरकारी निकायमा व्यवस्था गरिएको संस्थागत व्यवस्थाको पनि छानबिन थालेको छ। साथै, सवारी साधन पाउन योग्य पदाधिकारी, सवारी साधन नपाउने कर्मचारी, महाशाखा र शाखाअन्तर्गतका पदाधिकारीले पुलका रूपमा प्रयोग गर्ने सवारी साधन र सरहका पदाधिकारीको व्यवस्थाबारे समेत उपसमितिले सोधपुछ गरेको छ। उपसमितिले सवारीको प्रकार, प्रयोगकर्ता, सवारी साधनको कुल संख्या, प्रयोगमा आएका सवारी साधन, प्रयोगमा नआएका सवारी साधन, प्रयोगकर्ता पदाधिकारीले प्रयोगमा ल्याएको सवारीको संख्या, पाउनुपर्ने पदाधिकारीले पाएकोनपाएको, नपाउनुपर्ने पदाधिकारीले पाएका सवारी साधन र यसको आर्थिक दायित्वबारे मन्त्रालयहरूसँग विवरण माग गरेको छ। मन्त्रालयका सचिवहरूले सरकारी सवारी साधनलाई व्यवस्थापन गर्ने नीति नहँुदा समस्या भएको गुनासो गरेका छन्। उनीहरूले यसको व्यवस्था गर्न एउटै निकायको मागसमेत गरे। अर्थ मन्त्रालयका राजस्व सचिव राजन खनालले आफ्नो मन्त्रालय सवारी व्यवस्थापन गर्ने कार्यदलका रूपमा स्थापित हुने हो कि भन्ने चिन्ता व्यक्त गरे। उनले भने, हाम्रो काम रकम निकासा गरिदिने हो। तर अहिले जसलाई चाहिए पनि हामीले नै किनेर दिनुपर्छ। उनले पहिले गृह मन्त्रालयअन्तर्गत केन्द्रीय सेवा विभाग रहँदा सम्पूर्ण सरकारी सवारी साधनको काम गर्ने र तथ्यांक पनि राख्ने गरेको उल्लेख गरे ।"
शिक्षकले कुटेरनीलडाम,"काठमाडौं नयाँ बानेश्वरमा रहेको एम्बिसन एकाडेमीका शिक्षकले विद्यार्थीको अनुहारमा नीलडाम हुने गरी कुटेका छन्। एलटीसी शिक्षक दावा मोक्तानले मुक्का हानेर ५ कक्षामा अध्ययनरत जेनिश राईको देब्रे आँखाछेउ नीलडाम बनाएको अभिभावक मोहन राईले बताए। बेन्चबाट उठेर मसी भर्न बाहिर निस्कँदा मुक्का हानेको जेनिशले बताए। छोराको अनुहारै सुन्निने गरी कुटपिट गरेपछि शिक्षकलाई कारबाही गर्न माग गरे पनि विद्यालय प्रशासनले उल्टै थर्काएर पठाएको मोहनले बताए।मेरो छोरा कुट्ने शिक्षकलाई कारबाही हुनुपर्छ भनेर प्रिन्सिपललाई भन्दा उनले तपाईंले जे गर्न सक्नुहुन्छ गर्नुस् मेरो शिक्षकलाई केही गर्दिनँ भने, मोहनले भने। कान्ति बाल अस्पतालमा छोराको जाँच गराउँदा आँखा र अन्य भागमा असर परेको हुन सक्ने चिकित्सकले जानकारी दिएपछि राई परिवार चिन्तित भएका छन्। उनले शिक्षकलाई कारबाहीको माग राखेर बालबालिका खोजतलास केन्द्रमा समेत उजुरी दिएका छन्। विद्यालयका प्रिन्सिपल विष्णु घिमिरेले शिक्षकको कमजोरी भएको स्वीकार गरे। शिक्षकले कुटेछन्। त्यस्तो गर्नु हँुदैनथ्यो, उनले भने, कमजोरी भएको हो। गल्ती गर्ने शिक्षकलाई कारबाही गर्छौं।"
तस्करीको सुन मालिक दुबईमा,"उच्च स्रोतका अनुसार दुबईबाट सुन किनेर नेपाल पठाउने काममा संग्लन ८ जनाको पहिचान भइसकेको छ। जसमा दुबई बसेर व्यापार गरिरहेका ६ नेपाली र नेपालमै बसेर व्यवसाय गरिरहेका दुई भारतीय नागरिक छन्। जसमध्ये गुल्मी स्थायी ठेगाना भएका रोशन भुसाल र काभ्रे स्थायी ठेगाना भएका हरिशरण खडका रहेको स्रोतको दाबी छ। नेपालमा रहेका भारतीय व्यापारी भने तस्करीको सुन बुझ्ने र भारत पठाउने काममा सक्रिय थिए। स्रोतका अनुसार सुन बरामद भएलगत्तै नेपालमै रहेका भुसाल दुबई उडेका थिए। भुसाल र खडकालगायत ४ नेपालीलाई कसरी नेपाल फर्काउने भन्नेबारे सीआईबीले अनुसन्धान थालिरहेको छ। १५ वर्षअघिसम्म काठमाडौंमा सामान्य टेम्पो चालक रहेका भुसाल कसरी रातारात करोडपति भए भन्नेमा सीआईबीकै अनुसन्धान अधिकारीहरू छक्क परेका छन्। स्रोतका अनुसार दुबईमा बस्ने र बारम्बार नेपाल आउजाउ गरिरहने भुसाल रेस्टुरेन्ट, सुन पसल र हुन्डीको कारोबारमा संग्लन छन्। सुन तस्करीबाटै आर्जेको रकमले व्यवसाय विस्तार गरेका भुसालका नाममा सामाखुसी क्षेत्रमा मात्रै झन्डै आधा दर्जन घर छन्। सीआईबीका एक उच्च अनुसन्धान अधिकारीले भने, भुसालको फैलिँदो अर्थ साम्राज्य देखेर हामी पनि चकित पर्यौं।ब्युरोले मंगलबार मात्रै वैभवी लक्ष्मी गोल्ड एन्ड सिल्भर सुनचाँदी पसलका ५ सञ्चालकमध्ये राजेश शाक्य, सुनील श्रेष्ठ, मनोज श्रेष्ठ, नारायण श्रेष्ठलाई पक्राउ गरेको छ। एक सञ्चालक भने फरार छन्। स्रोतका अनुसार दुबईबाट तस्करीमा आएको सुन दरबारमार्गमा रहेको दरबार रोधी घरबाट किनेर ल्याउने गरेको देखिन्छ। प्रहरीले यसअघि नै उक्त रोधी घरका सञ्चालकसमेत रहेका सुनका रिसिभर रामहरि कार्कीलाई काभ्रेको पनौतीबाट पक्राउ गरिसकेको थियो। स्रोत भन्छ, वैभवीमा आउने अधिकांश सुन रोधीघरमार्फतै आउँथ्यो। ब्युरोले तस्करीको संगठित अपराधमा संग्लन ३१ जनाको नामठेगानासहितको विस्तृत जानकारी तयार पारेको छ। ब्युरोले अहिलेसम्म पक्राउ परेका भन्सार अधिकृत, एसएसपी, सुनका भरिया, सुन पसलका सञ्चालकसहित १२ अभियुक्तलाई सरकारी वकिलको कार्यालयमा बुझाएपछि पत्रकार सम्मेलन गरी सबैको नाम सार्वजनिक गर्ने तयारीमा छ। नाम खुलेका अन्य १९ जना भने फरार छन्।"
उपचार कोष स्थापना,काठमाडौं वरिष्ठ मुटुरोग विशेषज्ञ डा मृगेन्द्रराज पाण्डेले क्यान्सर र मुटु रोगका बिरामीको उपचारमा सहयोग गर्न २५ लाख रुपैयाँको अक्षयकोष स्थापना गरेका छन्। मृगेन्द्र सम्झना चिकित्सा गुठीको ४२औं वार्षिकोत्सवका अवसरमा उनले कोष स्थापनाको घोषणा गरेका हुन्। कार्यक्रममा गुठीका संस्थापक डा पाण्डेको अभिनन्दन ग्रन्थको राष्ट्रकवि माधवप्रसाद घिमिरे लोकार्पण गरेका थिए।
"ठूलामा स्थगित, सानामा मतदान","भरमग्दुर प्रयासपछि आंगिकमध्ये २१ वटा क्याम्पसमा मात्र स्ववियु चुनाव गराउन सफल भयौं, त्रिवि शिक्षाध्यक्ष प्राध्यापक सुधा त्रिपाठीले भनिन्, आज (बुधबार) एउटा क्याम्पसको मात्र नतिजा सार्वजनिक हुन सक्यो। बाँकीमा भोलि बिहीबार हुन्छ। सम्बन्धनका क्याम्पसमा पनि चुनाव भएको छ। बुधबार देशभरिका करिब दुई सय क्याम्पसमा स्ववियु चुनाव भएको त्रिविले जनाएको छ। चुनाव भएका आंगिक क्याम्पसमध्ये पुल्चोक इन्जिनियरिङ क्याम्पसमा माओवादी केन्द्रनिकट अखिल (क्रान्तिकारी) ले विजय पाएको छ। राजधानीका त्रिवि केन्द्रीय क्याम्पस, रत्नराज्य, त्रिचन्द्र, शंकरदेव, पद्मकन्या, सरस्वती, पब्लिक युथ, अमृत साइन्स, महेन्द्ररत्न ताहाचल, नेपाल कमर्स, पाटन संयुक्त, नेपाल ल, विश्वभाषालगायत आंगिक क्याम्पसमा चुनाव हुन सकेन। सबैभन्दा बढी विद्यार्थी चाप हुने भएकाले आंगिकलाई महत्त्वका साथ लिने गरिएको छ। बानेश्वर क्याम्पस, पशुपति क्याम्पस, वाल्मीकि, ग्रामीण आदर्श, एनआर कलेजमा पनि चुनाव स्थगित भयो। उपत्यका बाहिरका मधेसी विद्यार्थी संगठनहरूको अवरोधले गर्दा जनकपुरस्थित रारा बहुमुखी क्याम्पस, पर्साको ठाकुरराम क्याम्पस, विराटनगरको महेन्द्र मोरङ क्याम्पस, राजविराजको महेन्द्र विन्देश्वरी क्याम्पस, नेपालगन्जको महेन्द्र क्याम्पसमा स्ववियु चुनाव हुन नसकेको आरोप लगाएका छन्। पोखराको पृथ्वीनारायण क्याम्पस, कैलाली बहुमुखी क्याम्पस, कञ्चनपुरको सिद्धनाथ बहुमुखी क्याम्पसमा समेत चुनाव भएन। विद्यार्थी संगठनले आफ्नो पकड कमजोर रहेका क्याम्पसमा अवरोध गरेकाले महत्त्वपूर्ण ठानिएका क्याम्पसमा चुनावी प्रक्रिया अघि बढ्न सकेन। विद्यार्थी संगठनले पराजय स्विकार्नुपर्छ भनेर चुनावी प्रक्रिया अवरुद्ध गरे, एक पूर्वविद्यार्थीले भने, अर्कोतर्फ नेविसंघको आन्तरिक गुटउपगुटमा भागबन्डा नमिलेकाले पनि आंगिक क्याम्पसहरूमा चुनाव हुन सकेन। नेविसंघ महामन्त्री सरोज थापाले आन्तरिक कारणले केही क्याम्पसमा चुनाव हुन नसकेको स्विकारे। नेविसंघ मात्रै दोषी छैन, तराईमा मधेसी मोर्चा सम्बद्ध विद्यार्थीहरूले अवरोध गरे, उनले भने। नेत्रविक्रम चन्द तथा मोहन वैद्य निकट विद्यार्थी संगठन, नयाँ शक्ति, सेमेस्टरवाला विद्यार्थीसमेतले तालाबन्दी गरेको उनले बताए। अनेरास्ववियुकी अध्यक्ष नवीना लामाले नेविसंघको आन्तरिक द्वन्द्वले गर्दा चुनाव हुन नसकेको बताइन्।अखिल (क्रान्तिकारी) का प्रवक्ता सुरेन्द्र बस्नेतले आफ्नो संगठनले कुनै पनि क्याम्पसमा अवरोध पुर्याउने नीति नलिएको दाबी गरे। हाम्रो संगठनले कुनै क्याम्पसमा तालाबन्दी र अवरोध पुर्याएको छैन, उनले भने, कतिपय क्याम्पसमा हामीले जित्ने भएपछि अन्य संगठनले अवरोध गरे। बुधबार साँझसम्म प्रमुख तीन संगठनले सार्वजनिक गरेको नतिजाअनुसार नेविसंघले स्ववियु अध्यक्षमा ७२ वटा क्याम्पस, अनेरास्ववियुले ६१ क्याम्पस र क्रान्तिकारीले ३५ वटा क्याम्पसमा विजय पाएको दाबी गरेका छन्। त्रिविले आधिकारिक घोषणा गर्न बाँकी छ। आधा मात्र मत खस्योभक्तपुर भक्तपुरका २ क्याम्पसमा भएको स्ववियु चुनावमा आधा मात्र मत खसेको छ। १ हजार ६ सय ५६ मतदाता संख्या रहेको भक्तपुर बहुमुखी क्याम्पसमा ९ सय ८० मत खसेको क्याम्पस प्रशासनले जनाएको छ। सौहार्दपूर्ण वातावरणमा मतदान सम्पन्न भए पनि अपेक्षाअनुरूपको मत नखसेको क्याम्पस प्रमुख कृष्णप्रसाद पोखरेलले बताए। कम्तीमा ७५ प्रतिशत मत खस्ने अपेक्षा गरेका थियौं, करिब ६० प्रतिशत मात्र खस्यो, उनले भने। सोमबार राति आगलागीपछि तनावग्रस्त सानोठिमी क्याम्पसमा पनि सामान्य रूपमै स्ववियु चुनाव सम्पन्न भएको छ। १ हजार ६ सय ५१ मतदाता रहेको सानोठिमी क्याम्पसमा ८ सय ६४ मत खसेको छ। चुनावको अन्योलकै कारण पनि मतदान गर्ने विद्यार्थीको उत्साह कम भएको हो, क्याम्पस प्रमुख रामचन्द्र घिमिरेले भने, नियमित आउने विद्यार्थी कम हुनुले पनि मत थोरै खसेको हुनसक्छ, धेरै विद्यार्थी परीक्षा दिनका लागि मात्र पनि कलेज भर्ना हुने गरेका छन्।"
पूर्वाञ्चलमा मिश्रित परिणाम,"विराटनगर पूर्वाञ्चलका विभिन्न जिल्लामा स्वतन्त्र विद्यार्थी युनियनको नेतृत्वका लागि बुधबार मतदान भएको छ। कतिपय क्याम्पसमा भने विवादका कारण स्थगित गरिएको छ। केही क्याम्पसमा तालाबन्दीसमेत भएको छ।धरानका ३ मा चुनाव, एकमा स्थगितधरानको महेन्द्र बहुमुखी क्याम्पस, केन्द्रीय प्रविधि क्याम्पस हात्तीसार, पूर्वाञ्चल इन्जिनियर क्याम्पसमा मतदान भएको छ।पिण्डेश्वर संस्कृत क्याम्पसमा भने विवादका कारण मतदान स्थगित भएको छ। नयाँ शक्ति पार्टी समर्थित नयाँ शक्ति विद्यार्थी युनियनले मनोनयन दर्ता गरे पनि चुनाव स्थगित गर्न माग गर्दै बहिष्कार गरेको छ। उक्त घटनापछि निर्वाचन प्रमुख प्रातोयानाथ कोइरालाले राजीनामा दिएका छन्। झापातेह्रथुममा नेविसंघझापाको चारआलीस्थित त्रिदेव क्याम्पसमा अनेरास्ववियुको प्यानलै विजयी भएको छ। मेची बहुमुखी क्याम्पसमा बुधबार अबेरसम्म पनि मतगणना सुरु हुन सकेन। दमक बहुमुखी क्याम्पसमा अबेर मात्रै गणना सुरु भएको छ। गौरीगन्ज बहुमुखी क्याम्पसमा कोषाध्यक्षबाहेक सबै पदमा नेविसंघ विजयी भएको छ। गरामनीस्थित दुर्गा क्याम्पसमा सभापतिमा नेविसंघका विनोद उप्रेती निर्वाचित भए। काँकडभिट्टा क्याम्पसमा नेविसंघको प्यानलै विजयी भएको छ। गौरादह बहुमुखी क्याम्पसमा अनेरास्ववियुको प्यानल विजयी भएको छ। तेह्रथुमको छथर बहुमुखी क्याम्पसमा नेविसंघको संयुक्त प्यानल विजयी भएको छ। जिरिखिम्ती वहुमुखी क्याम्पसमा पनि नेविसंघका रोमन गौतम विजयी भएका छन्। वसन्त वहुमुखी क्याम्पस वसन्तपुरमा अनेराष्यवियु र अखिल क्रान्तीकारीले तालावन्दी गरेका छन्। अन्य क्याम्पसमा तेह्रथुम वहुमुखी क्याम्पस चुहानडाँडामा अनेराष्यवियुले तालावन्दी गरेको छ। त्यस्तै ह्यात्रुङ झरना क्याम्पस संक्रान्तीमा क्याम्पस प्रशासनले निर्वाचन प्रकृया नै अगाडी नवढाएका कारण निर्वाचन अनिश्चित वनेको छ। म्याङलुङ वहुमुखी क्याम्प्स म्याङलुङमा पनि तालाबन्दीले निर्वाचन हुन सकेन। लहान क्याम्पसमा स्थगितसिरहाको लहानस्थित जेएस मुरारका बहुमुखी क्याम्पस प्रशासनले निर्वाचन स्थगित गरेको छ। क्याम्पसले निर्वाचनको वातावरण अनुकूल भएपछि विद्यार्थी संगठनबीच समझदारीमा स्ववियु निर्वाचन गराउने गरी हाललाई स्थगित गरिएको सूचना टाँसेको हो। क्याम्पस प्रमुख तुलसीराम पोखरेलद्वारा हस्ताक्षरित सूचनामा फागुन २३ गतेसम्म क्याम्पस बन्द गरिएको समेत जनाइएको छ।सप्तकोसीमा नेविसंघ सुनसरीको महेन्द्रनगरस्थित सप्तकोसी बहुमुखी क्याम्पसमा नेविसंघको प्यानल विजयी भएको छ। प्रतीक राईको प्यानल विजयी भएको हो। सचिवमा विशाल भण्डारी, कोषाध्यक्षमा विष्णुमाया मगर, सदस्यमा भीमबहादुर कटुवाल, अभिनय मोक्तान र तारा मगरले प्रत्यक्षमा विजय हासिल गरेका हुन्। सामानुपातिकबाट भने दुई सदस्यमा नेविसंघ, दुईमा एमाले अखिल र एकमा राप्रविसंघका उम्मेदवार चयन भएका छन्।"
तालाबन्दीले झन् अन्योल,"त्रिविअन्तर्गतका क्याम्पसमध्ये थोरैमा मात्र बुधबारका लागि तोकिएको स्ववियु निर्वाचन सम्पन्न भएको छ। अधिकांश क्याम्पसमा तालाबन्दी र विद्यार्थी संगठनको विरोधका कारण निर्वाचन अन्योलमा धकेलिएको छ। कञ्चनपुरमा तीनमा निर्वाचनकञ्चनपुरका रामपुर बहुमुखी क्याम्पस कलकत्ता, महाकाली बहुमुखी क्याम्पस बेलौरी र रौलेश्वर बहुमुखी क्याम्पस बेल्डाडीमा निर्वाचन सम्पन्न भएको छ। रामपुर र रौलेश्वरमा नेविसंघका भगत राना र उषा भट्ट सभापति निर्वाचित भए। महाकाली क्याम्पसमा अनेरास्ववियुकी सुशीला चौधरी विजयी भइन्। १३ क्याम्पसमा भने तालाबन्दीका कारण अन्योल कायमै छ। अछाममा अनिश्चितसंगठनबीच विवादका कारण सबैजसो क्याम्पसमा मनोनयन दर्ता हुन नसकेपछि स्ववियु चुनाव अनिश्चित बनेको छ। अब राजनीतिक सहमतिका आधारमा चुनाव गरिने बताइएको छ। यसका लागि जिल्लामा क्रियाशील संगठनका मातृ पार्टीका प्रतिनिधि सम्मिलित कार्यदल गठन गरिएको संगठनले जनाएका छन्। बझाङका ५ मा अखिल जिल्लाका ५ क्याम्पसमा अनेरास्ववियु र एउटामा अनेरास्ववियु (क्रान्तिकारी) र नेवि संघको संयुक्त प्यानल विजयी भएको छ। शान्ति आदर्श क्याम्पस र खापरदेव क्याम्पसमा अनेरास्ववियुको प्यानल निर्विरोध निर्वाचित भएको छ। यस्तै, सुनकुडा, त्रिवेणी आदर्श, सेती र बझाङ दीपमा पनि प्यानलै विजयी भएको अनेरास्वियु जिल्ला कमिटी अध्यक्ष राकेश सिंहले जानकारी दिए। यस्तै जिल्लाकै जेठो जयपृथ्वी बहुमुखी क्याम्पसमा नेविसंघ र अखिल क्रान्तिकारीको संयुक्त प्यानलले जित हासिल गरेको निर्वाचन अधिकृत लोकेन्द्र खडाले जानकारी दिए। बैतडीका २ क्याम्पसमा नेविसंघ जगन्नाथ बहुमुखी क्याम्पस र मेलौलीस्थित मणिलेक क्याम्पसमा नेविसंघको प्यानल विजयी भएको छ। बैतडीका १३ क्याम्पसमध्ये ४ मा मात्र चुनाव भएको हो। कैलालीका धेरैमा मतदान फूलबारी बहुमुखी क्याम्पसमा अनेरास्ववियुका र महुन्याल बहुमुखी क्याम्पसम नेविसंघले जित हासिल गरेका छन्। खप्तड बहुमुखी क्याम्पस मसुरियामा नेविसंघ र चौमाला बहुमुखी क्याम्पसमा अखिल छैटौंका प्रकाश आचार्य अध्यक्ष चुनिए। डडेलधुरामा सम्पन्न जिल्लाका दुईवटै क्याम्पसमा स्ववियु निर्वाचन सम्पन्न भएको छ। भित्री मधेसको परशुराम नगरपालिकास्थित त्रिवेणी बहुमुखी क्याम्पसमा नेविसंघका कृष्ण धामीको प्यानल विजयी भएको छ। दार्चुलाका ७ मा परिणामसात क्याम्पसमा स्ववियु नेतृत्व टुंगो लागेको छ। ५ मा निर्विरोध र २ मा निर्वाचन भएको हो। ३ मा नेविसंघ, २ मा अखिल क्रान्तिकारी र १ मा अनेरास्ववियु विजयी भएको छ। बाजुराका तीनमध्ये दुई क्याम्पसमा निर्वाचन सम्पन्न भएको छ। बडिमालिका क्याम्पसमा नेबिसंघसहित क्रान्तिकारीको संयुक्त प्यानलले जितेको छ। तालाबन्दीले अवरोधविद्यार्थी संगठनले विभिन्न माग राखी तालाबन्दी गरेपछि बुधबार चितवनका १२ क्याम्पसमा स्ववियु निर्वाचन हुन सकेन। निर्वाचनकै विषयलाई लिएर विद्यार्थीले वीरेन्द्र क्याम्पसका प्रमुख गोविन्द सापकोटाको कुर्सी आगजनी गरेका छन्। निर्वाचनको संघारमा गरिएको तालबन्दीले प्रक्रिया नै सुरु हुन नसेकेको नेविसंघका जिल्ला अध्यक्ष सुर्य ढकालले बताए। ४ क्याम्पसमा निर्वाचनकपिलवस्तुका ८ मध्ये ४ वटामा निर्वाचन भएको छ। समयथान क्याम्पस खरेन्द्रपुरमा राप्रपानिकट विद्यार्थी संगठन निर्वाचित भएका छन्। नेपाल आदर्श बुहुमुखी क्याम्पस शिवपुर, बाणगंगा लैगाई र सिद्धार्थ क्याम्पस बुङीमा शान्तिपूर्ण मतदान भएको थियो। कपिलवस्तु बहुमुखी, फलाहारी बाबा, गौतम बुद्ध, बुद्धभूमि क्याम्पसमा तालाबन्दी छ। मोर्चाका विद्यार्थी विरोधमानवलपरासीका देवकोटा बहुमुखी सुनवल र दिव्यज्योति क्याम्पस बर्दघाटमा मतदान भएको छ। कुमारवर्ती बहुमुखीमा निर्वाचन स्थगित गर्न माग राखी विद्यार्थी संगठनले तालाबन्दी गरेका छन्। तीनको परिणाम मकवानपुरको मनहरी वहुमुखी क्याम्पसमा अनेरास्ववियुको प्यानल विजयी भएको छ। पालुङ र वंशगोपाल बहुमुखी क्याम्पसमा क्रान्तिकारीको संयुक्त प्यानल विजयी भएका छन्। अन्यमा अखिल र संयुक्त प्यानलबीच प्रतिस्पर्धा छ।बाँकेमा मिश्रित नतिजाज्ञनोदय बहुमुखि र जन सिद्धेश्वर बहुमुखि क्याम्पसमा नेबिसंघ विजयी भएको छ। नेपालगन्जस्थित नर्सिङ क्याम्पसमा अनेरास्ववियुले बाजी मार्यो। महेन्द्र बहुमुखि क्याम्पसमा भने विवादका कारण निर्वाचन हुन सकेन।दुईमा अखिल सुर्खेतमा निर्वाचन भएका ८ मध्ये हिमशिखर क्याम्पस रामघाट र अमरदीप क्याम्पस नेवारेमा अनेरास्ववियूले जितेको छ भने गुमीस्थित भेरी शिक्षा क्याम्पसमा अखिल क्रान्तिकारी र पश्चिमस्थित विद्यापुर क्याम्पसमा नेविसंघले जीत हात पारेको छ। सिम्ता बहुमुखी र गुर्भाकाट क्याम्पसमा विवादका कारण निर्वाचन सम्पन्न हुन सकेन। दुईमा भागबन्डा, एकमा निर्वाचनरुकुमका तीन क्याम्पसमा निर्वाचन भएको छ भने एकमा स्थगित भएको छ। दुई क्याम्पसमा भागबन्डाको आधारमा सर्वसम्मत नेतृत्व चयन भएको छ। जहारी क्याम्पस खोलागाउँमा निर्वाचन हुन सकेन। बबईमा स्थगितनेविसंघले तालाबन्दी गरेपछि बर्दियाको बबई बहुमुखी क्याम्पसमा चुनाव स्थगित भएको छ। अन्य क्याम्पसमा निर्वाचन शान्तिपूर्ण रुपमा सम्पन्न भएको छ। चुरे क्याम्पस बगनाहा र मैनापोखर क्याम्पसमा नेविसंघका अध्यक्ष निर्वाचित भएका छन्। चुरे क्याम्पसमा नेविसंघबाट नगेन्द्र हमाल र मैनापोखर शारदा बहुमुखीमा नेविसंघकै विकास कोईराला निर्वाचित भएका छन्। पाँचमा शान्तिपूर्ण मतदानपोखराका पाँच क्याम्पसमा मतदान भएको छ। सर्वाधिक विद्यार्थी संख्या रहेको पृथ्वीनारायण बहुमुखी क्याम्पसमा भने निर्वाचन हुन सकेन। क्याम्पसले निर्वाचन आगामी २५ गते हुने सूचना जारी गरेको छ। पश्चिमाञ्चल इन्जिनियरिङ क्याम्पस, बिन्दुवासिनी संस्कृत विद्यापिठ, नर्सिङ कलेज, पोखरा वन र जनप्रिय बहुमुखी क्याम्पसमा भने निर्वाचन भएको छ। तनहुँमा नेविसंघ अगाडि यहाँका दुई क्याम्पसमा नेविसंघको प्यानलले जितेको छ भने अन्य दुईको गणनामा पनि अग्रता लिएको छ। तोकिएको मितिमा संघको प्यानल मात्र दर्ता भएकाले शहिद कृष्ण क्याम्पसको निर्वाचन समितिले निर्विरोध निर्वाचित भएको घोषणा गरेको हो। त्यस्तै आँबुखैरेनी बहुमुखी क्याम्पसमा नेविसंघको प्यानल बिजयी भएको छ। गुल्मीमा क्रान्तिकारी यहाँका ११ मध्ये श्रृङ्गेश्वर क्याम्पस रानीबासमा अनेरास्ववियू क्रान्तिकारीनेविसंघको प्यानल र धुर्कोट परमानन्द भण्डारी बहुमुखी क्याम्पस धुर्कोट बस्तुमा क्रान्तिकारी र अनेरास्ववियूको संयुक्त प्यानल विजयी भएका छन्। रुरु संस्कृत विद्यापीठमा नेविसंघ र रिडी बहुमुखी क्याम्पसमा अनेरास्ववियुले जितेको छ। टिकाराम बहुमुखी, चन्द्रकोट बहुमुखी, रुद्रावती, सत्यवती, आर्दश बहुमुखी क्याम्पसमा निर्वाचन हुन सकेन। पहिलोपटक सभापतिमा छात्रा फेदीखोला गाविसस्थित सिद्धार्थ बहुमुखी क्याम्पसमा अनेरास्ववियुकी प्रतिष्ठा कार्की सभापति निर्वाचित भएकी छन्। राधा दामोदर संस्कृत विद्यापिठमा नेविसंघले जितेको छ। मुस्ताङमा अखिल जोमसोमको जनहित बहुमुखी क्याम्पसमा एमाले अनेरास्ववियु प्यानल विजयी भएको छ। अनेरास्ववियूले नेबिसंघलाई ९ मतले हराएको हो। क्याम्पसमा दुईबाहेक अन्य पार्टीका बिद्यार्थी संगठन छैनन्। धौलागिरिमा निर्वाचन बागलुङस्थित धौलागिरि बहुमुखी क्याम्पसमा निर्वाचन सम्पन्न भए पनि परिणाम आइसकेको छैन। गलकोट क्याम्पसमा नेविसंघले जितेको छ। ठूला क्याम्पसमा तालाबन्दी तालाबन्दीका कारण पाल्पा, तानसेनको त्रिभुवन बहुमुखी क्याम्पस र रामपुरको शहीद बहुमुखीमा निर्वाचन हुन सकेन। त्रिभुवनमा नेविसंघले क्याम्पस प्रशासन, वीवीएम, आम्दानी शाखा र निर्वाचन कार्यालयमा तालाबन्दी गरेको छ। रामपुरको शहिद बहुमुखी क्याम्पसमा एमाले अखिल र माओवादी केन्द्रको क्रान्तिकारीको संयुक्त प्यानलले मंगलवार राति तालाबन्दी गरेपछि निर्वाचन रोकिएको हो। दमकडास्थित माण्डव्य बहुमुखी क्याम्पस र पूर्वखोलास्थित उद्धबुद्ध कलेजमा भने स्ववियु निर्वाचन सम्पन्न भएको छ। माण्डव्य र उद्धवुद्धमा अखिल र नेविसंघको सहमतिमा सर्वसम्मत समिति गठन भएको छ। तीनमा अखिल, एकमा क्रान्तिकारीधनकुटाका पाख्रीबास र हिले क्याम्पसमा अनेरास्ववियुको प्यानल विजयी भएको छ। जितपुर क्याम्पसमा एक समानुपातिक सदस्य वाहेक बॉकी सबै पद अनेरास्ववियुले जितेको छ। यसैगरी सदरमुकाम नजिकको भाषा क्याम्पसमा अखिल क्रान्तिकारीले जीत हात पारेको छ। त्रिविअन्तर्गतको धनकुटा बहुुमुखी क्याम्पसमा भने नेविसंघको तालाबन्दीका कारण निर्वाचन सम्पन्न हुन सकेन। काभ्रेका १२ मा मतदानजिललका १२ क्याम्पसमा मिश्रित नतिजा आएको छ। नेविसंघ र अखिल क्रान्तिकारी (प्रचण्ड) नेतृत्वको संयुक्त प्यानलले ७ स्थानमा जित हासिल गरेको छ भने अनेरास्वियु र मधेशी जनअधिकार फोरम लोकतान्त्रिकको लोकतान्त्रिक विद्यार्थी फोरमको प्यानलले ४ स्थानमा विजय हासिल गरेको छ। काभ्रे, चैतन्य, सर्वमंगला, मंगल जनविजय, प्रभा, पार्वती र दाप्चा कृष्ण बहुमुखी क्याम्पसमा नेविसंघ र अखिल क्रान्तिकारी (प्रचण्ड) नेतृत्वको प्यानलले जित हासिल गरेको छ। एमाले अखिल र फोरम लोकतान्त्रिक विद्यार्थीले कुशादेवी, जनक, धुलिखेल सञ्जीवनी र डेडीथुम्का बहुमुखी क्याम्पसमा निर्वाचित भएको छ। झडपमा घाइतेधादिङ गजुरीको मलेखुस्थित जयबागेश्वरी क्याम्पसको गेटबाट भित्र छिर्नै लाग्दा ढुंगामुढा भएपछि संयुक्त प्यानलका उम्मेदवार सुस्मिता तामाङलगायत ३ जना सख्त घाइते भएका छन्। घाइते हुनेमा नेविसंघ र अखिल क्रान्तिकारीको प्यानलबाट अध्यक्ष पदकी प्रत्यासी सुस्मिता रूपाखेती, सदस्य सुजाता भट्ट, पार्वती सेढार्इं र अखिल क्रान्तिकारीका रामशरण बोराङ भएको प्रहरीले जनाएको छ।"
उपकुलपतिमा तीनको सिफारिस,"धरान लामो समयदेखि रिक्त रहेको बीपी कोइराला स्वास्थ्य विज्ञान प्रतिष्ठानका लागि उपकुलपतिमा मंगलबार तीन जनाको नाम सिफारिस गरिएको छ। प्रतिष्ठानको उपकुलपति पद पुस २० गते रिक्त भएको थियो। त्यसलगत्तै अस्पताल निर्देशक र सहायक अस्पताल निर्देककको पनि पद रिक्त रहेको छ। उपकुलपतिका लागि प्रतिष्ठानका शिक्षाध्यक्ष रहेका हाडजोर्नी विशेषज्ञ डा विक्रमप्रसाद श्रेष्ठ, गंगालाल ह्दयरोग केन्द्रका डा रामेश कोइराला र प्रतिष्ठानभित्रकै रेडियोलोजी विभागका डा राजकुमार रौनियारको नाम सिफारिस गरिएको छ।"
सर्वस्वसहित जन्मकैद,"ताप्लेजुङ व्यवसायी लालबहादुर खड्काको हत्याका मुख्य आरोपीलाई अदालतले बुधबार सर्वस्वसहित जन्मकैदको फैसला सुनाएको छ। जिल्ला न्यायाधीश अशोककुमार बस्नेतको इजलासले हत्यामा संलग्न अरू दुई जनालाई जन्मकैद र खुकुरी उपलब्ध गराउने एक जनालाई ६ महिना कैद सजाय सुनाएको हो। गत जेठमा खड्काको हत्या भएको थियो। स्रेस्तेदार गोपालप्रसाद थापाका अनुसार गोली भनिने अर्जुन लेछर्वो लिम्बूलाई सर्वस्वसहित जन्मकैद, सेनेट भनिने सुदीप लेछर्वो लिम्बू र सुरेश भनिने हिमाल लेछर्वो लिम्बूलाई जन्मकैद फैसला सुनाइएको छ। खुकुरी उपलब्ध गराउने रमेश लिम्बूलाई ६ महिना कैद फैसला भएको थापाले बताए। फुरुम्बुस्थित घरमा एक्लै भएको समयमा राति गएको समूहले लालबहादुरको हत्या गरेको थियो। नेपाल प्रहरीको अनुसन्धान ब्युरोको सक्रियतामा एक सातापछि अभियुक्त पक्राउ परेका थिए। श्रीमती चन्द्रकला खड्काले हदैसम्मको सजायको माग गर्दै जाहेरी दिएकी थिइन्।"
मधेसका जनता चुनावको पक्षमा,"बुटवल एमाले उपसचिव विष्णु पौडेलले मधेसका केही दल र नेताले समर्थन नगर्दैमा चुनाव नरोकिने बताएका छन्। अधिकांश मधेसी नागरिक चुनावको पक्षमा रहेकाले विरोध गर्नुको औचित्य नरहेको उनको भनाइ छ। मुख्य जनता हुन्, उनीहरू चुनावका लागि तयार छन्। एक दुई नेताको बहानाबाजीले चुनाव पछि सर्दैन, प्रेस चौतारीले बुधबार यहाँ आयोजना गरेको मेचीमहाकाली राष्ट्रिय अभियानबारे छलफलमा उनले भने। स्थानीय निकायको चुनावमा धेरैले नेतृत्व पाउने भएकाले पनि मधेसका जनता चुनावको पक्षमा रहेको पौडेलको भनाइ छ। लामो समयदेखि स्थानीय तहमा नेतृत्व गर्न नपाएका नागरिक नेतृत्वमा जान आतुर छन्। मधेसका नागरिक पनि नेतृत्व पाउने खुसीमा छन्, उनले भने।"
प्रधानमन्त्रीको प्रतिबद्धता,"संविधानले आगामी माघ ७ भित्र स्थानीय, प्रदेश र संघीय संसद्को निर्वाचन गर्नैपर्ने व्यवस्था गरेको छ। संविधान जारी भएको एक वर्षभन्दा बढी समय चुनावी तयारीबिना घर्किसकेकाले बाँकी छोटो समयावधिमा तीनवटै चुनाव गराउनु चुनौतीपूर्ण छ तर असम्भव छैन। माओवादी केन्द्र अध्यक्ष दाहालको सत्तारोहण तयारीका क्रममा नेपाली कांग्रेससँग स्थानीय निर्वाचनपछि सरकारको नेतृत्व फेरबदल गर्ने समझदारी भएको पृष्ठभूमिमा सरकारले पहिले स्थानीय निर्वाचन नै रोजेको छ। दुई दशकदेखि नभइरहेको स्थानीय निर्वाचन गराउन सरकार तम्सनुलाई सकारात्मक नै मान्नुपर्छ। सरकार पुराना गाविसनगरपालिका पुन:संरचना गरेर स्थानीय तहको निर्वाचन गराउन लागेको हो। स्थानीय तहलाई संविधानले अधिकारसम्पन्न बनाएको छ। त्यहाँ महिला, दलित लगायतको प्रतिनिधित्व बढ्ने व्यवस्थासमेत गरिएको छ। चुनाव तोकिएको मिति वैशाख ३१ नजिकिँदै छ तर सरकारले अहिलेसम्म स्थानीय तहको खाका नै कार्यान्वयनमा ल्याएको छैन, जब कि निर्वाचन आयोगले स्थानीय निर्वाचनका लागि बुधबारबाट आचारसंहिता लागू गरिसकेको छ। सरकारले भने स्थानीय तह पुन:संरचना आयोगले ७ सय १९ गाउँपालिकानगरपालिका रहने गरी बुझाएको प्रतिवेदन थन्क्याएको छ। सरकार अनिर्णीत बन्दा आयोगले विशेष, संरक्षित र स्वायत्त क्षेत्र निर्धारणको कामै टुंग्याएको छैन। निर्वाचन आयोगले समेत स्थानीय तहको सीमा टुंगो नलाग्दा तयारीका काम गर्न अप्ठ्यारो भइरहेको गुनासो गरिरहेको छ। त्यसैले स्थानीय निर्वाचन सुनिश्चित रहेको सन्देश दिन सरकारले पुन:संरचनामा तत्काल निर्णय गरेर गाउँपालिकानगरपालिकालाई कार्यान्वयन गराउनुपर्छ। स्थानीय तह पुन:संरचनाका सन्दर्भमा प्रदेश नम्बर २ मा देखिएको विवाद तत्काल निरूपण गर्न जरुरी छ। यसमा असन्तुष्ट मधेसी मोर्चागठबन्धन पनि जिम्मेवार ढंगले प्रस्तुत हुन आवश्यक छ। संविधान संशोधन र स्थानीय तह पुन:संरचनाका माग पूरा नभए चुनावमा भाग नलिने मात्र नभएर चुनावै हुन नदिने अभिव्यक्ति मधेसी मोर्चागठबन्धनबाट आइरहेका छन्। लोकतन्त्रमा चुनावमा भाग नलिनु स्वाभाविक भए पनि चुनाव हुनै दिन्नँ भन्नु लोकतान्त्रिक आचरण सुहाउँदो होइन। प्रधानमन्त्री दाहालले सम्बोधनमा भनेझैं मधेसी मोर्चागठबन्धनले आवेग होइन, विवेक देखाउन जरुरी छ। आफ्ना असन्तुष्टिलाई चुनावमै जाहेर गर्न सकिन्छ। आसन्न स्थानीय निर्वाचनले नागरिकको गाउँनगर तहमा प्रतिनिधि चुन्न, चुनिन र नेतृत्व गर्ने अधिकारअवसर पुन:स्थापित गर्ने हो। नागरिकले पनि जिल्ला तहबाट लिइरहेका सेवा गाउँनगर तहबाटै पाउन थाल्नेछन्। निर्धारित समयमै स्थानीय चुनाव हुनसक्यो भने प्रदेश र संघीय संसद् चुनावका लागि सहज स्थिति तयार हुनसक्छ। तीनवटै चुनावले नै लोकतान्त्रिक आन्दोलनबाट प्राप्त र संविधानमा लिपिबद्ध उपलब्धिको संरक्षण सुनिश्चित गर्ने हो। जतिसक्दो छिटो चुनाव भयो, उति छिटो राजनीतिक संक्रमण पनि किनारा लाग्न सक्छ। मुलुकका लागि समृद्धितर्फको यात्रा सहज बन्छ। त्यसैले सरकार, राजनीतिक दल, नागरिक समाज लगायतले चुनावलाई प्राथमिकता दिनुपर्ने बेला हो यो। चुनाव गराउन प्रधानमन्त्री प्रतिबद्ध हुनु सराहनीय छ तर प्रतिबद्धता काममै देखिनुपर्छ।"
स्थानीय निर्वाचनमा नागरिकका सर्त,"सरकारले स्थानीय निर्वाचनको घोषणा गरेसँगै राजनीतिक पार्टीका नेता तथा कार्यकर्ताहरू सल्बलाउन थालेका छन्। दुई दशकपछि हुन लागेको निर्वाचनमा यस्तो चासो बढ्नु स्वाभाविक छ। यो राजनीतिको मर्मबाट विमुख हुँदै गएका तर आफ्नो स्वार्थअनुकूल सिन्डिकेट शैलीबाट सत्ता चलाएका मुख्य राजनीतिक पार्टीलाई अलोकतान्त्रिक भएको छवि सपार्ने, यस्तै सिन्डिकेटमार्फत स्थानीय स्तरमा विकास बाँडचुँड गरी गुजारा चलाएका आफ्ना कार्यकर्तालाई जनप्रतिनिधि बनाई वैधानिकता दिने अवसर पनि हो। अहिले, आफूलाई ठूलो र बलियो ठान्ने पार्टीहरू आफू मात्र लोकतान्त्रिक र विधिको शासन दिने अरू सबै भ्रष्ट, अलोकतान्त्रिक र समृद्धिविरोधी प्रमाणित गर्ने होडबाजीमा लागेका छन्। त्यसैले त अरू धेरै कुरा थाँति राखेरै भए पनि, अहिले यिनै ठूला भनिने पार्टीहरूबीच स्थानीय निर्वाचनको माग गर्ने र पूरा गर्ने काम तदारुकतासाथ हँुदैछ। संविधान कार्यान्वयनका महत्त्वपूर्ण कुराहरू नसल्टाई स्थानीय निर्वाचनमा जान हतारो गर्नुले पुराना पार्टीहरू नयाँ नेपाली समाजको नेतृत्व गर्न लायक छैनन् भन्ने पुष्टि गर्छ भने नयाँ भनिने पार्टीहरू अझै पत्याउन सकिने खालका बनिसकेका छैनन्। यस्तो परिस्थितिमा राजनीतिप्रति सचेत तर राजनितिका नाममा कुनै गुटको रैती नबनिसकेका आम मतदातामा यो निर्वाचनमा कसलाई र किन मतदान गर्ने द्विविधा बढेको छ। निर्वाचन होलानहोला भनेर ढिलाइ गर्नुभन्दा आफ्ना द्विविधा हटाउँदै उपयुक्त पार्टी र योग्य उम्मेदवार छनोटमा लागौं। अब हामीलाई पर्खिने र हेर्ने धेरै समय छैन। यो निर्वाचनमा जस्ता उम्मेदवार जिताउँछौं, उस्तै हुने हो हाम्रो समाजको भविष्य। आफैं र समाजप्रति इमान्दार भएर आफ्नै र भावी सन्ततीको भविष्य निर्माण गर्ने यो अवसर गुमाएर पछुताउने काम नगरौं। योग्य स्थानीय जनप्रतिनिधिको छनोटले लोकतन्त्रको जग बलियो बनाउँछ। चुनिएका प्रतिनिधिले नै पार्टी राजनीतिमा देखिएका विसंगतिमा आधिकारिकताका साथ प्रश्न उठाउन सक्छन्। कुनै पनि टीके नेता तथा कार्यकर्ता यो हैसियत राख्दैनन्। यस्तो प्रश्न उठाउनुपर्ने वास्तविक नागरिक समाज नेपालमा छँदैछैन। यदाकदा निवृत्त कर्मचारी र गैससकर्मीले भकारो ओगटेको त देखिन्छ, यो पनि अहिले कोमा मा छ। त्यसैले त राजनीतिका विकृतिविरुद्धका आवाज कमजोर देखिएका छन्। सँगै, अब यस्ता टीके नेता तथा कार्यकर्तालाई शासनसत्ता र शक्तिको दुरुपयोग गरी लोकतन्त्रको आदर्श छाँट्दै लुटतन्त्र चलाउने छुट पनि दिनु हुँदैन। यस अर्थमा यो निर्वाचनलाई राजनीतिक पार्टी सरसफाइ अभियानका रूपमा समेत लिन सकिन्छ। त्यसो हो भने अहिलेको अवस्थामा मतदान गर्नुअघि मतदाताले ध्यान दिने महत्त्वपूर्ण सबालहरू केके होलान्? यस लेखमा यिनै विषयमा केही प्रस्ताव गरिएको छ। सबैभन्दा पहिले सबै पार्टी तथा उम्मेदवारका स्थानीय तहको उन्नति प्रवद्र्धन गर्ने र समग्र नेपालको समृद्धिका दृष्टिकोण बनाउन बहसको सिर्जना गरांै। उनीहरूले जनचाहना र समसामयिक सबालको सम्बोधनका लागि केकस्ता प्रस्ताव ल्याउँछन्, यिनका घोषणापत्र पढांै। यी घोषणामा हाम्रो अहिलेको अवस्था सपार्न के योजना छन्, एकआपसमा बहस गरांै। यी घोषणा पूरा गर्न पार्टीहरू कस्ता कार्यकर्तालाई उम्मेदवार बनाउँदैछन्, ख्याल गरौं। सकेसम्म गलत उम्मेदवार छनोट नगर्न पार्टीका स्थानीय नेता तथा कार्यकर्तालाई सचेत बनाऔं। मतदान गर्नुअघि पार्टीका घोषणा र उम्मेदवारका योग्यताका आधारहरू विचार गरांै।पार्टीका घोषणामा मुख्यत: संस्थागत भ्रष्टाचार र अनियमितताविरुद्ध काम गर्ने, स्थानीय सरकारलाई बलियो बनाउँदै जाने, खाद्य, भूमि, कृषि, शिक्षा, जनस्वास्थ्य, खानेपानी, वातावरण, स्थानीय पूर्वाधार लगायत अन्य विषयगत क्षेत्रको स्थानीय योजनाको खाका केकस्तो छ, विचार गरांै। साथै, स्थानीय तहका सरकारी कर्मचारीहरूको मूल्यांकन गरी पुरस्कार र दण्ड गर्ने अधिकार स्थानीय सरकारसँगै रहने कार्ययोजना छ कि छैन, राम्ररी हेरौं। जानिराखौं, कम्तीमा यी दुई कुरामा स्पष्ट र प्रतिबद्ध नभएका पार्टी र उम्मेदवारले हाम्रो समृद्धिको ढोका खोल्न सक्दैनन्। हरेक पार्टीका गुटउपगुटलाई हाम्रा होइन राम्रा कार्यकर्तालाई उम्मेदवार बनाउन दबाब दिउँ। यस्तो नगर्ने पार्टीका उम्मेदवारलाई मतदान नगरौं र यसपटक योग्य उम्मेदवारलाई मात्र मतदान गरौं। यो अझै पनि पार्टीहरूलाई सच्चिनका लागि दिएको मौका हो भन्ने सन्देश दिने अवसरको रूपमा लिउँ। सँगै, प्रस्तावित उम्मेदवार भ्रष्टाचार र गुन्डागर्दीमा लागेको छ कि? छ भने त्यस्तो गल्ती सच्याउने सार्वजनिक प्रतिबद्धता गरेको छ कि छैन, ख्याल गरौं। यस्तो आधारभूत नैतिक प्रश्नमा कुनै हालतमा सम्झौता नगरांै। यस्ता पार्टी तथा व्यक्तिलाई कदापीे अमूल्य मतको दान नगरौं, साथै आफ्ना छिमेकी र साथीभाइलाई यो कुरा बुझाउँ कि यो हाम्रो भविष्य सपार्ने एउटा दुर्लभ अवसर हो। यसमा चुक्यौं भने इतिहासले हाम्रो यो पुस्तालाई क्षमा गर्दैन। मतदान गर्नुअघि यी उम्मेदवारको लोकतन्त्र, समावेशिता, सामाजिक न्याय र समानताप्रतिको सचेतता र यस्तो अभ्यासमा विश्वास गर्ने प्रतिबद्धताको जाँच गरांै। यो नै अहिलेका लागि हामीले परिकल्पना गरेको समृद्ध नेपालको आधारभूत मापदण्ड हो। यो मापदण्ड नपुगेका पार्टी र उम्मेदवारलाई मतदान गरेर समृद्ध नेपाल बनाउने सपनामा चोट पुग्ने काम नगरौं। अबको हाम्रो रोजाइ नेपाली समाजको विविधतालाई सम्मान र प्रोत्साहन गर्ने सबैखाले विभेद हटाउन सार्थक पहल गर्ने प्रतिनिधि हुनुपर्छ। व्यक्ति, परिवार, समाज र देशको समृद्धिका लागि तत्परता र प्रयासरत भएको लक्षण नदेखिएका उम्मेदवारलाई मतदान नगरौं। यसले हामी कसैको पनि भलो गर्दैन। खाद्य, भूमि, कृषि र वातावरण हाम्रा संवेदनशील स्थानीय सरोकारका क्षेत्र हुन्। तर, यी क्षेत्र निरन्तर संकटग्रस्त बन्दै गएका छन्। कहालीलाग्दो खाद्यान्नको आयात, विषाक्त खानेकुरा, यसले स्वास्थ्यमा देखिएका जटिलता, प्रदूषित स्रोत, प्रकृतिको अति दोहन, भूमिको खण्डीकरण र भूउपयोगको बेथिति अहिलेका जल्दाबल्दा स्थानीय समस्या हुन्। साथै यी स्थानीय तहमै कृषि, भूमि र वातावरण सुधारका योजना र कार्यान्वयनका प्रयास नगरिँदाका दुष्परिणाम पनि हुन्। यी क्षेत्रमा देखिएका समस्याहरूको पहिचान गरी समाधानका उपाय खोज्ने उपयुक्त थलो स्थानीय सरकार मात्र हो। यो कुराको मर्म बुझ्ने जनप्रतिनिधिले मात्र यसतर्फ सचेततापूर्वक योजना बनाउने र लागू गर्ने प्रयास गर्छ। तसर्थ नेपालको कृषि बिग्रेकोमा चिन्तित र सपार्नका लागि प्रयत्न गर्न तत्पर भएको उम्मेदवार बनाउने र जिताउने अभियानमा लागौं। स्वच्छ खेती प्रणालीबाट स्वस्थ खानेकुरा आत्मसात गरेको जनप्रतिनिधिले मात्र कृषि र प्राकृतिक स्रोतको दिगो व्यवस्थापनसहितको सुधार ल्याउन पहल गर्छ। त्यसैले रसायन, विषादी र प्लास्टिकमुक्त स्थानीय क्षेत्र बनाउने दूरदृष्टि भएको पार्टी र व्यक्तिलाई मात्र मतदान गरौं। त्यसैगरी, सात दशक लामो भूमिसुधारको नारा अहिलेसम्म मत माग्नका लागि दुरुपयोग मात्र भयो। भूमिसुधारको प्रश्नसँगै अहिले भूउपयोगको सबाल झनै पेचिलो भएको छ। तसर्थ भूमिसुधार र भूउपयोगलाई स्थानीय तहको मुख्य कार्यभार नबनाई यी सबाल सल्टाउन सकिँदैन भन्ने बुझेको व्यक्तिलाई उम्मेदवार बनाउन र निर्वाचित गराउन पहल गरौं। भूमि उपयोगका क्षेत्र निर्धारण, खेतीयोग्य कृषि जमिनको सीमांकन र पुन: उपयोगको योजना बलियो स्थानीय निकाय र प्रतिबद्ध जनप्रतिनिधिको अठोटले मात्र सम्भव हुन्छ। त्यसैले धेरैभन्दा धेरै किसानलाई स्थानीय सरकारमा पठाआंै। उनीहरूले जति दिगो कृषिको मर्म अरू कसैले बुझ्दैन, त्यसमा पनि महिलाहरू कृषि कर्मका बलिया खम्बा हुन्, उनीहरूको प्रभावशाली उपस्थिति नै स्थानीय विकासको सूचक हो। तर, किसानका नाममा झोले किसान पठाएर स्थानीय सरकार कमजोर बनाउन दिनु हँुदैन। समावेशी जनप्रतिनिधित्व स्थानीय विकासमा सबैको पहुँच बढाउने बलियो आधार हो। यसो नगरी स्थानीय तह सुदृढ हँुदैन, यसमा दुई मत हुनु हुँदैन। साथै नेतृत्व, विषय विज्ञताको अनुभव र नैतिक परीक्षाको कसीमा खारिएका जनप्रतिनिधि छनोट गर्न चुक्यौं भने हाम्रो पछौटेपन हाम्रो छाँया बनेर हामी सँगसँगै आउनेछ भन्ने कुरासमेत भुल्नु हुँदैन। यस कुराको समेत उचित ख्याल गरौं।अन्त्यमा, स्थानीय तहमा कार्यरत पार्टी कार्यकर्तालाई हाम्रालाई मात्र प्रतिनिधि बनाउने पार्टीका आदेश उल्टयाएर राम्रा छनोट गर्ने संस्कृति निर्माण गर्न प्रतिबद्ध बन्न सघाउँ। यो नै उन्नत समाज निर्माण गर्ने तपार्इंहरूको सपना साकार पार्ने सबैभन्दा बलियो हतियार हो भन्ने कुरा बुझाउँ। साथै, लोकतन्त्रमा मतदाताले नै कार्यकर्तालाई नेता बनाउने हो, तसर्थ अहिलेका ठूला नेतामा भन्दा मतदाता र आम नागरिकमा भरोसा गर्न आश्वस्त पारौं। यसो गर्न सकिए मात्र लोकतन्त्रको सास र भविष्यप्रतिको आश जोगाउन सकिन्छ। साथै यो नै राजनीतिबाट समाजलाई योगदान दिने तपाईंको प्रतिबद्धता जाँच्ने कसी पनि हो। बाँकी निर्णय मतदाताकै हातमा।"
मिश्रको राजनीतिक सुरुवात,"राजनीतिमा होमिइसकेपछि प्रक्रियाअनुसार चुनावमा जानै पर्छ। चुनावमा गइसकेपछि नजितिकन ठाउँमा पुग्न्न सकिन्न। मुमाराम खनालजस्ता अवसरवबादी व्यक्तिको साथ लिएर पार्टी खोल्नु भनेको माकुराको जालो समातेर खोला तर्छु भने जस्तै हो। कल्याणकारी लोकतन्त्र र कल्याणकारी उदारवादी अर्थतन्त्रलाई मुख्य एजेन्डा ठानेका मिश्रलाई संगठन बलियो बनाएर जनमानसमा चिनिन निकै समय लाग्नेछ। पार्टीहरूकै भीडमा नयाँ पार्टी खोल्नुले केही नयाँ कुरा दिन सक्ने छैन। यो केही समयका लागि चर्चामा आउने बाटो मात्रै हो। सुजन देवकोटापालुङटार८, गोरखा रवीन्द्र मिश्र चर्चित मिडियामा लामो समयसम्म सेवारत रही लोकप्रियता र चर्चाको शिखरमा पुग्नुभयो, त्यसले नेपालीको शिर नै उच्च भएको छ। तर, उहाँको सक्रियता र लोकप्रियता सञ्चार र पत्रकारिताको दुनियाँमा मात्र सीमित रहेन। समाजसेवा र परोपकारको काममा पनि उहाँ उत्तिकै सक्रिय रहनुभयो। भनिन्छ, समाजमा परिवर्तन हुन समय लाग्छ किनभने गरिबसँग परिवर्तन गराउनका लागि आँट हुँदैन, मध्यम वर्गलाई त्यसका लागि फुर्सद हुँदैन र धनीलाई आवश्यकतै हुँदैन। तर, उहाँले समाज परिवर्तनका लागि चलाएको अभियान सभ्य समाज निर्माणका लागि उल्लेखनीय छँदै छ। भ्रष्टाचारीलाई कीरा परोस्, नेपालीका लागि नेपाली, खान पुगोस्, दिन पुगोस् भन्ने चिन्तन उहाँकै उपज हो। कुनै बेला उहाँले आफ्नो लेखमा छोरालाई राजनीतिमा लगाउने विचार व्यक्त गर्नुभएको थियो। तर अहिले हठात् आफैं नेपाली राजनीतिमा आउने घोषणा गर्नुभएको छ। यसमा खासगरी नेपाली बुद्धिजीवी समाजमा नौलो तरंग पैदा भएको छ। उहाँ ज्यादै सुझबुझ भएको व्यक्ति हुनुहुन्छ। उहाँको उद्देश्य प्रस्ट छ, विचार पवित्र छ र चिन्तन फराकिलो छ। तर, हामीकहाँ फलिफाप भएको राजनीति झूट नीति, कपट नीति र स्वार्थ नीतिमा परिणत भइआएको छ। गलत संस्कारका रूपमा विकसित भएको यो अत्यन्त कठिन अवस्थामा उहाँ राजनीतिमा कसरी सफल हुनुहोला ? त्यसैले लाग्छ, उहाँ राजनीतिमा आउनुको साटो स्वतन्त्र चिन्तक र अभियन्ताकै रूपमा रहिरहनुभएको भए बेस हुने थियो। इन्द्रकुमार श्रेष्ठकमलाकुञ्ज, ओखलढुंगासुरिलो स्वर तथा स्पष्ट प्रश्नकर्ता पत्रकारको परिचय मात्र नभएर परोपकारी पत्रकारिताका अभियन्ता एवं लामो समय बीबीसी नेपाली सेवामा संलग्न भएर देशविदेशमा समेत परिचय बनाएका रवीन्द्र मिश्रले नयाँ पार्टीको संयोजन गर्न लागेको समाचार आएको छ। अहिले नेपाली जनता विशेषत: मूलधारका राजनीतिक नेतृत्व वा दलहरूबाट विरक्तिएका छन्। तिनका अनेक अकर्मण्यताको भागीदार आम जनता बन्नु परिरहेको तीतो यथार्थ छ। त्यही भएर केही समय पहिले निकै तामझाम वा हल्लाखल्ला गरी घोषणा गरिएको बाबुराम भट्टराईको नयाँ शक्ति पार्टीबाट अब त केही होला भन्ने झिनो आशा राखेका थिए। तर, उनको पार्टी प्रगति उही विरोध र विज्ञप्ति निकाल्नेमा सीमित भयो। बरु मुमाराम खनालजस्ता सुझबुझ भएकाले फेरि मिश्रसँग सहकार्य गर्न खोजेको देखिन्छ। हुन त खनाल, धिताल र घिमिरेजस्ता एक खालको परिचय बनाइसकेकालाई समेट्दैमा दल दरिलो हुने होइन, न त राप्रपाले कोमल वली र रेखा थापाजस्ता कलाकारलाई पार्टी प्रवेश गराउँदैमा जगजगी हुने हो। कस्ताकस्ता हस्तीले दहीच्यूरे प्रवृत्ति देखाउँदै दल फेरेका वा सारा ऊर्जाशील जीवन नै व्यवस्थाविरुद्ध लडेका व्यक्ति कालान्तरमा सोही व्यवस्थाका मालिकको अगाडि मन्त्री पद खाएर लम्परसार भएको पनि पायौं। हामीले बहुदलपछि अनेक रूपरंगका दल देख्यौं। सिद्धान्त कसको पो कमजोर थियो वा छ र? धरातलमा उभिएर विगत बिर्सने या पार्टी सिद्धान्तभन्दा स्वार्थी प्रवृत्ति वा लुटतन्त्रमा रमाएरन भद्रगोल भएको हो। मिश्रले पनि सबै जानेबुझेका छन्। हाम्रो भूगोल अवस्थिति र माटो सुहाउँदो विकासको मूल सिद्धान्त बनाउनुस्, काम नपाएका भीडलाई होइन, पहिले काम गरिरहेकाले राजनीतिलाई समाजसेवा गर्छु भनेर कसम खानेलाई समेट्दै नेता हुनका लागि हरेकले तल्लो तह वा इकाईबाट प्रजातान्त्रिक तबरले योग्य र क्षमताको आधारमा पारदर्शी रूपले चुनिने व्यवस्थालाई व्यवहारमा उतार्ने प्रयास होस्। नाम चलेका फिगर को सीमित झुन्डभन्दा आम जनताको ढुकढुकी हुने पार्टीमा कसरी पुग्न सकिन्छ भनेर धेरै होमवर्क गर्नुहोस्, हतारमा पार्टी घोषणा गरेर हलुका नबन्नुहोस्। श्रीकृष्ण राजवंशीसिन्धुली सञ्चारकर्मी एवं चिनिएका हस्ती रवीन्द्र मिश्र राजनीतिमा आउन लागेको खबर सुन्दा म अचम्मित भएँ। फोहोरी खेल भनेर बदनाम भएको नेपाली राजनीतिमा आफ्नो छुट्टै पहिचान बनाइसकेका मिश्रजस्ता व्यक्ति लाग्नु सुखदझैं लागे पनि भोलि यसबाट कमाइने बदनामीले विगतका सम्पूर्ण राम्रा कुरा छाँयामा पर्नसक्ने कुरालाई समेत बिर्सन हुँदैन । राजनीतिमा प्रवेश गर्ने घोषणा गरिरहँदाको स्वच्छ छविमा भोलि कलंक नलागोस् । सबै नेपालीले तपाईंको नाम लिँदा हीनताबोधको साटो गौरवान्वित महसुस गर्न पाउन् । सौगात भट्टराईविराटनगर१४, मोरङदेशको राजनीति एतिबेला फोहोरको डङ्गुरले छोपिएजस्तो भएको छ। राजनीतिको प्रभाव प्रशासनिक, शैक्षिक, सामाजिक, आर्थिक लगायतका सम्पूर्ण क्षेत्रमा परेको छ र यी क्षेत्रमा रहेका विकृतिलाई राजनीतिक आवरणमा संरक्षण गर्न खोजिन्छ। यो देशमा थुप्रै व्यक्ति छन् जसले देशप्रतिको आफ्नो माया काममार्फत प्रमाणित गराइसकेका छन् । रामेश्वर खनाल, रमेश खरेल, धुर्मुससुन्तली, कुलमान घिसिङ लगायत थुप्रै गैरराजनीतिक पृष्ठभूमिकाले आफूलाई सक्षम प्रमाणित गराइसके भने राजनीतिक दलभित्र पनि केही व्यक्तिले राम्रा काम गरिरहेका छन्। आफ्नो देशप्रति आत्मादेखि नै भलो सोची काम गर्न चाहने सबै राम्रा व्यक्तिहरू एक ठाउँमा आएर काम गर्ने हो भने देश विकासको गति बढ्ने आशा गर्न सकिन्छ। देशमा नयाँ शक्ति आवश्यक छ तर नाम मात्रका नयाँ शक्तिबाट प्रगतिको आशा गर्न सकिँदैन। २ दशकभन्दा लामो समय संलग्न पत्रकारिता पेसा छाडेर राम्रो छवि बनाएका पत्रकार रवीन्द्र मिश्र यतिबेला राजनीतिभित्रको फोहोर सफा गर्ने हिम्मतका साथ राजनीतिमा प्रवेश गर्न लागेका छन्। यसले केही आशा पलाएको छ। नारायण अर्यालनेटा२, भर्माचौर, गुल्मी"
बयलगाडामा लोकतन्त्र,"जमानी बस्नेविद्यमान गतिरोधको विवेकसम्मत र सहज अन्त्य हुने कुनै सम्भावना देखिँदैन। एक अर्थमा कतिपय मधेसी नेतृत्वको कठपुतलीकरणले पनि आगत गलपासो बनेर आउँदै छ। त्यसो हुनु हुँदैन भन्नुको साटो भयो भने के गर्ने? विषय दिनानुदिन प्राथमिक बन्दै गइरहेको छ। आउँदो माघ ७ भित्र तीन तहको चुनाव गरिहाल्नुपर्ने संवैधानिक बाध्यता छ। परम्परावादी र अतिवादी शक्ति संविधान समाप्त भएको हेर्न चाहान्छन्। उनीहरू ती दिनको प्रतीक्षा मात्र गरिराखेका छैनन्, त्यसका निम्ति अनेकौं व्यूह पनि रचिरहेका छन्। यही कारण हो कि मधेसका कतिपय जायज र न्यायपूूर्ण माग पनि पूरा गर्न आलटाल भइराखेको छ। सविधान संकटमा परे तत्कालका लागि लोकतन्त्रको यो स्पेस रहँदैन। त्यो अवस्थामा सबैभन्दा परीक्षाको घडी मधेसको हुनेछ। लोकतन्त्रलाई बयलगाडाकै गतिमा हिँडाउँदै लगियो भने एउटा लिक बन्दै जान्छ, जुुन लिक मा पछि लोकमार्ग बनाउन सहज हुन्छ। तर, द्रुत गतिमै रकेटमै उड्न खोजियो भने न त लिक बन्छ, न त लोकमार्ग नै। संविधानका रचनाकार पक्षलाई आलोचना गर्ने अवसर इतिहासको थाप्लोमा छाडेर यतिखेर मधेसले लोकतान्त्रिक सैनिकीकरणको ढोकामा चुकुल लगाउँदै मध्यमार्गको झ्याल खोल्ने साहसपूूर्ण निर्णयको खाँचो छ।"
धूलो र फोहोरको संस्कृति,"समृद्धिका लागि सफाइफोहोर र धूलोमा पैसा फलेको देख्नेहरूले पनि फोहोर र धूलो राख्नमा आर्थिक अवसरहरू देखे । सफाइको अर्थतन्त्र, धूलो र फोहोरको अर्थतन्त्रभन्दा ठूलो छ । नेपालमा भारतमा झैं, फोहोर र धूलोमा धेरै पैसा कमाए तर थोरैले मात्र । सम्पूर्ण सहरलाई दु:ख दिएर केहीले फाइदा लिए । सडक खनेर धूलाम्य छाड्दा पनि ठेकेदारको कमाइ हुँदोहरेछ । पुर्न जति ढिलो गर्यो, त्यति बढी पैसा । आयोजना जति तन्कियो, त्यति बडी फाइदा । फोहोर व्यवस्थापन गर्ने आयोजनाको तयारीमा धेरै पैसाको चलखेल । योजना आयो भने पैसा बन्द हुने रहेछ । आफूले फोहोर फ्याँक्ने बाल्टिन नकिन्ने, विभिन्न एनजीओले किन्ने, त्यही ठाउँमा कति संस्थानहरूले कति खर्च गरे ? वृक्षरोपण कार्यक्रममा त मन्त्री र ठूलाबडा नै चाहियो तर त्यो नउम्रेका रूखका वरिपरि संस्था वा बैंकको नाम हट्दैन र कतिले खुरुखुरु पैसा पनि लिने होलान् ।हामीले सफा र धूलोरहित हुनुमा आर्थिक फाइदा छ भनेर बुझ्नुपर्यो । भुटानले आफ्नो सफा वातावरणलाई पर्यटकीय फाइदाको ठूलो पक्षका रूपमा परिवर्तन गरेको छ । सिंगापुरले आफूलाई विश्वमा नमुनाको रूपमा प्रस्तुत गरेको छ । संसारका विकसित सहरहरूमा खोलाछेउको जग्गा सबैभन्दा महँगो हुन्छ । रिभरफ्रन्ट भनेर चिनिन्छ । नेपालका सहरहरूमा खोला छेउ सस्तो हुन्छ । त्यहाँ सुकुम्बासीको राजनीतिक संरक्षण पाएका झुपडी र घरहरू हुन्छन् । थाइल्यान्डले सफाइको बलमा पर्यटन विकास गरेर लागेको छ । रुवान्डाले सफाइलाई नै आफ्नो प्रतिस्पर्धात्मक कोणको रूपमा विकास गरी संसारका ठूल्ठूला सभासम्मेलन गर्न थालेका छन् । सफा सामान हुँदाहुँदै फोहोर सामान कसले किन्छ ? तर त्यो फोहोर देख्नुपर्यो अन्तर्राष्ट्रिय चक्षुबाट । हामीले चोखो बनेको जस्तो पनि चलिहाल्छ भन्ने सोचले होइन । सफाइ सभ्य समाजको पहिचान हो र यसको आर्थिक फाइदा धेरै छन् । यसका लागि दृष्टिकोण फेर्नुपर्यो । यो राजनीतिक समस्या होइन, सामाजिकआर्थिक समस्या हो भन्ने रूपमा बुझ्नुपर्यो ।"
ध्वनि प्रदूषणको जोखिम,"अनियन्त्रित र बढ्दो सहरीकरणसँगै बढ्दो जनसंख्या र सवारी साधनको चापले पनि ध्वनि प्रदूषण (असुरक्षित, अप्राकृतिक, चर्को र झिँजो लाग्ने) बढ्दैछ । लामो समयसम्म असुरक्षित ध्वनिको सम्पर्कमा रहेर होस् या एकैपटक ठूलो विस्फोटक आवाजको कारणले होस् श्रवण शक्तिमा ह्रास हुनसक्ने तथ्य प्रमाणित भइसकेको छ ।माओवादी जनयुद्ध मा विस्फोटक आवाजका कारणले सदाका लागि सुन्ने शक्ति गुमाउने माओवादी सेना या सरकारी सुरक्षाकर्मीहरू धेरै छन् । केही श्रवण यन्त्रको प्रयोग गर्न बाध्य छन् । आवाजको मापन डेसिबलमा हुन्छ । व्यक्तिपिच्छे फरक भए पनि सामान्यतया कुराकानीको आवाज ४०६० डेसिबलसम्मको हुने गर्छ भने दैनिक रूपमा लामो समयसम्म ८० डेसिबलभन्दा ठूलो आवाजको सम्पर्कमा रहँदा यसले श्रवण शक्तिमा (सूक्ष्म कोषलाई क्षति पुर्याएर या प्रतिकुल रासायनिक प्रतिक्रिया उत्पन्न गरेर) ह्रास पुर्याउँछ । ख्याल रहोस् मोटरसाइकलबाट साइलेन्सर निकालेकाले पछि अझै बढी ९५ डेसिबल, व्यस्त ट्राफिक हुने ठाउँबाट ८५ डेसिबल, कारको हर्नबाट १ सय डेसिबल, चर्को आवाजसहितको कन्सर्टबाट १ सय १५ डेसिबल आवाज निस्कन्छ जुन श्रवण शक्तिका लागि हानिकारक छ ।सबैभन्दा उदेकलाग्दो त ट्राफिक जामका बेला हुन्छ । खाली ठाउँ कत्ति पनि नहुँदासमेत सवारीसाधनले बेअर्थ चर्को आवाजसहितको टींटीं हर्न बजाउँछन् । त्यस्तो क्रियाकलापले जाम त घटाउँदैन, घटाउँदैन उल्टै श्रवण शक्तिमा समेत नकारात्मक असर पार्छ । ध्वनि प्रदूषणले सुनाइमा मात्रै असर पार्दैन यसले अन्य शारीरिक, मनोवैज्ञानिक र सामाजिक स्थितिमा समेत नकारात्मक प्रभाव पार्छ । चर्को या प्रदूषित आवाजले चिडचिढापन उत्पन्न गराउनुका साथै मुटु या रक्तप्रवाहमा पनि नकारात्मक असर पर्छ । बच्चाहरूलाई त चर्को आवाजले झनै नकारात्मक असर पर्नसक्छ । उनीहरूको वृद्धि र विकासमा नकारात्मक असर पर्नुका साथै नकारात्मक मनोवैज्ञानिक र शारीरिक असर पर्न सक्छ । वृद्धवृद्धा, मधुमेहका रोगीलाई ध्वनि प्रदूषणले झनै नकारात्मक असर पर्न सक्छ , छिटै बहिरो बनाउन पनि सक्छ । चर्को आवाजले सडक सुरक्षामा पनि नकारात्मक असर पर्न सक्छ । पैदल यात्री, साइकल यात्रीलाई सडकमा उत्पन्न चर्को आवाजले असहज पैदा गर्छ ।चर्को आवाजले उत्पन्न हुने बहिरोपन स्थायी हुने सम्भावना हुन्छ र त्यसको उपचार सम्भव पनि नहुन सक्छ । तर, चर्को आवाजबाट सिर्जित बहिरोपनबाट व्यक्तिलाई बचाउन सकिन्छ । नेपालमा १६ प्रतिशत मानिस कुनै न कुनै प्रकारको बहिरोपनबाट पीडित रहेको र बहिरोपनका ५० प्रतिशत कारणको रोकथाम गर्न सकिने अनुमान गरिएको छ । त्यसैले बचावटका उपाय अपनाएर बहिरोपन या ध्वनि पदूषणबाट सिर्जित हुनसक्ने समस्याबाट जोगिन सकिन्छ ।राजधानीमा उत्पन्न ध्वनि प्रदूषण हटाउन आवश्यक कदम चाल्नु त परै जावस् सडकको स्थिति र सवारीसाधनको गुणस्तरलाई ध्यान नदिई सवारी साधनहरू थप्ने, महँगा, विशाल, इन्धन र आवाजका हिसाबले नकारात्मक रहेका सरकारी सवारी साधनहरूको उपयोग गर्नेजस्ता प्रवृत्तिले समस्या पैदा गरेका छन् । भीआपीहरूका सवारी साधनले निकाल्ने अत्यधिक ध्वनिको विकल्प सोच्न पनि आवश्यक भइसकको छ । कानको उचित स्याहार र समयमै उपचारको अलावा ध्वनि पदूषणबाट पनि बचाउन सके बहिरोपनलाई रोकथाम गर्न सकिने तथ्य प्रमाणित भइसकेको छ । मनोरञ्जनात्मक एवं सामाजिक अवसरमा पनि ठूलो आवाज घन्काउन सचेत हुनुपर्छ । सबैभन्दा बढी चाप रहेको रत्नपार्क, टुँडिखेल नजिक वीर, ट्रमा मात्रै होइन विशाल सैनिक अस्पताल निर्माणाधीन छ । रत्नपार्कको खुलामञ्चमा अस्पतालतिरै मुख फर्काइएका लाउडस्पिकरहरूसहित चर्का भाषण कार्यक्रम आयोजित हुने गर्छन् । यिनको नकारात्मक असरबारे सम्बन्धितहरू संवेदनशील हुनैपर्छ । सैनिक खुलामञ्चमा पनि ठूल्ठूला विस्फोटक आवाजसहितका कार्यक्रम नराख्न सम्भव हुन्छ कि ? सम्बन्धितहरूले ध्यान दिनुपर्ने आवश्यकता छ ।ध्वनिको परिमाण नाप्ने र नियन्त्रण गर्ने व्यवस्था हुनुपर्छ । मानवीय कारणले सिर्जित ध्वनि प्रदूषणले उत्पन्न बहिरोपनबाट पीडितहरूले क्षतिपूर्ति पाउने व्यवस्था हुनुपर्छ । सरकारी स्तरबाट बहिरोपनको रोकथामका लागि आवश्यक प्रयास नहुनु विडम्बना हो । अब सरकार र विश्व स्वास्थ्य संगठनको पनि यतातर्फ ध्यान जानुपर्छ । मार्च ३ मा मनाइने विश्व श्रवण दिवसमा यसपटक विश्व स्वास्थ्य संगठनले बहिरोपनका लागि राज्यको लगानी भन्ने मान्यता अघि सारको छ ।डा पौडेल वीर अस्पताल ईएनटी विभागका प्रमुख हुन् ।"
चमेली मुसहरको चाहना,"म तराईकी चमेली मुसहर हुँ । १४ वर्षमा विवाह भएको थियो । रमन मुसहर २० वर्षका थिए । एउटा सानो झोपडीमा गृहस्थी बस्यो । एउटा चुलो, २ वटा स्टिलका भाँडा, मट्टितेल र खाने तेल राख्दा नै भान्सा भरियो । म आज २२ वर्षकी हुँदा ३ वटा बच्चा भइसकेका छन् । श्रीमान् मजदुरी गर्छन् । जीवनमा मेरो कुनै ठूलो सपना छैन । कहिलेकाहीं रमनले साइकलमा फिल्म देखाउन लगे नै म खुसी भइहाल्छु । मेरा २ छोरा, एक छोरी बिरामी भएपछि म कालीमाईलाई भाकल गर्छु । यिनले स्वास्थ्यचौकीमा गएर सुई लगाएका छैनन् । महिला स्वयंसेविका हाम्रो बस्तीतिर आउँदैनन् । स्वास्थ्यबारे केही थाहा छैन हामीलाई । धन्न मेरा सन्तान बाँचेका छन् । छरछिमेकीका कति बालबालिका त के के रोग लागेर मरे । मेरा श्रीमान् मुसहर भएर पनि रक्सी खाँदैनन्, मलाई पिट्दा पनि पिट्दैनन् । वरिपरकिा घरछिमेकीले यो रमन रक्सी खाँदैन, जातले पाएको कुरा पनि कसरी छोडेको होला भन्छन् । केही दिन केही पण्डित र टोपी लगाएका मानिस आएर हाम्रो बस्तीमा महायज्ञ गर्न लागेको र सबैले महायज्ञमा दान गर्नुपर्ने, पैसा अन्न दिनुपर्ने कुरा सुनाए । महायज्ञ गरेपछि देउता खुसी भएर हामीलाई सम्पन्न पार्छन् रे भने । पण्डितले भनेका पनि थिए, महायज्ञमा उठेको पैसाले तिम्रो घर बनाइदिन्छौं । स्कुल बनाइदिन्छौं । नहर बनाइदिन्छौं । बच्चालाई स्कुल पठाउन पैसा पनि दिन्छौं । पण्डितको कुराले म खुसी भएँ र रमनलाई पनि सुनाएँ । रमनले भने, यस्ता पण्डितको कुरामा नलाग । महायज्ञको सबै पैसा उठाएर भाग्छन् । यिनलाई केही पनि दिने होइन नि । तर, मलाई रमनको कुरामा विश्वास लागेन । त्यस्ता सेता लुगा लगाएका पण्डित र उनीसँगै आएका नेताले पनि किन गलत कुरा गर्दा हुन् र ? यिनलाई त केही दिनैपर्छ । स्कुल बन्छ, घर बन्छ, हाम्रो बस्तीमा हाम्रो जीवन बदलिन्छ भन्ने लाग्यो । र मैले चाँदीको पाउजु दिने विचार गरें । महायज्ञको बेला पण्डितले भने, तिमीहरू मुसहर बस्तीका मानिस यज्ञको घेराभित्र नआउनू । यो भित्रचाहीँ पण्डित र नेता बस्छन् । तिमीहरू बहिर बस्नु र आफ्नो दानचाहीँ यो दानपात्रमा खसाल्नू ।किन यसरी हामीलाई बाहिर राखेको भनेर हामीले पण्डितलाई सोध्दा उनले भने, तिमीहरू धेरै फोहोरी छौ । तिमीहरूको शरीरबाट गन्ध आउँछ । लुगा पनि फोहोर लगाउँछौ । महायज्ञ गरेपछि जब तिमीहरूका घर बन्नेछन् र तिमीहरू सफा हुनेछौ अनि तिमीहरू घेराभित्र बस्न सक्नेछौ । महायज्ञ हुने दिनमा कताकताबाट धेरै मानिस बस्तीमा आए । यत्तिका धेरै मानिसले महायज्ञ गरेर धन चढाएपछि त हाम्रो घर बनिहाल्छ भनेर मेरो मन खुसी भएको थियो । तीन छोराछोरी लिएर यज्ञमा गएँ । त्यहाँ ठूला भाषण गरेको बुझिनँ । केहीचाहीँ बुुझें । सबै जना ईश्वरका सन्तान हुन् । अब सबैजनाका घर बन्छन् । सबैले स्कुल जान पाउनेछन् आदिआदि । त्यहाँ पुरी र तरकारी पनि बनाउँदै थिए । हामीलाई प्रसाद दिने हुन् कि भनेर धेरैबेरसम्म बसिरहें तर त्यो त पण्डित र नेतालाई मात्र शुद्ध घ्यूमा पकाएको रे, हामीलाई दिने होइन रे भन्ने सुनें ।मैले मेरो चाँदीको पाउजु महायज्ञमा चढाएँ, घरमा आएर चनाको सातु पानीमा घोलेर खाएँ । मैले रमनलाई बेलुका यहायज्ञमा चाँदीको पाउजु दिएको कुरा भन्दा रमन एकदमै रिसाए । त्यस्तो ठाउँमा दिएको माल सबै पण्डितले लग्छन् भने । मैले भनें, उनीहरूले महायज्ञमा उठेको पैसाले मुसहर बस्तीमा घर र स्कुल बनाइदिन्छन् । ती पण्डित र नेता सबै ठग हुन् । तराईभरि त्यस्तै भन्दै हिँडे र करोडौं कमाए । कसैलाई एक टुक्रा रोटी पनि दिँदैनन् तिनले । त्यसरी घर बनाउने भए हजारौं घर बनिसक्थे नि, रमनले भने । मलाई विश्वास लागेन । भेलिपल्ट पनि महायज्ञ गरेको ठाउँमा गएँ । एक जना नेता भन्दैथिए, हामी नेपाललाई हिन्दु राज्य बनाउँछौं । त्यसपछि कोही पनि मुसहरको घरमा खाली पेट सुत्ने छैनन् । जाडोले र गर्मीमा लुलागेर मर्ने छैनन् । यस्ता कुरा सुनेर म खुसी भएँ । भोलिपल्ट रमनलाई पनि लगें ।त्यो अन्तिम दिन रहेछ महायज्ञको । त्यहाँ खुब चहलपहल थियो । प्रसादमा लड्डु, केरा बाँड्दै थिए । आज मैले पनि प्रसाद पाउँछु होला भन्ने लागेको थियो । तर, हामीलाई प्रसाद बाँड्ने ठाउँसम्म प्रहरीले पुग्नै दिएन । दलितहरू टाढाबाट नै सुन भनेर प्रहरीले हप्काए । म र रमन त्यही छेउमा बसेर सुन्न थाल्यौं । महायज्ञमा फलानाले दस लाख, फलानाले १० रोपनी जमिन दिए भनेर नाम भन्दै थिए । मलाई त चमेली मुसहरले चाँदीको पाउजु दिइन् भन्लान् भन्ने आशा लागेको थियो तर भनेनन् । महायज्ञमा दाताबाट धेरै रुपैयाँ उठ्यो रे भनेर मानिसले कुरा गर्दा मैले रमनलाई कुहिनाले हिर्काएर भनें हो, अब त्यो पैसाले हाम्रो घर बन्नेछ । स्कुल बन्नेछ । रमन केही नबोलेर एउटा दुवो उखालेर चपाइरहे । मैले महायज्ञमा हात जोडें । प्रसाद नखाएर के भो त, प्रभुलाई नमस्कार गरें । महायज्ञ सिद्धिएपछि पत्रपत्रिकामा पनि धेरै खबर आयो रे, रेडियोले पनि समाचार सुनायो भनेर छिमेकीले भने । म दंग परें, अब केही दिनपछि घर बन्न सुरु हुन्छ भनेर । तर, एक हप्ता, एक महिना, ६ महिना बित्यो, महायज्ञमा उठेको पैसाले मुसहर बस्ती बनाउने चाइँचुइँ सुनिएन । मैले गाउँका ठूलाबडालाई सोधें, महायज्ञको पैसाले कहिले घर बन्छ त ? मेरो चाँदीको पाउजु त्यत्तिकै खेर जाने भयो भनी म डराएँ । हाम्रो घर र स्कुल केही पनि बनेन ।केही दिनअघि रातो साडी लगाएका केही महिला फेरि हाम्रो बस्तीमा आए र भने, हामी नेपालीको सनातन धर्म जोगाउन सबै महिला एक हुनुपर्छ । अब ८ मार्चको विश्व नारी दिवसको उपलक्षमा हामी ठूलो यज्ञ गर्नेछौं । प्रधानमन्त्री आउनुहुनेछ यज्ञको उद्घाटन गर्न । त्यसबाट उठेको पैसा मुसहर बस्तीमा घर बनाउन प्रयोग गरिने छ ।"
बीपीका कर्मचारीद्वारा धमाधम राजीनामा,"अस्पतालका १९ स्थायी कर्मचारीमध्ये ९ जनाले राजीनामा दिएका छन् । सेवा प्रभावित हुने गरी लामो समय सम्पर्कबाहिर बसेको भन्दै एक महिनाअघि अस्पताल प्रशासनले सूचना जारी गरी कारबाही प्रक्रिया अघि बढाएपछि राजीनामा दिन थालेका हुन् । आधाजसोले विदेशमा स्थायी बसोबास अनुमति (पीआर) पाएका छन् । केही नेपालमै भए पनि सम्पर्कमा छैनन् । लामो समयदेखि अनुपस्थित रहेकाले ३५ दिनभित्र उपस्थित भई मनासिब कारणसहित लिखित निवेदन दिई हजिर हुन सूचना जारी गरेकामा अस्पतालका स्टाफ नर्स इशा हितंगा, सुशीला शर्मा, उमा काफ्ले, टीका चापागार्इं, मनु शर्मा र मीना भट्टराईले राजीनामा दिएको प्रशासन प्रमुख जीएन महतोले बताए । उनका अनुसार अस्पतालका सुरेन्द्र रेग्मी (ल्याब टेक्नोलोजिस्ट), दीपक गौतम (रेडियोलोजिकल टेक्नोलोजिस्ट) र विशाल केसी (वरिष्ठ रेडियो थेरापी टेक्नोलोजिस्ट) ले पनि राजीनामा दिएका छन् ।उनीहरूको राजीनामा अस्पताल प्रशासनले स्वीकृत गरिसकेको छ । राजीनामा दिएकाले व्यक्तिगत कारण देखाएका छन् । केहीले अध्ययनका लागि बाहिर गएको खुलाएका छन् । स्टाफ नर्स विमला, सुशीला, टीका, र दीपा भने विदेशमा छन् । विदेश रहेकाले फ्याक्स र आफन्तमार्फत राजीनामा बुझाएको अस्पतालले जनायो । उनीहरू एक वर्षअघि बिनाजानकारी अस्पताल आउन छाडेका थिए । स्थायी कर्मचारीले बिदा स्वीकृत अनिवार्य गराउनुपर्छ । अस्पतालका कर्मचारी कृष्णदत्त भट्ट (रेडियोथेरापी टेक्नोलोजिस्ट), गोविन्द अकेला (मेडिकल ल्याब टेक्नोलोजिस्ट) नवीनलता खनाल (सहायक), सुशील बराल (कनिष्ठ सहायक) र उमेश ढुंगाना (मेडिकल ल्याब टेक्निसियन) बिनाजानकारी लामो समयदेखि अनुपस्थित छन् । त्यस्तै स्टाफ नर्स विमला अधिकारी, संगम बस्नेत, निना भट्टराई, दीपा सुवेदी, लक्ष्मी श्रेष्ठ र वरिष्ठ स्टाफ नर्स गंगा अधिकारी बिदा नलिई अझै बाहिर बसेको अस्पतालले जनाएको छ । अस्पतालले जारी गरेको सूचनाको अवधि सकिए पनि उनीहरू सम्पर्कमा छैनन् । अस्पतालका अध्यक्ष डा प्रकाश न्यौपानेले समयमा नआउने कर्मचारीलाई भविष्यमा अयोग्य ठहरिने गरी अस्पतालको कर्मचारी प्रशासन नियमावली २०६६ परिच्छेद १३ को १३१ को (ग) मा उल्लेख भएअनुसार सेवाबाट हटाइने बताए । हामीले सूचना जारी गरिसकेको अवस्था छ, उनले भने, सूचना जारी भएको समयभित्र हाजिर हुन भनेका हौं, सम्पर्कमा नआउनेलाई त्यहीअनुसार कारबाही अघि बढाउँछांै । यसरी बिदा स्वीकृत नगरी बाहिर बस्ने अधिकांश स्टाफ नर्स छन् । जानकारीबिना हिंडेका कर्मचारीमध्ये १० जना बढी विदेशमा छन् । ९ जना सम्पर्कविहीन छन् । अस्पतालका नर्सिङ प्रमुख अनिता देवकोटाले बिरामीको चाप बढेको र दरबन्दीका नर्स बाहिर रहेकाले समस्या भएको बताइन् । कर्मचारीहरू लामो समयसम्म बाहिर बस्दा सेवा प्रभावित हुन्छ, उनले भनिन्, २४ सै घण्टा खट्नुपर्ने नर्स नै कम भएपछि अप्ठ्यारो भएको छ ।"
अस्पतालको लापरबाहीले मृत्यु,"पाठघेर र पित्तथैलीको पत्थरीको उपचारका लागि शनिबार अस्पताल भर्ना भएकी महतको मंगलबार राति मृत्यु भएको थियो । मृतकका श्रीमान् सहदेवले अस्पतालको लापरबाहीले मृत्यु भएको दाबी गरे । हिंडै आएकी मेरी श्रीमतीको लास लिएर जानुपर्यो, उनले भने, सिकारुलाई उपचार गराउन लगाएर सिनियरलाई जानकारी नहुँदा उसको मृत्यु भयो । रक्तअल्पता र महिनावारी हुँदा अधिक रक्तस्राव हुने समस्याका कारण उनी भर्ना भएकी थिइन् । आइतबार शल्यक्रिया गरिएकी उनी सोमबारसम्म स्वस्थ नै थिइन् । रगतको कमी भएपछि रगत दिने क्रममा समस्या देखिएको थियो । ब्लड ट्रान्सफ्युज गर्दा भएको एनाफाइलेटिक रियाक्सनका कारण यो समस्या आएको हो, उपचारमा संलग्न स्त्रीरोग विशेषज्ञ डा आभा श्रेष्ठले भनिन्, १ लाख जनामध्ये १ जनामा यो समस्या देखिन सक्छ । उनले रगतमा नै केही समस्या हो कि भनेर परीक्षण (कल्चर) का लागि पठाएको बताइन् । उनले समस्या आएलगत्तै डाक्टरको टिमले अनेक प्रयास गर्दा पनि बचाउन नसकेको दाबी गरिन् । परिवारले भने सिकारुमार्फत उपचार गर्दा मृत्यु भएको दाबी गरे । जान्ने मान्छेले रगत नराखी सिकारु नर्सले राखिन्, तत्काल समस्या आयो, कुरुवा बसेकी मृतककी बुहारी सुजिताले भनिन्, ज्यानमाथि नै खेलवाड गरेर सिक्न दिनु त भएन नि । अस्पताल प्रशासनले विज्ञप्ति जारी गर्दै उपचारका क्रममा भएको प्राविधिक त्रुटि आगामी दिनमा नदोहोर्याउने प्रतिबद्धता जनाएको छ । यसअघिका घटनामा व्यवस्थापनबाट प्रतिबद्धता आउने गरे पनि दोषीलाई कारबाही भएको छैन ।"
ढिस्कोले पुरिएर मृत्यु,"कालिकोट घर लिपपोतका लागि रातो माटो निकाल्ने क्रममा ढिस्कोले पुरिएर मान्मा ८ की २४ वर्षीया सीता पाण्डेको मृत्यु भएको छ । अन्य सात महिला घाइते भएका छन् । मान्म ९ ताडी बजारस्थित कर्णाली राजमार्गको छेउमा डोजरले खनेको माटो लिन गएका महिला ढिस्कोमा पुरिएका हुन् । घाइतेलाई प्रहरी र स्थानीयले उद्धार गरेका थिए घाइतेको अवस्था चिन्ताजनक छ । सबैलाई उपचारका लागि मान्मस्थित जिल्ला अस्पताल भर्ना गरिएको छ । घाइतेमध्ये आइती विश्वकर्मालाई कृत्रिम श्वास दिइरहेको जिल्ला अस्पतालका डा महेश्वर गोसार्इंले बताए । घाइतेको माटोमा पुरिएकाले श्वासप्रश्वासमा समस्या छ, डा गोसाईंले भने, केहीको हातखुट्टा र टाउकामा पनि चोट लागेको छ । डीएसपी योगेन्द्रकुमार खड्काले कर्णाली राजमार्गसँग जोडिएको सडक किनारमा घटना भएकाले पुरिएका महिलालाई उद्धार गरेर अस्पताल पुर्याउन सहज भएको बताए । ताडी बजार कर्णाली राजमार्गसँग जोडिएपछि नयाँ घर बनाउने अभियान चलेको छ ।"
गिरोहद्वारा धम्की,"खोटाङ जिल्लाको पश्चिमी गाविसबाट अवैध रूपमा खयर निकासी गर्ने गिरोहले समाचार नलेख्न दबाब दिएको छ। जिल्लाको पश्चिमी गाविस धितुङ, दुर्छिमलगायत विभिन्न सामुदायिक वनबाट अवैधरूपमा खयर कटानी तथा निकासी गर्ने गिरोहले फोनमार्फत यस्तो धम्की दिएको हो। धितुङ ६ र ७ मा पर्ने चौतारा रानी सामुदायिक वन र धितुङ५ र ८ मा पर्ने सल्लेनी तारेभीर सामुदायिक वन, दुर्छिम २ र ३ मा पर्ने मार्से साम्भाला कुँडुले र वडा ४ मा पर्ने आम्का सुकसे सामुदायिक वनको खयर कटानी गरिएको समाचार प्रकाशनपछि गिरोहले समाचार नलेख्न दबाब दिएको हो।"
आठ वर्षपछि एक्सिस,"काठमाडौं तेह्र वर्षमा तीन वटा एल्बम। थोरै गाउँछ एक्सिस ब्यान्ड। गाएका लगभग सबै गीत चलेकै छन्। यसपालि आठ वर्षपछि तेस्रो एल्बम घरगाउँ निकालेको छ। यसका केही म्युजिक भिडियो युटयुबमा आइसकेका छन्, प्रतिक्रिया राम्रै छ। हप्तामा एउटा गीत निकाल्नसमेत दिक्कत नहुने जमाना छ अहिले। ब्यान्ड भने लामै जोखाना हेरेपछि मात्रै गीत सार्वजनिक गर्छ। यो ढिलासुस्ती किन? बेसिस्ट रोमित श्रेष्ठ भन्छन्, प्रपर म्युजिकसहित बाहिर आउन समय लाग्छ। श्रोताको रुचि, माग सबै बुझ्नुपर्यो। टाइम त लागिहाल्छ।त्यसमाथि ब्यान्डका पाँचैजना आआफ्नै कर्मक्षेत्रमा व्यस्त। भोकलिस्ट सन्दिप बिक बेलायततिर अडकिए। रोमित इन्टेरियर डेकोरेसनमा लागे। अरू सदस्यको हाल पनि उस्तै। कोही त ब्यान्ड नै छोडेर बिदेसिएछन्। तेस्रो एल्बमसँगै नयाँ लाइन अपसहित देखा परेको छ, एक्सिस ब्यान्ड। थपिएका सदस्य, गिटारिस्ट बिजु कर्माचार्य, सौरभ राजभण्डारी र ड्रमर कविन शाक्यसँगै सन्दिप र रोमित फागुन १९ मा अस्ट्ेरलिया उडेका छन्। निकै लामो ग्यापपछि एक्सिसले कन्सर्ट गर्न थालेको हो। नयाँ एल्बम रिलिज गर्दा जाउलाखेल ग्राउन्डमा पर्फम गरेका थियौं, अस्ट्ेरलिया जानुअघि गायक सन्दिपले भने, धेरैपछि आफ्नो ब्यान्डसँग उभिन पाउँदा रमाइलो लाग्यो।ब्लुज र रक वरिपरि खेल्ने ब्यान्डले यसपालि पनि मूलत: त्यस्तै प्रकृतिका कम्पोजिसन बाहिर ल्याएको छ। तर, फ्लेभर भने बेग्लै छन्। रोमितका अनुसार पेनड्राइभवाला एल्बममा स्लो रक र हेभी मेटल मिसिएका गीत छन्।एटीएम कार्डको साइजमा एल्बम कभर डिजाइन गर्यौं, उनले भने, त्यसमै पेनड्राइभ जोडिएको छ। कुल ६ वटा गीत अटाइएकोमा मेरो प्रेम, तिम्रो त्यो मुस्कान र एकचोटि को भिडियो बनिसकेको छ। अहिलेको जेनेरेसनलाई नै हेरेर म्युजिक कम्पोज गरिएको रोमितले सुनाए। सन् २००० मा स्थापना भएको थियो, एक्सिस ब्यान्ड। नोबल कलेजमा पढदै गर्दा सदस्यहरू जुटे। अनि विभिन्न प्रतियोगितामा भाग लिने क्रम सुरु भयो। एक्स्पो बिट मास्टर, क्लोज अप म्युजिक कन्टेस्ट, सडक महोत्सवजस्ता कम्पिटिसनमा पहिलो स्थान हासिल गर्यो। सन् २००४ मा ब्ल्याक एन्ड हाइट एल्बम निकालेपछि एक्सिसलाई युवा जमातले निकै रुचाए।ब्यान्डको मेरो प्रेम अधुरो, हे मोरी काली न गोरी, तिमी फेरि आऊ न जस्ता गीत त्यो बेला निकै चलेका थिए। सन् २००९ मा माफ गर एल्बम निकालेपछि ब्यान्ड हराएजस्तै भयो। सदस्यहरू छरिए। यद्यपि, बेलाबेला फिल्मका ओएसटी भने गाइरहेको रोमित बताउँछन्। सन्दिपचाहिँ पहिले जे भयो, भयो अब ब्यान्ड फूर्तिलो हुने दाबी गर्छन्। म बाहिर छँदा धेरैले सोधीखोजी गर्नुहुन्थ्यो, उनले भने, सोलो कन्सर्टका लागि बोलाउनेहरू पनि थिए। तर, ब्यान्डसँगै गर्छु भनेर कतिपय अफर रद्द गरेँ।नेपाली संगीतको माहोल फेरिएको देख्दा आफूलाई रमाइलो लागेको उनले सुनाए। यो नयाँ वातावरणमा गाउन मज्जा लागिरहेको भन्दै उनले तीनहप्ते अस्ट्ेरलिया भ्रमणपछि नेपाल नै आउने वाचा गरे। प्रविधिले दूरी घटाइदिएको छ। एक्सिस यो सुविधाको उपभोग गर्न चाहन्छ। काम विशेषले सदस्यहरू बाहिरिनुपरे पनि ब्यान्डलाई सक्रिय बनाइराख्ने सोच रहेछ।फेसबुक पेज र युटयुब च्यानल खोलेका छौं भर्खरै, रोमितले भने, अपडेट गरिरहन्छौं। त्यति भए श्रोतालाई हामी काम गरिरहेका छौं भनेर थाहा हुन्छ। त्यसो त देखाउन मात्रै काम गर्ने होइन ब्यान्डले। त्यसमाथि सबै प्रोफेसनल सदस्य भेला भएका छन् अब त। संगीतलाई सिरियस्ली नै अघि बढाउनुछ। र, यसै गरिने सन्दिप र रोमितले बताए।अब हामी सँधे एक्सनमै हुनेछौं, उनीहरूले भने।"
आफ्नै थलोमा रमाउँदै पूर्वेली संगीतकर्मी,"ओखलढुंगासरसर मदानी सरपोईको घर नजाने को छ रसाइँला दाइ आइयाया आकाकारिटिङ रिटिङ नबजाऊ बिनायो बोलको गीतको यो अन्तरा गाउँदा अहिले पनि ८२ वर्षीय एलपी जोशी मच्चिएर कुम हल्लाउँछन्। बूढाहरू त के युवाहरूले समेत उनको गीतमा साथ दिन्छन्। २०३० को दशकमा खुबै चर्चित भएको यस गीतबाहेक उनका दर्जनौं गीत छन्। रेडियो नेपालको जमानामै चर्चित एलपी जोशी पूर्वमै बसेर संगीत सिर्जना गर्ने पुराना संगीतकर्मी हुन्।उनी झापाको दमकमा बस्छन्। खाली समयमा घर व्यवहार, छोरा नातिलाई सहयोग गर्नेदेखि लिएर पसलमा समेत भेटिन्छन्। तर बाँकी समय सांगीतिक कार्यक्रममै हुन्छन्।भर्खरै इटहरीमा एउटा टेलिभिजनले लाइफटाइम अचिभमेन्ट अवार्ड दियो, जोशीले टेलिफोनमा भने, त्यसपछि इमेज च्यानलमा लोक गीतको कार्यक्रमको जजमेन्ट गरिदिन निम्तो थियो। तर राजधानीबाहिर भएकोले सक्दिनँ भनेँ।जोशीले आफूलाई पूर्वमै रमाइलो लाग्ने बताए। राजधानीले मोफसलका कलाकारलाई प्राय:जसो बेवास्ता नै गर्ने गरेको उनको आरोप छ। तर कसैलाई दोष दिनु छैन रे उनलाई। आफ्नै गाउँघरमा रमाउनुको छुट्टै मज्जा भएको उनले बताए। पूर्वका महोत्सव, सांगीतिक कार्यक्रममा बुढेसकालमा भए पनि युवा जोस लिएर जोशी कुदिरहन्छन्।इलामको श्रीअन्तुमा बस्ने गायक कुवेर राईलाई टेलिफोन गर्दा, हैन हौ भाइ, म त गाउँमा सडक खन्ने योजनाको काम पो गर्दै छु, राईले भने, निर्वाचन क्षेत्र विकास कार्यक्रमको योजनाको कामले अलिकति भुलायो। कहिले चियाबारीमा चिया टिप्दै, कहिले घरायसी काममा व्यस्त भेटिने कुवेर पनि गाउँबाटै उदाएका गायक हुन्। उनले श्रीअन्तुमै बसेर गीत सिर्जना गरे। त्यहीँ बसेर तयार गरेको गीतले चर्चित भए। मायाले मूलबाटो भुलेछ, नौ रंगी फूलबारी देखेर जस्ता उनका गीत अझै लोकप्रिय छन्।गाउँमै बसे पनि आफूलाई देशविदेशबाट कार्यक्रमका लागि प्रस्ताव आउन नछोडेको कुबेरलेबताए। गाउनकै लागि धेरै देश गइसकेका उनले भने, मोफसलमा बसेर नि नेपाली संगीतमा छाप छोड्न सफल भएको छु। मलाई कुनै पछुतो छैन।उनकै गाउँले मानसिं थुलुङ पनि विगत चार वर्षदेखि श्रीअन्तुमै छन्। दर्जनौं चर्चित गीतहरूको कम्पोज गरेका मानसिंको एउटै गीत सधंैको परिचायक बन्यो। हाँसिराख न माया, बोलिराख न बोलको गीत उषाकिरण अधिकारीसँग गाएका गायक थुलुङले पनि गाउँघरका मान्छेले जे काम गर्छन्, हिजो आज त्यही पो गरिन्छ हौ। भन्दै कुवेरकै लयमा जवाफ फर्काए। उनले वेस्टर्न अर्केस्ट्रा मा समेत रुचि र ज्ञान भएकोले फुर्सदको समयमा गाउँका युवाहरूलाई सिकाउने गरेका छन्। उमेरले ६ दशक पूरा गरिसकेको छ। उनलाई राजधानी छोडेपछि सबैले बिर्सिसकेका छन्। छपनीले छान छान, डबकीले हान गीतका गायक गंगा वरदान पनि प्राय: धरानको गल्ली र सडकमै भेटिन्छन्। कहाँमा काट्यो बेतको लौरी बोलको उनको गीत दार्जिलिङका गायक विपुल क्षेत्रीले चोरेर गाएपछि हिजोआज अलि दु:खी छन्। कम्ती दु:खले मैले जमानामा गाएको गीत उनले मलाई एकचोटि पनि नसोधी गाएँ, वरदानले भने, एकचोटि सरीसम्म भनेनन्। प्राय: धरान र आसपासका कार्यक्रममा भेटिने वरदान आफूलाई पूर्वबाटै परिचित हुन पाएकोमा दंग छन्।राजधानीमा त दमदार गायकहरूको भन्दा खोक्रो संगीतले बढावा पाएको उनले आरोप लगाए। उनी सबै गीत धरानमै तयार गर्छन्। गीत रेकर्ड गर्नेलगायतका कामका लागि मात्र राजधानी जाने गरेका उनी अहिले पनि रेकर्डिङका लागि उतै जाने सोचमा छन्। छिट्टै जाउँ भनेको यहाँभन्दा उता धेरै धुलोमैलो छ रे। वरदानले भने, महिनादिन पछि जान्छु होला।प्राय: जुनसुकै क्षेत्रमा लोकप्रिय र चर्चित हुनका लागि राजधानी पस्नैपर्छ भन्नेहरूका लागि उनीहरू अपवाद हुन्। जसले पूर्वका गाउँघरमै बसेर नेपाली लोक, आधुनिक संगीतलाई देशविदेशसम्म लोकप्रिय बनाउन सफल भएका छन्। उनीहरू मात्र होइनन्। कतिपय संघर्षरत नयाँ पुराना स्रष्टाहरू गाउँघरबाटै आफ्नो अनेक सिर्जना जन्माइरहेका छन्। यी पुराना र चर्चित स्रष्टाहरूको एउटै सामूहिक विचार छ, पूर्वबाटै उदाइयो, पूर्वमै अस्ताउने रहर छ। राजधानी खाल्डोमा भन्दा बाहिरै धेरै माया पाइएको छ।"
उपन्यासमा रामप्रसाद राई,"काठमाडौं साहित्यकार प्रदीप नेपालले प्रजातान्त्रिक आन्दोलनका योद्धा रामप्रसाद राईको जीवनी आधारित उपन्यास क्रान्तिवीरको सपना ल्याएका छन्। रामप्रसाद राईको १०८ औं जन्मजयन्तीको अवसरमा बुधबार पूर्व सभामुख सुवासचन्द्र नेम्वाङले राजधानीमा कृति लोकार्पण गरे। भोजपुरमा जन्मिएका राईका बारेमा सानै हुँदा केही सुनेको र पछि मूलधारको राजनीतिमा आएपछि विस्तृत रूपमा थाहा पाएको नेम्वाङले सुनाए। राईलाई सरकारले अझै न्याय गर्न सकेको छैन, उनले भने। उपन्यासकार नेपाल प्रस्ट र सिधा बोल्ने र लेख्ने मानिस भएकोले पुस्तकमा सत्य र सटिक लेखन पाइने उनले दाबी गरे। रामप्रसादको जीवनमा आधारित भए पनि कृति जीवनी र प्रतिवेदनको स्वरूपमा नभई आख्यानकै रूपमा आएको कृतिका समीक्षक डादेवी नेपालले सुनाए। देशमा प्रजातन्त्र २००७ को फागुन ७ मा मात्रै आयो। रामप्रसादले मंसिर २४ मै भोजपुरलाई स्वतन्त्र बनाइसकेका थिए, उनले भने, रामप्रसादको युद्धनीति, क्रान्तिभित्र शान्तिको चिन्तन, दूरदर्शिताले प्रेरणा दिन्छ। नेपालले भने भोजपुरबासीले नै राईलाई कम चिनेको बताउँदै राईका बारेमा इतिहासकारहरूले खोल्न नसकेको तथ्यहरू पुस्तकमा भएको दाबी गरे। पुस्तक रामप्रसाद राई स्मृति प्रतिष्ठानले प्रकाशन गरेको हो।"
वाङ्मय गोष्ठी आजदेखि,"विराटनगर नेपाल प्रज्ञा प्रतिष्ठानको आयोजनामा शुक्रबारदेखि यहाँ पूर्वाञ्चल वाङ्मय गोष्ठी सुरु हुँदै छ। प्रतिष्ठानको हिरक वर्ष अवसरमा हुन लागेको दुईदिने कार्यक्रमको पहिलो दिन आरोहण गुरुकुलमा विभिन्न विषयमा विज्ञहरूले कार्यपत्र पेस गर्ने आयोजकले जनाएको छ। संस्कृति, समालोचना, उपन्यास, मातृभाषालगायत विषयमा कार्यपत्र प्रस्तुत हुने जनाइएको छ। यसैगरी, दोस्रो दिन शनिबार खुला कविता वाचन एवं मातृभाषा कविता वाचन कार्यक्रम रहेका प्राज्ञ विवश पोखरेलले जनाए। कार्यक्रममा पूर्वाञ्चलका विभिन्न जिल्लाबाट सर्जकको भेला हुनेछ। यसैगरी राजधानीबाट प्रतिष्ठानका पदाधिकारीका साथै साहित्यकारहरूको पनि जमघट हुनेछ।"
विकटका पीडा फड्के मा,"दोर्दी खोलामा एउटा झोलुंगे पुल नहुँदा गाउँलेले फडके राखेर जीवनयापन गरिरहेको पीडा गाउँलेले बर्सेनि सहनुपरेको छ। पुल नबन्दा उच्च शिक्षा, स्वास्थ्य, खानेपानीलगायतबाट वञ्चित छन्। त्यही फड्केबाट लडेर बर्सेनि गाउँलेको मृत्यु हुने गरेको छ। अर्कातर्फ छुवाछुतको पीडा छँदै छ। विकटका यस्तै पीडा समेटिएको नाटक फड्के केहीअघि बेसीसहरमा मञ्चन भयो। जिविस हलमा दर्शक भरिभराउ भए। पुरु लम्सालको लेखननिर्देशन रहेको नाटकमा २४ जना त स्थानीय कलाकार नै थिए, मञ्जरी नाटय समूहका। नाटकमा प्राय: आफ्नै गाउँघरका कथाव्यथा देख्दा दर्शकहरू भावुक बने। एउटा दृश्यमा लुगाफाटा ल्याउने आशमा बसिरहेको परिवारमा धने खसेको खबर सुन्नेबित्तिकै भएको रुवाबासीले मन थाम्न नसकेको मीना गुरुङले बताइन्। नाटकमा विकट ठाउँको र जीवनशैलीको प्रतिविम्ब बनेको रहेछ, उनले भनिन्। सवा एक घण्टाको नाटक हेर्दा समय बितेको पत्तै नपाएको विमल अधिकारीले बताए। लमजुङको मञ्चमा पहिलोपटक नाटक हेर्ने अवसर जुर्यो, प्रजिअ मोहनबहादुर जीसीले भने, यस्तै चेतनामूलक नाटकको मञ्चन भइरहन जरुरी छ।मञ्जरी नाटय समूहका अध्यक्ष केदार बोहोराका अनुसार जिल्लामा रंगमञ्चको थालनी भएको छ। रंगमञ्चबाट हामी संस्कृति र विकासलाई जोड्छौं। विकास गर्न नेताहरूलाई दबाब दिन्छौं, जागरुक हुन नागरिकलाई आग्रह गर्छौं, उनले भने। नाटक निर्देशक लम्सालले गाउँका संस्कृति, परम्परा, रीतिरिवाज र विकासलाई एकसाथ जोड्न नाटक आवश्यक रहेको बताए। गाउँको समस्या र समाधानलाई मञ्चमा उतार्ने प्रयास सफल भएको छ, उनले भने।"
झोराहाटमा पर्खाल,"काठमाडौं मुलुक प्रजातन्त्र, लोकतन्त्र हुँदै गणतन्त्रमा आइपुगिसकेको छ। स्कुल नखुलेको सायदै कुनै गाउँ छ। सुदूर ग्रामीण भेगमा पनि मोबाइल र प्रविधिको पहुँच विस्तार तीव्रतर भइरहेको छ। तर, हाम्रो सामाजिक सोचाइ र मनोविज्ञान कुन तहमा छ?मोरङको झोराहाट थिएटरमा मञ्चन भइरहेको नाटक पर्खाल ले गम्भीर प्रश्न तेस्र्याउँछ। शनिबारदेखि नियमित मञ्चनमा आएको यो नाटक हेर्न यतिबेला विराटनगर, इटहरी, दमकदेखिका पाका दर्शक मात्रै हैन, स्कुले विद्यार्थीहरूसमेतको घुइँचो लागिरहेको छ। आयोजकले दिनमा तीन सोको व्यवस्था गरिरहेको छ, दिउँसो एक बजे विद्यार्थी सो, त्यसपछि नियमित सो र साँझ बुकिङ सो। नाटककार भरत गुरागाईंले पर्खालमार्फत समाज र जीवनका विसंगत पक्षलाई सशक्त रूपमा उठान गरेका छन्। दाजुभाइबीचको इगोका कारण कसरी सुन्दर परिवारमा धमिरा लाग्छ र छोराछोरी खराब संगतमा फसेर पारिवारिक विखण्डनको तहमा पुग्छ भन्ने कथाको मूल धागोमा गुरागाईंले प्रेमको नाममा फस्टाएको विकृति, बालश्रम शोषणदेखि अर्काबारे चासो लिंदै हिँड्ने खराब चरित्रसमेत उधिन्न भ्याएका छन्। खासगरी बाल मनोविज्ञानलाई केन्द्रमा राखिएको यो नाटकले रक्सीको कुलतमा फसेको समाज र प्रेममा भित्रिएको बजारिया संस्कृतिको धब्जी उडाउँछ। गुरागाईंले सामान्य कथानक पकडेको भए पनि हाम्रै वरपर भइरहेको झैं लाग्ने ताजा घटनाहरूले नाटकलाई बढी रोचक र सामयिक बनाइदिएको छ। नाटकको अन्तिममा बञ्चरोले पर्खाल भत्काएको र छिमेकी दुई बच्चीले पर्खालको प्वालबाटै एकअर्कालाई खाना खुवाएको दृश्य आदर्शवादी लागे पनि दर्शक यी दृश्य रुन्छन्। समाजमा देखिएका विसंगत पक्षहरूलाई आफूले नाटकमार्फत प्रस्तुत गर्न खोजेको नाटककार गुरागाईंले बताए। लेखक गुरागाईं आफैं नाटकमा कलाकारको रूपमा छन्। जँड्याहा चरित्रमा उनले निकै राम्रो अभिनय गरेका छन्। एक घण्टा लामो नाटकको निर्देशन गरेका हुन् प्रयाग न्यौपाने, सहनिर्देशनमा सघाएकी छन् सञ्जु पराजुलीले। यी दुई पनि नाटकमा कलाकारकै रूपमा देखिन्छन्। सुदीप कार्की, मानहाङ लावती, मनीषा बराल, प्रदीप सरदार, सुरेश कार्की, निराशा ढुंगेल, अनु श्रेष्ठ, खुशी शर्मा, सौगात लुइँटेललगायतको अभियन पनि राम्रो लाग्छ। सामान्य मञ्च सजावटमै कलाकारले जोडदार अभिनय गरेका छन्। हरेक कलाकारले चरित्रप्रति न्याय गरेको आभास हुन्छ। विराटनगर उपमहानगरपालिका छेवैको झोराहाट गाउँमा रंगमञ्चप्रतिको यो उत्साह देखेर पहिलो सोको दिन विद्वान् दर्शकहरू दंग थिए।झोराहाटले पूर्वको रंगमञ्चलाई मूलधारसित जोड्ने काम गरेको छ, नाटक हेरेपछि डा टंक न्यौपानले भने, यो एकदमै खुसीको कुरा हो। अब पूर्वमा रंगमञ्चको लहर आउनेवाला छ।नाटक शुक्रबारसम्म मञ्चन हुनेछ।"
फैलिँदै आधा आकाश,अब हुने मूल व्यवस्था
राष्ट्रसंघीय परिषद्मा भोट माग्दै महत,"काठमाडौं परराष्ट्रमन्त्री प्रकाश शरण महतले नेपाललाई सन् २०१८ देखि २०२० सम्मका लागि राष्ट्रसंघीय मानव अधिकार परिषद्को सदस्यमा जिताउन विश्व समुदायसँग आग्रह गरेका छन्। नेपालले मानव अधिकार उच्च परिषद्को सदस्यमा उमेदवारी दिएको जानकारी गराउँदै उनले भने, मानव अधिकारको संरक्षण र सम्मानमा नेपालको प्रतिबद्धताका लागि मतदान गर्न सबै सदस्य मुलुकलाई आग्रह गर्छु। नेपालको शान्ति प्रक्रियापछि जारी संविधान कार्यान्वयनमा भएको प्रयाससमेत उनले व्याख्या गरेको परराष्ट्र मन्त्रालयले जनाएको छ। नेपालले नागरिकका मानव अधिकारको संरक्षण र संवद्र्धन गर्दै गत वर्ष निर्माण गरेको नयाँ संविधान समावेशी प्रजातन्त्र र नागरिक अधिकारको एक उत्कृष्ट दस्तावेज हो, संयुक्त राष्ट्रसंघीय मानव अधिकार परिषद्को ३४ औं सत्रलाई मंगलबार जेनेभामा सम्बोधन गर्दै महतले भने, बहुलवाद, कानुनी शासन, प्रतिनिधिमूलक सरकार, सामाजिक तथा आर्थिक न्याय र विश्वव्यापी रूपमा सर्वस्वीकृत मानव अधिकारजस्ता विषय हाम्रो संविधानले सुनिश्चित गरेको छ।उनले द्वन्द्वकालीन घटनामा भएको ज्यादती र बेपत्ता नागरिकको विषयमा सरकार गम्भीर भएर काम भइरहेको समेत उल्लेख गरेका छन्। त्यस्ता घटनाको निष्पक्ष र स्वतन्त्र रूपमा सम्बोधन गर्न दुई स्वतन्त्र आयोगमार्फत काम भइरहेको जानकारी उनले दिए। यससँगै नागरिकका अरू अत्यावश्यकीय अधिकारजस्तै विकासको अधिकारलाई पनि मानव अधिकारका रूपमा सम्मान गरिनुपर्ने धारणा उनले राखे। नेपालजस्तो अल्पविकसित मुलुकका नागरिकले अरू अधिकारजस्तै विकासको अधिकार पनि पाउनुपर्छ, उनले भनेका थिए। हंगेरीले ११ अर्ब ऋण दिने हंगेरीले नेपालमा जलविद्युत् उत्पादनका लागि १ सय मिलियन युरो (करिब ११ अर्ब २६ करोड रुपैयाँ) सहुलियतपूर्ण ऋण सहयोग गर्ने भएको छ। उक्त ऋण सहयोगको ब्याज एक प्रतिशतभन्दा कम रहने जेनेभा रहेका परराष्ट्रमन्त्री महतले जानकारी दिए। हंगेरीका विदेशमन्त्री पिटर सिजार्ताेसँग भएको भेटवार्तामा उक्त सहयोगको प्रतिबद्धता आएको जानकारी महतले दिए। मन्त्री सिजार्ताेले हंगेरी सरकारले प्रत्येक वर्ष दस जना नेपाली विद्यार्थीलाई हंगेरीका विश्वविद्यालयमा अध्ययनका लागि छात्रवृत्ति दिने निर्णय गरेको जानकारीसमेत गराए।"
चिनियाँ राजदूतद्वारा ओबीओआरमा जोड,"काठमाडौं नेपालका लागि चिनियाँ राजदूत यु होङले सबै पक्ष मिलेर वान बेल्ट वान रोड (ओबीओआर) का लागि वातावरण बनाउन आवश्यक रहेकोमा जोड दिएकी छन्। बुधबार डिल्लीबजारस्थित चीन अध्ययन केन्द्रमा पूर्वराजदूत, व्यापारी, चिकित्सक र सर्वसाधारणसँग कुरा गर्दै उनले भनिन्, यसबाट चीन मात्र होइन, सबैले फाइदा लिन सक्छन्। यसले विश्वको एक पाटोलाई जोड्ने र सबैलाई सँगसँगै विकासमा अघि बढाउनेछ। उनले यसबाट नेपालले फाइदा लिन सक्ने गरी आफ्नो योजना अघि बढाउनुपर्ने उल्लेख गरिन्। चीन सरकारले चीन अध्ययन केन्द्रलाई दक्षिण एसियाको सबैभन्दा ठूलो पुस्तक केन्द्रका रूपमा विस्तार गर्ने लक्ष्यसाथ चीनको अन्तर्राष्ट्रिय सूचना समूहले सहयोग गर्दै आएको छ।"
सार्क महासचिवमा सियाल,"काठमाडौं दक्षिण एसियाली क्षेत्रीय सहयोग संगठन (सार्क) मा पाकिस्तानी कूटनीतिज्ञ अमजद हुसेन बी सियालले महासचिवको जिम्मेवारी सम्हालेका छन्। रोलक्रम अनुसार पाकिस्तानले दोस्रो पटक महासचिवको जिम्मेवारी पाएको हो। सन् १९९६ मा पनि पाकिस्तानका तर्फबाट नइम यु हसन सार्क महासचिव थिए। ताजकिस्तानमा राजदूत रहिसकेका सुरक्षा मामिला तथा रणनीतिक मामिलाका विज्ञ, करिअर कूटनीतिक तथा विदेश मन्त्रालयका विशेष सचिव सियालले १३ औं महासचिवको जिम्मेवारी सम्हालेका हुन्। उनले सार्कको परम्पराअनुसार मार्च १ बुधबारकै दिन त्यस्तो जिम्मेवारी सम्हाल्दै सार्कलाई थप अर्थपूर्ण बनाउन सबैको सहकार्यमा काम गर्ने जनाएका छन। उनको नाम गत वर्षको पोखरामा सम्पन्न मिनी सार्कमै प्रस्तावित भएको थियो। सार्क मुलुकहरूबीच कूटनीतिक पेपर आदानप्रदानबाट उनको नाममा सहमति भएको अधिकारीहरूले बताए। सियाललाई सार्कको महासचिवमा प्रस्ताव गरेलगत्तै सार्कको १९ औं शिखर सम्मेलनको तयारीको जिम्मेवारीसमेत पाएका थिए। तर भारतपाकिस्तानको सम्बन्धका कारण शिखर सम्मेलन स्थगित भएको थियो।"
देश बचाउन कडा कदम चालिनेछ,"वासिङ्टन (सीएनएन) अमेरिकी राष्ट्रपति डोनाल्ड ट्रम्पले उग्र इस्लामिक आतंकवादबाट देशलाई बचाउन कडा कदम चालिने बताएका छन्। कार्यभार सम्हालेपछि कंग्रेसलाई पहिलोपटक मंगलबार सम्बोधन गर्दै ट्रम्पले देशको सेवा, संरक्षण र प्रतिरक्षा गर्ने प्रतिबद्धताअनुसार कडा कदम चाल्ने बताएका हुन्। हामी अमेरिकाभित्र आतंकवादको मोर्चा बन्न दिँदैनौं, देशलाई अतिवादीहरूको आश्रय थलो बन्न दिन हामी सक्दैनांै, उनले भने, देशलाई सुरक्षित राख्न चाँडै नयाँ कदम चालिनेछ र अमेरिकाका लागि खतरा बन्न सक्नेहरूलाई हटाइनेछ।ट्रम्पले आतंकवादी संगठन आईएसलाई ध्वस्त पार्ने योजना बनाउन रक्षा मन्त्रालयलाई निर्देशन दिइसकेको उल्लेख गर्दै त्यसका लागि मुस्लिम विश्वका मित्र तथा गठबन्धन मुलुकहरूसँग सहकार्य गरिने पनि बताए। उनले समाजका लागि खतरा भएका ग्याङ, लागूऔषध व्यापारी र आपराधिक व्यक्तिलाई हटाइने पनि बताए। अध्यागमन कानुनको कार्यान्वयनबाट तलबमा वृद्धि हुने, बेरोजगारलाई सहयोग हुने र अर्बौं डलर बचत हुने उल्लेख गर्दै उनले त्यसबाट हरेक समुदाय सुरक्षित रहने दाबी गरे। दक्षिणी सीमामा पर्खाल निर्माणको काम चाँडै थाल्ने जानकारी दिँदै ट्रम्पले निर्माण निर्धारित समयअगावै निर्माण सुरु हुने र सम्पन्न भएपछि लागूऔषध र अपराधविरुद्धको प्रभावकारी हतियार सावित हुने पनि बताए। ट्रम्पले सम्बोधनका क्रममा बाराक ओबामा प्रशासनको आलोचना पनि गरे। उनले उत्तर अमेरिकी स्वतन्त्र व्यापार सम्झौता (नाफ्टा) स्वीकृत भएयता एक चौथाइ उत्पादनमूलक रोजगारी गुमाएको पनि बताए। त्यस्तै, सन् २००१ मा चीन विश्व व्यापार संगठनमा आबद्ध भएयता ६० हजार उद्योग गुमाएको फेहरिस्त पनि उनले प्रस्तुत गरे। अहिले अमेरिकी कम्पनीहरूलाई विश्वमै महँगो कर लगाइएको उल्लेख गर्दै ओबामाले आफ्नो वित्तीय टिमले ऐतिहासिक कर सुधारको योजना बनाइरहेको र देशका कम्पनीहरूलाई करको दर घटाउने पनि बताए। उनले मध्ममवर्गका नागरिकका लागि करमा व्यापक राहत दिने योजना बनाइरहेको पनि बताए। मध्यपूर्वमा लगानी भइरहेको ६ खर्ब डलरले अमेरिका पुनर्निर्माण दुईपटक गर्न पुग्ने उनले बताए। देश पुनर्निर्माण अभियान सुरु गर्न १ खर्ब डलरमा सहमत दिन कंग्रेसलाई आग्रह गर्ने जानकारी दिँदै उनले उक्त रकम सरकारी तथा निजी क्षेत्रमा लगानी गरिनेछ र यसले दसौं लाख नयाँ रोजगारी सिर्जना गर्ने बताए।"
बेलायतमा सवारी चालकलाई कडा नियम,"लन्डन इंग्ल्यान्ड, स्कटल्यान्ड र वेल्समा सवारी चालकका लागि १ मार्च, २०१७ देखि नयाँ कडा नियम लागू भएको छ। नयाँ नियमले गाडी हाँकेका बेला फोनमा कुरा गरिरहेको भेटिए लाइसेन्स नै रद्द गर्न सक्नेछ। ड्राइभिङ टेस्ट पास गरेको दुई वर्षभन्दा कम समय भएकालाई मोबाइल फोन प्रयोग गरिरहेको अवस्थामा समातिए लाइसेन्स रद्द हुनेछ। अन्य चालकहरूलाई मोटर हाँकेको बेला फोनमा बोलेको भेटिए दुई सय पाउन्ड जरिवाना र दोब्बर ६ पोइन्ट आउने बीबीसीले जनाएको छ। नयाँ चालकले ६ वा बढी पोइन्ट पाए उसले पुन: प्रयोगात्मक र सैद्धान्तिक जाँच दुवै दिनुपर्नेछ। तीन वर्षमा १२ पोइन्ट पाए ड्राइभरलाई मोटर हाँक्न प्रतिबन्धसमेत लगाइने नयाँ नियममा छ। ट्राफिक बत्तीमा रोकिएका बेला सामाजिक सञ्जाल वा टेक्स्ट म्यासेज हेर्न पनि नमिल्ने नियममा छ। ब्लुटुथ जोडेर फोनबाट गीतसंगीत बजाउन सकिने भए पनि फोन हयान्डस फ्रीमा हुनुपर्नेछ।सन् २०१५ मा फोन प्रयोग गरेकै कारण २२ जनाको मृत्यु र ९९ जना गम्भीर घाइते भएका थिए। प्रहरीले सवारी हाँकेका बेला फोनमा कुरा नगर्न सचेत गराउँदै त्यसलाई नियन्त्रण गर्न साताव्यापी कारबाही सुरु गरेको छ। यातायात विभागले गत २३ देखि २९ जनवरीसम्म करिब ३६ हजार चालकलाई जरिवाना तिराएको थियो। यातायात मन्त्री क्रिस ग्रेलिङले फोन प्रयोग गर्दा आफ्नो र अरू निर्दोषको समेत ज्यान जोखिममा पर्ने जनाउँदै दोब्बर जरिवानाले चालकहरूलाई त्यस्तो नगर्न प्रोत्साहित गर्ने विश्वास व्यक्त गरे।"
इराकलाई प्रतिबन्धित सूचीबाट हटाइने,"सातवटा मुस्लिमबहुल मुलुकका नागरिकलाई चार महिनासम्म अमेरिका प्रवेश गर्न निषेध गर्नेसम्बन्धी ट्रम्पको कार्यकारी आदेशमा केही परिमार्जन गरी अर्को नयाँ आदेश आउन लागेको अमेरिकी अधिकारीले जानकारी दिएका छन्। नयाँ आदेशमा निषेधित मुलुकको सूचीबाट इराकलाई हटाइने भएको छ। अमेरिकी रक्षा मन्त्रालय (पेन्टागन) र विदेश मन्त्रालयले दबाब दिएका कारण ट्रम्प प्रशासन यस्तो नयाँ कार्यकारी आदेश जारी गर्ने मनस्थिति र निर्णयमा पुगेको अमेरिकी उच्च अधिकारीले जनाएका छन्। आईएसविरुद्ध लड्न इराक सरकारले मुख्य भूमिका निर्वाह गर्दै अमेरिकी सेनालाई निरन्तर सहयोग गरिरहेका हुँदा उक्त दुवै मन्त्रालयले हाइट हाउसलाई आफ्नो पूर्वनिर्णयमा पुन: विचार गर्न निरन्तर दबाब दिएका थिए। नयाँ आदेशमा ट्रम्पले बुधबार हस्ताक्षर गर्ने अपेक्षा गरिएको छ। राष्ट्रपतिको हस्ताक्षर भइसकेपछि यस नयाँ आदेशले अमेरिकी संघीय अदालतमा मुद्दा चलेपछि रोकिएको पुरानो आदेशलाई प्रतिस्थापन गर्नेछ। अमेरिका प्रवेश गर्नबाट निषेधित सूचीका मुस्लिमबहुल अन्य ६ मुलुकमा इरान, सोमालिया, लिबिया, सुडान, सिरिया र यमनलाई भने पूर्वप्रतिबन्ध कायमै रहने छ।"
भारतीय इन्जिनियरकोअन्तिम संस्कार,हैदराबाद अमेरिकाको कान्सासस्थित ओलेथमा हत्या गरिएका भारतीय इन्जिनियर श्रीनिवास कुचीभोट्लाको बुधबार तेलांगनामा अन्तिम संस्कार गरिएको छ। अन्तिम संस्कारमा स्थानीय बासिन्दाका साथै केन्द्रीय श्रम तथा रोजगार मन्त्री भन्डारु दत्तात्रेय पनि सहभागी भएका थिए। सोमबार उनको शव भारत ल्याएको हो।
जलविद्युत्मा ५ प्रतिशत ब्याज प्रस्ताव,"ऊर्जा मन्त्रालयका सहसचिव चिरञ्जीवी चटौतले दैनिक ४ लाख ६० हजार युनिट विद्युत् चुहावट हुनबाट रोकिएको जानकारी दिए। यस हिसाबले हामीले दैनिक ४५ लाख रुपैयाँ बराबरको विद्युत् चुहावट हुनबाट रोकिरहेका छौं, उनले भने। कार्यक्रममा बोल्दै स्वतन्त्र ऊर्जा उत्पादकहरूले सरकारले समयमै प्रसारण लाइन नबनाइदिँदा उत्पादित बिजुलीसमेत राष्ट्रिय प्रसारणमा जोड्न नसकिएको गुनासो गरेका थिए। मन्त्री शर्माले उनीहरूका समस्यालाई व्यवहारबाटै जवाफ दिने बताए। उत्पादकहरूले बैंकले गर्ने लगानीलाई ऊर्जा र कृषि भनेर राखिएको भन्दै सरकारले ऊर्जाका लागि मात्र गर्नुपर्ने लगानीको मापदण्ड तोकिदिनुपर्ने मागसमेत गरे। स्वतन्त्र ऊर्जा उत्पादकहरूको संस्था (इप्पान) का अध्यक्ष शैलेन्द्र गुरागाईले अन्तरनिकाय समन्वयमा सरकारले विशेष ध्यान दिनुपर्ने बताए। इप्पानका निवर्तमान अध्यक्ष खड्गबहादुर विष्टले ऊर्जा संकटकाल घोषणापछि सरकारले समेत उल्लेख्य काम गरेको भए पनि अझै कतिपय नीतिगत समस्या बाँकी रहेकाले सम्बोधन गर्न आग्रह गरे।"
सरुवा विवादले आयातनिर्यात ठप्प,"काठमाडौं भन्सार प्रमुखको सरुवा विवादका कारण पूर्ण सञ्चालमा रहेको उत्तरतर्फको एउटै मात्र नाका रसुवागढीबाट सामान आयातनिर्यात रोकिएको छ।रसुवागढी भन्सारका प्रमुख केदार पनेरूलाई सुरुमा काज र त्यसपछि अर्थ मन्त्रलयमा दरबन्दी सरुवा गरिएपछि विवाद उत्पन्न भएको हो। उनले आफूलाई अवधि पूरा नभई सरुवा गरिएको भन्दै सर्वोच्च अदालतमा रिट दायर गरेका थिए। सरुवामा मुद्दा मामिला हुन थालेपछि पहिले काज र पछि दरबन्दी कायम गरी सरुवा गरिएका गोपाल कोइरालाले पनि कार्यालय छाडे। त्यसले गर्दा आयातनिर्यात रोकिएको व्यापारीहरूले बताए। सरुवा विवादकै कारण अहिले रसुवागढी नाकाबाट व्यापारीहरूले सामान ल्याउन सकिरहेका छैनन्, नेपाल हिमालय सीमापार वाणिज्य संघका महासचिव अर्जुनप्रसाद गौतमले भने, भन्सार प्रमुख को हुने विवादले तलका कर्मचारीले समेत काम नगरिदिँदा समस्या भएको हो। उनका अनुसार अहिले सामान लोड गरिएका करिब २ सय सवारी नाकामै रोकिएका छन्।गत जनवरी २८ तारिखदेखि चीनियाँ नयाँ वर्षको बिदाका कारण करिब दुई साता चीनतर्फको भन्सारले कुनै पनि सामान छाडेको थिएन। त्यसपछि भने सरुवा विवादका कारण नेपालफर्तको भन्सारले सामान जाँचपासलगायतका कार्य अघि नबढाउँदा समस्या भएको आयातकर्ताले बताए। अहिले भन्सार प्रमुख को हो भन्ने समस्या रहेछ, रसुवा ट्रक तथा मिनी ट्रक कन्टेनर व्यवसायी संघका अध्यक्ष उर्गेन छिरिङ तामाङले बुधबार भने, म हिजो पनि भन्सार पुगेर आएको कर्मचारीहरू जाँचपासको अधिकार छैन भनेर गरिरहनुभएको छैन। अदालतले करिब दुई साताअघि पनेरूलाई पुरानै स्थानमा कामय गर्न आदेश दिएपछि कोइराला कार्यालय गएका छैनन्। पनेरू पनि मन्त्रालयले निर्णय नगरेको भन्दै कार्यालय नजाँदा समस्या भएको व्यापारीले बताए। मन्त्रालयले निर्णय गरेपछि म गइहाल्छु अहिले त मन्त्रालयले के निर्णय गरेको छ मलाई थाहा नै छैन, पनेरूले भने, अदालतको आदेशअनुसार निर्णय होला। कोइरालाले भने आफूले निमित्त दिएर आएकाले जाँचपासमा समस्या नहुने बताए। मैले निमित्त छाडेर आएको छु, हाकिम नहँुदैमा आयातनिर्यात नै रोकिने हुँदैन, उनले भने, व्यापारीहरू आफैंले सामान उठाइरहेका छैनन्, त्यसको कारण मैले पनि बुझेको छैन। कोइरालाले न्यून बिजकीकरणका कारण व्यापारीले सामान नउठाएको हुन सक्ने बताए। त्यसले गर्दा आयात भएका सामानसमेत राजधानी आउन नसकेको उनले दाबी गरे। तर, कोइरालाले निमित्त छाडेर आएका ध्रुव रेग्मीसमेत विदेश भ्रमणमा गएपछि आयात रोकिएको व्यापारीहरूले बताएका छन्। चीनबाट आयात गर्ने व्यापारीहरूका अनुसार अहिले केही ट्रक स्याउबाहेक अरूखाले सबै सामान नाकामा नै रोकिएका छन्। करिब ४ सय गाडी नाकामा नै छन्, त्यसमध्ये आधाजति लोड गरिएका होलान्, एक आयातकर्ताले भने।भूकम्पपछि तातोपानी नाका पूर्ण रूपमा बन्द हुँदा चीनतर्फको व्यापारमा व्यवसायीहरू रसुवागढीमा मात्र भर पर्दै आएका छन्। राजधानीसहित मुलुकभरका लागि लत्ताकपडा, घरायसी सामानलगायतको आयात यही नाकाबाट हुने गरेको छ। चीनतर्फको मुख्य नाकामै यस्तो अवरोध हुँदा सामान आपूर्तिमा समेत समस्या हुने व्यवसायीहरू बताउँछन्। चिनियाँ नयाँ वर्ष र त्यसपछिको सरुवा विवादका कारण करिब एक महिनादेखि यो नाकाबाट आयात निर्यात हुन सकिरहेको छैन। अर्थ सचिव शान्तराज सुवेदीले भने सरुवाको विवाद भनेको प्रशासनिक कुरा भएकाले त्यसले आयातनिर्यातमा कुनै असर नपर्ने दाबी गरे। यो प्रशासनिक कुरा हो, समाचार बनाउने कुरै हैन, उनले भने, प्रमुख नहुँदा आयात नै रोकिने हुँदैन, अरूले पनि काम गरिहाल्छन् नि। उनले चाँडै नै विवाद मिलाएर नाकामा भन्सार प्रमुखलाई पठाउने बताए। तातोपानी नाका सञ्चालन नभएपछि रसुवागढीबाट चीनतर्फबाट हुने आयात बढ्न थालेको छ। गत वर्षसम्म वैदेशिक व्यापार हिस्सा कम भएको नाका यसपालि भने आठौं ठूलो नाका बन्न पुगेको छ। गत आर्थिक वर्षमा रसुवागढीबाट कुल ९ अर्ब ३० करोडको आयात भएकामा यसपालि भने गत साउनदेखि माघसम्ममा नै १० अर्ब ६५ करोडको आयात भइसकेको छ।"
भारु सटही प्रक्रिया अझै टुंगिएन,"काठमाडौं भारु सटहीको तयारीबारे बुझ्न आएको भारतीय केन्द्रीय बैंक (रिजर्भ बैंक अफ इन्डिया (आरबीआई) को टोलीले राष्ट्र बैंक र वाणिज्य बैंकहरूसँग छलफल गरे पनि प्रक्रिया अझै टुंगिएको छैन। बुधबार राष्ट्र बैंकको केन्द्रीय कार्यालय बालुवाटारमा केही वाणिज्य बैंकका प्रतिनिधि सहभागी बैंठकमा भारु सटहीको प्राविधिक पक्षबारे संयुक्त छलफल भएको हो। उक्त टोलीले मंगलबार पनि अर्थ मन्त्रालयका वित्त विभाग हेर्ने सहसचिव आनन्द ढकाल र राष्ट्र बैंकका उच्च पदाधिकारीहरूसँग छलफल गरेको थियो। तर, भारु सटहीका लागि अझै समय लाग्ने देखिएको छ। उक्त टोलीले बुझाएको प्रतिवेदनका आधारमा सटहीबारे निर्णय हुने, भुटान र नेपाललाई सँगै सटही सुविधा दिने भारतको तयारी रहेकाले प्रक्रिया टुंगिन समय लाग्ने जानकारहरूले जनाएका छन्। भारु सटहीको प्राविधिक पक्षबारे बुझ्न उक्त टोली नेपाल आएको सोही विषयमा बैंकहरूसँग पनि छलफल भएको राष्ट्र बैंक विदेशी विनियम व्यवस्थापन विभाग प्रमुख भीष्मराज ढुंगानाले बताए। यो प्राविधिक टोली हो। टोलीले बैंकहरूमा ग्राहकको पहिचान (केवाईसी), जोखिम न्यूनीकरण व्यवस्था, सम्पत्ति शुद्धीकरणमा भएको प्रगतिलगायत विषयमा जिज्ञासा राखेका थिए, उनले भने। छलफलमा भारु सटहीको विषयमा भएको नीतिगत व्यवस्था सम्बन्धमा राष्ट्र बैंकले उनीहरूलाई जानकारी गराएको र उनीहरूले सकारात्मक प्रतिक्रिया दिएको उनले बताए। नोट सटहीको सम्बन्धमा भारत सकारात्मक छ, उनले भने। भारतले भुटान र नेपाललाई सँगै मुद्रा सटही सुविधा दिने तयारी गरेको उनले बताए। बुधबारको छलफलमा स्ट्यान्डर्ड चार्टर्ड बैंक, नेपाल एसबीआई बैंक, एभरेस्ट बैंक, एनआईसी एसिया बैंक, राष्ट्रिय वाणिज्य बैंकलगायत बैंकका प्रतिनिधिहरू उपस्थित रहेको राष्ट्र बैंक स्रोतले जनाएको छ। टोलीले सटहीका लागि आएको भारुको स्रोत प्रमाणीकरण र विवरण गलत भएको अवस्थामा हुने कारबाही प्रक्रियाबारेमा चासो देखाएका थिए, स्रोतले भन्यो, उनीहरूको मुख्य चासो यहाँ रहेको वैध र गैरकानुनी भारतीय मुद्रा कसरी छुट्टयाउँछन् भन्ने हो। नोट सटहीका लागि भएको तयारी सम्बन्धमा भारत सकारात्मक रहेको अर्थ मन्त्रालयका सहसचिव ढकालले पनि बताए। कहिले र कतिसम्म सटही सुविधा दिन्छ भन्ने यकिन भई सकेको छैन, उनले भने, उनीहरूको प्रतिक्रिया सकारात्मक छ। भारतले यसअघि गरेको प्रतिबद्धताअनुसार प्राविधिक टोली पठाएको र टोलीको प्रतिवेदनका आधारमा नोट सटहीबारे निर्णय हुने उनले जनाए। भारु सटही सम्बन्धमा कुरा गर्न यसअघि डेपुटी गभर्नर चिन्तामणि सिवाकोटीको संयोजकत्वमा एक टोली भारत गएको थियो। टोलीले त्यहाँको अर्थ मन्त्रालय र आरबीआईका उच्च तहका पदाधिकारीहरूसँग भेट गरेको थियो। भेटमा भारतीय पक्षले आफ्ना प्राविधिकहरूले नोट सटही प्रक्रियाबारे अध्ययन गर्ने र त्यसका आधारमा अन्तिम निर्णय गरिने आश्वासन दिएको थियो। सोहीअनुरूप भारतीय टोली नेपाल आएको हो। सोमबार नेपाल आएको टोली बिहीबार फर्किंदै छ। दुई सदस्यीय उक्त टोलीमा आरबीआईका मुद्रा व्यवस्थापन विभाग र बैंकिङ सुपरिवेक्षण विभागका महानिर्देशक रहेका थिए। भारत फर्केपछि टोलीले आफ्नो प्रतिवेदन बुझाउनेछ। त्यसका आधारमा नोट सटहीबारे निर्णय हुने बताइएको छ। राष्ट बैंकले बैंकिङ प्रक्रियामार्फत प्रतिव्यक्ति २५ हजारसम्म सटही सुविधा दिन माग गरेको छ। यसबारेमा भारतले भने मुख खोलेको छैन। भारत सरकारले ९ नोभेम्बर २०१६ (कात्तिक २४ गते) देखि भारु पाँच सय र हजार दरका नोट चलनचल्तीमा प्रतिबन्ध लगाएको थियो। त्यसबेलादेखि भारु पाँच सय र हजार दरका नोट चलेका छैनन्। बैंक तथा वित्तीय संस्था र मनी चेन्जर कम्पनीहरूमा करिब ३ करोड ३२ लाख रुपैयाँ भारु पाँच सय र हजार दरका नोट रहेको राष्ट्र बैंकले जनाएको छ। सर्वसाधारणसँग रहेको नोटको विवरण भने आउन सकेको छैन।"
बेलायतमा घर किन्न सास्ती,"थोरै आम्दानी हुनेहरू सरकारका सस्तो घरमा बहालमा बस्न धेरै समय कुर्नुपर्ने भयो। स्थानीय सरकारले यस्तो घर बहालमा लिन थप नियम अपनायो। सरकारले निम्न आय भएकालाई हाउजिङ सुविधा दिन थाल्यो। सन् २०१० पछि सरकारले यस्तो सुविधासहित धेरै क्षेत्रमा कटौती गरेको छ। १८ वर्ष नाघेपछि प्रौढमा दर्ज हुने बेलायती समाजमा आफ्नो पौरखमा उभिएर राम्रो जागिर अनि घर किन्ने लक्ष्य प्रायको हुन्छ। तर, युवालाई अहिले आफैं घर किन्न निकै चुनौती हुँदै आएको छ।"
महाकालीमा ४ लेनको पुल निर्माण प्रक्रिया सुरु,"कञ्चनपुर सदरमुकाम क्षेत्रको भीमदत्त नगरपालिका र महाकालीपारि रहेको दोधारा र चाँदनी जोड्ने उक्त पुल १६ स्पानसहित ८ सय मिटर लम्बाइको हुने कार्यक्रममा सडक विभागका महानिर्देशक देवेन्द्र कार्कीले जानकारी दिए। तुरुन्तै निर्माण प्रक्रिया सुरु हुँदै छ, उनले भने, योजनाको डीपीआर स्वीकृत भई निर्माण अनुगमन सेवाका लागि परामर्शदाताको छनोटका लागि प्रस्ताव आहवान भइसकेको छ। उनले पुल निर्माण गर्ने निर्माण व्यवसायी छनोटका निम्ति तुरुन्तै ठेक्का सूचना प्रकाशन गर्न कागज पत्रको तयारी भइरहेको बताए।उक्त पुल नेपालभारतीय सीमामा रहेको करिब ९० वर्ष पुरानो शारदा ब्यारेजको पुरानो पुलभन्दा करिब साढे ५ किलोमिटर तल र दोधारा चाँदनी जोड्ने झोलुंगे पुलभन्दा अढाई किलोमिटर माथिको क्षेत्रमा निर्माण हुने गरी सर्भे भइसकेको छ। भविष्यमा पुलसँगै निर्माण हुने एप्रोच सडकको सुरु विन्दु तथा लक्ष्यित अन्तिम विन्दु देब्रेतर्फ पूर्वपश्चिम राजमार्ग र दाहिने किनार भारतीय सीमा हुँदै भारतको राष्ट्रिय राजमार्गसम्म जोड्ने लक्ष्य रहेको पुल निर्माण आयोजनाका प्रमुख सुनीलबाबु पन्तले बताए।सुदूरवासीको सपना साकार हुँदैकार्यक्रममा मन्त्री रमेश लेखकले महाकाली नदीमा पुल निर्माणले कञ्चनपुरको मात्र नभई ७ नं प्रदेश सुदूरपश्चिमसँगै समग्र मुलुकको आर्थिक विकासमा क्रान्तिकारी परिवर्तन हुने बताए। पुल निर्माणले दोधारा, चाँदनी भारतसँगको पारवहन विन्दु बन्नेछ, मन्त्री लेखकले भने, दोधारामा सुक्खा बन्दरगाह बनेपछि कञ्चनपुर वीरगन्ज र विराटनगर जस्तै पारवहन र व्यापारको केन्द्र बन्नेछ।"
अलैंची बेर्नाबाट राम्रो कमाइ,यही वर्ष जिल्ला कृषि विकास कार्यालयमार्फत ३२ हजार बिरुवा लमजुङ निकासी गरेको उनले बताए। कृषिले ५४ हजार बिरुवा खरिद गरेको थियो। यसैको आम्दानीबाट १० जनाको परिवार पालेका छन्। छिमेकी ४६ वर्षीय लक्ष्मण राईले पनि खड्काकै हाराहारीमा आम्दानी भित्र्याउँछन्। १० रोपनी क्षेत्रफलको जग्गाबाट उत्पादन गरेको बेर्नाबाट आएको कमाइले सात जनाको परिवार राम्ररी धानेको छ।
वर्षौंअघि दर्ता विद्युुत् आयोजनाको काम भएन,"नेपालेडाँडा (भोजपुर) जलविद्युत्का लागि खोला दर्ता गरेको वर्षौं बिते पनि आयोजनाले काम थालेका छैनन्।उत्तरी षडानन्द नगरपालिका, कुदाकाउले र नेपालेडाँडा गाविसको बीचमा पर्ने चिर्खुवा खोलामा ९ मेगावाटको विद्युत् उत्पादनका लागि ०६६ मा दर्ता गरेको थियो। ०७६ मा सम्पन्न गर्ने गरी चिर्खुवाखोला हाइड्रो कम्पनीले दर्ता गरे पनि काम थालेको छैन।उत्पादन गरिएको विद्युत् केन्द्रीय प्रसारण लाइन (ग्रिड लाइन) मा जोड्न समस्या भएकाले आयोजना ढिला भएको निर्देशक गणेश बुढाथोकीले बताए। एक मेगावाटदेखि माथिका जलविद्युत् आयोजना ग्रिड लाइनमा जोडेपछि मात्र प्रयोग गर्न सकिन्छ। १ अर्ब ६२ करोडको लागतमा निर्माण हुन लागेको चिर्खुवाको प्राविधिक काम सकिएको ६ वर्ष बितेको छ। विद्युत् खरिदबिक्री सम्झौता (पीपीए) असारमा सम्पन्न भइसकेको छ। लगानी व्यवस्थापनका लागि बैंक र नेपाल बंगलादेश बैंकसँग सम्झौता भइरहेको छ। बैंकले ७० प्रतिशत र जनताले ३० प्रतिशत व्यहोर्नेछन्। संखुवासभाको तुम्लिङटारमा कोसी करिडोर बनाइरहेको हँुदा ग्रिड लाइनका लागि सहज हुने भएको छ। चिर्खुवाले निर्माण कार्य चाँडै सुरु गर्न लागेको छ। एक महिनाभित्र राजनीतिक दल, सरोकारवाला पक्षसँग बसेर सर्वपक्षीय भेला डाकेलगत्तै काम थाल्ने निर्देशक बुढाथोकीले बताए। प्रभावित क्षेत्रका जग्गाको मुआब्जा, नगद र सेयर दिनेबारे र सेयर बाँडफाँटका सम्बन्धमा भेला सक्ने बित्तिकै काम सुरु हुन्छ, उनले भने। दर्ता भएको ७ वर्ष पछाडि निर्माणमा कम्पनी जुटेको छ। तोकिएको म्याद सालाखाला एक वर्ष मात्र बाँकी छ। जलविद्युत् ऐनको प्रक्रिया लामो भएका कारण प्रक्रिया पुर्याउँदै ढिला भएको जनाएको छ। प्रक्रिया पुगिसकेकाले एक वर्षभित्रमा सम्पन्न गर्ने लक्ष्य लिएको कम्पनीको दाबी छ। नेपालेडाँडा र कुलुङ गाविसको बीचमा पर्ने इखुवामा जलविद्युतका ३ वटा योजना दर्ता भएका छन्। १५, १२ र १५ मेगावाटका ३ वटा आयोजना दर्ता भएको वर्षौं बितेको छ। दुईवटा ०६९ मा दर्ता भए। काम थालेका छैनन्। एउटा केही समयअघि दर्ता भएको थियो। कुलुङ र संखुवासभा जोड्ने संखुवाखोलामा ३५ र २५ मेगावाटका आयोजना दर्ता भएका छन्। संखुवामा ०६७ मा व्यक्तिको नाममा दर्ता भएको थियो। लाइसेन्स नभएपछि विद्युत् विकास बोर्डले निर्माणको जिम्मा लिएको छ। यसले समेत निर्माण थालेको छैन। पिखुवाखोलामा इस्टर्न हाइड्रोपावर कम्पनीले वर्षौंअघि थालेको निर्माण अझै सकेको छैन। कम्पनीले लागत व्यवस्थापन गर्न नसकेर निर्माणाधीन अवस्थामा डेढ वर्ष बन्द गरेको थियो। लगानी जुटाएर केही समययता कामलाई निरन्तरता त दिएको छ। सम्पन्न होलानहोला भन्नेमा सर्वसाधारणलाई आशंका छ। जिल्लामा ठूला मेगावाटका जलविद्युतले विद्युत् आपूर्ति र आर्थिक उन्नतिको अपेक्षा राखिए पनि आयोजना बन्न नसक्दा सर्वसाधारणमा निराशा छाएको छ। आयोजना कम्पनीले राजस्व तिर्दै खोला ढाकेर बसेका र नियमनकारी निकायले कारबाही गर्न नसक्दा विकासको आशा बोकेका सर्वसाधारणमा निराशा छाएको सावित्रा मावि कुदाककाउलेका शिक्षक सन्तोष राईको भनाइ छ। खोला दर्ता गर्ने बेला आयोजना कम्पनी आफू सक्षम नभईकन दर्ता गर्ने, भौगोलिक विकटतालगायतका समस्या देखा पर्न थालेपछि कम्पनी हराउने गरेका छन्। दर्ता गर्नेबेलामा कसले चाँडो दर्ता गर्ने होडबाजी गरे, दर्ता भएका वर्षौं बिते, अहिलेसम्म कसैले निर्माण गर्न सकेका छैनन्, नेपालेडाँडाका चन्द्रप्रकाश भण्डारीले बताए। काम देखाउनकै लागि असार महिनामा आएर डोजर हान्ने, त्यसपछि वर्षातको कारण देखाउँदै आयोजना कम्पनीहरू महिनौं हराउँछन्। केही आयोजना निर्माण सम्पन्न गर्नुपर्ने म्याद गुज्रनै लागेकाले काम थाल्ने सुरसारमा देखिन्छन्। अधिकांश आयोजनालाई सकिन लागेको म्यादका बारेमा हेक्का छैन। पिखुवा, इर्खुवा, चिर्खुवा, कावा, सेराखोला, अखुवाखोला, छिन्तालुङ, बुवा, जुके, नेवासुखे, घट्टे, बल्खुलगायत ३० भन्दा बढी खोला जलविद्युत् आयोजनाका लागि उपयुक्त छन्। सबै खोला जलविद्युत् तथा लघुजलविद्युत् आयोजनाले ओगटेका प्राविधिक कार्यालयका सबइन्जिनियर नवराज लम्सालले बताए। आयोजनाका लागि दर्ता नभएका खोला कुनै छैनन्, उनले भने। जलस्रोतको संशोधन ऐन २०६६ अनुसार २०५७ देखि विद्युत् प्रयोजनका लागि खोला दर्ता सुरु भएको थियो।"
नेप्से बढ्यो कारोबार रकम घटयो,"नेप्से बढेपछि क वर्गका कम्पनीको सेयर कारोबार मापक सेन्सिेटिभ परिसूचक १३७ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १३९ प्रतिशतले उकालो लागे । कारोबारमा आएकामध्ये ८८ कम्पनीको सेयर मूल्य बढ्यो, ३३ कम्पनीको घट्यो र बाँकी १४ कम्पनीको सेयर मूल्य स्थिर रह्यो । तीन हजार ७ सय ३६ कारोबारबाट १ सय ३५ कम्पनीका ६ लाख ५० हजार १४ कित्ता सेयर किनबेच भए । ती किनबेचबाट ३२ करोड ५ लाख रुपैयाँ बराबरको सेयर कारोबार भएको छ । कारोबार रकम अघिल्लो दिनको भन्दा २२ करोड ४० लाख रुपैयाँले कम हो । उक्त दिन सेयर बजारको आकार (बजार पुँजीकरण) १४ खर्ब ८३ अर्ब रुपैयाँ कायम भएको छ । बुधबार वित्त कम्पनी समूहको परिसूचक ०११ प्रतिशतले घट्यो । तर, वाणिज्य बैंक आबद्ध बैंकिङ समूहको परिसूचक १०९, बिमाको ३८५, होटलको १६६, उत्पादन तथा प्रशोधनको १४१, विकास बैंकको १०७, अन्य को ०७१ र जलविद्युत्को ०१८ प्रतिशतले उकालो लागे ।"
भेरीबबई डाइभर्सनको काम ठप्प,"सुर्खेत भेरीबबई बहुउद्देश्यीय डाइभर्सन आयोजनामा कार्यरत एक चिनियाँले नेपाली मजदुरमाथि कुटपिट गरेपछि तीन दिनदेखि कामकाज ठप्प छ । नेपाली कामदार कुटपिटमा संलग्नलाई कारबाहीसहित विभिन्न माग राखी सोमबारदेखि हडतालमा उत्रिएका हुन् । निर्माण कम्पनी चाइना ओभरसिज इन्जिनियरिङ गु्रप लिमिटेड (कोभेक) मा आबद्ध चिनियाँ नागरिकले आइतबार नेपाली कामदार देवेन्द्र खत्रीलाई कुटपिट गरेका थिए । विरोधपछि निर्माण कम्पनीले कुटपिटमा संलग्न चिनियाँलाई आयोजनाबाट हटाइदिएको छ । ती चिनियाँले गाडी सफा नगरी पार्किङमा राखेको भन्दै नेपाली कामदार देवेन्द्र खत्रीलाई दाउराले हिर्काएका थिए । ढाड र मुखमा चोट लागेका खत्रीको कोहलपुरस्थित मेडिकल कलेजमा उपचार भइरहेको आयोजनामा कार्यरत मेघराज चौधरीले जानकारी दिए । माग पूरा नहुन्जेल हडताल कायमै राख्ने नेपाली कामदारको चेतावनी छ । उनीहरूले कुटपिटमा संलग्नलाई कारबाही, साप्ताहिक छुट्टी (शनिबार) काम गरेपछि दोब्बर तलब पाउनुपर्ने, कामदारलाई सम्मानजनक व्यवहार गर्नुपर्नेलगायत १० बुँदे माग राखेका छन् । आयोजनाका सिनियर डिभिजनल इन्जिनियर मीनराज ढकालले नेपाली मजदुरका माग पूरा गर्न वार्ता भइरहेको जानकारी दिए । प्राइभेट कम्पनीले बिदाको दिन तलब दिन सक्दैन, अन्य माग पूरा गर्न सकिने खालका छन्, इन्जिनियर ढकालले भने, कामदारलाई मनाएर आयोजनाको काम सुचारु गर्ने प्रयत्नमा लागिरहेका छौं । वार्ता भइरहेको छ । हडतालका कारण टनेल खन्ने काम अवरुद्ध भएको छ । आयोजनामा चिनियाँ र नेपाली गरी २ सय ८६ जना कामदार छन् । नेपालमै पहिलोपटक टनेल बोरिङ मेसिन (टीबीएम) मार्फत आयोजना निर्माण गर्न लागिएको छ । भेरी र बबई नदीबीचको १२ किमि लामो चुरे पर्वत खन्न यो मेसिन प्रयोग हुँदै छ । निर्माण कम्पनीले टीबीएम मेसिन आगामी आवभित्र चीन वा अमेरिकाबाट ल्याउने जनाएको छ । भेरीको पानीलाई बबईमा फर्काएर सिँचाइ र विद्युत् उत्पादन गर्ने उद्देश्यले निर्माणाधीन यो राष्ट्रिय गौरवको आयोजना हो । सिँचाइ विभाग र कोभेकबीच ०७१ माघमा निर्माण सुरु गरी ०७५ फागुनमा सम्पन्न गर्ने सम्झौता भएको हो ।"
जुट निकासी अझै सहज भएन,"विराटनगर भारतले नेपाली जुटमा अन्त:शुल्क र एन्टी डम्पिङ शुल्क लगाएपछि दुई महिनादेखि ठप्प जुट सामग्री निकासी अझै सहज हुन सकेको छैन । यसले निकासी व्यापारमा झन्डै ७ प्रतिशत हिस्सा ओगट्दै आएकाले यहाँका जुट उद्योग संकटमा परेका छन् ।गत वर्ष ४ अर्ब भन्दाबढी मूल्यका जुट सामग्री निकासी गरेका यहाँका उद्योगले निकासी प्रभावित भएसँगै उत्पादन र मजदुर कटौती गर्न थालेका छन् । मुलुकका एघार जुट उद्योगमध्ये हाल ५ वटा चालु छन् । ती उद्योगमा १५ हजार मजदुरकर्मचारी छन् ।जोगबनीस्थित भारतीय भन्सार अधिकारीले डिसेम्बर १५ मा गत वर्षको साढे १२ प्रतिशत अन्त:शुल्क बक्यौता नतिरेको भन्दै नेपाली जुटका सामग्री निकासीमा गरेको अवरोध कायमै छ । त्यसलगत्तै भारतको एन्टिडम्पिङ विभागले यहाँका उत्पादनमा १ देखि ४ प्रतिशतसम्म एन्टिडम्पिङ शुल्क लगाएपछि निकासी झनै प्रभावित भएको हो । जुटका सामग्री निकासी हुने मुख्य नाका जोगबनीबाट निकासी ठप्प भएको दुई महिना बित्यो, जुट उद्योग संघ अध्यक्ष राजकुमार गोल्छाले भने, यस अवधिमा सरकारले अन्त:शुल्क र एन्टिडम्पिङ शुल्क हटाउन कूटनीतिक पहल पनि गर्यो । तर, निकास निस्केन । सञ्चालनमा रहेका जुट उद्योगले उत्पादन र मजदुर कटौती गर्न बाध्य भएको उनले बताए ।परराष्ट्रमन्त्री प्रकाशशरण महत र भारतका लागि नेपाली राजदूत दीपकुमार उपाध्यायले अन्त:शुल्क विवाद सुल्झाउन र एन्टिडम्पिङ कर छुटका लागि भारतीय पक्षसँग पहल गरिरहेका छन् । तर, भारतले आश्वासन मात्र दिँदै आएको छ । नेपाली जुट उद्योगले ७० प्रतिशत कच्चा जुट भारतबाट आयात गरेर तयार गर्ने जुटका सामग्रीमध्ये ९५ प्रतिशत भारत निकासी हुँदै आएको छ । यहाँबाट निकासी हुने सुतली, बोरा र हेसियन चट्टी अन्त:शुल्क बक्यौता रहेको भन्दै भारतीय भन्सार अधिकारीले डिसेम्बर १५ देखि निकासी अवरोध गरिरहेका बेला एन्टिडम्पिङ विभागले नेपालमा उत्पादित सुतलीमा ३ देखि ४ प्रतिशत, बोरामा ४ देखि ५ प्रतिशत र हेसियन चट्टीमा ० देखि २ प्रतिशत एन्टिडम्पिङ शुल्क लगाएको थियो ।भारतले बंगलादेशको उत्पादनलाई चाहिँ एन्टिडम्पिङ शुल्क लगाएको छैन । नेपालभारत व्यापार सन्धिमा दुवै देशका उद्योगलाई समव्यवहार गर्ने प्रस्ट व्यवस्था रहेकाले भारतीय जुट उद्योगमा यस किसिमको कर नरहेकाले नेपाली उत्पादनमा पनि कर नलाग्ने गोल्छाको दाबी छ ।उनले भने विगतमा निर्बाध रूपमा निकासी हुँदै आएका जुटका सामग्री अहिले रिफन्डेबल टयाक्सका आधारमा निकासी गरेर बजारमा टिक्न सक्ने स्थिति छैन ।सरकारी अनुदान नपाउँदा र ऊर्जाको संकटका कारण भारत र बंगलादेशमा उत्पादित जुटसँग प्रतिस्पर्धा गर्न नसक्दा नेपालमा खुलेका दर्जन जुट उद्योगमध्ये आधा बन्द भइसकेका छन् ।हाल सञ्चालनमा रहेका ५ वटा जुट उद्योग पनि भारतले अन्त:शुल्क र एन्टिडम्पिङ शुल्क लगाएपछि थप संकटमा परेका हुन् । बंगलादेशले जुटका सामान निकासीमा १० प्रतिशत नगद अनुदान दिँदै आएको छ । भारतले स्वदेशमा उत्पादित जुटका सामान आफैं खरिद गर्दै आएको छ ।भारतका जुट विशेषज्ञहरूले यहाँका जुट उद्योगको स्थलगत अध्ययन गरेर फर्केपछि भारतीय सरकारले आफ्नै मुलुकमा उत्पादित जुटका सामग्रीको उत्पादन लागतभन्दा कम दरमा विदेशबाट सोही सामान आयात भएको भन्दै नेपाली र बंगलादेशी जुटमा एन्टिडम्पिङ कर लाउने तयारी गरेको थियो । भारतीय उत्पादनभन्दा न्यून मूल्यमा नेपाली उत्पादन बिक्री गरिएको छैन । नेपाली उत्पादनमा यो कर नलगाउन प्रधानमन्त्री पुष्पकमल दाहालले भारतीय समकक्षी नरेन्द्र मोदीसँग ब्रिक्स सम्मेलनमा आग्रह पनि गरेका थिए ।यहाँ स्थापना भएका जुट उद्योगमध्ये विराटनगर जुट मिल, सीएम जुट मिल, चन्द्रशिव जुट मिल, निक्की जुट मिल र पाथीभरा जुट मिल बन्द भइसकेका छन् । ती उद्योगका नाममा पनि एन्टिडम्पिङ शुल्क तोकिएको छ । हाल रघुपति जुट मिल, बाबा जुट मिल, अरिहन्त जुट फाइबर, नेपाल जुट मिल र स्वस्तिक जुट मिल मात्र सञ्चालनमा छन् ।"
पर्यटनमा चीनको चासो,"चितवन लगानी अवसर खोज्दै चीनको एक निजी व्यवसायीको टोली सोमबार यहाँ आएको छ । लुम्बिनी हुँदै टोली जिल्ला आएको हो । पर्यटकीय सम्भावना बोकेको जिल्लामा चिनियाँ टोलीले यही क्षेत्रमा लगानी गर्ने सोच बनाएको छ । त्यहीअनुसार टोलीले जिल्लाका विभिन्न गन्तव्यको अध्ययन भ्रमण गरेको छ । सोमबार मेघौलीस्थित होटल बाराहीमा टोली बसेको थियो । मंगलबार उद्योग वाणिज्य संघ चितवनले भरतपुरमा उद्योगी व्यवसायीसँग राखेको बैठकमा चितवन सुन्दर ठाउँ भएकाले लगानीको सोच रहेको सुनाए । चीनको ओबीओआर (वान बेल्ट वान रोड इन्टरनेसनल ट्रेड प्लेट फर्म) का फाउन्डर सुयासहितको ४१ सदस्यीय टोलीले जिल्लाको कुनकुन क्षेत्रमा लगानी गर्न सकिन्छ भन्ने विषयमा छलफल गरेको हो । चितवन असाध्यै सुन्दर ठाउँ रहेछ, हामीले यहाँको सौन्दर्य नजिकबाट नियाल्यौं, फाउन्डर सुयाले भनिन्, पर्यटनको क्षेत्रमा लगानी गर्ने सोच छ, यसबारे बुझ्न फेरि आउने छौं । अग्र्यानिक फर्टिलाइजेसन, सिमेन्ट फयाक्ट्री, सहरी विकाससँग सम्बन्धित ठूला कम्पनीहरू, कृषि औजारका सामान बनाउने कम्पनीलगायत विभिन्न १५१६ वटा क्षेत्रमा संलग्न टोली आएको हो । चिनियाँ उद्योगी व्यवसायीको टोलीले लुम्बिनी र चितवनलाई मुख्य एजेन्डाको रूपमा राखेका छन्, ओबीओआर नेपालका अध्यक्ष भाष्करराज कर्णिकारले भने, होटल मात्र नभई टोलीले होटलसँगै पर्यटनका अन्य पूर्वाधारसहितको पर्यटकीय ठाउँको परिकल्पना गरेको छ । टोलीले चार वटा विषयमा जोड दिएको छ । अध्यक्ष कर्णिकारका अनुसार पर्यटन र सांस्कृतिक, अन्तर्राष्ट्रिय व्यापार, हाइड्रो र वित्तीय क्षेत्रमा जोड दिइएको छ । नेपालबाट लगानी प्रवद्र्धन गर्न चीन जान्थ्यौं, त्यहाँ जाँदा सबैभन्दा पहिलो कुरा सिस्टम व्यवस्थापन, लगानी भित्र्याउनका लागि चाहिने पूर्वाधारको कुरामा अप्ठ्यारो हुन्थ्यो, निर्देशक कर्णिकारले भने, ओबीओआर नेपाल र ओबीओआर चाइनाले यसलाई सहज बनाएको छ, अब हामीले ती उत्पादित वस्तु ओबीओआरको स्टिकर र ब्रान्डमा नेपालमा भित्रिने छ । उनका अनुसार स्याउदेखि लिएर ठूल्ठूला सामान भित्रिइरहेको समयमा यसलाई स्तर अभिवृद्धि गर्ने उद्देश्य रहेको बताए ।"
भारततर्फ तस्करी हुँदा पूर्वमा इन्धन अभाव,"विराटनगर भन्सार नाका हुँदै दैनिक चार सयभन्दा बढी भारतीय नम्बर प्लेटका मालवाहक सवारी साधन भित्रने गरेका छन् । त्यत्तिकै संख्यामा साना सवारी साधन पनि भित्रन्छन् । एउटा मालवाहक ट्रक र लरीको टयांकीमा चार सय लिटरसम्म डिजेल अट्छ । फर्कने सवारीसाधनले फुल टयांकी इन्धन भर्ने गरेको प्रहरीको भनाइ छ । माल लिएर नेपाल आएपछि नेपाली पम्पबाट डिजेल भरेर लग्दै भारतीय पम्पमा लगेर ट्रक र लरीसमेतका ढुवानीका साधनका चालकले महँगोमा बिक्री गर्ने गरेको पाइयो, मोरङका प्रमुख जिल्ला अधिकारी यज्ञराज कोइरालाले भने, त्यही भएर भारतीय नम्बर प्लेटका सवारी साधनलाई सीमित मात्रामा इन्धन दिनुपर्ने अवस्था आयो । एक सातादेखि पूर्व क्षेत्रमा पेट्रोलियम पदार्थको हाहाकार छ । जिल्ला आपूर्ति समिति मोरङले भारतीय नम्बरका सवारी साधनमा इन्धनमा कडाइ सुरु गरेको छ । यसैगरी ड्रम, ग्यालेन र बोतलमा पेट्रोलियम पदार्थ बोक्न र ओसारपसार गर्न प्रतिबन्ध लगाएको छ । मोरङ प्रहरी प्रमुख एसपी सन्दीप भण्डारीका अनुसार पहिलो दिन नै ५ सय ७० लिटर डिजेल र पेट्रोल प्रहरीले नियन्त्रणमा लिएको छ । नेपालमा भन्दा भारतमा इन्धन १६ रुपैयाँ प्रतिलिटर महँगो छ । विराटनगरमा प्रतिलिटर डिजेलको मूल्य ७६ रुपैयाँ र पेट्रोलको १ सय रुपैयाँ छ । नेपाल आयल निगम पूर्वाञ्चल क्षेत्रीय कार्यालय विराटनगरका प्रमुख दिनेशकुमार यादवले भारतको बरौनी डिपोमा मजदुरको आन्दोलनले इन्धन लोड हुन नसक्नु, नेपालमा टयांकर चालकको आन्दोलन, मधेसी मोर्चाको आन्दोलन तथा सार्वजनिक बिदालगायतका कारण एक सातासम्म इन्धन ढुवानीमा समस्या देखिएको बताए । एक सातासम्म इन्धन ढुवानी हुन नसक्दा अभावको सामना गर्नुपरेको हो, उनले भने, आयात सहज हुन थालेका कारण अब वितरणलाई पनि सहज र पारदर्शी बनाएर लगिनेछ । निगमबाट मंगलबार मात्र १ हजार १ सय किलोलिटर डिजेल र ३ सय ४ किलोलिटर पेट्रोल वितरण गरिएको छ । यति इन्धन पूर्वाञ्चलमा दुई दिनमा खपत हुन्छ । तर, एक सातासम्म ढुवानीमा समस्या देखिए पनि निगमको क्षेत्रीय डिपोबाट चार हजार किलोलिटरभन्दा बढी इन्धन वितरण भएको देखिन्छ । यो इन्धनले पूर्वाञ्चलमा एक सातासम्मको माग धान्छ । निगम इन्धन दिए भन्छ, उपभोक्ता पाएनौं भन्छन्, प्रजिअ कोइरालाले भने, त्यो इन्धन कहाँ गयो र कसलाई कसरी वितरण गरियो भन्ने कुराको पनि खोजी थालिएको छ । निगमको पूर्वाञ्चलमा डिपोमा ५ सय ६० किलोलिटर पेट्रोल र ६ हजार ४ सय किलोलिटर डिजेल स्टोर गर्ने क्षमता छ । पूर्वमा दैनिक पेट्रोल २ सय ५० र डिजेल ८ सय किलोलिटरसम्म माग छ ।"
कोलकातामा १ हजार कन्टेनर थन्किए,कोलकाता बन्दरगाहमा बुधबार सिर्सिया सुख्खा बन्दरगाहका लागि रेलवे र्याकबाट आउने प्रतीक्षामा पुराना ७ सय ३ कन्टेनर र फरवार्डिङ हुन बाँकी ३ सय वटासमेत गरी १ हजार कन्टेनर अड्किएर बसेको वीरगन्ज उद्योग वाणिज्य संघका पूर्वअध्यक्ष प्रदीप केडियाले बताए । कोलकाता बन्दरगाहस्थित मूल बन्दरगाहबाट त्यहाँस्थित रेलवे यार्डसम्म ३ सय वटा कन्टेनर अघि बढ्न बाँकी रहेका छन् । सिर्सिया सुख्खा बन्दरगाहका लागि रेलवे सेवा सञ्चालन गर्दै आएको भारतीय कम्पनी कोंकरले यो समस्या समाधान नहुन्जेलका लागि फरवार्ड हुन बाँकी कन्टेनरहरूलाई त्यहाँस्थित आफ्नै तथा निजी क्षेत्रका अन्य सीएफएस (कन्टेरन भण्डारण गर्ने स्थान) मा राख्न आग्रह गरे पनि त्यसो गर्दा नेपाली आयातकर्ताका लागि थप व्ययभार बढ्न जान्छ । यसरी सीएफएसमा कन्टेनर राख्दा बन्दरगाहदेखि त्यहाँसम्म ढुवानी शुल्क मात्र प्रतिकन्टेनर भारु ४ हजार ४ सय रुपैयाँभन्दा बढी पर्न जान्छ ।सिर्सिया सुख्खा बन्दरगाह सञ्चालक हिमालयन टर्मिनल्सका सीईओ विष्णुकान्त चौधरीले कोलकाता बन्दरगाहको यार्डमै लिक बिग्रिएकाले यो समस्या भएको बताए । तुलनात्मक रूपमा यात्रुवाहकभन्दा मालवाहक रेल गुड्ने रेलवे लिक बढी बिग्रने गरेको उनले बताए । फलामको लिक हुने भएकाले बढी जाडो र बढी गर्मी हुँदा यो समस्या झनै बढ्ने गरेको चौधरी बताउँछन् । यस कारण मालबाहक रेल गुड्ने फलामे लिकलाई समयसमयमा मर्मत र परिवर्तन गर्ने काम भइरहने उनले बताए । हाल बिग्रिएको लिकलाई बिहीबारसम्म मर्मत गरी सकिने जानकारी आफूले पाएको उनले बताए । हाल कोलकाताबाट रेलवे र्याक हिँड्न नपाए पनि बाटोमा रहेका र्याकहरूले सिर्सिया सुख्खा बन्दरगाहसम्म कन्टेनर ल्याउने र यहाँबाट खाली कन्टेनर लग्ने काम निरन्तर जारी राखेको उनले बताए ।
संकटा फाइनलमा,"बुटवल सिएमजी क्लब संकटाले यहाँ जारी १९ औ तिलोत्तमा गोल्डकप नकआउट फुटबलको फाइनल स्थान पक्का गरेको छ । बुधबार अन्तिम समयमा सुशील केसीको गोलमा संकटाले हिमालयन शेर्पा क्लबलाई २१ ले पराजित गर्दै उपाधिमाथि दाबेदारी प्रस्तुत गरेको हो । संकटाले उपाधिका लागि शनिबार खेल्ने छ । त्यसका लागि संकटाको भेट आयोजक रूपन्देही ११ र त्रिभुवन आर्मीबीचको विजेतासँग हुनेछ । देवीनगरस्थित एन्फा टेक्निकल सेन्टरको मैदानमा खेलको अग्रता हिमालयन शेर्पाले बनाएको थियो । चेतनकुमार थारुले गोल गरेका थिए । उनले सुदन थापाको पास सदुपयोग गर्दै २६ औं मिनटमा दर्शनीय गोल गरेर हिमालयनलाई अगाडि बढाए । अग्रतालाई हिमालयनले धेरै बेर टिकाउन भने सकेन । ४३ औं मिनटमा संकटाका विदेशी खेलाडी मार्टिनले गोल गरेर खेल बराबरीमा ल्याएका थिए । पेनाल्टी बक्समा गोलकिपरलाई बिट गर्दै मार्टिनले गोल गरेका थिए । खेलको पहिलो हाफ ११ बराबरीमा टुंगिएको थियो ।दोस्रो हाफ लगभग बराबरीमै अगाडि बढ्यो । दुवै टिमका खेलाडी आक्रामक देखिए पनि गोल गर्न असफल बनिरहेका थिए । दुवैले करिब ४४ पटक गोल गर्ने अवसर गुमाए । तर इन्जुरी समयको फाइदा भने संकटाले उठायो । त्यसमा संकटाका सुशील केसीले गोल गर्दै टिमलाई फाइनल पुर्याए । हिमालयन शेर्पाका रक्षापंक्तिलाई जिल्याउँदै सुशीलले पेनाल्टी बक्स भित्रबाट गोल गरेका थिए । उनी दोस्रो हाफमा मात्रै मैदान छिरेका थिए । विजयी गोल गरेका सुशील केसी म्यान अफ द म्याच घोषित भए । संकटाका प्रशिक्षक सल्यान खड्कीले टिमवर्क राम्रो भएकाले खेल जितेको बताए । उनले आफूहरू फाइनलका लागि तयार रहेको दाबी गरे । संकटाले एपीएफ क्लबलाई २१ ले हराउँदै सेमिफाइनल यात्रा गरेको थियो । हिमालयन शेर्पाका प्रशिक्षक किरण श्रेष्ठले अन्तिम समयमा आफ्नो टिम चुकेको बताए । उनले भने, अन्तिमसम्म हामीले टक्कर दिएका हौं । अन्तिममा डिफेन्समा कमजोरी हुँदा विपक्षीले त्यसको फाइदा उठाए । हिमालयनले झापालाई २१ ले हराएर अन्तिम चारमा स्थान बनाएको थियो । बिहीबार अग्नि रूपन्देही ११ र त्रिभुवन आर्मीबीच प्रतिस्पर्धा हुनेछ ।"
दोहोरो पेनाल्टीले नेपोली क्षुब्ध,मिलान इटालियन कप फुटबलको सेमिफाइनल पहिलो लेगमा मंगलबार युभेन्ट्सले दोस्रो हाफको सुरुमै दुई पेनाल्टी पाएपछि नेपोली क्षुब्ध हुनुपर्यो । ३१ को हारसँगै नेपोलीले चोटसमेत खेप्नुपर्यो । नेपोली आफैंले पेनाल्टी अपिल गर्दा नदिइएलगत्तै ऊविरुद्ध दोसो पेनाल्टी दिइएको थियो । पाउलो डिबालाले दुवै पेनाल्टीलाई गोलमा परिणत गरे । अर्जेन्टिनी फरवार्ड गोन्जालो हिग्विनले अर्को गोल थपे । भ्रमणकारी टोलीका लागि एकमात्र गोल जोस कालेजोनले गरे । त्यो नेपोलीका लागि सान्त्वनामात्र बन्यो ।हिग्विन गत जुलाई नेपोलीबाटै युभेन्ट्स आएका हुन् । उनले त्यसयता नेपोलीविरुद्ध दुई गोल गरिसकेका छन् । उनले नेपोलीका लागि गत सिजन कीर्तिमानी ३६ गोल गरेका थिए । हिग्विनलाई नेपोलीमा दुईवर्षे सम्झौता बाँकी छँदै युभेन्ट्सले ९० मिलियन युरो तिरेर भित्र्याएको हो । नतिजापछि नेपोलीका निर्देशक क्रिस्टियानो ग्विन्टोलीले पेनाल्टीका निर्णयहरूले इटालियन फुटबलकै बदनाम गरेको आरोप लगाए ।
तिब्बती टिमलाई भिसा दिइएन,"लन्डन एक तिब्बती महिला फुटबल टिमलाई अमेरिकाको डालासमा हुने प्रतियोगितामा भाग लिनका लागि अमेरिकी भिसा दिन इन्कार गरिएको छ । तिब्बती महिला फुटबलका प्रशिक्षक एवं कार्यकारी निर्देशक क्यासी चाइल्डर्सले नयाँ दिल्लीस्थित अमेरिकी दूतावासले टिमका १६ सदस्यलाई भिसा अस्वीकार गरेको जानकारी दिएका छन् । उनीहरूले अप्रिल ९१६ सम्म हुन गइरहेको डालास कप सकर प्रतियोगितामा सहभागी हुन भिसा आवेदन गरेका थिए । चाइल्डर्सले भारतबाट इमेलमा उल्लेख गरेअनुसार दूतावासका अधिकारीहरूले कुनै कागजात नहेरी अनि कुनै कारण नजनाइकनै भिसा अस्वीकार गरेका थिए । टिमका १६ सदस्यमध्ये २ जनाबाहेक सबैसँग शरणार्थी परिचयपत्र छ । यो परिचयपत्र लिएर पासपोर्ट लिएरसरहै यात्रा गर्न सकिन्छ । अन्य २ जनासँग चाहिँ भारतीय पासपोर्ट नै छ । १६ बाहेकका ४ खेलाडीचाहिँ नेपालमा बस्छन् । उनीहरूसँग नेपाली पासपोर्ट छ । उनीहरूले काठमाडौंमा फेबु्रअरी १४ मा अन्तर्वार्ता दिएका थिए । उनीहरूको आवेदनमाथि अन्तिम निर्णय आएको छैन । उनीहरू भागेर लुक्ने भन्ने गुन्जाइस छैन । तर उनीहरूलाई यसरी लज्जित गरिनु ठीक होइन, चाइल्डर्सले भने, यो कुनै गुमनाम टोली होइन । एक विदेश विभागका अधिकारीले चाहिँ व्यक्तिगत भिसा मामिलामा छलफल गर्न नमिल्ने बताए । तर उनले ट्रम्पको शासन सुरु भएपछि तिब्बतका विषयमा अमेरिकी सरकारको धारणा परिवर्तन नबदलिएको बताए । यो टिमले २ वर्षअघि जर्मनीमा एक प्रतियोगितमा भाग लिएको थियो ।"
सुनीताले जितिन् तीन स्वर्ण,"काठमाडौं गंगा उमाविकी सुनीता नेपालीले २२ औं विद्यालयस्तरीय विशेष खेलकुद प्रतियोगितामा बुधबार शारीरिक अपाङतर्फ तीन स्वर्ण पदक जितेकी छन् । दशरथ रंगशालामा सुनीताले छात्रातर्फ क्रचेज नलिएर १ सय र २ सय मिटर दौड अनि सटपुटमा स्वर्ण जितेकी हुन् ।शारीरिक अपाङकै क्रचेज नलिएर १ सय मिटर दौडमा खगेन्द्र नवजीवनका सुरज कार्की, एक क्रचेज लिएर १ सय मिटर दौडमा प्रभात माविका सुनील सुनार र छात्रामा खगेन्द्रकी पूजा कार्की, दुई क्रचेज लिएर १ सय मिटर दौडमा खगेन्द्रका युवक लामा र नेपाल अपाङ संघकी मञ्जु थारुले स्वर्ण जिते । खगेन्द्रका सुरज कार्की, नेपाल अपाङ संघका अशोक राना र रजनी राई र अपाङ संघका बलबहादुर चौधरीले आफ्नो विधामा स्वर्ण जिते।बहिरातर्फ १ सय मिटर दौडमा देवेन्द्र सारु र बहिरा बाल माविकी पुष्पा खत्री, २ सय मिटरमा सिद्ध बहिराका धिरज शाही र बहिरा बाल माविकी पुष्पा खत्री, ४ सय मिटर दौडमा बहिरा बालका दयानारायण चौधरी र धौलागिरि बहिराकी अनिता बुढा मगरले स्वर्ण जिते । पूर्ण दृष्टिविहीनको सटपुटमा लेबोरेटरीका आनन्द पाण्डे र मंगलप्रसाद उमाविकी दौपदा सहकार्यले स्वर्ण पदक जितेका थिए ।"
ताराताल युवा विजयी,गुलरिया गुलरियामा जारी खुला फुटबल प्रतियोगिताको बुधबार ताराताल र जनजागृति युवा क्लब सेमिफाइनलमा पुगेका छन् । तारातालले सुर्खेती फ्रेन्ड्स क्लब बाँसगढीलाई २१ ले हरायो ।जनजागृतिले सगुन युवा क्लबलाई ३१ ले पराजित गरेको छ । यसअघि कुसुम्बादेवी र मगरागढी सेमिफाइनल पुगिसकेका छन् ।
छहारी र नेपालय विजयी,काठमाडौं छहारी शिक्षासदन र नेपालय छैटौं इशान कप अन्तरविद्यालय फुटबलको सेमिफाइनल पुगेका छन् । गल्र्सतर्फ छहारीले तारासदनलाई सडन डेथमा पराजित गर्यो । नेपालयले एम्बेसडरलाई ४० ले हरायो । ब्वाइजमा ब्राइट जोन र नेपालय विजयी भए ।
रेल्वे फेरि च्याम्पियन,"बुधबार नेपालगन्ज रंगशालाको कभर्डहलमा रेल्वेले पहिलो सेटमा कठिनसँग एपीएफलाई २७२५ ले पछाडि पार्यो । पहिलो सेट जितेर उत्साहसाथ कोर्टमा उत्रिएको रेल्वेले दोस्रो सेट पनि २५१७ ले आफ्नो पक्षमा ल्यायो । रेफ्रीले लगातार फाउल लिएपछि एपीएफ खेलाडीले आत्तिएर खराब प्रदर्शन गर्न थाले । ब्लकमा रेश्मा भण्डारी र उषा विष्ट कमजोर देखिए । स्पाइकमा नेबिका चौधरी र सरस्वती चौधरीले केही कोसिस गरे पनि नतिजा निकाल्न सकेनन् । अन्नत: तेस्रो सेट पनि रेल्वेले २५२२ ले आफ्नो पक्षमा पार्यो । रेल्वेको रणनीति विफल गर्न नसक्दा एपीएफ ५५ हजार रुपैयाँ पुरस्कारसहित फेरि उपविजेतामा चित्त बुझाउन बाध्य भयो । एपीएफका प्रशिक्षक ज्ञानेन्द्र विष्टले पहिलो सेटबाहेक पछिल्लो दुईवटै सेटमा आफ्नो टिमले गल्ती गरेको बताए । ब्लकमा रेश्मा र उषा चलेनन् । रेफ्रीले लगातार फाउल लिएपछि कप्तान विनिता (बुढाथोकी) पनि आत्तिइन्, उनले भने, नेबिका र सरस्वतीको भरमा खेल जित्न सक्ने अवस्था भएन । रेल्वेकी कप्तान अनुश्री घोषले नयाँ खेलाडी भए पनि आफ्नो टिमले फाइनल जित्न पर्याप्त मिहिनेत गरेको बताइन् । एपीएफले यो वर्ष आफ्नो स्तर सुधारेको थियो । त्यसैले नयाँ रणनीतिसहित कोर्टमा आउँदा सफलता मिल्यो, उनले भनिन् । पुलिस टिम तेस्रो भयो । बुधबारै पुलिसले विभागीय प्रतिद्वन्द्वी आर्मी क्लबमाथि ३१ सेटको जित निकाल्यो । पुलिसले २५१८, २०२५, २५१५, २५२३ ले सेट जित्यो । पुलिसले ३५ हजार पुरस्कार पायो । उत्कृष्ट प्रदर्शन गरेकी रेल्वेकी अनुश्री घोषले सर्वोत्कृष्ट खेलाडी भइन् । उनले १० हजार पुरस्कार पाइन् । विधागत उत्कृष्ट खेलाडीमा स्पाइकरतर्फ एपीएफकी सरस्वती चौधरी, ब्लकरतर्फ एपीएफकी उषा विष्ट, सर्भरतर्फ एपीएफकै नेबिका चौधरी, सेटरतर्फ रेल्वेकी रिचु म्यारी र डिफेन्सतर्फ रेल्वेकै पिरोस्मिता बापरी चुनिएका थिए । प्रतियोगिता बाँके जिल्ला भलिबल संघले आयोजना गरेको हो ।"
