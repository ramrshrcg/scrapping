शीर्षक,विवरण
एनसेलको कर किन उठेनर?,"काठमाडौं महालेखापरीक्षकको कार्यालयले एनसेल बिक्रीको पुँजीगत लाभकर असुल नगरे बेरुजु कायम गरिदिने चेतावनी ठूला करदाता कार्यालयलाई दिएको छ । अर्थ मन्त्रालयलाई समेत बोधार्थ दिइएको पत्रमार्फत महालेखापरीक्षक कार्यालयले कर असुलनगर्नुको कारण तथा प्रमाणसमेत पेस गर्न भनेको छ।गत साताको मन्त्रिपरिषद् बैठकले कर अधिकृतको कार्यक्षेत्र खोसी बिक्रेता टेलियासोनेराले लाभकर तिर्नुपर्ने निर्णय गरिदिएको थियो । त्यसको भोलिपल्टै महालखा परीक्षकको कार्यालयले सरकारलाई पत्राचार गरेको हो । संवैधानिक निकाय महालेखापरीक्षककोपत्र, व्यवस्थापिका संसद्का समितिहरूको निर्देशन र मन्त्रिपरिषद्ले गरेको निर्णयले एनसेल कर विवाद थप चर्किंदै गएको छ । आर्थिक कार्यविधि ऐन २०५५ बमोजिम ३५ दिनभित्र असुल फछ्र्योटभएको प्रमाण वा बेरुजु कायम गर्न नपर्ने कुनै कारण भए प्रमाणसहितको जवाफ पठाउन हुन अनुरोध गर्दछु, ठूला करदाता कार्यालयलाई गरिएको पत्राचारमा भनिएको छ, समयमा फछ्र्योटकोप्रमाण वा जवाफ प्राप्त नभए संलग्न व्यहोरा महालेखापरीक्षकको वार्षिक ९अन्तिम० प्रतिवेदनमा समावेश गरिने व्यहोरा निर्देशानुसार जानकारी गराउँछु । महालेखापरीक्षकको कार्यालय स्रोतका अनुसार प्रारम्भिक प्रतिवेदनमा एनसेल बिक्रीको पुँजीगत लाभकरअसुलीमा बेरुजु देखिएकाले उक्त चेतावनी दिइएको हो । प्रारम्भिक प्रतिवेदनअनुसार ८० प्रतिशत कारोबारको पुँजीगत लाभकर ३५ अर्ब रुपैयाँभन्दा बढी असुल गर्नुपर्ने देखिन्छ, प्रारम्भिक प्रतिवेदन उपलब्ध गराउने अधिकारीले भने, तर यो रकम थपघट हुनसक्छ । बाँकी २० प्रतिशत कारोबारको करिब ३ अर्ब लाभकर बुझाइसके पनि बिक्रेता निरजगोविन्द श्रेष्ठले थप ६ अर्ब लाभकर बुझाउनु पर्ने देखिन्छ । यसबारे अध्ययन जारी छ । ठूला करदाता कार्यालयका अधिकारीहरूले नै कर नउठाउन सहयोगगरिरहेकाले चेतावनीसहितको जवाफ मागिएको हो।स्रोतका अनुसार महालेखापरीक्षकले फरकफरक तीन प्रकृतिमा करबारे व्याख्या गरेको छ । एनसेलले स्वयं घोषणा गरेअनुसारको रकम, त्यसमाथि कम मूल्यांकन गरिएको रकम र लाभकर२५ प्रतिशतबारे फरकफरक व्याख्या गरी कर लगाउनुपर्ने धारणा महालेखापरीक्षकको कार्यालयको छ । तर प्रारम्भिक प्रतिवेदन मात्र हो, ती अधिकारीले भने, कर उठाउनुपर्ने कुरा निर्विवाद हो । समयमै कर नउठाएको चित्तबुझदो जवाफ नआए बेरुजु कायमहुनेछ । बेरुजु सम्बन्धित कार्यालय प्रमुख तथा अधिकारीहरूका नाममा हुने छ । बेरुजु कायम भए आर्थिक अनुशासनहीन काम मानिने छ । यसबाट कर्मचारीको कार्यसम्पादन मूल्यांकन, बढुवालगायत विषयमा प्रभाव पर्ने छ ।एनसेलले बुझाउनुपर्ने करका विषयमा समेत प्रारम्भिक प्रतिवेदनमा उल्लेख गरिएको छ । एनसेलले पेस गरेको विवरण आयकर ऐनअनुसार १५ प्रतिशत अग्रिम कर कट्टा गरी दाखिला गरे पनि लाभमा २५ प्रतिशत लाग्नेमा सो नगरेकाले करदातालाई ऐनको दफा ९६बमोजिम आय विवरण पेस गर्न लगाई स्वयं घोषणा गरेको लाभ ६६ अर्ब ४६ करोड ३८ लाख ६ हजार ९ सय ३२ को कर १६ अर्ब ६१ करोड ५९ लाख ५२ हजार रुपैयाँमध्ये अग्रिम दाखिला गरेको ९ अर्ब ९६ करोड ९५ लाख ७१ हजार समायोजन गरी बाँकी ६ अर्ब६४ करोड ६३ लाख ८० हजार ६ सय ९६ को शुल्क तथा ब्याजसमेत असुल गर्नुपर्ने, प्रारम्भिक प्रतिवेदनमा भनिएको छ ।अर्कोतर्फ एनसेलले घोषणा गरेको ६६ अर्ब ४६ करोड रुपैयाँसमेतलाई न्यून मूल्यांकन मानिएको छ । न्यून मूल्यांकनबारे छुट्टै चर्चा गर्दै रकम असुल गर्नुपर्ने प्रतिवेदनमा जनाइएको छ । २०६९ जेठ ३२ गते ठूला करदाता कार्यालयमा पेस गरेको १ अर्ब १२ करोड ८८लाखको लागत मूल्यलाई मात्र खर्च कट्टी मान्यता दिई बाँकी ७७ अर्ब १८ करोड ९८ लाख ९९ हजार लागत खर्च अमान्य हुने गरी पुँजीगत लाभमा ऐनको दफा ९५ (क) (२) अनुसार हित निसर्ग भएको निकायबाट अग्रिम कर ११ अर्ब ५७ करोड ८४ लाख ८४हजार ८ सय ५० रुपैयाँ असुल नगरेकाले शुल्क तथा ब्याजसमेत असुल गर्नेपर्ने, प्रारम्भिक प्रतिवेदनमा भनिएको छ, करदातालाई आयकर ऐन २०५० को दफा ९६ (५) बमोजिम आय विवरण पेस गर्न लगाई आयकर ऐनको अनुसूची १(२) बमोजिम २५ प्रतिशतकर १९ अर्ब २९ करोड ७४ लाख ७४ हजारमध्ये माथि (क) को रकम समायोजन गरी ७ अर्ब ७१ करोड ८९ लाख ८९ हजार ९ सय ६० तथा ऐनको दफा १ सय १९ र १ सय २० अनुसार लाग्ने ब्याज तथा शुल्कसमेत गणना गरी असुल गर्नुपर्ने ।एनसेलले स्वयं घोषणा गरी करिब १० अर्ब रुपैयाँ लाभकर शीर्षकमा रकम बुझाए पनि करबारे टुंगो लागिसकेको छैन । ठूला करदाता कार्यालयले कर निर्धारणको कामै गरेको छैन । संवैधानिक निकाय महालेखापरीक्षक कार्यालयको कर उठाउनुपर्ने प्रकृतिको चेतावनीपूर्ण पत्रले सरकारलाई थप दबाब परेको छ । तर केही दिनअघि मात्रै मन्त्रिपरिषद्ले कर अधिकृतको क्षेत्राधिकार मिच्दै बिक्रेता टेलियासोनेरा लाभकर तिर्नुपर्नेनिर्णय गरेको छ । तर निर्णयको माइन्युट अहिलेसम्म तयार भएको छैन । कुन निकायले माइन्युट उठाउने भन्ने विषयको विवाद सरकारी निकायहरूबीच भएकाले निर्णय कार्यान्वयन प्रक्रिया अघि नबढेको हो ।मन्त्रिपरिषद्मा उपप्रधान तथा अर्थमन्त्री कृष्णबहादुर महराको ठाडो प्रस्तावमा केही मन्त्रीको विरोध हुँदाहुँदै प्रधानमन्त्री पुष्पकमल दाहालले एनसेल करबारे जबर्जस्त निर्णय गरेका हुन् । मन्त्रिपरिषद्मा ऊर्जा मन्त्री जनार्दन शर्मा, स्वास्थ्य मन्त्री गगन थापा, परराष्ट्र मन्त्रीप्रकाशशरण महत, सहरी विकासमन्त्री अर्जुननरसिंह केसी लगायतले विरोध जनाएका थिए । महालेखापरीक्षकको प्रारम्भिक प्रतिवेदनमा कुन निकायले कति प्रतिशत कर तिर्ने भन्ने स्पष्ट उल्लेख छैन । प्रारम्भिक भएकाले थप छलफल हुनै बाँकी छ, महालेखापरीक्षककार्यालयका एक अधिकारीले भने, तर एनसेलसँग कति कर असुल गर्नुपर्ने हो भनेर स्पष्ट रूपमा प्रतिवेदनमा समावेश गरिने छ ।"
संशोधनमा सघाउनुस्,काठमाडौं प्रधानमन्त्री पुष्पकमल दाहालले वैशाख ३१ का लागि निर्धारित स्थानीय तहको चुनाव कुनै हालतमा नरोकिने आश्वासन प्रमुख विपक्षी दल एमालेका अध्यक्ष केपी ओलीलाई दिएका छन् । सकेसम्म सबैलाई चुनावमा समेटेर जाने गरी आफूले माहोल बनाइरहेकाले त्यसमा सहयोग गर्न दाहालले ओलीलाई आग्रह पनि गरेका छन् ।एमालेको मेचीमहाकाली अभियानका क्रममा बुटवल पुगेका ओली कपिलवस्तुतिर नलागी जरुरी काम पर्यो भन्दै राजधानी आएका थिए । राजधानी फर्केपछि प्रधानमन्त्री दाहाललाई भेट्न ओली सोमबार बालुवाटार पुगेका थिए । ओलीसँगको भेटमा दाहालले संविधान संशोधन प्रस्ताव पारित भए मधेसी दलहरूसमेत चुनावमा सहभागी हुने वातावरण बन्ने भन्दै सहयोग गर्न आग्रह गरेका थिए ।पछिल्लो समय राप्रपाका अध्यक्ष कमल थापा पनि सरकारमा सहभागी भएको उल्लेख गर्दै अन्य दललाई पनि मिलाएर चुनावको माहोल बनाउन आफू लागिरहेको धारणा दाहालले राखेको प्रधानमन्त्रीका प्रेस सल्लाहकार गोविन्द आचार्यले बताए । दाहालले विजय गच्छदार नेतृत्वको फोरम लोकतान्त्रिक पनि सरकारमा सहभागी हुने तयारीमा रहेको बताएका थिए । ओलीले संशोधनमा एमालेले सघाउने कुनै सम्भावना नरहेको जवाफ दिएका छन् । तर चुनावसम्बन्धी काम अघि बढाउनका निम्ति हुन सक्ने सबै अप्ठ्यारा फुकाउन आफूले सहयोग गर्ने आश्वासन उनले दाहाललाई दिएका छन् । ओलीले कुनै पनि हालतमा चुनाव हुनैपर्ने उल्लेख गर्दै चुनाव गर्न कुनै राजनीतिक र प्राविधिक समस्या परे त्यसलाई फुकाउन एमालेले सहयोग गर्ने धारणा राखेका थिए ।दाहाल सकेसम्म संशोधन पारित गरेर चुनावमा जाने कसरतमा छन् । फेल भएको अवस्थामा पनि चुनाव गर्ने गरी विपक्षी एमालेलाई विश्वासमा लिने कोसिस उनको छ । मोर्चाको असहमतिका बाबजुद सत्ता समीकरणमा कुनै फेरबदल हुने भए त्यस्तो समेत ख्याल गरेर दाहालले विपक्षी एमालेसँगको सम्पर्क र सम्बन्ध बढाएका हुन् । उनले अध्यक्ष ओलीसँग मधेसी मोर्चाले मान्ने खालको कुनै प्रस्ताव भए आफूलाई सुझाउन आग्रह गरेका थिए ।
एसईई पर्सिदेखि,"काठमाडौं एसएलसीबाट यो वर्ष रूपान्तरित माध्यमिक शिक्षा परीक्षा ९एसईई० मा नियमित, आंशिक ग्रेडवृद्धि र एक्जाम्टेड गरी ५ लाख ३८ हजार १ सय ८२ परीक्षार्थी सहभागी हुने भएका छन् । परीक्षा चैत ३ बाट हुँदै छ ।संशोधित शिक्षा ऐनअनुसार कक्षा १२ सम्म माध्यमिक तह कायम भएकाले कक्षा १० को परीक्षालाई सेकेन्डरी एजुकेसन एक्जाम ९एसईई० नामकरण गरिएको हो । सहभागी नियमित परीक्षार्थीमध्ये २ लाख ३५ हजार ३ सय २ छात्रा छन् । छात्र संख्या २ लाख ३३ हजार ९८ छ । देशभर एकसाथ सुरु हुने परीक्षा साधारणतर्फ चैत ११ र प्राविधिकतर्फ १४ गते सकिने परीक्षा नियन्त्रण कार्यालयले जनाएको छ । परीक्षाका निम्ति देशभरि १ हजार ९ सय २३ केन्द्र, त्यत्ति नै संख्यामा केन्द्राध्यक्ष, २ हजार ६ सय ४६ सहायक केन्द्राध्यक्ष, २२ हजार ४ सय ६१ निरीक्षक, सहयोगी र सुरक्षाकर्मीसहित ६७ हजार ५ सय ९१ जनशक्ति खटाइएको नियन्त्रक अम्बिकाप्रसाद रेग्मीले जनाए ।परीक्षाको सम्पूर्ण तयारी पूरा भएको छ, सोमबार शिक्षा मन्त्रालयमा आयोजित पत्रकार सम्मलेनमा परीक्षा नियन्त्रक रेग्मीले भने । उनले परीक्षालाई व्यवस्थित, मर्यादित र अनुशासित बनाउन सहयोग गर्न पनि सबैसँग आग्रह गरे । राष्ट्रिय परीक्षा बोर्डका अध्यक्ष तथा शिक्षा मन्त्रालयका सचिव शान्तबहादुर श्रेष्ठले परीक्षालाई मर्यादित ढंगले सञ्चालन गर्न नेपाल प्रहरी, सशस्त्र प्रहरी र जगेडाका रूपमा सेना रहने बताए । आगामी वर्षबाट यो परीक्षा राष्ट्रिय परीक्षा बोर्डअन्तर्गत रहनेछ, सचिव श्रेष्ठले भने, परीक्षालाई मर्यादित तुल्याउन तीन तहका सुरक्षा निकाय तैनाथ रहन्छन् । तर, सेनाचाहिँ ब्याकअपमा रहनेछ । परीक्षा अनुगमनका निम्ति मन्त्रालयले सहसचिवको नेतृत्वमा १८ वटा अनुगमन टोली खटाएको छ । त्यसैगरी क्षेत्रीय शिक्षा निर्देशनालय र जिल्लामा माध्यमिक शिक्षा उत्तीर्ण परीक्षा समन्वय समितिको अनुगमन टोली खटिनेछन् । परीक्षामा अमर्यादित काम गर्ने र गराउने फेला परे कडा कारबाही गरिने जनाइएको छ ।"
विधेयक यत्तिकै अघि बढ्दैन : थापा,"काठमाडौं उपप्रधान एवं स्थानीय विकासमन्त्री कमल थापाले संसद्मा विचाराधीन संविधान संशोधन विधेयक यथास्थितिमै पारित गर्ने पक्षमा आफ्नो पार्टी नरहेको बताएका छन् । राप्रपा अध्यक्ष थापा यसै साता सरकारमा सहभागी भएका हुन् । आफ्नो पार्टी पहिलेदेखि नै सरकारमा सहभागी भएको उल्लेख गर्दै उनले आफू थपिँदैमा संशोधनको पक्षमा मतदान गर्छ भन्नु गलत हुने उनले बताए । विधेयकबारे राप्रपा पहिलेकै अडानमा छ । यही अवस्थामा हामी संशोधनको पक्षमा हँुदैनौं, उनले भने । थापाले विधेयकलाई अघि बढाए आफूसहित राप्रपाका मन्त्रीहरू सरकारबाट फिर्ता हुनेसमेत बताए । मधेसी मोर्चाले सरकारलाई दिएको समर्थन फिर्ता लिने अल्टिमेटम दिएपछि सरकारलाई साथ दिन मात्र आफू गएको उनको तर्क थियो । स्थानीय चुनाव घोषणा गर्नु यो सरकारको राम्रो पक्ष हो । यस्तो बेला सरकारलाई अप्ठ्यारो पारी चुनावलाई अन्योलमा राख्नु हुँदैन भनेर मेरो सहभागिता भएको हो, थापाले कान्तिपुरसँग भने ।"
दाहाल चीन जाने तयारी,"काठमाडौं प्रधानमन्त्री पुष्पकमल दाहाल सत्ता सम्हालेको आठ महिनापछि आएर चैत १० मा उत्तरी छिमेकी चीनको भ्रमणमा जाने भएका छन् । नौ वर्षअघि पहिलोपल्ट प्रधानमन्त्री हुँदा चीनबाट आफ्नो विदेश भ्रमण थालेका दाहाल यसपटक भने चौथो विदेश भ्रमणको रूपमा चीन जान लागेका हुन् । यो पल्ट प्रधानमन्त्री भएपछि उनी दुई पटक भारत र एकपल्ट यूएई गएका छन् । तर उनको यो चीन भ्रमण दुईपक्षीय वा औपचारिक भने होइन । एक गैरसरकारी संस्थाले गर्ने कार्यक्रममा सहभागी हुन उनी चीन जान लागेका हुन् । चैत १० देखि १३ सम्म हाइनान प्रान्तमा हुने बोआओ फोरम फर एसिया सम्मेलनमा सहभागी हुन उनी त्यता जान लागेका हुन् । सम्मेलनबाट बेइजिङ पुग्ने र राष्ट्रपति सी चिनफिङसँग भेट गर्ने अवसर मिल्ने भएपछि उनी चीन जान लागेको परराष्ट्र मन्त्रालयका अधिकारीको भनाइ छ । मन्त्रालयले भ्रमण तयारी अघि बढाएको छ । चिनियाँ राष्ट्रपति सी चिनफिङसँग भेट गर्ने अवसर नमिल्ने भएमा दाहालले भ्रमण रद्द गर्न सक्ने पनि ती अधिकारीले बताए । भारतको गोवामा ब्रिक्स सम्मेलनका बेला दाहालले चिनियाँ राष्ट्रपति सीसँग भेट गरे पनि उनले चीन भ्रमण नगरेको र चीनलाई कम महत्त्व दिएको भन्दै आलोचना खेप्दै आएका छन् । गोवा सम्मेलनकै क्रममा राष्ट्रपति चिनफिङ नेपालसमेत आउने चर्चा अघिल्लो सरकारकै पालामा भए पनि अचानक भ्रमण गर्ने मुलुकको सूचीबाट नेपाल हटेपछि चीनले नेपाललाई हेर्ने दृष्टिकोण फेरेको विश्लेषण भएका थिए । काठमाडौंस्थित चिनियाँ दूतावासले प्रधानमन्त्रीलाई भ्रमण मितिबारे जानकारी दिए पनि बेइजिङको तिथि अझै अन्योलमा रहेको अधिकारीहरूले बताए । राष्ट्रपति सी बोआओ फोरममा सहभागी हुने भएकाले उनीसँग दाहालले त्यही साइडलाइन वार्ता र समझदारी गर्न सक्ने चीनको प्रस्ताव छ । तर प्रधानमन्त्री दाहालले छोटो भए पनि आफू बेइजिङ पनि पुग्नपर्ने भन्दै त्योअनुरूप समय मिलाउन भनेका छन् । एमाओवादीका नेता एवं पूर्वपरराष्ट्रमन्त्री नारायणकाजी श्रेष्ठले प्रधानमन्त्रीको चीन भ्रमणबारे छलफल भइरहेको बताए । बोआओ फोरम हाम्रा लागि आवश्यक हो, तर वर्तमान अवस्थामा प्रधानमन्त्री त्यही फोरमका लागि मात्र जान उचित हुँदैन, उनले भने, बेइजिङ यात्रा तय हँुदै वोआओ साइडलाइन भ्रमणको रूपमा रहँदा त्यसतर्फ जाँदा राम्रो हुने सुझाएको छु । सायद बेइजिङ जाने गरी नै भ्रमणको तयारी होला । स्रोतका अनुसार बोआओ उद्घाटन समारोहलाई सम्बोधन गरेकै भोलिपल्ट बेइजिङ जाने गरी मिलाउन चिनियाँ पक्षलाई आग्रह गरिएको छ । दाहाल निकट स्रोतले भने उनको चीन यात्रालाई औपचारिक बनाउने गरि प्रक्रिया अघि बढेको दाबी गरे ।प्रधानमन्त्री दाहालले भ्रमणको तयारीका लागि अर्थ, वाणिज्य, ऊर्जा, भौतिक योजना, आपूर्ति मन्त्रालयहरूबीच संयुक्त बैठक बसी दुईपक्षीय सहमतिका एजेन्डा तय गर्न समेत निर्देशन दिएका छन् । प्रधानमन्त्रीस्तरमा हुने औपचारिक छलफलका लागि तय गर्नपर्ने एजेन्डाबारे दुई देशका परराष्ट्र र अर्थ सचिवस्तरीय बैठक भने अझै नभएको र परराष्ट्रमन्त्रीस्तरमा समेत दुईपक्षीय भ्रमण नभएकाले दुइपक्षीय भ्रमणको आधार भने अझै मजबुद देखिएको छैन । संविधान जारी भएपछि भारतीय नाकाबन्दीको मारमा परेको नेपाललाई सांकेतिक सहयोगका रूपमा इन्धन उपलब्ध गराएर मनोवैज्ञानिक दबाब दिएको चीनले तत्कालीन प्रधानमन्त्री केपी ओलीको राजकीय भ्रमण गराएको थियो । गत वर्ष चैत ७ मा बेइजिङ पुगेका ओली पनि बोआओ सम्मेलनमा सहभागी भएर नेपाल फर्केका थिए । उक्त भ्रमणका क्रममा नेपाल र चीनबीच व्यावसायिक इन्धन सम्झौता, द्विपक्षिय लगानी तथा सुरक्षण सम्झौता, पारवहन सन्धि र स्वतन्त्र व्यापार सम्झौता लगायत द्विपक्षीय मुद्दाहरू टुंग्याएका थिए । तर ती सम्झौताको प्रोटोकल तय गर्नेदेखि कुनै पनि काम अघि बढेको छैन । यसका लागि हुनुपर्ने बैठक अझै अलमलमै छ । प्रधानमन्त्रीको चीन भ्रमणको गृहकार्य अघि बढेको छ, प्रधानमन्त्रीका प्रेस सल्लाहकार गोविन्द आचार्यले भने, मन्त्रिपरिषद्मा छलफल हुन बाँकी छ । निमन्त्रणा आइसकेको छ । प्रधानमन्त्रीले परराष्ट्रमन्त्री र परराष्ट्र सचिवसँग ब्रिफिङ समेत लिइसक्नुभएको छ । यो वर्ष बोआओ फोरमको नारा विश्वव्यापीकरण र स्वतन्त्र व्यापार : एसियाली अवधारणा रहेको छ । यसको उद्देश्य एसिया र विश्वबाट द्वन्द्व र विवादलाई किनारा लगाएर शान्ति र समृद्धिको साथै विश्वव्यपापीकरण र व्यापारको माध्यमबाट समावेशी विकासलाई प्रोत्साहन गर्नु हो । चार दिनसम्म चल्ने सम्मेलनमा क्षेत्रीय सहयोग, राजनीतिक सुरक्षा तथा सामाजिक कल्याण, न्याय र धर्म, नयाँ कृषि र प्रविधि लगायत विभिन्न चार दर्जन विषयमा ४४ भन्दा बढी सेसन चल्नेछ । एसियाका २० मन्त्री तथा विशेषज्ञ, व्यापारीसहित २ सय जनाले धारणा राख्नेछन् । एसियाको क्षेत्रीय अर्थतन्त्रबीच एकता तथा विकास लक्ष्यमा एसियाली देशलाई सहयोग पुर्याउने उद्देश्यले २००१ मा स्थापना गरिएको बोआओ अन्तर्राष्ट्रिय मञ्चको स्थापना समारोहमा राष्ट्रप्रमुखको हैसियतमा तत्कालीन राजा वीरेन्द्र २००१ मा, अर्का राजा ज्ञानेन्द्र २००५ मा र राष्ट्रपति रामवरण यादव २०१५ मा सहभागी भएका थिए ।"
चिनियाँ रक्षामन्त्री आउँदै,काठमाडौं चीनका रक्षामन्त्री च्याङ वानक्यान चैत १० मा आउने रक्षा मन्त्रालयले जनाएको छ । उनी चैत १२ मा नेपालबाट बंगलादेशतर्फ लाग्नेछन्। उनले नेपालमा दुई मुलुकबीचको सुरक्षा कूटनीति र नेपालचीन पहिलोपटक हुन लागेको संयुक्त सैन्य अभ्यास बारे छलफल गर्नेछन् । उनले नेपालमा राजनीतिक भेटघाटसहित नेपाली सेनाका प्रधानसेनापति राजेन्द्र क्षत्रीसँग समेत भेटवार्ता गर्नेछन् ।
कर्मचारी पठाइँदै,"काठमाडौं स्थानीय विकास मन्त्रालयले स्थानीय तहमा पठाउन नपुग कर्मचारी सामान्य प्रशासन मन्त्रालयसँग माग गरेकामा सामान्य प्रशासनले सोमबारै ३ सय बढी अधिकृतको व्यवस्थापन मिलाएको छ । सामान्य प्रशासन मन्त्रालयका प्रवक्ता शिवराम न्यौपानेले स्थानीय तहमा पठाउने गरी २ सय ७० जना शाखा अधिकृत र ६० उपसचिवको व्यवस्थापन भइसकेको बताए । उहाँहरूलाई पत्र दिने काम भइरहेको छ, उनले भने, बाँकी कर्मचारी पनि साताभित्रै व्यवस्थापन भइसक्नेछ ।स्थानीय तहलाई खटाइएका सबै शाखा अधिकृत नयाँ लिइएका कर्मचारी हुन् । लोकसेवा उत्तीर्ण भएर स्टाफ कलेजमा तालिमरत २ सय ७० जनालाई सामान्य प्रशासन मन्त्रालयले पठाउने निर्णय लिएको हो । ६ महिने तालिममा रहका उनीहरू ३ महिना तालिमपछि विभिन्न जिल्ला र निकायमा काम सिक्दै थिए । अब मात्रै उनीहरूलाई जिम्मेवारीसहित खटाइन लागेको हो । सामान्यले स्थानीय तहमा पठाउन लागेका उपसचिवहरू पनि भर्खरै बढुवा भएका हुन् । फाइल बढुवा भएका तर नियुक्ति नपाएका ६० उपसचिवलाई स्थानीयमा खटाउने निर्णय भएको न्यौपानेले बताए । स्थानीय मन्त्रालयले २ सय ७० जना शाखा अधिकृत, १ सय ८० जना उपसचिव र ३ सहसचिव माग गरेको छ । मागअनुसार शाखा अधिकृत पुगेको छ, सहसचिव पठाउन समस्या छैन, न्यौपानेले भने, आवश्यक बाँकी उपसचिव विभिन्न मन्त्रालयबाट लिनेछौं । सामान्यले बढी उपसचिवको दरबन्दी भएका गृह, भूमिसुुधार र सञ्चार मन्त्रालयसँग विवरण मागेको छ । शिक्षा मन्त्रालयले पनि आफूसँग भएका उपसचिवलाई खटाउन सकिने प्रस्ताव गरेको छ । सकेसम्म मिल्दो सेवा समूहबाटै कर्मचारीको खोजीमा सामान्य प्रशासन मन्त्रालय जुटेको छ । स्थानीय तहमा जाने कर्मचारी सामान्य प्रशासन समूहका हुन्, पहिलो विकल्प मिल्दो समूहबाटै कर्मचारी खोज्दै छौं, प्रवक्ता न्यौपानेले भने, नियमित काममा प्रभावित नहुने गरी कुनकुन मन्त्रालयबाट उपसचिव झिक्न सकिन्छ भन्ने गृहकार्यमा छौं ।सामान्य प्रशासनले कर्मचारी पठाएकाले स्थानीयले उनीहरूको सूची बनाएर जिम्मेवारी तोक्न थालेको मन्त्रालयका प्रशासन महाशाखा प्रमुख चक्रबहादुर बुढाले बताए । सकेसम्म चैत ३ भित्र सबैतिर कार्यकारी अधिकृत पठाइसक्छौं, उनले भने । सामान्यले कर्मचारी पठाएपछि स्थानीय मन्त्रालयमा नयाँ कर्मचारीको चहलपहल बढेको छ ।उनले ४ वटा महानगरमा सहसचिव, १३ उपमहानगर र २४६ नगरपालिकामा उपसचिव पठाइने बताए । त्यस्तै ४८१ गाउँपालिकामा कार्यकारी अधिकृतको जिम्मेवारी शाखा अधिकृतलाई दिने तयारी छ । मन्त्रालयको विभिन्न निकायमा रहेका र सामान्यले पठाउने प्रतिबद्धता जनाएको कर्मचारीसमेत गर्दा कार्यकारी अधिकृत पठाउन समस्या रहेन, उनले भने, स्थानीय मन्त्रालयमा रहेका उपसचिवको संख्यासमेत घटाएर व्यवस्थापन गर्ने छलफल भइरहेको छ ।मन्त्रालयले गाउँपालिका नगरपालिकामा कार्यकारी अधिकृत नपुगन्जेलसम्म गाभिएका गाविसमध्येका वरिष्ठ सचिवलाई कार्यकारीको जिम्मेवारी दिएको छ । स्थानीयले पहिलो चरणमा कार्यकारी अधिकृतकै व्यवस्थापनमा जुटेकाले त्यसमुनि खटिने कर्मचारीबारे अझै छलफल बढाइसकेको छैन । प्रवक्ता न्यौपानेले स्थानीय तहमा खटिने नायब सुब्बा र खरिदारस्तरका कर्मचारीबारे छलफल सुरु भइनसकेको बताए । यसैबीच, मुख्यसचिव सोमलाल सुवेदीले स्थानीय तहमा कर्मचारी खटाउन सामान्य प्रशासन मन्त्रालयले गरिरहेको गृहकार्यमा सघाउन सबै मन्त्रालयका सचिवलाई निर्देशन दिएका छन् । सोमबार उनले बोलाएको सचिवहरूको बैठक मुख्य रूपमा स्थानीय तहलाई क्रियाशील बनाउन र निर्वाचनलाई सघाउने विषयमा केन्द्रित रहेको प्रधानमन्त्री कार्यालयका प्रवक्ता दामोदर रेग्मीले बताए ।"
"आयोगको म्याद सकियो, काम अधुरै","काठमाडौं तोकिएको जिम्मेवारी पूरा नगरीकनै स्थानीय तह पुन:संरचना आयोग बिदा भएको छ । संविधानले निर्धारण गरेको आयोगको एकवर्षे कार्यावधि सोमबार सकिएको हो । आयोगले सोमबारै आफ्नो अधुरो प्रतिवेदन सरकारलाई बुझाएको छ ।संविधानले गाउँपालिका, नगरपालिकाबाहेक विशेष, संरक्षित वा स्वायत्त क्षेत्रको संख्या र सिमाना निर्धारणको काम पनि आयोगलाई तोकेको थियो । तर, आयोगले गाउँपालिका र नगरपालिकाको मात्रै संख्या र सिमाना निर्धारण गरेको छ । संविधान जारी भएको ६ महिनाभित्र स्थानीय तह पुन:संरचनाका लागि आयोग गठन गरिनुपर्ने र त्यस्तो आयोगको कार्यविधि एक वर्षको रहने संवैधानिक व्यवस्था छ । आयोग गतवर्ष चैत १ मा गठन भएको थियो । आयोगले प्रधानमन्त्री पुष्पकमल दाहालको उपस्थितिमा उपप्रधान एवं संघीय मामिला तथा स्थानीय विकास मन्त्री कमल थापालाई बुझाएको आफ्नो अन्तिम प्रतिवेदनमा विशेष, संरक्षित वा स्वायत्त क्षेत्रको संख्या र सिमाना उल्लेख छैन । आयोगले आफ्नो प्रतिवेदनमा त्यसबारे सैद्धान्तिक विषयहरू मात्रै समेटेको छ । प्रतिवेदन बुझाउँदै आयोग अध्यक्ष बालानन्द पौडेलले सरकारले गाउँपालिका र नगरपालिका कार्यान्वयनमा गरेको ढिलाइले विशेष, संरक्षित र स्वायत्त क्षेत्र निर्धारण गर्न कठिनाई भएको बताए । सरकारले दिएको मापदण्ड गाउँपालिका, नगरपालिका वा वडालाई विशेष, संरक्षित वा स्वायत्त क्षेत्र निर्धारण गर्ने भनिएको थियो, उनले भने, आयोगले सरकारलाई बुझाएको प्रतिवेदन सार्वजनिक भएर कार्यान्वयनमा नजाँदा समस्या भएको हो । सार्वजनिक रूपमा छलफल गर्नै कठिनाइ भयो । यत्रो महत्त्वपूर्ण विषयमा जनतासँग संवाद नगरीकन काम गर्दा जोखिम हुने देखियो । उनले स्थानीय तहमा जनप्रतिनिधि बहाल भएपछि विशेष, संरक्षित र स्वायत्त क्षेत्र निर्धारणको काम गर्दा थप वैधानिक हुने सुझाए । आयोगले ७ सय १९ वटा गाउँपालिका र नगरपालिका निर्धारण गरिएको प्रतिवेदन पुस २२ मा सरकारलाई बुझाएको थियो । सरकारले त्यसलाई परिमार्जन गरी स्थानीय तहको संख्या ७ सय ४४ पुर्याएर फागुन २७ बाट कार्यान्वयनमा ल्याएको छ । सरकारले दिएको थप जिम्मेवारी स्थानीय तहको वित्तीय व्यवस्थापन, प्रशासनिक संरचना, काठमाडौं उपत्यकाको एकीकृत विकास लगायतका विषयलाई आयोगले आफ्नो प्रतिवेदनमा सुझाव समेटेको छ । प्रतिवेदन बुझ्ने कार्यक्रममा प्रधानमन्त्री पुष्पकमल दाहालले संविधानको सबैभन्दा महत्त्वपूर्ण पक्ष नै स्थानीय तहलाई दिइएको अधिकार रहेको बताए । उनले आयोग रहँदारहँदै प्रतिवेदन कार्यान्वयनमा गइसकेकोमा खुसी व्यक्त गरे । परिवर्तन संस्थागत हुने प्रक्रियामा महत्त्वपूर्ण काम भएको छ, उनले भने, स्थानीय तहको प्रतिवेदन सार्वजनिक भएर कार्यान्वयनमा गएपछि जनतामा उत्साह देखिएको छ । आँधीहुरी नै आउला, आन्दोलन चर्किएला जस्ता कुरा गलत सावित भएका छन् । उपप्रधान एवं स्थानीय विकास मन्त्री थापाले तीन तहको राज्य पुन:संरचनाको विषयलाई संविधानले गरेको उत्कृष्ट व्यवस्था बताए । उनले नयाँ संरचनाअनुसार कार्यालयहरू स्थापना भइसकेको र कर्मचारीको व्यवस्थापनमा गृहकार्य भइरहेको बताउँदै आगामी दिनमा स्थानीय तहलाई प्रभावकारी ढंगले सञ्चालनमा ल्याउन सक्नु सरकारका अगाडि चुनौती रहेको उल्लेख गरे ।"
सुरुङ ४ किमि बाँकी,"काठमाडौं मेलम्ची खानेपानीको अब ४ किमि मात्र सुरुङ खन्ने काम बाँकी छ । आयोजनाका अनुसार मुख्य सुरुङको २६ मध्ये २२ किमि सुरुङ खन्ने काम पूरा भइसकेको छ । सिन्धुग्यालथुङ खण्डको ८ किमि सुरुङमा कमजोर भौगर्भिक अवस्थाका कारण समस्या भएकाले खन्ने काममा ढिलाइ भएको आयोजनाले जनाएको छ । खन्ने काम दैनिक ३४ मिटर मात्र भइरहेको छ, आयोजनाका उपनिर्देशक रमाकान्त दुवाडीले भने, अन्य विकल्प अपनाएर सुरुङ चाँडो खन्न निर्माण कम्पनीलाई निर्देशन दिइसकेका छौं ।सरकारले असोजमा उपत्यकामा मेलम्चीको पानी ल्याउने प्रतिबद्धता जनाइसकेको हुँदा साउनभित्र सुरुङ खन्ने काम पूरा गरिसक्नुपर्ने उनले बताए । ठेकेदारलाई दैनिक २५३० मिटर सुरुङ खन्न निर्देशन दिएका छौं, उनले भने, अब धेरै बाँकी छैन । सुरुङ खन्ने काम यही गतिमा अघि बढे अर्को असोजमा पानी आइपुग्ने उनले दाबी गरे । उनका अनुसार, करिब ८९ प्रतिशत कामपूरा भएको छ ।२०७४ असोजसम्म राजधानीका धारामा पनि वितरण हुने सम्भावना रहेको उनले बताए । नाकाबन्दी र भूकम्पले निर्माणमा ढिलाइ भएको भन्दै उनले सुन्दरीजल र सिन्धुपाल्चोकको सिन्धुबीचको सुरुङ ब्रेक थ्रु भइसकेको उनले बताए । सुन्दरीजल सिन्धु खण्ड सबभन्दा लामो सुरुङ हो, यो सम्पन्न भइसकेको छ, उनले भने, ग्यालथुमअम्बाथान खण्डमा दैनिक २०२५ मिटर सुरुङ खन्ने काम भइरहेको छ, हामी जसरी पनि असोजभित्र उपत्यकामा पानी पुर्याउँछौं भन्ने लक्ष्यसहित अघि बढेका छौं ।मेलम्ची खानेपानीअन्तर्गतको आयोजना कार्यान्वयन निर्देशनालयका प्रमुख त्रिरेशप्रसाद खत्रीले पाइप बिछयाउने काम तीव्र गतिमा भइरहेको बताए । रातदिन गरेर काम गरिराखेका छौं, उनले भने, असोजभित्र सम्पूर्ण पाइप तथा पानीपोखरी निर्माण गरिसक्छौं । रिङरोडभित्रको अधिकांश स्थानमा शाखा पाइप लाइन जडानको काम सकिएको उनले बताए ।"
पहिलो दिन आन्तरिक कार्यमै व्यस्त,"काठमाडौं स्थानीय तहको घोषणा भएपछि कार्यालय खुलेको पहिलो दिन काठमाडौंका नगरपालिकाहरू आन्तरिक कार्यमै व्यस्त भएका छन् । फागुन २७ मा नयाँ स्थानीय तह लागू भए पनि २८ गते शनिबार र त्यसको भोलिपल्ट होली पर्व परेकाले सोमबारदेखि कार्यालय खुलेका हुन् ।जिल्लाका ११ नगरपालिका जस्ताको तस्तै भए पनि वडाहरू तलमाथि भएका छन् । काठमाडौंमा नगरपालिकाहरू यथावत् रहेकाले त्यति धेरै बोझ परेन, जिल्ला समन्वय समिति काठमाडौंका सचिव गोपाल अधिकारीले भने, पहिलो काम जिल्ला विकास समितिको बोर्ड फेरेर जिल्ला समन्वय समितिको बोर्ड राख्यौं । समितिको वेबसाइटमा पनि नाम फेरिएको छ । पहिलो दिन कार्यभार निकै बढेको उनले बताए ।नगरपालिकाहरू पनि सोमबार निकै व्यस्त रहे भने सर्वसाधारणको काम हुन पाएन । केही अत्यावश्यक काम लिएर आएका सेवाग्राहीबाहेकलाई फर्कायौं । उनीहरूको काम हुन सक्ने स्थिति भएन, टोखा नगरपालिकाका सूचना अधिकारी प्रकाश डंगोलले बताए ।नगरपालिकासहित वडाहरूको पनि बोर्ड नयाँ राखिएको उनले बताए । टोखा नगरपालिका मात्र नभई नगर कार्यपालिकाको कार्यालय लेखिएको बोर्ड राख्नुपर्ने भएकाले छाप, लेटरप्याड, सबै फेर्ने काममै व्यस्त भएको उनको भनाइ छ । १७११ वर्गकिमिमा फैलिएको टोखामा पहिले १५ वडा थिए भने अहिले घटेर ११ पुगेका छन् । कीर्तिपुर नगरपालिकामा पनि सुरुमा कर्मचारी के काम गर्ने भन्नेमै अलमलमा थिए । सूचना अधिकरी सुजिन्द्र महर्जनले भने, सुरुमा अलमल भयो । दिनभर सेवाग्राहीका सामान्य निवेदन दर्ता गर्यौं । उक्त नगरपालिकासहित अन्य नगरपालिकामा पनि कम्प्युटरबाट गर्नुपर्ने कुनै काम हुन सकेन । कर लिने, व्यक्तिगत घटना दर्ता, नक्सापासजस्ता कामका लागि आवश्यक सफ्टवेयर पनि नयाँ वडाहरूसहितको ल्याउनुपर्ने भएकाले यी कुनै पनि काम भएनन्, महर्जनले भने । १९ वडा रहेको कीर्तिपुरमा स्थानीय तह घोषणापछि वडाहरूको संख्या १० छ ।४२६८ वर्गकिमिमा फैलिएको दक्षिणकाली नगरपालिकामा अहिले ९ वडा छन् । पहिले त्यहाँ १५ वडा थिए । वडा सचिवहरूलाई जिम्मेवारी तोक्यौं, दक्षिणकालीका लेखा अधिकृत विष्णु केसीले भने, नगरवासीलाई कुन वडा कहाँ गाभियो र वडा केन्द्रलगायत जानकारी दिन भनेर सूचना टाँस्यौं । खासै काम भएन ।३५ वडा रहेको काठमाडौं महानगरपालिकामा स्थानीय तह घोषणापछि वडाको संख्या ३२ कायम भएको छ । महानगरपालिकाले पहिलो दिनमै वेबसाइटमा नयाँ लेटरप्याड फम्र्याट, वडाको प्रोफाइल बदल्नेलगायतको काम गरेको छ । ४९४५ वर्गकिमि क्षेत्रफलको महानगरको साबिकको २२ र २४ नं वडा जोडेर २२ नं बनाइएको छ । त्यसैगरी २५ र २६ गाभिएर २४ तथा २७ र २८ गाभिएर २५ नम्बर वडा बनेको छ । कागेश्वरी मनहराको १२ वडा ९ वडामा झरेको छ । गोकर्णेश्वरमा पनि वडाको संख्या आधा भएको छ । साबिकका १६ वडा गाभिँदा ९ वडा बनेका छन् । चन्द्रागिरि नगरपालिकामा १० बाट घटेर १५ वडा कायम भए । ५४९५ वर्गकिमि क्षेत्रफलको तारकेश्वर नगरपालिकामा ११ वडा कायम भएका छन् । पहिले २१ वडा थिए । स्थानीय तह पुन:संरचना हुँदा २९८५ वर्ग किमिको नागार्जुन नगरपालिकाका पुराना १४ वडा घटाएर १० वटा बनाइएको छ । बूढानीलकण्ठमा अहिले १३ वडा कायम गरिएको छ । शंकरापुरमा ९ वडा छन् । त्यहाँ पहिले १५ वडा थिए ।"
नयाँ संरचनाबाटै काम सुरु,"भक्तपुर जिल्ला समन्वय समितिलगायत जिल्लाका चारै नयाँ नगरपालिकाले स्थानीय तह पुन:संरचनाअन्तर्गत कार्यालय स्थापना गरी काम थालेका छन् । कार्यालयको छाप, बोर्ड, लेटरप्याड परिवर्तन गरी काम सुरु भएको जिल्ला समन्वय समिति भक्तपुरका सचिव ध्रुवप्रसाद कोइरालाले बताए । समितिले चालु आवभित्र जिल्ला परिषद्मा निर्णय भएबमोजिम कार्य गर्ने अधिकार पाएको र सोहीअनुरूप विकास निर्माणको काम हुने उनले बताए ।मन्त्रिपरिषदको फागुन २२ को निर्णय फागुन २७ मा राजपत्रमा प्रकाशित भएपछि स्थानीय तह लागू भए पनि सार्वजनिक बिदाका कारण सोमबारदेखि औपचारिक रूपमा कार्यालय स्थापना गरी काम सुरु भएको हो । स्थानीय तह पुन:संरचनाअन्तर्गत स्थापना गरिएका ४ नयाँ नगरपालिकाले समेत काम थालेको जनाएका छन् ।गाभिएका नगरपालिकाहरूले साबिक नगरपालिकाका कर्मचारीको भेला गरी नयाँ वडा कार्यालयबाट काम सुरु गरेको जनाएका छन् । साबिक नगरकोट र चाँगुनारायण नगरपालिकाका कर्मचारी भेला गरी वडा सचिव तोकेर काम गर्न निर्देशन दिइएको छ, चाँगुनारायण नगरपालिकाका कार्यकारी अधिकारी अधिकृत राजेन्द्र कार्कीले भने ।छाप, बोर्ड, लेटरप्याड परिवर्तन गरी वडा सचिव तोकेर काम, कर्तव्य र अधिकारसहितको निर्देशन पठाएको मध्यपुरठिमी नगरपालिकाका कार्यकारी अधिकृत कमल ज्ञवालीले बताए । जिल्लाका साबिक ६ नगरपालिकालाई स्थानीय तहअनुरूप ४ नगरपालिका बनाएको छ । हाल स्थानीय तह पुन:संरचनामा भक्तपुर, मध्यपुरठिमीलाई उही नगरपालिकामा स्थापित गरिएको छ भने, अनन्तलिंगेश्वर र सूर्यविनायकलाई गाभेर सूर्यविनायक र नगरकोट र चाँगुनारायणलाई गाभेर चाँगुनारायण नगरपालिका बनाइएको छ । ४ नगरपालिकामा ३८ वडा छन् । कतिपय स्थानीय तहका कर्मचारी भने कामकारबाहीको विषयमा आफैं अन्योलमा परेको बताउँछन् । कार्यालयको छाप, बोर्ड र लेटरप्याड कस्तो बनाउने भन्ने अन्योल भएको चाँगुनारायण नगरपालिकाका एक कर्मचारीले बताए ।"
स्कुटर चालकको मृत्यु,भक्तपुर तौमढीमा बा६१प ६१८३ नम्बरको स्कुटर दुर्घटना हुँदा कोलाठेका २७ वर्षीय रत्नसुन्दर छिङगुतलाको मृत्यु भएको छ । आइतबार राति भएको दुर्घटनामा सख्त घाइते रत्नको उपचारकै क्रममा मृत्यु भएको प्रहरीले जनाएको छ ।
लागूऔषधसहित पक्राउ,काठमाडौं प्रहरीले आइतबार ठमेलबाट लागूऔषधसहित एकजनालाई पक्राउ गरेको छ । महानगरीय प्रहरी वृत्त लैनचौरबाट खटिएको टोलीले रामेछाप खाँडादेवी घर भई भक्तपुर बालकोट डेरा गरी बस्ने ज्ञानबहादुर तामाङलाई पक्राउ गरेको हो ।
लमही पुग्यो एमाले अभियान,"दाङ एमालेले मेचीमहाकाली राष्ट्रिय अभियानअन्तर्गत सोमबार लमहीमा सभा आयोजना गरेको छ । सभालाई सम्बोधन गर्दै एमाले नेता माधवकुमार नेपालले एमालेको लोकप्रियताबाट अन्य दल आत्तिएको बताए । हाम्रो पार्टी र सरकारले गरेका लोकप्रिय कामबाट अरू दल अत्तालिएका छन्, उनले भने, हामी संयमित हुँदाहुँदै पनि मधेसवादी दलले जनतालाई आतंकित बनाउने काम गरेका छन् ।सप्तरी घटनापछि एमाले संयमित भएर मधेसका अन्य जिल्लाको कार्यक्रम स्थगित गर्न तयार भएको उनले बताए । मधेसवादी दलका नाममा केही नेताले मधेसी जनतामाथि नै अन्याय गरिरहेको नेता नेपालको आरोप छ । केही नेताले मधेसका नाममा आतंक फैलाइरहेका छन् । यसले सबै मधेसी जनताको भावनाको प्रतिनिधित्व भएको छैन, उनले भने, हामीले राष्ट्रिय सद्भाव फैलाउन मेचीकाली अभियान थालेका हौं । यसले संविधान कार्यान्वयन र राष्ट्रिय एकतामा बल पुग्नेछ । यसैगरी नेता झलनाथ खनालले कुनै पनि हालतमा संविधान संशोधन हुन नदिने बताए । संविधान कार्यान्वयन एमालेबाट मात्र सम्भव भएको दाबी गर्दै उनले अभियानले यसमा सघाउ पुर्याएको बताए । संविधान कार्यान्वयन गर्ने काममा एमालेले नै अगुवाइ गरिरहेको छ, उनले भने, देशव्यापी रूपमा हामीले संविधानको अन्तर्वस्तुबारे चर्चा गरिरहेका छौं । राष्ट्रिय महत्त्वको विषयमा बहस चलाइरहेका छौं ।एमाले उपाध्यक्ष युवराज ज्ञवालीले एमालेले लोकतन्त्रको न्यूनतम अधिकार पनि प्रयोग गर्न नपाएको बताए । सभा, सम्मेलन गर्ने र जनताको बीचमा जाने काममा अवरोध सिर्जना गरेर लोकतन्त्रमाथि नै हमला भएको उनको भनाइ छ । सप्तरीमा हाम्रो कार्यक्रममा अवरोधको प्रयास लोकतन्त्रमाथिकै आक्रमण हो, उनले भने, कञ्चनपुरमा भएको नेपालीको हत्या राष्ट्रियतामाथिकै हमला हो । यसअघि सोमबार नै कपिलवस्तुमा आयोजित सभामा महासचिव ईश्वर पोखरेलले सामाजिक सद्भाव र एकता मजबुत बनाउन मेचीमहाकाली अभियान चलाइएको बताए । कसैप्रति आग्रह, पूर्वाग्रह राखेर अभियान चलाइएको होइन, उनले भने, राष्ट्रिय एकतालाई मजबुत गर्नु हाम्रो लक्ष्य हो । सामाजिक सद्भावमा टिकेको एकता कमजोर बनाउने कुनै पनि आपराधिक योजना सफल हुन नदिने उनको भनाइ छ । आफ्ना विचार लिएर पार्टी तराई, पहाड र हिमाल सबैतिर जान्छ, उनले भने, संविधानले दिएको अधिकार प्रयोग गरी तराई मधेसमा अभियान चलाइएको हो ।"
१८ वर्षपछि बादीलाई जग्गा,"रुकुम २०५५ साउन २० गते राति सानीभेरी नदीको बाढीले बाँफीकोट गाउँपालिका२ कुनाखेतका बादी समुदायका १४ परिवारको उठिवास लायो । ९ परिवार सधैंका लागि भारत पसे । अन्यत्र एक टुक्रा पनि जग्गा नभएकाले पलायन हुन बाध्य थिए उनीहरू । ५ परिवार भने पुख्र्यौली पेसा मादल, सुल्पा बनाउँदै कुनाखेत र सिस्ने गाउँपालिकाको पोखरामा बसे । अब भने भारत पसेकाहरू पनि गाउँ फर्कने सुरसारमा छन् । सरकारले पीडितलाई जग्गा उपलब्ध गराउन थालेपछि उनीहरू उत्साही छन् । अहिलेसम्म ११ परिवारले जग्गा पाइसकेका छन् । कुनाखेतमै प्रतिपरिवार १ सय वर्गमिटरका दरले घडेरी पास गरिएको छ । निवार्चन क्षेत्र विशेष कार्यक्रमअन्तर्गत १२ लाख रुपैयाँले उक्त जग्गा खरिद गरिएको हो । सुकुम्बासी बादी बस्ती विकास समूहको पहलमा ती ११ परिवारका लागि जग्गा खरिद गरिएको छ । लालपुर्जा बुझेकाहरू तत्काललाई भारतै जाने सोचमा छन् । ढिलै भए पनि जग्गा पास भएको छ, अर्जुन बादीले भने, अब केही कमाएपछि घर बनाउने गरी सपरिवार फर्कने छौं । उक्त क्षेत्रका सांसद गणेशमान पुनले बस्ने ठाउँ नहुँदा प्रवासमा जान बाध्य भएकालाई सहयोगका लागि बजेट छुटयाइएको बताए । अरू परिवारका लागि पनि जग्गा व्यवस्थापन गर्ने पहल जारी छ, उनले भने । बस्ने ठाउँ अभावमा बिदेसिनुपर्ने बाध्यता अन्त्यका लागि पहल गरिएको समूह अध्यक्ष मनबहादुर बादीले बताए । एउटा बस्ने घरसम्म भए मात्रै पनि हाम्रो (बादी) समुदायका मान्छे भोकै पर्दैनन्, उनले भने, त्यसैले थोरै रकमबाट भए पनि बादी फर्काऊ अभियान सुरुवात गरिएको छ । बस्ने बास व्यवस्था भएपछि माछा मारेर तथा मादल, सुल्पा बनाएर पनि जीविकोपार्जन गर्न सकिने उनको भनाइ छ ।"
कर्मचारी खटाउन अलमल नगर,"निर्वाचन आयोगले चैत ३ भित्र कार्यस्थलमा पुग्ने गरी ७ सय ४४ वटै स्थानीय तहमा कर्मचारी खटाउन सरकारलाई जुन निर्देशन दिएको छ, त्यो सकारात्मक छ । सरकारले वैशाख ३१ गते स्थानीय तहको निर्वाचन गर्ने घोषणा गरिसकेको अवस्थामा आयोगले त्यसको प्राविधिक तयारीका लागि पनि यस किसिमको निर्देशन दिएको हो । ७ सय ४४ स्थानीय तह कार्यान्वयनमा आउनुअघिका २ सय १७ नगरपालिका (महानगरपालिका र उपमहानगरपालिकासमेत) मा मात्र कार्यकारी अधिकृतसहितका कर्मचारी रहे पनि बाँकी ४ सय ८१ गाउँपालिकासहित ५ सय ३३ वटा स्थानीय तहमा कर्मचारी नभएको अवस्थामा आयोगले जे जसरी सरकारको ध्यान आकृष्ट गरेको छ, त्यसले निर्वाचनका लागि प्राविधिक हिसाबले एक किसिमको माहोल सिर्जना गर्नेछ । अहिले कर्मचारी नभएकाले बहुसंख्यक स्थानीय तहमा काम नै सुरु भएको छैन जसका कारण पनि सरकारले छिटोभन्दा छिटो कर्मचारीको व्यवस्थापन गर्नु अपरिहार्य छ । आयोगका पदाधिकारीले मुख्यसचिव सोमलाल सुवेदीदेखि सामान्य प्रशासन सचिव र संघीय मामिला तथा स्थानीय विकास मन्त्रालयका सचिवसँग छलफल गरी कर्मचारी व्यवस्थापनका लागि निर्देशन दिएका हुन् । त्यति मात्र होइन, आयोगले निर्वाचनसम्बन्धी काम गर्न प्रत्येक स्थानीय तहमा कायममुकायम वा निमित्त मुकरर गरी आयोगलाई जानकारी दिनसमेत स्थानीय विकास मन्त्रालयलाई लिखित निर्देशन नै दिएको छ भने सामान्य र स्थानीय विकास मन्त्रालयलाई आपसमा समन्वय गरी कर्मचारीको खटनपटनको व्यवस्था मिलाउन भनेको छ जसले निर्वाचनप्रति आयोगको तत्परता देखाउँछ । स्थानीय तहमा सम्भव भएसम्म सम्बन्धित सेवासमूहकै स्वीकृत दरबन्दीबमोजिमका कर्मचारी खटाउन र नभए मात्र अन्य उपयुक्त सेवासमूहबाट व्यवस्थापन गर्न भनी दिएको आयोगको निर्देशनले आगामी दिनमा स्थानीय तहको व्यवस्थापन गर्नसमेत सहज हुने देखिन्छ । सरकारले पनि अहिले नै सकेसम्म सम्बन्धित सेवा समूहकै कर्मचारीको व्यवस्थापनमा ध्यान दिए त्यसले आगामी दिनमा स्थानीय तहको पुन:संरचनाको कार्यान्वयनलाई प्रभावकारी बनाउनेछ । आयोगले अन्य जेजस्ता निर्देशन दिएको छ, त्यो निर्वाचनमुखी भएकाले पनि सरकारले यसको कार्यान्वयन प्रक्रियामा ढिलाइ गर्न हुन्न । जस्तो कि स्थानीय तहको निर्वाचन अवधिभर चुनाव सम्पन्न गराउने कार्यमा संलग्न हुने कर्मचारी खटनपटनमा असर पर्ने गरी कुनै पनि तालिममा नखटाउन भनी आयोगले दिएको लिखित निर्देशनलाई यही रूपमा लिन सकिन्छ । यो अवस्थामा सर्वप्रथम स्थानीय विकास मन्त्रालयले आयोगको निर्देशनबमोजिम सामान्य प्रशासन मन्त्रालयसित समन्वय गरी छिटोभन्दा छिटो स्थानीय तहमा पठाउने कर्मचारीहरूको सूची तयार पार्न जरुरी छ । र, त्यसैअनुरूप सम्बन्धित स्थानीय तहहरूमा व्यवस्थापन गर्न सके मात्र आयोगले दिएको निर्देशनले मूर्तरूप पाउनेछ । यता सरकारले महानगरपालिकामा सहसचिव, उपमहानगरपालिका तथा नगरपालिकामा उपसचिव र गाउँपालिकामा शाखा अधिकृतलाई कार्यकारी अधिकृतका रूपमा खटाउने योजना बनाएको छ । सरकारको यो योजनाअनुरूप अहिले थप गरिएका तीन महानगरपालिका ललितपुर, पोखरालेखनाथ र भरतपुरमा सहसचिव, १३ उपमहानगर र २ सय ४६ नगरपालिकामा उपसचिव र ४ सय ८१ गाउँपालिकामा शाखा अधिकृतलाई कार्यकारी अधिकृतका रूपमा पठाउनुपर्ने देखिन्छ । विगतमा गाउँ विकास समितिमा नायब सुब्बा या खरिदार तहका कर्मचारी गाविस सचिव हुने गरेकाले ठूलो संख्यामा शाखा अधिकृतहरूलाई स्थानीय तहमा पठाउनुपर्ने अवस्था आएको छ । त्यसैले पनि स्थानीय विकास मन्त्रालयले सामान्य प्रशासन मन्त्रालयसित समन्वय गरी छिटोभन्दा छिटो स्थानीय तहमा पठाउने कर्मचारीको व्यवस्था गर्न अपरिहार्य बनेको हो । त्यसो त अहिलेसम्म विघटित गाविसका सचिवहरूलाई नै नगरपालिका वा गाउँपालिकाको वडा सचिवका रूपमा काम खटाइएको र नयाँ कार्यकारी अधिकृत पुगेपछि मात्रै नयाँ स्थानीय तहमा औपचारिक रूपमा काम सुरु हुने भएकाले पनि यो कार्य तत्काल गर्न जरुरी छ । निर्वाचन आयोगले निर्देश गरेअनुसार सरकारले स्थानीय तहमा कर्मचारीको व्यवस्थापन गर्दा निर्वाचनका लागि एक तहको प्राविधिक तयारी पुग्नेछ भने अर्कातिर नयाँ स्थानीय तहमा पनि काम सुचारु हुनेछ । यसरी कर्मचारीहरूको व्यवस्थापनका साथै निर्वाचन आयोग र सरकार दुवैले स्थानीय तहको निर्वाचनका लागि अन्य प्राविधिक तयारीलाई पनि द्रुत गतिमा अघि बढाउनैपर्छ । प्राविधिक तयारी यसकारण पनि जरुरी छ कि विगतमा भन्दा भिन्न र नयाँ किसिमको स्थानीय संरचनाको निर्वाचन गर्न गइरहेका कारण पनि प्राविधिक तयारीलाई विशेष रूपमा ध्यान दिनैपर्छ । यसका साथै मुख्य कुरा स्थानीय तहको निर्वाचनका लागि राजनीतिक वातावरण निर्माण गर्न पनि उत्तिकै जरुरी छ जसतर्फ सरकारले हेक्का राख्नैपर्छ । त्यसका लागि असन्तुष्ट मधेसी मोर्चासँग परिणाममुखी वार्ताको पहल गरी त्यस किसिमको वातावरण बनाउन आवश्यक छ । प्राविधिक र राजनीतिक दुवै किसिमको तयारीले नै निर्धारित मितिमा स्थानीय तहको निर्वाचनको ग्यारेन्टी गर्नेछ । त्यसैले पनि निर्वाचन आयोग र सरकार दुवैको ध्यान यसतर्फ जाओस् ।"
उत्तरवैचारिक राजनीतिको उल्झन,"राजनीतिकर्मीले देश कसरी चलाउने भन्ने कुराको ज्ञान र मार्गदर्शनका लागि एउटा विचारधाराको फ्रेमवर्क भित्र रहन कोसिस गर्ने चरणबाट नेपालको राजनीति अब लगभग बाहिर निस्केको छ । नेपालका धेरै दलले अब समस्यासँग कसरी जुध्ने (वा नजुध्ने), जनताका लागि कार्यक्रम कस्ता बनाउने (वा नबनाउने) भन्नेबारे या त सोच्दै सोच्दैनन् र यदि सोचिहाले पनि त्यसको उत्तरका लागि कुनै समाजवाद, माक्र्सवाद वा माओवादका शास्त्रलाई आफ्नो आधार बनाउन छोडिसकेका छन् । विश्व राजनीतिको प्रवाह जसरी बग्दै थियो, त्यो हिसाबमा नेपालमा पनि विचारधारा वा आइडियोलोजी को यो अन्त्य एक हिसाबले अवश्यंभावी नै थियो । नेपाल अहिले त्यो आइडियोलोजी मा आधारित राजनीतिबाट मुक्ति त लिँदै छ, तर राम्रो प्रगति गरेका अन्य देशको तुलनामा हाम्रो राजनीतिक समाजले त्यस्तै गन्तव्यतर्फको यात्राका लागि एउटा दिशा र दूरी तय गर्न भने बाँकी नै छ । माओवादको आइडियोलोजी बाट अलग भएर बाबुराम भट्टराईको पहलको नयाँ शक्ति र चर्चित तथा स्थापित पत्रकार रवीन्द्र मिश्रको पहलको साझा पार्टीको रूपरेखाले जसरी आकृति लिने प्रयास गर्दै छ, यी प्रतिनिधिमूलक प्रयासले हाम्रो समाजले यथास्थितिबाट फड्को मार्न खोजेको छट्पटीको एउटा आयामलाई अभिव्यक्त गर्छन् । विचारधारात्मक चरण छोड्न खोजेको र अन्य विकसित लोकतन्त्रका जस्ता आर्थिक मुद्दा र सामाजिक मूल्यमान्यताका आधारमा मात्र स्थापित हुन बाँकी नै रहेको राजनीतिक शक्तिहरूको दोसाँध र त्यही दोसाँधमा अहिले बिनानिकास अड्केको राजनीति यस लेखको प्रमुख सेरोफेरो रहनेछ ।दलका लिखित दस्तावेजमा फरकफरक राजनीतिक दर्शन हुनु एउटा कुरा, व्यवहारमा हेर्दा नेपालका ठूलामध्येका दल एउटा वा अर्को, जुन दल सरकार चलाउन आए पनि उनीहरूका नीतिमा फरक भेटाउन गार्हो छ । अब माओवादीको सरकार हुँदा देशको अर्थनीति कस्तो होला, लेनिनवादी आउँदा सामाजिक सुरक्षा नीति कस्तो होला, कांग्रेस आउँदा कृषि नीति कस्तो होला वा राप्रपा वा मधेसी दल नै आउँदा स्थानीय तह सञ्चालनमा कुनै फरक नीति आउला कि भन्ने छँदै छैन । त्यसमा पनि पाँच वर्षकै कुरा हेरौं । नेपाल मजदुर किसान पार्टीजस्ता अपवाद छाड्दा कुन पार्टी सत्तापक्ष हो, कुन विपक्षी भन्ने पनि रहेन । उनीहरूबीच त्यस्तो तात्त्विक रूपमा नीतिगत तहमा देखिने फरक पनि खासै केही बाँकी छैन । न व्यवहारमा, न सरकारमा छँदा उनीहरूअन्तर्गतका मन्त्रालयमा नै त्यस्तो फरक अनुभूति हुन पाउने गरेको छ ।तसर्थ, कुनै आइडियोलोजी र तद्नुरूपका सिद्धान्त र आदर्शको ढोंग गर्ने आवश्यकताको चरणलाई समेत पछि छोडिसकिएको अहिलेको राजनीतिक चरणके यो नयाँ शक्तिहरूको उदय र निर्माणका लागि परिपक्व समय हो त ? विचारधारा र ठूलो सिद्धान्तले नबाँधेको अहिलेको उत्तरवैचारिक राजनीतिक नेपालको यथार्थ के छ भने अहिलेका राजनीतिका कित्ता विभिन्न सानाठूला अतिवादका ब्लक हरूमा विभाजित छन् । कुनै राजनीतिक दल र शक्तिले पूरै एउटा पपुलिजमको ब्लक लाई धानेका छन् भने कुनै दलले संस्थागत रूपमा एउटा अतिवादी ब्लक नाघिसके पनि उक्त दलभित्र त्यस्ता विभिन्न रंग र खेमाका ब्लकहरू अनौपचारिक तर प्रभावशाली तहमा क्रियाशील छन् । यो प्रसंगको प्रस्टताका लागि नेपाली कांग्रेसभित्रको एउटा सानो उदाहरण लिउँ । त्यहाँभित्र अहिले विवादमा रहेको संविधान संशोधनले देशै टुक्र्याउँछ भन्ने ठान्नेहरूको पनि एउटा राम्रै ब्लक छ, हिन्दु राष्ट्रवादवाला अर्को त छँदै छ, संघीयता हुँदै हुँदैन भन्ने झन् अर्को छ ।नयाँ शक्तिहरूको प्रसंगमा आउनुअघि नेपालमा पछिल्लो समय देखिएको राजनीतिक आयामको थप एउटा पृष्ठभूमिको पनि विवेचना यहाँनेर जरुरी छ । अनौठो भन्ने कि उदेकलाग्दोनिश्चित दलहरूका निश्चित राजनीतिक हठ जुन छन् ती हठबाट उक्त दलहरू स्वयम् बरु बेलाबखत अलिअलि लचक र उदार हुन खोज्छन् । तर ती दलका शुभेच्छुकसमर्थक नागरिक समाजवाला जुन पंक्ति छ त्यो वर्ग र कित्ता सम्बन्धित दलहरूभन्दा पनि धेरै मात्रामा कडा र अतिवादी अडान राख्ने खालका छन् । मधेसी मोर्चाले बरु कहिलेकाहीं मिल्ने खालका कुराको संकेत गर्न सक्ला तर मोर्चा समर्थित नागरिक समाज र बुद्धिजीवीले भने थप कठोर तर्क ल्याएर मोर्चालाई टसको मस नगर्न सचेत पारिहाल्छन् । त्यस्तै, नेकपाएमाले वरिपरिका वकिल, पत्रकार र नागरिक समाज हरूको चट्टानी अडान कहिलेकाहीं त एमालेका नेता स्वयंले पनि चिर्न नसक्ने खालको हुन्छ । र, यतिसम्म पनि ठीकै छ । समस्या कहाँनेर छ भने ती अतिवाला विचार अति नै तीव्र रूपमा समाजको बृहद् कित्तामा लोकप्रिय हुन पनि धेरै समय नै लाग्दैन । अतिवाद वा यस एक प्रकारको पपुलिजम को विशेषता नै के हो भने यसले गोलबद्ध गरेका अनुयायीहरू आफ्ना धारणा र दृष्टिकोणप्रति निकै नै बफादार हुन्छन् र आफ्ना माउ पार्टीहरूमा त्यस्तो कित्ताको आकार बढाउन विशेष भूमिका खेल्छन् । अन्य विचारप्रति असहिष्णु त यी स्वभावैले हुन्छन् नै, तिनीहरूले अर्को विचार राख्नेलाई देशका, समाजका, जनताका र प्रगतिका नै दुश्मन देख्ने गर्छन्, जस्तो जनयुद्ध कालमा माओवादीले मूलधारका पार्टीहरूका विरुद्धमा गर्ने गथ्र्यो । यस्तो परिस्थितिमा पुराना वा अहिले स्थापित भइसकेका राजनीतिक दलहरूबाट हाम्रो आफ्नै जीवनकालमा परिवर्तन सम्भव छैन भनेर वैकल्पिक राजनीतिक शक्ति निर्माण गर्ने प्रयास स्वयंमा स्वागतयोग्य कुरा हो । विगतको इतिहासले गर्दा बाबुराम भट्टराईको नाम नै सुन्न नचाहनेको संख्या त्यति सानो त छैन । तैपनि छँदाखाँदाको आफ्नो दोस्रो वरीयताको पद त्यागेर माओवादीबाट अलग्गिन सक्नु पनि एउटा स्वागतयोग्य कुरा नै थियो । पुष्पकमल दाहालले जसोतसो पार्टी सञ्चालन गरिहाल्थे, आफू निहुँ खोज्दै भए पनि एउटा स्थान मा बसि नै रहन पाएका थिए । तर ६० वर्षको बुढेसकाल मा नयाँ पार्टीको परीक्षण गर्छु भनेर चुनौती लिनु र मिहिनेत गर्न थाल्नु प्रशंसनीय कुरा हो । त्यसपछि उनको नयाँ शक्ति नयाँ हुन सकेको छ कि छैन, उनको समूहका विचार र कार्यक्रम राम्रा र प्रभावकारी छन् कि छैनन् भन्ने त समयसँगै परीक्षण हुने नै कुरा हो । यस प्रयासबाट कसैलाई घाटा भएको छ वा हुन्छ भने भट्टराई स्वयं र माओवादी पार्टीलाई होला, नेपाली समाज र जनतालाई प्रत्यक्ष घाटा केही पनि छैन ।त्यस्तै अन्तर्राष्ट्रिय मिडिया संस्था बीबीसी को सुरक्षित पेसा छाडेर राजनीतिक रूपमा समाजमा हस्तक्षेप गर्न तम्सेका रवीन्द्र मिश्र र उनको साझा पार्टी नामक समूहले पनि केही दिनयता एउटा सानोतिनो तरंग ल्याएको छ । राजनीतिबाहिर बसेर सधैंभरि आलोचना मात्र गरिरहने कि आफंै हस्तक्षेप गर्न मैदानमा उत्रने भन्ने सन्दर्भमा आफैं उत्रेर हेरौं भन्ने जुन आत्मविश्वास यो समूहले लिएको छ, त्यो पहल पनि त्यस अर्थमा सकारात्मक छ । तर त्यस्तो पहलको मुख्य चुनौती के हो भने कुनै एकापट्टिको अति तिर नलागी, कुनै पपुलिजम को भर नपरी, थोत्रो राजनीतिको न्यारेटिभ लाई आधुनिक पुस्ताको विकास, सुशासन र समृद्धिजस्ता एजेन्डामा कति जनतालाई आफूतिर आकर्षित गर्न सक्छ यो समूहले ? त्यसका लागि चाहिने स्पष्ट विचार (विचारधारा होइन), अविचलित प्रतिबद्धता त्यो अभियानलाई फैलाउनका लागि चाहिने संगठन विस्तारको कुरा दुईचार दिनमै र सानोतिनो रहरले पूरा हुने कुरा त पक्कै पनि होइन । पुराना र ठूला दलहरूसँग संगठन निर्माणको इतिहास र संरचना दुवै छन् । त्योबाहेक नेतृत्व तहका व्यक्तिहरू सरकारमा गएर आफ्नो क्षमता प्रदर्शन गर्न नसकेकैहरूमध्ये त्यहाँ धेरै छन् । यही निराशाका कारण कोही नयाँ आइदिए हुन्थ्यो भन्ने कामना गर्ने जनताको पक्ति ठूलो नै हुन सक्छ । तर त्यही कामना राख्ने पंक्ति नै आफूले परम्परागत रूपमा भोट हाल्दै गरेको दललाई निर्वाचनको बेला किन छाडिहाल्न सक्दैन भन्ने प्रश्न रोचक र गम्भीर दुवै छ जसलाई प्रभावकारी रूपमा चिरेर जान सक्नु नयाँवालाको प्राथमिक चुनौतीमध्येमै पर्छ । विचारधारात्मक राजनीतिबाट उत्तरवैचारिक चरणको संक्रमणमा रहेको यस कालखण्डबाट राजनीति कस्तो धार समात्दै जान्छ भन्ने कुरा निकै संवेदनशील र जटिल छ । मधेसको मुद्दा एकातिर भूराजनीतिक खेलको कडी भएर जकडिएको छ भने अर्कोतिर मधेसकै अतिवाद र मधेसलाई हेर्ने अरू राष्ट्रिय दल र तप्काको अतिवादले यो विषय झन् जटिल बनेको छ । स्थानीय तहको निर्वाचनको मात्र होइन, संसदीय निर्वाचनकै र प्रादेशिक सिमानाको स्थिरता वा दीर्घकालीन स्वीकार्यता पनि प्रश्नकै घेरामा छन् । समावेशी व्यवस्थामा संवैधानिक रूपमै थुप्रै उपलब्धि हासिल भइसकेको भए तापनि जातीय मुद्दाको राजनीति त्यत्तिकै पूरै हटिहाल्नेजस्तो पनि देखिँदैन । विशेषणसहितै भए पनि धर्मनिरपेक्षता संविधानमा त छ नै, तर पनि धर्मलाई नै भजाएर राजनीति गर्ने एक मात्र विकल्प देखेकाहरूले यो मुद्दा पनि त्यत्तिकै पक्कै छोड्नेवाला छैनन् । र दुर्भाग्यवश, मोटामोटी हाम्रा राजनीति का सम्पूर्णजस्तै डिस्कोर्स यिनै माथिका विभाजनकारी मुद्दाकै वरिपरि केही वर्षसम्म घुम्ने जोखिम उच्च छ । यस्तो विषमताबीच प्राप्त संविधानलाई नै मूल आदर्श बनाएर, यसमा एउटा गर्नुपर्ने संशोधनमा धेरै राजनीति नगरेरस्थिर लोकतन्त्र र मजबुत राष्ट्र बनाउने पथमा देशलाई लग्न सक्ने एउटै बाटो भनेको आर्थिक समृद्धि, सुशासन र समावेशिता नै हो । त्यस बाटोमा अझै पनि पुराना दल र त्यहाँका नेताहरूले पुर्याउलान् भनेर धेरैको विश्वास त पक्कै पनि उठिसकेको छ । त्यो एउटातिर उठेको विश्वास अर्को नयाँतिर बस्न जाला । त्यो नैराश्यलाई नयाँले आफूप्रतिको आस्थामा परिणत गर्न सक्लान् ? नयाँ राजनीतिक शक्ति निर्माण भनेको एउटा यति लामो अभियान र यात्रा हो कि यसको परिणाम लामै प्रतिबद्धता र मिहिनेतपछि मात्रै देखिने मात्र हुन सक्छ । पुराना दलहरूले आआफ्ना राजनीतिक क्रान्तिको कार्यभार त पूरा गरिसके, अब आर्थिकसामाजिक क्रान्तिको कार्यभार लिन अरू तयार हुन सक्छन् कि राजनीतिक क्रान्तिबाहेक अरू धेरै नजानेकाकै हातमा नै यो नयाँ कार्यभार अझ धेरै समयका लागि रहिरहनेछ उत्तरवैचारिक राजनीतिक खण्डको संक्रमणमा स्थापित हुने कुरा यही नै हो । सबै राजनीतिक क्रान्ति पूरा भइसके भनिएको अहिलेको स्थितिमा तिनै क्रान्ति का उपलब्धि संस्थागत भएको नयाँ संविधानअन्तर्गतका निर्वाचन हुन सक्ने हुन कि फेरि अर्को संवैधानिकराजनीतिक जटिलतातर्फ मुलुक जाने हो त्यो छिचोलिन बाँकी नै छ । त्यसो हुनका लागि कि नेकपाएमालेले आफ्नो दलीय राष्ट्रवादको मात्रा अलिकति घटाएर संविधान संशोधनमा लचक भइदिनुपर्छ कि मधेसी मोर्चाले आफ्नो नेपाली राष्ट्रियता को मात्रा अलिकति बढाएर स्थानीय तहको निर्वाचनमा सहभागी हुनुपर्छ । प्रदेश नं २ लाई छाडेर भए पनि चुनाव गर्नुपर्छ भन्नेहरू त भेटिने नै छन् तर त्यो विकल्प कल्पना गर्दा पनि कहालीलाग्दो परिदृश्य हो । किनभने त्यसो गर्नुको अनर्थ कति दूरगामी हुन सक्छ, त्यो अहिले नै अनुमान गर्न सकिन्छ । त्यसो गर्नु भनेको त मधेसको छुट्टै राष्ट्रियता छ भन्ने अतिवादीहरूकै एजेन्डालाई समर्थन गरिदिनेजस्तै हो । र, पछिसम्म दुई नं प्रदेश भनेको अर्कै खालको हो भन्ने रहि नै रहनेछ । त्यही मुद्दामा खेल्न चाहने विदेशी शक्तिका लागि पनि सायद यो कुरा खोजेजस्तै हुनेछ । स्थानीय तहको चुनाव हुनैपर्छ । त्यो सबै प्रदेशमा एकै पटक हुनुपर्छ, त्यससँगसँगै संघीयता र नयाँ संविधान पूर्णत: लागू हुने दिशामा देश जानेछ । नयाँ र साझा प्रकृतिका बन्छौं भनेर आएका राजनीतिक दल र समूहले यही जटिलतापूर्ण विषयलाई आफ्नो प्रमुख एजेन्डा बनाएर निकासको सूत्र सुझाउन र नागरिक जनमत बनाउन किन नकस्सिने ? त्यसपछि मात्र उल्झनवाला राजनीति पछाडि छाडेर उनीहरूले कल्पना गरेजस्तो सरलरेखाको सुशासन, विकास, समृद्धिको राजनीति गर्न बढी सहज हुन सक्नेछ ।"
होली किन दुई दिन ?,"रंगहरूको पर्व होलीले पारिवारिक दु:खका कारणले हाम्रो घरपरिवारमा कुनै नयाँ रंग ल्याउन नसके पनि काठमाडौं उपत्यकामा मनाएको होली र सामाजिक सञ्जालमा अपलोड भएका तस्बिरहरू राम्रैसँग नियाल्न पाइयो । यसरी हिजो दिनभरिको होलीको रमझम हेर्दा नेपालीहरू केही दिनअघिसम्म रगतको होली खेलेजस्तो महसुस र तराई तथा सुदूरपश्चिममा भएको तनावग्रस्त स्थितिलाई एक दिनलाई मात्रै भए पनि बिर्सेर माया साटासाट र एकआपसमा शुभकामना आदानप्रदान गरिरहेका देखिन्थे । तर मलाई दुइटा कुरा यहाँ नराखी मनले मान्दै मानेन । ती दुई कुरा के भने होली रंगहरूको पर्व भनिए तापनि किन विशेषगरी महिला दिदीबहिनीलाई लक्षित गरी प्लास्टिकमा पानि भरेर लोला बनाई घरका छतबाट प्रहार गर्ने गरिन्छ ? के कसैको शरीरमा जबर्जस्ती पानि छ्याप्दैमा र कुनै व्यक्तिलाई दु:ख दिँदैमा खुसी साटिने हो त ? के कुनै महिला एक ठाउँबाट अर्को ठाउँमा नगई नहुने काम परेको छ भने सेक्युरिटी नै राखेर जानुपर्ने हो ? अनि अर्को कुरा अहिले तराई र पहाडहिमालका बासिन्दाबीच विभिन्न तरिकाबाट अलगअलग भएको वातावरण निर्माण गर्ने कोसिस गरिएको छ । त्यसका पछाडि विभिन्न कारण होलान् तर मैले भन्न खोजेको के भने यो होली पनि किन दुई दिन मनाउने गरिएको होला ? के एकै दिन मनाउन सम्भव छैन ? कम्तीमा चाडपर्वहरू एकै दिन मनाउने गर्ने हो भने आज पहाडेको होली र भोलि मधेसीको होली भन्ने शब्द आउने थिएन र यो क्षेत्रीय रूपमा विभाजित समाजलाई एकीकरण गर्न सहयोग पुग्ने थियो कि ? नारायण अर्यालमुसीकोट नपा१, भर्माचौर, गुल्मीगत आइतबार काठमाडौंलगायत पहाडी जिल्लाहरूमा धेरै मानिस अनेकौं प्रकारका रंग खेलेर होली मानाइरहेका थिए भने सोही दिन तराईतिर रतगका टाटाहरू कोट्याइँदै थिए । सिङ्गो नेपाल हामी सबै नेपालीको हो, यहाँको एक कुनाको एक जना नेपालीलाई घाउ लाग्दा सबै नेपालीलाई दुख्नुपर्ने हो तर त्यसो भएको पाइएन । सहिद गोविन्द गौतम र एमालेको मेचीमहाकाली अभियानका क्रममा भएको झडपमा परी ज्यान गुमाएकाहरूको अन्तिम संस्कार गर्ने दिन र होली सन्जोगले एकै दिन पर्न गएको हुँदा कतैकतै असजिलो महसुस भएको थियो तर खेल्नेहरूले धक फुकाएरै खेले होली । सुजन देवकोटापालुङटार८, गोरखा कांग्रेसले भुलेको समाजवादनेपाली कांग्रेसका संस्थापक नेता बीपी कोइरालाले प्रजातान्त्रिक समाजवाद नै कांग्रसको मूल मर्म भनेका थिए । बीपी भन्ने गर्थे भोकभोकै रहनुपर्ने श्रमजीवी मानिस जबसम्म राज्यको नीतिनिर्माण गर्ने र शासन सत्ता चलाउने ठाउमा पुग्दैनन् तबसम्म उनीहरू कुनै न कुनै रूपमा शोषितपीडित भइरहन्छन् । बीपीको तिनै विचार र प्रेरणाले निरन्तर नेपाली कांग्रेसले आफूलाई समाजवादी पार्टीको रूपमा परिभाषित गरिरहेको थियो । फलस्वरूप २०१५ सालमा गरिब जनतालाई नै सार्वभौम भनाउने अभियानसहित नेपालको प्रथम जननिर्वाचित प्रधानमन्त्री बन्न सफल भए । बीपीको विचार र लोकप्रियताबाट सशंकित भई राजा महेन्द्रले २०१७ सालमा बीपीलाई पदच्युत गरी पञ्चायत बहाली गरेका थिए । बीपीले यस्तो नेपाली समाज निर्माण गर्न खोजेका थिए जहाँ खाने, लाउने, बस्ने, शिक्षादीक्षाको व्यवस्था, स्वास्थ्य उपचारको अभावमा मर्न नपर्ने अवस्था हरेकका परिवारमा उपलब्ध होस् । हरेक नेपालीको एउटा घर होस, खान पुग्ने खेतबारी होस्, सबैको एउटा दुहुनो गाई होस्, सबै बालबालिका स्कुल जान सकून्, औषधि उपचार नपाएर कोही मर्न नपरोस् । यही थियो उनको प्रजातान्त्रिक समाजवादप्रतिको लक्ष्य । तर आज कांग्रेस नेताहरूले बीपीको उक्त नीति भुलेका छन् । जयराम पुडासैनीबौद्ध६, काठमाडौंलेख अलि पूर्वाग्रही लाग्योफागुन २९ गते प्रकाशित प्राकृष्ण खनालको संकेत राम्रो छैन लेख पढें । अब केही कुरा खोतल्नैपर्ने हुन्छ । लेखक खनालले भनेजस्तो तरिकाले एमालेको अभियान सप्तरी पुग्दा जुन घटना भयो र त्यसमा मुख्य दोषी कोको हुन् ? हो शान्तिपूर्ण कार्यक्रम हरेक दल वा समुदायले मुलुकका हरेक भागमा गर्न पाइन्छ तर लेखकले किन पूर्वाग्रही भएर लेख्नुभयो ? विगतमा मोर्चाले सुनसरीको इटहरीमा कार्यक्रम गर्दा एमालेले बिथोलेको हो कि होइन ? अनि कार्यक्रमस्थलको मञ्च भत्काएको हो कि होइन ? त्यति बेला लेखकको कलम किन बन्द ? एकले बिथोल्न हुने अनि अर्काले नहुने ? आफ्नो प्रभाव छेत्रमा बिथोल्दा किन ताकीताकी गोली हानियो ? कि तराईवासी नेपाली नै होइनन् ? यो भूमिको सबैभन्दा धेरै माया कसलाई छ ? हिजो तिलाठीमा अतिक्रमण हुँदा प्रतिकार गर्ने को थिए ? बारामा जमिन हडपिँदा सुकुम्बासी को भयो ? होला तराईकेन्द्रित दलहरू त्यहाँका जनताका लागि नभएर आफ्नो दुनु सोझ्याउने काममा लागेकै हुन् तर त्यहाँका जनता र नेतालाई एकै चस्माले हेर्न मिल्छ ? आन्दोलनका विभिन्न पक्ष हुन्छन् र त्योमध्ये सत्याग्रह पनि एक हो, त्यो सत्य पनि हो तर सत्याग्रहकै क्रममा अधिकारी दम्पतीको के हाल भयो ? यहाँ सुन्ने कसले ? सत्ताको उन्मादमा न्यायको गला घोट्ने काम हरेक सरकारले गर्दै छन् वा छैन विगतदेखि वर्तमानसम्म ? यो सरकारलाई राप्रपाले समर्थन गरेर सरकारमा सहभागी भए तापनि संशोधन प्रस्ताव पारित हुनु त परै जाओस् राजनीतिक घटनाक्रमलाई नियाल्दा यो प्रस्ताव सायद गर्भमै तुहिन्छ । किनभने सरकारलाई समर्थन गर्ने कांग्रेसका नेताहरू नै बरु सांसद पद वा पार्टीको सदस्य नै खारेजी होस् प्रस्तावको विपक्षमा मत हाल्छु भन्दै छन् भने राप्रपा त फुटको संघारमै आइसक्यो । प्रचण्डले जे भने पनि उनको बोलीको विश्वास गर्ने कुनै आधार देखिन्न । पिँध नभएको गाग्री जति बेला जहाँसुकै लड्छ भन्ने हेक्का सबैले राखे हुन्छ । मुलुक बनाउने एजेन्डा कसैसँग भएन मात्रै प्रदेश बनाउने कुरा प्राध्यापकजस्ताको दिमागमा आउनुपर्ने कारण के हो ? डिल्लीराम खनाल दमक१०, झापाफागुन २९ गते प्रकाशित प्राकृष्ण खनालको संकेत राम्रो छैन पढें । लेखकको विश्लेषण बिल्कुल सही छ । तर कुरा उठ्छ कि संकेत राम्रो नभए पनि नचाहिने प्रयास सरकारले किन गरी राखेको छ ? लेखकको यो सुझाव छ कि जब निर्वाचनको गति अगाडि बढिसक्यो भने त्यसमा मधेसी मोर्चाले भाग लिनुपर्छ भन्ने राम्रो लागेन । यहाँ सबै कुरा पेलेर गर्न लागिएको छ । संविधान बनाउने बेला पनि त्यही, संविधान संशोधनको बेला पनि त्यही प्रवृत्ति दोहराएकाले मोर्चालाई आफ्नो प्रवृत्ति बदल्ने भन्नु बिल्कुल सही होइन । जबर्जस्ती कुनै काम गरे त्यसको परिणाम र संकेत अन्तमा प्रत्युत्पादक नै हुन्छ । डाशिवशंकर यादवछप्कैया२, वीरगन्ज कमल थापालाई अवसरसंविधान संशोधन नै समस्याको हल होइन । आज एउटा दलले संविधान संशोधन नभए चुनाव हुन दिन्नँ भनेर च्याखे थाप्छ, भोलि अर्काेले अर्कै मुद्दा बनाएर च्याखे थाप्ला अनि ककसका लागि संविधान संशोधन गर्दै जाने ? यति बेला कमल थापा उपप्रधानमन्त्री भएका छन् । हेरौं, उनले आफ्नो काम कसरी गर्दा रहेछन् । मधेसवादी दलहरूले आफ्नो साथ छोड्ने र सरकार जसरी पनि टिकाउनुपर्ने भएकाले प्रचण्डले राप्रपालाई आफ्नो साथ लिएका हुन् । यो राजनीतिक रणनीति पनि हो । यसलाई अन्यथा मान्नु हुँदैन । सरकार परिवर्तन मात्र समस्याको हल होइन, चुनावको मुखमा आएर सरकार परिवर्तन राम्रो पनि होइन । चुनाव प्रचण्ड नेतृत्वको सरकारले नै गराउनुपर्छ । अब आउने दिनमा सरकार कसरी चल्छ त्यो त हेर्न बाँकी नै छ । राप्रपाका अध्यक्ष थापाले आफ्नो एजेन्डा कसरी पेस गर्दा रहेछन् चौतर्फी चर्चाको विषय बनेको छ । उनकै पार्टीभित्र पनि असन्तुष्टि बढेको छ भने प्रभावशाली नेताले पार्टी परित्याग गरेका छन् । चुनावको मुखमा आएर सरकारमा जानु ठीक होला या बेठीक त्यो त पछि देखिइहाल्छ । बाहिर बसेर बोल्न जति सजिलो छ भित्र गएर काम गर्न त्यति नै गारो छ । सरकारमा जानु मात्र उनको उद्देश्य हो भने अब आउने चुनावमा उनले आफ्नो परिणाम देख्नेछन् । त्यसैले उनका लागि यो अवसर र चुनौती दुवै हो । पुरुषोत्तम घिमिरेजोरपाटी, काठमाडौ सहिद सम्मानमा संकीर्णता भारतीय सीमाक्षेत्र कञ्चनपुर पुनर्वासका गोविन्द गौतमको भारतीय सीमा सुरक्षा बलएसएसबीको गोली प्रहारबाट मृत्यु भएर आइतबार राष्ट्रिय सम्मानसाथ अन्त्येष्टि गरिएको छ । तर सरकारले सहिद घोषणा गरेर देखाएको व्यवहार भने लोकलाज ढाक्ने करबलको सम्मान होजस्तो देखियो । भन्ने बेलामा राष्ट्रिय सम्मान अनि राष्ट्रिय झन्डा ओढाउन इलाका प्रशासन कार्यालयका अधिकृतलाई जिम्मा लगाउनुले के अर्थ जनाउँछ ? सक्दा गृहमन्त्री, परराष्ट्रमन्त्री जानुपथ्र्यो नभए सोही क्षेत्रका भौतिक योजना तथा यातायातमन्त्री रमेश लेखक पुग्न सक्थे । सामान्य विद्यालय, स्वास्थ्य चौकीका २४ कोठे भवन बनाउन, १५ हजारका सोलार बाँड्न लाखौंको हेलिकोप्टर चार्टर गरी मन्त्री दौडेका हुन्छन् । यस्ता मुलुकका संवेदनशील मुद्दामा ज्यान गुमाएकालाई सम्मान गर्न सरकारलाई छिमेकीले सोचोसनसोचोस् उपस्थिति जनाउन हीन भावनाले सातो गयो । अझ सक्दा त शेरबहादुर देउवाको साथमा प्रधानमन्त्री पुष्पकमल दाहाल जानुपर्ने हो । पूर्वको संक्रान्ती बजार आगलागी हुँदा प्रधानमन्त्री जान हुन्छ भने त्यही मुलुकको सुदूरपश्चिम भूगागमा दिनदहाडै नेपाली जनताको गोली दागेर हत्या भएको घटनामा समवेदना प्रकट गर्न किन संकोच ? श्रीकृष्ण राजवंशी सिन्धुली"
तोरन्लमा थकाली,"यति बेला थकाली समुदाय तोरन्लको रौनकमा छन् । पुरुषहरू त्हस (धानुवान हान्ने खेल) मा रमाइरहेका छन्, महिलाहरू नामभोटी (कौंडी) र कैं (गट्टी) खेल्दै । तोरन्ल थकाली समुदायको मौलिक चाड हो । यो चाड फागू पूर्णिमाको समय पारी मनाइन्छ । यो चाडमा थकालीहरूले पितृपूजा गर्छन् । फागू पूर्णिमाको दिनलाई मध्य पारी यो चाड तीन दिन मनाइन्छ । झाँक्री सम्प्रदायले भने चार दिन मनाउँदै आएको छ । भेटघाट, खानपान, खेल र नाचगान तोरन्लका विशेषता हुन् ।खेतीपाती, पशुपालन, व्यापारव्यवसाय थकाली समुदायका मुख्य पेसा हुन् । ऐतिहासिक नुन मार्गमा बसोबास गर्दै आएका थकालीहरू विगतमा उपल्लो मुस्ताङ, तिब्बत र भारतसम्म गई व्यापार गर्थे । व्यापार व्यवसायको निम्ति जहाँ पुगे पनि तोरन्लमा भने उनीहरू घर फर्किन्छन् । विगतमा त्यो विश्वास कतिसम्म प्रगाढ थियो भने यदि तोरन्लको बेला कोही घर फर्केन भने उसको मृत्यु भएको अनुमान गरिन्थ्यो । तोरन्लमा नफर्केकै कारणले कतिपयले काजकिरियासमेत गरेको प्रसंग गाउँघरतिर अझै सुन्न पाइन्छ । आर्थिकस्थिति कमजोर भएको पुरानो समयमा अधिकांश परिवारले नयाँ लुगा लगाउन र मीठोमसिनो खान तोरन्ल नै पर्खनुपथ्र्यो । अहिले पनि यस चाडमा जसरी नि रमाइलो गर्नुपर्छ भन्ने मान्यता छ । पुरुषहरू हाँसोठट्टा गर्दै धनुबाण खेल्छन् । तोरन्ल गीत गाउँछन् चुङङीलम झ्योङबे, सोम्म्रा भृबे तोरन्ल, च्हयोङजि तोरन्ल घोइला सम्ब पोव, स्है सम्ब सोल्वरी, च्हयोङजि तोरन्ल (उल्लास बोक्दै तोरन्ल हाम्रोसामु आएको छ, नयाँ कपडा फेर्न, पितृलाई मीठो खुवाउन र प्रसाद बाँड्ने अवसर आएको छ ।) यो चाड आउनुभन्दा केही दिनअगावै थकालीहरू घरआँगन सफा गर्नतिर लाग्छन् । त्यसपछि कोठाचोटा लिपपोत, रंगरोगन गरिन्छ । रक्सी र जाँडको जोहो अनिवार्य हुन्छ । थरीथरीका रोटीहरू बनाइन्छ । पितृलाई परिकार चढाउने कार्य भने मध्यरातपछि मात्र गरिन्छ । पहिलो दिनको मध्यरात पितृलाई घरमा डाकिन्छ । मध्यरातमा घरका मुलीहरू उठी सरसफाइ गर्छन् । नुहाइधुवाइ र नयाँ कपडा फेरी चोखो पानी घर भित्र्याउँछन्् । करुवामा फूल र धुपीको पात सजाइन्छ । सालको पातमा रक्सी, जाँड, दूध, चिया, दही, अण्डा फलफूल, रोटी, सागसब्जी, माछामासु राखी पितृलाई चढाइन्छ । मुली पुरुषले दियो बत्ती बाल्छ । सबै पितृ उपस्थित भएको अनुभव गर्दै सबैले छ्याफुल्जी (विशेष प्रकारको ढोग) गर्छन् । मुली महिलाले खिमीझुजी (पितृलाई रक्सी, जाँड चढाउने अनुष्ठान) गर्छन् । अग्निमा सुर (उवाको पीठो, मह र घ्यूको मिश्रण) हालिन्छ । पानी छरिन्छ । अग्निमा सबै परिकारका टुक्राहरू चढाइन्छ । पितृले आगोमा मिसिएको धूवाँमार्फत परिकारहरू खान्छन् भन्ने विश्वास थकाली समुदायमा छ । त्यसपछि मुली पुरुषले सम्पूर्ण पितृहरूको नाम उच्चरण गर्दै खे थेव (विशेष प्रकारले जाँड चढाउने कार्य) गर्छन् । सबै परिकारको ससाना टुक्रा सालको दुईवटा पातमा सजाएर आँगनमा राखिन्छ । पहिलो भाग चराचुरुंगीको निम्ति र दोस्रो भागचाहिँ मृतक सेवकहरूको निम्ति । दोस्रो दिन, चीरदाह, पूर्णिमाको दिन । यस दिन छोरीज्वाइँ, नातिनातिना र भान्जाभान्जीलाई घरमा बोलाई खुवाइन्छ । विवाह भई गएको छोरीले पहिलो तोरन्लमा जाँडरक्सी र विभिन्न व्यञ्जनको कोसेली ल्याउने चलन छ । रक्सी र भाले कुखुरा बोकेरै माइती आउने चलन अझसम्म कायम छ । पूर्णिमाको मध्यरातमा सबैभन्दा बढी परिकार पितृलाई चढाउने गरिन्छ । तेस्रो दिनको मध्यरातमा पनि पितृ चढाउने कार्य गरिन्छ । अर्को बिहान नुहाएर दियोमा बत्ती बालिन्छ । रक्सी, जाँड, चिया, दूध र अण्डा चढाई परिवारको सबै सदस्यले पितृसँग यसरी आशिष माग्छन् । छैइ ए ढाव छेपाङ म्हे प्रे छैइ पुरा ए बरदान,रिहीसी न्हाङल झैलम्याङ । न्होर ए ढाव अरक्या जम्बु प्रे न्होर पुरा ए बरदान,रिहीसी न्हाङल झैलम्याङ ।घङ घते मिरवे, छो घते खिल्वे, स्हयो घते छ्याव, चु आशिष न्हाङल झैलम्याङ ।(परिवारका सबै चिरञ्जीवी र निरोगी होस, प्रशस्त धनद्रव्य पाओस्, घरमा सम्पत्ति पहाडजस्तै चुलिओस, जमेको दहीजस्तै सम्पत्ति स्थिर होस् ।) थकालीहरू पितृलाई ईश्वर मान्छन् । पितृहरूको आशीर्वाद नपाए भलो हुँदैन भन्ने सोच्छन् । तेस्रो दिन विसर्जनको बेला अर्को वर्ष यसैगरी फेरि बोलाउँला, अहिले स्वर्गमा फर्कनुहोस् भन्दै बिदा माग्छन् । लेखक फिल्म निर्माता हुन् ।"
"संविधान, राजनीति र निर्वाचन","गत हप्ता राजधानीको कुनै एक होटलमा संयुक्त राष्ट्रसंघको मुख्यालयमा कार्यरत संविधानका ख्यातिप्राप्त अन्तर्राष्ट्रिय विज्ञले नेपालमा संवैधानिक कानुनमा अभ्यासरत केही कानुन व्यवसायीहरूलाई आमन्त्रण गरेर नेपालको संविधान र आगामी निर्वाचन अनि यसका चुनौती र हालै सर्वोच्च अदालतले निर्वाचनसँग सम्बन्धित भएर दिएका आदेशबारे आफ्नो जिज्ञासा प्रकट गरे । नेपाली कानुन व्यवसायीहरूको सानो समूहसामु उनीसँगै आएका अन्य अधिकारीहरूले नेपालको पछिल्लो संवैधानिक विकासक्रमबारे खुलेरै आफ्नो धारणा राखे । स्वभावैले नेपाली कानुन व्यवसायीहरूको त्यहाँ पनि सबै विषयवस्तुमा समान धारणा रहेन । हाम्रो विचारको विविधताबाट उनीहरूले के निष्कर्ष निकाले थाहा भएन र तर उनीहरूको एउटा टिप्पणी भने घतलाग्दो थियो । उनीहरूले भने नेपालको नयाँ संविधान विश्वका लोकतान्त्रिक संविधानहरूको तुलनामा स्पष्ट र अधिकारमुखी छ । नेपालको संविधानको अंग्रेजीप्रति साथमा लिएर बसेका उनीहरू हामीभन्दा हाम्रो संविधानबारे जानकार छन् । छलफलको सुरुमै हालसालै चन्द्रकान्त ज्ञवालीको मुद्दामा तीनै तहको निर्वाचनबारे दिएको सर्वोच्च अदालतको आदेशलाई उनीहरूले निर्वाचनको सुनिश्चितता र बाध्यताको रूपमा ग्रहण गरेको र अब निर्वाचनको विकल्प नभएको रूपमा बुझेका रहेछन् । यो मात्र नभएर गत हप्ताका धेरै विदेशी कूटनीतिज्ञ वा विज्ञहरूको औपचारिक र अनौपचारिक बैठकहरूमा सर्वोच्च अदालतको यो आदेशको बारेमा काठमाडौंका होटलहरूमा धेरै छलफल र विमर्शहरू भएका छन् । यो प्रसंग मैले यस कारण उल्लेख गरेको हुँ कि नेपालमा अवस्थित संयुक्त राष्ट्रसंघीय कार्यालय वा अन्य विदेशी निकायहरू सर्वोच्च अदालतको आदेशसमेतको कारणले नेपालमा तीनै तहको निर्वाचन अपरिहार्य रहेको र त्यसको सुरुआत स्थानीय तहको निर्वाचनबाट हुन लागेकोमा करिबकरिब ढुक्क देखिन्छन् । अन्तर्राष्ट्रिय समुदायको यो बुझाइ आफंैमा गलत छैन तर धेरै नेपाली नेता र सरकारमा बस्नेहरूले भने संवैधानिक बाध्यता र अदालतको आदेशलाई ऐच्छिक विषयको रूपमा लिएजस्तो देखिन्छ । कतिपयले अदालतको त्यो आदेश कुनै निर्णय होइन विचार मात्र हो भन्ने मान्यता राखेर समेत निर्वाचन नगरे पनि हुन्छ भन्ने गरेको पाइन्छ । अहिले त झन् सर्वोच्च अदालतले चन्द्रकान्त ज्ञवालीकै अर्को मुद्दामा तिनै तहको निर्वाचनको तयारीबारेको कार्यसूचीसमेत माग गरिसकेकाले संविधान कार्यान्वयनबारेमा अदालतले कठोर धारणा बनाएको स्पष्टै बुझिन्छ ।संसद्को आयुबारे भ्रमकेही दिनअघि तेह्रथुम सदरमुकाम म्याङलुङमा आयोजित एक अन्तरक्रिया कार्यक्रममा मुख्य दलका जिल्लास्तरीय नेताहरूले यो संसद्ले आफ्नो आयु बढाउने कुरामा विश्वस्त रहेको बताए र त्यसको पुस्ट्याइँ गर्न विगतमा संविधानसभाले आफ्नो आयु आफैं बढाएको उदाहरण प्रस्तुत गरे । तेह्थुमको मात्र नभएर यो बुझाइ देशभरिकै नेता कार्यकर्ताको हो । यो बुझाइको कारणले उनीहरू निर्वाचनको तयारीमा समेत मनैदेखि नलागेको प्रतीत हुन्छ । तर, यो संसद्ले आफ्नो कार्यकाल आफैं बढाउने संवैधानिक, राजनीतिक र प्राविधिक आधार बिल्कुल छैन र आजको अदालतले त्यसलाई वैधता प्रदान गर्ने सम्भावना पनि देखिँदैन । यसका खास कारणहरू छन् । पहिलो, विगतको संविधानसभा संविधान निर्माण गर्ने खास उद्देश्यका लागि गठन भएको थियो । उति बेला आफ्नो मूल उद्देश्य पूरा नगरी संविधानसभा विघटन हुन नसक्ने भएकाले संविधानसभाको कार्यकाल तीन पटकसम्म बढाइएको थियो तर चौथो तीन महिना बढाउने प्रस्तावलाई भने सर्वोच्च अदालतले अन्तरिम आदेशको माध्यमद्वारा रोक लगाइदिएका कारण बाध्य भएर संविधानसभाको दोस्रो निर्वाचन गरियो । तर, यो संसद्को तोकिएको खास कुनै काम छैन वा गर्दागर्दै नसकिएको कारणले बाँकी कामका लागि म्याद थप गरौं भन्ने आधार छैन । यसर्थ कार्यकाल थपको औचित्य पुष्टि गर्न सकिँदैन । दोस्रो, सर्वोच्च अदालतले त्यस बखत विकसित गरेको विधिशास्त्र वा नजिरको आधारमा समेत यो संसद्को कार्यकाल बढाउन मिल्दैन र त्यस्तो प्राय: सुरुमै अदालतले रोकिदिने प्रबल सम्भावना रहन्छ । तेस्रो, हालै सर्वोच्च अदालतले स्थानीय तहको निर्वाचनसम्बन्धी पहिलो मुद्दामा दिएको आदेशमा स्पष्ट शब्दमा तीनै तहको निर्वाचन तोकिएकै मितिमा गर्नु गराउनु सरकारको संवैधानिक दायित्व भएको कुरा बुझिने भाषामा व्यक्त गरेको छ । आत्मरतिका लागि यो आदेशलाई अदालतको अभिव्यक्त आदेश वा स्पिकिङ अर्डर होइन भन्नु भ्रम मात्र हो । अझ हालै कार्ययोजना माग गरिएको दोस्रो मुद्दा अदालतमा विचाराधीन नै छ र त्यो मुद्दामा प्रधानमन्त्रीले आफू निर्वाचन गराउन दृढ रहेको र तयारी गरिरहेको जवाफ दिएको कारणले अदालतलाई निर्वाचन सुनिश्चितताका लागि थप व्याख्यासहितको आदेश दिन सहज भएकाले उक्त विचाराधीन मुद्दाको माध्यमबाट समेत सर्वोच्च अदालतले तीनै तहको निर्वाचन सम्बन्धमा थप र बाध्यात्मक आदेश दिन सक्ने सम्भावना अधिक रहेको छ । चौथो, संसद्ले आफ्नो कार्यकाल बढाउन संविधान संशोधन गर्नु अनिवार्य हुन्छ । तर संसद्को हालको बनोट र शक्ति सन्तुलन विगत पहिलो संविधानसभाजस्तो नभएकाले अहिलेको संसद्ले आफ्नो आयु आफैं बढाउने सम्भावना अत्यन्त कम देखिन्छ ।स्थानीय निर्वाचन र राजनीतिस्थानीय तहको निर्वाचनको संवैधानिक बाध्यता जसरी अपरिहार्य छ त्यसैगरी यसको राजनीतिक बाध्यता पनि अकाट्य छ । हालको संवैधानिक व्यवस्थाअनुसार स्थानीय तहको निर्वाचनबिना बाँकी दुई तहको निर्वाचन सम्भव छैन । अनि यो अवधिमा स्थानीय तहको निर्वाचन नभए बाँकी अवधिमा तीनवटा निर्वाचन सम्भव छैन । यो भयो संवैधानिक बाध्यता । स्थानीय तहको निर्वाचन गराएर पुष्पकमल दाहालले शेरबहादुर देउवालाई प्रधानमन्त्री छाड्ने लिखतको कारण सबभन्दा ठूलो दल कांग्रेस अन्य कारणले भन्दा पनि सत्तारोहणका लागि तत्काल निर्वाचन गराउन चाहान्छ भन्ने स्वयमसिद्ध छ । दाहालले निर्वाचन नगराई देउवालाई सत्ता सुम्पने सम्भावना छैन । अर्कोतर्फ आफूसमेत सरकारमा रहेको केपी ओली नेतृत्वको सरकार रातारात ढाल्नुको औचित्य पुष्टि गर्ने अन्य कुनै आधारहरू माओवादी पार्टी र स्वयं दाहालसँग नभएको कारणले संविधान कार्यान्वयनका लागि निर्वाचन गराएँ भन्नका लागि पनि दाहाल यो निर्वाचन गराउन चाहन्छन् । स्थानीय निर्वाचनसमेत नगराई सत्ता छाड्नुपर्ने अवस्था आयो भने माओवादी केन्द्र र दाहाललाई ओलीले ससद्को रोस्ट्रमबाट लगाएको रिमोट कन्ट्रोलको इसारामा बनेको सत्ता गठबन्धन भन्ने आरोप झन् पुष्टि हुनेछ । अनि त्यसपछिको निर्वाचनमा माओवादी केन्द्रसँग जनतामा लिएर जाने राष्ट्रियता र जनतन्त्रका दुवै मुद्दाहरू सखाप हुनेछन् । यसर्थ माओवादी केन्द्रका लागि स्थानीय निर्वाचन आफ्नो अस्तित्व रक्षाको सवालसँग जोडिएको छ । यो संवैधानिक र राजनीतिक बाध्यताका बीचमा स्थानीय तहको निर्वाचनको कुनै विकल्प देखिँदैन । मधेसवादी दल र निर्वाचनओली सरकार जसरी पनि ढालेर आफूअनुुकूलको सत्ता गठबन्धन निर्माण गर्दा मधेसलाई दुई प्रदेशमा विभक्त गर्न सकिन्छ र हिन्दी भाषालाई सरकारी कामकाजको भाषा बनाउन सकिन्छ भन्ने रणनीतिअनुरूप यो संसद्मा सत्तारूढ हुन पुगेका मधेसवादी दलहरू अहिले विगत दस वर्षयताकै सबभन्दा ठूलो विलखबन्दमा परेका छन् । संविधानप्रतिको उनीहरूको असन्तुष्टि सुरुदेखिकै भएकाले यसलाई उनीहरूको राजनीतिक पोजिसन को रूपमा लिनुपर्छ । संविधानप्रतिको असहमतिको राजनीतिमा ठूलो अर्थ र महत्त्व हुन्छ । यसले भावी राजनीतिको खेल मैदान निर्माण गरिदिन्छ र जनतामा जाने महत्त्वपूर्ण मुद्दाको सिर्जनासमेत गरिदिन्छ । पञ्चायती संविधानप्रतिको असहमति नै २०४७ सालको संविधान थियो भने त्यसैगरी त्यो संविधानप्रतिको असहमति नै हालको गणतान्त्रिक संविधान हो । तसर्थ मधेसवादी दलको संविधानप्रतिको असहमतिलाई अन्य राजनीतक दलहरूले समेत सम्मान गर्नुपर्छ । यो नै बहुलविचार र बहुलवादको सुन्दर पक्ष हो । तर, संविधानप्रति असहमति राखेका दलहरूले निर्वाचनमा नै भाग नलिने कुराचाहिं बहुलवाद र लोकतान्त्रिक मान्यताविपरीतको कुरा हो ।नि:सन्देह मधेसवादी दलहरू लोकतान्त्रिक आन्दोलनका हिस्सेदार र त्यसको प्रतिफलका हकदार पनि हुन् । आज पनि उनीहरू संसद्मा सत्तापक्षको बेन्चमा छन् । नेपाली जनताको रगत पसिनाको करबाट आर्जित सेवा सुविधा ग्रहण गरिरहेका छन्, यसर्थ उनीहरू सविधानभित्रका शक्तिहरू हुन् । यो संविधानले दिएका सम्पूर्ण सेवासुविधाको उपभोग गरेर यही संविधानअन्तर्गत हुने निर्वाचनमा भाग नलिने भन्ने कुरा केवल आक्रोशको अभिव्यक्ति मात्र हो । मधेसवादी दलमा आवद्ध आधुनिक लोकतन्त्र र विधिको शासन बुझेका हजारौं बौद्धिक व्यक्तित्वहरूले उनीहरूलाई निर्वाचन बहिष्कार गर्ने बिन्दुसम्म जान दिने सम्भावना देखिँदैन ।सवाल यो निर्वाचनको मात्र नभएर यो निर्वाचनबाट बाहिरिएपछि अर्को निर्वाचन पनि उनीहरूका लागि दुरूह हुन पुग्छ । अनि यो निर्वाचनमा भाग नलिएर अर्को निर्वाचनमा सहभागी हुने विषय उनीहरूकै लागि पनि असम्भव हुँदै जान्छ । यो निर्वाचनमा सहभागी नहुनुको अर्थ संंवैधानिक प्रक्रियाबाट बाहिरिनु हो । त्यसो त उनीहरू विगतमा कांग्रेस वा एमालेमा बसेर लोकतन्त्रका लागि लडेका हस्तीहरू नै हुन् र हिंसात्मक आन्दोलनप्रति उनीहरूको कुनै मोह छैन । यी सबै बाध्यताका बीचमा मधेसवादी दलहरू निर्वाचनमा आउनुको विकल्प देखिँदैन । उनीहरूले दाबी गरेजस्तो पाँच नम्बर प्रदेशलाई विभाजन गर्ने प्रस्तावित संविधान संशोधनले समेत मधेसी जनताको जनजीवन र अधिकारमा कुनै तात्त्विक भिन्नता हुने आधार र औचित्य स्थापित गर्न सकेको देखिँदैन । अर्कोतर्फ प्रस्तावित संविधान संशोधन प्रस्ताव पारित हुने संवैधानिक जटिलता र आवश्यक मतसमेत नभएकाले अब मधेसवादी दलहरू यो मुद्दाबाट पछि हट्ने विकल्पमा जानुपर्छ र त्यो विकल्पमा जाने सहज मार्ग प्रमुख तीन दलले देखाउन सक्नुपर्छ ।अत: माथि विवेचना गरिएको अदालती आदेश, संवैधानिक र राजनीतिक बाध्यता अनि शक्ति सन्तुलनको वर्तमान अवस्थाले तीनै तहको निर्वाचनको विकल्प देखिँदैन र त्यसको प्रस्थानबिन्दु स्थानीय तहको निर्वाचन भएकाले मधेसवादी दलहरूलाई कुनै न कुनै स्थान दिएर तत्काल राजनीतिक सहमति निर्माण गरिनुपर्छ । मधेसवादी दलसँग राजनीतिक सहमति भएन भने पनि स्थानीय तहको निर्वाचनको कुनै विकल्प देखिँदैन । तर, पहिलो प्राथमिकता उनीहरूलाई सहमतिमा ल्याउने नै हुनुपर्छ । प्रतिष्ठाको विषय बन्छ भने वैशाख ३१ को सट्टा जेठ १५ अघिकै कुनै दिनमा पनि निर्वाचन गर्न सकिने भएकाले त्यो विकल्पलाई खुला राख्दै निर्वाचनको तयारी तीव्र रूपमा गर्नु नै अहिलेको राष्ट्रिय कार्यभार हो । लोकतन्त्रमा विशवास गर्ने कुनै पनि दल वा शक्तिले जनतामा जाने विकल्पलाई अस्वीकार गर्नै सक्दैन । गर्यो भने लोकतन्त्रप्रतिको निष्ठामा प्रश्न उठ्नेछ । त्यो प्रश्नले त्यस्तो दल वा शक्तिलाई जनताबाट धेरै टाढा धकेलिदिन सक्छ ।"
एमालेको राष्ट्रवाद !,"एमालेले मेचीमहाकाली अभियानको नाममा थालेको अश्वमेध यज्ञ महेन्द्र राजमार्गमा निर्वाध जारी छ । यज्ञको क्रममा सप्तरीमा केही बिघ्नबाधा आइलागे पनि एमालेको राष्ट्रवाद र त्यसका अध्यक्ष खड्गप्रसाद शर्मा ओलीको प्रतापसामु ती निस्तेज भए । राष्ट्रनिर्माता बडामहाराज पृथ्वीनारायण शाहले थालेको एकीकरणको बाँकी कार्यभार पूरा गर्ने अठोटसाथ थालिएको यज्ञमा बाधा हाल्नेको केही लागेन । यसरी महान् राष्ट्रिय अभियानका रूपमा शक्ति प्रदर्शन र डिस्कोर्स चलाइएको बेला मैले एमाले सचिव एवं प्रचार विभाग प्रमुख योगेश भट्टराईसामु त्यसको नेपथ्यमा रहेका उद्देश्यबारे सूचना माग गरेको थिएँ, जसको कुनै उत्तर आएन । मेरो जिज्ञासा थियो, साँच्चै साढे दुई सय वर्षअघि पृथ्वीनारायण शाहले केके काम बाँकी राखेका थिए ? तीमध्ये केके कार्यभार पूरा गर्ने लक्ष्यसाथ एकीकरण भाग२ चलाएको होला ? शाहले गरेको एकीकरण गोर्खा राज्य विस्तार मात्रै थियो कि बृहत् नेपालकै राजनीतिक, आर्थिक र सांस्कृतिक एकीकरण नै थियो ? त्यस एकीकरणलाई गोर्खा राज्यको विस्तार र भौगोलिक एकीकरण मात्रै मान्नेहरूलाई अराष्ट्रिय र विखण्डनकारी भन्नेहरू नै आज किन भन्दै छन्, उनले भूगोलको एकीकरण गरे, एमालेले भावनात्मक गर्नेछ । अब थप प्रश्न उठ्छ, शाहको एकीकरणमा भौगोलिक आकार दिनेबाहेक अरू केके गरिएको थियो र के गर्न बाँकी रहेको थियो ? त्यो भौगोलिक एकीकरण मात्रै थियो भने भावनात्मक एकीकरण र अन्य एकीकरण के होला र कसरी गरिन्छ होला ? त्यस्तो एकीकरणमा भावना मात्रै कहाँ छुट्यो होला, ककसको भावनालाई बेवास्ता गरियो वा कुल्चियो होला ? कसको भावनाले देश र राज्यमाथि एकाधिकार जमायो होला ? दुई सय पचास वर्षको अन्तरालपछि भावनात्मक एकता गर्नुपर्ने, त्यसको अगुवाइ एमाले र त्यसका राष्ट्रवादी नेता ओलीले नै गर्नुपर्ने आवश्यकता र औचित्य किन भयो ? भौगोलिक रूपमा एक रहेको नेपालमा भावनात्मक एकता नभएको हो भने विभाजन, अनेकता र द्वन्द्वको कारण, कारकतत्त्व, परिणाम र समाधान के होला ? यसबारे दोस्रो एकीकरणकर्ताहरूकै भूमिका, जिम्मेवारी र अवधारणा पनि सार्वजनिक हुनुपर्ने होइन र ? भइसकेको र बाँकी रहेको एकीकरणबारे खोज, अध्ययन र बहस गर्ने कि शक्ति प्रदर्शन र गालीगलौजको अभियान चलाउने हो ? यस्ता प्रश्न अनुत्तरित रहेको अवस्थामा एकीकृत माक्र्सवादीलेनिनवादी पार्टीका नेताहरू कुद्दै हिँडेको देखेर उदेक लाग्यो, शाहका बाँकी कार्यभार पूरा गर्ने नारा दिँदै ।पृथ्वीनारायणपछिको ठूलो एकीकरण अभियान दाबी गरिएको एकीकरण भाग२ को दोस्रो दिनमै प्रदेश नम्बर२ मा ५ जना मधेसी मारिए भने केही घाइते भए । सायद शाहबाटै सिकेर एकीकरण भाग२ को सिलसिलामा एकीकरणलाई बल पुर्याउन दल, बल र छलको मनग्य प्रयोग गरिएको हुन सक्छ । संविधान निर्माण र संघीयता स्थापनामा मधेस, मधेसी र मधेसी दलहरूलाई एमालेको अगुवाइमा संसद्मा भएको वर्षाैंको निषेधपछि एकीकरण भाग२ मा मधेसी मनको भूमिमाथि विजय प्राप्त गर्ने अभियान चलाइएको जगजाहेर छ । त्यसै क्रममा राजा महेन्द्रको पजनी शैलीमा केही मधेसी नेतालाई एकीकरण भाग२ ठीकअघि रातारात बढुवा गरिएको हो र हिजोसम्म नेपालमा मधेस नै नभएको दाबी गर्नेहरूको मुखबाट तराई मधेसमैत्री नारा घन्काइएको हो । छलनीतिकै निरन्तरतामा भएको पार्टीपजनीमा मधेसीको पहिचान र प्रतिनिधित्व सहितका मुद्दा ओझेलमा पर्नु स्वाभाविकै हो । अन्य दल र जनलाई एक्ल्याउने निषेधको नियत एवं विरोधको राजनीतिले जनताको मन एकीकृत गर्दैन, बरु बचेखुचेका सद्भाव, साझेदारी र स्वतन्त्रतालाई पनि भड्खालोमा जाक्छ । दोस्रो एकीकरणकर्ताहरूले पनि जारी राखेको छल नीतिका विभिन्न आयामले एकीकरण होइन, विखण्डीकरणलाई टेवा दिएका घटना र प्रवृत्तिको मात्रा बढ्दै छ । तर पनि उनीहरूले आफूलाई नै शाहपछिका ठूला एकीकरणकर्ताका रूपमा प्रस्तुत गर्ने क्रमसँगै परायाकरण पनि तीव्र पारेका छन्, अरू (अदर) लाई, विशेषत: मधेसी मोर्चालाई अलोकतान्त्रिक, विखण्डनकारी र सामन्ती सिद्ध गर्दै । यसमा सबैभन्दा बलियो अस्त्रको रूपमा प्रयोग गरिँदै छ, अन्य दलको राजनीतिक प्रदर्शन बिथोल्ने प्रयास गरेको, मधेसलाई आफ्नो बिर्ता ठानेको तथा राजविराजमा सिङ्गो एमाले नेतृत्व नै सखाप पार्ने योजना बनाएर हमला गरिएको आरोपको शस्त्रका साथ । शान्तिपूर्ण प्रदर्शनको सट्टा लाठी र ढुंगासहितको मधेसी प्रदर्शनले त्यस्तो आरोपका लागि टेको दिएको हुन सक्छ, तर यस्तो आरोपको नेपथ्यमा आफूलाई सिकारका रूपमा प्रयोग र आरोपित सिकारीमाथि पलटवार गर्ने मनसाय लुकेको हुन्छ । सन् १९३० को दशकमा जर्मन संसद् : राइखस्टाय्गमाथि आफूले हमला गरेपछि कम्युनिस्टहरूले आक्रमण गरेको आरोप लगाउँदै नाजीहरूले नरसंहार मच्चाएको इतिहासबाट राष्ट्रवादीहरूले सकारात्मक पाठ सिकेको पनि हुन सक्छ । गत वर्ष इटहरीमा मधेसी मोर्चाको सभा बिथोल्ने महान् राष्ट्रवादी र लोकतान्त्रिक कर्म गरेका एमालेका होनहार युवाहरूलाई यही पाठबाट दीक्षित र जुझारु पारियो भने मधेसी मोर्चा एवं मधेसीहरूसँगको द्वन्द्व भुइँतहमा हुने कम घनीभूत युद्ध (लो इन्टेन्सिटी वार)मा फेरिनेछ । नेपालको सार्वभौमिक सीमा र त्यसभित्रको राज्य एवं केन्द्र सरकारमा, राज्य र केन्द्र सरकारमा नभए प्रदेशमा भए पनि आफ्नो समान हैसियत र प्रतिनिधित्व खोज्ने मध्यमार्गीहरूसँग कम घनीभूत युद्धमा जुध्नु र उनीहरूको राजनीतिक धरातल जित्नु खतरनाक हुन सक्छ । जेहोस्, मेचीमहाकाली अभियानमा एमालेले अँगालेको राष्ट्रवादको विजय अभियानका लागि आन्तरिक र बाह्य शत्रु निर्माण र पहिचान भइसकेको छ, जुन राष्ट्रवादको निर्माण विस्तारका लागि अनिवार्य तत्त्व हो । राजविराज प्रकरणका अन्य सस्करण देखिने खतरा बढ्दो छ । कञ्चनपुर प्रकरणपछि नेपालीहरूको जीवन र मृत्यु पनि राष्ट्रवादको तुलामा शत्रु र मित्रको गोलीको मापदण्डका आधारमा तौलिने निश्चित छ । एकीकरण भाग२ को क्रममा एमालेले अँगालेको राष्ट्रवादको मुख्य नारा हो भावनात्मक एकीकरण । अत: सार्वजनिक खपतका लागि मधेसीसँग भावनात्मक एकीकरण गर्ने सुन्दर शब्द खर्चिएको छ, तर खासमा यो मधेसीको भावनामाथि जित हासिल गर्न खोज्ने र पहाडी खसआर्य अभिजात पुरुषहरूको एकाधिकार विस्तार गर्ने विजय अभियान हो । एकल जातीय अधिकार संविधानमै लेखिएपछि, ६ वटा प्रदेशमा पनि सुरक्षित भएपछि त्यसप्रति सहमति लिने र त्यसलाई सुदृढ गर्ने निर्वाचन जरुरी भएको छ, मधेसी मतको विस्तारसँगै पहाडी खसआर्यको मत एवं प्रभुत्वको निरन्तरताका लागि । ५ जनाको ज्यान गएपछि मधेसी मत र मनमाथि विजय शृंखलामा धक्का लागेको हुन सक्छ । हेक्का रहोस्, दिव्य उपदेश अनुसार पृथ्वीनारायण शाहले पनि असिल् हिन्दुस्थाना निर्माणको नाराका साथ गरेको भौगोलिकराजनीतिक एकीकरणपछि गण्डक क्षेत्रका थरघरका पहाडी खसआर्य अभिजात वर्गलाई नै राज्यको केन्द्रमा पारेका थिए, अन्य सबै समुदाय र वर्गलाई परिधिमा राखेका थिए । यसरी केन्द्र र परिधिमा पार्ने एकात्मक, केन्द्रीकृत हिन्दु राज्यको पुन:संरचनामार्फत नयाँ खालको एकीकरण र भावनात्मक ऐक्यबद्धता जरुरी भएको बेलामा एमालेको राष्ट्रवाद जागृत भएको छ । त्यस्तो राष्ट्रवादमा कसैले राष्ट्र पनि मानिने देश वा देश मानिने जनता वा जनतामा पनि विभिन्न वर्ग, वर्ण, धर्म, लिंग र जातिका उत्पीडित मानिस केन्द्रमा राखिएको अर्थमा सोचेमा भ्रमको दलदलमा फस्ने निश्चित छ ।संविधान निर्माणदेखि संघीयताको सीमांकनसम्ममा एमालेले अँगालेको राष्ट्रवादमा अन्य जन का लागि खासै स्थान छैन ।"
बिदेसिएका नेपालीमा नेतामुखी राजनीति,"विकसित मुलुकका त कुरै छोडौं, कुनै समय हाम्रै हाराहारीमा रहेका देशहरू पनि आज आर्थिक तथा सामाजिक रूपले ठूलै फड्को मारिसके । उनीहरूले हाल नेपाललगायतबाट कामदार भित्र्याइरहँदा हामीचाहिँ तिनै मुलुकमा आफ्ना युवाशक्ति सस्तैमा निर्यात गरी विप्रेषणमै रमाइरहेका छौं । झन्डै एक तिहाई जति अर्थतन्त्रको हिस्सा यसरी नै विदेशमा काम गर्नेहरूबाट धानिँदा यकिन आँकडा नभए पनि करिब ५० लाख नेपाली विभिन्न मुलुकमा रहेको अनुमान गरिएको छ । विप्रेषणले देशको अर्थतन्त्रमा सकारात्मक प्रभाव पारेझैं लागे पनि यसलाई नै दिगो र दीर्घकालीन विकासको भरपर्दो आधार भने मान्न सकिन्न । केही वर्षपहिलेको अरब वसन्त अर्थात् अरब स्प्रिङ नै बेरोजगारीले निम्त्याउन सक्ने स्थितिलाई दर्साउन पर्याप्त छ । यसरी हेर्दा अधिकांश नेपालीका निम्ति वैदेशिक रोजगारी रहर कम र बाध्यता ज्यादा भएकोमा सायदै विमति होला । फलस्वरूप, विदेशमै बसे पनि धेरैको ध्यान नेपालतिरै रहेको हुन्छ । अर्को शब्दमा, जति विदेशीहरूले विकास र समृद्धिमा पाएको सफलता देख्छन् त्यति नै प्रचुर सम्भावनाका बाबजुत हाम्रो देश अपेक्षाकृत प्रगतिपथमा लम्कन नसक्ता धेरैको मन अमिलिएकै हुन्छ । नेपालको समृद्धितर्फको गोरेटो धराशायी हुँदा अनि मिलेर बस्ने हाम्रो सहिष्णुता र सौहार्दतामाथि सहयोगको नाममा कतिपय बाह्य शक्तिले नेपाललाई राजनीतिक स्वार्थ पूरा गराउने प्रयोगशाला बनाउन खोज्दा सामाजिक सञ्जालमार्फत सचेत गराउने काममा पनि लागेकै पाइन्छन् प्रवासी नेपालीहरू । साथै, यदि त्यो नेपालको प्रतिष्ठासँग जोडिएको छ र त्यसले नेपालीत्व अनि गौरवको आभास गराउँछ भन्ने लागेमा आफ्ना कामलाई समेत एकातिर थाँती राखी अनलाइनमार्फत भोटिङ गराएर हाम्रा दाजुभाइ तथा दिदीबहिनीहरूलाई विजयी गराउन क्रियाशील हुनेहरूमा पनि तिनै नेपाली अग्रस्थानमै छन् । चाहे सामाजिक सेवाका क्षेत्रमा होस् या केही पहिलेको भूकम्पपछि भएका पुनर्निर्माण तथा राहत वितरणमा नै, विभिन्न मुलुकमा छरिएर रहेका नेपालीको योगदानलाई उल्लेखनीय नै मान्न सकिन्छ । यसले सिद्ध गर्ने एउटै तथ्य के हो भने भौतिक उपस्थिति कम भए पनि उनीहरूमा विकसित अनि समृद्ध नेपालकै चाहनाले बास गरेको हुन्छ । गैरराजनीतिक क्षेत्रमा बिदेसिएका नेपालीले जुन रूपले योगदान पुर्याइरहेका छन् । त्यस्तै प्रभावकारी भूमिका राजनीतिमा चाहिँ देखिएको छैन । भावना अनि आकांक्षामा आधारित योगदानका बाबजुत उनीहरूले राजनीतिक नेतृत्वलाई स्वच्छ, पारदर्शी अनि इमानदार बनाउन प्रयत्न गर्नु त परै जाओस्, बरु विदेशमै बसे पनि उनीहरूलाई रिझाउने र निकट हुन प्रयत्न गर्नमा नै धेरैले आफूलाई अव्यस्त गरेको पाइन्छ । फलस्वरूप हुन सक्छ अधिकांश दलका आफूनिकट भ्रातृ संस्थाहरू धेरैजसो मुलुकमा खोलिएका छन् । आआफ्ना पेसामा सफल अनि बौद्धिक जमातको संख्या दिनानुदिन बढ्दै गए पनि जब राजनीतिको सवाल उठ्छ, उनीहरूले विदेशमा सिकेको सीप अनि हासिल गरेको ज्ञानमाथि नेपालकै झल्को दिनेगरी राजनीतिले जितेको भान हुन्छ । दलनिकट भई खोलिएका यस्ता भ्रातृ सस्थाको मुख्य काम भनेको नेपालबाट नेतालाई बोलाई उनीहरूका कुरा सुनेझैं गर्ने, उनीहरूलाई केही रमणीय ठाउँको भ्रमण गराउने अनि आफूसहितका केही तस्बिर खिचेर सामाजिक सञ्जालमा पोस्ट गरी तिनै नेतासँग आफ्नो पहुँच स्थापित गर्न प्रयत्न गर्ने देखिएको छ । त्यसैले हुन सक्छ धेरै नेताले जापानको भ्रमण गरे पनि त्यहाँको अपांगमैत्री र अवरोधमुक्त भौतिक संरचनाले उनीहरूलाई कहिल्यै लोभ्याएन । त्यहाँको विश्वप्रसिद्ध द्रुतगतिको सिन्कान्सेन रेल उनीहरूले धेरै पटक चढे होलान् तर त्यसको प्रभाव नेपालको रेलवे निर्माणमा लागू गर्नुपर्छ भन्ने योजना कहिल्यै सुनाएनन् । उनीहरू धेरै पटक उत्तरी युरोप गए तर त्यहाँको कल्याणकारी अर्थव्यवस्थाका सबल पक्षलाई कहिल्यै पनि नेपालको अर्थतन्त्र निमार्णमा समेट्न जरुरी ठानिएन । सधैं नेपालको सम्भावना पर्यटनमै छ भन्नेहरू सिङ्गो सहर नै संग्रहालयझैं लाग्ने पेरिसको भ्रमणमा धेरै पटक निस्किए तर त्यस्ता भ्रमणका प्रभाव संस्कृति र सभ्यतालाई जोगाउँदै व्यावहारिक रूपले नेपाललाई आकर्षक पर्यटकीय स्थल बनाउन फलदायी भएनन् । दक्षिण अमेरिकी मुलुकहरूले गरिबी घटाउन हासिल गरेका सफलता त्यहाँको भ्रमण गर्ने हाम्रा नेताले कहिल्यै सिक्न सकेनन् । बेलायतलगायतमा हाम्रालाई भन्दा राम्रालाई दक्षताको अभ्यास गर्दै जिम्मेवारी दिने प्रचलन अनि अमेरिकामा समान अवसर र तुलनात्मक रूपले निष्पक्ष स्रोतको बाँडफाँड तथा उनीहरूका फराकिला सडक निर्माण कहिल्यै पनि भ्रमणकारी हाम्रा नेतृत्वका प्राथमिकताभित्र परेनन् । यसविपरीत बरु हाम्रा नेताले दक्षिण कोरिया, मलेसिया अनि अन्य खाडी मुलुकमा दलकै विस्तार गर्ने हेतुले भ्रमण गर्दा नेपाललाई औद्योगिकीकरण गरी देशभित्रै रोजगारी सिर्जना गर्नुपर्ने आवश्यकता महसुस गर्नुको सट्टा उल्टै तिनै मुलुकहरूमा आफ्नो युवा जनशक्तिलाई सस्तैमा निर्यात गर्ने बुद्धिको विकास गरेको देखियो । यसरी हेर्दा, हाम्रा राजनीतिक नेतृत्व सिक्नका निम्ति विदेश गएका हुन्थे भने त्यसको केही न केही छनक उनीहरूले ल्याउने नीति तथा कार्यक्रममा देखिन्थे । बैठक र अन्य औपचारिक कार्यक्रमलाई सहायक ठानी, समुद्री छेउछाउमा मन्त्रमुग्ध हुने अनि बैठकका क्रममा मूल विषयवस्तुलाई बेवास्ता गरी आफन्तहरूसहित विदेशीहरूसँग खिचिने तस्बिरहरूले मुलुकको विकास हुन्थ्यो भने त्यसमा पनि हाम्रो नेतृत्वलाई कसैले जित्न सक्ने थिएन । तसर्थ, सवाल के हो भने यसरी देशभित्र करिब असफलझैं भएका राजनीतिक दल र तिनका नेतालाई खबरदारी गर्नुको सट्टा यो या त्यो बहानामा आफूले दु:ख गरी कमाएको रकमसमेत खर्च गरी बारम्बार विदेशमा निम्त्याउने हामी गैरआवासीय नेपालीले पनि देशलाई भद्रगोलपूर्ण अवस्थाबाट गुजार्न जानी नजानी भूमिका निर्वाह गरिरहेका त छैनौं ? साथै, सामाजिक सञ्जालमार्फत नेपाली दल र तिनका नेतृत्व जनउत्तरदायी नभएकोमा आक्रोशपूर्ण अभिव्यक्ति दिने तर आफू आवद्ध दल या गुटलाई भने उनीहरूका व्यापक गलत क्रियाकलापका बाबजुत छोख्याउन भएभरको शक्ति खर्चिएर लाग्ने प्रवृत्तिले कसरी नेपाली नेता र राजनीतिलाई सही मार्गमा हिँडाउन टेवा मिल्ला र ? यसको आशय बिदेसिएकाहरूले राजनीतिमा आस्था राख्नै हुन्न भन्ने होइन तर आस्थाका नाममा आआफ्नो पेसामा सफल अनि उच्च शिक्षा हासिल गरिसकेका नेपाली पनि सही र गलतको विश्लेषण नै नगरी नेता रिझाउन लाग्ने प्रवृत्तिले केवल देश नबनेकोमा आरोप अहिलेका दलहरूलाई लगाएर आफूलाई पानीमाथिको ओबानो बनाउने छुट भने हुने छैन । समानता, न्यायसहित समावेशी विकासमा सबैको सहभागिता मुलुक निर्माणका अनिवार्य सर्त हुन् । मुलुकको दिगो विकास एकआपसमा लडेर होइन, जुटेर मात्रै सम्भव छ । तर, अहिले नेपाल पहिचानको नाममा एकले अर्कालाई निषेध गर्ने गरी यहाँका जातजाति, भाषाभाषी अनि दलित भनिएकाहरू र मधेसीहरूबीच गहिरो खाडल खनिँदै छ । त्यसको प्रत्यक्ष नकारात्मक प्रभाव बिदेसिएका नेपालीहरूमा पनि देखा पर्दै छ उनीहरूद्वारा खोलिएका खास जाति र दलविशेषकै संघसंगठनकै नाममा । जसरी नेपालभित्र हरेक क्षेत्रमा हुने नियुक्तिमा दलको, गुटको र बिचौलियाको प्रभाव परेको छ, त्यस्तै प्रभाव पर्दै गएको छ गैरआवासीय नेपालीको संगठनमा पनि । हुन त हामी त्यही समाजका उत्पादन हौं, जुन समाज सबैका लागि, विभेदविहीन र कल्याणकारी अझै बनिसकेको छैन । अनि त्यही समाज हो जहाँ कुनै दलसँग आवद्ध भइएन भने बाँच्नै पनि गाह्रो हुने गरी डनवाद र धनवादलाई संस्कृति तथा पद्धति बनाउने काम भइरहेका छन् । नेपालमा रहँदा समाजबाट यस्तै कुरा सिकेकाले होला सायद विदेश आए पनि र यहाँका विकास र प्रगतिसँग निकट भए पनि नेपालमा जे गरिन्थ्यो त्यसलाई सजिलैसँग त्याग्न नसकिएको । यस्तै स्थितिले निरन्तरता पाइरहेमा नेपालीको ठूलै बौद्धिक जमात विभिन्न देशमा तयार भइसकेको भए पनि त्यसले पनि दलगत साँगुरो घेराबाट माथि उठ्न नसक्ने सम्भावना प्रबल रहन्छ । विज्ञ र दूरद्रष्टाहरूले त खराबलाई खराब र सहीलाई सही मात्र नभई कस्तो बाटो समाउँदा त्यसको परिणाम राष्ट्र र जनताका लागि लाभदायी हुन्छन् भनी आँकलन गरी स्पष्ट धारणा तय गर्न सक्नुपर्ने हो तर, यसविपरीत दलकै भाषा बोल्नेहरू महत्त्वपूर्ण ओहोदामा पुग्नाले निष्पक्षता, पारदर्शिता, जिम्मेवारी र जवाफदेहिताबाट च्युत हुने मात्रै होइन स्वाभिमानी र वास्तविक विशेषज्ञहरूमा उदासीनता आउँदा मुलुकलाई आवश्यक पर्ने ज्ञान र सीपयुक्त मानिस पलायन हुने अवस्थासमेत देखिन सक्छ । यस्ता केही निराशाजनक परिदृश्यका बाबजुत स्मरणीय के हो भने राम्रो कामका लागि कहिल्यै ढिला हुँदैन । थोरैले जितिरहने अनि मुलुक र जनताचाहिँ कमजोर भइरहने अवस्थामा विराम लाग्नैपर्छ । हामीलाई देश लथालिंग भएकोमा असन्तुष्ट र निराश हुने अनि गालीगलोज मात्रै गरेर बस्ने छुट छैन । देश बदल्ने सोच पनि राख्ने तर देश नबनाउनेहरूकै काँध थाप्ने प्रवृत्तिले पनि समृद्ध नेपाल सम्भव नहुँदो रहेछ । सही व्यक्तिले नेतृत्व गर्ने हो भने राजनीति नै देश बनाउने मूल नीति भएकोमा विमति छैन । तसर्थ, सही र गलत छुट्याई अदक्ष नेतृत्वको जगमा पेसामुखी अनि पथच्युत बन्दै गएको राजनीतिलाई सेवामुखी तथा कल्याणकारी मार्गमा हिँडाउन मुलुकभित्रका र परिस्थितिवश बिदेसिएका नेपालीले निहित स्वार्थभन्दा माथि उठी उल्लेखनीय भूमिका निर्वाह गर्न सक्नुपर्छ ।"
करोडौंका सामान अलपत्र,"पोखरा त्रिभुवन विश्वविद्यालयले समयमै व्यवस्थापन नगर्दा इन्जिनियरिङ अध्ययन संस्थान पश्चिमाञ्चल क्याम्पसमा महत्त्वपूर्ण उपकरण तथा सवारीसाधनसहित करोडौं रुपैयाँ बराबरका सामान अलपत्र छन् । ती सामान आवश्यक रहेका अन्य संस्थालाई दिने वा लिलामी गर्नेबारे त्रिविले चासो देखाएको छैन । पढाइ सुरु भएको २०४४ सालदेखिका उपकरण र सामानले क्याम्पसको ११ वटा वर्कसप (स्टोर) भरिएका छन् । बस, जिप, मोटरसाइकल, साइकल लगायत सवारीसाधन, इन्जिन, फ्रिज, ग्यास चुलो, टयांकी, विद्यार्थीले प्रयोगात्मक कक्षामा प्रयोग गरेका प्लम्बिङ, फिटिङ सामान, कम्प्युटर, फर्निचर, इन्जिनियरिङ एक्स्पोका सामान त्यत्तिकै थन्किएका हुन । विश्व बैंकले २०४४ सालमा दिएका ७ करोड मूल्य बराबरका विभिन्न उपकरण पनि त्यत्तिकै छन्, सहायक क्याम्पस प्रमुख छबेन्द्रबहादुर थापाले भने । अब पनि त्रिविले पहल नगरे सबै सामान कवाडी हुनेछन् । सुरुबाटै लिलामी प्रक्रिया नहुँदा सामान थुप्रिएको उनले बताए । सामान लिलामीमा बेच्न तथा सरकारी निकायलाई दिन त्रिवि केन्द्रले अनुगमन र स्वीकृत गर्नुपर्ने हुन्छ । पटकपटक पहल गर्दा पनि अनुगमन र लिलामीका लागि स्वीकृति नदिँदा समस्या आएको क्याम्पसले जनाएको छ । बारम्बार ताकेता गर्दा पनि त्रिवि प्रशासनले सुनुवाइ नगरेपछि सामान अलपत्र भयो, क्याम्पस प्रमुख नारायणप्रसाद गौतमले भने, करोडौं रुपैयाँ नोक्सानी भएको छ । विभिन्न दाताले सामान सहयोग गरेका थिए । जर्मनी, बेलायत, इटालीलगायत देशमा बनेका उपकरण, सामान सीटीईभीटीजस्ता प्राविधिक शिक्षालय दिँदा उचित हुने स्टोर हेर्ने सामान्य प्रशासन शाखाका प्रमुख राजकुमार श्रेष्ठले बताए । पहिला इन्जिनियरिङको डिप्लोमा तहमा सिभिल, इलेक्ट्रिकल र मेकानिकल इन्जिनियर अन्तर्गत डकर्मी, सिकर्मी, वेल्डिङ, प्लम्बिङ, हाउस वायरिङ, सिट मेटललगायतको पढाइ र प्रयोगात्मक कक्षाका लागि आवश्यक उपकरण र सामान ल्याइएको थियो । २०६९ सालदेखि डिप्लोमा तह फेजआउट भएपछि सामान अलपत्र भएका हुन् । क्याम्पसले पछिल्लोपटक मेकानिकल विभागका प्रमुख रामप्रसाद पौडेलेको संयोजकत्वमा उपकरण तथा सामानको मूल्यांकन समिति बनाएको छ । मूल्यांकन भइसकेपछि लिलामीको स्वीकृतिका लागि त्रिवि पठाउँछौ, गौतमले भने, स्वीकृति दिए राम्रो हुन्थ्यो । अहिले पनि नदिए सबै सामान बर्बाद हुने भयो । पोखराको लामाचौरस्थित पश्चिमाञ्चल इन्जिनियरिङ क्याम्पसमा अलपत्र परेका उपकरण । तस्बिर : लालप्रसादकान्तिपुर"
मलेठमा होलीको रङ पोखिएन,"राजविराज सप्तरी जिल्लामा अघिल्ला वर्षहरूजस्तो होलीको रौनक देखिएन । सदरमुकाम राजविराजसहित ग्रामीण क्षेत्रमा धेरैले होली खेलेनन् । केहीले भने रङ र अबिर दलेर मनाए ।एक साताअघि सप्तरीको मलेठमा भएको झडपका क्रममा प्रहरीको गोली लागी पाँच जनाको मृत्यु भएको शोकमा संयुक्त लोकतान्त्रिक मधेसी मोर्चाका नेताकार्यकर्ताले सामूहिक कपाल मुण्डन गराउँदै शोक मनाए । मधेसको अधिकारका लागि पाँच जना सप्तरीवासीको मृत्यु भएको शोकमा यस वर्ष होली नखेल्ने निर्णयमा मधेसी मोर्चा पुगेको मोर्चा आबद्ध संघीय समाजवादी फोरम नेपालका तराई मधेस प्रदेश मुख्य सचिव शम्भु झाले बताए ।राष्ट्रिय मधेस समाजवादी पार्टीका केन्द्रीय सचिव गजेन्द्र मण्डलका अनुसार सोमबार बिहान ४० जना मोर्चाका नेता कार्यकर्ताले राजविराजमा सामूहिक मुण्डन गरे । ग्रामीण क्षेत्रमा पनि मोर्चाको नेतृत्व तहमा रहेकाहरूले कपाल मुण्डन गराएको उनले बताए । मोर्चाले स्थानीय रेडियोमार्फत यस वर्षको होली तडकभडकपूर्ण हिसाबले नमनाउन जिल्लावासीमा आग्रह गरेको थियो । यद्यपि होली खेल्नेहरूको संख्या पनि कम देखिएन । बिहानैदेखि राजविराजका सडक र ग्रामीण क्षेत्रमा होली खेल्नेहरूको समूह पनि बाक्लै देखियो ।होली खेल्नेहरूले एमाले अध्यक्ष केपी ओलीको पुत्ला जलाउँदै रंग र अबिर एकआपसमा दली सांस्कृतिक पर्वलाई निरन्तरता दिए । खासगरी युवायुवतीहरू होलीको रंगमा जमे । तर, सप्तरी घटनामा ज्यान गुमाएकाहरूको गाउँ मलेठ, प्रसवनी र जमुनी मधेपुरामा भने होलीको छनक देखिएन । गाउँ नै शोकमा रहेका कारण स्थानीयले होली मनाएनन् । यता सप्तरी सदरमुकाम राजविराजमा वर्षौंदेखि माडवाडी समुदायले मनाउँदै आएको होली विशेष कार्यक्रम पनि यस वर्ष स्थगन गरे । माडवाडी समुदायका अगुवा नागरिक समाज सप्तरीका अध्यक्ष थानसिंह भन्सालीले जिल्लाको अवस्था शोकमय भएका कारण होली विशेष कार्यक्रम स्थगित गर्नुका साथै यस वर्ष होली नखेल्ने निर्णय गरेको सुनाए ।सुनिएन जोगिरावर्षौंदेखि होलीपर्वलाई सांस्कृतिक रूपमा मनाउँदै आएको सप्तरीमा होलीको दिनभन्दा अगावै होली गीत र जोगिराको सुरले गुञ्जायमान हुन्थ्यो । तर, यस वर्ष ग्रामीण क्षेत्रमा ढोलकको तालमा जोगिराको सुर नचढेको बभनगामाकट्टी२ का पूर्व वडाध्यक्ष सत्यनारायण यादवले बताए । केहीले सांस्कृतिक रूपमा मनाए पनि धेरै परिवारमा भगवानलाई चढाउनुपर्ने औपचारिकता मात्र पूरा गरिएको यादवले बताए । यस वर्ष होलीको रौनक चढनुभन्दा अगावै जिल्लामा घटना भएकाले औपचारिकतामा केही परिवारमा मनाए पनि हर्षोल्लासपूर्वक भने मनाउन नसकिएको तिलाठीका पूर्वअध्यक्ष दिनेश्वर मिश्रले बताए । चार जना नियन्त्रणमाएक साताअघि प्रहरीसितको झडपमा गोली लागी पाँच जनाको मृत्युपछि बिग्रिएको सुरक्षा व्यवस्थामा दुई दिनयता हडताल खुलेपछि केही सुधार आएको भए पनि होलीका अवसरमा सुरक्षा व्यवस्था बिग्रन नदिन जिल्ला प्रहरी कार्यालय सप्तरीले जिल्लाभरि प्रहरी परिचालन गरेको छ । जिल्ला प्रहरीका डीएसपी लक्ष्मीराज अधिकारीका अनुसार होलीको क्रममा मादक पदार्थ सेवन गरी झैझगडा गरेको आरोपमा सोमबार चार जनालाई नियन्त्रणमा लिइएको छ ।"
छुट्टाछुट्टै दुर्घटनामा २ को मृत्यु,राजविराज सप्तरीमा सोमबार साँझ भएका दुई छुट्टाछुट्टै दुर्घनामा एक बालकसहित दुई जनाको मृत्यु भएको छ । राजविराजभारदह सडक खण्डअन्तर्गत हनुमाननगर योगिनीमाई ३ मा मारुती भ्यानको ठक्करबाट मयनाकरेडी ८ बडहराका ८ वर्षीय बालक जीवछ साहको मृत्यु भएको डीएसपी लक्ष्मीराज अधिकारीले बताए । को१च ६४२१ नम्बरको मारुती भ्यानले साइकललाई ठक्कर दिँदा उनको मृत्यु भएको हो । बालक साह आमासँग साइकलमा मामाघर गइरहेका थिए । यस्तै सप्तरीको कडोरवनामा दुई मोटरसाइकल एकआपसमा जुधेको अवस्थामा पछाडिबाट आएको ट्रयाक्टरले ठक्कर दिंदा एक जनाको मृत्यु भएको छ । अन्य दुईजना गम्भीर घाइते भएका छन् । स१प ६०४६ र स५प ९३३ नम्बरका मोटरसाइकल एकआपसमा ठोक्किँदा पछाडिबाट आएको स१त ४६८७ नम्बरको ट्रयाक्टरले ठक्कर दिंदा मोटरसाइकलमा सवार पन्सेरा ७ का ५० वर्षीय मोहम्मद इस्लामको मृत्यु भएको डीएसपी अधिकारीले बताए ।
जिल्ला समिति विस्तार,"गुल्मी अधिवेशन सकिएको एक वर्षपछि कांग्रेसको जिल्ला कार्यसमिति विस्तार भएको छ । तम्घासमा शनिबार सम्पन्न दुईदिने बैठकले उपसभापतिमा विष्णुप्रसाद बलाल, सचिवमा विष्णुकुमारी सापकोटा र सहसचिवमा गोपाल पाण्डेलाई मनोनीत गर्दै अनुमोदनसमेत गरेको सभापति भुवनप्रसाद श्रेष्ठले बताए । समितिमा थप सदस्य मनोनीत गर्न बाँकी छ । बैठकले स्थानीय तहको निर्वाचनका लागि अग्लुङदेखि अर्वेनीसम्म संगठन सुदृढीकरण अभियान सञ्चालन गर्ने निर्णय गरेको छ ।"
अग्निपीडितलाई राहत,संखुवासभा मादीमूलखर्कका अग्निपीडितलाई संखुवासभा समाज बेलायतले राहत रकम उपलब्ध गराएको छ । समाजका वरिष्ठ उपाध्यक्ष वसुन्धरा याक्खाले पीडित राहत संकलन तथा पुनर्निर्माण सहयोग समिति मूलखर्कलाई २ लाख ४८ हजार ९ सय ७५ रुपैयाँ हस्तान्तरण गरे । उक्त रकम सचिव दुर्गाप्रसाद निरौलालाई हस्तान्तरण गरियो । गत कात्तिक १५ गते राति मादी नगरपालिका३ स्थित मूलखर्क बजारमा आगलागी हुँदा सात घर नष्ट भएका थिए ।
अनियमितता छानबिन समिति,गुल्मी खानेपानी तथा सरसफाइ डिभिजन कार्यालयबाट वितरण गरिने पाइप र अन्य क्रियाकलाप छानबिन गर्न स्थानीय प्रशासनले समिति गठन गरेको छ । सहायक प्रजिअ कोशलराज शर्माको संयोजकत्वमा कोष तथा लेखा नियन्त्रण कार्यालयका लेखा अधिकृत सुकदेव ज्ञवाली र जिल्ला प्राविधिक कार्यालयका इन्जिनियर पारस पन्थी सदस्य रहेको छानबिन समिति गठन गरिएको प्रजिअ कृष्णप्रसाद ढुंगानाले जानकारी दिए । आँपचौर गाविसको चिन्यारूख खानेपानी योजनाको नाममा ३२ एमएमको ४ हजार मिटर पोलिथिन पाइप ट्रयाक्टरमा लोड गरी स्थानीय हार्डवेयर पसलमा झारेको भन्दै एमालेको रेसुंगा नगर समितिले नियन्त्रणमा लिएको थियो ।
गोठ भत्कँदा मृत्यु,धादिङ भूकम्पले धरापमा परेको गोठ भत्कँदा पीडा४ च्याँङ्लीमा ६५ वर्षीय वृद्धको मृत्यु भएको छ । गोठको माथिल्लो तलामा भकारी राखेका खेमराज साँझपख ७ बजे अन्न निकाल्न गएका थिए । गोठ भत्केपछि उनीसँगै गएका छोरा र नाति भागेर बच्न सफल भएका छन् । गोठ भत्केर गाई र भैंसीसमेत मरेका छन् ।
आगलागीबाट क्षति,गुलरिया बढैयाताल५ स्थित बढैयाताल कटेजमा आगलागी भएको छ । फुसको छाना भएको उक्त कटेजको काउन्टरमा रहेको मैनबत्ती सल्केर आगलागी भएको प्रहरीले जनाएको छ । प्रहरी उपरीक्षक भरतबहादुर बोहोराले आगलागीबाट करिब ८ लाखको क्षति भएको बताए । घटनास्थल सदरमुकाम गुलरियाबाट करिब २५ किमि टाढा पर्छ ।
विद्युत् प्राविधिक मृत फेला,खोटाङ स्थानीय विद्युत् गृहमा काम गर्दै आएका राखावाङेल३ का ४४ वर्षीय राधा श्रेष्ठ मृत फेला परेका छन् । लिदिङखोला लघुजलविद्युत् आयोजनामा विगत ४ वर्षदेखि प्राविधिक काम गर्दै आएका श्रेष्ठ सोमबार दिउँसो मृत फेला परेका हुन् । विद्युत् गृहमै बस्दै आएका श्रेष्ठ आइबार बेलुका घर जान्छु भन्दै हिँडेपछि बेपत्ता बनेका थिए । राति रक्सीले मातेर हिँड्दा हुत्तिएर खोलामा लडी झरेको र निस्कन नसक्दा उनको मृत्यु भएको हुन सक्ने अनुमान गरिएको खोटाङका प्रमुख प्रहरी नायब उपरीक्षक नवीनकिशोर प्रधानले बताए ।
दोषी पत्ता लगाउन माग,भोजपुर छिनामखु२ का सञ्जोक राईको हत्यामा संलग्नलाई पत्ता लगाएर कारबाही गर्न सरोकारवालाले माग गरेका छन् । हत्याविरुद्ध दबाब समूहले निकालेको विज्ञप्तिमा अज्ञात समूहबाट गरिएको निर्मम हत्याले छिनामखुवासी स्तब्ध भएको उल्लेख छ ।
"बोर्ड फेरिए, कर्मचारी तोकिए","काभ्रे जिल्ला समन्वय समितिले दैनिक प्रशासनिक काम चलाउन निमित्त कार्यकारी अधिकृत तोकेको छ । साबिकका गाविसमा कार्यरत गाविस सचिवमध्ये सेवाप्रवेशको अग्रताका आधारमा कार्यकारी अधिकृत तोकिएको हो । जिल्लामा ६ नगरपालिका र ७ गाउँपालिका छन् । उपसचिवको दरबन्दी हुने नगरपालिकामा हाल कार्यरत अधिकृतलाई नै निमित्त कार्यकारी तोकिएको स्थानीय विकास अधिकारी कोमलप्रसाद धमलाले जानकारी दिए । उनका अनुसार देउपुर नगरपालिकामा विष्णुबहादुर बिष्ट, भुम्लु गाउँपालिकामा गोविन्दप्रसाद पुडासैनी, चौरीदेउरालीमा प्रकाशप्रसाद उपाध्याय, खानीखोलामा चोलकान्त शर्मा, महाभारतमा शम्भुप्रसाद सापकोटा, तेमालमा टोपबहादुर ठकुरी, रोशीमा वासुदेवप्रसाद पौडेल र बेथानचोक गाउँपालिकामा कपिन्द्रप्रसाद न्यौपानेलाई तोकिएको छ । साबिकका गविस सचिवले वडासचिवका रूपमा काम गर्नेछन् । दुईवटा वडामा विभाजित गाविसका हकमा संयुक्त वडा कार्यालयका रूपमा चलाउन निर्देशन भएको जिससका योजना अधिकृत धोलकराज ढकालले जानकारी दिए । उनका अनुसार दुईवटा स्थानीय निकायमा विभाजन भएका गाविसको हकमा भने साबिक गाविस सचिवले बढी वडा परेको निकायमा वडा सचिवका रूपमा काम गर्ने र बाँकीमा अर्को स्थानीय निकायले व्यवस्था गर्नुपर्नेछ । नयाँ संरचना कार्यान्वयनमा आएपछि साबिकका गाविसमार्फत सम्झौता भइरहेका योजनाको भुक्तानी प्रभावित हुने देखिएको छ । नयाँ लेटरप्याड र छाप प्रयोगमा आइसकेकाले भुक्तानी दिन समस्या हुने योजना अधिकृत धोलकराज ढकालले बताए । योजना सम्झौता र भुक्तानी प्रभावित भएको छ, ढकालले भने, व्यावहारिक पक्ष हेरेर हुन सक्नेसम्मको काम गरिरहेका छौं । खाता रोक्का नभए पनि वडा सचिवको हैसियतमा रहेका साबिक गाविस सचिवलाई खाता सञ्चालन गर्ने अनुमति छैन । उनका अनुसार नागरिकता, राहदानी सिफारिस आदि काम प्रभावित भएको छ । खटाइए कर्मचारीखोटाङका सबै पालिकामा सोमबार कर्मचारी खटाइएको छ । प्रजिअ प्रल्हाद पोखरलको अध्यक्षतामा बसेको जिल्लास्तरीय स्थानीय तह सहजीकरण तथा कर्मचारी व्यवस्थापन समिति बैठकले दुई नगरपालिकासहित आठवटै गाउँपालिकामा कर्मचारी खटाएको हो । स्थानीय विकास अधिकारी राजनकुमार बीसीका अनुसार रूपाकोटमझुवागढी नगरपालिकामा अनिल किराती (अधिकृत), हलेसीतुवाचुङ नगरपालिकामा केसीराज राई (नासु), ऐसेलुखर्क गाउँपालिकामा युवराज फुयाल (नासु), केपिलासगढी गाउँपालिकामा चन्द्र आचार्य (नासु), लामीडाँडा गाउँपालिकामा भेषराज खत्री (नासु), साकेला गाउँपालिकामा होमनाथ खनाल (नासु) खटाइएको छ । त्यस्तै दिप्रुङ गाउँपालिकामा धनबहादुर श्रेष्ठ (नासु), खोटेहाङ गाउँपालिकामा मनसकुमार राई (नासु), बराहापोखरी गाउँपालिकामा गौरी आचार्य (नासु) र जन्तेढुङ्गा गाउँपालिकामा ढुण्डिराज दुलाल (नासु) खटाइएको छ । जिविस खारेजीपछि जिल्ला समन्वय समितिको कार्यालय स्थापना गरिएको कार्यालयका सूचना अधिकारी नरहरि सापकोटाले बताए ।जिविसको बोर्ड हटाइयोमोरङमा आइतबारदेखि जिल्ला समन्वय समितिको बोर्ड राखिएको छ । तत्काललाई पुरानै जनशक्तिमार्फत प्रशासनिक काम सुरु गरिएको छ । जिल्लामा ८ नगरपालिका, ८ गाउँपालिका र १ उपमहानगरपालिका छन् । स्थानीय विकास अधिकारी शोभाखर रेग्मीले तत्काललाई पुरानै जनशक्तिले स्थानीय तहको कामकाज सुरु गरेको बताए । जिल्ला समन्वय समिति, उपमहानगरपालिका, नगरपालिका र गाउँपालिका कार्यालय स्थापना गरी त्यसैअनुसारको लेटरप्याड र छाप प्रयोग गर्न थालिएको छ । कोसी हरैचा र सुन्दर दुलारी नगरपालिका गाभिएर सुन्दरहरैचा नगरपालिका भएकाले दुवैमा कार्यरत कार्यकारी अधिकृतमध्ये वरिष्ठलाई कार्यालय प्रमुखका रूपमा कामकाज सञ्चालन गर्न निर्देशन दिइएको छ, उनले भने, गाउँपालिकामा गाविसमा कार्यरत गाविस सचिवहरूमध्ये वरिष्ठलाई निमित्त प्रमुख तोकिएको छ । नगरपालिकामा उपसचिव वा अधिकृत कार्यालय प्रमुख हुने भनिएअनुसार अर्को व्यवस्था नहुन्जेल अधिकृतहरूलाई कार्यकारी जिम्मेवारी दिने उनले सुनाए । धादिङ जिल्ला समन्वय समितिले सोमबारदेखि लागू हुनेगरी जिल्लाभरका २ नगरपालिका र ११ वटा गाउँपालिकामा कार्यकारी अधिकृत खटाएको छ । सदरमुकाम नीलकण्ठ नगरपालिकमा साबिककै कार्यकारी अधिकृत देवराज चौलागाई, धुनीबेंसी नगरपालिकामा शाखा अधिकृत खेमराज खत्री, गजुरीमा साबिकका गाविस सचिवसमेत रहेका शाखा अधिकृत मनचन्द्र धरला र गल्छी गाउँपालिकामा लक्ष्मण भट्टराई, थाँक्रे गाउँपालिकनमा सुरेनकुमार श्रेष्ठलाई खटाइएको छ । त्यसैगरी गंगाजमुना गाउँपालिकामा नासु ठाकुरप्रसाद सिंखडा, ज्वालामुखी गाउँपालिकामा नासु गिरिप्रसाद विष्ट, नेत्रावती गाउँपालिकामा नासु भुवल विश्वकर्मा, वेनीघाट रोराङ गाउँपालिकामा नासु चुडामणि पुरी र सिद्धलेक गाउँपालिकामा नासु सूर्यप्रसाद देवकोटा र त्रिपुरासुन्दरी गाउँपालिकामा नारायणकुमार श्रेष्ठलाई खटाएको छ । यसैगरी ज्येष्ठताकै आधारमा रुवीभ्याली गाउँपालिकामा खरिदार इन्द्रप्रसाद काफ्ले र खनियावास गाउँपालिकामा खरिदार दुर्गाबहादुर शाहीलाई खटाइएको छ ।उनीहरूलाई स्थानीय विकास अधिकारी जीवलाल भुसालले स्थानीय निकायको कार्यविधिसहित रमानापत्र हस्तान्तरण गरेका थिए । तर, नयाँ संरचनाअनुसार लेटरप्याड, छाप नबनेका कारण सोमबार कसैले पनि नागरिकता, राहदानी लिन पाएनन् ।उत्साहसँगै अन्योलओखलढुंगा स्थानीय तह कार्यान्वयनमा ल्याइएपछि सर्वसाधारणसँगै कर्मचारीमा उत्साह बढे पनि यसको व्यवस्थापनलाई लिएर अन्योल कायमै छ । यही अन्योललाई देखाएर नियमित रूपमा हुँदै आएका काम नअडाउन दबाब पनि छ ।हामी सबैका लागि खुसीको कुरा हो, केन्द्रको सरकारलाई घरघर पुर्याउने संघीयताको सपना अब पूरा हुँदै छ, जिविसको बोर्ड फेर्ने कार्यक्रममा स्थानीय विकास अधिकारी यामलाल अधिकारीले भने, सुरुमा केही अन्योल भए पनि यो केही दिनमै टुंगो लाग्छ । सोमबार जिविसको बोर्ड परिवर्तन गरी जिल्ला समन्वय समिति (जिसस) को बोर्ड टाँगिएको छ । संघीय मामिला तथा स्थानीय विकास मन्त्रालयको निर्देशनअनुसार अब जिल्लामा सात गाउँपालिका र एक नगरपालिका गरी आठ तहमा काम हुने अधिकारीले बताए । आर्थिक कारोबार गरिने बैंकहरूमा जिविस, गाविसको नाम परिवर्तन गर्न जिससले निर्देशन पठाइसकेको छ । सोमबार अघिसम्म भएका विकास कार्यक्रमको योजना सम्झौता गाविसका नाममा भएकामा अब गाउँपालिकाकै नाममा हुने जिससले जनाएको छ ।गाउँपालिकाका कार्यकारी अधिकृत केही दिनमै तोकिने र साबिकका गाविस सचिवलाई हाल पुन:संरचनामा परेका वार्डमा संयुक्त वडा कार्यालय स्थापना गर्न निर्देशन गरिएको स्थानीय विकास अधिकारीले बताए । गाविस सचिवहरू भने काममा अन्योलले गर्दा सोमबार जिसस परिसरमा जम्मा भएका थिए । कतिपय विषयमा देखिएको अन्योल मन्त्रालयको नियमित निर्देशनले समाधान गर्ने जनाइएको छ । राजनीतिक दलहरूले यही अन्योललाई कारण देखाएर कर्मचारीले गर्ने नियमित काममा बाधा नगर्न अनुरोध गरेका छन् । अन्योल देखाएर काम असहज बनाउँदा संघीयताप्रति सर्वसाधारणको वितृष्णा जाग्न सक्छ, माओवादी केन्द्रका जिल्ला उपाध्यक्ष निशान्त शर्माले भने, यो हाम्रो अमूल्य उपलब्धि हो । यसलाई त्यही रूपमा महसुस गराउन सबैले सहयोग गर्नुपर्छ ।सेवाग्राही रित्तै हात नुवाकोट जिल्लाका सबै तहमा नाम र जिम्मेवारी तोकिए पनि नयाँ संरचनाअनुसार कार्यप्रणाली र सामग्री व्यवस्था नगरिँदा नागरिकता सिफारिसलगायत काम रोकिएका छन् । सोमबार कार्यालय खुलेसंगै जिल्ला प्रशासन कार्यालयमा नागरिकता लिन आएका एक दर्जन सेवाग्राहीलाई फर्काउनुपरेको निमित्त प्रजिअ किशोर विश्वकर्माले बताए । सरकारले गाउँपालिका र नगरपालिका घोषणा गरेकाले पुरानो अनुसूचीअनुसार नागरिकता भ्यालिड भएनन्, उनले भने । साबिकका गाविस र नगरपालिकाले नयाँ लेटरप्याड, छाप पाइसकेका छैनन् । जिल्ला प्रशासन र गाविसमा रहेका कम्प्युटर सफ्टवेरबाट काम हुन सकेन, गृहले सफ्टवेर परिवर्तन हुने भने पनि आएको छैन, निमित्त प्रजिअ विश्वकर्माले भने । साबिक गणेशस्थान गाविस तथा हाल सूर्यगढी गाउँपालिकाका वडा सचिव बद्री केसीले नयाँ २ वटा नागरिकता फिर्ता आएको बताए । हाम्रो सफ्टवेरले काम गरेन, उनले भने, छाप र लेटरप्याड बनाउँदै छौं । गाविस गाउँपालिका भएपछि जिल्ला प्रशासन, विदुरनगरपालिका र गाउँपालिकाभित्र परेका सचिवलाई काममा समस्या देखिएको छ । यसैबीच सोमबार जिविसको बोर्ड फेरेर जिल्ला समन्वय समिति राखिएको छ । अब जिल्लामा १० गाउँपालिका र २ नगरपालिका छन् ।"
सिफारिस रोकियो,"गुल्मी पौंदीअमराईकी रञ्जिता केसी नागरिकता बनाउन सोमबार जिल्ला प्रशासन पुगिन् । दुई दिनअघि सिफारिस लिएकी केसी प्रशासन पुग्दा उनको स्थायी ठेगाना मुसिकोट नगरपालिका१ भइसकेको थियो । त्यस्तै सिफारिस गर्ने गाविस सचिव वडासचिव भइसकेका थिए । नेपाली सेनामा जागिरका लागि आवेदन दिने उनको योजना तुहियो । सोमबार अन्तिम दिन भएकाले नागरिकता बनाएर निवेदन दिने सुरमा थिएँ, उनले भनिन्, तर, प्रक्रिया पूरा नभएको भन्दै नागरिकता बनेन । स्थानीय तह कार्यान्वयनमा ल्याइए पनि त्यसअनुसार कार्यप्रणाली तयार नगरिँदा धेरै कार्यालयका काम सोमबारदेखि प्रभावित भएका छन् । जिविसले सोमबारदेखि जिल्ला समन्वय समितिका रूपमा काम गर्न सुरु गरेको छ । कार्यालयगत काम सकिसकेका छौं, समन्वय समितिकी उपसचिव कल्पना श्रेष्ठले भनिन्, सचिवलाई अब कसरी काम गर्ने भनेर प्रशिक्षण दिँदै छौं । संघीय मामिला तथा स्थानीय विकास मन्त्रालयले बिहीबार नै परिपत्र गरे पनि गृह मन्त्रालयले भने सोमबार पनि कसरी काम गर्ने भन्ने निर्देशन पठाइसकेको छैन । सफ्टवेयरको काम मन्त्रालयमा अपडेट हुँदै छ भन्ने जानकारी आएकाले थप निर्देशन पर्खाइमा रहेको प्रजिअ कृष्णप्रसाद ढुंगानाले बताए । हामी निर्देशन कुरेर बसेका छौं, उनले भने, तत्काल नागरिकता, राहदानी र संस्था दर्तामा अप्ठ्यारो परेको छ । सोमबार दिनभर नागरिकता र राहदानीका लागि सेवाग्राही आए पनि सेवा दिन नसकिएको उनले बताए । अहिलेसम्म कुनै निर्देशन आएको छैन, भूसंरक्षण कार्यालयका प्रमुख विष्णुप्रसाद पोखरेलले भने, अब हामी पनि स्थानीय तहका अन्य कार्यालयसँगै एउटा युनिटका रूपमा बसेर काम गर्ने त होला नि । अन्योल बढेपछि जिल्लाका ७५ गाविसका सचिव सोमबार तम्घासमा आएका छन् । समन्वय समितिले सोमबारदेखि नै १० गाउँ र एउटा नगरपालिकामा कार्यकारी प्रमुख तोकेको छ ।"
दामोदरको हिमाल यात्रा,"काठमाडौं हिमालतिरको यात्रा गर्नुलाई धेरैवटा प्रतिस्पर्धा जित्नु ठान्ने दामोदर पुडासैनी किशोर ले हिमालकै बारे पुस्तक लेखेका छन् । हिमाली क्षेत्रको पवित्रता, गरिमा र रहस्यको खोजीमा केन्द्रित पर्खालभित्रको राजधानी बजारमा आएको छ । नियात्रा लेखनको सिलसिलालाई उनले यसपालि हिमाल पारिको देश भनिने मुस्ताङतिर पुर्याएका छन् । माथिल्लो मुस्ताङको चार र तल्लो मुस्ताङको एक गरी पाँच दिनको यात्राको परिणाम स्वरूप उनले नियात्रा कृति ल्याएका हुन् ।"
रुवाउने बुख्याँचा मन,"काठमाडौं कानुनत: छुवाछुत वर्जित रहे पनि समाजमा अझै यो समस्याकै रूपमा रही आएको छ । छुवाछुत र विभेदका अप्रिय घटनाहरू सञ्चारमाध्यममा समाचारको विषय बनिरहेकै छ । कालिकास्थानस्थित सर्वनाम थिएटरमा यति बेला यस्तै विषयवस्तु समेटिएको नाटक मञ्चन भइरहेको छ । राज शाहको लेखननिर्देशन बुख्याँचा मन ले कथित तल्लो जात र माथिल्लो जातबीच विद्यमान द्वन्द्वलाई उजागर गरेको छ । फरक जातका दुई मिल्ने साथी वीरकाजी र धनेबीचको द्वन्द्वमार्फत नाटकले सामाजिक भेदभावको मुद्दालाई प्रतीकात्मक रूपमा प्रस्तुत गरेको छ । यौवनावस्थामा जातको पर्वाह नगरी समाजलाई चुनौती दिएर मिल्ने यी दुई बुढ्यौलीमा जातकै कारण फाटो भएको सन्दर्भ अर्थपूर्ण लाग्छ । पश्चिम नेपालमा प्रचलित सराय नाच र रोधीले नाटकको परिवेशलाई बलियो बनाइदिएको छ । नाटकको वियोगान्त टुंग्याइले भने पलायन र सम्झौतातिरको संकेत गरेको छ, जुन त्यति सान्दर्भिक लाग्दैन । नाटकमै उठान गरिएका समस्याहरूको सम्भावित समाधानप्रति लेखक त्यति गम्भीर हुन सकेका छैनन् । यद्यपि अभिनय र घटनाक्रमले दर्शकलाई घरीघरी भावुक बनाइदिन्छन् । साढे दुई वर्ष लगाएर नाटक तयार पारेको लेखक एवं निर्देशक शाह जनाए । नाटकमार्फत मैले कुनै जाति, धर्म र लिंग विशेषको वकालत गर्न खोजेको होइन, उनले भने, सामाजिक कथा र मानवताको पक्षलाई उठान गरेको छु ।नाटकमा आदित्य शर्मा, आरोही शर्मा, शर्मिला नगरकोटी लगायतले अभिनय गरेका छन् । रूपेन्द्र शिवाकोटीको प्रकाश परिचालन, अर्पण बस्नेत र सुदीप बरईको संगीत परिचालनको टाइमिङ पनि प्रशंसायोग्य छ ।"
सेलोघरमा क्लाउन सो,"काठमाडौं उनीहरू जर्मन कलाकार हुन्, तर नाम ठयाक्कै नेपाली जस्तो । अनिता फ्रिकर, शिव ग्रिंस र अनिता बर्तोलम । यी तीनै जना सोमबार बिहान नगरकोटको उकालोमा थिए । गडगडेको जंगल पार गर्नसाथ उनीहरू चिच्याए वाउब्युटिफुल माउन्टेन । एकैछिनका लागि उनीहरू गाडीबाट ओर्ले, जुगल हिमाललाई सजेसनमा राखेर तस्बिर खिचे, हाँसे अनि नाच्दै रमाइलो गरे । नगरकोट चोक नाघेर काभ्रेको बालुवापाटी थानगाङतिर झरेपछि भने उनीहरूलाई हेरेर अरू हाँसे । काँधमा म्याजिक बक्स, सर्पजस्तै नागबेली बाजा अनि नाटकका प्रप्सहरू बोकेर उनीहरू क्लाउन सो कार्यशालाका लागि सेलोघर पुगे । पन्ध्रौं शताब्दीमा युरोपबाट सुरु भएको कलाको यो फर्म अभिनय, फिजिकल कमेडी र हाउभाउको मिश्रण मानिन्छ । पछिल्लोपटक सर्कस, थिएटरदेखि टीभी र फिल्मसम्मको माध्यममा समेत प्रयुक्त यो नाट्य शैलीलाई लिएर तीन जर्मन कलाकार केही साताअघि नेपाल आएका थिए । काठमाडौंमा एक साता लामो कार्यशालापछि पूर्वाञ्चलका विभिन्न थलोमा १२ सो गरेर आएको टोली सोमबार दोस्रो चरणको कार्यशाला र प्रस्तुतिका लागि सेलोघर पुगेको थियो ।नेपाल भन्नेबित्तिकै हामी हिमालै हिमालको थलो ठान्थ्यौं, अभिनेत्री अनिता फ्रिकरले पूर्वको अनुभव सुनाइन्, तर हामीले पूर्वी नेपाल र तराईमा भिन्न नेपाल देख्यौं । नेपाल आएको थुप्रै दिनपछि मात्रै हिमाल हेर्न पायौं । रंगमञ्चीय प्रस्तुतिमार्फत समाजमा सकारात्मक सोच र स्फूर्तिको विकास गर्न क्लाउन उपयोगी हुने अनिताको दाबी थियो । शिव ग्रिंस र बर्तोलमको पनि धारणा उस्तै थियो । विशेष गरी विद्यार्थीहरूलाई हास्यशैलीबाट कुनै पनि विषय बुझाउन र त्यसप्रति उत्प्रेरित गर्न यो शैली उपयोगी हुने उनीहरूको दाबी थियो । कलाकारहरूले अनुहारमा पेन्ट गरेर, विभिन्न सामग्री प्रयोग गरेर र हाउभाउलाई हास्यास्पद बनाएर दर्शकमाझ सञ्चार गर्छन् । दर्शक हाँस्दै सन्देश ग्रहण गर्छन् । शिल्पी, सेलोघर र सेलो थिएटरको सहकार्यमा सुरु दुईदिने कार्यशालाकै पहिलो दिन उनीहरूसँगै शिल्पीका घिमिरे युवराजले स्थानीय बालुवा माविमा यसरी नै प्रस्तुति दिए । घिमिरेसँगै यो टोलीले सेलोघरमा डेढ दर्जन सहभागीमाझ कार्यशाला चलाइरहेको छ । कार्यशालापछि काभ्रेका विभिन्न स्कुल र थलोमा १२ सो गर्ने घिमिरेले जनाए ।यस्तो नाटकमा मनोरञ्जनसँगै शिक्षा पनि हुँदो रहेछ, पहिलो पटक गाउँमा क्लाउन सो हेरेपछि सेलोघरका उपाध्यक्ष विक्रम तामाङले भने ।क्लाउनमार्फत मनोरञ्जन र शिक्षाकै ध्येयले १९९३ मा स्पेनबाट क्लाउन विदाउट बोर्डर नामक संगठित अभियान नै सुरु भएको थियो । खासगरी विपत् आइलागेको देशमा यो अभियान पुग्ने गरेको छ । यस्तै अभियानसाथ जर्मनीबाट तीन कलाकार नेपाल आइपुगेका हुन् ।"
हिटलर को फस्टलुक,"काठमाडौं हिटलर को फस्टलुक पोस्टर सोमबार सार्वजनिक भएको छ । जेठ १२ मा रिलिज गरिने फिल्म सौरभ ढकालले निर्देशन गरेका हुन् । शीर्षकले क्रूर र तानाशाहका रूपमा परिचित हिटलरलाई प्रतिविम्बित गरे पनि फिल्म भने पूर्णत: लभ कमेडी जानरामा बनाइएको निर्देशक ढकालले बताए । यसै फिल्मबाट सामिया बर्तौलाले नायिकाका रूपमा डेब्यु गर्दै छिन् । फिल्ममा उनी राणा खानदानकी छोरीको भूमिकामा रहेकी छन् । सोहित मानन्धर, मेनुका प्रधान, दिवस धिताल र ए गुरुङ पनि मुख्य भूमिकामा छन् । अष्टनारायण पिक्चर्सको प्रस्तुति हिटलर निर्माणमा अल्टरनेट मोसन पिक्चर्स र लोचन घिमिरे इनकर्पोरेटेडको सहकार्य रहेको छ । लोचन घिमिरेको संगीत, सूर्य थोकर लामाको एक्सन, अरुणराज पौडेलको छायांकन, कृष्ण के अच्छामीको कोरियोग्राफी रहेको फिल्मका दृश्यहरू राजधानी र मुगुमा खिचिएको हो ।प्रेमपछि उत्पन्न हुने समस्या र परिस्थितिलाई फिल्ममा लभकमेडी शैलीमा देखाउन खोजिएको छ, निर्देशक ढकालले भने, दर्शकले हिटलर नामसँग कथावस्तुको मेल खाएको भने पाउनुहुनेछ ।सोहितले फिल्ममा आफू फरक र चुनौतीपूर्ण भूमिकामा देखिएको बताए । उनी फिल्ममा नेवार युवककै भूमिकामा देखिँदै छन् । फिल्म रिलिजअगावै यसको एउटा गीत मम चाउमिन दर्शकश्रोतालाई फिल्मप्रति कौतूहल जगाउन सफल भएको छ ।"
समाज सेवामा सुन्दरी,"काठमाडौं सेफले मोडल नीति शाहलाई परिकार बनाउने तरिका सिकाउँदै थिए । मोडलिङमा लामो अनुभव संगालेकी नीतिलाई भने यो काम नौलो लाग्दै थियो ।गुड कजको लागि सिक्नैपर्यो, उनी भन्दै थिइन्, मेरो सानो सहयोगले अरूलाई साथ मिल्छ भने आई एम रेडी टु डु इट ।केही दिनअघि नीति एसिड आक्रमणपीडित संगीता मगरको सहयोगार्थ दरबारमार्गस्थित एउटा रेस्टुरेन्टमा जापानिज परिकार सुसी बनाउँदै थिइन् । उनीसँगै संगीताले पनि रमाइलो मान्दै साथ दिइरहेकी थिइन् । संगीतालाई आर्थिक सहयोग जुटाउन नीतिले यस्तो योजना बनाएकी थिइन् । उनले आफैंले बनाएको परिकार चखाएर उठेको करिब ३१ हजार रुपैयाँ संगीतालाई त्यहीँ हस्तान्तरण गरिन् । त्यस्तै, संगीतालाई स्नातकसम्म शैक्षिक सहयोग उपलब्ध गराउन उनले आफू पढिरहेको जेभियर एकेडेमीमा प्रक्रिया अघि बढाएको पनि बताइन् । पछिल्ला दिनहरूमा समाजमा सहयोगी भावना बढोत्तरी भइरहेका थुप्रै उदाहरण पाइन्छन् । हास्यकलाकार सीताराम कट्टेल र कुञ्जना घिमिरेको जोडीले गरेको काम अग्रपंक्तिमा छँदै छ । यति बेला नायिका श्वेता खड्का पनि समाजसेवातिर अघि बढेकी छन् । उनका अनुसार दिवंगत पति एवं अभिनेता श्रीकृष्ण श्रेष्ठले समाजमा सेवा गर्ने चाहना राखेका थिए । त्यसैलाई पूरा गर्न लागेकी हुँ, उनले भनिन् । केही दिनअघि मात्रै उनले पत्रकार सम्मेलन गरेर श्वेताश्री फाउन्डेसन नै घोषणा गरिन् । उनले श्रीकृष्णकै जन्मजिल्ला सिन्धुपाल्चोकबाट समाज सेवाको नमुना काम सुरु गर्दै छिन् । सिन्धुपाल्चोकको माझी गाउँ पुग्दा उनले त्यहाँ भूकम्पपछिको अस्थायी टहरामा बसेका बासिन्दाहरूको बिजोग देखिन् । घामपानीसँग जुध्दै दैनिकी गुर्जानुपरेको बाध्यतामाथि केही मल्हम लगाउने योजनासहित उनी काठमाडौं फर्किन् । यति बेला उनले आफू र पतिको नामबाट खुलेको फाउन्डेसनको तर्फबाट त्यही माझी बस्तीलाई व्यवस्थित गर्न पहिलो काम सुरु गरेकी छन् । फिल्मी दुनियाँकी नायिका हुनु र वास्तविक सामाजिक नायिका बन्नुमा धेरै फरक हुने श्वेताको अनुभव छ । पर्दा बाहिरकी नायिका बन्ने कोसिस गर्दै छु, उनले भनिन्, तर, फिल्ममा पनि उत्तिकै सक्रिय हुँदै छु । चम्किलो संसारभन्दा बाहिर निस्किएर सहयोग गर्दा एक प्रकारको आनन्दको अनुभूति हुने उनले बताइन् । समाज सेवामा जुट्ने पंक्तिमा गायिका रेखा शाह पनि छन् । उनको काम गर्ने तरिका अलि बेग्लै छ । उनी भित्रभित्रै काम गर्न चाहन्छिन् । तीन वर्षअघि रेखा शाह फाउन्डेसन खोलेर शैक्षिक क्षेत्रबाट सहयोग थालेकी थिइन् उनले । उनको विचारमा छोरी घरकी शिक्षिका हुन् । छोरी पढाए सबै शिक्षित हुन्छन् भन्ने उनको मान्यता छ । सोहीअनुसार काठमाडौको कान्ति ईश्वरी हाई स्कुल र कन्या मन्दिर उच्च माविका २० विद्यार्थीलाई रेखाले फाउन्डेसनमार्फत सहयोग गर्दै आएकी छन् । गीत गाएर उठेको केही रकम समाजमै खर्चिन चाहन्छु, उनले सुनाइन्, यो वर्ष ६० विद्यार्थीलाई सघाउने योजना छ ।आफ्नै नाममा फाउन्डेसन बनाएर सेवामा लाग्ने पंक्तिमा नायिका रेखा थापा चार वर्षअघि नै उभिएकी थिइन् । उनी अहिले राउटे समुदायका बालबालिका पढाइरहेकी छन् । रेखा थापा फाउन्डेसनमार्फत उनले मोटिभेसन र काउन्सिलिङको काम पनि गर्दै आएकी छन् । अबचाहिँ दृष्टिविहीनका लागि केही गर्ने मनसाय बनाएकी छु, उनले भनिन्, सेवाभावनाका सुन्दर मनहरू बढ्दै गए समाज सुन्दर बन्न समय लाग्दैन ।"
हङकङमा नेपथ्य,"काठमाडौं स्टेज सोका लागि हङकङ पुगेको नेपथ्य ब्यान्डलाई दर्शकश्रोताले माया गरे । नयाँ र पुराना दुवै पुस्ताले ब्यान्डका लोकरक गीतहरू मन पराए । विदेशी स्वादमा अभ्यस्त हुँदै गएका हङकङबासी नेपाली युवा र पुरानै संस्कृति खोजिहिँड्ने पुरानो पुस्ताबीच नेपथ्य सेतुझैँ बन्यो ।यनलुङ थिएटरमा आयोजित कन्सर्टमा ब्यान्डले कुरूप अनुहार हो भन्दै गायन सुरु गर्यो । कुनै बेला आफैंले संगीतबद्ध गरेको उक्त गीत सुनेर विक्रम गुरुङ नोस्टाल्जिक बने । युवा अवस्थामा तयार पारेको यो गीत आज पहिलोपटक सुन्दै छु, उनले भने, नेपथ्यले आफ्नै शैलीमा प्रस्तुत गरे पनि मेरो उतिबेलाको मुड यसमा अटाएको छ ।हङकङमा हामीले र हाम्रा छोराछोरीले हेर्ने कार्यक्रम एकदमै अलग छन्, अढाइ दशकदेखि यतै बस्दै आएका यातायात व्यवसायी शेरबहादुर पुनले तमु ट्हो हयुलले गरेको आठौं रोदी साँझ बारे भने, तर, नेपथ्यको कार्यक्रम हेर्न बूढापाकादेखि केटाकेटीहरूसम्म झुम्मिएको देख्दा रमाइलो लाग्यो ।हङकङमै जन्मेकी र हाल बेलायतमा बसाइँ सरेकी स्वेच्छा बस्नेत रङरूप वा चालढाल कतैबाट पनि नेपालीजस्ती देखिएकी थिइनन् । छुट्टीमा यता आएको बेला काकाले नेपथ्यको सो छ भनेपछि हेर्न आएकी हुँ, बेलायतको अक्सब्रिज कलेजमा ट्राभल एन्ड टुरिजम तेस्रो वर्षमा अध्ययनरत उनले भनिन्, प्राय: अंग्रेजी र कोरियन ब्यान्डको सो हेर्ने गरेकी थिएँ । नेपथ्यको नाम धेरै सुनेकाले कस्तो रहेछ भनेर हेर्न आएकी हुँ ।दुई घन्टासम्म चलेको कन्सर्टमा नेपथ्यले अन्त्यमा तिमी पनि नेपाली, म पनि नेपाली बोलको राष्ट्रभाव जगाउने गीत गायो । नेपथ्यका मुख्य गायक अमृत गुरुङलाई ड्रमसेटमा ध्रुव लामा, किबोर्डमा सुरज थापा, बेस गितारमा सुविन शाक्य, गितारमा नीरज गुरुङ र मादलमा शान्ति रायमाझीले सघाएका थिए ।"
गैंडाकोट मेला,"गैंडाकोट (नवलपरासी) नवलपरासीको गैंडाकोटमा जारी सांस्कृतिक तथा व्यापारिक मेलामा दर्शकश्रोताहरूले दोहोरो रमाइलो गर्न पाए । दुई दिन होली मनाइने यो ठाउँमा त्यसको रमझम आइतबारै सुरु भएको थियो । प्रमुख आकर्षण थिए, गायक प्रमोद खरेल । लियो क्लब अफ गैंडाकोट मौलाकालिकाले जुटाएको यो अवसरमा दर्शकश्रोताले रंग पनि खेले, सांगीतिक आनन्द पनि उठाए ।प्रमोदका लागि रंग वर्षाए दर्शकश्रोताले, अनुहार रंगाइदिए । आह्लादित हुँदै गायकले भने, गैंडाकोटमा मेरो यो पहिलो होली हो । तपाईंहरूसँग होली खेल्दै गीत गाउन पाउँदा धेरै खुसी छु ।प्रमोदले दर्शकश्रोताले बढी मन पराएकै गीतबाट प्रस्तुति थाले । झुम्कावाली, चल बतास पटकपटक फर्माइसमा परे । उनले तीनतीन पटक गाइदिए । डान्सिङ नम्बर भएकाले ननाच्ने कोही भएनन् । मबिना कसै कसैलाई लागी लागी हंगामा भो पनि सुनाए उनले ।नारायणी किनारमा आयोजित मेलामा अधिकांश सहभागी होली पोसाकमा थिए । सबै रंगले पोतिएका थिए । त्यो मुडलाई अञ्जली अधिकारीको डान्स र भोजपुरी गायक सुनील पण्डितको प्रस्तुतिले पनि सुहाउँदिलो काम गर्यो । मेलामा सोमबार भने गायिका आस्था राउतले माहोल बनाइन् । अघिल्लो दिनजस्तै दर्शकश्रोताको उल्लेख्य जमघट थियो । उनले चौबन्दीमा पटुकी बाँध्या छैन भन्दैमा, झुम्के बुलाकी लगायत गाइन् ।फागुन २० मा सुरु महोत्सवमा सुरुवाती दिनमा खुमन अधिकारी, प्रीति आले, हेमन्त शर्मा, देवी घर्तीमगर, मुना थापा मगर, मिलन लामा, भूमिका गिरी, कमल खत्री, शिव परियार, सिर्जना खत्री, पशुपति शर्मा लगायतले सांगीतिक प्रस्तुति दिएका थिए । कमेडियन दीपक थापा र जादूगर बलराम सरकारले समेत कौशल देखाइसकेका छन् । महोत्सवका सांस्कृतिक तथा स्टल संयोजक विद्यार्थी साहका अनुसार, अन्तिम दिन मंगलबार देवी घर्ती, टंक बुढाथोकीलगायतले मनोरञ्जन दिनेछन् ।"
लोकगीत सम्मेलन,"सुर्खेत बुढयौलीले गल्दै गएको जीउ, चाउरी परेका गाला, माइक समाउँदा थरथर कामिरहेका हात । लौरी भुइँमा राख्दै माइक समाउँदै गाउन जोस्सियो एक जोडी : आमा नाइजे बाउ नाइजे पानी निखन दाजे नाइजे भोजी नाइजे पानी निखननेपाल संगीत तथा नाटय प्रज्ञा प्रतिष्ठानद्वारा सोमबार वीरेन्द्रनगरमा आयोजित प्रदेशस्तरीय विभिन्न भाषाभाषीको लोकगीत सम्मेलनमा सुर्खेत, लेखफर्साका ८५ वर्षीय आत्माराम बोटे र उनकी ६३ वर्षीय पत्नी तुलसाले मातृभाषामा गाए उपर्युक्त गीत । बोटे जातिमा मृत्यु संस्कारका बेला गाइने यो गीत प्रस्तुत गरेर वृद्ध दम्पतीले वातावरणलाई मार्मिक बनायो । कुनै बेला पूर्वी सुर्खेतमा चर्चित थियो यो जोडी । गाउँमा लाग्ने मेलापर्वमा उनीहरूको डिमान्ड हुन्थ्यो । यो भेगमा प्रचलित ठाडीभाका गाउन उनीहरू अब्बल मानिन्थे । कतिपयले सम्मेलनमै भने पनि, ठाडीभाकामा सबैलाई उछिन्थे ।सोमबार पनि उनीहरूको पृथक् प्रस्तुतिले दर्शकश्रोतालाई लोभ्यायो । एक चोटि गलो खोलेपछि उनीहरूको धक फुक्दै गयो । एउटा गीतका लागि बोलाइएका उनीहरूले अर्को पनि गाइहाले । यो चाहिँ नेपाली भाषामा :धारै कुवै खन्यो पानी भरनसूर्यमुखी फूलै फुल्योकरिब एक महिनाअघि रेडियो नेपालबाट वरिष्ठ संगीतकार बुलु मुकारुङ राजी जातिको सांस्कृतिक अवस्था अध्ययनका लागि छिन्चु पुगेका थिए । नजिकै बोटे जाति पनि रहेको थाहा पाए । बोटेगाउँ पुग्दा आत्माराम दम्पतीको चर्चा सुने । उनीहरूको घरमा पुगे र गीति कथाव्यथा सुने ।पूर्वी सुर्खेतमै चर्चित रहेछ यो जोडी, उनले भने, लोकगीत सम्मेलनमा बोलाएर सम्मान गर्नुपर्छ भन्ने लाग्यो । लुकेका यस्ता विलक्षण प्रतिभाको खोजी हुन सके हाम्रो मौलिक लोकसंस्कृति अमर रहन्छ । सम्मेलनमा बोटे जातिका अतिरिक्त नेपाली, थारु, भोटे खाम्पा, गुरुङ, मगरसहित ६ नम्बर प्रदेशमा गाइने विभिन्न भाषाभाषीका लोकगीत गुन्जिए । प्रतिष्ठानले यस क्षेत्रका पाका स्रष्टाहरू आत्माराम बोटे, भीमा सुवेदी, खड्गकुमारी पुन, तिला गरन्जा र दिनेश गौतमलाई सम्मान पनि गर्यो । प्रतिष्ठानकी प्राज्ञ सदस्य पवित्रा घर्तीले मौलिक भाषभाषीको संरक्षणका लागि आफूहरूले प्रदेशस्तरीय सम्मेलन आयोजना गरेको बताइन् । सुर्खेतका पाका स्रष्टा प्रेमदेव गिरीले विविधताको संस्कृति जोगाइराख्नु मुख्य चुनौती रहेको टिप्पणी गरे ।"
इथियोपिया पहिरोमा ४६ को मृत्यु,अदिस अबाबा इथियोपियाको राजधानी अदिस अबाबानजिकै एक ल्यान्डफिल साइटमा रहेको फोहोरको थुप्रोमा पहिरो जाँदा मृत्यु हुनेको संख्या ४६ पुगेको छ । पहिरोमा परी अन्य दर्जनौं घाइते भएका छन् । मृत्यु हुनेमा ३२ महिला र १४ पुरुष रहेका र तीमध्ये केही बालबालिकासमेत रहेका बताइएको छ ।कोसे ल्यान्डफिल्ड साइटमा गएको पहिरोमा परी दर्जनौं पुरिएका बताइए पनि क्षतिको विस्तृत विवरण प्राप्त भइसकेको छैन । बेपत्ता व्यक्तिको खोजीकार्य जारी रहेको बताइएको छ ।
कोको छन् मुख्यमन्त्रीको दौडमा ?,नयाँदिल्ली सत्तारूढ भारतीय जनता पार्टीले हालै सम्पन्न ६ प्रदेशको विधानसभा निर्वाचनमध्ये चार प्रदेशमा आफ्नो पार्टीका तर्फबाट प्रान्तीय सरकार तथा मुख्यमन्त्री बनाउने तयारी गरेको छ । उत्तर प्रदेश तथा उत्तराखण्डमा भाजपाले स्पष्ट बहुमत ल्याएकाले उसको एकलौटी सरकार हुनेछ ।गोवामा भाजपाले दोस्रो स्थान प्राप्त गरे पनि साना दलसँग मिलेर सरकार बनाउने पक्का भएको छ । गोवाको मुख्यमन्त्रीमा केन्द्रीय रक्षामन्त्री मनोहर पर्रिकर नियुक्त भइसकेका छन् । भाजपाको संसदीय बोर्डको बैठकले आइतबार नै उनलाई गोवाको मुख्यमन्त्रीको रूपमा अगाडि बढाउने निर्णय गरेको थियो । विपक्षी कंग्रेसको बलियो पकड भएको गोवामा भाजपाले पर्रिकरलाई नै चुनावी अभियानमा खटाएको थियो । चुनावअगाडि नै उनी केन्द्रीय मन्त्री छाडेर गोवाको राजनीतिमा सक्रिय हुने चर्चा चलेको थियो ।अर्काे मणिपुरमा पनि भाजपाले अन्य दलहरूको समर्थन जुटाएर सरकार बनाउने तयारी गरिरहेको छ । ६० सदस्यीय विधानसभामा बीजेपीले २१ जितेको छ । अब सरकार बनाउन ११ सिटको आवश्यकता पर्छ । समर्थन जुटाउन भाजपाका महासचिव माधवले दौडधुप सुरु गरेका छन् । बीजेपीले मणिपुरमा चुनावी अभियानको जिम्मासमेत माधवलाई दिएको थियो । यदि मणिपुरमा कंग्रेसले समयमा नै पहल लिएन भने बीजेपीले सरकार बनाउने लगभग पक्का भएको छ ।निर्वाचनको नतिजासँगै भाजपाले संसदीय बोर्डको बैठक बोलाएर फटाफट निर्णय लिने तथा अन्य साना दलहरूसँग कुराकानी गरे पनि कंग्रेसले भने समयमा निर्णय लिन नसकेको भारतीय सञ्चारमाध्यमहरूले बताएका छन् । कंग्रेसले आफ्नो एकलौटी सरकार बनाउन सक्ने गरी स्पष्ट रूपमा जितेको भनेको पन्जाबमा मात्र हो । पन्जाबमा कंग्रेसबाट अमरेन्दर सिंह मुख्यमन्त्री हुनेछन् । कंग्रेसले चुनावमा नै उनलाई मुख्यमन्त्रीको उम्मेदवारका रूपमा अघि सारेको थियो ।उत्तराखण्ड र उत्तरप्रदेशमा मुख्यमन्त्री छान्न भाजपालाई निकै कठिन परिरहेको छ । उसले निर्णय लिन दुई प्रदेशमा उच्चस्तरीय अध्ययन टिम पठाउने तथा त्यसका आधारमा निर्णय लिने तयारी गरेको छ । बीजेपीमा महत्त्वपूर्ण प्रदेशहरूमा मुख्यमन्त्री हुन चाहनेको लिस्ट लामो भएकाले समस्या उत्पन्न भएको भाजपाका नेताहरूले जनाएका छन् । भाजपा यी प्रदेशमा मुख्यमन्त्रीको उम्मेदवार अघि नसारी निर्वाचनमा गएको थियो । भाजपाको संसदीय बोर्डले मुख्यमन्त्रीको उम्मेदवारको निर्णय लिने अधिकार पार्टी अध्यक्ष अमित शाहलाई दिएको छ । उत्तरप्रदेशको मुख्यमन्त्रीका सम्भावित उम्मेदवारहरूमा भाजपाको उत्तरप्रदेश अध्यक्ष केशवप्रसाद मौर्यको नाम सबभन्दा अगाडि रहेको छ ।उनले पार्टीलाई दुई तिहाइ बहुमत दिलाउनका लागि निकै मिहिनेतले काम गरेको भाजपाका नेताहरू बताउने गर्छन् । दोस्रो दाबेदारको रूपमा केन्द्रीय गृहमन्त्री राजनाथ सिंह छन् । उनी यसअगाडि पनि उत्तरप्रदेशको मुख्यमन्त्री भइसकेका छन् । उनले चुनावी अभियानका क्रममा उत्तर प्रदेशमा झन्डै १२० र्यालीलाई सम्बोधन गरेका थिए ।गाजियापुरका सांसद मनोज सिन्हा अर्का सम्भावित उम्मेदवार हुन् । उनी अहिले टेलिकम राज्यमन्त्री छन् । सांसदद्वय योगी आदित्यनाथ र वरण गान्धी अन्य मुख्यमन्त्रीको दावेदारको रूपमा छन् । उत्तराखण्डमा भने पूर्व मुख्यमन्त्री बीसी खान्दुरीको नाम अग्रस्थानमा छ । स्वच्छ छवि बनाएका खान्दुरी ८२ वर्ष पुगिसकेको हुनाले उमेरका कारण बीजेपीले उनलाई छनोट गर्न सक्ने सम्भावना कम छ । बीजेपीका पुराना नेता भगतसिंह खोसियारीको नाम पनि अगाडि आएको छ । हाल नेपालभारत प्रबुद्ध समूहका सदस्य रहेका खोसियारी मोदीनिकट हुन् । उनी चुनावी अभियानभर उत्तराखण्डमा नै सक्रिय थिए ।
स्कटल्यान्डमा दोस्रो जनमत संग्रह माग,एडिनबर्ग स्कटल्यान्डकी फस्ट मिनिस्टर निकोला स्टरजेनले स्कटल्यान्डको स्वतन्त्रताका लागि पुन: जनमत संग्रह गर्न लन्डनसँग स्वीकृति मागिने बताएकी छन् । २०१९ को वसन्त याममा ब्रेक्जिट पूर्णहुनु अघि नै जनमत संग्रह हुनुपर्ने पक्षमा उनी छिन् । बेलायतले युरोपियन युनियन छाड्न मतदान गरेको सन्दर्भमा स्कटिसहरूको हित रक्षा गर्न पनि यो कदम आवश्यक भएको स्टरजेनले बताएकी छन् । यसका लागि आगामी साता स्कटिस संसद्लाई आग्रह गर्ने उनको भनाइ छ । कानुनी मान्यताप्राप्त ताजा जनमतसंग्रह गर्न वेस्टमिनिस्टरको आदेश आवश्यक पर्छ ।तर बेलायती प्रधानमन्त्री थेरेसा मेले जनमत संग्रह गर्न स्वीकृति दिने या नदिने भन्नेबारे बताउनबाट पन्छिँदै आएकी छन् । प्रधानमन्त्री मेका प्रवक्ताले स्कटल्यान्डका अधिकांश जनताले दोस्रो जनमत संग्रह नचाहेको बताएका छन् । दुई वर्षअघि भएको जनमतसंग्रहमा स्कटल्याण्ड बेलायतमै रहने पक्षमा मत आएको थियो । एडिनबर्गस्थित सरकारी निवास बुट हाउसमा बोल्दै स्टरजोनले स्कटिस जनतालाई हार्ड ब्रेक्जिट मा रहने कि स्वतन्त्र मुलुकमा रहने भन्ने छनोट दिनुपर्ने बताइन् । स्कटिस सरकारले बेलायत ईयूबाट बाहिरिए पनि स्टकल्यान्ड ईयूको सिंगल मार्केटकै रूपमा रहिरहन दिने प्रस्ताव गरेको छ । बेलायती सरकारले ईयूबाट बाहिरिने तयारी सुरु गर्न लागेको सन्दर्भमा स्कटल्यान्डको यस्तो धारणा आएको हो । बेलायतको दुवै सदनले ईयूबाट फिर्तासम्बन्धी विधेयकमा मतदान गर्दै छन् ।
एक वर्षमा ६५२ बालबालिका मारिए,"होम्स, सिरिया राष्ट्रसंघीय बालकोष (युनिसेफ) ले सिरियामा गृहयुद्ध सुरु भएयता २०१६ मा सबैभन्दा धेरै बालबालिका मारिएको जनाएको छ । उक्त वर्ष ६ सय ५२ बालबालिका मारएका छन् । यो सन् २०१५ को तुलनामा २० प्रतिशत बढी हो । आधाजति स्कुलमा या स्कुलनजिकै मारिएका थिए । युनिसेफबाट सोमबार सार्वजनिक रिपोर्टमा सार्वजनिक तथ्यांक पुष्टि भएको आधारमा भएकाले मृतकको संख्या अझ बढी हुन सक्ने उल्लेख छ । २०१६ मा विद्रोही या अन्य समूहहरूले ८५० बालबालिकालाई सेनामा भर्ना गरेका थिए । यो संख्या पनि विगत वर्षको तुलनामा दोब्बर हो । लडाइँको अग्रपंक्तिमा बालबालिकालाई प्रयोग गर्ने क्रम बढदो छ, युनिसेफले भनेको छ, उनीहरूलाई आत्मघाती बम आक्रमणकारी या जेलका गार्डको रूपमा प्रयोग गर्ने गरिएको छ ।यस्तै, ६० लाख बालबालिकाहरू मानवीय सहायतामा बाँच्न बाध्य छन्, जुन २०१२ को तुलनामा १२ गुणा बढी हो । युनिसेफले विद्रोही नियन्त्रित क्षेत्रमा २ लाख ८० हजार बालबालिका रहेको अनुमान गरेको छ ।"
मदिराको दुर्गन्धले स्थानीयलाई सास्ती,"बाँके कर्णाली डिस्टिलरी प्रालिले उत्पादन गर्ने मदिराको दुर्गन्धले खजुरा क्षेत्रका स्थानीयलाई घरैभित्र बस्न पनि सास्ती छ । कृषि अनुसन्धान केन्द्र (नार्क), धौलागिरि र मानपुर क्षेत्रका गाउँमा दुर्गन्ध फैलिने गरेको हो । मदिरा बनाउने रासायनिक पदार्थको उचित व्यवस्थापन हुन नसक्दा त्यस क्षेत्रका स्थानीय नाक थुनेर बस्न बाध्य छन् । हावा चलेका बेला दुर्गन्ध खप्नै सकिँदैन, खजुराकी स्थानीय कृष्णमाया पाण्डेले भनिन्, मदिरा कम्पनीका कारण घर छाड्नुपर्ने अवस्था आएको छ । स्थानीय बासिन्दा अदालतसम्म पुगेका थिए । अदालतले दुर्गन्ध न्यूनीकरण गरी सर्वसाधारणको स्वास्थ्यमा प्रतिकूल असर नपार्न आदेश दिएको थियो । प्रालिले मदिराको फोहोर जम्मा गर्न बस्ती नजिकै करिब ९ वटा ठूला पोखरी बनाएको छ । फोहोरले पोखरी भरिएपछि नजिकै पर्ने किरण नालामा फाल्दै आएको छ । त्योफोहोर खजुरा, सीतापुरलगायत क्षेत्रका किसानको खेतमा पुग्ने गरेको छ । अदालतले वातावरणीय प्रभाव अध्ययन गर्न वातावरण मन्त्रालयको नाममा आदेश दिएको थियो । तर, प्रालिले भने उक्त विवाद अझै पनि अदालतमै विचाराधीन रहेको दाबी गरेको छ ।"
विपन्नकै अस्पताल झन् महँगो,"बुटवल अघिल्लो महिना यहाँकी शारदा शर्मा सुत्केरी हुन लुम्बिनी अञ्चल अस्पताल गइन् । तर, तत्काल बेड नपाएपछि उनलाई नजिकैको सिद्धार्थ बाल तथा महिला अस्पताल पुर्याइयो । त्यहाँ सामान्य प्रक्रियाबाट प्रसूति हुँदा पनि झन्डै ७ हजार रुपैयाँ खर्च भयो । फागुन दोस्रो साता पाल्पाकी कमला थापालाई पनि प्रसूति गराउन त्यही अस्पताल लगियो । शल्यक्रियामार्फत शिशु जन्माएकी उनलाई त्यहाँ ४ दिन राखियो । डिस्चार्ज हुँदासम्म उनको झन्डै २२ हजार रुपैयाँ खर्च भयो । अरू अस्पतालमा भए उपचार फ्री हुन्थ्यो, निस्कँदा छुट्टै पैसा पाइन्थ्यो, कमलाले पछुताउँदै भनिन्, यहाँ यति धेरै खर्च भयो ।बाल तथा महिलाको विशेषज्ञ उपचारका लागि २०५५ सालदेखि यहाँ आम्दा नेपालले अस्पताल सञ्चालन गरेको छ । यो सेवा लिन पश्चिम क्षेत्रका १३ जिल्लाका मानिस आउँछन् । तर, विशेषज्ञ सेवा दिने भनिएको अस्पतालमै प्रसूतिसेवा नि:शुल्क छैन । सरकारले लागू गरेको आमा सुरक्षा कार्यक्रम लागू नगर्दा प्रसूति सेवा नि:शुल्क नभएको हो । जिल्ला अस्पतालले रिफर गरेपछि आम्दामै आएकी थिइन्, अर्घाखाँचीकी जमुना केसी । प्रसूतिपछि रक्तस्राव नथामिएकाले उनलाई ६ दिन त्यहाँ राखियो, यसबापत ६५ हजार बुझाउनुपर्यो । अस्पतालले आम्दा जानु भन्यो, गइयो तर त्यति धेरै रकम लाग्छ भन्ने नै लागेन, उनले गुनासो गरिन्, अस्पतालको रकम बुझाउन मात्रै थप ३ दिन बस्नुपर्यो । बाल तथा मातृ मृत्युदर घटाउन सरकारले ७ वर्षअघिदेखि आमा सुरक्षा कार्यक्रम लागू गरेको छ । कार्यक्रम लागू भएका संस्थामा प्रसूति हुने महिलाका लागि सबै उपचार र औषधि नि:शुल्क गर्नुपर्छ । आतेजाते यातायात खर्चका लागि हिमालमा २ हजार, पहाडमा १ हजार र तराईका जिल्लामा ५ सय रुपैयाँ दिइन्छ । नियमित गर्भपरीक्षण गराएबापत त्यसमा थप ४ सय रुपैयाँ प्रोत्साहन भत्ता दिने गरिन्छ । रूपन्देहीमा सरकारी स्तरका १८ वटा बर्थिङ सेन्टरमा आमा सुरक्षा कार्यक्रम छ । निजीमा देवदह मेडिकल कलेज देवदह र युनिभर्सल मेडिकल कलेज भैरहवाले पनि यो कार्यक्रमअन्तर्गत नि:शुल्क प्रसूति सेवा दिएका छन् । सरकारी स्तरबाट दबाब नदिँदा प्राविधिक कठिनाइ देखाउँदै यो अस्पतालले भने आमा सुरक्षा कार्यक्रम लागू गरेको छैन । सेवाग्राहीबाट गुनासो बढेपछि जिल्ला जनस्वास्थ्य कार्यालयले पनि नि:शुल्क प्रसूति सेवा चलाउन अस्पताललाई पटकपटक आग्रह गरेको छ । सूचना अधिकृत कृष्णप्रसाद पोखरेलले धेरै पटक बैठक बसेर ताकेता गर्दा पनि अस्पतालले अटेरी गरेको बताए । निजी अस्पतालले समेत नि:शुल्क प्रसूतिसेवा दिइरहँदा विपन्नका लागि खुलेको आम्दाले अटेरी गर्नु विडम्बना हो, उनले भने । आम्दाका निर्देशक डा विनोद पराजुलीले भने अस्पताल जापानी संस्थाद्वारा सञ्चालनमा रहेकाले प्राविधिक कठिनाइले गर्दा कार्यक्रम लागू गर्न नसकेको बताए । अन्तरक्रियाका अधिकांशले आमा सुरक्षाबारे प्रश्न उठाएपछि उनले यसबारे सहयोगी संस्था र केन्द्रीय व्यवस्थापन समितिमा कुरा राख्ने प्रतिबद्धता व्यक्त गरे ।"
झारल सिकार गर्न १३ लाख,"काठमाडौं ढोरपाटन सिकार आरक्षमा एउटै झारल (हिमालयन थार) सिकार गराउन दुई कम्पनी सरकारलाई १३१३ लाख रुपैयाँ बुझाउन तयार भएका छन् । सोखिन विदेशी सिकारीका लागि यही महिना खोलिएको टेन्डरमा पेसेवर कम्पनीहरू हिमालयन सफारी प्रालि र ट्रेक्स एन्ड ट्ेरल्स एउटा झारलको सिकार गराउन १३ लाख ५ हजार रुपैयाँ तिर्न तयार भएका हुन् । राष्ट्रिय निकुञ्ज विभागले बढी रकम तिर्न तयार ती दुवै कम्पनीलाई यसै साता झारल सिकारको अनुमति दिएको छ ।हिमालयनले आरक्षको फागुने ब्लकमा एउटा र ट्रेक्स एन्ड ट्रेल्सले गुस्तुङ ब्लकमा विदेशीलाई दुइटा झारलको सिकार गराउन सक्नेछन्, विभागका सहायक व्यवस्थापन अधिकृत विष्णु थपलियाले कान्तिपुरसित भने, झारल सिकारका लागि तिरेको यो रकम अहिलेसम्मकै बढी हो । दुई वर्षअघि झारलको सिकारका लागि एउटा कम्पनीले ९ लाख रुपैयाँ तिरेको थियो । ट्ेरक्स एन्ड ट्ेरल्स कम्पनीका सञ्चालक दीपक राणाले झारल र नाउर सिकारका लागि दुई जना अमेरिकी सोखिन सिकारी चैतमा नेपाल आउने बताए । दुई जनाले एउटाएउटा झारल र एउटाएउटा नाउर सिकार गर्नेछन्, राणाले भने, त्यसको अनुमति मैले पाइसकें । विदेशी सोखिन सिकारीले एउटा वन्यजन्तुको सिकारमा २५ देखि ३० लाख रुपैयाँसम्म खर्चिने गरेको सिकार खेलाउने पेसेवर कम्पनीका सञ्चालकहरू बताउँछन् । सिकारका लागि बन्दुक र गोली उनीहरूले नै ल्याउँछन् । हिमालयन सफारी प्रालिले पनि अमेरिकी नागरिककै लागि एउटा झारल सिकार गर्न अनुमति पाएको हो । झारलको कोटा कम भएकाले कम्पनीहरू यसपटक धेरै पैसा तिर्न तयार भए, थपलियाले भने, यसलाई हामीले सकारात्मक ढंगले लिएका छौं । विभागले वर्षमा दुई सिजन (असोजमंसिर र फागुनवैशाख) मा मुलुकको एकमात्र सिकार आरक्ष ढोरपाटनमा सिकारका लागि टेन्डर खोल्ने गर्छ । टेन्डरमा पेसेवर कम्पनीले प्रतिस्पर्धा गर्छन् । यो सिजनमा नाउर (ब्लुसिप) का लागि १० र झारलका लागि तीनवटा कोटा तोकिएको थियो । त्यसमा पेसेवर ४ कम्पनीले सिकार गराउन स्वीकृति पाएका छन् । थपलियाका अनुसार सिकार गराइने फागुने ब्लक र गुस्तुङ ब्लकमा नाउर र झारलको संख्या राम्रो छ । नाउरको सिकारका लागि यो सिजनमा सबभन्दा बढी ८ लाख ७५ हजार रुपैयाँसम्म तिर्न कम्पनी तयार भएका छन् । नाउरका लागि सबभन्दा कम ५ लाख ९० हजार रुपैयाँ टेन्डर परेको छ । यो सिजनमा हिमालयनले एक झारलसहित एक नाउर, ट्ेरक्स एन्ड ट्रेल्सले दुई झारलसहित दुई नाउर, नेपाल वाइल्ड लाइफ सफारी प्रालिले तीन नाउर र ग्लोबल सफारिज नेपाल प्रालिले चार नाउरको सिकार गराउने अनुमति पाएका छन् । नेपाल वाइल्ड लाइफ सफारीले एक रुसी, एक स्पेनी र एक फ्रेन्च सिकारीलाई सेङ र फागुने ब्लकमा सिकार गराउनेछ । ग्लोबल कम्पनीले दोगाडी, सेङ र सुन्दहमा विदेशी सिकारीलाई नाउरको सिकार गराउनेछ । विभागले केही वर्षदेखि टेन्डर गरेर सिकारको अनुमति दिने गरेको छ । टेन्डर गरेर सिकार अनुमति दिँदा राजस्व बढी जम्मा हुने गरेको छ । यो सिजनमा सिकार अनुमतिबाट १ करोड १३ लाख ८५ हजार २ सय ५० रुपैयाँ राजस्व संकलन भएको छ । विभागले सिकार गर्ने वन्यजन्तुबाहेक लाइसेन्स र सिकार गराउने ब्लक (क्षेत्र) को समेत शुल्क लिने गरेको छ । लाइसेन्सको ५० हजारभन्दा माथि र ब्लकको २५ हजार रुपैयाँभन्दा माथि शुल्क लिने गरिएको उपमहानिर्देशक शेरसिंह ठगुन्नाले बताए । अघिल्लो सिजन (असोजमंसिर) मा सिकार अनुमतिबाट ३३ लाख ६८ हजार ९ सय रुपैयाँ राजस्व संकलन भएको थियो । ट्रफी हन्टिङ (सिङ) का लागि विख्यात सिकारी नेपाल आउने गरेका छन् । सिकारपछि उनीहरूले वन्यजन्तुको खप्परसितको सिङ सरकारी छाप लगाएर आफैं लाने गरेका छन् । विगतमा रुसी राष्ट्रपति भ्लादिमिर पुटिनका राजनीतिक सल्लाहकारले समेत ढोरपाटनमा सिकार खेलेका थिए ।"
३० जिल्लामा हात्तीपाइलेको औषधि,"काठमाडौं सरकारले चैत पहिलो सातादेखि दुई चरणमा तीस जिल्लाका १ करोड ८ लाख व्यक्तिलाई हात्तीपाइले रोगको औषधि खुवाउने भएको छ । पहिलो चरणअन्तर्गत चैत ५ देखि २५ जिल्लामा तीन दिन हात्तीपाइलेको औषधि खुवाइने छ । भोजपुर, इलाम, धनकुटा, तेह्रथुम, पाँचथर, ललितपुर, बागलुङ, म्याग्दी, पर्वत, लमजुङ, दाङ, बाँके, बर्दिया, जाजरकोट, सुर्खेत, दैलेख, बैतडी, डडेलधुरा, डोटी, कैलाली, कञ्चनपुर, अछाम, बझाङ, बाजुरा र दार्चुला जिल्लामा पहिलो चरणमा औषधि खुवाइनेछ । दोस्रो चरणमा चैत १७ गतेदेखि तीन दिनसम्म झापा, मोरङ, सुनसरी, उदयपुर र कपिलवस्तुमा हात्तीपाइलेको औषधि खुवाइने छ । दुई चरणका यी कार्यक्रममा करिब ४० करोड खर्च हुने बताइएको छ । स्वास्थ्य मन्त्रालय, इपिडिमियोलजी तथा रोग नियन्त्रण महाशाखाका अनुसार ६१ जिल्लामा परजीवीबाट संक्रमित लामखुट्टेको टोकाइबाट सर्ने हात्तीपाइले रोग देखिएको छ भने करिब दुई करोड ५० लाख व्यक्ति यो रोगको जोखिममा छन् । सरकारले सन् २०२० सम्ममा हात्तीपाइले रोगलाई जनस्वास्थ्य समस्याबाट हटाउने लक्ष्य राखेको छ । यसअन्तर्गत डाइथाइलकार्बामाजिन र एल्वेन्डाजोल औषधि कम्तीमा ६ वर्षसम्म बर्सेनि खुवाउने अभियान चलाइएको छ । यी औषधिले मानिसको शरीरमा भएको हात्तीपाइलेको परजीवी र जुकालाई मार्छन् । हालसम्म यो औषधिको करिब १० करोड मात्रा खुवाइसकिएको छ । जोसुकैलाई हुुन सक्ने हात्तीपाइले रोगबाट बच्न वर्षमा एकपटक गरी करिब ६ वर्षसम्म सरकारद्वारा वितरित नि:शुल्क चक्की खानुपर्ने इपिडिमियोलजीका निर्देशक डा भीम आचार्य बताउँछन् । यसअन्तर्गत जुुकानाशक एल्वेडाजोल एउटा र उमेरअनुसार डाइथाइलकार्बामाजिन चक्की एकदेखि तीनवटासम्म वर्षमा एक पटक खानुुपर्छ । यो चक्कीले हात्तीपाइलेसँगै पेटमा भएका अन्य जुकाको समेत सजिलै उपचार हुुन्छ । शरीरमा धेरै परजीवी भए टाउको दुुख्ने, वाकवाकी लाग्ने अथवा पेट दुख्ने सामान्य समस्या देखिन सक्ने डाआचार्य बताउँछन् । यो औषधि गर्भवती, एक सातासम्मका सुत्केरी, छारे रोग, मुटु रोग, मृगौला, जन्डिस, कलेजोका दीर्घरोगी, सिकिस्त बिरामी र दुुई वर्ष नपुुगेका बच्चाहरूले भने खानु हुँदैन ।"
बानियाँ गृह राज्य र जबेगु पशुपन्छी राज्यमन्त्री,काठमाडौं संस्कृति पर्यटन तथा नागरिक उड्डयन राज्यमन्त्री इन्द्रबहादुर बानियाँले गृह राज्यमन्त्रीको जिम्मेवारी पाएका छन् । पर्यटन मन्त्रालयमा राप्रपाका पर्शुराम तामाङ नियुक्त भएपछि बानियाँलाई गृहराज्य मन्त्रीको जिम्मेवारी दिने निर्णय कांग्रेसले गरेको हो । गृहमन्त्री विमलेन्द्र निधिले सोमबार प्रधानमन्त्री पुष्पकमल दाहाललाई भेटेर बानियाँलाई गृह राज्यमन्त्रीको जिम्मेवारी दिने पार्टीको निर्णय सुनाएका थिए । बानियाँ मकवानपुर१ बाट निर्वाचित सांसद हुन् । उनी कांग्रेस नेता खुमबहादुर खडकानिकट मानिन्छन् । संघीय मामिला तथा स्थानीय राज्यमन्त्री रहेका श्रीप्रसाद जबेगुलाई पनि पशुपन्छी विकास मन्त्रालयको जिम्मेवारी दिइएको छ । प्रधानमन्त्री दाहालले राज्यमन्त्री जबेगुलाई पशुपन्छी मन्त्रालयको जिम्मेवारी सम्हाल्ने जिम्मा दिएका हुन । यो मन्त्रालय प्रधानमन्त्रीकै जिम्मामा छ । राप्रपाका अध्यक्ष कमल थापाले स्थानीय विकास मन्त्रालय सम्हालेपछि उनलाई पशुपन्छी मन्त्रालयमा सारिएको हो ।
गृहमन्त्री भारततिर,काठमाडौं उपप्रधान एवं गृहमन्त्री विमलेन्द्र निधि प्रतिआतंकवादसम्बन्धी अन्तर्राष्ट्रिय सम्मेलनमा भाग लिन भारतको हरियाणा प्रस्थान गरेका छन् । श्रीलंकाका प्रधानमन्त्री रनिल विक्रमसिंगे र भारतका उपराष्ट्रपति हमिद अन्सारी सहभागी हुने उक्त सम्मेलनमा निधिले विशेष सम्बोधन गर्नेछन् । हरियाणा प्रस्थानपूर्व विमानस्थलमा गृहमन्त्री निधिले सबै किसिमका आतंकवादको खिलाफमा लड्न आफूहरू प्रतिबद्ध रहेको बताए । उनले प्रतिआतंकवाद नियन्त्रण गर्न अन्तर्देशीय सहकार्यसमेत आवश्यक रहेको औंल्याए ।इन्डिया फाउन्डेसनले आयोजना गर्ने उक्त सम्मेलन चैत १ देखि तीन दिनसम्म चल्नेछ । सम्मेलनको पहिलो दिन भारतीय राज्य जम्मु कश्मीरका अर्थमन्त्री हसिब डरबुले आर्थिक क्षेत्रमा आतंकवादको असर र आतंकवादमा लगानी विषयमा कार्यपत्र प्रस्तुत गर्नेछन् । उक्त सम्मेलनमा बुलेट टु ब्यालेट शीर्षकको विशेष सत्र पूर्वप्रधानमन्त्री बाबुराम भट्टराईको अध्यक्षतामा चल्नेछ । सम्मेलनको अन्तिम दिन भारतीय प्रधानमन्त्री नरेन्द्र मोदी सुरक्षा मामिला सल्लाहकार अजित डोभलले सहभागीहरूलाई रात्रिभोज दिने कार्यक्रम छ ।
एनआरएनए एसिया सम्मेलन मलेसियामा,"मलेसिया गैरआवासीय नेपाली संघ (एनआरएनए) को पाँचौं एसिया क्षेत्रीय सम्मेलन यही मार्च १९ मा मलेसियामा हुने भएको छ । प्रत्येक वर्ष हुने सम्मेलनमा यसपालि नेपाली कामदारको हित र नेपालमा लगानी बढाउनेसम्बन्धी विषय नै प्रमुख मुद्दा हुनेछन् । सम्मेलनको तयारी पूरा भएको गैरआवासीय नेपाली संघ मलेसियाका अध्यक्ष विश्व राईले जानकारी दिए । सम्मेलनको उद्घाटन परराष्ट्रमन्त्री प्रकाशशरण महतले गर्नेछन् । सम्मेलनका लागि सिंगापुर, थाइल्यान्ड, जापान, इन्डोनेसिया, हङकङ, मकाउ, अस्ट्रेलिया, जर्मनी, साउदी अरेबिया, कतारलगायत दर्जनभन्दा बढी मुलुकबाट संघका पदाधिकारी सहभागी हुँदैछन् ।"
मण्डल परिवारलाई जापानबाट सहयोग,टोकियो जापानमा रहेका नेपालीले चरम गरिबीमा रहेको सप्तरीको एक परिवारलाई आर्थिक सहयोग गरेका छन् । उनीहरूले आँखा नदेख्ने रोगबाट समेत ग्रसित सप्तरीको गम्हरियाका शिवनारायण मण्डलको परिवारलाई १ लाख १४ हजार ४ सय ६६ जापानी येन सहयोग गरेका छन् । मण्डल परिवारका १६ सदस्यमध्ये पाँच जनाले आँखा देख्दैनन् । जापानवासी शिव तण्डुकारले पीडित परिवारलाई थोरै भए पनि राहत होस् भनी अभियान चलाएर सहयोग गरिएको जानकारी दिए ।
सामान्य बन्दै पुनर्वास,"धनगढीकञ्चनपुर पाँच दिनअघि कञ्चनपुरको पुनर्वास ८ आनन्द बजारमा भारतीय सीमा सुरक्षा बल (एसएसबी) को गोली लागी एक नेपालीको मृत्यु भएपछि नेपालभारत सीमामा उत्पन्न तनाव कम हुँदै गएको छ । घटनालगत्तै सीमा क्षेत्रका बासिन्दा आन्दोलित बनेपछि अवस्था निकै जटिल बनेको थियो । सीमामा देखिएको तनावपूर्ण स्थिति सहज बन्दै गएको छ, कैलालीका प्रजिअ गोविन्द रिजालले भने, नेपालतर्फ रोकिएका भारतीय नम्बर प्लेटका गाडी भारत जाने र उताबाट आउने क्रम सुरु भएको छ । कैलालीका विभिन्न नाकामा ५ दिनदेखिको तनाव विस्तारै कम हुँदै गएको प्रजिअ रिजालले बताए । सुदूरपश्चिमको प्रमुख नाका त्रिनगर भन्सार भएर नेपाल आयात हुने सामान पनि मंगलबारदेखि नियमित हुने रिजालले बताए । त्रिनगर भन्सार नाकाबाट घटनाअघि मालसामान लिएर आएका भारतीय मालवाहक गाडी पनि भारततर्फ जान थालेका छन् । प्रजिअ रिजालले भने, सहिद गोविन्द गौतमको पोस्टमार्टम रिपोर्ट पनि मन्त्रालयमा पठाइसकिएको छ । मृतकका परिवारले पाउनुपर्ने राहत र अन्य विषयमा छलफल भइरहेको उनले जानकारी दिए ।कञ्चनपुर सीमा क्षेत्रमा भने सोमबार पनि यातायातका साधन चल्न सकेनन् । घटनास्थल कञ्चनपुरको आनन्द बजारमा स्थानीय प्रशासनले सोमबार निषेधाज्ञा जारी गरेको थियो । कञ्चनपुरका प्रजिअ मनोहरप्रसाद खनालले भने, सीमामा आवतजावत सुरु भए पनि यातायातका साधन भने चल्न सकेका छैनन् । प्रशासनिक रूपमा रोकावट नभए पनि त्रासले अझै पनि यातायातका साधन चल्न नसकेको उनले बताए । दुवैतिरका प्रहरीले यातायातका साधन सीमा नाकामा नै रोकेका छन्, इप्रका गड्डाचौकीका इन्चार्ज सई कृष्णदेव पन्तले भने, घटनालगत्तै महेन्द्रनगरमा केही भारतीय नम्बरका गाडी तोडफोड भएकाले डर र त्रासका कारण गाडी आवतजावत हुन नसकेको हो । भारतीय सुरक्षाकर्मीले वनबासा पुलपारि नै सवारी साधन रोकेका छन् भने नेपालतर्फबाट पनि सीमापारि जान दिइएको छैन । सीमा क्षेत्रमा सवारी साधन नचल्दा यात्रुले सास्ती खेप्नुपरेको छ । कञ्चनपुरको दक्षिणी भेगका बेलौरीको खजुरिया, त्रिभुवन बस्ती, लक्ष्मीपुर र पुनर्वासलगायत सीमा क्षेत्रमा सर्वसाधारणको आवतजावत हुन सकेको छैन । घटनाको दोस्रो दिन पुनर्वासको आईबीआरडी बजारमा भारतीय मूलका व्यापारीहरूले सञ्चालन गरेका पसल तोडफोड भएपछि उनीहरू त्रसित बनेका छन् । स्थिति साम्य भइसकेको छैन तर विस्तारै सहज हुने क्रममा छ, इलाका प्रहरी कार्यालय पुनर्वासका इन्चार्ज प्रहरी निरीक्षक दलराम टमटाले भने, पुनर्वास क्षेत्रमा निषेधाज्ञा जारी छ, सामाजिक र राजनीतिक रूपमा स्थिति सहज बनाउन पहल गर्नुपर्ने देखिएको छ । सहिद गौतमको अन्त्येष्टिपछि स्थिति निकै सहज भएको उनले बताए ।"
हिमपहिरोमा खस्दा २ नेपालीको मृत्यु,दार्चुला भारतको पिथौरागढ जिल्लाको बुदीमा शनिबार भीरबाट हिमपहिरोमा खस्दा २ नेपालीको मृत्यु भएको छ । भीरबाट खसेका एक जना बेपत्ता रहेको प्रहरीले जनाएको छ ।केही साताअगाडि करिब १२ जनाको समूहमा भारतमा मजदुरी गर्न गएका नेपालीमध्ये तीन भीरबाट खसेका थिए । तीमध्ये दुईको शव भेटिएको तथा एक जना अझै बेपत्ता रहेको भारतीय प्रहरीलाई उद्धृत गर्दै जिल्ला प्रहरी कार्यालय दार्चुलाले जनाएको छ । भीरबाट खसेर मृत्यु हुनेमा हुती८ का अन्दाजी २२ वर्षीय सुरेश कुँवर र बैतडी जिल्ला महादेव१ का अन्दाजी ४५ वर्षीय मोहन भट्ट रहेका छन् । बेपत्ता हुनेमा हुती१ कै अन्दाजी २१ वर्षीय भूपेन्द्र कुँवर रहेको जिप्रका दार्चुलाले जनाएको छ ।मृत्तक दुई जनाको शवको पोस्टमार्टमका लागि सोमबार पिथौरागढ जिल्लाकै धारचुला पुर्याएको दार्चुलाका डीएसपी केदार खनालले जानकारी दिए । बेपत्ता भूपेन्द्रको भारतीय प्रहरी र हुतीका स्थानीयले खोजतलास गरिरहेका छन् ।
उपकरण र ब्यान्डविथमा साढे ४ अर्ब बिदेसियो,"काठमाडौं दूरसञ्चार सेवाको उपकरण र ब्यान्डविथ खरिदका लागि गत वर्ष करिब साढे ४ अर्ब रुपैयाँ बिदेसिएको छ । नेपाल दूरसञ्चार प्राधिकरणका अनुसार गत वर्ष १ खर्ब आम्दानी गरेका कम्पनीहरूले त्यसको करिब साढे ४ प्रतिशत रकम उपकरण र ब्यान्डविथमा खर्चेका हुन् । प्राधिकरणका अनुसार गत वर्ष दूरसञ्चार कम्पनीले उपकरण खरिदका लागि २ अर्ब ८३ करोड रुपैयाँ खर्चेका छन् । ब्यान्डविथ खरिदका लागि भने नेपालबाट गत वर्ष १ अर्ब ६३ करोड रुपैयाँ बाहिरिएको छ । दूरसञ्चार सेवा विस्तार र मर्मतका लागि उपकरण आयात हुने गर्छ भने इन्टरनेट सेवाका लागि ब्यान्डविथ आवश्यक पर्छ । नेपाली दूरसञ्चार सेवा प्रदायकले अधिकांश उपकरण चीनबाट खरिद गर्ने गरेका छन् । ब्यान्डविथ भने भारतीय कम्पनीसँग सम्झौता गरेर सिंगापुर तथा हङकङबाट ल्याउने गरिन्छ । केही महिनाअघि मात्र नेपाल टेलिकमले पहिलोपटक चीनसँग ब्यान्डविथ खरिदको सम्झौता गरे पनि हालसम्म चिनियाँ बाटोबाट ब्यान्डविथ भित्रिएको भने छैन । नेपाली कम्पनीले वर्षको साढे ४ देखि ५ अर्ब रुपैयाँ उपकरण र ब्यान्डविथका लागि खर्चेको देखिएको हो, प्राधिकरणका प्रवक्ता मीनप्रसाद अर्यालले भने, सेवा विस्तार तीव्र भएका वर्षहरूमा उपकरण आयातको रकम भने योभन्दा धेरै हुने गथ्र्यो । प्राधिकरणको वार्षिक प्रतिवेदनमा गत वर्ष उपकरण र ब्यान्डविथ गरी कम्पनीहरूले कुल ४ अर्ब ४६ करोड रुपैयाँ खर्चेको देखिएको छ । उपकरण र ब्यान्डविथ दुवैमा सबैभन्दा धेरै रकम खर्चनेमा सरकारी स्वामित्वको नेपाल टेलिकम रहेको छ । टेलिकमले गत वर्ष कुल २ अर्ब ५८ करोड रुपैयाँका उपकरण खरिद गरेको छ । यो कुल उपकरण आयातको ९१२२ प्रतिशत हो । यसैगरी टेलिकमले गत वर्ष ७० करोड ७३ लाख रुपैयाँको ब्यान्डविथ खरिद गरेको छ । यो नेपाली सेवा प्रदायकले खरिद गरेको कुल ब्यान्डविथमध्ये ४३ दशमलव ३० प्रतिशत हो । नेपाल टेलिकमपछि एनसेलले उपकरण र ब्यान्डविथमा रकम खर्चेको देखिएको छ । एनसेलले गत वर्ष ३२ करोड ३९ लाख रुपैयाँका उपकरण खरिद गरेको हो । यो कुल उपकरण खरिदको ८४४ प्रतिशत हो । यसैगरी एनसेलले गत वर्ष ४३ करोड ७२ लाख रुपैयाँको ब्यान्डविथ खरिद गरेको छ । यो कुल ब्यान्डविथ खरिदको २६ दशमलव ७६ प्रतिशत हो । टेलिकम र एनसेलपछि युनाइटेड टेलिकम लिमिटेड (यूटीएल), एसआईटीए, आइफोर टेक्नोलोजिज र कन्स्याटलेसन प्रालिले धेरै उपकरण खरिद गरेका छन् । यसैगरी टेलिकम र एनसेलपछि ब्यान्डविथका लागि धेरै रकम खर्चिनेमा कम्युनिकेसन्स एन्ड कम्युनिकेट प्रालि, लुम्बिनी नेट, वल्र्डलिंक, स्मार्ट टेलिकम, मर्कन्टाइल, नेपाल स्याटलाइटलगायतका कम्पनी छन् । प्राधिकरणका अनुसार अघिल्लो वर्षको तुलनामा गत वर्षको उपकरण एवं ब्यान्डविथको आयात घटेको हो । अघिल्लो वर्ष कुल ५ अर्ब ३८ करोडको उपकरण र ब्यान्डविथ आयात भएको थियो । त्यस वर्ष ३ अर्ब ८२ करोडका उपकरण र १ अर्ब ५६ करोडको ब्यान्डविथ आयात भएको थियो । ब्यान्डविथको आयात बढेको देखिए पनि उपकरणको घटेको देखिएको हो । धेरै कम्पनीले सेवा विस्तार गर्ने काम सकेकाले पनि उपकरण आयात घटेको हुन सक्छ, अर्यालले भने ।"
उपत्यका बाहिर बजार अनुगमन न्यून,"काठमाडौ सरकारले चालु आर्थिक वर्षको पहिला ८ महिनामा उपत्यकाबाहिर औसतमा दैनिक एउटा मात्रै फर्ममा अनुगमन गरेको पाइएको छ । बजार अनुगमन गरी व्यवस्थित र पारदर्शी बनाउने जिम्मेवारी आपूर्ति व्यवस्थापन तथा उपभोक्ता संरक्षण विभागको हो । तर, विभागले अनुगमन उपत्यकामा मात्रै केन्द्रित गरेको तथ्यांकले पुष्टि गर्छ । केन्द्रमा मात्रै अनुगमन हुँदा जिल्लाका सर्वसाधारणले चर्को मूल्यमा म्याद नाघेका सामान उपभोग गर्न बाध्य छन् । विभागका महानिर्देशक गोकुल धितालका अनुसार पहिलो ८ महिनामा २ हजार ४ सय ३५ व्यावसायिक फर्ममा अनुगमन गरिएको थियो । तीमध्ये उपत्यकाभित्र २ हजार ९३ फर्ममा (दैनिक औसतमा ९ फर्म) मा अनुगमन भएको छ । उपत्यका बाहिर ३ सय ४२ फर्म (दैनिक औसत १ फर्म) मा मात्रै अनुगमन भएको तथ्यांकमा उल्लेख छ । सरकारले उपत्यकामा मात्रै ध्यान दिँदा जिल्लामा व्यवसायीहरूले खाद्यान्नमा चर्को मूल्यमा म्याद नाघेको, लेबल नभएका सामान खरिद गर्दै आएका छन् । अनुगमन प्रभावकारी रूपमा नहँुदा ठूला व्यवसायीले म्याद नाघेका सामानहरू दुर्गम क्षेत्रमा पठाउने गरेका छन् । त्यसमा पनि मोटर नपुगेका गाउँमा यस्ता समस्याहरूम्याद नाघेका सामानहरू छ्यापछ्याप्ती भेटिन्छन् । सामान खरिद गरी ल्याएपछि बिक्री नहुन्जेल अर्को सामान ल्याउँदैनौं । न त म्याद सकिएका सामान लिन डिलरहरू नै आउँछन्, कर्णाली करिडोरका व्यवसायी तुलराज फर्सादले भने । अनुगमनबारे समाचार सुनेपछि त्यस क्षेत्रमा अनुगमन नभएको उनले बताए । गुणात्मकभन्दा संख्यात्मक अनुगमनलाई प्राथमिकता दिँदा बजार स्वच्छ हुन नसकेको उपभोक्ताकर्मीहरू बताउँछन् । फिलतो अनुगमन र कारबाहीका कारण बजारमा समस्या थपिँदै गएको उनीहरू बताउँछन् । सरकारले उपत्यकामा बसोबास गर्नेलाई मात्रै उपभोक्ता ठान्दै आएको छ । उपत्यका बाहिरका सर्वसाधरणलाई ठूलो अन्याय भएको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सर्वसाधारणलाई राहत दिन उपत्यकासँगै जिल्लातिर पनि विशेष ध्यान दिनुपर्छ ।बिभागले दैनिक औसतमा १० फर्ममा अनुगमन गर्दै आएको दाबी छ । अनुगमन गरिएकामध्ये ६ व्यवसायीलाई मुद्दा दायर गरिएको छ । ६ व्यवसायीलाई जिल्ला प्रशासन कार्यालयमार्फत मुद्दा दायर गर्न लेखिपठाएको र एउटा फर्मलाई मुद्दा दायर गर्न राय माग गरी जिल्ला सरकारी वकिलको कार्यालयमा पठाइएको जनाएको छ । महाराजगन्जस्थित सेलवयज, चुच्चेपाटीमा रहेको भाटभेटेनी, पशुपति फुड्स प्रालिको उत्पादन आँगन मिठाई, हाना इन्टनेसनल प्रालि, तिमिल्सिना खाद्य स्टोरविरुद्ध विभाग स्वयंले नै मुद्दा दायर गरेका छ, विभागका अनुगमन शाखा निर्देशक लक्ष्मण श्रेष्ठले भने, धादिङ र चितवन र उपत्यकाका केही व्यवसायीविरुद्ध मुद्दा दायर गर्न सीडीओलाई थप पत्र पठाएका छौं । अन्य व्यवसायीलाई भने सुधार गर्न निर्देशन दिएको छ । अनुगमन गरेकोमध्ये ६ सय ८४ फर्मले बिनानवीकरण व्यवसाय सञ्चालन गरेको थियो । व्यवसाय सञ्चालनका लागि दर्तानवीकरण घरेलु तथा साना उद्योग कार्यालय, नगरपालिका तथा वाणिज्य विभागमा गर्नुपर्छ । ती व्यवसायीलाई दर्ता प्रणाणपत्र पेस गर्ननवीकरण गर्न निर्देशन दिएको थियो । फलोअप अनुगमनको क्रममा ५ सय ५९ फर्मले निर्देशन पालना गरेको महानिर्देशक धितालले बताए । अनुगमनकै क्रममा ७ सय ६१ व्यावसायिक फर्मले मूल्यसूची नराखी कारोबार गरेको फेला परेको थियो । ती व्यवसायीलाई पनि मूल्यसूची राख्न र अद्यावधिक गर्न मात्रै निर्देशन दिइएको छ । मूल्यसूचीबिना कारोबार हँुदा उपभोक्ता ठगिने सम्भावना उच्च हुन्छ । फलोअफ अनुगमनमा ५ सय ६७ फर्मले निर्देशन पालना गरेको धितालले बताए । अनुगमनको क्रममा ३ सय ६७ फर्मले बिलबिजकबिनै कारोबार गरेको पाइएको थियो । बिलबिजकबिनै कारोबार हँुदा राजस्व संकलनमा कमी ल्याउने जानकारहरू बताउँछन् । ती व्यवसायीहरूलाई पनि भ्याट वा प्यानको प्रमाणपत्र लिन र बिलबिजक लिनदिन निर्देशन दिइएको थियो । फलोअप अनुगनमा २ सय ३७ फर्मले निर्देशनको पालना गरेको जनाएको छ । तथ्यांकअनुसार ५ सय ३६ फर्मले म्याद नाघेको वस्तुको बिक्री गरेको फेला परेको छ । ती व्यवसायीलाई म्याद नाघेको वस्तु बिक्री वितरण नगर्न निर्देशन दिएर छोडिएको छ । फलोअप अनुगमनमा ३ सय ९९ फर्मले सुधार गरेको धितालले बताए । उपभोक्ता संरक्षण ऐन २०५४ मा पनि उत्पादकले उपभोग्य वस्तुको लेवलमा उत्पादकको नाम, ठेगाना, उद्योग दर्ता नम्बर, खाद्य पदार्थ र औषधिजस्ता उपभोग्य वस्तुमा उक्तको वस्तुको मिश्रण, त्यसको परिमाण र तौल, गुणस्तर निर्धारण भएको उपभोग्य वस्तुमा त्यसको अवस्था अनिवार्य उल्लेख हुनुपर्ने भनेको छ । उपभोग्य वस्तु उपभोग गर्ने तरिका र उपभोग गरेबाट हुन सक्ने प्रभाव, वस्तुको मूल्य, ब्याच नम्बर, उत्पादन मिति उपभोगको म्याद सकिने मिति उल्लेख गरिनुपर्छ । ऐनमा लेबल नराखी बिक्री वितरण गरेगराउनेलाई दुई वर्षसम्म कैद वा तीस हजार रुपैयाँसम्म जरिवाना वा दुवै सजाय हुन सक्छ । प्रभावकारी रूपमा कारबाही नहुँदा बजार स्वच्छ नभएको उपभोक्ताकर्मीहरू बताउँछन् । आपूर्तिमन्त्री दीपक बोहराले बजार अनुगमनमा अन्तर निकाय समन्वय नहँुदा बजार व्यवस्थित हुन नसकेको बताए । सरकारले एकीकृत ऐनको तयारी गरेकाले ऐन जारी भए बजार व्यवस्थित गर्न धेरै सहयोग पुग्ने बताए । बजार अनुगमन गर्न १० वटा निकायको अधिकार छ । सबै निकायबीच समन्वय गरी अनुगमन भए मात्रै स्वच्छ बजारको सम्भव छ, उनले भने, परिमार्जित उपभोक्ता ऐनमा अनुगमन स्थलमै जरिवानाको व्यवस्था गरेकाले ऐन जारी भए बजारस्वत नियनत्रण आउँछ ।विश्व उपभोक्ता दिवस ७५ जिल्लामै मनाइने सरकारले यस वर्षको उपभोक्ता दिवस ७५ जिल्लामै मनाउने जनाएको छ । उपभोक्ता हित संरक्षणमा लगाऔं ध्यान, संरक्षण गरौं सम्पत्ति जीउ ज्यान भन्ने नारासहित उपभोक्ता दिवसको मनाउने तयारीबारे जानकारी दिन सोमबार आयोजित पत्रकार भेटघाटमा आपूर्तिमन्त्री बोहराले ७५ जिल्लाबाट मनाइने बताए । उपत्यकामा आपूर्ति विभागका महानिर्देशक गोकुल धितालको सयोजकत्वमा मूल आयोजक समिती गठन गरिएको छ । अन्य ७४ जिल्लामा प्रमुख जिल्ला अधिकारीको संयोजकत्वमा बुधबार उपभोक्ता दिवस मनाइने बोहराले बताए ।"
खुलालुहिल्सा सडक ट्रयाक खुल्यो,"फुगाड (कालिकोट) कर्णाली करिडोर खुलालुहुम्ला सडकखण्डअन्तर्गत कालिकोटको जितेदेखि फुगाडसम्म २२ किमि सडकको ट्रयाक खुलेको छ । सेनाले फुगाड नजिकैको चट्टानी भीर फुटाएपछि सडकले फुकोट र नानीकोट गाउँ छोएको हो ।कर्णाली नदीको फेरी तारेर पारि लगिएका तीनवटा जिप फुगाड पुगेका छन् । शिलान्यास भएको १६ वर्षपछि सरकारले कर्णाली करिडोर खुलालुहिल्सा सडक निर्माणको जिम्मा नेपाली सेनालाई दिएपछि कालिकोट खण्डको जिते सान्नीगाड हुँदै फुगाडसम्म २२ किमिमा ट्रयाक खुलेर गाडी चलेका हुन् । कालिकोटको सुख्खा खडेरीग्रस्त पलाता क्षेत्रका बासिन्दालाई आवागमनमा सहज हुने स्थानीय मानबहादुर शाहीले बताए । यस खण्डकै जितेदेखि सान्नीगाडसम्म १४ किमिमा गत कात्तिकदेखि ६ वटा बोलेरो जिप सञ्चालनमा छन् । अब रकु, मेहेलमुडी, मुम्रा, सिप्खाना, स्युना, फुकोट, बदालकोट र नानीकोट गाविस सडक सञ्जालमा जोडिए । यहाँका ९ हजार घरधुरीका ४५ हजार नागरिकले सडक सुविधा पाउने भएका छन् । भारतको जमुनियादेखि तिब्बतको हिल्सा जोड्ने उत्तरदक्षिण करिडोर सडक विभागको डिजाइन स्टिमेटअनुसार सिंगल लेनको सडकको कडा चट्टान भएको खण्ड नेपाली सेनाले निर्माण गर्ने जिम्मा लिएपछि कामले गति लिएको हो । करिडोरकअन्तर्गत निर्माण बाँकी रहेको कालिकोटको खुलालुदेखि हुम्ला सदरमुकाम सिमिकोटसम्म कुल २ सय ८१ किमिमध्ये कालिकोट र बाजुरा र हुम्लाको सल्लीसल्लासम्मको १ सय ४५ किमि सडक खण्डमा ३ वटा क्याम्प राखेर सेनाले सडक निर्माण गरिरहेको छ । सडक निर्माणको जिम्मा नेपाली सेनाले पाएपछि अचेल कालिकोटको लालीघाट र नानीकोटको राताडाँडामा क्याम्प खडा गरेर विस्फोटनसहितको काम भइरहेको छ । कडा चट्टान भएको अप्ठ्यारो सडक निर्माणमा अनुभवी नेपाली सेनाले खुलालुसिमिकोट सडकको ३ वर्षभित्र ट्रयाक खोल्नेछ । सरकारले राष्ट्रिय गौरवको आयोजना घोषित गरेको बहुचर्चित कर्णाली करिडोर खुलालुहिल्सा सडक निर्माणले गति लिन थालेपछि स्थानीय खुसी छन् । आइतबार कालिकोटको जितस्थित कर्णाली नदीको फेरी तरेर रारा कर्णाली यातायातका जिप फुगाड पुगे । पहिलोपटक गाडी भीर छिचोल्दै फुगाड पुगेपछि स्थानीयले फूलमाला र अबिरले स्वागत गरेका थिए । गाउँको पुछारमा सडक पुगेको छ । सान्नीगाड गाडी पुगेको देखेपछि फुकोटका लक्ष्मीप्रसाद बरालले अचम्मित हुँदै स्थानीय लवजमा भने, यस्तो अनकन्टार ठाउँमा गाडी आउन्ना (आउलान्) सोचेकै थिइनँ, उनले आफूले कैलालीको कटासे र बर्दियाको राजापुरबाट पिठ्युँमा नुन बोकेर ल्याएको सुनाउँदै भने, अब छोरानातिले सुविधा पाउने भए । फुकोटको भात्तडीमा व्यावसायिक तरकारी खेती गरिरहेका शिवप्रसाद बरालले आफ्नो बारीको तरकारीले बजार पाउने आशा राखे । वर्षौंदेखिको सडक सपना बल्ल पूरा भयो । शिलान्यास भएको १५ वर्षसम्म पनि सडक निर्माणले गति लिन नसकेपछि सरकारलाई दबाब दिन लठ्ठी टेकेर मान्म पुगेका बरालले भने, अब घरआँगनमै गाडी देख्न पाइयो । यहीँको बाटोमा अब रारा कर्णाली यातायातले जिप सञ्चालन गर्न स्थानीय प्रशासनसँग रुट परमिट मागेको छ । सडकको अवस्था अनुगमन गर्न प्रमुख जिल्ला अधिकारी गिरीधारी सुवेदी, स्थानीय विकास अधिकारी प्रदीपराज अधिकारी, प्रहरी नायब उपरीक्षक योगेन्द्रकुमार खडका, रारा कर्णाली यातायातका अध्यक्ष हस्तबहादुर बमसहित १८ जनाको टोली गाडीमा सदरमुकाम मान्मबाट फुगाड पुगेर फर्किएको छ । सडकको केही ठाउँमा माटो हाल्नुपर्ने अवस्था रहेछ, प्रजिअ सुवेदीले भने, नत्र सडक निकै राम्रो छ । उनले व्यवसायीसँग सडकको भाडा निर्धारणमा सहमति भएपछि जिप सञ्चालनको अनुमति दिने बताउँदै विकटका दाजुभाइका दु:खका दिन सकिएको सुनाए । केही ठाउँमा सडक अलि अप्ठ्यारो छ, रारा कर्णाली यातायात समितिका अध्यक्ष हस्त बमले भने, टायर छिटो खिइने सडक भएकाले व्यवसायीलाई मर्का नपर्ने गरी भाडा कायम गरिनुपर्छ । गाडी सान्नीगाडसम्म जान सक्ने भएपछि केही ढुवानीका मालबाहक गाडी र यात्रुबाहक जिप सञ्चालनका लागि स्थानीयले माग गरेका छन् । कहिले बजेटको अभाव त कहिले ठेकेदारले समयमा काम नगर्दा बजेट फ्रिज हुने समस्यामा परिरहेको ग्रसित कर्णाली करिडोर (रुपैडियाहिल्सा सडक खण्ड) अन्तर्गत कालिकोटको खुलालुहुम्ला सिमिकोट सडकमा सडक विभागले आर्थिक वर्ष ०६५०६६ देखि काम सुरु गरे पनि लक्ष्यअनुसारको प्रगति भएको थिएन । माटो भएको भाग मात्र कोट्याएर बजेट सके पनि गाडी चल्ने बाटो नबनेको एमाले विमल शाहीले बताए । सधै बजेट छुट्याउने थोरै काम गरेजस्तो गरेर फ्रिज गराउने गरियो, शाहीले भने । लामो सयमसम्म पनि काम हुन नसकेपछि निर्माणको जिम्मा नेपाली सेनालाई दिन कालिकोटबासीले माग गरेका थिए । सेनाले जिम्मा लिएको कर्णाली राजमार्ग सुर्खेतजुम्ला सडक दुई वर्षभित्र सम्पन्न भएर गाडी चल्न थालेकाले कालिकोटको भीर फुटाउन सेनालाई निर्माणको जिम्मा दिनुपर्ने मागसहित कालिकोटबासीले जिल्ला परिषद्मार्फत सरकारलाई अनुरोध गरेका थिए । राष्ट्रिय गौरवको आयोजना गतिशून्य जस्तै भएपछि सरकारले विस्फोटनसहित निर्माणको जिम्मा नेपाली सेनालाई दिएको थियो । पछिल्लोपटक सरकारले नेपाली सेनालाई सडक निर्माणको जिम्मा दिएपछि कालिकोटको कोटवाडा गाविसमा पर्ने लालीघाट, नानीकोटको राताडाँडा र बाजुराको भुक्का खोलामा क्याम्प खडा गरेर विस्फोटनसहित सडक निर्माणको काम गरिहेको छ । कालिकोटको खुलालुदेखि हुम्लाको सदरमुकाम सिमिकोटसम्मको कर्णाली करिडोर ०७६ भित्र सम्पन्न गर्ने गरी नेपाली सेनाले जिम्मा लिएको हो । सिमिकोट सडकका लागि सडक विभागको कुल २ अर्ब ८४ करोड ११ लाख १६ हजार लागत इस्टिमेट रहेको सडकमा हुम्ला खण्डको केही भागमा सडक विभागले ठेक्कामार्फत काम गरिरेहको छ भने कालिकोट र बाजुरामा सेनाले काम गरिहेको छ ।सेनाले ढुंगामा प्वाल पार्ने ५ वटा कम्प्रेसर, ११ वटा रकड्रल, एक जेसिबी एक स्काइभेटरसहितका उपकरण साइडमा पुर्याएर काम गरेको छ । करिडोरअन्तर्गत कालिकोटको खुलालुमा सडक विभागले पक्की पुल निर्माण गर्नेछ भने अन्य ५ वटा बेलिब्रिज नेपाली सेनाले हाल्नेछ ।"
माथिल्लो मस्र्याङ्दी ए सुचारु,लमजुङ मर्मतसम्भारमा रहेको माथिल्लो मस्र्याङ्दी ए जलविद्युत् आयोजनाको दुवै टर्बाइन सञ्चालनमा आएका छन् ।आयोजनाका २५२५ मेगावाटका दुई टर्बाइनमध्ये मर्मतको क्रममा युनिट १ बाट एक महिनासम्म विद्युत् उत्पादन बन्द थियो । आयोजनाले हाई भोल्टेजका कारण क्षति पुगेकामा मर्मत भई २९ मेगावाटसम्म विद्युत् उत्पादन भइरहेको जनाएको छ । नदीमा पानीको अभावले पूर्ण क्षमतामा उत्पादन हुन नसकेको हो । आयोजनाका जनसम्पर्क प्रमुख कर्ण अधिकारीले प्राविधिक समस्या समाधान भएपछि युनिट १ बाट गत सातादेखि विद्युत् उत्पादन सुचारु भएको बताए । विद्युत् प्रसारण लाइनमा आएको हाई भोल्टेजका कारण हाई भोल्टेज प्यानल ब्रेकर जल्दा युनिट १ बाट फागुन पहिलो सातादेखि विद्युत् उत्पादन रोकिएको थियो । हाई भोल्टेजका कारण जलेको ब्रेकर चीनबाट एअर लिफ्ट गरी ल्याएर जडान गरिएको हो ।
जीवन उपयोगी सीप सिक्दै किशोरीहरू,"नेपालगन्ज नेपालगन्ज उपमहानगरपालिका २४ स्थित माध्यमिक विद्यालय लग्दहवामा कक्षा ९ मा अध्ययनरत पुष्पा खटिक दैनिक २ घण्टा किशोरी सशक्तीकरण केन्द्रमा पुग्छिन् । कक्षा ७ मा अध्ययनरत १४ वर्षीया सीता खटिक पनि दैनिक केन्द्रमा जाने गरेकी छन् । उनीहरू मात्र होइन उक्त विद्यालयमा अध्ययनरत ५८ जना किशोरीहरू भदौदेखि हरेक दिन दुई घण्टाका दरले केन्द्रमा विभिन्न विभिन्न जीवन उपयोगी सीपबारे आपसमा छलफल, अन्तरक्रिया र विचार विमर्श गर्छन् । केन्द्रमा किशोरावस्था, अधिकार, बाल सहभागिता, सशक्तीकरण, स्वास्थ्यलगायतका विषयमा उनीहरू दैनिक छलफल गर्छन् । किशोरीहरूका दुई समूह बनाएर बिहान ७ देखि ९ बजेसम्म र साँझ ४ देखि ६ बजेसम्म किशोरीहरूले जीवन उपयोगी सीप सिक्ने गरेका हु । केन्द्रमार्फत उनीहरू सशक्त बन्दै गएका छन् । यहाँका आधा दर्जन किशोरीहरूको विवाह रोक्नसमेत उनीहरू सफल भएका छन् ।किशोरीहरूको प्रजनन् स्वास्थ्य र सरसफाइका विभिन्न विषयवस्तुमा छलफल गर्ने गरिएको कक्षा ५ मा अध्ययनरत राजकुमारी विकले बताइन् । मधेसी र मुस्लिम बहुल भएकाले समाजमा व्याप्त गलत धारणा चिर्न जीवन उपयोगी सीप सिकिरहेको उनले बताइन् । किशोरावस्थामा आउने विभिन्न शारीरिक, मानसिक र संवेगात्मक परिवर्तनलाई सामान्य परिवर्तनका रूपमा बुझेपछि उनीहरूले समूहमा आबद्ध नभएका अन्य सहकर्मीहरूलाई पनि बुझाउने गरेको उनले बताइन् । किशोरा अवस्थामा आउने परिवर्तन सामान्य र नियमित प्रक्रिया हो भन्ने कुरा हाम्रो समूहमा आबद्ध सबैले जानकारी पाएका छौं, कक्षा ७ मा अध्ययनरत १४ वर्षीया सीता खटिकले भनिन्, समूहमा रहेका किताब र अन्य सामग्री पढदा पनि त्यसबारे धेरै जानकारी हासिल भएको छ । किशोरी शिक्षाबाट आफूले धेरै कुरा सिकेको उनको भनाइ छ । किशोरा अवस्था, बाल विवाह र त्यसका बेफाइदाका बारेमा पनि आफूले सिकेका कारण आफ्नो हुनै लागेको विवाह रोकिएको उनको भनाइ छ । पुष्पा खटिक, मनीषा रैदास, सीमा शंकरलगायत आधा दर्जनभन्दा बढीको विवाह किशोरी समूहकै कारण रोकिएको उनले जनाइन् । मुस्लिम र मधेसी समुदायमा बाल विवाह व्याप्त छ । किशोरीहरूलाई प्रजनन् स्वास्थ्य, जीवन उपयोगी सीप, अधिकार, सशक्तीकरण, बचत तथा आय आर्जनलगायतमा टेवा पुर्याउने उद्देश्यले सिविन नेपालको सहयोगमा किशोरी शिक्षा सञ्चालन गरिएको हो । सिविनका अनुसार किशोरीले भदौदेखि जीवन उपयोगी सीपबारे छुट्टै कोर्स पढिरहेका छन् । उनीहरूले विभिन्न १३ शीर्षकमा तयार पारिएको प्याकेज हरेक शनिबार पढ्ने र सोअनुसार छलफल अन्तरक्रिया गर्ने गरेका हुन् । मेरो संसार, आत्मजागरण, अधिकार र कतव्र्य, लैंगिकता र सामाजिक समावेशीकरण, किशोरावस्था, राम्रो बानी, पोषण, प्राथमिक उपचारको विषय समावेश छन् । त्यस्तै नागरिक सहभागिता, प्राकृतिक स्रोतबाट हुने विपद् जोखिमको व्यवस्थापन र जलवायु परिवर्तन अनुकूलन, खर्च बचत, जीविकोपार्जनका विकल्पहरू, यौन तथा प्रजनन् स्वास्थ्य, लैंगिकतामा आधारित हिंसा र लघु उद्यम विकास उक्त प्याकेजमा समेटिएको छ । किशोरीहरूको भविष्यको बाटो सहज बनाउन यो अध्ययन सहायक हुने विश्वास लिइएको केन्द्रकी सहजकर्ता विनिता बर्माले बताइन् ।"
रेनोको वाउ अफर,"काठमाडौं रेनोले क्विड र डस्टरका लागि न्यूनतम मासिक किस्ताका साथ वाउ अफर ल्याएको छ । यो योजनाअन्तर्गत ग्राहकहरूले क्विड तथा डस्टरमा न्यूनतम मासिक किस्तामा क्रमश: २८ हजार २ सय र १३ हजार ३ सय ५७ तिरेर प्राप्त गर्न सक्ने जारी विज्ञप्तिमा छ । कम्पनीले यसका लागि ८९९ प्रतिशत वार्षिक ब्याज दरमा सजिलो फाइनान्स रहेको जनाएको छ । यसैगरी यो योजनामा २ वर्षको नि:शुल्क सर्भिस, १ वर्षको नि:शुल्क सडक कर, सजिलो एक्सचेन्ज सुविधा तथा अतिरिक्त नगद छुटको व्यवस्था रहेको कम्पनीले जनाएको छ ।"
बर्जरद्वारा पुरस्कार हस्तान्तरण,"काठमाडौं बर्जर पेन्ट्सले रंगमञ्च योजनाअन्तर्गत पोखराका विजेतालाई पुरस्कार हस्तान्तरण गरेको छ । लक्की ड्रबाट विजेता बनेका पुष्प खत्री क्षेत्रीलाई फोर्ड फिगो कार हस्तान्तरण गरिएको जारी विज्ञप्तिमा छ । यसैगरी संगीता आलेलाई पल्सर २२० सीसी मोटरसाइकल, गोविन्द सुवाल र भूमप्रसाद सुवेदीलाई सामसङ २३ इन्च टीभी उपहार प्रदान गरिएको कम्पनीले जनाएको छ । पोखरा क्षेत्रका १० उत्कृष्ट घरधनीहरूलाई नगद पुरस्कार पनि हस्तान्तरण गरिएको विज्ञप्तिमा छ ।"
एपेक्स इटहरीमा,"काठमाडौं एपेक्स डिजिटलले फुलबारी मार्केट इटहरीमा आफ्नो आठौं स्मार्ट स्टोर सञ्चालनमा ल्याएको छ । उक्त स्टोरबाट ग्राहकहरूले विभिन्न ब्रान्डहरूबीच आकर्षक डिजिटल डिस्प्लेमा सजिलै अवलोकन ,अनुभव र तुलना गर्न सक्ने जारी विज्ञप्तिमा छ । हाल स्टोरमा आइफोन, सामसङ, नोकिया, जिओनी, एचटीसी, जेडटीई, सिओमी, जोपो, लेनेभोका मोबाइल फोनसहित ब्रान्डेड ऐसेसरिज उपलब्ध हुने डिजिटलले जनाएको छ ।"
उपहारमै सीमित अल्लो,"रुकुम ०७१ पुस ७ मा तत्कालीन उपप्रधान तथा स्थानीय विकासमन्त्री प्रकाशमान सिंहलाई जिल्ला विकास समितिले अल्लोको कोट उपहार प्रदान गर्यो । जिल्लालाई खुला दिसामुक्त घोषणाको लागि जिल्ला पुगेका सिंहलाई जिल्लाकै उत्पादन भनेर कोट उपहार दिइएको थियो । ०७१ फागुन १० मा पार्टी कार्यक्रम क्रममा जिल्ला पुगेका पूर्वप्रधानमन्त्री बाबुराम भट्टराईलाई तत्कालीन एकीकृत नेकपा माओवादीको जिल्ला संगठन समितिले अल्लोकै कोट उपहार दियो । ०७२ वैशाख १ मा तत्कालीन प्रधानमन्त्री सुशील कोइरालालाई पनि अल्लोकै कपडा उपहारस्वरूप दिइयो । आदिवासी जनजाति महोत्सव उद्घाटनका लागि तकसेरा पुगेका कोइरालालाई उक्त उपहार दिइएको थियो । ०७२ चैत ८ गते पूर्वप्रधानमन्त्री तथा नेकपा एमालेका वरिष्ठ नेता माधवकुमार नेपालले उपहारबापत अल्लोकै कोट पाए । पार्टी कार्यक्रमको सिलसिलामा यहाँ पुगेका उनलाई एमालेले उक्त कोट उपहारस्वरूप दिएको थियो । ०७३ जेठ ५ मा कांग्रेस महामन्त्री शशांक कोइरालालाई अल्लोबाट बनेको झोला उपहार दिइयो । पार्टी कार्यक्रमको क्रममा यहाँ पुगेका उनलाई जिल्ला पार्टीको चिनोस्वरूप झोला प्रदान गरिएको थियो । ०७३ पुस ९ गते चुनबाङ पुगेका प्रधानमन्त्री पुष्पकमल दाहाललाई माओवादी केन्द्रले पार्टीका तर्फबाट अल्लोकै कोट उपहार प्रदान गर्यो । त्यसको महिनापछि जिल्ला पुगेका प्रधानमन्त्री पुष्पकमल दाहालले फेरि पनि अल्लोकै कोट उपहारबापत प्राप्त गरे । ०७३ फागुन १२ गते मध्यपश्चिमाञ्चल रुकुम महोत्सव उद्घाटनका लागि यहाँ पुगेका प्रधानमन्त्रीलाई रुकुम उद्योग वाणिज्य संघले अल्लोको कोट उपहार दिएको हो । स्थानीयस्तरमा उत्पादित अल्लोबाट निर्माण गरिएका अल्लोका विभिन्न कपडाको उपहार पाउनेको फेहरिस्त लामै छ । सरकारी तथा गैरसकारी निकायका प्रमुखदेखि सरकारी उच्च ओहोदाका व्यक्तिहरू विभिन्न कामको सिलसिलामा जिल्ला आउँदा वा सरुवा भएर जाँदा यसरी नै अल्लोबाट बनेका विभिन्न सामग्री उपहारबापत दिने गरिएको छ । अल्लोको कपडा उत्पादन थालेपछि सरकारीगैरसकारी तथा राजनीतिक दललाई उपहार प्रदानमा सजिलो भएको छ । पछिल्लो चरणमा अल्लोबाटै बनेको कुनै न कुनै सामग्री उपहारस्वरूप प्रदान गर्ने चलन उच्च बन्दै गए पनि सोचेअनुसारको अल्लो कपडा बिक्री वितरण भने हुन सकेको छैन । अल्लो उत्पादन तथा त्यसबाट विभिन्न कपडा बनाउनेहरूलाई अल्लोको सामग्री बिक्री गर्नलाई ठूलठूला मेला, महोत्सव वा राजनीतिक दलका कार्यक्रम वा जिल्लाको ठूलै ओहोदाको मान्छेको बिदाइ पर्खनैपर्ने बाध्यता छ ।ठूला कार्यक्रम भए उपहारका लागि भए पनि सम्बन्धित कार्यक्रमको आयोजकले अल्लोको कपडा खोज्दै अल्लो कपडा उद्योग वा अल्लो कपडा पाइने ठाउँ चहार्न पुग्छन् । नत्र भने तयारी पोसाक पनि लामो समयसम्म बिक्री नभएर बसिरहेका हुन्छन् । अल्लो कपडा उद्योगीहरू स्थानीयस्तरमा उत्पादित र निर्मित सामग्री बिक्रीमा समस्या भइरहेको बताउँछन् । उद्योगीका अनुसार अल्लोको सामग्री उपहार दिनेहरू आफैंले अल्लोको कुनै पनि सामग्री किनेर लाउने गरेका छैनन् । त्रिवेणी अल्लो तथा कपडा उद्योगका सञ्चालक ठानबहादुर बुढाथोकीले अल्लोबाट बनेका कुनै पनि सामग्री प्रयोग गर्दा हुने फाइदाहरूका बारेमा जानकारहरू पनि यसलाई बेवास्ता गरिरहेका छन् । स्थानीय उत्पादन प्रवद्र्धन गर्नुपर्छ भनेर उपहार स्वरूप अल्लोका सामग्रीहरू दिने गरिए पनि त्यसले उद्योगको प्रवद्र्धन हुन नसक्ने बुढाथोकी बताउँछन् । उपहार मा मात्रै त कति नै सामान बिक्री हुन्छ र, उनले भने, अरूहरूले पनि स्वतस्फूर्त किनिदिने हो भने स्थानीय उत्पादनको सदुपयोग र व्यवसायीको हित हुन्छ होला । घरेलु तथा साना उद्योग विकास समितिका अनुसार अल्लो प्रशोधन तथा अल्लोको कपडा उत्पादनको लागि जिल्लाभर ६ वटा उद्योग दर्ता भएका छन् । छिपखोला अल्लो कपडा उद्योग प्वाङ, त्रिवेणी अल्लो कपडा उद्योग मुसीकोट नगरपालिका, भैबाङ अल्लो कपडा उद्योग मोराबाङ, उलन झोला तथा राडीपाखी उद्योग घेत्मा, काँडा अल्लो प्रशोधन केन्द्र काँडा र सुस्मा अल्लो कपडा उद्योग राङ्सी । यी ६ वटा उद्योगले २० लाखबाट उद्योग सञ्चालन थालेका छन् । निमित्त उद्योग अधिकृत गोविन्द ददेलले पछिल्लो समय अल्लोप्रति व्यवसायीको आकर्षण भए पनि उत्पादित सामग्री बिक्री वितरणमा भने समस्या भइरहेको बताए । उनका अनुसार दर्ता नभएका अरू पनि अल्लो कपडासम्बन्धी काम गर्ने ससाना अन्य उद्योगहरू पनि हुन सक्छन् । दर्ता भएका र अन्यमा पनि अल्लो प्रशोधनका लागि साना हातेमेसिन मात्रै छन् । ती मेसिनबाट पनि व्यवसायीहरूले पर्याप्त सामग्री तयार पारिरहेको ददेलले बताए ।"
टेलिकमले ५१ प्रतिशत लाभांश दिने,काठमाडौं नेपाल टेलिकमले आफ्ना सेयरधनीलाई मुनाफा रकममध्येबाट ५१ प्रतिशतको दरले नगद लाभांश दिने भएको छ । सोमबार राजधानीमा भएको कम्पनीको नवौं साधारणसभाले ५१ प्रतिशत नगद लाभांश स्वीकृत गरेको हो । साधारणसभाले स्वीकृत गरेपछि टेलिकमका सेयरहोल्डरले मंगलबारदेखि नै लाभांश पाउनेछन् । गत आर्थिक वर्षमा टेलिकमले करपछिको खुद मुनाफा १३ अर्ब ६८ करोड गरेको छ । कम्पनीमा विभिन्न सरकारी निकायको करिब ९२ प्रतिशत सेयर रहेको छ भने बाँकी सेयर सर्वसाधारण एवं कर्मचारीको छ । साधारणसभाले आर्थिक वर्ष २०७२र७३ को लागि सञ्चालक समितिको प्रतिवेदन र लेखापरीक्षकको प्रतिवेदन पारित गरेको छ । साधारणसभामा बोल्दै कम्पनी सञ्चालक समितिका अध्यक्ष एवं सूचना तथा सञ्चार सचिव महेन्द्रमान गुरुङले गत वर्ष कम्पनीको राजस्व योगदान ३ दशमलव ६८ प्रतिशतले वृद्धि भएको जानकारी दिएका थिए । यसैगरी ग्राहक १५ दशमलव ६५ प्रतिशतले ग्राहक बढेको जानकारी उनले दिए ।गुरुङले सेवा विस्तारलाई नाफामूलक क्षेत्रहरूमा मात्र सीमित नराखी अति विकट तथा दुर्गम क्षेत्रमा समेत निरन्तरता दिइने जानकारी दिए । कम्पनीबाट सञ्चालित आयोजना तोकिएको समयमा सम्पन्न गर्ने उद्देश्यले आयोजना कायान्र्वयनको अनगुमन प्रणालीलाई प्रभावकारी बनाइने गुरुङले बताए । तोकिएको अवधिभित्र आयोजना सम्पन्न गर्ने सम्बद्ध पक्षहरूलाई पुरष्कृत गर्ने र नियतवश ढिलाइ गर्नेलाई दण्ड जरिवाना गर्ने व्यवस्था मिलाइने उनले जानकारी दिए ।
चिउरीबाट गाउँमै साबुन,"बैतडी खेर गइरहेका चिउरीलगायतका स्थानीय जडीबुटीबाट गाउँमै साबुन उत्पादन हुन थालेको छ । श्री केदार पीपलबोटको लघु उद्योगले उत्पादन गरेको बैतडी साबुन को माग जिल्ला भित्र र बाहिर बढेको छ । मानव स्वास्थ्यका लागि उपयोगी मानिने चिउरीको घिउ र पिनाबाट बन्ने उक्त साबुनको स्थानीय बजारमा प्रयोग बढेको छ । चिउरीसँगै स्थानीयस्तरमा उपलब्ध जडीबुटी, नरिवल तेल, रसायनबिनाको सूर्यमुखी तेल र निमको हर्बल तेललगायतका जडीबुटीको मिश्रणबाट साबुन बनाउने गरिएको हो । हिजोआज साबुनको माग जिल्ला बाहिरबाट समेत आउन थालेको छ । डडेल्धुरा, धनगढी र महेन्द्रनगरबाट माग हुन थालेको उद्योगका सञ्चालक सुरेन्द्र कलौनीले बताए । साबुन उत्पादका लागि सिर्जना हर्वल लघु उद्योगको ०७१ मा स्थापना भएको थियो । गत वर्षसम्म मासिक १ हजार बटाबाट हिजोआज उक्त साबुन हाल मासिक ३० हजार वटासम्म उत्पादन र बिक्री भइरहेको छ । जिल्ला बाहिरबाट समेत माग धेरै आइरहेको भए पनि आवश्यकताअनुसार उत्पादन गर्न सकिएको छैन, कलौनीले भने, कच्चा पदार्थ र लगानी अभावका कारण उत्पादन कम भएको छ । उत्पादित साबुन ७० प्रतिशत स्थानीय बजार र ३० प्रतिशत बाहिर जाने गरेको छ । चिउरीको कच्चा पदार्थ प्रयोग भएकाले छालासम्बन्धी रोग निको हुने विश्वासले यसको माग बढेको उनले सुनाए । जिविसको १ लाख ९० हजार, लघु उद्यमी समूहको १ लाख ५० हजार र आफ्नै समूहको २ लाख लगानीमा साबुन उद्योग सञ्चालनमा ल्याइएको हो । अहिले उक्त उद्योगमा स्थानीय ४ जनाले रोजगारी पाएका छन् । प्रतिगोटा साबुनको बिक्री मूल्य ३० रुपैयाँ राखिएको छ । मासिक १ लाखभन्दा बढीको कारोबार हुँदै आएको उद्योगका कामदार कृतराज भट्टले बताए । श्रीकेदार, श्रीकोट तथा पुर्चौडी क्षेत्रबाट चिउरी संकलन गरिन्छ । दैनिक १० किलो चिउरीको घिउ खपत हुने गरेको छ । चिउरीको घिउ प्रतिकिलो २ सय १० मा खरिद गरिने कलौनीले बताए । स्थानीय कोलमा चिउरी पेल्दा ५० प्रतिशत मात्र तेल निस्किने भएका कारण आधुनिक चिउरी मिलका लागि विभिन्न निकायसँग आर्थिक सहयोगको पहल भइरहेको लघु उद्यमी समूह संघका अध्यक्ष इन्द्रदेव भट्टले बताए । साबुनको उत्पादन उद्योगका रूपमा सुरुवात गरेपछि सिर्जना हर्बल उद्योगलाई घरेलु तथा साना उद्योग कार्यालयले यो वर्ष उत्कृष्ट जिल्ला उद्यमी पुरस्कार दिएको छ ।"
बाली उपचारबाट किसान लाभान्वित,"पोखरा हेम्जाका किसान भीमप्रसाद श्रेष्ठले रोपेको बकुल्ला सिमीको बोटमा लाही किरा लाग्यो । उनलाई कहाँ लगेर देखाएर समस्या पहिचान तथा रोकथाम गर्ने होला भन्ने कुनै चिन्ता थिएन । घरनजिकै सञ्चालित बाली उपचार शिविर ९प्लान्ट क्लिनिक० लगे । त्यहाँ प्राविधिकले जाँचे । समस्या बताइदिए र उपचार विधि पनि लेखेरै दिए । प्राविधिकले दिएको सुझावअनुसार अब आफैं उपचार गर्छु, उनले भने, सकभर विषादी प्रयोग नगरी प्राकृतिक उपायबाट समस्या समाधानमा लाग्छु ।कृषिजन्य उत्पादनमा देखिने समस्या र समाधानका उपाय बताउने शिविरबाट फाइदा लिने उनी एक्ला किसान भने होइनन् । सोही ठाउँका नारायणप्रसाद तिमिल्सिनाले पनि बन्दा, गोलभेडा र लसुनमा देखिएको समस्याको नमुनासहित शिविरमा आए । उनलाई पनि प्राविधिकले समस्याको पहिचान र समाधानका उपाय बताएर पठाए । घरनजिकै यस्तो सेवा पाएर खुसी छु, उनले भने, समयमै समस्या थाहा पाएपछि रोकथाम पनि छिट्टै हुन्छ ।क्लिनिकमा किसानले विभिन्न रोगकिराबाट उत्पन्न समस्या, खाद्यतत्त्व कमी तथा अन्य कारणले समस्याग्रस्त बालीनालीका नमुना ल्याउँछन् । प्राविधिकबाट समस्या पहिचान गराई उपयुक्त समाधानका उपाय र प्राविधिकसँग प्रत्यक्ष अन्तरक्रिया गर्ने अवसर पाउँछन् । समस्या, रोकथाम तथा उपचारका विधि हासिल गर्ने क्षेत्रीय बाली संरक्षण प्रयोगशाला पोखराका बाली संरक्षण अधिकृत शिवराज बरालले बताए । उनका अनुसार रूखबिरुवा तथा किसानका उत्पादनमा देखिने समस्याको पहिचान गरी समाधानका लागि आवश्यक प्राविधिक सल्लाह दिइन्छ । कुन उत्पादनमा कुन रोगकिरा लागेको हो । उपचार कसरी गर्ने, औषधि, विषादीको प्रयोग कहिले कसरी र कति मात्रामा गर्ने भन्ने सल्लाह दिइन्छ, उनले भने ।कृषिमा बायोलोजीसम्बन्धी अध्ययन गर्ने बेलायतमा मुख्य कार्यालय रहेको क्यावी ९सेन्ट्रल फर एग्रिकल्चर बायोसाइन्स इन्टरनेसनल० संस्थाको सहयोगमा देशका विभिन्न ४५ जिल्लामा क्लिनिक सञ्चालन हुँदै आएको छ । छ वर्षयता सञ्चालित क्लिनिक मासिक रूपमा हुन्छ । तालिमप्राप्त प्राविधिकले किसानका समस्याको पहिचान गर्छन् । गर्न नसके प्रयोगशालामा पठाउँछन् । शिविरले व्यावसायिक खेतीमा लागेका किसानमा जागरणसमेत ल्याएको बाली संरक्षण निर्देशनालयका वरिष्ठ बाली संरक्षण अधिकृत रामकृष्ण सुवेदीले बताए । किसानलाई समस्या लिएर सदरमुकाम तथा प्रयोगशालासम्म पुग्नुपर्ने अवस्थाको अन्त्य भएको छ । उत्पादनमा वृद्धि हुनसमेत सघाएको छ, उनले भने, बालीनालीमा रासायनिक विषादीको प्रयोगलाई घटाउन मद्दत मिलेको छ । धेरै कृषि उपज उत्पादन हुने जिल्लालाई प्राथमिकतामा राखेर शिविर सञ्चालन भइरहेको उनले बताए । अब ईप्लान्ट क्लिनिककिसानलाई समस्या र समाधानका उपाय कागजमा लेखेर दिइने गरेकामा अब थप प्रभावकारी बनाउन डिजिटल प्रविधिमा जान लागिएको निर्देशनालय र क्यावीले जनाएको छ । सबै तथ्यांक संकलन गरी किसानको मोबाइलमा सन्देश पठाउने गरी ईप्लान्ट क्लिनिक सञ्चालन गर्न लागिएको सुवेदीले बताए । शिविरमा खटिने प्राविधिकलाई एउटा ट्याब्लेट दिइन्छ, उनले भने, किसानसँगै उक्त सन्देश बाली संरक्षण निर्देशनालय र क्यावी कार्यालयमा पुग्नेछ । प्राविधिक फिल्डमा गएको पनि उक्त ट्याब्लेटले देखाउँछ । यसले प्राविधिक गुणस्तर भएर छिटो पनि काम हुनेछ । पहिलो चरणमा ४० वटा ईप्लान्ट क्लिनिक सञ्चालन गर्ने र त्यसका लागि ४० प्राविधिकलाई तालिम दिइसकिएको क्यावीका नेपाल संयोजक डा। विनोद पण्डितले बताए । उनका अनुसार क्लिनिक संख्या बढाउने योजना पनि छ ।"
नेपाल चम्किएको दिन,"काठमाडौं पाँच पटक विश्वकप खेलिसकेको केन्यामाथि एकदिवसीय क्रिकेटमा नेपाल पहिलो विजय हात पारेको छ । कामचलाउ बलर शरद भेषावकरको ४ विकेट तथा ज्ञानेन्द्र मल्ल र दीपेन्द्रसिंह ऐरीको सानदार अर्धशतकपछि नेपालले सोमबार विश्व क्रिेकट लिग च्याम्पियनसिपको खेलमा ७ विकेटको जित निकालेको हो । त्रिवि क्रिकेट मैदान कीर्तिपुरमा टस हारेपछि ब्याटिङ गरेको केन्यालाई नेपालले ४६१ ओभरमा १ सय ५५ रनमै अलआउट गर्यो । वर्षाले प्रभावित शनिबारको पहिलो खेल केन्याले ५ विकेटले जितेको थियो । च्याम्पियनसिपको अंक तालिकामा भने केन्या र नेपाल क्रमश: १० र ८ अंकसाथ पाँचौं र छैटौं स्थानमा छन् । टिमवर्कको उत्कृष्ट नमूना हो, हामीले पहिला फिल्डिङ गरेर उनीहरूलाई १ सय ५० देखि १ सय ८० रनभित्र रोकेर लक्ष्य पूरा गर्छौं भनेर योजना बनाएका थियौं, नेपालका कप्तान ज्ञानेन्द्र मल्लले भने, हाम्रो सबैले उस्तै प्रयास गर्यौं । बलिङ सबैको राम्रो भयो, दीपेन्द्रले ब्याटिङ राम्रो गरे । पहिलो खेल हार्दा हामीले ससाना गल्ती गरेका थियौं, जुन हामीले आफै गर्दा भएको थियो । त्यो पहिचान गर्न सक्दा विजयआधार बन्यो ।नियमित कप्तान पारस खड्काले अस्वस्थताका कारण केन्यासँगको दोस्रो खेल पनि खेलेनन् । उनको अनुपस्थितिमा ज्ञानेन्द्रले नेपालको कप्तानी जिम्मेवारी लिए । यसअघि पारसको अनुपस्थितिमा पनि ज्ञानेन्द्रले दुई खेलमा कप्तानी गरेका थिए । तर दुवै खेलमा नेपाल पराजित भएको थियो । पहिलो खेलको तुलनामा सोमबार विकेट राम्रो भएका कारण नेपाली स्पिनरहरूलाई बलिङ गर्न सजिलो हुँदा नेपालको प्रदर्शन चम्केको ज्ञानेन्द्र मान्छन् । च्याम्पियनसिपको शीर्ष चार टोलीले अर्को वर्ष हुने विश्वकप छनोटमा सोझै प्रवेश पाउँछ । ८ राष्ट्र सहभागी च्याम्पियनसिपमा नेदरल्यान्ड्स १६, पपुवा न्यु गिनी १२, स्कटल्यान्ड र हङकङ समान ११ अंकसहित पहिलो चार स्थानमा छन् । नेपालले अब हङकङसँग उसैको मैदान र युएईसँग तटस्थ भूमिमा गएर खेल्न बाँकी छ । केन्याका प्रशिक्षक थोमस ओडोयोले आफ्नो टिमको ब्याटिङ फितलो भएको बताए । उनले भने, हाम्रो कुनै ठोस साझेदारी भएन र लगातार रूपमा विकेट झरिरह्यो । विजयको श्रेय नेपाललाई दिनुपर्छ किनभने उनीहरूको ब्याटिङ र बलिङ दुवै राम्रो थियो । हामी यहाँ दुबै खेल जित्न आएका थियौं । तर नतिजा त्यसअनुरुप भएन । त्यही पनि शीर्ष चारमा पुग्ने हाम्रो आशा कायमै छ । ब्याटिङमा नेपालको सुरुआत राम्रो रहेन । सुनील धमला १ रन बनाई इलिजाह ओटिइनोको बललाई पहिलो स्लिपमा क्याच दिन पुगे । सागरलाई ओटिइनाले नै एलबीडब्लुको धरापमा पारे । तर त्यसपछि भने ज्ञानेन्द्र र दीपेन्द्रको आकर्षण ब्याटिङ खेलको केन्द्रविन्दु बन्यो । ज्ञानेन्द्रले नटआउट ६४ र दीपेन्द्रले ६२ रन बनाए । च्याम्पियनसिपका १० खेलमा ज्ञानेन्द्रले पहिलो अर्धशतक बनाएका हुन् । शनिबार पहिलो खेलबाट राष्ट्रिय टोलीमा डेब्यु गरेका दीपेन्द्र र ज्ञानेन्द्रसँग १ सय ११ रनको साझेदारी गरे । ६६ बल खेलेका दीपेन्द्रले ८ चौका र १ छक्का प्रहार गरे । आकर्षक शटहरू प्रहार गरेका ज्ञानेन्द्रले ९३ बल खेली ८ चौका र १ छक्का नै प्रहार गरे । नेपाल विजयभन्दा ३१ रन टाढा रहेको समयमा धिरेन गोन्डारियाले उत्कृष्ट क्याच लिइ दीपेन्द्रलाई पवेलियन फर्काए । शरदले स्टाइलिस पारामा खेलको अन्त गरे । उनले स्ट्रेट छक्का प्रहार गर्दै नेपालको विजय रन बटुले । ११ बल खेलेका शरदले ४ चौका पनि प्रहार गरे । बिहानको सत्र उनको अप्रत्यारिलो बलिङका कारण चर्चामा थियो । महबुब आलमले गरेको सुन्दर स्पेलपछि शरद बलिङमा चम्किएका थिए । महबुबले खेलमा आफ्नो पहिलो बल वाइड फालेका थिए । त्यो ओभरमा उनले अर्को १ रन पनि दिए । त्यसपछि भने उनले लगातार ५ ओभर मेडन फाले । यसक्रममा उनले एकै ओभरमा एलेक्स ओबान्डालाई ९ र गोन्डारियालाई शून्यमा आउट गरे । बाँकी इनिङ्स भने स्पिनरको नाममा रह्यो । शरद च्याम्पियनसिपमा ४ विकेट लिने पहिलो नेपाली खेलाडी बने । यसअघि वसन्त रेग्मी र सोमपाल कामीले ११ पटक एक खेलमा ३३ विकेट लिएका थिए । महबुबको २ विकेटपछि सन्दीप लामिछानेले कोलिन्स ओबुयालाई विनोद भण्डारीको हातबाट स्टम्प आउट गराए । ओबुयाले केन्याबाट सर्वाधिक ४८ रन बनाउने क्रममा ७८ बल खेली ७ चौका प्रहार गरे । शरदले ओपनर इरफान करिमलाई ३८ रनमा आउट गरे । शरदले फलो थ्रुमा बल रोक्न खोज्दा केन्याका कप्तान राकेप पटेलसँग ठोक्किन पुगेका थिए । त्यसपछि पूर्ण रूपले खेल्न नसकेका पटेल फिल्डिङमा पनि आएनन् । वसन्त रेग्मीले पटेललाई २१ रनमा आउट गरेपछि केन्याको तल्लोक्रम नेपालका लागि औपचारिकतामात्र बन्यो । शरदले ७१ ओभरमा २८ रन खर्चे । वसन्तले २ विकेट लिनेक्रममा ८ ओभरमा १ मेडन राख्दै २४ रन खर्चे । अर्को एक विकेट सागरको नाममा रहयो । जितपछि नेपालका प्रशिक्षक जगत टमाटाले च्याम्पियनसिपको शीर्ष चारको दौडमा नेपाल अझै रहेको बताए । उनको प्रशिक्षणमा नेपालले ६ खेलमा ४ विजय निकालेको छ ।"
पारसले इमर्जिङ कप नखेल्ने,"काठमाडौं नियमित कप्तान पारस खड्काले अस्वस्थताका कारण इमर्जिङ टिम्स कप गुमाउने भएका छन् । प्रतियोगिता मार्च २५ देखि अप्रिल ४ सम्म बंगलादेशमा आयोजना हुँदै छ । भारत, पाकिस्तान, श्रीलंका र बंगलादेशको यू२३ टिम तथा नेपालसहित अफगानिस्तान, हङकङ र मलेसियाको राष्ट्रिय टोलीले बंगलादेशमा प्रतिस्पर्धा गर्नेछन् । एपेन्डिसाइटिस भएर ग्रान्डी अस्पताल भर्ना भएका उनी फागुन ८ मा डिस्चार्ज भएर घर फर्किएका थिए । पारसलाई त्यसबाट निको हुन ३ हप्तासम्म लाग्ने बताइएको थियो ।तर उनले पूर्ण फिट नभएका कारण केन्यासँगको दुबै खेल खेलेका थिएनन् । मैले मेरो अवस्थाबारे टिमलाई जानकारी गराएको थिएँ । मनोबल बढाउन भए पनि टिममै बस्नुपर्ने बताएपछि म बसेको हुँ, पारसले सोमबारको खेलपछि भने, म एकसमय आराम गरी रिह्याब गर्नुपर्नेछ । त्यही भएर मैले इमर्जिङ टिम्स कप खेल्न नसक्ने जानकारी गराइसकेको छु । मलाई ठीक हुन एक महिना लाग्न सक्छ । पारसको अनुपस्थितिमा ज्ञानेन्द मल्लले केन्याविरुद्ध नेपालको कप्तानी गरेका थिए । ज्ञानेन्द्रले बंगलादेशमा नेपालको कप्तानीको गर्ने निश्चितजस्तै छ ।"
थकित बार्सिलोनाको हार,"म्याड्रिड च्याम्पियन्स लिगमा पेरिस सेन्ट जर्मेन (पीएसजी) विरुद्ध जादुमय जित हात पारेको साता नबित्दै बार्सिलोनाले घरेलु लिगमा चाहिँ रेलिगेसन खतरामा रहेको डिपोर्टिभो ला कोरुनासँग २१ को नसुहाउँदो हार बेहोरेको छ । यसले रियल म्याड्रिड फेरि ला लिगाको शीर्ष स्थानमा फर्केको छ । म्याड्रिडले पनि रियल बेटिससँग झन्डै हारकै हविगत भोग्नुपरेको थियो । गोलरक्षक केलर नाभासको आत्मघाती गोलबाट पछि पर्दा उसले मिहिनेतपूर्वक खेलेर २१ को नतिजा निकालेको हो । म्याड्रिडका लागि क्रिस्टियानो रोनाल्डोले मध्यान्तरअगाडि बराबरी गोल गरे भने सर्जियो रामोसले ८१ औं मिनेटमा विजयी गोल गरे । सान्टियागो बेर्नाबेउ रंगशालामा भएको खेलमा नजिकको दुरीबाट भएको प्रहार जोगाउने क्रममा बललाई नेटभित्र आफैं ठेल्न पुगेका थिए । तर तिनै नाभासले दोस्रो हाफको इन्ज्युरी समयमा दुई उत्कृष्ट बचाउ गर्दै म्याड्रिडको जित सुरक्षित गरे । यससँगै टोलीले बार्सिलोनामाथि २ अंकको अग्रता बनाएको छ । बार्सिलोनाले चाहिँ ला कोरुनासँगको हारबाट आफ्नो १९ खेलको अविजित यात्रा टुंग्याएको छ । खेलमा यस्तै हो । सबैले गल्ती गरिहाल्छन्, म्याड्रिड प्रशिक्षक जिनेदिन जिदानले भने, अन्तिममा उनैले हामीलाई जोगाए । त्यही बचाउले हाम्रो ३ अंक जोगियो । बार्सिलोनाको लाइनअपमा चाहिँ पीएसजीमाथि तहल्का मच्चाउने केही खेलाडी थिएनन् । र, क्याटलन क्लबले अपेक्षित क्याम्प नोउमा जस्तो ऊर्जाशील खेल देखाउन पनि सकेन । हामीलाई थाहा थियो कि उनीहरू च्याम्पियन्स लिगको गहन खेल खेलेर आएका हुन् । उनीहरू साँच्चै थाकेका थिए, ला कोरुनाका मिडफिल्डर एलेक्स बर्गानटिनोसले भने । बार्सिलोना प्रशिक्षक लुइस इनरिकेले बुधबारको खेलमा २ गोल र २ सहयोगी पास दिने राफिन्हा, सामुअल उम्टिटी र नेयमरलाई सुरुमै उतारेनन् । आन्द्रेज इनिस्टा र इभान राकटिक पनि दोस्रो हाफमा मैदान पसे । हामीले सुरुदेखि नै संघर्ष गर्नुपर्यो । हारको कुनै बहाना हँुदैन । हामीले यो कुरा स्वीकार्नै पर्छ । तर धेरै खेल अझै बाँकी छ्, इनरिकेले भने । स्ट्राइकर जोसेलुले ४० औं मिनेटमा ला कोरुनाका लागि गोल गरे । उनले जाभियर मास्चेरानोले नियन्त्रण गुमाएको बल उपयोग गरी खाता खोलेका हुन् । लुइस स्वारेजले दोस्रो हाफको सुरुमै बराबरी गोल गरे । तर ला कोरुनाका लागि मिडफिल्डर वर्गानटिनोसले हेडबाट विजयी गोल ७४ औं मिनेटमा गरे । रियल सोसिडाड र सेल्टाभिगो पनि विजयी भएका छन् ।"
लिभरपुललाई सफलता,"लन्डन लिभरपुलले शीर्ष ४ भित्र पर्ने दौडमा आफ्नो सम्भावना बलियो पार्ने क्रममा आइतबार एनफिल्डमा बर्नलीमाथि २१ को जित हात पार्यो । इम्रे क्यानले दोस्रो हाफमा गरेको गोलका कारण लिभरपुलको कठिन जित सम्भव भएको हो । योर्गन क्लोपको टोली फेरि पनि धर्मराएको जस्तो प्रतीत हुन्थ्यो तर अन्तत: नतिजा उनीहरूकै पक्षमा निस्कयो ।आस्ले बार्नेसले सातौं मिनेटमै गोल गरेपछि बर्नलीले सिजनको दुर्लभ जित हात पार्ने संकेतसमेत देखियो । खेल फितलै भइरहेका बेला जर्जिन्हो विज्नाल्डुमले मध्यान्तरको ठीकअगाडि गोल गरी लिभरपुलको आत्मविश्वास फर्काए । दोस्रो हाफमा टोली अलमल परिरहँदा क्यानले २५ मिटर टाढाबाट गरेको प्रहार गोलमा परिणत भयो । जितसँगै लिभरपुलको ५५ अंक भएको छ ।एकै खेलमा दुई ह्याट्रिकरोम एएस रोमा र नेपोलीले आइतबार आफ्ना खेलहरूमा ३० को सानदार जित हात पारेका छन् । यसबाट उनीहरूको युभेन्ट्ससँगको प्रतिस्पर्धा निकट भएको छ । आइतबारै इन्टर मिलानले एटलान्टालाई ७१ ले पराजित गर्दा कप्तान माउरो इकार्डी र इभर बेनेगाले ह्याट्रिक गरे । रोमाले पालेर्मोलाई हराउने क्रममा स्टेफन इल सरावी, इडिन जेको र बु्रनो पेरेजले गोल गरे । क्रोन्टोनविरुद्ध जित पाउँदा नेपोलीका लागि लोरन्जे इन्सिन्गाले पेनाल्टीमा दुई गोल र ड्रिस मार्टेन्सले १ गोल गरे ।"
संकटा फाइनलमा,"नेपालगन्ज सीएमजी क्लब संकटा सोमबार दोस्रो टुबोर्ग नेपालगन्ज गोल्डकप फुटबलअन्तर्गत सेमिफाइनलमा सुदूरपश्चिम ११ लाई टाइब्रेकरमा पराजित गर्दै फाइनल पुगेको छ । सुदूरपश्चिमको उपाधि रक्षा गर्ने लक्ष्यमा अवरोध बन्दै संकटाले ५३ ले नतिजा निकालेको हो । निर्धारित समयमा ११ गोल भएको थियो । सुदूरपश्चिमले १६ औं मिनेटमा अफ्रिकी खेलाडी अब्दुलको गोलबाट अग्रता लिँदै खेलमा दबाब बढाएको थियो । सुदूरपश्चिमको रक्षापंक्ति तोड्न नसकेको संकटाले अतिरिक्त समयमा पेनाल्टी पायो । आरोनले पेनाल्टी एरियाभित्र ह्यान्ड गरेपछि प्राप्त पेनाल्टीमा गोल गर्दै संकटाले खेल बराबरी गर्यो । खेल सकिन एक मिनेटअघि संकटाका अनिल गुरुङले पेनाल्टीमा गोल गरेका थिए ।बराबरी भएपछि सिधै टाइब्रेकरमा निर्णय गराइएको थियो । टाइब्रेकरमा संकटाका पाँचै खेलाडीले गोल गरे । सुदूरपश्चिमका कप्तान चेतन चौधरीको गोल हुन सकेन । उनले प्रहार किपरको हातमा पुगेको थियो ।संकटाले यसअघि पनि खप्तड गोल्डकपमा सुदूरपश्चिमलाई सेमिफाइनलमै पराजित गरेको थियो । सुदूरपश्चिमका प्रशिक्षक ललित चन्दले निर्धारित समयमा पाएको धेरै अवसर सदुपयोग गर्न नसक्नु दुर्भाग्य भएको बताए । पाएका धेरै अवसर सदुपयोग गर्न सकिएन । अन्तिममा दबाबमा पर्दा ह्यान्ड हुन पुग्यो, चन्दले भने, त्यहींबाट खेल उल्टिन पुग्यो । कप्तान प्रणय अन्जानले अग्रता लिएर विपक्षीलाई दबाबमा राख्दा पनि अन्तिममा भएको गल्तीले पराजित हुनुपरेको बताए ।संकटाका प्रशिक्षक सल्यान खड्गीले रणनीतिअनुसार खेल्न नसके पनि भाग्यले साथ दिएकाले सफलता बताए । हामीले खेल्नै सकेका थिएनौं । सुदूरपश्चिमको रक्षापंक्ति तोड्नै सकेनौ, खड्गीले भने, अतिरिक्त समयमा पेनाल्टी पाउनु नै हाम्रा लागि भाग्य भयो । कप्तान रवि सिलवालले सुरुदेखि नै दबाबमा परेको र आफ्नो स्तरअनुसार खेल्न नसकेको जनाए । अब हामी अरु खेलमा सुधार्छौ, उनले भने । कप्तान रवि घाइते भएर बाहिरिएपछि संकटा थप दबाबमा परेको थियो । सोमबार सुदूरपश्चिमका नरेन्द्र चौधरी म्यान अफ द म्याच भए । मंगलबार दोस्रो सेमिफाइनलमा रूपन्देही ११ र नेपाल पुलिस क्लबबीच प्रतिस्पर्धा हुनेछ । फाइनल चैत ४ मा हुनेछ ।"
युथले आज श्रीलंकासँग खेल्ने,काठमाडौं नेपाली यू१६ फुटबल टिमले कोलम्बोमा भइरहेको साउथ एसिया जेएफए एक्सचेन्ज प्रोग्राम को अन्तिम खेलमा मंगलबार प्रतिस्पर्धा गर्दै छ । पहिलो खेलमा भुटानमाथि ७१ को जित पाएको नेपाली टिम दोस्रोमा जापानसँग ९० ले पराजित भएको थियो ।
