शीर्षक,विवरण
दस महिनामै३ चुनाव होला त ?,"निधिको भ्रमणलाई उच्च महत्त्वउपप्रधानमन्त्री निधि विशेषगरी इन्डिया फाउन्डेसनले आयोजना गरेको आतंकवाद प्रतिवादसम्बन्धी सम्मेलनमा भाग लिन आएका हुन्। यो उनको औपचारिक भ्रमण होइन तर भारतले उच्च महत्त्व दिएको छ। निधिले भारतीय नेता, मन्त्रीहरूदेखि प्रधानमन्त्री मोदीसम्म भेटघाट गरेका छन्। भारत आउनुभन्दा अघि नै निधिलाई मोदीसम्म भेट गराउने आश्वासन दिइएको स्रोतको दाबी छ। निधिले सबै भेटघाटमा भएका राजनीतिक विषयवस्तुलाई निकै गोप्य राख्न चाहे पनि उनलाई दिएको महत्त्व तथा भेटघाटबाट राजनीतिक विषयमा कुराकानी भएको पुष्टि हुन्छ। विशेषत: सरकारले निर्वाचनको मिति घोषणा गरेको र मधेसवादी दलहरूले सरकारलाई समर्थन फिर्ता लिएको सन्दर्भमा भएको यो भेटलाई निकै महत्त्वका साथ हेरिएको छ। मोदीले निधिलाई भेट्नेनभेट्ने अनिश्चितताको बीचमा निधि नेपाल फर्कने अन्तिम समयमा मोदीसँग भेट भएको थियो। मोदीलाई भेटेर सीधै निधि काठमाडौ फर्किएका छन्। यस अगाडि सरकार गठनलगत्तै विशेष दूतका रूपमा भारत आएका निधिले यस्तै खालको उच्च स्तरको भ्रमण गरेका थिए। स्रोतका अनुसार भारतीय विदेशमन्त्री सुष्मा स्वराज आफैंले निधिको उच्चस्तरको भ्रमणका लागि अग्रसरता लिएकी थिइन्।मोदीलाई प्रधानमन्त्री र देउवाको बधाईमोदीसँगको भेटमा निधिले हालै सम्पन्न पाँच प्रदेशको निर्वाचनमा भारतीय जनता पार्टीले प्राप्त गरेको सफलताप्रति प्रधानमन्त्री पुष्पकमल दाहाल र कांग्रेस सभापति शेरबहादुर देउवाको तर्फबाट बधाई दिएका छन्।"
सुविधा कुम्ल्याउने दाउ,"काठमाडौं राजनीतिक दलसम्बन्धी विधेयकसहित महत्त्वपूर्ण कानुन निर्माणलाई प्राथमिकतामा नराखेको सरकारले राज्यका पूर्वअति विशिष्ट पदाधिकारीको सुविधासम्बन्धी विधेयक फास्ट ट्रयाकबाट पारित गराउन लागेको छ। संसद् सचिवालयले आइतबारका लागि तय गरेको सम्भावित कार्यसूचीमा पूर्वपदाधिकारीलाई सुविधा प्रदान गर्ने सम्बन्धमा व्यवस्था गर्न बनेको विधेयक पूर्ण सदनमै दफावार छलफल गरी पारित गर्ने उल्लेख छ। संसदीय अभ्यासमा यस्ता महत्त्वपूर्ण विधेयकलाई दफावार छलफलका लागि सम्बन्धित समितिमा पठाउने र आवश्यकताअनुसार संशोधन प्रस्ताव दर्ता गराएका सांसद, विज्ञ र अन्य सरोकारवालासँग समेत छलफल गरिन्छ। यी सबै प्रक्रिया पूरा गर्दा पूर्वपदाधिकारीलाई विलासी सुविधा उपलब्ध गराउने विधेयक चालु अधिवेशनमा पारित नहुने विश्लेषणसहित सरकारले छोटो बाटो रोजेको हो। संसद्को कार्यसूची सरकारको प्राथमिकताका आधारमा तय हुन्छ। निर्वाचन क्षेत्र निर्धारण विधेयक र गाउँपालिका तथा नगरपालिकाको वडाको संख्या निर्धारण विधेयक पारित गर्ने कार्यसूचीलाई प्राथमिकतामा राखेको सरकारले राज्यव्यवस्था समितिअन्तर्गतको उपसमितिमा विचाराधीन राजनीतिक दलसम्बन्धी विधेयक अघि बढाउन चासो दिएको छैन। उपप्रधान तथा गृहमन्त्री विमलेन्द्र निधिले नै उक्त विधेयक तत्काल अघि नबढाउन समितिका सभापतिलाई आग्रह गरेका कारण आफूहरूको हात बाँधिएको उपसमितिका एक सदस्यले बताए। उक्त विधेयकमा राष्ट्रिय मान्यता प्राप्त गर्न र समानुपातिकतर्फबाट प्रदेशसभा र प्रतिनिधिसभामा सिट प्राप्त गर्न कम्तीमा ३ प्रतिशत मत प्राप्त गरेको हुनुपर्ने गरी थ्रेसहोल्ड राख्ने विषयमा प्रमुख दलहरूबीच भएको सहमतिप्रति साना दलहरू रुष्ट छन्। सत्तापक्षले संविधान संशोधनका लागि साना दलसँगको मोर्चाबन्दी बढाउन थ्रेसहोल्डबाट पछि हट्न खोजेको प्रतिपक्षी दलहरूको आशंका छ। पूर्वपदाधिकारीलाई सुविधा दिने विषयमा भने प्रमुख दलहरूबीच विवाद छैन। पूर्वराष्ट्रपति, उपराष्ट्रपति, प्रधानमन्त्री, प्रधानन्यायाधीश, सभामुख र राष्ट्रियसभाका अध्यक्षलाई मनग्य सुविधा दिने प्रस्तावित विधेयकको जनस्तरमा आलोचना भइरहेका बेला सरकारले यसलाई लामो बहसको विषय बन्न नदिने बाटो रोजेको संसद् सचिवालयका एक अधिकारीले बताए। विधेयकमा पूर्वराष्ट्रपतिलाई मासिक दुई लाख रुपैयाँ घरभाडा र ५० हजार रुपैयाँ वृत्ति दिने व्यवस्था प्रस्तावित छ। पूर्वराष्ट्राध्यक्षलाई उचित सम्मान र सुविधा उपलब्ध गराउनुपर्छ भन्नेमा विवाद नभए पनि मासिक २ लाख घरभाडाको औचित्य सिद्ध गर्न अप्ठ्यारो परेपछि प्रमुख दलका शक्तिशाली नेताहरूको समेत सहमतिमा सरकारले छोटो बाटोबाट विधेयक पारित गराउन खोजेको हो। गरिब देशका पूर्वराष्ट्रपतिको घरभाडाका लागि मात्रै राज्यकोषबाट मासिक दुई लाख तिर्दा जनतामा गणतन्त्रप्रति कस्तो सन्देश जाला? विधेयकमा प्राप्त संशोधनबारे गृहकार्यमा सहभागी एक सांसदले भने, सांसदहरूले राखेका सबैजसो संशोधन फिर्ता गराएर विधेयक जस्ताको तस्तै पारित गराउने तयारी भएको छ। हामीलाई जति नै चित्त नबुझे पनि ठूला नेताहरू नै यसको पक्षमा भएपछि बिरालोको घाँटीमा कसले घन्टी बाँध्ने? मासिक वृत्ति पाउने पदाधिकारीको सूचीमा पूर्वसभामुखलाई समेट्ने संशोधन भने सरकारले स्वीकार गर्ने समझदारी बनेको उनले बताए।यसअघि तजबिजी निर्णयका आधारमा पूर्वराजा ज्ञानेन्द्रलाई नागार्जुन दरबार उपलब्ध गराएको सरकारले पूर्वराष्ट्रपति रामवरण यादवलाई निजी घरको भाडा तिरिदिँदै आएको छ। यादव राष्ट्रपति हुनुअघि बस्दै आएको ललितपुर बागडोलको आफ्नी छोरीको नाममा रहेको घर पुरानो र साँघुरो भएको उल्लेख गर्दै उनले शीतलनिवास छोड्नुअघि सरकारसँग आवास सुविधा माग गरेका थिए। पूर्वराष्ट्रपतिलाई मासिक दुई लाख भाडा नघटाउन पनि यादवका समर्थकहरूले गरिरहेको लबिइङका कारण विधेयक छिटो पारित हुन लागेको संसद् सचिवालय स्रोतको दाबी छ। पूर्वराष्ट्रपतिको तुलनामा अन्य पूर्वपदाधिकारीका लागि प्रस्तावित घरभाडा निकै कम छ। विधेयकमा पूर्वउपराष्ट्रपतिलाई सरकारले मासिक ४० हजार रुपैयाँ वृत्ति र मासिक ७५ हजार रुपैयाँ घरभाडा उपलब्ध गराउने छ। त्यसैगरी पूर्वप्रधानमन्त्री, प्रधानन्यायाधीश र सभामुखले पनि मासिक ७५ हजार रुपैयाँ घरभाडा पाउँछन्। काठमाडौं उपत्यकामा आफ्नो वा एकाघर परिवारको सदस्यका नाममा घर हुने पूर्वपदाधिकारीले भने घर मर्मतका लागि घरभाडाको आधा रकम पाउने छन्। राज्यबाट सुविधा पाउने गरी सार्वजनिक पदमा निर्वाचित वा मनोनीत नभएका पूर्वपदाधिकारीले यस्तो सुविधा नपाउने विधेयकको प्रस्ट व्यवस्थाका कारण सक्रिय राजनीतिमा रहेका सबैजसो पूर्वप्रधानमन्त्रीहरूले तत्कालै यस्तो सुविधा पाउने छैनन्। जीवित रहेका ६ जना पूर्वप्रधानमन्त्रीमध्ये राप्रपा नेता लोकेन्द्रबहादुर चन्द र नयाँ शक्तिका अध्यक्ष बाबुराम भट्टराई मात्रै सार्वजनिक पदमा नभएका कारण पूर्वपदाधिकारीको हैसियतमा घरभाडा र सचिवालयको सुविधाका लागि योग्य छन्। निवृत्तिभरणको सुविधासमेत पाइरहेका पूर्वप्रधानन्यायाधीशको संख्या झन्डै डेढ दर्जन छ। प्रतिनिधिसभाव्यवस्थापिका संसदका चार पूर्वसभामुखमध्ये सरकारी सुविधाको पदमा नरहेका दमननाथ ढुंगाना र तारानाथ रानाभाटले मात्रै तत्कालै यस्तो सुविधा पाउने छन्। पूर्वराष्ट्रपतिलाई उपसचिवस्तरको स्वकीय सचिव, कार्यालय सहयोगी र सवारी चालक गरी तीन जना कर्मचारी उपलब्ध गराउने व्यवस्था प्रस्तावित छ। सम्बन्धित पदाधिकारीबाट नियुक्ति पाएपछि उनीहरूले राष्ट्रपति कार्यालयबाट सम्बन्धित पदको सुरु स्केलको मासिक पारिश्रमिक पाउने छन्। अन्य पूर्वपदाधिकारीले भने शाखा अधिकृतस्तरको एक कर्मचारी र सवारी चालक राख्न पाउने छन्। विधेयक पारित भएपछि पूर्वराष्ट्रपति, उपराष्ट्रपति, प्रधानमन्त्रीमन्त्रिपरिषदका अध्यक्ष, प्रधानन्यायाधीश, सभामुख र राष्ट्रियसभाका अध्यक्षसंविधानसभा अध्यक्षलाई एकएक सवारी साधान, चालक र इन्धन उपलब्ध गराइने छ। पूर्वराष्ट्रपतिले मन्त्रीसरह र अन्य पदाधिकारीले राज्यमन्त्रीसरहको इन्धन सुविधा पाउने छन्। आफ्नो गाडी प्रयोग गर्ने पूर्वपदाधिकारीले मासिक २५ हजार रुपैयाँ मर्मत खर्च पाउने छन्। पूर्वप्रधानमन्त्रीलाई गृह मन्त्रालयले गाडी उपलब्ध गराउने छ भने अन्य पदाधिकारीले आफूले सेवा गरेको कार्यालयबाटै सम्पूर्ण सुविधा पाउने छन्। सरकारले पटके निर्णयका आधारमा यी पदाधिकारीलाई दिँदै आएको सुविधाका विरुद्ध परेको रिटमा सर्वोच्च अदालतले कानुन बनाएर मात्रै सुविधा दिन गरेको आदेशपछि सरकारले संसद्मा दर्ता गराएको यो दोस्रो विधेयक हो। यसअघि मन्त्रिपरिषद्ले सदनमा दर्ता गराएको यस्तै विधेयकमा प्रस्तावित सुविधाको जनस्तरमा चर्को आलोचना भएपछि तत्कालीन सभामुख सुवासचन्द्र नेम्वाङको निर्देशनमा सरकारले विधेयक फिर्ता लिएको थियो।"
चुँडियो तुइन परीक्षाका बेला विद्यार्थी अलपत्र,"गोरखा एक त गर्भवती, त्यसमाथि दिनहुँ तुइनमा झुन्डिनुपर्ने। गण्डकी गाउँपालिका, भुम्लीचोककी शान्ति चेपाङलाई कम्ती सकस थिएन। तुइन चढेरै विद्यालय आउजाउ गर्थिन् उनी। तर, शुक्रबारबाट उनी झन् समस्यामा छिन्। त्यही तुइन पनि चँुडिएको छ। त्रिशूली तरेर विद्यालय पुग्न अब मुस्किल भएको छ। भुम्लीचोक र धादिङको जोगिमारारोलाङ जोड्ने हिक्लुङ खोलास्थित तुइनको लट्ठा चुँडिएपछि स्थानीयवासी अलपत्र छन्। १०३ मिटर लामो तुइनका तीनमध्ये एउटा लट्ठा चुँडिएको हो। बाँकी दुईवटाको मात्र भर पर्दा जोखिम हुने भएपछि प्रहरीले आउजाउ रोकेको छ। किसानले तरकारीका डोका लोड गर्न नपाउँदै लट्ठा चुँडिएकाले मानवीय क्षति भने हुन पाएन।तुइन चुँडिएपछि स्थानीय लामो समय पारि नै अलपत्र परे। हिजोसम्म सकिनसकी तुइन तरेर पढ्न आउँथ्यौं, जोगिमाराको शंखादेवी माविमा १२ कक्षा पढ्ने शान्तिले भनिन्, भोलिदेखि नदीमा खियाएर वारपार गर्नुपर्छ। सँगैका साथी नदीमा पौडिएर घर फर्किए। गर्भवती शान्ति र केही बालबालिका भने र्याफ्टिङ गर्नेको टोली आएर पारि तारिदिने आसमा पर्खिरहेका थिए। २०६८ असारमा बनेको यो तुइनको गोरखातर्फको लट्ठा पनि चँुडिन लागेको छ। जीर्ण भएकाले पहिलेदेखि खतरा थियो, धनबहादुर चेपाङले भने, अब पनि त्यहाँबाट पार गर्नुपरे कति बेला खसिने हो थाहा छैन। तुइन बन्द हुँदा भुम्लीचोकका ९० घरधुरीलाई नदी वारपार गर्न समस्या छ। दर्जनौं विद्यार्थी विद्यालय आउन नपाउने शंखादेवीका शिक्षक तिलक चेपाङले बताए। दिनदिनै तुइनमा आउन सकस भएपछि २६ विद्यार्थी छात्रावासमा बसेका छन्, उनले भने, परीक्षाका बेला लट्ठा चुँडियो, जोखिम भयो। तुइन मर्मत नभए स्थानीय बासिन्दाले तरकारी बिक्रीका लागि बजार आउन नपाउने उनले बताए। तुइनको मुख्य लट्ठाको ३४ वटा सुता चुँडिएर खतरा भइसकेको रहेछ, जिल्ला प्राविधिक कार्यालयका प्राविधिक लालु गुरुङले भने, लट्ठा नफेरेसम्म चलाउनु हुन्न। अहिले नदीमा पानी घटेकाले केही दिन डुंगामा आउजाउ गर्न सकिने स्थानीय बताउँछन्। बाढी नआएसम्म डुंगा चलाउन सकिन्छ, धनबहादुरले भने। नजिकको अर्को तुइन वा पुल पुग्न १ घण्टाभन्दा बढी हिँड्नुपर्छ। सक्ने त पौडिएर तर्छन्, कक्षा ८ मा पढ्ने सञ्चु चेपाङले भनिन्, हामी त पौडी खेल्न सक्दैनांै, स्कुल आउनै नपाइने भयो। तुइन विस्थापन गर्न २०७२ भदौबाट हिक्लुङमा झोलुंगे पुल बनाउन सुरु गरिए पनि अहिलेसम्म २० प्रतिशतभन्दा बढी काम भएको छैन। सम्झौताअनुसार गत फागुन ९ मै निर्माण भइसक्नुपर्नेमा ठेकेदारको ढिलासुस्तीले काम नभएको स्थानीय अगुवा कृष्ण चेपाङले बताए ।"
हटाइयो राप्रपाको राजसंस्था र हिन्दु राष्ट्र,"काठमाडौं निर्वाचन आयोगले राप्रपाको विधानबाट राजसंस्था र हिन्दु राष्ट्रसम्बन्धी वाक्यांश हटाइदिएको छ। आयोगको शुक्रबार बसेको बैठकले राप्रपा विधानको राजसंस्था र हिन्दु राष्ट्रसम्बन्धी संविधानसँग बाझिएको ठहर गर्दै हटाइदिएको हो।राप्रपाको विधानको प्रस्तावनामै पूर्ण धार्मिक स्वतन्त्रतासहितको सनातन हिन्दु राष्ट्र एवं राजसंस्थासहितको लोकतन्त्रको मान्यता अभिवृद्धि र कायम गर्न भन्ने वाक्यांश थियो। विधानको धारा ५ मा नेपालमा सनातन हिन्दुत्वको भावना अभिवृद्धि गर्ने भन्ने वाक्यांशसमेत उल्लेख थियो। फागुन ६१० मा भएको राप्रपाको एकता महाधिवेशनले पारित गरेको विधानमा उल्लिखित हिन्दु राष्ट्र र राजसंस्थासम्बन्धी वाक्यांश मुलुकको संविधानसँग मेल नखाएकाले विधानबाट हटाइएको जानकारी आयोगका अधिकारीले दिएका छन्। संविधानको धारा ४ मा उल्लिखित धर्म निरपेक्ष तथा गणतन्त्रात्मकसम्बन्धी प्रावधानसँग मेल नखाएको देखिएको हटाएको आयोगले उल्लेख गरेको छ। राजनीतिक दलसम्बन्धी ऐन २०५८ को दफा ८ को उपदफा (१) को खण्ड (ग) मा दलको नाम, उद्देश्य, चिहन वा झन्डा धार्मिक, साम्प्रदायिक वा देशलाई विखण्डित गर्ने प्रकृतिको भएमा आयोगले दल दर्ता गर्न अस्वीकारसमेत गर्न सक्ने उल्लेख छ। आयोगले हिन्दु राष्ट्र एवं राजसंस्थासहितको र हिन्दुत्वको भन्ने वाक्यांश हटाई विधानको बाँकी व्यहोरालाई प्रमाणित गर्ने भनेर निर्णयमा उल्लेख गरेको छ। आयोगको निर्णयले राजसंस्था र हिन्दु राष्ट्रलाई मुख्य एजेन्डा बनाएको पार्टी राप्रपालाई अप्ठ्यारामा पारेको छ। राप्रपाले कानुनी उपचार खोज्नेराप्रपा अध्यक्ष कमल थापाले आयोगको निर्णयलाई अस्वीकार गर्ने र सर्वोच्च अदालतमा गएर कानुनी उपचार खोज्ने बताएका छन्। उनले सामाजिक सञ्जालमा शुक्रबार ट्वीट गर्दै विचारलाई बन्देज लगाउने आयोगको निर्णय प्रजातान्त्रिक मान्यता विपरीत रहेको दाबी गरेका छन्। विचार स्वतन्त्रतालाई निषेध गर्ने हो भने निर्वाचन होइन, विद्रोहको बाटो रोज्नुपर्ने हुन्छ। के हामीलाई त्यही बाटोतर्फ धकेल्न खोजिएको हो? थापाले ट्वीटमा लेखेका छन्, संविधानले विचार स्वतन्त्रता ग्यारेन्टी गरेको छ। पार्टीको विचार निषेध गर्ने अधिकार कसैलाई छैन। उनले विचार निषेध गर्ने भए चुनावमा भाग लिनुको औचित्य रहन्न भन्दै संविधानले हिन्दु राष्ट्र र राजसंस्थाको विचार लिएर जनतामा जान निषेध नगरेको दाबी गरेका छन्। विचार स्वतन्त्रतामा बन्देज लगाउनु चुनाव हुन नदिने षड्यन्त्र हो उनले भनेका छन्। यसैबीच राप्रपाले आयोगको निर्णयबारे छलफल गर्न शनिबार पार्टीको आकस्मिक बैठकसमेत बोलाएको छ।"
कता मोडिएला राजनीति?,"काठमाडौंमधेसी मोर्चाले सरकारलाई दिएको समर्थन फिर्ता लिएपछि परिस्थितिलाई सम्हालेर उसलाई पनि चुनावसम्म लैजाने बाटो खोज्ने प्रयास सत्तारूढ र विपक्षी दुवैतर्फबाट भइरहेको छ। दलीय छलफलहरूमा अहिले मुख्य विषय बनेको छ सीमांकनको विषयलाई तत्काल थाती राख्ने र स्थानीय चुनावमा जाने। प्रदेशको सीमा हेरफेर गर्ने काम तत्काल असम्भव देखेपछि प्रधानमन्त्री पुष्पकमल दाहालले नै यो प्रस्ताव प्रमुख विपक्षी एमाले र मधेसी मोर्चासँग औपचारिक रूपमा राखेका छन्। सीमांकन थाती राख्ने दाहालको यो प्रस्तावमा प्रमुख प्रतिपक्षी एमाले सकारात्मक छ किनभने उसले सुरुदेखि नै यो प्रस्तावको विरोध गर्दै आएको थियो। स्थानीय तहको चुनावका लागि प्रदेश सीमांकनको अर्थ नरहने उल्लेख गर्दै प्रधानमन्त्री दाहाल मधेसी मोर्चालाई मनाउने कोसिसमा छन्। बिहीबारको मोर्चासँगको छलफलमा पनि दाहालले यही प्रस्ताव राखे। तर मोर्चा दाहालको प्रस्तावमा सन्तुष्ट छैन। प्रदेश केन्द्रको चुनाव गराउने बेलासम्म यो विषयलाई टुंगो लगाउन सकिने उल्लेख गर्दै दाहालले मोर्चालाई सहमतिमा आउन भनेका छन्। संविधानमै सीमाको विषयमा सुझाव दिन आयोग बनाउने प्रावधानसमेत रहेकाले त्यस्तो आयोग बनाउने र त्यसको सिफारिसको आधारमा पछि प्रदेशको सीमाबारे निर्णयमा पुग्न सकिने विकल्पमा पनि दलहरूबीच छलफल भएको छ। आयोग बनाएर टुंग्याउनेबारे यसअघि केपी ओली सरकारले पनि प्रयास गरेको थियो। कमल थापालाई संयोजकसमेत बनाइएको थियो। त्यसबेला अन्य दलहरूले प्रतिनिधिहरू पठाएनन् र आयोगको कार्यक्षेत्र कति हुने भन्ने विवादमा अल्झिएको थियो। अहिले त्यही विन्दुबाट सहमति खोज्नका लागि प्रयास भइरहेको छ।सीमांकनलाई सकिन्छ भने टुंग्याऔं भनेर लागेको हो तर अहिलेसम्म त्यो सम्भव भएको छैन, त्यसैले तत्काका लागि यो विषयलाई थाती राखेर अन्य विषयमा सहमति खोजेर चुनावमा जाऔं भन्ने हाम्रो जोड छ र प्रधानमन्त्रीले पनि त्यही पहल गरिराख्नुभएको हो, माओवादी केन्द्रका नेता वर्षमान पुनले कान्तिपुरसँग भने। सीमांकनको विषयलाई थाती राख्न मधेसी दलहरू तयार भए राष्ट्रिय सभामा प्रतिनिधित्व जनसंख्याको अनुपातमा बढाउने, राष्ट्रिय सभाको निर्वाचक मण्डलमा स्थानीय तहका प्रमुख उपप्रमुखको अधिकार कटौती गर्ने, स्थानीय तहको संख्या बढाउने लगायतमा लचिलो भएर जान सकिने संकेत प्रधानमन्त्री दाहालले मधेसी दलहरूलाई दिएका छन्। यी विषयहरूमा प्रधानमन्त्री दाहालले एमाले अध्यक्ष ओलीलाई पनि विश्वासमा लिने कोसिस गरिरहेका छन्। शुक्रबार बिहानको टेलिफोन संवादमा दाहालले ओलीसँग यी विषयहरूबारे कुराकानी गरे। तर ओलीले सकारात्मक जवाफ दिएका छैनन्। स्थानीय तहको अधिकार कटौती गर्ने, संख्या थप्नेलगायत कुरा हुन सक्दैन, दाहालसँगको संवादबारे जानकारी दिँदै ओलीले शुक्रबार महेन्द्रनगरमा आयोजित पत्रकार सम्मेलनमा भनेका थिए। यदि मोर्चा सीमांकनको विषय टुंग्याउन तत्कालका लागि आयोगलाई दिन तयार हुने हो भने एमाले बाध्य भएर अन्य विषयमा लचिलो हुने आकलन माओवादी केन्द्र र कांग्रेसको छ। प्रदेशको सीमा परिवर्तन गरी संविधान संशोधन गर्न तत्कालका लागि असम्भव भएको निष्कर्षमा प्रधानमन्त्री दाहाल पुगेका छन्। किनभने विपक्षी गठबन्धनमा एक तिहाइ बढी मत छ। त्यो मतलाई तत्काल प्रभावमा लिन नसकिने अवस्था दाहालले देखिसकेका छन्। कांग्रेस र माओवादीभित्रै पनि सीमाको विषयमा भिन्न मत रहेकाले तत्काल थाती राख्नु नै सबैका लागि उपयुक्त हुने विन्दु हुन सक्ने बुझाइ दाहालको छ।मोर्चालाई सहमतिमा ल्याउने विकल्पहरूमा अधिकतम लचिलो हुने तर चुनाव रोक्नुपर्ने उनीहरूको सर्तलाई चाहिँ मान्न नहुने धारणा सत्तारूढ दलले बनाएका छन्। यसमा विपक्षी एमालेको पनि साथ छ। मधेसलाई साथमा लिएर नै चुनावमा जानुपर्छ भन्नेमा हाम्रो जोड छ, कांग्रेस केन्द्रीय सदस्य ज्ञानेन्द्रबहादुर कार्कीले भने, राष्ट्रप्रति जिम्मेवार कुनै पनि दलले चुनाव रोक्ने कुरा गर्नु लोकतन्त्रको मर्मविपरीत हो। कांग्रेसका तराई मधेसबाट प्रतिनिधित्व गर्ने केन्द्रीय सदस्य र सांसदहरूको शुक्रबार सिंहदरबारमा बसेको बैठकले जसरी पनि चुनाव हुने वातावरण बनाउने गरी अघि बढ्न नेतृत्वलाई सुझाव दिएको छ। चुनाव रोक्न नहुने तर तराईमा देखिएको समस्याको समाधानका लागि अग्रसरता लिनका लागि नेतृत्वलाई पनि बैठकले सुझाव दिएको छ। संविधानलाई सर्वस्वीकार्य बनाउनुपर्छ, यसका लागि सकेसम्म संविधान संशोधन प्रस्तावलाई पारित गराउने कोसिस गर्नुपर्छ, कांग्रेस नेता रामकृष्ण यादवले भने, चुनाव हुनुपर्छ तर मधेसी दलहरूलाई साथमा लिएर गर्न सकियो भने मात्र राम्रो परिणाम दिन्छ भन्ने हाम्रो निष्कर्ष छ। प्रमुख प्रतिपक्षी एमालेले भने संविधान संशोधनको विषय चुनावसँग नजोडिने भएकाले यसमा नअल्झिई तोकिएको मितिमा चुनाव सम्पन्न गर्ने गरी अघि बढ्न सरकारलाई शुक्रबार सुझाव दिएको छ। संशोधनबिना निर्वाचन हुन सक्दैन भन्ने अर्थहीन र हानिकारक तर्क अगाडि सारेर मुलुकलाई अनावश्यक राजनीतिक विवाद तथा द्वन्द्वतिर धकेल्ने काम बन्द गर्न सरकार तथा सत्तारूढ दलहरूलाई आह्वान गरिन्छ, ओलीद्वारा जारी विज्ञप्तिमा छ।मधेसी मोर्चाले समर्थन फिर्ता लिएका कारण अहिले नै सरकार धरापमा परेको छैन। त्यसैले चुनाव रोक्ने पक्षमा सत्तारूढ दल देखिँदैनन्। तीन वटै ठूला दलको मुख्य चासो यतिबेर चुनावतर्फ भएकाले चुनाव अगाडि सरकार परिवर्तनको नयाँ कोर्समा गइहाल्ने सम्भावना कम छ। त्यसैले सहमतिको प्रयास गरिरहेका बेला समर्थन फिर्ता लिएकाले बरु मोर्चालाई नै प्रतिरक्षात्मक अवस्थामा पुर्याइदिएको विश्लेषण सत्तारूढ दलहरूको छ। समर्थन फिर्ता लिएर मोर्चालाई नै घाटा भएको छ, हामीचाहिँ उहाँहरूका माग पूरा गराउन विपक्षीसँगको सहमति जुटाउने प्रयासमा रहेका छौं तर उहाँहरू छोडेर हिँड्नुभएको छ, माओवादी नेता पुनले भने। मोर्चाले सहमति छोडेर चुनाव नै बिथोल्ने गरी सडकतर्फ जाने हो भने सरकारले पनि बाध्य भएर आफ्नो कदम चाल्नुपर्ने अवस्था आउने नेता पुनको भनाइ छ।"
चीनसँग सम्झौता हुने सम्भावना न्यून,"बेइजिङ प्रधानमन्त्री पुष्पकमल दाहालको आसन्न चीन भ्रमणमा दुईपक्षीय सम्झौता हुने सम्भावना न्यून बनेको छ। चिनियाँ समकक्षी ली खछ्याङसँग दाहालको भेट नजुर्ने भएकाले सम्झौताको सम्भावना टरेको हो। चीनका प्रधानमन्त्री ली खछ्याङ आगामी चैत ९ देखि १६ सम्म न्युजिल्यान्ड र अस्ट्रेलियाको भ्रमणमा जाने निश्चित भएकाले उनीसँग प्रधानमन्त्रीस्तरको भेटवार्ता सम्झौता नहुने भएको हो। शुक्रबार बेइजिङमा चिनियाँ परराष्ट्र मन्त्रालयले गरेको नियमित पत्रकार सम्मेलनमा उक्त जानकारी दिइएको हो। अस्ट्रेलियाका प्रधानमन्त्री माल्कोल्म ट्रनबुल र न्युजिल्यान्डका प्रधानमन्त्री बिल इङलिसको निमन्त्रणामा चीनका प्रधानमन्त्री ली खछ्याङले ती दुई मुलुकको एक हप्ते औपचारिक भ्रमण गर्न लागेका हुन्। प्रधानमन्त्री दाहाल चीन भ्रमणमा आउनुभन्दा एक दिन अगाडि नै चिनियाँ समकक्षी ली विदेश भ्रमणमा निस्कने भएपछि सम्झौतामा हस्ताक्षर नहुने भएको हो। प्रधानमन्त्री दाहालले चीनसँग केही महत्त्वपूर्ण सम्झौता गर्ने तयारी भइरहेको नेपालको परराष्ट्र मन्त्रालयले बताइरहँदा सम्झौता गर्नका लागि प्राविधिक समस्या सिर्जना भएको छ।प्रधानमन्त्री दाहालसँग नेपालका क्याबिनेट मन्त्री पनि आउने र मन्त्रीले नै चिनियाँ समकक्षीसँग सम्झौता गर्ने विकल्पबारे अहिले छलफल भइरहेको छ। तर त्यसको महत्त्व प्रधानमन्त्रीस्तरको नहुने भएकाले प्राविधिक समस्या सिर्जना हुने एक चिनियाँ विज्ञले कान्तिपुरलाई बताए। यसबारेमा चीनका लागि नेपाली राजदूत लीलामणि पौडेललाई जिज्ञासा राख्दा हाल कुनै पनि कुराको टुंगो लागिनसकेको बताए। परराष्ट्र अधिकारीहरूका अनुसार भ्रमण नै कुन तवरबाट हुने भन्नेमा अझै टुंगो लागेको छैन। भ्रमण राजकीय बनाउने तयारी भइरहँदा यस्तो समस्या सिर्जना भएको छ, एक अधिकारीले भने, बोआओ अघि बेइजिङ कि बोआओ पछि बेइजिङ भन्नेमा अझै अलमल छ भने प्रधानमन्त्री दुई दिनअघि बेइजिङ पुग्ने गरी पनि छलफल भइरहेको छ। चीन भ्रमणलाई उपलब्धिमूलक बनाउन र महत्त्वपूर्ण सम्झौता गर्ने हो भने आफ्नो भ्रमणलाई दुई दिन अगाडि सार्ने दाहालसँग अर्को विकल्प रहेकाले त्यसमा विशेष छलफल भइरहेको एक अधिकारीले बताए। यसका लागि चिनियाँ पक्षसँग पनि समन्वय गरेर काम भइरहेको एक अधिकारीले काठमाडौंबाट जानकारी दिए। सम्झौतामा हस्ताक्षर नहुने भएमा प्रधानमन्त्री दाहालको चीन भ्रमणको मुख्य कार्यतालिका हाइनान प्रान्तको बोआओ फोरममा भाग लिने र बेइजिङमा चिनियाँ राष्ट्रपति सी चिनपिङसँग भेटवार्ता गर्ने मात्र रहनेछ। हाइनान र बेइजिङपछि दाहाल तिब्बत स्वायत्त प्रदेशको ल्हासा गएर एक दिन बस्ने कार्यतालिका पनि बनेको छ। सबै कार्यतालिकाले अन्तिम रूप पाएको छैन, ती अधिकारीले भने।"
असहजता चिर्न सहकार्य आवश्यक : चिनियाँ राजदूत,"चीनको प्राथमिकतामा छिमेकी र आसपासका मुलुकसँग सहकार्य गर्दै विकास प्रक्रियामा सँगै अघि बढ्ने हो, उनले भनिन्। उनले दक्षिण एसिया र दक्षिण पूर्वी एसियासँग चीन थप सहकार्य गर्दै अघि बढ्न खोजेको स्पष्ट पारिन्। काठमाडौं स्कुल अफ लको ओवर परियोजनाको दृष्टिकोण तथा दक्षिण एसियासँग चीनको सम्पर्क कार्यक्रममा उनले चीनले अघि सारेको वान बेल्ट वान रोड (ओवर) मार्फत अघि बढ्न सकिने बताइन्। प्रा युवराज संग्रौलाले ओवर परियोजनाको सम्भावना तथा दक्षिण एसियासँग चीन सम्पर्क विषयक कार्यपत्र प्रस्तुत गर्दै ओवरमा नेपाल सामेल हुुनुपर्ने बताए। अधिवक्ता विश्वकान्त मैनालीले ओवर राजनीति नभई विकाससँग सम्बन्धित भएकाले सबै पक्ष सहमत भई विकासको बाटो खोल्नका लागि सामेल हुन विलम्ब गर्न नहुने बताए। पूर्वराजदूतहरू सुन्दरनाथ भट्टराई र हिरण्यलाल श्रेष्ठले चीनसँगको नेपालको प्राचीन सम्बन्ध अघि बढाउने अवसर आएकाले ओवरमा हस्ताक्षर गर्न आग्रह गरे। डा कल्याण शर्मा, डा भाष्कर कोइराला, आश्विन पुडासैनी, चाउएनलाई श्रेष्ठ, प्रेमचन्द्र राई, हङकङ राणा लगायतले नेपालचीन सहकार्य अपरिहार्य रहेको बताएका थिए।"
सहायक सीडीओका भरमा मधेस,"सीडीओ र सहायक सीडीओ नहुँदा जिल्लाको शान्ति सुरक्षा कायम गर्ने कार्यमा मात्र होइन स्थानीय तहको चुनावको तयारीमा समेत प्रत्यक्ष असर पर्ने गृहकै एक अधिकारी बताउँछन्। तर गृह मन्त्रालयको नेतृत्व भने मधेसका जिल्लामा सीडीओ र सहायक सीडीओ पठाउन गम्भीर नभएको जानकारी ती अधिकारीले दिए।फागुन १९ यता रौतहट सीडीओ र सहायक सीडीओविहीन थियो। शुक्रबारमात्रै निमित्त सीडीओको हैसियतमा उपसचिव अर्जुन भण्डारी काजमा खटिएका छन्। त्यस्तै महोत्तरी र सर्लाहीमा पनि लामो समयदेखि सहायक सीडीओ नै छैनन्। करिब एक महिनायता सर्लाहीमा सहायक सीडीओ छैनन्। सहायक सीडीओको जिम्मेवारी पाएका उपसचिव विनोद खडका सीडीओको हैसियतमा ताप्लेजुङ सरुवा भएपछि उक्त पद रिक्त छ। फागुन २३ मा सप्तरीमा भएको गोलीकाण्डपछि सीडीओ फिर्ता गरिएपछि अहिले निमित्त सीडीओले जिल्ला हाँकिरहेका छन्। त्यस्तै करिब दुई महिनायता सिरहा निमित्त सीडीओको भरमा चलिरहेको छ। सीडीओ विनोद मानन्धर सरुवा भएर गएयता सिरहामा दुई निमित्त सीडीओ फेरिइसके। मानन्धरको सरुवालगत्तै श्रीकृष्ण श्रेष्ठले निमित्त सीडीओको जिम्मेवारी सम्हालेका थिए। उनी पनि बिदामा बसेपछि अहिले उपसचिव सोमप्रसाद भट्टराई उक्त जिम्मेवारीमा छन्। प्रशासनका जानकारहरूका अनुसार यसरी बारम्बार जिम्मेवारी परिवर्तन हुँदा र निमित्तका भरमा जिल्ला चलाउँदा कैयन् प्रशासनिक निर्णय समयमै हुन सक्दैनन्। गृह मन्त्रालयको कर्मचारी प्रशासन महाशाखाका प्रमुख राजकुमार श्रेष्ठले कान्तिपुरसँगको कुरामा यतिमात्रै भने, विमानस्थलमा कामका चाप वा आवश्यक भएरमात्रै खटिनुभएको हो। सीडीओसहित अन्यत्र खाली ठाउँमा पठाउने तयारी भइरहेको छ। १८ फागुनमा पीएसओ लिएर अमेरिका भ्रमणमा उड्नुअघि नै गृहसचिव लोकदर्शन रेग्मीले दोलखाबाट सीडीओ भएर फर्केका पुष्पराज शाही र डोल्पाबाट सीडीओ भएर फर्केका चेतराज बराललाई विमानस्थलको अध्यागमनमा काजमा पठाएका हुन्। मन्त्रालयअन्तर्गतको राष्ट्रिय परिचयपत्र व्यवस्थापन कार्यालयमा राख्न भनेर शाही र बराललाई केन्द्र तानिएको थियो। अध्यागमनमा लामो समय बिताएका एक उपल्ला कर्मचारी अध्यागमनमा ६ उपसचिवकै निम्ति पर्याप्त जिम्मेवारी नरहेको बताउँछन्। उनले भने, कैयन् जिल्लामा सहायक सीडीओको अभाव रहेका बेला विमानस्थलमा आवश्यकभन्दा धेरै उपसचिव खटिनु राम्रो कुरा होइन। जिम्मेवारी प्रस्ट नभएका उपसचिवहरूको लर्को देखेर अध्यागमनकै कर्मचारीहरू चिया गफमा विमानस्थलमा सीडीओहरूको भीड भनेर खिसी गर्छन्। गृह मन्त्रालयले केही वर्षअघि विमानस्थल अध्यागमनलाई तीन सिफ्ट चल्ने गरी संरचना बनाएको थियो। जसका निम्ति ६ उपसचिवको परिकल्पना गरिएको थियो। तर अध्यागमन अहिले पनि दुई सिफ्टमै चलिरहेको छ। अध्यागमनकै कर्मचारीहरू दुई सिफ्टका लागि चार उपसचिव नै पर्याप्त हुने बताउँछन्। गृहको कर्मचारी प्रशासन महाशाखाका प्रमुख श्रेष्ठले भने, काजमा सरुवा हुनु सामान्य कुरा हो। केही ठाउँमा मिलाउनै बाँकी छ। अध्यागमन विभागका महानिर्देशक गंगाराम गेलाल उडानको बढोत्तरी र यात्रुको बढदो संख्यासँगै बढी निगरानी आवश्यक परेकाले उपसचिवको संख्या बढेको बताउँछन्। उनले कर्मचारी थप्नेबारे गृह मन्त्रालयसँग बारम्बार कुरा भइरहेको र यही बेला उपसचिवको संख्या बढाइएको बताए।"
चुनाव नभए संवैधानिक संकट,"महेन्द्रनगर एमाले अध्यक्ष केपी ओलीले २०७४ माघ ७ भित्र तीनै तहको निर्वाचन भइसक्नुपर्ने संवैधानिक व्यवस्था भएकाले निर्धारित समयसीमाभित्र चुनाव हुन नसके मुलुकमा गम्भीर संवैधानिक संकट, अन्योल र जटिलता उत्पन्न हुन सक्ने बताएका छन्। फागुन २१ गते झापाको काँकडभिट्टाबाट सुरु एमाले मेचीमहाकाली राष्ट्रिय अभियान सुदूरपश्चिमको कञ्चनपुरमा समापनका अवसरमा शुक्रबार आयोजित पत्रकार सम्मेलनमा अध्यक्ष ओलीले समयसीमाभित्रै सबै चुनाव सक्ने उचित वातावरण निर्माण गर्न सरकारको ध्यानाकर्षण गराएका हुन्। वर्तमान सरकारलाई निरीह भन्दै उनले निर्वाचन नहुनेनगराउने कुनै काम नगर्न पनि सचेत गराए। कानुन नमान्नेहरू पूर्णरूपमा डामेर छाडेका साढेजस्ता भएको उल्लेख गर्दै ओलीले यो सरकारले ७ महिने अवधिमा वैशाख ३१ मा स्थानीय तहको निर्वाचन हुने मिति तोक्नेबाहेक अरू कुनै काम गर्न नसकेको आरोप लगाए। चनाव हुन नदिन प्रधानमन्त्री आफैं षड्यन्त्र गरिरहेका छन् वा अरू कसैको षड्यन्त्रमा परेका छन,् सरकार गलत ढंगले प्रयोग भइरहेको छ, उनले भने, स्थानीय तहसम्म अधिकार पुर्याउन संघीयता आएको हो, तर अझै अधिकार केन्द्रमै राख्ने षडयन्त्र भइरहेको छ। नगर प्रमुख र उपप्रमुखहरूलाई राज्यसभाका लागि मतदान गर्न पाउने अधिकारबाट वञ्चित गर्ने र स्थानीय निकायको संख्यामा विवाद गर्ने काम भइरहेको उल्लेख गर्दै ओलीले भने, कहिले केन्द्रको कहिले प्रदेशको नियन्त्रणमा स्थानीय तहको माग उठिरहेको छ।आफूले जिते मान्ने, हारे नमान्ने, बहुमतको कदर नगर्ने, परिपाटी नमान्ने केही दलका कारण संविधान कार्यान्वयनमा समस्या उत्पन्न भएको हो। कांग्रेस आफूलाई प्रजातान्त्रिक भन्छ तर उसको धारण के हो बुझ्नुपर्ने भएको छ, उनले भने, पर्सि काठमाडौं पुगेर शेरबहादुरजीसँग यसबारे कुरा गर्छु। ओलीले भारतजस्तो ठूलो देशले सीमाका ससाना समस्यामा लफडा गर्न नहुने बताए। सतहमा जे देखा परे पनि नेपालीहरू गहिराइमा हस्तक्षेप र हेपिएको मन पराउँदैनन्, उनले भने, नेपाली जनतालाई थिचोमिचो गर्ने कामबाट भारत अलग रहनुपर्छ। सीमास्तम्भ हराएपछि भारतीय सुरक्षाकर्मी नेपाल पस्ने गरेको उनले बताए। भारत हेप्न चाहन्छ, हामी हेपिन चाहँदैनौं उनले भने। ओलीले पुनर्वास घटनाका घाइतेको उपचार खर्चका लागि पार्टीका तर्फबाट ५० हजार रुपैयाँ दिएका छन्।पत्रकार सम्मेलनमा ओलीले मेचीमहाकाली अभियान चुनावी प्रचार नभएको बताए। अभियानका क्रममा तराईका २१ वटा ठूलासाना सहरमा जनसभा गरेको एमालेले जनाएको छ। स्थगन गरिएको प्रदेश नं २ मा नयाँ स्वरूपमा विशेष कार्यक्रम छिट्टै सञ्चालन गर्ने एमालेले जनाएको छ।"
४८१ गाउँपालिकामा तोकिए कार्यकारी अधिकृत,स्थानीय मन्त्रालयभित्रै र मातहतका निकायमा रहेका २६ उपसचिवमध्ये केहीलाई नगरपालिकामा पठाउने र कतै कतै वरिष्ठपुराना अधिकृतलाई निमित्त वा कामु दिने गृहकार्य भइरहेको स्रोतले बतायो। ७५ वटै जिल्ला समन्वय समितिमा उपसचिवस्तरका स्थानीय विकास अधिकारीहरू यथावत छन्। मन्त्रालयका सचिव केदारबहादुर अधिकारीले व्यवस्थापन भइसकेका कर्मचारीलाई क्रमश: जिम्मेवारी दिएर पठाउँदै जाने बताए। उनले महालेखापरीक्षक कार्यालयले पनि लेखासँग सम्बन्धित कर्मचारी चरणबद्ध रूपमा पठाउने तयारी गरेको उनले जानकारी दिए। कार्यकारी अधिकृत नपुगुन्जेल गाभिएका गाविसहरूमध्येका वरिष्ठ गाविस सचिवलाई कार्यकारीको जिम्मेवारी दिइएको छ।
नगरपालिकामा कर्मचारी अपुग,"काठमाडौंकागेश्वरीमनहरा नगरपालिकामा पुन:संरचनाअघि १६ वडा थिए। अहिले स्थानीय तह कायम हुँदा ७ वडा घटे र वडाको संख्या ९ कायम गरियो।वडा घटदा सचिव बढी हुनुपर्ने भए पनि नगरपालिकालाई सचिव आवश्यकता परेको छ। एकै जनाले एकभन्दा बढी वडा हेर्ने भएकाले संख्या घटे पनि कर्मचारीको अभाव कायमै छ। फागुन २७ देखि स्थानीय तह लागू भए पनि छाप, बोर्ड, लेटरप्याडलगायत सबै काम पूरा गरी शुक्रबार बिहान नगरपालिकाले शुभारम्भ सभा आयोजना गरेको छ। नयाँ संरचनाअनुसार काम गर्ने सबै तयारी भइसके पनि कर्मचारी अभाव उस्तै रहेको कर्मचारी बताउँछन्।पुन:संचरनाअघि संयुक्त वडा कार्यालय स्थापना गरी एकभन्दा बढीको सेवा एकै ठाउँबाट दिइन्थ्यो। एकै जनाले २३ वडा हेर्थे, नगरपालिकाका कार्यकारी अधिकृत पुरुषोत्तम अधिकारीले भने, अब नगरवासीलाई पहिलेभन्दा सहज होस् भनेर बेग्लाबेग्लै कार्यालय स्थापना गर्ने सोच्दै छौं। कागेश्वरीमनहरा नगरपालिकाको ३ वटा वडाको केन्द्र तोक्न बाँकी छ। अब ३ नयाँ वडा सचिवको आवश्यकता रहेको उनले बताए। उनका अनुसार नयाँ सचिव नआएसम्म पुरानै कर्मचारीले काम गर्नेछन्। तारकेश्वर नगरपालिकाका कार्यकारी अधिकृत अग्निप्रसाद अधिकारीको गुनासो पनि त्यही छ। पहिले २१ वडा हुँदा पनि जम्मा ७ सचिवले सबै काम सम्हाल्थे। अहिले वडा संख्या ११ हुँदा पनि अभाव उस्तै देखिन्छ। ५ वटा वडा कार्यालय नयाँ स्थापना गरी भाडामा बस्नुपर्ने स्थिति आएको उनको भनाइ छ। उनले भने, हामीलाई यथाशीघ्र कर्मचारी आवश्यकता छ भनेर प्रजिअ संयोजकत्वको सहजीकरण समितिलाई जानकारी गराएका छौं। आउन लागेको स्थानीय तहको निर्वाचनमा सहजताका लागि पनि छुट्टै वडा कार्यालय र कर्मचारीको आवश्यकता रहेको उनले बताए। काठमाडौं महानगरपालिकाको कर्मचारी व्यवस्थापनमा गाह्रो नभएको प्रवक्ता ज्ञानेन्द्र कार्कीले बताए। जम्मा ३ वडा गाभिएकाले खासै समस्या भएन। गाभिएका २ वडामा वरिष्ठताका आधारमा सचिवको जिम्मेवारी दिइयो, उनले भने। अर्का सचिवले गाभिएकै वडाहरूमा काम गरिरहेका छन्। महानगरपालिकाको २२ र २४ वडा मिलेर २२, तथा २५ र २६ मिलेर २४ नम्बर वडा बनेको छ। त्यसैगरी साबिकका २७ र २८ गाभिँदा २५ नम्बर वडा बनेको छ। सबैले पहिलेकै कार्यालयबाट सेवा दिइरहेको उनले बताए। टोखा नगरपालिकाले नयाँ संरचनामा पनि पहिलेजस्तै संयुक्त वडा कार्यालयबाटै सेवा थाल्ने जनाएको छ। सूचना अधिकारी प्रकाश डंगोलका अनुसार १५ वडाबाट ११ मा झर्दा पनि कर्मचारीको व्यवस्थापनमा खासै कठिनाइ ल्याएको छैन। पहिले एकैजनाले ५ वटासम्म वडा हेर्ने गर्थे, डंगोलले भने, नगरपालिकामा पनि २०२२ कर्मचारी छौं। जनस्तरबाट पनि संयुक्त वडा कार्यालयले गाह्रो भएको कुनै गुनासो आएको छैन। गाविसहरू गाभिएर टोखा नगरपालिका बन्दा त्यही बेलाका ५ गाविस भवनमा वडा कार्यालय स्थापना गरिएको छ। त्यहीँबाट १५ वटै वडालाई सेवा सुविधा उपलब्ध गराइँदै आएको थियो। अहिले पनि त्यही संरचनामा काम थालिएको डंगोलले बताए। एउटा संयुक्त वडा कार्यालयमा वडा सचिव, सामाजिक परिचालक, कार्यालय सहायक र कार्यालय सहयोगी गरी ४ कर्मचारी राखिनेछ।कीर्तिपुर नगरपालिकामा भने एक सचिव बढी भएपछि वडाबाट केन्द्रमा तानिएको छ। साबिकका १९ वडा गाभिएर १० हुँदा पनि संयुक्त कार्यालयले काम गरिरहेका कारण सचिव व्यवस्थापनमा खासै समस्या नरहेको कार्यालयका अनुगमन कार्यदल सदस्य रामकृष्ण महर्जनले बताए। ९ सामाजिक परिचालिका बढी भएका छन्। उहाँहरूलाई कसरी व्यवस्थापन गर्नेबारे छलफल गर्नेछौं, उनले भने। अन्यको हकमा भने केन्द्र निर्धारण गरी कर्मचारी खटाइसकेको उनको भनाइ छ।"
नयाँ कार्यालय खोजिँदै,"केन्द्र तोकिएको स्थानमा उपयुक्त भवन फेला नपरेकाले पुरानै कार्यालयबाट कार्य सञ्चालन भइरहेको सूर्यविनायक नगरपालिकाका कार्यकारी अधिकृत यज्ञबहादुर केसीले बताए। यसै साताभित्र केन्द्र तोकिएकै स्थानमा कार्यालय स्थापना भई सञ्चालन गरिनेछ, उनले भने। सूर्यविनायकको केन्द्र कटुन्जे तोकिएको छ। हाल सिपाडोलस्थित साबिकको सूर्यविनायक नगरपालिकामा कार्यालय सञ्चालन हुँदै आएको छ। सूर्यविनायक नगरपालिकामा १० वडा छन्। साबिक अनन्तलिंगेश्वर नगरपालिका कार्यालयलाई ४ नम्बर वडा कार्यालयमा रूपान्तरण गरिएको छ। समायोजन गरिएका कर्मचारीहरू नयाँ नगरपालिकामा आएर नियमित कार्य सञ्चालन गरे पनि सेवाग्राही तथा कर्मचारीमै पनि कामका विषयमा अन्योल देखिन्छ।चाँगुनारायण नगरपालिकाको केन्द्र खरिपाटी तोकिएको छ। पुन:संरचना हुनुअघि नगरकोट नगरपालिका रहेको कार्यालयबाटै कार्य सम्पादन भइरहेको छ। भाडाको नयाँ कार्यालयको खोजी भइसकेको जानकारी दिँदै कार्यकारी अधिकृत राजेन्द्र कार्कीले भने, अब एकदुई दिनमै नयाँ कार्यालयबाट काम सुरु हुन्छ।चाँगुनारायणमा ९ वडा छन्। साबिक चाँगुनारायण नगरपालिका कार्यालयलाई ४ नम्बर वडा कार्यालयमा रूपान्तरण गरिएको छ भने ०७१ अघिका साबिक गाविस कार्यालयलाई वडा कार्यालयका रूपमा रूपान्तरण गरिएको छ। नपुग वडाको नयाँ कार्यालय स्थापना गरिसकेको नगरपालिकाले जनाएको छ।कार्यालयभन्दा पनि कर्मचारी व्यवस्थापनमा समस्या रहेको कार्यकारी अधिकृत कार्कीले बताए। नयाँ नगरपालिकामा आवश्यक कर्मचारी संख्या र दरबन्दी कम रहेकाले तत्काल कर्मचारी दरबन्दी मिलान गर्नुपर्ने उनको भनाइ छ। २०७१ मंसिर १६ गते संघीय मामिला तथा स्थानीय विकास मन्त्रालयले जिल्लाको १६ गाविस समायोजन गरी ४ नयाँ नगरपालिकाका रूपमा पुन:संरचना गरेको थियो। पदपूर्ति समिति बनाइ कर्मचारी दरबन्दी मिलान गर्नुपर्नेमा साबिक चाँगुनारायण, नगरकोट, सूर्यविनायक र अनन्तलिंगेश्वर नगरपालिकाले कर्मचारी नियुक्त गर्न नसक्दा समायोजन भएका नयाँ २ नगरपालिकालाई कर्मचारी समस्या भएको हो।वडाको मात्र पुन:संरचना गरिएको भक्तपुर र मध्यपुर ठिमी नगरपालिकामा कर्मचारी व्यवस्थापन, कार्यालय स्थापना र दैनिक कार्य सञ्चालनमा समस्या नरहेको कार्यालयले जनाएको छ। ९ वडा भएको मध्यपुरठिमी नगरपालिकाको आफ्नै भवन छ। यसअघि ७ वटा आफ्नै संयुक्त वडा कार्यालयबाट कार्य सञ्चालन हुँदै आएकोमा ती कार्यालयलाई वडा कार्यालयमा रूपान्तरित गरिएको र २ नयाँ वडा कार्यालय भाडामा लिई सञ्चालन गरिएको कार्यकारी अधिकृत कमल ज्ञवालीले जानकारी दिए। १० वडामा समायोजन भएको भक्तपुर नगरपालिकाको आफ्नै १७ वडामध्ये १० वडाबाट कार्य सञ्चालन भएको कार्यकारी अधिकृत रोहितराज पोखरेलले बताए। कर्मचारी व्यवस्थापनमा नगरपालिकालाई कुनै समस्या नरहेको पनि उनको भनाइ छ।मन्त्रिपरिषदको फागुन २२ को निर्णय फागुन २७ मा राजपत्रमा प्रकाशित भएपछि स्थानीय तह लागू भएलगत्तै जिल्लाका ४ नगरपालिका र जिल्ला समन्वय समितिले नयाँ बोर्ड, छाप र लेटर प्याड बनाएका छन्। जिल्ला समन्वय समितिले भने साबिक जिविसको जिल्ला परिषद्ले निर्णय गरेबमोजिम कार्य सञ्चालन गर्ने जनाएको छ।"
एसएसपी खत्री धरौटीमा छुटे,"काठमाडौं ३३ किलो सुन तस्करी काण्डमा पक्राउ परेका नेपाल प्रहरीका एसएसपी श्याम खत्री शुक्रबार धरौटीमा छुटेका छन्। काठमाडौं जिल्ला अदालतका दीपेन्द्र अधिकारीको इजलासले खत्रीसहित ५ जनालाई धरौटीमा छाड्न आदेश दिएको हो। अदाततले एसएसपी खत्रीसँग २ लाख रुपैयाँ मात्र धरौटी मागेको थियो। खत्री शुक्रबारै २ लाख धरौटी बुझाएर छुटेका छन्। नेपाल प्रहरीको केन्द्रीय अनुसन्धान ब्युरो (सीआईबी) ले सुन तस्करी काण्डमा संलग्न रहेको आरोपमा त्रिभुवन विमानस्थलका सुरक्षा प्रमुख खत्रीलाई माघ २३ मा पक्राउ गरेको थियो भने प्रहरी प्रधान कार्यालयले तत्काल उनलाई निलम्बन गरेको थियो। खत्री सुरक्षा प्रमुख रहेकै बेला दुबईबाट आएको सुन विमानस्थलबाट बाहिरिएको थियो। सीआईबीको टोलीले उक्त सुन बरामद गरेको थियो। अनुसन्धानका क्रममा सुन तस्करहरूसँग एसएसपी खत्रीको मिलेमतो देखिएको सीआईबीले अभियोगपत्रमा दाबी गरेको छ। सुन तस्करीमा संलग्न सपन श्रेष्ठ, सुनील श्रेष्ठ, राजेश शाक्य र मनोज श्रेष्ठसमेत ११ लाख धरौटी बुझाएर छुटेका छन्। अदालतले सुन तस्करीमा संलग्न थप ७ जनालाई भने पुर्पक्षका लागि थुनामा पठाएको छ। सीआईबीले सुन तस्करी काण्डमा ३३ जनाविरुद्ध मुद्दा चलाएको थियो। त्यसमध्ये २१ जना अझै फरार छन्।"
काम जेनतेन सुरु,"वज्रबाराही, कार्यविनायक नगरपालिकाको डुकुछाप र छम्पीलाई गाभेर गोदावरी नगरपालिका बनाइएको छ। केन्द्र भने साबिकको वज्रबाराही नगरपालिकाको कार्यालयलाई तोकिएको छ। अहिले पुरानैअनुसार दैनिक कार्य सञ्चालन भइरहेको साबिक गोदावरी नगरपालिकाका कार्यकारी प्रमुख मनिता श्रेष्ठले बताइन्।जिल्ला समन्वय समितिका अनुसार कोन्ज्योसोम गाउँपालिकामा साबिक चौघरे गाविस सचिव चित्रध्वज खडकालाई निमित्त प्रमुखको जिम्मेवारी दिइएको छ। महाकाल गाउँपालिकामा साबिक ठूलादुर्लुङ गाविस सचिव देवराज गौतम र वाग्मतीमा साबिक घुसेलका गाविस सचिव अम्बिका देवकोटालाई निमित्त प्रमुखको जिम्मेवारी दिइएको छ। जिल्ला समन्वय समितिका सचिव हेमराज भुसालले वाग्मती र महाकालका निमित्त कार्यकारी प्रमुखलाई कार्यालयमा खटाइसकेको बताए। घुसेलका स्थानीय ज्ञानबहादुर लो (तामाङ) ले वाग्मतीका निमित्त कार्यकारी प्रमुख कार्यालयमा अझै हाजिर नभएको बताए।"
राणाकालीन कुनै पनि भवन नभत्काइने,"काठमाडौं राष्ट्रिय पुनर्निर्माण प्राधिकरणले पुरातात्त्विक महत्त्वका ऐतिहासिक कुनै पनि भवनसम्पदालाई नभत्काउन सम्बद्ध निकायलाई आग्रह गरेको छ। प्राधिकरणको बैठकले सबै पुरातात्त्विक सम्पदा जोगाउने उद्देश्यले पुरातत्त्वविद्, संरक्षणविद् र वास्तुविदको टोलीलाई अध्ययन गर्न खटाउने निर्णय गरेको छ।प्राधिकरणको कार्यकारी समितिको शुक्रबार बसेको बैठकले गरेको निर्णयअनुसार अहिलेसम्म भत्काउने भनेर पुरातत्त्व विभागले अनुमति दिइसकेका नेपाल राष्ट्र बैंक (थापाथली), संसद् भवन (ग्यालरी भवन), श्रीमहल (पुल्चोक), बबरमहल, केशरमहल, केन्द्रीय कानुन पुस्तकालय (रानीपोखरी), बाल मन्दिर, जुद्ध बारुण यन्त्र (वसन्तपुर), हरिहरभवन आदि पनि तत्काल भत्काउन पाइने छैन। तत्काल हावापानी र अरू किसिमका प्रभावबाट जोगाएर कसरी राख्न सकिन्छ, त्यसतर्फ ध्यान दिन सहरी विकास मन्त्रालय र पुरातत्त्व विभागसहित सम्बन्धित निकायलाई आग्रह गरेका छौं, प्राधिकरणका प्रमुख कार्यकारी अधिकृत गोविन्द पोखरेलले कान्तिपुरसँग भने, तर कुनै पनि निर्णयका आधारमा भत्काइहाल्न भने नदिने भएका छौं। उनले पुरातत्त्वविद्, संरक्षण्विद् र वास्तुविदको टोलीले अध्ययन गराएर मात्रै सम्पदाबारे अन्तिम निर्णय लिइने बताउँदै त्यस बेलासम्म जोगाएर राख्न केन्द्रीय आयोजना कार्यान्वयन इकाई र सहरी विकास मन्त्रालयलाई निर्देशन दिइएको जानकारी दिए। उनका अनुसार यसरी सम्पदा जोगाउनैपर्ने निर्णयमा आवश्यक परेमा अर्थ मन्त्रालयबाट बजेटको व्यवस्था गर्न प्राधिकरणले समन्वयकारी भूमिका निर्वाह गर्नेछ।पुरातत्त्वको पहिचान वा संरक्षणमा ढिलाइ भयो भनेर मात्रै हुँदैन, पोखरेलले भने, यदि भत्काउनैपर्ने हो भने पनि सम्बद्ध विज्ञहरूको अन्तिम राय लिनैपर्ने हुन्छ। अब यो प्रक्रिया पूरा नगरी सम्पदा भत्काउन अनुमति दिइने छैन। यो प्रक्रियामा पुरातत्त्व विभागको पनि समन्वय र सहयोग रहने भएको छ। यसअघि, महाभूकम्पका कारण धराशायी बनेको र सबलीकरण (रेट्रोफिटिङ) गर्नसमेत असम्भव रहेको भन्दै सिंहदरबारभित्रको मुख्य भवनसहितका उपत्यकाका झन्डै एक दर्जन विशेष महत्त्वका सम्पदाजन्य दरबारहरू तत्काल भत्काउन सहरी विकास मन्त्रालयले सुझाव प्रतिवेदन तयार पारेको थियो। तर, उक्त प्रतिवेदन र सुझावको चर्को आलोचना आएपछि सिंहदरबारको संरचना नभत्काई पुनर्निर्माण गर्न थप अध्ययन थालिएको छ। सिंहदरबारलाई नभत्काइकन जेजसरी भए पनि संरक्षणसंवद्र्धन गर्न सिंहदरबार पुनर्निर्माण कार्यान्वयन समिति गठन गरिएको एक महिना बिते पनि यसमा खासै प्रगति देखिएको छैन।"
१६ बालश्रमिकको उद्धार,"चाँगुनारायण नगरपालिका ताथलीस्थित महाकाली इँटाभट्टाबाट सिन्धुलीका युमसाङ लामा, अनिल बमजन, राजकुमार पाख्रिन, सुनील बमजन, ज्ञानबहादुर मोक्तान, टेकेन्द्र बमजन, मंगलीमाया थिङ, टेकबहादुर बमजन, रकम बमजनलाई उद्धार गरेको प्रहरीले जनाएको छ। श्वेतभैरव इँटाभट्टाबाट दाङका हीरालाल रोक्का, मित्रलाल घर्ती, अर्जुन घर्ती, झौखेलको कुमारीमाता इँटाभट्टाबाट प्रकाश परियारको उद्धार गरेको महानगरीय प्रहरी परिसर भक्तपुरका प्रवक्ता कृष्ण प्रसाईंले बताए। त्यसैगरी, नंखेलको जयहनुमान इँटाभट्टाबाट रुकुमका टेबबहादुर विक, ताथलीस्थित एसटी ब्रिक फयाक्ट्रीबाट रोल्पाका १३ वर्षीय कमल राना र सरस्वती इँटाभट्टा सुडालबाट सल्यानका नेत्रलाल घतीलाई उद्धार गरिएको हो ।"
कसरी हुन्छ काठमाडौंमा वायु प्रदूषण?,"कुनै क्षेत्र विशेषमा वायु प्रदूषणको समस्या मुख्यतया दुइटा कारणले निम्तिन्छ। ती हुन् प्रतिकूल वायुमण्डलीय अवस्थिति र अवाञ्छित प्रदूषणजन्य स्रोतको उपस्थिति। काठमाडौं उपत्यकामा यी दुवै कारण उत्तिकै हावी देखिन्छ। वायुमण्डलीय अवस्थितिले त्यस क्षेत्रको वायु प्रदूषण वहन गर्नसक्ने क्षमता निर्धारण गर्छ, जुन हाम्रो अधीनभन्दा बाहिरको कुरा हो। त्यो क्षमता यकिन गरी सन्तृप्त हुन नदिन बुद्धिमत्तापूर्ण तरिकाले प्रदूषणजन्य स्रोतहरूको उपस्थिति, उत्सर्जनको मात्रा र सञ्चालनका परिधि निर्धारण गर्न दृढ इच्छाशक्तिसाथ कार्यान्वयन गर्न सकिए मात्र वायु प्रदूषणलाई काबुमा राख्न सम्भव हुन्छ। यहीँनेर उपत्यकाको वायु प्रदूषण नियन्त्रणको प्रयास चुकेको देखिन्छ। उपत्यकाको वायुमण्डलीय अवस्थिति वायु प्रदूषणका दृष्टिले अन्य याममा भन्दा जाडो याममा अत्यन्त प्रतिकूल पाइएको छ । त्यसैले जाडो यामको अवस्थालाई व्याख्या गर्नु सान्दर्भिक हुन्छ।अन्य होचा उपत्यका र तराईको समथल भूभागले घेरिएको उच्च पहाडी थुम्कोको टाकुरामा अवस्थित काठमाडौं उपत्यकाले विश्वमा विरलैमात्र पाइने चरित्र प्रदर्शन गर्छ, त्यो हो एउटै भूधरातलले पठार र उपत्यकाको द्वैध चरित्र प्रदर्शन गर्नु। अर्थात् यस उपत्यकाले दिनमा पठारहरूले जस्तै वरिपरिका होचा क्षेत्रबाट वायु प्रवाहलाई आफूतिर खिच्ने गर्छ भने रातमा पोखरीमा पानी जमेजस्तै करिब चार सय मिटर गहिरो टसमससम्म नगर्ने चिसो हावाले भरिएको कुवा बन्ने गर्छ। फलस्वरूप, उपत्यकाको वायुमण्डलको तल्लो सतहभन्दा माथिल्लो सतह तातो हुने गरेको पाइएको छ। यस्तो अवस्थामा उत्सर्जित वायु प्रदूषण नत फिंँजिएर आकाशतिर जान सक्छ, न उडेर उपत्यकाबाट बाहिरिन सक्छ। यसका कारण उपत्यकामा थोरै मात्रामा प्रदूषण उत्सर्जन गर्दा पनि प्रदूषणको मात्रा अत्यधिक बढेर जाने र बिहान सबैभन्दा उच्च हुने गरेको हो। बिहान ९ बजेको वरपरबाट मात्र रातभरि टसमससम्म नगरी जम्मा भएको चिसो हावा पोकापोका बनेर कतै तलबाट माथितिर (ताता पोका) सर्ने र कतै माथिबाट तलतिर (चिसा पोका) झर्ने प्रक्रिया सुरु हुन्छ। उपत्यकामा जम्मा भएको प्रदूषण यिनै ताता हावाका पोकासँंगै आकाशतिर फिंँजिन थाल्छन् र सतहको प्रदूषणको मात्रा विस्तारै घट्दै गई मध्यान्नतिर सापेक्षित रूपमा न्युन हुने गर्छ। त्यसपछि भने स्थितिले फरक मोड लिन्छ।वाग्मती नदीको तीरैतीर तराईबाट दक्षिणपश्चिमी तथा थानकोट र भीमढुङ्गा भञ्ज्याङ हुँदै धादिङ उपत्यकाबाट अनि मुड्खु र तिनपिप्ले भञ्ज्याङ हुँदै त्रिशूली उपत्यकाबाट समेत उत्तरपश्चिमी हावा काठमाडौं प्रवेश गर्न सुरु गर्छ। सुरुमा यी दुई हावा उपत्यकाको बीच भागमा मिलन भई पश्चिमी हावाको रूप धारण गरी प्रदूषण विस्तारै बढार्दै लगी पूर्वका साँगा र नाला भञ्ज्याङबाट मध्यान्नतिर बनेपा उपत्यकामा ह्वास्स एकपटक फ्याँकिन्छ। पश्चिमी भञ्ज्याङहरूबाट भित्रिने हावा वाग्मतीको तीरैतीर काठमाडौं पस्ने हावाभन्दा तातो पाइएको छ। अपरान्हदेखि साँझसम्म पश्चिमबाट प्रवेश गरेको हावाले भैंसेपाटीदेखि महाराजगन्ज जोड्ने सिधारेखाको करिब एकडेढ किलोमिटरको फैलावटमा छिहिरो परेर खस्दै माथि उठ्छ र वाग्मती नदीको किनारैकिनार भएर उपत्यका पस्ने पातलो (करिब २०० मिमात्र गहिरो) र तुलनात्मक रूपमा चिसो हावामाथि खप्टिन्छ। यसरी चिसो हावामाथि तातो हावा खप्टिँदा उत्सर्जित वायु प्रदूषण आकाशतिर फिँंजिन सक्दैन र तल्लो सतहमै थुप्रिन जान्छ। यस अतिरिक्त, काठमाडौं उपत्यका घेर्ने डाँडाहरूको ठिक माथि स्थिर वायुमण्डलीय सतह बन्ने गर्छ। जसले उपत्यकालाई बिर्को लगाए जस्तैगरी प्रदूषण आकाशतिर फिँंजिएर जाने प्रक्रियालाई ठ्याप्पै रोक्छ र उत्सर्जित वायु प्रदूषण उपत्यकाभित्र संकलन हुन सुरु गर्छ। घाम डुब्ने समयसम्ममा प्रदूषणको पातलो सतह बनिसकेको हुन्छ र साँझ परेपछि यहाँ उत्सर्जित सबै प्रदूषण बनेपातिर बढारिने प्रक्रिया ठप्प हुन्छ र प्रदूषणको मात्रा बढ्दै र तह बाक्लिँदै जान्छ। रातिदेखि बिहान सबेरैसम्म जाडो याममा प्राय: सबैजसो दिन उपत्यकामा अत्यधिक वायु प्रदूषण रहन्छ। अझ उदेकलाग्दो कुरो के छ भने काठमाडौं उपत्यकाबाट अपरान्हको समयमा बनेपातिर फ्याँकिएको प्रदूषणको केही अंश साँझतिर काठमाडौं उपत्यकामै फर्किएर आउँछ र उपत्यकाको सतहदेखि करिब २५० मिटरमाथि बिहान अबेरसम्म मडारिएर बस्छ। यी तथ्यले स्पष्ट रूपमा के देखाउँछ भने काठमाडौं उपत्यकाको वायु प्रदूषण बहन क्षमता अत्यन्तै न्युन छ। त्यसैले थोरैमात्र पनि प्रदूषण उत्सर्जन गतिविधिमा वृद्धि भएको अवस्थामा यस उपत्यकाको प्रदूषण बहन क्षमता सजिलै सन्तृप्त हुनगई प्रदूषणको मात्रा ह्वात्तै बढेर डरलाग्दो स्थिति सिर्जना हुनसक्छ। यस्तो अवस्था जान्दाजान्दै काठमाडौं उपत्यकाको दक्षिणी भेगदेखि भित्री मधेस तराईसम्म र पश्चिमी भेगदेखि धादिङ उपत्यकाजस्ता वायु प्रदूषण प्रसारणका दृष्टिकोणबाट संवेदनशील क्षेत्रमा र त्यसमा पनि नागढुङ्गा पारिको नौबिसे क्षेत्र अति संवेदनशील स्थानमा सिमेन्ट कारखानाजस्ता भारी मात्रामा वायु प्रदूषण उत्सर्जन गर्ने उद्योगहरू भकाभक स्थापना हुनदिनु र उद्योग व्यवसायीको रोजाइको क्षेत्र बन्नुु अत्यन्त दु:खद पक्ष हो।यस सम्बन्धमा हालसालै नारेलबाट गरिएको अनुसन्धानबाट प्राप्त केही तथ्य प्रस्तुत गर्न वाञ्छनीय छ। हेटौंडा जस्तो तुलनात्मक रूपले टाढाको क्षेत्रमा स्थापित सिमेन्ट उद्योगबाट उत्सर्जित वायु प्रदूषणसमेत काठमाडौं उपत्यका पसेको देख्न सकिन्छ भने नौबिसे क्षेत्रमा स्थापित सिमेन्ट उद्योगहरूको प्रदूषण कति सशक्त रूपमा काठमाडौं उपत्यकामा पस्छ र उपत्यकाका साथै त्योभन्दा धेरै परसम्म असर पार्न सक्छ भन्ने स्पष्टसंँग देख्न सकिन्छ। प्रश्न उठ्छ, नाकैमुनि नौबिसेमै सिमेन्ट उद्योग खोल्नु थियो भने अर्बौंको नोक्सानी पुर्याएर, करोडौंको राजस्व घटाएर र हजारौंको प्रत्यक्षअप्रत्यक्ष रोजगारी मासेर हिमाल सिमेन्ट किन बन्द गर्नुपथ्र्यो? नौबिसेमा स्थापित उद्योगले काठमाडौं उपत्यकामा हिमाल सिमेन्टले भन्दा कम प्रदूषण गर्दैन। सोचौँ, के बन्दै गरेको थानकोटनौबिसे सुरुङ मार्गबाट यो प्रदूषणको मुस्लो ह्वात्तै काठमाडौं छिर्दा के अवस्था आउला? ओहोरदोहोर गर्ने यात्रुले सास फेर्न सक्लान्? थानकोट तथा तल्लो तटीय बासिन्दाको अवस्था कस्तो होला? समस्याको पूर्वानुमान गम्भीर छन्। यी अनुसन्धानका निष्कर्ष गलत सावित होइदेउन् भन्ने चाहना हाम्रो पनि छ। तर यस्तो हुने सम्भावना भने निकै कम देखिन्छ।राजधानी उपत्यकाको त यो हालत छ भने मोफसलमा के भइरहेको होला? बहुचर्चित लुम्बिनी क्षेत्रमा सञ्चालित करिब एक दर्जन उद्योगले कहाँकहाँ असर गरेका होलान् भनी नारेलबाट अध्ययन गरिएको थियो। उक्त क्षेत्रमा सञ्चालित सिमेन्ट उद्योगहरूले लुम्बिनी, भैरहवा, बुटवल, सुनवल बर्दघाटदेखि पहाडी पर्यटकीय नगरी तानसेनसम्मलाई प्रत्यक्ष असर गरेको देखाउँछ। यसले धुमधामसाथ सिमेन्टमा आत्मनिर्भर भइयो, अब निकासी गर्ने भनी उत्सव मनाउनु व्यर्थ छ भन्ने देखाउँछ। वातावरण विनाशक र रोगव्याधिको सर्जक सिमेन्ट नेपाललाई आवश्यकभन्दा बढी एक किलो पनि उत्पादन गर्न उपयुक्त छैन। लुम्बिनीमा पर्यटन विकासबाट बढी आम्दानी गर्न सकिन्छ कि सिमेन्ट बेचेर?काठमाडौं उपत्यकाको वायु प्रदूषण नियन्त्रण र क्षति न्युनीकरण गर्न केही फरक ढंगले सोच्न र तथ्यपरक हुन आवश्यक छ। वायुमण्डलीय अवस्था र वायु प्रदूषण प्रसारण एवं विस्तार प्रक्रियाको विस्तृत अध्ययन गरी अधिकतम कतिसम्म वायु प्रदूषण उत्सर्जन गर्दासम्म तोकिएको वायुको गुणस्तर कायम रहन सक्छ भन्ने निक्र्योल गर्नुपर्छ। उपत्यकाभित्र उत्सर्जित र बाहिरबाट उपत्यकामा भित्रिने प्रदूषणको जोड त्यो अधिकतम विन्दुभन्दा तल राख्न कुनकुन स्रोतमा के कति हस्तक्षेप आवश्यक पर्छ, त्यसको निक्र्योल गर्ने अनिमात्र हस्तक्षेप गर्ने परिपाटी बसाल्न उपयुक्त हुन्छ। वायु प्रदूषण उत्सर्जनका स्रोतहरू पहिचान, पुन:मूल्याङ्कन, नक्साङ्कन, क्षेत्रगत मात्रा निर्धारण अर्को आवश्यकता हो।सवारी साधन थप्दाहटाउँदा, उद्योग खोल्दाबन्द गर्दा, भूउपयोगमा परिवर्तन गर्दानगर्दा, इन्धनको गुणस्तर र प्रकार परिवर्तन गर्दानगर्दा वा विकास निर्माण प्रदूषणको स्तर बढ्छ वा घट्छ र तोकिएको गुणस्तर कायम हुन्छ या हुँदैन, अग्रिम तथ्य प्राप्त गर्न र कार्ययोजना बनाई लागु गर्नु आवश्यक हुन्छ। हो, उपत्यकाका इँटाभट्टाहरूले प्रदूषण गरिरहेका छन् र तिनलाई उपत्यका बाहिर सार्दा प्रदूषण कम हुन्छ। तर तिनीहरू पश्चिम धादिङतिर, दक्षिणी भेगतिर, पूर्वतिर वा उत्तरी क्षेत्रतिर सारियो भने के हुन्छ? यसबारे अग्रिम जानकारी लिने कार्य सम्पन्न गर्न उच्चस्तरीय प्रविधि र जनशक्ति नेपालमै उपलव्ध छ र काठमाडौं लगायतका क्षेत्रमा भइरहेका प्रदूषणजन्य गतिविधि नियन्त्रित र नियमन गर्न सम्भव छ। खाँचो केवल सम्बन्धित निकायको इच्छाशक्तिको छ।प्रा रेग्मी, नारेल, भौतिकशास्त्र केन्द्रीय विभाग, त्रिवि कीर्तिपुरमा आबद्ध छन्।"
बच्चा हाँसिरहेको छ,"सरकारी अस्पतालको बेड नम्बर १०२ मा बच्चाको जन्म भयो। आमाको कोखबाट एक्कासि बाहिरिएपछि स्वाभाविक रूपमा बच्चा च्याहाच्याहा गरिकन रुनुपर्ने हो। बच्चा त बेस्मारी हाँस्न पो थाल्यो खितखितखितखित।एकछिन अघि जन्मिएको बच्चा बेडमा मजाले हाँसिरहेको थियो। यस्तो अपत्यारिलो दृश्यले वार्डमा खटिएकी तरुनी नर्सको होश ठेगानमा रहेन। ऊ असाध्यै आत्तिएर रातको ड्युटीमा आफ्नो क्याबिनमा आराम गरिरहेको सिनियर डाक्टरकहाँ हस्याङफस्याङ गर्दै पुगी।के भयो निना? डाक्टरलाई यसरी निद्रा खलबलिएको मनपरेको थिएन। डाक्टरसाबडाक्टरसाब।भन, के भन्नु छ?डाक्टरसाब बेड नम्बर १०२ को बच्चा।के भयो बेड नम्बर १०२ को बच्चालाई?बच्चा। फेरि पनि नर्सको वाक्य पूरा भएन।के बच्चाबच्चा? सिनियर डाक्टरले झोँक्किएर भन्यो।भर्खर जन्मिएको बच्चा हाँसिरहेको छ, डाक्टरसाब। बल्ल नर्सको सास ढंगले चल्न थाल्यो। हँ, बच्चा हाँसिरहेको छ? सिनियर डाक्टरको पनि होश हरायो।केही बेरमै एउटा बच्चा जन्मनासाथ बेसरी हाँस्न थालेको अविश्वसनीय किन्तु विलकुलै सत्य खबर सरकारी अस्पतालको अग्लो बाउन्ड्री नाघेर खुला सडकमा पुग्यो। र तीव्रतम वेगले नगर परिक्रमा गर्न थाल्यो। सुन्यौ नयाँ खबर? के खबर? बच्चा हाँसिरहेको छ। कुन बच्चा? अस्पतालमा जन्मेको बच्चा। सरकारी अस्पतालमा जन्मेको बच्चा। बेड नम्बर १०२ को बच्चा। बच्चा पटक्कै रोएन। जन्मनासाथ हाँस्न पो थाल्यो बच्चा। आमाको कोखबाट हाँसेर निस्कियो बच्चा। यो कस्तो हाँस्ने बच्चा हो? जन्मँदा बच्चा रुनुपर्ने होइन? अहो, हाँस्ने बच्चा जन्मियो। अहिलेसम्म बच्चा हाँसिरहेको छ।यो गजबको हेडलाइन समाचारलाई सबभन्दा पहिले प्रत्यक्ष ढंगले ट्याप्प समात्न ठूलासाना अखबारका सक्रिय संवाददाताहरू दगुरादगुर गरेर आइपुगे सरकारी अस्पतालमा। सरकारी अस्पतालको साँघुरो प्राङ्गणमा एउटा ठूलै हुल अटाएको थियो। यो अटेसमटेसमा सबै एकअर्कालाई उछिन्न ठेलमठेल गरिरहेका थिए। खोइ कहाँ छ, बच्चा? साँच्चिकै हाँसिरहेको हो त बच्चा? पटक्कै रोएको छैन बच्चा? हाँसिरहेको अद्भुत बच्चाको विषयमा जान्नबुझ्न व्यापक हल्लीखल्ली मच्चिएको थियो।एउटा अर्धश्वेत दाह्रीवाल अधबंैसे व्यक्तिले अघि बढेर प्वाक्क भन्यो, कतै यो कुनै राजनीतिक बच्चा त होइन?तपाईंको भनाइको मतलव? कसैले तुरुन्तै प्रतिप्रश्न गर्यो।मेरो मतलव विलकुलै साफ छ, बाबु।के साफ छ?हेर, अहिले मुलुकको स्थिति धेरै राम्रो छ, कुनै नेताले जस्तै बुझाउने पाराले उसले मुस्कुराएर सामुन्नेको ठिटोलाई भन्यो, यही खुसीमा बच्चा हाँसिरहेको हुनुपर्छ।तर मुलुकको स्थिति त यथार्थमा राम्रो छैन नि नेताजी। यसको प्रतिवाद आउन कुनै बेर लागेन, तपाईं यति ठूलो असत्य नबोल्नोस्।यो तिम्रो व्यक्तिगत विचार हो। नेता (नेतै रहेछ) ले भन्यो, म तिमीसँग सहमत छैन।म पनि सहमत छैन। नेताको सामुन्ने खडा ठिटोको विरोध जारी थियो, तपार्इं नेता भएर यस्तो झुठो नबोल्नोस्।म पूरै सत्य बोलिरहेको छु, बाबु।तपार्इंहरू यसरी गलफत्ती नगर्नाेस्, एउटा अर्काे चर्को आवाज सुनियो, मेरो विचारमा त यो कुनै बुद्धिजीवी बच्चो हो।कुनै गम्भीर चिन्तनमननको समाधानिक उत्कर्षमा पुगेर अनायास हाँसेको हुनुपर्छ, बच्चा। अरू कमेन्ट आउनुभन्दा अगावै झटपट थप्यो, उसले। यो उत्कर्ष भनेको के हो? प्रश्न आइहाल्यो, तपार्इं यस्तो नबुझिने कुरा नगर्नाेस्।हो, उत्कर्ष भनेको बुझ्दैनौं हामी।उत्कर्षफुत्कर्ष छाड्नोस्, तपाईंहरू। यो पक्का कुनै देवबच्चा हो। रामरामरामराम। अर्काे जोडदार टिप्पणी भयो, बल्ल हामीकहाँ देउता बच्चोको जन्म भयो।देउताको बच्चा भनेर तपाईं कसरी भन्न सक्नुहुन्छ, पण्डितजी? कसैको चित्त नबुझेकोले प्रश्न आयो।मानिसको बच्चा पो त जन्मिएपछि रुन्छ त, पण्डितजी भनिनेले भन्यो, देवबच्चाहरू यसरी हाँस्ने गर्छन्।वाहियात कुरा।होइन, वाहियात होइन यो।अनि के हो त?यो देवबच्चा नै हो।देवबच्चाहरू जन्मँदा हाँस्छन्।मानिसको बच्चा कसरी देवबच्चा हुन्छ?सरकारी अस्पतालको बेड नम्बर १०२ मा जन्मेर खितखितखितखित हाँसिरहेको अचम्मलाग्दो बच्चाको खबर फैलिएर मेरो घरसम्म पनि आइपुगेको थियो। मेरी श्रीमतीले मसँग भनी, सुन्नुभो, एउटा बच्चा जन्मना साथ हाँस्यो रे ठिकै छ त, मैले भनेंँ।जन्मदा बच्चा हाँस्छ त? श्रीमतीले भनी, बच्चा रुने पो गर्छ।भर्खरै जन्मेको बच्चा हो। उसलाई केही पनि थाहा छैन। त्यसैले हाँसिरहेको छ। मैले हाँसेर श्रीमतीलाई भनेंँ, पछि सबथोक थाहा पाएपछि आफैं रुनेछ बच्चा।"
सफल स्कुलको मापदण्ड,"के साँच्चै नेपाली शिक्षा बालबालिकाले खोजेजस्तो छ? के नेपाली शिक्षाले आफू वरिपरिको दुनियाँलाई राम्रोसँग चिनाउने प्रयास गरेको छ? के यसले विद्यार्थीको रुचि थाहा पाई उसको कुशलता प्रयोग गरेर आफू वरिपरिको समस्यासँग जुध्न सक्ने मानिस बनाएको छ? के यसले मानव समुदायको भलो गर्न सिकाउँदैछ? पक्कै पनि जोन हल्टले भनेजस्तो उक्त तीनवटै कुरा नेपाली शिक्षाले विद्यार्थीलाई सिकाउनसकेको छैन। विडम्बना भन्नुपर्छ, २०२८ सालयता राष्ट्रिय शिक्षा पद्धति लागु भएपछि निजी विद्यालय सञ्चालनको लहर चल्यो। र त्यसपछि नै सामुदायिक विद्यालयहरूको अधोगति पनि सुरु भयो। तिनताक तिनै सरकारी विद्यालय र कलेजमा शिक्षा हासिल गरेका टाठाबाठा र हुनेखानेले निजी विद्यालय स्थापना गरेर अंग्रेजी भाषाको बिउ रोपे। जसले कालान्तरमा नेपाली भाषालाई सेपमा मात्र पारेन, निजी विद्यालयहरूले अंग्रेजी भाषालाई शिक्षाको माध्यम बनाई विकसित मुलुकका लागि दक्ष र अदक्ष जनशक्ति उत्पादन गर्ने एकमात्र ध्येय बनाए र बनाउँदैछन्। त्यतिमात्र हैन, विभिन्न पेसा अँगालेका र भिन्न पृष्ठभूमि भएका हुनेखानेले बाहिरबाट अंग्रेजीभाषी शिक्षक ल्याएर निजी विद्यालय स्थापना गर्न थाले । निजी विद्यालय सञ्चालकहरूको सामाजिक र आर्थिक हैसियत चुलिने क्रम पनि सुरु भयो। ऊबेला स्थापना गरिएका अधिकांश निजी विद्यालयले अंग्रेजी भाषालाई शिक्षाको माध्यम बनाउनमात्र बाहिरबाट शिक्षक ल्याए, नकि जोन हल्टले भनेजस्तो कुरा सिकाउन। अंग्रेजहरूले अंग्रेजी भाषा सिकेर आफू र आफू वरिपरिको दुनियाँलाई बुझे र आफूले आफूलाई त्यसैअनुरूप ढाल्दै आफ्नै देशलाई चाहिने जनशक्ति उत्पादन गरे र गर्दैछन्। तर हामीकहाँ भने निजी विद्यालयले आफ्नो देशलाई भन्दा विदेशमा खपत हुने जनशक्ति उत्पादन गर्नेमात्र लक्ष्य बनाउँदै आएका छन्। छ दशक पुरा गरेको नेपाली शिक्षाले न विद्यार्थीलाई आफू चिन्न सिकायो, नत वरिपरिको दुनियाँ चिनायो, न उसको रुचि थाहा पाएर त्यसलाई फलाउनेफुलाउने अवसर दिलायो, नत विद्यार्थीले आफ्नो वरिपरिको समस्या बुझ्यो। समस्यै नदेखेपछि समस्यासँग जुध्नुपर्ने आवश्यकता नै रहेन। सामुदायिक हुन् वा निजी सचेत, संवेदनशील र समस्यासँग जुध्न सक्ने हैन, जसरी पनि आफूलाई हुनेखाने बन्नमात्रै शिक्षित र दीक्षित हुने थलो बन्दैछन्। विद्यार्थीलाई आफू र आफू वरिपरिको वस्तु तथा प्रकृतिबारे जानकारी गराउने पहिलो माध्यम पाठ्यपुस्तक नै हो। तर अफसोस, सामुदायिक विद्यालयमा एकरूपता भए पनि निजी विद्यालयमा छैन। कतिपय निजी विद्यालयको पूर्व प्राथमिक तहमा पढ्ने विद्यार्थीले अक्षर र शब्द खुट्याउन थालेपछि उसको वरिपरिको वस्तुबारे जान्नेबुझ्ने उत्सुकतालाई ध्यानमा राखी तयार पारिएको पुस्तक छनोट गर्नुपर्ने हुन्छ। तर पछिल्लो समय कतिपय स्थापित निजी विद्यालयका संस्थापक शिक्षकहरूको अतिरिक्त आम्दानीको स्रोत पाठ्यपुस्तक बन्दै गएकाले कसले बढी कमिसन दिन्छ भन्नेतिर विद्यालयहरूको ध्याउन्न हुन्छ। निजी विद्यालयका बहुसंख्यक शिक्षक विशेषगरी पूर्व प्राथमिक तहका शिक्षकहरू पनि यस्ता पुस्तकमा के कस्ता विषय समेटिनुपर्ने हो भन्नेबारे त्यति संवेदनशील र चिन्तित देखिँंदैनन्। जसका कारण नेपाली विद्यार्थीले निष्क्रिय औपचारिक शिक्षा हासिल गरिरहेका छन्। विकसित मुलुकमध्ये बेलायत, दक्षिण कोरिया र फिनल्यान्डमा हरेक पाँच वर्षमा पाठ्यपुस्तक र पाठ्यक्रम परिमार्जन गर्दै लाने परिपाटी छ। त्यहाँका कतिपय विद्यालयमा स्कुले शिक्षा हासिल गरिरहेका विद्यार्थीका लागि पाठ्यपुस्तक स्वयं शिक्षकहरूले तयार पार्ने गर्छन्। यस्तो अभ्यास नेपालका एकाधबाहेक अन्य विद्यालयले पछ्याउनसकेका छैनन्। त्यसो त पछिल्लो समय केही सामुदायिक विद्यालयले जोन हल्टले भनेजस्तै सफल स्कुलको मापदण्ड तयार गर्दैछन्। यस्ता विद्यालयहरूमा खोटाङ दिक्तेल नगरपालिकाको जनजागृति प्रावि र सुर्खेतको बड्डीचौर मावि अग्रपंक्तिमा पर्छन्। कोदालोदेखि कम्प्युटरसम्मको व्यावहारिक ज्ञान दिने जनजागृति प्राविको जमिन, जंगल र जलसम्मको पठनपाठनका कारण पक्कै पनि केही वर्षभित्र त्यहाँका विद्यार्थीले आफू र आफू वरिपरिको समाज चिन्ने अवसर पाउनेछन्। र आफू बस्ने समाजको समस्या बुझ्ने र ती समस्यालाई समाधान गर्नसक्ने विद्यार्थी जन्मनेछन्। त्बड्डीचौर माविका विद्यार्थीले विद्यार्थी जीवनमा कृषिकर्मबारे सिक्दै आएको आधारभूत ज्ञानले उनीहरूलाई विदेश पलायन हुनबाट रोक्नेछ। यी दुई स्कुलले थालेको व्यावहारिक ज्ञानको सिको अन्य विद्यालयले पनि गर्नसके आउँदो केही वर्षमा जोन हल्टले भनेजस्तो सिकाउनैपर्ने आधारभूत कुरा सिकाउन नेपाली शिक्षा सफल हुनेछ र अहिलेका विद्यालयहरूले सफल स्कुलको मापदण्ड तयार गर्दै लानेछन्। यसका लागि शिक्षाका सरोकारवाला, शिक्षक र अभिभावक पनि सचेत र संवेदनशील हुनु उत्तिकै जरुरी छ।"
मूत्र अवरोधबाट मुक्ति : प्रोस्टेट शल्यक्रिया,"प्रोस्टेट शल्यक्रियाको निम्ति बिरामीको शरीरमा देखापरेका सहव्याधि तथा कमजोर अवस्थाको सक्दो बढी व्यवस्थापन अनिवार्य हुन्छ। त्यसैले यस्ता उमेरका बिरामीको उपचारलाई बहुविशेषज्ञीय टोली जाँच, उपचार तथा निगरानीमा सञ्चालन गर्नुपर्छ। मेरो पछिल्लो ३ वर्षको व्यक्तिगत अनुभवले के पनि भन्छ भने वृद्ध माझका वृद्धहरू प्राय: अस्पताल भर्ना हुनआउँदा पिसाब पुरै रोकिएर वा राति सुतेको बेला पुरा पिसाब चुहिने भएर आउने गर्छन्। मूत्र संक्रमण र मृगौलाको कार्यक्षमतामा ह्रास भएको अवस्था उनीहरूमा प्राय: देखिने गर्छ। उनीहरूमध्ये धेरैको हर्निया, पिसाब थैलीमा पत्थरी र मूत्रथैलीको तथा प्रोस्टेट ग्रन्थिको क्यान्सर पनि देखापर्ने गर्छ। त्यसैले यस्ता बिरामीको उपचारमा बहुविशेषज्ञहरूलाई समावेश गरेर शल्यक्रिया पनि प्राय:जसो एकैपल्टमा २ वा बढी थरीको गर्नुपर्ने हुन्छ। ३ वर्षमा संग्रह गरिएको ५० भन्दा बढी बिरामीको आँकडाले देखाउँछ कि पूर्ण तयारीपछि गरिएको शल्यक्रियापछि बिरामीले सजिलोसंँग मूत्र सञ्चालन गर्न सक्छन्। यी बिरामीको उमेर ८० देखि १०१ वर्षसम्म भए पनि करिब ५० प्रतिशत बिरामीमा २ वा बढी शल्यक्रिया एकैसाथ गरिएको थियो र तिनीहरू यसलाई ग्रहण गर्न योग्य थिए। बिरामीहरू जो प्रोस्टेट शल्यक्रिया पूर्व बारबार राति उठ्न बाध्य हुन्छन् वा पिसाब लागेपछि रोक्न सक्दैनन्, तिनीहरूमध्ये सबैमा शल्यक्रिया पश्चात यी लक्षण पुरै भने हाराउँदैनन्। त्यसैले शल्यक्रियापछि थप औषधी उपचारबाट यी लक्षण कम गर्ने प्रयत्न जारी राख्नुपर्छ। यो भन्दा अत्युक्ति नहोला कि चिना अर्थात् जन्मकुण्डली अनुसारको उमेर जति धेरै भए पनि बिरामीलाई प्रोस्टेट संलग्न मूत्र अवरोधको शल्य उपचारको फाइदाबाट बञ्चित गर्न मिल्दैन। सर्वप्रथम बिरामीलाई बहुविशेषज्ञको टोलीले तयार गरेर उपयुक्त समयमा प्रोस्टेट शल्यक्रिया गरे मूत्र अवरोध हटाउन पूर्ण सफलता प्रप्त गर्न सकिन्छ ।"
वैकल्पिक राजनीतिको बाटो,"बाहिर एकता चर्चा, भित्र प्रतिस्पर्धात्यसो त आफूलाई वैकल्पिक शक्तिकै रूपमा राष्ट्रवादी धारको नेता दाबी गर्दै यसै अवधि उपेन्द्र देवकोटा, अनि पुरानो शक्तिका नाममा पीएल सिंह लगायत नेताहरू पनि उदाउन नखोजेका होइनन्। कोणसभा, पर्चा वितरणदेखि विज्ञापन छपाएर कार्यकर्ता भर्तीसम्मका गतिविधि यसैबीच भइरहेका छन्। फेसबुक र ट्विटरमा लेख्नु त सामान्य भइहाल्यो। तीमध्ये मुख्य चर्चा भने यिनै तीन घटकको छ। भट्टराईले नयाँ शक्ति घोषणा गरेको साँझ मिश्रको घर पुगेर एउटै दलमा काम गर्ने प्रस्ताव गरे पनि उनी तयार भएनन्। अहिले उनै मिश्रले विवेकशीललाई यही प्रकारको आग्रह गरिरहेको खुलेको छ। सहकार्यको सम्भावना छ पनि छैन पनि, रवीन्द्र दाइले हामीलाई अलग अस्तित्वमा भन्दा पनि साझा पार्टीकै युवा संगठनका रूपमा बुझ्नुभएको रहेछ, त्यस्तो त हुँदैन, विवेकशील स्रोत भन्छ, तर चुनावमा संँगै जान सकिने सम्भावना भने छ। उहाँहरूले दल दर्ता गरिनसकेका कारण यदि स्वतन्त्र उम्मेदवार उठेमा हामीले सघाउने, अरू ठाउँमा उहाँहरूले हामीलाई सघाउने सम्भावनाबारे छलफल चलेको छ। ती नेताको भनाइ पुष्टि गर्दै विवेकशीलका पाण्डे भन्छन्, चुनाव भएको खण्डमा हाम्रो फोकस काठमाडौंमा हुने भएकाले उहाँहरूले हामीलाई सघाउने सम्भावना बढी छ। उहाँहरूको स्वतन्त्र उम्मेदवार उठे हामी सघाउँछौं।मिश्रले बृहत सहकार्यको सम्भावना नकारेनन्। कमजोरी विनाको मानिस पाउन कठिन भए पनि अब कसै न कसैले कम्फोर्ट जोनबाट निक्लेर विकल्पको जोखिम उठाउनुपर्ने उनको अडान थियो। संयोगले मिश्रसँग कुपन्डोलको एउटा क्याफेमा बिहीबार अपराह्न कुरा गर्न बस्दा उनै कलाकार हरिवंश आचार्य कतैबाट आइपुगे। मिश्रलाई नयाँ पार्टीको लागि बधाई दिएर एकैछिन कुरा गरे। मिश्र अन्यत्र छड्किएको बेला पारेर मैले आचार्यलाई पत्रकार गिरीले दिएको भोजमा वाग्ले र लालसँग उनको टिप्पणी सम्झाएँ। उनले हाँस्दै भने, त्यो त मैले जिस्केर भन्देको। सरकार चलाउने पार्टीहरूको शैलीले जनतालाई के गरौं, कसो गरौं भएको छ। तर तत्कालै धेरै सिट आइहाल्छ भन्ने लोभ वैकल्पिक नेताहरूले पाल्नु हुँदैन। विश्वसनीय काम देखाउनुपर्यो।"
"विकल्प होस्, प्रतिगमन नहोस्","विश्वभरि नै उदार लोकतन्त्रको सान्दर्भिकताबारे प्रश्नहरू उठिरहेका बेला नेपालमा पनि स्थापित शक्तिहरूबाट भएन, चल्दैन भन्ने विमर्श सुरु भएको छ। अमेरिकामा डोनाल्ड ट्रम्प उदाउनुको पछाडि वासिङ्टनवालाहरूप्रति बाहिरियाको आक्रोश पनि कारक हो। फ्रान्स, बेलायत र अन्यत्र पनि यस्तै हावा चलेको छ। अहिले विचारधाराभन्दा पनि शरणार्थी, आप्रवासी, मुस्लिमजस्ता विशिष्ट परिस्थिति देखाएर पार्टीहरू स्थापित हुनखोजेको देखिन्छ। नेपालमा पनि यस्तै कुनै परिस्थिति देखाएर नयाँ पार्टीको वकालत गर्नेलाई बल मिलिरहेको छ।रवीन्द्र मिश्रदेखि विवेकशीलसम्मै हामी इमानदार छौं, सत्य बोल्छौं, जनताप्रति समर्पित हुन्छौं भनेर आफूलाई सान्दर्भिक देखाउने प्रयास जारी छ। बाबुराम भट्टराईको अलिकति फरक देखिन्छ, तर जग उस्तै छ। उनकै नयाँ शक्तिको दस्तावेज हेर्ने हो भने पनि पुरानो चालाले हुन्न, नयाँ किसिमले गर्ने हो, नेपालजस्तो मुलुकमा विविधतालाई सकार्नुपर्छ भन्ने जोड देखिन्छ। यत्तिकै भरमा यी पार्टीहरू विकसित होलान् त भन्ने प्रश्न उठ्छ। वैचारिक भनिएका कांग्रेस, एमाले, माओवादी, राप्रपाजस्ता पुराना पार्टीहरूमा आज जुन वैचारिक शून्यता देखिन्छ, त्योभन्दा डरलाग्दो अहिलेका नयाँ पार्टीहरूको कामना वा नियतमा शंका गर्न नसकिए पनि यथार्थबोध भयो कि भएन भन्ने मुख्य हो। राजनीति उहाँहरूले कल्पना गरेजति सजिलो हुँदैन। चाहँदानचाहँदै पनि राजनीतिमा स्वार्थको द्वन्द्व हुन्छ। स्वार्थ संगठित हँुदै गएपछि तिनको आकार वैचारिक नै हुन्छ। जस्तो, कल्याणकारी राज्यबारे धारणा के त भनी सोध्नुपर्यो भने उही नीतिगत कुरै आउँछ। नीतिगत कुरो आउने बित्तिकै स्वार्थकै द्वन्द्व हुन्छ।म नयाँ दल खोल्ने प्रयासलाई गलत भन्दिन। वैचारिक क्षेत्र र समाजको बनोट बुझ्ने मामलामा गृहकार्य पुगेन भन्नमात्रै खोजेको हुँ। हामीले जुनबेला लोकदल खोल्दै थियौं, त्यसबेला अहिलेजस्तो जातीय, क्षेत्रीय, लैंगिक, भाषिक, वर्गीय स्वार्थ, अस्मिता र असमानताका प्रश्नलाई लोकतान्त्रिक पद्धतिभित्र बसेर प्रतिस्पर्धा गर्दै कसरी सम्हाल्ने भन्नेजस्ता प्रश्न उठिसकेका थिएनन्। अहिले यी आकांक्षाहरू सतहमा आएका छन्, तर बाबुरामजी लगायतले यसको व्यवस्थापन गर्नेमा ध्यान दिइरहेको म देख्दिन। हामीले इतिहास, सिद्धान्त र विचारको कुरा गर्दागर्दै पनि मतदाताहरूको विश्वास र सोच विचित्रको हुन्छ। अरू बेला वाहवाही गर्नेबाट भोट हाल्ने बेला समर्थन नहुन सक्छ। अथवा अरू बेला कांग्रेसलाई गाली गर्नेले चुनावमा उसैलाई, अनि एमालेलाई गाली गर्नेले उसैलाई मत हाल्न खोज्ने मनोविज्ञान हुन्छ। मैले पाल्पामा लोक दलबाट चुनाव उठ्दा सबै पाण्डे त क्या असल भन्थे। कांग्रेस र एमालेहरू पनि मुलुकलाई यस्तो मानिस चाहिएको छ भन्थे। तर भोट हाल्ने बेला वामपन्थीहरूलाई लागेछ, यसलाई भोट हाल्नु भनेको कांग्रेसलाई हालेसरह हो। अनि कांग्रेसलाई लागेछ, यसलाई भोट हाल्नु भनेको वामपन्थीलाई हालेसरह हो। नतिजा त्यही भयो।प्राध्यापक, कर्मचारीजस्ता पढालेखा पनि एउटा न एउटा वर्गीय पेसागत संगठनमा बसिसकेका हुन्छन्। तिनले पनि अरू बेला राम्रो भन्छन्, चुनावमा सहयोग गर्दैनन्। तर ०६२६३ मा परम्परागत मतदाताबीच माओवादीको जित एउटा विशिष्ट परिस्थितिमा भयो, आधारचाहिँ एउटै हो। माओवादी जनयुद्धबाट आएकाले भोट पाएको होइन। कांग्रेस, एमाले हेरियो, माओवादी हेरौं न भन्ने देखियो। दलित, महिला, मधेसी, अल्पसंख्यकको आत्मसम्मान उठाउने मुद्दा बोकेकाले अनि मुलुकको विकास गर्ने एजेन्डाका लागि भोट पाएका हुन्। हुन त माओवादीको लामो राजनीतिक यात्रा, बृहत संगठन, मैले नमाने पनि केही वैचारिक धरातल थियो। त्यसैले उसले भोट पायो। तर त्यो बेला पनि प्रत्यक्षमा कांग्रेसको समर्थकलाई हाले पनि समानुपातिकमा माओवादीलाई हाल्ने धेरै थिए। २०७० को चुनावमा ती मतदाता फेरि कांग्रेस, एमालेमा फर्किए। अहिले पनि विश्वसनीय नेतृत्व, नारा, रणनीति आदिमा मिहेनत गर्दा वैकल्पिक नेताहरूले भोट पाउन सक्छन्। संगठन, सदस्यता प्रणाली, स्रोतसाधन परिचालन, युवालाई अपिल गर्दै देशभरिका मतदातालाई लक्षित गर्नसके यसलाई हेरौं न त भन्ने भाव आउन सक्छ। तर स्थापित दलहरूको बीचमा उनीहरूले निकै ठूलो मिहेनत गर्नुपर्छ। फेसबुक र ट्विटरको अभियानमात्रै काफी हुँदैन। फेसबुकमा लाइक गर्छ, तर मनपराउँदैन। ट्विटरमा फलो गर्छ, तर वास्तविक जीवनमा फलो गर्दैन। त्यस्तालाई कसरी पार्टी समर्थकका रूपमा पुँजीकृत गर्ने? वैकल्पिक दल सामु यो चुनौती छ।मैले लोक दलको संगठन बनाउँदा कतिपय साथी पुरानो पार्टी छाडेर त आए, तर त्यसप्रतिको लगाव पुरै छाड्न नसकी आएको पनि देखियो। पुरानो पार्टीप्रति लगाव रहेपछि नयाँ पार्टीमा मिहेनत गर्न मन नलाग्ने हुन्छ। लोक दलको बारेमा अखबारमा छ्यापछ्याप्ती लेखिन्थ्यो। हल्लाखल्ला ठूलै थियो। पुराना पार्टीकाहरूले गलत प्रचार गर्दै हिँड्नुले पनि शक्ति बढेकै छ भन्ने आँकलन गरियो। मेरो पनि आफ्नै अनुभवको कमी रह्यो होला। राजनीतिक संगठन बनाउने अनुभव थिएन। स्रोतसाधनको कमी थियो। तर प्रयत्नचाहिँ गरेकै हो। त्यो बेला ५०५२ उमेरको थिएँ हुँला। कतिपय साथी विदेशी संस्थाहरूमा काम गरेर बसेका थिए, म त्यता लागिन। मैले केही सुधार र परिवर्तन गर्न सकिन्छ कि भन्ने प्रयास गरेंँ। नयाँ दलहरू आउनु स्वागतयोग्य नै हो। अब संघीय लोकतान्त्रिक गणतन्त्र नेपालभित्र लोकतान्त्रिक प्रतिस्पर्धा गर्दै आफ्ना सपना र वैचारिक आधारहरू फलाउने, फुलाउने हो भने त्यो सकारात्मक हुन्छ। त्यसको विकल्पमा आउने हो भने त्यो जनआन्दोलनको भावना विपरीत हुन्छ। हामीलाई विकल्पको नाममा अर्को प्रतिगमन चाहिएको छैन।(कुराकानीमा आधारित)"
लोकनृत्यमा मितेरी साइनो,"नेपालभारत मानव विकास एवं मैत्री संघले यस्तो अवसर जुराइदिएको हो। अरुणाचल प्रदेशको मन्पा जातिको परम्परागत तोवाङ गायन एवं नृत्य निकै रोचक थिए। बौद्ध धर्मावलम्बीको १२ वर्ष चक्रअन्तर्गतको सेर्तुक्पेन समुदायको बार्दोछाम नृत्य पनि लोभलाग्दो थियो। यो प्रस्तुतिमा कलाकारहरूले बाघ, भेडा, बाँदरजस्ता विभिन्न जनावरको मुकुन्डो लगाएर नाचेका थिए। यो नृत्यले हरेक वर्ष फेरिने वर्षचक्र र त्यसमा जनावरहरूको प्रतीकात्मक सम्बन्धलाई प्रष्ट पारेको थियो। अरुणाचल प्रदेशमा प्रचलित सिंह नृत्य पनि आकर्षक थियो। यसमा कलाकारहरू भिक्षु र तीन वटा सिंहको रूपमा मञ्चमा प्रस्तुत भएका थिए। भालेपोथी मृग नृत्यले पनि दर्शकलाई लोभ्यायो। अरुणाचलकै बुगुन समुदायको नृत्य र मन्पा समुदायको अर्को धिराङ नृत्य पनि नेपाली दर्शकका लागि रोचक बनेको थियो। अरुणाचलका चर्चित कलाकारहरू ताम्रिन छिरिङ, दोर्जी खाण्डु थुँगन, लोप्सङ छोन्जुर, तेन्जिङ टासी, रिन्चिन ल्हामु, थुक्तेन छोम्बे, कुन्चो ल्हामु, साङ्गे छोमु, दावा योटन, लेकी छोम प्याङ, सबनम ग्लो, नाम्गे वाङ्मो फिन्हया, नवाङ छोटेन, सोनाम पेमा, कुञ्जाङ ल्हाट्रोन, फुन्चु ख्रिमे, रिन्चिन नर्वो लगायतले प्रस्तुति दिएका हुन्।नेपालका तर्फबाट सांस्कृतिक संस्थानले हुड्केली र थारू नृत्य प्रस्तुत गर्यो। भारतीय संस्कृतिक केन्द्र र भारतीय दूतावासका तर्फबाट भने मञ्जुश्री नृत्य र तामाङ सेलो प्रस्तुत गरिए। कार्यक्रमको उद्घाटन भारतीय कार्यबाहक राजदूत विनय कुमारले गरेका थिए।"
हरेक फिल्म पोलिटिकल स्टेटमेन्ट,"काठमाडौं भारतीय समानान्तर फिल्मका लागि गिरीश कसरावली चर्चित छन्। कन्नड भाषामा फिल्म बनाउँदै आएका उनले १४ पटक राष्ट्रिय अवार्ड पाइसकेका छन्। राजधानीको भृकुटीमण्डपमा जारी नेपाल मानवअधिकार फिल्म फेस्टिभलको दोस्रो दिन शुक्रबार नेपाली फिल्मकर्मी र फिल्मप्रेमीबीच कसरावलीले मास्टर क्लास दिए। नेपाली निर्देशक छिरिङ रितार शेर्पाले संयोजन गरेको मास्टर क्लासमा कसरावलीले पटकथाकारले लेखेको स्क्रिप्टलाई निर्देशकले पुनव्र्याख्या गर्नुपर्ने बताए। सन् १९७७ मा बनेको आफ्नो पहिलो फिल्म घटश्रद्धा को उदाहरण दिँदै उनले फिल्म बनाइसकेर देखाउँदा पटकथाकारले तिमीले त मेरो फिल्मको टाइटल मात्रै राखेछौ भनेको सम्झिए। निर्देशकले पुनव्र्याख्या गर्दा मात्रै पटकथा अर्थपूर्ण बन्छ, उनले भने, धेरैपटक सम्पादन गर्दा फिल्ममा राम्रो रिजल्ट निस्कन्छ। उनका फिल्महरूमा प्राय: ओपन इन्डिङ हुन्छ। यसबारे पनि उनले प्रस्टयाए। फिल्ममा कुनै समाधान नभई ओपन इन्डिङमा छोडिदिनुपर्ने उनको तर्क थियो। किनभने समाज र जीवन त कहिले पनि टुंगिँदैन, यो त निरन्तरको प्रोसेस हो, उनले भने, त्यही भएर फिल्मलाई पनि समाज र जीवनजस्तै ओपन छोडिदिनुपर्छ। प्राय: अल्पसंख्यक, सिमान्तकृत र पीडितका जनजीवनमा आधारित फिल्महरू बनाउने उनले भने, मैले फिल्मको कथा यसरी समाप्त भयो भन्नु त झूटो बोलेको हुन्छ। जीवन निरन्तर चलिरहन्छ। त्यसैले जीवनसँग आधारित फिल्महरूको कथाको पनि अन्त्य हुन्न। हरेक फिल्मलाई निर्देशकको पोलिटिकल स्टेटमेन्टको रूपमा उनले व्याख्या गरे। मानिसहरू फिल्ममा, कलामा राजनीति गर्नु हुँदैन, चुप बस्नुपर्छ भन्छन्, उनले भने, यसो भन्नु पनि राजनीति हो। चुप बस्नु भनेको त समर्थनको राजनीति गर्नु हो नि। उनले फिल्मको कथा या विषयवस्तु मात्रैले नभएर क्यामेराको एंगल, पोजिसन र सर्ट साइजले समेत प्रतीकात्मक रूपमा पोलिटिकल स्टेटमेन्टको रूपमा काम गर्ने दाबी गरे। त्यही भएर म भन्छु, हरेक फिल्म राजनीति हो, उनले भने। कुराकानी क्रममा उनले घटश्रद्धा को छोटो दृश्यसमेत देखाए, जसमा सर्प देवता को डर देखाएर आफ्नो स्वार्थसिद्ध गर्ने संस्कृतिमाथि व्यंग्य गरिएको थियो। शुक्रबारै मानवअधिकार र नेपाली फिल्म विषयमा प्रा अभि सुवेदी, रम्यता लिम्बू र अनुप सुवेदीबीच प्यानल छलफल पनि गरियो। छलफलको सहजीकरण पत्रकार यज्ञशले गरेका थिए। प्रा सुवेदीले मानवअधिकार फिल्म महोत्सवको इतिहासबारे प्रष्ट पारे। सन् १९८८ मा न्युयोर्कबाट महोत्सव सुरु भएको थियो। तर हलिउड फिल्मको हेजिमोनी कम गर्न युरोपमा त्यसभन्दा पहिले नै मानवअधिकारबारे फिल्महरूको अवधारणा आएको उनले सुनाए। उनले भने, नेपालमा लामो समय चलेको गृहयुद्धको प्रभावबारे फिल्महरू बनेका भए ति फिल्महरू मानवअधिकारका पक्षमा हुन्थे। अहिले पनि बनाउन सक्ने धेरै इस्यु छन्।नेपालमा मानवअधिकार र अन्य फिल्मबीच भिन्नता मापन गर्ने रेखा नै मसिनो रहेको रम्यताले बताइन्। अनुप भने विचारको सेन्सरसिप हुन नहुने पक्षमा उभिए। मानवअधिकारका विषयमा फिल्म बनाउनुपर्छ भन्ने नभएर फिल्महरू नबनेका हुन्, उनले भने, पछिल्लो समय भने मानवअधिकारका विषयमा फिल्महरू बन्न थालेका छन्। दोस्रो दिन जर्मनीका इभी गोल्डब्रुनरको एट आई लेभल मा ११ वर्षे अनाथ बालकको कथा देखाइएको थियो। अमेरिकाका ज्याक स्याम्पलको बोम्बी मा पनि त्यस्तै कहानी छ। इटलीका एच टट ए खायको बिजी बिजी कोबाने, इरानका अलि जारे घनाटनोवीको डयाड्स फ्रागिल डल, जर्मनीकै ओल्गा गुजको रिफयुजिज, नेपालबाट इलम दीक्षितको म हैन म, पूजा गुरुङ र विभूषण बस्नेतको ददया, भारतका कपिल जोशी र श्रीराम उपाध्यायको आर यु न्यु? लगायत ३१ फिल्म देखाइए।"
सेतो सूर्य न्युयोर्कमा,"न्युयोर्क माओवादी सशस्त्र विद्रोहपछिको नेपाली समाजको विषयवस्तुमा केन्द्रित सेतो सूर्य बिहीबार न्युयोर्कमा प्रदर्शन भएको छ। दीपक रौनियार निर्देशित फिल्म नयाँ निर्देशकनयाँ फिल्म उत्सव को ४६ औं वार्षिकोत्सव पारेर फिल्म सोसाइटी अफ लिंकन सेन्टरको वाल्टर रेड थिएटरमा प्रदर्शन गरिएको हो।लिंकन सेन्टर र म्युजियम अफ मोडर्न आर्टको साझेदारमा आयोजना हुने यो फिल्म उत्सवमा बोल्ड मानिएका नयाँ फिल्म एवं निर्देशकलाई स्थान दिने गरिन्छ। साथै, प्रतिष्ठित फिल्म फेस्टिभलमा उत्कृष्ट ठहरिएका नयाँ फिल्मलाई यो उत्सवमा सहभागी गराउने प्रचलन छ। फिल्म सोसाइटी अफ लिंकन सेन्टरको अफिसियल साझेदार रहेको द न्युयोर्क टाइम्सले हेर्नुपर्ने नौ नयाँ निर्देशकको सूचीमा निर्देशक रौनियारको नामसमेत उल्लेख गरेको थियो। यसपटक ३२ मुलुकबाट २९ वटा फिचरसहित ९ वटा फिल्मले स्थान पाएका छन्।सिंगापुर फिल्म फेस्टिभलमा सर्वाेकृष्ट अवार्ड एवं भेनिसमा इन्टरकल्चर अवार्ड जितेको सेतो सूर्य को प्रदर्शनीमा विदेशी दर्शकहरूको उल्लेखनीय उपस्थिति थियो। सोही प्रदर्शनका लागि फिल्मका अभिनेता दयाहाङ राई मंगलबार न्युयोर्क आइपुगेका थिए। निर्देशक रौनियार, अभिनेता राई एवं अभिनेत्री आशा मगराती प्रदर्शनीमा उपस्थित थिए।"
राईको भोगाइ,"काठमाडौं दोस्रो विश्वयुद्धका योद्धा भलमान राईको मेरो भोगाइ आत्मकथा कृति सार्वजनिक भएको छ। पूर्वमन्त्री शेरधन राई, नेपाल नाट्य तथा संगीत प्रज्ञा प्रतिष्ठानका सदस्यसचिव गणेश रसिकले कृति राजधानीमा सार्वजनिक गरेका हुन्। दिलकुमारी राई स्मृति प्रतिष्ठानद्वारा प्रकाशित पुस्तकका सामग्री तीन खण्डमा समेटिएका छन्। सैनिक जीवनमा मलायामा भएको गुरिल्ला युद्धमा राईसमेत होमिएको प्रसंग पुस्तकमा छ। स्वदेश फर्केपछि उनी राजनीति र सामाजिक सेवामा संलग्न रहँदै आएका छन्। दोस्रो खण्डमा समाजसेवी राईबारे विभिन्न व्यक्तिको लेख छन् भने अन्तिम खण्डमा विभिन्न तस्बिर । पुस्तकबारे शशी लुमुम्बू, डा विष्णु राईलगायतले चर्चा गरे ।"
बर्डफ्लु,"कसरी सर्छ?बर्डफ्लुको संक्रमण मुख्य रूपले संक्रमित पक्षी र जिउँदो अथवा मरेका कुखुराहाँस लगायत, तिनको सुलीसँग निकट सम्पर्कले हुन्छ। यो संक्रमण मानिसबाट मानिसमा दुर्लभ स्थितिमा सर्छ। संक्रमित पक्षीको र्याल, सिँगान, सुलीमा बर्डफ्लुको विषाणु रहने भएकोले यस्ता वस्तुलाई हत्तपत्ति छुन हुन्न र संक्रमणको सम्भावना भएका वस्तु छोए तुरुन्त साबुनपानीले हात धुनुपर्छ।मानिसमा बर्डफ्लुको भाइरस मुख, नाक, आँखाको माध्यमले फैलिन्छ। उसो त, राम्ररी पकाएको कुखुराको मासुले यो भाइरस फैलिएको कुरा हालसम्म रिपोर्ट नगरिएको डा योगी बताउँछन्। कसरी जोगिने?"
जौ,"विभिन्न अध्ययन अनुसार, जौ घुलनशील रेसाको सर्वोत्तम स्रोत हो। जौको एक खुराक (पाकेको, आधा कप) मा करिब चार ग्राम टाँस्सिने घुलनशील रेसा (बिटा ग्लुकन) पाइन्छ। यसै कारण जौ खाँदा कब्जियत हुन पाउँदैन। यो रेसाले रगतमा एचडीएल कोलेस्ट्रोल अर्थात् नराम्रो कोलेस्ट्रोललाई घटाउन सहयोग गर्छ। जौले अतिरिक्त बोसोलाई अवशोषित गर्छ र प्रणालीबाट बाहिर पठाउँछ। यसले ग्यास्ट्रो इन्टेस्टाइनल बर्क लाई नियन्त्रित गर्नसमेत सहयोग गर्छ।जौ स्नायुसम्बन्धी विकारमा समेत उपयोगी मानिन्छ। यसले महिलामा रजोनिवृत्तिको सुरुवातसँग सम्बन्धित डिम्बग्रन्थी एवं मूत्र प्रणालीसँग सम्बन्धित समस्या कम गर्न सहयोग गर्छ। यसमा केही फरक खाले बोसोयुक्त एसिड र एन्टिअक्सिडेन्ट हुन्छ, जसले भिटामिन ई सँग मिलेर कोषिकाको नोक्सानलाई घटाउँछ तथा यसबाट क्यान्सरको खतरा पनि कम हुन्छ। भारतको उत्तरप्रदेशमा रहेको नरेन्द्र देव कृषि एवं प्रविधि विश्वविद्यालयको अनुसन्धान अनुसार, जौको नियमित उपयोगले रक्तचाप, मधुमेह, पेट र मूत्रसम्बन्धी रोग, मृगौला रोग, बिर्सने रोग हुन पाउँदैन। आयुर्वेदका चिकित्सकहरू दाबी गर्ने गर्छन्( जौ उमारेर त्यसको पालुवाको जुस खानाले क्यान्सर रोगको वृद्घिसमेत मत्थर हुँदै जान्छ।"
पिँडालु,"पिँडालु पनि परापूर्वकालदेखि नै भान्सामा उपयोग गरिने सब्जी हो। यसका धेरै प्रकार छन्, तर आयुर्वेदले कालो रंगको पिँडालुलाई बढी लाभदायक मानेको छ। पिँडालु शीतल, भोक बढाउने, बल वृद्घि गर्नेसमेत मानिन्छ। यसको सेवनले पिसाब बढी लाग्छ। यसैले यसको नियमित सेवनले मूत्र मार्ग सफा भई मूत्रदोष हट्छ। यसमा धातु बढाउने शक्तिसमेत छ।पिँडालु मृगौला रोगीका लागि पनि धेरै फाइदाजनक मानिन्छ। यो खानाले मृगौलाको कमजोरी समाप्त हुन्छ। यसले पिसाबको जलन हटाउँछ। चिसो प्रकृत्तिको पिँडालु उच्च रक्तचापको रोगीका लागि समेत लाभदायक मानिन्छ। मुटु रोगीहरूले यसलाई नियमित रूपमा आहारामा सामेल गरे रोग नियन्त्रणमा सफलता पाउन सकिन्छ। स्तनपान गराउने महिलाहरूका लागि पिँडालु अझै उपयोगी हुन्छ। यसको नियमित सेवनले दूधको मात्रामा बढाउँछ। छालाको सुक्खापन र चाउरी हटाउन पिँडालु विशेष प्रभावकारी मानिन्छ। तर वायुले सताएका व्यक्तिले पिँडालु खानबाट जोगिनुपर्ने मान्यता आयुर्वेदमा छ। बाथ र खोकीका रोगीका लागि समेत यो हानिकारक मानिन्छ।"
उत्तरविरुद्ध सैन्य कारबाही गर्न सकिन्छ,"टिलरसनले चीन भ्रमणका क्रममा अमेरिकाचीनबीचमा आएका तनाव कम गर्ने विषयमा र साउथ चाइना सीमाथिको चिनियाँ दाबीबारेमा पनि कुरा उठाउन सक्ने देखिएको छ।इरान मोडेल अपनाइन सक्ने टिलरसनले उत्तर कोरियाको लामो दूरीका क्षेप्यास्त्रले टोकियो र सोललाई मात्र होइन लन्डन र लस एन्जलसलाई पनि सजिलै निसाना बनाउन सक्ने भन्दै विस्तृत र क्षेत्रीय रणनीति बनाउने पहल गर्दै छन्। उनले ओबामा प्रशासनले इरानसँग आणविक सम्झौता गर्नलाई गरेको विश्वव्यापी पहलजस्तै उत्तरसँगको समस्या समाधानका लागि पनि त्यस्तै पहल चाहिने बताएका छन्। तर चीनले उत्तर कोरियाको समस्यालाई वर्षाैंदेखि क्षेत्रीय समस्या भन्दै आएकाले टिलरसनले चीनलाई मनाउन कठिन हुन सक्ने देखिएको छ। चीनले उत्तर कोरियाको मुद्दालाई ६ देश बसेर समाधान गर्नुपर्ने बताउँदै आएको छ। अमेरिका, उत्तर कोरिया, चीन, जापान, रूस र दक्षिण कोरियाको संयुक्त बैठकले मात्रै यो समस्या समाधान हुने चीनले बताउँदै आएको छ। चीनले कोरियाली प्रायद्वीपमा अमेरिकी सेनाको उपस्थितिले एसिया प्रशान्त क्षेत्रमा तनाव बढेको बताउँदै आएको समयमा अमेरिकी विदेशमन्त्री टिलरसनको चीन भ्रमण अर्थपूर्ण हुने विश्लेषकको भनाइ छ।"
विस्फोटमा सरकार जिम्मेवार : अदालत,अदालतले सरकार र कम्पनी दुवैले पीडितलाई क्षतिपूर्ति दिनुपर्ने आदेश दिएको छ। ६ वर्षअगाडि भएको उक्त आणविक दुर्घटनाका कारण ८० हजार मानिस आफ्नो घर छाड्न बाध्य भएका थिए। यो विस्फोट सन् १९८६ मा युक्रेनको चेर्नाेबिलमा भएको आणविक विस्फोटपछिको सबैभन्दा ठूलो आणविक विस्फोट थियो।
ह्वाइटहाउसले माफी माग्यो,वासिङ्टन ह्वाइटहाउसले बेलायती गुप्तचर निकायले अमेरिकी राष्ट्रपति निर्वाचनका समयमा डोनाल्ड ट्रम्पमाथि जासुसी गरेको आरोप लगाएकोमा माफी मागेको छ। निर्वाचनको समयमा बेलायती गुप्तचर निकायलाई ओबामालाई सघाउन ट्रम्पको फोन रेकर्ड गरेको आरोप लागेको थियो। अमेरिकाका राष्ट्रिय सुरक्षा सल्लाहकार एचआर म्याकमास्टरले बेलायती समकक्षीसँग कुरा गर्दै ह्वाइटहाउसका प्रेस सचिव सिन स्पाइसरले लगाएको आरोपका लागि माफी मागेका हुन्। अमेरिकी टेलिभिजन च्यानल फक्स न्युजले आफ्नो रिपोर्टमा स्पाइसरले बेलायती गुप्तचर निकायमाथि लगाएको आरोप प्रसारण गरेको थियो। ह्वाइटहाउसका अधिकारीले स्पाइसरको उक्त अभिव्यक्ति व्यक्तिगत भएको स्पष्ट पारेका छन्। बिहीबार भएको पत्रकार भेटघाट कार्यक्रममा स्पाइसरले फक्स न्युजले बेलायती गुप्तचर संस्था जीसीएचक्यूमाथि लगाएको आरोप पढेका थिए। उनले कानुनी सल्लाहकार एन्ड्रयु न्यापोलिटानोको भनाइ उद्धृत गर्दै बाराक ओबामाले चेन अफ कमान्ड तोड्दै ट्रम्पको जासुसी गरेको आरोप लगाएका थिए। उक्त आरोपलाई बेलायती गुप्तचर संस्था र बेलायती सरकारले आक्रोश व्यक्त गरेपछि ह्वाइटहाउसले माफी मागेको हो।
अदालत धाउँदै वृद्ध दम्पती,"कास्की सेतै दारी फुलेका नरबहादुर दमाई खुट्टा खोच्याउँदै बुधबार पोखरा उच्च अदालतमा छिरे। उनीसँगै देखिइन् जैसरा मगर। ७७ वर्षीय नरबहादुर परियार र ८३ वर्षीया जैसराको जोडीलाई अदालत धाउनुपर्ने के आपत आइपर्यो ।हाम्रो त बिल्लिबाँठै हुने भो, नरबहादुरले भने, बास जोगिन्छ कि भन्ने आशले आएका हुम् हजुर। सेती खोँचको डिलमा ५० मिटरभित्रै छ उनीहरूको झुपडी। त्यत्ति आधारलाई टेकेर टोलबासी र आमा समूह उनीहरूको घर भत्काएर बगैंचा बनाउन कस्सिएका छन्। पुराना लत्ताकपडा, मधुस, अन्न राखेको एउटा झुपडी भत्काइ पनि सकेका छन्। भीमकालिपाटन टोल विकास संस्था, नमुना आमा समूह र वडा नम्बर १ समन्वय समितिले बुढाबुढीलाई बस्न ब्लकको गारो लगाएर घर त बनाइदिए तर पोखरामा खानेपानी ल्याइएको दुई ठुल्ठूला पाइप माथि। पटकपटक ओभरºलो भएर पाइप फुटेको देखेको यो जोडीलाई त्यसैको डर छ। उनीहरू बास जोगाउन महानगरपालिका, जिल्ला प्रशासन र उच्च अदालत धाउन बाध्य छन्। यत्रो वर्ष बसेको कटेरो छोडेर पाइपमाथि कसरी बस्ने?, जैसरा आवेशमा आउँछिन्, बुढाले आँखा देख्दैनन्। भीरनिरै घर छ। लडे भने हाडखोर भेटिन्न।नरबहादुर र जैसरालाई माया गर्ने उनीहरूकै टोलबासी आशिमा थापा नहुँदी हुन् त अर्को कटेरो पनि उहिल्यै भत्किसक्थ्यो। बोलिदिने कोही थिएन। टोलबासीले जसोजसो गर भन्यो उसैउसै गर्न यो जोडी बाध्य थियो। आशिमाले नै बुढाबुढीलाई महानगरपालिकाको कार्यालयसम्म पुर्याइन्, जिल्ला प्रशासन कार्यालय पुर्याइन र अहिले उच्च अदालतसम्म पुर्याइन्। महानगरपालिका कार्यालयले आºनो आदेशबिना सार्वजनिक ठाउँमा रहेको संरचना भत्काउन पाइँदैन भनेर टोल विकास संस्था र आमा समूहलाई भन्यो। प्रमुख जिल्ला अधिकारीले पनि खानेपानीको पाइपमाथि नभई अर्को ठाउँमा घर बनाएर मात्रै वृद्धवृद्धालाई सार्नुपर्ने बताए। स्थानीयबासीले केही मानेनन्। बरु पटकपटक डोजर लगाएर भत्काउने धम्की दिँदै वृद्धवृद्धालाई मानसिक यातना दिइरहे। महिला अधिकारकर्मी सावित्री गौतम र कानुनकी विद्यार्थी बिनाका शर्माले पनि आशिमालाई साथ दिए। आशिमा भन्छिन्, वृद्धवृद्धामाथि घोर अन्याय भयो भन्ने लागेर लडिरहेकी छु।आशिमालाई सहयोग गर्न अधिवक्ता रामबहादुर बुढा पनि कस्सिए। उनैले उच्च अदालतमा फास्ट ट्रयाकमार्फत तत्काल घर नभत्काउन सम्बन्धित पक्षलाई आदेश दिन माग गर्दै निवेदन दिए। अदालतले पनि बिहीबार जिल्ला प्रशासन कार्यालय, पोखरालेखनाथ महानगरपालिका, भीमकालीपाटन टोल विकास संस्था, नमुना आमा समूह, वडा समन्वय समिति र महानगरपालिकाकी वातावरण शाखामा कार्यरत कमला केसीका नाममा कारण देखाऊ आदेश जारी गर्यो। न्यायाधीश द्वारिकामान जोशीको एकल इजलासले उक्त मुद्दामा छलफल गर्न चैत ७ गतेको लागि पेसी तोक्यो। १५ दिनभित्र कारणसहित उपस्थित हुन आदेश दिएपछि नरबहादुर र जैसरालाई केही दिन ढुक्क भएको छ। त्यसपछि के हुने हो भन्ने चिन्ता उनीहरूलाई छ।कास्कीको मौजा घर भएका नरबहादुर पूर्व भारतीय सैनिक हुन्। छँदाखाँदाको जागिर छोडेर सिकर्मी र डकर्मीको काम गर्दागर्दै नरबहादुरले जैसरालाई भेटे। पोखराको बाँझापाटनमा घर बनाउने काम गर्दा दुईजनाको माया बस्यो। जेठी अर्कैसँग गएपछि नरबहादुरले अर्को बिहे गरे। दोस्री पनि बितेपछि जैसरालाई भित्र्याएका हुन्। अन्तरजातीय विवाह गरेकै कारण मौजाबाट लखेटिएको यो जोडीलाई आधा शताब्दीको साथको उत्तरार्धमा भने बास जोगाउन धौधौ भएको छ।"
बेलायती प्रधानमन्त्रीको नेपाल भ्रमणको प्रयास गर्छु,"स्कुल, कलेजमा पढ्ने भूतपूर्व गोर्खाका छोराछोरीहरूले राम्रो गरिरहेको र त्यसबाट अरू बेलायती बालबालिकालाई पनि प्रेरणा मिलेको उनले बताए। सर होवार्थले सन् १९६० यता ब्रिटिस सरकारले नेपाललाई झन्डै दुई अर्ब डलर बराबर सहायता दिएको स्मरण गर्दै नेपालको विकासमा सघाउन पाएकामा खुसी व्यक्त गरे। कार्यक्रममा लिड्स विश्वविद्यालयका प्राध्यापक डा सूर्य सुवेदीले नेपालभारत सम्बन्धबारे जान्न चाहने जो कोहीले पहिले नेपालबेलायत सम्बन्धको अध्ययन गर्नुपर्ने बताए। सुवेदीले लन्डन विश्वकै वित्तीय केन्द्र भएकाले नेपालमा लगानी भित्र्याउन ठूला बेलायती कम्पनीहरूसम्म पहुँच पुर्याउन नेपालले थप पहल गर्नुपर्ने बताए।"
सहिद गोविन्दका परिवारलाई जग्गादान,गुलरिया भारतीय सीमा सुरक्षा बल (एसएसबी) बाट हत्या गरिएका सहिद गोविन्द गौतमका परिवारलाई काठमाडौं चन्द्रागिरी१४ घर भई बर्दिया बढैयाताल३ बस्दै आएका दामोदरप्रसाद अधिकारीले १२ धुर जग्गा दान गरेका छन्। नेपाली सेनाका पूर्वसुवेदार अधिकारीले आफूले पाउने एक महिनाको पेन्सन १५ हजार नगद बिहीबार प्रमुख जिल्ला अधिकारी विष्णुबहादुर थापामार्फत गौतम परिवारलाई बुझाएका छन्। कञ्चनपुरको बाइसे बिचौवा९ मा रहेको उक्त जग्गा गौतम परिवारले किरिया सकेपछि रजिस्ट्रेसन पास दिने उनको भनाइ छ। उनले जग्गाधनी पुर्जा र नगद प्रजिअ थापासमक्ष बुझाएका छन्। करिब साढे ३ लाख मूल्य पर्ने उक्त जग्गा कञ्चनपुर मालपोत कार्यालयबाट पास गराई सहिद परिवारको नाममा पास गर्ने उनको भनाइ छ।
सासूबुहारीको हत्या,"विराटनगर मोरङको कटहरी १ मा शुक्रबार दिउँसो एकै घरका सासुबुहारीको हत्या भएको छ। स्थानीय धानचामल व्यवसायी इन्द्रचन डागाकी श्रीमती ४५ वर्षीया दिपा निरौला (डागा) र बुहारी २२ वर्षीया अस्मिता भट्टराई (डागा) को आफ्नै घरमा दिउँसो करिब ४ बजेतिर गाली हानी हत्या गरिएको हो। दुवै जनाको टाउकोमा गाली लागेको छ, मोरङ प्रहरी प्रमुख सन्दिप भण्डारीले भने, घटना स्थलबाट सानो हतियारको खोका समेत बरामत भएको छ। घरमा कोही नभएको मौका छोपी उनीहरूको हत्या गरिएको हो। ५२ वर्षका इन्द्रचनले एक वर्ष अघिमात्र पहिलो श्रीमतीको मृत्यु भएपछि दिपासँग दोस्रो विवाह गरेका हुन्। उनका छोरा २५ वर्षीया राम डागाले पनि अन्तर्जातीय विवाह अस्मितासँग गरेका हुन्। हत्याको कारण खुल्न सकेको छैन। प्रहरीले घरका कामदारलाई नियन्त्रणमा लिएको छ भने बाबु छोरासँग सोधपुछ गरेको छ।"
चिनियाँ अनुदान प्राप्त नुन गोदाममै,"ट्रेडिङले खरिद बिक्री प्रक्रियाका लागि सोधपुछ गरेको उनको भनाइ छ। चीनले उपलब्ध गराएको नुन आयो नुन हो। नुन आधा किलो प्याकेटमा छ। तर, लेबलिङ चिनियाँ भाषामा रहेको उनले जानकारी दिए। जानकारहरूका अनुसार नुन प्याकेजिङ गरिएकाले म्याद सकिँदैन। तर, धेरै दिन यत्तिकै राख्दा आयोडिनको मात्रमा भने कमी आउन सक्छ। अनुदानको नुन केरुङ नाकाबाट संस्थानले ढुवानी गरेको थियो। ढुवानी गर्दा प्रतिक्विन्टल ५ सय ५७ रुपैयाँ खर्च गरेको संस्थानले जनाएको छ। प्रवक्ता सापकोटाका अनुसार ट्रेडिङले नुनको नमुना परीक्षणका लागि लगेको छ। नुन बिक्री गर्न सकारात्मक भए ढुवानी, कर्मचारी खर्च जोडेर साल्टलाई बिक्री गरिनेछ। संस्थान प्रमुख गोकुल धितालले अनुदानको नुन साल्टलाई जिम्मा लगाउने निर्णय भएको बताए। एक साताअघि संस्थानको सञ्चालक समितिले नुन बिक्री गर्न ट्रेडिङलाई नै जिम्मा दिने निर्णय गरेको छ। उसले पनि बिक्री गर्ने प्रतिबद्धता जनाएको छ, उनले भने, अब छिट्टै बिक्री थालनी हुन्छ। यता ट्ेरडिङले भने नुनको गुणस्तर र ब्रान्डिङले गर्दा बिक्री गर्न समस्या हुने जनाएको छ। आपूर्ति मन्त्रालयबाट नुनको गुणस्तर परीक्षण गरी बिक्री गर्न निर्देशन छ। तर, नुनको लेबलिङ चिनियाँ भाषामा भएकाले झट्ट हेर्दा बुझ्न मुस्किल छ, कर्पोरेसनका सहायक महाप्रबन्धक कुमार राजभण्डारीले भने, गुणस्तर, ब्रान्डिङ र प्राविधिक कारणले बिक्री गर्न समस्या भएको छ। उनका अनुसार आयोडिन नुन आयात गर्दा ५० पीपीएम गुणस्तर अनिवार्य चाहिन्छ। खुद्रा बिक्रेतासम्म्म पुग्दा ३० पीपीएम र उपभोक्ताको भान्सासम्म पुग्दा १५ पीपीएमभन्दा माथि गुणस्तर हुनुपर्छ। तर, चीन सरकारबाट प्राप्त अनुदानको नुनमा ३० पीपीएम उल्लेख छ। नुनको परीक्षण प्रतिवेदन (खाद्य प्रविधि तथा गुण नियन्त्रण विभागले पठाएको) मा खान योग्य उल्लेख गरिए पनि पूर्ण रूपमा खुलाएको छैन। खाद्यबाट पूर्ण रूपमा जानकारी नआउँदा बिक्रीमा समस्या भयो, राजभण्डारीले भने। उनका अनुसार ऐनमा आयात गर्दा अनिर्वाय ५० पीपीएम उल्लेख हुनुपर्छ। प्याकेजिङमा म्याद सकिने मिति, मूल्यलगायत सम्पूर्ण जानकारी गराउनुपर्छ। चिनियाँ नुनमा प्राविधिक समस्या भएकाले पनि बिक्री गर्न अप्ठ्यारो भएको उनको भनाइ छ। हाल ट्रेडिङलाई मात्रै आयोडिन नुन खरिद गर्ने अधिकार छ। भारत सरकारको अनुदानमा प्राप्त हुने आयोडिन नुन ट्रेडिङले आयो, भानु, शक्ति र तेज ब्रान्डमा बेच्दै आएको छ। भारत सरकारले दिने यो अनुदान सरकारमार्फत ट्रेडिङलाई प्राप्त हुँदै आएको छ। यो अनुदानमा सरकारले समेत केही थपेर ट्रेडिङलाई दिने गरेको छ। तर, ४ वर्षयता भारतको अनुदान बन्द भएको राजभण्डारीले बताए। ४ वर्षयता अनुदान रोकेको छ। साल्टले आफ्नै लगानीमा खरिद गरी बिक्री गर्दै आएको छ, उनले भने। विभिन्न २२ जिल्लामा पर्ने गाविसलाई दुर्गम र अति दुर्गममा भने सरकारले ढुवानी रकम उपलब्ध गराएको उनले बताए। २२ जिल्लामा वार्षिक ९४ हजार क्विन्टल नुन खपत हुन्छ। ती दुर्गम जिल्लामा आयोडिन नुन प्रतिकिलो ९ रुपैयाँमा बिक्री हुन्छ। अन्य क्षेत्रमा भने किलोको २० रुपैयाँमा बिक्री गरेको कर्पोरेसन्सले जनाएको छ। ट्रेडिङसँग करिब ९२ हजार टन नुन मौज्दात छ।"
सीआईबीको समन्वयमा लघुवित्तको ऋण प्रवाह,"काठमाडौंलघुवित्त संस्थाहरूले कर्जा सूचना केन्द्र (सीआईबी) को समन्वयमा मात्र कर्जा प्रवाह गर्नुपर्ने व्यवस्था हुन लागेको छ। व्यक्तिले एकै समयमा धेरै संस्थाबाट ऋण लिने प्रवृत्ति नियन्त्रणका लागि आउँदो साउन १ देखि सीआईबीको समन्वयमा मात्र कर्जा प्रवाह गर्ने व्यवस्था हुन लागेको लघुवित्त बैंकर्स संघका अध्यक्ष रामचन्द्र जोशीले बताए। यस विषयमा राष्ट्र बैंकको उपस्थितिमा सीआईबी र लघुवित्त बैंकर्स संघबीच सम्झौता भइसकेको छ, उनले भने, साउन १ देखि अनिवार्य रूपमा यो व्यवस्था लागू हुन्छ। राजधानीमा शुक्रबार आयोजित चौथो राष्ट्रिय लघुवित्त सम्मेलन २०७३ को समापन कार्यक्रममा उनले यस्तो बताएका हुन्। क, ख र ग वर्गका वित्तीय संस्थाले यसअघि नै सीआईबीको समन्वयमा कर्जा प्रवाह गर्दै आएका छन्। सीआईबीले ऋणीको बारेमा पूर्ण जानकारी दिने भएकाले बहुबंैकिङ तथा अत्यधिक ऋणको भार पर्ने सम्भावना कम हुन्छ। जोशीले लघुवित्त संस्थाहरूलाई स्वनियमनमा बस्न आग्रह गरे। हामी अनुशासनमा रहेर कर्जा परिचालन गर्ने संस्था हौं, उनले भने, आफ्नो कमीकमजोरी सुधार गरेर मात्र अरूको कमीकमजोरी औंल्याउन सिकौं। विगतमा केही लघुवित्त संस्थाहरू मुनाफा केन्द्रित भएकै कारण समस्या आएको जनाउँदै उनले भने, सबै सदस्यहरूलाई समान तवरले लाभको बाँडफाँट गरौं। तब मात्र संस्था दिगो र बलियो हुनेछ।सीएमएफका अध्यक्ष एवं पूर्वगभर्नर गणेशबहादुर थापाले लघुवित्त संस्थाहरूले अरूको मुख ताक्न नहुने भन्दै आफैं सक्रिय भएर स्वनियमनमा अघि बढ्न आग्रह गरे। पछिल्लो समयमा लघुवित्तीय क्षेत्रमा पनि २४ वटा समस्या देखिएको जनाउँदै उनले भने, कुनै क्षेत्रमा पनि समस्या हँुदै नहुने भन्ने हुँदैन। यो क्षेत्रमा देखिएको समस्या समाधानका लागि लघुवित्तीय संस्था आफैं लाग्नुपर्छ। अरूको आश गरेर हुँदैन। राष्ट्र बैंकका डेपुटी गभर्नर चिन्तामणि सिवाकोटीले लघुवित्त क्षेत्रलाई चुस्त, दुरुस्त र प्रभावकारी बनाउन ब्याजदरको अधिकतम सीमा र कर्जा निक्षेपबीचको ब्याज अन्तर (स्प्रेड) तोकिएको बताए। सरकार र राष्ट्र बैंकले लघुवित्त संस्थाहरूलाई प्राथमिकतामा राखेकाले आफ्नो मूल्य र मान्यतामा रहेर प्रभावकारी रूपमा लघुवित्तीय सेवा प्रदान गर्नुपर्ने उनको भनाइ थियो। नेपाली लघुवित्तीय संस्थाहरूको काम गर्ने तरिका समय सान्दर्भिक रूपमा परिवर्तन हुने प्रणालीको विकास गर्नुपर्छ, सक्षम एक्सेस टु फाइनान्सका टिम लिडर बलजित बोहराले भने। नेपालमा आफ्नै ढंगले लघुवित्तीय संस्थाहरूले काम गरिरहेकाले अन्य राष्ट्रको सिको गर्नुभन्दा आफ्नो परिवेश सुहाउँदो कार्य प्रणाली बनाउनुपर्ने उनको सुझाव थियो। लघुवित्तीय संस्थाहरूले आफ्नो ऋण प्रवाह विधि परिमार्जन गर्नुपर्छ, उनले भने। लघुवित्त संस्थाहरू अहिले पनि पुरान प्रविधिमा आधारित रहेको जनाउँदै उनले भने, आजैदेखि लघुवित्तीय क्षेत्रमा नयाँ प्रविधि सुरु गरौं र सिर्जनशीलताको विकास गरांै। यस्तै लघुवित्तीय संस्थाहरूले सिर्जनशील र जवाफदेही हुनुपर्ने उनको सुझाव छ। नेपाली लघुवित्तहरूको आफ्नै कार्य प्रणाली रहेकाले बंगलादेश र भारतको सिको गर्न आवश्यक नरहेको उनले बताए।"
कम उमेरका महिला अर्बपतिहरू,"४३ वर्षीया उनको १ दशमलव ८ अर्ब अमेरिकी डलर कुल सम्पत्ति रहेको छ। सेन्झेन युटो प्याकेजिङका उपाध्यक्ष रहेकी ल्यानलानको कम्पनीले मुख्यतया उपहार बाकसहरू र परिचय म्यानुअल्सको उत्पादन गर्छ। बिजनेस इन्साइडर का अनुसार कम उमेरका अर्बपतिहरूको सूचीमा ४४ वर्षीया लुओ क्विनक्विन ३ दशमलव ५ अर्ब अमेरिकी डलरका साथ पाँचौं स्थानमा छिन्। त्यसपछि ४४ वर्षीया जुओ सियाओपिङको स्थान रहेको छ। क्रिस्सी लुओ नामले समेत चिनिने क्विनक्विन अनलाइन गेमिङ कम्पनी सान्दा इन्टरएक्टिभ इन्टरटेन्मेन्ट लिमिटेडका सहसंस्थापक हुन्। उनले ठूलो लगानीमा सान्दा ग्रुपसमेत खोलेर आफ्नो उद्यमशीलतालाई बढाउँदै आएकी छन्। जुओ सियाओपिङचाहिँ आफैंले खोलेको चाइना लेसो ग्रुप होल्डिङसका उपाध्यक्ष हुन्। उनको कम्पनी प्लास्टिक पाइप र पाइप फिटिङका लागि चाहिने सामग्रीहरूको उत्पादनमा चर्चित छ। यसैगरी सेल्फमेड विश्वका कान्छी महिला अर्बपतिहरूमा बु याङ र पेङ ली पनि परेकी छन्। ४४ वर्षीया बु चीनकै सबैभन्दा ठूलो घरायसी समानका खुद्रा व्यापार गर्ने कम्पनीमध्येको एक रहेको सनिङ ग्लोबल बाट सम्पत्ति आर्जेकी हुन्। यो कम्पनी उनले आफ्नै प्रयासबाट खोलेकी हुन्। ४४ वर्षीया पेङ भने चीनको ठूलो व्यापारिक कम्पनी अलिबाबा ग्रुपका संस्थापकमध्येकी एक हुन्। उनको कम्पनी चिनियाँ ईकमर्स व्यापारमा अग्रणी स्थानमा रहेको छ। हकिम युनिक इन्टरनेट प्रालिकी अध्यक्ष हुन्। सन २०१६ को जुनबाट उनी यो पदमा आसिन छिन्। सन् २०१० अप्रिलदेखि २०१६ जुनसम्म हकिम इन्फेर्मेसन टेक्नोलजीकी अध्यक्ष भएर पनि काम गरेको अनुभव उनीसँग छ। स्नातकोत्तरसम्मको शिक्षा हासिल गरेकी उनी पत्रकारका रूपमा समेत आफूलाई स्थापित गर्न सफल भइसकेकी छिन्। ब्लुमबर्ग अनलाइन का अनुसार यु यान क्विआनजिआङ सिटी च्यानलअन्तर्गत झेन्जिआङ प्रान्तको रेडियो फिल्म एन्ड टीभी ब्युरोमा रहेर २००३ सेप्टेम्बरदेखि २००६ सेप्टेम्बरसम्म पत्रकारितासमेत गरेकी छन्। चेन सियाओयिङले चीनमा २० वर्षयता निर्माण र विकास क्षेत्रमा आफ्नो कम्पनीलाई राष्ट्रिय ब्रान्ड दिन सफल भएकी छन्। चीनमा आपूर्ति सेवामा उनको अग्रणी भूमिका रहेको छ। उनी आफ्नो व्यापारलाई बढाउने अहोरात्र खट्ने गरेकी छन्। फुर्सदको समयमा चेनलाई परोपकार सेवामा पनि रुचि छ। अघिल्लो वर्ष उनले झेजिआङ विश्वविद्यालयलाई सहयोग पुुर्याउने उद्देश्यले चेन सियाओयिङ मेडिकल एजुकेसन एन्ड टिचिङ फाउन्डेसन स्थापना गरिन्। फाउन्डेसन सञ्चालनमा मात्रै ल्याइनन्, विश्वविद्यालयलाई ४० मिलियन युआन सहयोगसमेत गर्न भ्याइन्। उनको फाउन्डेसनले झेजिआङ विश्वविद्यालयका विद्यार्थीहरूलाई सातवटा विधामा पुरस्कार र सहयोग प्रदान गर्दै आएको युनिभर्सिटीको वेबसाइटमा उल्लेख छ। पिपुल्स डेली अनलाइनका अनुसार अघिल्लो वर्ष उनी चीनको सबैभन्दा कान्छी अर्बपतिहरूको १० जनाको सूचीमा पनि परेकी थिइन्। त्यसयता उनको चर्चा हुँदै आएको छ। चेन लिइङ यसै वर्षको जनवरीबाट युन्डा होल्डिन उपाध्यक्षका रूपमा कार्यरत छिन्। चीनको चोङसाउ सहरमा कर्पोरेट कार्यालय रहेको उनको कम्पनी प्रगति पथमा निरन्तर अग्रसर छ। युन्डा कम्पनीको स्थापना नि टेङगिउन र उनका बुबाले सन् १९९९ मा चीनको सांघाईमा स्थापना गरेका हुन्। हाल चेन लिइङ यसमा सक्रिय रहेकी छन्। अमेरिकी अखबार फोब्र्स का अनुसार ७५ हजार अमेरिकी डलरमा खोलिएको यो कम्पनी १ दशमव ९ अर्ब अमेरिकी डलरको हाराहारीमा आफ्नो सम्पत्ति बनाइसकेको छ। लजिस्टिक सेवालाई आफ्नो सम्पत्तिको स्रोत बनाएकी चेन लिइङको सम्पत्ति भने १ दशमलव ५ अर्ब अमेरिकी डलर रहेको फोब्र्सले जनाएको छ। हु लानलान चीनको सेन्जेनस्थित सियान टानमा प्रधान कार्यालय रहेको सेन्जेन युटो प्याकेजिङ टेक्नोलजीका वर्तमान उपाध्यक्ष हुन्। उनले टोङगी विश्वविद्यालयबाट एमबीए गरेकी छन्। उनको कम्पनीले अनुसन्धान, डिजाइन, उत्पादन र पेपर प्रिन्टिङ प्याकेजिङ सामग्रीहरूको उत्पादन र बिक्री वितरण गर्ने गर्छ। खासगरी गिफ्ट बक्स, इन्स्ट्रक्सन, कार्डबोर्ड बक्स, स्टिकरलगायतका सामग्रीको उत्पादन गर्छ। हाल उनको कम्पनी स्वदेशमा मात्रै होइन विदेशमा समेत आफ्नो उत्पादनहरूको बिक्री वितरण गर्छ। लुओ क्विनक्विन सान्दा इन्टरएक्टिभ इन्टरटेन्मेन्ट कम्पनीकी सहसंस्थापक र ननएक्जिक्युटिभ निर्देशक हुन्। चीनबाटै अर्थशास्त्रमा स्नातक गरेकी उनी आफ्नो कम्पनीको आम्दानी बढाउने अहोरात्र खट्ने गरेकी छन्। उनको कम्पनीको प्रधान कार्यालय चीनको सांघाईमा रहेको छ। उनले आफ्नो सेवा फस्ट स्टेप सर्भिसको सहमालिकका रूपमा थालेकी हुन्। (स्रोत : एजेन्सीहरू)"
तानसेनका होटलमा थपियो लगानी,"होटलका कोठाबाट तानसेन बजार, माडी फाँट र आसपासका दृश्यहरू देखिने गरी झ्याल र बरन्डा व्यवस्था गरिएका छन्। होटल हवाइटलेक सञ्चालन गर्दै आएका निर्मल श्रेष्ठले पनि ४ करोड रुपैयाँ बढीको लगानी थपेर पुन: स्तरीय २० कोठासहितको गेस्ट हाउस बनाएका छन्। पर्यटनको क्षेत्रमा गरेको लगानीले प्रतिफल दिन्छ, उनले भने, छिमेकको लुम्बिनी र पोखरामा आउने पर्यटकको गन्तव्य बनाउन सक्नुपर्छ।पछिल्लो समय तानसेनमा प्याराग्लाइडिङमा पनि लगानी थपिएको छ। डेढ करोड रुपैयाँ लगानीमा पाल्पा एडभेन्चर प्रालिले काम गर्दै आएको छ। नाङ्लो वेस्ट सञ्चालन गर्दै आएका श्याम कक्षपतिले स्तरीय बेड र ब्रेकफास्टसहितको लगानी थपेका छन्। पर्यटकीयस्तरको पुरानै होटल श्रीनगरले लगानी थप्दै सुविधा बढाएको छ। उवासंघका उपाध्यक्ष मोहन श्रेष्ठलेसमेत करोड रुपैयाँभन्दा बढी लगानीमा होटल सञ्चालन ल्याएका छन्। होटल सिम्रिकका अमन श्रेष्ठले पनि करोड रुपैयाँ लगानीमा होटल थप गरेका छन्। उता होटल डायमन्डले बसपार्कमा लगानी थपेको छ। उवासंघका पूर्वअध्यक्ष महर्जनले होटलमा पछिल्लो दुई वर्षयता ६० करोड रुपैयाँ बढी लगानी थपिएको बताए। रोजगारीका अवसर सिर्जना गर्न र ग्रामीण पर्यटनको विकास गर्नसमेत होटलमा लगानी बढेको छ। पोखरा र लुम्बिनीमा क्षेत्रीयस्तरको विमानस्थल बन्ने भएपछि झनै लगानी थप भएको हो। दुई वर्षअघिसम्म ३ सय वेड क्षमता भएकामा अहिले ५ सय बढी बेड पुगिसकेको छ। भारतीय र विदेशी पर्यटकको आगमन बढेपछि लगानी पनि बढेको जिविसको पर्यटन क्षेत्र कार्यक्रम अधिकृत दुर्गा थापाले बताए। समान्य रूपमा मात्र होटल सञ्चालन हुँदै आएकामा हिजोआज करोडौं खर्चेर होटल व्यवसाय गर्ने धेरै छन्। होटलमा लगानी बढ्नु स्वागतयोग्य कदमका रूपमा लिन सकिन्छ, उनले भने, ग्राहकलाई दिने सेवा, सुविधा, व्यवहार र सम्भावना भएका क्षेत्र पहिल्याउन पनि जरूरी देखिएको छ। यहाँ आन्तरिक तथा बाह्य पर्यटक हिउँदमा बढी आउने गर्छन्।"
बैंकले लगानी रोक्दा सर्वसाधारण मर्कामा,"बुटवलबैंकले घरजग्गा र हायर पर्चेज क्षेत्रमा कर्जा लगानी रोक्दा त्यसको असर सर्वसाधारणमा पर्न थालेको छ । रुपन्देहीमा बैंकबाट कर्जा लिएर सानोतिनो घर निर्माण, व्यापार वा गाडी किन्न खोज्नेहरू समस्यामा परेका छन् । बैंकमा घरजग्गा धितो राखेर ऋण पाउन नसकेपछि केहीले साहु महाजनसँग बढी ब्याजमा ऋण लिएर काम चलाउन थालेका छन् । अधिकांशले आफ्ना योजना नै रोकेका छन् । सैनामैनाकी उमा पन्थले एक कठ्ठा जग्गा बैंकमा राखेर घर बनाउने योजनामा सुरु गरेको घर अलपत्र अवस्थामा छ । जग पुर्ने कामसम्म बचत भएको पैसाले पुग्यो, उनले भनिन्, त्यसमाथि बनाउन पैसा भएन । जग्गा धितो राख्न उनी बुटवलका ९ वटा बैंकमा पुगेको बताइन् । उनले ऋण पाउन सकिनन् । उनलाई सबैले अहिले दिन नसक्ने बताएर पठाएको सुनाइन् । बैंकले रकम नदिएपछि सहकारीको ढोकामा पुगेकी उनलाई सहकारीले समेत कर्जा लगानी गर्न नसक्ने बताएको गुनासो गरिन् ।फोटो तथा इलेक्ट्रोनिक व्यवसायी दिल्लीराम पौडेलको अवस्था पनि त्यस्तै छ । बुटवलको सुखानगरमा रहेको घर बैंकमा राखेर पसल बढाउन खोजेका उनले पनि योजना अघि बढाउन सक्ने स्थितिमा छैनन् । ६ वटा बैंकसित कुरा गरें, उनले गुनासो गरे, सबैले अहिले नहुने बताए । केही समयअघिसम्म आफैं ग्राहक खोजेर ऋण दिने बैंकले हिजोआज ढोकैमा पुगेका ग्राहकलाई रित्तो हात पठाउने गरेका छन् । दिनै परे पनि पहुँच र भनसुनका आधारमा मात्रै लगानी गरेको सर्वसाधारणको गुनासो छ । बुटवल १३ का भीमसेन श्रेष्ठले पछिल्लो समय बैंकमा आफ्ना मान्छे हुनेले मात्रै ऋण पाएको आरोप लगाए । घर धितो राखेर रकम निकाल्न खोज्दा बैंकले दिएन, उनले भने, तर, छिमेकीले १० लाख भए पनि निकालेछन् । बैंकले कर्जा लगानी गर्दा पनि मागभन्दा निकै कम रकम दिने गरेका छन् । यसबाट सर्वसाधारणहरू झनै समस्यामा परेका छन् । घरजग्गा व्यवसायी मनोज थापाले गुनासो गरे, भरसक त बैंकले पैसा नै दिएका छैनन्, दिनै परे जग्गा पासको सरकारी दररेट उल्लेख भएको रकमलाई मात्रै आधार मानेर दिएका छन् ।बैंकहरूले भने अनुत्पादक क्षेत्रको लगानी रोक्न ठूला कर्जा रोके पनि सानातिना घरजग्गासहित उद्योग, व्यवसाय, पर्यटन, कृषिलगायतका कर्जाहरू यथावत् राखेको दाबी गरेका छन् । डेभलपमेन्ट बैंकर्स एसोसिएसनका केन्द्रीय उपाध्यक्ष प्रकाश पौडेलले गाउँस्तरका शाखामा आउने ग्राहकलाई रित्तो हात नपठाएको बताए । नीति नै कसिलो भएपछि अनुत्पादनक क्षेत्रमा चाहेर पनि दिन सकेका छैनौं, उनले भने, कृषि, पर्यटन र उद्यममा लगानी गर्न खोज्नेका लागि भने सधैं ढोका खुला छ । डेभलपमेन्ट बैंकर्स एसोसिएसनका केन्द्रीय उपाध्यक्ष पौडेलले राष्ट्र बैंकले नियम खुकुलो नबनाउँदासम्म जतिधेरै बैंक भए पनि अनुत्पादक क्षेत्रमा लगानी गर्न नसकिने बताए ।"
नौमूलेमा तेस्रो जलविद्युत् आयोजना बन्दै,"दैलेखनौमूलेमा ४५ मेगावाटको तेस्रो आयोजना नयाँ पदमखोला जलविद्युत् बन्ने भएको छ। निर्माण कम्पनी डोल्टी पावरका सञ्चालक राजेन्द्रप्रसाद गौतमले हालै आयोजनाको शिलान्यास गरेका हुन्। दुईवटा हाइड्रो आयोजना निर्माण भएको नौमूलेमा नयाँ पदमखोला स्वदेशी लगानीमा थपिन लागेको हो। द्वारीमा निर्माणाधीन ३७५ मेगावाटको द्वारीखोला हाइड्रो परीक्षणको चरणमा पुगेको छ। नौमूलेमा ४२ मेगावाट क्षमताको लोहोरे हाइड्रो निर्माणको चरणमा छ। त्यसैगरी डोल्टी पावर कम्पनीअन्तर्गत पदमखोला हाइड्रोको शिलान्यास भएको हो। सञ्चालक गौतमका अनुसार २ वर्षभित्र पदमखोला आयोजनाको कार्य पूरा हुने लक्ष्य छ। हाइड्रोले कागज उद्योग, जडीबुटीजस्ता धेरै कलकारखानाहरू स्थापना गर्न सकिने र देश विदेशमा निर्यात गर्न सके धेरै फाइदा हुने उद्योग वाणिज्य संघका उपाध्यक्ष कुलबहादुर विकले बताए। ४५ मेगावाट क्षमताको आयोजना १८ करोड ५० लाख रुपैयाँको लगानीमा निर्माण हुन लागेको हो। बालुवाटार ३ स्थित लोहोरेखोलामा पदमखोलाको पानी मिसाएर १४ मिटर लामो र ४५ मिटर अग्लो ड्याम बनाई ३ हजार ५ सय मिटर तलको तोली ५ भुर्सुको खरखैरनीमा खसालिनेछ। द्वारीखोलाभन्दा २५ देखि ३० मिटर दूरीमा पदमखोला हाइड्रो बन्दै छ भने यो हाइड्रोभन्दा १ किलोमिटर दूरीमा लोहोरेखोला आयोजना बन्दै छ। यस आयोजनाले मुआब्जा वितरण गर्ने डयाम साइटलगायत अन्य काम सञ्चालन गरिरहेको छ। आयोजनामा सिटिजन्स बैंकले ७० प्रतिशत लगानी गर्ने प्रतिबद्धता जनाएको छ।"
इसुजुका दुई पिकअफ,"काठमाडौं इसुजुले दुई भेरियन्ट्सका पिकअप नेपालमा सार्वजनिक गरेको छ। कम्पनीले सार्वजनिक गरेको पिकअपमा इसुजु डीम्याक्स भीक्रस र एसक्याब रहेको जारी विज्ञप्तिमा छ। राजधानीको गैरीधारास्थित इसुजुको सोरुममा यी दुई पिकअप सार्वजनिक गरिएको हो। कम्पनीका अनुसार इसुजु डीम्याक्स क्रस दोस्रो पुस्ताको पिकअप हो। हाल यो युरोप, अस्ट्रेलिया, दक्षिण अमेरिका र भारतमा उपलब्ध छ। १३४ एचपी शक्ति भएको यसको हाई प्रेसर कमन रेल फ्युएल इन्जेक्सन डिजेल इन्जिन रहेको छ। यसैगरी डीम्याक्स एसक्याब न्यु जेनेरेसनमा आधारित नियमित क्याब रहेको र यो इसुजु डिजेल इन्जिनबाट सञ्चालित हुने कम्पनीले जनाएको छ। यो ५ सिटर पिकअप आधुनिक व्यापार र व्यावसायीको लागि उपयोगी हुने दाबी कम्पनीको छ। यी दुई उत्पादनको बिक्री वितरण कन्टिनेन्टल इन्टरप्राइजले गर्नेछ।"
६० मिटर सुरुङ निर्माण सम्पन्न,"बर्दियाभेरी नदीको पानी बबईमा फर्काउन हालसम्म ६०३ मिटर सुरुङ निर्माणको काम सम्पन्न भएको छ। भेरीबबई बहुउद्देशीय डाइभर्सन आयोजनाले परम्परागत र ड्रिल मेसिन प्रयोग गर्दै सुरुङ खनेको जनाएको छ।आयोजनाका सिनियर डिभिजन इन्जिनियर मीनराज ढकालले १ सय ५० मिटर यसै प्रविधिबाट खनिने बताए। तीन महिनाभित्र उक्त सुरुङ खन्ने काम सकिने लक्ष्य रहेको उनले जनाए। परम्परागत प्रविधिबाट खन्ने काम सकिएपछि १२ किमि लामो चुरे पर्वत खन्न नेपालमा पहिलोपटक टनेल बोडिङ मेसिन (टीबीएम) मेसिन प्रयोग गरिनेछ। चाइना ओभरसिज इन्जिनियरिङ ग्रुप लिमिटेडले असार मसान्तभित्र चीनको संघाईबाट उक्त मेसिन ल्याउने जनाएको छ। १ सय ५० मिटर सुरङ परम्परा प्रविधिबाट खनेपछि टीबीएम जडान गरिनेछ, ढकालले भने, मेसिन जडान गरेपछि १२ किमि लामो सुरुङ खन्नेछौं। आयोजनाका अनुसार हालसम्म १८ प्रतिशत काम सकिएको छ। बाँके र बर्दियाको ५१ हजार हेक्टर क्षेत्रफलमा १२ महिना सिँचाइ सुविधा पुर्याउने लक्ष्य रहेको भेरीको पानी बबईमा फर्काएर खसाल्ने आयोजनाले जनाएको छ। सिँचाइ र विद्युत् उत्पादनका लागि प्रयोग गर्ने गरी आयोजनाको काम भइरहेको हो। सुरुङमार्फत भेरीको पानी बबई नदीमा प्रतिसेकेन्ड ४० घनमिटर फर्काइने लक्ष्य छ। सिँचाइ विभाग र चिनियाँ निर्माण कम्पनीबीच ०७१ माघ १५ मा सम्झौता भई ०७१ चैत महिनामा शिलान्यास भएको हो। ०७५ सालभित्र निर्माण सम्पन्न गरी सरकारलाई हस्तान्तरण गरिने लक्ष्य छ। ४८ मेगावाट क्षमताको विद्युत् गृह र बाँधको ठेक्का अहिलेसम्म नभएको आयोजनाले जनाएको छ। सुरुङको निर्माण सक्दा नै विद्युत् गृह र बाँध निर्माणको काम सम्पन्न भइसक्ने आयोजनाका इन्जिनियर प्रकाश पुडासेनीले बताए। स्वदेशी लगानीमा निर्माण हुन लागेको यो आयोजनाको लागत १६ अर्ब रुपैयाँ अनुमान गरिएको उनले जनाए। सुरुङ खन्न १० अर्ब रुपैयाँ लाग्नेछ। त्यसैगरी ६ अर्ब रुपैयाँ भने विद्युत् गृह र बाँध निर्माणमा खर्च हुने जनाइएको छ। हालसम्म २ अर्ब रुपैयाँ खर्च भइसकेको आयोजनाले जनाएको छ। आयोजनाको काममा ५० चिनियाँसहित २ सयभन्दा बढी नेपाली प्राविधिक र मजदुर दैनिक काममा खटिएका छन्। सुर्खेतको भेरीगंगा ८ मा निर्माण आयोजनाबाट बर्दिया बाँसगढी१ चेपाङबाट बग्ने बबई नदीमा भेरीको पानी खसाल्ने सरकारी योजना छ।"
निर्वाचन माहोल झन् तात्यो,"महिला चासो बढ्दोबागलुङ बिहुँकी ३७ वर्षीया बसन्ती कँडेल यसपालि स्थानीय तहमा नेतृत्वका लागि प्रतिस्पर्धा गर्ने तयारीमा छिन् । पहिले खासै रुचि जाग्थेन, उनले भनिन्, स्थानीय तहमा महिला सहभागिता सुनिश्चित गरिएपछि राजनीतिको भोक मज्जैले जागेको छ। निर्वाचनमा सक्दो खटिने योजनामा छु। महिलाका समस्या महिलाले नै बुझ्न सजिलो हुने भएकाले नेतृत्व लिनुपर्ने उनको बुझाइ छ। बागलुङ नगरपालिकाको वडा तहमा प्रतिष्पर्धा गर्ने योजनामा छिन्, दलित महिला सुनिता रसाईली। महिलाको सिट निर्वाचनमा सुनिश्चित गरिएपछि राजनितितर्फ ध्यान मोडिएको उनले बताईन्। स्थानीय तहको निर्वाचनले नयाँ उर्जा संचार गराएको छ, उनले भनिन्, तहको वडाको प्रतिष्पर्धामा भिड्ने योजनामा छु। निर्वाचनमा महिलाको उल्लेखनीय सहभागितालाई सफलताका रुपमा लिएको एमाले निकट अखिल नेपाल महिला संघकी जिल्ला अध्यक्ष सावित्रा राना बताउँछिन्। महिलालले अधिकार प्राप्तिका लागि पनि निर्वाचनमा सक्रिय हुनुपर्ने उनको बुझाइ छ। स्थानीय तहमा महिलालाई पर्याप्त अधिकार दिइएको छ, उनले भनिन्, अधिकार प्राप्तीको लागि अब महिला पनि सचेत र सक्रिय रहनुपर्यो, महिलामा हाम्रो पार्टीको पकड राम्रो छ।कांग्रेस निकट नेपाल महिला संघकी अध्यक्ष शकुन्तला शर्मा बागलुङ नगरपालिकाको अध्यक्ष बन्ने आकांक्षा राख्छिन्। जिल्लाका १० वटा स्थानीय तहमा कम्तिमा ३३ प्रतिशत नेतृत्वमा महिलालाई अघि सार्नुपर्नेर्े अडानमा छिन् उनी। म आफैं बागलुङ नगरपालिकाको मेयरमा उम्मेदवारी दिने योजनामा छु, उनले भनिन्, अब महिला राजनीतिको नेतृत्व लिन पनि सक्षम छन् भन्ने सन्देश दिन आवश्यक छ।"
"गाउँमा उत्साह, सदरमुकाममा अलमल","बाजुरा स्थानीय तह कार्यान्वयन र निर्वाचन एकसाथ अघि बढेपछि ग्रामीण बासिन्दा उत्साही छन् तर सदरमुकामका बासिन्दा अन्योलमा देखिन्छन्। साबिक जिविसमा लेखापाल रहेका मनिराम केसीले गत वर्ष सदरमुकाम मार्तडीमा व्यावसायिक योजनासाथ झन्डै एक करोड लगानी गरेर घर बनाए। अब सरसापट गरी गरेको लगानी खेर जान्छ कि भन्ने डर भयो, उनले भने। स्थानीय तह कार्यान्वयनपछि सदरमुकाममा चहलपहल घट्ने अनुमान गरेका छन् उनले। जिविसबाट प्राप्त हुने सेवा सबै गाउँमै पाइने भएपछि सदरमुकामको चहलपहल स्वत: घट्छ, शाहीले भने, अब घरजग्गा लगानी ठप्प हुन सक्छ। कतिपय व्यक्ति भने तत्काल गाउँ तथा नगरपालिका कार्यालयबाट सबैखाले सम्पादन सम्भव नभएकाले भने सदरमुकाम क्षेत्रको आर्थिक सम्भावना नघट्नेमा विश्वस्त छन्। पूर्वाधार र प्रविधि अभावमा सबै काम गर्न जटिलता हुने निश्चित छ मार्तडीका धनबहादुर थापाले भने। गाउतिर भने स्थानीय चुनावको रन्को लागेको छ। सबै अधिकार गाउमै प्राप्त हुने भएपछि दंग परेका स्थानीय आयआर्जनका सम्भावना पनि सिर्जना हुने आँकलन गरिरहेका छन्। भर्खरै घोषित बुढीगंगा नगरपालिका सदरमुकामपछिको सबैभन्दा विकास सम्भावना रहेको केन्द्र बन्ने धेरैको अपेक्षा छ। कार्यालय स्थापना हुन सकेन काभ्रे केन्द्र फेरिएको भन्दै स्थानीयले अवरोध गरेपछि चौरीदेउराली गाउँपालिकामा कार्यलय स्थापना भएको छैन। जिल्ला प्राविधिक सहयोग समितिको सिफारिसविपरीत ढाडखर्क केन्द्र हटेर कात्तिकेदेउराली कायम भएको भन्दै स्थानीय राजनीतिक दलले काम अघि नबढाउन चेतावनी दिएका थिए। अवरोधकै कारण कर्मचारीले औपचारिक रूपमा काम गर्न नपाएको जिल्ला समन्वय समितिका योजना अधिकृत धोलकराज ढकालले जानकारी दिए। त्यस्तै मुगुमा पनि छायाँनाथ रारा नगरपालिकाअन्तर्गत वडा कार्यालय स्थापना हुन सकेको छैन। कार्यालय स्थापना नहुँदा स्थानीय बासिन्दा पञ्जीकरण र अन्य सिफारिसका लागि नगरपालिका नै धाउन बाध्य छन्। सचिवको अभावले वडापालिका स्थापना हुन नसकेको नगरपालिकाका कार्यकारी अधिकृत नन्दबहादुर मल्लले बताए। उनले मातहतमा एक जना मात्र सचिव रहेको जानकारी दिए। मोर्चाद्वारा तालाबन्दी सिरहा मधेसी मोर्चाका कार्यकर्ताले जिल्ला समन्वय समिति, नगरपालिका र गाउँपालिका कार्यालयमा शुक्रबार तालाबन्दी गरेका छन्। संविधान संशोधन नगरी स्थानीय तह निर्धारण र चुनाव गराउन खोजेको भन्दै उनीहरूले सदरमुकामस्थित जिल्ला समन्वय समिति, लहान नगरपालिका, लक्ष्मीपुर पतारीलगायत निकायमा तालाबन्दी गरेका हुन्। जिल्ला समन्वय समितिमा लगाइएको ताला भने प्रहरीले एक घण्टापछि खोलेको थियो। नगरपालिका कायम गर्न माग राख्दै सुखीपुरवासीले आइतबारदेखि नै सुखीपुर गाउँपालिका कार्यालयमा तालाबन्दी गर्दै आएका छन्। सबै वडा सञ्चालनमासिन्धुलीका ७ वटा गाउँपालिका र २ वटा नगरपालिकाका कार्यालय सञ्चालनमा आएका छन्। गाउँपालिकाका कार्यालय केन्द्र तोकेर सञ्चालनमा आएका छन् भने नगरका वडा कार्यालय सहमतिमा कायम गरिएको छ। साबिक ५० गाविसलाई ७ वटा गाउँपालिका र दुईवटा नगरपालिका गरी ९ वटा स्थानीय तह कायम गरिएको छ। कमलामाई नगरपालिकामा चार गाविस थप गरेर १४ वटा वडा कायम गरिएको छ। सबै वडा कार्यालय सहमतिमा पायक पर्ने स्थानमा राखिएको र एकदुई दिनभित्र कामकाज सञ्चालन हुने जनाइएको छ।"
आन्दोलन रोकेर निर्वाचन तयारी,नागरिकता वितरण प्रभावितओखलढुंगा जिल्ला प्रशासनले चार दिनदेखि सर्वसाधारणलाई नागरिकता जारी गर्न सकेको छैन। नयाँ ठेगाना उल्लेख गर्नुपर्ने भएकाले पुरानो सफ्टवेयरले काम नगर्ने भन्दै मंगलबारदेखि नागरिकता रोकिएको हो। गृहमन्त्रालयले सफ्टवेयर अपडेट गरी पासवर्ड उपलब्ध गराउन ढिलाइ गरेकाले नागरिकता दिन नसकिएको सहायक प्रजिअ रामप्रसाद ज्ञवालीले बताए। राहदानीको सिफारिस भने वितरण भइरहेको छ। गाउँपालिकामा कार्यकारी अधिकृतहेटौंडा सरकारले मकवानपुरका ८ वटै गाउँपालिकामा कार्यकारी अधिकृत खटाएको छ। निर्वाचनसम्बन्धी कार्यहरूलाई तीव्रता दिन र स्थानीय तह पुन:संरचनापछि सेवाग्राहीहरूलाई परेको अन्योल हटाउन सरकारले अधिकृत खटाएको हो।
कर्मचारी अन्योलमा,"यस विषयमा स्थानीय विकास अधिकारी खेमराज ओझाले भने आफूलाई केही थाहा नभएको बताए। यो विषयमा मलाई केही थाहा छैन। यो काम मन्त्रालयले गरेको हो, उसैलाई थाहा होला, उनले भने।"
ब्रेल लिपिमा लेख्न पाएनन्,"कक्षा, १० सम्म उनीहरूले ब्रेल लिपिमा लेख्ने, पढ्ने गरेका थिए। एसईईमा परीक्षा नियन्त्रण कार्यालयले दृष्टिविहीनका लागि भनेर अलग्गै व्यवस्था नगरेपछि सहयोगीका भरमा देवनागरी लिपिमा परीक्षा दिन बाध्य भएका हुन्। यस वर्ष दमकडा माविबाट ६ जना दृष्टिविहीन विद्यार्थी एसईई परीक्षामा सहभागी भएका छन्।दृष्टिविहीन विद्यार्थीहरू इमबहादुर फाल, कुमारी फाल, बाबुराम कुमाल, लीला पाण्डेय, पार्वता कुमाल, लक्ष्मी पाडेमगरले परीक्षा दिइरहेका छन्। फोक्सिङकोट घर भएका इमबहादुर र कुमारी जुम्ल्याहा हुन्। अरू विषयमा सहयोगीका भरमा परीक्षा दिन सहज भए पनि गणित, विज्ञानका साथै चित्र बनाउनुपर्ने विषयमा भने समस्या भोग्नु परेको गुनासो दृष्टिविहीन विद्यार्थी इमबहादुर फालले गरे। उनले भने, गणित र विज्ञान अन्य विषयजस्तो हँुदैन। यसमा चित्र बनाउन र साध्यका लागि समस्या नै हुन्छ।एसईईमा ब्रेल लिपिमा लेख्न नपाइने परीक्षा नियन्त्रण कार्यालयले राखेको प्रावधानले गर्दा उनीहरूले असहज महसुस गरेको बताएका छन्। ब्रेल लिपिमा लेख्न नपाएपछि कक्षा ८ का सहयोगीका भरमा परीक्षा दिलाउनुपर्ने विद्यालयका प्रअ मोहन सापकोटाले बताए। यस्तै, शारदा मावि केन्द्रबाट हातले लेख्न नसकेपछि दमकडा माविमा अध्ययनरत दीक्षा बस्यालले समेत कक्षा ८ को सहयोगी राखेर परीक्षा दिएकी छन्।"
"दुर्घटनामा १ को मृत्यु, २१ घाइते",बन्दीपुरको डुम्रे बजारमा बिहीबार ग१ज ४७२६ नम्बरको जिपको ठक्करले सडकमा महिलाको मृत्यु भएको हो । बौद्धिक अपांगता भएकी बन्दीपुर६ की सेतीमाया रानामगरलाई ठक्कर दिएपछि जिप चालकले बन्दिपुर४ को एभरेस्ट अटो वर्कसप नजिकै लगेर फालेका थिए । महिलाको उपचारका क्रममा मृत्यु भएको प्रहरीले जनाएको छ ।
केन्द्राध्यक्ष निलम्बित,"महोत्तरी माध्यमिक शिक्षा परीक्षा (एसईई) मा अनियमितता गरेको आरोपमा गौशाला केन्द्रका केन्द्राध्यक्ष आमोद साह निलम्बनमा परेका छन्। प्रमुख जिल्ला अधिकारी वीरेन्द्रकुमार यादवको टोलीले सिट प्लानविपरीत बोर्डिङ स्कुलका विद्यार्थीलाई एउटै कोठामा राखेर परीक्षा दिलाएको पाइएपछि उनलाई निलम्बन गरेको हो।केन्द्राध्यक्ष साहले मदर टेरेसा बोर्डिङ स्कुलसँग मिलोमतो गरी उक्त स्कुलका सबै परीक्षार्थीलाई एउटै कोठामा बसालेको आरोप छ। सिट प्लानअनुसार कोठामा एकभन्दा बढी विद्यालयका परीक्षार्थीलाई मिसाएर राख्नुपर्ने नियम छ।प्रजिअ यादवका अनुसार केन्द्राध्यक्षले नै नियम मिचेको हुँदा निलम्बन गरिएको हो। यस्तै प्रजिअ यादव नेतृत्वको अनुगमन टोलीले ४ परीक्षा केन्द्रबाट अनियमितता गर्ने ५७ छात्रासहित ७७ जना परीक्षार्थीलाई शुक्रबार निष्कासित गरेको छ। निष्कासन पर्नेमा गौशाला केन्द्रबाट ३४, खखनाबाट १८, रजखोरबाट १७ र निगौलबाट ८ परीक्षार्थी छन्। उनीहरूलाई नेपाली विषयको परीक्षाबाट मात्र निष्कासित गरिएको प्रजिअले जनाए।नक्कली परीक्षार्थी पक्राउसर्लाही दिदीको सट्टा माध्यमिक शिक्षा परीक्षा दिइरहेकी बहिनीलाई शुक्रबार मूर्तिया केन्द्रबाट पक्राउ गरिएको छ। उमावि बरहथवाकी छात्रा रञ्जिताकुमारी पण्डितको परीक्षा उनकी बहिनी पूजा कुमारीले दिइरहेको फेला पारेपछि पक्राउ गरिएको प्रहरी निरीक्षक ललन कुर्मीले बताए। दिदीको प्रवेश पत्रमा आफ्नो फोटो टाँसेर पूजाले परीक्षा दिएकी थिइन्। रञ्जिता बिरामी भएकाले उनको सट्टा बहिनीले परीक्षा दिएको कुर्मीले बताए।"
सडकमै पाँचौं गर्भ,"यसअघि बिर्तामोडमा एक, चारआलीमा दुई र काँकडभिट्टाको सडकमा एक बेवारिसे बच्चा जन्माइन्। ती बच्चा ककसले लगे, उनलाई थाहै छैन। बच्चा खै? भन्दा उनको जवाफ हुन्छ, बुबाले लग्नुभा छ। तीन वर्षअघि काँकडभिट्टाको सडकमा छोरा जन्माएकी थिइन्। उनले स्याहार्न नसक्ने भन्दै एक स्थानीयले बच्चा लगे।सुत्केरीमा केही दिन उनलाई पनि घरै लगेर राखियो। तर, केही दिनपछि सडकमै पठाइएको स्थानीयको भनाइ छ। सानै उमेरमा अवैध गर्भबाट पाँचवटा बच्चा जन्माइसकेकी उनी मानांै, मान्छे नभएर बच्चा जन्माउने मेसिन हुन्। बर्सेनि जन्माइरहेकी छ, स्थानीय गंगा पराजुली भन्छन्, मैले थाहा पाउँदासम्म चारवटा भइसके, अब जन्मिँदा पाँचौं।झापा, सहरेडाँगीका विष्णु रिमालले उनलाई देख्न थालेको ५७ वर्ष भयो। पहिले उनले चारआली क्षेत्रमा लामै समय बिताइन्। त्यसअघि बिर्तामोडमा खुला आकाशमुनि यिनले रात गुजारिन्। रिमालले थाहा पाउँदासम्म तीनवटा बच्चा जन्मिइसकेका थिए। बच्चा जन्माए पनि उनले कुनै सन्तान हुर्काउन पाएकी छैनन्। हुर्काउन सक्ने अवस्था पनि छैन, उनको। रिमाल भन्छन्, कसले गर्भवती बनाउँछ, बच्चा कसले लैजान्छ, पत्तै पाइँदैन। गर्भ बोकेर सडकमै भौंतारिरहेकी उनलाई अहिले स्थानीय एक महिलाले आश्रय दिएकी छन्। सडकमा अलपत्र महिला तथा बालबालिकाको क्षेत्रमा काम गर्ने संघसंस्था जिल्लामा प्रशस्तै छन्। तर, कसैबाट पनि उनको उद्धार भएको छैन।कानुनमा बच्चा जन्माएर हुर्काउन अक्षम महिलालाई गर्भपतन गराउने अधिकार रहे पनि उनको हकमा भने यो सम्भव देखिँदैन। अधिवक्ता दीपेन्द्र भट्टराईका अनुसार महिला अपांग तथा मानसिक रूपमा बिरामी भएको खण्डमा गर्भपतन गर्न सकिने कानुनी प्रावधान छ। भट्टराई भन्छन्, तर यी महिलाका हकमा त्यो पनि सम्भव देखिँदैन।"
दुर्घटनामा ज्यान गयो,रामेछाप रामेछापको मन्थली नगरपालिका२ करमबोट नजिक शुक्रबार दिउँसो मोटर साइकल र माइक्रोबस जुध्दा एक जनाको ज्यान गएको छ। प्रहरीका अनुसार गोकुलगंगा गाउँपालिका६ का भरत खड्काले चलाएको बा२प ८१९४ नम्बरका मोटरसाइकल र विपरीत दिशाबाट आइरहेको बा१ज ९६०३ नम्बरको माइक्रो आपसमा ठोक्किएका थिए । ठक्करले चालक खड्काको घटनास्थलमै ज्यान गएको हो । मोटरसाइकलमा सवार भरतका बाबु गजेन्द्र खड्का गम्भीर घाइते भएका छन्।
ट्रयाक्टरबाट लडेर मृत्यु,सिरहा ट्रयाक्टरबाट लडेर सिरहाको भेडियामा चालकको मृत्यु भएको छ प्रहरीका अनुसार भेडिया १ स्थित सडकमा स१त ३२०१ नम्बर ट्रयाक्टरबाट चालक रूपेश यादव लडेका थिए ।
सहयोगको आग्रह,हेटौंडा बकैया गाउँपालिका ७ भीरकोटका बोनम्यारो क्यान्सर पीडित दस वर्षीय बालकलाई उपचारका निम्ति सांसद गणेश थापालेआर्थिक सहयोग गर्न आग्रह गरेका छन्।
अनिल टिमबाट बाहिरिए,"काठमाडौंसोलिडारिटी कप च्याम्पियन कप्तान अनिल गुरुङ एसियन कप २०१९ छनोटमा फिलिपिन्ससँगको राष्ट्रिय टिममा स्थान बनाउन असफल भएका छन्। उनलाई हटाउँदै मुख्य प्रशिक्षक ग्योतोकु कोजीले २० सदस्यीय नेपाली टिम शुक्रबार घोषणा गरे।अनिल गत वर्ष बंगबन्धु गोल्डकप च्याम्पियन भएको नेपाली टोलीमा पनि थिएनन्। त्यसमा युवा खेलाडीको वर्चस्व थियो। उनले कात्तिकमा मलेसियामा सम्पन्न सोलिडारिटी कपमा भने कप्तानी जिम्मेवारी पाएका थिए। उनी अधिकांस समय बेन्चमै रहेपछि डिफेन्डर विराज महर्जनले आर्मब्यान्ड लगाउने अवसर पाएका थिए।सोलिडारिटी कपको फाइनलमा मकाउलाई १० ले हराएको खेलमा पनि अनिलले इन्ज्युरी समयको दोस्रो मिनेटमा मात्र मैदानमा छिर्ने अवसर पाएका थिए। विश्वकप २०१० को छनोटमा ओमानसँग भएको खेल (८ अक्टोबर, २००८) बाट उनले राष्ट्रिय टिममा डेब्यू गरेका थिए। त्यसयता नियमित टिममा रहेका उनले नेपालका १५ औं कप्तान पनि हुन्। उनलाई साफ च्याम्पियनसिप २०१५ मा कप्तान नियुक्त गरिएको थियो। उनले ४८ अन्तर्राष्ट्रिय खेलमा ९ गोल गरेका छन्।रोहित, कर्ण, जितेन्द्रको पुनरागमनरोहित चन्द, कर्ण लिम्बू र जितेन्द्र कार्कीले राष्ट्रिय टिममा पुनरागमन गरेका छन्। त्रिचालीस क्याप जितेका रोहित एक वर्षपछि टिममा फर्किएका हुन्। गत वर्ष खुट्टाको शल्यक्रिया गराएका उनले पछिल्लोपल्ट त्रिवेन्द्रममा भएको साफ च्याम्पियनसिप (२०१५) खेलेका थिए।आर्मीका डिफेन्डर जितेन्द्रले पनि साफ २०१५ यता पहिलोपल्ट टिममा अवसर पाएका छन्। ८ मार्च, २०१२ मा दशरथ रंगशालामा प्यालेस्टाइनसँग २० ले पराजित भएको च्यालेन्ज कप फाइनल चरणको खेलमार्फत् उनले राष्ट्रिय टिममा डेब्यू गरेका थिए। उनले ६ अन्तर्राष्ट्रिय खेल खेलेका छन्।घरेलु प्रतियोगितामा निरन्तर गोल गर्दै आएका कर्ण तीन वर्षपछि राष्ट्रिय टिममा फर्किएका हुन्। उनलाई २५ मार्च, २०१४ मा दोहामा यमनसँग २० ले हारेको मैत्रीपूर्ण खेलमा प्रशिक्षक राजुकाजी शाक्यले अनिलको स्थानमा अन्तिम १५ मिनेट खेलाएका थिए। उनको राष्ट्रिय टिमसँग मैदानमा खेलेको अनुभव त्यही मात्र हो।झापा ११ का यी फरवार्ड त्यसअघिपछि अन्तिम छनोटबाट बाहिरिँदै आएका थिए। धेरै मिहिनेत गरेपछि फेरि टिममा स्थान पाएको छु। यो अवसरमा आफूलाई प्रमाणित गर्ने प्रयास गर्नेछु, ३२ वर्षीय कर्णले कान्तिपुरसँग भने। फरवार्ड नवयुग श्रेष्ठ घाइते भएपछि राष्ट्रिय टिममा उनको पुनरागमन सहज भएको थियो। जितेन्द्रले चोटग्रस्त डिफेन्डर देवेन्द्र तामाङको स्थान लिएका हुन्।सोलिडारिटी कप विजेता नवयुग, देवेन्द्र, सुमन लामा (तीनैलाई चोट लागेको), अनिल, राजेन्द्र रावल र दीपक गुरुङ टिमबाट बाहिरिएका छन्। २७ खेलाडीबाट शुक्रबार सुमन, अनिल, देवेन्द्र, राजेन्द्र, एलन न्यौपाने, मनबहादुर तामाङ र विमल बस्नेतलाई हटाउँदै मुख्य प्रशिक्षक कोजीले २० सदस्यीय टिम घोषणा गरेका हुन्। एसियन कप छनोटको पहिलो खेलमा नेपालले फिलिपिन्ससँग मनिलामा २८ मार्चमा प्रतिस्पर्धा गर्नेछ। समूह एफ मा रहेको नेपाल, फिलिपिन्स, ताजिकिस्तान र यमनले होम एन्ड अवे का आधारमा खेल्नेछन्।"
बंगलादेश राम्रो स्थितिमा,कोलम्बो सकिब अल हसनले आफ्नो पाँचौं टेस्ट शतक र मोसाडेक हुसैनले आफ्नो पहिलो टेस्टमै अर्धशतक बनाएपछि बंगलादेशले श्रीलंकाविरूद्धको टेस्ट नियन्त्रणमा लिएको छ। भ्रमणकारी बंगलादेशले ४ सय ६७ रन बनाउँदै पहिलो इनिङ्सका आधारमा १ सय २९ रनको अग्रता लिएको छ। पहिलो इनिङ्समा ३ सय ३८ रनमा अलआउट भएको घरेलु टोली श्रीलंकाले पी सारा ओभल मैदानमा दोस्रो इनिङ्समा विनाक्षति ५४ रन बनाएको छ। टोली अझै बंगलादेशको स्कोरभन्दा ७५ रनले पछाडि छ। ओपनरद्वय दिमुथ करुणारत्ने र उपुल थाराङ्गा दुवै २५ रन बनाई क्रिजमा छन्। सकिबले १ सय १६ रन बनाए। उनलाई मोसाडेकले ७५ रन बनाउँदै राम्रो साथ दिए। कप्तान मुस्फिकर रहिमले पनि ५२ रन बनाएपछि आफ्नो १ सयौं टेस्ट खेलिरहेको बंगलादेशले सबैभन्दा प्रभावशाली ब्याटिङ प्रस्तुत गरेको थियो। बंगलादेशले अझ ठूलो अग्रता लिने स्थिति देखिएको थियो। तर देव्रेहाते स्पिनर रंगना हेराथले १३ रनको अन्तरमा अन्तिम ३ विकेट लिएका थिए। हेराथले कुल ८२ रन खर्चेर ४ विकेट लिए। हेराथ टेस्ट क्रिकेटमा सबैभन्दा विकेट लिने देव्रेहाते स्पिनर हुन्। खेलकै दौरानले उनले पहिलो श्रेणीमा १ हजार विकेट पूरा गरेका थिए। यस्तो उपलब्धि बनाउने उनी मुथैया मुरलिधरनपछिका दोस्रो श्रीलंकाली बलर हुन्। श्रीलंकाली बलरमा देव्रेहाते स्पिनर लक्सन सान्दाकानले पनि राम्रो प्रभाव पारे। उनले १ सय ४० रन खर्चेर ४ विकेट लिए। उनले नै सकिब र मोसाडेकबीच सातौं विकेटमा १ सय ३१ रनको साझेदारीको अन्त्य गरेका थिए। सकिबले यसअघि नै कप्तान मुस्फिकरसँग छैटौं विकेटमा ९२ रन जोडेका थिए।
लुम्बिनी खुकुरी र वेस्टर्न विजयी,"जवाफमा बुद्ध टिम १६१ ओभरमै ५० रनमै समेटियो। दिपेश झाले १७ रन बनाए। ह्याट्रिकसहित ५ विकेट लिएका लुम्बिनी खुकुरीका साह आलम म्यान अफ द म्याच घोषित भए। शुक्रबारै वेस्टर्न क्रिकेट क्लब बुटवलले ज्ञानोदय क्रिकेट क्लब करहियामाथि ८ विकेटको जित पायो। टस जितेको ज्ञानोदयले १९५ ओभरमा अलआउट हुँदा १ सय १२ रन बनाएको थियो। लक्ष्मण खत्रीले ३० र निशान्त शर्माले २२ रन बनाए। वेस्टर्नका लागि सौरभ खनालले २ विकेट लिए। वेस्टर्नले १४३ ओभरमै २ विकेट गुमाएर १ सय १३ रनको लक्ष्य पार गर्यो। म्यान अफ द म्याच सौरभ खनालले नटआउट ८४ र सन्दीप सुनारले १७ रन बनाए। ज्ञानोदयका सन्तोष क्षेत्री र निशान्त शर्माले ११ विकेट लिए। आयोजक रुपन्देही जिल्ला क्रिकेट संघले विजेताले ५० हजार र उपविजेताले २५ हजार पुरस्कार पाउने जनाएको छ। उत्कृष्ट खेलाडीले १० हजार, उत्कृष्ट ब्याट्सम्यान र बलरले समान ५ हजार प्राप्त गर्ने छन्।"
फुलटाइमर फुटबलर,"काँकडभिट्टाएकताका सैनिक युथ झापाकै चर्चित फुटबल क्लब थियो । त्यही क्लबवाट खेल्थे रामदर्शन गुरुङ, सञ्जय राईहरू । उनीहरूले खेलेको हेर्दाहेर्दै प्रवेश कटुवालले फुटबल सिके । फुटबल प्रशिक्षक भगिरथ आलेको कोचिङसँगै प्रेरणा र हौसलाले उनको खेलकौशल थप मजबुत बन्यो । २०५३ सालदेखि फुटबलसँग नाता गाँसियो प्रवेशको । त्यसयता निरन्तर फुटबलसँगै छन् । फुटबल बाहेक उनको कुनै पेशा व्यवसाय छैन । जसोतसो फुटबलवाटै परिवार धानेका छन् । आफूसँगै फुटबल खेलेका धेरै साथी विदेश पलायन भए । प्रवेशले कहिल्यै विदेश पलायनबारे सोचेनन् । विदेश गएँ भने राष्ट्रको प्रतिनिधित्व गरेर जान्छु भन्ने अठोट गरें, ३७ वर्षे प्रवेश भन्छन्, खेल्नका लागि मात्रै गएँ । २० वर्षदेखि झापामा रहेर निरन्तर खेलिरहेका प्रवेशको घरेलु भूमिमा भर्खरै मूल्यांकन भयो । झापा गोल्डकप आयोजक संस्थाले उनलाई लाइफटाइम एचिभमेन्ट को रूपमा मोटरसाइकल प्रदान गर्यो । पुरस्कार पाएपछि खुसी हुँदै भनेका थिए, ढिलै भए पनि झापाले राम्रो संस्कार सुरुआत गरेको छ, यसले खेलाडीको मनोबल वढाउने छ । यो संस्कारले निरन्तरता पाउनुपर्छ । २०५३ सालमा १६ वर्षमुनिको विद्यालयस्तरीय कोकाकोला फुटबल टिममा झापाबाट खेलेका प्रवेशलाई अहिले पनि प्रतियोगिताहरूमा मैदानभित्रै देखिन्छ । ७ नम्बर जर्सी लगाएर इमान्दार ढंगले खेल्छन् । प्रवेशको विशेषता भनेकै फेयर प्ले हो, प्रशिक्षक आलेले भन्छन्, खेलाडीमा चाहिने सबै गुण छ उसमा । उमेर समूह हुँदै ए डिभिजन लिग र राष्ट्रिय टोलीको प्रतिनिधित्व गर्दै उनले दर्जनौं म्याच विदेशी भूमिमा पनि खेलेका छन् । ए डिभिजनमा उनको डेब्यू क्लब न्युरोड टिम (एनआरटी) हो । करिब वर्ष दिनजति एनआरटीबाट खेलेर २०५७ सालतिर ग्यालेक्सियन क्लबसँग पनि आबद्ध भए । थ्रीस्टार क्लबमा चाहिँ उनी करिब चारवर्ष रहे । थ्री स्टारमै रहँदा एएफसी प्रेसिडेन्ट्स कपमा खेल्ने अवसर पनि मिल्यो । त्यही वर्ष थ्री स्टार लिग च्याम्पियन बन्यो । अनुबन्धन सकिएपछि उनलाई मनाङले अनुबन्धन गर्यो । तर, मनाङमा एक वर्ष भन्दा लामो समय टिकेनन् यिनी । मनाङपछि रानीपोखरी कर्नर टिम (एनआरटी) सँग चार वर्ष अनुबन्धित भए । प्रवेश पछिल्लो समय मछिन्द्र क्लबबाट खेल्दै थिए । जलकुमार गुरुङहरूले विभिन्न क्लबमा आबद्ध झापाका खेलाडीलाई समेटेर झापा ११ एफसी बनाउने तयारी गर्दै थिए । त्यही मेसोमा प्रवेशले सोचे, अरुका लागि धेरै खेलियो अब आफ्नो ठाउँका लागि खेल्नुपर्छ । उनले झापा ११ को कप्तानी सम्हाल्ने मौका पनि पाए । उनले कप्तानी सम्हालेपछि दर्जनौं गोल्डकपहरूमा टिमले सहभागिता जनाउँदै केही ठूला प्रतियोगिता पनि जित्यो । स्थानीय टोल कप, खसी कप हँुदै राष्ट्रिय स्तरको गोल्डकप खेलेका प्रवेशले विदेशी भूमिमा पनि आफ्नो प्रतिभा देखाए । उनी सन् १९९९ मा पहिलोपल्ट अन्र्तराष्ट्रिय प्रतियोगितामा सहभागी बने । १६ वर्षमुनिको उमेर समूहमा पहिलो पटक उनले नेपालको टिमबाट एएफसी कपमा भाग लिए । सन् २००० को सेप्टेम्बरमा भियतनाममा पनि यू१६ बाटै खेले । सन् २००२ मा भारतको कोलकातामा सम्पन्न एयरलाइन्स कप, २००३ मा सिक्किमको गभर्नर्स गोल्डकप, २००३ मै ओलम्पिक क्वालिफाइङ राउन्डमा उनले सिनियर राष्ट्रिय टिमबाट खेलेका थिए । २००४ मा नवौं साग खेलकुदमा पाकिस्तानमा खेले । सन् २००३ मा नेपाली टिम सदस्यको हैसियतमा सिक्किमको गभर्नर्स कप खेलेका उनले गत वर्ष झापा ११ बाट ३६ औं संस्करण खेल्दै टिमलाई फाइनल पुर्याए । पहिला गभर्नर्स कपमा नेपाल भनेर राष्ट्रले सहभागिता जनाउँथ्यो, प्रवेश भन्छन्, अहिले क्लबहरूले मात्रै भाग लिइरहेका छन् । आफ्नो उमेरको आधाभन्दा वढी समय फुटबलमै खर्चिएका प्रवेश अब विस्तारै थाक्दै गएका छन् । व्यावसायिक फुटबल नखेले पनि प्रशिक्षणमार्फत नयाँ जनशक्ति उत्पादनमा लाग्ने योजनामा छन् उनी । प्रवेशले प्रशिक्षक प्रशिक्षणको बी लेभल सकिसके । ए लेभलको कोर्स गरेपछि पूरा समय प्रशिक्षणमा बिताउने उनले बताए । फुटबल नसा रहेछ, प्रवेशले सुनाए, यसबाट उम्किनै नसकिने रहेछ ।"
रियलविरुद्ध बायर्न,"युभेन्ट्सका उपाध्यक्ष पाभेल नेडभेडले दोब्बर क्षमतामा खेल्न सके मात्र बार्सालाई हराउन सकिने बताए । लेस्टरले गत वर्षको उपविजेता एट्लेटिकोको चुनौती पाएको छ । यो ड्र का कारण बाजिगरहरूले एट्लेटिकोलाई उपाधि सम्भाव्यताका हिसाबले बार्सिलोना र बायर्नपछि तेस्रो स्थानमा राखेका छन् । लेस्टरले अप्रिल १० मा पहिलो लेग स्पेनमा खेल्नेछ । अन्तिम १६ बाटै म्यानचेस्टर सिटी र आर्सनल बाहिरिएपछि लेस्टर नै प्रतियोगिताको अन्तिम इङलस प्रतिनिधि कायम छ । डिएगो सिमोनीको एट्लेटिको गत तीन सिजनमध्ये दुईपल्ट च्याम्पियन्स लिग फाइनल पुगेकामा दुवै पटक म्याड्रिडसँग हारेको हो । क्वाटरफाइनलमै एट्लेटिको जस्तो टिमसँग पर्नु सानो चुनौती होइन, लेस्टरका नयाँ व्यवस्थापक क्राएग शेक्सपियरले भने । एट्लेटिको एकदमै राम्रो टोली हो । यसमा अनुभवीसहित केही गजब खेलाडी छन् । तर हामी सम्पूर्ण क्षमतासाथ खेल्नेछौं, उनले भने, हाम्रा समर्थक र क्लबका सबैजनाका लागि यो अद्वितीय अवसर हो । तर यो प्रतियोगिताअघि हाम्रोसामु प्रिमियर लिगकै खेलको चुनौती छ । यो पटक घरेलु चुनौती नै ठूलो छ । त्यसमै हामी केन्द्रित छौं ।"
युरोपा लिग ड्र,"म्यानचेस्टर युनाइटेडले युरोपा लिग क्वाटरफाइनलमा बेल्जियन टोली एन्डरलेकको सामना गर्नेछ । शुक्रबार ड्रले फ्रान्सको लियोनलाई चाहिँ टर्किस च्याम्पियन बेसिक्टाससँग पारेको छ । जोसे मोउरिन्होको टोली युनाइटेड प्रतियोगितामा टिकेको एकमात्र इङलिस टोली हो । उसले रसियाली टोली रोस्टोभलाई अन्तिम १६ मा मुस्किलले २१ को समग्रमा रोक्दै क्वाटरफाइनल तय गरेको हो । युनाइटेड उपाधिका लागि सर्वाधिक सम्भाव्य ठानिएको छ । यदि जितेमा उसले अर्को वर्षको च्याम्पियन्स लिग खेल्न पाउनेछ । यो प्रतियोगितामा यसअघि युनाइटेड र एन्डरलेकले चार चोटि एकअर्काको सामना गरिसकेका छन् । युनाइटेडले तीन पटक जित्यो । सन् १९५६ मा युनाइटेडले एन्डरलेकलाई १०० ले हराएको थियो । स्पेनिस क्लब सेल्टाभिगोले बेल्जियन क्लब जेन्क एवं डच टोली अयाक्सले जर्मन साल्के ०४ लाई प्रतिद्वन्द्वी पाएका छन् । साल्केले सन १९९९ मा उपाधि जितेको थियो । लियोनलाई उपाधिका लागि दोस्रो सम्भाव्य टोली मानिएको छ । उसले इटालियन क्लब एएस रोमालाई हराएको थियो । घरेलु लिगमा निकै बलियो रोमालाई हराउनु लियोनको यस पालाको क्षमताको प्रकटीकरण मानिएको छ । बेसिक्टास राम्रो टोली हो । खेल रोचक होला, लियोनका सल्लाहकार बर्नाड लाकोम्बेले भने । बेसिक्टासका निर्देशक अली नाइबीले यस्तै धारणा व्यक्त गरे । खेल अप्रिल १३ र २० मा हुनेछ ।"
भारतको जवाफ,"राँची अलराउन्डर ग्लेन म्याक्सवेलले आफ्ना कप्तान स्टिभ स्मिथको ठूलो प्रशंसा गरेका छन् । म्याक्सवेलले स्मिथसँग १ सय ९१ रनको साझेदारी गरेपछि अस्ट्रेलियाले शुक्रबार राँचीमा भारतविरुद्धको तेस्रो टेस्टमा राम्रो स्कोर बनाएको छ । झन्डै तीन वर्षपछि पहिलो टेस्ट खेलेका म्याक्सवेलले पाँच दिवसीयमा आफ्नो पहिलो शतक बनाएपछि अस्ट्रेलियाले पहिलो इनिङ्समा ४ सय ५१ रनको स्कोर बनाएको छ । स्मिथले १ सय ७८ रनको इनिङ्स खेलेका थिए । ओपनर लोकेश राहुललाई गुमाए पनि भारतले राम्रो जवाफ फर्काउँदा १ विकेट गुमाई १ सय २० रन बनाएको छ। भारत अझै ३ सय ३१ रनले पछाडि रहेको समयमा मुरली विजय ४२ र चेतेश्वर पुजारा १० रन बनाई क्रिजमा छन् । राहुल ६७ रन बनाई प्याट कुमिन्सको बलमा विकेट पछाडि क्याचआउट भए । १ सय २ बल खेलेका राहुलले ९ चौका प्रहार गर्दै विजयसँग पहिलो विकेटको साझेदारीमा ९१ रन जोडेका थिए । २९९४ बाट दोस्रो दिन खेलको सुरु गरेको अस्ट्रेलिया स्मिथ र म्याक्सवेलको गतिलो साझेदारी गरेपछि शृंखलामा ठूलो स्कोर बनाउन सफल भयो । हामी १४०४ को स्थितिमा थियौं, भाग्य नै भन्नुपर्ला अर्को इन्डमा स्मिथ ब्याटिङ गर्दै थिए, जो यस्तो माहोलका लागि केही अनुभवी हुन्, म्याक्सवेलले भने, उनले टिमलाई अर्को स्तरमा पुर्याइदिए । किनभने उनी सजिलै खेल्ने गर्छन् । उनको खेलजीवन जसरी अगाडि बढिरहेको छ, त्यो नेतृत्व क्षमता अरुका लागि उदाहरण नै हो ।देव्रेहाते स्पिनर रवीन्द्र जडेजाले १ सय २४ रन खर्चेर ५ विकेट लिए । २९ औं म्याच खेल्दै गरेका उनले एकै इनिङ्समा ५ वा सो भन्दा बढी विकेट लिएको यो आठौंपल्ट हो । तीव्र बलर उमेश यादले ३ विकेट लिए । जडेजाले अन्तिम ब्याट्सम्यान जोस हाज्लेउडलाई शून्यमा रनआउट गरेपछि ५३ औं टेस्ट खेल्दै गरेका स्मिथको दोस्रो दोहोरो शतक बनाउने सम्भावना समाप्त सकिएको थियो । त्यसका बाबजुद पनि स्मिथको स्कोर भारतीय भूमिमा अस्ट्रेलियाका लागि कप्तानले बनाएको उच्च स्कोर हो । यसअघि २०१२१३ को शृंखलामा माइकल क्लार्कले चेन्नईमा १ सय ३० रन बनाएका थिए । म्याक्सवेलले २०१३ मा पहिलो टेस्ट खेलेका थिए । त्यसयता केवल चौथो टेस्ट खेलिरहेका २८ वर्षे म्याक्सवेलले शतक बनाएपछि अस्ट्रेलियाले खेलमा वर्चस्व कायमै राखेको हो । चार टेस्टको शृंखला ११ को बराबरीमा छ । यो टेस्ट जिते अस्ट्रेलियाले बोर्डरगावस्कर ट्रफी हात पार्नेछ ।"
दिल्लीको त्यो भेट,"यस्तैमा एक दिन कोइरालाले कांग्रेस नेता चक्र बास्तोलालाई महाराजगन्जस्थित निवासमा बोलाएर केही पैसा दिंदै भने, चक्रजी दिल्ली जाऊँ। गोकर्णले (निजी सचिव) टिकट मिलाउँछ। नोना भाउजू र हामी पहिल्यै जान्छौं। तपाईंपछि आउनू। चार वर्षयता बास्तोला अचेत अवस्थामा छन्। २०६३ को मध्यपुसमा दैनिक बिहान खुमलटारस्थित निवासमा पुगेर कैयौं राजनीतिक घटनाका अन्तरकथा लगातार एक सातासम्म बास्तोलाकै मुखबाट सुन्ने सौभाग्य लेखकलाई मिलेको थियो। त्यही क्रममा उनले भनेका सम्झन्छु चार दशक लामो सहयात्राका क्रममा गिरिजाबाबुले मलाई कहीँ पठाउनुपर्दा त्यसरी पैसा दिएको त्यो नै पहिलो घटना थियो।दिल्ली पुगेपछि पनि उनीहरू छुट्टाछुट्टै बसे, कोइराला ह्यात र बास्तोला कनटपेलेसको होटलमा। त्यति बेलासम्म पनि बास्तोलालाई कुन मिसनका लागि दिल्ली आएको भन्ने खुलाइएको थिएन। केही दिनको होटल बसाइपछि बास्तोला इन्डिया इन्टरनेसनल सेन्टरमा सरे। यसबीचमा कोइरालाले आफैंले गोप्य तवरबाट माओवादी नेताहरू प्रचण्ड र बाबुराम भट्टराईसँग भेट्ने प्रयास गरिरहेका थिए। तर पनि साइत जुरिसकेको थिएन। अनि एक दिन उनले बास्तोलासँग भने, चक्रजी माओवादीसँग भेट्नुपर्यो। ल यो फोन नम्बर लिनुस् वामदेव क्षत्रीको। उनीसँग कुरा गरेर प्रचण्डलाई भेट्ने चाँजोपाँजो मिलाउनुपर्यो। तर कसैले थाहा नपाउन् है।माओवादीका तर्फबाट कोइरालाप्रचण्ड भेटका लागि खटिएका क्षत्रीले लेखकसँग भनेका छन्, गिरिजाबाबुका पीए गोकर्ण पौडेल र म दुवै गुल्मीका। हामीबीच कुरा हँुदा पौडेल सधैं भन्नुहुन्थ्यो हैन सीधै गिरिजाबाबु र प्रचण्डबीच संवाद गराएर समाधान खोजौं। मैले नै गिरिजाबाबुले भेट्न चाहेको कुरा पार्टी हेडक्वाटरमा राखें अनि प्रचण्ड र बाबुरामले भेटको व्यवस्था मिलाउने जिम्मा मलाई दिनुभएको हो।सरकारले आतंककारी घोषणा गरी टाउकाको मोल तोकेका प्रचण्ड र बाबुरामसँग पूर्वप्रधानमन्त्री कोइरालाको भेट गराउनु त्यति सहज थिएन। कोइरालाको सुरक्षार्थ भारतीय र नेपाली सुरक्षाकर्मी हरदम खटिइरहने। त्यसमाथि दिल्लीका गल्लीगल्लीमा परिचालित भारतीय र नेपाली जासुसलाई छल्नुपर्ने। तिनलाई छलेर कहाँ कसरी भेटाउने? क्षत्री सम्झन्छन्, पहिलो दिन गिरिजाबाबुका भतिजा निरञ्जन कोइरालाको घरमा भेट भयो। अनि अरू भेटका कार्यक्रम तय गर्यौं।भोलिपल्ट बिहानै साढे चार बजे बास्तोलाले सुटुक्क भाडाको टयाक्सीमा कोइरालालाई होटलबाट बाहिर निकाले। बाटोमा तीनवटा ट्याक्सी बदलेर कोइरालालाई मोतीबाट पुर्याए। त्यहींको एउटा घरमा भेट्ने पूर्वनिर्धारित कार्यक्रम थियो। क्षत्री भन्छन्, सुरक्षाका दृष्टिले त्यहाँ उचित लागेन। अनि फेरि चौकीदारसँग सम्पर्क गरेर नजिकैको मन्दिर परिसरमै भेट्ने व्यवस्था मिलायौं। मन्दिरमा त जो पनि जान सक्छन्। के आतंककारी, के नेता, के धर्मात्मा। मन्दिरमा भेट्ने आइडिया गिरिजाबाबुकै थियो। दुवै पक्षले अत्यन्त गोप्य राखेको भेटमा माओवादीबाट प्रचण्ड, भट्टराई र क्षत्री भने कांग्रेसबाट कोइराला बास्तोला र गोकर्ण पौडेल। कोइरालासँगको पहिलो भेटमै चञ्चले स्वभावका प्रचण्ड दह्रो हात मिलाएर बोल्न थालिहाले गिरिजाबाबु स्वागत छ। धेरै पहिलेदेखि हामीले तपाईंसँग भेट्ने चाहना राखेका थियौं। सम्भव भएको थिएन। संयोगले आज भेट भयो। यसलाई निरन्तरता दिइरहनुपर्छ। अरूका कुरा सुनिरहने हत्तपत्त नबोल्ने र बोल्नै परे पनि बुझें बुझें वा आज्ञा भन्ने बानीका कोइरालाले त्यो भेटबारे लेखकसँग भनेका छन्, बाबुरामजीसँग त पहिलेदेखि नै चिनजान थियो। उनैले प्रचण्डसँग परिचय गराए। प्रचण्डले मस्कुराउँदै कँसिलोसँग हात मिलाए। तर म अल्मलिएँ, बजारमा प्रचण्ड छँदै छैनन् भन्ने हल्ला थियो। कोही राजा ज्ञानेन्द्र नै प्रचण्ड हुन् भन्थे, कोही अरूका नाम लिन्थे। मलाई लाग्यो, यो त्यही प्रचण्ड हो त? चेनस्मोकर कोइरालाले मन थाम्नै सकेनन्। चुरोट सल्काएर धूवाँ तान्दै भन्न थाले, ल प्रचण्डजी यसरी भएन। यो मारकाट देशले धान्दैन। शान्ति प्रक्रिया थाल्नुपर्यो।प्रचण्डले भने, गिरिजाबाबु राजतन्त्रको अन्त्य र गणतन्त्र स्थापनाका लागि हामीले हतियार उठाएका हौं। तपाईं पनि प्रजातन्त्रका लागि लामो संघर्ष गरेको र हतियारसमेत उठाएको नेता। हामीलाई सहयोग गर्नुस्। कोइरालाले थपे, तपाईंहरूको मप्रति त्यति राम्रो इम्प्रेसन छैन भनेर म आफैं भेट्न आएको हुँ। प्रजातन्त्रका लागि म जस्तोसुकै त्याग गर्न तयार छु। तर तपाईंहरू र राजा मिलेर कतै हामीलाई सक्नुहुने त होइन? अनि, कोइरालाले कुराकानी पनि त्यही प्रसंगबाट सुरु गरे। कोइरालाकाठमाडौंमा राजासँग र तपाईंहरूको भेट भएको हल्ला छ। के तपाईंहरूले भेटेको हो? प्रचण्ड हो गिरिजाबाबु।कोइराला के भने त राजाले? प्रचण्ड तिमी र हामी मिलौं। मिलेर राज्य सञ्चालन गरौं। संसद्वादी दलका नेता सबैलाई म जेल हालिदिन्छु। कोइराला तपाईंहरूले के भन्नुभयो त? प्रचण्ड हामीले मानेनौं। छोटोमा कुरा गर्ने कोइरालाको बानी प्रचण्डलाई मन पर्यो। उनले भने, राजनीतिमा कुरा नमिली युद्ध रोकिँदैन। प्रचण्डले त्यो भेटका बारेमा भनेका छन्, पहिलो भेटमै गिरिजाबाबुसँग मेरो के मिल्यो के मिल्यो। म उहाँलाई अभिभावक मान्न थालें, त्यसै दिनदेखि। त्यही भेटमा गिरिजाबाबुसँग मैले भनेको थिएँ तपाईं गणतन्त्रमा आउनुस्, हामी बहुदलीय प्रतिस्पर्धामा आउँछौं। गिरिजाबाबुले तुरुन्तै गणतन्त्रमा आउँछौं भन्नु त भएन तर उहाँको प्रस्तुति र बडी ल्याङ्वेजबाट उहाँ गणतन्त्रबारे सोचिरहनुभएको छ भन्ने बुझिन्थ्यो। गणतन्त्र बिस्तारै हुन्छ एकै पटक हतारिएर हुँदैन भन्नुहुन्थ्यो।प्रचण्डसँगको पहिलो भेटबारे कोइरालाले लेखकलाई सुनाएका थिए, राजाले हामी मिलौं, संसद्वादी दलका नेतालाई म जेल हाल्छु भन्दा हामीले मानेनौं भन्ने प्रचण्डको भनाइमा मलाई विश्वास लागेको थिएन। दस वर्ष लामो सशस्त्र विद्रोहबाट माओवादीलाई शान्तिपूर्ण राजनीतिमा ल्याउन भएको त्यो ऐतिहासिक वार्ताको क्षणबारे १० वर्षअघि नै कांग्रेस नेता बास्तोलाले लेखकलाई सुनाएका थिए, कुरा जारी रहँदा गिरिजाबाबुले भन्नुभयो ल प्रचण्डजी मेरो आजै भारतीय प्रधानमन्त्री अटलविहारी बाजपेयीसँग भेट्ने समय छ। अलि हतारमा छु। तपाईंहरू चक्रजीसँग कुरा गर्नुस्, म फर्किएँ। प्रचण्डसँगको भेटपछि वार्ताबाटै राजनीतिक समाधान निकाल्न सकिन्छ भन्ने आत्मविश्वासका साथ कोइराला काठमाडांै फर्किए। त्यही बेला उनले आफ्ना सहयोगीलाई सुनाएका थिए, प्रचण्डसँगको कुराकानीबारे राजालाई जानकारी गराउँछु, अनि संसद् मार्फत वार्ता गरेर माओवादीलाई राजनीतिको मूलधारमा ल्याउनुपर्छ। केही दिनमै उनले राजा ज्ञानेन्द्रलाई नारायणहिटी दरबारमा भेटेर भनेका थिए, सरकार, माओवादी संसद्सँग वार्ता गरेर राजनीतिक मूलधारमा आउन तयार छन्। त्यसका लागि संविधान संशोधन गरे हुन्छ, प्रस्तावना जस्ताको तस्तै रहँदा पनि उनीहरूलाई आपत्ति छैन। सरकारको यसमा के धारणा छ? राजा वार्ताको जश कोइरालालाई दिने पक्षमा थिएनन्। बरु माओवादी विद्रोहलाई देखाएर आफ्नो शक्ति बढाउने रणनीतिमा थिए। राजाले तत्काल भने रे, एक्स पीएम संसद्ले वार्ता गर्यो भने, त्यसमा मेरो के भूमिका रहन्छ।कोइरालाले भने, सरकार। संसद् भनेकै श्री ५, प्रतिनिधिसभा र राष्ट्रिय सभा हो। यसमा संवैधानिक राजाको जे भूमिका रहन्छ सरकारको पनि त्यही हो। म पनि कांग्रेसको सभापति हुँ, मेरो पनि त्यही भूमिका रहन्छ। मैले माओवादीलाई वार्ताको टेबुलमा ल्याइदिने हो। प्रधानमन्त्री शेरवहादुर देउवा र माओवादी अध्यक्ष प्रचण्डबीच हस्ताक्षर हुन्छ। एक साताभित्र सोचेर जवाफ दिने भन्दै राजाले कोइरालालाई बिदा गरे। दरबारबाट फर्किंदै गर्दा कोइरालाको मनमा चस्का पस्यो। राजाले किन भूमिका खोजे? उनी जश लिन आतुर हुनुको कारण के हुन सक्छ? मनमा उब्जिएका यी र यस्तै प्रश्नहरूका कारण उनी त्यो रातभर सुत्नै सकेनन्। दरबार हत्याकाण्डपछि राजाका क्रियाकलापको विश्लेषण गरेर कोइराला एउटा निष्कर्षमा पुगे, प्रजातन्त्रको नाम लिएर राजा जनताका अधिकार खोस्ने षड्यन्त्र गर्दै छन्। कोइरालाको दिमागमा राजा भएलगत्तै ज्ञानेन्द्रले दिएको वक्तव्यको एउटा अंश ठोक्कियो, म मेरा दाजुले जस्तो टुलुटुलु हेरेर बस्ने छैन। कोइरालाले धेरैजसो राजनीतिक सल्लाह लिनेमध्येका एक पूर्वप्रधानमन्त्री सूर्यबहादुर थापाले त्यति बेलै उनीसँग भनेका थिए, गिरिजाबाबु तपाईंले राजालाई वार्ताको विषयमा जानकारी दिएर ठूलो गल्ती गर्नुभयो। नभन्दै साता दिनमै कोइरालाले राजाको सन्देश पाए, माओवादीसँग वार्ता गर्ने काममा अग्रसरता लिनु आवश्यक छैन। माओवादी समस्या समाधान भयो भने आफ्नो भूमिका रहँदैन भन्ने बुझेर दरबारले संसद् भंग गरी सबै शक्ति आफूमा केन्द्रित गर्ने रणनीति बनायो। प्रयोगशाला पुस्तकमा सुधीर शर्मा लेख्छन्, राजाले दोहोरो चाल चले। एकातिर कोइरालालाई माओवादीसँग कुरा गर्न भने अर्कोतर्फ प्रधानमन्त्री देउवालाई कोइरालाले हटाउन चाहेको खुलासा गरिदिए। आफ्नो जानकारीबिना पार्टी सभापतिले दिल्लीमा माओवादीलाई भेटेकोमा सशंकित देउवा राजाको कुरा सुनेपछि थप आक्रोशित बने। एउटै पार्टीका सभापति र प्रधानमन्त्री भए पनि एकअर्काबीच पटक्कै विश्वास थिएन तर उनीहरू राजासँग भने खुलेर सबै कुरा बताउँथे। त्यसैको फाइदा उठाउँदै राजाले संसद् भंग गराए।"
पश्चिममा उदाउँदा सूर्य,"त्यस दिन पानी र हुरी दुवै बाक्लो थियो। त्यसैले हुँदो हो, म अलिक ढिलो हुन पुगँे। हतारमा म बर्सादी नै नखोली सेमिनारमा पस्न भनेर युनिभर्सिटी अफ लिड्सको स्कुल अफ ल भित्र छिरेको मात्र के थिएँ मेरो चाल एकदम सुस्त हुन गयो। गोडाहरू टक्क रोक्किए, मानौं मलाई कहीँ जानु नै छैन। मेरा आँखाहरू भित्तैभरि फैलिएको स्क्रिनमा अपलक टाँस्सि नै रहे। गरिमामय क्युसी पदवी पाउनुभएकामा हाम्रा प्राध्यापक सूर्य सुवेदीलाई हार्दिक बधाई। लिड्स युनिभर्सिटी सुवेदीको यो उपलब्धिप्रति गौरब गर्दछ।पिलिकपिलिक आइरहने र गइरहने ठूलठूला विद्युतीय अक्षरका बीचमा सुवेदीको बडेमानको तस्बिर पनि थियो। त्यस क्षण मलाई अपार खुसी लाग्यो। जहाँ विद्यार्थी पनि नेपाली पाउन हम्मे छ, जहाँ आक्कल झुक्कल बाटातिर कोही नेपाली भेट हुँदा मातृभाषामा बोल्न पाएर म अग्घोरै खुसी हुन्छु, त्यहाँ एक जना नेपालीको उपलब्धिलाई पूरै विश्वविद्यालयले आफ्नो गौरवसँग जोडेको रहेछ। यो देख्नेबित्तिकै म खुसीले फुलेल भएँ, मानौं त्यो मैले नै पाएको पदवी थियो। केही बेर आरामले त्यस स्क्रिन अघिल्तिर उभिइरहेँ। अनि बडो सुस्तरी म सेमिनार हलभित्र गएँ। फर्केर आउँदा पनि देखेँ सूर्यको अनुहार स्क्रिनमा आइ नै रहेको थियो। त्यसपछिका कैयन् दिनसम्म पनि उनको तस्बिर स्कुल अफ लको भित्ताभरि छाइ नै रह्यो जो अझै पनि बेलाबलामा रोटेट भएर आउँछ। बर्सेनि ३० हजारभन्दा बढी विद्यार्थी संसारैभरबाट पढ्न आउने लिड्स बेलायतका १ सय ६६ मध्ये सातौं ठूलो युनिभर्सिटी भईकन पनि यसका कुनै प्रध्यापकले स्थापनाको १ सय ८५ वर्ष पुग्दासम्म क्युसी (क्विन्स काउन्सेल, बेलायतकी महारानीले आफ्नो सल्लाहकार मानेर दिने सर्वाेच्च पदवी) पाउन सकेको रहेनछ। अवकाशपछि सन् २०१६ मा प्राध्यापक क्लिभ वाकरले पाएका थिए। यो वर्षको सुरुआतमै क्युसी पाएका सुवेदी लिड्सको यति लामो इतिहासमा दोस्रा र बहालवाला पहिलो प्रध्यापक रहेछन्। अनि त युनिभर्सिटीले गौरव महसुस गर्ने नै भयो। अन्तर्राष्ट्रिय कानुनको विकास र मानव अधिकार प्रवद्र्धनमा असाधारण योगदान पुर्याएबापत महारानीबाट सुवेदी उनको मानार्थ सल्लाहकारमा नियुक्त भएका रहेछन्। त्यसपछिको एक साँझ म युनिभर्सिटीबाट बाहिरिँदै गर्दा उनीसँग टुप्लुक्क जम्काभेट भयो। मैले बधाई दिने नै भएँ, दिएँ। तर बधाई दिनुभन्दा पनि केही सोध्नु थियो उनीसँग। उनको नेपालदेखिको यहाँसम्मको यात्रा कसरी तय भयो, उनी कस्तो ठाउँमा जन्मेहुर्केका थिए, कस्तो स्कुलमा पढेका थिए र कस्तो सपना बोकेर घरबाट निक्लन्थे इत्यादि। कहिले चीन, कहिले अमेरिका र कहिले युरोपका विभिन्न मुलुकमा भिजिटिङ प्रोफेसर बनेर पढाउन गइरहने, बेलायतमा हुँदा लिड्स, लन्डन र अक्सफोर्ड धाइरहने, अन्तर्राष्ट्रिय व्यापारका मुद्दाहरू लड्न बेलायतका अदालतमा ब्यारिस्टरका रूपमा पनि पुगिरहने अनि अन्तर्राष्ट्रिय कानुनका पुस्तकहरू लेखिरहने (मानव अधिकारबारे उनको पछिल्लो पुस्तक प्राज्ञिक पुस्तकहरू छाप्नमा चिनिएको बेलायतस्थित बहुराष्ट्रिय प्रकाशन गृह रोटलेजले २३ मे मा विश्वबजारमा सार्वजनिक गर्दै छ) सुवेदीसँग निदाउन पनि सायद पर्याप्त समय छैन होला। यस्तोमा मेरा जिज्ञासा मेटाउने गरी समय उनीसँग के हुँदो हो ! तर पनि मैले आफ्ना कुरा सुनाएँ। सुवेदीले केही बेर आँखा चिम्लिए, केही सम्झिएजस्तो गरे अनि भने, त्यसो भए अर्काे हप्ता हामी भेट्ने भयौं।मार्चको पहिलो साँझ लिड्सको पुरानो तर भव्य क्विन्स होटलको एउटा शान्त कुनामा सुवेदी आफ्ना अतीतमा डुबुल्की मार्न तयार थिए। उनका शब्दले मेरो मनमा एउटा मध्यपहाडको एक ग्रामीण बस्तीको सजिब चित्र उमार्न सुरु गर्यो। लमजुङको खुदी पुग्न अहिले पनि दुस्कर छ। झन्डै छ दशकअघिको नेपालमा त त्यो बाहिरी संसारसँग पूरै अलग हुने नै भयो। पण्डित होमनाथ सुवेदीका घरमा २०१४ को माघ १० गते पाँचौं पुत्र जन्मियो। बच्चाको नाम राखियो, सूर्य। अहिलेजस्तो आम रूपमा बच्चाहरूलाई लेखपढ गराउने चलन फिटिक्कै नभएको त्यो समयमा पनि खुदीको सुवेदी परिवारचाहिँ शिक्षामा जागरुक थियो। अरू दाजुहरूजस्तै सूर्य घरछेउको महेन्द्र संस्कृत प्रधान पाठशालामा पढ्न जान थाले। तिनताक पढ्नका लागि कपी र किताब थिएन। कहिले धूलामा अक्षरहरू कोर्ने, कहिले खरी धसेर ढुंगाको पाटीमा लेख्दै मेट्दै गर्ने अनि कहिलेचाहिँ जडीबुटीहरू पिँधेर मसी बनाउने गरिन्थ्यो। विद्यार्थीका लागि कापीकलम र किताबसमेत नहुने हुनाले मास्टरले कक्षामा पढाएको कुरा रटेर भोलिपल्ट जस्ताको तस्तै सनाउनु नै हाम्रो गृहकार्य हुन्थ्यो सुवेदी सम्झन्छन्, बिहानै उठेर नुहाउनु, जप गर्नु, पूजा गर्नु, पाठ घोक्नु र धोती पाता कँसेर भान्छामा पस्नु पढ्न जानुअघिका नित्य कर्म थिए।तिनताक घोक्ने गरेको एउटा श्लोक अहिले पनि उनलाई कण्ठस्थ रहेछ, न चौरहार्यम् न न राजहार्यम् न भ्रातृभाज्यम् न च भारकारि। व्यये कृते वर्धत एव नित्यम् विद्या धनं सर्व धनम् प्रधानम्माने के भने, चोरले चोर्न नसक्ने, राजाले लुट्न नसक्ने, दाजुभाइमा अंशबन्डा नहुने, जति बोक्दा पनि भारी नुहने, जति खर्च गर्यो उति नित्य बढ्ने विद्या नै सबैभन्दा ठूलो धन हो। यस्तो धन बटुल्ने धुनमा निक्लँदा उनको बालापन जुत्ता नलगाएरै ज्यादा बितेको छ। गाउँमा उत्पादित छालाको जुत्ता आक्कल झुक्कल पाएको सम्झना पनि छ सुवेदीसँग। तर मोजाबिनाको खस्रो छालाको त्यो जुत्ता चिसोमा यस्तो साह्रो हुन्थ्यो कि खुट्टामा कैयन घाउहरू अनिवार्य परिणाम बनेर देखा पर्थे। तर सूर्य, न चौरहार्यम् भन्ने श्लोक सम्झन्थे र हिँड्न छाड्दैनथे।संस्कृतको प्रभाव उनको बाल हृदयमा कतिसम्म परेको थियो भने, पछि गएर आफू एक धर्मभीरु पण्डित बन्ने र सप्ताह इत्यादिमा प्रवचन दिँदै हिँड्ने उनको इरादा बन्यो। आठ कक्षा पुगेपछि सूर्य घरदेखि एक दिन परको अमर मावि दुराडाँडामा भर्ना भए र त्यतै डेरा सरे। मैले एबीसीडी पढेको त्यसपछि मात्रै हो, सुवेदी सम्झन्छन्, मेरा हजुरबा अंग्रेजी बोल्यो भने मुख कुल्ला गर्नुपर्छ र लेख्यो भने कलम पखाल्नुपर्छ भन्ने गर्नुहुन्थ्यो। मलाई कैयन दिनसम्म अंग्रेजी पढेर केही नराम्रो गरिरहेको छु भन्ने भावले लखेटिरह्यो।त्यतिका पछि अंग्रेजी पढ्न सुरु गरेका सुवेदी आठ कक्षामा पनि पहिलो नै भए। अंग्रेजी पढ्न थालेपछि उनको पण्डित हुने सपना बदलिएर वैज्ञानिक हुनेतिर गयो। आईएस्सी पढ्न भनेर घर छाड्दा उनले पहिलो पटक गाडी देखेका रहेछन्। खुदीबाट एक दिन हिँडेर तनहुँको डुम्रे आएपछि गुड्दै आइरहेको पांग्रावाल जिनिस देखेँ, गाडी भनेको त्यही रहेछ भन्छन्, त्यसमा बसेपछि काठमाडौं पुगियो। म त आश्चर्यको पल्ला छेउ पुगेको थिएँ त्यस दिन।काठमाडौं पुग्दासम्म सुवेदीलाई कानुन पढ्छु भन्ने अत्तोपत्तो थिएन। म त साइन्स पढ्ने र वैज्ञानिक हुने भनेरै घरबाट निक्लेको थिएँ, उनी सम्झन्छन्, तर फर्म भर्ने म्यादै गुज्रिसकेको रहेछ, मैले कतै भर्ना पाइनँ।तिनताक प्रवीणता प्रमाणपत्र तहमै कानुन पढ्न पाइन्थ्यो। संयोग कस्तो भने, भर्ना हुने म्याद त्यही कानुनमा मात्र बाँकी रहेछ। उनले उपलब्ध विकल्पलाई रोजे। स्नातकोत्तर सक्नेबित्तिकै सरकारी वकिलको जागिर पाएका सुवेदी केहीपछि कानुन मन्त्रालयमा गए। त्यही उपक्रममा उनले बेलायतमा एलएलएम गर्ने छात्रवृत्ति पाए ब्रिटिस काउन्सिलबाट। बेलायत आउँदा उनका अतिशय अप्ठ्यारा दिनहरू थिए सुरुमा। पहिलो त उनी घाइते थिए। दाहिने हातमा पनि घाउचोट भएकाले लेख्नै उनलाई समस्या थियो। त्यसमाथि पत्नी नेपालमै थिइन् र सूर्यलाई घरको मात्रै नभएर देशकै नियास्रो लाग्थ्यो। अहिले पो बेलायतमा नेपाली छ्यासछ्यास्ती छन्, तिनताक कुनै नेपाली भेट्न टाढाको अर्काे सहर पुग्नुपथ्र्याे भन्छन्, म तीनचार महिनामा एक पटक नेपाली बोल्न पाउँथें।साँच्चै कठिन थिए दिनहरू। तर पनि सूर्यले लत्तो छाडेनन्। अहिले नेपाली मानिसको अनुहारै टाढा कतै, न चौरहार्यम् हरदम गुन्जिरहन्थ्यो उनका लागि। र, उनी पुस्तक अघिल्तिर निहुरीमुन्टी न भएर झुकिरहन्थे। यसको प्रभाव के पर्न गयो भने, बेलायतको हल युनिभर्सिटीमा उनी उत्कृष्टहरूमध्ये पनि उत्कृष्ट ठहरिए, भनौं न, टीयूको भाषामा गोल्ड मेडलिस्ट। सुवेदीका लागि यो नै एक कोसेढुंगा बन्न गयो। अक्सफोर्ड युनिभर्सिटीले उनलाई अन्तर्राष्ट्रिय कानुनमा पीएचडी गर्ने अवसर दियो। भनसुनले नचल्ने तर आफ्नो क्षमताले भ्याए आकाश छुन पाइने पश्चिमा संसारको अनुभवले उनलाई नेपालमा फर्केर फेरि सरकारी जागिरेकै रूपमा बसिरहन दिएन। उपसचिवको जागिर छाडेर प्राध्यापकीय पेसामा छिरे उनी। प्राध्यापकीय करिअर उस्तै दुस्कर थिए सुरुका दिनमा। सुवेदीले दु:ख सम्झिए, गोरा विद्यार्थीहरू मेरो अंग्रेजी लवज बुझिएन भनेर युनिभर्सिटीमा उजुरी गर्दा रहेछन्, एक दिन सिनियर प्राध्यापक मेरो क्लासमा बसेर मैले पढाएको समेत जाँच्न आए। सवेदीको प्राध्यापन ती प्राध्यापकलाई यति राम्रो लागेछ कि उनले गुनासो गर्नेहरूलाई भनिदिए, उनको पढाउने शैली र गुणस्तर अति उच्च छ, लवज भनेको त बानी पार्ने कुरा हो। केहीपछि त्यो बुझिहालिन्छ नि।सुवेदीलाई यहाँको रैथानेले बुझ्ने शैलीको लवज निकालेर अंग्रेजी बोल्न सुरुमा चर्कै मिहिनेत गर्नुपर्यो। एलएलएम गरेको बेलायतस्थित हल युनिभर्सिटीमा सन् १९९२ बाट सुरु भएको अन्तर्राष्ट्रिय कानुनको शिक्षण पेसाले सुवेदीलाई संसारैभर घुमाइसकेको छ। पढाउन थालेको ६ वर्षमै लेक्चररबाट तीन तह प्रमोसन भएर फुल प्रोफेसर बनेका सुवेदीले संसारका अधिकांश राम्रा भनिएका विश्वविद्यालयमा घुमन्ते प्राध्यापक भएर पढाइ सकेका छन्। यसबीचमा उनले कम्बोडियामा राष्ट्रसंघको मानव अधिकार विशेष दूत भएर सन् २००९ देखि १५ सम्म काम गरे। कम्बोडियाली न्यायालयलाई स्वतन्त्र बनाउनुपर्छ भनेर आवाज उठाएबापत त्यहाँका प्रधानमन्त्री हुन सेनले सुवेदीलाई उल्टै मुख फर्काए, पहिले आफ्नै देशको थिति बसाल्नु, अनि अरूलाई भन्नु। आफू नेपालमा जन्मेहुर्के पनि तिम्रो देशमा राष्ट्रसंघको प्रतिनिधि भएर आएको हुँ र विधिको शासनअनुसार चल्नका लागि आवश्यक कदम मैले चाल्नैपर्छ भनेर हुन सेनलाई बुझाउन मलाई समय लाग्यो, सुवेदी भन्छन्, पछि त उनले बुझे यो कुरा, चुनाव पनि मैले गराएँ, कानुन बनाएर न्यायालयलाई स्वतन्त्र हैसियत पनि दिलाएँ।बेलायतको परराष्ट्र मन्त्रालयमा मानव अधिकारका बारे पाँच वर्ष सल्लाहकार भएर पनि उनले काम गरिसकेका छन्। यसरी परिवन्दमा परेर कानुन पढ्न पुगेका सुवेदी आखिर कानुनकै आकाशमा चम्किलो बनेर उदाइरहेका छन्। थुप्रै देशका सरकारबाट पनि उनलाई बेलाबखत अन्तर्राष्ट्रिय कानूनका बारेमा राय सुझावका लागि सल्लाह दिन आग्रह हुने गर्छ। नेपालमै पनि सुवेदी राजा वीरेन्द्रलाई अन्तर्राष्ट्रिय कानुनका मामिलामा सघाउँथे। प्रजातन्त्र आएपछि पनि बेलाबखत उनलाई गिरिजाबाबुदेखि ओलीसम्मको सरकारले परेका बेलामा सोधपुछ गरेकै छ। तर दिएको सल्लाह भने आफ्ना देशका नेताले लिएजस्तो उनलाई लाग्दो रहेनछ। तर कसैले सोधपुछै गरेनछ भने पनि देशको मायाले भने छाड्दो रहेनछ, सुवेदीले सुनाए, नेपालको हैसियत नउठेसम्म म व्यक्तिगत रूपमा जहाँ जति माथि पुगे पनि सात पुस्तासम्म त्यसले अडिने भुइँ पाउँदैन।त्यसैले होला, बेलाबखत हुने क्षणिक भेटमा पनि उनी नेपालमा के हुँदै छ भनेर चासोका साथ सोधपुछ गर्न कहिल्यै भुल्दैनन्। यीयी कुरा मिलेनन् भनेर औंल्याउन पनि छाड्दैनन्। भन्छन्, मलाई नेताहरूसँग आस पनि छैन, त्रास पनि छैन तर देशको माया भन्नेचाहिँ अटुटै हुँदो रहेछ। बिर्सन्छु भनेर पनि नसकिने। संसारमा भएका राम्रा कुरा देख्दा आफ्नोमा छैन के गर्नु भनेर पेट पोल्न पनि नछाड्ने। तर पोलेर के गर्नु? मैले सोझै केही गर्न सक्दिनँ, गर्न सक्ने नेताहरूलाई पेटै पोल्दैन। हेर्नुस् त फसाद !जीवनका ६० वसन्त पार भइसक्दा पनि उनको ओज बडकरारै छ। बिहानै उठेर नुहाउने सानैमा लागेको बानीलाई उनले अहिले पनि अध्यावधिकै राखेका छन्। त्यसपछि उनीजस्तै हतार किन नहोस्, गीताका केही श्लोक पढेरै छाड्छन्। जीवन फेरिदेखि सुरु गर्न पाए भने उनी उही खुदीमा फर्किनेछन्। मस्र्याङ्दीको दहमा उसै गरी पौडनेछन्। उही सानो ब्राह्मण बटुक बनेर श्लोकहरू भट्याउँदै नित्य कर्म गर्नेछन्। तर समय त स्वप्नजस्तो छ। एक पटक बितेपछि त्यो बित्यो। जो बालापन र जुन गाउँका लागि उनको हृदयमा कहिल्यै नमासिने स्थान छ, त्यसको सम्झनासम्म उनका छोराछोरीलाई छैन। बेलायतमै जन्मे हुर्केकी २६ वर्षीया छोरी अनीता जो अक्सफोर्डबाट कानुनमै स्नातकोत्तर गरेर पूर्णकालीन वकिल हुने संघारमा छिन् र २४ वर्षीय छोरा प्रणय जो गणित र विज्ञानमा स्नातक गरेर लन्डनको एक प्रतिष्ठित कम्पनीमा वित्त विश्लेषण गर्छन्, यी दुईलाई धन्न जसोतसो बोल्नसम्म नेपाली आउँछ। आफ्नो वंशावलीले तय गरेका घुम्तीहरू हेर्दा सूर्यलाई आफ्ना सन्तानको बेलायत बसाइ स्वाभाविकै लाग्छ। लमजुङमा आउनुअघि सुवेदीका बाजेबराजु कास्कीमा थिए। कास्कीमा उनीहरू कर्णालीको सिञ्जाबाट आएका रहेछन्, सिञ्जामा चाहिँ औरंजेवको हमलाबाट बच्न भारतको बनारसतिरबाट आएका र, सुवेदी भन्छन् । अचेल उनलाई लाग्न थालेको छ, संसारमा रैथाने भन्ने कोही र केही पनि छैन रहेछ। भारतबाट एक सुवेदी परिबार हमलावर मुसलमानले कहिल्यै नभेट्ने ठाउँको खोजीमा सिञ्जा पुग्यो, तिनको सन्तान सायद उर्वर माटोको खोजीमा कास्की र कास्कीबाट लमजुङ हान्नियो। त्यसैको एक भँगालो बनेर सूर्य न चौरहार्यम् भन्दै समुद्रपार पुगे। अब बेलायतमा उनका सन्तान दरसन्तान नजाने संसारको कुनकुन भूभागमा सर्दै जालान्, त्यो कसले भन्न सक्छ?"
चिहानमा गेरुवा झन्डा,"अन्त्यमा,सचेत मानिसले ऊ बाँचेको समाज, उसलाई प्रभाव पारिरहेको दुनियाँ, र आफ्नै जिन्दगीका जटिलताबारे बुझ्न खोज्छ। मान्छेले देख्ने, सुन्ने र अनुभूत गर्ने भिन्नभिन्न अनुभवहरूलाई कहिलेकाहीं एउटा खास धागोमा गाँसेर हेर्ने चेष्टा पनि गर्छ। तथापि पहेलीहरू सहझै फुक्दैनन्, रहस्यहरू सितिमिति खुल्दैनन्। फेरि भएन, समयले पल्टाबाजी खाने क्रममा दिनहरू यस्ता पनि आउँछन् कि त्यसरी समाज र जीवन बुझ्ने उद्यम गर्नु नै आफैंमा जोखिमपूर्ण र असहज बनिदिन्छ। वर्तमान त्यस्तै सकसबाट गुज्रिरहेको छ। नेपाल आफैंमा सकसपूर्ण र रक्तरञ्जित छ। त्यसैले छिमेकमा भएका घटना र ती घटनाहरूलाई बुझ्न सघाउने गरी उत्पादन गरिएका बौद्धिक सामग्रीहरूको अध्ययनले समेत हामीलाई केही त्राण भने पक्कै दिन्छ। चले चलो कि वो मंजिल अभी नहीं आई फैज"
एक टुक्रा घामप्रेमा शाह,सम्झन्छु रित्तो थालभरिहाासेको घामहरेयहाँ एउटा रोटीभन्दाकति महागो घाममुठी भर्न पर्खेकोएक टुक्रा घामजिन्दगीसँगै फुस्किरहन्छबेमानी घाम।
आासुले भिजेको मरूभूमि सोझो गाउँले,अदक्ष डाक्टरहरूको असफल उपचारद्वाराभेन्टिलेटरमा पुर्याइएको देशलाईआवश्यक अक्सिजन जुटाउनसाठी डिग्री सेन्टिग्रेडमा ममरूभूमिमा परेड खेलिरहेछुहरेक वर्ष बर्खा लागेपछिसपनाको खेती गर्ने सरकाररगतसाग साटेको रेमिटान्समार्याल चुहाइरहेछ।।
देवकुमारीको फुर्ती,"आफंैले रचेको यो गीत गाउँदा नुवाकोटकी देवकुमारी बिक आफैंले बनाउँदै गरेको कुखुराको फार्ममा थिइन्। विदुर नगरपालिकामा पर्ने केउरिनी गाउँमा फलामको ट्रस गाडेको कुखुराको फार्म तयार हुनै लागेको थियो।घर व्यवहार सम्हालेर एक्लै व्यावसायिक काममा लाग्न गाउँमा सजिलो पक्कै छैन। आटिली देवकुमारीलाई पनि कहिलेकाहीं यस्ता कुराले अल्झाउँछ। त्यस्तो सकसलाई उनी गीत बनाएर गुनगुनाउने रहिछन्। हुन त, उनको गीतमा पीडा मात्र थिएन। हिम्मत छ, आग्रह छ, देशमै केही गर्न सकिन्छ है भन्ने हौसलाका लय छन्। हजारभन्दा बढी कुखुरा अटाउने फार्म आफ्नै बलबुताले ठडयाएकी देवकुमारीको जीवन सजिलो रेखामा दौडिएको त कहाँ होला र? उतारचढावको जिन्दगीमा आफैं गीत रच्ने र सुरिलो स्वरमा भाका हाल्दै गाउनु नै दु:ख भुलाउने गतिलो मेसो रहेछ उनका लागि। उनी जीवनका उल्झनहरूलाई संगीतको डोरीमा उन्ने रहिछन्। आआफ्नै व्यस्तता र बाध्यताका कारण देवकुमारीलाई यस्ता काममा नजिकका मान्छेबाट सहयोग कम थियो।रोजगारीका लागि विदेश हानिएका उनका श्रीमान् उतै छन्। घरमा भएका ससुरा पनि तामा र फलामका भाँडाकुँडा बनाउँदै सधैं व्यस्त हुन्छन्।भुइँचालोपछि गाउँभरि मान्छे बस्ने टहरा थपिएका बेला उनले भने १५ सय कुखुरा अटाउने फराकिलो खोर ठडयाइसकेकी थिइन्। पहिले सय, २ सय हुँदै ४ सयसम्म पालें, जति पाले पनि उति नै समय लाग्ने हो। हाम्रो परिचय भएको केही बेरमा उनले भनिन्, अब त ठूलै आँट्छु भनेर १५ सय कुखुरा अट्ने फार्म बनाएँ। जोखिम नमोले त फाइदा पनि कसरी होला र हैन?जोखिम मोल्ने उनको आत्मविश्वास परिवारका सदस्यलाई नै अनौठो अनुभूत गराउने खालको थियो। फार्म भन्दा २०२५ हात वरको आरनमा गाग्रीको मुख जोड्न सानो घनले टाङटुङ हानिरहेका उनका ससुरा अड्कलेर भन्दै थिए, गर्न त गर्छिन्, खै। उनको अनुहारको भावले बुहारीको काम कतै सफल नहुने पो हो कि त भन्ने भय बुझ्न गाह्रो थिएन।मुन्तिरको अर्काे पुरानो टहरोको छानो लच्किरहेको थियो। पानी पनि चुहिन थालेपछि भुइँचालोपछि उनले त्यसमा कुखुरा हाल्न छोडिदिइन्। कुखुरा त उनी थप्नेवाला नै थिइन्। त्यति मात्र कहाँ हो र? बारीको तल्लो पाटामा बंगुर र बाख्राको छुट्टाछुट्टै खोर थियो। दर्जनभन्दा बढी बाख्रा र आधा दर्जनजति बंगुरले उनकै हातबाट दानापानी खान्छन्। नजिकै बाख्रा पाल्न अलि ठूलो खोर पनि उनी बनाउँदै थिइन्।तल्लोमाथ्लो पाटामा बनाइएका खोरहरू देखाउँदै उनी जस्ताले नै बनाएको आफू बस्ने टहरोतिर अघि बढिन्। अस्थायी घरको दैलो नजिक म पुग्दा उनी भित्र पुगेर केटाकेटीले छरिवरि पारेका सरसामान मिलाउने हतारो गर्न थालिन्। दुइटी छोरी एउटा छोरा छन्। स्कुल पठाएसि घर मिलाउनै भ्या छैन उनले प्रश्न नगर्दै उत्तर दिइन्। बाहिरै बसेर कुरा गरौं भन्ने आग्रहलगत्तै उनी दाहिने हातले ढोका तान्दै दैलो बाहिर आइन्। उमेरले तीस पनि नकटेकी देवकुमारीका घरधन्दा र व्यवसायका काम छँदैछन्, उनको व्यस्तता बढाउने अर्को काम पनि रहेछ। गाउँकै कंकेश्वर सामुदायिक वन उपभोक्ता समितिको उपाध्यक्ष, वडा नागरिक सचेतना केन्द्रको संयोजकसँगै स्थानीय लघुवित्त समूहको अध्यक्ष पदमा उनको सक्रियता छ। विशेषगरी स्थानीय दलित र महिलाहरूको सामूहिक गतिविधि र सीप विकासका काममा देवकुमारी क्रियाशील छन्। राज्यले प्रदान गरेका सेवा र अनिवार्य गरिएका कागजात बनाउनुपर्ने चेतना फैलाउने कामका लागि उनी गाउँलेलाई झन्झट नमानी बुझाउँदै हिँड्छिन्। जन्मदर्ता, नागरिकता, विवाह दर्ता, अपांगता परिचयपत्रजस्ता कागजात बनाउनुपरे गाउँलेहरू आठ कक्षा मात्र पढेकी उनको सम्पर्कमा आइपुग्छन्।यता उनलाई अलि माथिल्लो कक्षासम्म पढ्न पाएको भए यस्ता काम झनै सजिलो गरी गर्न सकिन्थ्यो कि भन्ने लाग्दो रहेछ। धेरै पढ्न नपाएको सम्झँदा त नरमाइलो लाग्छ नि, आफैंलाई चित्त बुझाउन उनले विलम्ब भने गरिनन्, हुन त पढ्नेहरू पनि यता काम पाइएन भन्दै विदेशै गएका छन्। मेरो बूढा पनि त उतै छन्।बरु श्रीमान् विदेशबाट फर्किएपछि भने फेरि नपठाउने उनको योजना थियो। कुखुरा, बंगुर र बाख्रा थपेर श्रीमान्लाई यतै काममा लगाउने उनी सुनाउँदै थिइन्।विदेशमा जति खटिने हो भने पैसा यहीँ कमाइन्छ भन्दै उनी छरछिमेकका दिदीबहिनीहरूसँग गफिन्छिन्। छोराछोरीको पढाइ र घर खर्च बेहोर्न सजिलो नभएकै बेला नयाँ घर बनाउने खर्च पनि जगेडा गर्नुपर्नेछ। यस्ता बेला देवकुमारीको सिको थोरै भए पनि छरछिमेकका महिलाले गरेका छन्।यस्ता कुरामा अरू महिलालाई घच्घच्याएने देवकुमारीले नजिकैको अर्काे जस्ताको घरकी लक्ष्मी विकलाई देखाइन्।समूहमा आवद्ध भएर ल्याएका २०२५ वटा चल्ला लक्ष्मीले बेच्न ठिक्क बनाएर राखेकी रहिछन्। डिलमा उभिएर तिनै कुखुरा छेक्दै गरेकी लक्ष्मी नजिकै हामी पुग्यौं। ओढेको मजेत्रोको फेरो चिउँडोतिर घिसार्दै उनी भन्दै थिइन्, यो खेप बेचेको सप्पै पैसाले जति आउँछ चल्ला किन्छु। अहिले नै ठूलो रकम हातमा नपरेपछि केटाकेटीका लागि केही खर्च हुने लक्ष्मीले बताइन्।लक्ष्मी मात्र होइन अचेल उनीहरूका अरू छिमेकीको पोल्टोमा घरमै बसेर आफैंले कमाएको दुईचार पैसा पर्न थालेको रहेछ।त्यति मात्र होइन, देवकुमारीले गाउँका थुप्रै महिलालाई परेका बेला ठूलो समूहमा आफ्ना कुरा निर्धक्क राख्न सक्ने हिम्मत पनि भरिदिएकी छन्।टोलको पूर्वतिर खोल्चोमा अहिले देवकुमारी संयोजक रहेको नागरिक सचेतना केन्द्र मार्फत २ कोठे भवन बनेको छ। वरपीपलको चौतारी नजिकैको त्यो भवनसम्म जाने क्रममा भेटिइन् त्यही टोलकी लालमाया विक। देवकुमारीले नेतृत्व गरेको स्थानीय महिला समूहकी सदस्य रहेकी लालमायाले देवकुमारीको निकै प्रशंसा गरिन्।जहाँका महिला भेला हुन्छन्। समस्याबारे छलफल गर्छन्। समाधान खोज्छन्। गाउँघरका समस्यालाई माथिल्लो निकायसम्म पुर्याउने र त्यहाँबाट पाइने सेवासुविधा गाउँसम्म ल्याइपुर्याउने काम भने देवकुमारीले गर्छिन्।प्रशासनले समयमा रकम निकासा नगर्दा गाउँकै दिदीवहिनीसमेतको गहना बन्धकी राखेर ऋण काढेको पैसाले देवकुमारीले गाउँघरका समस्या सल्टाएको कुरा उनै लालमायाले सुनाइन्। त्यति बेला आँट कहाँबाट आयो थाहा छैन, अहिले सम्झँदा पनि डर लाग्छ, जिब्रो टोकेर लामो सास तानेसँगै देवकुमारीको जोसिलो बोली सुनिन्थ्यो, भित्रदेखि यो काम जसरी भए नि गर्छु, जोसुकैले जेसुकै भनोस् भनेर लाग्नुपर्ने रैछ, सफल भइन्छ। लालमायालाई देबकुमारीबारे धेरै कुरा भन्ने हतारो देखिन्थ्यो। हामी त लाटा थियौं, यिनैले हो अलि टाठो बनाकी, यस्ता शब्द सुन्दा देवकुमारीको अनुहारमा सन्तोषको मुस्कान झल्किएथ्यो।नयाँ भवनको माथि गाउँभरिलाई पुग्ने पानी अट्ने ठूलो ट्यांकी देखिन्थ्यो। यो ट्यांकी पनि देवकुमारीकै पहलमा बनेको रहेछ। सुरुसुरुमा देवकुमारीलाई यस्ता काम गर्दा अत्यास लाग्थ्यो रे। काम गर्ने तरिका नजान्दाको अत्याससँगै अरूले के भन्लान्, खिस्क्याउलान्, कुरा काट्लान् कि जस्ता कुरा मनमा खेल्थे रे। कतिले त मुखै फोरेर भन्नसम्म पछि परेनछन्। यस्ता कुराले देबकुमारीलाई डर र आट एकैचोटि बढाउन सघाएछ।अलिअलि सक्रिय हुँदा एउटी आइमाईको यत्रो फुर्ती भनेर धेरैले खिज्याउँथे, नानाभाँती कुरा काट्थे, उनी भन्छिन्, अहिले धन्न पछि हटिएन भन्ने लाग्छ। आज तिनै मान्छेले खुब राम्रो गर्यौ भन्छन्। उनको निष्कर्ष छ, अरूले भन्यो भन्दैमा पछि हट्नु नहुने रहेछ।हुन त सबैको स्याबासी अहिले पनि उनले पाएकी नै भने छैनन्। भुइँचालो गएपछि सबैजसोका घर भत्किए। आरन चलाएर जीविकोपार्जन गर्ने समुदायको बाहुल्य रहेको गाउँमा बनेको सामुदायिक भवनको एउटा कोठा पुरुषहरूका लागि आरनलाई थियो। तर, कोही आएनछन्। अझै पनि नआए खाली कोठाको सदुपयोग गर्ने तरिका उनले सोचिसकेकी छन्। मकै पिस्नै एक घण्टा टाढा पुग्नुपर्ने महिलाहरूको सकसलाई कम गर्न त्यही ठाउँमा मिल राख्ने योजना बनाएकी रहिछन्। कहिले हुन्छ नि यो काम? हामी दिदीबहिनी मिल्यौं भने ठूलो कुरा होइन, माथिको ट्यांकी देखाएर बोल्दै गर्दा उनको आत्मविश्वास झन्झन् माथि चढिरहेको अन्दाज गर्न सकिन्थ्यो, त्यत्रो दस लाखको ट्यांकी त बन्यो।जसरी उनी यो कुरा सजिलो गरी भन्दै थिइन्, उत्तिकै सजिलो गरी केउरिनीलाई नमुना गाउँ बनाउने योजना रहेको बताउँदै थिइन्। राईसिंह हुँदै केउरिनी जोड्ने पक्की मोटरबाटो चाँडै बनोस् भन्ने उनलाई लागेको छ। सुनखेतीदेउराली जाने बाटो पिच गरेर केउरिनी खोलोमा छिट्टै पक्की पुलको योजना पार्ने उनको चाहना छ।देवकुमारीलाई आफ्नै रचनाको गीत सुनाउन कुनै बेर लाग्दैनथ्यो। अन्त्यमा एउटा गीत सुनेर बिदा हुनु नै थियो।हे संविधान बन्न भूकम्प आयो, विकास गर्ने गोरेटो देखायो"
फेरी फ्लाइट,"जहाजलाई रुसबाट उडाएर नेपाल ल्याउनुपर्ने भएकाले त्यसको पनि अनुमति लिनुपर्ने रहेछ। यो कार्य सजिलो थिएन। त्यहाँको सुरक्षा निकायले सेक्युरिटी क्लियरेन्स दिनुपर्ने रहेछ। जहाजले आकाशबाट कतै बम विस्फोट नगराओस् भन्ने उद्देश्यले यो प्रक्रिया अपनाइएको रहेछ। सुरक्षाकर्मीले हाम्रो पासपोर्ट लिए। जहाजभित्र चेकजाँच गरे। ३ घण्टाको निगरानीपछि क्लियरेन्स दिए। भन्सारबाट छुटाउन २ हजार डलर छुट्टै तिर्नुपर्यो।सुरक्षा निकायबाट क्लियरेन्स पाएपछि हामी चिताबाट मंगोलियाका लागि उड्न तयार भयौं। साथीहरू रुसमा बस्नै मानेनन्। फटाफट मंगोलिया जाऊँ भन्न थाले। सुरुमा बैंकको लफडा, अनि भिसाको म्याद सकियो। सुरक्षा आदि कारणले मलाई पनि रुस कहिले छाडौं भइरहेको थियो। क्रेडिट कार्डमा १० दिनको मात्रै खर्च थियो। २१ दिनको बसाइ भएकाले आर्थिक बन्दोबस्तीको पनि चुनौती थपिएको थियो। रुस पुगेको १५ दिनपछि हामी चिताबाट विमान उडाएर आउने पक्कापक्की भयो। त्यहाँको एटीसीले १२ हजार ५ सय फिटको उचाइ भएर मंगोलियातर्फ उड्ने अनुमति दिएपछि जहाज स्टार्ट गरेर सबैभन्दा पहिले मैले उडाएँ। १० मिनेटको अन्तरपछि अर्को जहाज क्याप्टेन मनीष पन्त र लाक्पा शेर्पाले उडाए। बिरानो मुलुकमा पहिलो पटक उडेको। नेपालमा जस्तो साँघुरो र एउटा मात्रै रुट थिएनन्। रुट त कति कति। त्यहाँको रुटबारे नेपालमा जस्तो राम्रै जानकारी थिएन। हवाई रुटबारे थाहा पाउन जिप्सन चार्ट ककपिटमै थियो। जहाज क्लाइम्ब गराउँदै थिएँ। १२ हजार ५ सय फिटको अनुमति थियो। तर, ककपिटको अल्टिच्युड मिटरमा ५५ सय मात्रै देखाउँछ। जहाजको चढाइ सुस्त लाग्यो। उक्लिँदै उक्लिँदैन। के भाको होला? २० वर्ष विमान उडाएको मेरो अनुभवमा नयाँ चुनौती देखियो। जहाजमा म, अर्का पाइलट विपुल पोखरेल र इन्जिनियर प्रज्ज्वल राणासहित तीन जना मात्रै थियौं। ककपिटको पछाडि बसेका इन्जिनियर राणालाई मैले अगाडि बोलाउँदै भनें, क्या हो सर, पुरानो इन्जिन राखिएको जहाज पो परेछ कि क्या हो, जहाजको पावरअनुसार क्लाइम्ब रेसियो स्लो छ? इन्जिनको फुलपावरअनुसार परफर्ममेन्स सुस्त थियो। हामीलाई पनि ककपिटमा ग्राहो हुन थाल्यो। चिता नै फर्किनुपर्यो भन्ने मुड बनायौं। हामी भन्दा १० मिनेट पछाडि उडेको अर्को विमानका क्याप्टेन मनीषलाई भीएचएफ रेडियोसेटबाट सोधें। उनले पनि मेलै भोगेको जस्तै समस्या सुनाए। अब फर्किनुपर्यो भनेर निधो गर्यौं। केही बेरको अलमलपछि मैले फेरि अल्टिच्युड इन्डिकेटरमा आँखा तिखारेर हेरें। के भाको होला? गम्दै थिएँ। समस्या पत्ता लगाएँ। अनि चिच्चाए। ओई केटा हेर् त यहाँ त मिटर पो रहेछ। फिट हुनुपर्ने होइन र? मैले कोपाइलट सिटमा बसेका विपुललाई सुनाएँ। उनले पनि पनि हो नि सर फिट हुनुपर्ने हामी त मिटरमा पो जहाजलाई उकालिरहेका रहेछौं, भने। ककपिटमा जहाजको उचाइ मापन गर्ने यन्त्र मिटरमा सेट गरिएको रहेछ। यो कुराको उड्नुअघि हेक्का नै भएन। १२ हजार ५ सय फिटमा उड्नुपर्ने हामी १८ हजार फिटमाथि पुगिसकेका रहेछौं। पछाडि आउँदै गरेको जहाजका क्याप्टेन मनीषलाई मैले तिम्रो अल्टिच्युड इन्डिकेटर हेर त हाम्रो त फिटमा हुनुपर्ने मिटरमा रहेछ भनें। उनले पनि हेरेका रहेनछन्। त्यो इन्डिकेटरमा फिटलाई एफ र मिटरलाई एम सानो अक्षरमा लेखिएको थियो। नेपालमा फिटमै उड्ने नियम भएकाले हामीले त्यसै होला भन्ने ठानेछौं। यदि हामी २५ हजार फिट उचाइमा पुगेको भए ब्ल्याकआउट हुने। यो अवस्था भनेको जहाजमा अक्सिजनको अभाव हुनु हो। यस्तो अवस्थामा पुग्नु भनेको खतरा हो। पाइलटलाई अक्सिजन नै भएन भने दुर्घटना हुने खतरा अत्यधिक हुन्छ। प्रेसराइज जेट इन्जिन भएका जहाजलाई भने यो उचाइमा समस्या हुँदैन। यस्ता जहाज ३७ हजार फिटमाथि उड्छन्। ती जहाजभित्र अक्सिजन सिस्टम हुन्छ। तर हाम्रो जहाजमा यो सुविधा हुँदैन। उड्न त यो जहाज २३ हजार फिटसम्म उड्न सक्छ। तर १३ हजार फिटभन्दा माथि उड्दा हामीलाई अक्सिजन चाहिन्छ। ननप्रेसराइज सानो जहाज भएकाले हामीसँग अब डाइभ हान्नुबाहेक विकल्प थिएन। बिस्तारै ओरालो लाग्नुको बदला हामीले जहाजलाई ढुंगा खसेजस्तै प्रतिमिनेट ३ हजार फिटका दरमा डाइभ गरायौं। मनीषले उडाइरहेको जहाज पनि ५ हजार मिटरमा पुगिसकेको रहेछ। ऊसँग पनि डाइभ हान्नुबाहेकको विकल्प थिएन। ९० सेकेन्डमा १८ हजार फिटमा उक्लिरहेको विमानलाई ६ हजार फिट तल झार्यौं। अर्थात् १२ हजार ५ सय फिट हाराहारीमा ल्यायौं। ठूलो दुर्घटनाबाट जोगियौं। चिताबाट उडेको तीन घण्टामा हामी मंगोलियाको राजधानी उलानबाटर आइपुग्यौं। रुसको चिताबाट मंगोलियामा हामी त्यसै दिन फागुन ७ गते पुगेका थियौं। माघ २१ गते नेपालबाट गएका हामी २६ गते नै फर्किने योजनामा थियौं। तर रुसमा १० दिन ढिलो हुन जाँदा फागुन ७ गते मात्रै हामीले चिताबाट पहिलो उडान गर्यौं, मंगोलियाका लागि। त्यहाँ पुग्दा फेरि अर्का समस्या आइलाग्यो। चीन छिर्नुपर्ने। चीनले २४ घण्टाभित्र आफ्नो मुलुकको आकाशको बाटो काटिसक्नुपर्ने अनुमति दिएको थियो तर, त्यो रुसमा भएको ढिलाइका कारण म्याद टर्यो। शनिबार र आइतबार छुट्टीका कारण कामै भएन। सोमबार मात्रै काम भयो। फेरि त्यहाँ अत्यधिक हिमपात पनि भयो। अनि हामी बुधबार मात्रै मंगोलियाबाट चीन छिर्यौं। चीनबाट भियतनामको बाटो थियो। तर चीनभित्र पहिले बाइता अनि छाङसा, झाङसाउ र गुलिन गरी तीनवटा सहर नाघ्नुपर्ने भयो। यी सहरमा उड्दा हिमपातले कहिल्यै छाडेन। बाहिरको तापक्रम माइनस ३५ डिग्रीसम्मको थियो। बाहिरको चिसोका कारण ककपिटमा राखेको पानी र कोक बंगलादेशको चिटगाउँ पुगेपछि मात्रै पग्लियो। यो विमानको इन्धन क्षमता १४ सय लिटर हाराहारी थियो। इन्धन क्षमताअनुसार, ७ घण्टासम्म विमान उडाउन मिल्थ्यो तर हामीले कुनै विमानस्थलमा होल्डमा बस्नुपर्ने वा डाइभर्ट हुनुपर्ने अवस्था आइलाग्ने भएकाले एक पटक जहाज उडाउँदा ३ देखि साढे ४ घण्टाभन्दा बढी विमान उडाएनौं। चीनपछि भियतनाम, बर्मा, बंगलादेश हुँदै नवौं दिनमा काठमाडौं विमानस्थलमा दुइटा जहाज ल्यान्ड गर्न सफल भयौं। यो दसौं विमानस्थल थियो।"
कोरिया कहर,"बीएमडब्लु कार होस, आफ्नो नाममा दरबार होस् अनि हाम्रो प्यार होस् युवा पुस्ताले निदाउन छाडेर देखेका सपना यस्तैयस्तै हुन्, जसले आफ्नौ घर परिवार छाडेर परदेश लाग्न बाध्य बनाउँछ। अहिले नेपाली युवाका लागि रोजगारीका लागि आकर्षक र सजिलो उपाय दक्षिण कोरिया छ। किनकि भाषा पढे भइहाल्छ। पैसा चाहिँदैन। स्वस्थ शरीर र बोल्न जान्ने व्यक्ति कोरियाको माग हो। सरल भाषामा भन्नुपर्दा नेपालमा पाँच हजारको जागिर नहुनेले कोरियामा लाखभन्दा बढी कमाउँछन्। महिनामा लाख कमाउनु ठूलै कुरा हो भन्ने ज्ञानले सयमा पन्चानब्बे जनाको खुसी खल्बलाइदिन्छ। सन् २००७ मा सउलस्थित नेपाली दूतावासको स्थापना भएदेखि हालसम्म २५ नेपालीले कोरियामा आत्महत्या गरेको तथ्यांक छ। यसका अनेकौं कारणमध्ये हाम्रो सोचाइ पनि एक हो। जो मानिसले नेपालबाट आउँदा महिनाको आफ्नो तलब दुई लाखतीन लाख सोचेका हुन्छन्। यसैको आधारमा काठमाडौंको महँगो स्थानमा आफ्नो नामको घर व्यवसाय हुनेवाला पनि सपना देखिसकेका हुन्छन्। गाउँमा पढ्दै गरेका भाइबहिनी, छोराछोरीहरूलाई काठमाडौं बोलाउँछन्। बाआमालाई महिनावारी घर खर्च पठाउने, परिवारको सदस्य हुनाको कर्तव्य पूरा गर्न सक्ने दृढता पलाउँछ। नेपालदेखि कोरियासम्म ६ घण्टाको हवाई यात्रामा उसले हजारौं सपना बुनिसकेको हुन्छ। आँखाअगाडि धूलाको मानिस महलमा पुगेका एक दुई भवितव्य घटनाहरू आफूमाथि सावित हुने सम्भावना देख्छ। जहाजको गतिसँगै मान्छेका सपना वेगवान बन्न थाल्छ। जब कोरियाको ट्रेनिङ सेन्टरमा पुर्याइन्छ। जहाँ कामको बारेमा र साहुलाई गर्नुपर्ने आदरभावहरूको उराठलाग्दो दृश्य देखाइन्छ त्यहाँ एक झड्का करेन्ट लागेको महसुस हुन्छ। खाना खान भान्सामा छिर्न सक्दैन, काँचो माछा बिपत्तै गन्हाउँछ। साना बटुकामा सिन्काले भात खानुपर्छ। बोल्न चाहेको कुरा भन्न नजानेर आफूलाई निम्छरो लाग्छ। जंगलबाट पहिलोचोटि बस्ती छिरेको मानवझंै जोकर सावित हुनुपर्दा मान्छेले एक किसिममा आफूलाई दास महसुस गरिसकेको हुन्छ। खाना रुच्दैन सारोगारो हेरिदिने, मन लागेका कुरा सोचिदिने कोही हुँदैन। ऊ हिजोसम्मको बलवान मानिस आज आधा मरिसक्छ। राम्रा कम्पनीहरूले कोरियामा नै परिपक्क नेपाली कामदार पाउँछन्। जुन कम्पनीले सुविधा दिन सक्दैन, त्यस्तो कम्पनीले यहाँ मान्छे पाउँदैन र नयाँ कामदारको माग गर्छ। नेपालबाट आउनासाथ कसैले राम्रो कम्पनी पाएमा त्यो अपवादमा पर्छ। न तलबको टुंगो न सुविधा न त तलब नै धेरै उसमाथि काम गाह्रो। यी सब अवगुणको कारण नै अनभिज्ञ कामदार मगाउनु हो। तर नेपालबाट आउँदै गरेका मान्छेहरूले चाहिँ यहाँ परिपक्क भइसकेका साथीको तुलनामा सुख सुविधा पाइने सोचिरहेका हुन्छन्। अनि सोचेभन्दा सबै थोक उल्टो हुन थालेपछि सोच पनि उल्टो आउन थाल्छ। आफ्नो आयु लम्बाउनको सट्टा छोट्याउन थाल्छ। संसारलाई निरर्थक मान्न थाल्छ। यी सबै कुराका बाबजुद घरमा पीर गर्लान् भनेर आफू ठीक भएको बनावटी कुरा गर्न थाल्छन्। राम्रा पार्कहरूमा राम्रा फोटा खिचेर फेसबुकमा राख्छन्। अनि त घर परिवारलाई विश्वास हुन्छ कि हाम्रा परदेशी सुखी छ। सबै राम्रा देखेपछि घरमा आशाको ठूलो बत्ती बल्नु स्वाभाविक हो। महिना मर्यो। तलबको कुरा आयो। तलब थोरै त्यसैमा खान बस्न परेपछि कति नै बच्छ र? पुग नपुग पचास हजार घर पठाउँछ। पैसा पठाएको एक दिन एक रातसम्म परदेशीले पैसा थाप्ने आफन्तको फोन कुरेर बस्छ। फोन नआएपछि आफैं गर्छ पैसा आयो? उताबाट नियास्रो स्वर आउँछ, अँ आयो। पैसा पाएर पनि किन फोन नगरेको? फेरि उस्तै अल्छे स्वर आउँछ, गरुला भन्थें, त्यत्तिकै भयो। परदेशीलाई पसिनाले निथु्रक्क भिजेको पसिनाको मायाले आक्रोश बनाउँछ र स्वर ठूलो हुन्छ। पचास हजार सितैमा पाएर पाँच रुपैयाँको फोन गर्न गाह्रो भयो? नेपालबाट पनि स्वर ठूलो आउँछ, जाबो पचास हजार पठाउनु छ कत्रो खप्की देको? पैसा लिने लाइनमा अरूले एक लाख, दुई लाख थापे आफ्नो जाबो पचास हजार, फोन सम्पर्कविच्छेद हुन्छ। पैसाको कारणले पहिलोचोटि परदेशी र घरवासीको सम्बन्धमा चिसो पस्छ। यसपछि परदेशी रक्सी नखानेले पनि बियर पिउन थाल्छन्। अगाडि नै रक्सी पिउन जानेकाले मात्रा बढाउँछ। रक्सीका नशासँगै आफ्ना सपनाका पूर्वदृश्यहरू आँखामा छाउन थाल्छ। तर ती सबै उल्टा र उधोमुन्टो लाएर आउँछन्। अनि सपनासँग आफ्नो मेसो मिलाउन मान्छेले पनि उधोमुन्टो बनाउने सोच कतै झ्वास्स सोच्छ। रातभरको सोचाइपछि राम्रो कम्पनी खोज्ने निर्णयले केही राहत दिन्छ। बिहान ड्युटीमा जान गोडा लम्कँदैनन्। जीउ उठ्दैन। बाध्यताले लतार्नुपर्छ। आफ्नो कामदारले आलस्यता देखाएपछि साहुलाई रिस उठ्ने नै भयो। बिहानै गालीको वर्षा हुन्छ। कोरियन भाषामा राम्रा कुरा बुझ्न नसके पनि गाली भने स्पष्ट बुझिन्छ। घरमा त सम्बन्ध बिग्रियो नै अब कम्पनीमा पनि सम्बन्ध राम्रो रहँदैन। उसमाथि अर्को कम्पनी जान्छु भनेपछि साहुले शत्रु ठान्छ। दुनियाँ तिकडम गर्दागर्दै पैसा कमाइ हुँदैन। घरमा महिनावारी पैसा पठाउन असम्भव हुन्छ। साहुले बोलाउन छाड्छ। सँगैका साथीलाई मात्र कामको बारे भन्ने खाना खान आफूलाई छुट्टाएर अरूलाई मात्र बोलाउने इत्यादि कुराहरूले मान्छेमा नराम्रो सोचको विकास हुन थाल्छ। पैसा नपठाएपछि घरबाट आफन्तले पनि सम्पर्क पातलो पार्दै लान्छ। अन्तत: तलब आउने अघिल्लो दिन मात्र फोन वा मिसकल आउने पालो बस्छ। पैसाको समस्या परे बीचतिर मिसकल पनि नआउने होइन। हुन त नेपालबाट कोरिया फोन गर्ने चलन हामीकहाँ त्यति छैन। कोरियामा सोचेजस्तो नभएपछि परदेशीले घर फर्कने सोच बनाउँछ। अनि घरमा फोन गर्छ। कोरियामा पाएको दु:खबारे बताउँछ। यतिबिघ्न दु:ख आफ्नै ठाउँमा गरे नेपालमै केही हुने सम्भावनाबारेमा बताउँछ। तर घरकाले यो संवेदना बुझिदिँदैनन्। भन्छन् नेपालमा केही छैन। न राजनीतिक स्थिरता, न बिजुली, न जागिर, न त सुरक्षा नै। नेपालबाट विदेश जानका लागि मान्छेहरू लाइनमा छन्। तँ विदेश पुगिसकेको मान्छे रित्तो हात घर फर्कन खोज्नु के राम्रो हो? लाज लाग्दैन? यस्तै यस्तै। हो यही बेला परदेशीको हारेको मनस्थितिले मृत्युबोध गर्छ। कम्तीमा पनि आफन्तहरूले घर फर्किन भनिदिए, परदेशीको आत्मबल बढ्छ। काम गर्न सक्तिनँ भन्दाभन्दै पनि काम गर्न सक्ने हुन्छ। कमाउँछ पनि। तर घरकाले जसरी भए पनि टिकेर बस, सवैले गरेका छन्, तँ नामर्द न हो भनिदिँदा नै दुर्घटनाको मात्रा बढ्न जान्छ। कमाउन सक्तैन, घरबाट रित्तो हात नफर्की भन्छ। जसोतसो समस्याले तान्दै भए पनि साथीहरू बढ्दै त जान्छन् नै तर साथीहरूका कुरा पनि उस्तै रहन्छन्। काठमाडांैमा जग्गा कहाँनेर किनियो फलानाका त महल ठडिएछन्। तेरो कोरियाको चिनो काठमाडौंमा के छ? इत्यादि। सफल मान्छेका यी यावत् संवादहरूले असफल मान्छेलाई धकेल्दै धेकेल्दै भीरको छेउमा पुर्याइसकेको हुन्छ। हजारौँ सफल मानिसका अगाडि आफू एक्लो असफल बाँच्नु भनेको सबैभन्दा बेइज्जती हो। इज्जतविहीन जिन्दगी के बाँचिरहनु? सायद यस्तै लाग्न सक्म्छ। अन्तत: भीरको छेउमा धकलिएको मान्छेले नयाँ संसार रोज्ने डोरीको सहारा लिन्छ र संसारलाई फुत्त छोडिदिन्छ, जसलाई हामी बाँच्ने मानिसहरूले सबै थोक पचाउन सक्नेहरूले तीनलाई निरीह, हरूवा, नामर्द इत्यादि भनेर धिक्कार्छौं, छि:छि: गर्छौं। हामीले आफूलाई चाहिँ कहिल्यै परिवर्तन गर्दैनौं कि परदेश जानु भनेको सहरमा घर जग्गा जोड्नु सबै थोक होइन। सुविधासम्पन्न ठाउँतिर धुस्रिनु ठूलो कुरा होइन, ठूलो कुरा त यो हो कि मान्छे मानसिक, शारीरिक रूपमा स्वस्थ छ कि छैन। आफू जन्मेको ठाउँका लागि ससाना भए पनि असल काम गर्न सकेकी छ, छैन? यो महत्त्वपूर्ण कुरा हो। हामीले हाम्रा सवालहरू, सोचहरू कहिले सही बनाउने? आत्महत्याका घटनाहरू हाम्रै कारणले जन्मिरहेका छन्। गम्भीर मन्थन गरी हेरौं।"
निबन्धको अघोषित यात्रा,"प्रस्तुत संग्रहको अध्ययन गरेछि मलाई त्यो बेला एउटा चुस्त राजनीतिक विश्लेषण गर्ने पत्रकार तर साहित्यिक निबन्ध र कविता लेख्ने मान्छेले यो विधामा समय हेरेको तरिका र प्रयोगले समातेको थियो। नेपाली साहित्यिक विधाहरूमा वर्तमानको राजनीतिक उथलपुथल, नेता र घटना सोझै हाल्ने चलन आयो। उपन्यासकार र कथा लेख्नेले त्यो धेरै राखे। हामीले नाटकमा वर्तमान प्रस्तुति, मञ्चीय रचना र भाषामा संगम गराएर राख्यौं। त्यो वर्तमानको चरित्रलाई निबन्धहरूमा खगेन्द्र संग्रौला (जसले साहित्यिक निबन्ध पनि लेखेका छन्) विमल निभा, यिनै किशोर नेपाल, देवेन्द्र भट्टराई र पटकपटक लेखिने निबन्धात्मक संकथनमा बसन्त बस्नेतले मिडियाको माध्यमद्वारा राजनीतिक चिन्ताले लेखे। निबन्धमा वर्तमान सोझै लेखिंदा साहित्यिक निबन्ध विधाका स्वरूप फरक परे। साहित्यकार अरुन्धती रोयका निबन्धलाई लिन सक्छौं। नेपालमा थोरै भए पनि राम्रा साहित्यिक निबन्ध लेख्नेहरू छन् जुन समीक्षाको छुट्टै विषय हो। यहाँ पत्रकार किशोर नेपालले साहित्यिक निबन्धकै बाटो समातेर यी निबन्धहरू लेखेको कुरामा छलफल गर्नु छ। त्यो एउटा चाखलाग्दो प्रयोग थियो। संकलनमा परेको एउटा निबन्धले त्यो बेला मलाई पहिलो पटक समातिहाल्यो। छब्बीसौं मिनेट शीर्षक निबन्धमा इतिहासका पात्रहरू छन्, पत्रैपत्र कथा वा पालिम्पसेस्ट छ। यदि इतिहास पत्रैपत्रको कथा हो भने त्यो बद्लिरहने समयको कथा भयो। समयका तहहरूको कथा भयो। संस्कृति गतिशील छन् अनि प्रदर्शनकारी छन् भने त्यो अमूर्त सांस्कृतिक सम्पदा हुन्छ, युनेस्कोले घोषणा गरेको सन् २००३ को पत्रले भन्छ। राजनीति गतिशील विषय हो, इतिहास बनिने क्रम चलिरहन्छ। इतिहास एक पटक थन्किएपछि, त्यसै बस्दैन। वाल्टर बेन्जामिन भन्छन्, त्यो बल्झिएर पटकपटक देखिन्छ। त्यसलाई साहित्यकार र कलाकारहरू बुझेर प्रयोग गर्छन्। वर्तमानका राजनीतिक घटनाले इतिहास बनिँदै जाने हो। ती साहित्यमा कलान्तरमा आउँछन्। तर ती घटनालाई सोझै लिएर उपन्यास लेखिएका उदाहरण छन्। नेपालमा पनि विगत दशकमा यस्ता फिक्सन् निकै लेखिए। हामी वर्तमानले त झस्कियौं तर आजको उत्ताल समय कहिले इतिहासको यस्तो विषय हुन्छ जसको हाम्रा फिक्सन उपन्यास, कथाहरूमा प्रयोग हुन सक्छ? प्रश्न हो। हतारो गरेर घटनाहरूको वर्णन गर्दा त्यो फिक्सन हुन्छ कि रिपोर्ट पाठ हुन्छ? छलफलको विषय हो। तर साहित्य विधाले रिपोर्ट र परिघटनाहरूलाई प्रयोग गर्ने आफ्नै आधार जन्माउँछ। फ्रान्सेली अस्तित्ववादी विचारक र उपन्यासकार झँ पोल सात्र्रले दोस्रो विश्व युद्धपछिको अवस्थामाथि कैयौं उपन्यास लेखे जसको मूल शीर्षक मुक्तिको बाटो हो। मैले अंग्रेजीको रोड् टु फ्रिडम् भोल्युमहरूमा पढें। त्यसमा सात्र्रले एउटा मेथ्यु भन्ने प्रोफेसर पात्रको रचना गरेर समय, विसंगति, प्रेम र सम्बन्धका कुरा त्यसको वरिपरि राखेका छन्। जान्दछु, यी सबै कुरामा म त्यति छिचोलेर काम गर्न नसक्ने यथार्थ जीवनको प्रोफेसर पात्र हुँ। मेथ्यु फिक्सनको पात्र हो, तर भर्खरैको इतिहासले प्रताडित ऊ ल्याङफ्याङ् छ र यथार्थको नजिक छ। कुरा वर्तमानको फिक्सन् पक्षको प्रयोगको छ। सात्र्रले वर्तमान हुँदै इतिहासको औपन्यासिकतामाथि लेखेको उदाहरणीय छ। निबन्धमा एउटा पत्रकार मिडियाको बाटोबाट छिरेर कुन अवस्थामा त्यो उत्ताल वर्तमानका निबन्ध लेख्न सक्छ? त्यस्तो विधा हो त्यो साहित्यिक निबन्ध जो त्यति लेखिंदैन र त्यति पढिंदैन। छब्बीसौं मिनेट मा किशोर नेपालले समयको पत्र, त्यो पालिम्पसेस्ट खोतलेर वर्तमान लेख्ने शैली निकालेका छन्। त्यसमा उनले राजा योगनरेन्द्र मल्लको शिरमा बसेको चरो उडेर जाने मिथकको प्रयोग गरेका छन्। म झन् तानिएँ यस निबन्धले। मैले समयका पत्र खोल्ने वा पालिम्पसेस्ट मा काल हेर्ने आधार खोज्दै जाँदा सुनिल पोखरेलले गरेको मेरो नाटक आरूका फूलका सपना लेखेको थिएँ जसमा त्यही योगनरेन्द्र मल्लको बिम्ब प्रयोग गरेको छु। समयलाई लिएर छब्बीसौं मिनेट जस्ता निबन्ध लेख्नेले इतिहासभित्रका मौनतालाई लिन्छ। तर कसले पो पढ्छन् त्यति चाखले निबन्ध आजकाल। तर विधा हो चल्छ, चल्नुपर्छ। किशोर नेपालले निबन्ध यसरी प्रयोग गरेका हुनाले मलाई राक्षसका गीत ले तानेको थियो।मैले यो संग्रह विमोचन भएपछि यस्ता भनाइ लेखें, यी लामो समयदेखिका सिर्जनशील पत्रकार र विषय समातेर ट्वाक्ट्वाक् लेख्ने पत्रकारले जानेरै विषयलाई तरल बनाएर लेखेका निबन्धहरू छन्, यसमा। त्यहाँ पनि भने, ग्रीक लेखक निकोस कजान्जाकिस्को लेखन शैली मलाई मन पर्ने कारण पनि त्यही हो। ती आफ्ना वरिपरिका बिम्बहरूलाई जीवन्त पारेर आविष्कार गर्दै अघि बढ्छन्। किशोर भाइ ससाना बिम्बहरू लिएर त्यसैगरी तिनबाट आविष्कार गर्दै खेल्छन् निबन्धमा, किनभने कुनै पनि एउटा विषयलाई समातेर त्यसको साङ्गोपाङ्ग लेखिबस्दा त्यो गाईको निबन्ध हुनेरहेछ। अलिक अलगढलग भयो अथवा अलिक बाहिरका प्रसंग पनि ल्यायो भने त्यो जटिल हुने रहेछ। मलाई जटिल नलेख्नु भनेर असल मानिसहरू सल्लाह दिइबस्छन्। अमेरिकी माक्र्सेली सिद्धान्तवादी फ्रेडरिक जेमिसनलाई किन अप्ठ्यारो लेख्छौ तिमीभन्दा उनले भनेको कुरा पनि मन पर्छ, सम्झिन्छु। ती भन्छन्, त्यो भनेको मूर्तिकार वा शिल्पकारको आफ्नो सन्तोष हो। त्यति भएन भने उसले लेख्नु नै किन? अनि कुरा आउँछ, पढ्नेले बुझ्दैन भने लेख्छौ किन? यही द्वन्द्व, यही गोधूलि नै निबन्ध चेतना हो। निबन्ध गोधूलि विधा हो। किशोर नेपाल चेतनाको फुटेको उज्यालोमा मानिस र तिनको जगत हेर्छन्, निबन्धमा। त्यसैले ती पात्रदेखि पत्थरशिला, बुस रेडियोदेखि मनमा थन्किएर राखेका सम्झनाका तरङ्गहरू ती निबन्धमा समाउँछन् (कान्तिपुर, कात्तिक २९, २०७३)।किशोर नेपालका निबन्ध पढ्दा मलाई ग्रीक लेखक निकोस कजान्जाकिसका लेखनको सम्झना भएको थियो। मौनता र सूक्ष्म आनन्दको प्रतिकम्पनलाई सम्झेर नै मैले किशोरका निबन्धसँग तुलना गरेको थिएँ। किशोर नेपालका निबन्धबाट एउटा उद्धरण राखेपछि त्यो कुरा अझ प्रस्ट हुन्छ, आस्था ढुंगा हो। जति फुटाएर हेरे पनि ढुंगाभित्र गुदी भेट्न सकिंदैन र सहज विश्वासहरू अबोध्य हुन जान्छन्। हामी साधारण मानिस हौं। यस हिसाबले आफूलाई असाधारण बनाउने बहानामा बितेको आधा जीवन, अथवा आफूलाई गह्रुंगो बनाउने क्रममा होस्, ती सबैको अन्तिम परिणति सस्तो र हुलुङ्गोपन नै त हो। सर्वैचेतन रूपले शून्यलाई स्वीकार गरेपछि हामीसँग केही पनि बाँकी रहँदैन र त्यति बेला जीवनलाई मीठास र सुवास भनेर स्विकार्न सजिलो पर्छ (१३०)। निजी अनुभूतिको वृत्तमा हेर्दा, किशोर नेपालको माथिको उद्धरणमा ढुंगाको बिम्बबाट जुन निष्कर्ष खोजिएको छ, त्यसको पद्धति दार्शनिक तर्कसंगति होइन। त्यसो त विख्यात दार्शनिकहरू पनि निबन्धमा जस्तै विचारलाई काव्यिक तरलता दिएर लेख्छन्। यत्ति भन्छौं, निबन्ध सिर्जनशील लेखन हो। लक्ष्मीप्रसाद देवकोटाका निबन्धमा हामी दार्शनिकहरूले बिम्ब प्रयोग गरेर अर्थहरूको समन्वय खोजेजस्तै बलिया उदाहरणहरू भेट्छौं। धेरै दार्शनिक र काव्यिक गहिराइ भएका निबन्धहरू लेखेका छन्, देवकोटाले। माथिका उद्धरण र प्रयोगहरूबारे मैले कुरा उठाएको कारण एउटै छ। त्यो हो, निबन्ध विधाको सम्यक् प्रयोग र पठनपाठन गर्ने कर्म हिजोआज कमजोर हुँदै गएको छ। निबन्धका जन्मदाता फ्रान्सेली मिसेल द मोतें (सन् १५३३१५९२) का निबन्धहरू आज लोकप्रिय हुन लागेको कुरा सञ्जोग मात्रै होइन, निबन्धमा फेरि स्वतन्त्र आविष्कार र निजत्वको प्रवेशले गर्दा त्यसो भएको हो। पत्रकार किशोर नेपालका निबन्धको कुरा गर्दा निबन्ध लेखनमा विश्वमा आएको एउटा परिवर्तनको विषय उठाउनुपर्छ। सन् साठीको दशकमा पत्रकारिताको क्षेत्रमा पश्चिमी जगत्मा ठूलो चहलपहल आयो। त्यसले निजात्मक निबन्धलाई अगाडि ल्याइदियो। आम माध्यमका पत्रिकाहरूमा लेखकहरू आफ्ना अनुभव लेख्न थाले। निबन्ध लेख्नको निम्ति निश्चित विषयहरू अब रहेनन्। त्यो परिवर्तनले निजी अनुभवका वृत्तहरू फराकिला भए। निबन्धकारहरू साहित्यिक पत्रिकाका कुनामा मात्र नभएर आम रूपमा पढिने अखबार र पत्रिकाहरूमा समेत पढिने भए। तर पनि अहिले आएर यो माध्यम अडिने आधारहरू भनेको निजी शैलीमा लेख्न सक्ने निबन्धकारको व्यक्तिगत सिर्जनशील सामथ्र्य नै हो। त्यसैले यो निबन्ध विधामा निकै ठूला चुनौती आएका छन्। त्यसो त, दार्शनिक र एन्थ्रोपोलोजिस्ट हरू पनि निबन्धको शैलीमा लेख्न थाले। विचारमा काव्यिक तरलताको प्रयोग तिनीहरूको लेखनका विशेषता हुन्। हाम्रो दक्षिण एसियाली भेकमा पनि यस्ता लेखनहरू पाइन्छन्। तर मूलत: हामी यतातिर निबन्धलाई साहित्यिक विधाको मानकको दृष्टिले नै बढी हेर्छौं जुन स्वाभाविक हो। पत्रकार, प्राज्ञिक मानिसहरू र अराजक मानिसहरू पनि निबन्ध लेख्छन्। किशोर नेपालका निबन्धको विषयमा भन्दा ती पत्रकार भएका हुनाले निबन्ध लेखेर अर्को प्रयोग गरे भन्ने मेरोचाहिं भनाइ छैन। किशोर नेपालले मेरो समय मा नेपाली चिन्तकहरूले कसरी माध्यमका प्रयोग गर्दा चुनौतीका अनुभव गरे, अनि नेपालमा गत तीन चार दशकदेखि तिनले आमवृत्तका कलेवर कसरी बनाए भन्ने देखिन्छ। किशोरको समय मेरो पनि समय हो र मजस्तै निकै जनाको समय हो। प्राज्ञिक, पत्रकार, राजनीतिज्ञ, गफाडी, असल र ठगहरू सबैले भोगेको र रचना गरेको समय भनेको साझा समय हो। कसैले लेख्यो र त्यसमा आफ्नो समयको चित्र कसैले खिचेको छ भने त्यहाँ गएर अरूले आफ्नो ऐना हेर्न सक्छ। कालिक चित्र भनेको विरोधाभास, प्रतिरोधी र समर्थक, लुरे र साहसी, भ्रष्ट र सन्त सबैले रचना गरेको तरल वस्तु हो जुन बितिसकेको वा बित्दै गएको हुन्छ। त्यसलाई म कसरी फर्केर हेर्छु, त्यो मुख्य विषय हो। यस किताबमा संकलित निबन्धहरूले किशोर नेपालले कसरी मेरो समय र पत्रकारिताले खेलेको अनुभूतिलाई सिर्जनशील अराजकतामा बदलेर हेरेका छन् भन्ने देखाउँछन्। यसरी कालिक र मिडियाजनिन अनुभवलाई प्रस्तुत गर्न किशोर नेपालले निबन्ध विधा छाने। त्यसमा उनले शैलीकै रूपमा साधारण वर्णनात्मक पद्धतिलाई नलिएर काव्यिक तरलताको शैली वरण गरे। पत्रकारको वृत्तलाई निबन्धमा परिणत गरेका निबन्धमा मनहरूको कथा वाचाल छ। यसमा वैश्विक चेतना छ, मिडिया छ र पात्रहरू छन् जो अर्ध फिक्सनको परिवेशमा बाहिर आउँछन्। राजा र समयको हेजिमोनीभित्र निबन्धकार निजत्वलाई राक्षसको गीत मा यसरी लेख्छन्, ठूला सडकमा हुइँकिँदै आएको त्यो पीत कारले मलाई धक्का नै दिएको भए पनि के हुन्थ्यो र? पीडाका अनन्त लाभाहरूले पोलेकै छन् ज्यानलाई (९८)। छब्बीस मिनेट मा निबन्धकारले इतिहास र आजका व्यक्तिको सूक्ष्म सम्बन्ध बुझाउने निबन्ध विधाको प्रभावकारी प्रयोग गरेका छन्। कपूरको रूखमुनि त्यो चेतनाको तीव्रताको अनुभव गर्न सकिन्छ। कपूरको रूख मा निजीकरण वा पर्सोनिफिकेसन् गरेर अन्तिम देहदाहको मार्मिक र व्यंग्यात्मक प्रयोग छ। धुलाम्मे शहर, धुलाम्मे मानिसहरू अहिलेको अवस्थाको पनि सोझै रूपक भएको छ। यसमा नेपालले गत डेढ वर्षमा भोगेको विसंगतिको चित्रण छ। साथै यस निबन्धमा पत्रकारको तीव्र लेखन शैली वा पेन्चेन्ट को वाचाल प्रयोग भएको छ। बुस रेडियो को बिम्बमा बुनिएको समय निबन्धात्मक अनुभूति हो। अर्कोतिर महाराजको उपत्यका जस्ता निबन्धहरूमा संस्कृति र चलनको वर्णन निबन्धात्मक शैलीमा राखिएको छ। ओ बानेश्वर निबन्धमा हिजोका पात्रहरूका संस्मरणजन्य चित्रण छन् जसमा बीपी कोइराला पनि एक पात्र भएका छन्।संकलित निबन्धहरू सर्वथा मानकविपरीत छैनन्। यसमा शंकर लामिछाने, लक्ष्मीप्रसाद देवकोटा, अनि चाखलाग्दो किसिमले कृष्णचन्द्रसिंह प्रधानका निबन्धको परम्पराका प्रभावका चिन्ता वा एङ्जाइटी अफ् इन्फ्लुएन्स छैनन् भन्न समीक्षाको दृष्टिले सकिंदैन। तर यी निबन्धमा किशोर नेपालको मौलिकता र विशेषता भनेको तिनले जुद्ध गरेको समयको दुई किसिमको अनुहारको चित्रण हो। एउटा अनुहार बनिबनाउ छ। शक्तिमा मानिस आसिन छन्। हिजो आफ्नो संस्कृति, संस्कार र चलनमा बसेका मानिस छन्। एउटा समाज र प्रणाली पनि छ। तर अर्को अनुहार ल्याङ्फ्याङ् छ जसको निश्चित आकार छैन। इतिहास छ तर त्यो प्रेतजस्ता बिम्बहरूमा देखा पर्छ। यसमा स्पेक्टर अभ् हिस्ट्री भनेर पश्चिमा लेखकहरूले भनेजस्ता अनिर्णीत पात्र र घटना छन्। यही ठाउँमा आएर किशोर नेपालले आफ्नो निबन्ध सिर्जनाको प्रयोग गरेका छन्। एउटा यथार्थिक समयसँग पत्रकारिताको माध्यमले जुधिबसेको लेखकले निबन्ध विधा रोज्नु आपैंमा यथार्थलाई भङ्ग गरेर, अलिक अमूर्त किसिमले त्यो विधाको प्रयोग गर्नु हो। किशोर नेपाललाई राक्षसको गीत मा संकलित निबन्धले उनको अनुभव र कालिक वृत्तलाई जति प्रतिनिधित्व गरेका छन्, राम्ररी गरेका छन्। तर नेपालकै मेरो समय संस्मरणबाट हेर्दा उनले यो माध्यमको प्रयोग गरेर, यस्तै गोधूलि चिन्ता र द्वन्द्वबाट, अनिर्णीत सीमाहरूका चुनौतीबाट अरू निबन्धहरू लेख्न बाँकी छ। यस संग्रहमा संकलित निबन्धहरूले त्यस्ता गोधूलि चिन्ता र द्वन्द्वबाट, अनिर्णीत सीमाहरूका चुनौती अनि समयका अभिव्यञ्जना समातेका छन्। तर अपर्याप्त छन् र पूर्ण चित्रको निम्ति उनले अरू लेखे भने राम्रो हुन्छ। किशोर नेपालले लेखेका सयौं सामाजिक राजनीतिक विषयहरू अनि उनको साहित्यिक संचेतनाको र देश अनि यो देशका विभिन्न स्थानहरू विषयका तिनका अनुभवको यी निबन्धमा केही प्रतिनिधित्व भएको छ। उनको निबन्धको स्रोत पनि त्यही नै हो। निबन्धका अधिचेतनालाई अघि सार्ने र अमूक विषयका व्याख्या गर्दा यथार्थलाई बढी आधार राखेर लेखिने अनि पात्रहरूका चित्रणमा गर्ने काम यस संकलनका निकै निबन्धले देखाएको पद्धतिलाई समातेर किशोर भाइले अझै निबन्ध लेखुन् भन्ने कामना गरेर यो लेख अन्त गर्दछु। तर यस्तो कामना समीक्षा गर्नेको उक्तिपद्धति मात्रै हो, किनभने कसरी सिर्जनशील साहित्य लेखिन्छ, निबन्ध लेखिन्छन् भन्ने कुरा लेखकका आफ्ना चुनौती, जीवनप्रतिका अनेकौं मौन सम्झौता, आल्हादका क्षणहरू र दुखेसाहरूका ससाना चक्रवातहरूसँग उसले लड्ने सामथ्र्य र इच्छामा भर पर्छन्। तर यो निबन्ध संकलनमा जति निबन्धहरू परेका छन् तिनले भने माथि भनिएका अपेक्षाहरूलाई सम्बोधन गरेका छन् भन्ने मेरो विश्वास छ।"
विभेदविरुद्ध दुई नाटक,"दुवै नाटकमा युवाहरूका आफ्नै बुझाइ र धारणा प्रतिबिम्बित भएका छन्। यी दुवै नाटकमा दलित समुदायको पक्षलाई कसरी उठान गरिएको छ? र, हर्ने दृष्टिकोण कस्तो छ? यसैमाथि केन्द्रित भएर यहाँ दुई नाटकको चर्चा गरेको छु। शिव रिजालले लेखेको दीक्षान्त घिमिरे युवराजको निर्देशन गरेका थिए। कर्णाली र काठमाडौं दुई परिदृश्यमा संयोजन गरिएको नाटकको मूल चुरो दलित विभेद कहिलेसम्म भन्ने प्रश्न उठाइएको थियो। एउटा कथित दलित समुदायको युवाले शिक्षित भएर पनि समाजमा विद्यमान विभेद भोग्नुपरेको यथार्थ नाटकमार्फत पस्किइएको थियो। आरक्षण व्यवस्था र दलित शब्दको नामकरणले नै आफूले अपमानित अनुभव गरेको तर्क नाटकका पात्रको थियो। बारम्बार समाजमा किन विभेद भनेर प्रश्न तेर्साइरहेको दीक्षान्त हेर्दा एउटा दलित प्रतिनिधि पात्र पीडित भएको पक्ष झल्किन्थ्यो। उसले समाजमा अस्तित्व कायम गर्न निरन्तर संघर्ष गरिरहेको थियो। करिब दुई वर्षको अभ्यासपछि रिजालले नाटक तयार पारेका थिए। पीडित समुदायकै विचार बुझेर आफूले नाटक लेखेको उनी बताउँछन्। भन्छन्, कथित दलित समुदायका युवाले आरक्षणबाट झनै अपमानित महसुस गरेको भाव पाएँ। त्यसैले नाटक लेख्ने आँट जुराएँ। नाटकको पात्र झैं दलित समुदायका युवा आधुनिक र परम्परागत मान्यताको दोसाँधमा पिल्सिएका छन्। विभेद नमान्ने पुस्ताले सीधै आरक्षण चाहिँदैन भन्छन् भने दलित समुदाय पछि पर्नुमा राज्य व्यवस्थाको हात देख्नेहरूले आरक्षणको सम्मान गर्छन्। युवाको दोधारे स्थितिलाई नाटक दीक्षान्त ले उठाएको थियो। राज शाहको लेखन तथा निर्देशन रहेको नाटक बुख्याँचा मन ले विभेदमा समाजको कारण देखाएको छ। नेपालको पश्चिमी भेगको कला संस्कृति पस्किएर नाटकमा एकातिर फूलबुट्टा भर्ने काम गरिएको छ भने अर्कोतर्फ कथित उपल्लो समुदाय र कथित दलित समुदायको सुमधुर सम्बन्धमा समाज बाँधिएको सकारात्मक पाटो देखाइएको छ। दलित समुदायको दृश्य उतार्दा राजले परम्परागत अवधारणा हटाएका छन्। गरिब, फोहोरी र झुत्रे आवरणमा उनले दलितको कुनै पात्रलाई नाटकमा प्रतिबिम्बित गरेका छैनन्। वर्गमाथिको अवधारणामै विभेद गर्नु उचित होइनजस्तो लाग्छ, उनी भन्छन्, र कुनै धर्म, जातभन्दा पनि मानव अस्तित्वका लागि नाटक लेख्न खोजेको हुँ। मिलेर बसेका धनबहादुर काजी र वीरबहादुरको कथामा आधारित नाटकले समाजको अन्धविश्वासको दुवै सिकार भएको भाव देखाएको छ। धनबहादुर र वीरबहादुर परिआउँदा एकअर्काका लागि ढाल बनेर उभिन्छन्। समाजले तल्लो र माथिल्लो जातको मिलन भएको देखेर छि:छि: दूरदूर गरे पनि उनीहरू सुन्दैनन्। माथिल्लो र तल्लो जातका मिल्ने साथीलाई उही समाजको कुसंस्कारले बिरानो बनाउँछ। एक दिन समाजले नै उनीहरूको मित्रतामा तितोपन ल्याउँछ। समय परिवर्तनसँगै उनीहरूका सन्तान प्रेममा बाँधिन्छन्। यो घटना हाम्रो समाजको अहिलेको परिदृश्य हो। मिल्ने साथी नचाहँदा नचाहँदै समाजले गर्दा मनमुटाव हुन्छ। र, अन्तिममा समाजकै अस्वीकारोक्तिका कारण प्रेम जोडीले देह त्याग्छन्। अन्तरजातीय प्रेम गरेका थुप्रै युवा जोडी समाजमा स्थापित हुन नसकेपछि आत्महत्या गर्ने र विस्थापित हुने घटना हाम्रो समाजमा अझै छ। चाहेर पनि मिलेर बस्न नदिने अन्धो समाजप्रति राजले नाटकमार्फत प्रश्न तेर्साएका छन्। करिब दुई वर्षको अध्ययनपछि राजले तयार पारेको नाटकले समाजको यथार्थ, संवेदना र मानव अधिकारको पक्षमा तर्क पस्किएको छ। विभेद हुनुमा दोषी को हो भन्ने बुझ्न बुझ्न जरुरी छ। राज भन्छन्, अन्धविश्वासले पीडक र पीडित दुवै सिकार बनेका छन्। सीमान्तकृत वर्गका विषयमा मुद्दा उठाउँदा पीडित समुदायकै बढी दु:ख र वेदना देखाउने गरिन्छ। तर, समाज परिवर्तनका लागि चेतना पीडित पक्षलाई नभई पीडकलाई चाहिने हो। विभेद गरिरहेको समुदायले अमानवीय व्यवहार गरेको आत्मसात् गराउने खालका यस्ता नाटक देखाउन सके अझै समाजमा प्रभावकारी हुने थियो कि?"
किरणको ग्लोब्स,"राजारानी, धनकुटाका किरणले किशोरावास्था पनि पार गरेका थिएनन्। उनको शरीर भने निकै अग्लो भइसकेको थियो। ६ फिट दुई इन्च अग्ला उनले गोलपोस्टमा राम्रो प्रदर्शन पनि गरिरहेका थिए। त्यसैले उनलाई मछिन्द्रले ए डिभिजन लिगमा उनलाई गोलकिपर बन्ने अवसर दिएको थियो। कलिलो उमेर र माथिल्लो स्तरको फुटबलको खासै अनुभव नभएका उनलाई क्लबको नम्बर १ गोलकिपर बनाउने निर्णय मछिन्द्रलाई घातक पनि पनि हुन सक्थ्यो। तर, किरणले त्यसो हुन दिएनन्।लिग सुरु भएसँगै उनले आफ्नो कला देखाउन थाले। मछिन्द्र लिग जित्ने खालको टिम त थिएन र उसको प्रदर्शन उपाधिनजिक पुग्ने पनि भएन। त्यही लिग मार्फत किरण भने नेपाली फुटबलमा उदाए। लिगमा उनको प्रदर्शन नियालेका राष्ट्रिय टिमका कप्तान एवं गोलकिपर उपेन्द्रमान सिंहले त्यसै बेला भनेका थिए, अब राष्ट्रिय टिममा किरण स्थापित हुनेछन् र लामो समय उनले नेपालको गोलपोस्ट सम्हाल्नेछन्।उनलाई २०७३ को लिग सकिएलगत्तै थ्रीस्टारले अनुबन्ध गर्यो। ललितपुरे क्लबबाट पनि उनले गोलकिपिङ कौशल अझ पारंगत बनाउँदै लगे। जर्मन प्रशिक्षक थोमस फ्लाथले एएफसी च्यालेन्ज कप (सन् २००८) को छनोटमा नेपाली टिम सम्हाल्ने अवसर पाए। एक महिनाभन्दा कम अवधि मात्र नेपाली टिम हेरेका उनले किरणलाई २०६५ साल जेठ ११ मा मकाओसँग भएको खेलमार्फत अन्तर्राष्ट्रिय फुटबलमा डेब्यु गराएका थिए। त्यस बेलाका अब्बल गोलकिपरहरू रितेश थापा र विकास मल्ललाई उछिन्दै उनी नेपालको नम्बर १ किपरको रूपमा स्थापित भए।नेपालले कात्तिकमा मलेसियामा भएको एएफसी सोलिडारटी कपको उपाधि जितेको थियो, जुन नेपाली फुटबलकै सबभन्दा ठूलो उपलब्धि हो। त्यसका हिरो पनि हुन्, किरण। उनले टाइब्रेकरमा दुई पेनाल्टी रोकेपछि नेपालले सेमिफाइनलमा लाओसको तगारो पन्छाउँदै फाइनल यात्रा तय गरेको थियो। र, सुजल श्रेष्ठको गोलसँगै १० ले मकाउलाई हराएर नेपाल च्याम्पियन नै बनेको थियो। त्यसअघि बंगबन्धु गोल्डकप र १२ औं दक्षिण एसियाली खेलकुद (यू २३) को सफलतामा भने उनी थिएनन्।नेपाली फुटबलका ठूला क्लब हुन्, मनाङमस्र्याङ्दी र थ्रीस्टार। थ्रीस्टारसँग दुईपल्ट ए डिभिजन लिग र एकपल्ट राष्ट्रिय लिगसँगै थुप्रै उपाधि जितेपछि उनी गत वर्ष मनाङ पुगेका थिए। नेपालको सर्वाधिक सफल क्लब मनाङबाट पनि केही ट्रफी चुमेपछि उनी पुसमा माल्दिभ्सको प्रिमियर लिग क्लब टीसी स्पोर्ट्स (ट्रस्ट एन्ड केयर स्पोर्ट्स क्लब) मा एक वर्षका लागि अनुबन्धित भए। २०६७ मा चित्तगोङ अबहनीबाट बंगलादेशको लिग पनि खेलेका उनी अहिले हिन्द महासागरको सानो टापुमा आफ्नो करिअरको शिखर चढिरहेका छन्।बंगलादेशी क्लबसँगको तीनमहिने अनुबन्धमा एक महिनाको मात्र पारिश्रमिक पाएको र सुविधामा पनि सहमतिवास्तविकतामा आकाशजमिनको भिन्नता भोगका उनी माल्दिभ्समा भने खुसी छन्। बिहानबेलुका गरी दैनिक तीन घण्टा ट्रेनिङ हुन्छ। ससाना कमजोरी पनि केलाएर सच्याउने गरिन्छ, उनले अढाई महिनाको अनुभव सुनाए, सुविधाको त कुनै गुनासो गर्ने ठाउँ छैन, जुन मैले सोचेको पनि थिइनँ। उनले त्यहाँ फुटबल खेल्ने वातावरण नै अर्कै अर्थात् अत्यन्त सकारात्मक भएको बताए।कामको सिलसिलामा माल्दिभ्समा पनि केही नेपाली पुगेका छन्। किरणको सुरुमा उनीहरूसँग मात्र कहिलेकाहीं भेट हुन्थ्यो। त्यस क्रममा बाहिर निस्कँदा कसैले वास्ता गर्दैनथे। अहिले त बाटोमा हिँड्दा पनि हेलो गोलकिपर भनेर बोलाउँछन्, २६ वर्षीय उनले भने। उनलाई दुई साताअघि बंगलादेशको चित्तगोङमा भएको दोस्रो शेख कमल इन्टरनेसनल क्लब कपले माल्दिभ्समा पनि लोकप्रिय बनाएको हो।किरणले टाइब्रेकरमा दुई पेनाल्टी बचाउ गरेपछि टीसी स्पोट्र्स फाइनलमा तेस्रो डिभिजनको दक्षिण कोरियाली क्लब पोइचेन सिटिजनलाई हराएर च्याम्पियन भएको थियो। त्यस प्रतियोगिताको सेमिफाइनलमा मनाङलाई पराजित गर्दा उनी म्यान अफ दी म्याच नै भएका थिए। माल्दिभ्सको क्लबले अन्तर्राष्ट्रिय प्रतियोगिताको उपाधि जितेको यो नै पहिलो रहेछ। त्यसैले सरकारलगायत सबैले सम्मान दिए, उनले सुनाए। चित्तगोङ यात्राअघि प्रिसिजनका चार खेलमा पनि उनले राम्रै प्रदर्शन गरेका थिए। त्यसमा उनको टिमले एक खेल मात्र हारेको थियो।माल्दिभ्सको धिवेही प्रिमियर लिग सुरु भइसकेको छ। शेख कमल कप जितेपछि लिगको पहिलो खेलमा टीसी स्पोट्र्सले क्लब भ्यालेन्सियालाई ३० ले हराएर आठमहिने लिगमा सुखद सुरुआत गर्यो। एएफसी कपको अन्तिम प्लेअफमा भारतको मोहन बगानसँग हारेको क्लब हो, भ्यालेन्सिया। दक्षिण एसियाकै उत्कृष्ट फरवार्ड मानिएका अली अस्फकको टिम माजिया घरेलु प्रतियोगितामा टीसी स्पोर्ट्सको मुख्य प्रतिद्वन्द्वी हुन सक्छ।सन् २०१५ देखि माथिल्लो डिभिजनमा उक्लिएको टीसी स्पोट्र्स २०१६ को लिग, एफए कप र प्रेसिडेन्ट्स कपमा उपविजेता भएको थियो। माल्दिभ्सका दुई राष्ट्रिय खेलाडी पनि छन्। टिम राम्रो छ। त्यसैले च्याम्पियन हुने लक्ष्य बनाएका छौं, किरणले भने। च्याम्पियन बन्ने होडमा नै हान्भिरुको क्लबले राम्रै मूल्यमा किरण र अफ्रिकी मूलका दुई खेलाडी अनुबन्ध गरेको हो। उसले ट्रफी चुम्न एएफसी कप खेलिरहेको माजिया, न्यू रेडियन्ट, भ्यालेन्सिया र भिक्ट्रीसहित सात क्लबलाई उछिन्नुपर्नेछ।उनी माल्दिभियन लिग खेल्ने तेस्रो नेपाली फुटबलर हुन्। यसअघि फरवार्डद्वय सन्तोष साहुखल र जुमनु राईले अल युथ लिंकेजबाट सन् २००९ को धिवेही लिग खेलेका थिए। सधँै रेलिगेसन टार्न संघर्षरत युथ लिंकेज अहिले तेस्रो डिभिजनमा झरेको छ। उपाधि होडमा रहेको क्लबले नेपाली खेलाडी कमै अनुबन्ध गरेका छन् र त्यसैमा पर्छन् किरण। टीसी स्पोर्ट्सका प्रशिक्षक मोहमद निजामले पनि उनको खेलको मुक्तकण्ठले प्रशंसा गरेका छन्।कुनै पनि देशको फुटबलको स्तर लिगमा आधारित हुन्छ। तर, नेपालमा एकडेढ महिनाको लिग आयोजना गरिन्छ। स्तर राम्रो भएको देशमा आठनौ महिना लिग चल्छ। खहरे बाढीजस्तै दिनदिनै खेलाइने लिग पनि अखिल नेपाल फुटबल संघ (एन्फा) ले नियमित सञ्चालन गर्दैन। यसले खेलाडीलाई संकटमा पार्छ। नेपालमा हुँदा कहिले खेल्न पाइन्छ भन्नेमा ध्यान केन्द्रित हुन्थ्यो, किरणले भने, यहाँ (माल्दिभ्स) मा कसरी राम्रो खेल्ने भन्ने हुँदोरहेछ। यसले आत्मविश्वासी बनाउँछ। त्यसैले खेलको स्तर वृद्धि गर्न सजिलो पार्छ।भारतीय सुपर लिगको कथा अर्कै छ। त्यसैले दक्षिण एसियाली फुटबलमा भारतको आई लिगपछिको उत्कृष्ट प्रतियोगिता धिवेही प्रिमियर लिग हो। बंगलादेश प्रिमियर लिग पनि बर्सेनि हुन्छ। यी तीन लिग व्यावसायिक रूपमै चल्छन्। अन्य दक्षिण एसियाली देशका लिग कहिले र कसरी सञ्चालन हुन्छ भन्ने कुनै ठेगान हुँदैन।क्रस, कर्नर क्लियर गर्न उनी माहिर छन्। उनी निकै राम्रो खेल्छन् तर कहिलेकाहीं चिप्लने गर्छन्। त्यही उनको कमजोरी हो। च्यलोन्ज कप २००८ छनोटमा चिउँडोको हाडमा चोट लागेपछि उनी एक बर्ष फुटबलबाट टाढिएका थिए। त्यस बेला उनलाई फेरि खेल्नेमा शंका लागेको थियो। तर, सफल पुनरागमन गर्दै उनी अहिले विदेशी लिग खेल्ने एक्लो नेपाली बनेका छन्।किरणले सोलिडारिटी कपको उपाधि यात्रामा ५० क्याप पनि पूरा गरेका थिए। त्यसअघि नै उनलाई टीसी स्पोट्र्सले अनुबन्ध गर्ने प्रयास गरेको थियो। उनी कुचिङबाट फर्केपछि माल्दिभ्स लागेका हुन्। सोलिडारिटी कपको सफलतासँगै नेपालले एसियन कप २०१९ छनोट खेल्ने अवसर पनि पाएको छ।उनलाई आई लिग क्लबले पनि प्रस्ताव राखेको थियो। ६७ नेपालीले विदेशमा व्यावसायिक लिग खेल्ने हो भने नेपाली टिम अझ बलियो बन्ने उनको बुझाइ छ। एक फुटबल खेलाडीका रूपमा व्यावसायिक लिग खेल्न पाउनु ठूलो कुरा हो, जहाँ क्लबको नियमित प्रशिक्षण र प्रतिस्पर्धा हुने गर्छ, किरणले भने, यस्तो लिगले खेलाडीलाई अझ राम्रो बनाउँछ, जुन देशका लागि पनि फाइदा हुन्छ।"
कीर्तिपुर डायरी,"ओपनरको नटआउट विजय इनिङ्सओपनरले नटआउट रही नेपाललाई विजयी बनाएको पछिल्लो खेल कुन हो? ज्ञानेन्द्र मल्लले नटआउट रही ६४ रन बनाई केन्यासँगको दोस्रो खेलमा जित दिलाएपछि राजन शाह (मोमो क्रिकेट) ले ट्वीटरमा यो प्रश्न राखेका थिए। मलाई पनि ठ्याक्कै कहिले हो सम्झिन गाह्रो परेको थियो। समाचार लेख्नुपरेको कारण पुरानो रेकर्ड हेर्न पाइएको थिएन। अझ ज्ञानेन्द्रले च्याम्पियनसिपको १० खेलमा आएर पहिलो अर्धशतक बनाउँदा त्यही तथ्यांकले लोभ्याएको थियो र त्यसैमा केन्द्रित हुन पुगेको थिएँ। पछि रेकर्ड केलाउँदा नेपालले २०१२ को डिभिजन ४ मा १० विकेटको विजय हात पार्दा सुवास खकुरेल र अनिल मण्डलले तथा २०१४ डिभिजन ३ मा नरेश बुढाएरले ओपनरको हैसियतमा नटआउट विजयी इनिङ्स खेलेका थिए। दुवैपटक प्रतिद्वन्द्वी मलेसिया थियो । त्यसभन्दा अगाडि यो सफलता हात पारेको कीर्तिमान खोज्न २००६ मा पुग्नुपर्छ। एसीसी ट्रफीमा नेपालले म्यानमारमाथि १० विकेटको विजय हात पारेको थियो। म्यानमारलाई १० रनमै अलआउट गरेपछि नेपालले २ बलमै लक्ष्य पूरा गरेको थियो। महेश क्षत्रीसँगैं नटआउट इनिङ्स खेल्ने ज्ञानेन्द्र नै थिए। दुवै ओपनरको योगदान ३, ३ रनको थियो। संयोग नै थियो ज्ञानेन्द्रले राष्ट्रिय टोलीबाट पहिलो पटक त्यो प्रतियोगितामा ब्याट चलाइरहेका थिए।"
थरीथरीका गहना,"यी तस्बिरमा प्रस्तुत महिला अनुहारहरू त आंशिक उदाहरण मात्रै हुन्,जसले नेपाली समाजमा गहना पहिरिने परम्पराको प्रतिकात्मक अर्थ बोल्न सक्लान् तर, अरू असाधारण गहना सौन्दर्य भने हाम्रो समाजभित्रै लुकेको छ। जो खोजको विषय बन्न सक्छ !"
नेपाली भाषाका गुरु वाङ,"चीनको सिचुवान प्रान्तमा सन् १९६८ मा जन्मिएका ४९ वर्षीय वाङ चुङ सन् १९९१ देखि हनान प्रान्तको हनान विश्वविद्यालयमा नेपाली भाषा अध्यापन गर्छन्। एसियाली भाषा तथा साहित्यमा विद्यावारिधि गरेका वाङ सहप्राध्यापक भइसकेका छन् र सो विश्वविद्यालयको एसियाली विभागका प्रमुख पनि हुन्।सिचुवान प्रान्तमा विद्यालय तहको अध्ययन पूरा गरेर सन् १९८६ मा उनी हनान प्रान्तको हनान विश्वविद्यालयमा नेपाली विषय अध्ययनमा प्रवेश गरेका वाङ विगत ३१ वर्षदेखि नेपाली भाषामै रमाइरहेका छन्। त्यति बेला उनलाई दार्जिलिङबाट आएका एक जना प्रवासी चिनियाँले नेपाली भाषा पढाएका थिए। चारवर्षे स्नातक तह पूरा गरेपछि उनी १९९० मा एकवर्षे विशेष नेपाली भाषा अध्ययन गर्नका लागि त्रिभुवन विश्वविद्यालयमा गए। नेपालमा रहँदा उनले कृष्णप्रसाद पराजुली, भिक्टर प्रधान, वासुदेव त्रिपाठीलगायतका नेपालका ख्यातिप्राप्त व्यक्तिहरूसँग नेपाली भाषा अध्ययन गर्ने मौका पाए।त्रिभुवन विश्वविद्यालयको एकवर्षे विशेष अध्ययनले उनलाई नेपाली भाषामा थप आत्मविश्वास पैदा गरायो। उनी चीनमा फर्केर सन् १९९१ देखि आफैँले अध्ययन गरेको हनान विश्वविद्यालयमा नेपाली विषय अद्यापन गर्न थाले। अध्यापनसँगसँगै उनले सन् २००३ मा एसियाली भाषा र साहित्य मा स्नातकोत्तर गरे।उनी नेपाली भाषाको थप अध्ययन गर्नका लागि सन् २००४ मा दोस्रो पटक नेपाल गए। एक वर्ष नेपालमा बसेर अध्ययन र अनुसन्धान गर्दा उनले विद्यावारिधिको आधार तयार गरे। सो समयमा उनले चिनियाँ टेलिचलचित्र कपुरको रूख लाई नेपालीमा अनुवाद गर्ने काम पनि गरे। नेपाल र चीनबीच कूटनीतिक सम्बन्ध स्थापनाको पचासौँ वार्षिकोत्सवका अवसरमा काठमाडौँ रहँदा उनले नेपाल र भारतबीचको सम्बन्धमा पनि गहन अध्ययन गरे। यही विषयमा संकलित सामग्रीको भारी बोकेर उनी चीन फर्किए।एकवर्षे नेपाल बसाइले उनको नेपाली भाषमा थप निख्खारता ल्यायो। नेपाली भाषा र साहित्यका गुरुका रूपमा स्थापित भइसकेका वाङले हनान विश्वविद्यालयबाट सन् २०११ मा एसियाली भाषा र साहित्य मै विद्यावारिधि गरे। उनको विद्यावारिधिको शोधपत्र थियो नेपाल भारत द्वीपक्षीय सम्बन्धको अध्ययन। यो थेसिसमा उनले सन् १९४७ देखि २०११ सम्म नेपाल र भारतबीचको सम्बन्धका विभिन्न आयामहरूलाई केलाएका छन्। विद्यावारिधिको शोधपत्रलाई उनले चिनियाँ भाषामा पुस्तकाकारमा प्रकाशन पनि गरेका छन्।वाङले कन्फ्युसियस इन्स्टिच्युटको वेभसाइटलाई पनि नेपाली भाषामा अनुवाद गरेका छन्। उनले चिनियाँ राष्ट्रपति सी चिन फिङका मन्तव्य तथा अन्तर्वार्ताको संगालो सी चिन फिङ : चीनको शासन पद्धति कृतिको नेपाली संस्करणको सम्पादन पनि गरेका छन्।उनी आफैँले चिनियाँलाई अध्यापन गराउने प्रारम्भिक नेपाली पाठ्यक्रम पनि बनाएका छन्। नेपाली अक्षर लेख्न सिकाउनेदेखि उच्चारण पद्धति र नेपाली व्याकरणका सूत्रका आफैँले बनाएका पाठ्यक्रमलाई उनी विश्वविद्यालयमा पढाउने गर्छन्। दुई महिनाअगाडि मात्र उनले छानिएका आधुनिक नेपाली साहित्यिक रचना पाठ्यपुस्तक प्रकाशन गरेका छन्। यो पाठ्यपुस्तकमा केही नेपाली कथा, कविता, नाटक र उपन्यासका अंश समावेश छन्। नेपाली कथामा उनले गुरुप्रसाद मैनालीको नासो, विश्वेश्वरप्रसाद कोइरालाको दोषी चस्मा, रूपनारायण सिंहको बितेका कुरा, पुष्करशमशेरको लोग्ने, गोविन्दबहादुर मल्ल गोठालेको लक्ष्मीपूजा, रमेश विकलको लाहुरे भैँसी, इन्द्रबहादुर राईको जयमाया आफू मात्र लिखापानी आइपुगी, माया ठकुरीको मृगतृष्णा, महेशविक्रम शाहको ज्याक्सन हाइट, सिपाहीकी स्वास्नी र छापामारको छोरो, भरत जंघमको साथीको एक दिन, इन्दिरा प्रसाईंको उसको लोग्ने र बिरालो, बिना तामाङको युद्धभित्रको प्रेम र परशु प्रधानको छिँडीभरिको आकाश लाई चिनियाँ भाषामा परिचयसहित राखेका छन्। त्यसैगरी नेपाली कवितामा भानुभक्त आचार्यको प्रश्नोत्तर, मोतीराम भट्टको किन चाहियो?, लेखनाथ पौद्यालको गौँथलीको चिरबिरी, गोपालप्रसाद रिमालको जंगी निसान हाम्रो, लक्ष्मीप्रसाद देवकोटाको यात्री, भूपी शेरचनको असार र सिद्धिचरण श्रेष्ठको ओखलढुंगा समावेश छन्। उनले छानेका नाटकमा बालकृष्ण शमको ज्ञान मर्दछ हाँसेर रोई विज्ञान मर्दछ, विजय मल्लको सत्ताको खोजमा, पुष्कर माथेमाको सम्झौतामा अटाउँदैन प्रतिभा र गोपालप्रसाद रिमालको मसान रहेका छन्। यसैगरी पाठ्यक्रममा समाविष्ट उपन्यासमा लैनसिंह बाङ्देलको माइतघर र पारिजातको शिरीषको फूल रहेका छन्। उल्लिखित रचनाका र सर्जकको चिनियाँ भाषामा छोटकरीमा परिचयसँगै चरित्रहरूको विश्लेषण आदि समावेश गरेका छन्। छानिएका आधुनिक नेपाली साहित्यिक रचना हनान विश्वविद्यालयमा चिनियाँले अध्ययन गर्ने नेपाली विषयको स्नातक तहको चौथो वर्षको पाठ्यपुस्तक हो।भर्खरै प्रकाशित वाङ चुङको अर्को पाठ्यपुस्तक हो बोलीचालीको नेपाली। नेपाली भाषा सिक्ने चिनियाँलाई दैनिक जीवनमा काम लाग्ने विषयमा नेपालीमा कसरी संवाद गर्ने भन्ने कुरा उनले सिकाएका छन्। वाङ चुङले नेपाली भाषा सिक्ने चिनियाँ विद्यार्थीका लागि स्नातक तहदेखि स्नातकोत्तर तहसम्मका आधा दर्जन जति पाठ्यपुस्तकहरू लेखिसकेका छन्। उनले २५ वर्षमा एक सयभन्दा बढी चिनियाँलाई नेपाली भाषा पढाएर स्नातक गराइसकेका छन्।"
एउटा साइकलयात्री,"रञ्जितले २०१८ सालमा साइकल फेरि किन्ने भए। यस पटकको कारण पहिलेजस्तो रहरको थिएन। गोदामबाट पेन्सन क्याम्पको दोकानसम्म कपडा लैजान सजिलो हुन्छ भनेर हो, उनले भने। काठमाडौंबाट जहाज चढेर तीनवटा इन्डियन हिरो जेड साइकल पोखरा विमानस्थल अवतरण भयो। साइकल जनही हरिगोपाल, शेरबहादुर र जगतबहादुर रञ्जितको भाग लाग्यो। घरसम्म आइपुग्दा एउटा सइकलको साढे तीन सय दाम पर्यो, उनले भने, दाइ र भाइले साइकल केके गरे, थाहा भएन। म अझै त्यै साइकल चलाइरहेको छु। २०१८ चैत २७ मा घर भित्र्याएको साइकल आफूले २०१९ साल वैशाखदेखि चलाउन थालेको उनले बताए। त्यो बेला साइकल चानचुने चीज थिएन, कस्तो हुन्छ भनेर हेर्न हूलका हूल मान्छे आउँथे, उनले सुनाए, चलाएर हिँडेको देखेर मान्छे छक्क पर्थे। हलुका सामान बोकेर हिँड्न सजिलो भएकाले साइकलले धेरै काम गरेको उनले बताए। अहिले साइकलले मलाई मात्रै बोक्छ, उनले भने, लाग्छ, मेरो ज्यान अहिलेसम्म ठीकठाकै हुनुको कारण साइकल नै हो। दिनहुँ एकदेखि डेढ घण्टा साइकल चलाउने गरेका उनलाई सहरको बढ्दो बस्ती र सवारी चापको भने चिन्ता लाग्छ। पहिले पो धेर गाडी हुन्थेनन्, जता गए नि सजिलो थियो, उनले भने, अहिले त केले आएर ठोक्देला, मार्देला भनेर सोचीविचारी कुदाउनुपर्छ।सुनौलीभैरहवालाई पोखरासँग जोड्ने सिद्धार्थ राजमार्ग र काठमाडौंपोखरा पृथ्वी राजमार्ग बनेर सञ्चालनमा आएपछि रञ्जित परिवारले पनि कपडाको व्यवसाय छाडे। खेतीपातीमा निर्भर परिवार रानीपौवाबाट माटेपानी बसाइँ सर्यो। रञ्जितले आफ्नो पुरानो साइकललाई अझै जतन गरिरहेका छन्। टायर कुनै वर्ष दिन, कुनै तीन वर्ष टिक्छ। ब्यारिङ गेडी बिग्रन्छ, बनाउन पाइन्छ, उनले भने, अरू ठीकै छ। काम देकै छ। रञ्जितका छिमेकी ६३ वर्षीय दिलबहादुर श्रीसमगर भन्छन्, मैले थाहा पाएदेखि बाबैलाई साइकल कुदाएको देखेको हो, साइकल कुदाएकै कारण स्वस्थ हुनुहुन्छ। खेतबाट धान र भटमाससहितका अन्नपात पनि ओसारेको देखेको उनले बताए। उनले भने ५४ वर्षदेखि एउटै साइकल कुदाएको भन्ने खबर पढ्नसुन्न पाएको भए विश्वास लाग्थेन होला तर, आफ्नै आँखाअगाडि देख्न पाइएको छ।लामो समयदेखि साइकल कुदाएकाले जगतबहादुरलाई गत असोजमा साइकलसिटी पोखराले सम्मान गर्दै अत्याधुनिक साइकल दिएको थियो। हस्तान्तरणमा आएका विश्व साइकलयात्री पुष्कर शाहले रञ्जितको साइकललाई ढोग्दै भनेका थिए, यो अचम्म नै हो। हामी सबै साइकलयात्रीले नमन गर्नुपर्छ। तर, त्यो आधुनिक साइकल उनले कुदाएका छैनन्। त्यसमा गियर छ, म बूढोलाई सुहाउने भएन, रञ्जितले भने, पुरानै ठीक छ। काम चलेकै छ।"
