शीर्षक,विवरण
महिला तस्करी,"मकवानपुरकी ३० वर्षीया रञ्जिता घले गत १ फेब्रुअरीमा संयुक्त अरब इमिरेट्स (यूएई) पुगिन् । नेपालबाट सीधै उड्दा चार घण्टामात्रै लाग्ने यूएई पुग्न उनलाई दुई साता लाग्यो । कारण उनी श्रम स्वीकृतिमा गएकी थिइनन् । घरेलु कामदारलाई तस्करी गर्नेको बाटो नेपालदिल्लीश्रीलंका घुम्दाघुम्दै आधा महिना बित्यो ।उनलाई नेपालबाट पठाउने व्यक्ति थिए, भीमसेन गुरुङ । सारजाह विमानस्थल झरेपछि त्यहाँबाट टेकबहादुर मगरले ४५ किलोमिटर टाढा अजमान पुर्याए । उनलाई मोनालाइजा लेबर्स रिक्रुटमेन्ट ले यूएई झिकाएको थियो । मोनालाइजले इथियोपिया, फिलिपिन्स, इन्डोनेसिया, श्रीलंका, भारत र बंगलादेशबाट हाउसमेड महिला ल्याउने काम गर्छ, जसमा नेपाल हेर्ने नाइके भने जीवन पुन र उनकी श्रीमती शिखा पुन हुन् ।पीडित युवतीहरूका अनुसार नेपालबाट लगिएका महिलालाई यी दम्पतीले माग अनुसार यूएईका घरमा कामका लागि बेच्ने गर्छन् । त्यहाँ पुग्दा दुई दर्जनजति नेपाली दिदीबहिनी थिए, उनले कान्तिपुरसँग भनिन्, तर कानुनी रूपमा आउने कोही थिएनन्, सबै तस्करीकै सिकारमा परेका थिए ।२१ वैशाख २०७३ मा सरकारले दोस्रो पटक घरेलु कामदार निर्देशिका २०७२ लाई संशोधन गरेपछि खाडीमा वैध रूपमा हाउसमेड पठाउने बाटो खुल्ला भयो । जसमा आबुधाबीस्थित नेपाली दूतावासले हाउसमेड पठाउन संस्थागत प्रक्रिया अवलम्बन गर्यो । दूतावासमा यूएईका ९ म्यानपावर सूचीकृत भए । तिनले ३ अक्टोबरबाट नेपालमा सूचीकृतमध्ये २० म्यानपावरमार्फत हाउसमेड ल्याउन ६ सय मागपत्र पठाए । वैदेशिक रोजगार विभागका अनुसार १ सय ४६ भिसा प्रमाणीकरण भएकामा १ सय २० जना मात्रै महिला श्रम स्वीकृति लिएर गए ।संस्थागत रूपमा खुल्ला भए पनि अवैध बाटोबाट घरेलु कामदारलाई तस्करी गर्न रोकिएन । घरेलु कामदार सरोकार समाजका अनुसार गैरकानुनी रूपले जोखिम मोलेर नेपाली महिला सेटिङ गरी त्रिभुवन विमानस्थल वा नेपालभारतको खुल्ला सिमानाको प्रयोग गरी भारत पुर्याई त्यहाँबाट श्रीलंका, यूएई हँुदै कुवेत, ओमन, साउदी, कतार र प्रतिबन्धित मुलुक इराक, सिरियासम्म दैनिक २ सयदेखि २ सय ५० जनासम्म अवैधानिक बाटोबाट लगिन्छन् । त्यसको मुख्य ट्रान्जिट यूएई हो ।राहदानी विभागका अनुसार ६ वर्ष अवधिमा ७ लाख ६९ हजार नेपाली महिलाले राहदानी बनाएका छन् । जसमा विदेशस्थित नेपाली दूतावासबाट ८५ हजार ७ सय १७ ले बनाएका हुन् । जबकि वैदेशिक रोजगार विभागले झन्डै डेढ लाख मात्रै महिला कामदारलाई श्रम स्वीकृति प्रदान गरेको छ । बाँकी राहदानी बनाएका महिला कहाँ गए त ? प्रधानमन्त्रीको निजी सचिवालयमा कामदार उद्धार शाखामा रहेका सुशील ढुंगाना भन्छन्, सबै पढ्न र युरोप त गएका छैनन् । ठूलो हिस्सा तस्करीमा परेका छन् ।तस्करीको बाटोमहानगरीय प्रहरी अपराध महाशाखाका अनुसार हाउसमेडका लागि तस्करले बाटाहरू आवश्यकताअनुसार परिवर्तन गर्दै आएका छन् । नेपालभारत खुल्ला सिमानाको प्रयोग गरी भारतको दिल्ली, बनारस, कोलकाता, लखनउ, चेन्नाई विमानस्थलबाट भिजिट भिसाको माध्यमबाट लैजाने गरिएको छ । खाडी देशमा सीधै जान रोकिएको अवस्थामा ती विमानस्थलबाट नक्कली प्रहरी रिपोर्ट बनाई श्रीलंका हुँदै यूएई पठाउने गरिन्छ । सरोकारवाला निकाय मौन बसेको अवस्थामा तस्करले सेटिङ गरी त्रिभुवन विमानस्थलबाटै सीधै उडाउँछन् । यूएईको भिजिट भिसा सहजै निस्कन्छ, फेरि यो भिसामा गएकालाई हाउसमेडको भिसामा मात्रै परिवर्तन गर्न पाउने व्यवस्था छ, यूएईका लागि कार्यवाहक राजदूत नेत्रप्रसाद टण्डनले भने, यही कारण पनि तस्करी बढेको हो ।घरेलु कामदार तस्करी गर्ने बाटोमा वैदेशिक रोजगार विभागमा कार्यरत कर्मचारीको संलग्नता छ । तिनले व्यक्तिगत श्रम स्वीकृति, नवीकरण र वैधानिकीकरण गर्ने बेला एजेन्टसँग मिलेर श्रमस्वीकृति दिन्छन् । व्यक्तिगत नवीकरणका नाममा क्लिनरमा भिसा श्रमस्वीकृति दिन्छन् । हामीसँग तालिम लिन महिला आउँछन् । त्यतिखेर सबैको राहदानी नम्बर राखिएको हुन्छ । सयौं त्यस्ता नम्बरबाट छड्के जाँच गर्दा उनीहरू श्रम नवीकरण गरेर यूएई गइसकेको विवरण देखिन्छ, घरेलु कामदार सरोकार समाजका महासचिव डीबी तामाङले भने, जबकि उनीहरू त्यसअघि खाडीका कुनै पनि देश गएकै हुँदैनन् । वैदेशिक रोजगार कार्यालय ताहाचलमा यी शाखामा कार्यरत कर्मचारीलाई श्रम मन्त्रालयले सहयोग र सद्भाव राखेकाले कारबाही हँुदैन । जो साँच्चिकै बाहिर गएर आएका छन्, उनीहरूसँग दूतावासको पत्र खोज्ने र दु:ख दिने गर्छन्, उनले भने, जाँदै नगएकालाई भने कमिसन लिएर श्रमस्वीकृति प्रदान गर्ने चलन छ ।तस्करी गर्ने काममा विमानस्थलको सम्बन्धित एयरलाइन्सको बोर्डिङ पास काउन्टर, अध्यागमन, प्रहरी चेक, वैदेशिक रोजगार विभाग काठमाडौं कार्यालयका सम्बन्धित शाखा, व्यक्तिगत रिइन्ट्री, वैधानिकीकरण, आईटी शाखाको मिलेमतोबिना सम्भव छैन ।नेपालीबाटै शोषणआबुधाबीस्थित नेपाली दूतावासको सेल्टर हाउसमा १५ नेपाली महिला आश्रय लिएर बसिरहेका छन् । दूतावासका अनुसार झापाकी सावित्री गौतम, जसु शाही, मेनुका खरेल, प्रेजिना योङहाङ, मकवानपुरकी घले, चरिमाया ब्लोन, इलामकी आशा माया राई, कैलालीकी अनुजा भण्डारी, चितवनकी सविता पाठक, सिन्धुपाल्चोककी मंगली तामाङ, शर्मिला नेपाली, धनकुटाकी सिर्जना राई, बर्दियाकी पार्वती ओली र दोलखाकी सुकुमाया तामाङ आश्रय लिएर बस्दै आएका छन् । ती सबै नेपाली एजेन्टतस्करको डरले घरबाट भागेर उद्धारका लागि दूतावास आइपुगेका हुन् । साउदी र कुवेतमा घरेलु कामदारको हैसियतमा एक दशक बिताएकी रञ्जितालाई कामको डर र भाषाको चिन्ता थिएन । तर नेपाली चेलीलाई जीवनले गर्ने व्यवहार देखेर निकै डर लाग्यो । भाग्ने मौका छोपेर बसेकी बेला उनी जीवनको पञ्जाबाट फुत्केर नेपाली दूतावासको शरणमा आइपुगिन् । उर्मिला प्रजालाई रगत छाद्ने गरी पिटे, उनलाई एउटा गल्लीबाट भगाएर हामी अर्को गल्लीबाट निस्किन सफल भयौं, उनले नेपाली दूतावासमा बयान दिइन्, जब म उनको कम्पनीमा पुगें, घर छाडेर आएका र काममा जान नमान्ने दिदीबहिनीलाई निकै तुच्छ व्यवहार गरेको पाएँ । हामीलाई निकै अपशब्द बोल्ने, कुट्ने र हातपातसम्म गर्न पछाडि पर्दैनथे ।जीवनको म्यानपावर मोनालाइजा र सुजन भण्डारीको मर्हाबा लेबर रिक्रुटमेन्ट जस्ता यूएईमा सयौं म्यानपावर खुलेका छन् । त्यस्ता म्यानपावरमा कार्यरत नेपालीबाटै नेपाली युवतीलाई घरमा जबर्जस्ती पठाउने र नजानेलाई कुटपिट गरिन्छ ।एउटा घरेलु कामदारलाई स्पोन्सरको घरसम्म पठाउँदा लाखांै रुपैयाँभन्दा बढी फाइदा हुने भएकाले नेपाली दलाल सक्रिय छन्, श्रम सहचारी हिरा यादवले भनिन्, हरेक म्यानपावरमा नेपाल हेर्ने नेपाली नै दलाल हुन्छन् । एजेन्टले भनेको नमान्ने युवती दुव्र्यवहारमा पर्छन् । सुजनले त हाउसमेडमा आउने युवतीमाथि दुव्र्यवहार गर्थे । कोठामा थुनेर राखेका युवतीमाझ जसलाई पायो त्यसलाई हातपात गर्न तम्सिन्थे, दूतावास पुगेकी शाहीले कान्तिपुरसँग फोनमा भनिन्, हामीलाई धम्की दिने, डर देखाएर त्रसित बनाउँथे । पीडितले दूतावासलाई घर मालिकभन्दा पनि नेपाली एजेन्टतस्करीबाटै शारीरिक शोषण गर्न खोजिने बयान दिएका छन् । मलाई १२१३ वटा बच्चा हेर्नुपर्ने घरमा काम गर्न पठाइएको थियो, गौतमले भनिन्, उनीहरूको अफिसमा गएर अर्को घर परिवर्तन गर्ने मन थियो । तर अफिसमा जानु भनेको आफू झन् पीडित हुनु हो । त्यही भएर दूतावासमै आएका हौं ।कानुनी कारबाही नहँदा तस्करहरूको मनोबल झन् उच्च हुने गरेको छ । तिमीहरू जहाँ गए पनि हामीलाई कसैले केही गर्न सक्तैन, जीवनको भनाइ उद्धृत गर्दै घलेले भनिन्, दूतावासले के गर्छ र नेपाली दूतावास पनि तस्करलाई कारबाही गर्नेभन्दा पनि उद्धारमा मात्रै केन्द्रित छ । गएको एक वर्ष (सन् २०१६) मा ९१ महिलालाई आश्रय स्थलमा राखेर उद्धार गरेको छ । कार्यवाहक राजदूत टण्डनले भने, हामी उद्धारमा मात्रै केन्द्रित हुँदा तस्करले केही कारबाही नभएको जस्तो अनुभूति गरेका मात्रै हुन्, तर कारबाहीका लागि पनि चरणबद्ध रूपमा अगाडि बढेका छौं । उनले हाउसमेडलाई ल्याई शोषण गर्नेको नाम सार्वजनिक गर्नका साथै अध्यागमनलाई जानकारी गराउने काम भएको बताए । नाम र तस्बिर सार्वजनिक गर्नु नै सामाजिक कारबाही हो, उनले भने, अझै नसुध्रिए कानुनी कारबाहीका लागि दुवै देशको सरकारसँग समन्वय गर्छौं । आवश्यक परे डिपोर्ट गरी कानुनी कारबाही थाल्छौं ।दूतावासले लेखेर पठाए पनि नेपालस्थित निकायहरूले दलालहरूलाई कारबाही गरेको पाइँदैन । एसएसपी सर्वेन्द्र खनालले श्रीलंकासम्म गई बनाएको अध्ययन प्रतिवेदन त्यत्तिकै थन्किएको छ । यूएई सरकारले पनि घरेलु कामदार आपूर्ति गर्ने म्यानपावरसम्बन्धी कानुन कडा बनाउने प्रक्रिया अगाडि बढाइसकेको छ । स्थानीय नागरिकलाई मात्रै म्यानपावर सञ्चालन गर्न पाउने र ठूलो राशि सरकारलाई धरौटी जम्मा गरेपछि मात्रै अनुमति दिने तयारी गरेको नेपाली दूतावासको जानकारीमा छ । दूतावासले पनि तत्काल भिजिट भिसामा आउनेलाई हाउसमेडको भिसामा परिवर्तन गर्ने काम रोक्न यूएई सरकारसमक्ष तीन पटक अनुरोध गरिसकेको छ । संस्थागत रूपमा ल्याउने अवस्था भएपछि हामीले यूएई सरकारलाई भेटेर र पत्राचार गरेर भिजिट भिसामा आउनेलाई हाउसमेडमा परिवर्तन नगरिदिन अनुरोध गरेका छौं, टण्डनले भने, नेपालले वैध रूपमा घरेलु कामदार ल्याउन अनुमति दिने गरेको विषय पनि स्थानीय समुदायलाई जानकारी दिने कार्य भइरहेको छ । वैध रूपमा जाने घरेलु कामदारको हितका लागि सरकारले लिएको धरौटी दोहोरो पारिएको र म्यानपावरलाई समात्ने ठाउँ हुँदा अवैध कार्य नरोकिएको उनले बताए । दूतावासमा संस्थागत सूचीकृतका लागि १० हजार डलर र एक हाउसमेडबापत छुट्टै एक हजार डलर धरौटी राख्नुपर्छ । श्रम मन्त्रालयले एक हजार डलर लिने प्रावधान भने हटाउने तयारी गरेको छ । श्रम प्रवक्ता गोविन्दमणि भुर्तेल भन्छन्, दूतावास, प्रधानमन्त्री कार्यायलबाट पनि व्यक्तिगत धरौटी राख्नु नपर्ने सुझाव आएको छ । त्यसलाई ध्यानाकर्षण गर्दै मन्त्रालयले निर्देशिका संशोधन गरी हटाउने तयारी थालेको छ ।"
मुलुक कसको भरमा ?,"काठमाडौं देश कसले चलाइरहेको छ ? प्रधानमन्त्री पुष्पकमल दाहालले कसैलाई पनि कार्यवाहक नदिई चीन भ्रमणमा निस्केपछि अहिले यो प्रश्न पेचिलो बनेको छ । प्रधानमन्त्री विदेश भ्रमणमा जाँदा सरकारको दैनिक कामकारबाही सञ्चालनार्थ मन्त्रिपरिषद्का वरिष्ठ सदस्यलाई कार्यवाहक दिने परम्परा थियो । तर योपल्ट प्रधानमन्त्रीले कसैलाई पनि कार्यवाहक नतोकी विदेश गए । कार्यवाहक प्रधानमन्त्रीलाई विशेष सुरक्षा एस्कर्टिङसहितको सुविधा दिइन्छ । प्रधानमन्त्री विदेश भ्रमण उडेलगत्तै कार्यवाहकलाई विमानस्थलबाटै प्रधानमन्त्रीकै हैसियतमा एस्कर्टिङ गरिन्छ । बिहीबार दाहाल चीन जाँदा पनि एस्कर्टिङ व्यवस्था गरी विमानस्थलमै पठाइएको थियो । तर त्यत्तिकै फर्काउनुपर्यो ।प्रधानमन्त्री दाहालले कार्यवाहक नतोकेसँगै मन्त्रिपरिषद्मा मर्यादाक्रमलाई लिएर उत्पन्न विवाद पनि सतहमा आएको छ । दाहालले यसअघि यूएई र भारत जाँदा कांग्रेसबाट सरकारको नेतृत्व लिएका उपप्रधान तथा गृहमन्त्री विमलेन्द्र निधिलाई कार्यवाहकको जिम्मेवारी दिएका थिए । राप्रपा अध्यक्ष कमल थापालाई उपप्रधान तथा स्थानीय विकासमन्त्रीमा ल्याएपछि मन्त्रिपरिषद्मा मर्यादाक्रमको विवाद चुलिएको हो । निधिले यसअघि दुईपटक कार्यवाहक पाएको र संसद्को ठूलो दलको हैसियतले आफूले नै दोस्रो मर्यादाक्रम पाउनुपर्ने दाबी गर्दै आएका छन् । थापाले भने आफू निधिअघि नै उपप्रधानमन्त्री भएकाले प्रधानमन्त्रीपछिको मर्यादाक्रम आफ्नो भएको जिकिर गरेका छन् । प्रधानमन्त्रीको अनुपस्थितिमा तत्काल केही घटना भएर मन्त्रिपरिषद् बैठक बस्नुपर्ने अवस्था आएमा के गर्ने भन्नेबारे उत्तिकै अन्योल छ । देश नेतृत्वविहीन देखिएको चिन्ता गर्ने पनि उत्तिकै छन् । हुलाकको जमाना होइन यो, जहाँबाट जहाँको काम गर्न पनि प्रविधिले सजिलो बनाएको छ, ऊर्जामन्त्री जनार्दन शर्माले भने, प्रधानमन्त्रीले चीनबाटै देश चलाइरहनुभएको छ । केही दिनअघि संसद् बैठकमा उपप्रधानमन्त्री थापा प्रधानमन्त्रीपछिको कुर्सीमा बसेका थिए । मर्यादाक्रम विवादकै कारण बालुवाटारमा प्रमुख दलको बैठकमा समेत निधि उपस्थित हुन छाडेका थिए । स्रोतका अनुसार दाहालले चीन भ्रमणमा जाँदा उनलाई कार्यवाहक दिने आश्वासन दिए पनि विवादकै कारण निर्णयमा पुग्न सकेनन् । थापालाई कार्यवाहक दिएको भए निधिले राजीनामा दिने मनस्थिति बनाउनुभएको थियो, स्रोतले भन्यो । स्वयं कांग्रेसकै सभापति शेरबहादुर देउवाले राप्रपा अध्यक्ष थापालाई सरकारमा ल्याउँदा नै दोस्रो मर्यादाक्रम दिने आश्वासन दिएको ऊर्जामन्त्री शर्माले बताए । कांग्रेस सभापतिले नै कमल थापालाई सरकारमा ल्याउँदा दोस्रो नम्बरको मर्यादाक्रम हुन्छ भनेर विश्वास दिलाउनुभएको थियो, शर्माले भने ।"
तीर्थयात्री बोकेको जिप दुर्घटना,"प्यूठान प्यूठानको भिंग्रीबाट धार्मिक स्थल स्वर्गद्वारी जाँदै गरेका यात्रु सवार जिप शुक्रबार बिहान दुर्घटना हुँदा एकै परिवारका चारसहित सात जनाको मृत्यु भएको छ । मृत्यु हुनेमा ललितपुर१४ तालसीखेल बस्ने ४५ वर्षीय दिनेश बस्नेत, उनकी ४० वर्षीया श्रीमती पदमा, छोरीहरू २२ वर्षीया दीक्षा र १३ वर्षीया दिया, सोही ठाउँका २४ वर्षीया सृष्टि बराल, ४२ वर्षीया अम्मिका गजुरेल र ५२ वर्षीया सुनिता श्रेष्ठ छन् ।प्रमुख जिल्ला अधिकारी यदुनाथ पौडेलका अनुसार सृष्टि र अम्मिकाको घटनास्थलमै र सुनिताको उपचारका लागि बुटवल लैजाँदै गर्दा बाटामा मृत्यु भएको थियो । घाइते गाडी चालक ललितपुरकै २१ वर्षीय सरोज घले र सोही ठाउँकी सुशीला बरालको प्राथमिक स्वाथ्य केन्द्र भिंग्रीमा सामान्य उपचारपछि लुम्बिनी अञ्चल अस्पताल बुटवलमा उपचारका लागि पुर्याइएको छ । मृतक सृष्टि बराल घाइते सुशीलाकी छोरी रहेको आफन्तले बताएका छन् । जिपमा चालकसहित ९ जना सवार थिए । स्वर्गद्वारी मन्दिर पुग्न झन्डै आधा घण्टा बाँकी छँदा बाटामै जिप दुर्घटना भएको थियो । जिप तीर्थयात्रीहरूले ललितपुरबाटै रिजर्भ गरेर ल्याएका थिए । बा१च १५६१ नम्बर स्कारपियो जिप स्वर्गद्वारी नगरपालिका३ रुमालेमा सडकबाट ७ सय मिटर तल खसेको थियो । उक्त जिप शुक्रबार बिहान प्यूठानको भिंग्रीबाट छुटेको थियो । स्थानीयवासी, प्रहरी, नेपाली सेनाको टोलीले घाइतेको तत्कालै उद्धार गरेका थिए । मृतक सबैलाई आफन्तले हेलिकप्टर चार्टर गरी काठमाडौं लैजाने तयारी गरेको प्रहरीले जनाएको छ । हेलिकप्टर शुक्रबार बेलुका आइसकेकाले शनिबार बिहानै शव लग्ने तयारी गरिएको प्रहरीले जनाएको छ । स्वर्गद्वारीको आधार शिविर भिंग्रीदेखि स्वर्गद्वारी पुग्ने उकालो कच्ची सडक स्तरोन्नतिका क्रममा छ । सडक कालोपत्रे नहुँदा हरेक वर्ष स्वर्गद्वारी घुम्न आउने तीर्थयात्री दुर्घटनामा पर्ने गरेको स्थानीय रोमबहादुर विकले बताए । उनले आफूले बिहानको नास्ता खाँदै गर्दा गाडी बलझैं पल्टिएको देखेपछि प्रहरीलाई खबर गरेको बताए । इलाका प्रहरी कार्यालय स्वर्गद्वारीका प्रहरी सहायक निरीक्षक तिलक भट्टका अनुसार चालकलाई गाडीबाटै र मृतक तथा घाइतेहरूलाई यत्रतत्र छरिएको अवस्थामा उद्धार गरिएको थियो । उनले जिप एकपटक २ सय मिटर तल सडकमा खसेर पुन: ५ सय मिटर तल पुगेको थियो । यही ठाउँमा गएको वर्षातमा पहिरो जाँदा स्वर्गद्वारी सडक झन्डै दुई महिना बन्द भएको थियो ।"
"मर्छु थाहा छ, बाँचुन्जेल सेवा गर्छु","राप्ती नगरपालिका ५ भण्डाराका जागृतप्रसाद (जेपी) भेटवाल ६२ वर्षका भए । बुढ्यौली र रोग दुवैले च्यापेको छ । तर काम गर्ने जोसमा रत्ति कमी छैन । हिम्मत उस्तै । बोली र साहस उच्च । खरो स्वभावका उनी आफूलाई कहिल्यै कमजोर ठान्दैनन् । चौथो स्टेज (अन्तिम स्टेज) को क्यान्सरसँग लडिरहेका उनलाई आफ्नो भन्दा जनताको पीर धेरै छ । विकास निर्माणमा चासो छ । सामाजिक काममा व्यस्त छन् । मेरो मर्ने कुरा निश्चित भयो, कति दिनपछि भन्ने मात्र हो, कान्तिपुरसँग उनले भने, तर मलाई यसको मतलब छैन, जति बाँच्छु, सामाजिक काममै सक्रिय हुन्छु । उनले सुरुमा रोगका लक्षण देखा पर्दा उपचार गराएनन् । रोग सहेर जनताको घरदैलो गरिरहे । मलाई पहिल्यै क्यान्सर भइसकेको रैछ, उनले भने, मूर्ख खालको मान्छे, त्यत्तिकै सहेर हिँड्ने गर्थें । चिकित्सकले आराम गर्नु भनेका छन् । तर उनी मास्क लगाएर, लौरो समातेरै मोटरसाइकलमा बसेर जनताको काम गर्न पुग्छन् । घरमा भेट्न आउने पाहुनासँग साहसका साथ प्रस्तुत हुन्छन् । उनको बोली सुन्ने सायदैले उनलाई क्यान्सरले गाँजेको छ भनेर पत्याउँछन् । उनको अहिले केमोथेरापी चलिरहेको छ । जसले गर्दा कपाल झरेका छन् । २१२१ दिनको ग्यापमा केमो लगाउनुपर्छ, उनले भने, क्यान्सर कलेजो र फोक्सोमा पनि फैलिएको छ । पहिला टाउकोमा ट्युमर थिएन । अहिले सानो ट्युमर पलाएको छ । करङ र हड्डीमा पहिलादेखि थियो । अरू औषधिले सुधार भएन । चिकित्सकले आफ्नै रेखदेखमा केमोबाट उपचार गर्ने भनेर भारतको राजीव गान्धी अस्पतालमा केमोथेरापी सुरु भयो, उनले भने, ८ वटामध्ये २ वटा चढाइसकें, रेलमा आउने जाने गरेको छु । रोग लाग्दाको पीडा धेरै छ । उनलाई ०६२ सालदेखि नै यो समस्या थियो । ०६६ सालमा राम्रोसँग उपचार गरेपछि क्यान्सर भएको पुष्टि भयो । काठमाडौंका चिकित्सकले सुरुमा उनको रोग पत्ता लगाउन सकेनन् । काठमाडौंबाट आउँदा उनले २ वटा बस फेर्नुपथ्र्यो । पिसाब फेर्नकै लागि भनेर बाटामा २ वटा बस फेर्नुपर्ने अवस्था समेत आयो , उनले भने, काँकडभिट्टाको बस चढदा कुदाइहाल्थ्यो, पिसाब फेर्नै पाइँदैन थियो, कसो किड्नी फुटेन । उनीसँगै राजीव गान्धी अस्पतालमा राजविराजका एक युवकको युरिन ब्लाडर फुटेको पत्ता लाग्यो । उनलाई चिकित्सकले बाँच्दैन भन्दा भेटवाल झस्किए । मलाई अहिलेसम्म कसरी प्रकृतिले बचाएछ, थाहा छैन, उनले भने, सपना जस्तै भाछ । उनी एमालेका खरो वक्ताका रूपमा चिनिन्छन् । पार्टीले परिवर्तनका काम राम्रो गर्यो, तर यसलाई व्यवस्थापन गर्न सकेको छैन, उनले भने, यो व्यवस्थापन नै नदेखिकन मरिने भइयो । पहिला जिल्लास्थित भरतपुर क्यान्सर अस्पतालमा सेकाइ गर्थे । त्यहाँ भएको मेसिन पनि बिग्रियो । ०६६ फागुनमा केपी ओली चितवन आएका थिए, त्यहाँ म पनि गएको थिएँ, ज्वरो आएको थियो, त्यहीं लडें, उनले भने, सौराहाका एक कांग्रेसी साथीले काठमाडौं लगे, उपचार गर्दा क्यान्सर फैलिसकेको रहेछ । उनका अनुसार मासु (सिस्ट) परीक्षणका क्रममा क्यान्सर भएको पुष्टि भयो । उनलाई प्रोस्टेट क्यान्सर भएको हो । अहिले शरीरका सबै भागमा फैलिएको छ । सुरुमा औषधि खाएको थिएँ, चिकित्सकले छुटाइदिए, उनले भने, त्यो छुटाएपछि हाडमा फैलियो, क्यान्सर रोग खतरा रैछ । त्यसपछि शरीरमा क्यान्सर फैलिन सुरु भयो । पछि ५६ दिनसम्म खानुपर्ने औषधि मैले ४८ दिनमा खान छाडें, उनले भने, भरतपुर क्यान्सर अस्पतालमा कलेजोको गामा परीक्षण गर्दा ५५ हुनुपर्नेमा ३ सय ८७ भएछ, उनले भने, क्यान्सर कति फैलियो भनेर हेरिन्छ, त्यो १ सय ५० देखि २ सयसम्म हुनुपर्नेमा मेरो १ हजार ९ सय १९ पुगेको रहेछ । साथीहरूको सल्लाहमा उनी भारत गए । उपचार गराएर चिकित्सकको सल्लाहमा केमो चढाए । ४५५० वर्ष नाघेकाले प्रोस्टेट (अण्डकोष) जँचाइरहनुपर्छ । उनले थाहा पाएअनुसार अमेरिकामा ६० प्रतिशत व्यक्तिको प्रोस्टेट क्यान्सरबाट मृत्यु हुने गर्छ । उनको अप्रेसन गरे पनि त्यसको हर्मोन शरीरमा फैलिसकेको थियो । उनी गत माघ २३ गते पुन: भारत गए । केमो लगाउँदा ७ दिनसम्म त्यहीं बस्नुपर्छ । चिकित्सकले औषधि दिएका छन् । केही समयअघि क्यान्सर अस्पतालमा देखाउँदा कम हुँदै गएको पाएँ, उनले भने, मलाई रिलिफ जस्तो भएको छ । अनुहार हेर्दा बिरामी जस्तो देखिँदैनन् । उपचार गर्दा अहिलेसम्म करोड नाघिसक्यो । सरकारले सहयोग गरेपछि केही राहत मिल्यो । माधव नेपाल र झलनाथ खनाल प्रधानमन्त्री हुँदा उपचारका लागि ५५ लाख उपलब्ध गराए । त्यस्तै सुशील कोइराला प्रधानमन्त्री हुँदा २५ लाख सहयोग गरे । अमेरिकामा गएरसमेत जँचाएँ । पार्टीको प्रयासमा मेरा लागि ठूलो सहयोग भयो, उनले भने, त्यसैले मनोबल बढाउने काम समाज र परिवारले गरेका छन् । राजनीतिक आबद्धतासंविधानसभाको दोस्रो निर्वाचनमा क्षेत्र नम्बर १ मा उनले टिकट पाउने निश्चित थियो । कार्यकर्ताबाट समेत उनको माग थियो । पछि सुरेन्द्र पाण्डेलाई पार्टीले उम्मेदवार बनायो । बिरामी भए पनि उनले पाण्डेलाई जिताउन मतदाताको घरघर पुगेर भोट मागे । उनको लोकप्रियताले गर्दा पाण्डेलाई चुनाव जित्न सहयोग मिल्यो । उनलाई ०४२ सालमा पार्टीले राष्ट्रिय पञ्चायत सदस्यका रूपमा उठायो । उनीसहित ४० जिल्लामा पार्टीले आफ्ना उम्मेदवार खडा गरेको थियो । उनका अनुसार जित्नेमा उनी, इलामबाट नवलकेमी राई, झापाबाट द्रोणप्रसाद आचार्य, कास्कीबाट सोमनाथ प्यासी र काठमाडौंका उम्मेदवार थिए । ०४६ सालको आन्दोलनमा उनी र भीमबहादुर श्रेष्ठले अगुवाइ गरे । सिंगो जिल्ला आफ्नो कब्जामा लिए । आन्दोलनको नेतृत्व गरेको भन्दै दुवैलाई राज्य विप्लवको मुद्दा लगाउँदै ३३ वर्षको सजाय तोक्यो । पछि कृष्णप्रसाद भट्टराई प्रधानमन्त्री भएपछि मुद्दा फिर्ता लिए । अहिलेका नेता प्रचारमुखी भए, जनताको कुरा सुन्दैनन्, उनले भने, पार्टी हूल र झुन्डको अखडा भए । उनले भने, राजनीतिज्ञ भएपछि क्षणिक सोच्नु हँुदैन, जहिले पनि ५ देखि १ हजार वर्षका लागि सोचेर काम गर्नुपर्छ । उनी अहिले एमालेको केन्द्रीय लेखा आयोगका सदस्य छन् । त्यस्तै १० वर्षसम्म अञ्चल सदस्य, क्षेत्रीय इन्चार्ज, राज्य व्यवस्था विभागको सदस्य र सार्वजनिक लेखा समितिको अध्यक्ष भएर पनि काम गरे । कांग्रेस नेता बीपी कोइराला पनि क्यान्सर लागेर निकै बाँचे, उनी भन्छन्, त्यही भएर मृत्युसँग डराउनु हँुदैन, क्यान्सर लाग्यो भन्नेबित्तिकै हरेस खानु हुँदैन । उनले गरेका काम ०४७ सालमा राप्तीमा ठूलो बाढी आयो । १ हजार ८ घर विस्थापित भए । पिप्ले भण्डाराका बस्ती बढी जोखिममा परे । फेरि ०५० साल साउनमा ठूलो बाढी आयो । त्यो बेला उनी जननेता मदन भण्डारीको शंकास्पद मृत्युले आन्दोलनमा थिए । बाढीले गाउँ सखाप हुन लाग्यो भन्ने खबर उनको कानमा पर्यो । उनी साइकल लिएर नारायणगढबाट पुरानो पदमपुर पुगे । सबैलाई सुरक्षित ठाउँमा जान सल्लाह दिए । सबै ठाउँमा गरेर ४०५० भन्दा बढी बाढीमा परे । उनले पिप्ले भण्डारामा पुगेर माइकिङ गर्दै सबैलाई सुरक्षित ठाउँमा पठाए । जाने बाँचे । अटेर गर्ने बाढीमा परे । त्यो बेला पिप्ले, भण्डारा, कठार, कुमरोज, बछौली, खैरहनी, वीरेन्द्रनगर बाढीले प्रभावित थिए । १ हजार ७ सय ५० घर बगे । ०५९ सालमा पनि बाढीको समस्या खेप्नुपर्यो । लोथर खोलाले पनि बस्तीलाई छाडेन । ०५० सालबाटै सरकारले तटबन्धनको काम जारी राख्दै आएको थियो । तर ०५९ सालमा लोथर राप्ती ड्याम संरक्षण समिति गठन भयो । जसको अध्यक्ष भेटवाल भए । उनकै अगुवाइ र नेतृत्वमा तटबन्धन निर्माणको काम भयो । उनलाई सबैले सहयोग गरे । अहिले पहिला जस्तो बाढीको चिन्ता छैन । अहिले समितिले निगरानी गर्छ । जिविसमार्फत काम भएको छ । पहिला यो क्षेत्रमा खोला बग्थ्यो, उनी भन्छन्, लामो प्रयासपश्चात् गाउँलेलाई बाढीबाट जोगाउन सकियो । उनको सक्रियतामा पुलसमेत निर्माण भए । चाहिनेभन्दा धेरै कसैको पनि प्रशंसा गरिनु हुँदैन, म मर्दै छु तर मेरो समवेदना कसैलाई नछाप्नु भनेको छु, उनले भने, पार्टीलाई पनि मैले मरेपछि मेरो जिम्मेवारीअनुसारको फोटो मात्र राख्नु, पदभन्दा ठूलो फोटो नबनाउनु भनेको छु । नेताको प्रशंसा गरेर के हुन्छ, उनले भने, देशका लागि बलिदानी दिने सहिदको प्रशंंसा गरौं, उनीहरूलाई बिर्सने काम नगरौं । उनको घर राजनीतिक नेताहरूको सेल्टर थियो । जंगल छेउमा घर भएकाले केन्द्रका नेता पञ्चायत कालमा लुक्न आउँथे । पूर्वी चितवनको पहिलो सेल्टर उनकै घर थियो । मनमोहन अधिकारी, माधव नेपाल, मुकुन्द न्यौपाने, मदन भण्डारी, झलनाथ खनाललगायत नेता आउँथे । उनका श्रीमती, २ छोरी र १ छोरा छन् । राजनीतिशास्त्रमा एमए गरेका उनी कुनै बेला पत्रकार पनि थिए । ०३४ सालमा नौलो साहित्य त्रैमासिकको प्रकाशक र सम्पादक थिए । जसमा उनले ०३८ सालसम्म काम गरे । त्यस्तै ०३९ सालमा प्रकाश साप्ताहिकमा सम्पादकप्रकाशक भएर ०५० सालसम्म काम गरे । मृत्युसँग जुधिरहेका उनलाई अहिले कमै केन्द्रीय नेताले सम्झिन्छन् । उनको स्वास्थ्यका बारेमा बढी चासो दिनेमा पार्टीका स्थायी समिति सदस्य मुकुन्द न्यौपाने, शोभा न्यौपानेलगायत छन् । उनलाई एमालेको मेचीमहाकाली अभियानका क्रममा यहाँ आयोजित कार्यक्रममा सम्मानपत्रले सम्मान गरिएको थियो ।"
चीन पुगे प्रधानमन्त्री,"चिनियाँ उपप्रधानमन्त्री झाङ गाओलीले नेपाल जुनसुकै आन्तरिक समस्या समाधान गर्न आफैं सक्षम रहेको बताएका छन् । चीन भ्रमणमा रहेका प्रधानमन्त्री पुष्पकमल दाहालसँगको भेटमा उनले उक्त धारणा व्यक्त गरेका हुन् । नेपाल आन्तरिक समस्या समाधान गर्न आफैं सक्षम छ । त्यही विश्वासमा नेपाल अघि बढोस् भन्ने हाम्रो चाहना हो, झाङको भनाइ उद्धृत गर्दै भेटका एक सहभागीले भने । नेपाल संविधान निर्माण गरेर निर्वाचनमा जुटेकोमा खुसी व्यक्त गर्दै झाङले नेपालका राजनीतिक दलहरूलाई एकताबद्ध भएर अघि बढ्न पनि सुझाव दिए । झाङले कूटनीतिक सम्बन्ध स्थापना भएको ६ दशकमा नेपाल र चीनबीच धेरै निकट सहकार्य भइरहेको उल्लेख गर्दै प्रधानमन्त्री दाहालको यो भ्रमणले सम्बन्ध अझै नयाँ उचाइमा पुर्याउन महत्त्वपूर्ण हुने विश्वास आफूले लिएको पनि बताएका थिए । उनले प्रधानमन्त्री दाहाल र चिनियाँ राष्ट्रपति सी चिनफिङबीच गत असोजमा गोवामा भएको भेटवार्ता धेरै महत्त्वपूर्ण रहेको पनि बताएका थिए । चीनले सधैं नेपालको सार्वभौमिकता, स्वतन्त्रता र स्वाभिमानको सम्मान गर्दै आएको छ । र, नेपालको राजनीतिक स्थायित्व र विकास नै चीनको चाहना हो, झाङले भने । उनले चीनका राष्ट्रपतिको नेपाल भ्रमण प्राथमिकतामा रहेको पनि बताएका थिए । नेपालले अघि सारेको रेल्वे, व्यापार, सञ्जाल र पूर्वाधार विकासलगायत सबै विषयमा चीन सकारात्मक रहेको पनि चिनियाँ उपप्रधानमन्त्रीले बताएका थिए । भेटमा प्रधानमन्त्री दाहालले राष्ट्रपति सीले अघि बढाएको वान बेल्ट वान रोड (ओबीओआर) मा नेपाली सहभागिताको प्रतिबद्धता जनाएका थिए । यो भ्रमण नेपाल र चीनबीच सम्बन्ध विकासमा धेरै महत्त्वपूर्ण हुने धारणा प्रधानमन्त्रीले राख्दै नेपाल ओबरमा सहयात्री हुनेमा दुई मत नभएको बताएको उनीसँगै रहेका अधिकारीहरूले बताए । प्रधानमन्त्री दाहालले नेपाल र चीन सम्बन्ध लामो समयदेखि आत्मीय र समस्यारहित रहेको पनि बताए । उनले नेपाल एक चीन नीतिप्रति सधैं प्रतिबद्ध रहेको दोहोर्याउँदै नेपाली भूमिबाट चीनविरुद्ध कुनै पनि गतिविधि हुन नदिने दृढतासमेत व्यक्त गरेका थिए । उनले चीनको विकास र आर्थिक उन्नतिबाट नेपालले पनि फाइदा लिन सक्ने बताउँदै सहयोगको अपेक्षा पनि गरे । नेपालको पछिल्लो राजनीतिक परिवर्तन संविधान जारीसँगै संस्थागत भएको छ । अहिले स्थानीय तहको निर्वाचनको तयारीमा हामी छौं । यसैबाट संविधान कार्यान्वयन गरेर राजनीतिक स्थायित्व हासिल हुने विश्वास हाम्रो छ, प्रधानमन्त्री दाहालले चिनियाँ उपप्रधानमन्त्रीलाई व्यक्त गरेको धारणा उद्धृत गर्दै परराष्ट्रका एक अधिकारीले भने । प्रधानमन्त्री दाहालले रसुवाकाठमाडौंपोखरा हुँदै लुम्बिनीसम्म रेलवे निर्माण नेपालको महत्त्वको विषय भएको उल्लेख गर्दै इन्धन भण्डारण र अन्तरदेशिया विद्युत् सञ्जाल आवश्यकता रहेको पनि बताए । भेटमा प्रधानमन्त्री दाहालले पारवहन सम्झौता र इन्धन आपूर्तिको मोडालिटीको विषयमा समेत कुरा उठाएका थिए । चिनियाँ उपप्रधानमन्त्रीले आफूहरू त्यसमा तयार रहेको तर नेपालका तर्फबाट नै चासो कम भएको जानकारी आफूले पाएको बताएका थिए । पूर्वाधार विकास, सीमापार आर्थिक क्षेत्रलगायतको विषयमा दाहालले चिनियाँ सहयोगको अपेक्षा गरेको बताएका थिए । उनले भूकम्पपछि बन्द भएको तातोपानी नाका खुलाउनसमेत आग्रह गरे । त्योसँगै अन्य नाकाहरू खोलेर अघि बढ्नुपर्नेमा जोड दिएको उनको सचिवालयले जनाएको छ । प्रधानमन्त्री दाहालले पूर्ववर्ती सरकारले चीनसँग गरेका सम्झौता द्रुत रूपमा अघि बढाउन आफू लागिपर्नेसमेत बताएको एक अधिकारीले जानकारी दिए । प्रधानमन्त्री दाहाल बिहीबार राति गोन्जाओ हँुदै शुक्रबार बिहान हैनानको बोआओ पुगेका हुन् । दाहालले अपराहन चिनियाँ उपप्रधानमन्त्रीसँग भेटवार्ता गरेका हुन् ।बोआओमा प्रधानमन्त्री दाहालले गौतम बुद्धको जीवन दर्शनमा आधारित थान्का प्रदर्शनीको अवलोकन पनि गरे । शनिबार बोआओ फोरमलाई सम्बोधन गरेपछि दाहाल बेइजिङ जानेछन् । शनिबार बेइजिङमा नेपाली दूतावासले आयोजना गर्ने रात्रि भोजमा सहभागी कार्यक्रम छ । आइतबार उनी एउटा टेलिभिजनलाई अन्तर्वार्ता दिएर ग्रेटवाल पुग्नेछन् । उनको सम्मानमा चिनियाँ कम्युनिस्ट पार्टीको विदेश विभागले दिवा भोज तथा रात्रि भोज दिनेछ । सोमबार उनले फरविडन सिटी घुम्ने र त्यसपछि व्यापारीसँग राउन्ट टेबल छलफल गर्ने कार्यक्रम छ । फर्कनुअघि उनले चिनियाँ राष्ट्रपति सीसँग दुईपक्षीय वार्ता गर्ने तय भएको छ ।हङकङको ट्रान्जिट भिसा सहज गर्न आग्रहप्रधानमन्त्री दाहाल समक्ष गोन्जाओमा रहेका नेपालीले चीनमा बढदो मानव तस्करी रोक्न र लगानीकर्तालाई आकर्षित गर्ने वातावरण बनाउन आग्रह गरेका छन् । गोन्जाओको बैयुन इन्टरनेसनल एयरपोर्टमा गैरआवासीय नेपालीहरू राजीवप्रसाद केशरी, निर्मल चौलागार्इं, ओम ज्ञवाली, सल्लाहकार बलराम पराजुली, नेपाली जनसम्पर्क समिति चीनका अध्यक्ष राजनकुमार जमकट्टेल, व्यापारीहरू अभिनाश थापा, बिक्की बर्मा, राहुल महेश्वरीलगायतले साना तथा ठूला लगानीकर्तालाई आकर्षित गर्न र हङकङको ट्रान्जिट भिसा सहजीकरण गर्न प्रधानमन्त्रीको ध्यानाकर्षण गराएका हुन् । भेटमा केरुङ भन्सार सुचारु गरी व्यापारलाई सहजीकरण गरिदिनसमेत आग्रह गरेको जमकट्टेलले बताए । नेपाली कन्टेनरहरू कोलकाता बन्दरगाहबाट ल्याउन असहज भएकाले साना व्यापारीको समान सिगात्सेसम्म रेलमार्गबाट ल्याउँदै केरुङकाठमाडांै ल्याउन सहजीकरण गर्न आग्रह गरेका हुन् ।प्रधानमन्त्री पुष्पकमल दाहालसँग शुक्रबार चीनको बोआओमा शिष्टाचार भेट गर्दै चीनका उपप्रधानमन्त्री झाङ गाओली ।तस्बिर : रासस"
चीनविरोधी गतिविधि हुन दिन्नौं,"काठमाडौं नेपालले आफ्नो भूमिमा कुनै पनि किसिमको चीनविरोधी गतिविधि हुन नदिने प्रतिबद्धता व्यक्त गरेको छ । तीनदिने नेपाल भ्रमणमा आएका चिनियाँ रक्षामन्त्री क्वानवान च्याङसँग प्रधानमन्त्री पुष्पकमल दाहालले यस्तो प्रतिबद्धता व्यक्त गरेको दोस्रो दिन शुक्रबार उपप्रधान एवं गृहमन्त्री विमलेन्द्र निधिले पनि प्रतिबद्धता दोहोर्याएका हुन् । बिहीबार प्रधानमन्त्री पुष्पकमल दाहाल र रक्षामन्त्री बालकृष्ण खाँणले च्याङसँग नेपाल एक चीन नीतिमा अडिग रहेको पनि बताएका थिए । च्याङले सबै उच्चस्तरीय भेटमा तिब्बत र ताइवान चीनको अभिन्न अंग रहेको भन्दै चीनविरोधी गतिविधि हुन नदिन आग्रह गरेका थिए । उनले चीनले अघि सारेको वान बेल्ट वान रोड (ओबर) परियोजनामा साझेदार बन्न पनि नेपाललाई आग्रह गरेका छन् । शुक्रबार प्रधानसेनापति राजेन्द्र क्षत्रीले पनि च्याङसँग भेट गरे ।नेपाली सुरक्षा निकायमा आधुनिकीकरण गर्न चीनले चासो दिएको छ । रक्षामन्त्री च्याङले नेपाल प्रहरी र सशस्त्र प्रहरीको सञ्चार प्रणाली आधुनिकीकरण गर्ने, गृह मन्त्रालयका अधिकारी तथा नेपाल प्रहरी र सशस्त्र प्रहरीको क्षमता अभिवृद्धिका लागि तालिम उपलब्ध गराउने विषयमा गृहमन्त्री निधिसँग छलफल गरेको गृह मन्त्रालयले जनाएको छ । छलफलमा निधिले नेपाल र चीनबीच लामो समयदेखि गहिरो र आत्मीय सम्बन्ध रहिआएको उल्लेख गर्दै यस किसिमका भ्रमणले दुई देशबीचको सम्बन्ध थप सुदृढ हुने बताएका थिए । निधिले नेपालको राजनीतिक स्थायित्व र आर्थिक विकासका लागि चिनियाँ सहयोग महत्त्वपूर्ण रहेको उल्लेख गरेका थिए । गत वर्षको भूकम्पपछि बन्द रहेको तातोपानी नाका खुलाउनेतर्फ पहल गर्न मन्त्री निधिले रक्षामन्त्री च्याङको ध्यानाकर्षण गराएका थिए । भेटमा च्याङले अरनिको राजमार्ग पुनर्निर्माणलाई चीन सरकारले उच्च प्राथमिकता दिने बताए । उनले आफू स्वदेश फर्किएपछि यस विषयमा थप कुराकानी गर्ने उल्लेख गरे । भेटमा गृहमन्त्री निधिले सशस्त्र प्रहरी तालिम केन्द्र निर्माणका लागि चीन सरकारले गरेको सहयोगका लागि धन्यवादसमेत दिएका थिए । प्रधानसेनापति क्षत्री र मन्त्री च्याङबीच सैनिक जंगी अड्डामा शुक्रबारै भएको भेटमा द्विपक्षीय आपसी हित र पारस्परिक सम्बन्धको विषयमा छलफल भएको थियो । नेपालचीनबीच संयुक्त सैनिक अभ्यास गर्ने निर्णय भएपछि पहिलो पटक नेपाली सेनाका प्रधानसेनापति र चीनका उच्च तहका पदाधिकारीबीच भेट भएको हो । स्रोतका अनुसार च्याङले प्रधानसेनापति क्षत्रीसँग उत्तरी सिमानामा हुने सुरक्षाका सवालमा कुरा राखेका छन् । च्याङले उत्तरी क्षेत्रमा सुरक्षाको चासो देखाउँदै त्यसलाई थप मजबुद बनाउन नेपाललाई थप सहयोग गर्न सकिने बताएका थिए । चीनले भविष्यमा नेपाललाई करिब ३ अर्ब बराबरको विपत्् व्यवस्थापन लगायत अन्य सामग्री प्रदान गर्ने भनिए पनि त्यसको हाल कुनै टुंगो लगाइएको छैन । च्याङ श्रीलंकाको भ्रमण पूरा गरी बिहीबार बिहान थाई एयरवेजको जहाजबाट नेपाल उत्रिएका थिए । च्याङ आफ्नो तीनदिने भ्रमण पूरा गरी शनिबार चीन फर्किंदै छन् ।"
राष्ट्रपति भारत जाँदै,"काठमाडौं प्रधानमन्त्री पुष्पकमल दाहाल चीन भ्रमणबाट फर्केको एक सातापछि राष्ट्रपति विद्यादेवी भण्डारी अर्को छिमेकी मुलुक भारत भ्रमणमा जाने भएकी छन् । राष्ट्रपति भण्डारी वैशाख ४ गते भारत भ्रमणमा जाने तिथि तय भएको छ । उनले वैशाख ५ मा नयाँदिल्लीमा उच्चस्तरको भेटवार्ता गर्ने तय भएको परराष्ट्र मन्त्रालय उच्च स्रोतले बतायो । उनको भ्रमण तालिका केही दिनमा सार्वजनिक हुनेछ । यसअघि चैतको दोस्रो साता त्यसतर्फ जाने तयारी भए पनि भारतीय प्रधानमन्त्री नरेन्द्र मोदीको व्यस्तता र भारतीय राजदूत पनि नभएका कारणले भ्रमण दुई सातापछि सरेको हो । अहिलेसम्मको तयारीअनुसार राष्ट्रपति वैशाख ४ मा भारत जाने र त्यहाँको भ्रमण तालिका तय हँुदा चार या पाँच दिन बस्ने कार्यतालिका बन्दैछ, परराष्ट्र मन्त्रालय उच्च स्रोतले बतायो, दिल्ली वैशाख ४ मा पुग्ने, ५ मा भेटघाट गर्ने र ६ गते बनारस हिन्दु विश्वविद्यालयको कार्यक्रममा सहभागी हुने गरी तालिका तय भए पनि अन्य स्थान कहाँ जाने भन्ने विषय अझै टुंगो लाग्न बाँकी छ । प्रस्तावित मितिअनुरूप उनको पहिलो भारत भ्रमण पाँच वा छ दिने हुनेछ । राष्ट्रपतिको भारत भ्रमणका क्रममा सामान्य खालका दुईपक्षीय समझदारीहरूसमेत हुने गरी काम अघि बढेको छ । ड्रग ट्राफिकिङ नियमन गर्ने विषयमा दुईपक्षीय सहमति र साना विकास परियोजना सहयोगसम्बन्धी सम्झौताहरूमा छलफल भइरहेको भ्रमणको तयारीमा संलग्न एक अधिकारीले बताए । भण्डारीको पहिलो विदेश भ्रमणको तयारीमा सरकार जुटेको तीन महिनापछि भ्रमण तय भएको राष्ट्रपति कार्यालयका अधिकारीहरू बताउँछन् । करिब एक वर्षअघि भ्रमणको सबै तयारी पूरा भए पनि अन्तिम समयमा स्थगित भएको थियो । त्यसपछि बनेको सरकारले भ्रमणको तिथि तय गर्न खोजे पनि सम्भव भएको थिएन । गत वैशाख २७ देखि हुने गरी उक्त भ्रमण तय गरिएको ५ दिने औपचारिक भारत भ्रमण अन्तिम समयमा राजनीतिक कारण देखाउँदै केपी ओली नेतृत्व सरकारले भ्रमण रद्द भएको जानकारी दिएको थियो । राष्ट्रपति मुखर्जीको विशेष निमन्त्रणामा त्यसतर्फ जान लागेकी भण्डारी भ्रमणका क्रममा भारतीय समकक्षी मुखर्जी, प्रधानमन्त्री नरेन्द्र मोदी, परराष्ट्रमन्त्री सुष्मा स्वराज, गृहमन्त्री राजनाथ सिंह लगायतसँग भेटवार्ता गर्नेछिन् । उनको यो भ्रमण राजकीय हुने अधिकारीहरूले बताएका छन् । मुखर्जीको कार्यकाल जुलाई अन्तिममा सकिँदै छ । उनी राष्ट्रपति गेस्ट हाउसमा रहने छिन् भने उनको सम्मानमा रात्रि र दिवा भोज दिइनेछ । उनको भ्रमणबारे राष्ट्रपति कार्यालयले केही बताएको छैन । भ्रमणको तयारी सरकारले गर्ने हो, केही गर्दै होला, राष्ट्रपति कार्यालयका एक अधिकारीले बताए । यसअघि तय भ्रमणमा भने राष्ट्रपति स्वयंले वैशाख २२ मा आफ्नो भ्रमणको तयारी पूरा भएको तर भ्रमणको तालिका मन्त्रिपरिषद्ले तय गर्ने बताएकी थिइन् ।"
सम्झौता अघि बढाउन सुझाव,"काठमाडौं प्रधानमन्त्री पुष्पकमल दाहाल संक्षिप्त तयारीका साथ चीनको साताव्यापी औपचारिक भ्रमणमा निस्केका छन् । बिहीबार राति १५ सदस्यीय नेपाली टोलीको नेतृत्व गर्दै उनी शुक्रबार गोन्जाओ हँुदै हैनान पुगे । त्यहाँ पुगेर उनले चीनका उपप्रधानमन्त्री झाङ गाओलीसँग भेटवार्ता गरे । उनको चीनसँगको पुरानो सम्बन्धको परीक्षाका रूपमा यो भ्रमणलाई हेरिएको छ । दक्षिणी चाप र उत्तरी धाप लाई उनले कुन तवरको सन्तुलन गर्ने हुन्, त्यो हेर्न केही समय कुर्नपर्नेछ । यद्यपि सम्बन्धको आआफ्नै महत्त्व हुने हुनाले सन्तुलनभन्दा पनि सम्बन्धको महत्त्वमा उनले जोड दिनुपर्ने सुझाव विज्ञहरूले दिएका थिए । नेपालले चीनसँग मात्र होइन, कुनै पनि मुलुकसँग सम्बन्ध राख्दा दुईपक्षीय परिवेशलाई नै ध्यान दिने हो । तर चीनसँगको सम्बन्धमा दक्षिण र पश्चिमा सबैको आँखा रहने हुनाले त्यसमा चनाखो बन्नुपर्ने निश्चित छ । सम्बन्धको आधार भनेकै एकले अर्कालाई गर्ने सम्मान हो । मुलुकको सम्बन्ध पनि व्यक्तिगत सम्बन्ध जस्तै हो । चीनको नेपालप्रति कुनै हस्तक्षेपकारी प्रत्यक्ष नीति त छैन तर ऊ नेपालमा हुने गतिविधिबाट सशंकित छ, चीनका लागि पूर्वराजदूत राजेश्वर आचार्य भन्छन्, नेपालको सरकार बनाउने र ढाल्ने काममा चीनले खासै ध्यान दिँदैन तर भएका अभ्यासलाई नियाल्छ । यो शालिन नीति हो । पछिल्लो समय नेपालसँग चीन खुसी नरहेको देखिन्छ । उनको भनाइलाई आधार मान्दा पनि चीनले आफूअनुकूलको सरकारप्रति पछिल्लो समय अलिक चासो भने दिन थालेको पुष्टि हुन्छ । यसअघिको सरकारले चीनसँग जे जति सम्झौता गर्यो, त्यो तत्कालीन अवस्थाको प्रतिक्रिया थियो । यद्यपि त्यो कुनै नेताले गएर गरेको तमसुक भने होइन, राजदूत आचार्य भन्छन्, यो विषय हामीले बुझ्नु आवश्यक छ । सरकार प्रमुखको हैसियतमा भएका सम्झौता अघि बढाउनै पर्छ । ती सम्झौता मुलुकको हितमा छन् । तर ती सम्झौता अघि बढेका छैनन् । नेपालले लामो समयदेखिको अध्ययन र तयारीका साथ गरेको भए सम्झौता यस्तो अवस्थामा रहने थिएन । संविधान जारी भएपछि सुरु भएको भारतीय नाकाबन्दीले नेताको आँखा खोलिदिएको थियो । तर, नाका खुलेसँगै पछिको के पर्छ त्यो सोच्न उनीहरूले भ्याएनन् । भएका १० सम्झौतामध्ये पारवहन र इन्धन आपूर्ति सम्झौता महत्त्वपूर्ण हुन् । तर, त्यसको प्रोटोकल (कुन तवरमा कसरी सामान ल्याउने भन्ने अन्योल चिर्ने आधार) अझै तय हुन सकेको छैन । यसमा हामी किन अलमलियौं, त्यो सोचनीय छ, अर्का पूर्वराजदूत डा महेशकुमार मास्के भन्छन्, प्रतिबद्धता जाहेर भएपछि काम अघि बढ्न आवश्यक हुन्छ । चिनियाँहरू काममा विश्वास गर्छन् । नेपालले आफ्नो तयारी गरेको बताए पनि नेपाल र चीनबीच त्यो स्तरमा सम्झौताका लागि आधार तय गर्ने परराष्ट्र सचिव र अर्थ सचिव स्तरको दुईपक्षीय संयुक्त संयन्त्रको बैठकसमेत एक वर्षदेखि हुन सकेको छैन । हाम्रा सरकारी कर्मचारी र कूटनीतिज्ञमा करिअरको पीरका साथै कमजोर र मनोवैज्ञानिक प्रभाव रहेको विश्लेषण विज्ञहरूको छ । सरकारी जागिरमा प्रवेश गर्दाको समयमा र निस्कँदाको समयमा मात्र उनीहरू बोल्न सक्छन् । काम अघि बढाउन सक्छन् तर जागिरमा रहँदा उनीहरूको बोली नै दबिएको हुन्छ, त्रसित भएका हुन्छन् । मुलुकको हित नै हुनेछ भने पनि त्यसमा ध्यान पुर्याउँदैनन् र आफू के अघि बढ्ने भन्ने सोचमा पर्छन्, एक पूर्वराजदूतले भने, हाम्रा कूटनीतिक क्षेत्रका कर्मचारीमा क्षमता नभएको होइन । तर उनीहरू कतै न कतैको त्रास वा प्रभावमा रहेर आफ्नो कुरा राख्नै सक्दैनन् । यो मुलुकको राजदूतले यसो भन्यो, यसले यसो भन्यो भन्दै अतालिएका हुन्छन् ।पूर्वराजदूत हिरण्यलाल श्रेष्ठ भन्छन्, केही कूटनीतिज्ञका सामु हाम्रा अधिकांश राजनीतिज्ञ र कूटनीतिज्ञहरू गरुडको छायाँमा परेझैं हुन्छन् । कुनै मुलुकले कुनै नेतालाई सहयोग गर्ने भनेको क्षणिक हो भन्ने विषय बुझ्न नसक्दा त्यस्तो भएको हुन सक्ने धारणा उनको छ । पूर्वराजदूत डा दिनेश भट्टराईले पनि नेपालचीन सम्बन्ध आपसी हित र विश्वासमा अघि बढ्न आवश्यक रहेको बताए । मुलुकको प्रधानमन्त्रीले गरेका सम्झौता लागू गर्दै आफ्नो हितअनुकूल उपयोग गर्न आवश्यक छ भन्दै उनले भने, यो भ्रमणबाट यही आशा गरौं ।नेताहरूले भारतको कुरा नसुनी संविधान जारी गर्दा खेप्नुपरेको समस्याका साथै सीमा अवरोधको नाममा गरिएको नाकाबन्दी लाई नेताहरूले अझै सूक्ष्म मूल्यांकन गर्न नसकेको पनि पूर्वराजदूत र प्राध्यापकहरूको बुझाइ छ । उनीहरूले अनौपचारिक कुराकानीदेखि सार्वजनिक कार्यक्रमहरूमा समेत यस्ता धारणा राखेका छन् । हुन त दक्षिणी सीमामा रेल जोडिएको मात्र होइन, नेपालको एक भूभागबाट अर्को भूभाग पुग्नसमेत भारतीय रेल नै प्रयोग हुन्थे । तर पनि नेपालले त्यो रेललाई आफ्नो राजधानीसम्म जोड्ने र पूर्वपश्चिम रेलमार्ग बनाउने काममा तीव्रता दिन सकेन । चीनको सीमासम्म तीन वर्षपछि रेल आउने कुराले समेत नेपालमा उत्साह छ । यसको मुख्य कारण भनेकै भारतको सीमामा जोडिएको रेललाई नेपालमा ल्याउन नसक्नु हो । अहिले पनि प्रधानमन्त्रीले त्यही रेलको विषय चीनसँग उठाउने छन् । नेपाललाई ट्रान्जिट बनाउने विषय पनि उठाउने स्पष्ट छ । तर, चिनियाँ जोड भने ओबीओआरमा नेपालको सहमति माग्नेमा नै केन्द्रित हुनेछ ।"
उम्मेदवार बन्ने होड,"जिल्लामा क्रियाशील राजनीतिक दलहरू स्थानीय तह निर्वाचनमा उम्मेदवार बन्न लबिइङ थालेका छन् । संविधानले स्थानीय तहलाई अधिकार सम्पन्न बनाएसँगै शीर्ष दलका केन्द्रीय नेतादेखि जिल्लास्तरका नेतासमेत मेयर, उपमेयर बन्ने दौडमा लागेका हुन् । वैशाख ३१ का लागि तय भएको स्थानीय तहको चुनावका लागि दलका नेताहरूको उम्मेदवार बन्ने दौडधुपसँगै जिल्लामा माहोल पनि चुनावमय बनेको हो ।भक्तपुरका ४ नगरपालिकामा ४ मेयर, ४ उपमेयर, ३८ वडा अध्यक्ष र सदस्यसहित १९८ जना निर्वाचित हुनेछन् । नगरपालिका र वडा कार्यकारी अधिकार सम्पन्न हुने भएपछि जिल्लादेखि केन्द्रीय नेताहरू उम्मेदवार बन्न शक्ति केन्द्र धाउन थालेका छन् । उम्मेदवारले आआफ्नो दाबीसहित उम्मेदवारीको प्रचार सुरु गरिसकेका छन् भने पार्टीका केन्द्रीय सभापतिअध्यक्ष, केन्द्रीय पदाधिकारीदेखि जिल्ला सभापतिसम्म पुगेर आफ्नो पक्षमा लबिइङसमेत थालिसकेका छन् । जिल्लामा ०७० को निर्वाचनको मतपरिणामका आधारमा कांग्रेस, नेमकिपा, नेकपा एमाले र नेकपा माओवादी केन्द्र र राप्रपाबीच प्रतिस्पर्धा हुने देखिन्छ । निर्वाचन प्रयोजनका लागि जिल्लामा ३६ दल दर्ता भएका छन् ।१९ वर्षपछि हुन लागेको स्थानीय तह निर्वाचनमा कांग्रेस र नेकपा एमालेबाट मेयरको आकांक्षी उम्मेदवारहरू सबै नगरपालिकामा देखिएका छन् । कांग्रेसका तर्फबाट एउटा नगरपालिकामा २ देखि ८ जनासम्म उम्मेदवार बन्नका लागि होडबाजी चलेको पार्टी सभापति दुर्लभ थापाले जानकारी दिए । सूर्यविनायक नगरपालिकामा ८, भक्तपुरमा २, चाँगुमा ५ र मध्यपुर ठिमीमा ६ जनाले अहिलेसम्म लबिङ सुरु गरिरहेको उनले बताए । सूर्यविनायकमा कांग्रेसबाट निशान ढुंगेल, विष्णुराज कार्की, सुनील ठकुरी, नारायणभक्त खायमली, राजनकाजी त्वाती, सुशील बस्नेत, प्रदीप कार्कीलगायतले मेयर उम्मेदवारको तयारी गरेका छन् । भक्तपुरमा कांग्रेसबाट बाबुराजा जोशी र रामप्रसाद कासुलाले मेयर उम्मेदवारको तयारी गरेका छन् । चाँगुनारायणमा कांग्रेसबाट कृष्णलाल भँडेल, जीवन खत्री, राजाराम खडका, शिवहरि केसी, किरण न्यौपानेले तयारी गरेका छन् । मध्यपुर ठिमीमा मदनकृष्ण श्रेष्ठ, मुरारीप्रसाद आचार्य, अष्ट कवे, केदार खडका, सुरेन्द्र श्रेष्ठ र गोकुल शर्माले मेयरको उम्मेदवारीका लागि तयारी गरेको सभापति थापाले बताए । एमालेके तर्फबाट सूर्यविनायक नगरपालिकामा वासुदेव थापा र शशिजंग थापाले तयारी थालेका छन् । भक्तपुरमा बालमुकुन्द सुवाल र विष्णु सुवाल, चाँगुनारायणमा हरिशरण लामिछाने, दामोदर दंगाल, रमेश बुढाथोकी र मोहनवीर श्रेष्ठले मेयर उम्मेदवारको तयारी गरेको एमाले जिल्ला उपाध्यक्ष वचन देउजाले जानकारी दिए । मध्यपुर ठिमीमा एमालेका तर्फबाट वचन देउजा र मदनसुन्दर श्रेष्ठले उम्मेदवारीको तयारी गरिरहेको बुझिएको छ ।माओवादी केन्द्रले भने चुनावको तयारीअन्तर्गत पार्टी सदस्यता फाराम नवीकरण, वडा सम्मेलन गरिरहेको र सम्मेलनपछि मात्र उम्मेदवारी छनोट गर्ने जानकारी पार्टी पोलिटब्युरो सदस्य देवेन्द्र श्रेष्ठले दिए ।राप्रपा भक्तपुरले पनि चुनावी दौरानमा भेला, बैठक, सम्मेलन गरिरहेको केन्द्रीय सदस्य यवती कार्कीले बताइन् । राप्रपाबाट चाँगुनारायण नगरपालिकामा रवीन्द्रप्रताप शाह, धनबहादुर लामा, रामशरण लामिछाने तथा भक्तपुर नगरपालिकामा राजेन्द्रप्रसाद लाखा एवं सूर्यविनायक नगरपालिकामा रामेश्वर थापा, प्रवीण ढुंगेल र लवकुमार कार्की मेयरका दाबेदारका रूपमा देखिएका छन् ।नेमकिपाका जिल्ला अध्यक्ष रमेश थापाका अनुसार स्थानीय तह निर्वाचनका लागि उम्मेदवार चयन गर्ने विषयमा छलफल भइरहेको छ । नेमकिपाबाट भक्तपुर नगरमा चैत्यराज शाक्य र मध्यपुर ठिमी नगरपालिकाबाट रमेश थापा श्रेष्ठलाई मेयरका लागि उम्मेदवार बनाउने तयारी भइरहेको छ । स्थानीय तह निर्वाचनको माहोलसँगै निर्वाचन आयोग भक्तपुरले सबै तयारी पूरा भएको जनाएको छ । भक्तपुरमा १ लाख ६२ हजार ८ सय ८९ मतदाता रहेको निर्वाचन अधिकृत उमेश राईले जानकारी दिए । स्थानीय तह निर्वाचनका लागि जिल्लाभर ७८ मतदानस्थल र २ सय ४ मतदान केन्द्र रहनेछन् ।"
सडक विस्तार तीव्र पारिँदै,"काठमाडौं काठमाडौं महानगरपालिकाले ४० सडकलाई एकैसाथ विस्तार गर्ने भएको छ । स्थानीय निकायको स्वामित्व रहेका भित्री सडक ८ मिटर फराकिलो बनाइनेछ । त्यसका लागि अर्थ मन्त्रालयले करिब ७४ करोड रुपैयाँ महानगरलाई दिएको छ । विगत केही महिनादेखि आर्थिक अभावले सुस्ताएको सडक विस्तारले पुन: गति लिने महानगरका प्रवक्ता ज्ञानेन्द्र कार्कीले बताए । केही सडक भत्काएर छोडेका छौं, केही विस्तार गर्न बाँकी छन्, उनले भने, भत्काएकालाई कालोपत्रे गर्छौं र अन्यलाई चौडा बनाउँछौं । महानगरभित्रका करिब २५ किमि सडक विस्तार गरिने उनले बताए । टेन्डर प्रक्रिया अघि बढाइसकेका छौं, उनले भने, अब वैशाखदेखि कालोपत्रे तथा विस्तार अघि बढ्छ ।महानगरका अनुसार हालसम्म करिब सय किमिभन्दा बढी सडक विस्तार भइसकेको छ । पहिलो चरणमा सडकछेउ मापदण्डविपरीत निर्माण गरिएका भौतिक संरचना भत्काइने उनले बताए । ८ मिटरभन्दा कमका सडक विस्तार गर्ने काम महानगर हो, त्योभन्दा माथिको जिम्मा उपत्यका विकास प्राधिकरण र सडक विभागको हो, उनले भने, महानगरका प्रत्येक गल्ली दमकल ओहरदोहर गर्न सक्ने गरी सडक फराकिलो बनाउँछौं । उनका अनुसार टुकुचा मार्ग, सम्मान गल्ली, दीपज्योति मार्ग, पञ्चकुमारी मार्ग, सिमाना गल्ली, तल्लो टुसाल गल्ली मार्ग, आनन्द गोरखनाथ सडक, सरस्वती गल्ली, हिमालय मार्ग, रामहिटी सुकटोल, मैजुबहाल मार्ग र सूर्यविक्रम ज्ञवाली मार्गलगायत विस्तार तथा कालोपत्रे गरिनेछ । मापदण्ड मिचेर निर्माण गरिएका संरचना सार्वजनिक सूचनाद्वारा हटाउन अनुरोध गरिने उनले बताए । उनका अनुसार अनुरोध गर्दासमेत नमाने स्काभेटर लगाएर हटाइनेछ । सरकारले १० वर्षदेखि उपत्यकामा सडक विस्तारलाई तीव्र पारेको हो । महानगर, उपत्यका विकास प्राधिकरण, सडक विस्तार आयोजना र डिभिजन सडक कार्यालयले काम अघि बढाएका हुन् । प्रवक्ता कार्कीले ८ मिटरभन्दा कम चौडा ५० भन्दा बढी सडकलाई महानगरले विस्तार गरिसकेको बताए । महानगरले विस्तारका लागि झन्डै ८५ करोड रुपैयाँ खर्च गरिसकेको उनले बताए । आयोजनाले थप सय किमिभन्दा बढी सडक विस्तारका लागि चिहन लगाइसकेको छ । स्थानीयको अवरोध, अन्य कानुनी झन्झटले विस्तारमा केही सुस्तता आएको कार्कीले बताए । सरोकारवाला निकायसँग मिलेर सबै सडक विस्तार गर्छौं, उनले भने, आखिर ढिलो भए पनि विस्तार अघि बढ्छ, त्यसकारण अवरोध गरेर केही हुँदैन ।प्राधिकरण काठमाडौंका प्रमुख आयुक्त दीपक श्रेष्ठले मापदण्ड मिचेर बनाएका संरचना भत्काएर सडक विस्तार गर्ने बताए । केही दिन ढिला भए पनि मापदण्डविपरीत निर्माण गरिएका संरचना भत्काउँछौं, उनले भने, अवरोध पुर्याउनुको अर्थ छैन । प्राधिकरणका अनुसार लैनचौरनागपोखरी, रामकोटभीमढुंगा सडक पनि विस्तार गरिनेछ । नारायणहिटी संग्रहालयको उत्तर हुँदै नागपोखरीसम्मको करिब २ किमि सडकलाई २२ मिटर चौडा बनाइनेछ ।"
१५ सवारी धनीलाई कारबाही,"काठमाडौं यातायात व्यवस्था विभागले अनुगमनका क्रममा नियमविपरीत सञ्चालित १५ सवारीसाधनका सञ्चालकलाई जरिवाना गरेको छ । १३ बसलाई तोकिएभन्दा बढी भाडा उठाएकाले तिनका सञ्चालकलाई मंगलबार जरिवाना गरिएको विभागका प्रवक्ता टोकराज पाण्डेले बताए ।काठमाडौंबाट लुम्बिनी, पोखरा, जनकपुरलगायत गन्तव्यमा छुटेका दिवा तथा रात्रि बसको अनुगमन गर्ने क्रममा मनपरि भाडा उठाएको भन्दै १३ बसका सञ्चालक कारबाहीमा परेका हुन् । त्यसैगरी बिनालाइसेन्स गुडेको एउटा गाडी र बिनारुट परमिट चलाइएको एउटा गाडीलाई जरिवाना गरिएको छ ।विभागका कर्मचारी, इन्जिनियर र ट्राफिक प्रहरीसहितको टोलीले थानकोट नागढुंगा भई जाने गाडीको अनुगमन गरेको थियो । सवारी तथा यातायात व्यवस्था ऐनको दफा १६४ बमोजिम विभागले यस्ता घटनामा १ हजारदेखि ५ हजार रुपैयाँसम्म जरिवाना गर्न सक्छ । यसअघि विभागले बीपी राजमार्गमा अनुगमन गरी २५ भन्दा बढी गाडीका सञ्चालकमाथि कारबाही गरेको प्रवक्ता पाण्डेले बताए ।"
आयोग पुगे द्वन्द्वपीडित,"काठमाडौं सशस्त्र द्वन्द्वबाट प्रभावित महिलाले आफ्नो गल्तीबिनै तत्कालीन राज्य र विद्रोहीको चेपुवामा परि विभिन्न प्रकारका हिंसा सहनुपरेको उल्लेख गर्दै राज्यले माफी माग्नुपर्ने बताएका छन् । बाँके, बर्दिया, जुम्ला, कालीकोट र कञ्चनपुरका २५ महिलाले द्वन्द्वका बेला भएका घटनाको सत्यतथ्य पत्ता लगाउन गठित दुई आयोगका पदाधिकारीसँग बिहीबार भेटेर यस्तो बताएका हुन् । सरकारले द्वन्द्वमा भएका घटनाको सत्य पत्ता लगाउन २ वर्षअघि सत्यनिरुपण तथा मेलमिलाप आयोग र बेपत्ता पारिएका व्यक्तिको छानबिन आयोगको गठन गरेको थियो । दी स्टोरी किचेनको संयोजनमा आयोग पुगेका महिलाले सामाजिक लाञ्छनाले जीवनयापनमै अप्ठयारो परेको बताए ।"
दुर्घटनामा दुईको मृत्यु,काठमाडौं तीनकुने र कालीमाटीमा शुक्रबार दुर्घटना हुँदा दुईजनाको मृत्यु भएको छ । कोटेश्वरबाट बानेश्वरतर्फ गइरहेको बा५३प ५४२६ र बा६०प ९४९६ नम्बरको मोटरसाइकल ठोक्किँदा एकजनाको मृत्यु भएको छ । दुर्घटनामा सोल्टीमोड बस्ने १९ वर्षीय भत्सल नाम गरेका भारतीयको मृत्यु भएको छ । तीनजना भने घाइते भएको ट्राफिक प्रहरीले जनाएको छ । त्यसैगरी साँझ ५ बजे टेकुबाट कालीमाटी आइरहेको बा२ख १९८१ नम्बरको बसले सोही दिशातर्फ आइरहेको बा३५प ३५७६ नम्बरको स्कुटरलाई ठक्कर दिँदा बझाङका २७ वर्षीय शंकर विकको मृत्यु भएको छ । उपचारका लागि अस्पताल लैजाने क्रममा विकको मृत्यु भएको प्रहरीले जनाएको छ ।
लागूऔषधसहित पक्राउ,"काठमाडौं नेपाल प्रहरीको लागूऔषध नियन्त्रण ब्युरोले लागूऔषधसहित ५ जनालाई पक्राउ गरेको छ । गोकर्णेश्वर १२, जोरपाटीबाट बुधबार डाइजेपाम, फेनारगन र ब्रुपेनर्फिनसहित सिन्धुपाल्चोकका २३ वर्षीय छिरिङ लामा, २७ वर्षीय मिलन लामा र ३३ वर्षीय विजय तामाङ पक्राउ परेको प्रहरीले जनाएको छ । त्यसैगरी बिहीबार ब्युरोले ललितपुर महानगरपालिका ठैब बस्दै आएका भक्तपुरका १८ वर्षीय अविक थापा र काभ्रेका २८ वर्षीय सूवर्ण कुँवरलाई पक्राउ गरेको छ । उनीहरूको साथबाट नाइट्रोजेपाम र नाइट्राभेट पनि बरामद भएको प्रहरीले जनाएको छ ।"
पार्टी पुनर्निर्माण सम्पन्न,ललितपुर भूकम्पले क्षति पुर्याएको पाटन लुँछेंननी: चाबहालस्थित पाटी पुननिर्माण भएको छ । एसएआई हेल्प नेपालमार्फत हाम्बुर्गस्थित मोर फाउन्डेसनको आर्थिक सहयोगमा पाटी पुनर्निर्माण भएको हो । चाबहाल मंका: खल:ले पाटीको संरक्षण र संवद्र्धनको जिम्मा समुदायले लिने बताए ।
प्याथोलोजिस्टको सम्मेलन,काठमाडौं एसोसिएसन अफ क्लिनिकल प्याथोलजिस्ट अफ नेपाल (एनसीपीएन) र सार्क एकेडमी अफ साइटोप्याथोलजी एन्ड हिस्टोप्याथोलजी (एसएसीएच) को तीनदिने अन्तर्राष्ट्रिय सम्मेलन बिहीबारदेखि सुरु भएको छ । सम्मेलनमा दक्षिण एसियाली मुलुकका साथै अन्तर्राष्ट्रियस्तरको प्याथोलजिस्टहरूको सहभागिता रहेको छ । सम्मेलनमा विभिन्न विशेषज्ञले यो क्षेत्रमा भएका अध्ययन अनुसन्धानबारे छलफल गर्नेछन् ।
राजधानीमा शैक्षिक प्रदर्शनी,"काठमाडौं कमलपोखरीस्थित इस्लिङटन कलेजले अ डे इन ब्रिटेन शैक्षिक प्रदर्शनी गरेको छ । बेलायतमा हुने सांस्कृतिक रहनसहन, पहिरन, खेलकुद, फेसनलगायत विषय समेटेर प्रदर्शनीको आयोजना गरिएको हो । शुक्रबार सम्पन्न प्रदर्शनीको संयोजन बीबीए र बीआईटी अध्ययनरत विद्यार्थीले गरेका हुन् । अध्ययन सकेपछि व्यावसायिक जीवनमा आइपर्ने विभिन्न चुनौतीलाई समेटेर एक महिना लामो एस्पायर२०१७ को आयोजना गरेका हुन् । सम्बन्धित विषय तथा क्षेत्रमा प्रवेश गर्न सहजताका लागि विजनेस प्लानिङ, विभिन्न सञ्चारमाध्यको प्रयोजनको लागि प्रिन्ट र टेलिभिजन विज्ञापन निर्माण गर्ने विषयमा प्रतिस्पर्धा गराइएको आयोजक निखिलराज श्रेष्ठले विज्ञप्तिमार्फत जनाएका छन् । आईटी तथा व्यवस्थापन अध्यापन गराइने कलेजमा अध्ययनरत ७० विद्यार्थी प्रदर्शनीमा जुटेका थिए ।"
किसान संघमा श्रेष्ठ,"काठमाडौं नेपाल किसान संघ काठमाडौं २ नम्बर क्षेत्रको सभापतिमा सत्यनारायण श्रेष्ठ चयन भएका छन् । कागेश्वरी मनहरा नगरपालिकाथलीमा भएको संघको चौथो अधिवेशनले उपसभापतिमा राजन पुडासैनी, मोहन शर्मा जमकटेल, सचिवमा किशोर बस्नेत, सहसचिव बद्री लामिछाने, कोषाध्यक्ष शालिकराम दुलाललाई चयन गरेको छ । यस्तै, सदस्यमा हर्क मोक्तान, पोटे थिङ, बिदुर पुडासैनी, दशरथ अधिकारी, तुल्सीनारायण श्रेष्ठ, राजु हलान चयन भए । त्यस्तै कागेश्वरी मनहरा नगरपालिका सभापतिमा मोहनबहादुर खडका, उपसभापति रामप्रसाद पोखरेल, सचिव रामप्रसाद फुयाल, सहसचिव दयाराम घिमिरे, कोषाध्यक्ष रामहरि पुडासैनी चयन भए । संघको शंखरापुर नगरपालिका सभापति समुद्रमान श्रेष्ठ, उपसभापतिमा महेश्वर पुखुसी, सचिव राजकुमार दुलाल, कोषाध्यक्ष सागर श्रेष्ठ चुनिए ।"
सुशीलाको साहस,"प्रधानन्यायाधीश मात्रको कुरा होइन, जिल्ला न्यायाधीश पनि स्वच्छ र निर्भीक भएर न्याय दिन थाल्छ भने उसलाई टिक्न गाह्रो हुन्छ, हाम्रो नेपालमा । अदालत र न्याय व्यवस्था नै हामीले चलाएका छौं, हामीले नै न्याय दिलाउँछौं, हामी नभए त न्याय सर्वसुलभ हुँदैन भन्ने वकिलहरू अर्थात् बारको भनाइ हुन्छ । समग्रमा बारसंँग सहमत नहुने २४ जना वकिल त्यसै अल्पमतमा पर्छन्, मौन बन्छन् । आफूले भने बमोजिम भएन भनेर अहिले प्रधानन्यायाधीश सुशीला कार्कीमाथि पनि स्वेच्छाचारी र कार्यक्षमताको अभाव आदि आरोप लगाउन थालिएको छ । अझ महाअभियोग लगाउनुपर्छ भनी प्रमुख राजनीतिक दलहरूलाई गुहार्न थालिएको छ । प्रधानन्यायाधीशमाथि नेपाली कांग्रेस सभापतिकहाँ उजुरी दिन गइन्छ । उजुरी दिन पनि प्रजातन्त्रवादी, माओवादी तथा अन्य वादी वकिलहरूसमेत पुगेका छन्, ती सबैको एउटै स्वर प्रधानन्यायाधीशमाथि पोखिएको पाइयो । लोकमानको मुद्दादेखि नै प्रधानन्यायाधीशको विरोध हुनथालेको छ । लोकमानले सबै राजनीतिक दल र नेतालाई मात्र होइन कि दक्षिणको दूतावास, गुप्तचर निकाय, सरकार लगायतलाई प्रभाव पार्न सकेरै अख्तियारको प्रमुख आयुक्त भएका थिए । तर त्यत्रो स्रोतसाधन र शक्ति भएकाले पनि एउटी महिला प्रधानन्यायाधीशलाई प्रभाव पार्न सकेनन् । सुशीलामा अदम्य साहस, इमानदारिता, निर्भीकता र निर्भय हुनु आम नेपालीका लागि गौरवको कुरा हो । उच्च अदालतमा मुख्य न्यायाधीश र सर्वोच्च अदालतमा प्रधानन्यायाधीशको आफ्नै केही न्यायाधीशले विरोध गर्छन्, आफ्नो निहित र निकृष्ट स्वार्थपूर्ति नभएकोमा । त्यतिबेला प्रधानन्यायाधीश रामप्रसाद श्रेष्ठविरुद्ध पनि केही वरिष्ठ न्यायाधीशहरू नै लागेका थिए । उहाँजस्तै अहिलेकी प्रधानन्यायाधीश पनि आफ्नै सहयोगीहरूबाट जतिसुकै असहयोग र विरोध गरे पनि विचलित हुनुभएन । लोकमानको मुद्दा र भ्रष्टाचार मुद्दामा प्रधानन्यायाधीश कार्कीको व्यवहार र भनाइले गर्दा अब उनको पालाभरि आफ्नो हात काटेजस्तो हुने भयो, कसैको केही काम गर्न नसकिने भइयो भनी एकथरी अदालतभित्रै पिरोल्लिइरहेका छन् । मुद्दामा लोभ, लालच, दबाब, प्रभाव सबै हतियार प्रयोग गरी न्यायाधीशलाई आफ्नु पक्षमा पार्न खोजिन्छ । न्यायाधीशले म राम्रोसँंग हेरिदिउँला, न्याय पारिदिन्छु भनेर मुद्दाका पक्षको चित्त बुझ्दैन । पोको नसमातेसम्म पक्षले पत्याउँदैन । अन्य हतियार प्रयोग नभएपछि लोकमानले प्रधानन्यायाधीश कार्कीसंँग माइतीतर्फ नजिकको नाता पर्छ, अवं ३० नं बमोजिम उहाँले नातेदारको मुद्दा हेर्न मिल्दैन भनी आफू र कनकमणि दीक्षितकी पत्नीसमेत नाता पर्ने भनी सर्वोच्च अदालतमा निवेदन नै दिएका थिए । आफूले लोकमानलाई नचिन्ने, नाता नपर्ने भनी आदेश नै भयो । यसरी लोकमानको त्यो ब्रह्मास्त्र पनि असफल हुनपुगेको थियो । त्यसपछि म्याद तामेलीमा बखेडा झिक्न थालेका हुन् । उनले सुशीला निवृत्त भएपछिको निरापद बाटो खोजेका थिए । तर सफल हुनसकेनन् । यस्तो विवादित स्थितिमा वकिल र बारलाई चिढाएर किन मुद्दा हेर्ने भनी कतिपय न्यायाधीशले गति छाडेर त्वम् शरणम् गरिदिन्छन् र प्रिय भइदिन्छन्, हाम्रो देशमा त्यस्तै भइरहेको छ । वकिलसंँग संघर्ष गरेर मुद्दा हेर्ने न्यायाधीश पाउन सिला खोजेजस्तै हुन्छ । प्रहरी महानिरीक्षक नियुक्ति विवादमा पनि सबै हतियारले काम नगरेपछि महान्यायाधिवक्ता लगायत चन्द पक्षका ३० भन्दा बढी वरिष्ठ वकिलले बहस बहिष्कार गरे । प्रधानन्यायाधीश कार्कीलाई तर्साउने हतियार यही हो भनी प्रयोग गरेका हुन्, तर उनी टसको मस भइनन्, गलिनन् । अदालतमा नेतृत्व गर्ने न्यायाधीश बिकेमा बेञ्च सपिङ अर्थात् रोजेको इजलासमा मुद्दा पार्न सकिन्छ । विगतका कतिपयले त्यसै गरे भनिन्छ । अहिले पनि आफूले चाहेको न्यायाधीशकोमा मुद्दा परेन भन्ने भनाइ एकातिर छ भने अर्कोतिर वरिष्ठ न्यायाधीशलाई राखिएन भन्ने पनि गुनासो गरेको देखिन आयो । वकिलले चाहेको, खोजेको न्यायाधीशको इजलासमा मुद्दा पारिदिएको भए त कार्कीको विरोध हुने नै थिएन । उहाँजस्तो राम्रो प्रधानन्यायाधीश, न्यायदिने न्यायमूर्ति कोही पनि थिएन भनी गुणगान गरिन्थ्यो, उहाँको हाइहाइ हुन्थ्यो । तर न्याय भने मर्न जान्थ्यो । अन्तरिम आदेश जारी गर्ने न्यायाधीशलाई सुनुवाइमा राख्नु हुँदैन भन्ने कानुनी व्यवस्था छैन । परम्परामा पनि अन्तरिम आदेश जारी गर्नेलाई राख्नु हुँदैन भन्ने छैन । हामीले पनि अन्तरिम आदेश जारी गरेकोमा पनि मुद्दा हेर्दै आएका थियौं । मुद्दाका एकपक्ष वकिलले भनेको गर्दै र मान्दै जाने हो भने त पीडितले न्याय पाउन सक्दैनन् । न्यायाधीशले जिम्मेवारी लिनुपर्छ, स्वच्छसंँग निर्भीक भएर काम गर्ने हो भने कसैले आरोप लगाउला भनेर डराउने कुरा हुँदैन । वकिलको प्रिय हुने न्यायाधीशले न्याय दिन सक्दैन । सुशीला कार्की त वकिलबाट आएकी हुन्, उनले वकिलको नसनस देखेकी, बुझेकी छन् । आलोचना, धम्की र गालीले उनलाई छुँदैन । आकाशै खसे पनि न्याय दिन विमुख हुने छैनौं भनी १२ आंै शताब्दीमा म्याग्नाकार्टामा उल्लेख भएको कुरा सबैले मुखरित गरेका छन्, आदर्श छाँट्न परे उद्धरण गर्छन्, तर व्यवहारमा भने हामी ठिक उल्टो छौं । नेपालमा धेरै प्रधानन्यायाधीश भए, तर नाम लिन सकिनेमा हरिप्रसाद प्रधान, विश्वनाथ उपाध्याय, रामप्रसाद श्रेष्ठ र अहिले सुशीला कार्की नै अग्रपंक्तिमा रहन पुगे । न्यायमा ज्यादती भयो, कुशासन बढ्यो, भ्रष्टाचार बढ्यो भने रामप्रसाद श्रेष्ठ वा सुशीला कार्कीको अवतार नेपाली न्यायप्रेमीले पाउँदा रहेछन्, पाइयो र पाइँदैछ । सर्वोच्च अदालतमा चलिरहेका बाँकी भ्रष्टाचार मुद्दा पनि हेर्दाहेर्दैमा राखेर प्रधानन्यायाधीश सुशीला कार्कीकै पालामा टुंगिनुपर्छ । कार्की विशेष अदालतका पूर्वअध्यक्ष हुन् ।"
अरु केही भएन,"(एक) एक दिन नेकपा एमालेका अध्यक्ष कमरेड खड्गप्रसाद शर्मा ओलीको पेटेन्ट चुटकुलामा सुटुक्क राष्ट्रियता पस्यो । अनि असाध्यै रमाएर घरघर डुल्न थाल्यो । कहिले राष्ट्रकवि माधवप्रसाद घिमिरेको लैनचउरस्थित भव्य घरमा भने कहिले चित्रकार एवं निबन्धकार मनुजबाबु मिश्रको बौद्ध, महाँकालको मोन्टाज नामक घरमा ।कविवर माधवप्रसाद घिमिरेको उहिलेको राजतन्त्रप्रदत्त राष्ट्रकवित्वले कमरेड खड्प्रसाद शर्मा ओलीको अहिलेको अति उत्साहित बालसुलभ राष्ट्रियतालाई घरीघरी आत्मीय आशिर्वाद दियो । त्यसपछि यो मुलुकमा एकपटक फेरि राजतन्त्र नआएसम्म आफ्नो घरबाट पटक्कै बाहिर ननिस्कने चित्रकार एवं निबन्धकार मनुजबाबु मिश्रको कडा कसमले पनि घरको आँगनसम्म हिँंडेर आइपुगेको कमरेड ओलीको नयाँनयाँ अस्तित्वमा आएको कलिलो राष्ट्रियतालाई गुलियो चियासँगै टन्नै पौष्टिक चमेना खुवाएर पठायो ।यो देखेर राष्ट्रियता सँगसँगै यो घरदेखि त्यो घरसम्म अटुट हिंँडिरहेको कमरेड खड्गप्रसाद शर्मा ओलीको पेटेन्ट चुटकुला अत्यन्तै दंगदास थियो के म साँच्चिकै राष्ट्रिय स्तरको भइसकेंँ त ? अर्थात् राष्ट्रिय चुटकुला । अर्काे शब्दमा अखिल नेपाल राष्ट्रवादी चुटकुला । वाह !(दुई)कमरेड खड्गप्रसाद शर्मा ओलीसँग नेकपा एमालेको सर्वाेच्च अध्यक्ष पदको प्रतिस्पर्धात्मक चुनावमा नराम्ररी पराजित कमरेड माधवकुमार नेपालको पराजय एकदिन पराजयताको अन्तिम किनारामा पुग्यो । अनि त्यहीं टुक्रुक्क बसेर गम्भीरतापूर्वक सोच्न थाल्यो, कमरेड माधवको पराजयता कमरेड ओलीको राष्ट्रियता त दिनप्रतिदिन बढ्दै गइरहेको छ बा यस्तो हँुदै जाने हो भने त यो कमरेड ओलीको बढ्दो राष्ट्रियताले राष्ट्रको सीमा पनि सजिलैसित नाघेर अन्तर्राष्ट्रिय राष्ट्रियता हुन बेर छैन । र यता म भने यो राष्ट्रको सधैंभरि पराजितको पराजित नै हे प्रभु, यो कस्तो बहुदलीय जनवादी अन्याय ! यो दु:खियामाथि कृपा गर, दयानिधान !केही बेरपछि कमरेड माधवकुमार नेपालको पराजयता एक्कासी खुसी भएर बुरुक्क उफ्रियो । वास्तवमा ऊ अर्थात कमरेड माधवको पराजयता आफ्नो सोचको एउटा ठोस निष्कर्षमा पुगिसकेको थियो । तात्पर्य के भने कमरेड ओलीको राष्ट्रियता अन्तर्राष्ट्रिय हुनासाथ यस राष्ट्रको राष्ट्रियता डल्लै मेरै भागमा । मेरो मतलव, नेकपा एमालेको राष्ट्रियता । यो त खास्साको खुसीको कुरो हुने भएन र ? कमरेड माधवको पराजयता खुसीको उत्कर्षमा पुगेर विलकुलै सोचमुक्त भइसकेको थियो ।(तीन)एकदिन नेकपा एमालेको सिनियर नेता कमरेड जेएन खनाल उर्फ कमरेड झलनाथ खनालको साविक बमोजिमको सिनियरिटी निकै उदासउदास भयो ।यसको कारण के भने नेकपा एमालेमा एकातिर कमरेड खड्गप्रसाद शर्मा ओलीको जब्बर पक्ष रहेको छ भने अर्काेतिर कमरेड माधवकुमार नेपालको गच्छे बमोजिमको जुझारु विपक्ष । अनि म याने कमरेड जेएनीय सिनियरिटीचाहिँं कहाँ ? अर्थात् विशुद्ध भूमिगत कालमै पार्टी महासचिवको परम दायित्व बहन गरिसकेको कमरेड जेएन खनालको सिनियरिटी कहाँ ? मतलव यत्रो गह्रुंगो पार्टीगत सिनियरिटी कहाँ ? जहाँ भए पनि ऊ एकदिन दुवै पक्ष र विपक्षको ठिक्क बीचबाट फुत्त निस्केर फेरि पार्टीको लिडर हुनेछ । सिनियर लिडर । अर्थात पक्ष र विपक्ष, दुवैभन्दा मास्थिर । सिनियर शिरोमणि ।यही सोचेर नेकपा एमालेको सिनियर लिडर कमरेड जेएन खनाल उर्फ कमरेड झलनाथ खनालको सिनियरिटी चरम सन्तुष्ट देखियो ।(चार)नेकपा एमालेको प्रथम उपाध्यक्ष कमरेड वामदेव गौतमको कुनै बेलाको पुरानो मालेपन एकदिन जागृत भयो, अचानक । त्यही मालेपन, महाकाली सन्धि बेलाको नेकपा एमालेबाट सहसा छुट्टिएर बनेको मालेपन, कमरेड वामदेवको चम्किलो तारा छाप मालेपन । (यसलाई केही समयपछि खुद नेकपा मालेका तत्कालीन महासचिव कमरेड वामदेवले अकस्मात मृत्युप्रदान गरेर हत्तपत्त आफू नेकपा एमालेमा पुन: प्रवेश गरेका थिए ।)अब कमरेड वामदेव गौतमको मालेपनले आफ्नो यामानको टाउको उचालिसकेपछि एकपटक फेरि माले पार्टी त अस्तित्वमा आउनैपर्यो नि यही कमरेड वामदेवमा सहसा जागेको मालेपनले तय गर्यो । अनि यस पटकको माले पार्टीको यस्तो नाम राखिने भयो नेकपा माले (एमाले) । यसउसले अब कमरेड वामदेवले नयाँ नेकपा माले (एमाले) लाई नेकपा एमालेमा समावेश गराउनै परेन । यसको अर्थ के हो भने तमाम खाले झन्झट समाप्तम् !(पाँच)एकदिन कमरेड खड्गप्रसाद शर्मा ओलीको राष्ट्रिय चुटकुला, कमरेड माधवकुमार नेपालको पराजित पराजयता, कमरेड जेएन खनाल उर्फ कमरेड झलनाथ खनालको सिनियर सिनियरिटी र कमरेड वामदेव गौतमको हठात् जागेको मालेपन।एकदिन, हो, एकदिन नेकपा एमालेको अस्थायी हेडक्वाटर, धुम्बाराहीमा के भयो भने के भयो, भयोबस भयो । अरु केही भएन ।"
कहाँ चुक्यो नेतृत्व ?,"नख्खु जेलब्रेक भएको ४० वर्ष भएको छ । नेपालको राजनीतिक परिवर्तन, खासगरी कम्युनिष्ट आन्दोलन आजको अवस्थामा आइपुग्नुको पछाडि उक्त जेलब्रेकले महत्त्वपूर्ण भूमिका निर्वाह गरेको छ । यद्यपि अहिले राजतन्त्रात्मक प्रणाली अन्त्य भई संघीय लोकतान्त्रिक गणतन्त्र स्थापना भइसकेको अवस्थामा राजनीतिक जेलनेलका कुरा अब इतिहासको विषयमात्र बन्नुपर्छ र लोकतान्त्रिक मूल्यमान्यताका आधारमा शान्तिपूर्ण रूपान्तरणको बाटोबाट मुलुक अगाडि बढ्नुपर्छ । विश्व इतिहासले बताउँछ, निरंकुश शासनभित्रका सबै किसिमका अन्याय र अत्याचार अन्त्य र नागरिक अधिकार सुनिश्चितताको पक्षमा लाग्ने हजारांंै योद्धा जेल, सेल, नेल, हत्कडी लगायतका क्रूर यातनाको सामना गर्न बाध्य बनाइए । अन्याय विरुद्ध जीवनको बाजी लगाएर लड्ने योद्धाहरूका लागि जसरी पनि जनताको बीचमा पुग्ने कुरा सधंै प्राथमिकतामा पर्नु स्वाभाविक थियो । न्यायका पक्षमा क्रियाशील रहन शत्रुको जेलको घेरा तोड्ने सोच आम मान्यताकै रूपमा रहेको पाइन्छ । अमेरिकामा जनजीविका, नागरिक अधिकार र राष्ट्रियताका अभियन्ताले १८६४ फेब्रुअरी ९ मा रिचर्ड भर्जिनियामा गरेको लिवी प्रिजन एस्केप, दक्षिण अफ्रिकामा रंगभेद विरोधी अभियन्ताले डिसेम्बर ११, १९७९ मा गरेको प्रिटोरिया प्रिजन ब्रेक, १९८३ सेप्टेम्बर २५ को नर्थ आयरल्यान्डको मेज प्रिजन ब्रेक विश्व इतिहासमा महत्त्व राख्ने राजनीतिक जेलब्रेकका घटना हुन् । नेपालमा जेलब्रेकनेपालमा राजनीतिक जेलब्रेकको सुरुवात राणाशासन विरुद्ध क्रान्तिमा लागेका गणेशमान सिंहले २००१ असार ७ गते जेलको पर्खाल नाघेर भाग्ने क्रमबाट भएको पाइन्छ । २००८ माघ १८ गते राति एकदेव आलेको नेतृत्वको रक्षादलले बाहिरबाट विद्रोह गरी डा केआई सिंह लगायतलाई जेलमुक्त गरी २४ घन्टाका लागि सत्ता नै कब्जा गरेको इतिहास छ । पञ्चायतको सुरुवातसंँगै तनहुँबाट गिरफ्तार भई जेल सरुवा हँुदै पाल्पा पुर्याइएका एकदेव आले २०१८ माघ २१ गते पाल्पा जेल तोडेर निस्किए । माघ २२ गते पृथ्वी नै प्रलय हुने हल्लाले सबै मानिस चिन्तित भएको मौका छोपी प्रहरीको बन्दुक कब्जा गरेर जेलबाट निस्केका आले बनारस पुगेर पुष्पलालको सम्पर्कमा रही नेकपाको गतिविधिमा लागेका थिए ।पञ्चहरूबाट जनतामाथि भएको अन्याय र गलत क्रियाकलापको विरोध तथा भण्डाफोर गरेको आरोपमा पक्राउ परेका लक्ष्मीदत्त जोशी, राम थापा र अरुण पौडेल २०२६ साउन २७ गते कञ्चनपुर जेलबाट झ्याल फोरेर डोरीको सहायताले बाहिर निस्केका थिए । राम पुन: पक्राउ परे भने लक्ष्मीदत्त र अरुण बनारसमा पुष्पलालको सम्पर्कमा पुगी पार्टी काममा जुटे । २०२६२७ सालतिर विद्यार्थी आन्दोलनमा लाग्दै झापा आन्दोलनबाट प्रभावित माधव न्यौपाने पार्टी कामको सिलसिलामा २०३३ मंसिर ८ मा साथीहरूसहित दाङ पुगेका बेला गिरफ्तार भए । उनी भुप केसीसहित २०३४ साउन ११ गते जेल तोडेर फरार भए र प्रवासमा गई पार्टीे काममा लागे । प्युठानका जिल्ला शिक्षा अधिकारीलाई जनकारबाही गरेको आरोपमा गिरफ्तार दीर्घबहादुर सिंह लगायतका युवा राजकाज मुद्दामा प्युठान जेलमा राखिएका थिए । २०३४ पुस १६ मा दीर्घ चिम्नीको प्वालबाट छतमा निस्की डोरीको सहायताले पर्खाल नाघेर निस्किए र भारत पसे ।२०३७ असार १५ गते भारत प्रवासबाट पार्टी प्रकाशन लिएर आउने क्रममा १०१२ जना किसानसहित गिरफ्तार भई भैरहवा जेलमा राखिएका मोदनाथ प्रश्रित र विष्णु पौडेल भदौ १ गते झ्यालढोका फोर्दै डोरीको सहायताले पर्खाल नाघेर जनताको बीचमा पुगे । यस्तै, २०५७ चैत १७ गते माओवादी युद्धकालमा कमला नहर्की लगायत ६ जना महिला गोरखा जेलब्रेक गरेर निस्किए र पुन: युद्धमा होमिए । नख्खु जेलब्रेक र वामपन्थी आन्दोलननेपालको राजनीतिक इतिहासमा अलग महत्त्व राख्ने नख्खु जेलब्रेक २०३३ चैत १२ गते भएको थियो । २०२८२९ सालमा भएको झापा आन्दोलनका क्रममा सयौं क्रान्तिकारी गिरफ्तार भए । यातनाले शरीर जति नै गाले पनि शत्रुको जेलबाट सकेसम्म छिटो निस्केर जनताको बीचमा जानुपर्छ भन्ने सोच झापादेखि, वीरगन्ज र काठमाडौं आउँदासम्म उनीहरूमा कायमै रह्यो । लामो जेल सजाय तोकिएका झापा आन्दोलनका अगुवा र यसका अनुयायी नेताहरू सरुवा हुने क्रममा नख्खुमा जम्मा हुनपुगे । २०३३ मंसिरसम्ममा सीपी मैनाली, वीरबहादुर लामा, माधव पौडेल, नारद वाग्ले, भीष्म धिमाल, जीवन मगर, प्रदीप नेपाल, नरेश खरेल, घनेन्द्र बस्नेत, केपी ओली, आरके मैनाली, मोहनचन्द्र अधिकारी, कामेश्वर हलुवाई, राजेन राजवंशी, गोपाल शाक्य, धर्म घिमिरे, हर्क खड्का, अशोक न्यौपाने लगायतका राजबन्दी नख्खुजेलमा एकैठाउँ जम्मा भए । नेपाली क्रान्तिको कामलाई अगाडि बढाउन कसरी बाहिर निस्कने भन्ने छलफल जारी नै थियो । रुद्र खरेलसँंगको सामान्य झगडाको निहुँमा केपी, आरके र मोहनचन्द्रलाई नख्खुबाट केन्द्रीय कारागार सारियो । बाँकीको बीचमा विभिन्न विकल्पमा छलफल हुने क्रममा सबैभन्दा उपयुक्त र सुरक्षित उपाय सुरुङ खन्नेमा सहमति भयो । फागुन १० गते सुरुङ खन्न थालियो । खन्ने, माटो व्यवस्थापन गर्ने, अरु बन्दी र प्रहरी प्रशासनको ध्यान अन्यत्रै भुलाउने लगायतका विषयमा कार्यविभाजन भयो । सुरुङ खन्ने क्रममा आइपरेका कैयांै व्यवधानको सामुहिक रूपमा व्यवस्थापन गर्दै अन्तत: ३२ दिनको अनवरत प्रयत्नपछि चैत ११ गते सुरुङमार्ग तयार भयो । यही बीचमा निस्कने समयमा बत्ती निभाउनेदेखि बाहिर निस्केपछि कहाँ र कसरी जानेसम्मको योजना बनेको थियो । चैत १२ गते साँझ झ्याप्प बत्ती निभ्यो । माधव, सीपी र वीरबहादुर सुरुङमा पसे । तर माधवमात्र बाहिर निस्कन भ्याए । बत्ती बलिहाल्यो । बत्ती योजनाअनुसार नभएर हुरीका कारण गएको रहेछ । सबैको मन आत्तियो । अब के गर्ने ? बत्तीको फ्युज उडाउने पटकपटकको प्रयत्न सफल भएन । नारद र अशोकको प्रयत्नमा ठूलो आवाजसहित ट्रान्सफर्मर नै पड्कियो । पन्ध्रैजना बन्दी बाहिर निस्किए । पुन: गिरफ्तारी र मृत्युसम्मको जोखिमबीच मनमस्तिष्कमा क्रान्तिपछिको उज्यालो बोकेर उनीहरूले अनेक हन्डर खाँदै २३ दिन फर्पिङको वरपर बिताए । र ससाना समूह बनाएर विभिन्न ठाउँमा जाने लक्ष्यसहित अगाडि बढे । यस क्रममा घनेन्द्र, नरेश, नारद, भीष्म र धर्म विभिन्न ठाउँबाट पुन: गिरफ्तार भए । कामेश्वर सम्पर्कविहीन भए । बाँकी ९ जना जनताको बीचमा पुगी निरंकुशताविरुद्ध जनताको अधिकार प्राप्तिको अभियानमा जुटे । नेपालको राजनीतिक परिवर्तन र कम्युनिष्ट आन्दोलनलाई आजको अवस्थामा पुर्याउन यस जेलब्रेकको विशेष योगदानलाई नकार्न सकिँदैन । मुख्य नेताहरूको ठूलो समूह एकैपटक जेल तोडेर बाहिर आएपछि कम्युनिष्ट आन्दोलनलाई एकीकृत गर्दै अगाडि बढाउने क्रममा नेकपा माले गठन गरी पञ्चायती निरंकुशताविरुद्ध जनतालाई संगठित र परिचालन गर्ने काममा लाग्यो । नख्खु जेलब्रेकको १३ वर्षपछि पञ्चायत अन्त्य गर्दै बहुदलीय व्यवस्था स्थापित भयो । र अगाडि बढ्ने क्रममा नेकपा एमाले आज नेपाली वाम आन्दोलनको मूलधार र जनताको आशाको केन्द्रका रूपमा स्थापित हुनपुग्यो । संघर्षपूर्ण कालखण्ड पार गर्दै आएको नेतृत्व आज त्यो उच्च आचारविचार, नैतिकबल, सामुहिकता, त्याग, निष्ठा, विवेक, मित्रवत् भावना, जनताप्रतिको उत्तरदायित्व, विश्वास र बलिदानलाई जीवन्त राख्दै नयाँ पिढीमा सम्प्रेषण गर्न कहाँ चुक्यो ? आजको ज्वलन्त प्रश्न हो । सायद समय अझै घर्केको छैन । विगतको त्यो अनुभव र अनुभूतिलाई स्मरण गर्दै समयसापेक्ष सिकाइका रूपमा अगाडि बढाउन पहल गर्ने कि ?"
नख्खु जेलब्रेकको ४ दशक,"चैत १२ को त्यो रात । अग्लाअग्ला चार दिवार । दिवारमाथि नाङ्गो तारको झन्झनाहट । नाइकेहरू आन्द्रा चुुँडुन्जेल कराउँदै थिए खबरदार ! खबरदार !! प्रहरीहरू घोक्रो फुटुन्जेल चिच्याउँदै थिए होसियार ! होसियार !! दिवार बाहिर राइफलधारीहरू लेफ्टराइट, लेफ्टराइट फन्को लाउँदै थिए । अग्लोअग्लो चार बुर्जाका सेन्ट्रीहरू हतियार ठ्याकठ्याक, ठुकठुक पार्दै ठिक छ, ठिक छ भन्दै थिए । र बेलाबेला होहोहो, हुहुहु, कुलुलुलुलु को अनौठो आवाजमा सतर्कता जनाउँथे । रात परेपछि उनीहरूको बेढङ्गै फुर्तिफार्ती देखिन्थ्यो । लडाइँमा मार्चपास गरे जस्तो, लडाइँ लड्न तयार भए जस्तो, लडाइँ नै लडिरहे जस्तो । त्यो ठाउँ कुनै गाउँ थिएन, गाउँसमाज थिएन, गाउँले वातावरण थिएन । त्यो थियो राजशाही पञ्चायती राज्यसत्ताको केन्द्रभाग राजधानीको नख्खु जेल । त्यहाँ थियौं हामी झापा विद्रोह गर्ने कम्युनिष्टहरू । र साथ थियो, मुस्लो समूह का क्रान्तिकारीहरू । शासकहरूलाई लाग्थ्यो, हामी तुक्ष कैदी, तँ जेलमै सड्छस्, जेलमै मर्छस् । गललल्ललहाँस्थ्यो शासक । हामी के थियौं, जे थियौं, छँदै थियौं । जमिनमाथि उनीहरूको सतर्कता, जमिनमुनि के सतर्कता ? आकाशमै के सतर्कता ? हाम्रो गुरिल्ला रणनीति थाहा पाउन सात जन्मै लाग्थ्यो । जमिनमाथि शक्ति देखाएर त नाचेकै थिए । ढुक्कले छाती फुलाएकै थिए । यावत् कुरा हामीले देखेकै थियौं । हामीले सहेकै थियौं । हामीले भोगेकै थियौं । हाम्रो योजनाको गोपनीयता र जमिन मुनिको चक्रव्यूहको के भेउ नि ? यो जमिन मुनिको लडाइँ थियो । हो, सुरुङ विद्रोहबाट शासक परास्त गर्नु थियो । जेलनेल, ऐनकानुन, कैदसजाय, शस्त्रअस्त्र, शासनशक्ति धुलिसारित गर्नु थियो । पराधीनको साङ्लो नख्खु खोलासँगै बगाउनु थियो ।राति १० बजे । पन्ध्र जनाको हाम्रो पल्टन अब अगाडि बढ्यो, सामुन्नेको मृत्यु त्यान्द्रोसरि वरण गर्दै । सामूहिक त्यागले सफलता प्राप्त गर्नु थियो । अन्य कैदीबन्दी कोठामाओछ्यानमा सुस्ताउँदै थिए । जेल कमिटीको आपत्कालीन बैठक बस्यो । सबै साथी आफैं छिटो निस्किने ध्याउन्नमा थिए । सबैलाई अघि पठाई आफूलाई सीपीले अन्तिम लिस्टमा राख्नुभयो । मैले त्यो लिस्ट अनुचित ठानेँ र काटेँ । सबै मूल्याङ्कन गरेर चार समूहको लिस्ट बनाएँ । त्यो प्रस्ताव अनुमोदन भयो । सुरुङ पार गर्न अब चार समूह तम्तयार थियो । एकदुईतीन समूह पालोपालो गर्दै सुरुङतिर लम्कियो । क्रान्तिलाई, पार्टीलाई सलाम गर्दै सीपीको समूह पार भयो । लगत्तै नरेशको समूह पार भयो । तुरुन्तै हर्कको समूह सुरुङ पार हुनुभयो । र अन्तिम मेरो समूह थियो । मेरो समूहका मित्रहरूले पनि निमेष भरमै सुरुङ पार गर्नुभयो । बाहिर भूमिगत पार्टीमाकेन्द्रमा सीपीको महत्त्व थियो र अन्य बौद्धिक मित्रहरूको । सबै मित्रलाई अघि लाएँ । म अन्तिममा जे सहुँला, भोगुँला, सहीछाप ठोकेँ । चारैतिर नजर लगाएँ, कान ठाडो पारेँ, परिस्थिति आँकलन गरेँ जेल शान्त छ, घोर निद्रामा छ । शिरपाउ, छेउटुप्पो शंका छैन । अनि म पनि लम्किएँ सुरुङतिर, सबै मित्रका तर्फबाट जेललाई विदा गर्दै । सुरुङको मुखमा खरायोको खोर थियो । यसो हेरेँ, खरायो पनि मौन छ । छिटो जाऊ, छिटो जाऊ! तिम्रा मित्रहरू गइसके! खरायोले पनि मलाई संकेत गरेजस्तो लाग्यो । सुरुङभित्र पसेँ, सुरुङको घर्रामा झ्यासझुस राखेँ र घर्रा लगाएँ । चार पाउ घस्रिँदै बाहिरी मुखमा पुगेँ, टाउको निकालेर आँखा डुलाएँ र कान थापेँ । सब ठिक पाएँ । प्रहरी आफ्नै तालमा, म आफ्नै सुरमा । गुरिल्ला चालमा फुत्त निस्किएँ । कुइनाले आलुबारी घस्रिएँ । नख्खु खोला पार गरेँ र डिलमा पुगेँ, जहाँ मित्रहरूलाई मेरो प्रतीक्षा थियो । म पुग्नासाथ सफलताको खुसी हामीमा छायो । हाम्रो योजनाले चरणचरणको खुड्किलो चढ्दै, संगीन जोखिम मोल्दै विजय पाउन सफल भयो । त्यो क्षण राज्यसत्ताको जेलनेल, ऐनकानुन कागजको खोस्टो भएको थियो । हामीलाई खुला आकाशले स्वागत गर्दै थियो । हामी मुक्त जमिन टेक्दै थियौं । र जनताको काखमा पुग्न आतुर थियौं । अनि अन्तिम पटक त्यो बूढो शैतानको घर नियाल्यौँ, जो रातको मस्त निद्रामै थियो, जहाँ केही समय पहिलेसम्म हामी बन्धक थियौं । बाईबाई नख्खु जेल ! हामीले छिटोछिटो कदम अगाडि बढायौं ।"
स्वरोजगारी समाजशास्त्र,"केही समयअघि दुइटा समाचार पढ्ने मौका मिल्यो । एउटा समाचार अछामको साँफेबगरमा सोसाइटी होटल एन्ड रेस्टुरेन्ट खोलेर बसेका प्रोप्राइटर हिक्मत कुँवर र उहाँकी श्रीमती सुनिताको थियो । समाजशास्त्रमा स्नातकोत्तर गरेका उहाँहरू दुवैले केही वर्षदेखि होटल व्यवसाय सञ्चालन गर्दैै आउनुभएको रहेछ । अर्को समाचार बाँके, कोहलपुरका विष्णु पोखरेल र उहाँकी श्रीमती शारदाको थियो । उहाँहरू दुवैले पनि समाजशास्त्रमा डिग्री गरे पनि आठ वर्षदेखि गाईपालन गर्दै आउनुभएको रहेछ । यी दुबै समाचारले मनमा केही प्रश्न उब्जिए । पढेपछि जागिर नै गर्नुपर्छ भन्ने मान्यता समाजमा अझै छ कि परिवर्तन हुँदैछ ? स्वरोजगारी स्वेच्छिक हो कि बाध्यता ? यसले सामाजिक सम्बन्धलाई जोड्छ कि भत्काउँछ ? नेपाली समाज र शिक्षा हाम्रो समाजमा शिक्षासँग जोडिएका सामाजिक मान्यतामा व्यापक परिवर्तन भैरहेको छ । यसको अर्थ मानिसको सोच, विचार, दृष्टिकोण र जीवनशैलीमा पनि बदलाव आएको छ । तापनि हाम्रो समाज, शिक्षा र गुजारा प्रणालीलाई हेर्दा अझै पनि स्थायी जागिरसँग जोडिएको सामाजिक मान्यता छ, तर परिवर्तन भैरहेको छ । स्थायी जागिर वा भनौं सरकारी जागिरलाई तुलनात्मक रूपमा जीवनयापन सहज बनाउनेदेखि सामाजिक मानप्रतिष्ठासँग जोडेर हेर्ने गरेको पाइन्छ । यसका लागि अध्ययन गर्ने विषय र त्यसको प्रयोग प्रत्यक्ष रूपमा जीवन गुजारासँगै जोडिएको छ भन्ने पनि हो । यसमा अन्य विषयजस्तै समाजशास्त्र पनि अछुतो रहन सक्दैन । तसर्थ उच्चशिक्षा अथवा डिग्री हासिल गरिसकेपछि के गर्ने, कसरी व्यक्ति तथा पारिवारिक जीवनलाई गर्व र खुसीसाथ सहज बनाउने भन्ने प्रश्नले पछ्याइरहेको देखिन्छ । यसको एउटै उत्तर खोजी गर्न कठिन छ । विगतमा समाजशास्त्रमा डिग्री गरिसकेपछि विशेषत: राष्ट्रिय तथा अन्तर्राष्ट्रिय गैरसरकारी संस्थालाई कार्यक्षेत्र बनाउनेमा प्राथमिकता थियो र हाल पनि छ । दोस्रो क्षेत्रका रूपमा शिक्षण पेसालाई लिएको पाइन्छ । स्वतन्त्र अनुसन्धानकर्ता, लेखनकार्य र सामाजिक कार्यकर्ता वा सुधारका साथै स्वरोजगारी क्षेत्रमा पनि आफ्नो पढाइ, ज्ञान, सीप र अनुभवलाई कार्यक्षेत्र बनाउन थालेको पनि पाइन्छ । स्वरोजगारी : इच्छा कि बाध्यता ?हाम्रो समाजमा स्वरोजगारीलाई हेर्ने दृष्टिकोणका दुइटा पाटा छन् । प्रथम, व्यक्ति वा परिवारको चाहनाले डोर्याएको स्वरोजगारी । जसमा व्यक्तिगत तथा पारिवारिक इच्छा, स्वतन्त्रता, बढी आम्दानी गर्ने अभिलाषा र पारिवारिक सदस्यबाट सञ्चालन गर्न सकिने कारणले प्रभाव पारेको देखिन्छ । अर्कोतर्फ बाध्यताले सिर्जना गरेको स्वरोजगारी जहाँ रोजगार हुने अवसर प्राप्त गर्न नसक्नु वा भनौं जागिर पाउने विकल्प नहुनाले पनि स्वरोजगारीका क्षेत्र बढेको पाइन्छ । तसर्थ यहाँ प्रश्न उठ्न सक्छ, के बेरोजगारी बढ्नु भनेको स्वरोजगारीका प्रकृति र क्षेत्र बढ्नु हो ? यसका पछाडि व्यक्तिको आवश्यकता, बेरोजगारी, अवसरको अभाव, खर्चिलो जीवनशैली र बदलिँदो सामाजिक परिवेश पनि पक्कै हो । स्वरोजगारी र सन्तुष्टि खुसी वा भनौं सन्तुष्टि केलाई मान्ने ? आधुनिक भौतिक वस्तुको उपभोग गर्न पाएकामा सन्तुष्टि मान्ने कि सरल जीवनयापनमा ? सन्तुष्टि पनि व्यक्ति, परिवार, परिवेश, स्थान, समय, वर्ग र पेसाअनुसार फरकफरक हुने गर्छ । व्यक्तिको सन्तुष्टि विशेषत: राजनीतिक, सामाजिक र आर्थिक पक्षसँग जोडिएको हुन्छ । सन्तुष्टि र असन्तुष्टि दुबै समाजकै उत्पादन हो । त्यसैले यो राज्यव्यवस्था, समाज र संस्कृतिअनुसार फरकफरक हुने गर्छ । स्वरोजगारी पनि व्यक्ति र परिवारको खुसीसँग जोडिएको हुन्छ । स्वरोजगारी र सामाजिक सम्बन्ध हाम्रा गाउँहरू तीव्र रूपमा सहरीकरणतर्फ उन्मुख भैरहेका छन् । लगभग ४२ प्रतिशत मानिस सहरको जीवनशैलीमा व्यस्त हुनथालेको तथ्याङ्कले पुष्टि गर्छ । यसले गर्दा सहरको जीवनशैली र सामाजिक सम्बन्धलाई इच्छा वा बाध्यताले रुचाउनेहरूको सङ्ख्या वृद्धि भैरहेको छ । व्यक्तिको ब्यस्त समय, रोजगारी, आम्दानीमा भएको वृद्धिले सामाजिक सम्बन्धमा परिवर्तन ल्याउँछ । यसले गर्दा व्यक्तिको आफ्नो पेसा वा वर्गले आफ्नो छुट्टै समूह वा सामाजिक सम्बन्ध बन्ने, थपिने र पुन: बन्ने क्रम जारी रहन्छ । केही ग्रामीण समाजलाई हेर्ने हो भने पारिवारिक स्वरोजगारीले सामाजिक सम्बन्ध तुलनात्मक रूपमा प्रगाढ बनाएको पाइन्छ । स्वरोजगारी नै सर्वोत्तम भन्ने पनि होइन होला । तर स्वरोजगारीले खुकुलिँदै गएको पारिवारिक सम्बन्धलाई जोड्न मद्दत गर्छ । भनिन्छ, व्यक्तिको सानो कामले पनि समाजमा सकारात्मक प्रभाव पार्न सक्छ । तसर्थ कँुवर र पोखरेल दम्पतीको स्वरोजगारी कार्यले समाजमा सकारात्मक प्रभाव पारेको देखिन्छ । निष्कर्षकुनै पनि शिक्षा एक विशुद्ध बौद्धिक विधाका रूपमा मात्र रहेको पाइँदैन । त्यससँग ज्ञान, सहज जीवनशैली, रोजगारी, मानप्रतिष्ठाका साथै पारिवारिक सम्बन्ध पनि जोडिएका हुन्छन् । यसको अर्थ शिक्षित हुनु भनेको बौद्धिकता आर्जन गर्नुमात्र नभएर जीवन सहज र सुखी बनाउनु पनि हो । त्यसकारण समाजशास्त्रको अध्ययन पनि यसबाट अलग हुन सक्दैन । स्वरोजगारीले बदलिँदो वर्तमान समाजमा तुलनात्मक रूपमा धेरथोर सकारात्मक प्रभाव भने पक्कै पारेको छ । यसले स्थानीय रोजगारीको सिर्जना, आर्थिक वृद्धि, सामाजिक नेतृत्वको परिपूर्तिका साथै सामाजिक सम्बन्धलाई जोड्न मद्दत गर्छ । तसर्थ रोजगारी वा भनौं स्वरोजगारी सिर्जना गर्न सम्बन्धित निकायले अझ सशक्त रूपमा काम गर्न आवश्यक छ ।"
जनताको हातमा अधिकार,"सरकारले फागुन ९ मा वैशाख ३१ गते स्थानीय निर्वाचन गर्ने घोषणा गरेयता आयोगले निर्वाचन तयारीलाई तीव्रता दिएको छ । यसै साता आयोजित पत्रकार सम्मेलनमा प्रमुख आयुक्त अयोधीप्रसाद यादवले स्थानीय तह निर्वाचनको केन्द्रीय स्तरबाट गरिनुपर्ने तयारी अन्तिम चरणमा पुगेको बताए । अब जिल्लास्तर हुँदै स्थानीय तहसम्म पुग्नेगरी आयोग अगाडि बढिसकेको छ, उनले भने, तोकिएको समयमै निर्वाचन गराउन आयोग दृढ संकल्पित छ । उनले निर्वाचनको ऐतिहासिक अभिाभारा पुरा गर्न आयोग द्रुतगतिमा बढिराखेको अवस्थामा राजनीतिक दलहरूबीच अपेक्षित सहमति, सहकार्य र विश्वास कायम हुन नसक्दा आयोगलाई गम्भीर बनाएको बताए । उनको आग्रह थियो, चुनावमा सबै दलको सहभागिताको वातावरण बनोस् । निर्वाचनका लागि राजनीतिक वातावरण बनिनसकेकाले अन्योल भने कायमै छ । तयारीमा जुटेको निर्वाचन आयोगसमेत अलमलमा छ । प्रमुख आयुक्त यादवले प्रधानमन्त्री पुष्पकमल दाहाललाई भेटेर राजनीतिक वातावरण निर्माणका लागि आग्रह गरिसकेका छन् । खासगरी तराई केन्द्रित संयुक्त लोकतान्त्रिक मधेसी मोर्चामा आबद्ध ७ दलले संविधान संशोधनबिना स्थानीय तहको निर्वाचन स्वीकार्य नहुने र हुन पनि नदिने भन्दै आएकाले निर्वाचन हुनेनहुने संशय छ । यद्यपि सरकारले मोर्चाको प्रमुख सरोकारको विषय रहँदै आएको प्रदेशको सीमांकन बाहेकका विषयमा संविधान संशोधन गरी अगाडि बढ्ने विषयमा राजनीतिक संवादलाई तीव्रता दिएको छ । उक्त विकल्पमा मोर्चा र प्रमुख प्रतिपक्षी एमालेसमेत सहमत भए निर्वाचनका लागि सहज राजनीतिक वातावरण बन्नेछ । ७४४ स्थानीय सरकारसंवैधानिक प्रावधानअनुसार गठित स्थानीय तह पुन:संरचना आयोगले निर्धारण गरेको ७१९ लाई सरकारले ७४४ (गाउँपालिका र नगरपालिका) पुर्याएर फागुन २७ बाट कार्यान्वयनमा ल्याएको छ । स्थानीय तह कार्यान्वयनको निर्णयसँगै साविकका २ सय १७ नगरपालिका (महानगरउपमहानगरसहित) र ३ हजार १ सय ५७ गाविस ७ सय ४४ वटा स्थानीय तहमा परिणत भएका छन् । अब ४ महानगर, १३ उपमहानगरपालिका, २४६ नगरपालिका र ४८१ गाउँपालिका भएका छन् । संविधान अनुसार ७५ वटै जिल्ला विकास समितिको नाम फेरिएर जिल्ला समन्वय समिति भएको छ । पुन:संरचनापछि स्थानीय तहको नाममात्रै फेरिएको छैन । तिनको भूमिका, अधिकार र क्षेत्र पनि विस्तारित भएको छ । पुन:संरचना आयोगका पूर्वसदस्य डा श्यामकृष्ण भूर्तेलले संविधानअनुसार साविकका स्थानीय निकाय अब सरकारको रूपमा परिणत भएको बताए । २०१९ सालमा गाउँ पञ्चायत गठन भएयता पहिलोपटक राष्ट्रियस्तरमा स्थानीय निकायको वास्तविक पुन:संरचना भएको उनले बताए । पुन:संरचनापछिको स्थानीय तहले प्रशस्तै अधिकार पाउनुका साथै संवैधानिक मान्यता पनि पाएको छ, उनले भने, संघीयता कार्यान्वयनको दिशामा महत्त्वपूर्ण काम भएको छ । अब जनताको घर नजिकै सरकारको उपस्थिति रहनेछ । संविधानमा संघीय लोकतान्त्रिक गणतन्त्र नेपालको मूल संरचना संघ (केन्द्र), प्रदेश र स्थानीय गरी तीन तहको रहने उल्लेख छ । राज्यशक्तिको प्रयोग पनि तीन तहले गर्न पाउने भनेको छ । त्यही अनुसार तीनै तहले प्रयोग गर्नेगरी राज्यशक्तिको बाँडफाँड पनि संविधानले गरेको छ । संविधानले स्थानीय तहको आफ्नै व्यवस्थापकीय अधिकारसमेत सुनिश्चित गरेको छ । आफ्नो कानुन आफैं बनाउन सक्नेसंविधानमा स्थानीय तहले प्रयोग गर्न पाउने २२ वटा एकल र १५ वटा साझा अधिकार तोकिएको छ । संविधानको अनुसूची ८ र ९ मा स्थानीय तहसँग सम्बन्धित अधिकार लिपिबद्ध छन् । संविधानले स्थानीय तहलाई आवश्यक कानुन बनाउनेसमेत अधिकार दिएको छ । संघीय मामिला तथा स्थानीय विकास मन्त्रालयको संघीय मामिला महशाखा प्रमुख डा हरि पौडेलले स्थानीय तहमा गठन हुने गाउँ र नगरसभाले संविधानले दिएको अधिकार प्रयोगका लागि आवश्यक कानुन बनाउन सक्ने बताए ।संविधानमा सहकारी, माध्यमिक शिक्षा, स्वास्थ्य, कृषि, खेलकुद, विद्युत, खानेपानी, सिंचाइ, वन, वातावरण, खानी खनिज, विपद् व्यवस्थापन, पुरातत्त्व, सुकुम्वासी व्यवस्थापन लगायत कैयन विषयका काम स्थानीय तहका लागि निर्धारण गरिएको छ । त्यतिमात्रै होइन, एफएम रेडियो, पत्रपत्रिका सञ्चालनदेखि सवारी साधन अनुमति, घरजग्गा धनीपुर्जा वितरणसम्मको अधिकार स्थानीय तहलाई दिइएको छ । स्थानीयले गर्ने कर संकलनको दायरा पनि विस्तार गरिएको छ । सरकारले संविधानले तोकेको अधिकारको विस्तृतीकरण गर्दा स्थानीय तहले गर्नुपर्ने ३ सय ५७ वटा कार्य पहिचान गरिएको छ । मन्त्रालयले तयार पार्दै गरेको स्थानीय तहको शासन सञ्चालन तथा व्यवस्थापन ऐनमा ती सबै क्रियाकलापलाई गाउँपालिका र नगरपालिकाको कामकर्तव्यको सूचीमा समेटेको छ । समावेशी जगकरिब १ करोड ४० लाख मतदाताबाट ३६ हजार ६ सय ३९ जना जनप्रतिनिधि छानिनेछन् । संविधान र स्थानीय तहको निर्वाचन ऐनले स्थानीय सरकारमा महिला, दलित र अल्पसंख्यक सहितको समावेशी प्रतिनिधित्वको सुनिश्चितता गरेको छ । आयोगका अनुसार आगामी निर्वाचनबाट ४० प्रतिशतभन्दा बढी महिला प्रतिनिधि निर्वाचित हुनेछन् । संविधानले ३६ प्रतिशत बढी महिला सुनिश्चित गरिदिएको छ । कुल जननिर्वाचित प्रतिनिधिमा १३ हजार ३ सय ६० स्थान महिलाका लागि सुरक्षित छ । ४ सय ८१ गाउँपालिकामा अध्यक्ष र उपाध्यक्ष गरी ९ सय ६२ जना र २ सय ६३ नगरपालिका (महानगरउपमहानगर समेत) मा प्रमुख र उपप्रमुख गरी ५ सय २६ जना निर्वाचित हुनेछन् । संविधानले प्रत्येक वडामा वडाध्यक्ष१ र सदस्य४ सहित ५५ जना जनप्रतिनिधि निर्वाचित हुने व्यवस्था गरेको छ । त्यस अनुसार ७ सय ४४ स्थानीय तहभित्र कायम रहेको कुल ६ हजार ६ सय ८० वडामा मात्रै वडाध्यक्ष र सदस्यसहित देशभरबाट ३३ हजार ४ सय जनप्रतिनिधि निर्वाचित हुनेछन् । त्यस बाहेक गाउँ र नगरसभाले दलित वा अल्पसंख्यक समुदायबाट गाउँपालिकामा २ जना र नगरपालिकामा ३ जना गाउँनगर कार्यपालिका सदस्य निर्वाचित गर्नेछन् । दलित वा अल्पसंख्यक सदस्य छान्ने मतदाता स्थानीय व्यवस्थापिका सदस्यहरू हुनेछन् । सभाबाट निर्वाचित हुने त्यस्ता सदस्यको संख्या ४ सय ८१ गाउँपालिकामा २ जनाका दरले ९ सय ६२ र २ सय ६३ नगरपालिकामा ३ जनाका दरले ७ सय ८९ जना हुनेछन् । गाउँ र नगरसभाको निर्वाचनको अन्तिम परिणाम प्राप्त भएको मितिले १५ दिनभित्र ती सदस्य चुनिने संवैधानिक व्यवस्था रहेको आयोगका प्रवक्ता सहसचिव सूर्यप्रसाद शर्माले बताए । वडाबाट छानिने ४ जना सदस्यमा कम्तीमा २ जना महिलाको प्रतिनिधित्व संविधानले सुनिश्चित गरेको छ । ऐनले २ जना महिला वडा सदस्यमा १ जना दलित हुनुपर्ने भनेको छ । २ महिला सदस्य हुनैपर्ने प्रावधानले स्थानीय तहमा महिलाको प्रतिनिधित्व १३ हजार ३ सय ६० सुनिश्चित भएको हो । महिलालाई उम्मेदवारीका लागि प्रोत्साहन गर्न आयोगले मनोनयन दर्ता शुल्कमा ५० प्रतिशत छुट दिने भएको छ । ऐनले गाउँपालिकाको अध्यक्षउपाध्यक्ष र नगरपालिकाको प्रमुखउपप्रमुख दुवै पदमा उम्मेदवारी दिने दलले दुईमध्ये एक पदमा महिला उम्मेदवार बनाउनुपर्ने व्यवस्था गरेकाले महिलाको प्रतिनिधित्व अझै बढ्नेछ । खुला तर्फबाट पनि महिला प्रतिनिधित्व आउने सम्भावना रहन्छ । आयोगका सचिव गोपीनाथ मैनालीका अनुसार एकजना मतदाताले आगामी स्थानीय तह निर्वाचनमा ७ जना जनप्रतिनिधिलाई मतदान गर्न पाउनेछन् । गाउँपालिकाको अध्यक्ष, उपाध्यक्ष वा नगरपालिकाको प्रमुख, उपप्रमुखसँगै वडाध्यक्ष र चारजना वडासदस्य पदका लागि मतदाताले मतदान गर्नेछन् । एउटै मतपत्रमा ती सातवटै पद छुट्टाछुट्टै खुलाइएको हुन्छ, सचिव मैनालीले भने, एकजना मतदाताले ७ पदका लागि ७ स्थानमा स्वस्तिक चिन्ह लगाएर मतदान गर्नेछन् ।जिल्ला समन्वय समितिको व्यवस्थासंविधानले स्थानीय तह अन्तर्गत गाउँपालिका, नगरपालिका, जिल्लासभा राखेको छ । जिल्ला भित्रको गाउँपालिका र नगरपालिकाबीच समन्वय गर्न गठित जिल्लासभा रहने संविधानमा प्रावधान छ । जिल्ला सभाको तर्फबाट गर्नुपर्ने सम्पूर्ण कामको सम्पादन जिल्ला समन्वय समितिले गर्नेछ ।फागुन २७ पछि साविकका ७५ वटै जिल्ला विकास समिति समन्वय समितिको कार्यालयमा परिणत भइसकेको छ । संविधानले गाउँपालिका, नगरपालिका र जिल्लासभाको कार्यपालिका र व्यवस्थापिकाको ढाँचाबारे स्पष्ट बोलेको छ । संविधानको भाग१७ र १८ मा त्यस सम्बन्धमा उल्लेख छ । गाउँपालिका र नगरपालिका भौगोलिक र प्रशासकीय एकाइ हुन् । अध्यक्ष, उपाध्यक्ष, वडाध्यक्ष र प्रत्येक वडाबाट निर्वाचित ४४ जना सदस्य र गाउँसभाले निर्वाचित गरेको दलित वा अल्पसंख्यक सदस्यसहितको गाउँसभा रहनेछ । नगरसभाको गठन पनि त्यसैगरी हुनेछ । संविधानले गाउँसभा र नगरसभाको कार्यकाल निर्वाचन भएको मितिबाट पाँच वर्षको तोकेको छ । स्थानीय तह निर्वाचन ऐनले सभाको कार्यकाल समाप्त हुनुभन्दा दुई महिनाअघि नै निर्वाचन गरिने व्यवस्था गरेको छ । संविधान अनुसार गाउँपालिकाको अध्यक्ष र उपाध्यक्ष तथा नगरपालिकाको प्रमुख र उपप्रमुख नै क्रमश: गाउँसभा र नगरसभाको पदेन अध्यक्ष र उपाध्यक्ष भई कार्यसम्पादन गर्नेछन् । उक्त सभाले संविधानले दिएको अधिकार कार्यान्वयनका सन्दर्भमा आवश्यक कानुन बनाउन सक्नेछ । सभाको सञ्चालन, बैठकको कार्यविधि, सेवासुविधा लगायत अन्य व्यवस्था प्रदेश कानुनबमोजिम हुने संविधानले भनेको छ । निर्वाचित अध्यक्ष, उपाध्यक्ष, वडाध्यक्षहरू बाहेक गाउँसभाले आफूमध्येबाट निर्वाचित गरेका चारजना महिला र गाउँसभाले निर्वाचित गरेको दलित वा अल्पसंख्यक समुदायका दुईजना सदस्यसमेत रहेको गाउँ कार्यपालिका गठन हुनेछ । नगर कार्यपालिकाको हकमा बाँकी व्यवस्था त्यस्तै भए पनि सभाले आफूमध्येबाट छान्ने महिला सदस्यको संख्या पाँच र दलित वा अल्पसंख्यक समुदायबाट निर्वाचित गरिनेको संख्या तीन छ । जिल्ला सभामा जिल्लाभित्रका गाउँ कार्यपालिका अध्यक्ष र उपाध्यक्ष तथा नगर कार्यपालिकाका प्रमुख र उपप्रमुख सदस्य रहनेछन् । संविधानको धारा २२० ले जिल्लासभा र जिल्ला समन्वय समिति सम्बन्धमा बोलेको छ । त्यस अनुसार जिल्लासभाले एकजना प्रमुख, एकजना उपप्रमुख, कम्तीमा तीनजना महिला र कम्तीमा एकजना दलित वा अल्पसंख्यकसहित कम्तीमा नौजना सदस्य रहेको जिल्ला समन्वय समितिको निर्वाचन गर्नेछ । गाउँ र नगरसभा निर्वाचनको अन्तिम परिणाम प्राप्त भएको मितिले ३० दिनभित्र जिल्लासभाको पहिलो बैठक बस्नेछ । जिल्ला भित्रको गाउँ वा नगरसभाको सदस्य जिल्ला समन्वय समितिमा उम्मेदवार हुन पाउनेछन् । जिल्लामा निर्वाचित भएका त्यस्ता व्यक्तिको गाउँ वा नगरसभाको सदस्य पद स्वत: रिक्त हुने संविधानमा व्यवस्था छ । तर रिक्त हुने पदको पूर्तिका सम्बन्धमा संविधान मौन छ । जिल्ला समन्वय समितिको साविकको जिल्ला विकास समितिको जस्तो भूमिका रहने छैन । समितिलाई गाउँपालिका र नगरपालिकाबीच समन्वय, विकास तथा निर्माणसम्बन्धी कार्यमा सन्तुलनका लागि अनुगमन गर्ने, जिल्लामा रहेका संघीय, प्रदेशका कार्यालय र स्थानीय तहबीच समन्वय गर्ने लगायतका भूमिकामा सीमित राखिएको छ । न्यायिक समितिसंविधानले प्रत्येक स्थानीय तहमा न्यायिक समिति रहने व्यवस्था गरेको छ । आफ्नो अधिकार क्षेत्रभित्रको विवाद निरुपण गर्न गाउँपालिकामा उपाध्यक्ष र नगरपालिकामा उपप्रमुखको संयोजकत्वमा तीन सदस्यीय न्यायिक समिति गठन हुनेछ । उक्त समितिमा जाने सदस्यलाई गाउँ वा नगरसभाले आफूमध्येबाट निर्वाचित गरेर पठाउनेछ । संघीयता कार्यान्वयनमा सरकारी तयारीसंविधान जारी भएको डेढ वर्षमा प्रत्येक प्रदेशमा उच्च अदालतको गठन, ७४४ स्थानीय तह कार्यान्वयन र त्योसँगै संविधानले तोकेको तहगत अधिकारको विस्तृतीकरण जस्ता विषय संघीयता कार्यान्वयनको दिशामा देखिने काम हुन् । स्थानीय तह पुन:संरचना आयोगका पूर्वसदस्य डा भूर्तेलले संविधानले निश्चित गरेको समयसीमाको बाध्यताका कारणमात्रै संघीयता कार्यान्वयनमा केही काम भएको बताए । संवैधानिक बाध्यताले उच्च अदालत गठन, स्थानीय तह पुन:संरचना जस्ता काम भएका छन्, उनले भने, तर सरकारबाट स्वस्फुर्त ढंगबाट हुनुपर्ने धेरै काम हुनसकेको छैन । प्रदेशको संरचनामा सरकार पसेकै छैन । उनले संघीयता कार्यान्वयनको दिशामा सरकारको गति सुस्त रहेको बताए । असोज ३ मा संविधान जारी भएको ६ महिनापछि ०७२ चैतमा प्रधानमन्त्रीको नेतृत्वमा उच्चस्तरीय संघीयता कार्यान्वयन तथा निर्देशक समिति गठन गरियो । त्यसै मातहत मुख्य सचिवको नेतृत्वमा समन्वय समिति बनाइयो । एक वर्षको अवधिमा उक्त समितिले गरेको उल्लेखनीय काम भनेकै अधिकारको विस्तृतीकरण हो । मुख्य सचिव सोमलाल सुवेदीले संघीयता कार्यान्वयनको सन्दर्भमा कर्मचारीतन्त्र बाधक हो भन्ने खालको ठूलो अविश्वास रहेका बेला कर्मचारी स्तरबाटै तीन तहको क्रियाकलाप र भूमिका प्रस्ट्याउने काम भएको बताए । संघीयता कार्यान्वयनका कुरा जटिल छन्, थुप्रै कुरालाई सन्तुलन मिलाउँदै जानुपर्छ, उनले भने, तर त्यस दिशामा महत्त्वपूर्ण उपलब्धि हासिल भएको छ । धेरैले नसोचेको ७४४ स्थानीय तह कार्यान्वयनमा गइसकेको छ । त्यसको निर्वाचन हुँदैछ । उनले जननिर्वाचित प्रतिनिधिको हातमा स्थानीय तह पुगेपछि त्यसको पूर्णरूपेण भूमिकाका लागि गृहकार्य भइरहेको बताए । संविधानको अनुसूची ५, ६, ७, ८ र ९ ले तीनवटै तहको एकल तथा साझासमेत १ सय १८ वटा अधिकार निर्धारण गरेको छ । त्यसको विस्तृतीकरण गर्दा तीनवटै तहले गर्नुपर्ने काम १ हजार ७ सय ९६ पहिचान भएको छ । केन्द्रीय सरकार (संघ) ले ८७३, प्रदेशले ५६६ र स्थानीय तहको ३५७ वटा कार्य र क्रियाकलाप पहिचान भएको छ । तहगत रूपमा पहिचान गरिएका क्रियाकलाप बडो सन्तुलित छन्, सुवेदीले भने, अब ती अधिकार र क्रियाकलाप सम्पादन गर्न आवश्यक पर्ने केन्द्रीय, प्रादेशिक र स्थानीय तहको संस्थागत संरचना पहिचान गर्नेतर्फ काम थालेका छौं । संघीय मामिला तथा स्थानीय विकास मन्त्रालयले कार्यान्वयनमा गइसकेको स्थानीय तहलाई तत्काल सञ्चाल र निर्वाचनमा सघाउने उद्देश्यले कार्यकारी अधिकृत परिचालन गरिसकेको छ । कार्यादेशका भरमा सञ्चालित स्थानीय तह सञ्चालनका लागि मन्त्रालयले ऐनको मस्यौदा तयार गर्दैछ । मन्त्रालयका सचिव केदारबहादुर अधिकारीले स्थानीय तहलाई आवश्यक पर्ने कर्मचारी व्यवस्थान, आवश्यक कानुन निर्माण र विषयगत सेवा स्थानीय तहमा पठाउने विषयमा केन्द्रित रहेको बताए । सचिव अधिकारीका अनुसार चुनाव नहुन्जेलसम्मको व्यवस्थापन, चुनाव भइसकेपछि जनप्रतिनिधिलाई हस्तान्तरण अवधिको व्यवस्थापन र स्थानीय सरकारले गर्नैपर्ने कामको निक्षेपणसम्मको कार्ययोजना बनाएर मन्त्रालयले काम थालेको छ । संविधानले स्थानीय तहलाई तोकेको तर हाल विभिन्न मन्त्रालयले गरिरहेको काम यथाशीघ्र तल ट्रान्सफर कसरी हुन्छ भन्नेबारे छलफल भइरहेको उनले बताए । अधिकार स्थानीय तहमा पठाउन विभिन्न मन्त्रालयसँग छलफल गर्न र आवश्यक कानुन निर्माणका लागि फरकफरक कार्यदल बनाएको छ ।सरकारले स्थानीय तह कार्यान्वयन सम्बन्धमा काम गर्न मुख्य सचिव सुवेदीको नेतृत्वमा केन्द्रीय व्यवस्थापन समन्वय समिति गठन गरेको छ । उक्त समितिले संविधानले तोकेअनुसार शिक्षा र स्वास्थ्यसँग सम्बन्धित कामलाई स्थानीय तहमा पठाएर त्यसको व्यवस्थापनका लाग निर्देशन दिएको छ । प्रधानमन्त्री कार्यालयमा संघीयता हेर्ने सचिव दिनेश थपलियाले संविधानले स्थानीय तहलाई दिएको अधिकारलाई यथाशीघ्र गाउँपालिका र नगरपालिकामा पुर्याउने उद्देश्यले विषयगत मन्त्रालयहरूलाई गृहकार्यको निर्देशन दिन थालिएको बताए । स्वास्थ्य र शिक्षा जनताको प्राथमिक सरोकारका विषय रहेको साथै ती विषयमा धेरै अधिकार स्थानीय तहलाई तोकिएकाले उक्त दुई मन्त्रालयलाई सेवा प्रवाहको विषय यथाशीघ्र तल पठाउन भनिएको उनले भने । प्रत्येक स्थानीय तहमा १५ शैयाको अस्पताल खोल्ने गृहकार्यका लागि स्वास्थ्यलाई र प्रत्येक तहमा अधिकृत खटाएर गाउँपालिका र नगरपालिकाबाट शिक्षाको काममा सहजीकरण गर्न शिक्षा मन्त्रालयलाई निर्देश गरिएको छ । प्रधानमन्त्री कार्यालयले आगामी बजेट संघीय संरचना अनुसारको बनाउनसमेत मन्त्रालयहरूलाई निर्देश गरेको छ । विकास योजनाहरू प्रकृति हेरेर संघ, प्रदेश र स्थानीय तह कसको मातहतमा पर्ने हो, त्यो पहिचान गरी योजना वर्गीकरण गर्न भनिएको छ, उनले भने, त्यही अनुसार तहगत रूपमा बजेट जानेछ । स्थानीय तहमा बजेटको ६० प्रतिशत भाग जाने अनुमान गरिएको छ ।"
निर्वाचन तयारी,"निर्वाचनको मिति घोषणापछि तयारीका लागि कम्तीमा १ सय २० दिनको समय चाहिनेमा ८२ दिनमात्र पाएपछि निर्वाचन आयोगले समयको चापमा काम गरिरहेको छ । यतिखेर आयोग निर्वाचन सामग्रीको व्यवस्थापनदेखि मतदान केन्द्रको परिमार्जन, मतदाता नामावली टुंग्याउने, मतदाता परिचयपत्र बनाउने, नीतिनिर्देशिका बनाउने, कर्मचारी व्यवस्थापन, मतपत्र छाप्ने, मतादाता शिक्षाको तयारीजस्ता काममा जुटेको छ । आयोगका प्रवक्ता सूर्यप्रसाद शर्माले पुन:संरचना आयोगको प्रतिवेदन ढिलो गरी प्राप्त भएकाले सबै मतदाताको परिवर्तित ठेगाना अनुसारको मतदाता नामावली मिलाउन केही ढिला भइरहेको बताए । चैत २० मा अन्तिम मतदाता नामावली प्रकाशन गर्ने आयोगले लक्ष्य राखेको छ । आयोगले मतदानका लागि मतदाता परिचयपत्रलाई अनिवार्य गर्ने तयारी गरेको छ । निर्वाचनका लागि सानाठूला गरी ६७ प्रकारका सामग्री व्यवस्थापन गर्नुपर्ने आयोगले जनाएको छ । कम समयमा ती सबै सामग्रीको व्यवस्थापन आयोगका लागि चुनौतीपूर्ण छ । नेपालमा उपलब्ध हुने सामग्री आयोग आफैले व्यवस्थापन गर्दैछ भने उपलब्ध नहुने सामग्रीका लागि विदशी सहयोगका लागि आग्रह गरेको छ । मतदानका लागि चहिने ८० हजार मतपेटिकामा ३० हजार आयोगले खरिद गर्दैछ । बाँकी आयोगसँग रहेको पुराना मतपेटिका प्रयोगमा ल्याइने प्रवक्ता शर्माले बताए । आयोगले जनक शिक्षा सामग्री केन्द्रमा मतपत्र छाप्ने काम थालिसकेको छ । चैत ६ गतेदेखि थालिएकोमा १२ जिल्लाका लागि मतपत्र छापिसकिएको आयोगले जनाएको छ । करिब १ करोड ६० लाख मतपत्र छापिने र त्यसका लागि ४० देखि ४२ दिन समय लाग्ने अनुमान गरिएको छ । दलहरूको निर्वाचन चिन्ह र पर्याप्त मात्रामा स्वतन्त्र चिन्हसमेत राख्नुपर्ने भएकाले मतपत्रको आकार ठूलो हुने प्रवक्ता शर्मा बताउँछन् ।स्थानीय तह निर्वाचनमा प्रतिस्पर्धा गर्न योग्य दलको संख्या ८० पुगेको छ । आयोगमा दर्ता भएका ११३ दलमध्ये स्थानीय निर्वाचनका लागि ७९ दलले निर्धारित समयभित्र आफ्नो दल दर्ता गराएका थिए । आयोगले खारेज गरेको प्रेमबहादुर सिंह नेतृत्वको समाजवादी जनता दललाई समावेश गराउन सर्वोच्चले आदेश गरेपछि उक्त दल पनि समेटिएको छ ।सबैभन्दा बढी काठमाडौंमा ४७ र मनाङमा ६ वटा दल दर्ता भएका छन् । ऐनले संसदभित्र रहेका दलले मात्र देशभरका लागि एउटै निर्वाचन चिन्ह पाउने भनेको छ । त्यस्ता दलको संख्या २७ छन् । २०७० सालको संविधानसभा निर्वाचनमा समानुपातिकमा प्राप्त मतका आधारमा स्थानीय तह निर्वाचनको मतपत्रमा क्रमश: दलहरूको निर्वाचन चिन्ह रहनेछ । बाँकी दलले जिल्लागत रूपमा स्वतन्त्र उम्मेदवारका हैसियतमा निर्वाचन चिन्ह पाउने प्रवक्ता शर्माले बताए । जिल्लागत रूपमा मतपत्र फरकफरक हुनेछन् । जुन जिल्लामा जति दल दर्ता छन्, त्यही अनुसार स्वतन्त्र उम्मेदवारको आँकलन गरी मतपत्रमा निर्वाचन चिन्ह राखिनेछ । धेरै दल दर्ता भएका स्थानमा ठूलो र कम रहेका स्थानमा सानो आकारको मतपत्र हुनेछ । स्थानीय तह निर्वाचनलाई आवश्यक पर्ने निर्वाचन आयोग ऐन, मतदाता नामावली ऐन, निर्वाचन कसुर र सजाय ऐन र स्थानीय तह निर्वाचन ऐन आयोगले प्राप्त गरिसकेको छ । उक्त ऐनहरूका आधारमा आयोगले आवश्यक नियमावली र निर्देशिकाहरू तयार गरिरहेको छ ।"
संघीयता कार्यान्वयनको ठोस कदम,"संविधान अनुसार स्थानीय तह पुन:संरचना भई कार्यान्वयनमा गइसकेको छ । केही महिनापछि त्यहाँ निर्वाचित जनप्रतिनिधि बहालपछि जनताको घरदैलोमा सरकार पुग्दैछ । यो संघीयता कार्यान्वयनको दिशामा ठोस कदम हो । संघीयता कार्यान्वयनको दिशामा अर्को महत्त्वपूर्ण काम संविधानले तीन तहलाई तोकेको अधिकार सूचीको विस्तृतीकरण गरिएको छ । तहगत क्रियाकलापको पहिचान गरिएको छ । पाँचवटा विषयगत समूह बनाएर काम गर्यौं । ४० जना सहसचिवव खटिए । त्यसमा करिब ६ महिना लाग्यो । संघीयता कार्यान्वयनमा कर्मचारीतन्त्रले सहयोग गर्दैन कि भन्ने एक खालको आशंका व्याप्त थियो । तर कर्मचारी तहबाटै त्यस दिशामा महत्त्वपूर्ण कार्यसम्पादन भएको छ । संघीयता कार्यान्वयनका सन्दर्भमा २५ बुँदे कार्ययोजना बनाएर काम गरिरहेका छौं ।एकदमै छोटो अवधिमा स्थानीय तहको पुन:संरचना भएको छ । ३ हजार बढी स्थानीय निकायहरू ७४४ मा झरेका छन् । यो अत्यन्तै ठूलो उपलब्धि हो । अब हामी स्थानीय तह जनताको घरदैलाको सरकारलाई कसरी सशक्तीकरण गर्ने, जवाफदेही बनाउने र कसरी कामयावी बनाउने सोचमा बढ्नु पर्छ । ताकि जनताले संघीयता, गणतन्त्रको उपलब्धि घरदैलोमा महसुस गर्न सकुन् । धेरैले नपत्याएको विषय कार्यान्वयनमा गएको छ । अब सम्पूर्ण नेपालीले आफ्नो घरदैलोको सरकारलाई बलियो बनाउनेगरी भूमिका खेल्नु पर्छ । स्थानीय तह भनेको लोकतन्त्रको जग र मुलुकको आर्थिक समृद्धिको धरोहर पनि हो । त्यहाँबाट दिइने सेवा प्रवाहलाई व्यवस्थित गराउन ध्यान दिनुपर्छ । विकेन्द्रकरणको मामलामा हाम्रो संविधान अत्यन्तै सकारात्मक छ । अब व्यवहारमा संस्थागत हिसाबले त्यसलाई अगाडि बढाउन सक्नुपर्छ । फरक धर्मको फरक परिभाषा होला, तर एउटा पवित्रस्थल मन्दिरका रूपमा स्थानीय तह बनाएका छौं । अब जनताले योग्यतम पुजारीको चयन गरेर आफ्नो सेवा व्यवस्थापन, स्थानीय लोकतन्त्रलाई बलियो गर्ने र जवाफदेही सुनिश्चित गर्ने कुरा गरिदिएको अवस्थामा निश्चय पनि संघीयताको उद्देश्य पुरा हुन्छ । संविधानले दिएको अधिकार व्यवस्थित हुनसक्यो भने स्थानीय तहमा आधारभूत सेवाको व्यवस्थापन हुन्छ । र, स्थानीय तहले क्षमताअनुसार भोलि थप अधिकार पनि लिन सक्छन् । साँच्चै स्मल इज ब्युटिफुल भनेजस्तै स्थानीय सरकार सबल हुनसक्छ । सामुहिक रुपमा प्रभावकारी बनाउन लाग्यौं भने निश्चय नै बन्छ । विगतको तुलनामा बढी अधिकार संविधानले नै सुनिश्चित गरिदिएकाले स्थानीय तहको हकमा थप राम्रो आधार भएको छ । जग बलियो भएको छ । सामाजिक रूपान्तरका प्रक्रिया, सहभागिताका कुरा र नेतृत्व विकासका लागि साह्रै राम्रो संस्थागत आधार बनेको छ । अब जनशक्ति व्यवस्थापन खासगरी स्थानीय तहको निर्वाचन गरिसकेपछि क्षमता अभिवृद्धि, सहजीकरण, समन्वय, सचेतनाका कुरामा जोड दिनुपर्छ । डाउनवार्ड एकाउन्टिबिलिटी प्रणाली विकास गर्नुपर्छ । त्यसपछि संविधानले चाहेको स्थानीय तह हुनसक्छ ।स्थानीय तहमात्रै होइन, अधिकारको विस्तृतीकरणपछि त्यसको कार्यसम्पादनका लागि तहगत रूपमा चाहिने संरचनागत पहिचानको काम थालेका छौं । केन्द्र र प्रदेशमा कति मन्त्रालय रहने, कति विभाग रहनेबारे समिति बनाएर अध्ययन थालिएको छ । स्थानीय तहमा अधिकारहरू जाने भएपछि जिल्ला तहमा कुनकुन प्रकृतिका कार्यालय रहनेबारे पनि अध्ययन गरिनेछ । त्यसपछि कर्मचारी व्यवस्थापनको काम हुन्छ । तीनवटै तहको पुन:संरचनाको कामलाई समानान्तर ढंगले अगाडि बढाएका छौं । पहिले केन्द्र र प्रदेशमा कति निकाय रहन्छन्, त्यसअनुसार जिल्लामा कति कार्यालय रहनेनरहने तय हुन्छ । धेरै विषय स्थानीय तह अन्तर्गत गएका छन् । अब कार्यविवरण अनुसार स्थानीय तहमा विषयगत कर्मचारी पठाउनुपर्छ ।अहिले स्थानीय तहको व्यवस्थापनमा लागेका छौं । निर्वाचनको कुरा छ । संघीयतामा कर्मचारी समायोजनको विषयमा कानुन बनाउँदैछौं । निर्वाचनपछि जनताको घरदैलोमा सरकार जान्छ । मुख्य सचिव सुवेदीसँग कुराकानीमा आधारित"
पाठेघर मुखको क्यान्सर,"नुवाकोटको बट्टारमा गत बुधबार भएको प्रजनन स्वास्थ्य मेलामा परीक्षण गर्न आएकी एक ३५ वर्षीया महिला भविष्यमा हुन सक्ने पाठेघर मुखको क्यान्सरबाट जोगिइन् । सरकारद्वारा सञ्चालित उक्त स्वास्थ्य मेलामा उपलब्ध भीआईए (भिजुअल इन्स्पेक्सन विथ एसिटिक एसिड) स्क्रिनिङ परीक्षण गर्दा ती महिलाको पाठेघरको मुखका कोषहरूमा असामान्य परिवर्तन देखियो । स्वास्थ्यकर्मीहरूले उनको पाठेघरको मुखमा एसिटिक एसिड लगाएपछि त्यहाँ केही सेता असामान्य कोषहरू देखिएका थिए । यस्ता कोषमा क्रायोथेरापीका माध्यमले माइनस ८९ डिग्री सेन्टिग्रेडको तापक्रममा रहेको तरल कार्बन डाइअक्साइड लगाउँदा खराब सतह पत्र जस्तै उक्किएर गयो । योसँगै ती महिलाले पाठेघर मुखमा क्यान्सर हुने सम्भावनाबाट पनि उम्किइन् । आफूलाई पुन: अर्को वर्षसमेत यो परीक्षण गराउन सल्लाह दिएको जनाउँदै ती महिलाले भनिन्, डाक्टर्नी दिदीले अरू खासै केही गर्नुपर्दैन, चार सातासम्म शारीरिक सम्पर्क नगर्नू र सफासुग्घर रहनू भन्नुभयो ।उनको परीक्षण र उपचार गरेकी डा सरिता घिमिरेका अनुसार, भीआईए परीक्षणमा सेतो टाटा देखेपछि तत्काल उपचारअन्तर्गत क्रायोथेरापी गरिएको थियो । स्त्रीरोग क्यान्सर विशेषज्ञ डा घिमिरेले भनिन्, यो टाटा क्यान्सर नभए पनि यसलाई सम्भावित पूर्वअवस्था भन्न सकिन्छ । यो सेवा हाल ४० जिल्लामा सरकारी स्वास्थ्य निकायबाट नि:शुल्क उपलब्ध छ र अब ७५ जिल्लामै विस्तार गर्ने सरकारको योजना छ । यो सेवाको उपयोग गरे जोसुकै महिला भविष्यमा हुन सक्ने पाठेघर मुखको क्यान्सरबाट जोगिन सक्छन् । नियमित परीक्षण र पूर्व निदानका माध्यमले यो क्यान्सरबाट सहज रूपमा बाँच्न सकिन्छ । डा घिमिरेका अनुसार, सेतो टाटाको चारैतिरको किनारा स्पष्ट देखिनु र पाठेघर मुखको ७५ प्रतिशतभन्दा कम भागमा यस्ता सेटाटाहरू भएका महिलाहरू क्रायोथेरापीका लागि उपयुक्त हुन्छन् । पाठेघर मुखको क्यान्सरको जाँच पूर्वावस्थामै गर्नु पनि रोग लाग्नबाट बाँच्नुजस्तै हो । स्वस्थ महिलाले नियमित रूपमा यो परीक्षण गरेर भविष्यमा रोग हुन सक्ने सम्भावना घटाउन सक्छन् । भीआईए सामान्य देखिए पनि महिलाले पाँच वर्षमा एक पटक यो परीक्षण गराउनुपर्ने घिमिरेको सुझाव छ । भीआईए विधिको उपयोग क्यान्सरको पूर्वअवस्था पत्ता लगाउन गरिन्छ । यो परीक्षण विधिका लागि कुनै प्रयोगशाला र नमुना लिएर जानुपर्दैन । यो विधिले तुरुन्त परीक्षण परिणाम उपलब्ध हुन्छ । यसलाई चिकित्सक मात्र नभएर पर्याप्त प्रशिक्षण दिएर नर्स, अनमीद्वारा पनि गर्न सकिन्छ । भीआईए परीक्षणपछि क्यान्सर भइसकेको सम्भावना भएका शंकास्पद बिरामीहरूलाई तुरुन्त उपयुक्त केन्द्र पुर्याउन सल्लाह दिइन्छ । सरकारले क्यान्सर उपचारका लागि समेत एक लाख रुपैयाँबराबरको नि:शुल्क उपचार सुविधा दिन थालेको छ । भीआईए र क्रायोथेरापी गरेकाहरूलाई पुन: अर्को वर्ष भीआईए गराउन भनिन्छ । एक वर्षपछि भीआईएमा पाठेघरको मुखमा असामान्य नदेखिए पाँच वर्षपछि भीआईए गराउन भनिन्छ । असामान्यता देखिए सम्भव भए पुन: क्रायोथेरापी वा अन्य जटिलता देखिए उपयुक्त केन्द्रमा रिफर गरिन्छ । बीपी कोइराला मेमोरियल क्यान्सर अस्पताल (बीपीकेएमसीएच) को तथ्यांकअनुसार, हाम्रो मुलुकमा महिलाहरूमा सबैभन्दा बढी पाठेघर मुखको क्यान्सर हुने गरेकोछ । पुरुष र महिला गरी पनि दोस्रो सबैभन्दा बढी पाइने क्यान्सर पाठेघर मुखकै हो । विश्व स्वास्थ्य संगठन (डब्लूएचओ) को विश्वव्यापी रूपमा महिलामा हुने दोस्रो सबैभन्दा बढी हुने क्यान्सर गर्भाशय मुखको क्यान्सर हो । यो क्यान्सरको सन् २०१२ मा ४ लाख ४५ हजार नयाँ रोगी देखिएको र २ लाख ७० हजारको मृत्यु भएको आकलन गरिएको छ । यो रोगको अधिकांश अर्थात् करिब ८४ प्रतिशत केस र ८५ प्रतिशत मृत्यु भने निम्न आय भएका मुलुकमा पाइने गरिन्छ । यस्ता मुलुकमा भने यो क्यान्सर महिलामा हुनेमध्ये सबैभन्दा सामान्य क्यान्सर हो । बीपीकेएमसीएचको क्यान्सर रोकथाम नियन्त्रण तथा अनुसन्धान विभागका प्रमुख भोला शिवाकोटीका अनुसार, सन् २०१५ मा त्यहाँ जम्मा ४ हजार ५ सय ८१ जनाको क्यान्सर पहिचान गरिँदा ५ सय ४४ महिलामा पाठेघर मुखको क्यान्सर भेटिएको थियो । बीपीकेएमसीएचको तथ्यांकलाई विश्लेषण गर्दा हाम्रो मुलुकका महिलाहरूमा पाठेघर मुखका कोषहरूमा परिवर्तन देखिन थालेको ७ देखि १२ वर्षसम्म क्यान्सर विकसित हुन्छ । पाठेघर मुखको क्यान्सर स्क्रिनिङअन्तर्गत गरिने प्याप स्मेयर परीक्षणको दाँजोमा भीआईए परीक्षण करिब २० गुणासम्म सस्तो हुने डा घिमिरेको दाबी छ । प्याप स्मेयर परीक्षणमा गुणस्तर नियन्त्रण नहुँदा यसको संवेदनशीलता धेरै घट्छ । भीआईए परीक्षणका माध्यमले पाठेघरको मुखमा देखिएका असामान्य परिवर्तनहरू करिब ८४ प्रतिशतसम्म ठयाक्कै पत्ता लगाउन सकिन्छ । असामान्य परीक्षण प्रतिवेदनभीआईए परीक्षण प्रतिवेदन असामान्य हुनुको अर्थ क्यान्सर हुनु होइन । कतिपय समय पाठेघर वा पाठेघरको मुखमा अरू नै कुनै सानो समस्यासमेत हुन सक्छ । परीक्षणको परिणाम स्पष्ट नभए वर्षदिन वा ६ महिनामा दोहोर्याउन सकिन्छ । परीक्षण असामान्य भए चिकित्सकले आगामी उपचारबारे परामर्श दिन्छन् । के गर्छ क्रायोथेरापीले ? यो यन्त्रका माध्यमले लक्षित दोषयुक्त कोष, तन्तुहरूमा अत्यन्त निम्न तापक्रमको तरल नाइट्रोजन वा कार्बन डाइअक्साइड लगाइन्छ । यसो गर्दा पाठेघर मुखका दोषयुक्त तन्तु, कोषहरू नष्ट हुन्छन् वा त्यहाँबाट हट्छन् । परिवार स्वास्थ्य महाशाखाका निर्देशक डा नरेशप्रताप केसीका अनुसार क्रायो मेसिनले पाठेघर मुखको लक्षित ठाउँमा माइनस ८९ डिग्री सेन्टिग्रेडसम्मको तापक्रम दिएर खराब कोषहरूलाई नष्ट गरिन्छ ।के हो पाठेघर मुखको क्यान्सर ?महिलामा मात्र हुने केही खास प्रकारका क्यान्सरमध्ये गर्भाशय मुख (सर्भिक्स) को क्यान्सरसमेत एक हो । नेपाली महिलामा सबैभन्दा बढी हुने क्यान्सर पाठेघर मुखकै हो । यसो त हाम्रो मुलुकमै पुरुष र महिलामा गरी छातीपछि सबैभन्दा बढी हुने क्यान्सर पनि यही नै हो ।योनिको अगाडि गर्भाशयको मुख हुन्छ । यसैलाई अंग्रेजीमा सर्भिक्स र यो क्यान्सरलाई सर्भाइकल क्यान्सर भनिन्छ । गर्भाशयको मुखमा क्यान्सरको कोषिका बन्दा यो रोग लाग्छ । डब्लूएचओका अनुसार करिव ९९ प्रतिशत यो क्यान्सरको सम्बन्ध हयुमन पपिलोमा भाइरस (एचपीभी) को संक्रमणसँग छ । यो प्रजनन मार्गको सबैभन्दा सामान्य भाइरसको संक्रमण हो । एचपीभी पुरुषको शरीरमा सुषुप्तावस्थामा रहन्छ । तर यस्ता पुरुषसँग सम्बन्ध बनाउने महिलाको शरीरमा यो भाइरस पाठेघर मुखको क्यान्सरको कारक बन्छ । यौनक्रियाले मात्र आपसमा एचपीभीको संक्रमण हँुदैन । महिलापुरुषबीच प्रत्यक्ष यौनसम्पर्क नभए पनि आपसका यौनांगको सम्पर्कले पनि यो संक्रमण हुन सक्छ ।एचपीभीका सयभन्दा बढी प्रकार भए पनि मात्र १३ प्रकारका भाइरसले गर्भाशय मुखको क्यान्सर उत्पन्न गर्छन् । पहिलेदेखि नै यस्तो भाइरस भएकाहरूसँग यौन सम्बन्ध बनाउँदा एचपीभीको संक्रमण हुन सक्छ । शारीरिक सम्पर्कका बेला छालाबाट छालामा घनिष्ठ सम्पर्कले फैलिने एचपीभी पाँचमध्ये चार व्यक्ति आफ्नो जीवनकालमा यो भाइरसले कहीं न कहीं संक्रमित हुन्छन् । अधिकांश एचपीभी संक्रमण आफंै निको हुने उल्लेख गर्दै डा घिमिरे केही विषाणुले गर्भाशयको मुखको कोषिकामा परिवर्तन ल्याउन सक्ने बताउँछिन् । गर्भाशयको मुखमा असामान्य कोषिका विकसित भएको परिणामस्वरूप वर्षांैपछि यो क्यान्सर हुन सक्छ । अमेरिकन क्यान्सर सोसाइटीका अनुसार १८ वर्षभन्दा कम उमेरमा विवाह, बढी सन्तानोत्पादन, धूमपान र चिकित्सकको सल्लाहबिना गर्भनिरोधक औषधिको सेवन, यस्तै क्यान्सर हुने पारिवारिक इतिहास आदि यो क्यान्सर हुने कारण हुन सक्छ । यस्तै, अंग प्रत्यारोपण गरेपछि कीटाणु आदिबाट शरीरले लड्ने शक्तिलाई दबाउने औषधि (इम्युनो सप्रेसेन्ट ड्रग) खानेहरूलाई समेत यो रोग हुने बढी सम्भावना हुन्छ । गर्भाशय मुखको क्षेत्रमा क्यान्सर कोषिकालाई नियन्त्रित गर्न नसक्दा क्यान्सर कोषिकागर्भाशय क्षेत्रमा समेत सजिलै फैलिन थाल्छ र महिलाको मृत्युसमेत हुन सक्छ ।"
सौराहामा लामकाने बाख्रा,"सौराहा सिसुवार मैदानमा केही दिनयता मेला लागेजस्तो भएको छ । रंगीचंगी कागज टाँसेर झिलीमिली बनाइएको छ । ठाउँठाउँमा साना र सुन्दर गेट बनाइएका छन् । यो ठाउँमा युवायुवतीहरू दौरासुरुवाल र गुन्यूचोलीमा सजिएर दिनहुँ नाचिरहेका देखिन्छन् । एक सातायता यहाँ पिँजडा ब्याक अगेन फिल्मका गीतहरूको छायांकनको काम चलिरहेको छ । तीन गीतको छायांकन सौराहा, नवलपरासीको थुम्सी र मकवानपुर गढीमा गरियो । बिहीबार भने लामकाने बाख्राको जोर पाठा शीर्षक गीतको अन्तिम छायांकन थियो । नायक निखिल उप्रेती, सारा शेर्पाइली नाच्न व्यस्त थिए । अभिनेत्री सुस्मिता केसी पनि नाच्न तयारी अवस्थामा थिइन् । सबैलाई गीतमा नचाउने काम भने नृत्य निर्देशक रामजी लामिछानेले गर्दै थिए । तर गर्मीले सबै पिरोलिएका देखिन्थे ।उक्त फिल्मको निर्देशन द्वन्द्व निर्देशक हिमाल केसीले गरेका हुन् । मेरो निर्देशनको यो दोस्रो फिल्म हो, यसअघि किल्ला निर्देशन गरेका उनले भने । ९० भन्दा बढी फिल्ममा द्वन्द्व निर्देशन गरिसकेका केसीले थपे, एक्सनको जिम्मा लिँदा त्यही पाटो मात्र हेर्दा हुन्थ्यो । निर्देशक भइसकेपछि पूरै हेर्नुपर्यो । उनका अनुसार, फिल्मको ९९ सय प्रतिशत सुटिङ सकिएको छ । श्रीराम बराल प्रस्तुतकर्ता रहेको फिल्म आगामी दसैंमा प्रदर्शनमा ल्याउने उनको योजना छ ।यो पहिला बनेको पिँजडा फिल्मको सिक्वेल होइन, निखिलले भने, यसमा फरक तर पारिवारिक कथा छ । पहिलाको पिँजडा फिल्ममा एक्सनमा कथा थियो, यसमा कथामा एक्सन छ ।उक्त फिल्ममा भोला सापकोटा, पुकार भट्टराई, प्रदीप दाहाललगायतको अभिनय छ । फिल्मको कथा मौनता श्रेष्ठले लेखेका हुन् भने द्वन्द्व निर्देशनको पाटो निर्देशक आफैंले सम्हालेका छन् । चार गीत रहेको फिल्ममा अहिलेका नाम चलेका संगीतकारहरू अर्जुन पोखरेल, वसन्त सापकोटा, महेश खडका र राजनराज शिवाकोटीले संगीत दिएका छन् । सौरभ लामाको छांयाकन रहेको फिल्म बुटवल, पाल्पाको मदनपोखरामा छांयाकन गरिएको हो । पछिल्लो समय फिल्म क्षेत्रमा सक्रिय भए पनि पहिलो पटक बाहिरी प्रोजेक्टको रुपमा यो फिल्ममा अभिनय गरेकी हुँ, सुस्मिताले भनिन्, फिल्ममा बोल्ड लेडीको भूमिकामा देखा पर्ने छु । उनले यस अघि आफ्नै प्रोजेक्टमा म त तिम्रै हुँ फिल्म बनाएकी थिइन्, बाबरी फूलको बोट निर्माणको तयारीमा छिन् । भदौदेखि छांयाकन सुरु गर्ने उनले जानकारी दिइन् ।"
लप्पन छप्पन गर्दै सौगातदयाहाङ,"काठमाडौं चार वर्षअघि लुट बाट हिट बनेको सौगात मल्ल र दयाहाङ राईको जोडी महिनादिन यता ब्याक टु ब्याक हलमा देखिएको छ । लुट २ मा पुन: हाकु काले र गोफ्लेको चरित्रमा दर्शक रिझाउन सफल उनीहरू शुक्रबारदेखि भने लप्पन छप्पन मा दोहोरिएका छन् । मुकुन्द भट्टको निर्देशन रहेको मल्टिस्टारर फिल्ममा सौगात र दयाहाङका साथमा अर्पण थापा, प्रकाशजंग शाह, सिद खरेल, वर्षा शिवाकोटीलगायतको पनि मुख्य भूमिका रहेको छ । ग्याङस्टारर फिल्ममा सौगात र अर्पणले भिन्नाभिन्नै गुन्डा समूहका नाइकेको भूमिका निर्वाह गरेका छन् भने दयाहाङ सीआईडी प्रहरीको भूमिकामा रहेका छन् । शुक्रबार फिल्म कलाकार, फिल्मकर्मी र सञ्चारकर्मीसहित लप्पन छप्पन को बिग मुभिजमा विशेष सो आयोजना गरिएको थियो । पौने दुई घन्टा लामो फिल्मलाई अधिकांशले रुचाएका थिए । फिल्ममा सौगातको भिन्न गेटअप, अर्पणको नौलो स्वभाव, वर्षाको ग्ल्यामर र दयाहाङको चरित्रमा दर्शकले स्वाद मानेका थिए । नेपालबाहेक बेल्जियम, स्विट्जरल्यान्ड, फ्रान्सका रमणीय स्थल र सहरमा खिचिएको फिल्मले प्राविधिक पक्षमा पनि प्रशंसा बटुलेको छ । पुरुषोत्तम प्रधानले खिचेको फिल्ममा दीपक आरजेको संगीत रहेको छ । डम्बर चन्दको निर्माण गरेको लप्पन छप्पन को पटकथा प्रकाशजंग शाह र प्रवेश पौडेलले संयुक्त रूपमा तयार पारेका हुन् । शुक्रबार मध्यम ओपनिङ गरेको फिल्मलाई शनिबार क्यूएफएक्सले सोजमा बढोत्तरी गर्दै १६ स्क्रिन दिएको छ भने बिग सिनेमाले छ सोज दिएको छ ।त्यसैगरी, शुक्रबारदेखि नै निखिल उप्रेती स्टारर निर्भय पनि रिलिज भएको छ । मधुसूदन भट्टराईको निर्देशन रहेको फिल्ममा निखिलले निता ढुंगानासँग जोडी बाँधेका छन् । विकास चापागाईं, सुशील पोखरेल, प्रज्ज्वल गिरी, प्रदीप ढकाल, रश्मि भट्टलगायतको पनि अभिनय रहेको निर्भय लाई याम थापाले लेखेका हुन् । देवीप्रसाद पाण्डेको निर्माण रहेको फिल्मले स्टारकास्टका बाबजुद पनि पहिलो दिन अपेक्षाकृत सुखद ओपनिङ गर्न सकेन ।"
संगीतकर्मीलाई रोयल्टी,"काठमाडौं सष्ट्राहरू सार्वजनिक स्थानहरूमा नेपाली गीतसंगीत प्रसारण गरेबापत् पाउनुपर्ने रोयल्टीको माग गरिरहेका छन् । कानुनी रूपमै रोयल्टीको अधिकार स्थापित गर्न लागिरहेका छन् । भक्तपुरको पलासेस्थित सञ्चालनमा रहेको काठमाडौं फन भ्यालीले शुक्रबार प्रस्तोता समाज नेपाललाई एक लाख रुपैयाँको रोयल्टी रकम हस्तान्तरण गरेको छ । नेपाली गीतहरू प्रसारण गरेबापत् फन भ्यालीले रोयल्टी दिइएको हो । ग्राहकहरूको रमाइलोका लागि नेपाली गीतसंगीत प्रसारण गरेबापत् सर्जकहरूको सिर्जनामाथिको अधिकारलाई सम्मान गरेर रोयल्टी रकम प्रदान गरेको भ्यालीका प्रबन्ध निर्देशक भूषण गुरागाईंले बताए । यो आफैंमा ठूलो रकम होइन, उनले भने, सार्वजनिक स्थानमा कसैको सिर्जनाको प्रयोग भएमा त्यसको रोयल्टी पनि तिर्नुपर्छ भन्ने चेतनाको लागि हामीले ढिलो भए पनि सानो प्रयास सुरु गरेका हौँ । सष्ट्रा बाँचे मात्रै व्यवसाय बाँच्ने प्रस्तोता समाज नेपालका नरहरि प्रेमीले बताए । मानिसको भौतिकभन्दा बौद्धिक सम्पत्ति उच्च हुने बताउँदै रोयल्टी संकलन समाजका अध्यक्ष एवं संगीतकार सुरेश अधिकारीले निजी र जनस्तरबाट स्रष्टाको प्रतिलिपि अधिकारको सम्मान भएको बताए । प्राप्त रोयल्टी संगीतकार, गीतकार, गायकगायिका, उत्पादकहरूलाई वितरण गरिने उनले सुनाए । सञ्चारमाध्यमबाट सष्ट्राहरूले पहिलोपटक रोयल्टी पाएको समाचार सुनेपछि आफ्नो संस्थाले पनि रोयल्टी दिनुपर्छ भनेर प्रभावित भएको भ्यालीका अध्यक्ष गुरागाईंले बताए । उनले भने, हामीले कसैको सिर्जना बजाएर कमाइरहेका छौँ भने त्यो कमाइको केही प्रतिशत सर्जकलाई जानुपर्छ । आगामी वर्षहरूमा पनि रोयल्टी वितरण गर्दै जाने उनले प्रतिबद्धता व्यक्तसमेत गरे ।"
अशोकको चौथो एल्बम,"काठमाडौँ अशोक मुकारुङको सांगीतिक अभिरुचि पुरानै हो । करिब १८ वर्ष सिंगापुर पुलिस फोर्समा सेवा गरेर अवकाश लिएका उनले जागिरे जीवनमै पनि सांगीतिक रुचिलाई निरन्तरता दिए, तीनवटा एल्बम निकाले । पाँचथर, रविका मुकारुङ चौथो एल्बम भने बिहीबार राजधानीमा लोर्कापण गरियो । नेपाल संगीत नाट्य प्रज्ञाप्रतिष्ठानका सदस्यसचिव तथा गायकसंगीतकार गणेश रसिकले उनको एल्बम झुल्केको घाम लोकार्पण गरे । एल्बमका गीतहरूमार्फत अशोकले आफूलाई क्षमतावान् गायकका रूपमा चिनाएको प्रमुख अतिथि रसिकले दाबी गरे । प्राज्ञ श्रवण मुकारुङले झुल्केको घाम का गीतहरू अब्बल रहेको दाबी गरे । संगीतकार आभासले नेपाली संगीत उद्योगमा दुई धार विद्यमान रहेको उल्लेख गर्दै अशोक मौलिक नेपाली गीतसंगीतको धारमा उभिएको विश्लेषण गरे । एल्बममाथि कवि तथा गीतकार शशि लुमुम्बू र नरेश भट्टराईले पनि टिप्पणी गरे । सेवा इन्टरटेनमेन्टले ल्याएको एल्बममा झुल्केको घाम, लैबरी, पानी त चिसो, तिमीबाट, धरानैकी सोल्टिनी, पिरती भाका, लगायत सात छन् । गंगाराज मुकारुङ, गौरव गुरुङ, वसन्त थाम्सुहाङ र तुलसी बस्नेतका शब्दका साथै वसन्त मुकारुङ, खेमराज गुरुङ, सन्तोष श्रेष्ठ र सुमन राईको संगीत रहेको छ ।"
सरगमश्री लिएर झुमा,"विराटनगर सांगीतिक पारिवारिक वातावरणमा हुर्के बढेकी झुमा निरौला आफ्नो पहिलो गीति एल्बम सरगमश्री साथ आएकी छन् । लामो समयदेखि राजधानी बस्दै आएकी इलामकी झुमाले आफ्नो पहिलो एल्बम दिवंगत माताप्रति समर्पित गरेकी छन् ।वरिष्ठ गीतकारसंगीतकार पिता कोमल निरौलाको राजधानीमा यसै साता भएको एकल सांगीतिक प्रस्तुतिको मौकामा उनको एल्बम सार्वजनिक गरिएको हो । नेपाल टेलिभिजनको ब्राइटर तिम्रो सुर मेरो गीत प्रतियोगितामा पहिलो स्थान हासिल गरेकी झुमाले एल्बममा ६ गीत समेटेकी छन् । गीतहरू आधुनिक, गजल र लोक फ्युजनमा आधारित रहेको उनले बताइन् ।सविन भट्टराईको रचना र डेनी निरौलाको संगीतमा आमा तिमी याद आयौ, घनश्याम पथिकको रचना र हरि लम्सालको संगीतमा आफू हाँस्यौ तर मलाई रुवाएर, कोमलको रचनासंगीतमा हेर कान्छा इलाम हाम्रो चियाबारीले जस्ता गीत समेटिएका छन् ।यसैगरी, गौतम डंगोलका रचना र भीषण निरौलाको संगीतमा तिम्रो माया मेरा नसामा बहने, सौगात बानियाँको रचनासंगीतमा फेरि तिम्रो सम्झनाले माया, कृष्ण अविरलको रचना र भूगोल दाहालको संगीतमा सोझी मान्छे म त हजुर लगायत गीत एल्बममा छ ।केही गीतको म्युजिक भिडियोसमेत तयार गरिएको छ ।"
किरणको भावनाका फूलहरू,"इटहरी गीतकार किरण टी लिम्बू एल्बमसहित आएका छन् । छ गीत संगृहीत भावनाका फूलहरू २ गीतकार शिव शंकर, कवि मनु मञ्जिल, प्राडा टंक न्यौपानेले सार्वजनिक गरे । दार्जिलिङको जलपहाडमा जन्मिएर ब्रिटिस गोर्खा सेनाबाट निवृत्त लिम्बूका यसअघि भावनाका फूलहरू भाग १ र भावनाका आँकुरा गजलसंग्रह प्रकाशित छन् । इटहरीका स्थायी बासिन्दा लिम्बू अहिले पनि गोर्खा वेलफेयरमा कार्यरत छन् । एल्बममा तिमी हौ सागर, म हँु नदी तिमीसँगै मिल्न जरुरी छ र तिम्रो घरको बाटो पनि मा ताराप्रकाश लिम्बूको स्वरसंगीत सुन्न सकिन्छ । बगिजाने न हो मा जगदीश समाल, रंगित तरेर सहर छाडेर मा रेनु जबेगु र प्रविसा अधिकारी, आधी आधी बाँडेर हर कुरा मा बादल लिम्बू र अमृता लिम्बू तथा तिमीबिना सोच्छु जीवन के होला रेवत राई र दीपा लामाको स्वर सुन्न सकिन्छ । गीतकार शिव शंकरले ५० वर्षदेखि आफू गीतसंगीतको क्षेत्रमा भए पनि यसबारे बोल्न डर लाग्ने उल्लेख गर्दै लिम्बूका रचना उत्कृष्ट रहेको दाबी गरे ।कवि मञ्जिलले प्रवासमा बसेर पनि लिम्बूले नेपाली साहित्यलाई माया गरिरहेको र सेवाबाट अवकाश लिएपछि पनि त्यसलाई निरन्तरता दिइरहेकोमा खुसी लागेको सुनाए । डा न्यौपानेले मान्छेको हिँडाइ र मुटुको चालमा पनि संगीत रहेको बताउँदै मानिस विचारमा भन्दा तरंगमा जब बग्न थाल्छ त्यसबाट गीत लेखन सुरु हुने टिप्पणी गरे । कार्यक्रममा म्युजिक भिडियोसमेत प्रदर्शन गरियो ।"
मायाको एन्टिबायोटिक माग्दै गम्भीर,"काठमाडौं अधिकांश गीत मायाप्रेमकै हुन्छन् । त्यसमा पनि प्रेमी वा प्रेमिकाले एकअर्काको प्रशंसामा भनेका शब्दमै बढी फूलबुट्टा भरेर गीत रचना गरिन्छ र गाइन्छ । तर यति बेला केही फरक शैलीको गीत चर्चामा छ । पेनकिलरले छोएन मायाको घाउकान्छी एन्टिबायोटिक देऊशेखर सुवेदीले माया दर्साउन प्रयोगात्मक शैलीमा लेखेको उक्त गीतलाई गम्भीरजंग रायमाझीले रमाइलो शैलीमा गाएनन् मात्रै, हस्पिटलकै सेट लगाएर म्युजिक भिडियो पनि बनाए । यसलाई यति बेला युटयुब युजर्सले रोचक मानेका छन् । गीतमा एकतर्फी प्रेममा परेको युवकले नर्सलाई प्रेममा फकाउने शैलीमा उक्त गीतको ट्रिटमेन्ट गरिएको छ । अभिषेक, शेखर र निरिश्मासहितले मोडलिङ गरेको म्युजिक भिडियोलाई राजीव श्रेष्ठले निर्देशन गरेका हुन् ।४२ वर्षीय गायक गम्भीरजंग फिटनेस सञ्चालक हुन् । गायनलाई सोखका रूपमा अघि बढाएका उनी शारीरिक फिटनेससँगै मान्छेलाई मानसिक फिटनेसका लागि संगीतको आवश्यकता पर्ने बताउँछन् । कल्याण सिंहको संगीत रहेको उक्त गीतको संगीत संयोजन भने उदयराज पौडेलले गरेका हुन् ।"
प्रजातन्त्र सेनानीको त्यागको परिणाम,"दमक प्रजातन्त्र सेनानी पूर्णानन्द शर्मा दाहाल लिखित त्यागको परिणाम आएको छ ।६ दशकसम्मको शैक्षिक तथा राजनीतिक जीवनका अन्तरवस्तुहरू समेटेर तयार पारिएको पुस्तक हालै दमकमा कांग्रेसका सांसद कुलबहादुर गुरुङ, साहित्यकारद्वय डा तुलसीप्रसाद भट्टराई र डा गोविन्दराज भट्टराईले विमोचन गरे । लखनपुर निवासी ८१ वर्षीय शर्मा प्रजातन्त्र प्राप्तिको आन्दोलनका क्रममा कैयौंपटक जेल जीवनसमेत बिताएका थिए । राजनीतिक आन्दोलनका भोगाइ, प्रजातन्त्र स्थापनमा कांग्रेसले खेलेको भूमिकालाई मैले पुस्तकका रूपमा संग्रहित गरेको हँु, शर्माले भने ।उक्त पुस्तक नेपाली प्रजातान्त्रिक आन्दोलनका विभिन्न कालखण्डको उत्कृष्ट संग्रह भएको गोविन्दराजले भने । तुलसीप्रसादले भने, मुलुकमा प्रजातन्त्र प्राप्तिका लागि बलिदान गर्ने कैयौं योद्धाको योगदान मेटिएर गए तर पूर्णानन्दजीले त्यो इतिहासलाई पुस्तकमार्फत नयाँ पुस्तामाझ पस्किने प्रशंसनीय काम गर्नुभयो ।"
अर्बपति बढेको बढ्यै,"अमेरिकी अखबार फोब्र्स ले विश्वका सर्वाधिक धनाढ्यहरूको सूची जारी गर्न थालेको ३० वर्ष पूरा गरेको छ । विश्वव्यापीकरण र प्रविधिले विश्वमा छरिएर रहेका धनाढ्यहरूलाई एकै ठाउँमा ल्याउन अखबार सफल भएको छ । सन् ८० को दशकमा थालेको यो कार्यले अखबारलाई लोकप्रियतासमेत प्राप्त भएको छ । सन् १९८७ मा पहिलोपटक जारी अर्बपतिहरूको सूचीमा २४ मुलुकका १४० व्यक्ति र परिवार परेका थिए । त्यसताका जापान धनाढ्यहरूको घर थियो । विश्वकै सार्वाधिक धनी व्यक्ति रियल इस्टेट टाइकुन योसिआकी सुत्सुमी थिए । अमेरिकाबाहेक अन्य मुलुक सूचीमा समावेश गरिएको थियो । यो वर्ष (सन् २०१७) मा ७१ मुलुक र क्षेत्रका २ हजार ४३ अर्बपतिहरू सूचीमा परेका छन् । हाल अमेरिका सबैभन्दा बढी धनाढ्य भएको देश बनेको छ । चीनले उसलाई पछ्याउँदै दोस्रो स्थानमा छ । बिल गेट्स विगत २३ वर्षयता १८ जनामा विश्वकै सबैभन्दा धनाढ्यको उपाधि राख्न सफल भएका छन् । सन् १९८७ यता २० जनाको नाम हरेक वर्ष विश्वका अर्बपतिको सूचीमा पर्दै आएको छ । तीमध्ये बिल गेट्स, वारेन बफेट, ली कासिङ, एच रोस पेरोट सिनियर र लिलिआने बेटेनकोर्टलगायतका छन् । टप टान्टी मा परेकामध्ये डेभिड रोकेफेलरको चार दिनअघि मात्रै निधन भएको छ । सन् १९८७ मा फोब्र्सको पहिलो सूचीमा परेका १ सय ४० जनाको कुल सम्पत्ति २ सय ९५ अर्ब अमेरिकी डलर रहेको थियो । सन् १९८८ मा पाब्लो इस्कोबारसहित तीनजना कोलम्बियाली ड्रग लर्ड (लागूऔषधका प्रभु) ५ अर्ब अमेरिकी डलरका साथ विश्वका धनाढ्यको सूचीमा परेका थिए । उनको सम्पत्तिको स्रोत कोकिनको कारोबार रहेको थियो । त्यो वर्ष सूचीमा परेका १ सय ९१ जनाको कुल सम्पत्ति ३ सय ३८ अर्ब अमेरिकी डलर रहेको थियो । सन् १९८९ मा १ सय ९८ अर्बपतिहरूको कुल सम्पत्ति ४ सय ३५ अर्ब डलर थियो । सन् १९९० मा जारी सूचीमा २ सय ६९ अर्बपतिको सम्पत्ति ५ सय ४२ अर्ब डलर पुगेको थियो । दुई वर्षपछि कम्पनी घाटामा गएकाले डोनाल्ड ट्रम्प (हालका अमेरिकी राष्ट्रपति) सूचीबाट बाहिरिएका थिए । सन् १९९१ मा २ सय ७३ अर्बपतिको सम्पत्ति ५ सय ८२ अर्ब डलर पुगेको थियो । त्यही वर्ष मेक्सिकोका कार्लोस स्लिम १ दशमलव ७ अर्ब अमेरिकी डलरका साथ सूचीमा परेका थिए । तर १९ वर्षपछि ५३ दशमलव ५ अर्ब डलरका साथ उनी विश्वकै सर्वाधिक धनाढ्य बनेका थिए । सन् १९९२ मा २ सय ८८ अर्बपतिको कुल सम्पत्ति ६ सय २ अर्ब डलर थियो । वाल मार्टका संस्थापक साम वाल्टन (७४ वर्ष उमेरमा निधन) र उनको परिवारको कुल सम्पत्ति १८ दशमलव ५ अर्ब डलर रहेको थियो । आज वाल्टनको उत्तराधिकारीको कुल सम्पत्ति १ सय १८ दशमलव ६ अर्ब अमेरिकी डलर छ । सन् १९९३ मा ३ सय १० अर्बपतिको सम्पत्ति ५ सय ६५ अर्ब डलर थियो । त्यो वर्ष अमेरिकी आइकन एन्हेउसरबच र सारा लिबीच साझेदारी भएपछि ७ जना नयाँ मेक्सिकन अर्बपति थपिएका थिए । त्यसताका त्यहाँ १३ जना थिए । यो वर्ष १५ जना सूचीमा परेका छन् । १९९४ मा पहिलोपटक दक्षिण अफ्रिकाबाट सुन र हीरा व्यापारी ह्यारी ओपनेहेइमर अर्बपति बनेका थिए । त्यो वर्ष सूचीमा रहेका ३ सय ४९ अर्बपतिको कुल सम्पत्ति ७ सय ६२ अर्ब डलर रहेको थियो । त्यस्तै सन् १९९५ मा ३ सय ६५ अर्बपतिमा पहिलोपटक बिल गेट्सको धनाढ्यहरूमा सम्राज्य सुरु भयो । अर्थात् सूचीको पहिलो नम्बरमा पर्ने उनी पहिलो गैर(जापानी नागरिक बने । त्यस वर्ष अर्बपतिहरूको कुल सम्पत्ति ८ सय ९२ अर्ब डलर रहेको थियो । सन् १९९६ मा ४ सय ४७ अर्बपतिको कुल सम्पत्ति १ दशमलव १ ट्रिलियन (१० खर्ब १० अर्ब) डलर थियो । त्यसअघि फोब्र्सको प्रारम्भिक चरणदेखि जापानको दबदबा कायमै रहेको थियो । त्यस्ताका ४१ जना थिए भने आज २३ जापानी अर्बपति सूचीमा छन् । सन् १९९७ मा ४ सय ९६ अर्बपतिहरूको कुल सम्पत्ति १ दशमलव २ ट्रिलियन (१० खर्ब २० अर्ब) डलर रहेको थियो । पहिलोपटक बोरिस बेरेजोभस्की, मिखाइल खोदोर्कोभस्की, भागित अलेक्परोभ र रेम भिआखिरेप रसियाबाट चार अर्बपति बनेका थिए । यो वर्ष ९६ अर्बपति रुसबाट परेका छन् । यसैगरी सन् १९९८ मा सूचीमा परेका ४ सय ५४ अर्बपतिको कुल सम्पत्ति १ दशमलव १ ट्रिलियन (१० खर्ब १० अर्ब) अमेरिकी डलर थियो । १९९७ मा एसियामा आर्थिक संकट, बर्डफ्लु र अन्य समस्याका कारण यस क्षेत्रका अर्बपतिहरूको सम्पत्ति ३० करोड अमेरिकी डलरले कमजोर भएको थियो । सन् १९९९ मा ग्लोबल बिनी बेबिज क्रेज बाट आम्दानी गर्दै टाई वार्नर नयाँ अर्बपतिका रूपमा उदाए । त्यो वर्ष सूचीमा परेका ४ सय ६५ अर्बपतिको कुल सम्पत्ति ८ सय १९ अर्ब डलर रहेको थियो । सन् २००० मा ४ सय ७० अर्बपतिको कुल सम्पत्ति ८ सय ९८ अर्ब, २००१ मा ५ सय ३८ अर्बपतिको सम्पत्ति १ दशमलव ८ ट्रिलियन (१० खर्ब ८० अर्ब) डलर, २००२ मा ४ सय ९७ अर्बपतिको कुल सम्पत्ति १ दशमलव ५ ट्रिलियन (१० खर्ब ५० अर्ब) र २००३ मा ४ सय ७६ अर्बपतिहरूको कुल सम्पत्ति १ दशमलव ३ ट्रिलियन(१० खर्ब ३० अर्ब) अमेरिकी डलर रहेको थियो । सन् २००३ मा अफ्रिकन(अमेरिकी ओप्राह विन्फ्रे पहिलोपटक महिला अर्बपतिका रूपमा सूचीमा समावेश भएकी थिइन् । यसैगरी २००४ मा ५ सय ८७ अर्बपतिहरूको सम्पत्ति १ दशमलव ९ ट्रिलियन (१० खर्ब ९० अर्ब), २००५ मा ६ सय ९१ अर्बपतिको सम्पत्ति २ दशमलव २ ट्रिलियन (२० खर्ब २० अर्ब), २००६ मा ७ सय ९६ अर्बपतिको कुल सम्पत्ति २ दशमलव ६ ट्रिलियन (२० खर्ब ६० अर्ब) (२२ वर्ष उमेरमा कान्छी अर्बपतिका रूपमा लेबनानकी हिन्द हरिरी समावेश) र २००७ मा ९ सय ४६ अर्बपतिमा कुल सम्पत्ति ३ दशमलव ५ ट्रिलियन (३० खर्ब ५० अर्ब) अमेरिकी रहेको थियो (यसै वर्ष विश्वको सबैभन्दा धनाढ्य योसिआकी सूचीबाट बाहिरिएका थिए) । २००८ मा बारेन बफेट विश्वको सबैभन्दा धनाढ्यको सूचीमा ६२ अर्ब अमेरिकी डलरसहित पहिलो नम्बरमा पुगे । त्यो वर्ष सूचीमा परेका १ हजार १ सय २५ अर्बपतिको कुल सम्पत्ति ४ दशमलव ४ ट्रिलियन (४० खर्ब ४० अर्ब) अमेरिकी डलर रहेको थियो । यसैगरी सन् २००९ मा ७ सय ९३ अर्बपतिहरूको कुल सम्पत्ति २ दशमलव ४ ट्रिलियन (२० खर्ब ४० अर्ब), २०१० मा १ हजार ११ अर्बपतिको कुल सम्पत्ति ३ दशमलव ६ ट्रिलियन (३० खर्ब ६० अर्ब), २०११ मा १ हजार २ सय १० अर्बपतिको सम्पत्ति ४ दशमलव ५ ट्रिलियन (४० खर्ब ५० अर्ब) (यसै वर्ष ७९ जना धनाढ्यसहित रुसको राजधानी मस्को विश्वका अर्बपतिहरूको घर बनेको थियो) र २०१२ मा १ हजार २ सय २६ अर्बपतिको कुल सम्पत्ति ४ दशमलव ८ ट्रिलियन (४० खर्ब ८० अर्ब) अमेरिकी डलर रहेको थियो (यो वर्ष इलोन मस्क पहिलोपटक विद्युत् कार, पुनप्र्रयोग हुने रकेट र सौर्य शक्तिमा लगानीबाट मनग्ये आम्दानी गर्दै सूचीमा परेका थिए) । २०१३ मा १ हजार ४ सय २६ अर्बपतिको सम्पत्ति ५ दशमलव ४ ट्रिलियन (५० खर्ब ४० अर्ब) डलर रहेको थियो । त्यो वर्ष पहिलोपटक इसाबेल डोस सान्तोष २ अर्ब अमेरिकी डलरका साथ अफ्रिकाकी सबैभन्दा धनी महिलाका रूपमा फोब्र्सको सूचीमा परेकी थिइन् । २०१४ मा १ हजार ६ सय ४५ अर्बपतिको कुल सम्पत्ति ६ दशमलव ४ ट्रिलियन (६० अर्ब ४० अर्ब) डलर, २०१५ मा १ हजार ८ सय २६ अर्बपतिको सम्पत्ति ७ दशमलव १ ट्रिलियन (७० खर्ब १० अर्ब) डलर, २०१६ मा १ हजार ८ सय १० अर्बपतिको कुल सम्पत्ति ६ दशमलव ५ ट्रिलियन(६० खर्ब ५० अर्ब) डलर थियो भने २०१७ मा २ हजार ४३ अर्बपतिको कुल सम्पत्ति ७ दशमलव ७ ट्रिलियन (७० खर्ब ७० अर्ब) अमेरिकी डलर रहेको छ । दशकअघि एक प्रतिशत महिला मात्र विश्वको अर्बपति सूचीमा थिए भने यो वर्ष २ दशमलव ७ प्रतिशत पुगेको छ । (एजेन्सीहरू)"
अमेरिकी डलर डेढ वर्षयताकै सस्तो,"काठमाडौं आउँदो आइतबारका लागि केन्द्रीय बैंकले एक अमेरिकी डलरको विनियम १ सय ४ रुपैयाँ ४० पैसा (खरिद दर) तोकेको छ । यो ०७२ भदौ ३ गतेयताकै सस्तो हो । ०७२ भदौ ३ गते एक अमेरिकी डलरको विनियमदर १ सय ४ रुपैयाँ ४० पैसा थियो । यस्तै आइतबारका लागि राष्ट्र बैंकले एक अमेरिकी डलरको १ सय ५ रुपैयाँ बिक्रीदर तोकेको छ । पछिल्ला दिनहरूमा नेपाली रुपैयाँको तुलनामा अमेरिकी डलर कमजोर बन्दै गएको छ । डलर कमजोर बन्दै गएपछि स्वदेशी मुद्रा बलियो देखिएको हो । तर, स्वदेशी अर्थतन्त्रमा उल्लेख्य सुधार भएकाले रुपैयाँ बलियो भएको नभई भारतीय अर्थतन्त्रमा देखिएका सुधारको प्रभाव भएको विज्ञहरूले बताएका छन् । भारतीय मुद्रासँग नेपाली मुद्राको विनिमयदर स्थिर रहेकाले अमेरिकी डलरको तुलनामा भारु बलियो हुँदा नेरु पनि बलियो र कमजोर हुँदा कमजोर हुन्छ । अहिले पनि त्यही भएको हो । खासगरी भारतको विधानसभा चुनावमा उत्तरप्रदेशमा भारतीय जनता पार्टी (भाजपा) को गठबन्धन निर्वाचित भएसँगै त्यहाँको अर्थतन्त्रमा सुधार हुने अडकलबाजी गरिएको छ । यसबाट भारतीय अर्थतन्त्र सुधार हुने देखिएकाले भारतीय मुद्रा बलियो हुँदै गएको हो । अधिकांश भागमा प्रधानमन्त्री नरेन्द्र मोदीकै दल (भाजपा) ले चुनाव जितेपछि उनी नेतृत्वको सरकार बलियो हुने भएकाले आर्थिक सुधारको गति तीव्र हुने अपेक्षा गरिएको छ । विधानसभामा भाजपाको बहुमत हुने देखिएपछि पुन: नरेन्द्र मोदीकै सरकारले निरन्तरता पाउने अड्कलबाजीहरू गरिएका छन् । यसो भएमा भारतमा राजनीतिक स्थिरता आउने पूर्वअनुमान छ । यस्तो अवस्थामा अहिले सरकारसमक्ष पेस भएका आर्थिक सुधारका लागि आवश्यक नीतिहरू पारित गर्न सजिलो हुनेछ । त्यसो भएमा त्यहाँको आर्थिक गतिविधि अभिवृद्धि हुनुका साथै विदेशी लगानी पनि बढ्ने अनुमान गरिएका छन् । पछिल्ला दिनहरूमा भारतीय सेयर बजारमा निकै सुधार भइरहेको छ । भारतीय सेयर बजारमा विदेशी लगानी भित्र्याउने एउटा बलियो माध्यम हो । बम्बे स्टक एक्सचेन्ज र नेसनल स्टक एक्सचेन्जका परिसूचक बढिरहेका छन् । डयसकारण त्यहाँ विदेशी लगानीको अवस्था पत्ता लगाउन सेयर बजारमा विदेशी लगानीको हिस्सा खोजिन्छ । भारतीय सञ्चारमाध्यमहरूका अनुसार पछिल्ला दिनहरूमा सेयर बजारमा ठूलो वैदेशिक लगानी भित्रिएको छ । भारतीय अर्थतन्त्रमा देखिएको सुधारले त्यहाँको मुद्रा बलियो भएपछि त्यसको प्रभाव घरेलु मुद्रामा पनि परेको राष्ट्र बैंकका पूर्व कामु गभर्नर कृष्णबहादुर मानन्धरले बताए । पछिल्ला केही सातायता भारतीय सेयर बजारमा ठूलो मात्रामा वैदेशिक लगानी भित्रिएको देखिन्छ, उनले भने, यसकारण भारु बलियो बन्दै गएको छ । भारुसँग नेपाली मुद्राको विनिमय दर स्थिर रहेकाले नेरु पनि बलियो देखिएको हो । भारु बलियो हुनुको अर्को कारण अमेरिकी अर्थतन्त्र अपेक्षित रूपमा वृद्धि हुन नसक्नु पनि हो । खासगरी नयाँ राष्ट्रपतिका रूपमा डोनाल्ड ट्रम्पले नेतृत्व सम्हालेपछि त्यहाँ अर्थतन्त्रमा उतारचढाव देखिएको छ । ट्रम्प राष्ट्रपति भएलगत्तै केही बजार घटे पनि पछि बढेको थियो । तर, अहिले अवस्था अस्थिर छ । डलर र भारुको उतारचढावको प्रत्यक्ष असर यहाँ देखिएको हो । यसरी नेपाली रुपैयाँ बलियो हुँदा रेमिट्यान्सको रकम कम हुन सक्ने सम्भावना हुन्छ । निर्यातबाट हुने कमाइ नेपाली रुपैयाँमा परिवर्तन गर्दा कम हुने हुँदा कम लाभ हुन्छ । पछिल्लोपटक ०७३ मंसिर ७ गते नेरुसँग अमेरिकी डलरको विनियम दर १ सय ९ रुपैयाँ खरिद दर रहेको थियो । उक्त अवधिमा बिक्रीदर १ सय १० रुपैयाँ नाघेको थियो । त्यपछि घट्न थालेको विनिमय दर सोमबार १ सय ४ रुपैयाँमा झरेको हो । नेपाल आफ्नो कारणले नभई भारतीय मुद्रा बलियो बनेकाले नेरु केही महँगो देखिएको राष्ट्र बैंकका पूर्व प्रमुख कार्यकारी निर्देशक भास्करमणि ज्ञवालीले बताए । अमेरिकी डलरसँगको विनियम दर निर्धारणमा नेपालको केही भूमिका हुँदैन, भारु जता जान्छ, नेरु पनि त्यतै जान्छ, उनले भने ।"
अनुदानको चामल बेच्दै संस्थान,"बंगलादेशले भूकम्पपीडितलाई दोस्रो चरणमा उपलब्ध गराएको अनुदानको चामल नेपाल खाद्य संस्थानले बिक्री गर्ने भएको छ । संस्थानका प्रवक्ता शंकर सापकोटाका अनुसार दोस्रो चरणमा उपलब्ध १ लाख क्विन्टल चामल गोदाममा थन्किएर सड्ने अवस्था आएकाले ८१ हजार क्विन्टल बेचिने भएको हो । बंगलादेशले गत असार १२ देखि साउन २२ सम्म दोस्रो चरणमा चामल उपलब्ध गराएको थियो । सबै चामल खपत हुन नसक्ने देखिएपछि सरकारले बिक्रीका लागि संस्थानलाई सापटी दिएको प्रवक्ता सापकोटाले बताए । सरकारलाई चाहिएका बेला फिर्ता गर्ने सर्तमा सापटी दिएको हो, प्रवक्ता सापकोटाले भने, हाल चामल बेच्ने, पछि सरकारलाई फर्काउने निर्णय भएको छ । बंगलादेशले ०७२ वैशाख १२ को भूकम्पपछि पीडितलाई लक्षित गरी पहिलो चरणमा वैशाख २५ देखि जेठ ३ सम्म १ लाख क्विन्टल चामल पठाएको थियो । त्यो चामल पनि लामो समय गोदाममा थन्किएर सडेको थियो । त्यसबेला पनि २२ हजार क्विन्टल मात्रै भूकम्प प्रभावित क्षेत्रमा बाँडिएको र बाँकी ७८ हजार क्विन्टल चामल संस्थानले बिक्री गरेको प्रवक्ता सापकोटाले बताए । बंगलादेशले सरकारलाई दियो, सरकारले हामीलाई सापटी दियो, उनले भने, कर्णालीका अभावग्रस्त जिल्लाहरूमा सहुलियतमा चामल बिक्री गर्दै छौं । संस्थानले बाजुरा, कालिकोट, मुगुलगायत जिल्लामा किलोको ३० देखि ३१ रुपैयाँमा बेच्ने जनाएको छ । संस्थान अञ्चल कार्यालय बिर्तामोडका अनुसार ८१ हजार क्विन्टल चामल गोदाममै थन्किएको छ । बिर्तामोडस्थित संस्थानका चारवटा गोदाम र भद्रपुरको एक गोदाममा विगत ९ महिनादेखि चामल भरिभराउ छ । लामो समय थन्किएकाले चामल सड्न र चिल्सा पर्न सुरु गरेको देखिन्छ । चामल नकुहियोस् भनेर स्प्रे गरेका छौं, अञ्चल प्रमुख मार्कण्डेप्रसाद जैसवालले भने, चाँडै चामल पठाएर गोदाम खाली गर्दै छौं । जैसवालका अनुसार ७ हजार ८ सय क्विन्टल काठमाडौं, ५ हजार ९ सय क्विन्टल सुर्खेत, १ हजार १ सय क्विन्टल तुलसीपुर, ८ सय ९० क्विन्टल पोखरा र १० हजार १ सय ३८ क्विन्टल धनगढी पठाइएको छ । बिक्री भए बेच्न र नबिकेको चामल पठाउन केन्द्रले आदेश दिएको छ, उनले भने, तर, मोटाउसिना चामल भएकाले झापामा चाहिँ बिक्ने सम्भावना देखिन्न ।संस्थानले खरिद बिक्री ऐनअन्तर्गत चामल ढुवानीका लागि करिब आधा दर्जन कम्पनीलाई जिम्मा दिएको छ । जसअनुसार बिर्तामोडकाठमाडौं ढुवानीका लागि हरहर महादेव ढुवानी सेवा र थापा एन्ड भालुवाजोर निर्माण सेवाले ठेक्का पाएका छन् । त्यस्तै बिर्तामोडगोर्खासम्मको ढुवानी ठेक्का पृथ्वीतारा ट्रेडिङले पाएको छ । बिर्तामोडदेखि लहान, सुर्खेत, तुलसीपुर, पोखरा, भैरहवा, नेपालगन्ज, धनगढीसम्मको ढुवानी ठेक्का थापा एन्ड भालुवाजोर निर्माण संघले पाएको छ ।"
ड्रोनबाट विमानस्थल सर्भे,"सुनसरी धरान उपमहानगरपालिकास्थित विमानस्थलको ड्रोन क्यामराबाट शुक्रबारदेखि सर्भे सुरु गरिएको छ । उड्डयन प्राधिकरणले रियलपाथ इन्जिनियरिङ कन्सल्टेन्सीका युवा प्राविधिकलाई पठाएर ड्रोनमार्फत सर्भे सुरु भएको हो । हवाई मैदानको सर्भेका लागि ड्रोनको प्रयोग यो पहिलो हो । म्यानुअल सर्भे गर्दा एक महिनाभन्दा बढी लाग्नेमा ड्रोन प्रयोग गर्दा ३ दिनमा सकिने सर्भेका ज्योमेट्रिक इन्जिनियर अच्युतकृष्ण पाण्डले बताए । म्यानुअलमा सर्भे गर्दा प्वाइन्ट डाटा मात्र निस्कन्छ, इन्जिनियर पाण्डेले भने, ड्रोनबाट डिजिटल एलिमेन्सन मोडल, डिजिटल सर्भे मोडल, अर्थो फोटो र डिटेल डाटा पनि सहजै आउँछ । ड्रोनमा भएको शक्तिशाली क्यामेरा, वाइफाईको सम्बन्ध रिमोट कन्ट्रोलसँग रहने र खिचेका तस्बिरहरू तत्कालै हेर्न सकिने अर्का इन्जिनियर उत्सव गौतमले बताए ।उपमहानगरपालिकाका कार्यकारी अधिकृत विष्णुप्रसाद कोइरालाले एयरपोर्ट बनाउनकै लागि दबाब दिएपछि प्राधिकरणले सर्भे गर्न प्राविधिकहरू पठाएको बताए । यसअघि पनि पटकपटक धरानको डाँडाघोपामा हवाई मैदान बनाउने भनेर सर्भे भइसकेको छ । तर, काम अगाडि नबढेको अवस्थामा पछिल्लो समयमा फेरि प्राधिकरणले सर्भे गर्न थालेको हो । उपमहानगरपालिकाले आफ्नो स्वामित्वमा रहेकोमध्ये धरान १७ डाँडाघोपाको ७ बिघा जग्गा हवाई मैदानका लागि भनेर छुट्याएको १३ वर्ष भइसकेको छ । तत्कालीन नगरपालिकाको जग्गासँगै ०६० साल चैत १० मा २४ जना जग्गादातासँग यती इन्कर्पोरेट प्रालिले हवाई मैदान निर्माण गर्ने भनेर प्रतिकठ्ठा २८ हजार रुपैयाँमा जग्गा किनेको थियो ।"
कृषि उपकरण हस्तान्तरण,"हेटौंडा मकवानपुरका भूकम्पपीडित कृषकलाई कृषि विकास कार्यालयले कृषि उपकरण हस्तान्तरण गरेको छ । कार्यालयले मिनिटिलर, धान गहुँ झार्ने थ्रेसर र मकै छोडाउने कर्न थ्रेसर मेसिन उपलब्ध गराएको हो । जिल्लाका १ सय १५ कृषक समूह तथा सहकारी संस्थालाई कार्यालयले उपकरण दिएको छ । राष्ट्रिय पुनर्निर्माण कोष कार्यक्रमअन्तर्गत भूकम्पपीडितलाई समूहमार्फत सहयोग गरिएको हो । कृषकको ५ लाख ७६ हजार रुपैयाँ (१० प्रतिशत) लागत सहभागिता रहने गरी कार्यालयले ६३ लाख ६० हजार रुपैयाँ बराबरको उपकरण हस्तान्तरण गरेको जनाएको छ । कार्यालय प्रमुख निर्मल गदालले कृषि पेसालाई मर्यादित र व्यावसायिक बनाउन प्रविधि हस्तान्तरणको कार्य गर्दै आएको जानकारी दिए । गत वर्ष कार्यालयले २ सय ५६ वटा उपकरण हस्तान्तरण गरेको थियो । जिल्ला समन्वय समितिका प्रमुख नारायणप्रसाद मैनालीले वाग्मती गाउँपालिका ९ बेतिनीकी कृषक नरमाया सिञ्जालीलाई मिनिटिलर प्रदान गरेका थिए ।"
ओप्पोको एक्सपर्ट एफथ्री प्लस सेल्फी,"काठमाडौं ओप्पोले डुअल सेल्फी क्यामेरासहित नयाँ एक्स्पर्ट एफथ्री प्लस सार्वजनिक गरेको छ । नयाँ फोनमा सेल्फीका लागि १६ मेगा पिक्सेल क्षमतासहितको क्यामेराका साथै गु्रप सेल्फीका लागि १ सय २० डिग्री वाइड एंगल लेन्स छ । एफथ्री प्लस ब्रान्डको पहिलो डुअल सेफी क्यामरा पहिलो चरणमा भारत, इन्डोनेसिया, फिलिपिन्स, भियतनाममा सार्वजनिक गरिएको विज्ञप्तिमा उल्लेख छ । कम्पनीले नेपालमा चैत ११ देखि अग्रिम बुकिङ सुरु भएको जनाएको छ ।"
जियोनीको नयाँ सोरुम जनकपुरमा,काठमाडौं जियोनी मोबाइल ब्रान्डको जनकपुरमा नयाँ सोरुम खुलेको छ । नयाँ सोरुममा जियोनीका सबै मोडल उपलब्ध हुने जनाइएको छ । कम्पनीको गुणस्तरीय मोडल ए वानको अग्रिम बुकिङ चैत ६ देखि २१ सम्म खुला रहने जारी विज्ञप्तिमा छ ।
नेतृत्व लिन कस्सिए युवा,"पाचथरको अमरपुरमा बिहीबार काबेली ए जलविद्युत् उद्घाटनमा पुगेकी कांग्रेस जिल्ला सभापति लीलादेवी बोखिम त्यहाँबाट सरासर ताप्लेजुङको नाङ्खोल्याङतर्फ हानिइन् ।स्थानीय तह चुनावलाई लक्षित गरी एमाले, माओवादी, राप्रपाका जिल्ला नेता पनि यस्तै दौडधुपमा छन् । शुक्रबार दिउँसो नगर कमिटी छलफलमा सक्रिय माओवादी केन्द्रका जिल्ला अध्यक्ष खेलप्रसाद बुढाक्षेत्री परागले शनिबार उम्मेदवारका विषयमा छलफल गर्ने बताए । एमालेले गाउँपालिका र नगरपालिकाका उम्मेदवारको सूची तयार पारिसकेको छ । चैत १२ देखि उम्मेदवार सिफारिसको जिल्लास्तरीय मापदण्ड तयार पार्दै छ । माओवादीले भने आफ्नो पार्टीले जित्न सक्ने स्थानको पहिचान गर्दै जित्ने सम्भावना नभएको स्थानमा कोसँग समीकरण गर्न सकिन्छ भनेर मत सर्वेक्षण गरिरहेको छ ।गाउँपालिका र नगरपालिकामा अध्यक्ष र उपाध्यक्ष दुई पद मात्रै हुने र आफूभन्दा दुई ठूला पार्टीले समीकरण गरेपछि वडामा झर्नुपर्ने भएकाले राप्रपा पनि समीकरणको जोडघटाउमा छ । ठूला पार्टीबारे सूचना लिइरहेको राप्रपाका जिल्ला सदस्य राजेन्द्र लिङ्देनले बताए । स्थानीय निर्वाचनमा व्यक्तिको प्रभाव धेरै हुने भएकाले गुट र उपगुटमा जकडिएका दललाई त्यसबाट माथि उठेर कसरी उम्मेदवार तयार पार्ने भन्ने अन्योल देखिन्छ ।बहसमा युवापर्वत दलहरूले आन्तरिक रूपमा उम्मेदवार खोजिरहँदा युवापुस्ताबीच आफूले टिकट पाउनुपर्ने बहस चल्न थालेको छ । कांग्रेसको गत वर्ष सम्पन्न १३ औं जिल्ला अधिवेशनबाट चर्चामा आएकी देवीस्थानकी ३२ वर्षीया राधाकुमारी क्षेत्री फलेबास नगरपालिकाको मेयरमा उम्मेदवारी दिने तयारीमा छिन् । अघिल्लो चुनावमा भर्खर ७ कक्षा पढ्दै थिएँ, उनले भनिन्, पढाइ र समाजले राजनीति सिकायो, पार्टीले टिकट दिए प्रतिस्पर्धामा अगाडि रहनेमा ढुक्क छु । देवीस्थानकै २९ वर्षीया सुरक्षा लामिछाने एमालेकी जिल्ला कमिटी सदस्य हुन् । उपमेयर पदमा मेरो दाबी हो, उनले भनिन्, तर, पार्टीले दिने जिम्मेवारीका कुनै पनि पदमा उम्मेदवारी दिन सकिन्छ । मतदाताको विश्वास जित्न सक्ने उम्मेदवार छान्ने हो, एमाले जिल्ला अध्यक्ष पदम गिरीले भने, पार्टीमा व्यापक छलफलपछि उम्मेदवारको टुंगो लाग्छ । माओवादी केन्द्रबाट मेयरका लागि उम्मेदवारमा चर्चा चलेका कमल भुसाल पनि उमेरले भर्खर ३५ टेकेका छन् । पार्टीभित्र मैले धेरै योगदान गरेको छु, उनले भने, टिकट पाए युवाको साथ राम्रोसँग पाउनेमा ढुक्क छु । जिल्लाका सबै स्थानीय तहमा युवा उम्मेदवारकै चर्चा चुलिँदो छ । जिल्लाका विभिन्न युवा क्लब, टोल विकास समिति, नागरिक मञ्च, उपभोक्ता समिति, सामुदायिक वन र पार्टीका भ्रातृसंगठन सबैतिर ४० वर्षभित्रैका युवाको चर्चा छ । युवा आकांक्षीहरू नेता तथा कार्यकर्तासित भेटघाट बढाउन व्यस्त छन् । पार्टीले औपचारिक कार्यक्रम सार्वजनिक नगरे पनि अनौपचारिक भेटघाटमा व्यस्त छु, फलेबास(४ को मुडिकुवामा भर्खरै घरदैलो सकेका युवा नेता अच्युत तिवारीले भने, युवाका पक्षमा राम्रो जनलहर छ । राप्रपा र नयाँ शक्तिलगायत पार्टीले पनि युवालाई नै प्राथमिकता दिएको बताएका छन् ।जानकारी नपाएर छुटे मतदाता कास्की नाम दर्ता गराउनुपर्ने जानकारी नभएकै कारण जिल्लाका कतिपय बासिन्दा मतदाता सूचीमा छुटेका छन् । निर्वाचन मिति घोषणा भइसकेकाले निर्वाचन कार्यालयले मतदाता नामावलीमा दर्ता रोकेको छ । तर, पोखरा महानगरको बजार क्षेत्रमै मतदाता सूचीमा नाम नलेखाएकाहरू भेट्न सकिन्छ । मूलघर गोरखा भई एक दशकदेखि बगरस्थित केआई सिंह पुलमा तरकारी र फलफूलको व्यवसाय गर्ने मेघमाया गुरुङलाई आफूले भोट दिन पाउँछुपाउँदिनँ भन्ने थाहा छैन । २० वर्षअगाडि गाउँमै हुँदा एकबाजि भोट दिएकी थिएँ, उनले भनिन्, यहाँ भोट दिन नाम लेखाउनुपर्छ भन्ने थाहै भएन । कसैले भनेन पनि ।क्षेत्रीय निर्वाचन कार्यालय कास्कीका अधिकृत तेजबहादुर गुरुङका अनुसार मतदाता संख्या विगतको तुलनामा बढेको छ । नगरको मुख्य बजार क्षेत्रमै नाम छुटेकाहरू अझै भेटिनुमा फरकफरक कारण हुन सक्ने उनको भनाइ छ । चुनाव नहुने अन्योल, कसलाई भोट दिए के हुन्छ, टिकट पाएकाहरूले मात्र नामावली दर्ता गरून् आदि भन्नेले नाउँ दर्ता गराउँदैनन्, उनले भने, त्यस्ता छुटेकै होलान् । तर, आफ्नो मताधिकार उपयोग गर्न पाउनु नागरिकको अधिकार हो भन्ने बुझेकाहरू छुटेका छैनन् । आकांक्षी महिलाकाभ्रे जिल्लामा महिला स्थानीय तहको नेतृत्व लिने होडबाजीमा लागेका छन् । प्रमुखउपप्रमुख, अध्यक्ष र उपाध्यक्ष पदमध्ये एकमा महिला उम्मेदवार हुनुपर्ने प्रावधान छ । कांग्रेस, एमाले, माओवादी केन्द्र निकट महिला संघसंगठनले चुनाव केन्द्रित भेला, प्रशिक्षण र बैठकसँगै उम्मेदवारीको तयारी थालेका हुन् । उनीहरूले पार्टी नेतृत्वसामु आफ्नो दाबेदारी प्रस्तुत गरिरहेका छन् । कांग्रेसकी पूर्वनगरसभापति जीवना वादे श्रेष्ठले बनेपा नगरपालिकाको मेयरमा आकांक्षा देखाएकी छन् । महाधिवेशन प्रतिनिधि जयन्ती हुमागाईंलगायतले उपमेयरमा आकांक्षा देखाएका छन् । नेपाल महिला संघ जिल्ला अध्यक्ष शुभलक्ष्मी मानन्धरले संगठन परिचालन, विस्तार र भेला भइरहेको जानकारी दिइन् । एमालेमा पनि नेत्रीहरूले टिकटका लागि दाबी गरिरहेका छन् । पनौती नगरको मेयरमा डा अम्बुभवानी कार्की, अखिल नेपाल महिला संघ जिल्ला अध्यक्ष राममाया श्रेष्ठ, जिल्ला सचिवालय सदस्य गीता बन्जारा, शान्ता न्यौपाने, कमला अधिकारीलगायतले आकांक्षा देखाएका छन्् । माओवादी केन्द्र निकट अखिल नेपाल महिला संघ (क्रान्तिकारी) ले पनि भेला, बैठक सुरु गरेको छ । जिल्ला अध्यक्ष उषा शिवभक्तिले भेलापछि नै उम्मेदवारीबारे भन्न सकिने बताइन् ।"
शक्तिकेन्द्र धाउँदै आकांक्षी,"विराटनगर स्थानीय तहको निर्वाचनमा टिकटका लागि स्थानीय नेताले लबिङ सुरु गरेका छन् । मोरङमा चुनावी गतिविधि बढ्दै गएका बेला टिकटका लागि शक्ति केन्द्र धाउन थालेका हुन् । कांग्रेस, एमाले र माओवादी केन्द्रका जिल्ला र स्थानीय तहका नेताहरू टिकटका लागि दौडधुपमा लागेका हुन् ।पार्टीहरू पनि निर्वाचन जित्न सक्ने उम्मेदवारको लेखाजोखामा लागेका छन् । मेयरका लागि कांग्रेसका तर्फबाट चार जनाले टिकटका लागि लबिङ गरिरहेका छन् भने उपमेयरमा ६ जना महिलाले आफ्नो दाबी गरेका छन् । एमालेको तर्फबाट मेयरमा दुई र उपमेयरमा ३ महिलाले दाबी गरेका छन् । माओवादी केन्द्रले उपमहानगरपालिकाको मेयर उपमेयरका लागि एकएक जनाको नाम सिफारिस गर्ने भएको छ । आआफ्नै प्रतिबद्धताडडेल्धुरा कांग्रेस डडेलधुराले गाउँटोलका चुनावी सभामा सम्भावित उम्मेदवारलाई जनताको हितमा काम गर्ने सार्वजनिक रूपमा शपथ ग्रहण गराउन सुरु गरेको छ । डडेलधुरा सभापति कर्णबहादुर मल्लले चुनावी सभामै वडाका सम्भावित सदस्य, अध्यक्षसँगै गाउँपालिका तथा नगरपालिका प्रमुख, उपप्रमुुखका उम्मेदवारलाई सपथ ग्रहण गराउँदै हिँडेका छन् । जनतालाई धेरै चाहिएको छैन । जनताको सुखदु:खमा साथ दिने विकासका लागि एक पैसाको लोभ नगर्ने सफा, शुद्ध आचरण भएको नेता चाहिएको छ, उनले भने ।एमालेले यसपटकको स्थानीय चुनावका लागि गाउँघरका समस्यालाई बुझ्न अन्तक्र्रिया गर्ने चुनावी प्रचारको नयाँ तरिका अपनाएको छ । जिल्ला, गाउँ र वडामा पहिलो चरणमा स्थानीय समस्यालाई अन्तक्र्रियाका माध्यमबाट टिप्ने र त्यसलाई गाउँ विकासको रोडम्याप बनाएर चुनावी अभियानमा जाने तयारी रहेको एमाले प्रचार विभाग प्रमुख केशव बोहराले बताए ।विगतको पर्चा, पम्प्लेटभन्दा नयाँ रणनीति अख्तियार गर्ने पक्षमा माओवादी केन्द्र पनि रहेको छ । तर, उसले नयाँ रणनीति अहिलेसम्म अख्तियार गर्न सकेको छैन ।"
स्थानीय तहको निर्वाचन समयमै,"रोल्पा उपप्रधान एवं अर्थमन्त्री कृष्णबहादुर महराले तोकिएको मितिमै स्थानीय तहको निर्वाचन गर्न सरकार तयार रहेको बताएका छन् । स्थानीय तहको निर्वाचन गरेर मात्र संविधानको कार्यान्वयन हुने दाबी गर्दै महराले निर्वाचन गर्न सरकार सबै हिसाबले लागिपरेको समेत बताए । संविधान कार्यान्वयन गर्ने क्रममा स्थानीय तहको पुन:संरचना भइसकेको छ । अब निर्वाचनबाट संविधानको थप कार्यान्वयन गर्ने जिम्मेवारी आइपरेको छ, स्थानीय तह निर्वाचन तयारीको सिलसिलामा पार्टीको काम लिएर रोल्पा आएका माओवादी केन्द्रका नेता महराले शुक्रबार पत्रकारसँग भने । संशोधन नगरी चुनावमा गए द्वन्द्वभैरहवा नयाँ शक्ति नेपालका संयोजक बाबुराम भट्टराईले संविधान संशोधन नगरिकन र असन्तुष्ट पक्षको मागप्रति आँखा चिम्लेर निर्वाचनमा जाँदा मुलुक दीर्घकालीन द्वन्द्वमा फस्ने चेतावनी दिएका छन् । यदि असन्तुष्ट पक्षको कुरै नसुनीकन चुनावमा गएमा श्रीलंका र भारतको कश्मिरजस्तो हुने डर बढ्ने र मुलुक नै टुक्राउने सीके राउतजस्ता विखण्डनवादीको गतिविधि बढदै जाने दाबी उनले गरे । संविधानप्रति असन्तुष्ट पक्षको शतप्रतिशत माग पूरा नभए पनि केही न केही पूरा गरेर मात्रै निर्वाचनको मिति तोक्न उनले अन्य राजनीतिक दलसँग आग्रह गरे । नयाँ शक्रि नेपाल त जुनसुकै बेला पनि चुनावमा जान तयार छ, अभियानअन्तर्गत शुक्रबार भैरहवामा आयोजित सभामा बोल्दै भट्टराईले भने, तर सबैलाई र परिस्थिति हेरेर जानुपर्छ ।मोर्चालाई सहमतिमा ल्याउनुपर्छरौतहट स्वास्थ्य मन्त्री गगन थापाले संविधान संशोधनको माग राखी आन्दोलनमा रहेको मधेसी मोर्चालाई छलफलका माध्यमबाट निर्वाचनमा सहभागी गराउनुपर्नेमा जोड दिएका छन् । गौरमा आयोजना भएको बृहत् स्वास्थ्य शिविरको अनुगमन गर्न शुक्रबार यहाँ आएका मन्त्री थापाले असन्तुष्ट मधेसी मोर्चालाई बाहिर राखेर गरिएको निर्वाचनले अर्थ नराख्ने बताए ।"
माओवादीको चुनावी सभा,"सुर्खेत स्थानीय तह निर्वाचनलाई केन्द्रित गरी नेकपा माओवादी केन्द्रले वीरेन्द्रनगरमा चुनावी सभा सम्पन्न गरेको छ । सुर्खेतका ९ स्थानीय तहमा करिब उम्मेदवारको टुंगो लगाइसकेको माओवादीले चुनावी माहौल आफ्नो पक्षमा पार्न शुक्रबार बृहत् जनसभा आयोजना गरेको हो । सभालाई नेता रामबहादुर थापा बादलले सम्बोधन गर्दै आसन्न स्थानीय तह निर्वाचन माओवादीले जसरी पनि जित्नैपर्ने बताए । वैशाख ३१ गते स्थानीय निर्वाचन हुन्छ । कुनै हालतमा पनि माओवादीले चुनाव जित्नैपर्छ उनले भने, यदि माओवादीले चुनाव हारेमा संविधान र संघीयता धरापमा पर्छ । त्यसका लागि पनि माओवादीले चुनाव जित्नैपर्छ । उनले माओवादीले हार्ने चुनावको कुनै अर्थ नहुने हुदा कटिबद्ध भएर पार्टीलाई जिताउन लाग्न कार्यकर्तालाई निर्देशन दिए ।माओवादीकै मुद्दामा मुलुक अगाडि बढेकाले संविधान कार्यान्वयन गर्न पनि माओवादीकै आवश्यकता जरुरी रहेको धारणा राखे । संघीयता, गणतन्त्र, धर्म निरपेक्षता, समावेशीता लगायतका मुद्दाका लागि हजारौंले बलिदानी दिएकाले माओवादीले परिवर्तनका यी एजेन्डा संस्थागत गर्न बढी पहल गर्नुपर्छ । त्यसका लागि विजय सुनिश्चित हुनुपर्छ, थापाले भने । सभामा केन्द्रका नेता एवं पूर्व गृहमन्त्री शक्ति बस्नेतले स्थानीय निर्वाचन नहुने हो की भनेर शंका पालेर नबस्न आग्रह गरे । आफूले टिकट नपाए विपक्षीकालाई सहयोग गर्न नलाग्नुस् । एकपटक पुन: माओवादी कार्यकर्ताले पार्टीका लागि त्याग गर्न आवश्यक छ, उनले भने ।"
खुलेनन् गाउँपालिका,"रामेछाप दस दिनअिघ उमाकुण्ड गाउँपालिका कार्यालयमा लागेको ताला अझै खुलेको छैन । गाउँपालिका उद्घाटन भएकै दिनदेखि ढोकामा ताला झुन्डिरहेको छ । निमित्त कार्यकारी अधिकृत केशरबहादुर खत्री च्यादलुमा कार्यालय उद्घाटन भएकै दिन हिँडेका हुन्, अझै फर्केका छैनन्, स्थानीय मानबहादुर कार्कीले भने, गाविस हुँदा जस्तो थियो अहिले पनि उस्तै छ, गाउँपालिकाले कामै गरेको छैन ।"
ओबामा केयरविरुद्व संघर्ष गर्दै ट्रम्प,"घरेलु राजनीतिको सबैभन्दा विवादास्पद एजेन्डा रहेको ओबामा हेल्थ केयरलाई खारेज गर्ने सात वर्षदेखिको रिपब्लिकन पार्टीको सपनाको महत्त्वपूर्ण अध्यायले बिहीबार मूर्तरूप लिन सकेन । ट्रम्प राष्ट्रपति बनेपछि पहिलोपटक बिहीबार कंग्रेसको तल्लो सदन हाउस अफ रिप्रजेन्टिभस् मा ओबामा केयरलाई हटाउन नयाँ प्रस्तावमाथि मतदानको मिति तोकिएको थियो । ४ सय ३५ सिटको हाउसमा स्पष्ट बहुमत अर्थात् २ सय ३७ रिपब्लिकन कंग्रेस म्यान छन् । विधेयक पास हुन २ सय १८ मत चाहिन्छ । सोही पार्टीका झन्डै तीन दर्जन कंग्रेस म्यानहरूले प्रस्तावित विधेक अपुरो रहेको एवं अझैं प्रिमियम महँगो रहेको भन्दै मतदान गर्न नसक्ने जिकिर गरेपछि, विधेयक असफल हुने डरले मतदान स्थगित भएको थियो । झन्डै दुई दर्जन मतको कमी हुने खतरा कायमै छ । गत नोभेम्बरको निर्वाचनमा ह्वाइटहाउससहित कंग्रेसको दुवै सदनमा अनुदारवादी रिपब्लिकन पार्टी बहुमतमा आएपछि राष्ट्रपति डोनाल्ड ट्रम्पदेखि सभामुख पल रायन ओबामा केयरलाई निस्तेज गर्न प्रतीक्षारत छन् । ट्रम्पले बिहीबार दिनभर आफ्नै पार्टीका असन्तुष्ट कंग्रेस म्यानहरूलाई अनुरोध गरे पनि प्रयास सफल भएन । मुख्यत: हाउसमा निकै अनुदारवादी कंग्रेस म्यानहरूको समूह फ्रिडम ककस ले प्रस्ताविक विधेयकमा आपत्ति जनाउँदै आएको छ । उसले ओबामा केयर पूर्णरूपमा खारेज गर्नुपर्ने माग राख्दै आएको छ । मूलधारको रिपब्लिकन नेतृत्वबाट नरुचाइएको यो समूहले संघीय बिमा नीतिअनुरूप अनिवार्य प्रावधानमा रहेका रहेका आकस्मिक सेवा, महिलासम्बन्धी स्वास्थ्य सुविधा, मानसिक स्वास्थ्यलगायत सेवाको व्यवस्थालाई पूर्णत: खारेज गर्नुपर्ने माग राख्दै आएको छ । तीन दर्जन कंग्रेस म्यान रहेको उक्त समूहसहित मूलधारका केही रिपब्लिकनहरू नयाँ प्रस्तावप्रति बेखुस छन् । प्रस्ताविक विधेयकमा उनीहरूले भनेअनुरूप परिवर्तन भए अन्य केही उदार छविका रिपब्लिकनहरू विपक्षमा जान सक्ने खतरा उत्तिकै छ । ह्वाइटहाउस र हाउसको सम्पूर्ण बल प्रयोग गरिएको यो पृष्ठभूमिमा यो विधेयक पास भए माथिल्लो सदन सिनेटमा अर्काे व्यवधान खेप्ने निश्चित छ । स्वास्थ्य सेवामा सरकारको प्रभावी भूमिका एवं सर्वसुलभ सेवामा केन्द्रित ओबामा केयर सन् २०१० मा कानुन बनेयता रिपब्लिकन पार्टी त्यसलाई निस्तेज पार्ने एकसूत्रीय मागमा अडिग छ । ट्रम्पले पनि आफ्नो चुनावी अभियानमा यसलाई मुख्य एजेन्डा बनाएका थिए । पर्यवेक्षकहरूका अनुसार सन् २०१० र २०१४ को कंग्रेसको मध्यावधि निर्वाचन एवं हालैको ह्वाइटहाउस प्रतिस्पर्धामा उदार पार्टी डेमोक्रयाट पार्टीको हारलाई ओबामा केयरप्रतिको असन्तुुष्टिको रूपमा व्याख्या गरिँदै आएको छ । यद्यपि अमेरिकाको इतिहासमै सर्वसुलभ स्वास्थ्य सेवामा ओबामा केयर दशकौंपछि ठूलो उपलब्धिको रूपमा अर्काेथरीको व्याख्या छ । ओबामाअघि सात डेमोक्रयाट एवं रिपब्लिकन राष्ट्रपतिले यसबारे प्रस्ताव गरे पनि असफल भएका थिए । स्वास्थ्य सेवामा सरकारको निगरानी एवं उपस्थिति, बिरामीको विगतको स्वास्थ्य रेकर्डको आधारमा बिमा कम्पनीले गर्दै आएको भेदभावको अन्त्य, सबैलाई न्यूनतम स्तरको स्वास्थ्य बिमा व्यवस्था, महिला स्वास्थ्य एवं गर्भपतनमा संघीय सरकारको बजेटको व्यवस्था लगायतका प्रावधानहरू ओबामा केयरमा छन् । जसलाई अनुदारवादीहरूले स्वास्थ्य सेवा व्यक्तिको नितान्त व्यक्तिगत विषय रहेको र त्यसमा सरकारको भूमिका अस्वीकार्य रहेको तर्क गर्दै आएका छन् । बिमा कम्पनीको स्वतन्त्रताको पक्षपाती रिपब्लिकन पार्टीले ओबामा केयरले रोजगारको सिर्जनासमेत नष्ट गर्दै गएको आरोप लगाउँदै आएको छ । ओबामा केयरलाई उल्टाउन नसके ट्रम्प सरकारको त्यो पहिलो ठूलो असफलता हुने विश्लेषकहरूको दाबी छ । राष्ट्रपति ट्रम्पले रिपब्लिकन कंग्रेस म्यानहरूलाई नयाँ प्रस्तावमा मतदान नगरे ओबामा केयरलाई निरन्तरता दिने चेतावनी दिँदै आफू कर नीतितर्फ अगाडि बढने बताएका छन् । सम्भवत: शुक्रबार मतदान हुुुुनेछ ।"
इजिप्टका पूर्वराष्ट्रपति रिहा,कायरो इजिप्टका पूर्वराष्ट्रपति होस्नी मुबारक ६ वर्षको जेल जीवनपछि शुक्रबार रिहा भएका छन् । सन् २०११ मा भएको आन्दोलनमा प्रदर्शनकारीको मृत्युमा दोषी भएको आरोपमा यसै महिनाको सुरुमा पुनरावेदन अदालतबाट सफाइ पाएपछि उनी रिहा भएका हुन् । ८८ वर्षीय मुबारक सैनिक अस्पतालबाट कायरोको उत्तरी क्षेत्र हेलियोपोलिसस्थित घरमा गएका छन् । हिरासतको अधिकांश समय उनले अस्पतालमै बिताएका थिए । २०११ को फेब्रुअरीमा भएको आन्दोलनमा प्रदर्शनकारीको मृत्युमा दोषी भएको भन्दै २०१२ मा उनलाई आजीवन कारावासको सजाय सुनाइएको थियो । तर सन् २०१५ मा भएको अर्को सुनुवाइमा भने उनी हिरासतबाट मुक्त हुन सक्ने आदेश भएको थियो ।
चप्पल हान्ने सांसदलाई प्रतिबन्ध,"नयाँदिल्ली एयर इन्डियाका कर्मचारीमाथि चप्पल आक्रमण गर्ने शिव सेनाका सांसद रवीन्द्र गायकवाडलाई एयर इन्डिया र फेडेरेसन अफ इन्डियन एयरलाइन्स (एफआईए) ले प्रतिबन्ध लगाएका छन् । यो प्रतिबन्धपछि अब गायकवाडले कुनै पनि एयरलाइन्समा यात्रा गर्न पाउने छैनन् ।उक्त फेडेरेसनमा इन्डियो, जेट एयरवेज, स्पाइसजेट र गो एयरलाइन्स छन् । सबै विमान कम्पनीहरूले उक्त घटनाको निन्दा गरेका छन् । विमान कम्पनीहरूले गायकवाडमाथि कडा कारबाहीको माग गरेका छन् । तत्काल लागू हुने गरी गायकवाडमाथि प्रतिबन्ध लगाइएको हो । आफूले चाहेको स्थानमा सिट नपाएको विवादमा उनले चप्पल प्रहार गरेका थिए । उनले आफूले एयर इन्डियाका म्यानेजरमाथि २५ पटक चप्पल प्रहार गरेको बताएका थिए । सांसद गायकवाड महाराष्ट्र ओसमानबादका सांसद हुन् ।"
किन हुन सकेन वार्ता ?,"नयाँदिल्ली भारतको राज्य सभामा जनता दल युनाइटेडका सांसद शरद यादव र भारतीय कम्युनिस्ट पार्टीका नेता सीताराम याचुरीले कश्मीरलगायतका समस्या समाधानका लागि पाकिस्तानसँग वार्ता सुरु नगरेकोमा शुक्रबार गृहमन्त्री राजनाथ सिंहलाई प्रश्न गरेका छन् ।उनीहरूले बन्दुकले मात्र समस्या समाधान नहुने भन्दै वार्ताको ढोका खुला राख्न आग्रह गरे । त्यसको जवाफमा गृहमन्त्री सिंहले वार्ता हुने तथा नहुने भन्ने विषय पाकिस्तानमा निर्भर रहेको बताए । उनले वार्ताका लागि पाकिस्तानले आतंकवादलाई सहयोग नगर्ने प्रतिबद्धता जनाउनुपर्ने पनि उल्लेख गरे । उनले पाकिस्तानले आतंकवादी गतिविधि रोक्ने र यसको नियन्त्रणका लागि विश्वको जुनसुकै मुलुकबाट सहयोग लिने प्रतिबद्धता जनाएर वार्ताको सुरुवात गर्ने पहल लिनुपर्ने समेत बताए । सिंहले यस अगाडिको कांग्रेस सरकारले वार्ताका लागि आतंकवादी गतिविधि नियन्त्रण हुनुपर्ने तर्क गरेको दाबी गरे ।गत वर्षको सेप्टेम्बर र जनवरीमा भएको पठानकोट र उरी आक्रमणपछि दुई देशबीचमा उत्पन्न तनाव अझै कम भएको छैन । त्यसपछि गत वर्ष नै भारतले पाकिस्तानमाथि सर्जिकल स्ट्राइक गरेपछि त दुई देशको सम्बन्ध युद्धको दिशातर्फ नै गएको थियो । केही महिनायता दुई देशबीमा सैन्य द्वन्द्व कम हँुदै गएको छ । अनौपचारिक वार्ताका प्रक्रियासमेत अगाडि बढेका छन् । आन्तरिक र बाह्य रूपमा दुवै देशलाई वार्तामा बस्न दबाब परिरहेको छ तर वार्ताको वातावरण बनिरहेको छैन । पाकिस्तानले नि:सर्त वार्तामा बस्नका लागि आफू जति बेलै तयार रहेको बताइरहेको छ भने भारतले आतंकवादी गतिविधि रोक्ने प्रतिबद्धता आउनुपर्ने बताइरहेको छ ।दुई देशबीचमा केही समययता देखा परेको शान्त वातावरण बिहीबार पुन: धमिलियो । पाकिस्तानको राष्ट्रिय दिवस मनाउन पाकिस्तान हाई कमिसनले आयोजना गरेको कार्यक्रममा भारतका लागि पाकिस्तानी राजदूत अब्दुल वसितले कश्मीरमा भइरहेको आन्दोलन स्वतन्त्रताका लागि भएकाले पाकिस्तानले सहयोग तथा समर्थन गर्ने बताए । उनले कश्मीरको विवाद कश्मिरी जनताको भावनाअनुसार सम्बोधन हुनुपर्ने बताए । त्यसलगत्तै भारतीय विदेश मन्त्रालयले उनको भनाइमा आपत्ति जनायो । विदेश मन्त्रालयका प्रवक्ता गोपाल वागलेले पाकिस्तानी राजदूतको भनाइ भारतको आन्तरिक मामिलामा हस्तक्षेप भएको र उनले कूटनीतिक मर्यादाविपरीत अभिव्यक्ति दिएको बताए । भारतीय राष्ट्रपति प्रणव मुखर्जीले पाकिस्तानको राष्ट्रिय दिवसको उपलक्ष्यमा पाकिस्तानी राष्ट्रपतिलाई बधाई दिएका छन् । उनले भनेका छन् भारत पाकिस्तानसँग शान्तिपूर्ण, मित्रवत् र सहकार्यको सम्बन्ध विकास गर्न चाहन्छ । यस्तै भारतीय प्रधानमन्त्री नरेन्द्र मोदीले पनि पाकिस्तानी समकक्षीलाई बधाई दिएका छन् । मुखर्जी र मोदीको सन्देशले भारतको राजनीतिक नेतृत्व पाकिस्तानसँगको वार्तालाई अगाडि बढाउन तयार रहेको संकेत गरेको छ । तर दुई देशबीचमा वार्ता अगाडि बढ्छ कि बढ्दैन भन्नेचाहिँ यकिन भइसकेको छैन । दुई देशबीचमा बढेको तनावले सार्कलाई अनिश्चित बनाएको छ । विशेषत: भारतीय जनता पार्टीको नेतृत्वमा सरकार बनेपछि झन्डै ३ वर्षअघि दुई देशबीचमा वार्ता प्रक्रिया सुरु भएको थियो । राजनीतिक तहमा समेत कुराकानी सुरु भएको थियो । यसैबीचमा दुई देशबीचको बृहत् वार्ताको अवधारणालाई अगाडि बढाइएको थियो । तर यहीबीचमा भारतको पठानकोटमा आतंकवादी आक्रमण भयो । त्यसमा पाकिस्तानमा तालिम लिएका आतंकवादीहरू संलग्न रहेको भारतको दाबी छ । तर पाकिस्तान भारतको दाबीलाई मान्न तयार छैन । भारतले उक्त आक्रमणमा संलग्नलाई कारबाही नगरेसम्म वार्तामा नबस्ने अडान लियो । तर केही महिनापछि फेरि उरी सैन्य क्याम्पमा आक्रमण भयो । जसले गर्दा दुई देशबीचमा झन्डै युद्धको अवस्था सिर्जना भयो । चीन, अमेरिकालगायतका मुलुकले विवादका विषय द्विपक्षीय भएका कारण वार्ता र संवादका माध्यमले हल गर्न आग्रह गरिरहेका छन् । पाकिस्तानलाई कूटनीतिक रूपमा एक्लो पार्ने रणनीतिका साथ भारलते सार्क सम्मेलनमा भाग लिन अस्वीकार गरेको थियो । त्यसपछि निरन्तर अन्तर्राष्ट्रिय कूटनीतिक फोरममा पाकिस्तानको विषय उठाइरहेको छ ।"
नेपाली रेस्टुरेन्टमा जनशक्ति अभाव,"लन्डन बेलायतका नेपाली रेस्टुरेन्ट जनशक्ति अभावले संकटमा परेको गुनासो व्यवसायीले गरेका छन् । बेलायतस्थित नेपाली रेस्टुरेन्टहरूको संस्था नेप्लिज क्याटरर्स एसोसिएसन यूकेले आफ्ना व्यवसायले सामना गर्नुपरेको जनशक्ति अभावबारे नेपालका उद्योगमन्त्री नवीन्द्रराज जोशीलाई अवगत गराएको हो । बेलायत भ्रमणमा रहेका उद्योगमन्त्री जोशीलाई व्यवसायीले लन्डनस्थित नेपाली दूतावास पुगेर ज्ञापनपत्र बुझाएका थिए । दक्ष कामदार अभावका कारण नेपाली रेस्टुरेन्टले बेलायतमा झेलिरहेको संकट बेलायत सरकारसमक्ष पुर्याइदिन मन्त्री जोशीसमक्ष आग्रह गरिएको छ ।बेलायत सरकारको कडा अध्यागमन नियमका कारण बेलायतका नेपाली रेस्टुरेन्टले गैरयुरोपेली मुलुकबाट सेफ र दक्ष कामदार झिकाउन असमर्थ भएको र यसले रेस्टुरेन्ट व्यवसाय नै संकटमा परेको ज्ञापनमा उल्लेख छ । बेलायतमा ३ सय ७५ नेपाली रेस्टुरेन्ट भएको उनीहरूको दाबी छ । आफ्ना रेस्टुरेन्टले मात्र करिब ७ हजार ५ सय जनालाई रोजगारी र बेलायतको अर्थतन्त्रमा ३ प्रतिशत योगदान दिएको पनि उनीहरूले दाबी गरे । ज्ञापनपत्रमा सरकारको कठोर नियमका कारण नेपालीसहित बेलायतका झन्डै १० हजार रेस्टुरेन्टले जनशक्ति अभाव झेलिरहेको उल्लेख छ । बेलायतको करी उद्योग (रेस्टुरेन्ट) ले मात्र वार्षिक ५ अर्ब पाउन्ड बेलायती अर्थतन्त्रमा योगदान गरिरहेको पनि स्मरण गराइएको छ । एसोसिएसनका संस्थापक अध्यक्ष ध्रुव केसी, अध्यक्ष विजय थापा, कानुनी सल्लाहकार राजु थापा लगायतले हस्ताक्षर गरेको ज्ञापनमा सरकारले स्पेसलिस्ट सेफहरूलाई इमिग्रेसन सर्टेज अकुपेसन लिस्ट मा राखे पनि अधिकांश रेस्टुरेन्टहरूले टेक वे, डेलिभरी, बफेट डाइनिङ र इभेन्ट क्याटरिङ गर्ने भएकाले उनीहरू सरकारको नियमबाट पीडित रहेको उल्लेख छ ।"
त्यो फिलिपिन्स यात्रा,"टोटेनहमका पूर्वकप्तान ग्राहम रोबर्ट्सले सम्हालेको नेपाली राष्ट्रिय टिम साफ च्याम्पियनसिप (सन् २०११) को तयारीका लागि दक्षिण पूर्वी एसियाको एकमहिने भ्रमण गरेको थियो । त्यसबेला मैत्रीपूर्ण खेलमा नेपाल ४० ले फिलिपिन्ससँग हार्यो । उक्त खेलले नेपाली फुटबलमा धेरै अर्थ राख्छ । किनभने त्यसमा म्याच फिक्सिङ भएको एसियाली फुटबल महासंघ (एएफसी) को रिपोर्ट छ । त्यससहित चार खेलमा मिलेमतो गरेको आरोपमा तत्कालीन कप्तान सागर थापासहित पाँच फुटबलर र फिजियो डेजिव थापालाई एएफसीले २०७२ मंसिरमा आजीवन प्रतिबन्ध लगाएको थियो ।अखिल नेपाल फुटबल संघ (एन्फा) का पूर्वअध्यक्ष गणेश थापाको भ्रष्टाचार प्रकरण र फिक्सिङ काण्डपछि राष्ट्रिय टिमको प्रदर्शनको ग्राफ एक्कासि आकासिएको छ । आठ खेलयता अपराजित नेपाली टिमले यसबीच सोलिडारिटी कप र बंगबन्धु गोल्डकपको ट्रफी नै कब्जा गर्यो । यो च्याम्पियन टिम एसियन कप २०१९ छनोटको पहिलो खेलमा फिलिपिन्ससँग प्रतिस्पर्धा गर्न शनिबार मनिला प्रस्थान गर्दै छ । फिक्सिङको आरोप लागेको खेलयता नेपाली टिमले पहिलोपल्ट फिलिपिन्स यात्रा गर्दै छ ।त्यसबेला मैदानमा राम्रो खेलेर पनि हार्ने गरेको नेपाली टिममा आमूल परिवर्तन आइसकेको छ । फिक्सिङ काण्डपछि एउटा पुस्ताको अन्त्य नै भयो भने अर्को पुस्ता पनि बिदाइको संघारमा आइपुगेको छ । यावत् परिवर्तनसँगै खेलाडीहरू भने आफ्नो खेलप्रति आत्मविश्वासी देखिन थालेका छन् । त्यसैले नेपालले एसियन कप छनोटको मंगलबार हुने पहिलो खेलमा पनि राम्रो गर्ने अपेक्षा गरिएको छ ।फिलिपिन्स राम्रो टिम हो । हामीभन्दा माथिल्लो स्तरको टिम हो । हामी राम्रो खेलेर उसलाई चुनौती दिनेछौं । सकेसम्म जित्ने र नसके अंक जोड्ने प्रयास गर्नेछौं, नेपालका मुख्य प्रशिक्षक ग्योतोकु कोजीले भने, हामीले राम्रो तयारी गरेका छौं । सबै खेलाडीले मिहिनेत गरेका छन् । मैत्रीपूर्ण खेल खेल्न पाएको भए अझ राम्रो हुने थियो । तर, हामी खेललाई लिएर सकारात्मक छौं । राम्रो प्रदर्शन गर्नेछौं । यी जापानिज प्रशिक्षकले टिममा केही परिवर्तन गर्ने संकेत पनि दिएका छन् ।फिफा वरीयतामा नेपाल १ सय ७० औं स्थानमा छ भने फिलिपिन्स १ सय २४ औं । यसले पनि केही भिन्नता देखाउँछ तर फिफा वरीयता फुटबल स्तरको अचुक मापन पद्धति भने होइन । फिलिपिन्सले विश्वकप २०१८एसियन कप २०१९ छनोटको दोस्रो चरणमा बहराइन, उत्तर कोरिया र उज्वेकिस्तान जस्ता बलिया टिमसँग खेलेको थियो । उसले एक खेलमा बहराइनलाई हराएको थियो भने उत्तर कोरियासँग बराबरी गरेको थियो । त्यसैले नेपालसँगको खेलमा पनि फिलिपिन्सलाई बलियो मान्नुपर्छ ।फिलिपिन्सले मलेसिया, इन्डोनेसिया, थाइल्यान्डसँग पनि नियमित खेल्दै आएको छ । यी टिमहरू पनि नेपालभन्दा माथिल्लो स्तरका हुन् । एसियन कप छनोटको तयारीमा वुधबार भएको मैत्रीपूर्ण खेलमा पनि फिलिपिन्सले मलेसियासँग गोलरहित नतिजा निकालेको थियो । नेपालसँगै यमन र ताजिकिस्तान रहेको महादेशीय प्रतियोगिताको छनोटमा पनि उसलाई समूह एफ मा शीर्ष वरीयता दिइएको छ । नेपालसँगको इतिहास पनि उसैको पक्षमा छ ।आफ्नै स्तर वा कमजोर प्रतिद्वन्द्वीसँग खेलेर भए पनि नेपाली टिम १५ महिनायताका आठ खेलमा अपराजित रहेको छ । यसले आत्मविश्ववासी बनेको नेपाली टिमले पनि रिजाल मेमोरियल स्टेडियम, मनिलामा राम्रो नतिजाको आस गरेको छ । सबै खेल जित हात पार्ने लक्ष्य लिएर नै खेलिन्छ । फिलिपिन्ससँग पनि खेल जित्ने लक्ष्य बनाएका छौं । कम्तीमा बराबरी गर्न चाहन्छौं, नेपाली टिमका कप्तान विराज महर्जनले भने ।"
लाङटाङ म्याराथन वैशाखमा,"काठमाडौं दोस्रो टान अन्तर्राष्ट्रिय लाङटाङ म्याराथन वैशाख १२ मा हुने भएको छ । पहिलो संस्करण हाफ म्याराथनको रूपमा गोसाइँकुण्डधुन्चेमा आयोजना गरिएको थियो । यसपालि क्यान्जिङ गुम्बाबाट सुरु गरेर स्याफ्रुबेंसीमा टुंग्याइने बताइएको छ ।साहसिक पयर्टनलाई प्रवद्र्धन गर्न म्याराथन आयोजना गरिएको हो । पहिलोपल्ट यसैपालि पूरा म्याराथन (४२१९५ किमि) आयोजना गर्दै छौं, आयोजक ट्रेकिङ एजेन्सिज एसोसिएसन अफ नेपाल (टान) का महासचिव कर्णबहादुर लामाले भने, महाभूकम्पबाट बढी क्षति पुगेको क्षेत्र (रसुवा) मा पुनर्निमाण लगभग सम्पन्न भएको छ । र, पर्यटनका लागि हामी फेरि तयार भयौं भन्ने सन्देश दिन म्याराथन आयोजना गर्दै छौं ।टानका अध्यक्ष चन्द्रप्रसाद रिजालले लाङटाङ म्याराथनलाई एउटा उत्पादनको रूपमा विकास गर्न चाहेको उल्लेख गर्दै भने, यसबाट धेरै पदयात्री भित्र्याउन सकिन्छ । उनले म्याराथनमा करिब १० देशका बढीमा २ सय धावक सहभागी हुने बताए । ट्रेल रनिङका रूपमा रहेको लाङटाङ म्याराथन ३,८३० मिटर उचाइस्थित क्यान्जिङबाट सुरु भएर ओरालीउकाली हँुदै स्याफ्रुबेंसीमा टुंगिनेछ । (१,५०३ मिटर) महिला र पुरुष दुवैमा पहिलो, दोस्रो र तेस्रो हुनेले क्रमश: १ लाख, ७५ हजार र ५० हजार पाउने छन् ।"
सम्झनामा उल्मर,"दस वर्षअघि । यसै साता विश्व क्रिकेट त्यति बेला स्तब्ध बनेको थियो, जति बेला जमैकाको होटलको कोठामा पाकिस्तानी प्रशिक्षक बब उल्मर अचेत भेटिए । किङ्सटन अस्पतालमा पुगेलगतै ५८ वर्षे उल्मरलाई मृत घोषित गरियो । दिन थियो, सन् २००७ मार्च १८ । सनसनी रूचाउने मिडियाले यसलाई हत्याको संज्ञा पनि दिए । प्रहरी छानबिनमा पनि लाग्यो । प्रत्येक दिन नयाँनयाँ समाचार आए । सन् २००७ को वान डे विश्वकप वेस्ट इन्डिजमा चलिरहेको थियो । यस घटनाले पूरा विश्वकप उल्मरको मृत्युमा मोडियो । विश्व क्रिकेटमा उल्मरलाई अहिलेसम्मकै सबैभन्दा उत्कृष्ट प्रशिक्षक मानिन्छ । उनले क्रिकेटमा प्रशिक्षणलाई नयाँ र फरक मोड दिए । मृत्यको केही घण्टाअघि मात्र पाकिस्तान आयरल्यान्डको हातबाट पराजित भएको थियो । विश्व क्रिकेटमा यसलाई अहिलेसम्मकै सबैभन्दा ठूलो अप्रत्यासित र अविश्वसनीय नतिजामा गनिन्छ । यही नतिजाका कारण जहाँ गैर टेस्ट मान्यताप्राप्त आयरल्यान्ड अर्को चरण पुगेको थियो । त्यहीं सन् १९९२ को विश्वकप विजेता भने प्रतियोगिताबाट बाहिरियो । खेललगत्तै उल्मर र त्यति बेलाका कप्तान इन्जमामउलहकको पुत्ला जलाइएको थियो, पाकिस्तानका विभिन्न सहरमा । विशेषत: मुल्तानमा । पाकिस्तानी क्रिकेट समर्थकको यो आक्रोश लगत्तै शोकमा बदलियो, उनको मृत्युको समाचार आएपछि । तत्काल प्रश्नहरू उठ्न सुरु भए, आखिरमा कसरी उनको मृत्यु भयो त ? विश्व क्रिकेट वास्तवमै स्तब्ध बनेको थियो । विश्वास नै गर्न नसकिने स्थितिमा उनको मृत्यु भएको थियो । एउटा टिमले आफ्नो प्रशिक्षक गुमाएको थियो, परिवारले बुवा र श्रीमान । आयरल्यान्डविरुद्धको हारलगत्तै उल्मरले मिडियासँग पनि बोलेका थिए । यो नै उनको अन्तिम अन्तरवार्ता रह्यो । खासमा उनलाई यस्तो अन्तरवार्ता दिन आवश्यक पनि थिएन । तर उनी मिडियासँग राम्रो सम्बन्ध राख्थे । उनी आफ्नो पाकिस्तानी क्रिकेट प्रशिक्षकको कामबाट अलग हुने बताउँदै थिए । उनी मिडियाकै माध्यमबाट राजीनामा दिन भने चाहँदैन थिए । उनी त्यसअघि एक रात सुत्न चाहन्थे । उनको अनुहारमा धेरै ठूलो पीडा पनि थिएन । न त तनाव नै । अस्वस्थताको कुनै चिन्ह पनि थिएन । तर जति बेला प्रहरीले उनको मुत्युबारे ठोस कारण प्रस्तुत गर्न सकेन । शंका उपशंकाका पर्याप्त आधार तयार भए । मृत्युको तीन दिनपछि प्रहरीले त्यो रहस्यमय भएको पनि बतायो । त्यसको पनि दुई रातपछि प्रहरीले उल्मरको हत्या भएको नै बतायो । यस्तोमा अनेक खाले हल्ला चले । कसैले भने मृत्यु पछाडि खेल मिलेमतोको कारण छ । कोही भन्थे उल्मरको हत्या रिसाएका पाकिस्तानी क्रिकेट समर्थकले गरेका थिए । कोही यस पछाडि धार्मिक कारण पनि देख्थे । अझ कसैले त पाकिस्तानी क्रिकेट टिमकै कोही सदस्यले उनको हत्या गरेको हुनसक्ने पनि बताए । तर छानबिन पछि केही पनि निचोड निस्केन । मृत्युको तीन महिनापछि प्रहरीले आफ्नो पुराना अडान छोडेर भन्यो उल्मरको मृत्यु प्राकृतिक कारणले भएको हो । सन् २००७ को नोभेम्बरमा स्थानीय अदालतले यही तथ्यलाई ठीक मान्यो । उल्मरको मृत्युलाई लिएर छानबिन गरेका मार्क सिल्डका अनुसार उनी बिरामी थिए । स्वास फर्ने उनलाई समस्या थियो । त्यसैले उनको मृत्यु स्वाभाविक कारणले नै भएको थियो । सिल्ड जमैकाका प्रहरीका डेपुटी कमिस्नर थिए । उनले भनेका छन्, उनी बिरामी थिए, यसमा कुनै शंका नगरे हुन्छ । खालि उनको मृत्यु गलत समयमा भयो । उनी बसेको होटल कोठामा शंका गर्न योग्य कुनै घटना भएको पनि थिएन । तर जति बेला शंका गरिन्छ, त्यति बेला अनेक आशंका पनि उत्पन्न हुन्छ । यता किङ्सटनमा पाकिस्तानी खेलाडी आफैं स्तब्ध थिए । त्यति बेला उल्मरका सहायक प्रशिक्षक मुस्ताक अहमद थिए ।उनले भनेका थिए, हामी सबै रोएका थियौं, किनभने हामीले आफ्नो भावना रोक्न सकेनौं । उनी त्यस बेलाका उत्कृष्ट प्रशिक्षक थिए । उनको भनाइमा धेरै सहमत पनि हुनेछन्, किनभने उल्मरले तयार पारेको प्रशिक्षणको कार्यक्रम वैज्ञानिक हुने गथ्र्यो । उनको मृत्युपछि पनि विश्वकप चलिरह्यो । मृत्युको तीन दिनपछि पाकिस्तानले जिम्बावेविरुद्ध खेल्यो पनि । सन् १९९२ को विश्वकप विजयी पाकिस्तानी टिमका एक सदस्य इन्जमामले उल्मरको मृत्युको रात नै वान डे क्रिकेटबाटै संन्यास लिएका थिए । उनले अन्तिम पटक मैदान छाड्दा आँखामा प्रस्ट आँसु देखिएको थियो । बीबीसी"
चौथो टेस्टअघि उस्तै तनाव,"धर्मशाला भारत र अस्ट्ेरलियाबीच चौथो तथा निर्णायक टेस्ट शनिबार सुरु हुँदै छ । चार टेस्टको सिरिजले तीव्र प्रतिस्पर्धाको रूप लिएको छ । घरेलु कप्तान विराट कोहली आफ्ना आलोचकलाई उत्तर दिने पक्षमा छन् । अस्ट्ेरलियाका पूर्व कप्तान माइकल क्लार्क भने टेस्ट सिरिजको स्थिति दुवै कप्तानको नियन्त्रणबाट बाहिर गएको मान्छन् । अस्ट्ेरलियाली मिडियाले पछिल्लो समय कोहलीलाई अमेरिकी राष्ट्रपति डोनाल्ड ट्रम्पसँग दाँजेर लेखिरहेका छन् । कोहलीका लागि अहिलेसम्म सिरिज बिर्सनलायक छ । उनले तीन टेस्टमा ४६ रनमात्र बनाएका छन् । यसक्रम उनलाई काँधमा चोट पनि लागेको छ । पछिल्ला चार टेस्ट सिरिजमा लगातार दोहोरो शतक बनाएका २८ वर्षीय कोहली आफ्नो खराब ब्याटिङ प्रदर्शन र विपक्षी कप्तान स्टिभ स्मिथको चर्को आलोचनाका कारण दबाबमा छन् । बेंगलोरमा भएको दोस्रो टेस्टको समाप्तिमा कोहलीले स्मिथको खुलेर आलोचना गरेका थिए । कोहलीले स्मिथमाथि डिसिजन रिभ्यू सिस्टम (डीआरएस) को गलत फाइदा लिएको आरोप लगाएका थिए । तर त्यसको जवाफमा स्मिथले बराबरीमा टुंगिएको तेस्रो टेस्टमा १ सय ७८ रन बनाए । चार टेस्ट सिरिज अहिले ११ को रोमाञ्चक र तनावपूर्ण बराबरीमा छ । राँचीको तेस्रो टेस्टअघि दुवै पक्ष संयमित हुन तयार रहेपनि त्यो कायम रहेन । त्यसमा अस्ट्ेरलियाका ग्लेन म्याक्सवेलले कोहलीको चोटको नक्कल गर्दै अभिनय गरेका थिए । हुँदाहुँदै अस्ट्ेरलियाली क्रिकेट बोर्डका प्रमुख कार्यकारी जेम्स सडरल्यान्डले समेत कोहलीसँग माफी माग्ने शब्द नै नभएको प्रतिक्रिया दिएका छन् । तर कोहलीलाई अस्वाभाविक रूपमा समर्थन गर्दै स्थिति नियन्त्रण बाहिर गएको बताएका हुन् । उनले भनेका छन्, मेरो विचारमा कोहलीले त्यस्तै गरेका छन्, जस्तो स्मिथ गर्न सक्छन् वा मैले कप्तानका रूपमा गरेको थिएँ । मैले कोहलीमा अस्ट्ेरलियाली देखेको छु । मैदानमा उनी जसरी आक्रामक देखिन्छन्, एउटा च्याम्पियन टिमले त्यस्तै व्यवहार गर्ने मैले सिकेको थिएँ, उनले थपेका छन् । उनले कोहलीको सिरिज जित्न सक्ने इनिङ्स सम्भावना नजिकै रहेको पनि बताए । भारतका लागि अहिलेसम्म सर्वाधिक सफल ब्याट्सम्यान भने चेतेश्वर पुजारा रहेका छन् । उनले पछिल्लो टेस्टमा दोहोरो शतक बनाए । उनले ११ घण्टा क्रिजमा बिताएका थिए ।"
मनाङमस्र्याङ्दी विजयी,सर्लाही मनाङमस्र्याङ्दी क्लबले शुक्रबार राजर्षि जनक कप फुटबल प्रतियोगितामा ब्वाइज युनियनलाई सडन डेथमा हराएको छ । ५४ को जितसँगै मनाङ अन्तिम चारमा पुगेको छ । निर्धारित समयसम्म ११ गोलले बराबरी भएपछि खेल पेनाल्टी सुटआउटमा पुगेको थियो । सुरुको ५५ पेनाल्टीमा ४४ गोल भएपछि सडन डेथका आधारमा नतिजा टुंगो लगाइएको थियो । सडन डेथमा मनाङका विशाल गुरुङको पहिलो प्रहार विपक्षी गोलकिपरले रोके भने ब्वाइज युनियनका सकल रेग्मीको प्रहार बारमा ठोक्कियो । त्यसपछि मनाङका दिलेन मोक्तानले गोल गरे भने ब्वाइजका आशिष लामाको प्रहारमा बार माथिबाट बाहिरियो । खेलमा मनाङका सामसनले ६१ औं मिनेटमा रातो कार्ड पाएका थिए ।
ब्राजिलको छनोट करिब निश्चित,"मोन्टेभिडियो ब्राजिल बिहीबार उरुग्वेलाई हराउँदै विश्वकप फाइनल नजिक पुगेको छ भने अर्जेन्टिनाले लियोनल मेसीको एकमात्र गोलमा चिलीलाई रोक्दै भत्कन खोजेको छनोटको बाटो सम्याएको छ । चीनबाट खेलिरहेका मिडफिल्डर पाउलिन्होले गरेको सानदार ह्याट्रिकमा ब्राजिलले उरुग्वेलाई ४१ ले हराएको हो । यसले ब्राजिल छनोट हुने लगभग निश्चित भएको छ । फुटबल विश्वकप अर्को वर्ष रसियामा हँुदै छ । १० टोलीको राउन्ड रोबिन प्रणालीको छनोटमा ब्राजिल ७ अंकले अग्रता लिँदै शीर्ष स्थानमा छ । समूहका शीर्ष ४ टोली स्वत: छनोट हुने छन् । ५ राउन्ड बाँकी रहँदा अब एकदमै गडबड नतिजा आए मात्र ब्राजिललाई असर पर्नेछ । खेलमा उरुग्वेले नवौं मिनेटमै अग्रता लिएको थियो । ब्राजिली गोलरक्षक एलिसनले पेरिस सेन्ट जर्मेनका स्ट्राइकर इडिसन काभानीलाई लडाएपछि पेनाल्टी दिइएको थियो । काभानीले नै पेनाल्टीलाई गोलमा परिणत गरे । तर त्यसको १० मिनेट नबित्दै पाउलिन्होले सानदार गोल गरे । उनले २५ यार्ड दूरीबाट गरेको कडा प्रहार टप कर्नरमा छिरेको हो । ५१ औं मिनेटमा उनले नै फिलिप काउटिन्होले गरेको प्रहारलाई गोलको दिशा दिए । बार्सिलोनाका सुपरस्टार नेयमरले ७५ औ मिनेटमा स्वादिलो चिपमा तेस्रो गोल गरे । खेल करिब ब्राजिलले जितिसकेको अवस्थामा पाउलिन्होले नै इन्जुरी समयमा लो क्रसलाई छातीले ठेलेर ह्याट्रिक पूरा गरे । निलम्बित लुइस स्वारेजबिनै उत्रेको उरुग्वे अंकतालिकामा दोस्रो स्थानमा छ । उरुग्वे सबैका लागि कठिन टिम हो । यहाँ आएर जित्नु निकै ठूलो कुरा हो, ब्राजिली प्रशिक्षक टिटेले भने । उरुग्वेका कप्तान डिएगो गोडिनले गोलबाहेक आफ्नो टोलीले राम्रो खेलेको बताए । अवसर पाएर पनि उपयोग भएन । त्यसले मात्र खेलको मापन गर्दैन, उनले भने । ब्युनस आयर्समा अर्जेन्टिनाले चिलीसँग कडा भिडन्त गर्यो । पूरा ३ अंक लिन सक्दा उसको छनोट अभियानमा श्वास भरिएको छ । कप्तान मेसीले सटिक गोल गर्दै गत वर्ष कोपा अमेरिकाको फाइनलमा भोगेको हारको बदला लिने काम गरे । उनले १६ औं मिनेटमा पेनाल्टीमा गोल गरेका हुन् । गत वर्ष कोपा अमेरिका सेन्टेनारियाको न्युयोर्कमा भएको फाइनलमा मेसीले पेनाल्टी खेर फालेका थिए । तर उनले बिहीबार त्यो गल्ती दोहोर्याएनन् । चिलीले बराबरीमा रोक्न खोजिरहेका बेला अर्जेन्टिनीले महँगो जित निकालेको हो । हामीले राम्रो टिमलाई जित्यौं । यसमै खुसी छु, अर्जेन्टिनी प्रशिक्षक इडगार्डो बाउजाले भने । यो नतिजाले अर्जेन्टिना तेस्रो स्थानमा बसेको छ । उसले १३ खेलबाट २२ अंक बटुलेको छ । र, चिली (२०) चाहिँ छनोटका लागि संघर्ष गर्नुपर्ने अवस्थामा पुगेको छ । सन् २०१४ विश्वकपमा क्वाटरफाइनल पुगेको कोलम्बियाले बोलिभियामाथि १० को जित निकाल्दै छनोटको सम्भावना बढाएको छ । रियल म्याड्रिडका स्टार जेम्स रोड्रिग्वेजले आफैले हानेको पेनाल्टीको रिबाउन्डमा गोल प्रहार गरेका हुन् । ८३ औं मिनेटमा उनले हानेको पेनाल्टीलाई सुरुमा बोलिभियन गोलरक्षक कार्लोस लाम्पेले रोके तर फुत्केको बलमा भाग्यवश जेम्स नै पुगे । बोलिभियाले अन्तिम समयसम्म दबाबपूर्ण खेल खेलेको थियो । इक्वेडरले पाराग्वेसँगको खेल जितेको भए चिलीलाई उछिन्ने थियो । तर टोली २१ ले भयो । २० अंक नै भएको इक्वेडर गोलअन्तरमा चिलीभन्दा एक स्थान माथि छ । पुछारको भेनेजुएलाले पेरुसँग २२ गोलको बराबरी खेलेको छ ।"
टेटेमा नेपाललाई दुई पदक,"काठमाडौं नेपालले आरएस एन्ड सीसी डायमन्ड जुब्ली आमन्त्रण अन्तर्राष्ट्रिय टेबलटेनिस प्रतियोगितामा दुई पदक जितेको छ । भारतको सिलोङ भएको स्पर्धामा नेपालले टिम इभेन्टको पुरुषमा स्वर्ण र महिलामा रजत जितेको छ । पुरुषमा नेपालले भुटान र भारतलाई समान ३० सेटको नतिजामा हराएको अखिल नेपाल टेबलटेनिस संघका अध्यक्ष चतुरानन्दराज वैद्यले जनाएका छन् । पुरुष टिममा राष्ट्रिय च्याम्पियन स्यान्टु श्रेष्ठ, मणि लामा, रितिज जोशी, नारायण घिमिरे र विपुल महर्जन थिए । महिलातर्फ नेपाल भारतसँग ३२ सेटले पछि पर्दै स्वर्ण जित्न असफल भयो । सोनु थापामगर, गीता अर्याल, सिक्का सुवाल, मञ्जु सुवाल र सुजाता दुवाल रहेको महिला टिमले त्यसअघि भुटानलाई ३० ले हराएको थियो ।"
मैत्री तेक्वान्दो इटहरीमा,"इटहरी १२ औं अन्तर्राष्ट्रिय ओपन फ्रेन्डसीप तेक्वान्दो च्याम्पियनसीप (आईओएफटीसी) को आयोजना र राष्ट्रिय खेलकुद परिषद् (राखेप) को संयोजनमा इटहरीमा सन् २०१८ मा हुने भएको छ । सन् २००० मा नेपालमै सुरु स्पर्धाको अघिल्लो संस्करण अमेरिकाको पोर्टल्यान्डमा भएको थियो । १२ औं संस्करणमा भारत, पाकिस्तान, श्रीलंका, बंगलादेश, अमेरिका, क्यानडा, इङल्यान्ड, मेक्सिको, मकाउ, हङकङ, जापान, दक्षिण कोरिया र ग्वाटेमाला लगायत देशका खेलाडीले सहभागिता हुने प्रतियोगिताका निर्देशक दिवाकर महर्जनले शुक्रबार पत्रकार सम्मेलनमा बताए । राखेप सदस्यसचिव केशव विष्टले तेक्वान्दो भवनको स्तरोन्नति र बन्दै गरेको ब्याडमिन्टन भवन उपयोग गरी प्रतियोगित सम्पन्न गरिने बताए ।"
ढोलाहिटी विजयी,काठमाडौं नाइट किङ फुटबल क्लब र ढोलाहिटी युथ क्लब दोस्रो नेपाल कप भेट्रान फुटबलमा क्वाटरफाइनल पुगेका छन् । शुक्रबार नाइट किङले ४० प्लस फाउन्डेसनलाई २० ले पराजित गर्यो । विजेताका आनन्द गुरुङ र हरि मानन्धरले गोल गरे ।बुद्धि विकास मण्डलको मैदानमा ढोलाहिटीले ब्वाइज युनियन क्लबलाई ५२ ले हरायो ।
"ट्रम्प, पुटिन र नयाँ शीतयुद्ध","सफ्ट टार्गेट१२ अप्रिल १९८२ मा तत्कालीन सोभियत संघको गुप्तचर निकाय कमिटी फर स्टेट सेक्युरिटी (केबीजी) प्रमुख युरी एन्ड्रोपोभले रोनाल्ड रेगनलाई पुन: अमेरिकी राष्ट्रपति हुनबाट रोक्न सक्रिय बन्न आफूअन्तर्गतका अधिकारीलाई निर्देशन दिए । सोभियत नेतृत्वले रेगनलाई एक रोक्नै नसकिने खालको सैनिक शासक ठानेको थियो । केबीजीका तत्कालीन उच्च अधिकारी भासिली मित्रोखिमका अनुसार त्यो बेला सोभियत गुप्तचर निकायले रिपब्लिकन र डेमोक्रेटिकको हेडक्वाटरमा रेगन मिन्स वार भन्ने नारा फैल्याएको थियो । र, राष्ट्रपति रेगनलाई एक भ्रष्ट र सैनिक शासकका रूपमा चित्रित गर्न खोजेको थियो । सोभियत संघको यो प्रयास सफल भने भएन, ५० मध्ये ४९ राज्यमा जितेर रेगन दोस्रो पटक पनि राष्ट्रपति भए ।अमेरिका र तत्कालीन सोभियन संघले शीतयुद्धताका एकआपसविरुद्ध गुप्तचर प्रयोग गरे । सन् १९६० ताका सोभियत गुप्तचर अधिकारीहरूले अमेरिकाले मार्टिन लुथर किङ जुनियरलाई मारेको भन्ने हल्ला फैलाइदिए । ८० को दशकमा उनीहरूले अमेरिकी गुप्तचर निकायले आफ्नो सैनिक अखडा रहेको फोर्ट डेट्रिकमा एड्स रोग फैलाएको हल्लासमेत फिजाइदिए । उनीहरूले त्यो बेलामा लगातार कम्युनिष्ट पार्टीलाई र विभिन्न देशमा भएका गृहयुद्धमा साथ दिइरहे । यता, अमेरिकी निकाय सीआईएले भने आफ्नोतर्फबाट इरान, क्युबा, हाइटी, ब्राजिल, चिली र पानामामा शासन प्रणाली परिवर्तनको लागि निरन्तर काम गरेको थियो । सीआईएले इटाली, ग्वाटेमाला, इन्डोनेसिया, दक्षिण भियतनाम र निकारागुवामा कम्युनिस्टलाई चुनाव हराउन पैसा, प्रोपोगान्डा र कहिलेकाहीं हिंसात्मक माध्यम पनि अपनायो ।९० को दशकको सुरुआतमा सोभियत युनियन विगठन भएपछि सीआईएले रुसलाई अमेरिकाबारे नकारात्मक हल्ला नफैलाउन आग्रह गर्यो । रुसले पनि त्यसो नगर्ने प्रतिबद्धता जनायो । तर, न्युयोर्कमा रहेको रुसी गुप्तचरी निकायका प्रमुख, जो २००२ मा फिर्ता बोलाइएको थिए, सर्गे ट्रेटाकोभले खुलासा गरेका छन् कि त्यसपछि पनि मस्कोले अमेरिकामाथि गर्ने यस्तो राजनीतिक प्रोपोगान्डामा कमी आएको थिएन । केही परिवर्तन भएको छैन, उनले २००८ मा लेखेका छन्, अमेरिकालाई गिराउन जेजे गर्न सकिन्छ रुसले त्यो सबै गरिरहेको छ ।रुसी राष्ट्रपति भ्लादिमिर पुटिन, जो पश्चिमा प्रवृत्तिलाई हरेक कुरामा दोषी देख्छन्, बेलाबेला इतिहास औंल्याइरहन्छन् । उनी मस्कोविरुद्ध जर्जिया, किर्गिस्तान र युक्रेनमा सोभियन संघ कालिन नेतृत्वलाई हटाउन भएको कलर रिभोलुसन्समा पश्चिमी देशहरूले भूमिका खेलेको आरोप लगाउँछन् । पाँच वर्षअघि उनले हिलारी क्लिन्टनमाथि मस्कोमा भएको क्रेम्लिनविरुद्धको प्रदर्शनलाई समर्थन गरेको आरोप लगाए । भलै उनले कुनै प्रमाण दिएका छैनन् । पुटिन सोच्छन् प्रजातन्त्र, मानव अधिकार, निर्वाचन पर्यवेक्षणमा काम गर्ने पश्चिमा गैरसरकारी संस्थाले कम्युनिस्ट शासन भएको देशमा शासन प्रणाली परिवर्तनका लागि भूमिका खेलिरहेका छन् ।पुटिनले खतरा देखेका यी कामहरूमा संलग्न अमेरिकी अधिकारी भने रुसी राष्ट्रपतिको यस्तो आरोपलाई सतही प्रत्यारोपको संज्ञा दिन्छन् । राष्ट्रपति बाराक ओबामाको पालामा डेपुटी नेसनल सेक्युरिटी एड्भाइजर बेन्जामिन रोड्स पुटिनको यस्तो आरोपलाई अस्वीकार गरे पनि पूरै गलत भने मान्दैनन् । उनी भन्छन्, पुटिन पूरा गलत पनि होइनन्, पहिले हामी विश्वभर शासन प्रणाली परिवर्तनमा संलग्न थियौं । त्यसैले हामीलाई कस्न पुटिनले प्रशस्तै डोरी पाएका हुन् ।पुटिनका लागि २०१६ को अमेरिकी राष्ट्रपति निर्वाचन रुचिकर विषय थियो । उनी ओबामालाई मन पराउँदैन थिए । युक्रेनबाट क्रिमिया लिएपछि ओबामा सरकारले रुसविरुद्ध आर्थिक नाकाबन्दी लगाएको थियो । त्यो बेला रुसी सरकारी टेलिभिजनले ओबामालाई कमजोर, असभ्य र कायर व्यक्तिको रूपमा चित्रित गरेको थियो । पुटिनको आँखामा हिलारी क्लिन्टन झन् खराब थिइन् । उनले क्लिन्टनलाई उदारवादी हस्तक्षेपको समर्थक र रुसमाथि लगाइएको आर्थिक नाकाबन्दी खुलाउन असहयोग गर्ने पात्रको रूपमा बुझेका थिए । बरु, चुनावको बेला पुटिनले डोनाल्ड ट्रम्पलाई समर्थन गरे जो आफ्नो मन्तव्यको क्रममा पुटिनको प्रशंसा गर्थे । २००७ मा ट्रम्पले रुसको छवि सुधार्न पुटिनले बहुतै राम्रो काम गरिरहेको भन्दै प्रशंसा गरेका थिए । २०१३ मा मिस युनिभर्सको उपाधि वितरण समारोहमा सहभागी हुन मस्को जाँदा ट्रम्पले ट्वीट गर्दै भनेका थिए, मैले पुटिनलाई भेट्न पाउँछु होला त ? यदि भेटें भने उनी मेरो नयाँ मिल्ने साथी होलान् ? चुनावी अभियानको क्रममा पनि ट्रम्पले खुसीसाथ भने पुटिन उच्चस्तरका नेता हुन् जसले ओबामालाई हास्यास्पद पात्र बनाइदिए ।राजनीतिक प्रभावका लागि गुप्तचरी गर्नेहरूका लागि डिजिटल युगमा झन् धेरै अवसरहरू सिर्जना भएका छन् । हिलारी क्लिन्टनको चुनावी अभियानका प्रमुख र बिल क्लिन्टन राष्ट्रपति हुँदाका चिफ अफ स्टाफ जोन पोडेस्टा आधुनिक सञ्चार माध्यमको कमजोर प्रकृतिको बारेमा सचेत हुनुपर्ने बताउँछन् । उनले ओबामा सरकारको पालामा वरिष्ठ परामर्शदाताको रूपमा डिजिटल पोलिसी बनाउन काम गरेका थिए । उनी आफैंले पनि इमेल अकाउन्टमा टु स्टेप भेरिफिकेसन राखेका छैनन् । सोझो रूपमा भन्नुपर्दा म र मेरो टिम कुन इमेलमा क्लिक गर्ने नगर्नेमा सचेत छौं भन्नेमा बढी आत्मविश्वासी थियौं, उनी भन्छन् । उदाहरणका लागि, उनको इमेलमा एउटा फिसिङ इमेल आयो जसमा जिमेल टिमका नाम दिएर तत्काल पासवर्ड परिवर्तन गर्न भनिएको थियो । उनले उक्त इमेल भेरिभाई गर्दा एक आईटी कर्मचारीले झुक्किएर भनेछन् यो आधिकारिक इमेल हो ।अमेरिकी राजनीतिक परिदृश्यले पनि आधिकारिकभन्दा गलत जानकारीलाई प्रश्रय दिन भूमिका खेलेको छ । पिउ रिसर्च सेन्टरका अनुसार अमेरिकीहरू अहिले राजनीतिक आस्थाका आधारमा दुई दशकयताकै सबैभन्दा धेरै विभाजित छन् । मूलधारका सञ्चारमाध्यमप्रतिको अमेरिकी विश्वास इतिहासमै सबैभन्दा कमजोर भएको छ । यस्तो बेलामा कमजोर माध्यमलाई प्रयोग गरेर गलत जानकारी फैलाउने प्रवृत्तिले पश्रय पाएको छ । आफ्नो राजनीतिक पहिचान प्राप्तिका लागि ट्रम्पले पनि यही अवसरलाई सदुपयोग गरे । खुला समाज जहिले पनि विभाजित हुन्छ किनकि मानिसहरूको आआफ्नै धारणा हुन्छ र यसैलाई पूर्वसोभियन युनियन र वर्तमान रुसले हतियार बनाएका छन्, ओलेज कुलुगिन, सन् १९९५ देखि अमेरिकामा बसोबास गरिरहेका केबीजीका पूर्वजनरल भन्छन्, उनीहरूको उद्देश्य यो विभाजनलाई बढाउनु हो ।अमेरिकी राष्ट्रपतिको शपथ समारोहको दुई साताअघि अमेरिकाको नेसनल इन्टेलिजेन्सका निर्देशक जेम्स क्लापरले एक गोप्य रिपोर्ट सार्वजनिक गरे जसमा रुसी राष्ट्रपति पुटिनले क्लिन्टनलाई असर गर्ने र ट्रम्पलाई फाइदा पुग्ने गरी र अमेरिकी जनताको प्रजातन्त्रप्रति विश्वास टुटाउने अभियान चलाउन गुप्तचर अधिकारीलाई निर्देशन दिएको दाबी गरिएको छ । यो गोप्य रिपोर्टमा तथ्यभन्दा धेरै दाबी छ । गुप्तचर अधिकारीले भने आफ्नो जानकारी संकलन पद्दतिलाई गोप्य राख्न यसो गर्नुपरेको जिकिर गरेका छन् । यो रिपोर्टको आलोचकहरू भन्छन् इराक युद्ध सुरु हुनु एक महिनाअघि पनि गुप्तचर निकायले इराकसँग आम नरसंहारकारी हतियार रहेको दाबी गरेको थियो । तर, इराकसँग त्यस्तो हतियार रहेको विषयमा गुप्तचर निकायबीच नै मतभेद थियो । रुसले २०१६ को चुनावको क्रममा साइबर आक्रमण गरेको विषयमा भने गुप्तचर निकायबीच मतभेद छैन । १७ वटा राज्यका गुप्तचर निकाय पनि चुनावमा ह्याकिङमा रुस संलग्न भएको विषयमा सहमत देखिएका छन् । राष्ट्रपति निर्वाचनमा रुसको संलग्नता वर्णन गर्दै निर्देशक क्लापरले डेमोक्रेटिकको इमेल ह्याक गरेको, ह्याक भएको कागजपत्रहरू विकिलिक्समार्फत सार्वजनिक गरेको र फेक न्युज फैलाउन सोसल मिडिया प्रयोग गरेको भनेका छन् । राष्ट्रपति निर्वाचित ट्रम्पले सुरुमा यस्तो ह्याकिङको घटना अस्वीकार गरे । तर, पछि ह्याकिङको विषयमा सहमत भए पनि उनी यसले निर्वाचनमा कुनै प्रभाव नपारेको दाबी गर्छन् । केबीजीबारेको पुस्तक द स्टेट विदिन द स्टेट का लेखक एभजेनिया अल्बाट्स भन्छन् पुटिनलाई सायद अमेरिकी चुनावको नतिजा उल्टाउन सक्छु भन्ने विश्वास थिएन त्यसैले उनले ओबामा र क्लिन्टनको विपक्षमा र ट्रम्पको पक्षमा प्रयास गरे र अमेरिकीको आफ्नो राजनीतिक प्रणालीप्रतिको कमजोर पारे । पुटिन आफ्नो काम गोप्य राख्न चाहँदैनन्, अल्बाट्स भन्छन्, उनले यसलाई जतिसक्दो धेरै सार्वजनिक गर्न खोजे । उनले आफ्नो उपस्थिति सबैलाई जानकारी दिन चाहे र देखाए कि जे हामी तिम्रो घर पसेर जे मन लाग्यो गर्न सक्छौं ।शीतयुद्ध २०चुनावअघि डेमोक्रेटिक नेसनल कमिटीमा भएको ह्याकिङको विषयमा ओबामा प्रशासनले पहिल्यै थाहा पाएको थियो तर एक दलको पक्ष लिएको आरोप लाग्ने डरले कडा कदम चाल्न डरायो । ग्रीष्मकालमा पेन्टागन नेतृत्व, स्टेट डिपार्टमेन्ट र गुप्तचर निकायका प्रतिनिधिहरू भेट गर्थे तर उनीहरूको ध्यान चुनावको दिन राज्यका निर्वाचन आयोग र चुनावी प्रणालीलाई कसरी ह्याकिङबाट बचाउने भन्नेमै केन्द्रित हुन्थ्यो ।यो सावधानीले भने क्लिन्टनको भित्री वृत्तकाहरूलाई चिढ्यायो । हामी बुझ्छौं उनीहरू परिस्थितिले बाँधिएका थिए, क्लिन्टनका एक वरिष्ठ सल्लाहकारले भने, यदि बाराक ओबामाले जनतालाई अमेरिकी चुनाव रुसी सरकारको निसानामा परेको भनेको भए स्थिति झन् बिग्रिन सक्थ्यो ।गत सेप्टेम्बरमा चीनमा भएको जीट्वान्टी सम्मेलनको क्रममा पुटिन र ओबामाको भेट भएको थियो । ओबामाले पुटिनलाई ह्याकिङबारे अवगत गराउँदै नोभेम्बरमा हुने चुनावलाई प्रभाव पार्ने काम नगर्न भनेका थिए । ओबामाले यसो नभए परिणाम राम्रो नहुने चेतावनी दिएका थिए । पुटिनले न ह्याकिङबारे स्विकारे न अस्वीकार नै गरे । बरु, अमेरिकाले रुसको आन्तरिक विषयमा हस्तक्षेप गर्न नागरिक समाज र मिडियालाई पैसा दिएको जवाफ दिए ।लगत्तै, अक्टोबरमा रुसले गरेको चुनावी खिचलोको प्रमाणहरू धेरै भेटिएपछि एक वरिष्ठ नेसनल सेक्युरिटी अधिकृतले त्यसको जवाफ दिने भनेर प्रतिवेदन तयार पारे जसमा रुसी अधिकारीको व्यक्तिगत विवरण, बैंक अकाउन्टको जानकारी सार्वजनिक गर्ने वा मस्कोविरुद्ध नै साइबर आक्रमणको तयारी गर्ने उल्लेख थियो । तर, विदेशमन्त्री जोन केरीले यसो गरे सिरियाको विषयमा रुसलाई मनाउन नसकिने बताए । पछि, ७ अक्टोबरमा सुरक्षा अधिकारीहरूले रुसले डेमोक्रेटिक नेसनल कमिटी ह्याक गरेको सार्वजनिक गरे । उनीहरूले यसलाई उचालेर राजनीतिक रंग भने दिन चाहँदैनथे ।ह्वाइटहाउस रुसी गुप्तचरले चुनावमा पारेको प्रभावबारेमा सचेत त थियो तर उसले कुनै प्रमाण फेला पारेको थिएन । सुरुआती चरणमा क्लिन्टनले चुनाव जित्ने माहोल बनिरहेकाले पनि ओबामा रुसी संलग्नताबारे धेरै आक्रामक बनेनन् किनकि रुसविरुद्ध धेरै आक्रामक बनेको भए चुनावको आधिकारिकतामाथि शंका हुन्थ्यो । चुनावी नतिजा आइसकेपछि, रुसी संलग्नताबारे अनुसन्धान गर्न जोन केरीले एक प्रस्ताव लगेका थिए जसमा डेमोक्रेटिक र रिपब्लिकनका ५५ जना सदस्य रहने गरी अनुसन्धान कमिटी बनाउने उल्लेख थियो । तर, ओबामाले यसलाई अस्वीकार गरिदिए किनकि उनलाई लाग्यो कंग्रेसमा रिपब्लिकनहरूले यसलाई पक्षधरताको आरोप लगाउँनेछन् । केरीको प्रस्तावलाई समर्थन गरेका एक वरिष्ठ सल्लाहकार भन्छन्, त्यस्तो आयोग बनाएको भए अनुसन्धान जारी रहन्थ्यो तर अब चुनावमा रुसी संलग्नताको अनुसन्धान हुने सम्भावना कम छ ।ट्रम्पले शपथ लिनु दुई साताअघि गुप्तचर अधिकारीले ट्रम्प र ओबामा दुवैलाई एउटा नयाँ कुरा जानकारी गराए । एक पूर्व ब्रिटिस गुप्तचर क्रिष्टोफर स्टिलले संकलन गरेको कागजपत्रहरू ट्रम्पको २०१३ को मस्को भ्रमणको विषयमा केन्द्रित थियो । ३५ पेजको उक्त फाइलको निचोड छ रुसको ट्रम्पसँग व्यक्तिगत र आर्थिक सम्बन्ध छ जसलाई रुसले ब्ल्याकमेलको रूपमा प्रयोग गर्न सक्छ । साथै, रुसले ट्रम्पलाई वर्षौंदेखि हुर्काएको, सहयोग र सहायता गरिरहेको दाबी त्यसमा गरिएको छ । तर, यो दाबीमा गुप्तचर अधिकारीहरू एकमत छैनन् । कतिले के विश्वास गर्छन् भने ट्रम्पको मस्को भ्रमणको प्रमाणहरू रुस आफैंले संकलन गरेको थियो । ब्रिटिस गुप्तचरले संकलन गरेको कागजपत्रलाई ट्रम्पले नक्कली भनेका थिए भने पुटिनका प्रवक्ताले यसलाई पल्प फिक्सन को संज्ञा दिएका थिए ।हाइब्रिड वारपुटिन सायदै कम्युटर प्रयोग गर्छन् तर उनले आफ्नो देशलाई डिजिटल युगमा पुर्याएका छन् । कुनै समय रुस प्रविधिमा निकै पछि थियो । सन् १९९० सम्म ऊ ग्लोबल इन्टरनेटसँग जोडिएकै थिएन । सन् १९९६ सम्म आइपुग्दा रुसी ह्याकरहरू अमेरिकी सैनिक नेवटर्कमा छिरेर उसका फाइल, मिलिटरी डिजाइन र नक्सा चोर्ने भइसकेका थिए । फ्रेड कप्लानले लेखेको साइबर युद्धको इतिहासम्बन्धी पुस्तक डार्क टेरिटरी का अनुसार सन् २००८ मा अमेरिकी अधिकारीले असम्भव ठानेको एक गोप्य नेटवर्कमा रुसी ह्याकर पस्न भ्याए जुन पब्लिक इन्टरनेटसँगसमेत जोडिएको थिएन । पुस्तकको अनुसार रुसी गुप्तचरहरूले काबुलमा रहेको नाटो हेडक्वाटरनजिकै एक सामान्य खुद्रा पसलमा भाइरससहितको पेन ड्राइभ बिक्रीका लागिसमेत राखेका थिए । त्यो पेनड्राइभ नाटोमा कार्यरत सैनिकहरूले किनेर लैजाने उनीहरूको विश्वास थियो । पछिल्लो समय आफ्नो छिमेकीविरुद्ध साइबर रणनीति रुसको गतिलो हतियार भएको छ । चर्चित भिडियो कलिङ सफ्टवयर स्काइपको जन्मथलो स्टोनियालाई टेक्नोलोजी वृत्तमा ईस्टोनिया भनेर चिनिन्छ । यो सबैभन्दा राम्रो इन्टरनेट हुने देशको सूचीमा पर्छ । तर, सन् २००७ मा स्टोनियाको सबै सरकारी वेबसाइट, बैंकसहितका महत्त्वपूर्ण वेबसाइटमा समस्या आयो । स्टोनिया र रुसबीच एक सोभियन सेनाको विश्वयुद्धकालीन सालिकलाई लिएर विवाद भएको थियो । सोभियत संघको पालामा स्टोनियाको राजधानीमा बनाइएको एक सैनिकको सालिक अर्को ठाउँमा सार्न खोज्दा रुसले स्टोनियालाई त्यसो गरे ठूलो क्षति बेहोर्नुपर्ने चेतावनी दिएको थियो । २७ अप्रिल २००७ मा उक्त सालिक सारियो । लगत्तै, रुसी ह्याकरहरूले कसरी ह्याक गर्ने भन्दै रुसी भाषाका च्याटरुमहरूमा स्टोनियाको साइट ह्याक गर्ने तरिका सिकाइदिए, जुन दुई सातासम्म जारी रह्यो । अनुसन्धानको क्रममा ह्याकरको स्रोतसमेत पत्ता लागेन । तर, अघिल्लो वर्ष राष्ट्रपति पद छाडेका टोमस हेन्ड्रिक इल्भेस रुसी संलग्नतामा उक्त घटना भएको दाबी गर्छन् । उनी ह्याकर र सरकारीबीचको मिलोमतोमा यसो गरिएको बताउँछन् । अन्तर्राष्ट्रिय जगत्मा खासै चर्चामा नआए पनि राजनीतिक उद्देश्यको लागि गरिएको साइबर आक्रमणको घटनामा यो कोसेढुंगा थियो । एक देशले आफ्नो सालिक सारेको विषयमा अर्को देशले साइबर आक्रमण गरेको थियो । स्टोनियाको घटनाको एक वर्षपछि जर्जियासँगको सीमा विवादमा रुसले विवादित स्थानमा आफ्ना ट्यांक र विमान पठायो भने एकै पटक जर्जियाको सरकारी, बैंक र मिडिया गरी ५४ वेबसाइट बन्द गराइदियो । साथै, उसले जर्जियाको इन्टरनेट सेवासमेत अवरुद्ध पारिदियो । जसका कारण जर्जियाका सैनिक अधिकारीले सैनिकहरूलाई निर्देशन दिनसमेत हम्मेहम्मे पर्यो भने जनता के भइरहेको छ भन्नेसमेत थाहा नपाएर बस्नुपर्यो ।रुसमा युद्धसम्बन्धी नयाँ सिद्धान्तले मूर्तरूप लिइरहेको छ जसअन्तर्गत उसले पश्चिमी देशको सामथ्र्यको सिको गरेर घरभित्र अभ्यास गर्ने र बाहिर कार्यान्वयन गर्ने गरिरहेको छ । यो कस्तो हुनेछ भन्ने कुराको छनक २०१३ को फेब्रुअरीमा एक रुसी सैनिक जर्नलमा प्रकाशित लेखले दिन्छ । रुसी सैनिक रणनीतिकारहरूबीच लोकप्रिय जर्नल मिलिटरी इन्डस्ट्रियल कुरिअर मा रुसका चिफ जनरल स्टाफ भ्यालेरी गेरासिभोमले भविष्यवाणीमा विज्ञानको महत्त्व शीर्षकको एक लेख प्रकाशित गरेका छन् जसमा पश्चिमा देशहरूले गर्ने गरेको सैनिक रणनीति अंगीकार गर्न आग्रह गरिएको छ जसअनुसार सैनिक, प्रविधि, मिडिया, राजनीतिक र गुप्तचरी चाल एकैचोटि चालिन्छ । लेखमा भनिएको यस्तो रणनीति चाल्दा शत्रुलाई कम क्षतिमै परास्त गर्न सकिन्छ । यो रणनीतिलाई हाइब्रिड वार को संज्ञा दिइन्छ । उनले लेखमा भविष्यमा हुने युद्धहरू सैनिकहरू मात्रै नभिडेर गुप्तचरी, प्रोपोगान्डा, साइबर अट्याक र गोलमालको बीचमा गरिने दाबी गरेका छन् । सन् २०१४ मा रुसी सरकारबाट निर्देशित भनिएको ह्याकर समूह ड्युकले अमेरिकी स्टेट डिपार्टमेन्टको कम्प्युटर नेटवर्कमा छिरेर कागजपत्रहरू चोरी गर्यो । रुसी रक्षा मन्त्रालयले वैज्ञानिक र जानकारी अपरेसनका लागि टिम बनाउन लागेको घोषणा गरेको एक वर्षपछि यस्तो घटना भएको थियो । पछि, यो समूहको उद्देश्यबारे रक्षा अधिकारीहरूले प्रस्ट्याएका थिए शत्रुहरूको जानकारी सञ्जाल भत्काउने । मस्कोको अनुसन्धान संस्थाका इन्फर्मेसन सेक्युरिटी विज्ञ ओलेग डेमिडोभ भन्छन्, यस्तो टिम बनाउनेभन्दा सुरुमा धेरै मानिसहरू हाँसे तर यो साँचो हो कि अहिले मस्कोका उत्कृष्ट विश्वविद्यालयबाट प्राविधिक विषय पास गरेका व्यक्तिहरू यो समूहमा छन् ।गोलमालको सिद्धान्तट्रम्पको सपथलाई रुसी राजनीतिक तह र मिडियाले उल्लासका साथ हेरे । १९१७ मा लेलिनका समर्थकहरूले विन्टर प्यालेसमा छिरेर पुँजीवादी मन्त्रीलाई हिरासतमा लिए र त्यो बेलाको सामाजिक र सांस्कृतिक अवस्था बदले, रुसबाट प्रकाशित हुने मस्कोभिस्की कोमसोमोलेट्समा प्रकाशित प्रमुख लेखको सुरुआत यसरी गरिएको थियो, २० जनवरी २०१७ मा वासिङ्टनमा कसैले ह्वाइटहाउस वा कंग्रेसमा छिरेर केही गर्ने योजना बनाएका छैनन् तर अमेरिकी राजनीतिक सम्भ्रान्तहरूको मनोभाव अहिले एक सय वर्षअघिको रुसका बुर्जुवाहरूको भन्दा फरक छैन ।रुसको न्युज अफ दी विकका सञ्चालक डिमिट्री किसेलोयोभले पनि आफ्नो कार्यक्रममा ट्रम्पमाथि लाग्ने गरेको रंगभेदी भएको आरोपलाई अस्वीकार गरेका छन् । उनले अमेरिकी नयाँ राष्ट्रपतिले गर्नेे गरेको यौनिक टिप्पणी पनि क्षणभरको आवेगमा गरिएको सामान्य मजाक भन्ने गरेका छन् । अमेरिकामा ट्रम्पको उदय हुनु र युरोपमा राष्ट्रवादी राजनीति हावी हुँदै जानुमा रुसको हात रहेको भनेर कुनै विश्लेषकले भन्दैन । बरु, ग्लोबलाइजेसनले परेको असरको रिस र आर्थिक मन्दी यसमा बढी जिम्मेवार छन् । तर, अधिक पश्चिमा युरोपेलीहरूको डर के छ भने त्यहाँ शीतयुद्धपछिका निर्माण गरिएका संस्थाहरू जोखिममा छन् । ट्रम्पले नाटोमाथि शंका व्यक्त गरेका छन् भने ब्रेक्जिटजस्ता विषयको समर्थन गरिरहेका छन् जसका कारण उनीमाथि भर पर्न सकिन्न । नाटोलाई कम प्रभावकारी बनाउनु वा अमेरिकालाई युरोपेली सुरक्षा संयन्त्रबाट अलग्याउनु भनेको पुटिनलाई अवसर दिनु हो, नाटोको पूर्वकमान्डर ब्रिटिस जेनरल सर सिरेफ भन्छन् । एन्ड्रेई कोजिरेभ, जो सोभियत संघका विदेशमन्त्री भइसकेका थिए र अहिले वासिङ्टन डीसीमा बसोबास गरिरहेका छन्, भन्छन् अहिले अमेरिका र रुस एकै ढाँचामा चलिरहेका छन् । मैले सम्झिएसम्म यो पहिलो पटक यस्तो भइरहेको छ कि दुवै देशमा उस्तै खालका मानिसहरू आसिन छन् क्रेम्लिन र ह्वाइटहाउसमा एकै स्वभावका मानिसहरू छन् त्यसैले होला उनीहरूको कुरा मिल्छ ।ट्रम्पले पनि सुरुआतदेखि नै रुससँगको आफ्नो सम्बन्धबारे अमिल्दो प्रतिक्रियाहरू दिइरहेका छन् । २०१३ मा मस्कोमा एक अन्तर्वार्ताको क्रममा उनले पुटिनलाई आफूले व्यक्तिगत रूपमा चिन्ने बताएका थिए । राष्ट्रपति उम्मेदवार हुने क्रममा उनले भने, मैले पुटिनलाई कहिल्यै भेटेको छैन । मलाई थाहा छैन, पुटिन को हुन् ? सन् २००८ मा ट्रम्पले ट्वीट गरेका थिए, मलाई रुससँग कुनै लिनुदिनु छैन । फेब्रुअरी १६ मा एक पत्रकार सम्मेलनका क्रममा उनलाई पुन: सोधियो तपाईंको चुनावी अभियानको क्रममा कसैले रुससँग सम्पर्क गरेका थिए ? उनले भने मैले चिनेको कसैले सम्पर्क गरेको छैन । उनले आफ्नो रुससँग सम्पर्क विषयलाई कपटको संज्ञा दिए र भने मैले वर्षौं भयो रुसको कसैसँग पनि सम्पर्क गरेको छैन ।तर, फेब्रुअरीमै गुप्तचर निकायले ट्रम्पको सहयोगी र रुसी अधिकारीबीच सम्पर्क भएको कैयौं प्रमाण संकलन गरिसकेको थियो । इको अफ मस्को का प्रधानसम्पादक एलेक्सी भिनेडिकोभको अनुसार ट्रम्पलाई पुटिनले सहयोग गर्नुको अर्थ पश्चिमासँगको लामो दुश्मनीसँग सम्बन्धित छ । पुटिन आफ्नो भूराजनीतिक र आर्थिक कमजोरीलाई उकास्न चाहन्छन् । उनी भन्छन्, हामीले अमेरिकाभित्रै नयाँ गोलमाल सुरु गर्नुपर्छ ।(इवान ओसनोस, डेभिड रेम्निक र जोसुवा याफाको यस रिपोर्टको भावानुवाद विजय तिमल्सिनाले गरेका हुन् ।)"
पुनर्जागरणको पर्खाइ,"मैले यी दिनहरूलाई मेरा मुक्तिका दिनहरू भन्ने गरेको छु । मुक्ति अथवा ठूलाठूला महत्त्वाकांक्षाहरूबाट छुट्कारा पाउनु र आफ्नो अगाडि एउटा सानो दियो बलिरहेको देख्नु । त्यस्तो दियो जसले व्यक्तिलाई वरपरका सबै चीजबीज तथा कारण र असरहरूबाट तटस्थ तथा ज्वलन्त राख्छ । कुरो सन् २०६८ को हो । हामी रंगकर्मको संघर्षमा रमाइरहेका थियौं । काठमाडौंमा अन्तर्राष्ट्रिय नाटक महोत्सवमा गुरुकुलको रिमाल नाटकघरभित्र साराडोक्माई थिएटर ग्रुपका थाई निर्देशकले खिन्न हुँदै भनेका थिए, यहाँ (नेपाल) का मानिसहरूसँग एउटा सोध्नु छ । के उनीहरू नेपाली भाषा बोल्न जान्दैनन् ? किनकि उनीहरू भए जतिको बल लगाएर कनीकुथी अंग्रेजी भाषा नै बोलिरहेको देख्छु । ती मेरो जीवनको पहिलो देवदूत थिए जसको वचनवाणले मलाई भुलभुलैयाको काठमाडौं सहरको झन्डै आधा आकाशसम्म उचालेरै फेरि भुइँमा हुर्यायो । म पहिलो पटक एउटा रेडलाइट स्वप्नबाट ब्युँझेको थिएँ । त्यस्तै, २०६६ सालतिरको हो । जुन समयमा म फिरन्ते हुन खुबै रुचाउँथे । जुम्ला खलंगादेखि मुगु गमगढीसम्मको यात्राका क्रममा साँझ बासच्यारे चौरको एउटा मात्रै होटलमा बास बस्न पुग्छु । थकानले लत्रक्क भएको ज्यानलाई खाटमाथि जब फाल्छु । आँखाहरूले भित्तामा टाँसिएको नेपाल साप्ताहिकमा छापिएको सौभाग्य शाह लिखित लेख भेटाउँछन् । धूवाँले कालो न कालो उक्त पत्रिकाको मैले मिति पढिनँ । मलाई शाहको नामले एकाएक ध्यान तान्छ किनभने सुनेको थिएँ उनी हाम्रै रारा बस्तीबाट जुम्ला हुँदै विश्वविख्यात हार्वर्ड विश्वविद्यालयबाट मानवशास्त्रमा विद्यावारिधि गरेका रे । नेपालको मानवशास्त्रको नौलो आयामका खोजीकर्ता रे । उनले नै लेखेको कर्णालीसम्बन्धी उक्त लेखबाट मैले सुगारटाइ गरें, सुनको सिरानी हालेर नुनको खोजीमा भौंतारिएका कर्णालीवासीहरू । उनले उदाहरण दिंदै भनेका थिए, कस्तूरी आफ्नो शरीरभित्रै रहेको बिनाको बास्ना खोज्दै दिनभर भौंतारिएर बस्छ । यसरी मेरो जिन्दगीको दोस्रो देवदूत बने उनी जो कर्णालीलाई असली रूपमा चिनेको कर्णालीवासी थिए । उनका वचनवाणी पढेर म मृगको पाठोझैं उफ्रेको थिएँ, समय उसैगरी स्वप्नवाटिकामा ठूल्ठूला महत्त्वाकांक्षी सपनाहरू बुनिरहेको थियो क्रमश: नथाकी ।समयले सातौं वार्षिक पात्रोहरू फेरिँदा महत्त्वाकांक्षाहरूको भीमकाय चाङबाट बाहिर निस्किएर लामो श्वास फेर्न पाउँदा आज आफैंलाई भाग्यमानी ठानेको छु । पात्रोसँगै परिवेश पनि फेरिएको छ । जुम्लामा साथी सरोज शाहीले खस संस्कृति संरक्षणका लागि हामीले सोच्नुपर्ने विषयमा छलफल कार्यक्रमको समयतालिका बनाइरहँदा, युथ भिजन २०२५ मा कर्णालीका युवा शीर्षकमाथि योगेन्द्र शाहीले प्रकाश पारिरहेका छन् । यही बेला हामी अर्थात् म, मानवशास्त्रकी विद्यार्थी दीप्ति शेरचन तथा एक अर्का कलाप्रेमी निश्चल न्यौपानेहरू कर्णालीको कला संस्कृति, भाषाले बोकेका महत्त्वहरूलाई कर्णालीकै विद्यालयस्तरका विद्यार्थीले सजिलै बुझ्ने गरी कसरी सिकाउन सकिएला भन्नेबारे छलफल गर्दै सानाभन्दा साना योजना बुनिरहेका छौं । जसको कार्यान्वयनका लागि कुनै आयातित प्रभुहरूसँग प्रार्थना गर्नु नपरोस्, हाम्रो कर्णालीको सन्दर्भमा भन्नुपर्दा ती ठूलै ठूला भनिएका वरिष्ठहरूबाट नै जहिले पनि भोका भनेर राष्ट्रिय दैनिकका हेडलाइनमा आउने फोटोवालाहरूका नांगा छातीमा कैयौं पटक लात्ती हानिएको छ । त्यसैले त यो लेखको अग्रभागमै मुक्तिको प्रसंग उठाएको छु । हो, भ्रमको मुक्ति ।यदि विकासका नाममा कर्णालीमा गएको बजेट मात्रै पनि सम्पूर्ण कर्णालीवासीलाई बाँडिँदो हो त हरेक कर्णालीवासीको जिन्दगी सुधार भइसकेको हुन्थ्यो । तर त्यसो कदापि भएन, सट्टामा उसैगरी ठूला भनिएका नेता, इन्जिनिएर, डाक्टर र पढेलेखेका टाठाबाठाहरूकै सहरी क्षेत्र र काठमाडौंमा महल बने । फेरि पनि यिनी नवआगन्तुक काठमाडौंवासीलाई कर्णालीको लोप हुँदै गइरहेको संस्कृति वेशभूषाबारे के मतलब ?आज कर्णालीवासीमा आफ्नो फाटेको टालोसँगै जर्जर अवस्थामा रहेको आफ्नो संस्कार र संस्कृतिसँग आत्मालाप गरिरहँदा त्यसैमाथि सान्त्वनाको मलम लगाउने निहँुमा आइपुगेका छन् दाताहरूका स्थानीय नातेदारहरू । वास्तवमै देउताका थानभन्दा बढी डाँडामा, पाखामा, खोलामा, पूर्णिमामा, औंसीमा, कोही विकासका नाममा, कोही मानव अधिकारको नाममा, कोही सिटामोलको नाममा, कोही लुगाफाटोको नाममा, कोही पौष्टिक आहारको नाममा अझ भनौं प्रभुको नाममाभाषा, संस्कृति, साहित्य, कला आदि भनेको कुनै पनि देश, राज्य तथा ठाउँलाई प्रतिविम्बित गर्ने मुख्य सम्पत्तिहरू हुन् । यिनीहरूको संरक्षण, प्रवद्र्धन गर्नु त्यस ठाउँका बासिन्दा, स्थानीय सरकार र राज्यको परम दायित्व हो । जस्तै कि अंग्रेजहरूले अंग्रेजी भाषालाई अन्तर्राष्ट्रिय भाषाको रूपमा स्थापित गरे जस्तैगरी हलिउड संसारकै सिनेमा उद्योगको रूपमा स्थापित छ । के हामी छातीमा हात राखेर भन्न सक्छौं कि हामीले हाम्रो भाषा, संस्कृति बचाउन के गर्यौं ? हो, यही प्रश्नको उत्तर मागिरहेको छ पंक्तिकारले आम नागरिकसँग, राज्यसँग ।इतिहास विजेताहरूको घोडा हो । जसले हार्नेलाई आफ्नो पैतलाले कुल्चेर पछार्छ । त्यसैले त इतिहासको नजरमा सुदूर हिमाली भेगमा कर्णाली भन्ने राज्य थियो मात्रै भनियो । त्यो अलावा राज्यले अरू केही गर्न सकेन । किनकि हामीले एक विजेतासँग हारेका थियौं । तर यसो भनेर मात्रै चुप भएर कतिसम्म बस्ने ? किन हामी हाम्रो आफ्नै इतिहास फेरि लेख्न सक्दैनौं ? हामी अझै कति रुमलिरहने आफूभित्रैको बिनालाई लुकाई ? के हामी केही पनि गर्न साँच्चिकै असमर्थ नै हौं र ? किन ?जनयुद्ध ताका स्थानीय परिचालनको प्रमुख आधार बनाइएको थियो कला, साहित्य र संगीतलाई । तर महान् भनिएको जनयुद्ध बाट कमिलाको टाउको जत्रो उपलब्धि पनि हात पार्न सकेन । बरु त्यही मौकामा राज्यद्वारा चालिएको द्वन्द्व सिध्याउने प्रयासले कर्णालीमा केही धामीले नाच्दानाच्दै गोली खानुपर्यो कसैले दमाहा बजाएकैले सुराकी गरेको नाममा मारिनुपर्यो, कतिले पूर्णिमामा देउडा खेलेकै भरमा बलात्कृत हुनुपर्यो । फेरि पनि हाम्रो हातमा चरम सांस्कृतिक प्रदूषण र निराशा !आज सडकसँगको सञ्जालीकरणसँगै हामी खुबै आशावादी छौं कि यसले हाम्रो भाग्य कोरिदिनेछ । नेताहरूले भनेझैं एक दिन यो ठाउँ स्विजरल्यान्ड बन्नेछ ! त्यसैले आजका मितिबाटै खस भाषा बोल्ने बूढापाकाहरूलाई पाखे उर्फ गाउँले भन्न थालिएको छ । भनिएको छ पढेको रे, लेखेको रे, जागिरे रे । ठीकै छ । हामी शिक्षित भयौं रे, त्यसैले त दिन प्रतिदिन बजारमुखी बन्दै छौं । त्यसैले आजभोलि सिमी बेचेर चाउचाउ खान्छौं । हामीले हाम्रा खेत जोत्ने हलगोरु बेचेर मोटरबाइक किन्यौं । मल नपुगेर जग्गा बाँझो बन्यो, आज हाम्रो घरमा रुपैडियाको गोलभेंडाको चटनी पाक्छ ! एक पटक सोच्नैपर्छ सडकले कर्णालीलाई वास्तवमै आत्मनिर्भरता दिएको छ या चरम परनिर्भरताको खाल्डोमा पार्दै छ । अब सडकलाई खानेकुराको नाममा नुनसमेत बोकेर ल्याउने र होटलमा नबसी पाल हालेर रूख, डाँडाकाँडा, रारातालको फोटो खिच्ने पर्यटक आउने बाटोको रूपमा मात्रै लिनु हुँदैन । यस्ता पर्यटक आएर कर्णालीका जनताको आर्थिक उन्नति खासै हुँदैन । हाम्रो सडकले त हाम्रा तमाम खाले काव्यिक महत्त्वहरूको उत्खनन्, खोजी, अनुसन्धान तथा संकलन गर्ने विद्वान्हरूको नजर तान्न सक्नुपर्छ तब मात्र हाम्रो वास्तविकता हामीलाई थाहा हुनेछ । अनि मात्रै सोचेको विकास हुन सक्छ । अन्यथा कुनै बेला भाषा संस्कृतिको भण्डार यस भूमिमा कालान्तरमा आधुनिक विकासले सीमा नै नाघे पनि कर्णालीसँग कर्णाली हुनुको स्वाद र रंग हुने छैन । कर्णालीबेगरको कर्णाली हुनेछ । वास्तवमा समाजमा विभिन्न किसिमका तत्त्वहरूको अन्तर्घुलन हुन्छ यो सर्वव्यापी सत्य हो जस्तै जात र कला, सौन्दर्य र हिंसा तथा विश्वास र कुरीति, यिनीहरू शताब्दीयौंदेखि यसरी गाँसिएर बसेका छन् कि एउटा तत्त्वलाई चलाउँदा अर्काको सन्तुलन बिग्रिन्छ । उदाहरणका लागि कर्णालीमा दमाह बजाउनु, मूर्ति बनाउनु, लुगा सिलाउनु कला हो भने ती कलाकारहरूलाई जातीय विभेद गर्नु कुरीति हो । त्यस्तै धामी नाच, नाच्नु एकताको प्रतीक हो भने देउता चढ्यो भनेर महिलालाई बोक्सीको आरोप लगाउनु, छुई छिटो गर्नु कुरीति हो । अतएवको प्रयास भनेको कर्णालीका कला, साहित्य, संगीत र सांस्कृतिक सुन्दरता र तिनीहरूको महत्त्वको पुनर्लेखन वा समय सुहाउँदो गरी पुनर्प्रस्तुतीकरण हो । खोजी, अनुसन्धानका माध्यमबाट शिक्षा प्रदान गरी सिकाइको नयाँ आयाम थप्नु हो । न कि पुन: दासत्व, लैंगिक विभेद तथा सामाजिक रूढिवादको पुन: सुरुआत होइन । कुरीतिहरू हटाउन राज्यका कानुनहरू छन् । नबनेका कानुनहरू बनाइनुपर्छ सकारात्मकताको प्रवद्र्धन गर्नु र कुरीतिहरूलाई निरुत्साहन गर्नुपर्छ । अबको सांस्कृतिक पुनर्जागरण अभियानले कसैसँग पक्षधरता लिनु हुँदैन तथा कसैसँग विद्रोह पनि जनाउनु हुँदैन कर्णालीको कला र संस्कृतिको सन्दर्भमा कथित बजारवादको कारण अन्तर्पुस्तैनी संवाद बन्द भएको छ । नातिले हजुरबुबाबाट कथा सुन्ने, इतिहास बुझ्ने परम्परा सकिनुका साथै कला, सीपको हस्तान्तरण प्रक्रियामा ठूलो खाडल सिर्जना भएको छ । नयाँ पुस्ताले पुरानो पुस्तासँग भएको लोक, कला तथा संस्कृतिलाई आत्मसात् गरिरहेको छैन भने पुरानो पुस्ता आफूसँग भएका सबै खाले कला र संस्कृतिलाई सिरानीमुनि राखेरै जीवन बिताउन विवश छ । यो परिस्थितिमा पनि राज्य चुपचाप छ । फलस्वरूप हामी रित्तिँदै छौ यी त हुन् हाम्रा तिता यथार्थहरू तर समय अझै सकिइसकेको छैन । विकासका दृष्टिले कर्णाली काठमाडौंभन्दा झन्डै एक शताब्दी कान्छो भए तापनि सांस्कृतिक तथा मौलिकताको चेतनाका हिसाबले लगभग एउटै स्तरमा देखिन्छ जसका लागि हामीसँग केही सुखद प्रमाणहरू छन् जस्तै : डोल्पाली जनजीवनमाथि छायांकित चलचित्र क्याराभान, मुगुका मीनबहादुर भाम निर्देशित कालोपोथी र छतमाथि देवताको रूपमा पुज्ने चलनमाथि जुम्लामा छायांकित दद्या जस्ता चलचित्रहरूले अन्तर्राष्ट्रिय जगत्मा पाएका सफलतालाई हाम्रै मौलिकताले पाएका सफलताको रूपमा लिन सक्छौं । उसो त अन्य ठाउँका मौलिकताले भने अन्तर्राष्ट्रियतासँग परिचय गर्ने मौका पाएका छैनन् । एक पटक पुन: मानवशास्त्री शाहलाई सम्झिन मन लाग्छ सायद उनले हामीसँग भएको भाषा, विश्वकै फरक संस्कार र संस्कृति, पाण्डवकालीन ढुंगे देवल, मठ मन्दिर, नदीनाला, तालतलैया तथा सेता हिमाललाई नै हाम्रो नाभिभित्र रहेको बिनाको रूपमा बुझाउन खोजिरहेका थिए । सायद उनको विचारमा हाम्रो दुर्गमता नै हाम्रा हजारौं अवसरहरूका ढोका खोल्ने साँचो हो । हो वास्तवमा हाम्रो भाषा, संस्कृति, हाम्रो कला, हिमाल, ताल, संस्कार आदिको विषयमा गम्भीर रूपमा छलफल गरी अन्तर्राष्ट्रिय जगत्मा यसको महत्त्व दर्साउन सकेमा, उत्खनन्, अनुसन्धान गरी वैज्ञानिकीकरण गर्न सके हामीसँग भएको कुरूप दुर्गमताले नै हाम्रो भाग्य फेर्न सक्छ । यो हाम्रो भाग्यको दोषको कारण उत्पन्न कदापि होइन । अत: हाम्रो संस्कृति, कला, संगीत, भाषा आदिका बारेमा खोजी अनुसन्धान गरी पुनर्लेखन, पुनर्संकलन, पुनर्आत्मानुभवीकरणको जरुरी छ । जसरी गगनचुम्बी महलका बीचमा स्थापित रानीपोखरीबीचको पुरानो मन्दिरलाई पुन: जस्ताको तस्तै बनाउन माग गरिंदै छ, त्यसैगरी ।पुनर्जागरणको प्रक्रियालाई फेरि अबिर, दोसल्ला र भाषणबाजीमा सीमित पारिनु हाम्रो मूर्खता हुनेछ । यस क्षेत्रका अनुभवीहरूमाझ व्यापक छलफल गरी हाम्रो भाषा, संस्कति र कलालाई विद्यार्थीले दैनिक अध्ययन गर्ने पाठसम्म पुर्याउन सके मात्र हाम्रो भाषा संस्कृतिमाथि हामीले न्याय गरेको मान्न सकिन्छ । यसका लागि राज्यले संंरक्षण तथा संवद्र्धन र विकासका नयाँ तथा लाभदायक विधिहरू अवलम्बन गरी स्थानीय भाषा, कला, साहित्य, कृषि आदिको महत्त्व बुझाउने किसिमका पाठ्यक्रमहरू निर्धारण गर्नुपर्छ । यसो भएमा विश्वमा शताब्दीयौंसम्म पनि कर्णालीले आफ्नै मौलिकता र प्राचीनताको मीठास छर्न सक्नेछ । मौलिकताको र प्राचीनताको रंग उडिसकेको आजको विश्वसामु अन्तत: हाम्रो मौलिकता र प्राचीनता नै आधुनिक विश्वको उत्कृष्ट पर्यटकीय गन्तव्यमा रूपान्तरण हुनेछ । यो नै हामीभित्रको बिना हो यसलाई हामीले समयमै चिन्न सक्नुपर्छ ।"
साइँली को समाजशास्त्र,"संगीतकार कालीप्रसाद बाँस्कोटाको परिकल्पनाको गीत सुन साइँली अहिले चर्चित छ । आम मानिसलाई सर्वाधिक छुने यसको पंक्ति भइदियो, चालीस कटेसी रमाउँला । कालीप्रसाद भन्छन्, विदेश गएका साथीभाइ भेटमा, च्याटमा भन्छन् अहिले कमाउने समय हो यार । चालीस कटेपछि त यसैगरी काममा घोट्टिन कहाँ सकिन्छ र ! परिवार नियोजनको चेत सर्वत्र फैलिसकेको नेपाली समाजमा अब त साइँलासाइँलीहरू सायदै जन्मेलान् । सन्तानले डाँडाकाँडा ढाकून् भन्ने बूढापाकाहरूको आह्वान अब दसैंको आशीर्वादमा सीमित छ । यस्तोमा साइँला वा साइँली जन्मने कहाँ तर यो वर्षको आखिरीमा हेमन्त रानाले गाएको सुन साइँली देशपरदेशको नेपाली हृदयलाई एकैनास छुन सफल रह्यो । झलकमान गन्धर्वको आमैले सोध्लिन् होस् या छुजाङ डुक्पाको असारे महिनामा । जीवन शर्माको फकल्यान्डको टापु, लोकबहादुर क्षत्रीको आमा रुँदै होस् या सुरेश कुमारको प्रिय तिम्रो सम्झना । रोजीरोटी र जीवनको गुणस्तर सुधार्न परदेसिनेहरूको कथा व्यथा उनिएका यस्ता अरू पनि गीतको दृष्टान्त दिन सकिन्छ । चाहे भोट गएर होस्, चाहे मुगलान, चाहे खाडी होस् या युरोपअमेरिका : वैदेशिक रोजगारी नेपाली जीवनको डीएनए मा छ ।वैदेशिक रोजगारीमा जानेहरूबारे सिर्जित यस्ता सांगीतिक पीडाहरू आफैंमा सिंगो क्यानभास भने होइनन् । हिजो रिक्रुट को सम्भावना खोज्दै छाती नापेर लाहुर जाने नेपालीदेखि आज अरबदेखि अमेरिकासम्म धन कमाई ल्याउन पुग्ने नया मदन हरूको अनभूति पक्कै पीडामय मात्रै थिएन । बरु सुषुप्त रोमाञ्चकता पनि नि:सृत भएको हुँदो हो । डेनी डेन्जोङ्पाले आशा भोसलेसँग मिलेर गाएको आगे आगे तोपैको गोला देखि केही वर्षअघि दार्जिलिङको चक्र ब्यान्डले कम्पोज गरेको जर्मनको धावामा जस्ता गीतले नेपाली समाजको समकालीन यथार्थ बोल्छन् । कुबेर राईको बिरानो यो आकाशमा देखि श्रवण मुकारुङको तिम्ले मिसकल गर्दा बाह्रैमास व्यस्त राख्न नपुग्ने खेतीपातीको विकल्पका रूपमा परदेशसम्म काम खोज्दै जानेहरूको अनुभूति साहित्य र संगीतमा यो बीचको अवधि खुबै आयो ।हिमाल साउदको शब्द र कालीप्रसाद बाँस्कोटाको संगीतमा हेमन्त रानाले गाएको सुन साइँली सायद यो वर्षको चर्चित गीत मात्रै होइन, पछिल्ला वर्षहरूमा देशविदेशका नेपालीहरूले सर्वाधिक रुचाएर सुनेको गीत हुनुपर्छ । कहिलेकाहीं एउटा तस्बिरले हज्जारौं शब्दहरूले भन्न नसक्ने कुरा भनिदिन्छ, जस्तो कि मोटो पुस्तकले भन्न नसक्ने कुरा एउटा लयले । सुन्दा सामान्य लाग्ने किसिमको साइँली का यी शब्द, संगीतहरूले कसो कसो नेपाली श्रोताको दिल छोइहाले । आम रूपमा छुने अंशचाहिँ चालीस कटेसी रमाउँला हुन पुग्यो । उमेर, ऊर्जाजति विदेशी माटोमा खन्याएर सट्टामा केही कमाइ अनि रहलपहल सपनाहरू साचेर देश फर्किनुको आम नेपाली नियति यसमा प्रतिबिम्बित हुन पुग्यो । सार्वजनिक भएको ३० दिनभित्र नियमित ८० लाख र अरू अपलोडेड भर्सनसहित चानचुन १ करोड २० लाख श्रोता युट्युबमा मात्रै पाउनु साइँली गीतको मानक हो । रेडियो नेपाल गएर भ्वाइस टेस्ट उत्तीर्ण गर्नु नपर्ने यो उत्तरआधुनिक डिजिटल युगमा कभर सङ त कति कति । पहिले गीत बोकेर गन्धर्व चार चौरास चहार्थे, आजभोलि त्यही काम युट्युबले गर्छ ।साइँली गीतको परिकल्पना गर्ने संगीतकार कालीप्रसाद बाँस्कोटा युट्युबको छक्कै पार्ने भ्युअरसिपमा चित्त बुझाएर बसेका भने छैनन् । भन्छन्, युट्युबमा धेरै हेरिनु मात्रै ठूलो कुरा होइन, यो गीतको सामाजिक प्रभाव जुन स्तरमा देखियो, त्यो हामीले कल्पनै गरेका थिएनौं । सायद हामीले हाम्रो समयको कथा भन्न सकेछौं ।रोजगारीका लागि बिदेसिनेको मर्म उधिन्ने यो पहिलो गीत होइन भन्ने त अघि नै स्पष्ट भइहाल्यो । रेडियो नेपालको एक्लो वर्चस्व छँदाको बेला त्यतिका गीतहरूमध्ये उल्लेख्य संख्यामा बिदेसिनेहरूकै पीर, बाध्यताहरू सन्निहित थिए । लोकगीत भन्नु नै कान्छा, कान्छीका छेडखानी, संयोग र वियोगहरूको संगम थियो । नेपाली लोकगीतको परिभाषा त्यत्तिमा मूर्त भने हुँदैन । प्रिय पाठक, तपाईंलाई थाहै छ, यो वर्ष सर्वकालीन लोकप्रिय बब डेलनले सांगीतिक कृतिहरूका लागि नोबल साहित्य पुरस्कार पाएको वर्ष हो । डेलन, जोन लेनन, बब मार्ली, पिट सिगरजस्ता दर्जनौं कलाकार होउन् या यसै साता बितेर जाने अमेरिकी रक एन्ड रोल गायक चक बेरी । स्थानीय जीवनका खास क्षणहरूलाई शब्द, लय र स्वरमा उनेर कालजयी बनाउनमा यस्ता कलाकारहरूको भूमिका छ । कुनै पनि जीवन्त राष्ट्र तिनै कलाकार, लेखकजस्ता सम्पदाहरूबाट चिनिइरहेको हुन्छ । विश्वलाई देखाउन मिल्ने गरी माउन्ट एभरेस्ट सबै देशको उपहारमा पर्दैन । ऐनमौकामा गीतहरू लोकप्रिय भइरहन्छन् । काउन्टडाउन को बार उतारचढाव भइरहनु अनौठो भएन । तर कलाको अमरत्व पछिल्तिर रहस्य खोतल्दै गयो भने आम जनताको संवेदनालाई शब्द र लयमा भन्ने ताकत नै मुख्य भेटिन आउँछ । लोकप्रिय नेपाली ब्यान्ड १९७४ एडीले ९ वर्षपछि भर्खरै हजार सपना एल्बम निकाल्यो, जसको शीर्ष गीत हजार सपना पनि वैदेशिक रोजगारीमा जाने युवाको कथासँगै जोडिएको छ । लाहुरे साहित्य लेख्नेहरू थुप्रै छन्, जसको बारे छुट्टै आलेख आवश्यक हुन्छ । के हुन् त यी गीतहरू ? किन मानिसले आफ्नै बहुमूल्य सामग्रीजस्तो हृदयको कन्तुरमा सँगालेर राख्छन् यस्ता लयहरूलाई ?समाजशास्त्री चैतन्य मिश्र साइँली र साइँलीजस्तै यस्ता गीतहरूलाई सुन्दै गर्दा केवल शब्द, संगीत र स्वर मात्रै सुनिरहेका हुँदैनन् । २ सय वर्षयताको नेपाली नियति पनि सँगसँगै सुनिरहेका हुन्छन् । कृषिमा आधारित हिजोको त्यो जीवन, जहाँ खासखास याममा मरिन्जेल काम, अरू बेला फुर्सदैफुर्सद हुन्थ्यो । श्रमशक्ति खेर जाने यो देशका नागरिकहरू यौवनको ऊर्जा लिएर विदेशी माटोमा गए । सट्टामा उनीहरूले केही सहजताको जिन्दगी पाए, राज्यले रेमिटयान्स पायो । लक्ष्मीप्रसादको देवकोटाको मुनामदन, लीलबहादुर क्षत्रीको बसाइँदेखि अरू कालो रेलको धूवाँले गीतहरू यसैका परिचायक हुन्, मिश्र गीतका गेडाहरू अथ्र्याउँछन्, यस्ता गीतहरूमा दु:ख मात्रै छैन, रौनक पनि छ । हामी किन अरूभन्दा कुनामा पर्यौं भन्नेबारे वैश्विक चेतना पनि । यो गीतले हाम्रो नेपाली समाजको खास क्षण प्रतिबिम्बित गरिरहेको छ । २ सय वर्षयताको हाम्रो नियतिलाई यस्ता थुप्रै गीतहरूले भनिरहेका छन् ।सुन साइँली को सुरुका स्थायी दुई पंक्ति कालीप्रसाद आफैंले धेरै अघि लेखिसकेका रहेछन् ।सुन साइँली, परदेशबाट म आउँलासुन साइँली, चालीस कटेसी रमाउँला ।आम मानिसलाई सर्वाधिक छुने लाइन भइदियो, चालीस कटेसी रमाउँला । खाडी मुलुक मात्रै होइन, युरोप अमेरिकातिर गएका साथीभाइ पनि भेटमा, च्याटमा भन्ने गर्छन्, अहिले कमाउने समय हो यार । चालीस कटेपछि त यसैगरी काममा घोट्टिन कहाँ सकिन्छ र । त्यसपछि नेपाल फर्केर परिवारसँग रमाउने हो । कालीप्रसादलाई पनि यस्तो भन्ने, भनिरहने साथीहरूको अभिव्यक्तिले छोयो ।चालीस् अर्थात् यौवन र प्रौढताको दशगजा । उसो त सुखी र सम्पन्न मुलुकमा २० को दशक पढाइ, रोमान्स, अनि सपनाहरू साँच्ने उमेर मानिन्छ, ३० को दशक परिवार र करिअरको । उही रहरहरू दशक ४० मा विस्तार हुने हो । तेस्रो विश्वका नागरिकलाई उमेरको यो ग्राफ लागू हुँदैन । हुन त यो कुनै नया कुरा भएन हाम्रो लागि । तर मानिसका यस्ता खाले संवेदनाहरू मुखले भन्दा मात्रै सशक्त हुँदैनन्, हामीले कलामार्फत भन्यो भने मानिसलाई त्यो आफ्नै कथा भनेजस्तो लाग्छ, कालीप्रसाद भन्छन्, अलिकति विरही खालको धुनलाई यसमा प्रयोग गरियो । हामीले कुनै ठूलो योजना वा महत्त्वाकांक्षाबाट यो गीत बनाएनौं, यो दु:ख पर्दापर्दा सहने बानी परिसकेकाहरूको कथा हो । स्थायी लेखिसकेपछि उनले हिमाललाई अरू अन्तराका लागि हौस्याए । उनीहरूको जिकिरमा यो दुवैको सिर्जना हो । यति हुँदाहुँदै पनि कालीप्रसादलाई नाम्लो, बरियो जस्ता शब्दै थाहा रहेनछ । गीतलाई आम जीवनशैलीमा मिल्ने बनाउनमा हिमाललाई उनी जस दिन्छन् । लय त उनको आफ्नै भइगयो । पछिल्लो समय कालीप्रसादले जे छोयो त्यही संगीत ।साइँली को यो सफलतापछि कन्सर्टका लागि भर्खरै अमेरिका, क्यानडातिर हानिइसकेका गायक हेमन्त रानाले उतैबाट फेसबुक म्यासेन्जरमा कुरा गर्दै भने, साइँली गीतले नसोचेको शिखर चुम्यो, तर यसको सफलताको एक्लो जस लिने ठाउमा म छैन, यसको नायक नै कालीप्रसाद हो । म त माध्यम मात्रै । यसअघि सुफीको प्रभावमा परेका हेमन्तको पछिल्लो गीतबारेको अनुभूति विछट्टै छ । हेमन्तको भनाइमा बिदेसिएकाहरूको मर्म बोल्ने गरी यो विरही लयमा लोकगीतको प्रभाव छ । लोकगीतमा पाइने विरहको धुनलाई कलात्मक संयोजन गरेर यो नयाँ सिर्जना बन्न गएको छ, हेमन्त भन्छन् । अहिले त साइँलीको लिरिकल भिडियोसगै हेमन्तको निर्देशनमा गौरव पहारी र मेनुका प्रधान अभिनीत म्युजिक भिडियो पनि आइसक्यो । उनीहरूको गीतमा आधारित सिनेमा बनाउने सोच रहेछ । खैर, यो त अर्कै कुरा भयो । नेपाल बेलायत सम्बन्धको २ सय वर्षगाँठ मात्रै होइन, लाहुरे भएर गोरखा फौज उता गएको पनि त्यति नै समय बितिसक्यो । दुई वर्षअघि त्यसको उत्सव नेपाल र बेलायत दुवैतिर मनाइयो पनि । पूर्वी भारतमा नेपाली जान थालेको पनि त्यति नै समय देखिन आउँछ । अनि छे महिने छुट्टी मा बुट बजार्दैै घर फर्कंदो लाहुरे गाउँको चौतारोवरिपरि गाउँले जम्मा गरेर लडाइँको कथा कहन्छ । तिनै कथाहरूको समष्टि भनौं, वा नेसनल न्यारेटिभ पछिल्लो दशकको आम कथानक बन्न पुगेको छ, सुन साइँली ।हप्तैपिच्छे उल्लेख गर्न मन नलाग्ने, तर उल्लेख्य संख्यामा त्रिभुवन विमानस्थल हुँदै काठको बन्द आकाशमा शवहरू फर्कन्छन् नेपालमा । श्रम बजारमा सस्तो र अमानवीय मूल्य पाएका नेपाली पुरुष र महिलाको विदेश आउने जाने यो अँध्यारो चित्रबीच विश्वको जुनसुकै कुना पुगेर भए पनि आफ्नो इलम गरिखाने मनसुबा पनि छिपेकै हुन्छ । घरजम गरेर पनि अलिकति आकांक्षा, अलिकति नियतिले सँगै बस्न नपाएका साइँला र साइँलीको यौवन, अभिभावकत्वको छहारी नपाएका लालाबालाको उदासी, रोग र एक्लोपनले थलिएर परदेशी छोराहरू (छोरीहरू पनि) कुर्दै गरेका बाबुआमाको एक्लोपनको मूल्यमा समाज बिस्तारै अगाडि नै बढ्दै छ । गाउँमा कि त बूढाबूढी छन्, कि त गृहिणी र केटाकेटीहरू । मेसिन चलाउँदाको गडबडीले अंगभंग भई फर्कनेहरूका आँसुहरू लेखेर, पोखेर सकिन्नन्, तर यो मात्रै भनियो भने फेरि पनि समाजको सिंगो चित्र आउँदैन । यसरी त पौरख गर्न जानेहरूलाई अपमान गरेको ठहर्ला । समाजशास्त्री मिश्र भन्छन्, नेपालमा लामो अवधिदेखिको असमानता घटेर २००४ सन्देखि एक तिहाई अनुपातमा झरेको छ । श्रमिकले आफ्नो खेर गएको श्रमबाट थप आर्जन गर्ने मौका पायो । अनि हात बाँधेर बस्नुभन्दा कमाएर बसिरहेका पनि छन् । वैदेशिक रोजगारीमा साइँलासाइँलीहरूले पीडा खप्नु, खपिरहनु निश्चय पनि पीडादायी हो, तर केही नहुनुभन्दा केही गरेको राम्रो भन्ने अर्थमा यसलाई बुझ्नुपर्छ ।पक्कै साइँला वा साइँलीहरू त अब सायद अपवादमै जन्मेलान् । तर डाँडाकाँडा, समुद्र नाघेर पौरख गर्ने नेपाली संस्कृति भने बदलिने छैन । के विश्वको जुनसुकै कुना पुगे पनि नेपाली सन्तानहरूले सम्मानपूर्ण श्रमशक्तिको ग्यारेन्टी पाउने दिन छिट्टै आउला ? आयो भने ठीकै छ । नत्र साइँली जस्ता गीतहरू यसैगरी नेपाली हृदय रुवाउन आइरहनेछन् ।सुन साइँली, निधारमा नाम्लो बरियोभावीको खेलमा परियोसुन साइँली, कुलोमा पानी कललगाउँघरको तस्बिर झललसुन साइँली, पिँढीमा जाँतो घररझर्दो हो आँसु बरर"
दुइटा पृथ्वी,"पुतलीहरुको निम्तिप्रवेश निषेध लेखेको फूलबारी हुादैनचराहरुको पखेटालाई चाहिादैन पेट्रोलघर बनाउने माटो किन्नु पर्दैन कमिलाहरुलाईमौरीहरुले तिर्नु पर्दैन महको ट्याक्सफुलेपछि थाप्दैनन् फूलका बोटहरुले तलबपानीले थाप्दैन माछाहरुको निम्ति जालमाटोले गर्दैन भुइानिकाला कुनै पनि बीउलाईरंगहरुको आफ्नै छैन कुनै थरगोत्रढुंगाहरुको छैन कुनै राज्यआकाशले हान्दैन तोप पृथ्वीलाईघामले कहिल्यै कोर्दैन सिमानाकिनभने उनीहरुको देशमाछैन कुनै कानुन, छैन संविधान,छैन अधिकारको सवाल । सबथोक छ तिम्रो देशमातिम्रो देशमा बन्दुक तेस्र्याएपछि फुल्छ फूलगोली हानेपछि चल्छ हावामसिना नानीहरुको ओठमापटका झोसेपछि आउाछ गणतन्त्रफूलहरुले लगाउाछन् ढुंगाको पर्खालभगवान् कैद हुन्छ मन्दिरभित्र स्वास्नीको कोखमा बढ्दै जान्छ बारूदको थुप्रोबेरोजगार आगोकमजोर मानिसको जीउ खोज्दै आउाछकमजोर बस्तीको खिड्की खोल्दै पस्छर लुट्छ निर्दोष पत्करहरुको सिउादो । एउटै पृथ्वीमायो दुइटा पृथ्वी बनाउने को हुन् ? भगवान्मलाई तिम्रो नाममा शङ्का छ ।"
नयाा पुरूषको खोज,"ओ पुरूष,तिमीले हेरेका छौ आफ्नै अस्तित्वको ऐना ?मलाई हेर,त्यही ऐनाभित्र तिम्रो अस्तित्व देखाउने अवतार हुा मम नभएको भएकहाा हुन्थ्यो तिमी हुनुको धरातल ?कहाा रोकिन्थ्यो तिम्रो बैंसको बतास ?कुन धर्तीमा ओर्लिन्थ्यो तिम्रो नयाा पुस्ता ?हो, म भएरै ततिम्रो रंगरुपको बन्यो यो ढलानमेरै धागोले बुन्यौ तिमीले शक्तिशाली तानतिम्रो उचाइ मेरो कााधमा चढेको उचाइ होतिम्रो सफलता मेरै ममताको अग्लाइ हो ।म भनेतिम्रानिम्ति धर्ती फिाजाउादा फिजाउादैतिम्रै खुसीको फूलबारीमा भमरा डुलाउादा डुलाउादैतिम्रै दुनियाादारीको बोझले थिचिादै गएातिमी बलवान हुादा, म कमजोर हुादै गएाअनि तिमी ममाथि टेक्दैटेक्दैसंसारमा राज गरिरह्यौ, गरिरह्यौ ।प्रिय पुरूष,तिम्रो मुस्कान जुन हाागामा फुलेको छत्यो हाागाको शीत मेरो आासु होतिम्रो खुसी जुन हावामा झुलेको छत्यो हावाको अक्सिजन मेरो छटपटी होतिम्रो सफलता जुन रेलमा कुदेको छत्यो रेलको लिक मेरो रोकावटको कथा होप्रिय पुरूष,अब तिमी अलिकति पछाडि फर्कनैपर्छछाड्नैपर्छ मेरोनिम्ति अघि बढ्ने एउटा बाटोसमानताको नयाा आकाशमाहुनैपर्छ मेरो पनि उडानको हवाइमार्गआऊ, सागसागै हिाड्ने एउटा पाइला बनाऊासागसागै उक्लने एउटा उचाइ बनाऊा ।।"
जन्मदिनका लागि,"हजारौा मानिसहरु छन् यहााहजारौा आाखाहरु छन् यहााहजारौा बाटाहरु छन् यहााहजारौा सपनाहरु पनि छन् यहाा मलाई थाहा छ,यी हजारौा मानिसहरु मेरा होइनन् यी हजारौा आाखाहरू मेरा होइनन् यी हजारौा बाटाहरू मेरा होइनन् यी हजारौा सपनाहरू पनि मेरा होइनन् अक्करै अक्करजस्तो बाटो हिाडेरमैले बााचेको यतिका वर्षपछि,यिनै हजारौा मानिसहरुका बीचयिनै हजारौा आाखाहरुका बीचयिनै हजारौा बाटाहरुका बीचयिनै हजारौा सपनाहरुका बीचमेरैजस्तो अन्तर बोकी हिाड्ने एउटा मानिस जसको जन्मोत्सव मनाइरहेको छु म एक्लै यो सुदूर देशमा बसेर सोध्ने छैन म तिमीलाईछुटिसकेको तिम्रो जन्मोत्सवको बारेमा ?कि, तिमीले आाधीको माझ जन्मोत्सव मनाएको हुन सक्छतिमीले टुट्दै गरेको सपनाहरुसाग जन्मोत्सव मनाएको हुन सक्छतिमीले खस्दै गरेको आासुसाग जन्मोत्सव मनाएको हुन सक्छतिमीले छुट्दै गइरहेको सम्झनाहरुसाग जन्मोत्सव मनाएको हुन सक्छवा कुनै उदास गीतहरुको लयसाग जन्मोत्सव मनाएको हुन सक्छएक्लै यो सुदूरको देशमा बसेरन सोध्न सक्छु म यस वर्ष पनि कि, तिमीले कसरी मनाइरहेकी छौ आफ्नो जन्मोत्सव ? तर जरूर, जिन्दगीजस्तै यो टाढाको देशमा बसेरनागबेली सम्झनाको बाटो भएर पठाउादै छुयस वर्षको तिम्रो जन्मोत्सवमा, प्रेमका निम्ति भरिएको हृदयविश्वासका निम्ति हिाड्ने पाइतालाहरुसपनाका निम्ति हेर्ने आाखाहरुश्रमका निम्ति यी हत्केलाहरुर हजारौा चुम्बन यी ओठ भरिभरिका हेप्पी बड्डे टु यु मान्छे ।"
पुस्तकालयमा ग्रेट फादर,"आफ्नो दिवंगत सन्तानको सम्झनामा कुनै मनकारी बाबुले केके गर्न सक्छन् ? धेरै गरे पाटीपौवा बनाउलान्, स्कुल, मठमन्दिर तथा सरकारी अड्डालाई जग्गा दान गर्लान्, यस्तैयस्तै । तर, पूर्णबहादुर गुरुङ (७४) ले आफ्नो दिवंगत छोराको सम्झनामा एउटा अनुपम कर्म गरेका छन् । लाहुरेहरूको सहर भनेर चिनिने धरानको बुद्धचोकस्थित स्व कवि विमल गुरुङ स्मृति पुस्तकालय पुगेपछि एकपटक जो कोहीको मनमस्तिष्क हल्लिन्छ, छोराप्रति बाबुको सम्मान देखेर । खोटाङ थातथलो भई ०३५ सालमा पूर्णबहादुरको परिवार बसाइ सरेर धरान आयो । त्यसताका ब्रिटिस लाहुरको खुबै क्रेज थियो । सँगैका साथीभाइ लाहुरे बन्ने दौडमा लागेपछि उनी पनि चुप बसिरहन सकेनन् । अन्तत: ०२० सालमा २१ वर्षको उमेरमा पूर्णबहादुर बेलायती सेनामा भर्ती भए । लाहुरे जीवनमै उनको बिहेबारी भयो । हङकङ, सिंगापुरलगायत देशको पल्टनमा जीवनको सबैभन्दा ऊर्जाशील समय बिताए । ०४८ साल वैशाख २४ गते । पूर्णबहादुर र उनको परिवारका लागि कालो दिन बनेर आयो । एक मात्र छोरा विमलको साढे १९ वर्षको उमेरमा बस दुर्घटनामा परी निधन भयो । छोराको मृत्युले पूर्णबहादुर विक्षिप्त बने । उनलाई संसारै अँध्यारो भएजस्तो लाग्यो, टेकेको धर्ती भासिएजस्तै लाग्यो । त्यस बेला एकपल्ट हैन, हजारपल्ट टुटें, उनले खाटो बस्दै गरेको घाउ सम्झिए, पछि संसार यस्तै हो भनेर जसोतसो मन सम्हालें ।पल्टनबाट घर फर्किएपछि पूर्णबहादुर एक दिन छोराको कोठामा पसे । त्यहाँ उनले सोचेभन्दा बिल्कुल फरक पाए । कोठाभारि पुस्तकैपुस्तक, धूलोले छोपेको पत्रपत्रिकाका खात, बाकसमा कविता लेखिएका कापी र डायरीका ठेलीहरू । विश्वका ठूल्ठूला कम्युनिस्ट आन्दोलनका ग्रन्थ, माक्र्स एंगेल्स र कार्ल माक्र्सका दार्शनिक पुस्तकले छोराको कोठा सजिएको थियो । त्यो देखेपछि पूर्णबहादुरको छाती तन्कियो । म उता कम्युनिस्टविरुद्ध लड्थें, उनी सम्झिन्छन्, यता आफ्नै छोरा कम्युनिस्ट बनिसकेको रहेछ ।अन्तत: पूर्णबहादुरले छोराको आत्माको शान्तिका लागि भए पनि उसले पढेका पुस्तक र लेखेका कविताका ठेलीहरू जतन गरेर राखिदिने सोच बनाए । छोराको नाममा पाटीपौवा बनाउन र जग्गा दान गर्नतर्फ उनको ध्यान गएन । किनभने, त्यस बेला छोराले प्रयोग गरेका वस्तुहरूको संरक्षण गर्नुलाई नै उनले सबैभन्दा ठूलो पुण्यको कर्म ठाने । र, छोरा बितेकै साल उनले छोराको नामबाट स्व विमल गुरुङ स्मृति पुस्तकालय स्थापना गरे । सुरुमा विमलको कोठामा भएका पुस्तक तथा पत्रपत्रिका, उनले लेखेका कविताका चौध थान पाण्डुलिपि र पाँच हजार रुपैयाँका नयाँ पुस्तक किनेर पूर्णबहादुरले पुस्तकालयको घुम्टो उघारे ।पूर्णबहादुरले केवल भावनाले मात्रै यो काम गरेका छैनन् । उनले व्यक्तिगत रूपमा मोटो पैसासमेत खर्चेका छन्, पुस्तकालयका लागि । धरानजस्तो महँगो बजारमा उति बेलै दस धुर जग्गा किनेर सात लाख रुपैयाँ खर्चेर बनाइएको दुईतले भवन र जग्गाको हालको मूल्य एक करोडभन्दा बढी पर्छ । उनको आजसम्मको समयको लगानी र श्रमको त हिसाबै छैन । तैपनि, पूर्णबहादुरलाई छोराका लागि जति गर्नुपथ्र्यो, त्यत्ति गर्न सकिनँ भन्ने लाग्दोरहेछ । अत: दिवंगत कवि छोराको सम्झनामा एउटा औपचारिक अध्ययन नगरेको गैरकवि बाबुले गर्न सक्ने योभन्दा महान् कर्म अरू के हुन सक्छ ?सामान्यत: पेन्सनवाला भूपू वृद्ध लाहुरेको दैनिकी कस्तो होला ? साथीभाइ र छरछिमेकीलाई लाहुरका किस्सा सुनाउनु, परिवारलाई धेरथोर आर्थिक राहत दिनु आदि । तर, पूर्णबहादुर त्यो साँघुरो घेरामा छैनन् । उनी आमलाहुरेभन्दा फरक लयमा छन् । उनको एकबुँदे कार्यसूची भनेकै हरेक दिन समयमा पुस्तकालय खोल्नु, सरसफाइ गर्नु र पुस्तकहरूको स्याहार गर्नु हो । यो पुस्तकालय मेरा लागि मन्दिर हो, उनी भन्छन्, यहाँ बसेर काम गर्दा भगवान्को पूजा गरिरहेको छुजस्तै लाग्छ ।सुरुआतमा आफ्नो विवेकले जति भ्यायो, त्यत्ति नै गर्दै आएका पूर्णबहादुरलाई अहिले केही सक्रिय धराने युवाले साथ दिएका छन् । चेवन राई, कवि सुदीप पाख्रिन, पत्रकारहरू रोहित राई, गोपाल दाहाल, राजेश विद्रोही, सीता मादेम्बालगायत युवा उनको सारथि बनेका छन् । उनीहरूकै सक्रियता तथा योजनामा पुस्तकालयलाई थप व्यवस्थित गर्दै नाटकघरसहितको सुविधासम्पन्न भवन बनाउन पूर्णबहादुर लागिपरेका छन् । यो अभियानमा छोरी शान्ति गुरुङको बलियो साथ छ ।जीवनको उत्तराद्र्धतिर आइपुग्दा पूर्णबहादुर पुस्तकालयको अनुभवी कारिन्दाजस्तै बनेका छन् । सरकारी जागिर थियो भने उनले अहिलेसम्म डबल पेन्सन पकाइसक्थे । तैपनि, नथाकी बिहान ६ बजेदेखि ११ र २ देखि साँझ ५ बजेसम्म उनी धरान सहरलाई नि:शुल्क पढाउन हाजिर हुन्छन् । झन्डै ३५ वर्षदेखिको यो काममा उनलाई कत्ति पनि पट्यार लागेको छैन । बरु, कतै टाढाको तीर्थ गएजस्तो लाग्छ । यहाँ बसेर पुस्तकको धूलो टकटक्याउँदा, पुस्तकहरू मिलाइरहँदा छोराको अनुहार सुमसुम्याइरहेजस्तो लाग्छ, पूर्णबहादुर कविताकै भाषामा बोले ।काठमाडौं बसाइमा विमलको एमाले नेता तथा साहित्यकार मोदनाथ प्रश्रितसँग गहिरो संगत थियो । उनीहरू संगठनको काम सँगसँगै गर्थे । प्रश्रित ०५२ सालमा एमालेको नौमहिने सरकारमा शिक्षामन्त्री थिए । मन्त्री भएपछि प्रश्रितले पुस्तकालयलाई सकेको सहयोग गर्ने वचनसमेत दिएका थिए । प्रेसरको समस्या भएका पूर्णबहादुर एक दिन धेरै पिएकै कारण लडे । र, थलिए । थप उपचारनिम्ति उनी भारतको सिलगुडी गए । पछि उनी ठीक भएर आए पनि । तर, उनी आएको केही दिनमै एमाले सरकार ढल्यो । अन्तत: प्रश्रितले सरकारीस्तरबाट पुस्तकालयलाई दिने भनेको सहयोग सरकारकै पोल्टामा अल्झियो ।पूर्णबहादुर अहिले बेलायत सरकारबाट महिनैपिच्छे ४० हजार रुपैयाँभन्दा बढी पेन्सन बुझ्छन् । त्यो पैसा घर खर्चमा कम र बढी पुस्तकालयकै लागि खर्च हुन्छ । पुस्तकालयका लागि पत्रपत्रिकादेखि बजारमा आएका नयाँ पुस्तक खरिद गर्नसमेत उनी पेन्सनकै पैसा छुट्याउँछन् । पेन्सनको आधा रकम नयाँ भवनका लागि बचतसमेत गर्दै आएका छन् । अब पाँच वर्षभित्रमा सुविधासम्पन्न पुस्तकालय बनाउने सपना छ, पूर्णबहादुले योजना सुनाए ।स्व विमल गुरुङ स्मृति पुस्तकालयले ०४८ सालबाटै राष्ट्रिय कविता महोत्सव (प्रतियोगिता) समेत गर्दै आएको छ । तिनै प्रतियोगिताबाट छाएका कति कवि आज स्थापित भइसकेका छन् । उक्त महोत्सवलाई निरन्तरता दिन सहज होस् भन्ने उद्देश्यले २०७१ सालमा पूर्णबहादुरले निजी सम्पत्तिबाट पुस्तकालय मातहत रहने गरी ५० लाख रुपैयाँको अक्षयकोष स्थापना गरेका छन् । यसरी एकपछि अर्को साहित्यका नाममा मोटो रकम लगाउँदै आएका पूर्णबहादुरलाई आफन्तले हामीलाई हेर्दैनस्, बेतुकका काममा पैसा खन्याउँछस् भनेर गाली नै गर्न भ्याए ।हुन पनि साहित्यजस्तो अनुत्पादक क्षेत्रमा डेढ करोडभन्दा बढी निजी सम्पत्ति सायदै कसैले खर्चेला । छोराको सम्झनामै सही पूर्णबहादुर एक्लैले भाषासाहित्यको क्षेत्रमा भव्य काम गरेर राज्यलाई नै माथ दिएका छन् । मुख्य कुरा उनी समाजका रोलमोडल बाबु बनेका छन् ।एकताका गाउँमा छँदा दाजुसँग नपढेर के हुन्छ ? भनेर विद्रोह गरेर हिँडेका पूर्णबहादुरलाई अहिले नपढेकोमा खुब पछुतो लाग्दोरहेछ । त्यही भएर आफूले नपढे पनि कवि छोराको नाम बचाइराख्न बेडमा आराम गरेर बाँकी जीवन बिताउने उमेरमा उनी पुस्तकालयमा बसेर पुस्तकसँग खेलिरहेछन् । रहर भने पनि, छोराप्रतिको त्याग भने पनि उनको यो रचनात्मक कार्यबाट अरूलाई मनग्य प्रेरणा मिलेको छ, समाजले धेरथोर अक्षरहरूको उज्यालो पाएको छ । बल्ल जिन्दगी सार्थक बनेजस्तो लाग्छ, उनी भन्छन्, यो काम नगरेको भए म अधुरोअपूरो हुन्थें ।विलक्षण थिए विमलविमल गुरुङ (०२८०४३) सानैदेखि किताबभन्दा बाहिरी कुरा पढ्न रुचाउने विमल तीक्ष्ण बुद्धिका थिए । कलिलैमा कार्ल माक्र्स र एंगेल्सका पुस्तक छिचोलेका विमलभित्र बिस्तारै कम्युनिस्ट विचार हुर्कंदै गयो । गरिब र निमुखा जनताका दु:ख र तिनका मुद्दा विमलका कविताका विषय बन्न थाले । ०४३ सालदेखि कविता लेख्न थालेका विमल सुरुबाटै क्रान्तिकारी धारका कविता लेख्थे । ०४३ सालमा एसएलसी पास गरेपछि विमल थप अध्ययननिम्ति काठमाडौं हानिए । तर, उता गएर उनी पढाइतिर लागेनन् । छोराले धेरै पढोस् भन्ने बाबुआमाको इच्छाविपरीत उनी साहित्य र पत्रकारितातर्फ लागे । काठमाडौं छिरेसँगै उनी साहित्यकार तथा एमाले नेता मोदनाथ प्रश्रित, सीपी मैनालीलगायतको संगतमा परे । पछि कवि विमल निभासँग जोडिएर दृष्टि साप्ताहिकमा काम गर्न थाले । त्यसपछि कम्युनिस्ट आन्दोलनप्रति उनी झन् प्रतिबद्ध भए । बिस्तारै एमालेमा संगठित भएसँगै उनले पार्टीको जिम्मेवारी र कविताको मोर्चा एकसाथ सम्हाल्न थाले । त्यसै बेला उनले सबैभन्दा बढी कविता लेखे ।०४८ साल वैशाख २४ गते । त्यस बेला सुनसरी१ बाट एमाले नेता मनमोहन अधिकारी चुनाव लड्दै थिए । मनभरि सूर्य बोकेर सूर्यलाई जिताउन काठमाडौंबाट धरान लागेका विमल अन्तत: धरान पुग्न पाएनन् । धादिङको नौबीसे पुगेपछि समयले उनको बाटोमा तगारो हाल्यो । साढे १९ वर्षको उमेरमै बस दुर्घटनामा परी देशको एउटा चम्किलो तारा अस्तायो ।विमलको निधनपछि आत्मघोषणा र स्व विमल गुरुङका कविता गरी दुई कवितासंग्रह प्रकाशित छन् ।"
ऐठन लाग्ने बाको अनुहार,"भित्तोमा एउटा झुन्डिएको एउटा रंगीन तस्बिरमा छ परम्परागत शैलीको पहाडी घर ।घरको ठेगाना छ कुरुले तेनुपा६, सोगुम, धनकुटा असरल्ल कोठाको भुइँमा भेटिन्छ १९९६, जुन ७ मितिको बोर्डिङपासयो मितिमा सोगुम गाउँको घर छाडेर परदेश हिँडेका उत्तमकुमार लिम्बू फेरि फर्किएर त्यही गाउँघरको रेखदेखमा कहिल्यै जान पाएका छैनन् । धनकुटा, टोकरम्बाका चिनारु धर्मलालले कतारबाट पठाएको तनुवा भिसामा घर छाडेर हिंडेका उनी लेखान्तको खोजीमा अन्धाधुन्ध बाहिरिएका थिए । गाउँ छँदा स्थानीय जानकी बुढा सुब्बा प्राथमिक विद्यालयका अस्थायी शिक्षक उत्तमकुमार जागिर खोसुवामा परेपछि चकडस्टर फ्याँकेर तगारीबेल्चाको दुनियाँमा छिरेका थिए धेरैले बुझ्ने भाषामा माइग्रेन्ट लेबर बनेर ।यो २० वर्षअघिको कुरा हो । बा उत्तमकुमारले घर छाड्दा माइला छोरा मेख लिम्बू ११ वर्षका मात्रै थिए । उनका एक जना दाइ, अरू जुम्ल्याहा भाइ पनि परिवारमा थिए । बाले घर छाडेर गएको केही महिनामा मात्रै कान्छी बहिनी इन्द्रकुमारी जन्मिएकी थिई । आमा आशमायाका लागि घरधन्दासँगै सन्तानको हेरदेखले के दिन के रात बनाएको थियो । त्यस बेला बाले हामीलाई छाडेर किन गएका होलान् भन्ने लागिरहन्थ्यो, भर्खरै कतारी मरुभूमिमा पुगेर उनै बा उत्तमकुमारलाई भेटेर र एक महिनासम्म बाको मजदुरी दैनिकी नियालेर घर फिरेका मेख सुनाइरहेका छन्, बालाई भेटेर आएपछि म गहभरि बनेर हिंडेको छु । त्यो आगोको डल्लो झरेजस्तो भुइँमा मेरा बाले तगारीमा सिमेन्टी मुछिरहेको दृश्य सम्झेर म हरघडी ऐठन महसुस गरिरहेको छु ।काठमाडौंमा झोंसेभित्रको अँध्यारो गल्लीमा अघिल्लो बुधबार भेटिएका थिए मेख लिम्बू । कतारी मरुभूमिमा पुगेर श्रमपसिना खन्याउँदै पैसा कमाउने र छोराछोरी पढाएर भिन्न पहिचानमा उभ्याउन मरिहत्ते गर्ने बा उत्तमकुमारले बेहोरेको विपनाभन्दा देखेको सपना सुनाइरहेका थिए मेख । मेरा बा आफ्ना लागि कहिल्यै बाँचेनछन्, हामी छोराछोरी र परिवार भनेरै पछिल्ला २० वर्षदेखि श्रमपसिनामा बाँचिरहेका रहेछन् भन्ने थाहा भयो, उनै बाले पठाएको खर्चबाट ललितकला विषयमा मास्टर्स गरेर लेक्चरर बनिसकेका मेखको कलासंवेदना बोलिरहेको थियो, म आज बाको श्रमिक दैनिकीको डिजिटलवर्कमा काम गरिरहेको छु । तर के जोड्ने, के छाड्ने निकै मुस्किलमा परिरहेको छु । किनभने मेरो इमेजमा कुनै अमूक पात्र होइन, मेरै बा हातमा बेल्चा लिएर उभिएका छन् । कति कठिन कुरो !मेखले अहिले माइग्रेसनको मुद्दामा बा उत्तमकुमारले कुरुले गाउँदेखि कतारसम्म गरेको अनन्त यात्राको आर्टवर्क गरिरहेका छन् । कतै डिजिटल आर्ट, कतै पेन्टिङ, कतै भिडियोक्लिपिङ् र कहीं तस्बिरबाट कलाकार छोरा मेघले श्रमिक बा उत्तमकुमारको लेखान्तलाई उतार्ने काम गरिरहेका छन्झोंसे, यंगाल डेरामा बसेर । यसका लागि २० वर्षअघिको कतारी भिसा, प्लेन टिकट, लेबरआईडीदेखि उसबेला बाले घरमा पठाएका पत्रहरूको समेत खोजीमेली गर्न भ्याएका छन् । यी सामग्री र आर्टवर्क आगामी महिना काठमाडौंट्रेनाले कला प्रदर्शनीमा देखिंदै छन् । बाको बायोडाटाकमाइ गर्ने घरखेत भए पनि पहाडी भीरपाखामा कुन त्यत्रो उद्यम हुन्थ्यो र ? यही सोचेर उत्तमकुमारले उमेरमा निकै छिप्पिएर १७ वर्षे उमेरदेखि औपचारिक पढाइ थालेका थिए । अनेक तरतिव मिलाएर उनले आईएसम्म पास गरे । र, गाउँले प्राथमिक विद्यालयमा ४ वर्षजति अस्थायी शिक्षक पनि बने । तर, तत्कालीन राजनीतिक खेलकुद र अस्थायी हटाउने अभियानका माझ उनको शिक्षक दैनिकी खारेजीमा पर्यो । घरमा खाने मुख बढ्दै गएको र अरू कमाइको उपाय नभएपछि उनी पहिलो पटक घर छाडेर निस्किएका थिए । ५ सय रियाल तलब हुने र मेसनको काम गर्नुपर्ने सर्त थियो । उत्तमकुमारसँगै उनका साइँला भाइ गोविन्द पनि कतारमै रहेछन्, २० वर्षदेखि नै । उनका ठूलाबा बडुलाल पनि कतारी भूमिमै थिए । उनका कान्छा भाइ काँशीदल भने १८ वर्षयता मलेसियामा रहेछन् । आफूले निकै दु:खले पढिएको थियो । पढेको पनि खासै काम लागेन, कतारबासी उत्तमकुमारले एउटा साँझमा फोनमा सुनाए, छोराछोरीले भने बेलैदेखि राम्ररी पढ्न पाउन्, राम्ररी गरिखाउन् भनेर यता आएको थिएँ । म आफ्नो यही उपलब्धिमा आज खुसी छु । बा उत्तमकुमारले पठाएको खर्चको भरथेगमा पढालिखा भएर उनका जेठा छोरा मानबहादुर वीरेन्द्र सैनिक स्कुलमा शिक्षक बनेका छन् भने मेख कला क्याम्पसका लेक्चरर । जुम्ल्याहा छोरा पनि पढाइपछि होटल म्यानेजमेन्ट काममा लागेका छन् । आफू परदेशी भैकन जन्मेकी कान्छी छोरी पनि १२ कक्षामा पढ्दै छे । बाले यी २० वर्षमा कतारका विभिन्न ठाउँमा २ सयभन्दा बढी घरभवन बनाइसक्नुभएको रहेछ । ती हरेक घर बनाउँदाको कथा बाको मुखबाट सुनेर म निकै स्तब्ध बनेको थिएँ । मरुभूमिको घामले पोलेर कति पटक बा र उहाँका साथीहरू बेहोस बन्दैबौरँदै गरेको घटना मेरा लागि खपिनसक्नुका थिए, मेखले सुनाए । आफू कला क्षेत्रमा लागेको, रंगचित्रमा रमाउने गरेको र यही विषय पढाउने गरेकोमा बाले खासै बेखुसी नजनाए पनि सकेसम्म सरकारी जागिर खानू है भनेर दिएको सल्लाहले मेख त्यसतर्फ पनि सोधीखोजीमा लागेका रहेछन् ।यस पटकको कतार बसाइमा मेखले आफ्ना बाकै उमेरका अथवा अझै पाका दक्षिण एसियाली श्रमिकहरू पनि देखभेट गर्न पाएका रहेछन् । त्यसमा केही बंगाली, श्रीलंकाली र भारतीयहरू पनि थिए जो चिठी लेख्न नजानेरै क्यासेटमा स्वर रेकर्ड गरेर स्वरबद्ध पत्र पठाउने रहेछन् । र, उनीहरूमध्ये कतिपय त १५ वर्षदेखि घर नगएका दीनदु:खीसमेत रहेछन् । मैले भने देशदुनियाँबारे चासो राख्ने गरेकाले कतार उत्रेर पाएको पहिलो कमाइले रेडियो किनेको थिएँ, त्यसमै बीबीसी सुनेर नेपाल र विश्वका ठूला घटनाहरूबारे थाहा पाउने गरेको थिएँ, बा उत्तमकुमार भन्छन् । गजब के लाग्छ भने, उनले कतारमा घर बनाइरहेका बेला अमेरिकामा ट्वीनटावर भत्केको (सन् २००१) र नेपालमा दरबार हत्याकाण्ड भएको (२००१) समाचार बीबीसीमा सुनेका रहेछन् । माओवादी युद्ध र अनाहकमा नेपाली मरिरहेको दिनहुँका दुर्दान्त खबरहरू पनि बीबीसीबाटै सुन्ने रहेछन् । घर फिरौं न बा !उत्तमकुमारले कुरुले गाउँ छाडेपछि छोराछोरीहरू एसएलसी गर्दै काठमाडौंतिर आउन थालेका रहेछन् । अहिले उत्तमकी श्रीमती आशमायाँ पनि यतै राजधानीमै डेराघरमा बस्छिन् । गाउँको घर पूरै रित्तो छ । खेतबारी बाँझै छ । कोही घरगाउँ छाडेर परदेशमा माइग्रेसनको ताँतीमा तानिए, कोही गाउँबाट सहर पसे । आफ्नो कोठाको भित्तोमा टाँसेको यो घरको तस्बिर देखेर म बेलाबेलै रुन्छु, त्यो सुन्दर घरगाउँ छाडेर यो कंक्रिटको जंगलमा हराइरहेको पो हुँ कि जस्तो लाग्छ, मेख भावुक पनि देखिए, आफ्नै गाउँठाउँमा निम्ति म आफैं पराइ बन्दै गएजस्तो लाग्छ ।मेखले डिजिटल आर्टमा आफ्ना बाको फेरिंदै गएको अनुहारलाई उतारेका छन् । एउटा पासपोर्टको पानामा गगनचुम्बी घर बनाउन उक्लिंदै गरेको मेसनचित्र उनले उतारेका छन् । कतारी घामले र सिमेन्टबालुवाको छारोले पिल्स्याएको बाको जीउज्यान तस्बिरमा हेर्दा पनि रुन मन लाग्छ । फेरि एउटै रुटिन जस्तो छ जीवन । बिहान झिसमिसेमै उठ्यो । कामदार ओसार्ने गाडीमा बस्यो । भवन बन्दै गरेको साइटमा पुग्यो । बेल्चातगारी सम्हाल्यो । साँझ लखतरान भएर क्याम्प फिर्यो । यसो घरपरिवारलाई भाइबर कलमा सम्झना गर्यो । यो दैनिकी एकनासको देखेर मेख यस पटक कतारमा बिरक्तिएका पनि रहेछन् । मेख बा उत्तमकुमारसँग ऊँट पालेका मरुभूमिमा गए । बाले बनाउँदै गरेका भवनहरूमा पुगे । सँगै खाना खाने मेसमा बसे । बाको हरेक मोड र मुडलाई संवेदनाले छुन चाहिहेरे । तर के सकिन्थ्यो ? धेरै कुरा पराइ बन्दै गएजस्तो फिल भो । बा यन्त्रवतजस्तै बन्नुभएछ, फेरि गम्भीर बने मेख, बा घर फिरौं न अब भनेको थिएँ । तर अरू केही वर्ष श्रमपसिना गर्नैपर्छ छोरा भनेर मलाई फर्काउनुभयो । मेखका बुझाइमा बा उत्तमकुमार खाडी देशमा गएर श्रमपसिना नबगाएको भए आज यो परिवार पढालेखा बनेर फरक दुनियाँमा पुग्ने थिएन होला । तर बाको जीवन नि त ? मेख धेरै कुरा सम्झन पनि चाहँदैनन् । हो, बा परदेश गएपछि केही कुरा त भरियो होला, तर धेरै कुरा रित्तोरित्तो भो, भावुक मनका मेखको बुझाइ छ, नेपाली समाजका धेरैवटा घरपरिवारमा मेरै घरको जस्तो कथा छ । परदेसिएका आफन्तसँग निकटता गुम्दै गएजस्तो अथवा सामूहिकताभन्दा एकात्मक आनीबानी बढ्दै गएको हो कि जस्तो लाग्छ । सबै जना इन्डिभिज्युल भएका छन् । कतिसम्म भने परदेशमा रहेका बा घर आएको र फेरि फिरेकोमा त्यत्रो ठूलो हर्ष वा विस्मात जनाउने संवेदना पनि सकिएजस्तो लागिरहेछ ।सायद माइग्रेसन भनेकै यही हो कि ?"
गैंडालाई पछ्याउँदा,"हात्ती महोत्सवका लागि काठमाडौंबाट सौराहातिर सोझिँदै गर्दा आँखामा एकसिंगे गैंडा पनि नाचिरहेका थिए । महोत्वसको फोटो त लिनु त मेरो जिम्मेवारी नै थियो, लेन्समा गैंडालाई कैद गर्न उत्तिकै हतारो थियो ।पुसको एक बिहान कल्याङकुलुङ सुनियो राप्ती किनारमा एउटा गैंडा सुतिरहेको छ । काना ठाडा भए । राससका फोटो पत्रकार रोशन सापकोटासँगै राप्ती पुग्यौं । तर, गैंडा भेटिएन । केही पछि राप्ती वारिपट्टि झाडीमा गैंडा सुतिरहेको अवस्थामा फेला पर्यो । हामीभन्दा करिब सय मिटर टाढा टाउको झाडीमा लुकाएर सुतेको थियो । अजंगको शरीर देखियो, टाउकै देखिएन । फोटो खिच्न गाह्रो भइरहेको थियो । कुनै पनि एङ्गलबाट गैंडाको टाउको देखिइरहेको थिएन । एउटा सिंग नै नभएपछि गैंडाको के अर्थ ? गैंडा मस्त निद्रामा थियो । हामी दुई जना नै भुत्भुताइरहेका थियौं । सायद हाम्रो हर्कत गैंडाले थाहा पायो । अचानक टाउको उठायो । टाउको उठाउने र सुत्ने क्रम गरि नै रह्यो । टाढा र झाडीभित्र भएकाले क्यामेराबाट गैंडा फुत्किरहेको थियो ।आँट गरेर अलि नजिक जान मन थियो । निकुञ्ज र सुरक्षा निकायका अधिकारीले फोटै खिच्न नदिने हुन् कि भन्ने त्रास उत्तिकै थियो । तर, अहँ गैंडा उठेन । अझै नजिक जाने साहस दुवैले गर्यौं । समझदारी के बनाइयो भने, गैंडाले लखेट्यो भने सामान छाडेर दुवै जना अलगअलग बोटोतिर भाग्ने ।आँट गरेर करिबव ५० मिटर नजिकै पुग्यौं । धमाधम फोटो खिच्न सुरु भयो । १५२० मिनेट फोटो खिच्दा पनि गैंडा हलचल गरेन । बरु अल्छे गैंडा उग्राईउग्राई सुतिरहेको थियो । गैंडा नउठ्ने भयो भन्ने टुंगोमा पुगेका हामीहरू निस्कने सुर कस्दै थियौं । रोशनले भन्यो एउटा सेल्फी त लिऊँ । एक सेल्फी के मारेका थियौं, गैंडा जुरुक्क उठ्यो । हाम्रो सातो गयो । त्यहाँबाट कुलेलम ठोक्यौं । पूर्वसमझदारी त छँदै थियो, अलगअलग बाटो हुँदै भाग्ने । तर गैंडाले लखेटेन, बरु अर्कोतिर फर्केर लमतन्न सुत्यो ।गैंडाले मान्छे मारेको समाचार सुनेका हाम्रा खुट्टा भने कापिरहेका थिए । केहीपछि उठ्यो र चर्न थाल्यो । हामी उसका हरेक गतिविधिलाई पछ्याउँदै क्यामेरामा कैद गरिरहेका थियौं । केही राम्रो सट फ्रेममा परिरहेको थियो । ऊ अगाडि बढ्दै गइरहेको थियो साथसाथै मेरो औंला पनि लगातार सटर बटममै थियो ।गैंडाले मलाई हेरेको र घाँस खाँदै गरेको सट भने मेरो लागि प्रिय रह्यो । गैंडा आफ्नो बाटो पहिल्याउँदै हिंड्यो सौराहाको राजासरह ।"
मिडिया वार रुम,"राजनीतिमा सोसल मिडियाको बढ्दो प्रभावका धेरै उदाहरणहरू छन् विश्वमा । धेरैले सम्झने उदाहरणचाहिँ दक्षिण पूर्वी देशहरूमा भएका राजनीतिक आन्दोलन, जसलाई अरब स्प्रिङ भनिन्छ, त्यसमा सोसल मिडियाले खेलेको भूमिका हो । विकिलिक्सका संस्थापक जुलियन आसान्जले हजारौ गोप्य सरकारी कागजातहरू सार्वजनिक गर्नका लागि सोसल मिडियाको नै साथ लिए । यति मात्र होइन अकुपाई वाल स्ट्रिट देखि नेपालको सन्दर्भमा अकुपाई बालुवाटार सम्ममा सोसल मिडियाले खेलेको भूमिकाको चर्चा हुने गर्छ ।राजनीतिक गतिविधि र चुनावमा सोसल मिडियाको प्रयोग झन् बढ्दो छ विश्वभरि नै । पछिल्लो समयमा मूलधार मिडियाभन्दा पनि सोसल मिडियालाई नै राजनीतिक गतिविधि तथा चुनावको मुख्य औजार बनाइँदै छ । सरकारहरूले समेत आफ्ना गतिविधिलाई जनतामाझ लैजान सोसल मिडियालाई नै प्रयोग गर्न थालेका छन् । दक्षिण एसियामा भारतीय प्रधानमन्त्री नरेन्द्र मोदी सोसल मिडियाको प्रयोगमा अग्रणी स्थानमा छन् । भारत सरकारका हरेक मन्त्री आफ्ना गतिविधिलाई जनतामाझमा लैजान सोसल मिडिया प्रयोग गर्छन् । अझ भारतीय प्रधानमन्त्रीले मन्त्रीहरूको कामको मूल्यांकन नै मन्त्रीहरूले कति ट्वीट तथा फेसबुकको प्रयोग गर्छन् र त्यो कति गुणस्तरीय छ भन्ने आधारमा गर्ने गरेका छन् । केही महिनाअगाडि भारत सरकारले नै मन्त्रीहरूका लागि सोसल मिडिया प्रयोग कसरी गर्ने भन्ने तालिम दिएको थियो । त्यसयता मन्त्रीहरूले सोसल मिडिया प्रयोगलाई बढाएका छन् । अघिल्लो महिना अर्थमन्त्री अरुण जेट्लीले बजेट भाषण गरेलगत्तै मन्त्रीहरूको ट्वीट बर्सिएको थियो बजेटको समर्थनमा । हरेक मन्त्रीहरूले सोसल मिडिया सञ्चालनका लागि एउटा टिम नै बनाएका छन्, तिनले मन्त्रीका हरेक गतिविधिहरूलाई ट्वीट तथा फेसबुक मार्फत सार्वजनिक गर्ने गर्छन् । सोसल मिडियाको उदाहरणीय प्रयोग भारतीय विदेशमन्त्री सुष्मा स्वराजले गरेकी छन् । एक वर्षदेखि बिरामी उनी सार्वजनिक कार्यक्रम तथा भेटघाटमा बिरलै उपस्थित हुन्छिन् । केही समयअगाडि मृगौलाको प्रत्यारोपण गरेपछि त उनी सार्वजनिक कार्यक्रममा उपस्थित हुन छाडेकी छन् । विदेशमा रहेका भारतीय नागरिकहरूले भोगेका समस्याहरूबारे उनले ट्वीटबाटै गुनासो सुन्ने र त्यसलाई समाधान गर्ने गरिरहेकी छन् ।भारतीय जनता पार्टीले सन् २०१४ को लोकसभा निर्वाचनमै दक्षिण एसियामा नै उदाहरणीय ढंगले चुनावी अभियानमा सोसल मिडिया प्रयोग गरेको थियो । पछिल्लो पटक भारतका राजनीतिक दलहरूले उत्तरप्रदेशलगायतका प्रदेशहरूमा भइरहेको निर्वाचनमा गरेको सोसल मिडिया प्रयोगको प्रभाव निकै देखियो । पाँँच प्रदेशमा सम्पन्न निर्वाचनमा राजनीतिक दलहरूले मिडिया वार रुम नै कनाएर योजनाबद्ध ढंगले काम गरेका थिए । भारतीय जनता पार्टीले उत्तरप्रदेशको निर्वाचनमा दुई तिहाई बहुमत नै ल्याएको छ । वार रुम मा रहेका युवाहरूको हातमा स्मार्ट फोन थियो, मल्टिपल टीभी स्क्रिनहरू थिए र उनीहरूलाई आफ्नो योग्यता र क्षमताको भरपूर प्रयोग गर्ने वातावरण मिलाइएको थियो । यस्ता वार रुम मार्फत दलहरूले आक्रामक रूपमा सोसल मिडिया प्रयोग गरेका थिए । दलहरूले अडियो, भिडियोलगायतका सामग्रीहरू उत्पादन गर्ने र बढीभन्दा बढी मतदातासम्म लैजाने र उनीहरूलाई प्रभावित पार्ने काम गरेका थिए । यति मात्र होइन, जनसम्पर्कलाई अगाडि बढाउन राजनीतिक दलले पश्चिमा देशका उल्लेखनीय जनसम्पर्क कम्पनीका विज्ञहरूलाई समेत चुनावी अभियानमा संलग्न गराएका थिए । राजनीतिक दलहरूले ट्वीट, फेसबुक, ह्वाट्सअपलगायतका माध्यममार्फत नेताको चुनावी गतिविधिको प्रचार प्रसार मात्र गरिरहेका थिएनन्, विपक्ष्ीहरूलाई प्रहार गर्ने औजारसमेत सोसल मिडियालाई बनाएका थिए । यस पटकको निर्वाचनमा स्पष्ट रूपमा देखियो कि अब भारतमा परम्परागत राजनीतिक विज्ञापनका औजारहरूलाई सोसल मिडियाले प्रतिस्थापना गर्दै छन् र भविष्यमा यो झन् बढ्नेछ । विपक्षी कंग्रेसले उत्तरप्रदेशको निर्वाचन हुनुभन्दा एक वर्षअगाडि नै सोसल मिडिया मार्फत चुनावी अभियानको सुरुआत गरेको थियो । दिल्लीमा रहेको केन्द्रीय रुमले पाँचै प्रदेशस्थित मिडिया रुमसँगको समन्वयमा सोसल मिडिया अभियान चलाएको थियो । विपक्षी नेसनल कंग्रेसका सोसल मिडियाको रणनीति तयार पार्ने काम प्रशान्त किशोरले गरेका थिए । किशोरको २४ सदस्यीय टिमले २४ घण्टा नै सोसल मिडिया मार्फत उत्तरप्रदेशको निर्वाचनमा चुनावी अभियान चलाएको थियो भने यसअन्तर्गत जिल्ला तथा स्थानीयस्तरमा पनि सोसल मिडियाको प्रयोगका लागि छुट्टै समितिहरू थिए । सोसल मिडियाका लागि विषयवस्तु तयार पार्ने काममा ३ सय जना खटिएका थिए । मिडिया रुम विशेषत: मतदताहरूको विवरण संकलन गर्ने, अनुसन्धान गर्ने, नेताहरूको भाषणमा केके कुरा राख्ने, चुनावी घोषणपत्रलाई कसरी प्रचारप्रसार गर्ने, फेसबुकका पेजहरू बनाउने हुवाट्सअपको गु्रप बनाएर त्यसलाई तलसम्म विकेन्द्रित गर्नेलगायतका काममा केन्द्रित थियो । यी सम्पूर्ण कार्य सञ्चालन गर्न पार्टीले राजनीतिशास्त्र, अर्थशास्त्र तथा विकासमा विद्यावारिधि गरेकाहरूलाई नियुक्त गरेको थियो । उनीहरूले अनुमान र हचुवाको बारेमा अन्य राजनीतिक दललाई आलोचना गर्नेभन्दा पनि आफ्नो सरकारको कार्यकालमा भएका राम्रा कामहरूको हाइलाइट गर्ने र वर्तमान सरकारका कमीकमजोरीबारे विषयवस्तु तयार पारेर नेताहरूलाई उपलब्ध गराई त्यसलाई प्रचारप्रसार गर्ने कार्यमा केन्द्रित गरेका थिए । तर कंग्रेसले उत्तरप्रदेशको निर्वाचनमा राम्रो नतिजा ल्याउन सकेन । त्यसैगरी समाजवादी पार्टीको मिडिया रुमलाई चार भागमा विभाजन गरिएको थियो मिडियाको मोनिटरिङ शाखा, दोस्रो रिसर्च, तेस्रो डिजिटल विषयवस्तु तयार पार्ने, चौथो कल सेन्टर जसले रिसर्च सेलका रूपमा काम गथ्र्याे । पारिवारिक विवादका कारण झन्डै ३ सयजना संलग्न उक्त रुमले केही महिना काम नै गर्न सकेको थिएन । मिडिया मोनिटरिङ गर्ने शाखाले कम्तीमा १० वटा टेलिभिजन च्यानलहरूको अध्ययन गर्ने र कुन पार्टीका नेताले के बोलिरहेका छन्, त्यसलाई काउन्टर गर्न के बोल्नेलगायतका विषयवस्तु तयार पारेर पार्टीको नेतृत्वलाई दिने गथ्र्याे । यसको उद्देश्य भनेको पार्टीका नेताहरूले मिडिया तथा अन्य सार्वजनिक कार्यक्रममा दिने भाषण कमजोर नहोस् भन्ने नै हो । त्यसैगरी रिसर्च विभागले अन्य राजनीतिक दलहरूले केके गरिरहेका छन्, पार्टीको कमजोरी के छलगायतका विषयमा अध्ययन गरेर पार्टीको नेतृत्वलाई बुझाउने गरेको थियो । बीजेपीको मिडिया रुम सबैभन्दा व्यापक र आकर्षक थियो । उक्त रुममा डिजिटल लाइब्रेरी, अनुसन्धान सेल, आईटी शाखा, सोसस मिडिया शाखा, कल सेन्टर र ह्वाट्सअप सञ्चालन गर्ने छुट्टाछुट्टै सेल थिए । बीजेपीको वार रुम संयोजक राजेश पाण्डेका अनुसार उत्तरप्रदेशमा ह्वाट्सअपको मात्र ६ हजार गु्रप छ । कुन वर्गले कुन सोसल मिडिया प्रयोग गरेको छ, त्यसको आधारमा रणनीति तयार पारिएको थियो । जस्तो युवाका लागि फेसबुक र प्रौढका लागि ह्वाट्सअप गु्रपको प्रयोग बढी गरिएको थियो । दुर्गम भेगमा पनि ह्वाट्सअपको प्रयोग निकै नै बढ्दै गएको पाइन्छ । पाण्डे एक विश्वविद्यायलमा प्राध्यापन गर्ने गर्थे तर पार्टीको यो काममै खट्न उनले गत वर्ष मात्र जागिर छाडेका हुन् ।बीजेपीले मोबाइल नभएका जनतालाई मोबाइल दिने, रिचार्ज गरिदिने तथा आवश्यक मात्रामा इन्टरनेट प्याकेज उपलब्ध गराउनेसमेत गरेको थियो । सोसल मिडिया तथा आईटीको शाखालाई माथिदेखि तलसम्म विस्तार गरिएको थियो । बीजेपी नेता अजित कुमारका अनुसार पार्टीको उत्तरप्रदेशमा स्थापना गरिएको वार रुममा झन्डै चार हजार मानिसले काम गरेका थिए । उनका अनुसार उक्त रुममा सोसल मिडियाका विज्ञहरूदेखि जनसम्पर्कका ज्ञाताहरू थिए । चौबीसै घण्टा चलेको उक्त रुमको कल सेन्टरबाट प्रत्येक दिन भोटर तथा कार्यकर्ताका लागि २० हजार टेलिफोन कल हुने गथ्र्याे । मतदाताहरूको राय माग्नेदेखि पार्टीको उम्मेदवारको कमी कमजोरीबारे सोध्ने व्यवस्थासमेत मिलाइएको थियो । मतदाताहरूले दिएका सुझाव संकलन गरेर उनीहरू सम्बन्धित क्षेत्रको उम्मेदवारलाई उपलब्ध गराउँथे । सोसल मिडिया प्रयोगमा बहुजन समाज पार्टी भने नवप्रवेशी हो । उसले यसका लागि खासै भौतिक पूर्वाधारको व्यवस्था गरेको थिएन । उक्त पार्टीका चार सय कार्यकर्ताले सोसम मिडिया मार्फत पार्टीको प्रचारप्रसार गरेका थिए । यसरी प्रविधि र इन्टरनेटको विस्तारसँगै भारतका राजनीतिक दलहरूले सोसल मिडियाको प्रयोगलाई तीव्रता दिएको पाइन्छ । प्रधानमन्त्रीको रूपमा शपथ खाँदा मोदीको फेसबुकमा १६ लाखभन्दा बढी लाइकहरू थिए । पूर्वअमेरिकी राष्टपति बाराक ओवामापछि फेसबुकमा यति फलोअर हुने नेता उनी नै हुन् । मोदी सवैभन्दा बढी ट्वीट फलोअर हुने ६ जना नेतामध्येमा पर्ने गर्छन् । विशेषत: भारतमा युवा मतदातालाई आकर्षण गर्ने महत्त्वपूर्ण माध्यम सोसल मिडिया बनेको छ जुन यस पटकको पाँच प्रदेशको निर्वाचनमा स्पष्ट रूपमा देखियो ।"
लू को मियोमा नाटकको दाइँ,"कुरा सुरु अलिकति गन्थनबाटै । नाटकबारे यो मेरो पहिलो सार्वजनिक टिप्पणी हो । लिखित नाटकबारे त यदाकदा टिप्पणी गरिएकै पनि हो तर मञ्चितप्रदर्शित नाटकबारे छ्वास्सछुस्सबाहेक केही लेखिएन । उसो त नाटकको मूल स्वरूप भनेकै दृश्य हो तर मलाई तबसम्म नाटक पढ्ने कुरा मात्र हो जस्तो लागिरह्यो जबसम्म मैले आरोहण गरुकुल, पुरानो बानेश्वर देखेको थिइनँ । अहिले आरोहण गुरुकुल छैन, तर मलाई त्यहाँ हेरेका दर्जनौँ नाटकको अचाक्ली माया लाग्छ । याद धेरै आउनु, दृश्यअभिनयडायलग अहिलेसम्म याद हुनु भनेको मायै लाग्नुका लक्षण त होलान् । अथवा यसो पनि हुन सक्छ, ती मैले जीवनमै पहिलोपल्ट हेरेका नाटक (कमसल भए पनि) भएर पो मन परेका हुन् कि ? तर, भावुक नभईकन भन्दा अहिले पनि मलाई के लाग्छ भने नेपाली नाटकको लघुवंशमा त्यो सुनिलकुलका नाटक गुणस्तर चिह्न प्राप्त नाटक नै हुन् । अस्ति बुधबार मात्रै मैले लू नाटक हेरेँ, मण्डला थियटरमा । सरिता शाह निर्देशित त्यो नाटकलाई नयनराज पाण्डेको लू उपन्यासमा आधारित भनिएको छ, ब्रोसरमा । त्यस्तो जटिल र बृहत् क्यानभास बोकेको उपन्यासलाई कसरी नाटकमा ढालियो होला भन्ने उत्सुकताले पनि नाटक हेरियो । संयोग कस्तो परेछ भने आफूसमेत चार जनाका लागि टिकट लिन पैसा तिरिइरहेका भेटिए, अनुप बराल । यी अनुप बराल र सुनिल पोख्रेल यस्ता हलगोरु (धेरै कलाकारका गुरु पनि हुन्) हुन्, जसले नारिएर नेपाली नाटकको भूमिलाई उर्वरा बनाए र त्यहाँबाट अरुणासरितासिर्जनादेखि सौगातदयाहाङखगेन्द्रसम्मका अनेकन् बाली उम्रिए । अँ, म कुरा गर्दै थिएँ लू नाटकको । अनामनगरमा नाटक हेरेर अबेर निस्कँदा बनस्थली जाने माइक्रोबस भेटिएन । महानगर भए पनि साँझ साढे सात बजे नै सार्वजनिक गाडी नपाइने साढे सातको दशा छँदै छ यहाँ । तर, धूवाँधूलै सही, एक घन्टा जति हिँड्न मज्जै हुन्छ । एक्लै हिँडिरहँदा नाटकबारे मेरो मनमा अनेक तर्कना खेले । केही अघि विमल सुवेदीको नाटक हेरिएको थियो, मकैको अर्कै खेती । सञ्जीव उप्रेतीले लेखेको र मुख्य पात्रमा उनैले अभिनय गरेको त्यो नाटक सेन्सर्सिप प्रश्नको पुलिन्दा थियो । मकैको अर्कै खेतीको सेन्ट्रल थिमझैँ मेरो मनमा प्रश्न उठ्यो, लू नाटक यही रूपमा प्रस्तुत गरिन्थ्यो र यसका निर्देशक पहाडीहिमाली भइदिएका भए, पुरुष भइदिएका भए हाम्रो बहसको डिस्कोर्स के हुन्थ्यो होला ? मेरो हाइपोथेसिस के छ भने आनका तान फरक हुन्थ्यो । गैरमधेसी अथवा पुरुषले यस्तो नाटक निर्देशन गरेका भए ऊ मकैको अर्कै खेती माझैँ आक्रमणको तारो हुनेथियो । अघिल्लो वाक्यमा यस्तो नाटक भन्नाले यसमा मधेसको सीमावर्ती गाउँमा भन्ने गरिएको आन्तरिक उपनिवेशको चर्चा छैन, सीमापारिको आतंक छ । राज्यीय रूपमा यसमा जे देखाइएको छ, त्यसले राष्ट्रिय अवधारणालाई स्थान नदिएको मात्र होइन, उपहास नै गरेको छ । हालकी नेतृ कोमल ओलीको गीत पोइला जान पाम शिव गाइरहने कवितालाई जसरी धोकेबाज र पोइचखुवाका रूपमा देखाइएको छ यदि यो पुरुष निर्देशकको सिर्जना भएको भए ? पत्थरपुरवाको खटियाकचहरीलाई हेर्ने हो भने त्यसमा महिलालाई हेर्ने पुरुष नजरियाकै बोलवाला छ । खटियापुरुष नारीलाई सेक्सका रूपमा मात्र हेर्छन्, गफको केन्द्रै त्यही छ ।लू हेर्नुपर्ने कारण धेरै छन् । दशकयता राजनीतिमा सधैँ केन्द्रमा रहेको मधेस यसमा मुख्य रूपमा आएको छ । सीमाञ्चलको पत्थरपुरवा नाउँको गाउँको सजीव चित्र छ यसमा । जात, धर्म, वर्णले विविध उनीहरू राज्यबाट टाढा, निकै टाढा छन्, तर आपसमा हँसीमजाक, छेडखानी गर्छन् । उनीहरू उपेक्षित छन्, तर दु:खी छैनन् अर्थात् ग्राम्सेली बोलीमा लोली मिलाउने हो भने उनीहरू हेजेमोनाइज्ड छन् । सात वर्षकी छोरी बेच्ने गोबरी र मुनियादेखि सधैँ घरबाट गिलास लिएर पछुवा चाय दुकान आउने टुटेपण्डितसम्मका अनेक रङ देख्न सकिन्छ एउटै खटियामा । हिन्दु र मुस्लिमबीच अकारण कसरी मच्चिन्छ दंगा भन्ने कारण बताउँदै यसले समभाव र मानवताको सन्देश पनि दिन खोजेको छ । यता लू मञ्चन हुनुभन्दा ठीक अघिल्लो दिन उता कञ्चनपुरमा भारतीय प्रहरीको गोलीले गोविन्द गौतमको ज्यान गयो । नाटकको राजनीति र राजनीतिको नाटकबीचको धर्साे नै मेटिँदो छ । सीमाञ्चलमा बस्नेहरू कति पीडित (विशेषत: उताबाट) छन् भन्ने देखाइएको छ । सीमावारि र पारिको साझा भाषा, साझा संस्कृति, साझा भेषलाई भेग मात्र साझा नुहँदाका समस्याले छोपिदिएको छ, नाटकमा । सीमाञ्चलमा हुर्केकाहरू तेरोमेरो देश भनेर उग्र कठोर हुँदैनन्, जति टाढा रहनेहरू हुन्छन्, लाई नाटकले उल्ट्याइदिएको छ । देशभक्ति र राष्ट्रवादको अन्तरमा मन्थन नपुगेर हो कि भारतीय सीमाबाट आधी घण्टा मात्र टाढा महोत्तरीमा जन्मेहुर्केकी निर्देशक शाह मधेसमुद्दामा जति संवेदित छिन्, त्यति पहाडी हुन नसक्दो नै हो । महिलाका लागि बन्द समाज हो नेपाल, मधेस त अझै बढी हो कि ? गाउँमै एसएलसी सकेर जनकपुरमा प्लसटु पढ्दै उनले रेडियो नाटकमा बोल्न थाल्दा उनकी आमाले भनिन्, छोरी यसो नगर, थाहा पाउँछन् । पछि रवीन्द्र झामार्फत काठमाडौँ आइन् नाटक गर्न । आमा ढुक्क भइन् छोरीले काठमाडौँमा गरेको नौटंकी गाउँलेले थाहा पाउँदैनन्, ठीकै छ । मधेसको बन्द समाजमा हुर्केर बुलन्द भएर मूलधार मा नाट्यकर्म गर्नु पनि सशक्तीकरण र क्रान्तिको उदाहरण नै हो । सकेसम्म राम्रो भनिदिने, नराम्रो भन्नुपर्यो भने मौन बसिदिने स्वभावका लेखक नयनराज पाण्डे नाटकसित सन्तुष्ट नभए पनि असन्तुष्ट छैनन् । उनी भन्छन्, उपन्यासभन्दा फरक नाटक विधाका आफ्ना विशेषता र सीमितता छन् । त्यही विशेषता र त्यही सीमितता लू को नाट्य रूपान्तरणमा देखियो । रगमञ्चमा गएपछि त्यो निर्देशक र कलाकारको माध्यम बन्छ । उनीहरूले कथानक, पात्र, घटनाक्रम र परिवेशलाई जसरी बुझ्छन्, त्यो उपन्यासकारकै रूपमा नहुन सक्छ । नाटकमा त्यही भएको छ । निर्देशकलाई मैले यसोउसो गर भनेर भन्न मिल्दैन र भनिनँ पनि । उपन्यास नै नाटक होइन, उपन्यासमा आधारित मात्र हो भनेपछि यसबारे थप भनिरहन परेन । लेखकको सन्तुष्टि वा असन्तुष्टिका आधारमा यो टिप्पणी गरिएको पनि होइन । लामो र छरपस्ट उपन्यासका प्लटलाई निर्देशकले र्यान्डम्ली तानेको हुँदा ती नाटककारका रोजाइ भने अवश्य हुन् । भारतीय (प्रहरी) व्यवहार अलि कलात्मक र विम्बात्मक पनि त बनाउन सकिन्थ्यो होला । सरिता भन्छिन्, म आफैँ पनि उता जाँदा साह्रै नै असुरक्षित महसुस गर्छु । उताको पुलिसले महिलालाई अझ हामीजस्ता जवान महिलालाई हेर्ने नजर नै साह्रैभन्दा साह्रै डरलाग्दो र अश्लील हुन्छ । मैले प्रत्यक्ष देखेकै कुरा उतारेकी हुँ । शाहले यसो भनिरहँदा लेखक पाण्डेको कुरा झनै डरलाग्दो छ । पाण्डेले लिखितम दिए, एक जना वरिष्ठ निर्देशकले पनि लू मञ्चन गर्न लाग्नुभएकामा त्यसका राजनीतिक कुराप्रति आपत्ति प्रकट गर्दै निज निर्देशकलाई मञ्चन नगर्न चेतावनीसमेत आयो । अर्काको भूमिमा आएर निर्दाेष नेपालीलाई गोली ठोक्नेविरुद्ध सिर्जनात्मक हिसाबले बोल्न पनि डराउनुपर्ने र त्यसलाई राष्ट्रवाद भनेर पन्छाइदिने हाम्रंो तथाकथित बौद्धिक जमात पनि हाम्रो खतरा हो । अभिव्यक्ति स्वतन्त्रतामाथिको गम्भीर प्रहारमा मौन बस्न सुहाउँछ ?मैले निर्देशकलाई सोधेँ, उताको प्रहरीले नेपाली केटी भनेर चिनेरै दुव्र्यवहार गर्ने हो कि जो महिला देखे पनि ? यसमा सरिताले खै त्यो थाहा भएन भनेर जवाफ दिइन् । त्यो गैरभारतीय भनेर गरेको हिंसा बढी अथवा लैंगिक हिंसा ? भारतीय सुरक्षाकर्मीबाट मात्र हैन, नेपाली सुरक्षाकर्मीबाट यतै पनि महिला असुरक्षित महसुस गर्नुलाई पुरुषवादी चस्माले पो बढी हेर्ने हो कि ? हिंसाको देश हुँदैन । जुन कुनै कला, कथासँगै सशक्त प्रस्तुतिले बेजोड हुने हो । नाटकको प्रस्तुति फितलो छ । कलाकार रुँदा दर्शक हाँस्नु नाटक नै हो । उपन्यासबाटै स्थापित चरित्र इलैयानुसरतलाई स्थापित गर्न सकेकी छैनन् निर्देशकले । खटिया कुरा पनि चिप कमेडी मा केन्द्रित छ । सहरमा अहिले थियटर कलाकार हिट छन् । फिलिममा उनीहरूको अभिनय र उपस्थितिमा कुनै नौल्याइँ भने भेटिँदैन । बरु यहाँ झुर फिलिमबारे आलोचना आउँछ तर नाटकबारे उति आलोचना देखिँदैन । यो उकुसमुकुस उपत्यकामा अहिले वाकिङ डिस्टन्स मै आधा दर्जन थियटर चल्न सक्नु गज्जप कुरा हो । तर सोच्नुपर्ने कुरा के छ भने, संख्यात्मक वृद्धि त छ, गुणात्मक विकास देखिएन । अब ग्रोथ बाट डिभलप्मेन्ट तिर नलाग्ने हो दर्शक नभड्किएलान् भन्न सकिन्न । सरिता शाह स्थापित निर्देशक हुँदी हुन् त, लू बारे अलि आलोचक भएरै लेखिन्थ्यो होला । तर, यो उनको पहिलो निर्देशन हो । यसमा उनलाई शंकाको अर्थात् समीक्षाको लाभ पनि छ । आगामी दिनमा उनले योभन्दा कमसल प्रस्तुति मात्र होइन, यस्तै निर्देशन गर्दा पनि आलोचना खेप्नुपर्ने हुन सक्छ । चुस्त र बुलन्द नाटक निकाल्न सकून् सरिता शाहलाई शुभकामना बधाईचाहिँ आगामी नाटकमै दिन पाइयोस् ।"
भीमनिधिका दुई घटना,"१० सालमा नेपाली सामाजिक कहानी (काहिंलो भाग) प्रकाशित भयो । त्यसमा रहेका १६ ओटा कहानीमध्ये ज्योतिषिनी शीर्षक पनि थियो । त्यो प्रकाशित भएको एक डेढ वर्षपछि तथाकथित ज्योतिषिनी जो प्रधान न्यायालय (हाल अञ्चलाधीश कार्यालय) अगाडि रूखमुनि बसेर हात हेर्ने गर्थी, एकाएक मेरो घर खोज्दै, नाम सोध्दै एकाबिहान म कहाँ आइपुगी । मेरो परिचय पाएपछि एक आवेशमा मलाई हप्काउन थाली किन मेरो बदनाम गरेर, मलाई जथवातथवा भनेर किताब छपाएको ? पहिले त म अलमल परें, कुराको तात्पर्य केही बुझ्न सकिनँ । उपरोक्त कहानीमा जस्तो प्रकारले ज्योतिषिनीको चित्रण गरिएको थियो त्यो सम्पूर्ण ऊसँग मिल्न गएछ । ऊ बसेको ठाउँ, नाम, वेशभूषा, जात, चरित्र यहाँसम्म कि त्यहाँ रहेको ढबको अनुहार समेत । म पनि स्वयं ताजुब भएँ यो कस्तो संयोग !मैले तिमीलाई चिनेको पनि छैन, यो कहानी मैले तिमीलाई लक्ष्य गरेर लेखेको पनि होइन, दैव संजोग काकताली परेको मात्र हो भनेर मैले कति सम्झाउँदा बुझाउँदा पनि उसले मान्दै मानिन, मेरो नाममा नालिस दिने धम्की दिन थाली । अन्यमा मैले पत्थरको जवाफ लोहाले दिएपछि झोक्किँदै गई । भोलिपल्ट बिहान उही समयमा फेरि टुप्लुक्क देखा पर्न आई । केही ढल्किएको उमेर भए तापनि मोटीघाटी बराँठिएकी थिई । तर आजचाहिं हिजोको जस्तो रिस र जोश थिएन । उसले केही ठण्डा दिमागले मलाई अनुरोध गर्न थाली यो कहानी मैले मेरो बुद्धिले लेखेको होइन, त्यही काली (ऊसित प्रतिस्पर्धा गर्ने उसको नजिकै अर्को रूखमुनि बस्ने अत्यन्त कालो वर्ण भएकी तथाकथित ज्योतिषिनी) ले सिकाएर लेखेको मात्र हुँ भनेर छिटो अर्को किताब छपाइदिनुहोस् । यो कुरा मलाई झन् हास्यास्पद लाग्यो । यसो गर्न मैले प्रस्ट इन्कार गरिदिएँ । त्यसपछि ऊ लाचार भएर गई । मैले ठानेको थिएँ अब यो फेरि आउँदिनँ । भोलिपल्ट पनि ठीक त्यसै समयमा हातमा चार माना जति दहीको ठेको झुन्डाएर त्यो मेरो गोडा नजिक राखेर पुन: अनुरोध गर्न थाली यी ज्योतिषिनी त असल चरित्रकी सज्जन हुन्, त्यो काली मात्र लखपातर्नी हो भनेर लेखिदिनुहोस् । मैले त्यस्तो लेख्न हुँदैन यो पनि मैले तिमीलाई लेखेको होइन, संयोग मात्र पर्न गएको हो भनेर अनेक विश्वास दिलाएँ, त्यो दहीको ठेकी पनि फिर्ता गरिदिएँ । त्यसपछि ऊ रुँदै ॐ नम: शिवाय छापेको पछयौराले आँसु पुछ्दैपुछ्दै करुण स्वरमा भन्न थाली मैले हात हेरेर पेट पाल्न पनि पाइनँ, सबले मलाई हाहा र हुहु खिसी गर्न थाले, मेरो जीविका नै हरियो । जे होस्, एउटी नारीको रोदन र करुणा पुकारले मेरो भित्रभित्र कताकता बाधा उम्रिन थाल्यो, सक्दो मधुर भाषामा सम्झाइबुझाइ मैले जानीजानी लेखेको होइन ईश्वर साक्षी छन् भन्ने विश्वास दिलाइपठाइदिएँ । ऊ मलाई दही चढाउन आएकी थिई किन्तु आँखाको पानी चढाएर गई त्यो घटना सम्झँदा अझसम्म पनि मलाई ननिको लाग्दै छ । मेरो एउटा कहानीले एउटी अबलाको जीवनवृत्ति हरियो । यतिका वर्ष भइसक्यो आजसम्म मैले उसलाई कतै पनि देखेको छैन । अर्को घटना, काठमाडौं नगरपालिकाको भवनमा त्रिभुवन स्मारक समितिको साधारणसभा हुने दिन थियो । निकै समय लाग्ला, थाकिएला भन्ने ठानेर इन्द्रचोकमा केही जलपान गरेर बाहिर निस्केको मात्र थिएँ । डल्लोडल्लो निकै कँस्सिएको एउटा मानिस मतिर हेरेर कराउन थाल्यो, कवि कवि भएको ! बडो कवि भएको !त्यसका त्यस्ता प्रलापबाट मलाई लाग्यो, यो मानिस सन्काहा पो रहेछ कि । मैले हलुका किसिमसित ठटयौलो स्वरमा सोधें, को कवि, के भयो ?ऊ त दुई कदम मतिर बढेर झन् ठूलो स्वरले कड्कन थाल्यो, गोरखापत्रमा छपाएको ! बडो कवि भा को !तैपनि मैले कुराको छेउटुप्पो केही ठम्याउन सकिनँ र सोधें, कल्ले ? के कविता छपाएको ?ऊ झन् अगाडि बढेर झन् कड्केर भन्न थाल्यो (उसले मलाई चिनेको रहेछ) सुजीकार कविता किन छपाएको ? कोट सियो इस्टकोट बलात्कार किन लेखेको ? हाम्ले कसको कोट सिउँदा इस्टकोट चोर्यौं ?ऊ बम्कँदै बम्कँदै नजिक बिल्कुलै नजिक आइपुग्यो र कड्कन थाल्यो, बुझ्नुभो, तपाईंसित सारा सुजीकार रिसाएको छ, तपाईंको अनुहार नचिनेर मात्रै नत्र नेपालमा कुनै सुजीकारले पनि तपाईंको कोट सिउँदैन, बुझ्नुभो ??मैले उसको त्यस्तो जोश र आवेश देखेर शान्त स्वरमा भनें, अब तपाईंले पनि कवि भनेर एउटा कविता गोरखापत्रमा छपाउनुहोस् मेरो यो वाक्य सुन्नासाथ उसमा रिस र जोशको चाप यति माथि चढेर आयो । हामी कविता लेख्न जान्दैनौं, हामी त यत्ति जान्दछौं । मेरो नाकैनेर कँस्सिएको मुक्की देखायो । वरिपरि उभिएका सब मानिसहरूले हेर्न थाले । मैले ठानें, यो हुल्याहा खालको लम्फु रहेछ । आवेशमा आएर मुक्की बजाउन पनि के बेर । त्यसपछि म एक शब्द पनि नबोलेर, मुसुमुसु हाँसेर मूर्खसित दैव डरा, साइकल डोराएर बिस्तार बिस्तार म हिंडें । ऊ अझै पनि जथाभावी बम्कँदै थियो । त्यसपछि म उक्त समितिको साधारणसभामा गएँ, भर्खर घटेको घटना सिद्धिचरणजी र अरू पाँच सात जनालाई सुनाएँ । उहाँहरूले भन्नुभो, तपाईं सफल हुनुभयो ।मैले सोधें, नाकमा मुड्की हानेर नाथ्रो फोडिदिएको भए नि ?उहाँहरूले हाँसेर भन्नुभो, त्यो त झन् ठूलो सफलता हुन्थ्यो ।अनि मैले मनमनै भनें, ए !(तिवारीको अप्रकाशित आत्मजीवनी बाट । उनको १०६औं जन्मजयन्तीको सन्दर्भमा यस अंशलाई कोसेलीका लागि बेन्जु शर्माले उपलब्ध गराएकी हुन् ।)"
युरेसियाको स्पर्श,कमरेड भाउजू कथासंग्रहका लेखक कृष्ण बजगाईंको नियात्रासंग्रह लिएर आएका छन् युरेसियाको स्पर्श । उनको यो छैटौं पुस्तक हो । युरेसियाको स्पर्श मा १९ वटा नियात्रा संग्रहित छन् । यसमा चीनदेखि युरोपेली मुलुकहरू घुम्दाको अनुभूतिहरू समेटिइएका छन् । सेक्सपियरको जन्मघरदेखि माक्सको समाधिस्थल पुग्दाको वर्णनसम्म पुस्तकमा परेका छन् ।
नेपालमै सकिन्छ,"सम्भव छ : प्रेरणाका २३ पात्र पुस्तकका लेखक रोहित भण्डारी अर्को पनि त्यस्तै पुस्तक लिएर बजारमा आएका छन्, नेपालमै सकिन्छ । पुस्तकमा प्रेरक व्यक्ति र सन्दर्भहरूका तीन दर्जन कथा छन् । औपचारिक पढाइको सर्टिफिकेटलाई एकातिर थन्क्याएर तल्लो स्तरको भनिएका काममा रमाएका व्यक्तिहरूलाई उदाहरणका रूपमा प्रस्तुत गर्न सकूँ भनेर यो पुस्तक लेखेको दाबी भण्डारीले गरेका छन् ।"
फेवातालदेखि नैनीताल,"पुस्तक भन्दा समाज र पात्र पढेर धेरै कुरा सिकिन्छ । माघ १४ गते बिहान फेसबुकमा पहिलो स्टाटस पोस्ट गर्दै लागियो पश्चिम नेपाल हुँदै भारतको नैनीतालसम्मको यात्रामा । पोखराका विभिन्न क्षेत्रका व्यावसायिक महिलाको टोली १४ गते बिहान ५ बजे पोखराबाट प्रस्थान गर्यो । पाल्पा राम्दीमा पुगेपछि बसबाट देखियो कोदोको सेल रोटी पकाइरहेको । गाडी त्यहीं रोक्न भनेर कोदोको सेल खायौं । मेरा लागि पहिलो थियो कोदोको सेल । निकै स्वादिलो तर थोरै रहेछ, पेट भर्न पाएनौं, चालमको सेल खाएर, लाग्यौं आफ्नै बाटो । यात्रा आफैंमा रमाइलो । झन् सुन्दर सहर पोखराका सुन्दर मनहरूको साथ त्यसैत्यसै रोमाञ्चित थियो यो मन । गीत, चुट्किला, उखानटुक्का र बसमा बजेका लोकदोहोरी भाकाले यात्राको रौनकतालाई बढाइरहयो । बुटबल, दाङ लमही हँुदै कोहलपुर पुग्यौं । साँझ ६ बजे । त्यहींको वेस्ट रिभर होटलमा खाना खायौं । निरन्तरको बसयात्राले कतिलाई थकित बनाएर परेला छोपिएका थिए त कति कौतूहलमा जागै थिए । राति १० बजे महेन्द्रनगरको शुक्लाफाँट जंगल कटेजमा बास बस्यौं । चिसो मौसममा न्यानो आतिथ्यले सबैको थकानलाई निमेषभरमै मेटाइदियो । पन्ध्र गते बिहानको कौतूहल बेग्लै थियो । पुग्नु थियो भारतको नैनीताल । महेन्द्रनगरबाट हुइँकिएको गाडी नेपालभारत सीमाक्षेत्रभन्दा ५ सय मिटर वरै रोकियो । बसवालाले सबैलाई ओर्लिन आग्रह गरे । सबै जना ओर्लिएर लाग्यौं चेकिङ पोस्टतिर । मोबाइल निकालेर सीमाक्षेत्रको फोटो खिच्न थालेका दिदीबहिनीहरूलाई सीमाक्षेत्रका भारतीय प्रहरीले रोके । लुकीछिपी मोबाइलमा केही तस्बिर कैद गर्न भने पछि परेनन् । महाकाली पुलमा पुगेपछि सबैको आँखा टक्क रोकियो । नेपालतिर बगिरहेको नदीमा बाँध बाँधेर महाकाली सुकाएर भारततिर लगिएको दृश्यले । (वनबासा पुल) शारदा ब्यारेज नाम रहेछ । सबैको मनमा एकतमासले प्रश्नहरू उब्जिँदै थियो । आसपासका किसानहरूले खेती गर्न पानी पाएका छैनन् । वर्षायाममा बस्तीलाई डुबानमा पार्दै बँाँध खोलिदिन्छ । सीसी क्यामेराबाट हेरिरहेको छ, हजुरहरूको मोबाइलबाट फोटो खिच्न बन्द गर्नुस् । नत्र बोर्डर क्रस गरेपछि खोसिदिन्छ, पछाडिबाट एक नेपाली चिच्याउँदै आए । उनी को हुन् थाहा भएन । सीमाक्षेत्र पार गरी भारतीय भूमिमा हाम्रो प्रवेश भयो । भारतीय गाडी हामीलाई लिन आइसकेको थियो । गाडीमा चढ्यौं । बाटोभरि उम्मेदवारका ठूलाठूला पोस्टर, माइकिङ र सम्पर्क कार्यालयमा मान्छेको भीडले उत्तराखण्डमा चुनावको रौनक छ भनेर अनुमान लगाउन सकिन्थ्यो । उत्तराखण्डको नैनीताल पर्यटकीय दृष्टिकोणले निकै प्रसिद्ध रहेछ । १ हजार ५ सय मिटर लम्बाइ र ५ सय १० मिटर चौडाइमा फैलिएको तालको गहिराइ तीस मिटर रहेछ । तालको छेउमा नैनीमाईको मन्दिर छ । नैनीतालको बारेमा स्थानीय एक वृद्धले पौराणिक कथनसँग जोडिएको बताइन् । महादेवले सतीदेवीको मृत शरीर बोकेर हिँड्ने क्रममा बायाँ आँखा झरेर शक्तिपीठ बनेकाले त्यही नामबाट नैनीतालको नामकरण गरिएको किंवदन्ती सुनाइन् । त्यहाँ स्नो भ्यू, चिडियाघर, एरियल रोप वे, चाइना पिक, हर्स राइडिङ र धनाढ्यहरूका समर प्यालेस र नैनीतालबाहेक अन्य तालहरू रहेको पनि जानकारी पायौं । बाटोमा कालीकोटका दाजुहरूसँग भेट भयो । त्यहाँ भारी बोक्ने काम गरिरहेका उनले पीडा पोखे, देशमै दु:ख गरेर जहान परिवार पाल्न मन थियो । पुग्दैन खान । दैनिक तीनचार सय हुन्छ भारु हुन्छ । पोखराको फेवाताल अनि साततालको सहर लेखनाथबाट नैनीताल पुग्दा तालको आकर्षणले भन्दा त्यहाँका व्यवस्थित संरचनाले हामीलाई लोभ्यायो । नैनीतालको विकासका लागि भारत सरकारले पहाडको त्यो घुमाउरो बाटोलाई व्यवस्थित गर्न कुनै कसुर बाँकी राखेको थिएन । भारत सरकारले त्यहाँको बस्ती व्यवस्थित गर्न र पर्यटन व्यवसायलाई प्रवद्र्धन गर्न सहुलियत दिएको रहेछ । नाम चलेका कलेजहरूले नैनीतालको प्रख्यातिलाई बढाइरहेको पायौं । पहाडका चट्टान फोरेर बनाइएका लजहरू निकै आकर्षक देखिन्थे । अझ रात्रिकालीन परिदृश्यलाई भने कैद गर्ने समय हामीलाई जुरेन । नैनीतालको इभिनिङ सिन हजुरहरूले हेर्नुपथ्र्यो, स्थानीय डुंगाचालक पर्यटक लक्षित भाषा बोलिरहेका थिए । नैनीताललाई हेर्नेभन्दा पनि त्यस क्षेत्रबाट सिक्ने कुरा धेरै रहेछन् । व्यावसायिक महिलाहरूले फेवाताल, बेगनासताल, रूपाताललगायतका ताल र वरिपरिको अवस्थितिमा नैनीतालको जस्तै व्यवस्थित सहरको कल्पना गरिरहेका थिए । यात्रा उही बाटो मोडियो । फर्कियौं महेन्द्रनगरतिर । बास बस्यौं होटल आनन्दमा । भोलि बिहानको घुमघामको योजना कञ्चनपुरको चाँदनी दोधारा झोलुंगेपुलमा थियो । सामाजिक सञ्जालमा साथीभाइले राखेका झोलुंगेपुलका लोभलाग्दा दृश्यले मनलाई उडाएर त्यही पुर्याएको थियो । बिहान भयो, एसियाको दोस्रो लामो झोलुंगेपुलले प्रख्याति कमाएको चाँदनी दोधारा पुलमा पुग्यौं । हिउँदमास बगरमाथिको पुल मात्र । सायद वर्षायाममा मात्रै पानि बग्ने नदी महाकाली । डेढ किलोमिटर लामो पुलमाथि नेपाली झन्डा बोकेर विभिन्न पोजमा फोटो सुट गर्नुको मज्जा बेग्लै रह्यो । प्राकृतिक र जैविक विविधतायुक्त घोडाघोडी तालमा पुगेपछि पनि संरक्षणको अभावमा तालकै अस्तित्व हराउन लागेजस्तो पायौं । स्थानीय जनमानसमा प्रचलित एउटा किंवदन्तीअनुसार, परापूर्वकालमा शिव र पार्वती घोडा र घोडीमा चढेर यहाँ घुम्न आएका थिए । यसै क्रममा उनीहरू चढेका घोडा र घोडी यहाँ मरेका हुनाले ताल क्षेत्रलाई घोडाघोडी भनिएको हो । अर्को किंवदन्तीअनुसार, शिव र पार्वती घोडा र घोडीको रूप धारण गरी यहाँ घुम्न आएकाले तालको नाम घोडाघोडी रहन गएको हो । त्यही मान्यताअनुसार यहाँ घोडाघोडी महादेवी मन्दिर रहन गएको किंवदन्तीहरू रहेछन् । ताल अति सुन्दर थियो ४५० प्रजातिका वनस्पति र २९ प्रजातिका माछा पाइने ताल क्षेत्रको विशेषता रहेछ । १३८ हेक्टर क्षेत्रफलमा फैलिएको यस तालप्रति स्थानीय, पर्यटन व्यवसायी र राज्य नै उदासीन भएको स्पष्ट हुन्थ्यो । नैनीतालको त्यो सानो ताल कति प्रख्याति कमाइरहेको छ तर हाम्रो घोडाघोडी राजमार्गको छेउमै हुँदा संरक्षणविहीन रूपमा सुस्ताइरहेको छ । पर्यटकलाई तान्ने गतिविधि र संरचनाको विकास हुन सकिरहेको छैन । समय निकै घर्किसकेको थियो । भ्रमण तालिकाअनुसार हामी कर्णालीको चिसापानीमा पुग्यौ, खाना खायौं । त्यसपछि तालिकामा पुग्नुपर्ने थियो बाँकेको राष्ट्रिय निकुञ्ज मध्यवर्ती क्षेत्रको गाभर भ्याली सामुदायिक होम स्टे । लक्ष्य थियो, जुम्लेली, हुम्लेली, मुगेली र थारू संस्कृतिको सामूहिक सांस्कृतिक कार्यक्रममा जुट्ने । तर केही साथीले नेपालगन्जको रूपैडिया नाकामा पुग्ने इच्छा देखाएपछि संयोजकले त्यसको बन्दोबस्त पनि गर्नुभयो । हामी हुइँकियौं रूपैडिया नाकातिर । किनमेलको काम सम्पन्न भयो । दुई बजे गाभर भ्याली पुग्ने कार्यक्रम हामी त्यहाँ पुग्दा रातिको ८३० भइसकेको थियो । सामुदायिक होमस्टेका अध्यक्ष कृष्ण चौधरीले दिउँसै २ बजेदेखि सांस्कृतिक कार्यक्रमको बन्दोबस्त गरेका थिए । तर हामी पुग्दा रात परेपछि सामूहिक, सांस्कृतिक कार्यक्रम हेर्नबाट हामी वञ्चित भयौं । आफूआफू भए पनि खाना खाएर एक छिन सबै जना नाच्ने र गाउने काम भने गर्यौं । रमाइलो भयो । सामुदायिक होमस्टे र गाभर भ्यालीको बारेमा मौखिक जानकारी पनि लियौं । रातको १०३० भइसकेपछि हामीले रात्रिकालीन यात्रा तय गर्यौं पोखरातिरको । सबैको समय छोटो थियो । विभिन्न पेसा व्यवसायले बाँधिएकाले पनि समयको व्यवस्थापनमा सबै सजग भएका थिए । नरन्तरको यात्रा । बिहान १० बजे पाल्पाको राम्दीमा आइपुग्यौं । दालहरूबाट बनाइएको फरक परिकार बटुक र सेल रोटी तरकारी पेटभरि खाएर यात्राको निरन्तरतामा जुट्यौं । मनभरि सँगालेर यात्राका मीठा पल, बटुलेर विविध अनुभव आइपुग्यौं ४ दिनपछि दिउँसो ४ बजे पोखरा । जहाँ गए पनि पोखराको सुन्दरतामा मोहित यी मनहरूले खोजिरहेका थिए, फेवातालमा मुस्कुराइरहेको माछापुच्छ्र्ेर, सुस्ताइरहेको सेती ।"
विराजको विरासत !,"रवार्ड अनिल गुरुङ नेपाली राष्ट्रिय फुटबल टिमका १५ औं कप्तान हुन् । उनको अनुपस्थितिमा विराज महर्जनले गत वर्ष बंगबन्धु गोल्डकपमा आर्मब्यान्ड लगाउने अवसर पाएका थिए । उनको नेतृत्वमा नेपाली टिम ढाकामा च्याम्पियन नै भएको थियो । त्यसको अर्को महिना गुवहाटीमा उनले १२ औं दक्षिण एसियाली खेलकुद (साग) मा यू२३ टिमको पनि कप्तानी गरेका थिए, जहाँ नेपालले स्वर्ण पदक चुमेको थियो ।यी दुई सफलताले विराजलाई नेपालको सर्वाधिक सफल कप्तान बनाइदियो । सर्वत्र उनको हाईहाई हुने गर्छ । सम्मान ग्रहण गर्न र मिडियामा अन्तर्वार्ता दिन उनलाई भ्याइनभ्याइ भइरहेको थियोछ । एसियाली फुटबल महासंघ (एएफसी) ले नेपालजस्तै कमजोर देशहरूका लागि क्यालेन्डरमै नभएको सोलिडारिटी कप आयोजना गर्ने घोषणा गर्यो । अनिल टिममा फर्किए । कप्तानको जिम्मेवारी उनैलाई दिइयो तर पहिलो रोजाइमा परेनन् । त्यसैले मैदानमा विराजले नै कप्तानी गरिरहे ।मलेसियाको कुचिङमा भएको सोलिडारिटी कपमा नेपाल च्याम्पियन बन्यो । सुजल श्रेष्ठको गोलसँगै नेपालले मकाउलाई १० ले हराएको फाइनलमा अनिलले इन्ज्युरी समयमा मात्र खेल्न पाएका थिए । त्यसैले च्याम्पियन कप्तानको श्रेय कसलाई दिने भन्ने बहस नेपाली फुटबलवृत्तमा अहिले पनि चलिरहेको छ । घोषणा गरिएका कप्तान थिए अनिल । मैदानमा आर्मब्यान्ड भने विराजले लगाइरहेका थिए ।प्लेअफमा भारतसँग हारेपछि नेपालको लागि एसियन कप २०१९ को ढोका बन्द भइसकेको थियो । तर, सोलिडारिटी कपको सफलताले त्यो ढोका फेरि खोलिदियो । एसियन कप छनोटको पहिलो खेल नेपालले फिलिपिन्ससँग मंगलबार मनिलामा खेल्दै छ । त्यसका निम्ति मुख्य प्रशिक्षक ग्योतोकु कोजीले घोषणा गरेका २० सदस्यीय टिममा अनिल अटाएनन् । तैपनि बिहीबारसम्म कप्तानको घोषणा गरिएन ।नेपाली फुटबलका लागि सन् २०१६ स्वर्णिम वर्ष हो । यो वर्ष नेपाली टिमले तीन ठूला (सोलिडारिटी कप, बंगबन्धु गोल्डकप, १२ औं साग) जितेको थियो । टिमको सफलताको ग्राफ उकालो लाग्दा विराजको खेल भने ओरालो लागिरहेको छ । त्यसैले स्वर्णिम युगका यी कप्तानलाई प्रशिक्षक कोजीले फिलिपिन्ससँग बेन्चमै थन्क्याउन सक्ने सम्भावना बढेको छ । राइटब्याकमा उनको स्थान कमल श्रेष्ठले लिन सक्छन् । मनाङमस्र्याङ्दी क्लबमा पनि राइटब्याकमा खेलिरहेका कमल अहिले करिअरकै राम्रो लयमा पनि छन् ।पासपोर्टअनुसार विराजको उमेर २७ वर्ष हो । उमेरअनुसार उनी करिअरकै उच्च लयमा हुनुपर्ने हो तर उनको प्रदर्शन दुई वर्षयता निरन्तर खस्किँदै गएको छ । पछिल्लो प्रतियोगिता सोलिडारिटी कपमा सबभन्दा कमजोर नेपाली डिफेन्डर उनी नै देखिएका थिए । खेलको स्तर खस्किएको उनी आफैं स्विकार्छन् पनि तर सुधार गर्न भने सकेका छैनन् । न त प्रशिक्षकले नै उनलाई सच्याएका छन् नै । आखिर उनलाई के भइरहेको छ ? उनको समस्या के हो त ?त्रिवेन्द्रममा गत वर्ष भएको साफ च्याम्पियनसिपमा कमजोर प्रदर्शन गरेको थिएँ । त्यसलाई बंगबन्धु गोल्डकप र १२ औं सागमा सुधार गरेको थिएँ, गम्भीर देखिएका विराजले भने, मैदानमा हुँदा राम्रै खेलेजस्तो लाग्छ । तर, साथीहरूसँग खेलको विश्लेषण गर्दा कमजोरीहरू देखिन्छ । सुधार गर्नुपर्ने ठाउँ छ, प्रयास पनि गरिरहेको छु । सोलिडारिटी कपमा उनको कमजोरीमा परेको दबाब थेग्न अनन्त तामाङ र आदित्य चौधरीलाई निकै मुस्किल परेको थियो ।एकैपल्ट माथिल्लो स्तरमा आएर चम्किएका खेलाडी पनि होइनन्, विराज । उनी एन्फा एकेडेमीको दोस्रो ब्याचमा भरत खवाससँगै हुर्किएका थिए । उनले उमेर समूहमा एसियाली स्तरका प्रतियोगिता पनि खेलेका थिए । परिवार पनि उनलाई फुटबलमै समर्पित गर्न चाहन्छ । विराजलाई सफल मात्र होइन, उदाहरणीय फुटबलर नै बनाउन चाहन्छ । अहिले जहाँ छु, दाइ, बुबा र परिवारको साथले उभिएको छु, उनले भने ।उनीसँग दुवै खुट्टा उत्तिकै चलाउने कौशलता छ । त्यसैले उनी क्लब फुटबलमा लेफ्टब्याकमा खेल्ने गर्छन् । थ्रीस्टारमा झन्डै एक दशक लेफ्टब्याकमै खेलेका उनले मनाङमस्र्याङ्दीमा दुई वर्षयता पनि त्यही भूमिकालाई निरन्तरता दिइरहेका छन् । उनले कुनै समस्या भएको अवस्था वा भरपर्दा खेलाडी नहुँदा राइटब्याकमा पनि खेल्ने गरेका छन् । उनी राष्ट्रिय टिममा भने निरन्तर राइटब्याकमै छन् । क्लब र राष्ट्रिय टिमको फरक पोजिसन पनि उनको खेललाई परिस्कृत पार्नका लागि बाधक बनेको हुन सक्छ ।उनले क्लब फुटबलमा तीन वर्षअघिसम्म उत्कृष्ट प्रदर्शन गरेका थिए । उनले राष्ट्रिय टिमसँग भने उस्तै प्रदर्शन गरेका छैनन् । देशको लागि खेल्दाको दबाब हो वा मैदानबाहिर प्रदूषित नेपाली फुटबलको वातावरण ? ओभरल्यापमा अघि बढेर आकर्षक क्रस गर्नु विराजको परम्परागत खेल हो । तर विपक्षीलाई तर्साउने उनका क्रसहरू देखिन छाडेको छ । त्यसैले उनले राष्ट्रिय टिममा स्थान पाइरहन अब कमलसँगै दिनेश राजवंशीसँग प्रतिस्पर्धा गर्नुपर्ने अवस्था आएको छ । घरेलु लिग पुन: सञ्चालन भएमा अरू प्रतिद्वन्द्वी पनि थपिनेछन् ।नेपालले एक वर्षभित्र एसियन कप छनोटमा ६ खेल खेल्दै छ । यसवीच साफ च्याम्पियनसिप पनि खेल्नुपर्छ । नेपाल साफमा कहिल्यै सेमिफाइनलमाथि पुगेको छैन तर सधैं च्याम्पियन बन्ने लक्ष्य राख्ने गर्छ । निरन्तर सफलता हात पारेको अवस्थामा साफमा पनि ट्रफी चुम्ने वास्तविकतालाई नजिक पार्न विराजले आफ्नो खेलमा सुधार गर्नु आवश्यक छ, नभए उनको विकल्प खोज्न प्रशिक्षक बाध्य हुनेछन् ।नेपालको मुख्य प्रशिक्षक छँदा श्याम थापाले उनलाई मैत्रीपूर्ण खेलमा पाकिस्तानसँग २१ ले जितेको (२५ मार्च, २००८पोखरा) खेलमार्फत राष्ट्रिय टिममा डेब्यु गराएका थिए । अर्को वर्षदेखि उनले पहिलो रोजाइमा निरन्तर खेल्दै आएका छन् । उनी अहिलेका टिमका सबभन्दा अनुभवी खेलाडी पनि हुन् र उनले ६१ क्याप जितेका छन् । खस्किँदो खेलसँगै उनी कतै हराउँदै जाने पो हुन् कि ? डर बढ्दै गएको छ ।"
रक एन्ड रोल का पिता,"द रोलिङ स्टोन्स र द बिटल्सजस्ता ब्यान्ड विश्व संगीत क्षेत्रमा खुबै लोकप्रिय छन् । यिनै दुई लेजेन्डरी ब्यान्डबाट प्रभावित भएर अरू धेरै गायक गायिका निस्के । स्वयं रोलिङ स्टोन्स र बिटल्स भने समान रूपमा एक व्यक्तिबाट खुबै प्रभावित थिए । र, उनी हुन्, चक बेरी जसलाई रक एन्ड रोल का पिता पनि भनिन्छ । अथवा रक एन्ड रोल का संस्थापक । अनि रक एन्ड रोल का जिनियस भनिन्छ । अथवा उनले रक एन्ड रोल को आविष्कार गरे । अरूले यसबाट फाइदा मात्र लिए । चक बेरीले आफ्नो जीवनकालमा यो तथ्यलाई कहिले पनि स्विकारेनन् । उनी यस्तो भनेको सुन्न नै चाहन्नथे । उनी आपैं भन्थे, मेरोबारे यो धेरै नै भयो कि ? म यस्तो श्रेय लिन ठीक छैन कि ? खासमा उनको यो भलाद्मीपन थियो । उनकै पालामा यसलाई बुगी उगी भनिन्थ्यो । पछि रिडम ब्लुज पनि भनियो । अनि आएर रक एन्ड रोल । उनलाई वास्तवमै रक एन्ड रोल का पिता मानिन्छ । बिटल्सका एक फ्रन्टम्यान जोन लेलनको बेरीबारे खुबै चर्चित भनाइ छ । उनी भन्थे, रक एन्ड रोलको अर्को कुनै नाम हुन्थ्यो भने त्यो चक बेरी हुन्थ्यो । लेनन मात्र होइन, पल म्याकार्थी, मिक ज्यागर र किथ रिचर्ड्स सबै चक बेरी सुनेर हुर्के । उनीहरूको गीतमा चक बेरीको कुनै न कुनै प्रभाव सुन्न सकिन्छ । यसरी चक बेरीबाट प्रभावित हुनेको सूची लामै छ । यिनै महान् गायक र गिटारिस्ट चक बेरीको यसै साता निधन भयो, ९० वर्षको उमेरमा । अहिले विश्व संगीत उनलाई श्रद्धाञ्जलि पोख्न र उनले पश्चिमेली संगीतमा पुर्याएको योगदानको चर्चा गर्न व्यस्त छ । संगीत क्षेत्रको कुनै ठूलो हस्तीको निधनमा उसका एल्बमको बिक्री खुबै बढ्ने गर्छ । चक बेरीको प्रसंगमा त कीर्तिमान नै बनेको छ । उनका एल्बम र गीतको विक्री अहिले आठ हजार प्रतिशतकले बढेको छ । सबै फेरि एकपल्ट उनलाई सुन्न र हेर्न थालेका छन् । चक बेरीबाट धेरै धेरै प्रभावित हुनेमा एक उनै रिचर्डस थिए । रिचर्डस आपैं गिटारिस्ट हुन्, त्यसैले पनि यो स्वाभाविक छ । उनीहरू दुवैलाई जोडिएको एउटा घटना विश्व संगीत क्षेत्रमा फेरि दोहोर्याएर सुनाइने गरिन्छ । त्यसअनुसार सुरुआती दिनमा एकपल्ट रिचर्डसले एकपल्ट बेरीलाई भेट्ने मौका पाए । बेरी आफ्नो गितार छाडेर केही बाहिर निस्केका थिए, रिचर्डसले त्यो गितार छुने प्रयास गरे । चक बेरी भने आफ्नो गितार कसैले छोएको हेर्न चाहन्नथे । त्यसैले रिचर्डसको यो कामबाट उनी खुबै रिसाए र उनलाई एक मुक्का पनि प्रहार गरे । रिचर्डस जताततै यो घटना सुनाउने गर्छन्, भलै कुटाइ खाने उनी नै थिए । खासमा चक बेरी गितारलाई भगवान्जस्तै मान्थे । खासमा उनको गितार बजाउने कला आपैंमा अद्भुत छ, यसले सबैको मन तान्ने गर्छ । उनको गितार कलालाई रहस्य मान्ने पनि धेरै छन् । उनका प्राय: गीत भने कार, महिला र नृत्यमा केन्द्रित हुने गर्छ । आफ्नो संगीत जीवनको सुरुमा चक बेरीले रक एन्ड रोललाई वास्तवमै एउटा स्वरूप दिए । बिस्तारै यसले आफ्नो स्वाभाविक लय लियो र अहिलेको स्थितिसम्म पुग्यो । रक संगीतको पहिलो ठूलो स्टार एल्भिस प्रिस्लेलाई मानिन्छ । उनी महिलाबीच खुबै रुचाइए । चक बेरी त्यसको एक पाइला अगाडि थिए, उनले सबैको मन छुने गीत लेखे, गाए र गितार बजाए । उनको जमानामा ब्लुज र कन्ट्री संगीत एकआपसमा जोडिएका थिएनन् । अलगै थिए । चक बेरीले त्यसलाई जोडे र नयाँ स्वाद पस्के । उनको गीतले तत्कालीन समाजलाई हाँस्ने र खुसी हुने बहाना दिएको भनिन्छ । सन् १९५० उनको समय थियो र त्यति बेला दोस्रो विश्व युद्धपछि अमेरिका समृद्धतातर्फ अग्रसर थियो । मध्यम वर्गको विस्तार भइरहेको थियो । त्यति बेला बेबी बुम पनि चलिरहेको थियो । चारैतर्फ खुसियालीको माहोल थियो । त्यसलाई चक बेरीले अझ खुसियाली बनाए । सायद निर्विवाद रूपमा चक बेरीको सर्वाधिक रुचाइएको गीत जोनी बी गुड हो । सन् १९५८ मा निस्केको यो गीतलाई सबैभन्दा धेरैले सुनेको, अलिकति सुनेर पनि यो यही गीत हो भनेर धेरैले तुरुन्तै भन्न सकेको सिर्जना मानिन्छ । अमेरिकामा यो गीतको परिचय नै चाहिन्न भनेर व्याख्या गरिएको छ । धेरै पछि यो उत्तिकै चर्चित सन् असीको फिल्म ब्याक टु द फ्युचर मा पनि राखियो । त्यसमा वर्तमानबाट भूतमा फर्केका माइकल जे फक्सले आफ्ना सम्भावित आमाबुबा र उनका कलेज साथीहरू अगाडि यही गीत गाउने गर्छन् । त्यस क्रममा फक्सले खेलेको अत्यधिक मन पराइएको मार्टी म्याकफ्लाई पात्रले भन्ने गर्छ, यो पुरानो गीत हो, मेरो जमानाको । तर तपाईंहरूलाई नयाँ लाग्न सक्छ । वास्तवमै त्यो गीत सुनेर सबै स्तब्ध बने । तर यही सिनेमाले जोनी बी गुड र चक बेरी स्वयंलाई फेरि सन् असीपछिको पुस्तामा पुर्याएको थियो, जुन अहिलेसम्म पनि निरन्तर चलिरहेको छ । सन् १९५६ मा निस्केको रोल ओभर बिथोबन चक बेरीको अर्को चर्चित गीत हो । यो त्यो बेलाको युवा पुस्तामा केन्द्रित गीत हो । पछि स्विट लिटल सिक्सिटिन ले त पूरा अमेरिकालाई रक एन्ड रोलको माहोलमा धकेलेको थियो । चक बेरीका चर्चित गीतको सूची बनाउने हो त्यो लामै हुन्छ । उनका गीतको प्रमुख विशेषता, त्यसमा उनको स्वर हुन्छ, उनको गितार हुन्छ, उनका शब्द हुन्छन्, अनि सँगै त्यसमा यी सबैको जादुयी सम्मिश्रण पनि । खासमा चक बेरीको व्यक्तित्वको चर्चा गर्दा त्यसका दुई पाटा छन् । पहिलो संगीतको । अर्को उनको कालो छाला र त्यसकै कारणले उनले बेहोरेका अनुभवको । अमेरिका उनको समयमा निकै रंगभेदी थियो र त्यसलाई चक बेरीले खुबै नमीठोसँग बेहोरे । सन् १९२६ मा उनको जन्म भएको थियो, मिसोरीको सेन्ट लुइसमा । उनी यहीं मात्र जन्मेनन्, आफ्नो जीवनको अधिकांश भाग यतै बिताए । अनि मृत्युका लागि पनि उनले यही स्थानलाई रोजे । उनी त्यस्तो समुदायमा हुर्केका थिए, जहाँ श्वेतहरू छिर्न पनि मन पराउँदैनथे । चक बेरीले पहिलोपल्ट कोही गोरो मान्छे देखेको तीन वर्ष पुग्दा मात्र थियो । धेरै पछि चक बेरीले त्यति बेलाको प्रसंग कोट्याए । उनका अनुसार पहिलोपल्ट गोरो मान्छे देखेपछि उनी खुबै आश्चर्यमा परे र आफ्ना बुबालाई सोधे, यो मान्छे कसरी गोरो भएको ? उनका बुबाले भनेछन्, उनीहरू वास्तवमै गोरो हुने गर्छन् । उनीहरू बिहान पनि गोरो हुन्छन्, राति पनि गोरो नै हुन्छन् । यो घटनाले उनलाई खुबै प्रभावित पारेको थियो । पछि चक बेरीले पनि त्यसरी नै आफ्नो युवाकालको केही समय बिताए, जसरी अरू अश्वेतले अमेरिकामा बिताउने गर्छन्, ड्रग्स, क्राइम र सेक्सको । अनि सबैबाट हेपिएपछि विद्रोहीको पनि ।"
मुनलाइट् को चमक,"ओस्कारका नामले बढी चिनिने एकेडेमी अवार्ड यसको गरिमाकै कारण प्रख्यात छ । पछिल्ला दुई संस्करणमा भएका आन्तरिक गडबडीका कारण पनि यो बढी चर्चित बन्यो । गत वर्ष रंगका आधारमा अश्वेत कलाकारप्रति असहिष्णु रहेको आरोप लगाउँदै ठूलो खेमाले अवार्ड सेरेमोनी नै बहिष्कार गर्यो । तर ८९ औं संस्करणको यस पटकको ओस्कारमा भने पूरापूर अश्वेत कलाकारको अभिनय रहेको फिल्म मुनलाइटलाई उत्कृष्ट फिल्मको अवार्ड घोषणामै गम्भीर त्रुटि गरिंदा खल्लो बन्न पुग्यो । उत्कृष्ट फिल्मको घोषणाका लागि गलत विधाको खाम दिइँदा ला ला ल्यान्ड क्षणभरका लागि विजयी बन्यो । यसका टिमका तीन सदस्यले त धन्यवाद मन्तव्य पनि दिन भ्याइसकेका थिए । पछि घोषणा सच्याइयो र ट्रफी मुनलाइट लाई दिइयो ।उत्कृष्ट फिल्मका लागि भएको गलत घोषणाले उत्पन्न असजिलो त केही दिनपछि नै सेलायो तर उत्कृष्ट फिल्मको उपाधि मुनलाइट लाई किन भन्ने प्रश्न महिना दिन बितिसक्दा पनि अझै सेलाएको छैन । ओस्कार इतिहासमै सर्वाधिक १४ विधामा मनोनीत मात्रै नभई मुख्य विधासहितमा वर्चस्व राखेको ला ला ल्यान्ड ले किन पाएन ? ओस्कारको पूर्वअनुमानका रूपमा हेरिने बाफ्टादेखि क्रिटिक्स च्वाइस र गोल्डेन ग्लोब अवार्डमा मात्रै नभई प्रोड्युसर गिल्ड र डाइरेक्टर गिल्डले समेत ला ला ल्यान्ड लाई ओस्कारको पूर्वसन्ध्यामा उत्कृष्ट फिल्म घोषित गरेका थिए ।एक प्रतिष्ठित मिडियाले त केही आधारहरू पेस गर्दै भनेको थियो, यस पटक ला ला ल्यान्ड को ओस्कार जित अकाट्य छ । त्यसमा भनिएको छ, यदि ला ला ल्यान्ड बाहेक अरू कुनै पनि फिल्मले बेस्ट पिक्चरको अवार्ड जित्नु भनेको सबैभन्दा ठूलो खिन्नताको क्षण हुनेछ । जुन सेरेना विलियम्सले ग्रान्डस्लाम गुमाउँदा उनका फ्यानमा पर्ने चोट अथवा गोल्डेन स्टेट वारियर्सलाई कुनै सामान्य टिमले जित्दा बास्केटबलका फ्यानमा आउने खिन्नताजस्तै हुनेछ । तर अनुमान सधैं सत्य हुँदैन । ला ला ल्यान्ड का लागि गइसकेको उत्कृष्ट फिल्मको ओस्कार मुनलाइट ले खोस्न सफल भयो ।ओस्कारमा मतदान प्रक्रियाबाट विजयी फिल्म छनोट गरिन्छ । ओस्कारको मतदान भनेको निर्दयी तवरको इमानदार प्रक्रिया हो भन्ने टिप्पणी पनि गरिन्छ । गत वर्ष पनि लाइमलाइटमा रहेको लियोनार्दो डिक्याप्रियो स्टारर द रेभेनेन्ट ले उत्कृष्ट फिल्मको ओस्कार जित्ने धेरैको अनुमानलाई स्पटलाइट ले हत्याएर गलत साबित गरिदिएको थियो ।ओस्कारले इतिहासमै कहिल्यै प्रोग्रेसिभ स्टोरीमा बनाइएका फिल्मलाई पुरस्कृत गर्दैन भन्ने ठूलो आरोप पनि थियो । गत वर्षकै क्यारोल फलिङ टू गार्नर होस् वा सन् २००६ को ब्रोकब्याक माउन्टेन्स लस टू कर्यास नै किन नहोस् ? ओस्कारले कहिल्यै तिनले भन्न खोजेका कथालाई सुनेन । त्यसैले यस पटक पनि काला जातिको प्रतिनिधित्व गर्ने एक गे (समलिंगी) चरित्रको युवकको जीवनलाई तीन तहमा केलाएर भनिएको कथामा आधारित मुनलाइट लाई ओस्कारले उत्कृष्ट फिल्म मान्दैन भन्ने ठानिएको थियो । तर ओस्कारले ती सबै टिप्पणीकारका मुखमा बुझो लगाइदिएको त छ । तर अझै पनि दिमागबाट मुनलाइट ले कसरी जित्यो भन्ने प्रश्न हटिसकेको भने छैन ।मुनलाइट मात्र १६ लाख डलर बजेटमा बनेको सानो फिल्म हो । जबकि यसको प्रतिस्पर्धी ला ला ल्यान्ड तीन करोड डलरमा बनेको फिल्म हो । त्यसो त सानो बजेटको मुनलाइट को २ करोड २० लाख डलरको ग्रस कलेक्सन आफैंमा ठूलो भए पनि ओस्कारको उत्कृष्ट फिल्मको मनोनयनमा परेका फिल्ममा सबैभन्दा कम थियो । तर फिल्मको गुणस्तरलाई कमाइको तराजुले नापेर हेर्न सकिंदैन भन्ने गतिलो उदाहरण पनि यस पटक दिएको छ, ओस्कारले । समालोचकहरू मुनलाइट लाई फगत फिल्म मात्रै नभई सिम्फोनीजस्तै वा एउटा कविताका रूपमा चित्रित गर्छन् । सिकागो र लस एन्जल्सका फिल्म क्रिटिक्ससँगै नेसनल सोसाइटी अफ फिल्म क्रिटिक्सले पनि मुनलाइट लाई उत्कृष्ट फिल्मको उपाधि दिइनु त्यसैको उपज हुन सक्छ ।न्युयोर्क टाइम्सले मुनलाइट लाई केवल वर्ग, रंग र लैंगिक विभेदको विषयमा मात्रै केन्द्रित फिल्मका रूपमा हेर्नु अर्धसत्य हुने ठान्छ । न्युयोर्क टाइम्सका लागि ए ओ स्कट लेख्छन्, सत्य त मुनलाइट बच्चालाई पौडिन सिकाउने, पुरानो साथीका लागि पकाएर खुवाउन सिकाउने र छालामा बालुवा लाग्दाको अनुभूति गराउने अनि अँधेरीमा समुद्री तटमा सुनिने छालका आवाज र पहिलो चुम्बनसँगैको नजानिँदो पश्चात्तापका बारेमा वर्णित श्वास बढाउने भावनात्मक फिल्म हो । फिल्मको मुख्य पात्र स्यारोनले स्कुल तहदेखि नै कालो हुनु, गरिब हुनुको पीडासँगै सबैभन्दा सानो हुनुको हेलत्व आफ्नै साथी सर्कलबाट भोग्छ । पछि उसको समलिंगी भावना, दुव्र्यसनी आमा र लागूऔषध बिक्री गर्ने सरोगेट बाबुसँगका उसका सम्बन्धले पीडाको तहलाई थप उचाइमा लगिदिन्छ । चन्द्रमाको उज्यालोमा नीलो देखिने कालो केटोको कथाले यस पटक ओस्कारलाई नै चम्काइदिएको छ ।"
