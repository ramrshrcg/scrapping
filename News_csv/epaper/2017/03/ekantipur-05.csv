शीर्षक,विवरण
मेचीकाली अभियान,"काँकडभिट्टा एमालेको मेचीमहाकाली राष्ट्रिय अभियान शनिबार काँकडभिट्टाबाट सुरु भएको छ । एकता अभियानसमेत भन्दै एमालेले थालेको १५ दिने यात्रामा तराईका २२ जिल्ला समेट्ने गरी ३५ स्थानमा आमसभा हुनेछ । पूर्वको काँकडभिट्टाबाट सुरु अभियान पश्चिमको महेन्द्रनगर हुँदै सुर्खेतमा पुगेर टुंगिनेछ । अभियानमा पार्टी अध्यक्ष, शीर्ष नेताहरू र कार्यकर्तासमेत गरी हजारौंको सहभागिता देखिएको छ । पहिलो दिनमै काँकडभिट्टा, बिर्तामोड र दमक गरी तीन ठाउँमा एमालेले सभा गरेको छ । सुखानी सहिद स्मृति दिवसको सन्दर्भसमेत जोडेर सुरु भएको अभियानको काँकडभिट्टामा अध्यक्ष केपी ओलीले राष्ट्रिय झन्डा फहराउँदै उद्घाटन गरे । त्यस क्रममा उनले संविधान संशोधन विधेयक मुलुकको हितविपरीत भएकाले एमालेले त्यसलाई कुनै हालतमा संसद्बाट पारित हुन नदिने बताए । भूगोल, जातजाति र मधेसपहाडका नाममा जनतामा भ्रम फिँजाउने काम भएको छ, उनले भने, त्यसलाई चिर्न अभियान सार्थक बन्नेछ । एमालेले स्पष्ट र दृढ अडान लिएकै कारण संविधान बनेको ओलीले दाबी गरे । अब संविधान कार्यान्वयन गर्नुपर्छ, उनले भने, संविधान बन्न नदिने तत्त्वलाई पराजित गरेर संविधान जारी भएको छ, कार्यान्वयनका लागि पनि जनता एकताबद्ध हुनुपर्छ ।उनले केही शक्ति संविधान कार्यान्वयन गर्न नदिने प्रयासमा रहेको जनाउँदै त्यसलाई एमालेले निस्तेज पार्ने बताए । एमालेले दबाब नदिएको भए चुनाव मिति पनि घोषणा हुने थिएन, उनले थपे, अहिले पनि चुनाव हुन नदिने प्रयास भइरहेकै छन् ।१९ वर्षदेखि स्थानीय निकायमा चुनाव हुन नसकेकोप्रति लक्षित गर्दै ओलीले जनप्रतिनिधिविहीन अवस्था अब धेरै राख्न नहुने बताए । कार्यक्रममा एमाले महासचिव ईश्वर पोखरेलले राष्ट्रिय एकता र सामाजिक सद्भावका लागि अभियान सुरु गरिएको बताउँदै अवरोध गर्न खोजे प्रतिकार गर्ने चेतावनी दिए । उनले भने, हामी जाइ लाग्दैनौं, आइ लाग्नेलाई छाडदैनौं । उनले एमालेका विरुद्ध उभिनेहरूलाई संविधान विरोधीको संज्ञा पनि दिए । अभियान थालनी कार्यक्रममा वरिष्ठ नेता झलनाथ खनाल, नेता माधवकुमार नेपाल, सुवास नेम्वाङ, वामदेव गौतम, भीम रावल, प्रदीप ज्ञवाली र योगेश भट्टराई, अमृतकुमार बोहरा, अष्टलक्ष्मी शाक्य, युवराज ज्ञवाली, गोकर्ण विष्ट, लालबाबु पण्डितलगायत दर्जनौं नेता तथा सांसद सहभागी थिए । काँकडभिट्टालगत्तै बिर्तामोडमा भएको सभालाई सम्बोधन गर्दै वरिष्ठ नेता खनालले आगामी माघ ८ भित्र स्थानीय निकायसहित तीनै तहको निर्वाचन गर्न नसके संविधान नै निष्क्रिय हुने बताए । सत्तारूढ दललाई लक्षित गर्दै खनालले माओवादी, कांग्रेसलगायतले चुनावका लागि खुट्टा कमाइरहेको आरोप लगाए ।अभियानअन्तर्गत दमकमा आयोजित सभालाई सम्बोधन गर्नेक्रममा अध्यक्ष ओलीले संसद्बाट पारित हुनै नदिने ठोकुवा गर्दै संविधान संशोधन प्रस्ताव फिर्ता लिन सरकारलाई आग्रह गरे ।निर्वाचन संवैधानिक बाध्यता भइसकेकाले चाँडै तीनै तहको निर्वाचन गरेर मुलुकलाई विकासको बाटोमा अघि बढाउनेतिर लाग्नुपर्नेमा उनले सबै दलको ध्यानाकर्षण गराए । मधेसी मोर्चाले भनेजस्तो संविधानमा कुनै त्रुटि नरहेको दाबी ओलीको थियो । संविधान हतारमा जारी गरेको होइनौं, चार वर्ष त रस्साकस्सीमै बित्यो । त्यसपछि पनि लामो छलफल र बहसबाट संविधान जारी गरेका हौं, उनले भने, त्यसैले कसैले भन्दैमा संविधान गलत हुन सक्दैन । हामीले मधेसी, दलित, आदिवासी जनजाति सबैका भावना र मर्मलाई समेटेका छौं । ओलीले अब झिनामसिना कुरामा अल्झिन नहुने तर्कसमेत गरे । उनले मुलुकलाई समृद्ध बनाउनेतिर लाग्नुपर्नेमा जोड दिए । मुलुक समृद्ध बनाउन बजेटको अभाव नरहेको भन्दै ओलीले निर्वाचन सम्पन्न गरी मुलुकलाई विकासको बाटोमा अगाडि बढाउने काम गर्न सरकारलाई आग्रह गरे । भर्खरै सम्पन्न लगानी सम्मेलनमा साढे १४ खर्बको प्रतिबद्धता मुलुकलाई समृद्ध बनाउन सक्ने एउटा आधार स्तम्भजस्तै भएको टिप्पणी उनले गरे । सभालाई सम्बोधन गर्दै एमाले संसदीय दलका उपनेता सुवासचन्द्र नेम्वाङले मधेसमा फैलाइएको भ्रम चिर्ने मुख्य उद्देश्यसहित मेचीमहाकाली अभियान थालेको जानकारी दिए । उनले भने, ९० प्रतिशत जनप्रतिनिधिले पारित गरेको संविधान कसरी गलत हुन सक्छ ? नेपालको संविधान विश्वमै एउटा नमुना दस्तावेज भएको दाबीसमेत गरे । दमकको सभामा पार्टी अध्यक्ष ओली र संसदीय दलका उपनेता नेम्वाङले मात्र सम्बोधन गरेका थिए । अभियानको पहिलो दिनको कार्यक्रम दमकमै बास बस्ने गरी सकिएको छ भने दोस्रो दिन आइतबार मोरङको विराटचोक, सुनसरीको इटहरी र सदरमुकाम इनरुवामा आमसभा गरिने एमालेले जनाएको छ ।"
मधेस छिर्नुअघि २१ मधेसी केन्द्रीय कमिटीमा,"काठमाडौं मेचीमहाकाली अभियानका लागि मधेसका जिल्लामा छिर्नुपूर्व एमालेले २१ जना मधेसीलाई केन्द्रीय सदस्यमा मनोनीत गरेको छ । अभियान थाल्नु अघिल्लो दिन शुक्रबार पार्टीले एकैपटक ठूलो संख्यामा मधेसबाट प्रतिनिधित्व हुने गरी केन्द्रीय सदस्य थपेको हो । पार्टीको जिम्मेवार पदमा मधेसी नसमेटिएको गुनासो सम्बोधन गर्न एमालेले ब्लक मै मधेसीलाई केन्द्रीय नेतृत्वमा ल्याएको हो । एमाले पदाधिकारी पंक्तिमा एकजना पनि मधेसी अनुहार छैनन् । महत्त्वपूर्ण निर्णयहरू लिने स्थायी समितिमा पनि एकजना मात्रै मधेसी समेटिएका छन् । स्थायी समिति बैठकले मधेसीहरूबाट १२ जनालाई पूर्ण र ९ जनालाई वैकल्पिक केन्द्रीय सदस्यमा मनोनीत गरेको हो । पार्टी सचिव योगेश भट्टराईका अनुसार रघुविर महासेठ (धनुषा), धर्मनाथ साह( सिरहा), रामचन्द्र यादव (सिरहा), गंगा यादव (सिरहा), धर्मनाथ यादव (सिरहा), रामचन्द्र साह तेली (पर्सा), रामदयाल मण्डल (महोत्तरी), रत्नेश्वर गोइत (धनुषा), रवीन्द्र बैठा (सर्लाही), लालबाबु यादव (रौतहट), यदुवंश झा (धनुषा) र हरिनारायण महतो (धनुषा) पूर्णकालीन सदस्य बनेका छन् । उनीहरू सबै प्रदेश नम्बर २ का हुन् । पछिल्लो महाधिवेशनमा धर्मनाथ साह उपाध्यक्षमा र महासेठ सचिवमा पराजित भएका थिए । त्यस्तै, नारदमुनी राना (कैलाली), जुली महतो (धनुषा), मञ्जु चौधरी (उदयपुर), शान्ता चौधरी (दाङ), हरि राजवंशी (झापा), सुधीर साह (धनुषा), सरोज यादव (महोत्तरी), सरला यादव (रौतहट) र महम्मद हारुन (बाँके) लाई वैकल्पिक केन्द्रीय सदस्य बनाइएको छ ।नवौं महाधिवेशनको ३ वर्ष पुग्न लाग्दा मधेसबाट सदस्यहरू थपिएका हुन् । २०७१ असारमा भएको एमाले महाधिवेशनले केपी ओलीको अध्यक्षतामा नयाँ नेतृत्व चयन गरेको थियो । तराईमधेसबाट केन्द्रीय समितिमा मनोनीत गर्नुपर्छ भन्ने विषय पुरानै गृहकार्य हो, तराईमा पार्टीलाई थप सशक्त र समावेशी बनाउने उद्देश्यले केन्द्रीय समिति विस्तार गरिएको छ, सचिव भट्टराईले भने, पार्टीको मेचीमहाकाली राष्ट्रिय अभियान र फागुन २१ गते एमालेले सहिदहरूलाई सम्झिने विशेष दिन भएकाले यहीबेला थपेका हौं ।"
"२ अर्ब खातामा, विद्यार्थी छाप्रोमा","काठमाडौं भूकम्पबाट अतिप्रभावित १४ जिल्लामा ५ हजार ३ विद्यालयका १८ हजार कक्षाकोठा पूर्णरूपमा क्षतिग्रस्त भएका थिए । ती विद्यालय पुनर्निर्माण गर्न सरकारले यस वर्ष दुई अर्ब रुपैयाँ विनियोजन गरेको थियो । आर्थिक वर्ष सकिन चार महिना मात्रै बाँकी छ । तर आठ महिनाअघि विनियोजित रकम खर्च गर्नु त टाढाको कुरा, कुनकुन विद्यालय बनाउने भन्ने योजनासमेत बनेको छैन । विनियोजित बजेट शिक्षा मन्त्रालयको खातामै थन्किएको छ । बेलैमा विद्यालय नबन्दा बालबालिका छाप्रोमा पढ्न बाध्य छन् । उक्त रकमबाट एउटा विद्यालयलाई असी लाख रुपैयाँका दरले खर्च गर्दा पनि २ सय ५० वटा पक्की विद्यालय भवन बन्न सक्छ । सरदर ६५ लाखका दरले खर्च गर्दा २ सय ७ वटा विद्यालयका कक्षाकोठा बनाउन सकिन्छ । शिक्षा सचिव शान्तबहादुर श्रेष्ठले विनियोजित बजेटबाट कुनकुन विद्यालय बनाउने, केकस्ता सर्त राख्ने भन्ने छलफल भइरहेको बताए ।विद्यालय भवन डिजाइन निर्देशिका र स्ट्रक्चरल डिजाइन मापदण्ड बनिसकेको छ । नमुना विद्यालयको डिजाइन र निर्देशिका पनि स्वीकृत भइसकेको छ । करिब सय खालका डिजाइन सहरी विकास तथा भवन निर्माण विभागबाट स्वीकृत भइसकेका छन् । विद्यालय व्यवस्थापन समितिबाट निर्माण हुने विद्यालयका लागि पुनर्निर्माण कार्यविधि राष्ट्रिय पुनर्निर्माण प्राधिकरणबाट स्वीकृतसमेत भइसकेको छ । शिक्षा मन्त्रालयले २ अर्बका लागि छुट्टै सर्त र मापदण्ड बनाउन खोजेको छ । भूकम्प गएकै वर्ष पनि अतिप्रभावित १४ जिल्लामा पुनर्निर्माणको बजेट शून्य थियो । चालु वर्षमा छुट्याइएको दुई अर्ब पनि ३१ जिल्लामा बाँड्ने तयारी गरिएको छ । ट्रस्टमार्फत विद्यालय भवन पुनर्निर्माण गर्ने योजना शिक्षा मन्त्रालयको छ । विद्यालय भवन भत्किएको अनुपातमा ७ लाख २५ हजार रुपैयाँको ट्रस्ट बनाउन दिने योजना बनाइरहेका छौं, शिक्षा सचिव श्रेष्ठले भने, दुई अर्ब रुपैयाँ २ हजार ८ सय विद्यालयमा ट्रस्ट बनाउन दिन लागिएको हो । मन्त्रालयले भूकम्प गएको तीन वर्षभित्र विद्यालय पुनर्निर्माण सक्ने लक्ष्य लिएको थियो । २२ महिना बितिसक्दा पनि प्रभावित १४ जिल्लामा नेपाल सरकारको बजेटमा एउटा पनि विद्यालय पुनर्निर्माण हुन सकेको छैन । १७ जिल्लामा क्षति भएका ७ हजार २ सय ७७ विद्यालय भवनमध्ये ७ सय २५ विद्यालय पुनर्निर्माण भइसकेको विद्यालय तथा शिक्षण संस्था भवन पुनर्निर्माण केन्द्रीय आयोजना कार्यान्वयन इकाईका प्रमुख इमनारायण श्रेष्ठले बताए । दाताहरू पनि सुस्त जापानी सहयोग नियोग (जाइका) ले पहिलो चरणमा निर्माण गर्ने दुई सय ८३ विद्यालयमध्ये ललितपुर, गोरखा, धादिङ, रसुवा, नुवाकोट र मकवानपुरमा ८३ विद्यालयको टेन्डर आह्वान गरी ७४ वटाको निर्माण सुरु भएको छ । दोस्रो चरणमा निर्माण गर्ने ६७ विद्यालयको फिल्ड सर्भे जारी रहेको सचिव श्रेष्ठले बताए । जाइकाले तीन चरणमा २ सय ८३ विद्यालय बनाउन साढे ११ अर्ब बजेट खर्च गर्दैछ । एसियाली विकास बैंक (एडीबी) को सहयोगमा तीन चरणमा एक सय ७५ विद्यालय निर्माण गर्ने योजना छ । पहिलो चरणमा काभ्रे, सिन्धुपाल्चोक, रामेछाप र ओखलढुंगामा ४९ विद्यालयको टेन्डर आह्वान गरेर २८ विद्यालयको निर्माण सुरु गरिएको जानकारी श्रेष्ठले दिए । उनका अनुसार दोस्रो चरणमा पुनर्निर्माणका लागि विद्यालय छनोटपछि सर्वेक्षण र डिजाइनको काम जारी छ । मन्त्रालयले भूकम्प प्रभावित १४ जिल्लामा एकएकवटा नमुना विद्यालय निर्माण गर्ने भएको छ । विद्यालय छनोटको काम भइसकेको छ । छानिएका १३ विद्यालयको प्रारम्भिक सर्वेक्षण पनि सकिएको सचिव श्रेष्ठले बताए । भारतीय सहयोगमा गोरखा, धादिङ, नुवाकोट, सिन्धुपाल्चोक, दोलखा, काभ्रेमा ७० वटा विद्यालय बनाउने योजनाअनुसार विद्यालय छनोट भइसकेको आयोजनाले जनाएको छ । सर्वेक्षण, डिजाइन र सुपरिवेक्षण कार्यका लागि परामर्शदाता छनोट गर्न भारतीय दूतावाससँग छलफल जारी छ, श्रेष्ठले भने, कार्यान्वयन र फन्ड फ्लो मोडालिटी तय गर्न अर्थ मन्त्रालय र भारतीय दूतावासबीच छलफल भइरहेको छ । उनका अनुसार चिनियाँ सहयोगमा सात विद्यालय छानिएका छन् । आयोजनाका अनुसार काठमाडौंको दरबार स्कुल, सिन्धुपाल्चोकमा दुई, रसुवामा दुई, दोलखामा दुई विद्यालयको सम्भाव्यता अध्ययन गर्न चिनियाँ टोली परिचालन भइसकेको छ । एक सय ६० गैरसरकारी संस्थाले १ हजार २ सय विद्यालय पुनर्निर्माण गर्ने सम्झौता गरेका छन् । उनका अनुसार गैससले तीन सय २४ विद्यालय भवन निर्माण सम्पन्न गरिसकेको उनले दाबी गरे ।४ हजार ६७ विद्यालयलाई स्रोत जुटेन पुनर्निर्माण प्राधिकरणले गत असारमा सार्वजनिक गरेको पीडीआरएफ अनुसार शिक्षा क्षेत्रको पुनर्निर्माण गर्न १ खर्ब ८० अर्ब रुपैयाँ लाग्ने अनुमान छ । विद्यालय क्षेत्रको पुनर्निर्माणमा मात्रै १ खर्ब ६७ अर्ब लाग्ने अनुमान छ । सचिव श्रेष्ठका अनुुसार आवश्यक बजेटमध्ये ५१ अर्बको स्रोत जुटेको छ । त्यसमा दातृ निकायको ४९ अर्ब र सरकारको चार अर्ब छ । हालसम्म विद्यालय क्षेत्रमा जाइका, एडीबी, भारतीय दूतावास, चिनियाँ दूतावास, यूएसएड, गैरसरकारी संस्थाहरू पुनर्निर्माणमा लागिपरेका छन्, आयोजना प्रमुख श्रेष्ठले भने । जाइका, एडीबी र भारतीय दूतावासबाट ५ अर्ब अनुदान र १५ अर्ब ऋण आउने अनुमान छ । चीनले टर्न की मोडलमा बनाउँदै छ । साउदी फन्डले ७० करोड रुपैयाँ सहयोग दिने भएको छ । यूएसएडबाट एक अर्ब, गैरसरकारी संस्थाबाट ६ अर्ब लगानी हुने अनुमान गरिएको छ । दातृ निकायको ऋण र अनुदान सहयोगबाट २ हजार ८ सय २ विद्यालय पुनर्निर्माण हुने अनुमान गरिएको छ । सरकारको आफ्नै स्रोतको बजेटबाट विद्यालय व्यवस्थापन समितिमार्फत १ हजार ५४ विद्यालय बनाउने योजना छ । थप ४ हजार ६७ विद्यालय कसले बनाउने भन्ने बजेट सुनिश्चित हुन बाँकी छ, श्रेष्ठले भने । उनका अनुसार विद्यालय पुनर्निर्माण गर्न सीपयुक्त र प्राविधिक जनशक्तिको पनि अभाव छ ।"
मोटर चढ्न ७ दिन पैदल,"त्रिवेणी (जाजरकोट) डोल्पा तिन्चे३ का दावा तेन्जन सात दिनसम्म हिँडेर बल्लबल्ल जाजरकोट र रुकुमको सीमा त्रिवेणी आइपुगे । उनलाई यहाँबाट मोटर चढेर जाजरकोटका बजार (अउल) सम्म पुग्नु छ । बोकेको जम्बु (जिम्मु) बजारमा बेच्नु छ । तर त्रिवेणीसम्म आइपुग्दै पैतालामा फोकैफोका भएका छन् । शरीर शिथिल भइसक्यो । उनलाई चिन्ता थपिएको छ, जम्बु बेचेर कसरी तिन्चे फर्कने ? दाल झान्न उपयोगी हुने उच्च हिमाली भेगमा पाइने जडीबुटीको पात जम्बुका व्यापारी हुन् दावा ।यातायात सुविधा नहुँदा डोल्पाका छार्का भोट, सिमेन भोट, धोलगायत दर्जनौं विकट बस्तीका बासिन्दाको जनजीवन कष्टकर छ । न उत्पादन छ, न विकास, दावाले भने, खाद्यान्नको जोहो गर्न ५ दिन पैदल हिँडेर सदरमुकाम दुनै पुग्नुपर्ने बाध्यता अझै टरेको छैन । सडक नहुदा छार्का, धो, तिन्जे, सिमेनलगायत विकट बस्तीमा बासिन्दाले निकै दु:ख पाएको बताए । यहाँका बासिन्दाहरू जिल्लामै गाडी चढ्नु कल्पनाबाहिरको ठान्छन् । डोल्पालीले घर छेउबाट मोटर चढ्ने धोको पूरा हुन अझै दशकौं लाग्ला, नर्कु३ का कृष्णबहादुर शाहीले भने, चीनको सिमानामा रहेको धोदेखि जाजरकोटको सिमानामा पर्ने त्रिवेणी पुग्न ७ दिन पैदल हिँड्नुपर्ने बाध्यता कहिले हट्ला ? यातायात नभएकाले छार्का भोटमा नुन र चामललगायत खाद्यान्न सुनजस्तै महँगो छ । दावाले भने, घोडा खच्चड र मान्छेलाई बोकाएर लैजाँदा असाध्यै महँगो पर्छ । यहाँ आयोडिनयुक्त नुन प्रतिकिलो १ सय ५० र मोटो चामल प्रतिकिलो ४ सय रुपैयाँसम्म पर्छ । त्यही पनि किनेर गुजारा चलाउन बाध्य भएको दावाले बताए । जाजरकोटको राडीबजार, तल्लुबजार, त्रिवेणीलगायत बजारबाट किनेको खाद्यान्न तिन्चे पुर्याउँदा ५ गुणा मूल्य बढ्ने नर्कु३ का शाहीले बताए । उनका अनुसार त्रिवेणीदेखि धो र छार्का भोटसम्मको खाद्यान्न ढुवानी दर प्रतिकिलो २ सय रुपैयाँभन्दा बढी लाग्ने गरेको छ । सरकारले भेरी करिडोर सहायक राजमार्गको निर्माणलाई प्राथमिकता नदिँदा जाजरकोट र डोल्पाका विकट बस्तीका बासिन्दा यातायात पहुँचबाहिर रहन बाध्य भएका हुन् । सडक विभागले भारतको रुपैडियादेखि चीनको सिमानामा रहेको धो भोटसम्मको ४ सय किलोमिटर दूरीको उक्त सडकको बजेट विनियोजनमा प्राथमिकता दिएको छैन ।यही कारण भेरी करिडोर निर्माण धिमा गतिमा छ । विभागले जाजरकोटडोल्पा सडकको १ सय १८ किलोमिटर दूरीअन्तर्गतको ट्रयाक खोल्न नेपाली सेनामार्फत १७ करोड र जाजरकोट सदरमुकाम खलंगादेखि स्तरोन्नति गर्न चौरजहारी सडक डिभिजनमार्फत १३ करोड रुपैयाँ मात्र बजेट निकासा गरेको छ । यति लामो दूरीको चट्टानै चट्टानको सडकको ट्रयाक खोल्न, दर्जनौं पुल निर्माण र सडकको स्तरोन्नति गर्न न्यून बजेट विनियोजन भएको डिभिजन प्रमुख आशिष थापा मगरले बताए । सडक सञ्जालले सदरमुकाम दुनैलाई जोड्न नेपाली सेनाको सडक निर्माण कार्यदलले जाजरकोटडोल्पा सडकको ट्रयाक खोल्ने काम तीव्र पारेको छ । सडकको जाजरकोट खण्डको ४७ किलोमिटर र रुकुम खण्डको ३० किलोमिटरको काम पूरा भएपछि डोल्पा सिमानाको त्रिवेणीसम्म हलुका यातायातका साधन सञ्चालनमा आएको प्रमुख सेनानी विश्वबन्धु पहाडीले बताए । उनका अनुसार डोल्पा खण्डको ४० किलोमिटर ट्रयाक खोल्ने काम पनि पूरा भएको छ । त्रिवेणीदेखि खदाङसम्मको १० किलोमिटर दूरीमा कडा चट्टान भएका कुचीभीर, सिरबिन्डे, फूलपानी, सिउडिनी लगायतमा निर्माण बाँकी रहेको उनले बताए । पर्याप्त बजेट व्यवस्था भए आगामी वर्ष डोल्पा सदरमुकाम दुनै सडक सञ्जालसँग जोडिने उनको भनाइ छ । कडा चट्टान भएकाले सडक निर्माणमा चुनौतीका साथै जोखिम पनि छ, पहाडीले भने ।सेनाले जाजरकोट, रुकुम र डोल्पाका ६ स्थानमा सुरक्षा बेसक्याम्प राखेर निर्माण अगाडि बढाएको छ । त्रिवेणी, करपगाड र खदाङमा निर्माणको काम भइरहेको उनले बताए । सडक निर्माणका लागि ७ सय मजदुर खटिएका छन् । जाजरकोटरुकुम खण्डमा सडक निर्माण पूरा भई त्रिवेणीसम्म यातायात सञ्चालन भएपछि डोल्पाका सर्मी, नर्कु, कालिकालगायत गाउँका बासिन्दालाई सहज भएको छ ।"
"न सुनुवाइ भयो, न न्याय पाइयो","लखनपुर (झापा) टुकुरे गाउँका २७ वर्षीय सुमो चालक विशाल खड्काको नृशंस हत्या भएको चार महिना पुग्नै लाग्दा पनि घटनाको सत्यतथ्य पहिचान र दोषीको छानबिनमा ढिलाइ भएको स्थानीयले गुनासो गरेका छन् । गत मंसिर ९ मा रामेछापको मझुवा गाउँ, निगालपानीमा एउटा सुमो गाडीभित्र राखेर आगो लगाइएका चालक खड्काको हत्यालाई पछिल्लो अनुसन्धानमा राज्यलाई चुनौती दिएकाले सजाय दिइएको भन्दै अमूर्त निचोड बाहिर ल्याइएकामा खड्काका आफन्तजन थप आक्रोशित बनेका छन् । काठमाडौंबाट रिजर्भ गरेर लगिएको सुमोलाई रसुवा पुर्याएर त्यहाँबाट धादिङहेटौंडाबर्दिबास हुँदै रामेछाप लगेर सुरुमा गोली प्रहार र त्यसपछि आगो लगाएर गाडीमै चालकलाई मारिएको घटना सार्वजनिक भएपछि रामेछाप प्रहरीले यो नृशंस हत्याकाण्डमा अनुसन्धान थालेको थियो । प्रहरीले सुमोमा सवारमध्ये तेह्रथुमका मनकुमार लिम्बू र रसुवाकी विन्दु तामाङ गत माघ ३ मा पक्राउ परे पनि यो काण्डमा प्रमुख योजनाकार भनिएका प्रज्वल पाठक अहिलेसम्म फरार छन् । प्रहरीले उनको खोजबिन जारी राखेको जानकारी परिवारजनले पाएका छन् । मेरो भतिजको नृशंस हत्यामा संलग्नको पहिचान र पक्राउ अहिलेसम्म किन भएन, यत्रो घटनाको कारबाही प्रक्रिया किन सुस्ताएर गएको हो, हामी अहिलेको स्थिति देखेर अलमलमा परेका छौं, मृतकका काका हरि खड्काले कान्तिपुरसँग भने, प्रहरीप्रशासनले मेरो भतिजको हत्यालाई अनुसन्धान गर्नुको साटो त्यत्तिकै सल्टाएर जान खोजेको हो कि भन्ने भान पर्न थालेको छ ।यो घटनाको अनुसन्धानमा लागेका रामेछापका प्रहरी नायब उपरीक्षक कुमुद ढुंगेल स्वयं मृतकको बसोबास क्षेत्र र सन्देहास्पद स्थितिबारे बुझबुझारथमा झापाको दमक, लखनपुर क्षेत्रमा गएका थिए । तत्काल दमक नगरबाटै पक्राउ गरिएका दुईमध्ये रसुवाकी युवती तामाङ हाल धरौटीमा रिहा भए पनि तेह्रथुमका लिम्बू थुनामै छन्, ढुंगेलले कान्तिपुरसँग फोनमा भने, यो घटनाका प्रमुख योजनाकार भनिएका पाठकलाई पक्राउ गर्न लागिपरेका छौं । छिट्टै घटनाको थप विवरण र कारण बाहिर आउनेछ ।आठ वर्षअघि प्रेम विवाह गरेर गाडी चलाउँदै आएका आएका टुकुरेवासी विशालले घरमा रहेका दुई बहिनीको पढाइगुनाइ खर्च बेहोर्दै आएका थिए । सानैमा आमाले घर छाडेर हिँडेकी र गत वर्ष रतुवा खोलाले बाबुलाई बगाएर लगेपछि विशाल आफ्नै दु:खपरिश्रममा घर चलाउँथे । ऋणधनका भरमा आफैं सुमो किनेर चलाउँदै आएका विशाल नेपाल यातायात मजदुर संघ, हलुका सवारी चालक संघका क्रियाशील सदस्यसमेत थिए । घटनालगत्तै हामीले विरोध कार्यक्रम सुरु गरेपछि जिल्लाका प्रशासन अधिकारीले दमक आएर पीडित परिवारलाई १० लाख रुपैयाँ क्षतिपूर्ति उपलब्ध गराउने र घटनाको यथार्थ छानबिन गराउने सहमति जनाएका थिए, हलुका सवारी चालक दमक नगर संघका अध्यक्ष बालकृष्ण श्रेष्ठ भन्छन्, तर यस्तो बीभत्स घटनाबारे अहिलेसम्मै सत्यतथ्य नआएको अवस्थामा हामी सबै असुरक्षित र त्रसित स्थितिमा बसिरहेका छौं । अर्कातिर, घटना भइसकेपछि र प्रहरीले शंकास्पद दुई व्यक्तिलाई पक्राउ गरेपछि मात्रै रामेछापमा किटानी जाहेरी दिन बोलाएकाले आफूहरू अझै अन्योलमा परेको मृतक विशालकी फुपू नैनकला खड्काले बताइन् । यो हत्या केकति कारणले भएको हो र हामीले न्याय पाउने आधार के छ भनेर प्रश्न गर्नमात्रै चाहेका हौं, उनले भनिन्, तर सुनुवाइ कहींकतै भएको छैन । विभिन्न सोधपुछ र किटानी जाहेरीका क्रममा गरेर काकाफुपूसहितलाई ३ पटक रामेछाप बोलाइएको तर स्वयं मृतककी श्रीमतीलाई प्रहरीप्रशासनले घटनाबारे अझैसम्म कुनै जानकारी नगराएकामा पनि स्थानीयमा जिज्ञासा बढेको पाइन्छ । विशालले पेल्टिमारी (इलाम) बस्ने लक्ष्मी राईलाई ८ वर्षअघि बिहे गरेको र पछिल्लो तीन वर्षयता दुईबीच सुमधुर सम्बन्ध नरहेकोबारे स्थानीयसमेत जानकार रहेछन् । मैले विशाललाई हामी डिभोर्स गरौं भन्दै आएकी थिएँ, उसँग मेरो राम्रो सम्बन्ध बन्न सकेको थिएन, टुकुरेस्थित आफ्नै घरमा भेटिएकी श्रीमती राईले भनिन्, आज यस्तो बीभत्स घटना भएकोबारे मैले पनि बाहिरैबाट सुनें । तर, प्रहरीप्रशासन कसैले पनि मलाई जानकारी गराएन । न कुनै प्रकारको सोधपुछ कहिल्यै गरेको छ । जे भए पनि म नाता र कागजमा विशालकी श्रीमती हुँ भन्ने पनि कसैले ख्याल गर्नै चाहेको छैन ।प्रहरी नायब उपरीक्षक ढुंगेलका अनुसार विशालको हत्या घटनालगत्तै उनको परिवारले प्रहरीमा ठाडो निवेदन दिएको र अनुसन्धान क्रममा विशालकी श्रीमती लक्ष्मीको कहींकतै फोन सम्पर्क वा भेटघाट नदेखिएकाले सोधपुछमा जानुनपरेको स्थिति थियो । घटनाको एउटा चरण अदालती प्रक्रियामा छ, बाँकी चरणको खोजअनुसन्धान जारी छ, ढुंगेलले भने, छिट्टै यो प्रकरणको छिनोफानो हुने आशा मैले लिएको छु ।"
कञ्चनजंघा आरोहण खुला,"ताप्लेजुङ विश्वको तेस्रो अग्लो हिमशिखर (८,५८६ मिटर) कञ्चनजंघामा तीन वर्षपछि आरोहण हुने भएको छ । थ्री वुमेन, थ्री टप नामक अभियान सुरु गरेका तीन जना महिलाले आरोहण गर्ने भएका छन् । ओखलढुंगाकी माया शेर्पा, सोलुखुम्बुकी पासाङल्हामु शेर्पा र दोलखाकी दावा याङजोम शेर्पाले आरोहणको तयारी गरेका छन् । जलवायु परिवर्तन न्यूनीकरणको सन्देश बोकेर अप्रिल ७ तारेख (चैत २५ गते) काठमाडौंबाट हिँड्ने मायाले टेलिफोनमा बताइन् । अहिले त्यहाँ जान लाग्ने खर्च संकलन गरिरहेका छौं, मायाले भनिन्, सबै टोलीलाई गरी ४५ देखि ५० लाखसम्म लाग्ने भएकाले निकै कसरत गर्नुपरेको छ । २००७ मा विश्वको सर्वोच्च शिखर सगरमाथा, २०१४ मा पाकिस्तानमा रहेको दोस्रो अग्लो हिमशिखर माउन्ट के टु को सफल आरोहण गरिसकेको टोलीले तेस्रो हिमाल आरोहणको तयारी गरेको हो ।तुलनात्मक रूपमा यो हिमाल निकै अप्ठ्यारो भएकाले तयारी पनि राम्रै गर्नुपरेको उनले बताइन् । अहिलेसम्म ट्रेकिङ एसोसिएसनले ७ र सेभेट समिट ट्रेकिङ एजेन्सीले ५ लाख रुपैयाँ सहयोग गरेका छन् । नेपाल पर्यटन बोर्ड, पर्वतारोहण संघ लगायतका संघसंस्थासँग अनुरोध गरेको मायाले बताइन् । आरोहणका लागि सेभेट समिट ट्रेकिङ एजेन्सीले सहयोग गर्ने बताएको छ । महिलाहरू सजिलो हिमाल मात्र आरोहण गर्छन् भन्ने भ्रम चिर्नु र जलवायु परिवर्तनले पारेको प्रभावका विषयमा जनस्तरमा जानकारी गराउनु उनीहरूको उद्देश्य छ । यो हिमाल आरोहणमा ४५ देखि ५० दिन लामो यात्रा हुन्छ । सुकेटार विमानस्थलबाट ट्रेकिङ अवधि मात्रै २४ दिनको हुन्छ ।पर्यटन मन्त्रालय पर्यटन विभागको पर्वतारोहण शाखाका नायब सुब्बा ज्ञानेन्द्र श्रेष्ठका अनुसार सन् २०१५ देखि कञ्चनजंघा हिमालको आरोहण भएको छैन । आरोहणका लागि स्वदेशी तथा विदेशी कोही पनि आएका छैनन् । सन् २०१३ र १४ मा आरोहणका क्रममा यहाँ लगातार दुर्घटना भएको थियो । २०१३ मा तीन र १४ मा पाँच जनाको आरोहणकै क्रममा ज्यान गएको थियो । उनीहरूको शव पनि निकाल्न सकिएको छैन । महिला टोलीले भने व्यवस्थित ढंगले चुनौतीको सामना गर्दै आरोहण गर्ने तयारी गरेका छन् । सगरमाथामा सरकारले नै बाटो बनाइदिन्छ । भर्याङ लगाइदिन्छ । कञ्चनजंघामा आफैंले बनाउनुपर्ने भएकाले पनि आरोहीले कम चासो राख्छन्, पटकपटक सगरमाथा आरोहण गरेका ताप्लेजुङ लेलेपमा मिङमा शेर्पाले भने । उनको बुझाइमा दुर्घटना सगरमाथा, मकालु जस्ता हिमालमा पनि भइरहेकाले कञ्चनजंघालाई मात्रै ठूलो मान्नु पर्दैन । जलवायु परिवर्तनका कारण दुर्घटना बढेको उनको बुझाइ छ । अहिलेसम्म कञ्चनजंघामा अधिक आरोही पठाइरहेका सेभेन समिट ग्रुपका प्रबन्धक मिङमा शेर्पा चौथोदेखि पाँचौं बेसक्याम्पमा विशेष ध्यान दिनुपर्ने बताउँछन् । ८ हजार २ सय मिटर उचाइको यो क्याम्प अरूको तुलनामा लामो पनि छ ।"
पोलियो खोप ११ जिल्लामा हुन सकेन,"काठमाडौं १५ जिल्लामा शनिबारदेखि सञ्चालन गर्ने भनिएको सरकारको पोलियो खोप कार्यक्रम चार जिल्लामा मात्र पूर्ण रूपमा सञ्चालन भएको छ । स्वास्थ्य मन्त्रालयले आंशिक सञ्चालित १० जिल्ला र खोप कार्यक्रम नचलेको एक जिल्लामा आइतबारदेखि विशेष रूपमा लक्ष्य प्राप्त नभएसम्म खोप अभियान जारी रहने जनाएको छ । मन्त्रालयले खोप कार्यक्रमलाई प्रभावकारी बनाउन विशेष जिम्मेवारी दिएर उच्च अधिकारीहरूलाई परिचालन गरेको छ ।काठमाडौं, ललितपुर, कपिलवस्तु र बर्दिया जिल्लामा शनिबारदेखि पोलियो खोप कार्यक्रम पूर्ण रूपमा सञ्चालन भएको छ । बाल स्वास्थ्य महाशाखाका अनुसार सप्तरी जिल्लामा खोप कार्यक्रम चलेन । सिराहा, धनुषा, भक्तपुर, कैलाली, बाँके, बारा, पर्सा, रौतहट, महोत्तरी र सुनसरीमा आंशिक रूपमा खोप सञ्चालन भएको जानकारी महाशाखाका प्रमुख केबी चन्दले दिए । १५ जिल्लाका पाँच वर्षमुनिका करिब १६ लाख बालबालिकालाई पोलियो थोपा खुवाइने कार्यक्रम थियो । स्वास्थ्य मन्त्रालयले खोपमा अवरोध पुर्याउने, सहयोग नगर्ने स्वास्थ्यकर्मीलाई कडा कारबाही गरिने जनाएको छ । स्वास्थ्यमन्त्री गगन थापाले खोप कार्यक्रमलाई प्रभावित गर्न खोज्ने, अवरोध पुर्याउने जोसुकैलाई हदैसम्मको कारबाही हुने चेतावनी दिएका छन् ।"
अभियान रोक्ने मोर्चाको तयारी,"राजविराज संयुक्त लोकतान्त्रिक मधेसी मोर्चाले प्रमुख प्रतिपक्षी एमालेको मेचीमहाकाली अभियानअन्तर्गत सप्तरीमा कार्यक्रम हुन नदिने तयारी गरिरहेको छ । कार्यक्रम रोक्नकै लागि मोर्चाका नेताले गाउँगाउँबाट कार्यकर्ता सदरमुकाम बोलाएका छन् । सोमबार राजविराजमा सभा गर्ने एमालेको कार्यक्रम छ । त्यस दिन मोर्चाले जिल्लामा यातायात बन्द र कालो झन्डासहित लाठी जुलुस प्रदर्शन गर्ने तयारी गरेको छ । मोर्चाका नेताहरू दुई दिनयता जिल्लामा आफ्नो निर्वाचन क्षेत्र, गाउँ, पकड भएको स्थानका घरघरै पुगेर सोमबार राजविराज आउन आग्रह गरिरहेका छन् । सोमबारको कार्यक्रममा अत्यधिक कार्यकर्ता ल्याउन गाउँ गएका हौं, रामसपाका केन्द्रीय सचिव गजेन्द्र मण्डलले भने, हरेक घरबाट प्रदर्शनमा ल्याउने तयारी गरेका छौं । एमाले अभियानको विरोधमा शनिबार मोर्चा कार्यकर्ताले राजविराजमा कालो झन्डा प्रदर्शन गरेका छन् । अभियानलाई लक्षित गरी जिल्लामा सुरक्षा व्यवस्था कडा पारिएको छ । एमाले पार्टी कार्यालय, जिल्ला अध्यक्षलगायत नेताका घर भएका क्षेत्रमा प्रहरीले गस्ती बढाएको छ । असुरक्षा महसुस गरेकाहरूलाई स्थानीय प्रशासनले सुरक्षा व्यवस्थासमेत मिलाएको छ । एमाले केन्द्रीय सदस्य सुमनराज प्याकुरेलले भने, हामी फिजिकल्ली थ्रेटमा छौं तर राजनीतिकर्मी हौं, राजनीतिबाट भाग्दैनौं ।"
तीन मन्त्री नै सुनुवाइ समिति सदस्य,"काठमाडौं तीन प्रभावशाली मन्त्री नै संसदीय सुनुवाइ समिति सदस्य रहेकाले सरकारबाट प्रस्तावित व्यक्तिहरूमाथि सुनुवाइमा हुने निष्पक्षतामा प्रश्न उठेको छ । समितिलाई निष्पक्ष बनाउन नियुक्तिको सिफारिस र सुनुवाइ गर्ने दोहोरो भूमिकामा कोही पनि हुन नहुने विज्ञहरू बताउँछन् । सुनुवाइ समितिमा रक्षामन्त्री बालकृष्ण खाँड, परराष्ट्रमन्त्री प्रकाशशरण महत र स्थानीय विकास मन्त्री हितराज पाण्डे सदस्य छन् । उनीहरू तीनै जना आआफ्नो पार्टी कांग्रेस र माओवादी केन्द्र तथा सरकारमा प्रभावशाली मानिन्छन् । समितिले विभिन्न मुलुकका लागि प्रस्तावित राजदूतमाथि संसदीय सुनुवाइ गर्दैछ । नियुक्तिको सिफारिस गर्ने मन्त्री नै सदस्यका रूपमा बैठकमा भाग लिए सुनुवाइ निष्पक्ष हुन नसक्ने संसदीय मामिलाका विज्ञहरू बताउँछन् । त्यस्तो सुनुवाइ समिति किन चाहियो ? परम्परागत बिरालो बाँध्न किन चाहियो समिति ? एक विज्ञले भने । सुनुवाइ समितिका सभापति कुलबहादुर गुरुङ मन्त्रीहरू समितिको सदस्यका रूपमा सुनुवाइका बेला बैठकमा सहभागी हुनेनहुने कुरा उनीहरूकै विवेकमा भर पर्ने बताउँछन् । मन्त्रिपरिषदमा बस्नेले नै यो विषयमा सोचेर समिति छाडिदिएर अर्को सदस्य राख्न पहल गर्नुपर्ने हो । त्यस्तो हुन सकेको छैन, गुरुङले कान्तिपुरसँग भने, राजदूतको नाम सुनुवाइका लागि आएको छ । हामीले सूचना पनि जारी गरेका छौं । नियुक्तिको सिफारिस गर्ने सरकारकै मन्त्रीहरू नै समिति सदस्य छन् । यसमा म के भनुँ ? उहाँहरूले नै बुझ्ने कुरा हो ।संवैधानिक पदाधिकारी नियुक्तिको सुनुवाइमा समेत सिफारिसकर्ता मन्त्रीहरू सुनुवाइ समितिमा बस्ने गरेका छन् । समिति सभापति गुरुङले अहिले राजदूत सिफारिसमा विवाद भएपछि समितिको निष्पक्षतामा प्रश्न उठेको बताए । अन्य संवैधानिक नियुक्तिको समयमा पनि यस्तै थियो । यो परम्परा जस्तो भइसकेको छ, उनले भने । १५ सदस्यीय सुनुवाइ समितिमा कांग्रेसका ६, एमालेका ४, माओवादी केन्द्रका २, राप्रपा र फोरम लोकतान्त्रिकबाट एकएक सदस्य छन् । एक सदस्य पद रिक्त छ । संसदीय सुनुवाइ समितिले मन्त्रिपरिषद्बाट प्रस्तावित व्यक्तिको नियुक्ति रोक्न ७५ प्रतिशतले अस्वीकार गर्नुपर्छ । समितिमा सत्तारूढ कांग्रेस, माओवादी केन्द्र र राप्रपाकै बहुमत अर्थात् ९ सदस्य छन् । विवादास्पद राजदूत अस्वीकृत हुन सत्तारूढ दलका सदस्यहरूले नै विपक्षमा मत दिनुपर्ने हुन्छ, नभए सुनुवाइ समितिबाट उनीहरूको नाम अनुमोदन हुनेछ । तीन जना मन्त्री नै सदस्य रहेकाले समितिको कुनै अर्थ नहुने संसदीय मामिलाका जानकार बताउँछन् । सत्तारूढ कांग्रेसका केन्द्रीय सदस्य शेखर कोइराला, अर्का सांसद रामहरि खतिवडाले मन्त्रीहरूको स्वार्थ बाझिने भएकाले सुनुवाइ समितिमा उनीहरू बस्न नमिल्ने बताए । कोइरालाले सामाजिक सञ्जालबाट सुनुवाइ समितिले राजदूतमा सिफारिस विवादास्पद व्यक्तिको नियुक्ति रोक्नुपर्ने बताएका छन् । समितिका सभापति गुरुङले सिफारिस भएका व्यक्तिविरुद्ध उजुरीका लागि १० दिन समय दिएर सूचना आह्वान गरिएको जानकारी दिए । उजुरी परे त्यसमाथि समितिले छानबिन गर्छ, उनले भने । हटाइएको नाम कसरी पर्यो बुझ्छु : परराष्ट्रमन्त्रीपरराष्ट्रमन्त्री प्रकाशशरण महतले आफू स्विट्जरल्यान्ड जानुअघि नै प्रस्तावित १४ मध्ये १२ जनाको नाम संसदीय समितिमा लैजानका लागि टुंग्याएको दाबी गरेका छन् । स्विट्जरल्यान्डको साताव्यापी भ्रमण सकेर स्वदेश फिरेका महतले त्रिभुवन अन्तर्राष्ट्रिय विमानस्थलमा भने, मैले जेनेभा जानुअघि मन्त्रालयबाट १२ जनाको प्रस्ताव पठाएको हो । तर पछि तीमध्ये एकजनालाई मन्त्रिपरिषद्ले थप गरेको भन्ने जानकारी पाएको छु । यसमा बुझेरमात्र प्रतिक्रियदिन सक्छु ।उनले सुरुमा राजदूत नियुुक्ति गर्दा समावेशिता र सबैलाई समेट्ने हिसाबले गरिएको दाबी गर्दै प्रस्तावित राजदुतहरूबारे टीकाटिप्पणी भएपछि मन्त्रालयले सच्याएको दाबी गरे । उनले नाम नभने पनि कांग्रेसबाट प्रस्तावित आशा लामा र फोरम लोकतान्त्रिकबाट प्रस्तावित शर्मिला पराजुली ढकालको नाम फिर्ता भएको थियो । तर फोरम लोकतान्त्रिकको दबाब भन्दै सरकारले पुन: पराजुलीको नाम थप गरेको हो ।"
अडान पुनर्विचार गर्न आह्वान,"काठमाडौं सत्ता नेतृत्वकर्ता माओवादी केन्द्रले संविधान संशोधन विधेयक पारित गराउन प्रमुख प्रतिपक्षी एमालेसँग फेरि वार्ता गर्ने निर्णय गरेको छ । शनिबार राति अबेरसम्म बसेको पार्टी हेडक्वार्टर बैठकले एमालेसहित सत्ता घटक राप्रपा र अन्य केही दलसँग गम्भीर छलफल चलाउने निधो गरेको हो । बैठक स्रोतका अनुसार प्रधानमन्त्री तथा पार्टी अध्यक्ष पुष्पकमल दाहालले एमाले र राप्रपालाई चुनावको निर्बाध वातावरण बनाउने बाटो खुलाउन संशोधनमा लचिलो बनाउनुपर्ने आवश्यकतामा जोड दिएका थिए । बैठकले संशोधन विधेयकमाथिको आफ्नो निर्णय पुनर्विचार गर्न एमालेलाई आह्वानसमेत गरेको छ ।संशोधनको विषयलाई लिएर एमालेले अलिकति चर्कै अडान लियो, यथार्थबोध गर्नेभन्दा पनि अतिरञ्जित कुरा बढी आए, दाहालले चुनाव घोषणापछिका दुई साताबारे बैठकमा समीक्षा राख्दै भने, सोह्रबुँदे सहमतिकै स्पिरिटमा यो संशोधन प्रस्ताव पारित गराउने दायित्व एमालेको पनि हो । एकपल्ट फेरि गम्भीर ढंगले कुराकानी गर्न आवश्यक छ । उनले चुनाव घोषणापछि एमाले केही नरम रूपमा पेस हुने संकेतहरू आफूले पाएको पनि बैठकमा सुनाएका थिए ।बैठकपछि नेता नारायणकाजी श्रेष्ठले एमाले, राप्रपालाई संशोधन विधेयक पारित गराउनका लागि मनाउने निर्णय भएको जानकारी दिए । उहाँहरू संशोधनको मामिलामा अलिकति बढी कडा भइदिनुभयो, विधेयक अनुमोदन गराउन आग्रह गर्ने निर्णय गरेका छौं, श्रेष्ठले भने, विधेयक पारित गरेपछि निर्वाचनको वातावरण अझै खुला बन्छ भन्ने हाम्रो ठहर रह्यो । बैठकले वैशाख ३१ गतेका लागि निर्वाचन मिति तोकेकामा सरकारको सराहना गरेको छ । स्थानीय तह पुन:संरचना आयोगले सरकारलाई सिफारिस गरेको प्रतिवेदन परिमार्जित सुझावसहित तुरुन्त ग्रहण गर्ने, त्यसैका आधारमा ७ सय ४४ स्थानीय तहमा नबढ्ने गरी पुनरावलोकन गर्न निर्वाचन आयोगलाई पत्र लेख्न सरकारलाई आग्रह गर्ने निर्णय माओवादी केन्द्रले गरेको छ । थपिएका स्थानीय तह तराई मधेसबाट पर्ने गरी सिफारिस गर्न बैठकले सरकारलाई आग्रह गरेको छ । बैठकले स्थानीय चुनावमा सक्रियतापूर्वक सहभागी हुन सर्वसाधारणलाई आह्वानसमेत गरेको छ ।माओवादी केन्द्र बैठकमा प्रधानमन्त्री तथा अध्यक्ष दाहाल, नेता श्रेष्ठसहित रामबहादुर थापालगायत नेता सहभागी थिए । बैठक सोमबार पनि बस्ने प्रधानमन्त्री दाहालको सचिवालयले जानकारी दिएको छ । स्रोतका अनुसार पार्टी हेडक्वार्टरले सोमबारको बैठकमा चुनाव केन्द्रित कार्ययोजना ल्याउने तयारी गर्नेछ ।"
थ्रेसहोल्डको पक्षमा विवेकशील दल,"काठमाडौं दलका रूपमा पहिलो पटक चुनाव लड्न लागेको विवेकशील नेपालीले ३ प्रतिशत थ्रेसहोल्ड (न्यूनतम आवश्यक मत) प्रस्ताव गरेको छ । संसदको राज्य व्यवस्था समितिमा राजनीतिक दलसम्बन्धी संशोधन र एकीकरण गर्न बनेको विधेयक थ्रेसहोल्ड राख्ने कि नराख्ने भन्ने विवादले अघि बढ्न नसकिरहेका बेला विवेकशील नेपाली दलले भने ३ प्रतिशत थ्रेसहोल्ड राखेर कानुन बनाउनुपर्ने धारणा अघि सारेको हो । विवेकशीलको थ्रेसहोल्सम्बन्धी प्रस्ताव संसदका चार ठूला दलहरूले अघि सारेको प्रस्तावसँग मिल्छ । कांग्रेस, एमाले, माओवादी केन्द्र र राप्रपा नेपाल ३ प्रतिशत थ्रेसहोल्डको पक्षमा छन् । अन्य साना दलहरू नेपाल मजदुर किसान पार्टी, नेपाल कम्युनिस्ट पार्टी (माले), राष्ट्रिय जनमोर्चा पार्टीलगायतले थ्रेसहोल्डले लोकतन्त्रलाई कमजोर पार्ने बताउँदै राख्न नहुने पक्षमा लबिङ गर्दै आइरहेका छन् । नेपाल मजदुर किसान पार्टीका नेता तथा सांसद प्रेम सुवालले राजनीतिक दलसम्बन्धी विधेयकमा थ्रेसहोल्ड राख्न नहुने अडान दोहोर्याए । लोकतन्त्रलाई बलियो बनाउन र स्थायित्व दिन मुलुकमा दुई दलभन्दा बढी हुन नहुने विवेकशीलका अध्यक्ष थापा बताउँछन् । हामी चाहन्छौं, भविष्यमा पक्ष र विपक्षमा विवेकशील नेपाली दल होस्, अनि अर्को एउटा दल, उनले भने । दोस्रो संविधानसभामा निर्वाचन आयोगमा दल दर्ता गराउन नसकेपछि विवेकशील नेपाली दलका चार उम्मेदवारले काठमाडौंका चार क्षेत्रमा स्वतन्त्र रूपमा चुनाव लडेका थिए ।"
अपहरणकारी समात्ने क्रममा गोली हानाहान,"काठमाडौं बौद्धबाट बिहीबार अपहरणमा परेका तीन युवालाई महानगरीय अपराध महाशाखाले स्वयम्भू भगवानपाउबाट मुक्त गराएको छ । पक्राउ गर्ने क्रममा प्रहरी र अपहरणकारीबीच गोली हानाहान भएको थियो । देब्रे घुँडामा प्रहरीको गोली लागि घाइते भएका अपहरणकारी दुर्गा तामाङलाई प्रहरीले तत्कालै पक्राउ गरेको थियो । वीरबहादुर तामाङ र सचिन खवासलाई अमृत साइन्स क्याम्पसनजिकै र माइला भन्ने पदमबहादुर तामाङ बालाजुबाट पक्राउ परेका छन् ।साढे ६ लाख रुपैयाँ फिरौती रकम लिएर अपहरणकारीले विशाल तामाङ, नाङडुङ तामाङ र मन दोर्जे तामाङलाई मुक्त गरेलगत्तै सादा पोसाकका प्रहरीले कारबाही थालेका थिए । दुर्गाको साथबाट प्रहरीले सिक्सर हतियार र त्यसमा लाग्ने तीन थान गोली बरामद गरेको छ । घाइते दुर्गाको ट्रमा सेन्टरमा उपचार भइरहेको छ ।महाशाखा प्रमुख एसएसपी दिनेश अमात्यले जवाफी कारबाहीमा गोली हानेर अपहरणकारी समातिएको बताए । अमात्यका अनुसार ६७ जनाको संख्यामा अपहरणकारी थिए । शुक्रबारमात्रै पीडितका आफन्तले महाशाखामा अपहरणबारे जानकारी दिएका थिए । अपहरणकारीले पैसा बोकेर आफन्तलाई कहिले चाबहिल, कहिले मनमैंजु त कहिले नयाँ बजार बोलाउँदै झुक्काइरहेका थिए ।अन्त्यमा अपहरितका आफन्तलाई अपहरणकारीले रकमसहित स्वयम्भू भगवानपाउमा बोलाएका थिए । आफन्तले दिएको सूचनाका आधारमा महाशाखाबाट सादा पोसाकका प्रहरीको दुई टोली उक्त क्षेत्रमा खटिएको थियो । अपहरणकारीले लिएको साढे ६ लाख रुपैयाँ पनि प्रहरीले बरामद गरी आफन्तलाई फर्काएको छ । एसएसपी अमात्यका अनुसार अपहरणको कारण फिरौती संकलन गर्नु मात्रै रहेको देखिएको छ । उनले भने, अपहरणकारीको विगत र उनीहरूको अन्य सम्पर्कबारे अनुसन्धान जारी छ । महाशाखाका एसपी प्रकाशजंग कार्कीका अनुसार पक्राउ परेका अपहरणकारीहरूको पृष्ठभूमि आपराधिक छ । उनका अनुसार डाँका मुद्दामा ३ वर्षभन्दा धेरै नवलपरासीको जेलमा बिताएका अपरहणकारीहरूबीच जेलभित्रै चिनजान भएको र सजायमुक्त हुनेबित्तिकै अपहरणको योजना बनाएको देखिन्छ ।पछिल्लो एक सातामा काठमाडौंमा भएको यो दोस्रो अपहरणको घटना हो । १३ फागुनमा काठमाडौंको न्युरोडबाट दिउँसै व्यापारी श्यामसुन्दर अग्रवाल अपहरणमा परेका थिए । अग्रवालको साडी पसलमा काम गर्ने २१ वर्षीया युवतीले उनलाई सुनधाराको एउटा लजमा पुर्याएर अपहरण गरेकी थिइन् । युवतीको कुरा पत्याएर लजमा पुगेका अग्रवाललाई त्यहाँ रहेको अन्य दुई युवाले बाँधेर राखेका थिए । अग्रवालबाट १५ लाख रुपैयाँको चेक फुत्काएपछि अपहरणकारीले उनलाई कोठामै छाडेर रकम साटन हिँडेका थिए । त्यही बेला अग्रवालले मोबाइलमार्फत आफू अपहरणमा परेको सूचना परिवारका सदस्यलाई दिएपछि महाशाखाले उनलाई होटलबाट मुक्त गरेको थियो । उक्त अपरहणको घटनामा संग्लन युवती फरार छिन् भने अन्य दुईलाई महाशाखाले पक्राउ गरिसकेको छ । एसपी कार्कीले विगतमा झैं चुनावको मिति नजिकिँदै गर्दा अपहरणका घटना बढी हुने गरेको बताए ।"
डलर कारोबारीलाई १६ लाख धरौटी,"ललितपुर अमेरिकी डलर अवैध कारोबार गरेको आरोपमा पक्राउ परेकी ध्रुवकुमारी शर्मामाथि राजस्व अनुसन्धान विभागले १६ लाख रुपैयाँ धरौटी लिई थप अनुसन्धान थालेको छ । विमानस्थल सुरक्षा कार्यालयले शर्मालाई साताअघि काठमाडौंबाट भरतपुर जान लागेकाबेला कम्मरमा लुकाएर राखेको अवस्थमा १६ हजार ४ सय अमेरिकी डलरसहित पक्राउ गरेको थियो ।विदेशी विनिमय ऐन २०१९ को दफा ५ मा नेपाली वा विदेशीले नेपालबाट अन्य मुलुक जाँदा प्रतिव्यक्ति अमेरिकी डलर ५ हजार वा सोबराबरको अन्य परिवत्र्य विदेशी मुद्राभन्दा बढी साथमा ल्याए भन्सार घोषणा गरी प्रमाणित गर्नुपर्ने प्रावधान छ । तर, शर्माले प्रमाणित गरेकी थिइनन् ।विभागले अवैध भारु सटही गरेको आरोपमा पक्राउ परेका भारतीय विकास साहमाथि पनि ५० हजार ६ सय ७५ रुपैयाँ धरौटी लिई थप अनुसन्धान थालेको छ । साहलाई विभागका अनुसन्धान अधिकृत, सशस्त्र प्रहरीसहितको सादा पोसाकमा ग्राहक बनेर गएको टोलीले न्युरोडस्थित उनको पसलबाट नियन्त्रणमा लिएको थियो ।राजस्व अनुसन्धान विभागका न्यायाधिवक्ता केदारकुमार अधिकारीका अनुसार भारु सटही गर्न नेपाल राष्ट्र बैंकबाट अनुमति लिनुपर्छ । साहले स्वीकृति लिएका छैनन्, उनले भने । विभागका अनुसार विदेशी मुद्रा अवैध ओसारपसार गर्ने एक चिनियाँ नागरिकमाथि भने महानगरीय प्रहरी परिसर काठमाडौले संगठित अपराधमा अनुसन्धान गरिरहेको छ । प्रहरीले चिनियाँ नागरिकसँग अमेरिकी डलर २ लाख ७४ हजार १ सय ५१, १ लाख २८ हजार ८ सय ५० यूरो, २२ लाख ८ हजार जापानी येन, ४ हजार १ सय ७२ युआन, २ हजार स्विस फ्रयांक, ४ हजार ६ सय ५० क्यानेडियन डलर र हङकङ डलर ३० सहित पक्राउ गरेको थियो । विभागका अनुसार चालु आवमा अवैध विदेशी मुद्रा ओसारपसारमा पक्राउ परेका ७६ जनाविरुद्ध मुद्दा दर्ता गरिएको छ ।"
कुरुवालाई नि:शुल्क बस,"भक्तपुर बिरामी तथा सहयोगीको सुविधाका लागि भक्तपुर क्यान्सर अस्पतालले नि:शुल्क बस सेवा सञ्चालन गरेको छ । अस्पतालमा नियमित चेकजाँचका लागि आउने क्यान्सरका बिरामीलाई आवतजावतमा सहज बनाउन शनिबारदेखि नि:शुल्क बस सेवा सुरु गरिएको अस्पताल प्रशासनले जनाएको छ । अस्पतालले बिहान साढे ५ देखि साँझ साढे ८ बजेसम्म दुई बसबाट बिरामी ल्याउनेलैजाने गर्ने प्रशासन प्रमुख राजाराम तजलेले बताए ।अस्पतालबाट दैनिक ४ ट्रिप बस छुट्ने प्रशासनले जनाएको छ । अस्पतालबाट बिहान साढे ५ बजे छुटेको बस पहिलो ट्रिप बिहान साढे ७ बजे आइपुग्नेछ । दोस्रो ट्रिप साढे ११ मा छुटेर साढे १२ बजे आउने, तेस्रो ट्रिप साढे १ मा बजे छुटेर साढे २ बजे आउने र चौथो ट्रिप साँझ साढे ६ मा छुटेर साढे ८ बजे फर्कने गरी सेवा सञ्चालन गरिएको उनले बताए । अस्पतालबाट छुट्ने बस सल्लाघारी हुँदै ठिमी, जडीबुटी, कोटेश्वर मुनिभैरव अगाडिबाट फर्केर पुन: बिरामी तथा सहयोगी बोक्दै फर्कनेछ । आवश्यकताअनुसार सेवालाई विस्तार गर्दै लैजाने अस्पताललेजनाएको छ ।"
वाद्य गुरुलाई नागरिक अभिनन्दन,"भक्तपुर परम्परागत नृत्य तथा वाद्य गुरु श्रीगोपाल प्रजापतिको नागरिक अभिनन्दन गरिएको छ । यहाँका १ सय १ सामाजिक संघसंस्थाले शनिबार उनलाई संयुक्त रूपमा अभिनन्दन गरेका हुन् । अभिनन्दनका क्रममा मध्यपुरठिमी शनिबार विभिन्न परम्परागत ऐतिहासिक नृत्य, बाजागाजा, झाँकीले उत्सवमय बनेको थियो । कार्यक्रमको संयोजन भने ओस्ला नेपालले गरेको थियो । मध्यपुरठिमी ७, पाचोका ८७ वर्षीय प्रजापतिलाई शताब्दी पुरुष सत्यमोहन जोशीले अभिनन्दन गरेका थिए ।उनले ६ वर्षको उमेरदेखि परम्परागत भैरव, महाकाली, अष्टमातृका, भष्मासुर, लाखे, ज्यापुज्यापुनीलगायत दर्जन बढी नाच युवापुस्तालाई प्रशिक्षण दिएका छन् । यस्तै उनले धिमे, मृदङ, दाफा खिं, दाग खिं (धा बाजा), हार्मोनियम, बाँसुरी, तबलाको प्रशिक्षण तथा प्रवद्र्धन गर्दै आएको समिति संयोजक मदनसुन्दर श्रेष्ठले बताए । प्रजापति ठिमी कला परिषद् गठन गरी संस्कृति बचाउमा संलग्न छन् । उनले ४ दशकभन्दा बढी बन्द भएको लायु भैल: प्रदर्शनमा ल्याएका थिए ।समारोहमा प्रजापतिले सिकाएका सांस्कृतिक नृत्यहरू इन्द्र अप्सरा, महाकाली, अष्टमातृका, भष्मासुर प्रदर्शन गरिएको थियो । परम्परागत नृत्य तथा वाद्य गुरु एवं जीवित सांस्कृतिक धरोहर नामक स्मारिक, प्रजापतिको तस्बिर र ठिमी क्वलाखु टोलस्थित बालकुमारी मन्दिरको तस्बिर अंकित चाँदीका सिक्का (मुद्रित) स्मारिका र अनवरत सांस्कृतिक पाइला नामक पुस्तक सार्वजनिक गरेको समिति सचिव विजय श्रेष्ठले बताए ।"
डलर साट्ने बहानामा ठगी,काठमाडौं डलर साटिदिने भन्दै दुईजनाको ६ लाख ५० हजार रुपैयाँ ठगी दुईजना फरार भएका छन् । चाबहिल बस्ने नवलपरासीका ३५ वर्षीय भीमबहादुर राउत र बर्दिबासका २५ वर्षीय राजु तामाङको रुपैयाँ डलरसँग साटिदिने भनेर गत फागुन ११ मा दुई अपरिचित व्यक्तिले ठगेर फरार भएको प्रहरीले जनाएको छ । राउतको ५ लाख र तामाङको १ लाख ५० हजार रुपैयाँलाई साटिदिने दिने भन्दै चाबहिल मित्रपार्कमा भेटिएका दुईजनाले नेपाली २० रुपैयाँको बन्डल अगाडि र पछाडि ५० डलरका दुई नोट राखी २२ हजार डलर भनेर ढाँटेका थिए । प्रहरीले ठगी गर्नेको खोजी गरिरहेको जनाएको छ ।
६० जनाले गरे रक्तदान,ललितपुर माँ बगलामुखी उपभोक्ता सहकारी संस्था र प्यासेफिक इभेन्ट एन्ड म्यानेजमेन्ट संस्थाद्वारा शनिबार संयुक्त रूपमा कुम्भेश्वरमा आयोजित कार्यक्रममा ६० जनाले रक्तदान गरेका छन् ।
लागूऔषध बरामद,काठमाडौं घरमा लुकाइराखेको लागूऔषधसहित एक युवक पक्राउ परेका छन् । प्रहरीले टोखा १४ मा डेरा गरी बस्दै आएका दोलखाका २१ वर्षीय विवेक श्रेष्ठको कोठामा लुकाइराखेको लागूऔषध बरामद गरेको हो । उनीसँगै बस्ने सिन्धुपाल्चोकका डेबिट तामाङलाई पनि पक्राउ गरिएको छ ।
राष्ट्रकवि भेट्दा सार्वजनिक,"काठमाडौं कवियत्री गीता भेटुवाल गौतमद्वारा लिखित राष्ट्रकवि भेट्दा लघुकाव्य सार्वजनिक भएको छ । काठमाडौंमा शनिबार आयोजित कार्यक्रममा संस्कृति, पर्यटन तथा नागरिक उड्डयनमन्त्री जीवनबहादुर शाही र राष्ट्रकवि माधवप्रसाद घिमिरेले लघुकाव्यको संयुक्त रूपमा विमोचन गरे ।"
"गोली एउटै, राहत किन टुक्रा ?","सरकारले मृतक र बेपत्ताका परिवारलाई १० लाख रुपैयाँ दिने घोषणा गरेको दशक बित्दा उनीहरूका हातमा पाँच लाख मात्र परेको छरोल्पा सशस्त्र द्वन्द्व सकिएको दशक नाघे पनि पीडितलाई राहत दिन गरिएको सहमति कार्यान्वयन हुन सकेको छैन । सरकारले किस्ताकिस्तामा दिइरहेको अन्तरिम राहतसमेत रोकिएपछि उनीहरू असन्तुष्ट छन् । द्वन्द्वमा ज्यान गुमाएका र बेपत्ता परिवारका सदस्यले अन्तरिम राहत चाँडै पाउनुपर्ने माग गरिरहेका छन् ।सशस्त्र द्वन्द्वको उद्गमस्थल रोल्पाले दस वर्षे अवधिमा सबैभन्दा बढी मानवीय एवं भौतिक क्षति व्यहोरेको थियो । यहाँ करिब १ हजार जनाले ज्यान गुमाएका थिए । बेपत्ता पारिएका, घाइते, अंगभंग हुनेको संख्या अन्यत्रभन्दा बढी छ ।रोल्पामा राखिएको अभिलेखअनुसार राज्यपक्षबाट ७ सय ६२, विद्रोही पक्षबाट १ सय ६५, दोहोरो भिडन्तमा ८ र पक्ष खुल्न नसकेका ११ जनाको ज्यान गएको थियो । यस क्रममा थुप्रै निहत्था र द्वन्द्वसँग सरोकारै नरहेका सर्वसाधारणले समेत ज्यान गुमाएका थिए । यो अभिलेखमा सबैजसो पीडितको संख्या उल्लेख नरहेको स्थानीय बताउँछन् ।शान्ति प्रक्रियापछि मृतक वा बेपत्ता पारिएका व्यक्तिका परिवारलाई १० लाख रुपैयाँ अन्तरिम राहत दिने निर्णय गरेको थियो । तर, अहिलेसम्म पटकपटक गरी आधाजति रकम मात्र उनीहरूका हातमा परेको छ । त्यसपछिका हरेक सरकारले सबै राहत रकम दिने वचन गरे तर हामीलाई ढाँट्ने काम मात्र भएको छ, द्वन्द्वमा पति र छोरा गुमाएकी कोटगाउँकी मेघमाली बुढाले भनिन्, पीडितमाथि सरकार र दलहरूले राजनीति गरिरहेका छन् ।सरकारले एकैपटक रकम उपलब्ध गराए पीडा केही कम हुने उनीहरूको बुझाइ छ । हाम्रा सन्तानलाई एउटै गोलीले मारियो, राहत पनि एकैपटक दिनुपर्ने हो, ओतका ७६ वर्षीय झोजबहादुर चन्दले भने, हामीलाई झन् पीडित बनाउने काम भएको छ । द्वन्द्वमा माहिला छोरा भीमबहादुरलाई गुमाएका उनले आफ्ना पीडा नेता र मन्त्रीलाई सुनाउँदा पनि बेवास्ता गरेको आरोप लगाए ।युद्धमा भतिजा गुमाएका ओतकै ६६ वर्षीय कामी घर्ती दल र सरकारले पीडितलाई न्याय दिन नसकेको बताउँछन् । माओवादीमा लागेका कामीका दाइका छोरा सार्की राज्यपक्षसँग भिडन्तमा मारिएका थिए । न्याय माग्दामाग्दै दाइको मृत्यु भइसक्यो तर अझै पाइएन, उनले भने ।द्वन्द्वपीडितका पक्षमा काम गर्दै आएकी श्रीकुमारी रोकाले शान्ति प्रक्रियापछि सरकार र दल द्वन्द्वपीडितका बारेमा गम्भीर नबनेको आरोप लगाइन् । द्वन्द्वपीडितलाई आश्वासन बाँड्ने तर व्यवहारमा काम गरेको देखिएन, उनले भनिन् । द्वन्द्वमा रोकाले बुबा गुमाएकी थिइन् । व्यक्तिगत कामका लागि घरबाट सुलीचौर आएका बेला माओवादीले अपहरण गरेर बुबाको हत्या गरेको उनको आरोप छ ।पीडितलाई न्याय दिलाउन सरकारले गठन गरेको सत्य निरुपण तथा बेपत्ता खोजी आयोगप्रति नै स्थानीय आक्रोशित छन् । श्रीकुमारी प्रश्न गर्छिन्, पीडितलाई उजुरी देऊ भन्ने तर न्याय नदिने, यो कसरी ठीक भयो ? द्वन्द्वमा घरबाटै बेपत्ता पारिएका दाजु दुर्गाबहादुरको खोजी गर्दागर्दा थाकिसकेका जेदबाङका काले महराले सोझासाझालाई न्याय पाउनै मुस्किल रहेको अनुभूति गरेका छन् । भएका सूचना दिँदा पनि पुगेन भन्छन्, हाम्रा आफन्तको खोजी कसले गरिदिने हो ?, उनले भने ।स्थानीय शान्ति समितिका अनुसार सत्य निरुपण तथा बेपत्ता गरी दुवै आयोगमा ३ हजार ३८ उजुरी दर्ता छन् । यो संख्या कुल पीडितको १५ प्रतिशतमात्र हो । उजुरीमा बेपत्ता व्यक्तिसँग सम्बन्धित १ सय १६ छन् । यस्तै सत्य निरुपण तथा मेलमिलाप आयोगसँग सम्बन्धित २ हजार ९ सय २२ उजुरी दर्ता छन् । युद्धका बेला १ सय १ जनाले भौतिक सम्पत्ति नष्ट भएको, १ हजार ६ सय ७० जनाले सम्पत्ति लुटपाट भएको, १ सय ८६ जनाले कैद हिरासत भोगेको, १ हजार ६ सय ३५ जनाले अपहरणमा परेको भनी उजुरी दिएका थिए । सही सूचना नपाउँदा अधिकांश पीडितले उजुरी दर्ता गराएका छैनन् । यसअघि द्वन्द्वपीडित भएको दाबी गर्दै समिति र जिल्ला प्रशासनमार्फत करिब २० हजारले क्षतिपूर्ति, न्याय तथा घटनाबारे निष्पक्ष छानबिन गर्दै निवेदन दिएका थिए ।"
पैसाले न्याय हुँदो रहेनछ,"रुकुम बुबा कलबहादुर खत्रीको हत्या हुँदा पीपल६ का नवीन २ वर्षका थिए । राम्ररी बुबा नचिनेका उनी अहिले दुई छोराका बाबु बनिसकेका छन् । बाबुको हत्या भएको दुई वर्षपछि आमाको पनि मृत्यु सहेका उनले उमेर बढ्दै जाँदा बुबाको हत्याको कारण केलाउन खोजे । उनी भन्छन्, बिनाकारण बुबाको हत्या भएछ । अनाहकमा सर्वसाधारणको ज्यान लिनेलाई कहिले कारबाही हुने हो म त्यसकै पर्खाइमै छु । बुबाको मृत्युपछि सरकारले ५ लाख रुपैयाँ दिएको भन्दै नवीनले त्यसलाई मान्छेको मूल्यसँग दाँज्न नहुने बताए । त्यो सरकारको सहानुभूति हो तर दोषीलाई कारबाही नभएसम्म मन स्थिर नहुँदो रहेछ, उनले भने ।कलबहादुरसँगै २०५२ फागुन १५ गते पीपल गाविसका ६ जना खत्री बन्धुको हत्या भएको थियो । आफन्तको हत्या भएको यतिका वर्षसम्म पनि न्यायको महसुस हुन नसकेको पीडित परिवारले गुुनासो गरेका छन् । मेलगैरी हत्या काण्डमा बाबु पशुपति खत्री मारिँदा बलबहादुर पनि २ वर्षकै थिए । उनले दोषीउपर कारबाही हुनुपर्ने भन्दै लामो समयदेखि आफू न्यायको पक्षमा उभिएको बताए । सत्य निरुपण तथा मेलमिलाप आयोगमार्फत अन्यायमा परेकालाई न्याय दिने भनिए पनि अहिलेसम्म आयोगको काम अघि नबढदा चिन्ता लागिरहेको बलबहादुरले बताए । सत्य निरुपण तथा मेलमिलाप आयोगले सप्पै गर्छ भन्ने थियो यत्रो समयसम्म त्यसले कामै सुरु नगर्दा हामीलाई चिन्ता लाग्नु स्वाभाविकै हो, उनले भने, यसमा राजनीतिक दलले पीडितलाई न्याय दिलाउने कुरामा पहल गर्न सकिरहेका छैनन् ।त्यस हत्याकाण्डमा मारिएका ६ जनाकै परिवारले राहतस्वरूप पटकपटक गरी पाँचपाँच लाख रुपैयाँ बुझिसकेका छन् भने टुहुरा बालबालिकाले छात्रवृत्ति पाएका छन् । सोही घटनामा मारिएका लालबहादुर खत्रीका बुवा धनबहादुरले पैसाले न्याय नपाइने भएकाले आफूहरूले दोषीलाई कारबाही गरेको हेर्न चाहेको बताए । पैसाले केही राहत पक्कै भएको छ, उनले भने, पूरा न्यायको निम्ति सत्य निरुपण तथा मेल मिलाप आयोगले स्वतन्त्र काम गरोस् र हामीले न्याय पाऔं भन्ने माग हो ।गाविसको वडा नम्बर ५ मेलगैरीको एउटा घरमा बसिरहेका ६ जना सर्वसाधारणलाई बाँफीकोट गाविसबाट गएको प्रहरी टोलीले गोली हानेको थियो । मारिनेमा कलबहादुर, पशुपति र लालबहादुरसहित खडक केसी, मनबहादुर खत्री र दलबहादुर खत्री थिए ।"
दलकै संरक्षणमा राजनीति गर्दै शिक्षक,"काठमाडौं शिक्षकहरू नेत्र नेपाली, खगेन्द्र पोमु, खगेन्द्र लिवाङ, होमकुमारी साँवा र छत्रपति प्याकुरेल एमाले ताप्लेजुङको जिल्ला कमिटीमा छन् । कांग्रेस जिल्ला कार्यसमितिका टीकाबहादुर साम्यू, भीम विश्वकर्मा, इन्द्र घिमिरे र ज्ञानु गुरुङ पनि शिक्षक हुन् । माओवादी केन्द्रमा सुरेन्द्र पालुङवालगायत छन् ।शिक्षा ऐनले शिक्षकलाई प्रत्यक्ष राजनीति गर्न प्रतिबन्ध लगाएको छ । त्यसैले पार्टीहरूले जिल्ला समितिको नाम सार्वजनिक रूपमा राखेका छैनन् । शिक्षा ऐन आएसँगै शिक्षकहरू बैठकमा आउन छाडेको बताउने गरेका छन् । कांग्रेस जिल्ला सचिव छविरमण गुरुङले भने, साथीहरू बैठक भेलामा आउन छाड्नुभएको छ ।नेपाल शिक्षक संघ सिन्धुलीका अध्यक्ष प्रेमप्रसाद भट्टराई कांग्रेसका महाधिवेशन प्रतिनिधि हुन् । उनी जिल्ला सचिवमा प्रतिस्पर्धामा उत्रिए पनि हारे । उनी क्रियाशील राजनीतिमै छन् । संघका धेरै शिक्षक कांग्रेस राजनीतिमा छन्, उनले भने, बिदा तथा कार्यालय समयपछि राजनीति हाम्रो अधिकार हो । संघकै पूर्वकेन्द्रीय सदस्य बलराम बराल पनि कांग्रेसका बहालवाला महाधिवेशन प्रतिनिधि हुन् । सिन्धुलीमा कांग्रेसमा झन्डै ३ सयको हाराहारी शिक्षक सक्रिय राजनीतिमा छन् ।एमालेको जिल्ला अधिवेशनमा उम्मेदवारी दिएर दर्जनको हाराहारीमा शिक्षकले चुनाव जितेका थिए । तिनमा कुलमणि आचार्य, सूर्य पहाडी, चेतप्रसाद तिमिल्सिनालगायत छन् । मनोनीतसहित दुई दर्जनभन्दा बढी जिल्ला समितिमा छन् । शिक्षकहरू सबै पार्टीमा सक्रिय रहेको एमाले अध्यक्ष प्रदीप कटुवाल बताउँछन् ।माओवादी केन्द्रमा पनि दर्जनौं शिक्षक सक्रिय राजनीतिमा भए पनि नवराज थिङ, सविता कोइराला जिल्ला समितिमा छन् । सबै दलमा शिक्षक सक्रिय राजनीतिमा रहेको छर्लङ्गै भएको माओवादी केन्द्रका नेता ज्वालाप्रसाद न्यौपानेले बताए । शिक्षकले राजनीति गर्न नपाउने ऐन आए पनि नियमावली नआएकाले राजनीतिमा लागेको हुन सक्ने जिल्ला शिक्षा अधिकारी केदार गिरीको भनाइ छ । उजुरी नपरेसम्म केही कारबाही गर्न सकिँदैन, उनले भने ।सुनसरीको धरानस्थित बालिका शारदा नमुना उच्चमाविका शिक्षक इन्द्र राई सुनसरी एमाले १ नम्बर क्षेत्रीय अध्यक्ष हुन् । धरान स्रोत व्यक्ति खेम सुवेदी माओवादी केन्द्रका सक्रिय कार्यकर्ता हुन् । चतरास्थित पब्लिक उच्चमाविका शिक्षक लेखनाथ भट्टराई एमालेका कार्यकर्ता हुन् । शिक्षक बाबुराम घिमिरे कांग्रेसका सक्रिय कार्यकर्ता हुन् । बालिका शारदा नमुनाका प्रअ मेघराज भट्टराई एमालेका सक्रिय कार्यकर्ता हुन् ।राष्ट्रिय जनमुक्ति पार्टीका केन्द्रीय सल्लाहकार रहेका किरातेश्वर माविका प्रअ योगेन्द्र पालुङले भने, खोइ मलाई सल्लाहकार बनाएर राखेका छन् । म त्यस्तो सक्रिय पदमा बस्दिनँ भनेपछि सल्लाहकारमा राखेका छन् ।अवकाशप्राप्त प्राध्यापक डा टंक न्यौपानेले शिक्षकहरू दलको सक्रिय सदस्य भएर जिम्मेवार पदमा बस्नु जरुरी नरहेको बताए । उनले ज्ञान बाँड्ने शिक्षक कुनै न कुनै दलको भरिया बनेको बताए ।राजनीतिक प्रशिक्षणमा शिक्षकमित्रदेव काफ्ले झापाको गौरादहस्थित जनता माविका स्थायी शिक्षक हुन् । उनी एमाले गौरादहको नगर अध्यक्ष पनि हुन् । स्वतन्त्र विद्यार्थी युनियन (स्ववियु) चुनावमा अनेरास्ववियुलाई विजयी गराउन काफ्लेले भोट मागे । पाँच दिनअघि मात्र उनले गौरादह बहुमुखी क्याम्पसका विद्यार्थीलाई नजिकैको निजी विद्यालय ज्ञानज्योति बोर्डिङमा लगेर प्रशिक्षण दिँदै अनेरास्ववियुलाई भोट दिन आह्वान गरेका थिए । उनले भने भोट मागेको अस्वीकार गरे । गौरादहकै भारती प्राविका शिक्षक बलबहादुर तामाङ एमाले गौरादह नगर समितिका उपाध्यक्ष हुन् । उनले शिक्षण पेसा छाड्ने तरखर गरिरहेको जानकारी दिए । गौरादहको जनज्योति प्राविका प्रधानाध्यापक नेत्रबहादुर खड्का कांग्रेस गौरादह नगर सदस्य हुन् । उनले ड्युटीपछिको समयमा मात्र राजनीतिलाई प्राथमिकता दिने गरेको बताए ।शिक्षक महासंघ झापा अध्यक्ष तेजप्रसाद चम्लागाईं नियमनकारी निकायले खोजी नगर्दा शिक्षकहरूले राजनीति गर्ने क्रम बढेको बताउँछन् । उनका अनुसार कांग्रेस निकट नेपाल शिक्षक संघमा करिब १८ सय शिक्षक आबद्ध रहेकामा १५ देखि २० जना सक्रिय राजनीतिमा छन् । त्यस्तै एमालेको राष्ट्रिय शिक्षक संगठनमा करिब १७ सय शिक्षक आबद्ध रहेकामा २५ देखि ३० जना शिक्षक गाउँ, नगर, क्षेत्र र जिल्ला तहको राजनीतिमा रहेको चम्लागार्इंले दाबी गरे । माओवादी केन्द्रका एक दर्जनभन्दा बढी शिक्षक राजनीतिमा सक्रिय रहेको बताए । उनले जिल्लामा क्रियाशील मधेसवादी दलका अधिकांश नेता शिक्षक नै भएको बताए ।जिल्ला शिक्षा अधिकारी योगेन्द्रप्रसाद बरालले शिक्षकले राजनीति गर्न नहुने भए पनि केहीले राजनीति गरेकै कारण राम्रै काम गरेको बताए । उता भोजपुरमा राजनीतिमा लागेका शिक्षकलाई दलहरूले नै संरक्षण गरिरहेका छन् ।शिक्षकले राजनीतिबाट अलग्गै रहेर सेवाप्रति समर्पित हुनुपर्ने प्रावधान रहे पनि जिल्ला कार्यसमिति, सचिवालय समितिजस्ता जिम्मेवार पदमा रही राजनीतिक गतिविधिमा सक्रिय रहेको पाइएको हो । २० प्रतिशतभन्दा बढी शिक्षक कांग्रेस, माओवादी, एमाले, संघीय समाजवादी फोरम नेपाल लगायतका राजनीतिक दलसँग आबद्ध भेटिएका छन् । यता पार्टी कार्यालयहरूले उनीहरूको नामावली गोप्य माइन्युटमा मात्र राखेका छन् ।"
लगानी प्रतिबद्धताको औचित्य,"सरकारले २५ वर्षपछि गरेको दोस्रो लगानी सम्मेलनमा छ देशका लगानीकर्ताले नेपालमा करिब साढे १४ खर्ब रुपैयाँ बराबरको लगानी गर्ने प्रतिबद्धता जनाएका छन्, जसमध्ये सबभन्दा बढी (करिब ९ खर्ब) प्रतिबद्धता चीनबाट आएको छ । प्रत्यक्ष वैदेशिक लगानी (एफडीआई) को अनुमति दिने निकाय उद्योग विभाग र लगानी बोर्डको तथ्यांकअनुसार हालसम्म नेपालमा विदेशी लगानीको प्रतिबद्धता ५ खर्ब ३८ अर्ब रुपैयाँ मात्रै हो । २३ वटा मुलुकका लगानीकर्ता सहभागी सम्मेलनमार्फत चीन, भारत, बंगलादेश, श्रीलंका, जापान र बेलायतका कम्पनीले लगानी प्रतिबद्धता जनाएका छन् । लगानीकर्ताको बढी चासो जलविद्युत्, ऊर्जा र कृषि, पूर्वाधार, पर्यटन, खानी क्षेत्रमा छ ।सम्मेलनमा १६ वटा कम्पनीले मात्रै हालसम्म भएको वैदेशिक लगानीमध्ये झन्डै तीन गुणा लगानीको प्रतिबद्धता निकै उत्साहजनक छ । लगानी प्रतिबद्धता मात्रै हैन, सम्मेलनमा राष्ट्रिय तथा अन्तर्राष्ट्रिय स्तरका सानादेखि बहुराष्ट्रिय कम्पनीहरूको सहभागिता हुनु पनि उत्साहको विषय हो । तर, यो प्रतिबद्धता वास्तविक लगानीमा परिणत गर्नगराउन भने निकै चुनौतीपुर्ण छ । यसअघि विभाग र बोर्डबाट विदेशी लगानी भित्र्याउने अनुमति लिइएकोमध्ये कति वास्तविकतामा परिणत भयो भन्ने यकिन तथ्यांक सरकारसँग छैन । अनौपचारिक तथ्यांक तथा सरकारी अधिकारीहरूका अनुसार अनुमति लिए पनि कतिपयले वास्तविक रूपमा लगानी गरिसकेका छैनन् । हालको सम्मेलनमा त लगानीको अनुमति पाएको हैन, आशयपत्रमा हस्ताक्षर गरी प्रतिबद्धता जनाएका मात्र हुन् । प्रतिबद्धता ठोस रूपमा रूपान्तरण हुन अझै थुप्रै प्रक्रिया पार गर्नुपर्नेछ । लगानी गर्नुपूर्व नीतिगत अप्ठेरा, ठूला आयोजनामा सरकारी स्पष्टता तथा राजनीतिक धारणाबारे लगानीकर्ताले पक्कै पछि छलफल गर्नेछन् । लगानीका लागि अति आवश्यक एकद्वार निकायको अवधारणा सरकारले कार्यान्वयन गर्न सकेको छैन । विभिन्न ऐननियममा यसबारे स्पष्ट व्यवस्था भए पनि सरकारी निकायहरूबीचको मतभेदकै कारण एकद्वार निकाय कार्यान्वयन हुन नसकेको हो । एकद्वार निकाय भए लगानी गरी कुनै उद्योग तथा आयोजना विस्तार गर्दा उसले पाउने सुविधासहुलियत र अन्य अत्यावश्यकीय सेवा एकै ठाउँबाट उपलब्ध गराउन सजिलो हुने थियो । विद्युत्, पानी, दूरसञ्चार, जग्गा, सडकजस्ता पूर्वाधार सेवा उपलब्धता तथा सेवासुविधाबारे परिकल्पना गरिएको एकद्वार निकायमा उल्लेख पनि छ । तर अहिले निकायपिच्छे अनुमति, इजाजत सहमति लिनुपर्ने संरचना नै विद्यमान हुनु सरकारको कमजोर पक्ष हो ।सरकारको एक अध्ययन प्रतिवेदनअनुसार व्यवसाय दर्ता गर्ने निकायहरू नै ४२ वटा छन् । एउटा व्यवसायका लागि एक व्यवसायीले कम्तीमा दुईदेखि १२ वटा निकायसम्म पुग्नुपर्ने उक्त अध्ययनले लगानीकर्तालाई झन्झटै झन्झट रहेको पुष्टि गर्छ । निर्माण, स्वामित्वकरण, सञ्चालन र हस्तान्तरण (बुट) अवधारणाबारे सरकार अहिलेसम्म स्पष्ट छैन । पूर्वाधार संरचनाको निर्माण तथा सञ्चालनमा निजी क्षेत्रको लगानीसम्बन्धी ऐन२०६३ आए पनि यसले आयोजना तथा लगानीलाई आकर्षित गर्न सकेको छैन । यसैलाई थप सरल र स्पष्ट पार्न सरकारले गत वर्ष सार्वजनिक निजी साझेदारी (पीपीपी) नीति पारित गर्यो । तर, ऐन जारी नभई नीतिले मात्रै लगानी आकर्षित नहुन सक्छ ।लगानीको सुरक्षाका लागि अति आवश्यक द्विपक्षीय लगानी प्रवद्र्धन तथा संरक्षण सम्झौता (बिप्पा) धेरै मुलुकसँग हुन सकेको छैन । लगानी सम्मेलनमा सबभन्दा बढी प्रतिबद्धता जनाउने चीनसँगको बिप्पा सम्झौता झन्डै ४ वर्षदेखि सरकारी दराजमै थन्किएर बसेको छ । बंगलादेशले त बिप्पा सम्झौताका लागि सरकारी निकायहरूसँग ताकेता गरेको गर्यै छ । हाल छवटा मुलुकको बिप्पा सम्झौताको प्रस्ताव थन्किएर बसेको छ । दलहरूबीचको विवाद र सर्वोच्च अदालतमा जारी मुद्दाका कारण भारतसँग गरिएको बिप्पा कार्यान्वयन नै हुन सकेको छैन । भारतले बिप्पा कार्यान्वयन हुन नसकेपछि सट्टामा अर्को द्विपक्षीय लगानी सन्धि (बीआईटी) को प्रस्ताव पेस गरिसकेको छ । यो सम्झौता गर्नेनगर्नेमा सरकार अन्योलमै देखिन्छ । लगानीकर्ताहरूले वास्तविक रूपमै लगानी गर्ने क्रममा नेपालका विद्यमान ऐन, नियम, प्रक्रिया तथा यस्ता सन्धिसम्झौताबारे पनि प्रश्न गर्ने नै छन् । त्यसैले सबभन्दा पहिले यसबारे सरकार स्पष्ट हुन जरुरी छ । समस्या विदेशी लगानीकर्ताहरूमा पनि देखिन्छ । आयोजना ओगटेर राख्नका लागि लगानीको तत्परता देखाउने, तर तोकिएको समयमा काम सम्पन्न नगर्ने, राजनीतिक लबिङ गरी समय थप्नेजस्ता प्रवृत्ति यसअघि देखिएका छन् । कतिपय विदेशी लगानीकर्ताले अन्तिम समयमा लगानी गर्ने आयोजनाबाट हात झिकेका उदाहरण पनि छन् । यस्तै सम्भावित समस्या समाधानका लागि सम्मेलनअगावै सरकारले समस्या सुधार तथा प्रतिवद्धता कार्यान्वयन गर्न राष्ट्रिय योजना आयोगअन्तर्गत नीतिगत सुधार समिति गठन गर्ने जनाएको छ । अर्थ मन्त्रालयको संयोजकत्वमा परियोजना बैंक परिमार्जन समिति, लगानी बोर्डको संयोजकत्वमा औद्योगिक प्रवद्र्धन समिति र उद्योग मन्त्रालयको संयोजकत्वमा समग्र समन्वय समिति गठन गरिने जनाइएको छ । यो कार्य अगाडि बढाइनुपर्छ । आर्थिक समृद्धिका लागि राष्ट्रिय तथा अन्तर्राष्ट्रिय लगानी नै आवश्यक छ । तसर्थ, सम्मेलनमार्फत हालसम्मकै सबभन्दा बढी आएको लगानी प्रतिबद्धतालाई वास्तविकतामा परिणत गर्न जरुरी छ । त्यसका लागि विशेष गरी सरकार, राजनीतिक दलहरू र निजी क्षेत्रसँग सम्बन्धित संघसंस्थाको सक्रियता निकै जरुरी छ ।"
किन औचित्यहीन हुन्छन् आयोग ?,"नेपालमा आयोगहरूको संख्या गन्ने हो भने निकै लामो सूची बन्छ । संविधानले नै एक दर्जनभन्दा बढी आयोगको स्थायी व्यवस्था गरेको छ । यसमा उल्लेखित अरू दुईवटा आवधिक आयोगमध्ये प्रदेश सीमांकन आयोगको गठन हुनै बाँकी छ भने स्थानीय तह पुन:संरचना आयोग काम गर्दै छ । कानुनले नै किटानी गरेर बनाएका र सरकारले आवश्यक ठानेर गठन गरेका अरू दर्जनौं आयोग पनि काम बेकाम चल्तीमा छन् । ठूला आन्दोलनले संविधान र सत्ता ताक्छन्, फुटकर आन्दोलकारीका लागि आयोग हात लाग्नु भनेको सबैभन्दा ठूलो क्रान्तिकारी उपलब्धि हुन्छ । कैयौं आयोग काम नै पूरा गर्दैनन् भने कैयौंका प्रतिवेदन त्यसै थन्केर बस्छन् । कहिलेकहीं लाग्छ, काम नगर्न वा पन्छाउनका लागि आयोग बन्छन् । अब काम नलाग्ने आयोगको माथिल्लो सूचीमा अंकित हुन पुगेको छ, अख्तियार । लोकमान त निकालिए तर अख्तियारको पनि औचित्य सकिने गरेर । यसलाई पुनर्जीवन गर्न प्रमुख र आयुक्तहरूको नियुक्तिको जिन नै बदल्नुपर्छ । पूर्वप्रशासकहरू अपरिहार्य मान्ने परम्परा फ्याँक्नुपर्छ । तर यहाँ मैले चर्चा गर्न खोजेको आयोग अख्तियार होइन, बहुचर्चित सत्य निरूपण तथा मेलमिलाप आयोग हो । अर्को कुनै कारण त्यस्तै आयोगको सूचीमा यो पर्ने सम्भावना देखिँदै छ । त्यो नहोस् भन्ने मेरो अभिलाषा हो । सत्यनिरूपण तथा मेलमिलाप आयोग शान्ति प्रक्रियाको अभिन्न अंग हो । त्यसैले विस्तृत शान्ति सम्झौतामा यसको उल्लेख गरिएको हो । सम्झौतामा सशस्त्र द्वन्द्वका क्रममा मानव अधिकारको गम्भीर उल्लङ्घन गर्ने तथा मानवताविरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न त्यस्तो आयोगको गठन गर्ने कुरा उल्लेख छ । माओवादी हतियार बिसाएर राजनीतिक प्रक्रियामा सामेल भएपछि, अझ सत्तामा सवार हुन थालेपछि यसको आवश्यकता ओझेलमा पर्न थाल्यो । पहिलो संविधानसभाको अन्त्यताका गम्भीर मानव अधिकार उल्लङ्घनको आरोपमा जब नेपाली सेनाका अधिकृत एकजना कर्णेल बेलायतमा पक्राउ परे, तब माओवादी नेता झस्किए र आयोगको गठन उनीहरूको प्राथमिकतामा पर्यो । दोस्रो संविधानसभाको निर्वाचनपछि मात्र कानुन बन्यो र आयोगको गठन पनि भयो । कानुनले नै आयोगलाई दुई वर्षको म्याद तोक्यो । लाग्थ्यो, आयोगले काम गरिरहेछ । अब छिट्टै यसले आफ्नो काम सम्पन्न गर्नेछ र शान्ति प्रक्रियाको बाँकी तर एउटा महत्त्वपूर्ण काम सम्पन्न हुनेछ । दुई वर्ष बित्यो, कानुनमा उपलब्ध व्यवस्थाअनुसार अर्को एक वर्ष म्याद पनि थपिएको छ । तर, यतिखेर थाहा हुन थालेको छ, आयोग तीव्र आन्तरिक द्वन्द्वका कारण अर्कमण्य अवस्थामा छ ।केही दिन अघिदेखि आयोग चर्चामा छ । टेलिभिजनको पर्दामा यसका सदस्य बोल्न थालेका छन्, एकले अर्को पक्षमाथि अकर्मण्यताको आरोप लागाएको छ, समाचारको शीर्षक बन्न थालेको छ । अध्यक्ष आयोगमै जाँदैनन्, केही निश्चित सदस्यको प्रभावमा छन् । म्याद थपिनु केही समय अघिदेखि नै आयोगको बैठक बस्न सकिराखेको रहेनछ । म्याद थपिएपछि पनि यसको बैठक बस्न सकेको छैन । शान्ति प्रक्रियाको एउटा हिमायती नागरिकका रूपमा यसले मेरो पनि ध्यान तानेको छ । यो आयोग केवल द्वन्द्वबाट प्रत्यक्ष पीडित र पीडकहरूको मात्र चासोको विषय होइन । दशक लामो त्यो द्वन्द्वबाट सिंगै नेपाल र सबै नेपाली प्रभावित भएका हुन् । सशस्त्र द्वन्द्व भोलि पनि हुन सक्छ । अहिले नै कतिपय समूह हतियार तिखारेर बसिराखेका छन् । हतियार चलाउँदा राज्य र विद्रोही कुनै पनि पक्षबाट हुने सम्भावित मानव अधिकारको उल्लङ्घन र मानवताविरुद्धको अपराधप्रति यसले समयमै सचेत गराओस् भन्ने पनि चाहना छ । साथै मानव अधिकार उल्लङ्घनका घटनासँग जोडिएकाले यो अन्तर्राष्ट्रिय चासोको विषय पनि हो । एउटा निश्चित अवधिसम्म आयोगको काम प्रतीक्षा गर्ने हो । नेपालले यसको उचित सम्बोधन गर्न सकेन भने अन्तर्राष्ट्रिय कानुन आकर्षित हुन्छ । यस्तै, अवस्था रहिरहने हो भने थपिएको अवधिमा पनि आयोगले आफ्नो जिम्मेवारी पूरा गर्न नसक्ने निश्चित देखिन्छ । यो अकर्मण्यताको हद हो ।आयोगको कानुन निर्माण र गठन प्रमुख भनिएका दलहरूको सहमतिबाटै भएको हो । आयोगका बारेमा गुनासो गर्ने सदस्यकै भनाइमा पनि आयोगलाई काम गर्न सरकारले सहयोग जुटाएको छ, पर्याप्त बजेट पनि छ । पीडितहरूबाट उजुरी पनि ग्रहण गरिसकेको अवस्था छ । त्यसमाथि सत्यतथ्यको अनुसन्धान गरी पीडितलाई न्याय, परिपूरण र मानव अधिकारको गम्भीर उल्लङ्घनमा दोषी ठहरिएकालाई सजाय तथा पीडित एवं पीडकका बीच मेलमिलाप र शान्तिको वातावरण पहल गर्नेजस्ता दूरगामी महत्त्वको काम गर्नुपर्ने बेला हो, यो । तर, विडम्बना कामको यो महत्त्वपूर्ण चरणमा आयोग स्वयं नालायक सिद्ध हुने छाँटमा देखिन्छ ।आखिर यस्तो किन हुन्छ ? पहिलो कारण समय हो । समय भड्किएपछि विषयको पनि औचित्य सकिन्छ, बाँकी केवल प्राज्ञिक र प्राविधिक पक्ष मात्र रहन्छ । शान्ति सम्झौता गर्दा सत्य निरूपण तथा मेलमिलाप आयोगलगायत राष्ट्रिय शान्ति तथा पुन:स्थापना र राज्यको पुन:संरचनासम्बन्धी तीनवटा आयोग अन्तरिम मन्त्रिपरिषद्ले गठन गर्ने प्रतिबद्धता व्यक्त गरिएको थियो । आयोगको सट्टा शान्ति मन्त्रालय बनाए पनि पुन:स्थापनाको किचलो कायमै छ । सरकारमा पुग्नेबित्तिकै माओवादीले कार्यकर्ता रिझाउन पुन:स्थापनाको कार्यक्रमलाई प्राथमिक बनाउँछ । ढिलो हुँदा कस्तो परिणाममा पुगिन्छ भन्ने कुरा राज्य पुन:संरचनासम्बन्धी आयोगबाट पनि प्रस्ट भइसकेको छ । त्यस्तै नियति सत्य निरूपण तथा मेलमिलाप आयोगको पनि नहोला भन्न सकिन्न । शान्ति सम्झौता भएको दशक नाघिसकेको छ । प्रत्यक्ष प्रभावित पीडित र पीडकका कुराबाहेक समाज मेलमिलापमा गइसकेको छ । आयोगले गर्ने काम भनेको अब प्रभावित व्यक्तिलाई परिपूरणको भौतिक लाभ र पीडक पक्षलाई विदेश खासगरी युरोपेली देशमा यात्राका बेला अलि ढुक्क हुने मनोवैज्ञानिक राहतभन्दा अरू के नै बढी अपेक्षा गर्न सकिएला र ?दोस्रो कारण जुन बेला आयोग बन्यो स्वयं यसका निर्माता नै यसको मुख्य प्रयोजनबारे स्पष्ट देखिन्नथे । द्वन्द्वका मुख्य पक्षहरू र सडकमा वकालत गर्ने मानवअधिकारकर्मी तथा कानुन व्यवसायीहरूको फरकफरक बुझाइ व्याप्त थियो । शान्ति प्रक्रियामा गएपछि सत्य निरूपण तथा मेलमिलाप आयोगको दुईवटा मोडेल र प्रयोग पाइन्छ । एउटा दक्षिण अफ्रिकाको र अर्को विघटित युगोस्लाभिया केन्द्रित युरोपेली । दक्षिणी अफ्रिकी मोडेल र प्रयोग बृहत् सामाजिक तथा राजनीतिक उद्देश्य अर्थात् मेलमिलाप प्राथमिक थियो भने युरोपेली प्रयोगमा संक्रमणकालीन न्यायको उद्देश्य प्रथम थियो । यसको मतलव यो होइन कि दक्षिण अफ्रिकाले संक्रमणकालीन न्यायलाई उपेक्षा गरेको थियो । संक्रमणकालीन न्याय केन्द्रित आयोग हेग मोडेलमा काम गर्छ । द्वन्द्वकालमा पीडितहरूको नियमित अदालत र प्रक्रियामा पहुँच पुग्दैन वा कम हुन्छ र निष्पक्ष न्यायबाट वञ्चित हुन सक्छन् । त्यसैले शान्ति स्थापनापछि बन्ने यस्ता आयोगको उद्देश्य र स्वरूप मेलमिलापभन्दा बढी न्याय र सजाय केन्द्रित हुन्छ साथै यो पनि सम्झनुपर्छ कि यो मोडेल अपनाएका मुद्दामा शान्ति स्थापना प्रायजसो अन्तर्राष्ट्रिय वा बाह्य हस्तक्षेपबाट भएको हुन्छ । यी दुवै मोडेल र प्रयोगको एउटा साझापन भनेको मानव अधिकारको गम्भीर उल्लङ्घनका घटनाप्रति संवेदनशील हुँदै मानवताविरुद्धका अपराधप्रति जिम्मेवार व्यक्तिले अपराधबोध गर्ने गराउने र भविष्यमा त्यस्ता घटना दोहोरिन नदिन राज्य र विद्रोही पक्ष दुवैले सार्वजनिक प्रतिबद्धता जाहेर गर्ने पनि हो । घटनाको सत्यतथ्य स्थापित गरिसकेपछि पीडकले सार्वजनिक रूपमा अपराध बोध गर्ने, भविष्यमा दोहोरिन नदिने र क्षमायाचनासहित मेलमिलाप गर्ने पनि हो । साथै पीडितलाई न्यायको अनुभूति हुने, उचित परिपूरण दिलाउने र ऊ स्वयंले हार्दिकतासाथ क्षमाशीलता देखाउने पनि हो । पीडकमा अपराधबोध, पीडितमा न्यायको अनुभूति र क्षमाशीलताको अनुपम उदाहरण दक्षिण अफ्रिकाले देखाएको छ । यसका लागि आयोगको नेतृत्व गर्ने व्यक्तिको सामाजिक प्रतिष्ठा र विश्वनियता पनि उत्तिकै महत्त्वपूर्ण हुन्छ । आर्कबिसप डेसमन्ड टुटुको व्यक्तित्वले नै त्यहाँ आयोगको आधा काम सहज बनाएको थियो, बाँकी त प्राविधिक थिए । डेसमन्ड कुनै कानुनका प्रमाणपत्रधारी थिएनन्, न राज्यका कुनै पूर्वहाकिम नै ।तेस्रो कारण, आयोगमा नेतृत्वका लागि कानुनले निर्धारण गरेको प्राविधिक योग्यता पनि उत्तिकै जिम्मेवार छ । कानुनले भन्छ, अध्यक्षको हकमा सर्वोच्च अदालतको न्यायाधीश वा पुनरावेदन अदालतको मुख्य न्यायाधीश भइसकेको, नेपाल न्याय सेवाको विशिष्ट श्रेणीको पदमा काम गरिसकेको वा सर्वोच्च अदालतको न्यायाधीश हुने योग्यता भएको व्यक्ति । यसले के पुष्टि गर्छ भने आयोगको मुख्य प्रयोजन अदालतीय हो । सायद यसले आयोगमा एउटा मनोविज्ञान पीडकलाई दण्डसजायको कठघरामा जाक्ने अर्को उन्मुक्ति दिलाउने मनोविज्ञानबीचको द्वन्द्वका कारण काम अघि नबढ्नु पनि हुन सक्छ । तर, योग्यताको यस्तो प्रावधान त राज्यको हाइरार्की मा सदाबहार रहने र जागिर खाने एउटा मेसो हो । यसले नेपालमा यदि कोही दक्षिण अफ्रिकाको जस्तो डेसमन्ड टुटु नै छन् भने पनि अयोग्य साबित गर्छ । मैले यो कुरा लेखिरहँदा आयोगका अध्यक्ष तथा सदस्यहरूप्रति कुनै अनादरभाव राख्न खोजेको होइन । अध्यक्ष भद्र व्यक्ति हुनुहुन्छ, सदस्यहरू पनि त्यस्तै होलान् । मेरो भनाइ आयोगको प्रयोजनसँग हो । कानुनसँग हो, कानुन निर्मातासँग हो । आयोगमा रहेका व्यक्तिसँग होइन ।यदि सत्य निरूपण तथा मेलमिलापलगायतका आयोगमा बारम्बार आइरहने अकर्मण्यता, अयोग्यता, निष्प्रभाविता र प्रयोजनहीनताको अन्त्य गर्ने हो भने सबैभन्दा पहिले यसको नेतृत्व र आयुक्तहरूको नियुक्तिको योग्यता र आधारमाथि गम्भीर रूपमा पुनर्विचार गर्नु जरुरी छ । पूर्वप्रशासक वा यस्तै कसैलाई राज्यको सुविधा र हाइरार्कीमा सदाबहार राख्न उपयुक्त योग्यता खारेज गर्नुपर्छ । यो पञ्चायतकालदेखिकै सत्ता दासत्वको लिगेसी हो । अर्को उत्तिकै महत्त्वपूर्ण कुरा पार्टीगत भागबन्डामा आधारित नियुक्ति र मनोनयन । यसले त राज्यका तमाम संस्थालाई खग्रास ग्रहणमा छोप्ने काम गरेको छ । यो बहुदलीय राजनीतिका नाममा नेताहरूको सामन्तीतन्त्र हो । यो पनि समाप्त हुनुपर्छ ।पार्टीगत भागबन्डाको कालो छायाबाट आयोगको अबको काम मुक्त हुने सम्भावना देखिन्न । किनकि आयोगको मुख्य काम अब प्रारम्भ हुने हो । अहिलेसम्मका काम त केवल घटनाको एकपक्षीय जानकारी संकलन मात्र हो । यसको तहकिकात, निरूपण र सार्वजनीकरण गर्न बाँकी नै छ । त्यसैका आधारमा दण्डसजाय, माफी, परिपूरणलगायतका काम आउँछन् । यो बेला एउटामाथि अर्को पक्ष हावी हुन गरिने प्रपञ्चबाट आयोग मुक्त हुनु जरुरी छ । लुकेर वा दबाबमा परेर यसबाट मुक्ति पाइन्न । आयोगको नेतृत्वको क्षमता र पहिचान यसैमा स्थापित हुनेछ ।"
चुनावको विकल्प छैन,"सरकारले स्थानीय तहको निर्वाचन घोषणा गरेलगत्तै चारैतिर खुशीको माहोल सिर्जना भएको छ । केही मधेशी दलको असन्तुष्टिलाई संबोधन गर्ने हो भने निसंकोच चुनाब पक्कापक्की जस्तै छ । जनता चोक चोकमा आफ्नो उमेद्वारको लख काटिरहेका छन् । समाज विकास र रूपान्तरणका लागि कुन उम्मेदवार असल बन्न सक्छ भन्नेमा सबैको ध्यान गएको छ । १८ वर्षदेखिको रिक्तताले जन्माएका खाडल पूरा गर्न पनि स्थानीय तहको निर्वाचन अपरिहार्य बनेको छ । सामाजिक विकास र रूपान्तरणका लागि चुनाव प्रथम सर्त हो । आफ्ना प्रतिनिधिले जसरी आफ्नो दु:खसुख बुझ्न सक्छन्, त्यो कर्मचारीले बुझ्न सक्ने कुरा पक्कै होइन । आफ्नो क्षेत्र बनाउन जति सरोकारवालालाई चासो र तदारुकता हुने गर्छ, अन्यलाई हुँदैन । अहिले परिस्थिति त्यस्तै बन्न पुगेको छ । त्यसैले पनि जनता आफ्नो उम्मेदवार छान्ने सुनौलो अवसर गुमाउन चाहन्नन् । यसका लागि सबै राजनीतिक दलको ध्यान पुग्न सकोस् । लामो समयदेखिको रिक्तता अन्त्य होस् । गोविन्द रिमाल गैंडाकोट ५, नवलपरासीसंसद्बाट पारित गराउन नसकिने अवस्थाको संविधान संशोधनको प्रस्ताव तत्काललाई स्थगन गर्नु सुखद पक्ष हो । किनकि यो संशोधन प्रस्तावले पारित गर्ने वा पारित गर्न नदिने सन्दर्भका बहसले समय बर्बाद मात्र पार्यो । आखिर मधेस केन्द्रित दल यसैलाई निहुँ बनाएर निर्वाचनका विपक्षमा उभिन खोजे तर पनि स्थानीय निर्वाचनलाई नै साधन बनाएर आफ्ना रणनीति पूरा गर्न सकिने अवस्थामा चुनाव एउटा राम्रो मञ्च बन्छ, मधेसवादी नेताहरूलाई । अर्को कुरा निर्वाचन आफैंमा आन्दोलन हो । त्यहाँ पनि जित र हार त हुन्छ नै । सबै दलले जित्दैनन् र सबै दलले हार्दैनन् पनि । निर्वाचनमा जसले लोकप्रियता दर्साउँछ, उसले सदैव जित्छ । अवसर र उपयोगवाद मात्रले अब जित हासिल गर्न कठिन सावित हुनेछ । र, निर्वाचन एउटा अचुक अग्निपरीक्षा पनि हो । तर, अरू दलले मधेसको जनमत हात पार्लान् भनेर निर्वाचन नै नचाहने कदम र सोच गलत हो । श्यामसुन्दर कुर्इंकेल कागेश्वरी मनोहरा, काठमाडौं असहज परिस्थितिका बाबजुद ढिलै भए पनि सरकारले स्थानीय तहको चुनावको घोषणा गर्नुले गणतान्त्रिक नेपालको प्रजातान्त्रिक अभ्यासमा आम नेपाली जनतालाई सहजताको महसुस भएको छ । केही मधेसी दलको विरोधका आवाजका बाबजुद विभिन्न क्षेत्रमा चुनावी चहलपहल सुरु हुनुले लाग्छ, कैयौं वर्षदेखि अधिकारविहीन स्थानीय तह अब अधिकार सम्पन्न हुँदै छ र जनताले पहिला जसरी प्रत्येक गाविस वा नगरपालिकामा एकजना व्यक्तिको भर परेर कार्यालयमा दैनिक परिआउने कामकाजमा ढिलासुस्ती खेप्नु नपर्ला । खिमराज गिरी मध्यनेपाल४, लमजुङनेपालमा करिब दुई दशकदेखि स्थानीय निकाय जनप्रतिनिधिविहीन बन्न पुगेको छ । कर्मचारीको भरमा स्थानीय निकायको कार्य गर्नुपर्ने भएकाले कर्मचारीलाई पनि कार्यभार बढेको छ भने स्थानीय सेवाग्राहीलाई पनि सेवा लिन असहज परिस्थितिको सामना गर्नु परिरहेको छ । यता २०७४ साल माघ ७ गतेभित्र स्थानीय, प्रादेशिक र संघीय तीनै तहको चुनाव गरिसक्नुपर्ने संवैधानिक बाध्यता छ । संविधानको कार्यान्वयनका लागि पनि नयाँ सीमांकनअनुसार स्थानीय तहको निर्वाचन गर्नैपर्छ । यतिबेला सरकारले आगामी वैशाख ३१ गतेका लागि स्थानीय तहको चुनावको मिति घोषणा गरेको छ । निर्वाचन आयोगले पनि चुनाव गर्न सकिने जनाउँदै बिदाका दिनहरूमा पनि कामलाई अगाडि बढाई आफ्नो तयारी गरिरहेकै छ । र, त्यसका लागि आचारसंहिता पनि लागू गरिसकेको छ । मधेसका अधिकांश जनता पनि चुनावकै पक्षमा रहेको कुरा उनीहरूले विभिन्न सञ्चार माध्यममा दिएका अभिव्यक्तिबाट प्रस्ट हुन्छ । तर, मधेसवादी दलहरू जो मधेसका समस्या समाधान गर्न भन्दै नितान्त क्षेत्रीय राजनीति गरिरहेका छन्, जसले चुनाव भाँड्न खोजिरहेका छन्, तिनीहरूमध्ये अधिकांश नेता र दल चुनावमा पराजित भएका हुन् । चुनावमा मधेसवादी दललाई मधेसी जनताले नै पराजित गर्छन् र अन्य दललाई जिताएर पठाउँछन् भने यसबाट हामी सर्वसाधारण जनताले के बुझ्ने ? मधेसी जनता मधेसी दलभन्दा बढी अन्य दललाई नै विश्वास गर्छन् भन्ने बुझ्नु गलत होला र ? हो मधेसी जनता पीडित छन् तर पीडित मधेसी मात्र छैनन्, दूरदराजमा बस्ने पहाडी, हिमाली पनि छन् । उनीहरूलाई सामान्य काम गर्न पनि घण्टौं हिंडेर अथवा थुप्रै भाडा खर्चेर धाउनुपर्ने बाध्यता छ । समग्र नेपाली जनताको भावना बुझ्ने हो भने यतिबेला चुनाव अपरिहार्य छ । तर, केही दलले चुनावका बारेमा भ्रम सिर्जना गरी अवरोध गर्न खोज्छन् भने तिनीहरूको सामना गरेरै भए पनि चुनाव गराएरै छोड्नुपर्छ । केही दल चुनावमा पराजित हुने डरले पनि चुनावमा जान चाहिरहेका छैनन् । के कुनै पार्टी हार्ने डरले चुनावमा नजाँदैमा चुनाव नै रोक्नु जायज हो ? नारायण अर्यालनेटा२, भर्माचौर गुल्मी स्थानीय तहको निर्वाचनको मिति तोकिएसँगै मुलुकभरि चुनावी रौनक छाएको छ । खासगरी जनता तथा दलका कार्यकर्तामा यस्तो हर्सोल्लास देखिएको छ । सँगसँगै मधेसी मोर्चाहरूको असन्तुष्टि पनि देखिएको छ तापनि ठूला दल तीव्र अभियानका साथमा आआफ्नो पार्टी विस्तारका कार्यमा अग्रसर भइसकेका छन् । एमालेले मेचीकाली अभियान छेडेको छ । उसले उच्च मनोबलका साथ पार्टी विस्तारका साथै आफ्नो नीति, कार्यक्रम र संविधानका उपलब्धि जनसमक्ष लैजाँदै छ । यस्तै कांग्रेसले पनि आन्तरिक पार्टी सुधार र विस्तारका साथै निर्वाचन केन्द्रित कार्यक्रम अगाडि बढाइरहेको छ । माओवादी केन्द्र, राप्रपा, फोरम लोकतान्त्रिक, खम्बूवान राष्ट्रिय पार्टीहरूले पनि निर्वाचन केन्द्रित कार्य आरम्भ गरिसकेका छन् ।जनतामा पनि उत्साह देखिएको छ । बूढापाका, वयस्क त त्यसै खुसी देखिएकै छन्, अझ जन्मेदेखि नै स्थानीय चुनावको मुख नदेखेका र स्थानीय चुनावमा भोट हाल्न त्यतिखेर उमेरै नपुगेका युवामा पनि उल्लास छाएको छ । स्थानीय तहमा निर्वाचन नहुँदा गाउँ अभिभावकविहीन बन्न पुगेको थियो । विकास निर्माणका काम ठप्प अवस्थामा थिए । सरकारद्वारा विनियोजित बजेटमा चरम भ्रष्टाचार भइरहेको थियो । कागजी बाटो, पुल, पार्क, भवन देखाएर गाउँको करोडौं विकास बजेट झ्वाम पारिरहेको अवस्था थियो । कतिपय ठाउँमा बजेट फ्रिज भइरहेको थियो । जन्मदर्ता मृत्युदर्तादेखि घरगाउँका झैझगडाको मिलापत्र गराउने, अंशबन्डामा सल्लाह र साक्षी बसिदिने, विकासका काममा निष्पक्ष भई अग्रसर हुने नेतृत्व नहुँदा समाज पथभ्रष्ट भइरहेको परिस्थिति थियो । एउटा कुनै सिफारिस लिनका निम्ति समेत दिनहुँ धाइरहनुपर्ने, अतिरिक्त खर्च गर्नुपर्ने आदि कुराबाट मुक्ति पाई हरेक नागरिकले सहजता र सरलता पाउने हुँदा सर्वसाधारण जनतामा उल्लास छाउनु स्वाभाविकै देखिएको छ । पार्टीका कार्यकर्तादेखि कुनै पार्टीमा पनि नलागीकन विशुद्ध समाजसेवा गर्दै आएका समाजसेवीमा पनि उत्तिकै खुसियाली छाएको छ । वडा सदस्य, वडा अध्यक्षदेखि गाउँपालिका, नगरपालिका, उपमहानगरपालिका र महानगरपालिकाका मेयर उपमेयरसम्म बन्न पाइने हुँदा उनीहरूमा विशेष खुसियाली छाएको छ । डा धनपति कोइरालाकावासोती, नवलपरासीबीस वर्षपछि घोषणा भएको स्थानीय निर्वाचन होला किन होलाको स्थितिमा कायमै छ । मधेसी मोर्चा कुनै हालतमा निर्वाचन हुन नदिन हरेक उपाय लगाइरहेको छ भने सरकार निर्वाचन गराइछाड्ने अडानमा छ । निर्वाचन गराउने सर्तमा सरकारलाई प्रमुख प्रतिपक्षी एमालेले भने साथ दिएको देखिन्छ । निर्वाचन आयोग आफ्नो तयारीमा जुटेको पनि छ । सम्पूर्ण राज्य संयन्त्र निर्वाचनका लागि खटिएका देखिन्छन् । तर पनि निर्वाचन हुने सुनिश्चितता कसैले गर्न सकेका छैनन् । सबै मतदाता निर्वाचन स्थलसम्म पुगेर मत खसाल्न उत्साही होलान् त ? मताधिकारको प्रयोग साँच्चै नै नागरिकको महत्त्वपूर्ण अधिकार हो भनेर सबै नेपाली मतदाताले बुझेका होलान् त ? निर्वाचन हुने स्थान, निर्वाचन विधि र प्रक्रिया, मतपत्रको रंग, छाप लगाउने तरिका, उम्मेदवारको सामाजिक योगदान, उसको राजनीतिक सिद्धान्त, उसले समाजलाई पुर्याएको योगदान, उम्मेदवार छान्दा ध्यान दिनुपर्ने कुरालगायतका संवेदनशील विषयमा मतदातालाई प्रशिक्षण गर्ने दायित्व कसको हो ? निर्वाचन भनेको मत खसाल्नु मात्र त होइन, सही नेतृत्व छान्नु पनि हो । त्यसैले निर्वाचन आयोगले भनेजस्तै निर्वाचन आयोग स्वयम्, राजनीतिक दल र तिनका कार्यकर्ताले मात्र निर्वाचनको माहोल बनाउन सक्दैनन् । जानकार सर्वसाधारण, मतदाता र स्थानीय सामाजिक संस्थासमेत परिचालित गरेर यो कार्य पूरा गर्न निर्वाचन आयोगले तत्परता देखाउनुपर्छ । शिक्षाचन्द्र आचार्यशनिअर्जुन३, झापा"
थितिलाई ठाउँमा ल्याउन स्थानीय चुनाव हुनैपर्छ,"अठार वर्षपछि स्थानीय चुनाव गर्ने सरकारी पहलप्रति प्रा पीताम्बर शर्मा जति उत्साही छन्, सामुन्नेका चुनौतीप्रति त्यत्तिकै गम्भीर । एकातिर २०५९ सालयता जनप्रतिनिधिविहीन स्थानीय तहहरुलाई पुनर्जागृत गराउनुपर्ने आवश्यकता, अर्कातिर नयाँ संविधानले परिकल्पना गरेको नयाँ स्थानीय संरचना कार्यान्वयन गर्नुपूर्व खोज्नुपर्ने राजनीतिक सहमति अझै टाढा रहेको विरोधाभास । यो दोहोरो परिवेशकै बीच सरकारले वैशाख ३१ को तिथिमा चुनाव गर्ने घोषणा गरेको छ । स्थानीय चुनावको आवश्यकता, यसका तगारा, संविधान कार्यान्वयन, संघीयताजस्ता विषयमा सुधीर शर्मा र बसन्त बस्नेतले प्रा शर्मासँग शनिबार बिहान गरेको करिब एक घण्टा लामो कुराकानीको सम्पादित अंश :स्थानीय तहको चुनाव घोषणा भएसँगै समर्थन र विरोधका स्वर आइरहेका छन् । तपाईंं कसरी हेर्दै हुनुहुन्छ ?अठार वर्ष भयो, स्थानीय चुनाव नभएको । स्थानीय चुनाव भन्ने पनि हुन्छ र भन्ने थाहै नपाई एउटा पुस्ता हुर्कियो । जवाफदेही अभावमा यसबीचमा खर्बौं नोक्सानी भयो । राजनीतिक दलहरूका कतिपय विकृति पनि यही चुनाव नभएका कारण मौलाउँदै गए । यी सबै रोक्न पनि चुनाव हुनैपथ्र्यो । तर चुनाव यस्तो बेला घोषणा हुन गयो, जुन बेला चुनावको औचित्यमाथि नै प्रश्न उठेको छ । देशभरि स्वीकार्यको मात्रा बढाएर जाने वातावरण बन्नुपथ्र्यो । यो सन्दर्भ नै धमिलिएको छ अहिले । एकातिर चुनाव नगरी नहुने अवस्था छ, अर्कातिर चुनाव भएर समस्या समाधान गर्नुको साटो झन् जटिलता पो थपिने हो कि भन्ने द्विविधा पनि छ । प्रदेश नम्बर २ मा चुनाव हुन गाह्रो छ । तराईका कतिपय ठाउँमा यो अवस्था छ । पहाडकै लिम्बूवानलगायत कतिपय ठाउँमा गाह्रो छ । एउटा प्रदेशमा चुनाव भयो, अर्को ठाउँमा भएन भने त्यसको वैधानिकतामाथि प्रश्न उठ्नेछ । मानिसले त्यसलाई विश्वास गर्ने कि नगर्ने ? हामी संघीयतातिर गइरहेको हो कि उल्टो बाटो गइरहेको ? यो समस्या सिर्जना भएको छ । समस्या समाधान नै गर्न नसकिने खालको होइन, तर समाधान गर्ने नियत प्राथमिक हुनुपर्नेमा आआफ्नो स्वार्थ हावी भएको छ । प्राथमिकता फरक पर्न गएको छ । संविधान कार्यान्वयन गर्ने, चुनाव गर्ने नियत नेतृत्वमा भइदिएको भए बाटाहरू निस्कन्थे । आखिर समस्या त पहिलेभन्दा घट्दै आएको हो नि । प्रदेशको सीमाकै समस्या पनि संवादबाट सुल्झिने बाटामै छ । तर एक थरीले प्रदेश नम्बर ५, ६ र ४ मा अड्किदिएपछि समस्या बल्झिहाल्यो । विवाद यसरी चर्काइयो कि मानौं प्रदेश भनेको बेग्लै देश हो । एउटा प्रदेशको अर्कोसँग छुवाछूत, बाराबार नै भइहाल्नेजस्तो गरियो । व्यापार, वाणिज्य, लेनदेन नै हुन नपाउने जस्तो गरी यहाँ देशका सर्वोच्च नेताहरूले नै व्याख्या गरिदिएपछि समस्या झन् चर्किने नै भयो ।प्रादेशिक सीमांकन र स्थानीय चुनावको विषयलाई अलगअलग ढंगले सोचेर निकास खोज्न सकिन्न ?एमालेदेखि मधेसवादी दलहरूसम्मका आआफ्ना अडानले यसमा काम गरेका छन् । जति लिन सकिन्छ, अहिल्यै लिइहाल्ने हो भन्ने भावना देखिएको छ । संघीयताको बहसलाई सुरुदेखि नै ढुंगामा कोरिने विषय ठान्दा यस्तो भयो । वास्तवमा यो त निरन्तर अभ्यासबाट परिष्कार गर्दै जाने कुरा हो । मधेसी दलहरूले पनि यसलाई थाती राखेर स्थानीय चुनावमा जाने, अनि त्यसभन्दा माथिको चुनावमा यसलाई राजनीतिक एजेन्डा बनाउने गर्दा पनि हुन्थ्यो । तर त्यसरी सोच्ने काम भएन ।संघीयताको बहस नै गलत ढंगबाट सुरु भएकाले अहिले त्यसका असरहरू यो प्रक्रियामा पनि देखिएका हुन् ?यी त्यसैको निरन्तरतामा आएका हुन् । संघीयतालाई हेर्ने दृष्टिकोण आआफ्नै छन् । पोखरामा पोहोर साहित्य महोत्सव हुँदा मैले यो कुरा उठाएको थिएँ । संघीयता बुझाउने तरिका फरकफरक पर्यो । कसैले बुझ्नै चाहेनन्, कसैले फरक बुझे । संघीयतालाई जातीयताका दृष्टिले मात्रै हेर्ने चलन अहिले पनि छ । जातीयता त एउटा पक्ष मात्रै हो । नेपाल राष्ट्रको विविधतालाई सम्मानसाथ कसरी हेर्न सिक्ने, अनि त्यसका आधारमा राष्ट्रको विकास गर्दै जाने भन्ने संघीयताको मुख्य प्रश्न हो । अहिले यो सोच नै धराशायी भएर गयो । जबकि यो संघीयताको निकै महत्त्वपूर्ण पाटो हो । शक्तिको निक्षेपीकरण भन्ने आधार नै नमानिदिएपछि गाह्रो भयो । समस्या के भइदियो भने, संघीयताको विषयलाई सैद्धान्तिक रूपमा लिएर आउने माओवादी, अनि व्यवहारिक रूपमा अघि बढाउने मधेसवादीले दोस्रो संविधानसभा चुनावमा जुन अवस्था बेहोरे, त्यसले यो संघीयताको मुद्दा ओझेलमा पार्यो । जुन वैचारिक आधारमा पहिलो संविधानसभाले संघीयताको विषय अघि बढायो, दोस्रो सभासम्म आइपुग्दा त्यो आधार धराशायी भइसकेको थियो । संघीयताविरोधी शक्ति हावी भइसकेका थिए, त्यस बेलासम्म । उनीहरूले पहिलो सभाबाट अघि बढाइएको संघीयताको सोचप्रति आफ्नो कुनै दायित्व, जवाफदेही छैन भन्ठाने । अब त समस्या अर्कोतिर गयो राष्ट्रको आत्मा कसले लिने ? म पढ्दै छु, देख्दै छु अहिलेका तर्कहरू नेपालको आत्मालाई कसरी नियन्त्रण गर्न सकिन्छ भन्नेतिर गएका छन् । खासगरी एमाले नेतृत्व वर्ग र कमल थापाहरूको सोच नेपालको आत्मामाथि कसले नियन्त्रण गर्ने भन्नेतिर उन्मुख छ । कहाँबाट कहाँ आइपुग्यो यो बहस ।राष्ट्रिय संकट आएकाले देशलाई बचाउनुपर्छ भन्ने लागेरै उहाँहरूले अग्रसरता लिएको पनि त हुन सक्छ नि, होइन र ?राष्ट्रिय संकट भनेको कसको संकट ? अमेरिकी राष्ट्रपति डोनाल्ड ट्रम्पलाई अदालतले अध्यागमनको विषयमा हराउँदा दिएको व्याख्या रोचक थियो । ट्रम्पले राष्ट्रिय सुरक्षामा आप्रवासीले खलल पुर्याएकाले कडा नीति लिनुपरेको प्रस्टीकरण दिएका थिए । अदालतले भन्दियो राष्ट्रको सुरक्षा भनेको कसको सुरक्षा ? सोचको स्वतन्त्रता, वाक् प्रकाशन स्वतन्त्रताको रक्षा नै राष्ट्रिय स्वतन्त्रताको रक्षा हो । जब तपाईं त्यो स्वतन्त्रतामाथि नै कुठाराघात गर्नुहुन्छ भने राष्ट्रको सुरक्षा कसरी हुन्छ ? जब तपार्इं नेपाल राष्ट्र भन्नुहुन्छ, त्यो कसको राष्ट्र ? कसका निम्ति राष्ट्र ? कस्तो इतिहास र संस्कार बोकेको राष्ट्र ? यस्ता प्रश्न पहिले उठ्दैनथे । त्यो जेलाई अहिले पहाडे राष्ट्रवाद भन्न थालिएको छ, त्यसअनुसार, वा अझै भनौं महेन्द्रीय राष्ट्रवाद, जसले आफ्नो भाषा, आफ्नो भेष, हाम्रो राजा हाम्रो देश भनायो, यो सोचद्वारा नै अघि बढ्ने राष्ट्रवादको वकालत गर्ने कि नेपालभित्र भएका दौरासुरुवाल, धोती, बख्खु वा जेसुकै लगाएका मानिसहरू पनि एउटै भावनामा बाँधिएर अघि जाने राष्ट्रवाद अपनाउने ? यस्ता प्रश्नमा विचार गर्ने होइन कि, राष्ट्रवादको हौवा मात्र पिटाएर जाने काम भयो । यो राष्ट्रवादी हौवाको जरो खोज्दै गयो भने त्यहाँ महेन्द्र भेटिन्छन् । महेन्द्रका सबै कुरा नराम्रा थिएनन् । तर यस्तो राष्ट्रवाद, जसले नेपालको एउटा तप्कालाई मात्र लिएर हिंड्यो, त्यो ठीक थिएन । त्यसैले राष्ट्र र राष्ट्रवादलाई कसरी परिभाषित गर्ने ? पुरानै इतिहास गाउने कि नयाँ चेतनाको आवाज सुन्ने भन्ने प्रश्न अहिले मुख्य बन्न गएको हो ।उसोभए परिवर्तनका मुद्दालाई बुझ्ने क्रममै एकरूपता भएन ?सुरुदेखि नै आफूलाई मिल्ने गरेर संघीयताको व्याख्या गरियो । प्रत्येकले त्यसै गर्दै गए । माओवादीहरू, जसले यी मुद्दा सैद्धान्तिक रूपमा ल्याए, कहिल्यै स्पष्ट गर्न सकेनन् । कहिले जातीयता उचाल्ने, कहिले केके उचाल्ने गरेर संघीयताको प्रश्न कमजोर बनाउने मौका दिए ।उसो भए तपाईंको विचारमा संघीयता स्थापित गर्नभन्दा पनि त्यसलाई असान्दर्भिक सिद्ध गर्ने हिसाबले यो चुनाव गर्न खोजिएको हो ?मुख्य कुरा शक्तिलाई जबसम्म तल्लो तहसम्म लगिन्न, तबसम्म जग बलियो बन्दैन । उत्तरदायी सरकार निर्माण गर्न सघाउ पुग्दैन । संविधानले स्थानीय तहलाई गरेको यो शक्ति निक्षेपणको पूरा पक्षमा म छु । अहिले प्रदेशको मातहत स्थानीय तह आउनुपर्छ भन्नेहरू स्थानीय तहका बारेमा प्रदेशले निर्णय गर्नुपर्छ भन्ने पक्षमा देखिन्छन् । प्रदेशले हल्लाउँदा हल्लिने, प्रदेशले जे गर भन्यो त्यो मान्ने स्थानीय निकाय हामीले चाहेको होइन । हामीले चाहेको त जनता, जहाँबाट शक्तिको उद्भव हुन्छ जहाँ शक्ति निक्षेप हुन्छ, त्यहींबाट शक्ति उद्भव गराउने हो । जनतामा जाने कुराप्रति अविश्वास गर्नु हुँदैन । लोकतन्त्रको सुन्दर पक्ष नै यही हो । स्थानीय चुनावको राम्रो पक्ष के हुनेछ भने अब चुनाव हुनेबित्तिकै स्थानीय तहले आफ्नो अधिकार आफैं माग्छ । विगतमा स्थानीय स्वायत्त शासन ऐन १८ महिना मात्र लागू हुन पायो । तर त्यो १८ महिनामा स्थानीय निकायले आफ्नो अधिकार यसरी सुनिश्चित गर्न खोज्दै थिए कि, अलिकति मात्रै बढी समय दिएको भए पनि निकै ठूलो उपलब्धि भइसक्थ्यो ।अहिले संघीय प्रदेश र स्थानीय तहले पाएका कतिपय अधिकार नै उस्तैउस्तै देखिन गएकाले पनि यो असन्तुष्टि आएको भनिन्छ नि ?उहाँहरूको तर्क के देखिन्छ भने स्थानीय तहलाई चाहिने बजेट प्रदेशले दिन नसक्ने भएकाले नै सिधै केन्द्रबाटै पैसा व्यवस्था गरिएको हो । यसो गर्दा स्थानीय तहमाथि प्रदेशको हैकम कम हुन्छ भन्नुहुन्छ । यसको निहितार्थ के हो ? यसको निहितार्थ के हो भने स्थानीय तहलाई हामीले नियन्त्रण गर्नुपर्छ भन्ने हो । यो त केन्द्रीकृत सोचाइ नै भयो ।मधेसकेन्द्रित दलहरूले प्रादेशिक सीमांकनको विषय नै मिलिनसकेकाले यही अवस्थामा स्थानीय चुनावमा जान नसकिने भन्दै आएका छन् । प्रदेश सीमांकन र स्थानीय तहको सम्बन्ध छ ?एक किसिमले छ । प्रदेशलाई राम्ररी सीमाबद्ध नगरी त्यसभित्र भएका स्थानीय तहको सीमा स्पष्ट नहुने भयो । कुन स्थानीय तह कुन प्रदेशमा पर्यो भन्ने विषय उठ्ने भयो । अहिले चुनावका लागि मात्रै भनेर तदर्थ तह मान्दिने हो भने आफ्नो मुद्दा लिएर जाने तर्क सही हुन्थ्यो । तर त्यो मान्ने मधेसी दल तयार छैनन् । जति लिन सकिन्छ, अहिल्यै हातहाती लिइहाल्ने भन्ने अघिको तर्क यहाँनेर पनि आउँछ । ढुंगामा लेखिएको विषयजस्तै ठानियो यसलाई । आफूप्रति विश्वास नहुँदा यस्तो हुन्छ । यही एजेन्डा लिएर तल जनतामा जाँदा मैले जितिनँ भने चुनावलाई व्यर्थै उधारो वैधता दिएजस्तो देखिने भयो । किनभने संविधानसभाको दोस्रो चुनावमा मधेसवादी नेताहरूको पराजयले उहाँहरूलाई त्यही अनुभूति दिलायो ।यसरी संघीयता पक्षधरहरूको मनमै स्थानीय तहले पाएका अधिकारका कारण प्रादेशिक प्रभाव कुण्ठित हुन गएको पर्दै जाने हो भने कालान्तरमा संघीयता नै तुहिने खतरा नबढ्ला ?त्यो डर छ । मधेसवादी दलले प्रदेशको अधिकार कम भयो भनी उठाएको कुरा सही हो । अहिलेको संविधानलाई विकासको दृष्टिले हेर्ने हो भने प्रदेशले स्थानीय तहलाई नियन्त्रण गर्ने एउटै मात्र तरिका छ, त्यो हो विकासको जुक्ति । प्रादेशिक विकासको जुक्तिका माध्यमबाट मात्रै उनीहरूले स्थानीय तहलाई आफ्नो प्रभावमा राख्न सक्छन् । प्रदेशका बारेमा होहल्ला गरेर मात्रै अब पुग्दैन, विकासको खाका पनि चाहिन्छ । त्यस्तो खाकाले स्थानीय तह, अनि त्यहाँका मानिसको सोचलाई समेत निर्देशित गर्न सकोस् । त्यो खाका, जसले स्थानीय तहलाई नियन्त्रण गर्न सक्छ । त्यसका लागि अहिले दलहरूले विविधताको सोचलाई पहिले आत्मसात् गर्नुपर्छ । जस्तो अहिलेको २ नम्बर प्रदेशलाई मधेसी पहिचानको भावनाले नै विकासतर्फ डोर्याउन सकिने सम्भावना छ । मधेसी दलहरूको सीमा के हो भने अहिले उनीहरूको पार्टीमा रहेको नेतृत्व वर्गले त्यसो गर्न सक्दैन । ती पार्टीको नेतृत्वमा मधेसको भूमिपति र जमिनदार वर्ग छ । विकाससँग उनीहरूलाई मतलब छैन । नाराका आधारमा शक्ति हत्याउने मात्रै हो । त्यहाँ गएर विकास गर्न खोज्दा धाँधली र भ्रष्टाचार हुन्छ, जुन अरूतिर पनि भइरहेको छ । अनि विकास डेलिभर गर्न नसकेपछि दोष त केन्द्रलाई दिनैपर्यो । यसरी केन्द्रलाई दोष थोपर्दै गएपछि मधेस अलगावमा पर्दै जाने स्थिति निर्माण हुन जान्छ । यो खतरनाक कुरा हो । मौकामा सचेत हुनुपर्छ ।संघीयताको मोडलबारे कुरा गर्दा अमेरिका र भारतको उदाहरण बढी आउने गर्छ । अमेरिकी, क्यानेडियनहरू राज्यले बढी खर्च गर्नेतिर हुन्छन् भने भारतीयहरू केन्द्रले तल बजेट दिने नीति अंगीकार गर्छन् । भारतले अपनाइरहेका कतिपय पक्षमध्ये यो कोअपरेटिभ फेडेरलिज्म पनि नेपालले सिक्न खोजेको देखिन्छ । तपाईंले कसरी हेर्नुभएको छ ?नेपालमा हुने कोअपरेटिभ फेडेरलिज्म नै हो । तर यसमा समस्या छ । केन्द्र तपार्इंप्रति उदार छ भने यसले काम गर्न सक्छ । केन्द्र उदार भएन भने बजेटमा उपेक्षा भइरहन्छ । नरेन्द्र मोदी प्रधानमन्त्री भएर आएपछि भारतमा किन योजना आयोग खारेजीको प्रस्ताव ल्याए ? किनभने योजना आयोगले कंग्रेस सरकार वा नेता भएका ठाउँमा बढी बजेट दियो, अरू ठाउँमा दिएन । केन्द्रसँग सम्बन्ध राम्रो नभएका प्रदेश गरिब भएर जाने अवस्था आयो । कोअपरेटिभ मात्रै होइन, संघहरूको मुख्य कुरा प्रतिस्पर्धा हो गुजरातले राजस्थानसँग प्रतिस्पर्धा गर्न सक्ने खालको ।अघि सुरुमा तपाईंहरूले संघीयतालाई हेर्ने लगायतका विषयमा देखिएका मदभेदहरू साँघुरिँदै गएका छन् भन्नुभयो, कसरी ?मधेसी मोर्चाले ११ बुँदे मागपत्रमा उठाएका कतिपय मुद्दा अब धेरै महत्त्वपूर्ण रहेनन् । नागरिकताकै कुरा हेरौं । अन्तरिम संविधानको प्रावधान कायम गरे उनीहरूलाई पुग्ने भयो । यो मुद्दा त मधेसीको मात्रै इस्यु थिएन, त्यसभन्दा ठूलो थियो । नागरिकताको मुख्य कुरा महिला र पुरुषलाई समान हैसियतका नागरिक हुन् कि होइनन् भन्ने थियो । पुरुषले बढी अधिकार पाउँदै गर्दा महिलाले कम पाए भन्ने विषय थियो । उठाउनु यसरी पथ्र्यो । अर्को, राष्ट्रिय सभामा समानुपातिक प्रतिनिधित्वको विषय थियो, अब त्यो जनसंख्यालाई केन्द्र मानेर, भूगोल पनि ध्यान दिएर हुने भयो । अब बाँकी रहेको मुख्य मुद्दा भनेको प्रदेशको सीमांकन, खासगरी ५ नम्बरको पुन: सीमांकन गर्ने विषय मात्र रहेको छ ।स्थानीय चुनावको वातावरण बनाउन भनेर राष्ट्रिय सभाको निर्वाचक मण्डलबाट गाउँ र नगरका प्रमुख, उपप्रमुख हटाउने सरकारी प्रस्ताव तपार्इंलाई कस्तो लागेको छ ?राजनीतिशास्त्रीहरूले यसलाई विस्तारमा हेरेका होलान् । गाउँ, नगरपालिकाका प्रतिनिधि त्यसमा हँुदा ती निकायको वैधता र स्वामित्वको दायरा बढ्ने हो । हटाउँदा घेरा सानो हुन्छ । पहिल्यै त्यसो गरेको भए बरु कुरै सकिन्थ्यो होला । पहिले कुन सैद्धान्तिक आधार र नियतमा त्यो अधिकार राखियो ? राष्ट्रपति, उपराष्ट्रपति चुन्ने राष्ट्रिय सभा, अनि त्यसलाई चाहिने इलेक्टोरल कलेजमा गाउँसम्मको प्रतिनिधि चाहिने भन्नुको तात्पर्य ती उच्च संस्थाहरूमा जनताको तल्लो निकायसम्म स्वामित्वबोध बढाउने भन्ने नै थियो । पहिले जुन आधारमा राखियो, अहिले त्यसैले पछ्याउने भयो ।जे भए पनि चुनाव गर्नका लागि यस्ता केही निर्णय लिनुपरे लिने भनी नेतृत्वले गर्दै गरेको तर्कलाई कसरी बुझ्नुहुन्छ ?स्थानीय चुनाव हुनुपर्छ । यो अनिर्णयका कारण स्थानीय तहको विकास रोकिनु हुन्न । स्थानीय तहको चुनाव नहँुदा नेपालको राजनीतिक परिपाटी नै एकांगी भइदियो । तल नेतृत्व चुनिएर विकास हुँदै माथि आउने जुन स्व:स्फूर्त प्रक्रिया हुनुपथ्र्यो, त्यो नै आजसम्म अवरुद्ध भइरह्यो । त्यसले राजनीतिमा जमिनदारी बढायो । हरेक पार्टीभित्र केन्द्रीय तहका केही नेताहरूलाई तल्लो तहबाट हाँक दिने कोही भएन । अब त्यो बनाउनुपर्छ । राजनीतिमा यसले ठूलो हलचल ल्याउँछ । थिति साह्रै बिग्रेर गयो । थितिलाई ठाउँमा ल्याउन अब स्थानीय चुनाव हुनैपर्छ । अर्बौंको बजेट खाएर कतै केही नगर्ने ? नयाँ प्रकारको नेतृत्वको उदय नै नहुने ? यो खतरा हो । केन्द्रबाट नेतृत्व बनाउने होइन, तलबाट खारिएर आउने यो प्रक्रिया १८ वर्ष अवरुद्ध भयो । अब नियमित हुनुपर्छ । पानी जमेर बसेको छ । त्यसलाई चल्न दिइयो भने नयाँ अक्सिजन आउँछ । अक्सिजन आएपछि नयाँ माछाहरू आउँछन् । लोकतन्त्र चलायमान हुन्छ ।संविधान कार्यान्वयनका लागि चरणबद्ध चुनावको समयसीमा कम छ, विकल्पहरू घट्दै छन् । प्राथमिकता क्रम निर्माण गरेर काम थाल्ने हो भने पहिले गर्ने के ?प्रादेशिक सीमांकन नै हो । यो समस्या सम्बोधन नगरी धरै छैन । त्यसबारे अहिल्यै सोच्नुपर्छ । अहिले त स्थगन गर्दै पन्छाउँदै लगिएको छ । तर सधैं पन्छाउन सम्भव छैन । मधेसलाई अलग्याएर स्थानीय तह चुनावको अर्थ छैन । स्थानीय जनताका लागि त यो चुनावको ठूलो अर्थ छ । राष्ट्रिय राजनीतिमा भने यो प्रश्न पन्छाएर अघि जाने ठाउँ छैन ।सीमांकनको माग सम्बोधन गर्न भनेर ल्याइएको संविधान संशोधन विधेयक त अघि बढाउनै यत्रो सकस छ । कसरी निकास होला ?संसद्मा प्रक्रिया पुर्याएर लगिएको प्रस्तावलाई तार्किक निष्कर्षमा पुग्न किन नदिने ? मैले बुझ्न नसकिरहेको कुरा यही हो । यो के प्रकारको लोकतन्त्रको परिकल्पना गरिएको हो ? सीमांकनका पक्षमा भोट खसाल्लान् कि विपक्षमा, त्यो अर्को कुरो भयो । भनेअनुसार कहिले होला, कहिले नहोला, तर प्रक्रियाप्रति त विश्वास गर्नुपर्यो । नेपाल राष्ट्रका सारा सत्य मलाई मात्रै थाहा छ भनेर मैले जिम्मा लिएर हुन्छ ? मलाई मात्रै थाहा छ, अरूलाई थाहै छैन भन्नु गलत हो ।उसोभए अब निकासको रोडम्याप के हुनुपर्ला ?रोडम्याप भनेकै बसेर कुरा गर्ने हो । त्यसबाहेक अर्को उपाय छैन ।त्यो त दलहरूले गरिआएकै छन् नि ?निचोड केही निकाले त ? समयसीमा तोकेर संविधान कार्यान्वयनको नेतृत्व लिइएको छ । यस्तो बेला कति गम्भीर र उत्तरदायी भएर काम थाल्नुपर्ने हो । तर यही बेला उहाँहरूका व्याख्याहरू अतिरञ्जित छन् । सार्थक संवादमार्फत् समाधानमुखी हुने काम भएको छैन । दुवै पक्षबाट यस्तै भएको छ ।"
गुणस्तरीय स्वास्थ्य सेवाका चुनौती,"स्वास्थ्य सेवा देशका नागरिकलाई आवश्यक पर्ने अत्यावश्यक सुविधामध्ये एक हो । पछिल्लो समय स्वास्थ्य सेवामा थोरै भए पनि सुधारका लक्षण देखिन थालेका छन् । दुई वर्ष पहिला गएको महाभूकम्पमा अंगभंग भएका हजारांै नागरिकलाई आफ्नै देशका चिकित्सकले सफलतापूर्वक उपचार गरेर देखाउनु यसको ज्वलन्त उदाहरण हो । गुणस्तरीय स्वास्थ्य सेवाका लागि देशको आर्थिक अवस्था, राजनीतिक स्थिरता, चिकित्सक तथा स्वास्थ्यकर्मीको दक्षता, अस्पतालहरूको भौतिक पूर्वाधार, बाटोघाटोको सर्वसुलभता, नागरिकको जनचेतना, स्वास्थ्यप्रतिको संवेदनशीलता, देशको शैक्षिक अवस्थादेखि लिएर स्वस्थ्यकर्मीको बोलीचाली जस्ता ससाना कुराको उत्तिकै महत्त्वपूर्ण भूमिका रहन्छ ।कुनै पनि मानिस अस्पतालमा आउँदा केही न केही पीडा, दर्द वा समस्या लिएर आउने गर्छ । अस्पतालमा जम्मा भएको भीड र कुनै मेलापर्व वा चाडबाडमा जम्मा भएको भीडको अन्तर्मनको कथा बेग्लै हुन्छ । कसैको छोराको क्यान्सर भएर अन्तिम अवस्थामा छटपटाइरहेको, कसैका श्रीमान्को मेरुदण्डको हड्डी भाँच्चिएर प्यारालाइसिस भएको, कसैको आमाबुबाको अन्तिम सास अड्केर आईसीयूमा छटपटाइरहेको, कसैको हड्डी भाँच्चिएर शल्यक्रिया गराउन हम्मेहम्मे परेको र कसैको मृगौला फेल भएर आर्थिक अभावमा महिनौंदेखि पिरोलिएको अवस्था अस्पतालमा सामान्य लाग्छन् । कुनै पनि सरकारी अस्पतालमा बिहान ६ बजेदेखि टिकटको लाइनमा बसेर टिकट पाइसकेपछि पनि थप दुई तीन घण्टा ओपीडीमा लाइन बसेपछि मात्र एउटा विशेषज्ञ चिकित्सकलाई जाँच गराउन पाइन्छ । चिकित्सकलाई भेटेपछि एक्सरे लगायत रगतको जाँच गराउनका लागि अर्को लामो लाइन बस्नुपर्ने बाध्यता हुन्छ । अन्तमा सबै रिपोर्ट जम्मा गरेपछि चिकित्सकलाई देखाउन अर्को कुनै दिन फेरि लाइन बसेर आउनुपर्छ । त्यो दिन पहिला जाँचेको डाक्टर उपस्थित नहुन पनि सक्छन् । रोग पत्ता लाग्ने वा नलाग्ने र सन्चो हुने वा नहुने अर्को पक्ष त बाँकी नै छ । यस्तो प्रतिकूल अवस्थामा मानिसमा खिन्नता, असन्तुष्टि र आवेग पैदा हुनु स्वाभाविक हो । त्यसकारण गुणस्तरीय उपचारको सुरुवात अस्पतालको पहिलो लाइनमा काम गर्ने कर्मचारीबाट सुरु हुन्छ । टिकट काट्ने काउन्टर, सोधपुछ कक्षदेखि लिएर अस्पतालमा काम गर्ने सुरक्षा गार्डको मीठो बोली बिरामीको उपचारका लागि पहिलो महत्त्वपूर्ण पाइला हो । तर धेरै अस्पतालमा यी कुराले त्यति धेरै महत्त्व राखेको पाइँदैन । बिरामीको उपचारमा प्रत्यक्ष संलग्न हुने चिकित्सकको व्यवहार बिरामीका लागि कति महत्त्वपूर्ण छ भन्ने कुराको विश्लेषण गर्नुपर्ने जरुरत नै छैन । रोगका बारेमा राम्रोसँग बुझाउँदा बिरामीले आधा रोग सन्चो भएको महसुस गर्छन् । चिकित्सकको दक्षता अर्को ठाउँमा छँदै छ । राम्रो दक्षता हँुदाहँुदै पनि स्पष्ट रूपमा सम्झाउन नसक्दा बिरामीहरू भित्रदेखि सन्तुष्ट नहुन सक्छन् । वास्तवमा भन्ने हो भने चिकित्सा पेसा आफ्नो र आफ्नो परिवारका लागि भन्दा दीनदु:खी र असहायका लागि हो भन्ने फराकिलो सोचाइ आत्मसात् गर्दा चिकित्सकलाई नै ठूलो सन्तुष्टि मिल्छ ।स्वास्थ्य सेवाको अर्को महत्त्वपूर्ण पक्ष भनेको चिकित्सकहरूको आफ्नै पीडा वा व्यथा हो । गुणस्तरीय स्वास्थ्य सेवा प्रदान गर्न खटिएका चिकित्सकको पनि आफ्नो परिवार, छोराछोरी, बुबाआमालगायत आफ्नो छुट्टै समाज हुन्छ । अरूलाई जस्तै चिकित्सकलाई पनि आफ्नो परिवार चलाउनुपर्नेदेखि लिएर आर्थिक व्यवहार बहन गर्नुपर्ने हुन्छ । यदि देशमा गुणस्तरीय स्वास्थ्य सेवालाई स्थापित गर्ने हो भने सरकारले चिकित्सकहरूलाई तल्लोस्तरको तलबभत्ता दिएर काममा रगडाउँदा परिस्थिति अनुकूल हुँदैन । कमसेकम दैनिक जीवनयापन गर्न आवश्यक पर्ने पारिश्रमिक समयअनुसार समायोजन गर्दै जाने हो भने चिकित्सकहरू एउटै अस्पतालमा बिहानदेखि साँझसम्म काम गर्ने मात्र नभएर पढाइ लेखाइलगायत अनुसन्धानमूलक काममा संलग्न भई गुणस्तरीय स्वास्थ्य सेवामा थप मद्दत मिल्ने अवस्था आउँछ । आजको दिनमा कुनै कुनै सरकारी तथा निजी अस्पतालले चिकित्सकहरूलाई अनेक बहानामा दैनिक ज्यालादारीमा काम गर्न बाध्य पारेको अवस्था छ । एउटा गए अर्को आउँछ भन्ने अत्यन्त संकीर्ण सोच अस्पतालले बनाउँदा चिकित्सकहरूको मनोबल घट्नुका साथै आफ्नो पेसाप्रति नकारात्मक सोच पैदा हुन थाल्छ । अर्को कुरा दक्षताभन्दा भनसुन र सिन्डिकेटको आडमा डाक्टरलाई छनोट गर्ने अनि सिनियर डाक्टरहरूले जुनियरहरूलाई सहयोगी वातावरण सिर्जना नगरिदिँदा अहिलेको अवस्थामा काम गर्न चिकित्सकलाई निकै गाह्रो छ । बिरामीको तर्फबाट नकारात्मक सोचाइ राखेर झैझगडा गर्ने, अस्पताल तोडफोड गर्ने, चिकित्सकहरूलाई अभद्र व्यवहार गर्ने, सोर्सफोर्स लगाएर बिरामी भर्ना गराउने, सकेसम्म सरकारी अस्पतालको सेवासुविधा नि:शुल्क गराउन खोज्नेजस्ता कार्यले दीर्घकालीन रूपमा फाइदा गर्दैन । कुनै बिरामीलाई अन्याय भएको रहेछ भने अड्डाअदालत तथा न्यायालयमा शिष्ट तवरले कुरा राख्न सकिन्छ । यस्ता कार्यले दुर्गम भेगबाट आउने सोझासाझा बिरामीलाई प्रत्यक्ष असर पार्छ । गुणस्तरीय स्वास्थ्य सेवा भनेको कुनै सम्पन्न व्यक्ति, समुदाय, परिवार र नेताहरूलाई मात्र नभएर गाउँगाउँमा बस्ने अति विपन्न परिवारका मानिससम्मको सहज पहुँचलाई मानिन्छ । देशको माथिल्लो ओहदामा काम गर्ने व्यक्तिलाई भने अस्पतालमा लाइन लाग्ने, बिल काट्नेदेखि लिएर भर्ना भएर उपचार गर्नसमेत कुनै झन्झट छैन । केवल अस्पतालमा मात्र आइदिनुपर्यो, अस्पताल प्रशासन पछि लागेर उपचार गर्ने जिम्मेवारी लिन्छ । यति मात्र नपुगेर विदेशका महँगा अस्पतालमा त्यो पनि सरकारी खर्चमा उपचार गराउनेको होडबाजी उत्तिकै बढी छ । यसो गर्दा नीतिनिर्माणमा बस्ने महानुभावले एउटा सामान्य मानिसलाई अस्पतालमा आएर उपचार गराउन कति गाह्रो र कष्टप्रद छ भन्ने कुराको महसुस गर्न सकेका हुँदैनन् र यस्ता अस्पतालको वृद्धि विकासमा ध्यान पुगेको हुँदैन । विदेशमा गएर उपचार नै नगर्ने भन्न खोजिएको होइन तर हाम्रो देशमा उपचार सम्भव भएसम्म सरकारी खर्चमा विदेशमा उपचार गर्नु कदापि राम्रो होइन । छिमेकी देश भारतमा मन्त्री, प्रधानमन्त्रीजस्ता व्यक्तित्व आफ्नै देशको सरकारी अस्पतालमा गएर जटिल प्रकृतिका शल्यक्रियासमेत गराउन तयार हुन्छन् भने हाम्रो देशमा पनि त्यो कुरा किन लागू गर्न सकिँदैन ? आफ्नै देशका चिकित्सक र अस्पताललाई भरोसा नगर्ने वा भरोसा गर्ने वातावरण नमिलाउने हो भने हाम्रो स्वास्थ्य सेवा कहिले गुणस्तरीय हुने अनि गुणस्तरीय बनाउन कसले पहल गर्ने ? त्यसकारण जटिल प्रकृतिका शल्यक्रिया पनि आफ्नै देशमा गर्ने हिम्मत गर्नुपर्छ, सरकारी अस्पतालहरूको सेवासुविधा र कार्यक्षमता बढाउनुपर्छ, अत्याधुनिक उपकरण प्रयोगमा ल्याउनुपर्छ, आफ्नै देशका चिकित्सकहरूको गुणात्मक शिक्षालाई ध्यान दिएर कार्यदक्षता र क्षमतामा वृद्धि गर्नुपर्छ, देशको चिकित्सा शिक्षा प्रणाली उच्चस्तरको हुनुपर्छ, स्वास्थ्य सेवा गरिब र असहाय जनताको पहुँचमा हुनुपर्छ र अन्तमा निजी अस्पतालमा लिने शुल्कलाई नियन्त्रण गरिनुपर्छ । कुनै पनि जनता आर्थिक अभावमा स्वास्थ्य सेवाबाट वञ्चित हुनु हुँदैन । अनि मात्र भोलिका दिनमा हामीले गुणस्तरीय स्वास्थ्य सेवाको आभास गर्नेछौं । गुणस्तरीय स्वास्थ्य सेवामा अरू केही गहन विषय पनि जोडिएका छन् । केही प्रतिशत मानिसमा हाम्रा अस्पताल र चिकित्सकप्रति नकारात्मक सोचाइ भएको पाइन्छ । सरकारी अस्पतालका चिकित्सक ठग्न बसेका हुन् र निजी अस्पतालका चिकित्सक कमाउन बसेका हुन् भन्ने संकीर्ण विचार समयसमयमा बाहिर आउँछन् जुन सही होइन । त्यस्तै, देशको कुनै भागमा सडक दुर्घटना भएर हातखुट्टा भाँच्चिएका बिरामीलाई एम्बुलेन्सले आफू अनुकूलका अस्पतालमा लाने प्रवृत्ति छ । यो अवस्थामा त्यस्ता अस्पतालले कि सर्वसुलभ मूल्यमा उपचार गर्न जरुरी छ, होइन भने सडक दुर्घटनामा परेका बिरामीलाई सरकारी अस्पतालमा उपचार गर्ने नियम बनाउनुपर्छ ।"
उपचार पाउन दुई दिन पैदल,"रामेछाप नागरिकलाई सुलभ रूपमा स्वास्थ्य सेवा उपलब्ध गराउने सरकारी अभियान जिल्लाको पश्चिमी भेगका बासिन्दासम्म पुग्न सकेको छैन । हिलेदेवीका बासिन्दा चिकित्सकको मुख देख्नै दुई दिन हिँड्नपर्ने बाध्यतामा छन् । डाक्टर नजिकै छैनन्, दुई दिन माया मारेर मन्थली पुग्नुपर्छ, स्थानीय पूर्णसिं योञ्जन भन्छन्, गाउँमा स्वास्थ्यकर्मी भेटिन गाह्रो छ, भेटिए पनि रोग निदान गर्नै उनीहरूको क्षमताले पुग्दैन । काभ्रेमासीमा जोडिएका लखनपुर र गुन्सीबाट मन्थली पुग्न स्वस्थ मानिसलाई २ दिन लाग्छ, बिरामीलाई अझ बढी । बिरामीलाई मन्थली जानुभन्दा काठमाडौं नजिक पर्छ । लखनपुरबाट मन्थली जान सहज सडक छैन । हामी भगवान् भरोसामा बाँचेका छौं, हिलेदेवीका कान्छा मोक्तान भन्छन्, सामान्य पढेर आउनेले हचुवाका आधारमा दिएको औषधिको भर पर्नुपरेको छ । बिसेक भए भइहाल्यो नत्र मर्नुको विकल्प छैन । गुन्सीका हीरा श्रेष्ठ पश्चिमी रामेछापका बासिन्दा बिरामी पर्दा डाक्टरको मुख नदेखी मर्न बाध्य रहेको सुनाउँछन्् । हिउँदमा पनि गाडी नचल्ने ठाउँ छन्, त्यस्तो दुर्गम क्षेत्रमा बिरामी परे मर्नुको विकल्प छैन, उनले भने । जटिल अवस्थाको प्रसूति गराउनुपर्ने महिलालाई बोकाएर अस्पताल लैजान नसकिएको श्रेष्ठको भनाइ छ । न एम्बुलेन्स न हेलिकप्टर, गरिबको रोग निदान कसरी हुन्छ ? आर्थिक अवस्था कमजोर भएकाले उक्त क्षेत्रमा उपचारका लागि हेलिकप्टरमा उड्ने बिरलै छन्, उनले भने ।एउटा निर्वाचन क्षेत्रमा कम्तीमा एउटा प्राथमिक स्वास्थ्य केन्द्र स्थापना गर्ने सरकारको नीति छ । जिल्लाको २ नम्बर निर्वाचन क्षेत्रको स्वास्थ्य केन्द्र गेलुमा राखिएको छ । गेलु मन्थलीबाट १० किलोमिटर र खिम्तीबाट ५ किलोमिटरको दूरीमा पर्छ । मन्थली र खिम्तीमा प्राथमिक स्वास्थ्य केन्द्र छन् । खिम्तीसँग सीमा जोडिएको गेलुमा पहुँचको भरमा सेवा केन्द्र राखिएको हो । हाम्रा बोल्ने नेता थिएनन्, जो शक्तिमा थिए उनले उतै राखे, मोक्तान भन्छन्, सरकारी नीति पालना गरिएको छैन । गुन्सी, लखनपुर, दोरम्बा, टोकरपुर, गौस्वारा, दिमीपोखरी, हिलेदेवी, राकाथुम, खनियापानी, मझुवा, भीरपानी, खाँडादेवी, गागल, माकादुम, पिङ्खुरीलगायत गाविसवासी चरम समस्यामा छन् ।आफ्नो घरगाउँका नागरिक प्रभावकारी उपचार पाउनबाट वञ्चित रहेकोमा खाँडादेवी घर भएका चिकित्सक नवीन सिञ्जाली मगर चिन्ता प्रकट गर्छन् । स्वास्थ्य संस्थामा नलगी जबर्जस्ती सुत्केरी गराउने गरेको पनि पायौं, उनले भने, त्यसरी सुत्केरी गराउँदा कतिपयको पाठेघर खसेको र फोहोरको कारण संक्रमण भएको भेटिएको छ । सिञ्जालीले दुर्गमका नागरिकलाई स्वास्थ्य सेवा सहज बनाउन जिल्लाको पश्चिमी केन्द्र सञ्चालनमा ल्याउनुपर्नेमा जोड दिए । कयौं दिन म घर जाँदा पीडाजनक अवस्था देखेको छु, उनले भने, उपचार नपाउने अवस्था कहालीलाग्दो छ । जिल्ला परिषद्ले खाँडादेवीको गाल्वामा केन्द्र स्थापना गर्न पटकपटक सिफारिस गरेको थियो । स्वास्थ्य कार्यालय प्रमुख डा प्रकाशप्रसाद शाहले एउटै निर्वाचन क्षेत्रमा पनि एकभन्दा बढी प्राथमिक स्वास्थ्य केन्द्र सञ्चालन भएका थुप्रै उदाहरण देखाए । पश्चिमी रामेछापमा साँच्चिकै असुविधा छ, उनी भन्छन्, सरकारले निर्णय नगर्दासम्म हामी केही गर्न सक्दैनौं ।"
कमाउन गएका छोरा घाइते,"इटहरी १३ महिनाअघि रोजगारीका लागि मलेसिया गएका मोरङको सुन्दरदुलारी नगरपालिका९ का ३३ वर्षीय हरि उराव हलचलै गर्न नसक्ने अवस्थामा घर फर्काइएका छन् । परिवारले ऋण काढेर छोराको उपचार गरिरहेको छ । उनलाई नोबेल अस्पताल भर्ना गरिएको छ । मलेसियामा काठको काम गर्ने उनी दुई तलाबाट खसेका थिए । त्यसक्रममा उनको गर्धनको हड्डी भाँच्चिनुका साथै कम्मरमुनिको भाग नचल्ने भएको छ । उनकै कमाइले पालिएको चार जनाको परिवार अब उपचारखर्च जुटाउन भएको छाप्रो पनि बेचेर सडकमा आउने अवस्थामा पुगेको छ । मुस्किलले ५०६० हजारमा झुप्रो बिक्री हुन्छ होला, पत्नी जहरूले भनिन्, बाँकी जीवन कसरी गुजार्ने भन्ने पीडा थपिएको छ । १ लाख ६० हजार रुपैयाँ तिरेर मलेसिया उडेका हरिले साहूलाई अझै ४० हजार रुपैयाँ तिर्न बाँकी छ । उपचारका लागि ऋण काढिएको थप डेढ लाख खर्च भइसकेको परिवारले जनाएको छ ।मलेसियाली कम्पनीले उनलाई स्थानीय पाकर सुल्ताना फतिमा अस्पतालमा झन्डै एक साताको उपचारपछि घर फर्काइदिएको हो । उपचार खर्च र दुर्घटना बिमाको रकम पाएका छैनन् ।"
"कतै कालोपत्र, कतै रेखांकन","पोखरा पूर्वपश्चिम जोड्ने राष्ट्रिय गौरवको मध्यपहाडी लोकमार्ग निर्माणका लागि पश्चिमका विभिन्न जिल्लामा धमाधम काम भइरहेको छ । कतै सडकमा सार्वजनिक बस पनि गुडिसकेका छन् त कतै कालोपत्रेसमेत भएको छ । कास्कीमा भने पूर्वी खण्डमा उपयुक्त रुट खोज्दै रेखांकनको काम भइरहेको छ ।मध्यपहाडी (पुष्पलाल) लोकमार्ग आयोजनाका डिभिजनल इन्जिनियर माधव महतका अनुसार लमजुङ सीमाको करापुटारबाट लेखनाथको बेगनास ताल निकाल्ने रेखांकनको परिकल्पना गरिएको थियो । तर, त्यो रुटमा धेरै घर तथा बजार क्षेत्रसमेत पर्ने भएकाले रुट परिवर्तन गर्नुपरेको छ । करापुटारबाट मादी नदी किनारको भगवतीटार, भैंसे हुँदै पोखराको माथिल्लो भाग (कसेरी माथि) विजयपुर खोला पार गरी मनिपाल शिक्षण अस्पताल नजिकै निकाल्ने योजना छ । त्यहाँबाट भलाम र कालीखोला क्रस गरी बाटुलेचौर हुँदै सेती नदीपारिको तल्लो हेम्जामा पुर्याई पोखराबागलुङ राजमार्गमा जोडिने उनले बताए । सकभर कम बस्ती र छोटो रुट बनाउने प्रयासमा छौं, महतले भने, यसका लागि सर्भे र फिल्डवर्क भइसकेको छ । एक महिनामा प्रतिवेदन आएपछि निर्माण सुरु हुनेछ । कतैकतै स्थानीयले विरोध जनाएकाले समस्या आएको उनले बताए । कास्की खण्डको पश्चिम क्षेत्रमा भने पोखराबागलुङ राजमार्ग नै परेको छ । झन्डै साढे दुई दशकदेखि सञ्चालनमा आएको राजमार्ग अहिले एक लेनको मात्रै छ । त्यसलाई मध्यपहाडीको मापदण्ड अर्थात् दुई लेनको बनाउन डीपीआर अन्तिम चरणमा पुगेको डिभिजनल इन्जिनियर बद्री शर्माले बताए । अहिले राजमार्गको रुट परिवर्तन हुने कुनै योजना छैन । भएकै सडक स्तरोन्नति गर्ने हो, उनले भने, अहिले पुरानै निकाय (डिभिजन सडक कार्यालय पोखरा र बागलुङ) ले सडक मर्मत गरिरहेका छन् । टिप्पणी उठाएर हाम्रो योजनामा ल्याएपछि काम थाल्छौं । लुम्ले गाविसको ढाँवा तथा सल्यानको नयाँपुल क्षेत्रमा सडक भासिने समस्या छ । त्यसको दीर्घकालीन समाधान नदेखिएको उनले बताए । दुर्गम पहाडी क्षेत्रमा बन्ने राजमार्गले थप सडक सञ्जालको विस्तार हुने उद्योग वाणिज्य महासंघका पूर्वअध्यक्ष आनन्दराज मुल्मी बताउँछन् । लोकमार्ग निर्माणसँगै बसाइँसराइ रोकिने, पहाडी क्षेत्रमा मौसमअनुसार उत्पादन हुने, अहिलेका व्यापारिक केन्द्र थप विकास हुने, सहरमा चाप कम हुने उनले बताए । प्राकृतिक स्रोतको उपयोग र संरक्षण भएर उत्पादनमा टेवा मिल्ने विश्वास छ, उनले भने, पहाडी क्षेत्रका नदीनालाबाट विद्युत् उत्पादनमा सहज र लागत पनि कम हुनेछ । गोरखामा राजमार्गको ट्रयाक चौडासँगै १३ किलोमिटर खण्ड कालोपत्रेको तयारी सुरु गरिएको छ । धादिङ सीमा आरुघाट बजारदेखि तान्द्राङको ओख्लेसम्म यसै वर्ष कालोपत्रे गर्ने आयोजना पश्चिम खण्डका प्रमुख सूर्य भाटले बताए । कालोपत्रेका लागि टेन्डर प्रक्रिया अघि बढेको छ । धादिङ जोड्ने आरुघाट र लमजुङतर्फ चेपेघाटमा पक्की पुल निर्माण भइसकेकाले सवारी साधन गुड्न थालेका छन । घ्याम्पेसालदेखि निबेलसम्मको २६ किलोमिटर र पालुङटारदेखि चेपेसम्मको ३५ किमि खण्ड विस्तारसँगै स्तरोन्नतिको काम भइरहेको छ । निबेलदेखि पालुङटारसम्मको २९ किमि क्षेत्र भने ११ किलोछेवेटारभालुस्वाँराबारपाक सडक आयोजनाले मर्मत सुधारको काम गरिरहेको छ । उक्त खण्ड पनि मध्य पहाडीलाई हस्तान्तरण भएपछि चौडा पार्ने काम गरिने भाटले बताए । जिल्लामा मध्यपहाडीको करिब ६३ किमि सडक क्षेत्र पर्ने अनुमान छ । ठाउँठाउँमा सामुदायिक वन पर्ने भएकाले मुद्दा चलेको र टुंगो लागेपछि मध्यपहाडीले स्तरोन्नति गर्ने तयारी गरिएको हो । आरुघाटतर्फ बूढीगण्डकी जलविद्युत् आयोजनाको डुबान क्षेत्रमा पर्ने १८ किमि सडकको नयाँ ट्रयाक खोल्नुपर्ने भएकाले सर्भे भइरहेको छ । धादिङको आखुखोलाबाट आर्खेतआरुपोखरी हुँदै तान्द्राङको टारीफाँट जोड्ने गरी नयाँ ट्रयाक बनाउने योजना छ, भाटले भने ।लोकमार्ग निर्माणले बागलुङवासीको आशा जगाएको छ । लोकमार्गनजिक बस्ती सर्ने क्रम तीव्र छ । लोकमार्गको १ सय ३७ किलोमिटर खण्ड बागलुङमा मात्रै पर्छ । सडक विस्तार कार्य तीव्ररूपमा अघि बढाइएको लोकमार्ग बागलुङ सडकखण्ड प्रमुख डिभिजन इन्जिनियर बद्रीप्रसाद शर्माले बताए । बागलुङदेखि २५ किलोमिटर पश्चिमतर्फ पर्ने बिहुँको घोडाबाँधेदेखि हटियासम्मको २० किलोमिटर खण्ड कालोपत्रे भइसकेको छ । बाँकी खण्डमा पनि विस्तार र कालोपत्रेका लागि ठेक्का सम्झौता भइसकेको उनले जानकारी दिए । निर्माणाधीन बुर्तिवाङ नयाँ सहरी आयोजना समेतको काम तीव्र रूपमा अघि बढाइएको आयोजनाका प्रमुख इन्जिनियर प्रवीणप्रताप अधिकारीले बताए । मध्यपहाडी लोकमार्ग र नयाँ सहर विकासको तीव्रताले गर्दा मानिसको आकर्षण ह्वात्तै बढेको छ, उनले भने, बागलुङको नमुना सहरका रूपमा बुर्तिवाङलाई विकास गर्दै छौं । सडक खुलेलगत्तै ४० लाख रुपैयाँ लगानी गरी होटल सञ्चालन गरेको बिहुँ ६ रिजालचोककी हस्तकला घर्तीमगरले बताइन् । मध्य पहाडी लोकमार्गले बागलुङलाई ठूलो फाइदा पुर्याउने अपेक्षा गरिएको उद्योग वाणिज्य संघ बागलुङका अध्यक्ष दयाराम भारीले जानकारी दिए । लमजुङमा ४ मध्ये ३ खण्डको निर्माण दु्रत गतिमा भइरहेको छ । गोरखाको पालुङटार ठाँटीपोखरी हुँदै ओख्लेपानी चेपेनदी तरेर लमजुङको धमिलीकुवा गरमबेंसी प्रवेश गर्ने लोकमार्ग पाउँदी, सुन्दरबजार, किरिन्चे, थानसिङ, रातामाटा, पिस्तीखोला, भोर्लेटार, रामबजार भएर रुदी र मादीको सीमा कास्की प्रवेश हुन्छ । करिब ४१ किमिमध्ये साढे ९ किमि चेपेनदीपाउँदी खण्डको धमिलीकुवा गरमबेंसी, १६ दशमलव २ किलोमिटर किरिन्चेरातामाटा खण्डको बीचभाग र ७ किमि रातामाटाभोर्लेटाररामबजार खण्डमा काम भइरहेको छ । ८ किलोमिटर पाउँदीकिरिन्चेसम्मको भने ठेक्कापट्टा भइनसकेको इन्जिनियर सन्तोष थापाले बताए । सुन्दरबजारको बीचबाटै विभागले सर्भे गरेपछि स्थानीय आन्दोलित छन् । उनीहरूले बजार छलेर सडक लैजान माग गरेको संघर्ष समितिका संयोजक गालु मियाँले बताए ।बज्रगुरुद कञ्चनजंघाशंकरमाली जेभीले निर्माण गरिरहेको चेपेनदीपाउँदी खण्डको २० प्रतिशत काम सकिएको छ । स्थानीय लक्ष्मीप्रसाद चिलुवालका अनुसार सडकले ठूलो भाग ओगट्ने भएपछि धेरैलाई सुकुम्बासी बनाउने खतरा बढेको छ । दायाँबायाँ ३१३१ मिटर कायम हुने भएपछि हामी सुकुम्बासी हुने भयौं । सडकछेउमा भूकम्पले भत्किएको घरको क्षतिपूर्ति पुनर्निर्माण प्राधिकरणले कि सडक विभागले दिन्छ ? अन्योलमा छौं, उनले भने । सुचन्दशंकरमालीखानी जेभीले निर्माण गर्दै आएको किरिन्चेरातामाटा खण्डमा ३५ प्रतिशत र रातामाटाभोर्लेटाररामबजार खण्डमा १० प्रतिशत काम सकिएको इन्जिनियर थापाले बताए । उनका अनुसार गत असारबाटै काम सुरु भएको चेपेनदीपाउँदी खण्डको प्रारम्भिक कार्य ०७५ चैतभित्र सक्ने लक्ष्य छ । अरू दुई खण्ड ०७६ जेठ मसान्तसम्मा सक्ने सम्झौता छ । सडक निर्माणमा कम्तीमा ३ सय कामदार परिचालन भएको उनले जानकारी दिए । रातामाटाभोर्लेटाररामबजार खण्डमा काम अघि बढाएको भनिए पनि तल्लो खण्ड भोर्लेटार क्षेत्रमा विवाद छ । बजारको बाहिरी क्षेत्रबाट सर्भे गरिएकोमा केही स्थानीयले बीचबाट सडक लानुपर्ने भनेपछि विवाद बढेको छ । भित्री भागबाट सडक लगिए बजारको संरचना भत्किने र अस्तित्व समाप्त हुने भन्दै बहुसंख्यक नागरिकले बस्तीबाहिरबाटै सडक निर्माण गर्नुपर्ने बताएका छन् । निर्माण कम्पनीका साइड प्रतिनिधि भुवन कार्कीले विवादका कारण बजारतर्फ सडक निर्माणकार्य अघि बढाउन नसकेको र जंगलतर्फ अघि बढाइएको बताए । मध्यपहाडी लोकमार्ग भोर्लेटार सरोकार तथा समन्वय समितिका अध्यक्ष प्रेमलाल श्रेष्ठले विकासका नाममा बजारका बासिन्दालाई सुकुम्बासी बनाइन नहुने बताए । बस्तीबाट लगिए करिब आधा किलोमिटर घुमाउरो पर्ने, ३ सय बढी घरहरू भत्किने, पाखुरीचोकबाट मिदिमखोलासम्मको करिब साढे १ किलोमिटरमै ५ वटा घुम्ती पर्ने, घुमाउरो बाटोले जग्गा धेरै लिने, ग्रेडिङ मेन्टेन मा समस्या आउने भएकाले बजार बाहिरी क्षेत्रबाटै बाटो लानुको विकल्प नभएको उनले बताए । डिभिजनल इन्जिनियर माधव महतले सडक निर्माण गर्दा बहुसंख्यक जनतालाई मर्का नपर्ने हिसाबले हेरिएको बताए । खाली जग्गा रोजेका छौं, उनले भने, कहीँ कतै पर्न सक्छन् । राज्यले तोकेबमोजिम क्षतिपूर्ति दिइनेछ । (लालप्रसाद शर्मापोखरा, सुदीप कैनीगोरखा, पूर्ण बिकेबागलुङ र आश गुरुङलमजुङ)"
जानाजान सम्बन्ध विच्छेद,"खोक्लिङ (ताप्लेजुङ) खोक्लिङ ३ का तारा साँवा र चन्द्रकलाले अदालतमै गएर सम्बन्ध विच्छेद गरिसके । उनीहरू अब कानुनी रूपमा दम्पती रहेनन् । तर, व्यवहार फरक छ । पतिपत्नीकै रूपमा सँगै बस्छन् । चन्द्रकला खाना पकाउँछिन्, घरधन्दा सम्हाल्छिन् । तारा पशुचौपाया स्याहार्छन् । अलैंची बगानको हेरचाह गर्छन् । २०५१ फागुनमा नौमती र च्याब्रुङ बजाएर, जोर नाल बन्दुक पड्काउँदै लिम्बू संस्कारअनुसार उनीहरूले बिहे गरेका थिए । त्यो सम्बन्ध व्यावहारिक रूपमा अझै कायम छ । सँगै जिउने र मर्ने कसम खाएका दुवैले व्यवहारमा आफूलाई त्यसरी नै प्रस्तुत गरिरहेका छन् । तर, कानुनी रूपमा भने २०६७ मै यो सम्बन्ध तोडिएको छ । चन्द्रकलाको अनुरोधमा जिल्ला अदालत ताप्लेजुङले दुई जनाको सम्बन्ध विच्छेद गरिदिएको हो । दुई छोराछोरीका अभिभावक रहेको यो दम्पतीले रिसइबी, झैझगडा भएर सम्बन्ध तोडेको भने होइन । वैदेशिक रोजगारको मोहले त्यसो गरेका हुन् । ताराले हङकङ जाने मौका पाउने भए । गाउँमा बसिरहनुभन्दा उतै जाने निधो गरे । चन्द्रकलाले पनि त्यो निर्णयमा साथ दिइन् । हङकङ जान चन्द्रकलासँग सम्बन्ध विच्छेद गर्नुपर्ने थियो । हङकङ आईडी भएकी युवतीसँग विवाह गर्नुपथ्र्यो ।त्यही प्रयोजनका लागि चन्द्रकलाले पतिले कुटपिट गर्ने, दुव्र्यवहार गर्नेजस्ता समस्या दर्साउँदै छोडपत्रका लागि निवेदन दिइन् । छोराछोरी बाबुले नै हेर्ने गरी भएको छोडपत्र अहिलेसम्म पनि लागू छ । दुर्भाग्य, तारा चन्द्रकलालाई छाडेर जान पाएनन् । मलाई लैजाने भनेकी युवतीको मृत्यु भयो । त्यसपछि उता जाने योजनामा पूर्णविराम लाग्यो, ताराले भने, उता पनि सम्बन्ध जोडिएन । यता पनि कानुनी रूपमा जोडिएको छैन । दुई छोरा प्रज्वल र पूजन पनि सँगै छन् । कानुन व्यवसायी राम थापाका अनुसार पछिल्लो समयमा यसरी जानाजान छोडपत्र गर्नेको संख्या बढिरहेको छ । धेरैले मेल नभएरै छोडपत्र गरेका छन्, उनले भने, स्वार्थका लागि केहीले यसरी सम्बन्ध तोडेको कागज बनाउने गरेका छन् । तारा दम्पतीलाई अब फेरि सम्बन्ध जोड्नका लागि गाविसमा गएर विवाह दर्ता गर्नुपर्छ । पहिले छोडपत्र गर्दा छोराछोरीको अभिलेख हुने भएकाले उनीहरूका विषयमा केही समस्या नहुने उनले बताए ।"
संकटमा लाटोकोसेरो,"पाल्पा तानसेनस्थित हाइटलेक होटलको छतमा काग झुम्मिएर कराउन थाले । होटल स्टाफ छतमा उक्लिए । त्यहाँ गोठे लाटोकोसेराको बच्चा देखिए । धेरै पटक यस्ता बच्चा देखिसक्यौं, होटल व्यवस्थापक रामप्रसाद खनालले भने, समय भएपछि आफैं उड्छन् ।तानसेनकै वसन्तपुरको एक घरको छतमा पनि गोठे लाटोकोसेरोको बासस्थान छ । कसैले नचलाउने भएकाले उनीहरू हुर्कंदै गएका छन् । तर, यिनको संरक्षण कसैबाट हुन सकेको छैन । भुवनपोखरीका रामप्रसाद पाण्डेयका अनुसार घरको छत र कोप्चो परेको स्थानमा बस्न रुचाउने लाटोकोसेरो पहिले छ्याप्छ्याप्ती देखिन्थे । अहिले देखिन छाडे, उनले भने, संरक्षण गर्ने निकाय को हो, थाहा भएन । संरक्षण नहुँदा लाटो कोसेराको अस्तित्व संकटमा छ । चोरी सिकार र अवैध व्यापारमा वृद्धि हुँदै गएको छ । पछिल्लो समय अवैध व्यापारसमेत बढेको छ । अरेबियन मुलुकहरूमा यसको माग हुने भएकाले भारतीय मार्ग हुँदै तस्करहरूले विदेश पुर्याउने गर्छन् । कतिपयले भारत र चीनमा निकासी गर्ने गरेको पाइन्छ । तान्त्रिक विधिमा प्रयोग हुने अन्धविश्वास छ, हुमिनका विमल पौडेलले भने, यसको मासु खाएमा दमको रोग निको हुने विश्वासले पनि जोखिममा छन् । सरकारले लाटोकोसेरो चोरी सिकारमा बन्देज लगाएको छ । जिल्ला वन कार्यालयले संरक्षणमा भने कुनै चासो दिएको छैन । सहायक वन अधिकृत मोहम्मद अतिउत्लाहका अनुसार वन्यजन्तु संरक्षण सहयोग आयोजना लागू नभएकाले यससम्बन्धी वनको कुनै कार्यक्रम छैन । उनले लाटोकोसेरालाई संरक्षित पक्षीभित्र राखेको बताए ।"
सीमापारिबाट लागूऔषध,"बुटवल रूपन्देही मानपकडी७ की मीना मल्लाह १० ग्राम १० मिलिग्राम ब्राउनसुगरसहित माघ अन्तिम साता पक्राउ परिन् । उनले बढी मुनाफा हुने भएकाले लागूऔषध कारोबारमा संलग्न भएको प्रहरीलाई बयान दिइन् । पाल्पाको जुठापौवाका रेशम बगाले ठूलो परिमाणको लागूऔषधसहित यहीँ पक्राउ परे । प्रहरीले उनीबाट २ मिलिलिटरका नुफिन १ सय ८५, फेनागन १ सय ८५ र सेरिज्याक १ सय ८३ एम्पुल बरामद गर्यो । बयानमा उनले भारतीय बजारमा सस्तो र सहजै मिल्ने भएकाले आर्थिक प्रलोभनमा परेर ओसारपसारमा लागेको बताए । खुला सीमा र तीव्र सहरीकरणले जिल्ला लागूऔषध कारोबारको अखडा बन्दै गएको छ । जिल्लामा यसका कारोबारी बढेका छन् । लागूऔषध दुरुपयोग गर्नेले नयाँनयाँ शैली अपनाउँदा प्रहरी निगरानीसमेत प्रभावकारी बन्न सकेको छैन । नेपालमा प्रतिबन्धित लागूऔषध भारतीय बजारमा खुलेआम बिक्री हुने भएकाले जिल्ला हुँदै भित्रिने क्रम बढेको प्रहरी अनुसन्धानबाट देखिएको छ । भारतीय सुनौली बजारमा स्पामो, नाइट्रोसन, नाइट्रोभेट, फेन्सिडिल, कोरेक्सलगायत लागूऔषध सजिलै किन्न पाइन्छ । पछिल्ला साढे ३ वर्षमा जिल्ला प्रहरीमा दुरुपयोग तथा ओसारपसारका ८ सय ५ मुद्दा दर्ता भएका छन् । प्रहरी तथ्यांकअनुसार दुरुपयोग आरोपमा १ हजार ४५ जना पक्राउ परेका छन् । यसरी पक्राउ पर्नेमा मुख्य कारोबारी १० प्रतिशत र भरिया १५ प्रतिशत छन् । विपन्न वर्गका उनीहरू थोरै समयमा धेरै कमाउन सकिने लोभले भरियाका रूपमा प्रयोग भएका हुन् । त्यसमा महिला र बालक धेरै छन् । दुरुपयोगमा फसेका र रकम जुटाउन कारोबार गर्ने सबैभन्दा बढी ७५ प्रतिशत छन् । पटकपटक पक्राउ पर्ने १० प्रतिशत छन् । आगूऔषध दुरुपयोगको संख्या कुल मुद्दामध्ये करिब ९० प्रतिशत हो । आत्महत्या गरेका घटनालाई छाड्ने हो भने लागूऔषध दुरुपयोगका मुद्दा ९५ प्रतिशत नाघ्ने प्रहरी नायब उपरीक्षक बेलबहादुर पाण्डेले बताए । लागूऔषधका मुद्दाको चाप यति छ कि यसले अन्य घटनाको अनुसन्धान र सहजीकरणमा समेत समस्या पारेको छ, उनले भने । चालु आर्थिक वर्षको ७ महिनामा मात्रै लागूऔषध दुरुपयोगका २ सय ६६ वटा मुद्दा दर्ता भएका छन् । यसमा ३ सय ३८ जना पक्राउ परेका छन् । पक्राउ पर्नेमा ९ जना महिला र ४ जना विदेशी छन् । गत वर्ष यो समयमा जम्मा १ सय ५३ मुद्दा दर्ता भएका थिए । आर्थिक वर्ष २०७२७३ मा लागूऔषध दुरुपयोगका ३ सय २८ मुद्दा दर्ता हुनुका साथै ४ सय ६९ जना पक्राउ परेका थिए । त्यसमा १२ जना महिला थिए ।"
पुन:स्थापना नभए कसैलाई भोट दिन्नौं,"सुर्खेत हरिहरपुर ५ सिस्नेरीकी सिर्जना विकको परिवार अढाई वर्षअघि बाढीले विस्थापित बनाएपछि गिरिघाट जंगलमा बसिरहेको छ । प्रस्तावित स्थानीय तह पुन:संरचनाअनुसार उनको बसोबास बराह गाउँपालिकामा पर्छ । सरकारले आगामी वैशाख ३१ गते स्थानीय तह निर्वाचनको घोषणा गरे पनि उनमा कुनै उत्साह छैन । पुरानो ठेगानामा केही छैन । त्यहाँ गएर बस्न सकिने अवस्था पनि छैन । भेरी नदीले खेतबारी बगर बनाइदिएको छ, उनले भनिन्, जंगलमा शरणार्थी जीवन बिताउनेले कसलाई जिताएर के पाइएला र ? वीरेन्द्रनगरको पश्चिम सिमाना बांगेसिमलदेखि चार किमि पश्चिममा रहेको जंगलमा बसिरहेका बाढीपीडितहरूले सरकारले पुनर्वास तथा पुन:स्थापनामा ढिलाइ गरेको भन्दै आक्रोश पोखेका छन् । हरिहरपुरकै १ सय २० घरधुरी विस्थापित गिरिघाट जंगलमा त्रिपालमुनि बस्न बाध्य छन् ।हरिहरपुरका बलबहादुर थापाले बाढीपीडितको नाममा नेताले राजनीति गरेको भन्दै आक्रोश पोखे । अब स्थानीय निर्वाचन हुँदै छ रे । हामी ठाउँ न ठेगानकाले कहाँ गएर कसलाई भोट दिने ? उनको भनाइ थियो, सायद यही अवस्थामा हामी भोट बहिष्कार गर्छौं । उनले अढाई वर्षसम्म पुन:स्थापना गर्न नसक्ने सरकारबाट आफूले आशा गर्नै छाडिसकेको बताए । सुर्खेत आउने नेताहरूले बाढीपीडितको नाम उच्चारण गरेकै हुन्छन् । तर, अहिलेसम्म देखिने गरी केही काम भएन, बाढीपीडित संघर्ष समितिका सचिव बलबहादुरले भने । उनले स्थानीय निर्वाचनमा समेत पार्टीहरूले आफूहरूलाई भुलाउने आशंका व्यक्त गरे । दुई दशकपछि संघीय संरचनाअनुसार सरकारले घोषणा गरेको स्थानीय तह निर्वाचनबाट धेरै विस्थापित सन्तुष्ट छैनन् । मुलुकका लागि चुनाव महत्त्वपूर्ण होला । हाम्रो जीवनमा गाँस र बासको ग्यारेन्टी पनि उत्तिकै महत्त्वपूर्ण छ, खोक्रेखोलाको बाढीबाट प्रभावित संघर्ष समितिका उपाध्यक्ष ललितबहादुर शाहीले भने, स्थानीय निर्वाचन सम्पन्न भइहाले पनि हाम्रो पुन:स्थापनाको कुनै टुंगो लाग्ला भन्ने आश्वस्त हुने आधार छैन । मन्त्रिपरिषद् बैठकले माघ पहिलो साता सुर्खेतसहित पाँच जिल्लाका बाढीपीडितलाई भूकम्पपीडितसरह राहत रकम उपलब्ध गराउन कार्यविधि स्वीकृत गरेको थियो । सहरी विकास मन्त्रालयले रकम नपठाउँदा पुन:स्थापना तथा पुनर्वास कार्यक्रमले गति लिन नसकेको जिल्ला प्रशासन स्रोतले बतायो । उता, निर्वाचन हुने भएपछि बर्खाअगावै पक्की घरमा बस्ने चाहना अधुरै रहने विस्थापितको बुझाइ छ । कर्मचारीको ध्यान निर्वाचनतर्फ हुन्छ । प्रक्रिया अघि बढिहाले पनि बर्खाअघि सम्भव देखिन्न, बाढीपीडित संघर्ष समितिका उपाध्यक्ष शाहीले भने, आउने बर्खासमेत टहरामै बित्ने भो । अधिकांश विस्थापितले आफूहरूको गाँस, बासको टुंगो नलागेकाले चुनावमा भोट खसाल्न नचाहेको प्रतिक्रिया दिएका छन् । घर कहाँ हुने हो ? सरकारले कहाँ लगेर कहिले पुन:स्थापना गरिदिने हो ? टुंगो छैन । चुनाव आइसक्यो, विस्थापित सिर्जनाले भनिन्, जंगलमा त्रिपालमुनि बस्नेलाई केको चुनाव लाग्नु । यही अवस्था भए हामी कसैलाई पनि भोट दिन्नौं ।सुर्खेत, बाँके, बर्दिया, दाङ र सिन्धुपाल्चोक जिल्लाका ९ हजार ७३ घरधुरीका लागि २ अर्ब ९० करोड १८ लाख ५० हजार रुपैयाँ प्रस्ताव गरिएको छ । जग्गा भएकाले प्रतिपरिवार ३ लाख र जग्गा नभएकाले ३ लाख ५० हजार रुपैयाँ पाउनेछन् । यसका लागि सहरी विकास मन्त्रालयले केन्द्र र जिल्लास्तरमा समन्वय समिति गठन गर्नेछ । स्थानीयस्तरमा प्रजिअको संयोजकत्वमा १० सदस्यीय समन्वय समिति गठन हुनेछ । यहाँ समिति गठन हुन सकेको छैन । ०७१ साउन २८ र २९ गते आएको बाढीपहिरोले सुर्खेतमा मात्रै १ हजार ४ सय ६० घरधुरी विस्थापित भएका थिए । बाढीबाट सुर्खेतमा १ सय १५ जनाको मृत्यु भएको थियो । जुर्मुराए दलित प्रतिनिधिउदयपुर स्थानीय तहको निर्वाचनले दलित समुदायको अधिकार सुनिश्चित गर्नेमा पूर्व जनप्रतिनिधि ढुक्क छन् । त्यसैले तोकिएकै समयमा निर्वाचन हुनुपर्नेमा उनीहरूले जोड दिएका हुन् । दुई दशकअघि जनप्रतिनिधि भएर सर्वसाधारणको हितमा काम गरेको दाबी गर्ने दलित समुदायक अगुवाले पुन: निर्वाचित हुने इच्छा देखाएका छन् । कांग्रेस, एमाले, माओवादी केन्द्र, राप्रपालगायत दलमा दलित समुदायको प्रतिनिधित्व छ । तर नेतृत्व भए पनि समुदायिकको हितमा काम गर्न सक्षम पूर्वजनप्रतिनिधिको भूमिका महत्त्वपूर्ण हुने सुन्दरपुर२ सिवाइका पूर्ववडाध्यक्ष पाचु सदा (मुसहर) ले बताए । २०५४ सालमा वडाध्यक्षको निर्वाचनमा भाग लिएर विजय भएपछि सर्वसाधारणको हितमा काम गरेको अनुभव छ, पूर्ववडाध्यक्ष सदाले भने, निर्वाचित भएर ४ वर्ष काम गरियो तर त्यसपछि निर्वाचन भएन । त्यसैले समुदायमा सोचेको काम गर्न नसकिएको उनले बताए । अब हुने निर्वाचनमा उम्मेदवार बन्न्ने इच्छा छ, उनले भने, निर्वाचित हुनेमा ढुक्क छु, त्यसैले सर्वसाधारणको हितमा काम गर्ने योजना तयार गरिरहेको छु । स्थानीय तहको निर्वाचनले दलित समुदायको अधिकारको सुनिश्चित गर्नेछ । त्यसैले निर्वाचनका लागि गाउँगाउँमा दलित समुदायका नेता कार्यकर्ता आतुर छन्, पूर्वजनप्रतिनिधि दलबहादुर नेपालीले भने, धेरै समय भयो, गाउँघरमा दलित जनप्रतिनिधि भएर काम गर्ने अवसर पाइएन । अब हुने निर्वाचनमा निर्वाचित भएर सर्वसाधारणको हितमा काम गर्ने सोच रहेको उनले बताए ।राज्यबाट पाउने सेवासुविधाका लागि पनि आफ्नै समुदायको जनप्रतिनिधि भए सजिलो हुन्छ, नेपालीले भने, त्यसैले निर्वाचनमा भाग लिएर निर्वाचित हुने प्रयास थालेको छु । सर्वसाधारणले विश्वास गरे निर्वाचित भएर काम गर्ने अवसर पाउनेमा ढुक्क भएको उनले बताए । दलित समुदाय स्थानीय तहको निर्वाचनमा सहभागी हुनेमा सक्रिय भएर लागेको कांग्रेसका जिल्ला कार्य समिति सदस्य लालबाबु लोहनीले बताए । दलित अगुवामा स्थानीय तहको निर्वाचनबारे चर्को बहस सुरु भएको छ ।"
निर्वाचनको विकल्प छैन,"मोरङ कांग्रेसका वरिष्ठ नेता रामचन्द्र पौडेलले अहिलेसम्मको राजनीतिक उपलब्धि संरक्षणका लागि स्थानीय तहको निर्वाचन अपरिहार्य रहेको बताएका छन् । शनिबार संवाददाताहरूसँग कुरा गर्दै नेता पौडेलले भने, आमनेपालीको अहिलेको चाहना निर्वाचन रहेकाले तराईमधेसलगायत सबै ठाउँमा सहज रूपमा हुन्छ । निर्वाचनका लागि सबै प्रक्रिया अघि बढिसकेकाले अब सबैको ध्यान निर्वाचनतर्फ केन्द्रित गर्नुको विकल्प छैन । नेता पौडेलले निर्वाचनलाई सफल बनाउन सकेमात्र लोकतन्त्र बलियो हुने भएकाले सबैलाई निर्वाचनमा सहभागी हुन आग्रह गरे । निर्वाचनमा सहभागी भएर पार्टीलाई थप मजबुत बनाई आफ्ना मुद्दा अगाडि बढाउन सकिने भन्दै उनले मधेसी मोर्चालाई निर्वाचनमा आउन आग्रह गरे । उनले वैशाखमा स्थानीय तहको निर्वाचन भएपछि मंसिरमा प्रदेश र सांसदको निर्वाचन एकैचोटि गर्न सकिने बताए । फरक प्रसंगमा नेता पौडेलले पार्टीलाई पद्धति र सहमतिका साथ अगाडि बढाउनुपर्ने तर त्यस्तो हुन नसकेकाले कांग्रेसको कार्य समितिको बैठक बोलाउन आफूहरूले माग गरेको बताए ।"
पार्टीहरूले उपयोग गर्नुपर्छ,"मधेसी जनअधिकार फोरम (लोकतान्त्रिक) का अध्यक्ष विजयकुमार गच्छदारले शनिबार राजनीतिक पार्टीहरूलाई स्थानीय तहको निर्वाचनलाई उपयोग गर्न आग्रह गरेका छन् । संवाददाताहरूसँग गच्छदारले सबैले संयुक्त मधेसी मोर्चालाई निर्वाचनमा सहभागी गराउन वातावरण बनाउनुपर्नेमा जोड दिँदै आफू पनि लागिपरेको बताए । सबै असन्तुष्ट दललाई सहभागी गराएर शान्तिपूर्ण रूपमा स्थानीय तहको निर्वाचन सम्पन्न भएमात्रै संविधान कार्यान्वयन हुन्छ, उनले भने, संविधान विफल भए अहिलेसम्मको सम्पूर्ण उपलब्धि धरापमा पर्छ । असन्तुष्ट र प्रतिपक्ष दलबीचको मुठभेडको स्थितिलाई सरकारले तत्काल साम्य पार्नुपर्ने उनको भनाइ थियो । अहिले जे भइरहेको छ त्यो ठीक छैन, उनले भने, यसले नराम्रो स्थिति निम्त्याउँछ । सरकारले स्थिति साम्य पार्न समयमा नै केही गर्न नसके मधेसमा पुन: नेपाली जनता मारिने स्थिति सिर्जना हुनेतर्फ उनले ध्यानाकर्षण गराए । उनले लोकतान्त्रिक पद्धतिमा पार्टी गतिविधिमा निषेध, अवरोध, प्रतिकार, रोक लगाउनु लोकतान्त्रिक चरित्रविपरीत भएको बताए । संविधान संशोधन हुन नदिने र निर्वाचन बिथोल्ने दुवै अतिवादी कुरा भएको उनले तर्क गरे । निर्वाचन मिति घोषणा हुँदैमा संशोधन रोकिने कुरा होइन, उनले भने, संविधान संशोधन प्रयास भइरहेको र त्यसका लागि हामीले पनि पहल गरिरहेका छौं । संविधान संशोधनका लागि अहिले प्रक्रियामा लगे असफल हुन्छ त्यसैले संशोधन प्रस्तावलाई पारित गराउने प्रयास र पहल जारी छ र त्यो गराएरै छाड्छौं । यसमा सबैलाई सहयोग गर्न आग्रह छ ।"
क्षमताभन्दा बढी यात्रु,"भोजपुर टनाटन यात्रु बोकेर नारदमणि थुलुङ राजमार्ग हुँदै बस सदरमुकामबाट धरान लाग्यो । २९ किमि पार गरेपछि तिवारीभन्ज्याङ पुग्यो । चढांैचढांै सिट खाली छ, गाडीका स्टाफ कराए । क्याबिनमा अटीनअटी यात्रु चढे । कोही झुन्डिए । प्याउलीबजारमा पुगेपछि सिट मिलाइदिन्छु चढांैचढांै भन्दै थिए स्टाफ । ६१ वर्षीया लक्ष्मी अछामीले ५ सय ८० रुपैयाँ तिरेर चढिन् । वृद्धा लक्ष्मीले सिट पाइनन् । १ सय २५ किमिको यात्रा झुन्डिएरै टुंगियो । धुलाम्मे, कच्ची सडकको घुम्ती र मोडहरूमा सकसपूर्ण यात्रा गर्नुपरेको गुनासो पोखिन् । भोजपुरधरान १ सय ६२ किमि खण्डमा भाडा दर ८ सय २५ छ । सर्वसाधारणको सुविधाका लागि बस सेवा पर्याप्त नहुँदा तोकेको भाडा तिरे पनि बस्ने सिट पाउँदैनन् । ८ वटा बस सञ्चालनमा छन् । एक दिनमा ४४ वटाका दरले ओहोरदोहोर गर्छन् । सिद्धकाली, सप्तकोसी, नवबुद्ध यातायातका बस चल्छन् । तोकेको भाडा तिरेर पनि अधिकांश यात्रु झुन्डिएर घण्टांैको यात्रा गर्न बाध्य छन् । बस स्टाफले सिट मिलाइदिन्छु, भनेकै भरमा चढेपछि यात्रुहरू सकसमा पर्ने गरेका छन् । कर गरीगरी सिट खाली भन्दै चढाउँछन्, गुन्द्रुक खाँदेजत्तिकै मान्छे हालेको छ भन्ने थाहै पनि हुन्न, चढ्नेबित्तिकै ड्राइभरले बस हुइँक्याउँछ जरायोटार, बतासेका ईश्वर भण्डारीले भने ।बस उफारिएका बेला ठोक्किने र दुर्घटना हुने समस्या भएको यात्रु बिनामाया राईले गुनासो गरिन् । वृद्धवृद्धा, महिला, केटाकेटीहरूलाई झुन्डिएर यात्रा गर्न गाह्रो हुन्छ । भोजपुरलेगुवा खण्डमा ७ स्थानमा टिकट बुक गर्छन् । श्यामशिला, हिलेभन्ज्याङ, तिवारीभन्ज्याङ, प्याउली र लेगुवामा टिकट काट्नेले सिट पाउँदैनन् । सिट पाउनलाई सदरमुकामदेखिकै भाडा तिरेर रिजर्भ गर्नुपर्ने हुन्छ ।भोजपुरधरान रुटमा चल्ने बसले लोकल यात्रुलाई समेत सिट दिँदैनन् । उनीहरू झुन्डिएरै यात्रा गर्छन् । सिटमा बसेकालाई पनि उभ्याउँछन् । एउटा बसको सिट क्षमता ४२ जना हुन्छ । सिट क्षमताभन्दा दोब्बर यात्रु चढाउने गरेकाले भुन्डिनुपर्ने अवस्था छ ।यात्रुहरू नै चढ्ने भएकाले क्षमताभन्दा बढी हालेर लैजानुपरेको संयुक्त बस व्यवसायी संघका अध्यक्ष गोपाल मोक्तानले बताए । हामीले सकेसम्म व्यवस्थित गर्न खोजिरहेकै हुन्छांै, यात्रुहरूकै चापले गर्दा झुन्डिनुपर्ने भइहाल्छ, अध्यक्ष मोक्तानले भने । सदरमुकामबाट चारवटा बस छुट्छन् । धरानबाट चारवटा आउँछन् । पहिलो र दोस्रो बसमा यात्रुको चाप अत्यधिक हुने र चाँडै गन्तव्यमा पुग्ने उनीहरूको मानसिकताले गर्दा अटेजति यात्रु हाल्ने गरिएको मोक्तानले थपे ।"
जलेर मृत्यु,दाङ घोराही१० स्वर्गद्वारी टोलमा पार्किङ गरिराखेको ना३ख ९०२२ नम्बरको बसमा शनिबार आगलागी हुँदा बसभित्र सुतेका रोल्पा तालाबाङ१ का ३७ वर्षीय डम्बरबहादुर घर्तीको मृत्यु भएको छ । मानसिक सन्तुलन गुमाएका घर्तीले बसभित्र चुरोट खाएर फालेपछि आगजनी भएको जिल्ला प्रहरी प्रमुख एसपी धीरजप्रताप सिंहले बताए । घर्ती सिसा फोडेर बसभित्र पसेको प्रहरीले जनाएको छ ।
प्रतिस्पर्धाबाटै नेतृत्व तहमा,"चितवन भरतपुर उपमहानगरपालिका१९, फूलबारीकी सरिता केसी ४० वर्ष पुगिन् । उनी बाल्यकालदेखि नै राजनीतिमा सक्रिय छिन् । परिवारै नेपाली कांग्रेसमा भएकाले उनलाई पार्टीबारे बुझ्न समस्या भएन । अविवाहित उनी आफ्नै संघर्ष र मिहिनेतले पार्टीमा अगाडि बढिरहेकी छन् । नेतृत्व तहसम्म पुग्ने सपना छ उनको । राजनीतिक यात्रा ०४७ सालमा गाउँकै श्रीपुर माविबाट नेविसंघको एकाइ सभापतिबाट भयो । अहिले ४ नम्बर क्षेत्रको क्षेत्रीय सभापति छिन् । ५ जना पुरुष उम्मेदवारलाई पराजित गर्दै उक्त पदमा विजय हासिल गरेकी हुन् उनले । मलाई कुनै नेताको आशीर्वाद थिएन, उनले भनिन्, उम्मेदवार बन्दा महिला हुँ, चुनाव लड्न सक्दिनँ भन्ने डर भएन, हिम्मत गरें । क्षेत्रीय सभापतिमा देशभर २ महिलाले मात्र जिते । एक उनै हुन् । अबको स्थानीय निर्वाचनमा मेरो क्षेत्रमा ३१ वडा पर्छ, त्यसको आधा वडामा महिला सहभागिता हुनुपर्छ, उनले भनिन्, नगरपालिकाको मेयरमा पनि आधामा महिला सहभागिता हुनुपर्छ । एमाले जिल्ला सचिव पार्वती रावलले नेतृत्व तहमा पुग्न ठूलै संघर्ष गर्नुपर्यो । उनको राजनीतिक यात्रा ०५२ सालबाट भयो । परिवार वामपन्थी पार्टीसँग नजिक थियो तर राजनीतिमै सक्रिय होइन । कलेज पुगेपछि मात्र उनले राजनीति सुरु गरिन् । ७५ जिल्लामै युवा संघमा पहिलो महिला अध्यक्ष बन्ने अवसर पाएँ, उनले भनिन्, म अध्यक्ष भएको समयमा ७५ जिल्लामध्ये संगठन व्यवस्थापनमा जिल्ला प्रथम भई केन्द्रबाट नगद र पुरस्कारसमेत पाइयो । अहिलेको पार्टी जिल्ला कमिटी सचिव पद पनि उनले पुरुष उम्मेदवारसँग प्रतिस्पर्धा गरेरै जितेकी हुन् । उनले रत्ननगर नगरपालिकाका पूर्वमेयर नारायण वनलाई पराजित गरिन् । पुरुष भन्नेबित्तिकै हाम्रो समाजले सबल नेतृत्व गर्न सक्ने भन्ने ठान्छ, उनले भनिन्, शारीरिक रूपमा भिन्न भए पनि नेतृत्व गर्न सक्ने खुबी महिलामा पनि पुरुषसरह नै छ भन्ने बुझ्दैनन् । उनलाई ३ पटक पार्टीले ४ नम्बर क्षेत्रबाट संविधानसभा निर्वाचनको उम्मेदवार बनायो । ०६४ सालको निर्वाचनमा तेस्रो भएकी उनी ०७० सालको निवार्चनमा तत्कालीन कांग्रेस सभापति सुशील कोइरालासँग प्रतिस्पर्धा गर्दै दोस्रो भइन् । ०७१ को उपनिर्वाचनमा भने अघिल्लोचोटि भन्दा झन्डै दोब्बर मत ल्याइन् ।प्रतिस्पर्धी वरिष्ठ नेता हुँदाहुँदै पनि पार्टीले विश्वास गरेर मलाई उम्मेदवार बनायो, उनले भनिन्, मैले हिम्मत हारिनँ, सबैले मलाई माया गरेर भोट दिनुभयो । उनी कत्ति पनि निराश छैनन् । पराजयले उनमा झन् हिम्मत बढाएको छ । माओवादी केन्द्रकी जिल्ला सहइन्चार्ज कञ्चन खनालको संघर्ष पनि सानो छैन । अखिल क्रान्तिकारीको एकाइ, इलाका कमिटी हुँदै जिल्ला अध्यक्षसम्म भइन् । उनी अध्यक्ष हुँदा एक जना पनि महिला सदस्य थिएनन् । जिल्ला अध्यक्ष महिला हुँदा त्यो बेला चर्चाको विषय बनेको थियो, उनले भनिन्, पछि केन्द्रको सचिवालय सदस्य हुँदै सचिव र केन्द्रीय उपाध्यक्ष बनें । त्यसपछि विद्यार्थी राजनीतिभन्दा पार्टीको राजनीतिमा सक्रिय हुन थालिन् । सशस्त्र द्वन्द्व सुरु भएपछि उनी पार्टीकै जिल्ला कमिटी सदस्य थिइन् ।हाम्रो समाज महिलालाई विश्वास गर्न मान्दैन, नेतृत्वमा जान सक्दैनन् भन्ने पितृसत्तात्मक सोच छ, उनले भनिन्, यस्तो सोचलाई चिर्नुपर्छ, अहिले पहिलाभन्दा केही परिवर्तन भएको छ । हेटौंडा महाधिवेशनबाट केन्द्रीय सदस्य भएकी उनी अहिले पार्टीको पोलिटब्युरो सदस्य छिन् । म युद्धकालमा महिला नै भएर पार्टीको जिम्मेवारी निर्वाह गर्न लागिपरें, उनी भन्छिन्, अवसर पाए पुरुषसरह महिलाले पनि काम गर्न सक्छन् । द्वन्द्वकालमा जीवनसाथी गुमाइन् तर उनी जिम्मेवारीबाट विचलित भइनन् । उता नेकपा क्रान्तिकारी माओवादीकी केन्द्रीय सदस्य एवं अखिल नेपाल महिला संघ क्रान्तिकारीकी केन्द्रीय सहसंयोजक ३७ वर्षीया अम्बिका मुडभरीको जीवनकथा उस्तै संघर्षले जेलिएको छ । पटकपटक मृत्यसँग जुधेर पार्टीलाई बलियो बनाउन लागिपरिन् । उनको घर नुवाकोट, त्यहाँ छोरीलाई पढाउने चलन थिएन । छोरा र छोरीमाथि विभेद गरिन्थ्यो । त्यही देखेकी उनी परिवर्तनका लागि भन्दै मसाल, एकता केन्द्र हुँदै माओवादीसँग जोडिन पुगिन् । ०५१ सालमा परिवार काठमाडौं सर्यो । उनको घर पार्टीको सेल्टरजस्तो थियो । पछि ०५४ सालमा चितवन आइन् । सप्तगण्डकी क्याम्पसमा पढ्दा अखिल क्रान्तिकारी विद्यार्थी संगठनको एकाइ सदस्य बनिन् । त्यसपछि पार्टीको पूर्णकालीन कार्यकर्ता बनिन् । ०५५ सालमा आमचुनाव घोषणा गरेपछि प्रचारप्रसारमा जाँदा उनलाई कोराकबाट सुरक्षाकर्मीले गिरफ्तार गर्यो । जनमुक्ति सेना को स्क्वायड सदस्य भएकाले उनीसँग हतियार पनि थियो । त्यो बेला सुरक्षाकर्मीले रूखमा बाँधेर चरम यातना दिए । पक्राउ परेको ६ दिनपछि तारा कुमाल सुरक्षा घेरा तोडेर भागे । त्यसको रिस पनि उनैमाथि पोखिन्थ्यो । खुट्टामा पिन ठोकेर चरम यातना दिन्थे, उनले भनिन्, यो ज्यान त बोनसका रूपमा पाएको हो । ०५८ असोजमा शान्ति वार्तापछि उनी छुटिन् । ०६४ को चुनावमा पार्टीले उनलाई चितवन ५ नम्बर क्षेत्रको उम्मेदवार बनायो । पछि जनमोर्चा नेपालका उम्मेदवार अमिक शेरचनलाई सहयोग गर्न पार्टीबाट निर्देशन भएकाले त्यसै गरेको उनले बताइन् । हरेक पार्टीमा सामन्तवाद हावी छ तर अरूको पार्टीको तुलनामा माओवादीमा कम छ, उनले भनिन् । उनले कोटा र आरक्षभन्दा पनि हरेक क्षेत्रमा ५० प्रतिशत महिला सहभागिता हुनुपर्ने बताइन् । उनका पति नारायण शर्मा पार्टीको कार्यालय सदस्य हुन् । राष्ट्रिय प्रजातन्त्र पार्टीकी जिल्ला सदस्य ४५ वर्षीया मीना न्यौपाने ०४७ सालमा ४ नम्बर क्षेत्रको क्षेत्रीय सदस्य थिइन् । केन्द्रीय पार्सद बनिन् । त्यति मात्र नभई राष्ट्रिय प्रजातन्त्र पार्टीको महिला संगठन सदस्य र ५ वर्ष प्रवक्ता भइन् । महिला, त्यो पनि राजनीति गर्ने भनेर समाजले नराम्रो दृष्टिकोणले हेथ्र्यो, उनले भनिन्, गल्ती गर्नु हुँदैन, इच्छाशक्ति हुनुपर्छ, हिम्मत हार्नु हँुदैन । पार्टीमा लागेदेखि उनको व्यस्तता बढेको छ । परिवारबाट राम्रो सहयोग मिलेको छ । अवसर र चुनौती सँगसँगै हुन्छ, उनले भनिन्, अडान छाड्नु हँुदैन, साहसका साथ अघि बढ्दा पुरुषसँग प्रतिस्पर्धा गर्न सकिन्छ ।"
फाटेको जुत्ता मा सौगातको लिड,"काठमाडौं निर्माता अर्जुनकुमारले फाटेको जुत्ता शीर्षकमा फिल्म बनाउने घोषणा चार वर्षअघि नै गरेका हुन् । चपली हाइट को सफलतापछि निर्माण घोषणा गरेका अर्जुनकुमारले अब भने फाटेको जुत्ता बनाउने पक्का गरेका हुन् । कमेडी जानरामा बनाउन लागेको फिल्मका लागि लिड रोलमा सौगात मल्ल फाइनल भएका छन्, निर्माताले भने । उनका अनुसार फिल्ममा सौगातबिना कुनै लक्ष्यको बेकामे आभारा केटाको भूमिकामा देखिँदै छन् । सीमा क्षेत्रमा हुने अपहरण र लुटपाटको कथालाई हास्य प्रस्तुतिसहित बनाउन लागिएको फिल्मको निर्देशन निकेश खड्काले गर्ने भएका छन् । कान्तिपुर टेलिभिजनमा आबद्ध निकेशले यसअघि जिन्दगी रक्स फिल्मबाट डेब्यु गरेका हुन् । निरोज महर्जनको पटकथा लेखन रहेको फिल्ममा सौगातका अलावा प्रियंका कार्की, कामेश्वर चौरसिया, बुद्धि तामाङ, रवीन्द्र झा, रमेशरञ्जन झा, आमिर गौतम, सन्दीप क्षत्री, अरुणा कार्कीलगायतको मुख्य भूमिका रहने बताइएको छ । वैशाख १५ देखि छायांकनमा जाने बताइएको फिल्म वीरगन्ज आसपास खिचिने निर्माता अर्जुनकुमारले बताए । निरज कँडेलको छायांकन रहने फिल्मलाई सुरेन्द्र पौडेलले सम्पादन गर्ने भएका छन् ।"
नेवारबहादुर र बाहुनबहादुर,"चितवन सौरहाको मुटु मानिने थारू कल्चर हाउसमा शुक्रबार महजोडी प्रार्थना गीत ईश्वर तिमीले गाउँदै स्टेजमा देखा परे । हास्यव्यंग्य प्रस्तुति महयात्रा हेर्न नारायणगढ, भरतपुर, टाँडी, भण्डारालगायत थलोदेखि भेला भएका दर्शकमाझ भिन्न तरंग फैलियो । लगत्तै रुविना अधिकारी काले दाइ गीतमा नृत्य पस्किन् । कार्यक्रम सञ्चालनको जिम्मा पाएका हास्यकलाकार राजाराम पौडेलले पनि दर्शकलाई हँसाउन बिर्सिएनन् । दर्शकको भीड बढ्दै जाँदा बोर्डर चेक पोस्ट शीर्षकको प्रहसन लिएर हास्यकलाकार किरण केसी, शिवहरि पौडेल र राजाराम देखा परे । भारतले नेपाली सीमा कसरी मिच्छ भन्नेमाथि गरिएको प्रहसन चोटिलो थियो । फोहोरी नेतालाई भारत पुर्याएर राम्रा नेताको खोजीमा रहेका शिवहरिको प्रस्तुतिले दर्शक हाँस्दाहाँस्दै गम्भीर बने । हाँसिरहेका दर्शकलाई नचाउन गायिका माण्डवी त्रिपाठी स्टेजमा उक्लिन् । उनले ढल्क्यो ढल्क्यो जोवन मेरो तिमीतिरै सानु, मेरो बारुली कम्मर, सिम्पल सिम्पल कान्छीको र मात लाग्यो मात लाग्यो गाइन् । महजोडीको तीव्र पर्खाइ भइरहेको बेला नेवारबहादुर र बाहुनबहादुर प्रहसन लिएर महजोडी फेरि उपस्थित भए । मदनकृष्ण ब्राह्मण पोसाकमा थिए भने हरिवंश नेवारी पोसाकमा । हरिवंश नेवारी गीत गाउँदै त मदनकृष्ण भजन गाउँदै दर्शकसामु देखा परे । सँगै थिए नरेन्द्र कंसाकार र मोहितवंश आचार्य । न्यायाधीशको रूपमा रहेका नरेन्द्र र मोहितले दुईबीच शब्दान्तक्षरी प्रतियोगिता गराए । विखण्डन ल्याउन खोज्नेमाथि व्यंग्य गरे । झन्डै ४५ मिनेटको प्रस्तुतिमा दर्शकले समर्थनमा ताली बजाए । यसपछि गायक यमन श्रेष्ठले खास खुस, तिमी मेरो जीवनको पाना गाए । किरण केसीले लौन अब के गरम्, र जेठीलाई आमैले रोजेको गाउँदै दर्शकको मन जिते । म डनको फोटो स्टुडियो शीर्षकको प्रहसन लिएर महजोडी फेरि आयो । करिब ४० मिनेटसम्म उनीहरूले पछिल्लो समय राजनीतिक संरक्षणमा बढेको गुन्डागर्दीमाथि व्यंग्य कसे । होटल संघ नेपालको संयोजकत्वमा सुरु महयात्रा बुटवल हुँदै यहाँ आएको हो । यहाँ भने कार्यक्रमको संयोजन क्षेत्रीय होटल संघ नेपाल सौराहाले गरेको हो । कार्यक्रमबाट संकलित रकम संरक्षण, छात्रवृत्ति, पुस्तकालय निर्माणलगायत कार्यमा खर्च गरिने कार्यक्रमका संयोजक एवं संघका तृतीय उपाध्यक्ष अञ्जनकुमार पाण्डेले बताए । फागुन १३ गते पोखराबाट सुरु भएको महयात्रा फागुन २४ गते धरानमा पुगेर सकिने बताइएको छ ।"
अनुज र गाउँले सँगै,"काठमाडौंआफ्नो मान्छेलाई यस्तो सताउनुपर्छआँखा चिम्ली सुतेजस्तो देखाउनुपर्छचितवनका गजलकार विनोद अनुजले गजलका यिनै शेरसँगै शनिबार काव्य मुशायराको तेस्रो शृंखला सुरु गरे । अनुजले पहिलो चरणमा पालैसँग मलाई सघाउ आउ चङ्गा बनाउन, नशा चढ्छ कहिलेकाहीं सिसालाई पनि, धेरै सोच्यो हात बढाउनुअघि गजल सुनाए । मोफसलमा बसेर लेखेको गजल राजधानीको माहोलमा सुहाउँछ कि सुहाउँदैन होला ? भन्दै उनी अघि बढे । दर्शकले भने उनले सुनाएको हरेक गजललाई वान्स मोर भन्दै ताली बजाए । अनुजले प्राय: गजलमा चङ्गालाई संकेतको रूपमा राखेर भावना बगाए । मुशायरामा कवि सोझो गाउँलेले पहिलो चरणमा कविहरूको देशमा र चिनारी कविता सुनाए । त्यसपछि अनुजले आउनेछ पक्का अब बिहानीको आश छ, लुकाइदियो धन्न आँसु यो अँध्यारो आई, को फर्कियो गाउँमा यहाँ को आएको छ, उता तिम्रो दुनियाँमा दादागिरी चल्छ, मेरो औँलाले जुन देखाइरहेछ, नदी किनारमा उभिएर यही सोचेको छु लगायत १४ वटा गजल सुनाए । त्यस्तै कवि गाउँलेले बेइमान सहरमा सोझो गाउँले, आँसुले भिजेको मरुभूमि, हार स्विकार्दैन जिन्दगी, प्रेम इजलासमा प्रतिवादीको बयान, आकाश र चराहरू गरी सातवटा कविता सुनाए । गाउँलेले कवितामार्फत मुलुकको पीडा र विसंगत सन्दर्भहरू उजागर गरेका थिए ।"
थिङको एकल,"हेटौंडा कवि विना थिङको माइती सहर हो हेटौंडा । राजधानीबाट एकल कविता वाचनका लागि शनिबार यहाँ आइपुगेकी उनले दुई घन्टासम्म साहित्यअनुरागीलाई एकाग्र बनाइन् । महिलाका समस्या र पहिचानमाथि लेखिएका एक दर्जन सिर्जना उनले पस्केकी थिइन् । अन्तर्राष्ट्रिय नारी दिवसको अवसर पारी आँचल साहित्य कला पुञ्ज हेटौंडाले कवि थिङको एकल वाचन गरेको हो । साहित्य संगम मकवानपुरको सभाहल थिङको कविता सुन्न भरिएको थियो । हेटांैडा उपमहानगरपालिका९ पशुपतिनगरमा जन्मिएकी कवि थिङले सुरुमै धुवाँ र आमा शीर्षकको कविता वाचन गरेर दर्शकश्रोतालाई भावुक बनाएकी थिइन् । यसपछि उनले प्रेषक बुद्ध, जुनकिरी, कालो गुराँस, गुराँस, मार्फाको रायो लगायतका कविता सुनाइन् । साहित्यकारद्वय आरसी रिजाल र सुभास खनालले कवि थिङको कवितामाथि टिप्पणी गरे । महिला तथा बालबालिका कार्यालय मकवानपुरकी प्रमुख शोभा शाहले पनि उनको कविताको प्रशंसा गरिन् । थिङका छुकी (कथा संग्रह) र रातो घर (कविता संग्रह) प्रकाशित छन् । साहित्यकार निमेष निखिल र अप्सरा तिम्लसिनाले, उनको कवितामा पहिचान र महिलाका स्वरहरु मुखरित भएको दाबी गरे ।"
बेचिएर बौरिएकी नेता,"झापा विद्रोहको विरासत बोकेर २०२८ सालयता अथक सक्रिय एमाले सांसद गौरा प्रसार्इंलाई मानव बेचबिखनकी सिकार को फुर्को अझै जोडिरहनु कति उचित हो, थाहा छैन । कहिलेकाहीँ परिचय स्वयंमा हिंसा सन्निहित हुन्छ ।तर, एमाले पोलिटब्युरोकी वैकल्पिक सदस्य गौरालाई आफ्नो अतीतको अँध्यारो कालखण्ड कहन कत्ति संकोच छैन । नक्सलवादी रुझानमा जारी झापा विद्रोहको त्यस बेला पटाक्षेप हुँदै थियो । २०३२ सालको एक दिन उनी भूमिगत तवरले आसाम जाने क्रममा भारत, सिलिगुडीमा बेचिन पुगिन् । सिलिगुडी प्लेटफर्ममा रेल कुर्दैगर्दा कसैले उनलाई चिसो बर्कोजस्तो केही चिजले सर्लक्क छोपिदियो । भोलिपल्ट बेहोसीबाट ब्युँझदा उनी दलालहरूबाट फसाइएका यौनकर्मीहरूको माझमा थिइन् । त्यसपछिका २३ दिन नारकीय ढंगले सिलिगुडी कोठीमा बिते । क्रान्तिकारी किशोरी त्यहाँबाट निक्लने हिम्मत नजुटाएकी हुँदी हुन् त, आजको यो इतिहास सके लेखिन्नथ्यो ।कोठीको बाध्यकारी यौनकर्म झेल्ने क्रममा दोस्रो साता एक ग्राहक गौराको कोठामा छिरे । सबैभन्दा पहिले बिछयौनाको तन्ना झिकेर आङ ढाकिदिए । उनी छक्क परिन् उसले के गर्न खोजिरहेको हो भनेर । उनले आफ्नो नाम जोशन विश्वकर्मा, भारतीय कम्युनिस्ट पार्टी (सीपीआई) को कार्यकर्ता भनी चिनाए । अनि आफ्नी बहिनीलाई यसैगरी सोही कोठीमा बेचिएको र मारिएको घटना रुँदै सुनाए । गौरालाई भर्खरै त्यहाँ ल्याइएको उनले सुइँको पाएका रहेछन् । उनीहरूबीच एक दुईपल्टको भेटमा गौरालाई त्यहाँबाट भगाउन जोशनले सघाउने सल्लाह भयो । गौरा कोठीको पर्खाल नाघेर बाहिरसम्म पुग्ने, त्यहाँ जोशन र साथीहरू उनलाई उद्धारका लागि पर्खने । मिति, समय निश्चित गरेर जोशन निस्के । निस्कनुअघि भने, कसैगरी आजको दिन असफल भइयो भने यहाँबाट तपार्इंलाई निकाल्न सकिँदैन । होसले पर्खालबाट हाम फाल्नुहोला ।अलिकति चातुर्य, बाँकी साहस बटुलेर गौरा खुला संसारमा पुगिन् । उनलाई आफू कुन दिन निस्केकी हुँ, ठयाक्कै मिति थाहा छैन । यति थाहा छ, उनी तेइसौं दिनमा बाहिर आइन् ।अलिकति मात्रै ढिलो भएको भए म त्यहाँबाट कहिल्यै निस्कन सक्ने रहिनछु, मैले साहस, धैर्य र विचारको मद्दतले आफूलाई त्यो नर्कबाट जोगाएँ, शुक्रबार कान्तिपुरसँग विगत सम्झिइन् गौराले, त्यस बेला त जसरी पनि निस्किछाड्ने अठोट थियो । अहिले सम्झँदा आङ नै सिरिङ हुन्छ कसरी त्यो कहालीलाग्दो समय पार गरे हुँला ।गौराका ती दिन र त्यसपछि राजनीतिक आन्दोलनमा फेरि जोडिँदाका सबै कथा उनको पुस्तक मेरा जीवनका पाना मा संगृहीत छन् । उनलाई एकपछि अर्को गरी गिजोल्न आउनेहरूका पाशविक व्यवहार, अनि ती नारकीय दिनहरूको फ्ल्यासब्याक दोहोर्याएर यो आलेखलाई भावुक रंग दिने किञ्चित रहर छैन ।जोशनले अब पार्टी काममा फर्कनुको साटो घरजमतिर लाग्न, बरु गैरराजनीतिक मञ्चबाट सामाजिक काममा सक्रिय हुने विकल्पका लागि आग्रह गरे । गौराले आफू नेपाल फर्केर राजनीतिमै लाग्ने प्रतिबद्धता सुनाइन् । बिहारको कटिहार हुँदै छत्तरगाछ पुगेर उनले झापामा रहेका बुवा लक्ष्मीनारायणलाई चिठी लेखिन् । उनले नेपाल फर्केमा गौराको ज्यान पञ्चायती प्रशासनले लिने डर देखाउँदै कसैगरी नफर्कन जोड गरे । उनले बुवालाई बिहारमै बोलाएर भनिन्, म स्वदेश फर्केरै क्रान्ति गर्छु । बरु सहिद हुनुपरे मलाई फिक्री छैन । बुवा के डेग चल्थे १ ठिक छ, मेरो बारेमा के गर्ने, पछि सोचौंला, अहिले यो चिठी सीपी मैनालीलाई लगेर दिइदिनूस्, गौराले आग्रह गरिन् । तर बुवाले आफू त्यसो गर्न नसक्ने अड्डी लिइरहे । त्यस बेलासम्म पनि उनले आफू बेचिन पुगेकी बताएकी थिइनन् । उनले घर पुग्ने बाटो आफूलाई थाहा भएकाले जसरी पनि फर्केरै छाड्ने बताइन् । पुलिसले घर घेरा हाल्ने डर देखाउँदै रहे, बुवाले ।बुवाले गौरासँग ढिट गरिरहनुको पछिल्तिर अर्को कारण थियो । उनी आसाममा रहेका बेला कुनै घटनावश जेल परेका थिएछन् । जेलरले छाड्न मान्दै मानेन । कति अनुनयविनय गरिसकेपछि एउटा सर्त राख्यो गौराले ऊसित बिहे गर्ने भए बुवालाई छोडिदिन सक्छ । अपरिचित बूढो जेलरसँग कसरी बिहे गर्नु ? १५ दिनपछि बिहे गर्ने सर्तमा आफ्नो ज्यान बन्दकी राखेर गौराले बिहे प्रस्ताव स्विकारिन् । बुवा के छुटेथे, गुरिल्ला रोमाञ्चकताबारे पढेकी यी किशोरी उही भागिहालिन् । बुवालाई मैले त्यसरी बहादुरीपूर्वक निर्णय लिन सकेकामा एकातिर गौरव थियो, छोरी भएर पनि छोराजस्तो साहस देखाई भनेर, उनले सुनाइन्, अर्कातिर उहाँमा यही कुरा मनमा दोषी भावनाजस्तो बनेर बिझिरह्यो । त्यसैले योपल्ट मलाई उहाँले नेपाल आउन दिइरहनुभएको थिएन । सीपीलाई चिठी दिने कुरा पनि मान्नुभएन ।गौराले नेपाल फर्किछाड्ने अडान नछाडेपछि कालान्तरमा बुवा सीपीकहाँ चिठी पुर्याउन तयार भए । सीपीले पार्टी सदस्य गोविन्द न्यौपानेको हातमा त्यसको जवाफ पठाउँदै उही पत्रवाहकसँगै नेपाल फर्कन आग्रह गरे । उनी तुरुन्तै भूमिगत भएर राजनीतिक प्रवाहमा हेलिइन् । त्यसको तीन महिना नबित्दै उनी पाँच वर्षका लागि जेल परिन् । झापादेखि केन्द्रीय कारागार काठमाडौंसम्मको उनको यो जेलयात्रामा कांग्रेस नेतृ शैलजा आचार्यदेखि थुप्रै राजबन्दी र अन्य कैदी भेटिए । उनको सिलिगुडी कहानी कहिल्यै कसैसँग सुनाउने मौका, मन दुवै भएन । बरु जेलभित्रै अरू अभियोग लागेर थुनिएका महिला बन्दी समेत समेटेर पार्टी सेल गठन गरिन् । कत्रो आत्मविश्वास १२०३७ वैशाखमा जेलबाट छुटेर उनी कात्तिकमा प्रवासमा संगठनको जिम्मेवारी बोकेर कलकत्ता गइन् । त्यहाँ एउटा सलाई कारखानामा काम गर्दै पार्टी संगठनको काम सुरु भयो । त्यसै बेला उनलाई पुरानो सम्झनाको भूतले पछयाउन थाल्यो । राति अकस्मात् डर लाग्ने । सुतेको बेला अकस्मात् असहज व्यवहार देखाउन थाल्ने । घोरिने, झोक्राउनेजस्ता मानसिक समस्या देखिन थालेपछि साथीहरूले सोध्न थाले । मजदुर नेता लक्ष्मण रायमाझीले स्नेहपूर्वक सोधिरहेपछि उनले आफू यौनकोठीमा बेचिन पुगेको कुरा पहिलोपल्ट रुँदैरुँदै खुलासा गरिन् । दाइ, यो घटनाले मलाई सधैं तानिरहन्छ । म अब के गरौं ? उनले भनिन् । लक्ष्मण र साथीहरूले आँट दिएपछि उनले बिस्तारै पुरानो सम्झना सहने क्षमता प्राप्त गर्दै गइन् ।त्यसपछि उनलाई सामान्य अवस्थामा फर्काउन केकति मिहिनेत पार्टी कमरेडहरूले गर्नुपर्यो, त्यस क्रममा स्वयं नेतृत्व अनि सहकर्मीहरूको तर्फबाट कति उज्यालो अँध्यारो क्षण बेहोर्नुपर्यो भन्ने सम्पूर्ण कथा उनले आफ्नो पुस्तकमा बेलिबिस्तार लेखेकी छन् । आफ्नो अवस्था थाहा पाएपछि कतिपय नेताहरूले सम्मान र सहानुभूतिले हेरे पनि कतिपय क्रान्तिकारी नेताहरूले आफूप्रति राखेको दृष्टिकोणजस्ता कुरा आज पनि उनका लागि खिलजस्तै गढिरहन्छन् ।यी सबै बाधा पन्छाउँदै गौराले आफूलाई अनवरत आन्दोलित बनाइरहिन् । समाजको पितृसत्तासग लड्नु त छँदै थियो, पार्टीभित्रको पुरुष सोचसँग पनि । यसैबीच, २०३९ सालमा पार्टी नेतृत्वमा आएका महासचिव झलनाथ खनालले उनलाई बिहे गर्ने मानसिकता बनाउने भए पार्टीले वातावरण बनाइदिने प्रस्ताव गरे । सुरुमा उनी अन्कनाइन् । बिरामी भएकै बेला उनलाई कैलाली, बर्दिया र बाँके कार्यक्षेत्र बनाएर खटाइयो । बिमार निको नभएपछि उनी बनारस लगिइन् । उनीसगै बनारस पठाइएका पार्टी सहकर्मी गोविन्द कोइरालाले बिहे प्रस्ताव गरे । आफूमाथि पहिले नराम्रो क्रियाकलाप भएकाले समाजले त्यसैलाई सम्झाएर जिन्दगीभरि अप्ठेरो पार्नेे हो कि म अन्कनाए, उनी सुनाउँछिन्, उहाँ (गोविन्द) ले कमरेड, चन्द्रमामा पनि दाग छ, तपाईंलाई त झन् परिस्थितिले त्यस्तो बनाएको हो । किन ग्लानि अनुभूति गर्नुहुन्छ भनी सम्झाउनुभयो, अनि बिस्तारै मन बनाएँ ।पार्टीले २०३९ साउन ३० गते गौरा र गोविन्दको जनवादी बिहे गराइदियो । हाल उनीहरूका दुई छोरी र एक छोरा छन् । गोविन्दकै आड र ढाडसमा उनले हृदय नै विदीर्ण बनाउने ती नारकीय दिनहरूलाई मानव बेचबिखनमा परेका नेपाली महिलाहरूको एउटा प्रतिनिधि आवाजका रूपमा पुस्तकाकार समेत दिन पुगिन् । पुस्तक लेख्नुअघि पनि एक खाले संकोच मनमा नपलाएको होइन । यसै त पुरुषप्रधान समाज छ । त्यो पुरुषसत्ता केवल पुरुषमा छैन, महिलामा पनि छ, गौरा भन्छिन्, यौनकर्ममा लाग्न बाध्य पारिएकी महिलाको वास्तविक मर्म बुझ्नेभन्दा पनि चरित्रमै प्रश्न उठाउने समाजको प्रवृत्ति मलाई थाहा थियो । तर श्रीमान्ले नै प्रेरणा दिनुभएपछि मैले नेपाली महिलाका लागि यो पुस्तक एउटा प्रेरणा बन्न सकोस् भनेर लेखेकी हुँ । पाठक माझ पुग्नेबित्तिकै ठूलो चर्चा पाएको त्यस संस्मरण कृतिले २०६९ सालको साझा पुरस्कारसमेत प्राप्त गर्यो । उनले थपिन्, त्यस्तो प्रतिकूलता झेलेर त म महिलाहरूको लागि लड्न सकें । आजका महिलाहरूलाई धेरै सहजता छ । यसलाई महिला मुक्तिका लागि उपयोग गर्नुपर्छ ।यी त भए विगतका विस्मयी क्षणहरू । आज गौरा आफैं विगतको दलदलबाट सहसा उठेर नीति निर्माण तहमा छिन् । उनले अथक लड्दै गरेका यी पाँच दशक बितिसक्दा पनि महिला बेचबिखन रोकिएको छैन । थुप्रै गौराहरू अँध्यारा कोठीहरूमा छन् । यस्तो बेला उनी के गर्दै होलिन् ? दुईपल्ट सांसद भए पनि म नीति निर्माण तहको केन्द्रमा छैन, सेरोफेरोमा मात्रै छु, तर संघर्ष बिसाएकी छैन, उनी भन्छिन्, थुप्रै दिदीबहिनी अहिले पनि नारकीय जीवनमा छन् । अहिले पनि बालिकाहरू बुवा, हजुरबा, दाजु, मामाबाट बलात्कृत भइरहेका छन् । उनीहरूलाई कारबाही गर्नुपर्छ भन्ने माग सधैं उठाइरहेकी हुन्छु । हाल एमाले भगिनी संगठन अखिल नेपाल महिला संघ उपाध्यक्ष रहेकी गौराले ५० को दशकमा राष्ट्रिय सभामा छँदा महिला हिंसा गर्नेलाई फाँसीको माग राखेकी रहिछन् । सभाअध्यक्ष मोहम्मद मोहसिनले त्यस्तो माग गर्न कानुनले नदिने भन्दै संसदको रेकर्डबाट मेटाउने आदेश दिएछन् । उनले नीति निर्माण र कानुन भए पनि घटनाहरू नरोकिएको, कतिपय घटना त राजनीतिक आडमै ढाकछोप गर्ने भएको पाएकी छन् । त्यसरी ढाकछोप गर्नेहरू पनि अपराधी हुन्, तिनीहरूलाई पनि कारबाही हुनुपर्छ, उनी जोड दिन्छिन्, मानव बेचबिखन मात्रै होइन, दाइजोकै कारण महिलाको हत्या भएको छ । यस्तो विधि अपराध देशमा बढ्दा पनि अझै कडा कानुन ल्याउन पुगेको छैन ।सिलिगुडीको कोठी होओस् या जेलको कालकोठरी कस्तै विपत्तिमा पनि गौराले आफूले भोगेको अँध्यारोसँग आत्मसमर्पण गरिनन् । त्यसैले त आज उनीसँग सुनाउनका लागि आफ्नै इतिहास छ । बाँकी अँध्यारोविरुद्ध गौराको विद्रोह जारी छ ।"
"पहिला भारत, अहिले अमेरिकासम्म","उनी काठमाडौंमा बेचिएर तीन वर्षअघि मलेसिया पुगिन् । त्यहाँ झन्डै दुई वर्ष रात्रिकालीन क्लबमा काम मात्र गरिनन्, अस्मिता लुटाउन बाध्य भइन् । त्यहाँबाट कमाएको रकम अर्को दलाललाई बुझाएर दिल्ली फर्कंदै केन्या पुगिन् । हवाई, जल र स्थल मार्ग गर्दै ११ महिना लगाएर मेक्सिकोबाट हालै अमेरिका छिरिन् । अमेरिका प्रवेश गर्दा उनको साथमा नेपाली नागरिकता, एकसरो कपडा र दुई सय डलरबाहेक केही थिएन । उनका अनुसार मलेसियामा उनीजस्ता हजारौं युवती उसरी नै रेस्टुरेन्ट र क्लबमा काम गर्छन् । अमेरिका प्रवेशको अन्तिम गन्तव्य रोज्दा पनि बाटामा इज्जत लुटाउन बाध्य भइन् । विश्वको कुनै कुना छैन होला जहाँ नेपाली चेली नबेचिएका हुन्, वासिङ्टनस्थित नेपाली दूतावासका एक अधिकारीले भने, म पोस्टिङमा गएको हरेक मुलुकमा यस्तो अवस्था पाएको छु । केही वर्षअघिसम्म चेलीबेटी बेचबिखनको मुख्य गन्तव्य भारत मात्र थियो । पछिल्ला वर्षमा वैदेशिक रोजगारीको बहानामा थाइल्यान्ड, सिंगापुर, चीन, मकाउ, हङकङ, मलेसिया, अफ्रिकी मुलुक, खाडी मुलुक, युरोप, ल्याटिन अमेरिकादेखि अमेरिकासम्म कुनै न कुनै रूपले युवतीहरूको बेचबिखन भइरहेको छ । त्यस्ता उजुरी महानगरीय प्रहरी अपराध अनुसन्धान महाशाखामा प्रशस्त छन् । नेपाल प्रहरीको केन्द्रीय अनुसन्धान ब्युरोले गरेको अध्ययनमा विदेशी प्रहरीहरूलाई नै उद्धृत गर्दै नेपाली युवती आफ्ना देशका विभिन्न डान्सबार, रेस्टुरा, यौन अखडाहरूमा रहेका जानकारी छ । नेपाल प्रहरीमा मंसिरयता यस्ता १ सय ७४ उजुरीमाथि छानबिन भइरहेको छ । १ सय ९८ महिलाको उद्धार भएको छ । महिला मन्त्रालयमा पनि ४ सय १९ जनालाई उद्धारका लागि आवेदन आएका छन् । अपराध अनुसन्धान महाशाखाका प्रमुख रहँदा प्रहरीका वर्तमान प्रवक्ता सर्वेन्द्र खनालले विदेशी प्रहरीको जानकारीलाई ध्यानमा राखेर उद्धारको सजिलो संरचना बनाए । त्यसका लागि जहाँसुकैबाट फोन गर्न मिल्ने गरी ११७७ नम्बरको हटलाइन व्यवस्था मिलाइयो । त्यसबाट आएका उजुरीका आधारमा धेरैजनाको उद्धार हुने क्रम जारी छ । यसको प्रचार अझ नपुगेर पनि प्रभावकारी हुन सकेको छैन, उनले भने । कतिपय देशबाट पीडित युवती स्वयंले फोन गरेका छन् । यस्तो उद्धारमा नेपाल प्रहरीले परराष्ट्र र महिला बालबालिका तथा समाज कल्याण मन्त्रालयसँग समन्वय गरेर काम गर्छ । तेस्रो मुलुकमा चेलीबेटी बेचबिखन कार्यमा गैरआवासीय नेपालीहरूको संस्थामा सक्रिय व्यक्तिसमेत संलग्न रहेको जानकारी नेपाल प्रहरीसँग छ । मकाउ, चीन, अफ्रिकी मुलुक, खाडी मुलुक र युरोपमा समेत गैरआवासीय नेपालीले रोजगारीका बहानामा नेपाली युवतीहरू झिकाउने र अवैध धन्दामा लगाउने गरेको उजुरी हटलाइनमार्फत नेपाल प्रहरीमा आएका छन् । कारबाही गर्ने प्रमाणको खोजीमा रहेको प्रहरीले जनाएको छ । राष्ट्रिय मानवअधिकार आयोगको तथ्यांकअनुसार दुई वर्षअघि १३ हजार युवतीलाई बेचिएको र १६ हजारलाई बेच्न प्रयत्न गरिएको देखिन्छ । आयोगको प्रतिवेदनमा देखिएको उक्त तथ्यांक उजुुरी र उद्धारका आधारमा हो । त्यसबाहिर अझ ठूलो संख्या छ । गतवर्ष एकैपटक २७ नेपाली युवती इन्दिरा गान्धी अन्तर्राष्ट्रिय विमानस्थलबाट नियन्त्रणमा लिइए । अनुसन्धानका क्रममा खुल्यो, उनीहरूलाई खाडी मुलुक होइन, अफ्रिका पठाउन लागिएको रहेछ । त्यसको केही महिनामा नै सिरिया र किर्किस्तान पुर्याइएका दुई युवतीलाई त्यहाँको प्रहरीले उद्धार गरेको थियो ।पछिल्लो समय नेपाल सरकारको अनुरोधमा दिल्लीको विमानस्थलमा अलि कडाइ भएपछि बैंकक, श्रीलंका, बंगलादेश, गोन्जाओ हँुदै पनि युवतीहरूलाई अन्य देशमा पुर्याउने गरेको सूचना परराष्ट्र मन्त्रालयसँग छ । महिला बेचबिखनमा संलग्नहरूमाथि मानव बेचबिखनको मुद्दा चलाउँदा पनि यो क्रम नरोकिनुले यस कार्यमा शक्तिशाली सञ्जाल रहेको छर्लङ हुन्छ । दक्षिण अफ्रिकामा नृत्यका लागि र दक्षिण कोरिया र चीनमा जबर्जस्ती विवाहका लागि ओसारपसारको रफ्तार बढ्दो छ । गरिबी, ऋणको भार, खाद्यान्नको कमी, बेरोजगारी र देखासिकीले यस्तो अवस्था निम्त्याएको हो । स्किन सर्जरी र प्रत्यारोपण प्रयोजनका लागि दलालहरूले नेपाली चेलीहरूलाई विभिन्न प्रलोभनमा पारेर भारत तथा अन्य मुलुक लगेको विषय पनि उत्तिकै छ । नेपालले राष्ट्रघंको सदस्य भएलगत्तै विभिन्न अन्तर्राष्ट्रिय घोषणापत्र, महासन्धि र प्रस्ताव अनुमोदन गरेको छ । तिनमा भेदभाव र बेचबिखनलाई अति जघन्य अपराध मानिएको छ । कार्यान्वयन पाटो भने फितलो छ । श्रम मन्त्रालयअन्तर्गत वैदेशिक रोजगार ऐन र महिला मन्त्रालयअन्तर्गत मानव बेचबिखन तथा ओसारपासर (नियन्त्रण) गर्ने सम्बन्धमा व्यवस्था गर्न बनेको ऐन ९ वर्षदेखि कार्यान्वयनमा रहे पनि यसको प्रभाव खासै छैन । सँगै रहेका यी दुई मन्त्रालयको तालमेल नमिल्दा र सहकार्य नहुँदा झन् समस्या परेको छ । मानव बेचबिखन तथा ओसारपसार (नियन्त्रण) ऐन २०६४ र मानव बेचबिखन तथा ओसारपसार नियमावली २०६५ जारी गरे पनि त्यसको प्रभावकारी कार्यान्वयन हुन सकेको छैन । महिला, बालबालिका तथा समाज कल्याण मन्त्रालयका सचिव विष्णुप्रसाद लम्सालले स्रोतको अभाव नभएको र उद्धारमा जान पर्ने अवस्था आएको खण्डमा मन्त्रालयले कुनै कमी नराखेको बताए । वैदेशिक रोजगारीमा गएकाको हकमा पहिलो जिम्मेवारी श्रम मन्त्रालयको हुन्छ । त्यसपछि मानव बेचबिखन हामीले हेर्ने हो, उनले भने । विदेशीसँग विवाह गरेर गएका महिला बढी यस्तो चपेटामा परेको हुनाले यसबारे समिति बनाएर काम थालिएको छ, महिला बालबालिका तथा समाज कल्याण मन्त्री कुमार खड्काले कान्तिपुरसँग भने, महिला ओसारपसार र बेचविखन नियन्त्रणसँग जोडिएका मन्त्रालयसँग सहकार्य गर्न लागिपरेका छौं ।"
चीनको रक्षा बजेट ७ प्रतिशतले वृद्धि गरिने,"बेइजिङ चीनले यस वर्षको रक्षा बजेटमा ७ प्रतिशतले वृद्धि गर्ने भएको छ । अमेरिकी राष्ट्रपति डोनाल्ड ट्रम्पले अमेरिकी रक्षा बजेटमा वृद्धि गर्ने घोषणा गरेलगत्तै चीनको यस्तो निर्णय आएको हो । चीनको रक्षा बजेट गत वर्ष ९५४३५ बिलियन युआन (१३८४ बिलियन डलर) थियो । ७ प्रतिशत वृद्धि हुँदा १०२ ट्रिलियन युआन हुने अनुमान गरिएको छ, जुन अमेरिकी रक्षा बजेटको तुलनामा एक तिहाइ मात्र हो । बेइजिङमा आइतबारदेखि हुने १२ औं राष्ट्रिय जनकंग्रेसको पाँचौं अधिवेशन अगाडि चीनले रक्षा बजेटमा वृद्धि गर्ने निर्णय सार्वजनिक गरेको हो । शनिबार आयोजित पत्रकार सम्मेलनमा अधिवेशनकी प्रवक्ता फु यिङले चीनको आर्थिक विकास र रक्षा आवश्यकतालाई ध्यान दिएर रक्षा बजेट निश्चित गरिएको बताइन् । चीनको रक्षा बजेट सन् २०१६ मा पनि ७६ प्रतिशतले वृद्धि भएको थियो । यस वर्षको बजेट वृद्धि एक दशकयताको सबैभन्दा कम भएको बताइएको छ । सन् २००९ मा रक्षा बजेटमा १५ प्रतिशतले वृद्धि भएको थियो । चीनले रक्षा बजेट अमेरिकाको तुलनामा सानो हुने घोषणा गरेको छ । तर वास्तविक तथ्यांक भने निकै बढी हुने अनुमान गरिएको छ । अमेरिकी राष्ट्रपति ट्रम्पले गत महिना पद सम्हालेपछिको पहिलो सम्बोधनमा सन् २०१८ को रक्षा बजेटमा ५४ अर्ब अमेरिकी डलर वृद्धि गर्ने प्रस्ताव गरेका थिए, जुन गत वर्षको तुलनामा १० प्रतिशतले बढी हुनेछ । पत्रकार सम्मेलनमा प्रवक्ता फुले चीनको रक्षा बजेट कुल गार्हस्थ उत्पादन (जीडीपी) को १३ प्रतिशत हुने बताइन् । उत्तर एटलान्टिक सन्धि संगठन (नाटो) का सदस्य राष्ट्रहरूले जीडीपीको २ प्रतिशत रक्षा बजेट हुने संकल्प गरेको छ । यस विषयमा सोधिएको प्रश्नमा प्रवक्ता फुले भनिन्, उनीहरूको नियत के हो भन्नेबारे उनीहरूलाई नै सोध्नुहोस् ।प्रवक्ता फुले चीनले शान्तिपूर्ण समाधानको वकालत गरिरहेको उल्लेख गर्दै देशको सार्वभौमसत्ता र चासोको प्रतिरक्षाका लागि क्षमता प्रस्तुत गर्नुपर्ने आवश्यकता रहेको बताइन् । स्टकहोम इन्टरनेसनल पिस रिसर्च इन्स्टिच्युटले सन् २०१६ मा सार्वजनिक गरेको तथ्यांकअनुसार रक्षा बजेट बढी हुने १० शीर्ष देशको सूचीमा अमेरिका, चीन, साउदी अरेबिया, रूस, बेलायत, भारत, फ्रान्स, जापान, जर्मनी र दक्षिण कोरिया रहेका छन् ।"
केन्यामा सहयोगका लागि राष्ट्रसंघको आग्रह,"नैरोबी राष्ट्रसंघले खडेरीबाट आक्रान्त केन्यामा सहयोगका लागि विश्व समुदायलाई आग्रह गरेको छ । खडेरीबाट २७ लाख मानिसमा खाद्यान्न र पिउने पानीसमेतको संकट आएको उल्लेख गर्दै राष्ट्रसंघले उक्त आग्रह गरेको हो । मानवीय मामिला संकटकाल व्यवस्थापन शाखा प्रमुख स्टेफेन ओ ब्रेइनले शनिबार नैरोबीमा एक विज्ञप्ति जारी गर्दै खडेरीबाट आक्रान्त बनेका केन्याली तथा अफ्रिकी क्षेत्रका जनताको जीवन सुरक्षाका लागि विशेष पहल गर्न आग्रह गरेका हुन् । खडेरीका कारण दक्षिण सुडान,सोमालियालगायतका केही अफ्रिकी मुलुक नराम्ररी प्रभावित बनेको र केन्यामा करिब २७ लाख मानिस चरम खाद्यान्न अभावका कारण प्रभावित बनेका छन्, ओब्रोइनले विज्ञप्तिमा भनेका छन् । उत्पादनमा ठूलो ह्रास आएको र खाद्यान्नको मूल्यले आकास छोएपछि केन्याली जनता भोकभोकै दिन बिताउनुपर्ने अवस्थाबाट गुज्रिएको पनि उनले बताएका छ । पूर्वी अफ्रिकालाई फेरि भोकमरी र रोगव्याधीले सताएकाले यो संकटलाई यथासम्भव छिट्टै टार्नुपर्ने देखिएको ओब्रेइनले बताए । शुक्रबार केन्याको खडेरीबाट सबैभन्दा प्रभावित क्षेत्रको भ्रमण गरेपछि नैरोवीमा बोल्दै उनले आफूले केन्यालगायतका अफ्रिकी मुलुकका ग्रामीण क्षेत्रमा खडेरीको खतरनाक असर देखेको बताए । यी अफ्रिकी मुलुकमा लगातार तेस्रो वर्ष पनि खडेरीले प्रभावित तुल्याउँदा स्थानीयमा निराश छाएको छ भने रोगबाट ठूलो जनसंख्या प्रभावित भएको छ । सन् २०१६ मा केन्या, सोमालिया इथियोपियालगायत मुलुकका केही ग्रामीण बस्तीमा डेङ्गु, झाडापखाला र दादुरालगायतका रोगको प्रकोप बढ्दा सयौं मानिसले ज्यान गुमाएका थिए ।"
अमेरिकामा भारतीय मूलका व्यापारीको हत्या,न्युयोर्क अमेरिकाको कान्सासमा भारतीय इन्जिनियरको गोली हानी हत्या गरिएको एक सातापछि अर्का भारतीय मूलका व्यापारीको हत्या गरिएको छ । दक्षिण क्यारोलिनाको ल्यानस्यास्टर काउन्टीमा एक स्टोरका मालिक ४३ वर्षीय हर्निस पटेलको गोली हानी हत्या गरिएको हो । उनको शव बिहीबार उनकै घरअगाडि गोली लागेको अवस्थामा भेटिएको थियो । स्टोर बन्द गरेर गाडीमा घर जान लागेका अवस्थामा आक्रमणकारीसँग उनको भिडन्त भएको अधिकारीहरूले अनुमान गरेका छन् । स्थानीय हेराल्ड अखबारले जनाएअनुसार उनको स्टोर उनको घरभन्दा ६ किलोमिटरको दूरीमा छ । प्रहरीका अनुसार उनी मृत भेटिनु १० मिनेटअघि मात्र उनले आफ्नो स्टोर बन्द गरेका थिए । कान्सासमा गत साता एक पूर्वसैनिकले गोली हानी भारतीय इन्जिनियर श्रीनिवास कुचिभोट्लाको हत्या गरेका थिए ।
जोर्डनमा १५ लाई मृत्युदण्ड,"अम्मान जोर्डनमा १५ कैदीलाई झुन्डयाएर मृत्युदण्ड दिइएको छ । तीमध्ये १० कैदी आतंकवादी आक्रमण र अन्य ५ जना बलात्कारमा दोषी ठहर भएका हुन् । सबै जोर्डनी नागरिक हुन् । जोर्डनका सूचना मन्त्री मोहम्मद मोमानीका अनुसार कैदीहरूलाई दक्षिणी अम्मानको जेलमा मृत्युदण्ड दिइएको हो । जोर्डनमा २००६ देखि २०१४ सम्म झुन्डयाएर मृत्युदण्डको सजायमा रोक लागेको थियो । २००३ मा बग्दादमा जोर्डनी दूतावास आक्रमण, २००६ मा जोर्डनको राजधानी अम्मानस्थित रोमन एम्फिथिएटर र २०१६ मा बक्का शरणार्थी शिविरमा गुप्तचर अधिकारीमाथि आक्रमण तथा लेखक नाहिद हत्तारको हत्याको मामलामा १० जना दोषी ठहर भएका हुन् ।"
अफगानिस्तानमा सांसदमाथि गोली प्रहार,कान्दाहार अफगानिस्तानका एक सांसदमाथि दक्षिणी प्रान्त कान्दहारमा शनिबार गोली प्रहार भएको छ । हेल्मन्ड प्रान्तका सांसद मलिम मिर वालीमाथी शनिबार बिहान आक्रमण भएको सरकारी उच्चअधिकारीले जानकारी दिएका छन् । अघिल्लो भागमा गोली लागेका उनी गम्भीर घाइते भएका छन् । उनको कान्दाहर क्षेत्रीय अस्पतालमा उहााको उपचार भैरहेको छ । आक्रमणको अहिलेसम्म कुनैपनि समुहले जिम्मेबारी लिएको छैन ।
हाइटीका पूर्वराष्ट्रपतिको निधन,हाइटी हाइटीका पूर्वराष्ट्रपति रेने प्रेभलको शुक्रबार ७४ वर्षको उमेरमा निधन भएको छ । गरिबका अगुवाका रूपमा चिनिएका प्रेभलले हाइटीको नेताका रूपमा दुई कार्यकाल सेवा गरेका थिए । राष्ट्रपति जोभेनेल मोइसले ट्वीट गर्दै पूर्वराष्ट्रपति प्रेभलको निधनमा दु:ख व्यक्त गरेका छन् । उनी १९९६ देखि २००१ र २००६ देखि २०११ सम्म हाइटीको राष्ट्रपति बनेका थिए ।
इन्डोनेसियामा बाढीपहिरोबाट ४ को मृत्यु,जाकार्ता बाढीपहिरोका कारण इन्डोनेसियाको सुमात्रामा ४ जनाको मृत्यु भएको छ भने हजारौं विस्थापित भएका छन् । लिमापुलुह कोटा जिल्लाको कोटो आलम गाउँमा भारी वर्षापछि आएको बाढीपहिरोबाट ती चारको मृत्यु भएको हो । बाढीपहिरोले ८ सवारीसाधन बगाएको र त्यससँगै बगेका ४ जनाको शव धेरै टाढा फेला परेको जिल्ला प्रकोप व्यवस्थापन निकायका अप्रेसन प्रमुख नासृयन्तोले बताए ।
आवास पुनर्निर्माण सुस्त,"भूकम्पको २२ महिना बितिसक्दा पनि सबै पीडितले अझै घर बनाउन पाएका छैनन् । सरकारले आवास निर्माणका लागि दिएको पहिलो किस्ताले घरको जगसम्म उठाएकाहरू दोस्रो किस्ता रकमको पर्खाइमा छन् । कतिपयले भने सामान ढुवानीलगायत समस्याले कामै थालेका छैनन् । गैरसरकारी संस्थामार्फत दोस्रो किस्ता पाएकाहरूलाई भने केही राहत छ । केहीले चाहिँ पहिलो किस्तामा ऋण थपेर भए पनि घर बनाएका छन् ।तर,मापदण्डअनुसार घर बनाउनेको संख्या असाध्यै न्यून छ ।सिन्धुपाल्चोकमा ५ प्रतिशत मात्र जिल्लामा मापदण्डअनुसार घर बनाएर दोस्रो किस्ता माग गर्ने भूकम्पपीडित असाध्यै कम देखिएका छन् । पहिलो किस्ता ५० हजार पाएका ७४ हजार ९ सय १२ मध्ये २ हजार ३ सय जनाले मात्र आवास निर्माणको काम सकेका छन । हालसम्म नक्सापास गराउने २ सय ८८ मात्रै छन् । ५ सय ४७ ले मात्र दोस्रो किस्ता माग गरेका छन् । अहिलेसम्म ४ हजार ८ सय ४५ ले आवास बनाउन थालेको सहरी विकास तथा भवन डिभिजन कार्यालयले जनाएको छ । गैरसरकारी सस्थाको पहलमा गोल्चे, गुम्बा, साँगाचोक, फुल्पिङडाँडाका ४ सय ४३ परिवारलाई दोस्रो किस्ता बाँडिएको छ । कामदार र ढुवानीको समस्या रहेकाले तीमध्ये ४ सय ४३ परिवारले मात्र घर बनाउन थालेका छन् । कार्यविधि आएको महिना दिन नाघिसक्दा पनि सरकारका तर्फबाट दोस्रो किस्ता वितरण थालिएको छैन । लाभग्राहीमध्ये पाँच प्रतिशतले मात्रै पुनर्निर्माण थालेका छन्, कार्यालयका निमित्त प्रमुख टंक गौतमले भने, दुई प्रतिशतले मात्रै मापदण्ड पुर्याएर संरचना बनाएको पाइएको छ । इन्जिनियरले घरको अध्ययन गरिनसकेकाले दोस्रो किस्ता वितरण गर्न ढिलाइ भएको उनले जानकारी दिए । पुनर्निर्माणमा जिल्लाभर ३ सय ६ प्राविधिकको दरबन्दी छ । सुरुदेखि नै सबै प्राविधिक कार्यक्षेत्र गएका थिएनन् । अहिले पनि सबै प्राविधिक गाउँ नपुगेकाले आवास निर्माण तीव्र गतिले हुन सकेको छैन । भूकम्प प्रभावित १४ जिल्लामा राष्ट्रिय पुनर्निर्माण प्राधिकरण कार्यालयको जिल्ला समन्वय समिति राख्ने निर्णय गरिए पनि सिन्धुपाल्चोकमा अझै राखिएको छैन ।सीमाक्षेत्र तातोपानी, फुल्पिङकट्टीमा गरी नौ सय परिवारले मात्र घर बनाउन थालेका छन्, तीमध्ये मापदण्डअनुसार काम थाल्नेमा चार सय जना छन् । बाह्रबिसे, राम्चे, मानेश्वरामा ४ सय पाँच घर बनिरहेकामा दुई सय मापदण्डभित्र छन् । रकम लिए, घर बनाएनन् धादिङमा पुनर्निर्माण कार्य अघि बढ्न नसकेकामा सरोकारवालाहरूले चिन्ता व्यक्त गरेका छन् । पहिलो किस्ता लिएपछि पनि जनता घर निर्माणमा उत्साहित नहुनुको कारण पत्ता लगाई पुनर्निर्माण गति अगाडि बढाउन उनीहरूले सरकारसँग आग्रह गरेका छन् । पुनर्निर्माणको स्थिति र समस्याबारे रायसुझाव संकलन गर्न जिल्ला आएको पूर्वसांसद मञ्च नेपालका पदाधिकारीसँगको भेटघाटमा जिल्लास्थित राजनीतिक दल तथा सरकारी कार्यालयका प्रमुखले प्राधिकरणले पीडितका समस्या समाधान गर्नु साटो थप जटिलता ल्याएको गुनासो गरे । जिल्लामा यकिन गरिएका करिब ७१ हजार घरधुरीमध्ये ६३ हजारले भूकम्प प्रतिरोधी घर निमाण गर्न पहिलो किस्ता लिएको ६ महिना बित्दा पनि कुनै सुरसार छैन, हामीले अनुगमन गर्दा लाभग्राहीको तथ्यांक नै गलत रहेको आशंका पैदा भएको छ, जिल्ला प्राविधिक कार्यालयका प्रमुख भरत अर्यालले भने । तथ्यांक विभागको लगतअनुसार ७१ हजारसँग सम्झौता भएकामा ६३ हजारलाई पहिलो किस्ता वितरण गरिएकोछ । ६ महिनाअगावै पहिलो किस्ता लिए पनि हालसम्म ४ हजार घरधुरी पनि निर्माण थालनी नहुनुको कारण पत्ता लगाउनुपर्छ, एमालेका प्रतिनिधि अर्जुन श्रेष्ठले भने । पहिलो किस्ता लिनुअगावै उत्तरी भेकमा प्राविधिकको सल्लाहबिनै ३१ सय घरधुरी निर्माण भएको दाबी आएको र पहिलो किस्ता बुझेपछि २ सय घरधुरीले मात्रै दोस्रो किस्ताका लागि रकम माग गरेको जिविसका सूचना अधिकृत भोलाप्रसाद गौतम बताउँछन् । स्थानीय गैसस प्रयास नेपालकी अध्यक्ष उषा विकले ग्रामीण भेकमा घर निर्माण गर्ने दारकाठ, पानी, दक्ष कामदार, निर्माण सामग्री, सबैको अभाव रहेको बताइन् । गाउँबस्तीमा प्राविधक पनि समयमा नजानु, गाविसमा खटिएका प्राविधिकलाई सम्बन्धित गाविसले कार्यालयमा बसेर काम गर्ने वातावरण नबनाउनु, सचिवहरू गाउँमा नबस्नु आदि कारणले घर पुनर्निर्माणमा भूकम्पपीडितले चासो नलिएको बताइन् । विद्यालय बनाउन बजेट अपुग चितवनमा भूकम्पमा भत्किएका विद्यालय भवन पुनर्निर्माण कार्य जारी छ । अहिलेसम्म २ सय ३३ विद्यालयका ३ सय ९२ कक्षा कोठा निर्माण भएका छन् । शिक्षा कार्यालयका अनुसार १ सय ४९ कक्षाकोठा निर्माण हुन बाँकी छन् । सबैभन्दा बढी क्षति हुनेमा पहाडी गाविस दारेचोक, चण्डिभन्ज्याङ, लोथर, सिद्धि, दाहाखानी, कविलास र काउले छन् । त्यहाँ समुदायद्वारा आफ्नै स्रोतबाट निर्माण गरिएका भवनमा बढी क्षति भएको छ । तर, बाटो अप्ठ्यारो, ढुवानी गर्न महँगो र समयमै निर्माण सामग्री पुर्याउन नसक्दा त्यहाँ पुनर्निर्माणमा ढिलाइ भइरहेको छ । विद्यालय निर्माणको कार्य जारी छ, शिक्षा कार्यालयका सबइन्जिनियर इन्द्रआनन्द चौधरीले भने, निर्माण भएका सबै विद्यालय भूकम्प प्रतिरोधी छन् । उनका अनुसार ५ सय ४१ कक्षाकोठामा बढी क्षति भएको थियो । भत्किएका कक्षाकोठाअनुसार बजेट व्यवस्था भई निकासा गरिसकिएको छ, उनले भने, अहिलेसम्म ६ करोड ९७ लाख ६८ हजार निकासा भइसकेको छ । केही विद्यालयमा भवन निर्माण भए पनि फर्निचर अभावमा विद्यार्थीलाई पढ्न लेख्न समस्या भएको छ । भुइँमा राखेर पढाउनुपर्ने बाध्यता छ । पूर्ण रूपमा भत्किएका विद्यालयको संख्या ४२ रहेको कार्यालयले जनाएको छ । ठूलो क्षति भई बस्न समस्या भएका विद्यालयको संख्या ४ सय ७१ रहेको चौधरीले बताए । कार्यालयबाट ४ कोठासम्म क्षति भएका भवनलाई बजेट उपलब्ध गराएको छ । त्योभन्दा बढी क्षतिका विद्यालयले रकम पाउन सकेका छैनन् । अझै विकटका केही विद्यालय भवन जीर्ण छन् । ती भवन मर्मतका लागि शिक्षा कार्यालयबाट पर्याप्त बजेट निकासा हुन सकेको छैन । भूकम्पपछि निर्माण भएका विद्यालय भवन भूकम्प प्रतिरोधी छन्छैनन् भनेर कार्यालयबाट प्राविधिकसहितको टोली पुगेर अनुगमन भने गर्दै आएको छ । धेरै क्षति भएको विद्यालयलाई थोरै मात्र सहयोग मिलेको छ, जुन पर्याप्त छैन, जिशिअ गोविन्दप्रसाद अर्यालले भने, बजेट थप गर्न विभागलाई जानकारी गराएका छौं ।"
सघाउँछौं भन्नेले बिर्सिए,"गुल्मी बडागाउँको १ र २ नम्बर वडाका बासिन्दाले प्लास्टिकको टहरामा आश्रय लिएको आगामी वैशाख १८ मा वर्षदिन पुग्दैछ । आगलागीमा परेर सिंगो बस्तीका सबै घरविहीन भएका थिए । राहतको आस गर्दै अग्निपीडितले १० महिना टहरामै बिताइसके । सरकारबाट राहत त पाएनन् नै, उनीहरूका लागि सहयोगीले दिएको रकमसमेत वितरण हुन सकेको छैन । कष्टले एउटा बर्खा कटाएका पीडित अब आउने झरी कसरी कटाउने भन्ने चिन्तामा छन् । आउने बर्खा पनि यही प्लास्टिक टहरामै त होला नि, बडागाउँ१ दजाकोटकी हरिकला रासकोटीले भनिन्, हिउँदमा शीतले दु:ख दियो, बर्खामा पानीले । आगलागीमा उनले घरगोठ र सम्पत्ति मात्र होइन, पति पनि गुमाइन् । गत वैशाख १८ मा बडागाउँका दजाकोट र माझगाउँको सिंगो बस्ती ध्वस्त भएको थियो । प्राकृतिक विपत्तिले ठगेका अग्निपीडितलाई सरकारले समेत ठगेको उनीहरूको दुखेसो छ ।सुरुमा सबैले बिचरा भन्थे, अहिले सबैले बिर्सिए, जुक्तबहादुर छन्त्यालले भने, न घर बनाउने काठ छन् न खानेपानी । राहत संकलन र व्यवस्थापन समितिले घर निर्माण गरेपछि पैसा दिने भने पनि पीडितहरूको सामथ्र्य नभएको उनले बताए । दुई करोड बैंकमै थन्कियो रोजगारीमा विदेश पुगेका गुल्मेली, जिल्लाबासीसहित बुटवल, काठमाडांै र जनकपुरलगायतका स्थानमा बडागाउँका आगलागी पीडितका लागि राहत संकलन अभियान चल्यो । १ करोड ८२ लाख रुपैयाँ संकलन भयो । स्थानीय प्रशासनको सहयोगमा गाउँमै बडागाउँ अग्निपीडित राहत संकलन तथा वितरण समिति गठन गरेर रकम बैंकमा उक्त रकम जम्मा गरियो । स्पष्ट कार्यविधि र प्रशासनको सहमति नहुँदा सबै रकम अहिलेसम्म बैंकमै थन्किएको छ । हामी पीडितलाई बाँडौं भन्छौं तर कार्यविधि र प्रक्रियाका कुराले अल्झो लाएको छ, समितिका कोषाध्यक्ष हरि छन्त्याल भन्छन् समितिसँग पूर्ण अधिकार छैन, रकम बैंकमा पीडित टहरामा भए । स्थानीय प्रशासनले अग्निपीडितको वर्गीकरण, प्राविधिकको लगत र किस्ता निर्धारण गरेर मात्र प्रतिशतमा रकम भुक्तानी गर्न भनेको छ । समितिले क वर्गमा २८, ख मा २४ र ग मा ६ परिवारलाई वर्गीकरण गरेको छ । यसअनुसार उनीहरूले क्रमश: ३ लाख ३५ हजार, २ लाख ७० हजार र २ लाख २५ हजार रकम पाउनुपर्ने भए पनि अहिलेसम्म २ जनाले मात्र सहयोग पाएको छन्त्यालले बताए । त्यस्तै गोठ क्षति भएका १६ परिवारले जनही ६० हजार पाउने निर्णय भएको छ ।यतिबेलासम्म पीडितले घर बनाएर बसिसक्नुपर्ने हो, उनले भने, प्राविधिक समस्याकै कारण पहिलो किस्ता पनि दिन सकिएको छैन । समितिको दुई महिनाअघि बसेको बैठकले १५१५ दिनमा प्राविधिकहरूले अनुगमन गर्ने र प्रतिवेदन तयार भएपछि भुक्तानी गर्ने निर्णय गरेको थियो ।पूर्ण प्रतिवेदन आवश्यकदैवीप्रकोप उद्धार समितिका अध्यक्ष एवं प्रमुख जिल्ला अधिकारी कृष्णप्रसाद ढुंगानाले प्राविधिकको पूर्ण प्रतिवेदन आएपछि पीडितलाई राहत वितरण सुरु गरिने बताएका छन् । रकम वितरण गर्ने प्रक्रिया समितिबाट निर्णय भइसकेको छ, उनले भने, अब प्राविधिकको लगत इस्टिमेट र मूल्यांकन प्रतिवेदन आएपछि वितरण सुरु हुन्छ । सुरुदेखि वर्गीकरणका विषयमा स्थानीयबीच नै समस्या र विवाद देखिएकाले नै राहतमा ढिलाइ भएको उनले बताए । घरको जग बसालेपछि ३० प्रतिशत, दोस्रो ताला बनाएपछि ३० प्रतिशत र घर सम्पन्न गरेपछि अन्तिम किस्ता ४० प्रतिशतका दरले रकम वितरण गर्ने निर्णय भएको पनि उनले बताए ।"
"धन्न, खुसी लुटिएन","झापा मधेसी समुदायकी एकल महिला गुड्डी जैसवालका लागि पुन: विवाह गर्नु त परको कुरा, सोच्न पनि मुस्किल थियो । चुनौतीसँग जुध्दै उनले २०७१ चैतमा कुमरखोद २ का गायकप्रसाद राजवंशीसँग बिहे गरिन् । अहिले हामी खुसीसाथ बाँचेका छौं, राजगढ ६ नयाँबजारस्थित कपडा पसलमा भेटिएकी गुड्डीले सुनाइन्, नत्र झन्डै हाम्रो खुसी लुटिसकेका थिए । पसलकै आम्दानीबाट तीन छोराछोरीको पढाइ खर्च र घर खर्च टरेको छ । व्यापारमा पतिको भरपुर साथ छ उनलाई । उनका पूर्वपति दिनेश भगतको मिर्गौला बिग्रेर मृत्यु भएको थियो । त्यसपछि तीन छोराछोरी हुर्काउने दायित्व उनको एक्लो काँधमा आइपर्यो । त्यही बेला गायकप्रसाद उनको जीवनमा आइपुगे । मन मिल्यो । गुड्डीले तत्काल पुन: विवाह गर्ने निधो गरिन् । विधवा महिलाले पुन: विवाह गर्नु हुन्न भन्ने कुन कानुनमा लेखेको छ ? उनले भनिन् । सासूससुरा र परिवारका अन्य सदस्यसँग विवाहबारे कुरा गर्दा झन्डै ज्यानै गुमाउनुपरेको थियो उनले । विवाहको तयारी हुँदै थियो, परिवारका सदस्यहरूसहित हूल बाँधेर गाउँले घर घेर्न आइहाले । उनले भागेर ज्यान बचाइन् । खासमा पतिको नामको सम्पत्तिको लोभ थियो परिवारलाई, उनले भनिन्, त्यसैले मेरो विवाह हुन नदिने तयारी गरेका थिए तर सकेनन् । गुड्डीले घर, जमिनसहित सम्पूर्ण सम्पत्ति छोराछोरीका नाममा गरिदिएकी छन् । उनका नाममा पौने एक कट्ठा जमिन छ । गाउँबाट विस्थापित भएपछि मानव अधिकारीकर्मीको सहयोगमा जिल्ला प्रशासन कार्यालय झापाको प्रवेशद्वारमै पुन: विवाह गरेकी थिइन् गुड्डीले । त्यसबेला प्रहरी प्रशासनले कुनै सहयोग गरेन, उनले भनिन्, मानव अधिकारवादी र मिडियाकै कारण मेरो विवाह सफल भयो । परिवार र गाउँलेको आक्रमण प्रयासपछि विस्थापित यो जोडी केही समय एकीकृत विकास प्रतिष्ठान (आईडीएफ) को आश्रयमा बस्यो । अधिकारकर्मी र मिडियाकै पहलमा उनलाई गाउँमा पुन:स्थापित गरिएको थियो ।"
पक्षाघातपछि टाढिए परिवार,"कास्की सुखदु:ख पर्दा परिवार खोजिन्छ तर रोगले भेट्दा परिवारले नै साथ छाडेपछि कस्तो पीडा होला ? ५० वर्षीय सूर्य गिरी १२ वर्षदेखि त्यस्तै पीडा भोगिरहेका छन् । सिन्धुली कलागाउँमा जन्मिएका उनले पोखरालाई कर्म थलो बनाएको ३३ वर्ष भयो । पहिले तौल मेसिन बोकेर हिँड्थे । बाटामा आफ्नो तौल जाँच्नेले पैसा दिन्थे । पछि पाउरोटी बेच्न थाले । अहिले खुद्रा सामान बेच्न हिँड्छन् । १३ वर्षअघि हातमा पक्षाघातले भेट्यो । आफ्नो क्षमता थिएन, छिमेकीले उपचार लगाइदिए, उनले भने, श्रीमती, छोराछोरीबुहारी सबैले छाडे । उपचार गराए पनि उनको दायाँ हात चलेन । दैनिक औषधि खाइरहनुपर्छ । छोराबुहारी एक ठाउँमा र दुई छोरी र आमा अर्को ठाउँमा डेरा गरेर बसेका छन् । पोखराको रत्नचोकमा डेरा गर्दै आएका गिरीलाई रोगभन्दा बढी पिरलो आफन्तले साथ छाडेकामा छ । खुद्रा सामान बेच्न बिहान ६ बजेदेखि चोकचोक डुल्न सुरु गर्छन् । सधैं भनेजस्तो व्यापार हुँदैन, उनले भने, कहिले भोकै पनि परिन्छ । सबैले छाडे पनि उनले गरिखान छाडेका छैनन् ।"
कलात्मक ढाँचामा स्कुल,"दोलखा धार्मिक, सांस्कृतिक र कलाकृतिको सहर दोलखा बजारमा कलात्मक ढाँचाकै विद्यालय भवन निर्माण थालिएको छ ।भूकम्पले ध्वस्त विद्यालयको पुनर्निर्माणअन्तर्गत राजकुलेश्वर आधारभूत विद्यालयलाई कलात्मक बनाइन लागिएको हो । अमेरिका बस्ने दोलखालीहरूको प्रयासमा करिब ६ करोड जुट्ने भएपछि भवनको आइतबार शुभारम्भ गरिएको छ । अमेरिका बस्ने दोलखा बजारका अभयमान सिंहले हेल्प नेपाल नेटवर्कमार्फत रकम जुटाएका हुन् । भवनको स्वरूप अभयका बाबु इन्जिनियर भास्करमान सिंह श्रेष्ठले गरेका छन् । उनकाअनुसार भवन पूर्णत: कलात्मक र भूकम्प प्रतिरोधी हुनेछ ।दोलखाका ४० भन्दा बढी मन्दिर कलात्मक सिर्जनाले भरिएका छन् । मल्लकालदेखिका कलाकृति झल्कने नेवारी बस्तीभित्र बन्न लागेको यो भवन पनि कलात्मक स्वरूपकै बनाइएको इन्जिनियर भास्करले बताए । उनले उक्त भवनका लागि साढे दुई करोड प्राप्त भइसकेको भाष्करले जानकारी दिए । शिलान्यास कार्यक्रममा संसद् तथा पूर्वपर्यटन मन्त्री आनन्दप्रसाद पोखरेलले दोलखालीहरूको आफ्नै प्रयासमा बन्ने भवनले स्थानीय मौलिकताको झल्को दिने बताए । भवन निर्माणका लागि राजहिटी समाजले समन्वय गरिरहेको छ । प्रचीन राज्यका अवशेषहरू रहेको स्थलमा बनाइन लागेको भवन तीन वर्षभित्र पूरा हुने लक्ष्य लिइएको विद्यालय व्यवस्थापन समिति अध्यक्ष हर्कबहादुर श्रेष्ठले बताए ।"
९५ वर्षमा नागरिकता,तेह्रथुम संक्रान्ति ९ की ९५ वर्षीया बसुन्धरा आचार्यले घरमै नागरिकता पाएकी छन् । इलाका प्रशासन कार्यालय संक्रान्तिका प्रमुख सफल पोर्तेलले आचार्यलाई नागरिकता प्रदान गरेका हुन् । घर परिवारले बेवास्ता गर्दा आचार्यले बुढ्यौली उमेरसम्म नागरिकता पाएकी थिइनन् । नागरिकता नहुँदा उनी वृद्धा भत्तालगायत राज्यले प्रदान गर्ने सेवा सुविधाबाट वञ्चित थिइन् । नागरिकता पाएपछि उनी खुसी भएकी छन् । यसैबीच नेपाल बंगलादेश बैंक संक्रान्ति शाखाले आचार्यको घरमै पुगेर बैंक खाता पनि खोलिदिएको छ ।
कारागारमा सहनाइकेको मृत्यु,इटहरी झुम्का कारागारमा शुक्रबार राति एक कैदीको मृत्यु भएको छ । छारे रोग र प्रेसरका बिरामी रहेका ३६ वर्षीय सहनाइके पूर्णबहादुर गुरुङ आन्तरिक ड्युटीका क्रममा एक्कासि लडेर बेहोस भई अस्पताल लाने क्रममा मृत्यु भएको जेलर गणेश अधिकारीले बताए । लमजुङ घर भएका उनी कर्तव्य ज्यानमा २० वर्षको सजाय काटिरहेका थिए । उनलाई कागारार प्रशासनले २०७२ साल चैत २ गते झुम्का कारागारमा सरुवा गरेको थियो । उनको अस्पताल लाने क्रममा बाटैमा मृत्यु भएको कारागार प्रशासनले जनाएको छ । मृतकका आफ्न्तले कारगार प्रशासनको लापरबाहीले ज्यान गएको भन्दै छानबिनको माग गरेका छन् ।
महासंघमा रानाभाट,"नवलपरासी नेपाल पत्रकार महासंघ नवलपरासीको १० आंै अधिवेशनबाट अध्यक्षमा होमराज रानाभाट विजयी भएका छन् । प्रेस युनियन प्यानलका रानाभाटले शनिबार भएको मतदानमा संयुक्त बाम प्यानलका रामकुमार श्रेष्ठलाई ५४ मतले पराजित गर्दै विजयी भएका हुन् । रानाभाटले १ सय ६ मत प्राप्त गरे । यस्तै उपाध्यक्षमा युनियनका हरि शर्मा विजयी भए । महिला उपाध्यक्षमा युनियनकै पूजा चापागार्इं, सचिवमा संयुक्त प्यानलका राजकुमार रेश्मी, खुला सहसचिवमा विष्णु गौंडेल, समावेसी सहसचिवमा अनिल यादव र कोषाध्यक्षमा ईश्वरी चापागार्इं विजयी भए । सदस्यहरूमा लक्ष्मी हरिजन, कल्पना कँुवर, श्याम बुचामगर, मधेसीतर्फ नन्दकुमार यादव, सद्दाम हुसेन अन्सारी, प्रकाश न्यौपाने, बुद्धिराज कडरिया, रञ्जना लम्साल, भीमलाल गाहामगर, रविन शर्मा चापागाईं र तीर्थराज डुम्रे विजयी भएका छन् । केन्द्रीय पार्षदमा युनियनका १५ र संयुक्त प्यानलका ३ जना विजयी भए ।"
कान्तिपुरकर्मी सम्मानित,"नवलपरासी कान्तिपुरकर्मी नवीन पौडेल स्वर्गीय ढुण्डीराज भीमकुमारी स्मृति सिर्जनशील पत्रकारिताबाट सम्मानित भएका छन् । नेपाल पत्रकार महासंघ नवलपरासीको १० औं अधिवेशनका उनलाई सम्मानित गरिएको हो । पुरस्कार स्थापना गर्ने वृद्धिसागर पोख्रेल र नेपाल पत्रकार महासंघका पश्चिमाञ्चल संयोजक हरिनारायण गौतमले संयुक्त रूपमा दोसल्ला, प्रमाणपत्र र नगद ५ हजारसहित सम्मानित गरेका थिए । यसैगरी पत्रकार वीरेन्द्र पराजुलीले आफ्ना पिता कृष्णलाल पराजुलीको सम्झनामा स्थापना गरेको कृष्णलाल स्मृति पत्रकारिता पुरस्कारबाट जिल्लाका संस्थापक अध्यक्ष भुपेन्द्र भट्टराई र मानबहादुर स्मृति पत्रकारिता पुरस्कारबाट शान्ता भण्डारी सम्मानित भए ।"
बालबालिकालाई स्कुल ब्याग,"पर्सा वीरगन्ज २८ श्रीसिया खल्वाटोलास्थित डोम बस्तीका बालबालिकालाई शनिबार स्कुल व्याग वितरण गरिएको छ । सामाजिक संस्था पहलको अग्रसरतामा कोसिस फाउन्डेसनले उनीहरूलाई ब्याग वितरण गरेको हो । फाउन्डेसनका अध्यक्ष मदन गुप्ता, सामाजिक अभियन्ता प्रकाश थारूलगायतकाले डेढ दर्जन बालबालिकालाई ब्याग वितरण गरेका थिए ।"
लाजले रोग लुकाउँछन् ग्रामीण महिला,"बाजुरा जुगाडाकी ५० वर्षीया फुगी दानीलाई आङ खस्ने समस्या देखिएको १८ वर्ष भयो । उनले लाजका कारण रोग लुकाएर बसिन् । स्वास्थ्यकर्मीका अनुसार बाजुराको ग्रामीण क्षेत्रका अधिकांश महिला आङ खस्ने समस्याबाट पीडित छन् । तर, उनीहरू लाजका कारण स्वास्थ्य संस्थामा उपचार गर्न जाँदैनन् ।यति बेला जिल्ला अस्पतालमा आङ खसेका महिलाका लागि नि:शुल्क शल्यक्रिया शिविर चलाइएको छ । शिविरमा कुनै खर्च नलाग्ने भए पनि बिरामीहरू उपचार गराउन नआउँदा स्वास्थ्यकर्मी निराश बनेका छन् । जिल्ला स्वास्थ्य कार्यालयले यसअघि रोग पहिचान गरेका बिरामी पनि उपचार गर्न आएनन्, नेपालगन्ज मेडिकल कलेजका सामुदायिक स्वास्थ्य संयोजक रामबहादुर मल्लले भने, १ सय ३५ जना पहिचान गरेका बिरामीमध्ये पाँचौं दिनसम्म २७ जनामात्रै उपचारका लागि आएका छन् । मार्तडीकी ७३ वर्षीया लक्ष्मी पण्डितले १४ वर्षसम्म रोग लुकाएर बसिन् । उनी छोराले निकै सम्झाएपछि अहिले उपचारका लागि शिविरमा पुगेकी छन् । गुदुखातीकी गोमा राउतले खर्चको अभावमा ११ वर्षदेखि रोग पालेर बस्नुपरेको बताइन् । कोल्टी क्षेत्रमा धेरैजसो महिला आङ खस्ने समस्याबाट पीडित छन्, जिल्ला स्वास्थ्य कार्यालयको परिवार नियोजन सुपरभाइजर दुर्गा बजगाईंले भनिन्, यहाँका अधिकांश महिलामा आङ खस्ने समस्या देखिन्छ । व्यक्तिगत खर्चमा यस रोगको उपचार गर्नुपरे न्यूनतम ७५ हजार रुपैयाँ खर्च लाग्छ कोहलपुर मेडिकल कलेजका रामबहादुर मल्लले बताए । विपन्न समुदायका महिलालाई नि:शुल्क उपचार गर्ने उद्देश्यले शिविर सञ्चालन गरिएको उनले बताए । बिहान ५ बजेदेखि राति १० बजेसम्म घर भित्र र बाहिरको काममा खटिनु यहाँका महिलाको दैनिकी नै हो । २० वर्ष नपुग्दै बच्चा जन्माउने, पोषणको अभाव, जन्मान्तर नगर्ने, घरमै असुरक्षित सुत्केरी गराउनेलगायत कारण पाठेघरमा समस्या हुने गरेको जिल्ला अस्पतालका सिनियर अहेब टेकबहादुर खड्काले बताए ।"
सुर्खेत क्याम्पसमा अखिल,सुर्खेत मध्यपश्चिमकै ठूलो मानिने वीरेन्द्रनगरस्थित सुर्खेत क्याम्पस (शिक्षा) मा अनेरास्ववियुले कोषाध्यक्षबाहेक सबै पदमा जित हात पारेको छ । मतदान बुधबार भए पनि विद्यार्थी संगठनको अवरोधका कारण शुक्रबारदेखि गणना सुरु भएको थियो । सभापतिमा चक्रबहादुर शाही विजयी भए । सुर्खेतका अन्य दुई सामुदायिक क्याम्पसमा हिमशिखर र अमरदीपमा पनि अनेरास्ववियु विजयी भएको छ । हिमशिखरमा रमेश शर्मा र अमरदीप क्याम्पसमा हरि देवकोटा विजयी भए । विद्यापुरस्थित जनता बहुमुखी क्याम्पसमा नेविसंघ र गुमीस्थित भेरी शिक्षा क्याम्पसमा अखिल (क्रान्तिकारी) विजयी बने । सिम्ता बहुमुखी र गुर्भाकोट क्याम्पसमा अझै निर्वाचन हुन सकेको छैन ।
लगानी भित्र्याउन सहजीकरण आवश्यक,"काठमाडौं लगानी सम्मेलनका बेला आएको प्रतिबद्धताअनुसार लगानी भित्र्याउन राज्यले दिने सहुलियत, प्राथमिकताप्राप्त क्षेत्रको पहिचान र निरन्तर ताकेता (फलोअप) आवश्यक पर्नेछ । शुक्रबार सम्पन्न लगानी सम्मेलनमा साढे १४ खर्ब रुपैयाँ लगानी गर्ने प्रतिबद्धता विदेशीले गरेका छन् । जुन हालसम्म आएको विदेशी लगानी प्रतिबद्धताभन्दा झन्डै ३ गुणा बढी हो । मुलुकको अर्थतन्त्रसँग तुलना गर्दा यो प्रतिबद्धता कुल गार्हस्थ्य उत्पादन (जीडीपी) को ६५ प्रतिशत हो । कुल गार्हस्थ्य उत्पादनको आकार २२ खर्ब ४९ अर्ब रुपैयाँ छ । ठूलो प्रतिबद्धता आउने तर वास्तविक लगानी नआइरहेको बेलामा युवा उद्यमीहरूले सरकार र निजी क्षेत्र दुवैले पहल गर्नुपर्ने बताएका छन् । सबैभन्दा महत्त्वपूर्ण कुरा विदेशी लगानीकर्तालाई एकै ठाउँमा सबै सेवा दिने सुविधा (वन विन्डो पलिसी) को कार्यान्वयन हो, नेपाल उद्योग परिसंघका उपाध्यक्ष निर्वाण चौधरीले भने । सरकारले लगानी बोर्डलाई एक द्वार सेवा दिने गरी स्थापना गरेको थियो । यसले ५ सय मेगावाटभन्दा बढीका जलविद्युत् आयोजना र १० अर्बभन्दा बढीको लगानी हेर्ने गरेको छ । शुक्रबार सम्पन्न लगानी सम्मेलनको सहआयोजकसमेत रहेको लगानी बोर्डलाई १६ कम्पनीले लगानी गर्ने आशयपत्र बुझाएका हुन् । अब बोर्ड र सरकारले आगामी दिनमा लगानी ल्याउन पहल गर्नुपर्ने व्यवसायी बताउँछन् । प्रतिबद्धताअनुसार लगानी ल्याउन सरकार निरन्तर लगानीकर्ताहरूसँग सम्पर्कमा रहनुपर्छ, उद्योग वाणिज्य महासंघ युवा उद्यमी मञ्चका अध्यक्ष मंगेशलाल श्रेष्ठले भने । सम्मेलनमा सबैभन्दा धेरै चीनले करिब ८ खर्ब ८८ अर्ब (८ अर्ब ३० करोड डलर) बराबरको लगानी गर्ने प्रतिबद्धता जनाएको छ । यसैगरी बंगलादेशले २ खर्ब ५६ अर्ब (२ अर्ब ४० लाख डलर), जापान र बेलायतले ११ खर्ब ७ अर्ब (१ अर्ब डलर), श्रीलंकाले ५३ अर्ब (५० करोड डलर) र भारतले करिब ३४ अर्ब (३१ करोड ७० लाख डलर) बराबरको लगानी प्रतिबद्धता जनाएका हुन् । बोर्डले प्रतिबद्धता जनाएकाहरूसँग छलफल गर्न विभिन्न समिति बनाइसकेको छ । यसअघि हालसम्म विभिन्न मुलुकका लगानीकर्ताले कुल ५ खर्ब ३८ अर्बको प्रतिबद्धता जनाएका छन् । औद्योगिक प्रवद्र्धन बोर्ड र लगानी बोर्डमार्फत पटकपटक गरेर आएको प्रतिबद्धताको झन्डै तीन गुणा लगानी एउटै मञ्चबाट घोषणा भएको छ । एकै मञ्चमा यति धेरै प्रतिबद्धता आउनुले नेपालमा उच्च प्रतिफल छ भन्ने लगानीकर्ताले बुझेको जस्तो देखिन्छ, श्रेष्ठले भने, अब लगानी ल्याएर काम गर्दै जाँदा देखिने जोखिम कम गर्नेतर्फ हामीले पहल गर्ने हो ।सरकारले २०४९ को विदेशी लगानी तथा प्रविधि ऐन (फिटा) लाई प्रतिस्थापन गर्ने तयारी थालेको छ । हाल विद्यमान ऐनले भिजा लगानीको सुरक्षा र नाफा वा अन्य आर्जित रकम फिर्ता लाने (रिप्याट्रिएसन) को व्यवस्था गरेको छ । तर कार्यान्वयनमा समस्या भइरहेको चौधरीको भनाइ छ । सरकारले धेरै केही गर्नै पर्दैन यी सामान्य विषयहरूजस्तो भिजाको सरलीकरण र रकम लैजाने व्यवस्था सहज बनाउने काम गरे मात्रै पनि धेरै आकर्षित हुनेछन्, उनले भने । नयाँ औद्योगिक ऐन र विशेष आर्थिक क्षेत्र (सेज) सम्बन्धी ऐन भने जारी भइसकेको छ । उद्योग मन्त्रालयका अनुसार फिटा पनि एक महिनाभित्र संसद्मा पेस गर्ने तयारी छ । सार्वजनिक निजी साझेदारी (पीपीपी) नीति सार्वजनिक भएको छ । यसले निजी क्षेत्रलाई पनि विशेषगरी पूर्वाधार निर्माणमा समेट्ने तयारी हो । नीतिमा टेकेर ऐन ल्याउने तयारी सरकारको छ । विदेशी लगानीको हकमा पनि सार्वजनिक निजी साझेदारी अवधारणाअनुसार हामी पनि सहकार्य गर्न तयार छौं, श्रेष्ठले भने । चौधरीले पनि विदेशी आकर्षित गर्न स्वदेशी निजी क्षेत्रको महत्त्वपूर्ण भूमिका रहने बताए । संयुक्त लगानीका लागि प्रयास गर्नुपर्ने त छँदै छ, उनले भने, यसबाहेक सरकारजस्ता निजी क्षेत्रका संस्थाहरूले पनि सहजीकरणका लागि प्रयास गर्नुपर्छ ।"
होटलमा साढे ४६ अर्ब लगानी,"काठमाडौं गत पुससम्म बैंक तथा वित्तीय संस्थाले होटल क्षेत्रमा करिब साढे ४६ अर्ब रुपैयाँ लगानी गरेका छन् । अघिल्लो वर्षको सोही अवधिको तुलनामा यस्तो लगानी १६ दशमलव ४ प्रतिशतले बढी हो । ०७२ पुससम्म यो क्षेत्रमा वित्तीय संस्थाको लगानी वृद्धिदर साढे ११ प्रतिशत थियो । पछिल्ला वर्षहरूमा होटल स्थापना हुने क्रम बढेसँगै यो क्षेत्रमा बैंक तथा वित्तीय संस्थाको लगानी बढ्न थालेको हो । पर्यटन क्षेत्रको विकास तथा विस्तारका लागि सरकारले होटल तथा रिसोर्ट स्थापनालाई प्रोत्साहन गर्दै आएको, तोकिएको पर्यटकीय क्षेत्रमा स्थापना हुने होटलमा लगानी गर्दा राष्ट्र बैंकबाट पुनर्कर्जा सुविधा पाइनेलगायत कारण होटलमा लगानी बढ्दै गएको जानकारहरूले बताएका छन् । पर्यटकीय क्षेत्र निकै आशालाग्दो रूपमा अघि आएकाले बैंकहरूको लगानी बढेको बैंकर्स संघका कार्यकारी सदस्य भुवन दाहालले बताए । उनले भने, पछिल्ला वर्षहरूमा होटल स्थापना तथा विस्तारका लागिका लागि ऋणको माग धेरै आउन थालेको छ । अन्तर्राष्ट्रिय जगतमा नेपालको पर्यटन क्षेत्रको प्रचार हुन सके यो क्षेत्रको विकास तथा विस्तार उच्च गतिले हुने उनको धारणा छ । चालु आर्थिक वर्षको पहिलो ६ महिनामा वाणिज्य बैंकहरूले मात्र होटल क्षेत्रमा करिब ५ अर्ब ५४ करोड रुपैयाँ लगानी विस्तार गरेका छन् । गत पुससम्ममा होटलमा वाणिज्य बैंकहरूले मात्र ३६ अर्ब ६७ करोड रुपैयाँ लगानी गरेका छन् । ०७३ असारमा यस्तो लगानी ३१ अर्ब १३ करोड रुपैयाँ थियो । खासगरी भारतीय नाकाबन्दी खुलेपछि यो क्षेत्रमा लगानी बढ्ने क्रम तीव्र बनेको छ । केही ठूला र नयाँ होटल पनि निर्माणाधीन अवस्थामा छन् । यसकारण यो क्षेत्रमा लगानी बढ्दो क्रममा रहेको राष्ट्र बैंकले जनाएको छ । बैंक तथा वित्तीय संस्थालाई होटलमा लगानी गर्न प्रोत्साहन गर्ने उद्देश्यले राष्ट्र बैंकले पुनर्कर्जा सुविधा पनि दिएको छ । चालु आर्थिक वर्षको मौद्रिक नीतिमार्फत राष्ट्र बैंकले तोकिएका पर्यटकीय क्षेत्रमा होटल स्थापनाका लागि ऋण प्रवाह गर्ने बैंक तथा वित्तीय संस्थालाई पुनर्कर्जा सुविधा दिने व्यवस्था गरेको हो । उक्त व्यवस्था कार्यान्वयनका लागि राष्ट्र बैंकले गत भदौ ५ गते बैंक तथा वित्तीय संस्थालाई निर्देशन पनि दिइसकेको छ ।पर्यटकीय सम्भावना रहेका तर तुलनात्मक रूपमा विकास हुन नसकेका पर्यटकीय गन्तव्य पाथीभरा, माईपोखरी, हलेसी, लाङटाङ, स्वर्गद्वारी, माथिल्लो मुस्ताङ, गढीमाई, जनकपुरधाम, रारा तथा खप्तड क्षेत्रमा सुविधा सम्पन्न स्तरीय होटल स्थापना गर्न साधारण पुनर्कर्जा उपलब्ध गराइनेछ, राष्ट्र बैंकको निर्देशनमा भनिएको छ । यस्तै ट्रेकिङ, माउन्टेनिङ, रिसोर्ट, र्याफटिङ, क्याम्पिङलगायत क्षेत्रमा पनि बैंक तथा वित्तीय संस्थाको लगानी विस्तार भएको राष्ट्र बैंकको तथ्यांक छ । ०७३ पुससम्मको यो क्षेत्रमा बैंक तथा वित्तीय संस्थाको लगानी १२ अर्ब १६ करोड रुपैयाँ छ । ०७२ पुससम्मको तुलनामा यस्तो लगानी ६ प्रतिशतले बढी हो । संस्कृति पर्यटन तथा नागरिक उड्डयन मन्त्रालयको तथ्यांकअनुसार सन् २०१५ को अन्त्यसम्म मुलुकभर तारे र तारेबाहेकका १ हजार ७३ होटल सञ्चालनमा छन् । तीमध्ये १ सय १६ वटा तारे र बाँकी ९ सय ५७ वटा तारेबाहेक होटलहरू छन् । यी होटलहरूले दैनिक ३६ हजार ९ सय ५० जनालाई सेवा दिन सक्ने बताइएको छ । यीलगायत अन्य होटलहरूको सेवासमेत जोडा वार्षिक २० लाख मानिसलाई सेवा दिन क्षमता रहेको बताइएको छ ।निकट भविष्यमै दक्षिण एसियामै नेपाल आकर्षक पर्यटकीय गन्त्तव्य बन्ने सम्भावना छ । आगामी १५ बर्षमा भारत र चीनमा गरी करिब १ अर्बभन्दा वढी मानिस मध्यमवर्गीय बन्दै छन् । सो अवधिमा अरू राष्ट्रका मानिसको प्रतिव्यक्ति आम्दानी पनि बढदै जान्छ । त्यस्तो अवस्थामा नेपाल राम्रो पर्यटकीय गन्तव्य बन्न सक्ने विज्ञहरूले जनाएका छन् ।"
अदुवा नबिकेपछि सुठो बनाउँदै किसान,"नवलपरासी अबको केही दिनमा अदुवा रोप्ने समय हुन्छ । तर, अघिल्लो वर्ष लगाएको अदुवा नबिकेपछि यहाँका किसानहरू यो वर्ष अदुवा लगाउनेनलगाउने दोधारमा छन् । धौवादी३ का लक्ष्मण सारु वर्षौंदेखि अदुवा खेती गर्दै आएका छन् । उनका अनुसार पहिलेपहिले थोरै उत्पादन हुने भएकाले आफैंले बजार लगेर बेचिन्थ्यो । अदूवा बिक्रीबाट आएको रकमले धान, मकैलगायत अन्य अनाज खरिद गथ्र्यौं, उनी भन्छन्, ४ ५ वर्षयता भने व्यावसायिक रूपमा अदुवा लगाउने गरेपछि व्यापारी आफैं आएर अदुवा खरिद गर्न थालेपछि खुसी भएको थिएँ । तर, अहिले भने अदुवा घरमै सुकाएर राख्नुपरेपछि चिन्तामा छु । सारुले अघिल्लो वर्ष भारतले नेपाली अदुवा रोकेको सुनेको भए पनि यो वर्षसमेत राम्रो भाउ नपाएको बताए । सारुको मात्र होइन, जिल्लामा हाल किसानले अदुवाको सुठो बनाउन थालेका छन् । भारतले रोकेको हल्ला चलाएर बिचौलियाले किसानलाई सस्तोमा बेच्न बाध्य पारेका छन् । व्यापारीहरू गाउँगाउँमा जानै छाडेका छन् । नेपालमै उच्चकोटिको अदुवा उत्पादन गर्ने जिल्लाका किसान यति बेला नयाँ अदुवा लगाउनेनलगाउने अन्योलमापुगेका छन् । मन्सिरपुसमा खनेर बेचिसक्नुपर्ने अदुवा हालसम्म बिकेको छैन । मसलाजन्य परिकारहरू बनाउन प्रयोग गरिने अदुवाको स्वदेशमै खपत हुन नसक्दा भारतीय बजारमा निर्यात हुने गर्छ । नवलपरासीको पहाडी क्षेत्रमा पर्ने नरम, जौबारी, अर्खला, भारतीपुर, मिथुकरम, रुचाँ, रकुवा, बुलिङटार, डाँडाझेरी, कोटथर, रतनपुर, हुप्सेकोट, धुर्कोट, धौवादी, राकाचुलीलगायतका गाविस अदुवा खेतीको पकड क्षेत्र मानिन्छ । जिल्लामा एक हजार तीन सय हेक्टर क्षेत्रफलमा अदुवाको खेती हुने गरेको कृषि कार्यालयले जनाएको छ । जिल्लामा यस वर्ष ११ हजार पाँच सय टन अदुवा उत्पादन हुने गरेको कृषि कार्यालयका योजना अधिकृत श्रीकान्त घिमिरले बताए । अघिल्लो वर्ष प्रतिकिलो ४० रुपैयाँमा बिक्री भएको अदुवा हाल २५ रुपैयाँमा झरेको उनले जनाए । विषादी प्रयोग भएको भन्दै भारतले अदुवा निकासीमा रोक लगाएको भए पनि हाल बिचौलिया आफैंले हल्ला फैलाएर किसानबाट सस्तोमा खरिद गरी भारतसम्म पुर्याउने गरेका छन्, घिमिरेले भने । गत वर्ष ८० रुपैयाँ प्रतिधार्नी अदुवा बेचेका किसानहरूले हाल अधिकतम ६० रुपैयाँ प्रतिधार्नीमा काँचो र ३ सय रुपैयाँमा सुठो बनाएर बेच्नुपरेको छ । अन्य समुदायको तुलनामा मगर समुदायका मानिसहरू यो खेतीमा संलग्न भएको पाइएको छ । तत्काल नगदमा परिणत गर्न सकिने हुँदा मगर समुदायमा त छोरीबुहारीले कोसेलीको रूपमा बारीको पाटो भाग लगाएर पनि अदुवाको खेती गरेको पाइन्छ । राम्रो गोडमल पाए एक धार्नी अदुवाको बीउबाट कम्तीमा पनि आठ धार्नी अदुवा उत्पादन हुने गर्छ । पहाडी क्षेत्रमा खेती गरिने हुँदा यहाँको अदुवा शतप्रतिशत अर्गानिक रूपमा उत्पादन गरिएको घिमिरेले बताए । डब्लुटीओको मान्यताअनुसारको प्रयोगशालाको स्थापना गरी अदुवाको गुणस्तर प्रमाणित गर्न सके भारतीय बजारको मात्र मुख नताकी तेस्रो मुलुकमा समेत निर्यात गर्न सकिने उनको सुझाव छ ।"
पन्छी ओसारपसारमा बन्देज,पोखरा एक सातामै एउटै वडाका दुई स्थानमा बर्डफ्लुको संक्रमण भेटिएपछि पोखराको १ देखि १८ नम्बर वडाभित्र पन्छी र पन्छीजन्य पदार्थ ओसारपसारमा रोक लगाइएको छ ।शनिबारदेखि आगामी १० दिन (फागुन ३० गतेसम्म) का लागि ओसारपसारमा रोक लगाइएको जिल्ला पशु सेवा कार्यालय कास्कीले जनाएको छ । जिल्ला एभियन इन्फ्लुएन्जा प्राविधिक समितिको शनिवार सम्पन्न बैंठकले संक्रमित क्षेत्रको चार किल्ला निर्धारण गरेपछि उक्त क्षेत्रमा पन्छीजन्य वस्तु ओसारपसारमा रोक लगाएको जिल्ला पशु सेवाले जारी गरेको सूचनामा उल्लेख छ । निषेधित क्षेत्रभित्र १० दिन दानाबाहेक पन्छी र पन्छीजन्य पदार्थ ल्याउन र लैजान नपाइने भनिएको सूचनामा यो अवधिमा स्थानीयलाई घरमा पालेका कुखुराहाँस बाहिर नछाड्न आग्रह गरिएको छ । १८ नम्बर वडाको खाल्टेमसिनाकी मीना परियारको घरमा पालेको हाँसमा गत साता बर्डफ्लुको संक्रमण भेटिएको पशु सेवाले जनाएको थियो । यसलगत्तै नजिकैको शुभकामना टोलका दीपेन्द्र केसीले पालेका कुखुरामा पनि बर्डफ्लुको जीवाणु देखिए पनि १० दिनका लागि ओसारपसारमा बन्देज गरिएको जिल्ला पशु सेवाका सूचना अधिकारी ठगेन्द्रप्रसाद अर्यालले बताए । संक्रमित क्षेत्रका हाँसकुखुरा नष्ट गरिएको छ ।
सहयोग पाउने भएपछि कृषक खुसी,"इलाम किवी फल खेतीमा होमिएकी सुम्वेक तालगाउँकी मीना तिखत्री बर्सेनि बाँसको माच फेर्नुपर्ने बाध्यता हट्ने भएपछि ढुक्क छिन् । घरबारीमा नै दुई सय बोट किवी लगाएर आम्दानी गर्न थालेकी उनलाई बर्सेनिबाँसको माच लाउनुपर्ने बाध्यताले सताएको थियो ।तर कृषि विकास मन्त्रालयअन्तर्गतको व्यावसायिक कृषि तथा व्यपार आयोजनाले किवी फर्ममा माच लगाउन अनुदान दिने निश्चित भएपछि उनी फलामे पोल गाडेर तार तन्काउने सुरसारमा छिन् । तीन वर्षअघि नै कृषकलाई आश्वासन दिए पनि सहयोग नपाएको गुनासो चुलिंदै जाँदा आयोजनाले लगानी गर्न तत्परता देखाउँदै सम्झौता गरेपछि जिल्लाका कृषक उत्साहित भएका हुन् । तालगाउँकै गोपाल खतिवडा पनि किवी भण्डारणका लागि आयोजनाले सहयोग गर्ने भएपछि निर्माणमा जुटेका छन् । किवी बजारीकरण र प्रशोधनका लागि उनले आयोजनासँग सम्झौता गरेका हुन् । सुलुवुङ र सुम्वेक गाविसमा पर्ने तालगाउँका मात्रै ११ कृषि फर्म र समूहले ३७ लाख रुपैयाँ बराबारको कार्यक्रम सञ्चालन गर्ने भएका छन् ।यसमा २५ प्रतिशत रकम कृषकले आफैं लगानी गर्नुपर्छ । यीमध्ये नौवटा किवीसम्बन्धी माच, घेराबारा, सिँचाइ, प्रशोधनलगायत छन् । पर्याप्त बाँस नभेटिने र खर्चिलो हुने भएपछि समस्या थियो, तिखत्रीले भनिन् । आयोजनाले किवी, अलैंची र अदुवाको उत्पादन, बजारीकरण र प्रशोधनमा सघाउने भएपछि जिल्लाभरका ९३ कृषक समूह, सहकारी र फर्म उत्साहित भएका हुन् । त्यस्तै दुग्ध र दुग्धजन्य वस्तुको बजार उत्पादन प्रवद्र्धनमा आयोजनाले ४१ फर्म, सहकारी र समूहलाई सहयोग गर्नेछ । पूर्वका सात जिल्लामा कार्यान्वयन गर्ने कार्यक्रम रहे पनि इलाम र भोजपुरमा गर्न सकिएको थिएन, आयोजनाका अनुगमन तथा मूल्यांकन विशेषज्ञ धर्म भट्टराईले भने, कृषकले माग गरेजति नभए पनि आवश्यकता हेरेर अनुदान दिने निर्णय भएको हो । परियोजनाका लागि छनोट भएका इलाम र भोजपुरबाहेक सोलुखुम्बु, ओखलढुङ्गा, खोटाङ र संखुवासभामा भने यसअघि नै कार्यक्रम सञ्चालनमा छ । जिल्लाले नै शीर्षक छनोट गरेर यहाँ लगानी आवश्यक भएका किवी, अलैंची, अदुवा र दूधजन्य व्यवसायका लागि आयोजनामा सिफारिस गरेको हो । यहाँका अधिकतम कृषक यी उत्पादनको व्यावसायिक उत्पादनमा क्रियाशील छन् । कार्यक्रम लागू गर्न माग गर्दै कृषकले सम्बन्धित विभाग, कृषि विकास कार्यालयलगायतमा पटकपटक अनुरोध गरेका थिए ।"
गाउँभरि व्यावसायिक बाख्रापालन,"कुनाथरी (सुर्खेत) कुनाथरी३ का सहवीर थापा अवकाश प्राप्त भारतीय सैनिक हुन् । उनका एक छोराको कोरियामा आकर्षक तलबभत्ता छ । अर्का छोरा नेपालमै जागिरे । सहवीरलाई नपुग्दो केही छैन । तैपनि, उनी व्यावसायिक बाख्रापालनमा जुटेका छन् । बाख्रापालनबाटै जागिरको भन्दा राम्रो कमाउन सकिन्छ भन्ने देखाउन व्यवसाय सुरुआत गरेको हुँ, उनले भने, चरन क्षेत्र र बजारको पहुँच भएकाले बाख्रापालन गर्न अन्य व्यवसायभन्दा सहज छ । कुनाथरी३ कै १९ वर्षीय नन्दा परियार स्थानीय जनज्योति माविमा कृषि प्राविधिक पढ्छन् । भविष्यमा उनको लक्ष्य जागिर गर्ने होइन । सफल कृषक बन्ने हो । त्यसैले पढ्दै, बाख्रापालन व्यवसाय पनि सुरु गरेकी छु, उनले भनिन् । नन्दाको घरमा हाल १४ वटा खसीबाख्रा छन् । बाख्रा बिरामी पर्दा उनले औषधि उपचारसमेत गर्छिन् । मानिससरह पशुलाई पनि पौष्टिक आहार, सरसफाइ आवश्यक पर्छ, नन्दाले भनिन्, त्यसका लागि खोर व्यवस्थापन, पोषिलो खानेकुरा खुवाउन कृषकहरूलाई आग्रह गर्दै आएकी छु । सहवीर र नन्दा मात्र होइन्, यस गाउँका १७ सय घरधुरीका अधिकांश कृषकहरू व्यावसायिक बाख्रापालनमा जुटेका छन् । यहाँ क्रियाशील गैरसरकारी संस्थाहरूले एकीकृत बाख्रापालनका लागि तीन वर्षयता आर्थिकप्राविधिक सहयोग गरेपछि यहाँका कृषकहरू बाख्रापालनमा हौसिएका हुन् । बाख्रासँगै सुंगुर, कुखुरापालन पनि गरेका छन् । कुनाथरीका १७ सय घरधुरीमा गरी ७० समूह छन् । ती समूहमार्फत दुई सहकारी पनि सञ्चालित छन् । सहकारी र समूहमा महिला मात्र छौं । सबैले अनिवार्य बाख्रा पाल्नैपर्ने नियम बनाएका छौं, सफलता सामाजिक उद्यमी महिला सहकारी संस्थाकी अध्यक्ष चन्द्रा गौतमले भनिन् । कृषकहरूले जन्मेको दुई महिनामै खसी बनाउने र नौ महिनाभित्रै बिक्री गर्ने गरेका छन् । राम्रो आहार पाएमा नौ महिनाभित्र ३० केजी हुन्छ, नन्दाले भनिन्, सोचेअनुसारकै आम्दानी गर्न सफल भएका छौं । बड्डीचौरमा खसीबाख्रा संकलन केन्द्र सञ्चालन गरेको छ । व्यवस्थित खोर, पौष्टिक आहारयुक्त दानापानीको उचित प्रबन्ध भएपछि खसीबाख्रा स्वस्थ भएको कृषकको दाबी छ । बजारको समस्या छैन, वीरेन्द्रनगरदेखि झन्डै ३० किमि पश्चिममा अवस्थित यहाँका कृषकहरू भन्छन्, खसी खोज्दै ग्राहक खोरमै आइपुग्छन् । एउटा खसी बिक्री बेच्यो भने २०२५ हजार रुपैयाँ भइहाल्छ । चन्द्रासँग हाल ६५ वटा बाख्रा छन् । खसीबाख्राको स्वास्थ्यमा समस्या देखिएमा तत्काल उपचारको व्यवस्था गाउँमै मिलाइएको छ । त्यस्तै, १० बाख्राबाट व्यवसाय सुरु गरेकी त्यहाँकै डिला सारुसँग हाल ३० वटा बाख्रा छन् । बर्सेनि दुई लाख कमाउँदै आएको उनको भनाइ छ ।"
नेपालीको इन्टरनेट खर्च वार्षिक ६ सय,"काठमाडौं तपाईं इन्टरनेटका लागि वर्षमा कति खर्च गर्नुहुन्छ ? १ हजार, १० हजार वा १५ हजार ? सहरी क्षेत्रका केही उपभोक्ताले इन्टरनेटका लागि वर्षको पाँचसात हजारदेखि १५२० हजारसम्म खर्च गर्न थाले पनि नेपालीको औसत इन्टरनेट खर्चको अंक भने अझै हजारमा उक्लन सकेको छैन । सहरी जनताले उच्च गतिको इन्टरनेट उपभोग गरिरहेका बेला अधिकांश ग्रामीण जनता अझै सेवाबाटै वञ्चित छन् । जनसंख्याको ठूलो हिस्सा सेवाबाट वञ्चित रहेको नेपालमा प्रतिव्यक्ति इन्टरनेट खर्च कति होला त ? नेपाल दूरसञ्चार प्राधिकरणले शुक्रबार सार्वजनिक गरेको वार्षिक प्रतिवेदन तथ्यांकलाई विश्लेषण गर्ने हो भने, नेपालमा प्रतिव्यक्ति इन्टरनेट खर्च ५ सय ७१ रुपैयाँ पुगेको छ । यो प्रतिवेदनमा राखिएको टेलिफोन र इन्टरनेट सेवाप्रदायकको आम्दानीलाई जनसंख्याले भाग गरिनिकालिएको हो । प्रतिवेदनमा सबैखाले दूरसञ्चार सेवाप्रदायकले गत आर्थिक वर्षमा विभिन्न सेवाबाट गरेको आम्दानीको विवरण राखिएको छ । नेपाल टेलिकम, एनसेल, यूटीएललगायतका ठूला दूरसञ्चार कम्पनीले इन्टरनेटबाट एक वर्षमा कमाएको विवरण प्रतिवेदनमा छ । यसैगरी इन्टरनेट सेवा प्रदायक (आईएसपी) ले ग्रामीण दूरसञ्चार विकास कोषमा बुझाएको रकमको प्राधिकरणले सार्वजनिक गरेको छ । त्यसैका आधारमा आईएसपी को वार्षिक आय निकालिएको हो । उनीहरूले वार्षिक आम्दानीको २ प्रतिशत रकम कोषमा बुझाउँदै आएका छन् ।प्राधिकरणको प्रतिवेदनअनुसार गत आर्थिक वर्षमा नेपाल टेलिकम, एनसेल, यूटीएल र विभिन्न ३७ वटा आईएसपी ले इन्टरनेटबाट मात्र १५ अर्ब १३ करोड रुपैयाँ आम्दानी गरेको देखिन्छ । यो आम्दानीलाई २०६८ सालको जनगणनाअनुसार नेपालको कुल जनसंख्या २ करोड ६४ लाख ९४ हजार ५ सय ४ ले भाग गर्दा हरेक नेपालीले इन्टरनेटका लागि वर्षको ५ सय ७१ रुपैयाँ खर्च गरेको देखिएको हो । प्राधिकरणको प्रतिवेदनमा केही आईएसपीको विवरण भने समावेश छैन । अघिल्लो आर्थिक वर्ष (२०७१७१) सँग तुलना गर्ने हो प्रतिव्यक्ति वार्षिक इन्टरनेट खर्च बढेको देखिन्छ । अघिल्लो वर्षको कुल आम्दानीलाई गत आर्थिक वर्षको आम्दानीलाई जस्तै जनसंख्याले भाग गर्दा हरेक नेपालीले वार्षिक ३ सय ४९ रुपैयाँ खर्च गर्ने देखिन्छ । आर्थिक वर्ष २०७१७१ मा नेपाल टेलिकम, एसनेल, यूटीएल र विभिन्न सेवा प्रदायकले कुल ९ अर्ब २३ करोड रुपैयाँ आम्दानी गरेका छन् । हरेक वर्ष इन्टरनेट सेवा दिने कम्पनीहरूले आम्दानी बढाइरहेको तथ्यांकले देखाउँछ । अघिल्लो वर्षको तुलनामा गत वर्षको नेपाल टेलिकम, एनसेललगायतका ठूला कम्पनीसहित अन्य सेवाप्रदायकले पनि आम्दानी बढाएको देखिन्छ । आर्थिक वर्ष २०७१७१ मा एनसेलले इन्टरनेट सेवाबाट ५ अर्ब २१ करोड आम्दानी गरेकोमा गत वर्ष बढाएर ८ अर्ब ४ करोड पुर्याएको छ । आर्थिक वर्ष २०७१७१ मा इन्टरनेट सेवाबाट नेपाल टेलिकमले २ अर्ब २३ करोड आम्दानी गरेको कम्पनीले सार्वजनिक गरेको वार्षिक प्रतिवेदनमा उल्लेख छ । टेलिकमले एडीएसएल, वाइम्याक्स, जीएसएम र सीडीएम मोबाइललगायतबाट इन्टरनेट सेवा दिइरहेको छ । इन्टरनेटबाट हुने टेलिकमको आम्दानी बढेर गत वर्ष ४ अर्ब ८० करोड पुगेको छ । यसैगरी अन्य कम्पनीहरूको आम्दानी पनि बढेको देखिन्छ । ग्रामीण दूरसञ्चार विकास कोषमा जम्मा गरेको रकमका आधारमा इन्टरनेट सेवाप्रदायकले आर्थिक वर्ष २०७१७१ मा १ अर्ब ६८ करोड रुपैयाँ आम्दानी गरेको देखिन्छ । गत वर्ष भने उनीहरूको आम्दानी बढेर २ अर्ब ३० करोड पुगेको छ ।"
दस दिनमा ३० लाखको डिटरजेन्टसाबुन बिक्री,"रुकुम सदरमुकाम खलंगामा जारी मध्यपश्चिमाञ्चल रुकुम महोत्सवमा १० दिनमै करिब ३० लाख रुपैयाँ बराबरको लुगा धुने साबुनडिटरजेन्ट बिक्री भएको छ । फागुन १२ बाट सुरु महोत्वमा राखिएका तीनवटा स्टलमा विशेषछुट दिएपछि उक्त परिमाणको साबुनडिटरजेन्ट बिक्री भएको आयोजकले जनाएका छन् । न्यू रोल्पाली डाँगी स्टोर तुलसीपुर, ओली ब्रदर्श एन्ड सप्लायर्स सोलाबाङ र आशा ट्रेडर्स खलंगाले छुटसहित साबुनडिटरजेन्ट बिक्री गरिरहेका छन् । रोल्पाली डाँगीले महोत्सको दसौं दिनसम्म १६ लाख, ओली ब्रदर्सले ८ लाख र आशा ट्रेडर्सले ६ लाख बराबरको साबुनडिटरजेन्ट बिक्री गरेको बताएका छन् । तीनवटै स्टलले सम्बन्धित कम्पनीको सहयोगमा छुटसहितको साबुनडिटरजेन्ट बिक्री गरिरहेका छन् । तीन सय ४५, चार सय ५० र चार सय ७५ मूल्यका डिटरजेन्टकिन्ने ग्राहकलाई तीनवटै स्टलले एउटा प्लास्टिकको बाल्टी, पाँच सय ग्रामको अर्को डिटरजेन्ट, पाँचदेखि आठवटा भाँडा वा कपडा धुने साबुन थप दिने गरेका छन् । ओली ब्रदर्स एन्ड सप्लायर्सका सञ्चालक धनबहादुर ओलीले छुटसहितको सरफ र साबुन अत्यधिक बिक्री भइरहेको बताए । रोल्पाली डाँगी स्टोरका प्रतिनिधि मनोज केसीले डिटरजेन्ट र साबुन बराबर बिक्री भइरहेको बताए । महोत्सवमा १५ करोडबराबरको कारोबार हुने अनुमान आयोजक समितिको छ । मूल आयोजक समिति सदस्य धनबहादुर खड्काले महोत्सवको दसौं दिनसम्म करिब दस करोडको कारोबार भएको बताए । महोत्सव अवधिभर लक्ष्यअनुरूपको कारोबार हुने विश्वासमा आयोजक समिति रहेको खड्काको भनाइ छ । दैनिक पाँचदेखि १२ हजारसम्म दर्शक महोत्सव अवलोकनका लागि आउने गरेको दाबी आयोजकको छ ।"
अघि बढ्यो मध्यभोटेकोसी,"सिन्धुपाल्चोक स्थानीय अवरोध, जुरे पहिरो, भूकम्प र बाढीका कारण अघि बढ्न नसकेको १०२ मेगावाटको मध्यभोटेकोसी जलविद्युत् आयोजनाको निर्माणले तीव्रता पाएको छ । मुआब्जा वितरण र निजी जमिन अधिग्रहणका कारण तीन वर्षयता रोकिएको बाँधस्थलको निर्माणले सुरु भएको छ । निर्माणका क्रममा डाइभर्सन र अर्डिटसहित ८ किमि सुरुङ बनाउनुपर्छ । भूकम्पमा उक्त आयोजनास्थलमा पहिरो गएपछि निर्माण संरचनालाई क्षति पुर्याएको थियो । क्षति पुर्याएका आवास भवनसहितका अन्य संरचना निर्माण भइसकेका छन् । हेडवक्र्स र टनेलको काम एकै पटक सुरु गरेका छौं, आयोजनाका प्रमुख कार्यकारी अधिकृत (सीईओ) श्रीरामराज पाण्डेले भने, मुआब्जालगायत स्थानीय समस्या सुल्झँदै गएको छ । चिलिमे जलविद्युत् कम्पनी मुख्य प्रवद्र्धक रहेको उक्त आयोजना सन् २०१४ मा सुरु भई ०१७ मा पूरा गर्ने लक्ष्य रहेको छ । यस अघि ०१३ मा सुरु गरी ०१६ मा पूरा गर्ने लक्ष्य राखिएको थियो । सिभिल र हाइड्रो मेकानिकलको सबै कामको जिम्मेवारी चिनियाँ ठेकेदार कम्पनी ग्वान्सिङ हाइड्रो इलेक्ट्रिक कन्स्ट्रक्सन ब्युरोलाई दिइएको छ । आयोजनाका साइट इन्चार्ज इन्जिनियर सञ्जय सापकोटाका अनुसार ६ स्थानबाट सुरुङ निर्माण सुरु गरिएको छ । मुख्य सुरुङ १ दशमलव ५ किमि निर्माण भइसकेको छ । यही रफ्तारमा काम हुने हो भने दुई वर्षमा सुरुङ निर्माण सकिनेछ । आयोजनाको लागत करिब १३ अर्ब छ । आयोजनाले ०६८ कात्तिकमा विद्युत् प्राधिकरणसँग खरिद सम्झौता (पीपीए) गरेको थियो । मार्मिनको चाकुमा बाँध र गातीको जम्बुमा विद्युत्गृह निर्माण गरिने आयोजनाको लागत १४ अर्ब रुपैयाँ छ । उत्पादन सुरु गरेपछि मासिक ३० करोड आम्दानी गर्ने लक्ष्य राखिएको आयोजनामा गाविस, जिविस, प्रभावित बासिन्दा र जिल्लावासीलाई सेयर प्रदान गर्ने नीति छ । हाल चिलिमे, कर्मचारी सञ्चय कोष तथा स्थानीयले लगानी गरेका छन् । आयोजनाका अध्यक्ष तथा प्रबन्धक सञ्चालक कुलमान घिसिङलाई २०७१ साउनमा तत्कालीन ऊर्जामन्त्री राधा ज्ञवालीले हटाएपछि कर्मचारी र राजनीतिक दलहरूबीचको दूरी बढ्दै गएको थियो । कुलमान हटाएपछि मन्त्रालयले पठाएका कर्मचारीले आयोजनाको निर्माण सहज रूपमा अघि बढाउन नसक्दा समस्या सुल्झिन सकेको थिएन ।"
सुक्खा बन्दरगाह र आईसीपी जोड्ने प्रयास,"पर्सा अर्थ सचिव राजन खनालले वीरगन्जस्थित मुलुकका २ ठूला भौतिक संरचना सिर्सिया सुख्खा बन्दरगाह र एकीकृत सुरक्षा जाँच चौकीलाई जोड्ने प्रयास भइरहेको बताएका छन् । बन्दरगाह र निर्माणाधीन चौकीको स्थलगत निरीक्षण गर्न वीरगन्ज आएका खनालले अन्तर्राष्ट्रिय व्यापारका लागि सर्वाधिक प्रयोग हुने नाकाका भन्सारको संरचनाको निरीक्षणपछि सरोकारवालासँगको भेटमा यस्तो बताएका हुन् । सुख्खा बन्दरगाह र आईसीपीको बीचको मानव बस्ती तथा तिनका खेतलाई अधिग्रहण गरी दुवै ठूला संरचनालाई जोड्न सके मुलुककै भविष्यका लागि अत्यन्त उपयोगी हुनेछ, खनालले भने, आईसीपी २३ महिनाभित्रै भारतले निर्माण सम्पन्न गरेर सञ्चालनमा आउने सम्भावना छ । यहाँ ६२ बिघा जग्गा अधिग्रहण गर्नुपर्ने हुन्छ ।निजगढमा दोस्रो अन्तर्राष्ट्रिय विमानस्थल, निजगढकाठमाडौं फास्ट ट्रयाक, वीरगन्ज मुलुककै केन्द्रमा रहेको र यहाँबाट मालसामान ढुवानी गर्न सहज भएकाले निकट भविष्यमा ठूलो फड्को मार्ने सम्भावना रहेको उनले बताए । वीरगन्जलाई गेटवे बनाएर मुुलुकमा आयात निर्यात हुने सबै मालसामान यहींबाट गर्ने सोच रहेको उनले बताए । अर्थ मन्त्रालयले सिर्सिया सुख्खा बन्दरगाह र आईसीपीबीचको जग्गा प्राप्तिको एजेन्डालाई उच्च प्राथमिकतामा राखेको उनले बताए ।भन्सार विभागका उपमहानिर्देशक श्रीकृष्ण नेपालले भारतीय सहयोगमा निर्माणाधीन आईसीपी नेपालकै पहिलो संरचना भएकाले यसलाई विभागले उच्च प्राथमिकतामा राखेको बताए । यी दुवै नाका भन्सार पूर्ण र व्यवस्थित रूपमा सञ्चालनमा आए मुलुकको कुल व्यापारको ७० देखि ८० प्रतिशत यहींबाट हुने सम्भावना रहेको छ, उनले भने, आईसीपी र सुक्खा बन्दरगाहबीचको खाली जग्गाको रणनीतिक महत्त्व भएकाले यसको प्राप्तिमा बढी जोड दिइएको छ ।"
कारबाहीको दायरामा आउँदैनन् ठेकेदार,"नेपालगन्ज नेपालगन्जगुलरिया सडकअन्तर्गत मानखोला पुल संरक्षणका लागि सडक डिभिजन कार्यालय नेपालगन्जले आर्थिक वर्ष ०७०७१ मा टेन्डर आहान गर्यो । दर्जन कम्पनीले टेन्डर दर्ता गरे । दररेट घटाघट आधारमा श्रीएलबी कन्स्ट्रक्सन कैलालीेले उक्त योजना निर्माणको ठेक्का पायो । ०७१ जेठ ६ मा सम्झौता गरेको कम्पनीले ०७१ असार १५ मा सक्ने गरी करार गरेको थियो । तर, हालसम्म योजना सुरु नै भएको छैन । २९ लाख ६५ हजार एक सय ३८ रुपैयाँमा ठेक्का कबोल गरेको कम्पनीले साढे दुई वर्ष बित्दासमेत काम सम्पन्न नगरेपछि मानखोला पुल जोखिममा पर्दै गएको छ । सडक डिभिजनले निर्माण कम्पनीलाई ताकेता गरेको बताउँदै आएको छ । ठेकेदार भने सम्पर्कमा छैनन् । राप्तीपारिका फत्तेपुरबिनौनावैजापुर हुँदै अगैया जोड्ने सडकमा पर्खाल, नाला र ग्राभेलिङ गर्ने भन्दै सडक डिभिजनसँग ०६९ चैत २३ मा गजुरमुखी निर्माण कम्पनी इलामले तीन महिनामा काम सम्पन्न गर्ने करार गरी सम्झौता गर्यो । सम्झौताअनुसार साढे तीन वर्षअघि नै निर्माण हुने योजना अझैसम्म पूरा भएको छैन । एक करोड ६९ लाख १३ हजार लगानीमा बन्न लागेको योजनाको जिम्मा लिएका ठेकेदार सम्पर्कमा नभएको डिभिजनले जनाएको छ । रत्न राजमार्गअन्तर्गतको देउरालीहर्रे सडक मर्मत गर्ने भन्दै ०६९ माघमा जिम्मा लिएको न्यु देवकोटा निर्माण सेवाका ठेकेदार पनि चार वर्षदेखि सम्पर्कमा छैनन् । १७ लाख ७७ हजारको उक्त मर्मतको काम अझै अलपत्र छ । ठेकेदारले करार सम्झौतामा २०६९ चैत ३० सम्म निर्माण सक्ने वाचा गरेका थिए । नेपालगन्जस्थित सडक डिभिजन कार्यालयसँग विभिन्न योजनाको ठेक्का लिएर सम्पर्कविहीन हुने ठेकेदारको संख्या तीन दर्जनभन्दा बढी छ । बाँकेका केशव शाह कन्स्ट्रक्सन, धिताल्स बिल्डर्स, शिखर कन्स्ट्रक्सन, सिरिसा निर्माण सेवा, धिताल बिल्डर्स, सीता कन्स्ट्रक्सन, यूएस बिल्डर्सलगायतका निर्माण कम्पनीले वर्षौंदेखि योजनाहरू अलपत्र पारेका छन् । वर्षौंअघि स्थानीयको मागका आधारमा विभिन्न सरकारी प्रक्रिया पूरा गरी टेन्डर भएका योजनाहरू अलपत्र पर्दै गएपछि स्थानीयहरू समस्यामा छन् । सडक डिभिजनका अनुसार ०६९ देखि ०७१ सम्मका २४ जना योजनाका ठेकेदारले काम अझै नथालेको जनाएको छ । ठेकेदारको लापरबाहीले आठ करोड ३१ लाख लगानीका विभिन्न योजनाहरू अलपत्र भएको कार्यालयले जनाएको छ । डिभिजनले ठेक्का सम्झौतापछि ६ महिनासम्म मात्र म्याद थप्न पाउने र त्यसपछिका सबैखाले प्रक्रियाहरू विभागबाटै गरिने जनाएको छ । विभागका अधिकारीको मिलेमतोमा पनि समस्या भएको इन्जिनियरहरू बताउँछन् । उनीहरूका अनुसार अधिकांश ठेकेदारहरूको राजनीतिक दलका नेताहरूसँग निकट सम्बन्ध हुने भएकाले कारबाहीमा समस्या भएको हो । सरकारी प्रक्रिया पूरा गर्ने झन्झटका कारण एक त ग्रामीण क्षेत्रका योजनाहरू प्राथमिकतामा पर्दैनन् । परे भने पनि ठेकेदारले समयमै काम नगर्ने काम गरे पनि गुनस्तरहीन काम गर्दा विकास दिगो बन्न सकेको छैन, महादेवपुरीका शशिराम खत्रीले भने, हाम्रै गाविसमा ठेकेदारको लापरबाहीले अलपत्र परेका सातवटा योजना छन् । न ठेकेदारलाई कारबाही भएको छ न त फेरि ठेक्का प्रक्रिया सुरु भएको छ । उनले ठेकेदारले काम नगरेपछि त्यसको मारमा स्थानीयवासी परेको बताए ।"
सेयर बजारको आकार १८ अर्बले फैलियो,"काठमाडौं साताभरको कारोबारमा सेयर बजारको आकार १८ अर्ब रुपैयाँभन्दा केही बढीले विस्तार भएको छ । गत आइतबार १४ खर्ब ७९ अर्ब रुपैयाँ रहेको सेयर बजारको आकार (बजार पुँजीकरण) १४ खर्ब ९८ अर्ब रुपैयाँ पुगेको छ । सूचीकृत सेयरलाई तीनको बजार मूल्यले गुणा गरी बजार पुँजीकरण निकालिन्छ । यसकारण बजार पुँजीकरण बढ्दा लगानीकर्ताको सम्पत्ति बढ्छ । तर, बढेको मूल्यबाट लाभ लिनका लागि सेयरधनीले आफ्नो सेयर बेच्नुपर्छ । सेयर नबेच्दासम्म उसले लाभ प्राप्त गर्न नसक्ने भएकाले केहीले त्यसरी बढेको रकमलाई वास्तविक सम्पत्ति वृद्धिको रूपमा हेर्न नहुने तर्क राख्छन् । यद्यपि मूल्य वृद्धि हुँदा लगानीकर्ताको सेयरको मूल्य अभिवृद्धि हुने भएकाले अन्तर्राष्ट्रियस्तरमा पनि त्यसलाई सम्पत्ति वृद्धिको रूपमा गणना गरिन्छ । नेप्से उकालो लागेपछि क वर्गका कम्पनीको सेयर कारोबार मापक सेन्सिेटिभ ३७६ अंकले बढ्यो । यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक १२ अंकले सकारात्मक रह्यो । साताभरको कारोबारमा नेप्से परिसूचक १६४ अंकले बढ्यो । आइतबार १ हजार ३ सय १३०१ अंक रहेको नेप्से बिहीबार १ हजार ३ सय २९४१ मा उक्लियो । साप्ताहिक कारोबारमा बैंकिङ र बिमा कम्पनी समूहको हिस्सा गत साता पनि धेरै रह्यो । उक्त अवधिमा वाणिज्य बैंक आबद्ध बैकिङ समूहको हिस्सा ५१५६ प्रतिशत रह्यो । अघिल्लो साता यस्तो हिस्सा ४०१९ प्रतिशत थियो । यस्तै बिमा समूहको हिस्सा २३३९ प्रतिशत रह्यो । गत साताको सेयर कारोबारमा विकास बैंकको हिस्सा ११३९, वित्त कम्पनीको २४५, होटलको १०१, जलविद्युत्को ३७४, उत्पादन तथा प्रशोधनको ००७ प्रतिशत रह्यो । उत्पादन तथा प्रशोधनको ०५, अन्य को ०२६, संस्थापक सेयरको २३६ र लघुवित्त संस्थाहरूको ३२७ प्रतिशत कारोबार हिस्सा छ । तर, नेपाल स्टक एस्क्सचेन्ज (नेप्से) ले लघुवित्त संस्थाहरूलाई पनि विकास बैंक समूहअन्तर्गत राखेर तथ्यांक सार्वजनिक गर्दै आएको छ । नेप्सेमा सूचीकृत ९ वटा समूहमध्ये गत साता ८ समूहअन्तर्गतका कम्पनीको सेयर कारोबार भयो । तीमध्ये अन्य बाहेक सबै समूहको परिसूचक सकारात्मक रहे । तीमध्ये पनि बिमा, होटल, जलविद्युत् र उत्पादन तथा प्रशोधन समूहको परिसूचक उच्च अंकले उकालो लागे । उक्त अविधमा बिमा समूहको परिसूचक सबैभन्दा बढी करिब १ सय ९६, होटलको ९०९६, जलविद्युत्को३७२८ अंकले बढे । यस्तै, बैकिङको ११८६, विकास बैंकको १५७, वित्त कम्पनीको ००८, उत्पादन तथा प्रशोधनको २७३७ अंकले उकालो लागे । तर, अन्य समूहको परिसूचक करिब ५ अंकले ऋणात्मक रह्यो । गत साता नेप्सेमा १ सय ५० कम्पनीका सेयर कारोबारमा आए । करिब १५ हजार ७ सय कारोबारबाट ३३ लाख २० हजार ५ सय १० कित्ता सेयर खरिदबिक्री भए । उक्त खरिदबिक्रीबाट १ अर्ब ५३ करोड ३१ लाख रुपैयाँ बराबरको सेयर कारोबार भयो । कारोबार रकम अघिल्लो साताको भन्दा ४४२ प्रतिशत थोरै हो । अघिल्लो साता ६२ लाख ३४ हजार कित्ता सेयर खरिदबिक्री हुँदा २ अर्ब ७४ करोड ७४ लाख रुपैयाँ बराबरको सेयर कारोबार भएको थियो । साताभरका व्यापारमा कारोबार रकम (२१ करोड ९ लाख ४० हजार रुपैयाँ) का आधारमा कुमारी बैंक अग्रस्थानमा छ । कारोबार सेयर संख्या (४ लाख ९ हजार कित्ता) तथा कारोबार संख्या (२ हजार ३ सय ६० वटा) का आधारमा पनि कुमारी बैंक नै सबैभन्दा अघि रहयो । सोमबार सार्वजनिक बिदा परेकाले गत साता नेपाल स्टक एक्सचेन्जको कारोबार कक्ष नियमित कारोबारका लागि चार दिन मात्र खुला रह्यो । तर, संस्थागत तथा सरकारी ऋणपत्रको कारोबार भएन । उक्त अवधिमा कुनै प्रकारका सेयर सूचीकृत भएनन् ।"
संकटालाई तिलोत्तमा गोल्डकप,"बुटवल सीएमजी क्लब संकटाले १९ औं तिलोत्तमा गोल्डकप फुटबलको उपाधि जितेको छ । शनिबार देवीनगरस्थित एन्फा टेक्निकल सेन्टरको मैदानमा संकटाले विभागीय टिम त्रिभुवन आर्मी क्लबलाई २१ ले पराजित गर्दै पहिलोपल्ट तिलोत्तमाको ट्रफी चुमेको हो । संकटाले ५ लाख ५५ हजार ५ सय ५५ रुपैयाँ पुरस्कार हत्याउन सफल भयो । आर्मी फेरि उपविजेतामै समेटियो । गत वर्ष आयोजक रूपन्देहीसँग पराजित हुँदै दुईपल्टको पूर्व च्याम्पियन आर्मी उपविजेता बनेको थियो । उसले ३ लाख ५५ हजार ५ सय ५५ रुपैयाँमा चित्त बुझाउनुपर्यो । आर्मीले सुरुआती गोल अग्रता जोगाउन सकेन ।संकटाको जितमा निराजन खड्का नायक बने । फाइनलमा दुवै गोल निराजनले गरेका थिए । उत्कृष्ट प्रदर्शन गरेका निराजनले मध्यान्तर हुनै लाग्दा गोल गरेर खेल बराबरीमा ल्याएका थिए । पहिलो हाफको इन्जुरी समयमा उनले मार्टिनको पासमा गोल गरेका गरेका थिए । त्यसअघि आर्मीले राजीव गुरूङको गोलमा ३० औं मिनेटमा अग्रता लिएको थियो । पेनाल्टी बक्सभित्रबाट विपक्षी गोलरक्षकलाई जिल्याउँदै राजीवले गोल गरेका थिए । निराजनले ८५ औं मिनटमा व्यक्तिगत दोस्रो गोल गरे । उनले पेनाल्टी बक्सभित्रबाट एक्लो प्रयासमा गोल गरेका थिए । संकटाका अब्बल देखिएका विदेशी खेलाडी मार्टिन र प्याट्रिक जोन भने गोल गर्न असफल भए । दुवैले २२ पटक राम्रो अवसर गुमाए । वान भर्सेज वानमा पनि उनीहरू चुकेका थिए । मध्यान्तरपछि ६० औं मिनेटमा सविन खड्काको पासमा निराजनले गोल गर्ने मौका चुकाएका थिए । अग्रताले हौसिएको आर्मीले स्टामिनाको भरमा बल कब्जामा राखे पनि थप गोल गर्न सकेन । आर्मीबाट तेस्रो मिनेटमै टंक बस्नेतले गोल गरेका थिए । तर त्यसलाई रेफ्रीले अफसाइड करार गरिदिए । अघिल्ला खेलमा उत्कृष्ट प्रदर्श गरेका विवेक बस्नेत फाइनलमा चल्न सकेनन् । उनले तीन वटा मौका खेर फाले । गोलकिपर सुशील श्रीवास्तवले संकटाको चारवटा राम्रा अवसर बचाएर थप गोल हुन दिएनन् । यद्यपि यो मात्रै आर्मीका लागि काफी भएन । यो सिजन आर्मीले तिलोत्तमासहित संकटासँग चार हार बेहोरेको छ । यी दुई ६ वटा प्रतियोगितामा भिड्दा दुईटा आर्मीले बाजी मारेको छ । आर्मीका टिम म्यानेजर चुनबहादुर थापाले विपक्षीलाई कडा टक्करमा दिए पनि अवसर सदुपयोग गर्न नसक्दा हार बेहोर्नुपरेको बताए । प्रतिस्पर्धात्मक खेल पस्केका थियौं । गोल गर्ने अवसर पनि थुप्रै पाएका हौं, उनले भने, तर सदुपयोग गर्न नसक्दा हार बेहोर्नुपर्यो । आर्मीले यसअघि ०५४ र ०६५ सालमा तिलोत्तमा गोल्डकप जितेको थियो । संकटाका टिम म्यानेजर राजेश तुलाधरले निरन्तर अभ्यास र टिम समन्वयले गर्दा सशक्त टिम आर्मीविरुद्धको फाइनल जित्न सकेको बताए । पहिलो हाफको सुरुआतमै आर्मीले अग्रता लिँदा हामी केही नर्भस भयौं, उनले भने, पहिलो हाफको अन्तिममा निराजनले गोल गरेपछि हामी लयमा फर्कन सफल भयौं । प्रतियोगितामा उत्कृष्ट खेलाडी आयोजक रूपन्देही ११ का कप्तान दिलीप क्षेत्री भए । उनले १५ हजार नगदसहित स्कुटर पुरस्कार पाए । उत्कृष्ट गोलकिपर संकटाका विनय श्रेष्ठ, सर्वाधिक गोलकर्ता आर्मीका दीप लामा, उत्कृष्ट मिडफिल्डर संकटाका निराजन खड्का र उत्कृष्ट डिफेन्स आर्मीका कप्तान हिरण्य मगर भए । उनीहरू सबैले १५१५ हजार पुरस्कार पाए । उत्कृष्ट प्रशिक्षक संकटाका सल्यान खड्गी भए । उनले २० हजार पुरस्कार थापे ।विजेतालाई युवा तथा खेलकुदमन्त्री दलजीत श्रीपाइलीले ट्रफी प्रदान गरे । आयोजक रूपन्देही जिल्ला फुटबल संघले पूर्व खेलाडी कालेकुमार बाँस्कोटालाई ३७ हजार नगदसहित सम्मान गरेको थियो । पूर्व महिला खेलाडी नन्दा थापा, प्रशिक्षक दयाराम सापकोटा, पूर्व गोलकिपर अशोक पुन पनि सम्मानित भए ।"
अनिरुद्र च्याम्पियन,"कञ्चनपुर अनिरुद्र माविले एक्सपर्ट स्कुल क्रिकेट लिगको उपाधि जितेको छ । शनिबार फाइनलमा अनिरुद्रले लिटिल बुद्ध एकेडेमीलाई ३ विकेट हरायो । विजेताले १ लाखबराबरको किट ब्याग र ट्रफी जित्यो । लिटिल बुद्धले ५० हजार बराबरको खेल सामग्री पायो । टस हारेर ब्याटिङ गरेको लिटिल बुद्धले १७३ ओभरमा ७९ रनमात्र बनाउन सक्यो । हरिश बोहराले २३, तिलक भट्टले १४ र आकाश भट्टले १० रन जोडे । अनिरुद्रका रविन साउदले ५, अमर विष्टले ३ र पारस केसीले १ विकेट लिए । ८० रनको लक्ष्य अनिरुद्रले १८३ ओभरमा ७ विकेट गुमाएर पूरा गर्यो । पारस केसीले २८ र दिनेश खड्काले १० रन बनाए । लिटिल बुद्धका निराजन गौतम र पारस क्षेत्रीले २२ तथा रोशन साउद र अरविन्द ऐरले ११ विकेट लिए । अनिरुद्रका रविन प्लेयर अफ द म्याच भए ।हिमालयन क्रिकेट एकेडेमीको आयोजनामा भएको स्पर्धामा जिल्लाका १६ विद्यालयले प्रतिस्पर्धा गरेका थिए । फागुन पहिलो साता फाइनल खेल हुने भनिए पनि प्राविधिक कारणले केही ढिलो भएको हो । देशभरका ८ सहरका जिल्लास्तरीय प्रतियोगिताका विजेताले काठमाडौंमा राष्ट्रिय प्रतियोगिता खेल्नेछन् ।"
कर्पोरेट गल्फमा हृदेश विजेता,काठमाडौं हृदेशकुमार सिंहले शनिबार दोस्रो नयाँ पत्रिका स्विङ एन्ड विन गल्फ कर्पोरेट प्रतियोगिताको उपाधि जितेका छन् । गोकर्ण गल्फ कोर्समा ३४ ह्यान्डी क्यापमा भएको एकदिने प्रतियोगितामा हृदेशले ३९ स्कोर गरेका थिए । उनले दोस्रो उपाधिका रूपमा मोस्ट बर्डिज हात पारे । उनले पाँच बर्डी प्रहार गरे ।महिलातर्फको उपाधि प्रतिमा शेर्पाले जितिन् । उनले २८ स्कोर गरिन् । उपविजेता रेखा घिमिरे भइन् । होल इन वान गर्न नसके पनि गोपाल चित्रकारले क्लोजेस्ट टु द पिनको उपाधि जिते । लङगेस्ट ड्राइभको ट्रफी विजय श्रेष्ठ इन्हाउसको नाममा रह्यो । ६० वर्षमाथि सिनियर समूहमा नरेश्वर गुरुङ विजेता बने । उनले काउन्ट ब्याकमा ३६ स्कोर गरे । डा रञ्जित बराल उपविजेता भए । वेस्ट ग्रसको उपाधि मिथुन राईले जिते ।
कुसुम्बादेवी युवा विजयी,गुलरिया कुसुम्बादेबी युवा क्लब रानीपुरले जिल्लास्तरीय खुला फुटबल प्रतियोगिताको उपाधि जितेको छ । शनिबार फाइनलमा रानीपुरले ताराताल युवा क्लबलाई ३० ले हरायो । ठूलो संख्यामा उपस्थित दर्शकमाझ कुसुम्बादेवीका आशिषकुमार चौधरीले दुई र आशिष थारुले एक गोल गरेका थिए । विजेता टिमले ५० हजार नगद पुरस्कार पायो । उपविजेता तारातालले ३० हजार रुपैयाँ पायो ।
टोखा क्लबमा नयाँ नेतृत्व,"काठमाडौँ टोखा भगवती क्लबको अध्यक्षमा रामकाजी श्रेष्ठ विजयी भएका छन् । शनिबार क्लबको १२ औं साधारणसभाले उपाध्यक्षमा इन्द्रराज जोशी, सचिवमा अमूल्यकाजी महर्जन र सहसचिवमा गम्भिरमान श्रेष्ठलाई चुनेको छ । कोषाध्यक्षमा दीपक डंगोल विजयी भए । सदस्यमा शुकनारायण डंगोल, रवि डंगोल, ममता जोशी र अमृता महर्जन चुनिए ।"
मालिकालाई लगातार सिल्ड,"बाजुरा सदरमुकामको मालिका उच्च माविले विद्यालयस्तरीय राष्ट्रपति रनिङ सिल्ड खेलकुद जितेको छ । आँटीचौरको दशरथ उच्च माविमा ६ दिन चलेको प्रतियोगितामा मालिका लगातार सातौंपल्ट सिल्ड उचाल्न सफल भयो । लगातार सिल्ड जित्न सफल भएकामा हामी निकै खुसी छौं, मालिकाका खेल संयोजक जहरसिंह थापाले भने । सिल्ड जितेपछि मार्तडीका शिक्षक, विद्यार्थी र अभिभावकले सदरमुकाम बजार परिक्रमा गरी खुसीयाली मनाए । जिल्लाका ३३ माविले भाग लिएकामा मालिकाले १ सय १६ अंक बटुल्दै ट्रफी उचाल्दा कन्वर्स एकेडेमी (१०९) दोस्रो र बालविकास मावि (१०६) तेस्रो भए ।"
दिलीप डोजाङ च्याम्पियन,"काठमाडौँ आयोजक दिलीप स्मृति ब्वाइज युनियन तेक्वान्दो डोजाङ ए प्रथम दिलीप स्मृति उपत्यकाव्यापी तेक्वान्दो प्रतियोगितामा टिम च्याम्पियन बनेको छ । उक्त डोजाङले ७ स्वर्ण, २ रजत र ४ कांस्य जित्यो । ३ स्वर्ण, ३ रजत र ४ कांस्यसाथ श्रमिक तेक्वान्दो डोजाङ दोस्रो रकपन तेक्वान्दो डोजाङले २ स्वर्ण, २ रजत र ४ कांस्य जित्दै तेस्रो भए । आयोजक ए का दीपेन्द्र केसी तथा महिलामा श्रमिककी शीतल बोहरा उत्कृष्ट खेलाडी चुनिए ।"
विवादमा इब्राहिमोभिच,म्यानचेस्टर जाल्टन इब्राहिमोभिच केन्द्रबिन्दु बनेको खेलमा म्यानचेस्टर युनाइटेडलाई शनिबार इङलिस प्रिमियर लिगको असाधारण खेलमा १० खेलाडीमा समेटिएको बर्नमाउथले ११ को बराबरीमा रोकेको छ । युनाइटेडबाट यस सिजनमा २६ गोल गरिसकेका इब्राहिमोभिच ओल्ड ट्राफोर्डमा रातो कार्ड नपाउँदा भाग्यमानी साबित भए । तर उनले नै पेनाल्टी गुमाउँदा जोसे मोउरिन्होको टोली शीर्ष चारभित्र छिर्न असफल रह्यो । मार्कोस रोजोको गोलमा युनाइटेडले २३ औं मिनेटमा अग्रता लियो । युनाइटेडका पूर्व स्ट्राइकर जोसुआ किङले पेनाल्टीमा गोल गरी बर्नमाउथलाई मध्यान्तर हुन ५ मिनेटअघि बराबरीमा ल्याए । युनाइटेडको ४९ अंक भए पनि गोलभिन्नतामा लिभरपुलभन्दा पछाडि रही छैटौं स्थानमा यथावत छ । बर्नमाउथ २७ अंकसहित १४ औं स्थानमा छ । मध्यान्तर हुनैलाग्दा इब्राहिमोभिच र टिरोन मिङ्स रातो कार्ड पाउनबाट बचे । बर्नमाउथका रक्षक मिङ्सले इब्राहिमोभिचलाई कुल्चेका थिए । यसअघि नै एक पहेँलो कार्ड पाइसकेका इब्राहिमोभिचले मिङ्सलाई कुहिनाले अनुहारमा प्रहार गरेका थिए । तर रेफ्री केभिन फ्रेन्डले उनलाई मौखिक चेतावनीमात्र दिए । तर फुटबल एसोसिएसनले दुवैमाथि थप अनुशासन कारबाही अगाडि बढाउन सक्नेछ ।बर्नमाउथका मिडफिल्डर एन्ड्रयु सुरमानले इब्राहिमोभिचलाई प्रहार गरेका कारण दोस्रो पहेँलो कार्ड पाउँदै मैदान छाडे । रेफ्री फ्रेन्डले सुरमानलाई पहेँलो कार्डमात्र दिएका थिए । तर युनाइटेडका रक्षक लुक सवले सम्झाएपछि उनलाई दोस्रो पहेँलो कार्डस्वरुप रातो कार्ड दिइएको थियो । खेलभर थ्रुप्रै बचाउ गरेका बर्नमाउथका ३७ वर्षे गोलरक्षक अर्टुर बोरुकले ७० औं मिनेटमा इब्राहिमोभिचको पेनाल्टी प्रहार रोकेका थिए ।
एपीएफ विजयी,"इटहरी ११ औं टुबोर्ग इटहरी गोल्डकप फुटबलको उद्घाटन खेलमा एपीएफ क्लबले आयोजक राष्ट्रिय जागृति क्लबमाथि १० को जित पाएको छ । शनिबार हरि कार्कीले रामकुमार कुमालको पासमा २६ औं मिनेटमा गरेको गोल नै एपीएफको जितमा निर्णायक बन्यो । मध्यान्तरअघि आयोजकलाई निकै दबाबमा राखेको एपीएफले दोस्रो हाफमा भने लय गुमाएको थियो । आयोजकले रक्षापंक्ति मजबुत बनाएपछि एपीएफले थप गोल भने गर्न सकेन । आयोजकका वैकल्पिक खेलाडी दिपेन तामाङले पेनाल्टी बक्सअघि राम्रो अवसर पाए । तर फ्लाइङ किक हान्दा पोलको देब्रे साइडमा लाग्दै बल बाहिरियो । एपीएफका रूपक लामाले खाली पोस्टमा गोल गर्न सकेनन् । विपक्षी गोलरक्षक विष्णु चौधरी बक्स बाहिर आएको मौकामा रूपकको हेडर पोस्टमाथि बाहिरिएको थियो । खेलमा पाँच पहेँलो कार्ड देखाइयो । आयोजकका विष्णु सुनुवार, समिर राई, धीरेन चेम्जोङ, एपीएफका सन्तोष श्रेष्ठ र फुसान मुर्मूले पहेँलो कार्ड सामना गरे ।आइतबार झापा र मोरङबीच प्रतिस्पर्धा हुनेछ । विजेताले दुई लाख र उपविजेताले एक लाख नगद पुरस्कार पाउने छन् ।"
दक्षिण अफ्रिका शीर्षमा,"अकल्यान्ड फाफ डु प्लेसिसको उत्कृष्ट ब्याटिङ मद्धतमा दक्षिण अफ्रिका शनिबार न्युजिल्यान्डलाई पाँचौं तथा अन्तिम वान डेमा हराउँदै फेरि वान डे क्रिकेटको नम्बर वान टिम बन्न सफल भएको छ । ६ विकेटको जितपछि दक्षिण अफ्रिकी कप्तान एबी डी भिल्लियर्सले डु प्लेसिसको प्रशंसा गर्दै भने, पछिल्ला केही वर्षमा उनी सफल ब्याट्सम्यानका रूपमा अगाडि आएका छन् । यो जितसँगै दक्षिण अफ्रिकाले पाँच खेलको सिरिजमा निर्णायक ३२ को अग्रता लिएको हो । यससँगै दक्षिण अफ्रिका अस्ट्ेरलियालाई उछिनेर वान डे क्रिकेटमा शीर्ष टिम बनेको हो । डु प्लेसिससँगै डेविड मिल्नर ब्याटबाट चम्केपछि दक्षिण अफ्रिकाले १ सय ५० रनको लक्ष्य ३३ ओभरमै भेटेको थियो । डु प्लेसिसले ५१ रन बनाए । यो उनको २६ औं वान डे अर्धशतक थियो । मिल्नरले भने आक्रामक हुँदै ३५ बलमा ४५ रन बनाए । डु प्लेसिसले चौका प्रहार गर्दै दक्षिण अफ्रिकाका लागि विजयी रन बटुले । योसँगै उनको पनि अर्धशतक पूरा भएको थियो । डी भिल्लियर्सले आफ्ना बलरको पनि प्रशंसा गरे । पाहुना बलरको कसिकसाउ बलिङसामु न्युजिल्यान्ड ४१४ ओभरमै समेटिएको थियो । पूरा खेल अवधिमा न्युजिल्यान्डको प्रदर्शन कमजोर रह्यो । घरेलु कप्तान केन विलियम्सनले आफ्नो टिमको प्रदर्शन पर्याप्त नभएको माने । उनले भने, हामी विशेषत: ब्याटमा चुक्यौं । हामीले पहिले ब्याटिङ गरेर कमजोर लक्ष्य तयार पारौं । यो लक्ष्य रक्षा गर्न पर्याप्त हुन सक्दैन । विश्वकै सर्वाधिक उत्कृष्ट टिमविरुद्ध खेल्दा विपक्षी टिमको प्रदर्शन पनि उस्तै हुनुपर्छ । न्युजिल्यान्डले जस्तै दक्षिण अफ्रिकाले पनि सुरुमै विकेट गुमाए पनि डु प्लेसिसले इनिङ्स सम्हाले । उनले कप्तान डी भिल्लियर्ससँग ४० र मिल्नरसँग नटआउट ६३ रनको साझेदारी गरे । डी भिलियर्सले २३ रन बनाए । दुई टिमबीच बुधबारदेखि तीन टेस्टको सिरिज सुरु हुनेछ ।"
युनाइटेड भिजन विजयी,"बाँके भाइराजा स्मृति टी२० कप क्रिकेटको शनिबार उद्घाटन खेलमा युनाइटेड भिजन कोहलपुरले घरबारी टोल युवा क्लबमाथि ५ रनको जित पाएको छ । टस जितेको युनाइटेडले २० ओभरमा ८ विकेट गुमाउँदै १ सय ८६ रन बनाएको थियो । सन्दीप नेपालीले ३६, सागर शाहीेले २६ र सुजित आचार्यले २० रन जोडेका थिए । घरबारीका सौरभ पाण्डेले ३ र अमर श्रेष्ठले २ विकेट लिएका थिए । १ सय ८७ रनको विजय लक्ष्य पाएको घरबारी टोलले २० ओभरमा ७ विकेट गुमाउँदै १ सय ८१ रनमै सीमित बन्यो । सितांशु पाण्डेले अर्धशतक बनाए । ६९ रन बनाएका उनी म्यान अफ म्याच चुनिए ।"
लायनसामु भारत धराशायी,बेङलोर अफ स्पिनर नथान लायनले आफ्नो उत्कृष्ट बलिङ पस्कँदै ८ विकेट लिएपछि भारत दोस्रो टेस्टको पहिलो दिन आफ्नो पहिलो इनिङ्समा १ सय ८९ रन बनाएर अलआउट भयो । लायनले ५० रनमा ८ विकेट लिए । यो विदेशी बलरले भारतीय भूमिमा गरेको अहिलेसम्मकै सबैभन्दा उत्कृष्ट प्रदर्शन हो । दिनको अन्तिम सेसनमा भारतीय ब्याटिङ कमजोर रह्यो । १५ रनमा भारतले अन्तिम ५ विकेट गुमान पुग्यो । प्रारम्भिक ब्याट्सम्यान लोकेश राहुलले सर्वाधिक ९० रन बनाए । तर घरेलु मैदान एम चिन्नास्वामी स्टेडियममा राहुललाई साथ दिने अरु कोही ब्याट्सम्यान रहेनन् । दिनको खेल सकिँदा अस्ट्ेरलियाले बिनाविकेटको क्षति ४० रन बनाएको छ । उसका लागि डेविड वार्नरले २३ र म्याट रेनश १५ रन बनाएर खेलिरहेका छन् । अस्ट्ेरलिया अब भारतसामु १ सय ४९ रनले मात्र पछाडि छ । भारतको दु:खलाई अझ बल्झाउँदै अजिन्क्या रहानेले वार्नरको क्याच पनि छाडेका छन् । पेसम्यान इशान्त शर्माको बलिङमा वार्नरले ९ रन बनाउँदा जीवनदान पाएका हुन् । पहिलो दिनका नायक भने लायन रहे । उनले यसक्रम भारतीय भूमिमा सन् १९९६ मा दक्षिण अफ्रिकी बलर लान्स क्लुसनरको नाममा रहेको उत्कृष्ट प्रदर्शनको कीर्तिमान तोडे । सन् १९९६ मा क्लुसनरले कोलकातामा ६४ रन खर्चेर ८ विकेट लिएका थिए । यसअघि लायनको व्यक्तिगत उत्कृष्ट प्रदर्शन ७ विकेटमा ९४ रन थियो । उनले सन् २०१३ मा भारतविरुद्ध नयाँ दिल्लीमा यस्तो बलिङ प्रदर्शन गरेका थिए । गत साता पुनेमा पहिलो टेस्टको दुई इनिङ्समा भारतले १ सय ५ र १ सय ७ रनमात्र बनाएको थियो । पुने टेस्ट जितेर अस्ट्ेरलिया चार खेल सिरिजमा १० ले अगाडि छ । बेङलोरमा भएका पछिल्ला ७टेस्टमा पहिलो इनिङ्सको औसत ४ सय ५१ रनको छ । यहाँको पिच पुनेमा जस्तो नरहे पनि म्याच रेफ्रीले यसलाई खराब मानेका छन् । लन्चपछि लायनले भारतीय कप्तान विराट कोहलीलाई १२ रनमा एलबीडब्लू आउट पारे । अरु कोही पनि भारतीय ब्याट्सम्यानले लायनको आक्रमणसामु खेल्न सकेनन् । पहिलो टेस्टमा भने कोहली शून्य र १३ रनमा आउट भएका थिए । सर्वाधिक रन बनाएका राहुलले ३० र ६१ रनमा दुईपल्ट जीवनदान त पाए तर शतक बनाउन सकेनन् । यो उनको १५ औं टेस्टमा तेस्रो अर्धशतक रह्यो । उनी पनि लायनकै सिकार बने । उनले दोस्रो विकेटका लागि १७ रन बनाएका चेतेश्वर पुजारासँग सर्वाधिक ६१ रनको साझेदारी गरेका थिए । किरण नायरले २६ रनको योगदान दिए । यसअघि पेसम्यान मिचेल स्टार्कले प्रारम्भिक ब्याट्सम्यान अभिनव मुकुन्दलाई शून्यमा आउट पारेका थिए ।
नरिसाऊ ल !,रिस उठे के गर्ने ?
बल्ल पढ्ने अवसर,"एभरेस्ट इँट्टा उद्योगमा सञ्चालित प्रारम्भिक बाल विकास केन्द्रमा मजदुरका बालबच्चा दिनैभरि खेल्छन्, सुत्छन् र लेख्नपढ्न सिक्छन् । आमाबावुले काम सक्ने बेला साँझ आफ्नो झ्याउली (काँचो इँट्टाले बनाएको अस्थायी टहरा) मा फर्कन्छन् । दिनभरि आमाबुवाले काम गर्ने ठाउँमा रातो माटो, हिलो र धुलो खेल्न बाध्य बालबालिकाको दैनिकी आजकाल फेरिएको छ । बालबालिका अहिले आमाबुबासँग बस्नै मान्दैनन् । उनीहरूलाई साथीसँग रमाउने बानी परिसकेको छ । मान्छे नचिनिने गरी हिलो, धुलोमैलोमा दिनभर खेल्ने बालबालिकाहरू अचेल अक्षर सिक्न व्यस्त छन्, अभिभावक भन्छन् छोराछोरी भेट्ने भनेको त बिहान बेलुका मात्रै हो । उतै साथीसँग खेल्न पाउँछन्, खाजा पनि खान दिन्छन् । त्यसैले बच्चाहरू घरमा बस्नै मान्दैनन्, दाङकी निर्मला पुनले खुसी व्यक्त गरिन् । निर्मला ३ वर्षदेखि छोराछोरीसहित थाक्रेस्थित यो उद्योगमा इँट्टा बोक्ने काम गर्दै आएकी छन् । उनको काखमा डेढ वर्षको छोरो पनि छ । छोरालाई बाल विकास केन्द्रका स्वयंसेवकलाई जिम्मा लगाएर पठाएपछि दिनभरि निर्धक्क काम गर्न पाइएको र कमाइ पनि बढेको निर्मलाले बताइन् । उद्योगले आफ्नै पहलमा बनाइदिएको यो केन्द्रमा अहिले ४५ बालबालिका छन् । बालबालिकाको हेरचाह र स्याहारसुसारका लागि ग्लोबल फेयरनेस यिनिसियटिभसँगको साझेदारीमा स्थानीय संस्था प्रयास नेपालले दुईजना कर्मचारी पनि खटाइदिएको छ । एक वर्षमाथिका दुधेबालबालिकालाई आमाहरू दिउँसो एकपटक दूध चुसाउन केन्द्रमै पुग्ने गरेका छन् । यस्तो अवसर धादिङका ५ इँट्टा उद्योगले दिएका छन् ।"
सम्झिराख है,महात्मा गान्धी (१८६९ अक्टोबर २ १९४८ जनवरी ३०)
खितिती खितिती,"छापिएलगत्तै भ्रष्ट नेताहरूले सम्पादकलाई धम्की दिन थालेछन् तपाईं त्यो खबर भोलि नै सच्याइहाल्नुस् नत्र राम्रो हुने छैन । भोलिपल्ट त्यो अखबारमा छापिएछ हाम्रो मुलुकका ५० प्रतिशत नेताहरू भ्रष्टाचारी छैनन् ।शिक्षक : भन, अमेरिका र चन्द्रमामा कुन टाढा छ ?विद्यार्थी : अमेरिका सर ।शिक्षक : कसरी ?विद्यार्थी : चन्द्रमालाई हामी यहाँबाट देख्न सक्छौं, तर अमेरिका देख्न सक्दैनौं, त्यसैले ।"
उखान टुक्का र अर्थ,अर्थ : अरूले माने पनि नमाने पनि आफूलाई आफैं ठूलो ठान्ने सोच । एक हातले ताली बज्दैन अर्थ : सधैं कसैको सहयोग लिने मात्र हैन उसलाई पनि सहयोग गर्नुपर्छ । नजाने गाउँको बाटो नसोध्नूअर्थ : आफूलाई सरोकार नभएको कुरामा चासो राखेर अरूलाई नअल्मल्याउनू ।
रोचक तथ्य,कमिला पनि सुत्छन् । तर हामी त्यो थाहैं पाउँदैनौं । मुसा पानीबिना पनि वषौं बाँच्न सक्छ ।  खास प्रजातिका छेपारोको जिब्रो शरीरभन्दा दुई गुनासम्म लामो हुन्छ ।
हाउभाउ कविता,"फाल्गुन २२, २०७३ झापा, बिर्तामोडकी शिवानी मैनाली कविता भन्नेबित्तिकै नाक खुम्च्याउँथिन् । त्यहींकी प्रकृति आङ्देम्बे र सविता भट्टराई पनि कविता खासै मन पराउँदैनथे । काँकडभिट्टाकी तनुजा बाँस्तोला र धुलाबारीकी रचना सिटौलाको पनि कविताप्रतिको सोचाइ उस्तै थियो । उनीहरूलाई लाग्थ्यो, कविता लेख्नेपढ्ने काम अरूले गिज्याउने र उडाउने खालको हो । बरू त्यसको साटो पढाइमा ध्यान दिए भइगयो नि !तर केही सातायता कविताप्रतिको उनीहरूको सोचाइ फेरिएको छ । कोपिलासँगको कुराकानीमा उनीहरूले भने, कविता त आकर्षक विषय पो रहेछ, हामीलाई यो यति रोमाञ्चक होला भन्ने लागेकै थिएन । कविता लेख्दा र वाचन गर्दा पढाइ र अरू क्षमतासमेत बढ्ने अहिले उनीहरूको ठम्याइ छ । शिवानी, प्रकृति, सविता, तनुजा र रचना फागुन १२१४ सम्म झापा रिडर्सको आयोजनामा पूर्वी नेपालको सीमा सहर काँकडभिट्टामा आयोजित कला साहित्यक महोत्सवको झापा पोयट्री स्ल्याम का ५ उत्कृष्ट भए । छात्र प्रतिस्पर्धीलाई पछि पार्दै महोत्सवमा ५ निर्णायक मण्डलसहित उपस्थित सबै दर्शकको मन जितेर उनीहरू अब्बल ठहरिए । पूर्वी सहरका विभिन्न ४ स्कुलमा पढ्ने ९ कक्षाका विद्यार्थीले आकर्षक ढंगले कविता प्रस्तुत गरेका थिए । शीर्ष १० को प्रतिस्पर्धामा उत्रिएका अन्य छात्रहरूलाई उनीहरूले जितेका हुन् । परम्परागत कविता र स्ल्याम पोयट्रीमा के फरक छ ? सविताको जवाफ छ, हामीले थाहा पाएको कविता गद्य वा पद्यमा लेख्नुपर्छ भनिन्थ्यो । तर जब हामीले स्ल्याम पोयट्रीबारे जानकारी पायौं, कविता जसले पनि लेख्न सक्ने रहेछ भन्ने थाहा भयो । आफूले लेखेको कविता आफैं हाउभाउसहित प्रस्तुत गर्नुपर्ने रहेछ, । प्रकृतिको भनाइ पनि यस्तै थियो । उनले भनिन्, मैले कक्षा ५ पढ्दादेखि नै कविता लेख्न थालेकी थिएँ । तर कविता लेख्दा र पढ्न यति रमाइलो होला भन्नेचाहिँ सोचेकी थिइनँ ।तनुजाले पहिले कविता लेख्न ठूलो र गहकिलो विषय रोज्नुपर्छ भन्ने सुनेकी थिइन् । उज्ज्वला महर्जन, नसला चित्रकारलगायत सम्मिलित वर्ड वारियर्स ले मुलुकका विभिन्न ८ सहरमा स्ल्याम पोयट्रीबारे वर्कसप आयोजना गरेपछि यसमाथि आकर्षण बढेको हो । वर्कसपपछि थाहा भयो, सामान्य विषयमा पनि कविता लेख्न मिल्ने रहेछ । जुत्ता, पेन्सिल वा हाम्रै वरिपरिका वस्तुबारे पनि लेख्न र वाचन गर्न सकिने रहेछ, रचनाले भनिन् । प्रतियोगितामा न्युटन एजुकेसन एकेडेमीकी सविताले स्कुल रुटिन कविता प्रस्तुत गरिन् । उनले आफ्नो स्कुल रुटिनलाई नै आकर्षक विम्बहरू प्रयोग गरेर सुनाइन् । शिवानीको कविता थियो, बन्देजका कुराहरू । उनले महिलामाथि समाजमा भएका बन्देज कवितामा उतारिन् । प्रकृतिले रङको जादू मार्फत आफ्नो कविता र प्रस्तुतिको जादू छरिन् । मेची मोडल एकेडेमीकी तनुजाले मेरो कविताको यात्रा सुनाइन् । उनको प्रस्तुति पनि निकै आकर्षक थियो । इस्ट होराइजन इंग्लिस हाइयर सेकेन्डरीकी रचनाले अबुई अध्याँरो पेस गरिन् । उनीहरू सबैको निष्कर्ष थियो, कविताले हाम्रो शब्दको पकडलाई बलियो पारेको छ । शब्दका अनेक भाव, र अर्थ बुझ्न सक्ने भएका छौं । अध्ययन गर्ने बानी अझ बढेको छ । शब्दकोष पल्टाउन थालेका छौं । यसले परीक्षामा उत्तर दिँदासमेत सहज हुन थालेको छ । सुगम शान्ति बाल क्लबकी अध्यक्ष रहेकी सविताले त अन्य भाइबहिनीहरूलाई सिकाउनसमेत थालिसकेकी छन् । अन्य प्रतिस्पर्धीले पनि आफ्नो स्कुल र घर, छिमेकका भाइबहिनीलाई सिकाउन थालेको सुनाए ।"
के हो स्ल्याम पोयट्री ?,"सन् १९८० को दशकमा अमेरिकामा सुरु भएको यो कविता नेपालमा सन् २०१० पछि चर्चामा आएको हो । यसलाई हाउभाउसहितको कविता भनिन्छ । अंग्रेजीमा स्पोकन वर्ड पोयट्री भनेर चिनिन्छ । यो कविता चरनाकार आफैंले वाचन गर्नुपर्छ । वाचन गर्दा कवितामा पात्रअनुसार शब्द र लवज प्रयोग भएका त्यसैलाई झल्कने गरी प्रस्तुत गरिन्छ । दर्शकलाई हेर्दा, कविता सुन्दा त्यो दृश्य पनि प्रस्तोताबाट देखिन्छ । यसमा गद्य वा पद्य हुँदैन । यसले जुन विषयमा जसरी कविता लेख्न पनि सक्छ । तर समय निर्धारित हुन्छ । ३ मिनेटभित्रमा कविले आफ्नो कविता प्रस्तुत गरिसक्नुपर्छ । वाचकले कविता भनिरहँदा हल्ला गर्न वा थपडी मार्न पाइँदैन । दर्शकलाई कविता मन परे उनीहरूले आफ्ना हातका औंलाहरूबाट चुड्की बजाएर हौसला दिन सक्छन् । वाचनपछि निर्णायकमण्डलले प्रतिस्पर्धीलाई अंक दिँदा सबैभन्दा बढी अंक दिने निर्णायक र कम दिने निर्णायकले दिएको अंक कटाएर बाँकी निर्णायकले दिएको अंकको आधारमा प्रतिस्पर्धीलाई अंक दिइन्छ । स्ल्याम पोयट्रीमा एउटा कथन छ, अंक होइन, मुख्य कुरा कविता हो । त्यसैले यो कवितामा पहिलो वा दोस्रो भन्ने हुन्न । शीर्ष ३, ४, ५ वा १० हुन्छन् । कुनै व्यक्ति पहिलो वा दोस्रो भन्ने हुन्न । वर्ड वारियर्सकी नसलाले भनिन्, ठाउँ र मुलुकअनुसार यसको नियम फरक पनि हुन्छ ।"
कविता,"निश्मा गुरुङ, कक्षा९ ब्रिटिस गोर्खा एकेडेमी, काठमाडौं"
निबन्ध,"रोसिल शिवाकोटी, कक्षा ७त्रिवेणी पब्लिक स्कुल, मैतीदेवी, काठमाडौं"
खेल खेलौं,यो खेल सामान्यत : ५ देखि १२ वर्षसम्मका बालबालिकाले खेल्न सक्छन् । २ चरणमा पूरा हुने यो खेलको पहिलो चरणमा ४४ जोडी खेलाडी सहभागी हुन सक्छन् । पहिलो चरणको छनोटपछि अन्त्यमा फाइनल चरणमार्फत् विजेताको चयन गर्नुपर्छ । यो खेलका लागि ५० मिटर लम्बाइ भएको मैदान तथा खेल सञ्चालनका लागि १ जना सिटीसहितको रेफ्री चाहिन्छ । खेल्ने तरिका : यो खेलका लागि सबैभन्दा पहिले हरेक २ जना खेलाडीको दायाँ र बायाँ खुट्टालाई एउटा बलियो डोरीले हल्कासँग बाँध्नुपर्छ । यसरी खुट्टा बाँधिएका ४ जोडीले रेफ्रीले सिटी बजाएपछि दौड्न सुरु गर्नुपर्छ । जुन जोडीले पहिले दौड पूरा गछ त्यही जोडी विजेता घोषित हुन्छ । यसरी पहिलो चरणमा दौड पूरा गरेका ४ जोडीबीच फाइनल खेल खेलाएर अन्तिम जिेताको छनोट गर्नुपर्छ । यो खेल जुनसुकै बेला पनि खेल्न सकिन्छ । यो खेललाई धेरैजसो विद्यालयका वार्षिक कार्यक्रमहरूमा समेत समावेश गरिएको हुन्छ ।
बूढो रूख,"फाल्गुन २२, २०७३ एकादेशमा एउटा केटो थियो । त्यो गरिब थियो । उसका घरनजिकै एउटा रूख थियो । त्यो रूख परोपकारी भावनाको थियो । त्यो दु:खी केटो सधैं त्यही रूखको फेदमा गएर बस्थ्यो र भोको पेटले रुन्थ्यो ।एक दिन रूखले सोध्यो, बाबु तिमी किन रोएको ? केटाले भन्यो, मलाई भोक लागेको छ । घरमा केही खानेकुरा छैन । मेरा बाआमा कोही छैनन् । म एक्लै हुँ । म के खाऊँ ? रूखले हाँस्दै भन्यो, मेरो वरिपरि स्याउला धेरै छन् । त्यो स्याउला बटुल । ऊपर गाई र गाईको गोठालो सँगै छ । तिनीहरूलाई स्याउला दिँदै भन मैले खान पाइनँ, म भोकै छु । त्यो गोठालो दयालु छ । त्यसले तिमलाई गाईको दूध दिन्छ । तिमी पेटभरि खाऊ । यति भनेर त्यो रूखले आफ्ना मुना कलिला पातहरू सबै भुइँमा झार्यो । त्यो केटोले पनि रूखले भनेझैं गर्यो । गोठालोले स्याउला गाईलाई खुवायो । गाईको दूध त्यो केटालाई पेटभरि खान दियो । त्यो केटो खुसी भयो । केही दिनपछि फेरि त्यो केटो त्यही रूखमा गएर रुन थाल्यो । रूखले सोध्यो, तिमी किन रोएको ? उसले भन्यो, मेरो घरमा दाउरा छैन । मकैको पिठो त छ । पकाएर खान पाइनँ, म के गरूँ ? रूखले भन्यो, तिमीलाई मैले स्याउला दिएँ । अब म तिमीलाई मेरा हाँगाहरू दिन्छु । तिमीले मेरा हाँगाहरू काट । दिनभर घाममा सुकाऊ । भरे त बाल्न पाइहाल्छौ नि । अनि तिमीले घरमा भएको अन्न पकाएर खान पाउँछौ । ल नरोऊ । केटोले त्यसै गर्यो । उसले आफ्नो छाक टार्दै गयो । केही दिनपछि फेरि त्यो केटो त्यही रूखमा आएर बस्यो । रूखले सोध्यो, तिमीलाई फेरि के चाहियो ? केटाले भन्यो, मैले बस्ने गरेको घर सबै पहिरोले बगायो । म त बाँचे तर घर छैन कहाँ बसूँ ? रूखले भन्यो, मेरा बाँकी हाँगा काट, मलाई पनि फेदैदेखि काट । साइज साइजका काठ चिराऊ । तिमीलाई मैले नै घर बनाउन पुग्ने काठ दिन्छु । तिमी रुनै पर्दैन । केटाले साँच्चै हारगुहार गर्यो । रूख काट्यो । साइज साइजका काठहरू भए । उसले काठैकाठको घर बनायो । ऊ आनन्दले बस्यो । केही दिनपछि त्यो केटो फेरि त्यो काटेको रूखको ठुटोमाथि अएर बस्यो । ऊ दु:खी देखिएको थियो । त्यो रूखको ठुटोले सोध्यो, तिमी किन दु:खी भयौ ? उसले भन्यो, के गर्नु, खान बस्न सबै तिमीले दिँदै आएका छौ । अब त मेरो कपडा पनि फाट्यो । जाडो महिना आइसक्यो । चिसो बढ्दै छ । अब म के गरौं । रूखको बाँकी ठुटोले फेरि भन्यो, मेरा भए जति सबै तिमीलाई नै दिइसकें । अब मसँग केही छैन । यही बाँकी रहेका मेरा जराहरू झिक । त्यही बेचेर तिमीले कपडा किन तिम्रो जाडो जान्छ । केटोले भन्यो, नाइँ म त त्यसो गर्दिनँ । तपाईंले मलाई बचाउँदै आउनुभएको छ । सबै सिद्धिएपछि मैले कहाँ गएर आफ्ना दु:ख पोख्नु नि ? रूखको ठुटोले फेरि भन्यो, सबैको समय हुन्छ । मेरो पनि अब यो लोकमा बस्ने समय सिद्धिन लाग्यो । प्राणी भएर आफूमात्र सोखले बाँच्नु अरूको हेरचाह नगर्नु त्यो राम्रो हैन । मैले सबै जीवन उपकारमा लगाउँछु भनेर यहाँ आएको हुँ । तिमीले मेरो सबै शरीर प्रयोग गर्दा मलाई नोक्सानी हुँदैन । मेरो दिव्य शरीर भई म मुक्ति पाउँछु । केटोले भन्यो, मेरा बा भने पनि आमा भने पनि तपार्इं नै हुनुहुन्छ । तपाईं नै नभएपछि मैले कसको साहरा लिने ? रूखको ठुटोले फेरि भन्यो, सधंै अर्काको साहरामा बस्ने बानी गर्नु हुँदैन । तिमी पनि अब कसैको साहरा बन्न सक्नुपर्छ । तिम्रो बुद्धि र विवेकले पनि अरू प्राणीले जिउन सक्नुपर्छ, तब मात्र तिम्रो जन्मले सार्थकता पाउँछ । मधुसूदनप्रसाद घिमिरे"
