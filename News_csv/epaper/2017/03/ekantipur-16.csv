शीर्षक,विवरण
गल्ती स्विकार्नभारतलाई आग्रह,"नयाँदिल्ली उपप्रधान तथा गृहमन्त्री विमलेन्द्र निधिले भारतीय सीमा सुरक्षा बलको गोलीबाट कञ्चनपुरको पुनर्वासका गोविन्द गौतम मारिएको घटनामा गल्ती स्वीकार (रिग्रेट) गर्न भारतीय पक्षलाई आग्रह गरेका छन् ।प्रधानमन्त्री नरेन्द्र मोदीका सुरक्षा सल्लाहकार अजित डोभलसँगको भेटवार्ताका क्रममा निधिले भारतीय सीमा सुरक्षा बलको गोलीबाट नेपाली मारिएको प्रसंग उठाउँदै भारत सरकारलाई यसमा रिग्रेट गर्न आग्रह गरेका हुन् । आतंकवादसम्बन्धी एक सम्मेलनमा भाग लिन आएका निधि यति बेला भारतीय अधिकारी तथा नेताहरूसँगको भेटघाटमा व्यस्त छन् । उनले नेपालको अनुसन्धानले गोली भारतीय सुरक्षाकर्मीबाट नै चलेको देखिएको डोभललाई जानकारी गराएका थिए । प्रत्युत्तरमा डोभलले घटना दु:खदायी भएको बताएका थिए । हाम्रो अनुसन्धानले गोली भारतीय पक्षबाट नै चलेको देखाएको छ । त्यसमा भारतीय पक्षले रिग्रेट गर्नुपर्छ भनेको छु, भेटघाटपछि निधिले कान्तिपुरसँग भने । निधिले भारतीय पक्षले मागेअनुसार गौतमको पोस्टमार्टम रिपोर्ट उनीहरूलाई उपलब्ध गराउने प्रक्रिया सुरु भइसकेको बताए । हामीले गृह र परराष्ट्र हुँदै रिपोर्ट भारतलाई पठाउने प्रक्रिया सुरु गरिसकेका छौं, उनले भने । आफू नयाँदिल्लीमा हुँदै पोस्टमार्टम रिपोर्ट भारतलाई दिन लागिपरेको निधिले बताए । भारतले भने घटनाको अनुसन्धानपछि मात्र केही भन्न सकिने बताएको छ ।भारतले यसअघि नै घटनाबारे आफ्नो तर्फबाट छानबिन सुरु भएको बताएको थियो । निधि र डोभलबीच दुई देशको सीमामा रहेका समस्या समाधान गर्ने विषयमा समेत कुराकानी भएको थियो । निधिले बिहीबार भारतीय विदेशमन्त्री सुष्मा स्वराज र गृहमन्त्री राजनाथ सिंहसँग भेटघाट गर्ने तय भएको छ । भारतीय प्रधानमन्त्री नरेन्द्र मोदीसँग समेत भेटघाट गर्ने भनिए पनि समय तय भइसकेको छैन । निधिको भ्रमणलाई नेपाल र भारत दुवैतर्फका अधिकारीहरूले एकअर्काको राय बुझ्ने अवसरका रूपमा उपयोग गरिरहेको स्रोतले जनायो । भारतले मधेसवादी दलहरूको माग र निर्वाचनबारे सरकारको धारणा बुझ्न चाहेको छ । मधेसवादी दलहरूका माग सम्बोधन गरेर मात्र निर्वाचनमा जान उसको आग्रह छ ।"
मोर्चाद्वारा समर्थन फिर्ता,"काठमाडौं मधेसी मोर्चाले सरकारलाई दिएको समर्थन फिर्ता लिएको घोषणा गर्दै बिहीबारदेखि असहयोग र अवज्ञा गर्ने कार्यक्रम सार्वजनिक गरेको छ । मोर्चा बैठकअघि प्रधानमन्त्री पुष्पकमल दाहालले सरकार स्थानीय चुनावलगत्तै संविधान संशोधनका लागि तयार रहेकाले समर्थन फिर्ता नलिन आकस्मिक बैठकमार्फत आग्रह गरे पनि मोर्चाले त्यसलाई अस्वीकार गरेको छ । संघीय प्रदेशको सीमांकन हेरफेर गर्नुपर्ने मोर्चाको माग तत्काल स्थगन गरेर अरू बुँदा संशोधन गर्ने विकल्पबारे सोच्न दाहालले गरेको आग्रह पनि मोर्चाका नेताहरूले नस्विकार्ने निर्णय लिएका छन् ।फागुन २३ गते सप्तरीको मलेठमा प्रहरी गोलीले निहत्था पाँच सर्वसाधारण मारिएको भन्दै मोर्चाले सरकारलाई दिएको समर्थन फिर्ता लिने निर्णय गरेको हो । राजधानीको बिजुलीबजारमा बुधबार साँझ अबेरसम्म बसेको मोर्चा बैठकपछि जारी वक्तव्यमा भनिएको छ, सरकार र निर्वाचन आयोगद्वारा घोषित निर्वाचनसम्बन्धी सम्पूर्ण कार्यक्रम र स्थानीय तहको नयाँ संरचना कार्यान्वयनमा पूर्णत: असहयोग गर्ने निर्णय गरिएको छ । वक्तव्यमा मोर्चा आबद्ध सातै मधेसवादी घटकका अध्यक्षले हस्ताक्षर गरेका छन् ।प्रधानमन्त्रीले संविधान संशोधन गर्ने, सीमांकन मिलाउने आदि आश्वासन दिनुभयो, हामीले त्यसमा कुनै विश्वसनीय आधार देखेनौं, उहाँले त्यसबारे कुनै तयारी गरेको देखिएन, न त सत्ता घटकसित सल्लाह नै गरेको देखियो, बैठकपछि सद्भावना पार्टी अध्यक्ष राजेन्द्र महतोले भने, सप्तरी घटनापछि हामीलाई यो सरकारको समर्थन गर्नुपर्ने कुनै पनि आधार रहेको छैन, त्यसैले यो बैठकबाट अवज्ञा र आन्दोलनमा जाने निर्णय गर्यौं । मोर्चाले चैत १३ गते राजविराजमा सभा गरी मलेठमा मारिएकाप्रति श्रद्धाञ्जलि व्यक्त गर्ने र त्यसै दिन सबै जिल्लामा कार्यक्रम राख्ने जनाएको छ । चैत १५ गते जिल्लास्थित निर्वाचन कार्यक्रम घेराउ गर्ने मोर्चाको निर्णय छ ।मोर्चाको एक घटक संघीय समाजवादी फोरमले बुधबारै सभामुख ओनसरी घर्तीसमक्ष पत्र बुझाउँदै सरकारलाई दिएको समर्थन फिर्ता गरेको थियो । बैठकमा फोरमले मात्रै संसद्मा समर्थन फिर्ताको पत्र दर्ता गराएकामा केही मधेसवादी दलले असन्तुष्टि जनाउँदै मोर्चाको निर्णयपछि सबैको एकैपल्ट पत्र जानुपर्ने राय व्यक्त गरेका थिए । नेताहरूबीच असन्तुष्टि लम्बिदै जाँदा बैठक सात घण्टासम्म लम्बिएको थियो ।महतोका अनुसार बिहीबार मोर्चाका अरू ६ घटकले सभामुख घर्तीलाई भेटी सरकारलाई दिएको समर्थन फिर्ता लिएको पत्र बुझाउनेछन् । संसदीय प्रक्रियाअनुसार हरेक संसदीय दलपिच्छे अलगअलग पत्र बुझाउनुपर्ने अभ्यास भए पनि मोर्चा नेताहरू एकैपटक गएर बुझाउने तयारीमा छन् । यसअघि मंगलबारको बैठकमा मोर्चा घटकबीच औपचारिक पत्र बुझाउने कि नबुझाउने भन्नेबारे मत बाझिएको थियो । केही नेताले फागुन २५ गते सरकारलाई बुझाएको सातदिने अल्टिमेटममै सात दिनभित्र चुनाव नरोकिए सरकारलाई दिएको समर्थन स्वत: फिर्ता हुने सर्त उल्लेख भइसकेकाले अर्को निर्णय लिनु नपर्ने तर्क गरेका थिए । संसद्मा बोल्दै तमसपा अध्यक्ष महेन्द्र यादवले सरकारलाई दिएको समर्थन फिर्ता लिएको घोषणा गरेका थिए । संघीय समाजवादी फोरमले समर्थन फिर्ताको पत्र सभामुख ओनसरी घर्तीलाई बुझाएको थियो । ४० सांसद रहेको मोर्चाको यो निर्णयले सरकारलाई संसद्मा विश्वासको संकट पर्ने छैन । सत्ता संकट टार्न कांग्रेस र माओवादी केन्द्रले ३७ सिट भएको राप्रपालाई मन्त्रिपरिषद्मा ल्याइसकेका छन् । १४ सिट भएको फोरम लोकतान्त्रिक पनि सरकारमा जाने तयारीमा छ ।"
मतपत्र छपाइ पर्सिदेखि,"काठमाडौं निर्वाचन आयोगले वैशाख ३१ मा घोषित स्थानीय तह निर्वाचन तयारी तीव्र पारेको छ । आयोगले चैत ५ गतेबाट मतपत्र छपाइ सुरु गर्दै छ । नयाँ किसिमका मतपत्र ठूलो संख्यामा छाप्नुपर्ने भएपछि आयोगले उम्मेदवारी दर्ता नहुँदै मतपत्र छाप्न लागेको हो । सबै निर्धारित काम समयसीमाभित्रै भइरहेका छन्, आयुक्त नरेन्द्र दाहालले भने, निर्वाचन सामग्री व्यवस्थापनदेखि, मतदान केन्द्रको परिमार्जन, नीतिनिर्देशिका बनाउने जस्ता सबै काम तीव्र गतिमा जारी छन् । निर्वाचन मिति घोषणापछि तयारीका लागि १ सय २० दिन समय मागेको आयोगले ८२ दिन मात्रै पाएकाले कामलाई तीव्रता दिनुपरेको हो । आयोग सचिव गोपीनाथ मैनालीका अनुसार मतदाता नामावलीलाई अन्तिम रूप दिने काम, मतदाता शिक्षा तयारी, मतदानस्थल पुनरावलोकन, मतपत्र डिजाइन, कर्मचारी व्यवस्थापनलगायत काम भइरहेका छन् । पुन:संरचना आयोगको प्रतिवेदन ढिलो गरी प्राप्त भएकाले सबै मतदाताको परिवर्तित ठेगानाअनुसारको नामावली मिलाउन केही ढिला भइरहेको उनले बताए । फागुन ९ सम्म नाम दर्ता गराएका करिब १ करोड ४० लाख मतादाताको ठेगाना मिलाएर चैत २० भित्र नामावलीलाई अन्तिम रूप दिने आयोगको कार्यसूची छ ।आयोगले मतदाता परिचयपत्रलाई अनिवार्य गर्ने भएको छ । परिचयपत्र छाप्न एक निजी कम्पनीलाई जिम्मा दिइसकेको छ । सबै मतदाताको ठेगाना परिवर्तन भएकाले पुराना परिचयपत्र काम नलाग्ने भएका छन्, आयोगका प्रवक्ता सूर्यप्रसाद शर्माले भने, त्यसैले अब सबै मतदाताको नयाँ परिचयपत्र छापिँदै छ । अहिले छापिने मतपत्र पहिलेभन्दा स्तरीय हुनेछ । ठेक्का पाएको कम्पनीले आयोग परिसरमै मेसिन ल्याएर परिचयपत्र छाप्नेछ । परिचयपत्र पानीले नभिज्ने गरी लेमिनेसन गरिएको हुनेछ । यसमा सुरक्षा कोड समेत हुनेछ । समय कम भएकाले सबै मतदाताको घरघरमा परिचयपत्र पुर्याउन सम्भव नभए समयमै मतदान केन्द्रसम्म पुर्याइने उनले बताए । आयोगले स्थानीय तहको निर्वाचनमा ८० हजार जति मतपेटिका आवश्यक पर्ने आकलन गरेको छ । आयोगसँग रहेका पुरानाबाट नपुग्ने भएपछि थप ३० हजार किन्ने प्रक्रिया बढाएको छ । देशैभर एकै चरणमा मतदान हुने र मतपत्रको आकार समेत ठूलो हुने भएकाले धेरै मतपेटिका आवश्यक पर्ने प्रवक्ता शर्माले बताए । खरिद गर्न लागिएका सबै मतपेटिका ठूला आकारका हुनेछन् । आयोगले ८० लिटरका ठूला र ४० लिटरका साना गरी दुईथरी मतपेटिका प्रयोगमा ल्याउने छ । कम मतदाता र कम उम्मेदवार भएका स्थानमा साना मतपेटिका प्रयोगमा ल्याइने छ । वैशाख १२ देखि १५ गतेभित्र सबै जिल्लामा मतपेटिका पुर्याइसकिने छ । जिल्लाअनुसार फरक मतपत्रस्थानीय तह निर्वाचनमा भाग लिने प्रयोजनका लागि प्रत्येक जिल्लामा जिल्लागत रूपमै राजनीतिक दलले आयोगमा दल दर्ता गराएका छन् । स्थानीय तहको निर्वाचनसम्बन्धी ऐनले गरेको व्यवस्थाअनुसार हाल संसद्मा रहेका दललाई मात्र आयोगले दलको निर्वाचन चिह्न दिनेछ । संसद्मा नरहेका राजनीतिक दलका उम्मेदवारले जिल्लागत रूपमा स्वतन्त्र उम्मेदवारको हैसियतमा निर्वाचन चिह्न पाउनेछन् । २०७० को संविधानसभा निर्वाचनमा समानुपातिकतर्फ प्राप्त गरेको मतका आधारमा त्यही क्रममा दलहरूको चिह्न मतपत्रमा रहनेछन् । आयोगले स्वतन्त्र उम्मेदवारलाई दिन सकिने चिह्नहरू पहिचान गरी जिल्लागत रूपमा फरकफरक मतपत्र छाप्दै छ । १ लाख ३३ हजार कर्मचारी खटिँदैनिर्वाचनका लागि ठूलो संख्यामा जनशक्ति परिचालन हुनेछन् । सचिव मैनालीका अनुसार निर्वाचन प्रयोजनका लागि प्रत्यक्ष खटिने १ लाख ३३ हजार कर्मचारी आवश्यक पर्नेछ । प्रत्येक जिल्ला, तह र मतदान केन्द्रमा रहने क्रमश: मुख्य निर्वाचन अधिकृत, निर्वाचन अधिकृत, मतदान अधिकृत र उनीहरूमातहत खटिने कर्मचारी हुनेछन् । त्यसबाहेक निर्वाचन शिक्षा, मतगणना, सुरक्षा लगायतका विषयमा खटिने जनशक्ति अझै बढी हुनेछन् । प्रत्येक जिल्लामा जिल्ला न्यायाधीश मुख्य निर्वाचन अधिकृत रहनेछन् । त्यसबाहेक ७४४ वटै गाउँपालिका र नगरपालिकामा एक(एकजना उपसचिव निर्वाचन अधिकृत रहनेछन् । मुख्य निर्वाचन अधिकृतले समेत कुनै एउटा नगरपालिका वा गाउँपालिकाको निर्वाचन अधिकृतको जिम्मेवारी पनि लिनेछन् । आयोगले मुख्य निर्वाचन अधिकृत र निर्वाचन अधिकृतका लागि ७४४ जना कर्मचारीको नाम कानुन र सामान्य प्रशासन मन्त्रालयसँग माग गरेको छ । त्यस्तै २१ हजार मतदान केन्द्र रहने आकलन गरिएकोमा ती केन्द्रमा एक(एक जना मतदान अधिकृत तोकिनेछन् । प्रत्येक मतदान केन्द्रमा ५ जना कर्मचारी र ३ जना स्वयंसेवक खटिने शर्माले जानकारी दिए ।"
बेलायती राजदरबारमा गोर्खा सैनिकहरूलाई विशेष सम्मान,"लन्डन वेलिंटन ब्यारेक्सबाट करिब डेढ सय गोर्खा सैनिक ब्रिगेड ब्यान्डको सुमधुर धुनमा कवाज खेल्दै बकिङघम प्यालेस प्रवेश गरिरहँदा दरबार परिसरमा करिब १५ हजार दर्शक एकत्रित भइसकेका थिए । ६८ वर्षीय प्रिन्स चाल्र्स र उनका छोरा ३२ वर्षीय प्रिन्स ह्यारीबाट पदक ग्रहण गर्न गोर्खाहरू निकै उत्साहित देखिन्थे । उक्त कार्यक्रममा लन्डनस्थित नेपाली दूतावासका अधिकारीहरू पनि सहभागी थिए ।गत वर्ष अफगानिस्तानको राजधानी काबुलमा सुरक्षार्थ खटिएका रोयल गोर्खा राइफल्स सेकेन्ड बटालियन (टुआरजीआर) का करिब डेढ सय गोर्खा सैनिकलाई ह्यारी र चाल्र्सले विशेष सम्मान अपरेसनल सर्भिस मेडल प्रदान गरे । गत वर्ष गणपति लेफ्टिनेन्ट कर्णेल जेसी मुरेको नेतृत्वमा खटिएको दोस्रो गोर्खा बटालियनले मिसनको प्रारम्भदेखि नै नेटो संगठनबाट त्यहाँ खटिएका विभिन्न प्रतिनिधिलाई सुरक्षा दिएको थियो ।आठ महिना लामो अपरेसन टोरल का लागि गोर्खाहरू काबुल खटिएका थिए । ती गोर्खाहरूले नन कम्ब्याट भूमिकामा अफगान मन्त्री र वरिष्ठ अधिकारीहरूलाई सुरक्षा सल्लाह दिन र अफगान नेसनल आर्मी अफिसर्स एकेडेमीमा सुपरिवेक्षण गर्न महत्त्वपूर्ण भूमिका निर्वाह गरेका थिए । काबुल सुरक्षा बलका लागि बटालियनको भूमिका महत्त्वपूर्ण थियो । समारोहका आकर्षण थिए रोयल गोर्खा राइफल्सका कर्णेल इन चिफ द प्रिन्स अफ वेल्स चाल्र्स र ह्यारी । उनीहरू दुवैको गोर्खासँग घनिष्ट सम्बन्ध छ । गोर्खाहरूले दुई सय वर्षदेखि ब्रिटिस फोर्समा संलग्न रहेर विभिन्न देशका प्रमुख द्वन्द्वमा सहभागी भई बहादुरी र इमानदारिता देखाएका कारण राजपरिवारको नजरमा गोर्खा सैनिक सधैं प्रशंसाका पात्र छन् । सम्बोधनका क्रममा राजकुमार चाल्र्सले गोर्खा सैनिकहरूले बेलायती राजमुकुटका लागि सेवा गरेको दुई सय वर्ष पुगेको स्मरण गर्दै अझै निरन्तर सेवा गरिरहन आग्रह गरे । उनले आफू धेरै वर्षअघि नेपाल गएको बताउँदै हिमालको सम्झना आइरहेको बताए । गोर्खा सैनिकमा १५ वर्ष कर्तव्यनिष्ठ भई उदाहरणीय काम गरेकामा राजकुमार ह्यारीले गोर्खालाई धन्यवाद दिँदै भने, सैनिक लगनशीलता, मिहिनेत, अनुशासन, कर्तव्यपरायण सैनिक जीवन अति नै महत्त्वपूर्ण हुन्छ ।सन् १९९४ मा बडामहारानीले रोयल गोर्खा राइफल्सलाई निसानी माई उपहार दिएकी थिइन् । उक्त निसानी माईसहित क्याप्टेन डिल्लीकुमार राई, सार्जेन्ट सन्त लिम्बू, लीलाराज लोक्समलगायत टोलीले कवाज प्रस्तुत गर्दै परेड मास्टर बटालियन गणपति लेफ्टिनेन्ट कर्णेल जेसी मुरेले राजपरिवारलाई शाही सलामी दिएका थिए । समारोहमा तल्लो अधिकृतका रूपमा दुई दशक लामो समयमा इमानदार, बहादुर र कर्तव्यनिष्ठ भई उदाहरणीय सैनिकको संज्ञा पाएका संखुवासभाका क्याप्टेन छत्र लिङथेबलाई गोर्खा इतिहासमै पहिलो प्रशंसनीय पदक प्रदान गरिएको छ । दरबारको भव्य सभाहलमा द्वन्द्वग्रस्त राष्ट्रहरू अफगानिस्तान, इराक, सेरालियोन जस्ता मुलुकमा ७ सय २० दिन अहोरात्र सुरक्षामा खटिएका दोस्रो गोर्खा बटालियनका प्रमुख लेफ्टिनेन्ट कर्णेल जेसी मुरे, मेजर डेनिल ओकर्ण, साम मिडोज, यातायात प्रमुख क्याप्टेन कृष्ण लोक्सम, वारेन्ट अफिसर वसन्त राई, कलर सार्जन्ट श्री जिमी, वसन्तकुमार राई, कर्पोरल विनोदकुमार राई, रूपेन्द्र राई, सुरज वालिङ राई, खिम थापा र धनप्रसाद घलेलाई अति विशिष्ट पदक (अकुमुलेटेड क्याम्पियन सर्भिस मेडल) प्रदान गरियो । सन् २००८ जनवरीअघि यो पदक प्राप्त गर्न हरेक सैनिकले द्वन्द्वग्रस्त राष्ट्रहरूमा १ हजार ८० दिन सेवा गरेको हुनुपथ्र्यो ।उक्त अवसरमा मेजर वल्डफिल्ड, कलर सार्जन्ट सञ्जय राई, कर्पोरल हरि राई, चन्द्र गुरुङ, टंक मगर गुड कन्डक्ट पदक ले सम्मानित भए । ब्रिगेड अफ गोर्खाजका कर्णेल रविन्सनले हरेक वर्ष रोयल गोर्खा राइफल्सभित्रका उत्कृष्ट सार्जन्टले पाउने प्रिन्स अफ वेल्स खुकुरीको उपाधि यस वर्ष दोस्रो गोर्खा रेजिमेन्टका कलर सार्जन्ट राज राईलाई दिने घोषणा गरेका छन् । सम्पूर्ण कार्यक्रम संयोजन उक्त बटालियनका रेजिमेन्टल सार्जन्ट मेजर वारेन्ट अफिसर वान संगम राईले गरेका थिए भने कवाज कार्यक्रमको निर्देशन गोर्खा मेजर गजेन्द्र आङदेम्बेले गरेका थिए । ब्रिगेड अफ गोर्खाजमा हाल करिब तीन हजार पाँच सय गोर्खा सैनिक छन् । दोस्रो गोर्खा बटालियन अर्को मिसनअन्तर्गत आगामी जुलाई अन्तिमतिर ३ वर्षका लागि ब्रुनाई राजपरिवारका निम्ति विशेष सुरक्षा दिन प्रस्थान गर्ने योजना छ ।"
आजदेखि देशभर एसईई,"काठमाडौं माध्यमिक शिक्षा परीक्षा (सेकेन्डरी एजुकेसन एक्जामिनेसन एसईई) बिहीबार बिहान ८ बजेदेखि देशभरि एकसाथ सुरु हुँदै छ । परीक्षामा कुल ५ लाख ३८ हजार १ सय ८२ परीक्षार्थी सहभागी हुँदैछन् । यो परीक्षार्थी संख्या नियमित, आंशिक ग्रेड वृद्धि र एक्जाम्टेडको हो । सहभागी नियमित परीक्षार्थी २ लाख ३५ हजार ३ सय २ छात्रा छन् । छात्र संख्या २ लाख ३३ हजार ९८ छ । परीक्षा साधारण धारतर्फ चैत ११ र प्राविधिक धार तथा संस्कृततर्फ १४ गते सम्पन्न हुने परीक्षा नियन्त्रण कार्यालयले जनाएको छ । परीक्षाका निम्ति देशभरि १ हजार ९ सय २३ केन्द्र, त्यत्ति नै संख्यामा केन्द्राध्यक्ष, २ हजार ६ सय ४६ सहायक केन्द्राध्यक्ष, २२ हजार ४ सय ६१ निरीक्षक, सहयोगी र सुरक्षाकर्मीसहित ६७ हजार ५ सय ९१ जनशक्ति खटाइएको परीक्षा नियन्त्रक अम्बिकाप्रसाद रेग्मीले जनाएका छन् । सबै जिल्लादेखि परीक्षा केन्द्रसम्म परीक्षाको सम्पूर्ण तयारी पूरा भएको छ, परीक्षा नियन्त्रक रेग्मीले भने । परीक्षालाई व्यवस्थित, मर्यादित, अनुशासित रूपमा सञ्चालन गर्न सबै पक्ष र तप्कासित आआफ्नो क्षेत्रबाट सक्दो सहयोग गर्न उनले अनुरोध गरे । परीक्षा अनुगमनका निम्ति मन्त्रालयले सहसचिवको नेतृत्वमा १८ वटा अनुगमन टोली खटाएको छ । क्षेत्रीय शिक्षा निर्देशनालय र जिल्लामा माध्यमिक शिक्षा उत्तीर्ण परीक्षा समन्वय समितिको अनुगमन टोली खटिनेछन् । परीक्षामा अमर्यादित काम गर्ने र गराउने फेला परेमा कडा कारबाही गरिने जनाइएको छ ।"
विकास कानुन संहिता मस्यौदा गर्न निर्देशन,"काठमाडौं संसदको विकास समितिले राष्ट्रिय गौरवका आयोजनाहरूलाई द्रुत गतिमा अघि बढाएर समयमै सम्पन्न गर्न आवश्यक पर्ने विकास कानुन संहिता मस्यौदा गर्न सरकारलाई निर्देशन दिएको छ । समितिले बुधबार राष्ट्रिय योजना आयोगसँगको छलफलपछि सरकारलाई पूर्वाधार विकासका लागि छुट्टै कानुन बनाउन निर्देशन दिएको हो । समितिले कानुन संहिताको मस्यौदा एक महिनाभित्र मस्यौदा गरी संसद्मा दर्ता गराइसक्न सरकार, प्रधानमन्त्री तथा मन्त्रिपरिषदको कार्यालय र योजना आयोगलाई निर्देश गरेको छ ।समितिका सदस्यहरूले राष्ट्रिय गौरवका आयोजनाहरूको भौतिक प्रगति सन्तोषजनक हुन नसकेकामा आयोगका पदाधिकारीसित असन्तुष्टि प्रकट गरेका थिए । समितिका सभापति रवीन्द्र अधिकारीले विस्तृत आयोजना प्रतिवेदन (डीपीआर) बिना नै आयोजनाहरू अघि बढाउँदा समस्या भइरहेको बताए । अधिकारीले आयोजना निर्माण पूर्वको तयारी उचित ढंगले गर्नुपर्ने बताए ।समितिले योजना आयोगलाई योजना बैंक (प्रोजेक्ट बैंक) बनाई काम गर्नसमेत निर्देशन दिएको छ । समितिले विगत दुई वर्षदेखि आयोग र मन्त्रालयहरूलाई पटकपटक योजना बैंक खडा गर्न निर्देशन दिए पनि हालसम्म कार्यान्वयन भएको छैन । स्थानीय तहको निर्धारण भइसकेको अवस्थामा अब बनाइने योजना संघीयता मैत्री हुनुपर्नेमा समितिले जोड दिएको छ । स्थानीय तहको संरचनामा भएको परिवर्तनले हालको परियोजना चक्रमा केही परिवर्तन गर्नुपर्ने देखिएकाले त्यस सम्बन्धमा स्पष्ट अवधारणा तयार गर्न समितिले आयोगलाई निर्देशन दिएको छ । समितिले एउटै कामलाई पटकपटक नदोहोर्याउने पद्धतिको विकास गर्न तथा भौतिक पूर्वाधार निर्माण गर्ने निकायबीच समन्वय गराउन आयोगलाई निर्देशन दिएको छ । योजना कार्यान्वयनमा देखिएका समस्या छोटो प्रक्रियाद्वारा समाधान गर्न र अख्तियारी समयमै दिन व्यवस्था गर्नुपर्ने सुझाव समितिका सदस्यहरूले दिएका छन् । संविधानको कार्यान्वयन हुने स्थानीय, प्रदेश र प्रतिनिधिसभाको चुनावको समयमा पनि विकास निर्माणको कार्य प्रभावित नहुने व्यवस्था मिलाउन समितिले सरकारलाई निर्देशन दिएको छ ।"
श्रीलंकाबाट सिक्ने मौका पायौं : प्रधानमन्त्री दाहाल,काठमाडौं प्रधानमन्त्री पुष्पकमल दाहालले श्रीलंकाबाट नेपालले विभिन्न चरणमा सिक्ने मौका पाएको बताएका छन् । नेपाल भ्रमणमा रहेका श्रीलंकाली सेना प्रमुख क्रिसान्थे डी सिल्भासितको भेटमा प्रधानमन्त्रीले विगत ६० वर्षदेखि दुई मुलुकबीच सुमधुर सम्बन्ध रहेको उल्लेख गरे । श्रीलंकाली सेनापतिले बुद्धको जन्मभूमि भएकाले श्रीलंकाका धेरै जनता नेपाल आउन उत्सुक र लालायित रहेको बताए । श्रीलंकाली सेनापतिले बुधबारै रक्षामन्त्री बालकृष्ण खाँड र नेपाली समकक्षी राजेन्द्र क्षत्रीसँग भेट गरेका थिए ।
स्थानीय चुनावबारे स्वीस चासो,काठमाडौं स्विट्जरल्यान्डले नेपालको स्थानीय चुनाव र पछिल्लो राजनीतिक अवस्थाबारे चासो व्यक्त गरेको छ । नेपालको शान्ति प्रक्रियामा सहयोग गर्दै आएको स्विट्जरल्यान्डका राजदूत जर्ज जिओभान्नी फ्राइडेनले बुधबार प्रधानमन्त्री पुष्पकमल दाहाललाई भेटेर पछिल्लो राजनीतिक अवस्थाबारे जिज्ञासा राखेका हुन् । त्यसक्रममा प्रधानमन्त्री दाहालले स्थानीय तहको चुनाव तोकिएकै मितिमा हुने गरी सरकार लागिरहेको बताएका थिए । राजदूत फ्राइडेनले विभिन्न समयमा स्विट्जरल्यान्डसँग सहकार्य र समन्वय गरेकोमा खुसी व्यक्त गरेका थिए ।
हवाई कालोसूची हटाउन ईयूलाई पत्र,काठमाडौं युरोपेली आकाशमा नेपाली एयरलाइन्स उडानमा लगाएको प्रतिबन्ध हटाउन नेपाल सरकारले युरोपेली आयोग (ईयू) सँग औपचारिक रूपमा आग्रह गरेको छ । नेपाली एयरलाइन्सहरूले हवाई सुरक्षा मापदण्ड (एयर सेफ्टी) पूरा गर्न नसकेको कारण देखाउँदै लगाइएको प्रतिबन्ध हटाउन परराष्ट्र मन्त्रालयले बुधबार ईयूका राजदूत रिन्छे टिरिन्कलाई बुधबार पत्र हस्तान्तरण गरेको हो । परराष्ट्रमन्त्री प्रकाशशरण महतले ब्रसेल्स भ्रमणका क्रममा कालोसूचीबाट हटाउन ईयूका अध्यक्ष जिन क्लाउड युंकरलगायतसँग आग्रह गरेका थिए । मुलुकको हवाई उड्डयनको पछिल्लो अवस्था र सुधारसहितको आधार राखेर नेपालले आयोगलाई पत्र पठाएको हो । पत्रमा हवाई सुरक्षासम्बन्धमा नेपालले हालका वर्षमा गरेको प्रगति तथा त्यस सम्बन्धमा अन्तर्राष्ट्रिय नागरिक उड्डयन संगठन (आईकाओ) ले गरेको तथ्यगत प्रगति समावेश छ ।
कैलाली पुग्यो एमाले अभियान,"टीकापुर एमाले नेता झलनाथ खनालले आफ्नो पार्टीले अहिलेको संविधान संशोधन हुन नदिने बताएका छन् । मधेसी मोर्चाले संविधान संशोधनका लागि उठाएका संघीयता र नागरिकता लगायत ४ विषय राष्ट्र हितविपरीत भएकाले संशोधन हुन नदिने उनले बताए । बुधबार कैलालीको टीकापुरमा पार्टीको मेची महाकाली अभियानअन्तर्गत आयोजित सभालाई सम्बोधन गर्दै पूर्वप्रधानमन्त्रीसमेत रहेका नेता खनालले भने, संविधान संशोधन हुन्न । एमालेले संशोधन हुन दिन्न । उनले भारतको निर्देशनमा मधेसी नेताहरूले संविधान संशोधनको कुरा ल्याएको आरोप लगाए । मधेसी नेताहरूले निर्वाचनअघि संविधान संशोधन गर भनिरहेका छन् । यो हामीलाई मान्य हुन्न, उनले भने, मुट्ठीभर मधेसी नेताहरू संविधान कार्यान्वयन हुन नदिन टाउको उठाइरहेका छन् । संविधान कार्यान्वयन नहोस् भनेर ३ तहको निर्वाचन हुन नदिन लागि परेका छन् । चुनाव गराउन वर्तमान सरकारले खुट्टा कमाइरहेको पनि उनले आरोप लगाए । एमालेको दबाबले मात्र यो सरकारले निर्वाचन घोषणा गरेको छ । मधेसी नेताहरूले भारतीय निर्देशनमा चुनावभन्दा पहिले संविधान संशोधन गर भनिरहेका छन्, उनले भने ।नेता खनालले मधेसी मोर्चा असहिष्णु भएर अगाडि आइरहेको आरोप लगाए । सभा सम्मेलन गर्नेसहभागी हुने संविधान प्रदत्त मौलिक हकविरुद्ध मधेसी नेताहरू आइरहेका छन् उनले भने, राजविराज घटनामा एमाले होइन मधेसी नेताहरू दोषी छन् । उनले त्यहाँ भएको ५ जनाको हत्यामा आफूहरू दु:खी भएको उल्लेख गरे । उनले खुला प्रतिस्पर्धामा आउन मधेसी मोर्चाका नेताहरूलाई चुनौती दिए । शान्तिपूर्ण रूपमा आउनुस् । हामीलाई पराजित गरेर देखाउनुस् नेता खनालले भने, पराजित मानसिकताका कारण तपाईंहरूले अभियान रोक्ने गतिविधि गर्दै हुनुहुन्छ । यसो नगर्नुहोस् । उनले २०७२ भदौ ७ गतेको टीकापुर घटनामा मधेसी नेताहरूको दोष रहेको आरोप पनि लगाए । टीकापुर घटनाको न्यायिक जाँच हुन सकेको छैन । यसको न्यायिक छानबिन हुन जरुरी छ, उनले भने ।थरुहटको बन्दएमालेको मेचीमहाकाली अभियानको विरोधमा थरुहट तराई पार्टी कैलालीले बन्दको आहान गरेको थियो । एमालेले आफ्ना नेताहरूको स्वागतका लागि दुर्गौली, पथरैया र गुलरामा बनाइएको स्वागत गेट बन्द आहानकर्ताले भत्काउने प्रयास गरे पनि सुरक्षा कडाइले त्यसो गर्न नपाएको इलाका प्रहरी कार्यालयका निरीक्षक पुष्कर चन्दले बताए । थरुहट तराई पार्टी कैलालीका उपाध्यक्ष प्रदेशी चौधरीले प्रेस विज्ञप्तिमार्फत एमालेको अभियानमा कोही पनि सहभागी नहुन अपिल गरेका थिए । तर, बन्दको प्रभाव सामान्य रह्यो ।एमाले थारूविरोधी पार्टीको रूपमा प्रचार भएको भन्दै टीकापुरको सभामा एमाले सल्लाहकार परिषदका सदस्य हनुमान चौधरीलाई पनि सम्बोधन गर्न दिइएको थियो । सभालाई चौधरीले थारू भाषामै सम्बोधन गर्दै कसैको भडकाउमा नलाग्न अनुरोध गरे । उनले भने, कान लग्यो भनेर कौवाको पछि नलाग्नुस् । संविधानले थारूलाई पूरा अधिकार दिएको छ । एमाले अभियान बर्दियाको गुलरिया, राजापुर हुँदै कैलालीको टीकापुर पुगेको थियो । त्यसपछि लम्कीमा आयोजित सभालाई पार्टीका वरिष्ठ नेता माधव नेपाल लगायतले सम्बोधन गरेका थिए ।संविधान संशोधन हुँदैनगुलरिया एमाले उपाध्यक्ष वामदेव गौतमले मधेसी मोर्चाका केही नेताले मधेसी जनतामाथि नै अन्याय गरिरहेको आरोप लगाएका छन् । एमालेको मेचीमहाकाली राष्ट्रिय अभियानअन्तर्गत बुधबार राजापुरको सभामा बोल्दै उनले हिन्दीलाई राष्ट्रिय भाषा बनाइनुपर्ने र अंगीकृत नागरिकलाई राष्ट्र प्रमुख लगायतका पद दिनुपर्ने मोर्चाको माग राष्ट्रघाती भएको बताए । राष्ट्रलाई विखण्डन हुने गरी ल्याइएको संविधान संशोधन प्रस्ताव कुनै हालतमा पास हुन दिइँदैन, उनले भने । उपाध्यक्ष गौतमले तराईमा एमालेको पकड मजबुत भएको र सत्तामा पुग्ने डरले मधेसी मोर्चाका नेता आत्तिएको बताए ।"
आदेशका भरमा स्थानीय तहको सञ्चालन असंवैधानिक,"काठमाडौँ प्रमुख प्रतिपक्षी एमालेले अत्यावश्यक कानुन निर्माण नगरी सरकारले आदेशका भरमा स्थानीय तह सञ्चालन गरेको भन्दै आपत्ति जनाएको छ । औपचारिक रूपमा स्थानीय तह सञ्चालनमा आएको भोलिपल्ट बुधबार संसद्मा समय माग गरेर बोल्दै एमाले सांसद रेवतीरमण भण्डारीले सरकार स्वेच्छाचारी भएको आरोप लगाए । पहिलो पटक संवैधानिक हैसियत पाएको स्थानीय तह सञ्चालनमा आउनु संविधान कार्यान्वयनका क्षेत्रमा महत्त्वपूर्ण उपलब्धि हो, उनले भने, तर सरकारले स्थानीय तह सञ्चालनसम्बन्धी कानुन किन ल्याएन ?यसअघि सरकारले स्थाननीय तह पुन:संरचनासम्बन्धी संवैधानिक आयोगले दिएको प्रतिवेदनलाई परिमार्जनसहित राजपत्रमा प्रकाशित गरी ७ सय ४४ स्थानीय तह सञ्चालनमा ल्याएको छ । तर त्यसअगावै सरकारले स्थानीय तह सञ्चालनसम्बन्धी संघीय कानुन निर्माण सहितको अत्यावश्यक गृहकार्य नगरेकामा प्रमुख प्रतिपक्षी एमालेले असन्तुष्टि जनाएको हो । संविधानले तत्कालका लागि प्रदेश र स्थानीय तह सञ्चालनसम्बन्धी कानुन बनाउने अधिकार संविधानसभाबाट रूपान्तरित संसद्लाई दिएको छ । कानुन व्यवसायीसमेत रहेका सांसद भण्डारीले साविक स्थानीय स्वायत्त शासन ऐन प्रतिस्थापन गर्ने विधेयक सदनमा नआएकोमा आपत्ति जनाएका हुन् । संसदबाट कानुन पारित नगराई सरकारले निर्देशिकामार्फत स्थानीय तह सञ्चालन गर्नु असंवैधानिक काम हो, उनले भने ।निर्वाचनपछि भने स्थानीय तहले आफ्नो अधिकारसूचीमा परेका विषयमा संविधान, संघीय कानुन र प्रदेश कानुनसँग नबाझिने गरी आफैंले कानुन बनाउन सक्छ । सरकारले वैशाख ३१ का लागि स्थानीय चुनावको मिति तोके पनि मधेसकेन्द्रित दलहरूको विरोध र प्रमुख दलहरूबीच शक्ति संघर्षका कारण चुनावको माहोल बन्न सकेको छैन । सत्तारूढ कांग्रेसका सांसद रामकृष्ण यादवले संसद्मा विचाराधीन संविधान दोस्रो संशोधन विधेयक पारित नगरी स्थानीय निर्वाचन हुन नसक्ने बताए । आफूहरूको सुझावविपरीत स्थानीय तहको संख्या र केन्द्र तोकिएकामा पनि उनले असन्तुष्टि जनाए । कांग्रेस सांसद रामहरि खतिवडाले भने स्थानीय तहमा आफैंले गर्नुपर्ने वडा विभाजन र केन्द्र तोक्ने काम आयोग मार्फत सरकारले गरेकामा आपत्ति जनाए । संसद्ले बुधबार मात्रै गाउँपालिका तथा नगरपालिकाको वडाको संख्या निर्धारण विधेयकमाथि विचार गरियोस् भन्ने प्रस्ताव स्वीकृत गरेको छ । उक्त विधेयकमाथि संशोधन दर्ताका लागि सांसदहरूले बुधबार अपराह्नदेखि ७२ घण्टाको समय पाएका छन् । तोकिएको समयमा प्राप्त हुने संशोधन प्रस्तावसहितको दफावार छलफलपछि संसद्ले गाउँपालिका तथा नगरपालिकाको वडा संख्या निर्धारण विधेयक पारित गर्नेछ ।"
चुनाव सुरक्षाबारे खाका बन्दै,"काठमाडौं स्थानीय तह चुनावका लागि अन्तिम सुरक्षा योजना बनाउने तयारीमा गृह मन्त्रालय जुटेको छ । बिहीबार गृहसचिव लोकदर्शन रेग्मी, सुरक्षा निकायका प्रमुखहरूसहितको बैठकले सुरक्षा योजना निर्माणको अन्तिम काम थालेको हो । गृहसचिव रेग्मीले निर्वाचनका लागि आवश्यक विश्वसनीय सुरक्षा योजना कसरी बनाउने, स्रोत र जनशक्तिको हिसाब र त्यसको व्यवस्थापन कसरी गर्ने भन्नेबारे अन्तिम छलफल भइरहेको बताए । कान्तिपुरसँग कुरा गर्दै उनले भने, बुथसम्मको सुरक्षा योजना तयार पार्दै छौं । प्रत्येक मतदाता र उम्मेदवारको सुरक्षा समेटिने गरी योजना बन्दै छ ।गृह मन्त्रालयले सामान्य, संवेदनशील र अति संवेदनशीलजस्ता तीन फरक परिसूचकका आधारमा सुरक्षा बन्दोबस्त गर्नेछ । निर्वाचनका लागि आवश्यक म्यादी प्रहरीको भर्ना फागुनको अन्तिम साताभित्रै गरिसक्ने भने पनि अर्थ मन्त्रालयबाट बजेट विनियोजनको काम नभएकाले पर सरेको छ । अर्थबाट चुनावका लागि आवश्यक रकम दिने प्रस्तावमा सहमति आएपछि मन्त्रिपरिषदबाट पास हुनेबित्तिकै त्यो काम अघि बढ्छ, रेग्मीले भने, चैतको पहिलो साताभित्रै म्यादी प्रहरी भर्नाको सूचना निकालिसक्ने योजना छ ।"
जलेकालाई छैन उपचारमा राहत,"काठमाडौं सरकारले विभिन्न गम्भीर रोगका बिरामीलाई आर्थिक सहुलियत दिन थाले पनि आगोले पोलेर घाइते भएकाहरूका लागि सरकारले नि:शुल्क उपचारको व्यवस्था गरेको छैन । मुलुकमा बर्सेनि करिब ५६ हजार जना आगोले पोलेर उपचारका लागि सरकारी स्वास्थ्य संस्थामा पुग्ने गरेको तथ्यांक छ । जलेर उपचारका लागि आउनेहरूमा बहुसंख्यक महिला र बालबालिका छन् । जलेर उपचार गराउनुपर्ने करिब ८० प्रतिशत जति गरिबी रेखामुनि रहेको नेपाल क्लेफट एन्ड बर्न सेन्टर, कीर्तिपुरका वरिष्ठ कन्सलटेन्ट प्लास्टिक सर्जन डा किरण नकर्मीको अनुमान छ । भन्छन्, आगोको पोलाइले घाइते भएर उपचार गराउनेलाई सरकारले आर्थिक सहुलियत नदिने नीतिको मारमा मुलुकको वास्तविक गरिब परिरहेका छन् भने यसले उनीहरूको ज्यानसमेत प्रभावित भइरहेको छ ।सरकारले आगोले पोलेर हुने चोटपटकको उपचारमा आर्थिक सहुलियत दिने गरेको छैन, स्वास्थ्य मन्त्रालय, विपन्न नागरिक औषधि उपचार शाखाका प्रमुख डा रामराज पन्थीका अनुसार यो आर्थिक वर्षमा विपन्न नागरिक औषधि उपचारका लागि १ अर्ब ६० करोड रुपैयाँसम्म खर्च हुनेछ । यो रकम मृगौला, जुनसुकै क्यान्सर, टाउकाको चोटपटक, मेरुदण्डको चोटपटक, पार्किन्सन, अल्जाइमर, सिक्कलसेल एनिमियाँ, मुटु रोग, मुटुको भल्भ र मृगौला प्रत्यारोपण, डायलासिस, बोनम्यारो ट्रान्सप्लान्ट, कलेजो रोग आदिको उपचार सहयोगमा खर्च हुनेछ ।शरीरको २० प्रतिशतभन्दा बढी जलेका बिरामीहरूमध्ये न्यूनतम दुई तिहाइको मृत्यु संक्रमणले गर्दा हुने औंल्याउँदै डा नकर्मी भन्छन्, यस्तो मृत्यु पैसा नभएर उचित उपचारमा पहँुच अभावसँगै महँगो एन्टिबायोटिकलगायतका औषधि खान नपाएर हुने गर्छ । यस्तै पोलाइमा देखिने संक्रमणको अर्को मुख्य कारण शल्यक्रियामा ढिलाइसमेत हो । विश्व स्वास्थ्य संगठन (डब्लूएचओ) का अनुसार ग्रामीण नेपालमा पोलाइ दोस्रो सबभन्दा ठूलो स्वास्थ्य समस्या हो । यो पाँच प्रतिशत अपांगताका लागि समेत जिम्मेवार छ । आगोले पोलेर घाइते भएकाहरूको उपचार गरेर ज्यान बचाउँदा उनीहरू पूर्ण उत्पादनशील जीवन व्यतित गर्न सक्छन् । डा नकर्मीका अनुसार शरीरको २० प्रतिशत भाग डढेको बिरामीलाई उपचारमा औसतमा करिब एक लाख जति खर्च हुने गर्छ । शरीरको ३० प्रतिशत डढेकाहरूमा १ लाख ६० हजार रुपैयाँ र ४० प्रतिशतसम्म जलेकाहरूमा दुई लाख रुपैयाँसम्म खर्च हुने गरेको छ । सरकारले दिने उपचार सहयोग सरकारले २०६८ देखि आठ थरीका रोग मृगौला, जुनसुकै क्यान्सर, टाउकाको चोटपटक, मेरुदण्डको चोटपटक, पार्किन्सन, अल्जाइमर, सिक्कलसेल एनिमियाँ र मुटु रोगका लागि उपचार सहयोग दिँदै आएको छ । यसमा मृगौलाबाहेक अन्य सबै रोगका लागि सरकारले अधिकतम एक लाख रुपैयाँसम्म उपचार सहयोग उपलब्ध गराएको छ । मृगौलामा भने प्रत्यारोपण नगराउँदासम्म सातामा दुई पटक वा चिकित्सकको सिफारिसमा तीन पटकसम्मको डायलासिस शुल्क सरकारले बेहोर्छ । मृगौला एकपटक डायलासिस गर्दा २५ सय रुपैयाँ लाग्छ । स्वास्थ्यमन्त्री गगन थापाले मृगौला प्रत्यारोपणसमेत आउँदो वैशाखदेखि नि:शुल्क गर्ने घोषणा गरिसकेका छन् । सरकारले प्रत्यारोपणपछि खानुपर्ने औषधिका लागिसमेत हाल एक लाख रुपैयाँ दिने गरेको छ । पछिल्लो दुई महिनामा सरकारले सहुलियत दिने रोगमा कलेजो उपचार, थालासेमिया, एप्लास्टिक एनिमियाँ, मस्तिष्कघात र बोनम्यारो ट्रान्सप्लान्ट थपिएका छन् । यी सबै रोगको उपचारमा अधिकतम एक लाखसम्म सहुलियत छ । मुटुको भल्भको शल्यक्रिया नि:शुल्क भइसकेको छ । यसमा अढाईदेखि सवा तीन लाखसम्म खर्च हुन सक्छ ।"
चीन भ्रमणको तयारी कमजोर,"प्रधानमन्त्री पुष्पकमल दाहालले स्थानीय निर्वाचन नसकिएसम्म आफू कतै नजाने धारणा व्यक्त गरेका थिए । तर, उनी एकाएक चीन भ्रमणको तयारीमा जुटेका छन् । छिमेकीसँगको सन्तुलन र सम्बन्धमा उनको निर्णय जायज हो । त्यही आधारमा चैत १० मा दाहाल चीन जाने गरी सबै प्रक्रिया अघि बढेको छ । तर, भ्रमणको तयारी मुलुकको कार्यकारी प्रमुखले गर्ने स्तरको हुन सकेको छैन । प्रधानमन्त्रीको भ्रमण नजिकिए पनि भ्रमणमा हुने सहमति र राखिने धारणा अझै आदनप्रदानमा छन् । त्यसमा नेपाली पक्षको धारणालाई चिनियाँले कुनै क्रियाप्रतिक्रिया दिएका छैनन् । यसको मुख्य कारण हो, सरकार आफैं आफ्नो एजेन्डामा स्पष्ट नहुनु । चिनियाँ राष्ट्रपति सी चिनफिङसँग भेट हुनेगरी भ्रमणमा जानु राम्रो हो । यसका अतिरिक्त उनीसमक्ष राख्ने बुँदाहरू पूर्ण तयार गर्नुपर्छ ।अघिल्लो वर्षको चैतमा तत्कालीन प्रधानमन्त्री केपी ओलीको औपचारिक भ्रमणका क्रममा १० सम्झौता भएका थिए । तीमध्ये दुई सम्झौताले बढी चर्चा पनि पाए । तर दुईपक्षीय वार्तामा स्पष्ट धारणा राख्न नसक्दा नेपालले खिन्नतालाचारपन देखाउनुपरेको थियो । रेलवे सम्बन्धमा चिनियाँ पक्षले नेपालको योजना र खाका माग्यो, तयारीबेगरका कारण नेपाली पक्ष मुखामुखमा सीमित हुुुनुपर्यो । चीनकाठमाडौं, पोखरा र लुम्बिनी रेल सञ्जाल चीनसँग जोड्न ओलीले आग्रह गर्दा त्यसको अध्ययन र सम्भावनाबारे सोधिएको थियो । सन् २०२० सम्म चीनले केरुङसम्म रेल ल्याउने योजना अघि सारेको लामो समय भइसक्दा पनि नेपालले काठमाडौंरसुवागढी रेलमार्ग अध्ययनको खाकासहित औपचारिक प्रस्ताव राख्न त्यतिबेला सकेन ।चीनसँग तय भएको अर्थ र परराष्ट्र सचिवस्तरीय बैठकसमेत हुन नसकेको अवस्था छ । चीनले औपचारिक निमन्त्रणा गरे पनि मौखिक रूपमा दुई महिनाअघि नै बोआओ फोरममा सहभागिताका लागि नेपाललाई आग्रह गरिसकेको थियो । परराष्ट्र अधिकारीले छोटो समय भएको भन्दै आन्तरिक तयारी गर्न सहज नरहेको बताउन थाले पनि त्यसमा गृहकार्य निकै अघिदेखि गर्न सक्थे । तर कसैको ध्यान नै पुगेन । परराष्ट्र मन्त्रालयले आफैं काम गर्ने होइन, त्यसको वातावरण बनाउने र सम्बन्धित मन्त्रालयलाई घचघच्याउने हो । त्यसमा पनि सुस्तता छायो ।पूर्ववर्ती प्रधानमन्त्रीका पालामा चीनसँग भएका सम्झौताबारे फलोअप बैठक राख्न प्रधानमन्त्रीले परराष्ट्र सचिवलाई निर्देशन दिए । तर उनी आफैं संलग्न नेपालचीन स्थायी संयन्त्रको दुईपक्षीय बैठक समेत राख्न चुके । उनले पटकपटक त्यसमा प्रयास भइरहेको बताए पनि नतिजा नआउँदासम्म त्यो कूटनीतिक प्रयासको कुनै अर्थ रहँदैन । परराष्ट्र सचिव र अर्थ सचिवस्तरीय दुईपक्षीय बैठक नभएको अवस्थामा बिनातयारी उच्चस्तरको भ्रमण हँुदा राजनीतिक तहमा मन माझ्ने बाहेक अन्य ठूला उपलब्धि नहुने विज्ञहरू बताउँछन् । यस्तो अवस्थामा उत्तरतिर भ्रमण हुनु राम्रो हो । तर, आधार तयार गरेर मात्र प्रधानमन्त्रीस्तरमा भ्रमण गर्न सुझाउँछन् पूर्वराजदूत राजेश्वर आचार्य । भ्रमणको संकेत पहिलेदेखि नै हुन्छ । नियमित रूपमा पहिले काम गर्दैनौं, हामी अन्त्यमा हतारिन्छौं । समस्या त्यही हो, चीनका लागि राजदूत रहिसकेका आचार्य भन्छन्, कूटनीतिक संयन्त्र नै चुस्त दुरुस्त र प्रोएक्टिभ हुन आवश्यक छ । भ्रमणका लागि सधैं हामी तयार बस्नुपर्छ । हाम्रो प्राथमिकता सधैं तय हुन जरुरी छ । त्यसैका लागि नै परराष्ट्र मन्त्रालय हो । नत्र काम अन्य मन्त्रालयले गर्ने, देखाउनकै लागि मात्र त किन चाहियो र यो मन्त्रालय ? प्रधानमन्त्रीको भ्रमण तयारी र त्यसको आधार तय गर्न आपसी हितका सम्झौताको खाका तयार गर्न परराष्ट्रमन्त्री वा प्रधानमन्त्रीको विश्वासपात्र प्रधानमन्त्री भ्रमणअघि नै बेइजिङ पुग्नुपर्छ । त्यस्तो तयारीसमेत देखिएको छैन । यसरी हतारिएर गर्ने भ्रमणले आर्थिक विकास र दुईपक्षीय सहकार्यमा खासै प्रभाव पार्दैन । चीनले विकासमा सहयोग गर्न सम्बन्धित मुलुकको आन्तरिक खाका र तयारी खोज्छ भन्ने विषयमा सबै जानकार छन् । ओलीको चीन भ्रमणअघि तत्कालीन परराष्ट्रमन्त्री कमल थापाले चीन पुगेर तयारी गरेका थिए । त्यही आधारमा पारवहन र अन्य महत्त्वपूर्ण सम्झौता भए । त्यति बेला काठमाडौंमा पनि लामो तयारी चलेको थियो । त्यति हुँदा पनि रेलमार्गका विषयमा नेपाल चुकेको थियो ।यस पटक पनि आन्तरिक तयारीमा हतारो छ । ओलीको चीन भ्रमणमा भएका १० सम्झौताको अवस्था प्रधानमन्त्रीको निर्देशनपछि बल्ल परराष्ट्र मन्त्रालयले खोजी गरेको छ । वाणिज्य मन्त्रालयले त्यसको प्रोटोकल खाका भने तयार गरेको जानकारी दिएको छ । पारवहन र इन्धनका विषयमा खासै तयारी भएको देखिँदैन । त्यो विषयमा केही तयारी भने वाणिज्य मन्त्रालयले गरिसकेको छ । गत वर्षको सम्झौताका मुख्य विषय थिए पारवहन तथा यातायात, हिल्सा यारीमा पुल निर्माण तथा मर्मतसम्भार, पोखरा विमानस्थलसम्बन्धी तीन फरकफरक सम्झौता, चीनलाई दिने उपहार, नेपालमा पेट्रोलियम पदार्थको सम्भाव्यता अध्ययन, नेपालको व्यापार प्रवद्र्धन सम्भाव्यता अध्ययन, नेपालमा चिनियाँ बैंकको शाखा खोल्ने र सोलार प्यानल चीनले उपलब्ध गराउने । राजनीतिक स्तरमा सहमति भएपछि कर्मचारी तहमा कामै नहुँदा यस्ता विषय अल्झिने गरेको परराष्ट्रका एक उच्च अधिकारीले बताए । प्रधानमन्त्रीका परराष्ट्रमामिला सल्लाहकार डा ऋषिराज अधिकारीले तयारी अघि बढेको उल्लेख गर्दै दुईपक्षीय हितमा केन्द्रित रहेर भ्रमण हुने बताए । पुराना सम्झौता कार्यान्वयन र नयाँ सहमतिहरूबारे छलफल चलिरहेको छ । केही तयार पनि भइसकेका छन्, सल्लाहकार अधिकारीले भने, छोटो भए पनि चुस्त तयारी गरेर जानेछौं । मन्त्रालयले पनि तयारी गरिरहेको छ । विषयमा जानकार रहेकाले असहज नहोला । चैत १० देखि १३ सम्म हाइनान प्रान्तमा हुने बोआओ फोरम फर एसिया सम्मेलनमा प्रधानमन्त्री दाहाललाई विशेष वक्ताका रूपमा निमन्त्रणा गरिएपछि उनी त्यहाँ मात्र नभई भ्रमण दुईपक्षीय औपचारिक भएमा जाने भन्दै त्यही अनुरूपको तयारी भएको हो । उनी फोरममा भाग लिएपछि बेइजिङ पुग्नेछन् । बेइजिङमा उच्चस्तरीय भेटघाट मिलाउन नेपाली दूतावास र काठमाडौंस्थित चिनियाँ दूतावासले काम गरिरहेका छन् । हाइनानमा प्रत्येक वर्ष हुने एसिया फोरममा नेपालबाट राष्ट्र वा सरकार प्रमुख सहभागी हुँदै आएकाले प्रधानमन्त्री त्यसतर्फ जान लागेका हुन् ।"
नदी फोहोर गर्ने १२८ जनालाई कारबाही,"काठमाडौं काठमाडौं र ललितपुर महानगरपालिकाले चालू आवमा नदी फोहोर गर्ने १ सय २८ जनालाई जरिवाना गरेको छ । काठमाडौंले ६२ र ललितपुर महानगरपालिकाले ६६ जनालाई जरिवाना गरेको हो ।काठमाडौं महानगरपालिकाले यो आवको फागुनसम्म नदी फोहोर गर्नेबाट १ लाख ८२ हजार ५ सय रुपैयाँ जरिवाना असुलेको छ । सबै महिनामा कोही न कोहीलाई कारबाही गरे पनि फागुनमा फोहोर फालेबापत कसैलाई कारबाही गरिएको छैन । नदीमा फोहोर गरेबापत नगरपालिकाले ५ सयदेखि ५ हजार रुपैयाँसम्म जरिवाना गर्न सक्ने प्रावधान छ ।कीर्तिपुर नगरपालिकामा बल्खु खोला, बोसन खोला र वाग्मती पर्ने भए पनि फोहोर गर्नेमाथि कारबाही गरिएको तथ्यांक छैन । जबकि ती नदीमा फोहोरको थुप्रो देख्न सकिन्छ । कीर्तिपुर नगरपालिकाका सूचना अधिकारी सुजिन्द्र महर्जनले भने, यसअघिका वर्षमा कारबाही गरिए पनि यो वर्ष अहिलेसम्म गरिएको छैन । जनशक्ति नै छैन । बिहानबेलुका फोहोर फालिन्छ, त्यो समयमा निरीक्षण गर्ने जनशक्ति नगरपालिकामा छैनन् । ललितपुर महानगरपालिकामा वाग्मती, कर्मनाशा र नख्खु खोला मुख्य हुन् । यी खोला पहिलेभन्दा सफा हुँदै गएको नगर प्रहरी नायब उपरीक्षक कदमलाल महर्जनले बताए ।ललितपुर महानगरपालिकाले सक्रिय भई नदी फोहोर गर्नेमाथि कारबाही गरिरहेको छ । फागुन २७ सम्ममा महानगरले ६६ जनालाई साढे २ लाख रुपैयाँ जरिवाना गरेको छ । सानेपाको नदी किनारबाट २९ जनालाई कारबाही गरिएको छ । त्यहाँको नेपाल प्रहरीसँग समन्वय गरी फोहोर गर्नेमाथि कारबाही गर्दा १ लाख ४५ हजार जरिवाना उठाइएको हो । पुल्चोकमा वाग्मतीछेउ फोहोर फाल्ने ३७ जनामाथि कारबाही भएको छ ।ललितपुरकै महालक्ष्मी नगरपालिकाका कार्यकारी अधिकृत आत्माराम सत्याल उक्त क्षेत्रका नदी त्यति धेरै फोहोर नरहेको बताउँछन् । मध्यपुर ठिमी नगरपालिकाका कार्यकारी अधिकृत कमल ज्ञवालीले भने, उजुरी आए पो कारबाही गर्नु । हामी आफैं निरीक्षणमा जाँदा पनि फोहोर भेटेका छैनौं । मध्यपुर ठिमीमा हनुमन्ते र मनोहरा मुख्य नदी छन् ।"
मनोरञ्जन क्षेत्रमा श्रम शोषण,"काठमाडौं गोरखाकी सुजी (नाम परिवर्तन) काठमाडौंको नामी दोहोरी साँझमा काम गर्छिन् । २१ वर्षीया उनी अहिले कक्षामा १२ मा पढदै छिन् । भूकम्पमा उनको घर भत्कियो, बुबाले ज्यान गुमाए । साना ४ बहिनी र आमाको जिम्मेवारी उनीमाथि आयो । अनि उनी काम खोज्न गाउँबाट काठमाडौं आइन् । केही काम भेटिएन अनि दोहोरी साँझमा गीत गाउन थालें, उनले भनिन् । उनले मासिक ६ हजार रुपैयाँ पाउँछिन् । यतिले खर्च पुग्दैन । गेस्टले दिने टिप्सका भरमा गुजारा चलिरहेको छ, उनी भन्छिन्, कोठाभाडा तिर्नुपर्छ, घरमा आमालाई पठाउनुपर्छ, कापीकलम किन्नुपर्छ, पुग्दै पुग्दैन । उनी रातको १ बजेसम्म गीत गाउँछिन् । त्यतिबेला कोठा फर्किंदा सार्वजनिक गाडी पाइँदैन । तलब त ट्याक्सी चढेरै सकिन्छ, उनी भन्छिन्, काम छोडौं अरू उपाय छैन, नछाडौं खर्चै पुग्दैन ।भूकम्पपछि काठमाडौं र देशका अरू ठूला सहरमा मनोरञ्जन क्षेत्र अर्थात् होटल, क्याबिन रेस्टुरेन्ट, डान्स बार, मसाज पार्लरमा काम गर्ने युवतीको संख्या बढेको यस क्षेत्रमा काम गर्ने अधिकारकर्मीहरू बताउँछन् । साथै, उनीहरूले नै यो क्षेत्रमा महिलाहरूको श्रम शोषण भइरहेको पनि बताउँछन् । महिला अधिकारकर्मी तारा भण्डारी भन्छिन्, न्यूनतमभन्दा धेरै कम तलबमा काम गर्न बाध्य छन्, बाँच्नै गाह्रो छ उनीहरूलाई ।रामेछापकी १६ वर्षीया एक युवती काठमाडौंको डान्स बारमा काम गर्छिन् । ३ वर्ष भयो उनले यो क्षेत्रमा काम गर्न थालेको । भाँडा माझें, कुचो लगाएँ, अहिले नाच्छु, उनले भनिन्, परिवारमा अरू कोही कमाउने हुनुहुन्न । उनको मासिक ५ हजार रुपैयाँ छ । यतिले जीवन धान्न गाह्रो भएको उनको गुनासो छ । टिप्स नपाए बाँच्नै सकिन्नँ, उनले भनिन् । मासिक तलब ट्याक्सी र मेकअपमै ठिक्क हुने उनले बताइन् । बेलुका ७ देखि बिहान ४ बजेसम्म नाच्नुपर्छ, पैसा थोरै दिन्छन्, उनले भनिन्, बढी पैसा चाहिए गेस्टसँग जानू भन्छन् । यसबाहेक उनले नाच्दा गेस्टले स्टेज तल बोलाउने, संवेदनशील अंगमा छोइदिने, छोटा लुगामा नाच्न लगाउने गरेको उनी बताउँछिन् । अन्तर्राष्ट्रिय श्रम संगठन (आईएलओ) ले सन् २००८ मा गरेको अध्ययनअनुसार मनोरञ्जन क्षेत्रमा काम गर्ने महिलाले रोजगार सुरु गर्दा शतप्रतिशतले नियुक्तिपत्र पाउँदैनन् । त्यस्तै शक्ति समूहले गरेको अध्ययनमा पनि ९९ प्रतिशत त्यस्ता महिला कामदारले नियुक्तिपत्र नपाएको उल्लेख छ । काठमाडौंमा मात्रै ६० हजार युवती मनोरञ्जन क्षेत्रमा काम गर्ने आईएलओको तथ्यांक छ । मनोरञ्जन क्षेत्रमा काम गर्ने महिलाहरूलाई बिनानियुक्तिपत्र काममा लगाइनु, कार्यस्थलमा उनीहरूको सुरक्षाको ग्यारेन्टी नहुनु, उनीहरूमाथि हिंसा गर्नेलाई कारबाही गर्न नसक्नुजस्ता कारणले अन्य क्षेत्रमा भन्दा यो क्षेत्रमा काम गर्ने महिला बढी हिंसामा पर्ने अधिकारकर्मी भण्डारीको बुझाइ छ । कानुनी प्रावधान बलियो भए पनि गरिबीका कारण युवतीहरू कम पारिश्रमिकमा श्रम गरिरहेका छन् ।मनोरञ्जन क्षेत्रलाई व्यवस्थित गर्न सर्वोच्च अदालतले २०६५ मा गरेको फैसला र निर्देशिकामा कामदार, व्यवसायी तथा ग्राहकको काम कर्तव्य तथा अधिकारबारे उल्लेख छ । तर, त्यसको प्रभावकारी कार्यान्वयन भएको छैन् । यसकै कारण यस क्षेत्रका महिला तथा किशोरीमाथि शोषण भइरहेको मजदुर अधिकारकर्मी देवी लम्साल बताउँछन् । सबै मनोरञ्जन व्यवसाय कानुनी रूपमा दर्ता नभई सञ्चालन गरिएको हुँदा यसले श्रम शोषण र यौनजन्य हिंसालाई समेट्न नसकेको उनी बताउँछन् ।व्यवसायीहरूले यो क्षेत्रका श्रमिकहरूलाई संगठित हुन नदिने, चाहनेलाई कामबाटै निकाल्दिने गरेको श्रमिक महिलाहरू बताउँछन् । महिलामाथिको हिंसा र शोषणसम्बन्धी उजुरी गर्न खोज्दा प्रहरीबाट असहयोग हुने, धेरैजसो पीडकलाई राजनीतिक संरक्षण हुने पनि पीडितहरू बताउँछन् । हाम्रा समस्याबारे राजनीतिक दल, तिनका संगठन, सरकारी निकाय र अधिकारवादी संघसंस्थाहरूले पनि खासै ध्यान दिँदैनन्, एक श्रमिक महिलाले भनिन् । मनोरञ्जन क्षेत्रलाई व्यवस्थित गर्न र त्यहाँ काम गर्ने महिला श्रमिकमाथि हिंसालाई कम गर्न भएका ऐनको प्रभावकारी कार्यान्वयन गर्न सम्बन्धित सबै निकाय गम्भीर बन्नुपर्ने भण्डारी बताउँछिन् ।"
रेडियो कान्तिपुर शाखामा खनाल,"काठमाडौं नेपाल पत्रकार महासंघ रेडियो कान्तिपुर प्रतिष्ठान शाखाको अधिवेशनले प्रतीक्षा खनालको अध्यक्षतामा नयाँ कार्यसमिति चयन गरेको छ । प्रतिष्ठानको उपाध्यक्षमा प्रकाश पाठक र प्रतिमा श्रेष्ठ, सचिवमा वासु खड्का, सहसचिवमा तारा ढकाल र बाबुकृष्ण महर्जन, कोषाध्यक्षमा इन्द्रलक्ष्मी घिमिरे र सदस्यमा केशु लामिछाने र कमला गुरुङ चयन भए । केन्द्रीय सभासदमा कमला पन्थी, परमानन्द खनाल, तेजेन्द्र काफ्ले, मधुसूदन पन्थी र पार्वता चौधरी निर्वाचित भए । प्रदेश सभासदमा मुरारी भण्डारी, प्रेमसागर भट्टराई, धनप्रसाद कोइराला र रश्मिला प्रजापती चयन भएका छन् ।"
कैदीको मृत्यु,काठमाडौं केन्द्रीय कारागार सुन्धारामा कैद भुक्तान गरिरहेका ६२ वर्षीय कैदीको मृत्यु भएको छ । धादिङ अगिनथोक घर भएका वीरबहादुर कामीको बुधबार मृत्यु भएको प्रहरीले जनाएको छ । जिउ मास्ने बेच्ने मुद्दामा कैद भुक्तान गरिरहेका उनलाई फागुन २३ मा मुटु दुखेपछि वीर अस्पताल ल्याइएकामा उपचारकै क्रममा मृत्यु भएको हो ।
साहलाई खोइ न्याय ?,"नेपाल सीमामा तैनाथ भारतीय सशस्त्र सीमा बल (एसएसबी) बाट हत्या भएको छ वर्ष बित्दा पनि मोरङ, अमाही बरियातीका वासुदेव साहको परिवारले न्याय र क्षतिपूर्ति नपाउनु विडम्बनापूर्ण छ । परिवारजनले गाउँको प्रहरी चौकी, तत्कालीन गाविस कार्यालय, जिल्ला प्रहरी, मोरङ प्रशासनमा पटकपटक धाउँदा पनि हातमा केही नपर्नुले राज्य आफ्ना नागरिकप्रति कति गैरजिम्मेवार छ भन्ने देखाउँछ । गत साता कञ्चनपुरमा एसएसबीका जवानबाट नेपाली नागरिकको हत्या दोहोरिएको घटनाले पनि नेपालका तर्फबाट त्यस्ता ज्यादतीपूर्ण व्यवहार सुधारका लागि प्रभावकारी कूटनीतिक पहल नभएको पुष्टि गरेको छ । भारतले सीमामा एसएसबी खटाएदेखि नै नेपाली नागरिकले उनीहरूबाट ज्यादतीपूर्ण व्यवहार सहँदै आउनुपरेको छ । २०६७ जेठ ११ गते बिहान मारिएका अमाही बरियातीका ५५ वर्षीय साहको त्यति बेला कुनै दोष थिएन । खाने तेल तस्करीका विषयमा नेपाल छिरेर एसएसबी टोलीले धरपकड गर्ने क्रममा गाउँले र प्रहरी चौकीसँग विवाद चर्किएपछि सम्झाइबुझाइ गर्न जाँदा साहमाथि गोली हानिएको थियो । इन्स्पेक्टर हितेन्द्र सिंह नेतृत्वको एसएसबी टोलीले नेपाली प्रहरीमाथि समेत हातपात गरेको थियो । त्यस घटनायता परिवारजनले न्याय र क्षतिपूर्तिका लागि हारगुहार गरिरहेका छन् । उनीहरूले भारतीय दूतावास मातहतको विराटनगरस्थित क्याम्पमा समेत याचना गरे । पीडितले जिल्ला प्रशासन कार्यालय, मोरङमा बुझाएको निवेदन गृह मन्त्रालयमै पुगे पनि सुनुवाइमा बेवास्ता गरेको देखिएको छ । घटना हुँदा माधवकुमार नेपाल नेतृत्वको सरकार थियो । त्यो र त्यसपछिका सरकारहरू कसैले उक्त मामिलालाई वास्ता गरेनन् । कञ्चनपुरमा गत साता गोविन्द गौतम मारिँदा भने सरकारले तत्काल सहिद घोषणा गर्दै परिवारलाई १० लाख रुपैयाँ क्षतिपूर्ति दिने निर्णय गर्यो । यस विषयमा भारतसँग कूटनीतिक स्तरमा समेत कुराकानी चल्यो, जुन सकारात्मक छ । यस्तै तदारुकता मोरङका साहको सन्दर्भमा पनि सरकारले देखाउनुपर्ने थियो । करिब छ दशकअघि चिनियाँ सुरक्षाकर्मीले सीमा पार गरी मुस्ताङमा एक नेपाली नागरिकमाथि गोली हानेर हत्या गर्दा चीनबाट तत्काल क्षतिपूर्ति उपलब्ध गराइएको थियो । तत्कालीन चिनियाँ प्रधानमन्त्री चाउ एनलाईले माफी नै मागेका थिए । त्यो प्रसंग नेपाल र भारत दुवैका लागि पाठ हो । सरकारले मोरङका साहको परिवारलाई पनि जतिसक्दो छिटो यथोचित क्षतिपूर्ति उपलब्ध गराउनुपर्छ । क्षतिपूर्तिमा आलटाल गर्नु उनीहरूमाथिको थप अन्याय हो । एसएसबीले विभिन्न बहानामा नेपालभित्रै छिरेरसमेत नेपाली नागरिकमाथि दुव्र्यवहार गर्ने गरेको छ । गत वर्ष मंसिर दोस्रो साता पनि सुनसरीको भन्टाबारीमा एसएसबी टोलीले चार नेपालीलाई गोली प्रहार गरेर घाइते बनाएको थियो । गोलीले घाइते भएका सुनसरी, हरिपुरका अशोक यादव, नरेश यादव, सरोज यादव र मनोज यादव कसैले पनि क्षतिपूर्ति पाएनन् । एउटा मुलुकको सुरक्षाकर्मी औपचारिक पोसाकमा अर्को मुलुकमा अनुमतिबिना छिर्नै पाउँदैन । सीमावर्ती क्षेत्रका नेपाली नागरिकले एसएसबीबाट अमानवीय व्यवहार भोग्ने क्रम अन्त्य हुनुपर्छ । एसएसबीको व्यवहार सुधारका लागि कूटनीतिक स्तरमा पहल गर्न नेपाल पक्ष चुक्दै आएको छ । आफ्ना नागरिकमाथि अर्को मुलुकको सुरक्षाकर्मीबाट भइरहेको दुव्र्यवहारलाई सामान्य रूपमा लिनै हुन्न । नेपाली भूमिमै छिरेर दुव्र्यवहार गर्नु र गोली हान्नु भारतीय सुरक्षाकर्मीको हेपाहा नियत नै हो । नेपाल पक्षले चुप रहने वा औपचारिकताका लागि कुरा उठाउने मात्र गरिरहे यस्ता घटनाले निरन्तरता पाइरहने छन् । त्यसैले यस विषयमा नेपालले भारतसँग सम्बन्धित फोरममा सशक्त ढंगले कुरा उठाउन सक्नुपर्छ । सीमा क्षेत्रमा भएका दुव्र्यवहारका घटनामा छानबिन गरेर सम्बन्धित पक्षले दोषीलाई कारबाही गर्नुपर्छ । यस्ता घटना दोहोरिन नदिने प्रतिबद्धता भारतीय पक्षबाट आउनुपर्छ अनि मात्र सीमामा खटिने सुरक्षाकर्मी जिम्मेवार बन्न सक्छन् र त्यहाँका नेपाली नागरिक निर्भयका साथ रहन तथा सीमामा आउजाउ गर्न सक्छन् ।"
सीमा व्यवस्थापन नहुँदाको पीडा,कञ्चनपुर सीमा घटनाको समाधान गर्न र यो नै घटना अन्तिमपटक पार्न आनन्द बजार दक्षिणको लोप भएको जङ्गे सीमाखम्बा नं २०० र अन्य क्षेत्रका यसैगरी हराएका र नाशिएका सीमाखम्बा दुवै देशका प्राविधिकको उपस्थितिमा अविलम्ब यथास्थानमा स्थापना गर्नुपर्छ । दसगजा क्षेत्र सफा राख्न दुवैतर्फका स्थानीय नागरिकलाई सजग बनाउनुपर्छ । सीमाङ्कनको काम गर्दा दुवैतर्फका स्थानीय निकायका जनप्रतिनिधिलाई पनि उपस्थित गराउन चुक्नु हुँदैन । सीमाको रक्षा उनीहरूले नै गर्नेछन् । यसैले दुवै फ्रन्टियरमा एकीकृत सीमा व्यवस्थापन परियोजना कार्यान्वयन गर्दै दुवैतिरका जनता बीचको सम्बन्ध गाढा र सुढृढ बनाउनुपर्छ ।
पञ्चाङ्गसम्बन्धी सुझाव,"नेपाल पञ्चाङ्ग निर्णायक समितिको अनुमतिमा प्रकाशित पात्रोहरूमा २०७३ माघ १ देखि फागुन २१ सम्म वृहस्पति तुला राशिमा देखाइएको छ । तर मैले प्रयोग गर्ने सफ्टवेयर दृक्पद्धतिको भएकाले वृहस्पति २०७४ को भदौ २७ गतेमात्र तुला राशिमा प्रविष्ट हुन्छ । मैले प्रयोग गर्ने यो सफ्टवेयर वेद विद्याश्रम, वनकालीका गणित शिक्षक रघुनाथ ढुङ्गेलले बनाउनुभएको हो । भारतीय पात्रोहरूमा पनि तुलामा गुरु पुगेकै छैन । नेपालमा मात्र कसरी पुगेछ ? सूर्य सिद्धान्तका महाभाष्यकार महावीर जैनले यथा दृक्तुल्यता ग्रहा भनेर स्पष्टाधिकारको १४ औं श्लोकमा उल्लेख गरेका छन् । बजारमा देखिएका पात्राहरू सूर्य सिद्धान्तअनुसार लेखिए पनि सूर्य सिद्धान्तमा आधारित होइनन् । किनकि सूर्य सिद्धान्तले दृक्पद्धति बाहेक अरु सबै गणनालाई अशुद्ध मानेको छ । यसर्थ पञ्चाङ्ग निर्णायक समितिबाट स्वीकृत पात्राहरू अशुद्ध हुन् । त्यति मात्र होइन, भारतीय पात्राहरूमा यसपल्ट ज्येष्ठ महिना ३२ को थियो र श्रावण महिना ३१ को थियो । तर पञ्चाङ्ग निर्णायक समितिले जेठ र साउन दुवै महिना ३२ का बनाइदियो । भारतमा सङ्क्रान्ति पढ्ने दिन र नेपालमा पढ्ने दिन अलग भए । नेपाल र भारतको समयदूरी १५ मिनेट तथा दिल्ली र काठमाडौंको समयदूरी १० मिनेट ४८ सेकेन्डमात्र फरक छ । यति मात्र समयदूरीमा यसरी १।१ दिनकै कसरी फरक पर्छ ? शतपथ ब्राह्मणका अनुसार हस्ता नक्षत्रको पूर्वोत्तरमा देखिने एक चम्किलो तारा चित्रा हो । प्रत्येक चैत्र शुक्ल पूर्णिमाका दिन यो तारा चन्द्रमाका छेउमा देखिन्छ । अरु बेला पनि यो तारा पूर्वदक्षिण कोणमा देख्न सकिन्छ । यसपल्ट फागुन १९ सम्म बिहान ४ देखि ६ बजेसम्म चित्राको मुनि वृहस्पति छर्लङ्ग देखिएको थियो । लगभग जून महिनाभर यो तारा हाम्रो शिर माथिबाट जान्छ । हस्ता नक्षत्रमा ४ वटा तारा छन् । चित्रा, स्वातीका १।१ र विशाखाका २ वटा तारा छन् । के पञ्चाङ्ग निर्णायक समितिका मानिस कहिल्यै ग्रहहरू हेर्दैनन् ? संसारमा महिनाहरू ३२ का हुँदै हुँदैनन् । तर मुहूर्त चिन्तामणिले सङ्क्रान्ति प्रकरणको ४ र ५ श्लोकमा कर्क र मकर सङ्क्रान्तिबारे बेग्लै नियम राखिदिएकाले यसो भएको हो । सबै सङ्क्रान्तिमा आधा रातअघि सूर्य जुन राशिमा सङ्क्रमण हुन्छ, त्यही दिन सङ्क्रान्ति हुन्छ । तर आधा रातपछि सूर्य सङ्क्रमण भए भोलिपल्ट मात्र सङ्क्रान्ति हुन्छ । ज्योतिर्विज्ञानमा सूर्य उदय नभई दिनारम्भ हुँदैन । मानौं श्रावण सङ्क्रान्तिका दिन सूर्योदय बिहान ५।१९ मा छ, तर सूर्य सङ्क्रमण बिहान ५।१८ मा भए अघिल्लै दिन सङ्क्रान्ति हुन्छ । यसले गर्दा ३१ का ठाउँमा ३२ भयो । त्यस्तै मकर सङ्क्रान्तिमा चाहिँ घाम अस्ताएपछि सूर्य सङ्क्रमण भए भोलिपल्ट मात्र सङ्क्रान्ति हुन्छ, यसले गर्दा ३० को ठाउँमा २९ भएको हो । तर समितिले २ महिना ३२ र २ महिना २९ गर्दै आइरहेको छ । सामान्य गणितको नियम पनि थाहा नभएका मानिसलाई समितिमा लगेर सरकारले ज्योतिर्विज्ञानकै उपहास गरिरहेको छ भने अहिलेको विश्वमा कतै नचलेको आर्षपद्धति (ज्यादै पुरानो) चलाएर अवैज्ञानिक प्रथालाई कायम राखिरहेको छ । साथै राहु र केतु ग्रह (प्लानेट) होइनन् । ग्रहको पूजा गर्ने भनेर ठग्ने कार्यलाई पनि सरकारले दुरुत्साहन गर्नसकेको छैन । ज्योतिर्विज्ञानमा ग्रहको पूजा नै हुँदैन । औंठी वा रत्नधारण पनि हुँदैन । सरकारले पञ्चाङ्ग निर्णायक समितिमा गणित पढेका मानिस नियुक्त गर्नुपर्यो । ज्योतिर्विद् रत्ननिधि रेग्मी शुक्राचार्य एकजुट भएर अघि बढौं नेपालको संविधान अनुरुप स्थानीय तह कार्यान्वयन गर्ने महत्त्वपूर्ण कार्य सुरु भएको छ । संघीय संरचना अनुसारका स्थानीय तह सोमबारदेखि व्यावहारिक रूपमा कार्यान्वयनमा आउनु सकारात्मक छ । संघीय मामिला तथा स्थानीय विकास मन्त्रालयले फागुन २७ गते नै स्थानीय तह कार्यान्वयनको घोषणा गरे पनि सार्वजनिक बिदाका कारण सोमबारदेखि मात्रै कार्यान्वयनमा आएको हो । छ दशकअघि स्थापना गरिएका स्थानीय निकाय स्थानीय तहमा रूपान्तरित भएका छन् । स्थानीय तह पुन:संरचनापछि चार महानगरपालिका, १३ वटा उपमहानगरपालिका, २ सय ४६ वटा नगरपालिका र ४ सय ८१ वटा गाउंँपालिका कायम भएका छन् । काठमाडौं उपत्यका गाविसविहीन बन्न पुगेको छ । काठमाडौंबाट १७ किलोमिटर पूर्वमा रहेको सांँखु र त्यस वरपरका गाविस समेटेर शंखरापुर नगरपालिका कायम गरियो । काठमाडौं नजिकै भएर पनि ग्रामीण बस्ती भएकैले नगरपालिका घोषणा भएर पनि त्यहांँका नागरिक शिक्षा, स्वास्थ्य, रोजगारीमा पछि परेका छन् । सांँखुस्थित बज्रयोगिनी क्षेत्रलाई विश्व सम्पदा सूचीमा राख्न पहल गरिए पनि हालसम्म पुरा हुनसकेको छैन । मर्मतसम्भारका लागि सडक वरपरका घरहरू भत्काइए पनि पुनर्निर्माणको कार्य हुन सकिरहेको छैन भने भूकम्पले क्षतिग्रस्त घरहरू पुनर्निर्माणका लागि पीडितले दोस्रो किस्तासमेत पाउनसकेका छैनन् । सम्पदाहरू पुनर्निर्माण समेत हुनसकेको छैन । जसरी नगरपालिका घोषणा गराउन नागरिक समाज, स्थानीय राजनीतिक दलहरू एकजुट भएर लागे । त्यसैगरी स्थानीय विकास निर्माण, शिक्षा, स्वास्थ्य, रोजगारी राहतका लागि पनि एकजुट भएर लडाइँ लड्न आवश्यक छ । न्हुंछेनारायण श्रेष्ठपुलचोक, ललितपुर चर्चित सुन्दरीहरूको सेवाभावसमाज कल्याण मन्त्रालयदेखि सयौं राष्ट्रिय, अन्तर्राष्ट्रिय सरकारी, गैरसरकारी संस्थाहरूले सुधारका काम गर्दै आए पनि समाजमा खासै परिवर्तन देखिएको छैन । तथापि चर्चित कलाकारमार्फत उल्लेख्य योगदान पुग्नसक्ने कुरा पछिल्लो समय धुर्मुससुन्तलीको अग्रसरतामा भूकम्प पीडितका लागि गरिएको सहायता अविस्मरणीय बनेको बेला मंगलबारको कला र शैली पृष्ठमा समाज सेवामा सुन्दरी शीर्षकको खबरले जनमानसमा अर्को आशा थपिदिएको छ । मोडलिङ, गायन र अभिनयमा ख्यातिप्राप्त युवतीहरू क्रमश: नीति शाह, रेखा शाह र श्वेता खड्काजस्ता कलाकारले आफ्नो अमूल्य समय, धनराशि समाज सेवामा अर्पित गर्न थालेसँगै यसले यत्रतत्र खुल्दुलीमात्र नथपी कलाकारहरूप्रति सद्भावसमेत बढाएको छ । मोडल नीति शाह एसिड आक्रमण पीडित संगीता मगरलाई जापानिज परिकार बनाएर आर्थिक सहायता दिन र स्नातक तहको अध्ययनसम्म आर्थिक सहयोग जुटाउने कार्यमा तल्लिन देखिएकी छन् भने नायिका श्वेता खड्का श्वेताश्री फाउन्डेसन खोलेर सिन्धुपाल्चोकको माझीगाउँका भूकम्प पीडितलाई भरपुर सहायता प्रदान गर्न जुटेकी छन् । उता तीन वर्षअघि रेखा शाह फाउन्डेसन खोलेर छात्रवृत्ति दिन सुरु गरेकी गायिका शाहले फउन्डेसनमार्फत काठमाडौंस्थित दुई विद्यालयका २० विद्यार्थीलाई सहयोग गर्दै आएको र यस वर्ष ६० जनालाई सघाउने योजना बनाएको विषय उदाहरणीय छन् । छोरी घरकी शिक्षिका हुन् भनी शाहले दिएको अनुपम अभिव्यक्ति पनि नारी उत्थानको निम्ति सहायक सिद्ध हुने देखिन्छ । डा भुवनेश्वर शर्माचन्द्रागिरि३, काठमाडौं एकल आमाको व्यथाकान्तिपुरमा प्रकाशित भ्वाइस अफ दि भ्वाइसलेस पढ्दा करिब १५०० वर्ष अगाडिको एउटा लघुकथा भन्न मनलागेको छ । साउदी अरबमा रहेको एउटा सन्तसँंग एउटा व्यक्तिले सेवा भावनाले प्रेरित भई सोधे, कसको सेवा गर्न सकिन्छ ? सन्तको उत्तर थियो, आफ्नी आमाको । त्यसपछि कसको ? फेरि जवाफ थियो, आमाको । तेस्रोपटक सोध्दा पुन: जवाफ थियो आमाको र चौथोपटक सोध्दा त्यसपछि जवाफ थियो, बुबाको अर्थात स्वर्ण पदक, रजत पदक र कास्य पदक आमालाई र सान्त्वना पुरस्कार बुबालाई । आमा जसले ९ महिना पेटमा राखी जन्माएपछि आफ्नो सन्तानलाई जति माया गरी पालनपोषण गरेकी छिन्, उनलाई बुढेसकालमा उफ् नभनी सेवा गर्नुपर्छ । किनकि आमाको पैतलामुनि स्वर्ग छ । हसिम अन्सारीराजविराज, सप्तरी एमालेमधेसवादी सम्बन्धचैत २ गतेको कान्तिपुर दैनिकको पाठक स्तम्भमा गंगा भट्टराई पाण्डेयले लेखेको एमाले कसरी मधेस विरोधी ? भन्ने प्रतिक्रिया पढेपछि उहाँलाई नै सोध्न मन लाग्यो, एमाले कसरी मधेस विरोधी होइन भनेर ? हुन त म कुनै पार्टीको कार्यकर्ता होइन र कसैको पक्षमा वकालत पनि गर्दिन । उहाँको प्रतिक्रियाको खण्डन गरेर मैले मधेसीको वकालत गरेको पनि होइन, तैपनि कहिलेकाहीं मुटु नै दुख्नेगरी कसैले कुनै पार्टीको समर्थन गरेको देख्दा केही कुतकुती लाग्दो रहेछ । एमाले र मधेसी दलको सम्बन्ध आज बिग्रिएको होइन, धेरै पहिलेदेखि नै बिग्रिएको हो । ओली नेतृत्वको सरकार हुँदा राष्ट्रिय समस्या समाधान गरेर केही गर्न सकिन्छ कि भन्ने उद्देश्यका साथ उनले मधेसीवादी दलप्रति केही नरमपना देखाए पनि सफलता हासिल गर्न सकेनन् । गंगाजीले भनेजस्तो ओली नेतृत्वको सरकारले मधेसमा सबैभन्दा धेरै बजेट ल्याएको कुरा पनि त्यो यथार्थमा लागु गर्नुभन्दा पनि सरकार टिकाउनका लागि थियो । तैपनि उनको सरकार टिक्न सकेन । अङ्गीकृतलाई राज्यको माथिल्लो तहमा लैजानुहुन्न भन्ने कुरामा एमालेको मात्रै विरोध थिएन । जसमा अरु पार्टीको पनि पूर्ण समर्थन थिएन । यस्ता धेरै तथ्यका आधारमा अन्य राजनीतिक पार्टीभन्दा एमाले मधेसी दलको तारो बनेको हो । जसलाई सुधार्न उसले गरेको मेचीमहाकाली अभियानले सम्बन्ध झन् चिस्याइदिएको छ । सुजन देवकोटापालुङटार ८, गोरखा दार्चुलाको विकासका लागिकुनै पनि क्षेत्रको विकासका निम्ति पूर्वाधारको विकास गर्नु पहिलो प्राथमिकता हो भने प्रचारप्रसार हुनु अझ महत्त्वपूर्ण कुरा हो । दार्चुला जिल्लाको विभिन्न महत्त्वपूर्ण पर्यटकीय स्थल, पौराणिक तीर्थस्थल एवं मठमन्दिर, दैविक विविधताका साथै विशिष्ट लोकसंस्कृति, जैविक विविधता, बहुमूल्य जडीबुटी आदिले गर्दा पर्यटन विकासका लागि प्रशस्त सम्भावना छन् । त्यस्तै यो जिल्लामा कृषि र पशुपालनको पनि प्रचुर सम्भावना छ । यहाँका स्थानीय कच्चा पदार्थ अल्लो, निगालो, ऊन, पराल, रिठ्ठा, भटमास आदि उद्योगको माध्यमबाट ग्रामीण युवालाई आधुनिक र वैज्ञानिक तालिम, प्रशिक्षण गराई स्थानीय उत्पादनको व्यवस्थापन गर्नु आवश्यक छ । ग्रामीण क्षेत्रका युवालाई पशुपालन क्षेत्रमा अभिप्रेरित गरी गाईपालन, भैंसीपालन, बाख्रापालन, कुखुरापालन, बंगुरपालन, मौरीपालन, तरकारी तथा फलफूल खेती, दाल तथा तेलहन खेतीका साथै हालै स्थापना भएको अपिनम्पा संरक्षण क्षेत्र लागु भएको क्षेत्रका युवाहरूलाई यस क्षेत्रमा पाइने विभिन्न वनस्पति र बहुमूल्य जडीबुटी सम्बन्धी जनचेतना दिनसकेमा र ग्रामीण क्षेत्रमा आउने धार्मिक तथा अन्य पर्यटकहरूलाई ग्रामीण क्षेत्रमा उनीहरूको गाँस, बासको उचित प्रबन्ध मिलाउनसके पर्यटन विकासका लागि प्रशस्त सम्भावना छन् । तर पूर्वाधार विकास हुन नसक्दा पर्यटन विकास हुन सकिरहेको छैन । सरकारी, गैरसरकारी तथा निजी क्षेत्रबाट स्थानीय स्तरमा भौतिक पूर्वाधारको विकास गरी पर्यटकहरूलाई आकर्षित गर्नसकेमा यो व्यवसाय जिल्लाकै आर्थिक विकासको महत्त्वपूर्ण आधार बन्नसक्ने हुँदा सरकारी, गैरसरकारी एवं स्थानीय स्तरबाट समेत यसतर्फ ध्यान जानु जरुरी छ । नरेन्द्रसिंह धामीदार्चुला नेपालको कुरामा असहमतिचैत २ गते गडबडमा राजनीति भन्ने किशोर नेपालको लेखप्रति मेरो असहमति छ । लेखकले संविधान संशोधनप्रति प्राय: सबै दलको धारणालाई थोरबहुत आफ्नै तरिकाले परिभाषित गरेका छन् । अहिलेको संविधान जारी हुने बेला र भइसकेपछि तराईमा करिब ६ दर्जन नेपालीको ज्यान गयो । यो संविधान विदेशीकै निर्देशनमा जारी गरिएको हुनाले र नेताहरू जसरी हुन्छ, सत्तामा पुग्न लालायित भएकै हुन् । एउटा शकुनीकै कारण महाभारतको लडाइँ भयो भने त्यस्ता शकुनी कति छन्, हाम्रो मुलुकमा र कति होलान् दुर्योधनरूपी नेताहरू ? यो मुलुकमा कुनै नेताले केही काम गर्नु पर्दैन । कामै नगरी जनतालाई मिठा कुराले प्रभावित गर्नसक्ने नै राष्ट्रवादी हुनेरहेछ । यही संविधानले सीके राउत जन्माएको हो भने यो संविधान जति अघि बढ्दै जान्छ, त्यति विखण्डनकारीको जन्म नहोला र ? नेपालीलाई मधेसी र पहाडीका बीच विभाजन गराउने काम राष्ट्रघाती भन्नसक्ने लेखकले संघीयताकै कारण मुलुकमा हरेक छेत्र विभाजनको संघारमा पुगेको चाहिँ किन लेख्न नसक्ने ? गिरिजाप्रसाद कोइराला उधारो राष्ट्रपतिको लोभमा फँसेकै हुन् भने माधव नेपाल पनि आन्दोलन सफल भए प्रधानमन्त्री पाइने लोभमा फँसेकै हुन् । वर्तमान प्रधानमन्त्री पुष्पकमल दाहाल र अघिल्ला प्रधानमन्त्री केपी ओली र बाबुराम भट्टराईसमेत अनेक प्रलोभनमा पँसेकै हुन् । हरेक जनको आवाज हाल एकै छ, मुलुकमा कुशासन भयो भन्ने । तराईमा विभेद भयो भनिरहँदा के अन्य भूभाग अछुतो होला र ? तर यसै पत्रिकाको समाचारलाई आधार मान्ने हो भने कञ्चनपुरमा एसएसबीले हत्या गरिएका गोविन्द गौतमलाई सरकारले सहिद र क्षतिपूर्तिको घोषणा गर्दा ६ वर्षअघि मोरङमा एसएसबीकै अधिकृतले हत्या गरेका वासुदेव साहको परिवारलाई किन उपेक्षा ? डिल्लीराम खनालदमक १०, झापा उपेक्षित मधेसनेपाली राजनीतिमा मधेसतर्फ हेराइ, बुझाइ र भनाइमा कालान्तरदेखि नै फरक छ । मधेसमा भारतको धर्म, संस्कृति, भेषभूषा तथा भाषामा समानता भएकैले काठमाडौंले जहिले पनि उपेक्षा गर्दै आएको छ । तर नेपालभारतको खुला सिमानामा सीमारक्षक भई मधेसवासी उभिएको देखिँदैन । मधेस केन्द्रित राजनीति दललाई शीर्ष दलहरूले जहिले पनि च्याँखे दाउमा राख्नै रुचाएको हुनाले मधेसी दल पूर्णरूपमा अस्तित्वमा आउन सकेनन् । स्थानीय तहको निर्वाचन स्थगित गर्न मधेसी दलले दिएको ७ दिनको अल्टिमेटम टुंगिएको छ । मधेसी दलले आफ्नो समर्थन फिर्ता लेलान् भनी हतारहतारमा राप्रपालाई मन्त्रिपरिषदमा सामेल गरी फेरि मधेसी दललाई गिज्याउने काम गरिएको छ । ठूला दलमा राजनीतिक संकट देखिएका बेला मधेसी दललाई फकाउन पुग्छन्, मधेसी दलले उठाएका मागलाई जायज भन्नसमेत हच्किँदैनन् । तर संकटको कालो बादल सफा हुँदै जान्छ, फेरि मधेसी दललाई दबाउने, हेप्ने प्रवृत्तिको नयाँ खेल सुरु हुन्छ । यसरी कहिलेसम्म राजनीतिको खेलमा मधेसी दललाई प्रयोग गरी मधेसवासीलाई उपेक्षित गरिरहने ? प्रमोद पौडेलश्रीपुर१४,वीरगन्ज नेपाली सिमाना विवादकञ्चनपुरको आनन्द बजार नजिकैको नेपालभारत सिमाना भारतीयले मिच्नबाट जोगाउन खोज्दा गोविन्द गौतम कलिलै उमेरमा सहिद भए । हुन त भारतीयहरूले यसअघि पनि मेचीदेखि महाकालीसम्मका विभिन्न ठाउँमा सीमा मिच्ने, सीमा स्तम्भ हटाउने मात्र होइन, नेपालीलाई दुव्र्यवहारसमेत गर्दै आएका छन् । हाल आएर यस किसिमको जघन्य अपराध गर्न पछि परेनन् । सानो देश नेपाल र सोझासिधा नेपालीप्रति यस्तो हेपाइ कतिसम्म सहने हो ? सरकारले त केवल कूटनीतिक नोट दिएर यत्रो घटनालाई थामथुम पारिसके जस्तो छ । सरकारले पूर्व मेचीदेखि पश्चिम महाकालीसम्मको सिमाना स्पष्ट रूपमा अध्ययन गरी कसैले पनि मिच्न नपाउनेगरी कायम गरोस् । यसो गर्नसके कसैले पनि हामीलाई हेप्न सक्दैनथे । गंगाराज अर्यालग्वार्को, ललितपुर १७ चुनावी बिगुल संशोधनको पासोसरकारमात्र अस्थिर हैन नेपालमा, सरकारले लिने रणनीति अस्थिर छ । नेपाली राजनीति ड्राइभर बिनाको मोटरजस्तो बनेको छ, कोही एकले आएर जता मोड्न खोज्यो, त्यतै मोडिने, तर गन्तव्यमा कहिल्यै नपुग्ने । सत्तापक्ष र प्रतिपक्षका आआफ्नै दाबी छन् । यो गरे ठिक नत्र बेठिक भन्दै आम जनताबीच खैलाबैला हुन्छ, जनताबीच हल्ला पुराइन्छ, तर विडम्बना जनभावना के छ, जनता के चाहन्छन् भन्नेमा सरोकार देखिँदैन । तपाईहाम्रो मत बोकी गएका प्रतिनिधि हाम्रो भावनाको मर्म नबुझी, जनचाहना सम्बोधन नगरी अरू कोहीको माग पूर्ति गर्न होस् वा पार्टीको माग भन्दै उचितअनुचित ख्याल नगरी एकोहोरो लागिपरेको देखिन्छ । नेपाली राजनीति चेस खेलझैं भएको छ । राजा, मन्त्री, हात्ती, घोडा, उँट, पिउसा सबैको आफ्नो स्थान तोकिएको छ । तर चाल चल्दा अरू कसैको विवेकमा चलिन्छ । संविधान आउनुपूर्व संविधान ठूलो शक्तिले ल्याउन नदिएको भन्दै भाषण गर्नेेहरू संविधान आएको केही समय नबित्दै संशोधन चाहिन्छ, नत्र संविधान समावेशी हुने छैन भन्दै कुर्लिन्छन् । हरेक रात कुरा फेरिन्छ, हरेक रात चाल चालिन्छ, नयाँ रणनीति अवलम्बन गरिन्छ । आजभोलि फेरि चुनाव अत्यावश्क भन्दै बिगुल फुकेको देखिन्छ । चुनावबाट जनता त्यति धेरै आशावादी देखिन्नन्, किनकि जनताले जसलाई जिताए पनि एउटा गोटी उभ्याउँछन्, विवेकशील नेताको भेषमा जनतामाझ आएका नेता अन्ततोगत्वा कठपुतली प्रमाणित हुन्छन् । संशोधनको पासोमा झुन्ड्याउने दाउ त थियो नै, तर चुनावको ललिपप देखाएर नयाँ चाल चालिँदैछ । पुरानो संरचनामा चुनाव सम्भव छैन भन्दै नयाँ संरचनासहित केही फेरबदल हालसालै देखियो । मधेसवादी दल फेरि आन्दोलनमा भन्ने गाइँगुइँ सुनिन्छ । न्युन संख्याले बहुमत अझै दुई तिहाइभन्दा बढीलाई बन्देज लगाउने यो कस्तो व्यवस्था हो ? डा सञ्जय गेलाल चाँगु५, भक्तपुर रेडक्रसमा रजाइँसन् १८५९ मा भएको इटाली, फ्रान्स र अष्ट्रिया बीचको युद्धका प्रत्यक्षदर्शी जँ हेनरी ड्युनाले अमानवीय दृश्य देखेपछि सन् १८६२ मा सल्फेरिनोको सम्झना नामक पुस्तक प्रकाशन गरी युद्धका पीडित सम्बन्धी अन्तर्राष्ट्रिय समझदारीको परिकल्पना व्यक्त गरे, जसको फलस्वरुप सन् १८६३ मा घाइतेहरूको सहयोगका निम्ति अन्तर्राष्ट्रिय समिति स्थापना गरियो । त्यसको १०० वर्षपछि सन् १९६३ मा हालको जिल्ला प्रशासन कार्यालय काठमाडौंमा ०१०२१ मा तत्कालीन अधिराजकुमारी प्रिन्सेप शाहको अध्यक्षतामा २१ सदस्यसहित नेपाल रेडक्रस सोसाइटी दर्ता गरेको देखिन्छ भने हाल आएर यो संस्था कमाइ खाने भाँडो देखियो । रेडक्रसप्रति आम व्यक्तिको बुझाइमा पनि घाम लाग्नुपर्ने देखिन्छ । रेडक्रसमा रजाइँ शीर्षक समाचारमा १४ जिल्लाको भूकम्प पीडितको आर्थिक रकम दुरुपयोगको प्रसंग छ । बाँकी ६१ जिल्लामा गरिएको कार्यक्रमको त लेखाजोखा नै छैन होला । समाज कल्याणमा दर्ता नहुनु अर्काे गम्भीर प्रश्न त छँदैछ भने मानवीयताका भाषण र प्रवचन गर्ने व्यक्तिले नै यस्तो हर्कत देखाउँदा यसमा विश्वास गर्नेको हालत कस्तो होला । विपिन गौतम चितवन"
दिनेभन्दा लिने बढी,"केही दिनअघि भर्खर १२ पास गरेका सम्पन्न परिवारका केही उत्साही युवा र अन्य यस्तै खाले व्यक्तिहरूसँग गफ भएको थियो । कुरा युवाको भविष्यबारे थियो । छलफलको क्रममा एकदुई कुरा स्पष्ट भए, जो नेपालको आर्थिक र राजनीतिक विकाससँग जोडिएका थिए । मलाई आश्चर्य लाग्यो अधिकांश युवा धेरै व्यक्तिवादी र आत्मकेन्द्रित थिए । उनीहरू अब जसरी भए पनि विदेश जाने र त्यसपछि त्यहीं बसेर जिन्दगी गुजार्ने लक्ष्यमा केन्द्रित थिए । एउटाले भने, अब आफ्नो भविष्य हेर्नुछ । जसरी भए पनि विदेश जाने, पढ्ने र त्यतै बस्ने मेरो लक्ष्य हो । यहाँ बसेर के काम ? देशमात्रै भनेर के गर्ने ? देशले हामीलाई हेर्दैन भने हामीमात्रै देश भनेर किन पछि लाग्ने ? यस्ता विचार सुन्दा म छक्क परेंँ । यी विचार नितान्त व्यक्तिवादी थिए । एउटा नागरिकले आफ्नो समाज र राष्ट्रबारे महसुस गर्नुपर्ने अन्तरसम्बन्ध र जिम्मेवारीबारे कुनै चासो थिएन । निश्चय पनि ती युवा परिवारको धारणा र चिन्तनबाट पनि प्रभावित भएका होलान् । आखिर १८२० वर्षको युवामा आउने यो नितान्त आफ्नो समाज र देशप्रति कुनै जिम्मेवारीको अभाव देखिने व्यक्तिवादी चिन्तनलाई उनीहरूकै परिवारका प्रौढहरूले पनि बोकेको हुनुपर्छ । यसको मतलव के नेपालका शासक वर्गमा रहेका उच्च र मध्यमवर्गीय परिवारले पनि देशप्रतिको जिम्मेवारीलाई वास्ता गर्न छोडेका हुन् त ? सामाजिक सन्तुलनसामान्यतया विकास भन्दा लगानी, यसको उत्पादकत्वजस्ता प्रश्न महत्त्वपूर्ण भएर आउँछन् । अर्थशास्त्रीहरूले हेर्ने मूलतत्त्व यिनै हुन् । तर विकासको सामाजिक र सांस्कृतिक आधारलाई बिर्सिने हो भने अर्थशास्त्रको सिद्धान्तले मात्र विकासले गति लिन सक्दैन भन्ने कुरा थुप्रै देशका अनुभवले देखाइसकेको छ । यदि यो असत्य भएको भए धेरै विदेशी सहायता पाउने देशहरूमा अविकासमात्र नभएर भ्रष्टाचारको पहाड खडा हुने थिएन ।देशमा मौलाइरहेको सांस्कृतिक परिवेशले कस्तो खालको चिन्तन देशका अग्रणी शासक वर्ग र युवा वर्गमा प्रोत्साहन गर्छ भन्ने प्रश्न विकासको सन्दर्भमा महत्त्वपूर्ण हुन आउँछ । यो आज गम्भीर छलफलको विषय भएको छ । यो संस्कृति, समन्वय, सहकार्य र आपसी विश्वास र समतामूलक दृष्टिकोणबाट प्रेरित छ या जसरी भए पनि आफू बन्ने, आफ्नोलाई बनाउने र यस क्रममा समाजका अन्य समूहको स्वार्थलाई उपेक्षा गर्ने संस्कृतिबाट छ ? यो प्रश्न उपेक्षा गरे लगानीको बाढी आए पनि यसले गरिबी हटाउँदैन । सिर्फ गरिबीको समुद्रमा सम्पन्नताको केही टापु खडा गर्नेछ र सामाजिक विग्रह तथा असन्तुलनलाई बढावामात्र दिनेछ । यस परिवेशमा सम्पन्न परिवारका युवा समूहबाट समेत नितान्त व्यक्तिवादी चिन्तन र सामाजिक अन्तरसम्बन्धबारे आफ्नो जिम्मेवारीप्रतिको उदासीनता सानै उमेरदेखि देखिनु चिन्ताको विषय हो । युवा वर्गमा नेपालप्रति देखिएको निराशा, उदासीनता र सकेसम्म मौका पाउने बित्तिकै विदेशमा आफ्नो सीप र क्षमतासहित बसाइँसराइ गर्ने आकांक्षाको आलोचनाभन्दा पनि विकासको नाममा किन यस्तो संस्कृतिले ठाउँ पाइरहेछ र बढिरहेछ भन्ने प्रश्न महत्त्वपूर्ण छ । यसको जवाफ समाजमा सुशासन, समझदारी र सहकार्यको नयाँ संस्कृति निर्माण गर्ने अठोट व्यक्त गरेका दलहरूले खोज्नु जरुरी छ ।विकासमा निहित संस्कृतिको केही रोचक उदाहरण नेपालमा नभएको होइन । सन् १९५० को दशकमा वनजंगल बचाउने राम्रो उद्देश्य लिएर निजी र सामुदायिक वन पनि राष्ट्रियकरण गरियो । तर नतिजा जे सोचिएको थियो, त्यसको ठिक उल्टो भयो । अब वनजंगल हाम्रो सामुहिक या निजी सम्पत्ति नभएकोले जो जनता हिजोसम्म जंगलको सुरक्षा गरेर बसेका थिए, उनीहरू नै जंगल मास्न लागे, किनभने अब त्यो उनीहरूको स्वामित्वमा रहेन । अत: जंगलबाट आउने लाभ र स्वामित्व बीचको प्रत्यक्ष सम्बन्ध टुट्यो र हिजोसम्म जंगलका रक्षक आज अचानक भक्षक भए । त्यसपछि स्थिति बिग्रिँदै गयो र १९७० को दशकसम्म आइपुग्दा नेपाल अब मरुभूमिकरण हुँदैछ भन्ने लेख देखिन थाले । तर यो अवस्थाबाट जोगिन सौभाग्यवश १९८६ मा सामुदायिक वन सुरु भयो । यो अवधारणा अन्तर्गत एक किसिमले वनको स्वामित्व समुदायमा दिइयो र वनको फाइदा पनि समुदायले पाउने व्यवस्था गरियो । यो नयाँ अर्थराजनीतिक संस्कृतिले जनतालाई वनसँग जोड्यो र वन विनाश रोकिएको मात्र नभई वन क्षेत्रको विस्तार पनि भयो । यो परिवर्तन लगानीसँग भन्दा पनि सामुदायिक विकासको नयाँ संस्कृतिसँग जोडिएको कारण भयो । यस अर्थमा यो सफलता पैसाभन्दा जनताको बीच विकासको नयाँ संस्कृतिसँग जोडिएको छ ।युवा वर्गलाई नितान्त व्यक्तिकेन्द्रित सोचबाट समाज र देशप्रतिको जिम्मेवारीप्रति पनि सजग गराउने संस्कृतिलाई कसरी संस्थागत गर्ने ? यथार्थमा सामुहिक स्वार्थ र व्यक्तिगत स्वार्थ बीचको सन्तुलन कायम गर्ने वातावरण सिर्जना गर्ने काम निरन्तर सजगतासाथ अगाडि बढाउनुपर्छ । तर यसको लागि देशभित्र विकसित हुँदै गएको अर्थराजनीतिक संस्कृतिको ठूलो महत्त्व रहन्छ । यसले युवा वर्गबीच रहने सामाजिक चेतना र व्यक्तिगत स्वार्थ बीचको सन्तुलनमा निश्चित रूपमा प्रभाव पार्छ । उदाहरणको लागि देशका राष्ट्रिय छापाहरूमा समेत खुलेआम सुन तस्करीदेखि प्रहरी र राजदूतको नियुक्तिमा समेत आर्थिक चलखेलका समाचार छापिन्छन् । जे छापिन्छन्, ती सबैको कहींबाट खण्डन र प्रतिवाद आउँदैन । विचार गरौं यस्ता समाचारको जब बाढी आउँछ र सम्बन्धित तहबाट कुनै प्रतिक्रिया आउँदैन, त्यस बखतको वातावरणमा १२ कक्षा पास गरेको २० वर्षको युवाले देशको भविष्यबारे के सोच्ला ? स्वभावत: शासक वर्ग नै भ्रष्टाचार र लुटलाई अर्थराजनीतिको अभिन्न अङ्ग सम्झन्छ भने यो देशमा समाजप्रतिको उत्तरदायित्वको सट्टा जसरी र जे गरेर भए पनि पहिले आफंै बन्नुपर्छ र देश भनेको मेरो मतलव होइन भन्ने संस्कृति बढेर गएमा के आश्चर्य ? यही संस्कृतिले युवा वर्गलाई पनि प्रभाव पारेको देखापर्छ ।केमा अल्झियौं हामी ?यो जनाबद्ध विकास प्रयासले ६ दशक नाघिसकेको छ । देशको शासन व्यवस्था र सरकारको स्वरुपमा समेत पटकपटक परिवर्तन भैसकेको छ । सबैजसो प्रमुख राजनीतिक दलले कुनै न कुनै समयमा सरकारमा रहने मौका पाएका छन् । प्रजातन्त्रको प्रादुर्भावपछि दुई दर्जनभन्दा बढी प्रधानमन्त्री बने भने नौ सयभन्दा बढी नेताले मन्त्री बन्ने अवसर पाए । यसबाट उनीहरूलाई आफ्ना प्रतिबद्धतालाई व्यवहारमा उतार्ने मौका प्राप्त भयो । सरकारले आर्थिक वृद्धि, आर्थिक विकास र मानव विकास गर्ने लक्ष्य पनि लियो । विकास सहायता उपयोग, गैरसरकारी संस्थाहरूको परिचालन, निजी क्षेत्रको प्रबद्र्धन र सार्वजनिक संस्थानको सुदृढीकरण तथा निजीकरण जस्ता प्रयास पनि गरिए । उच्च, दिगो र समावेशी विकासको बहस पनि निरन्तर चल्दै आयो । पूर्वाधार निर्माण, सामाजिक परिवर्तन र राजनीतिक चेतनामा पनि केही उपलब्धि हासिल भए । यसै क्रममा राज्य पनि एकात्मकबाट संघीय स्वरुपमा रूपान्तरित हुँदैछ । विकास संख्या र संरचनामा मात्र मापन हुँदो हो त हामी पनि केही समयअघि संँगसँंगै विकासको रथ अघि बढाएका दक्षिण कोरिया, सिंगापुर, मलेसियाजस्ता राष्ट्रहरूकै दाँजोमा पुग्न सक्थ्यौं होला । तर आज ती मुलुक विकासका आदर्श उदाहरण बनिसक्दा समेत हामी अति कम विकसित राष्ट्रहरूको सूचीमै छौं । टापु संस्कृतिवास्तवमा सामाजिक परिवर्तन र विकासको सपना देखाएर सुरु गरेको लुटमा नेपालका शासक वर्गले देशको सामाजिक पुँजी ध्वस्त पार्दै गएका छन् । दलीय स्वार्थका लागि नेपालीलाई एकअर्कासँग लडाउने, भिडाउने र यसको बलमा सत्तामा आफ्नो दलको पकड जमाउने संस्कृति प्राय: बेलगाम अगाडि बढेको छ । नेपालको राजनीतिदेखि अर्थतन्त्र अब सबै दलीय हुँदै गएको छ । पसल खोल्न पनि दलको सदस्य हुनुपर्ने जस्तो अवस्था र जुन दलसँग आबद्ध छ, यसको नेताको रैती हुनुपर्ने बाध्यता बढ्दै गएको छ । राज्यले जनताको सिर्जनशीलतालाई प्रोत्साहन गर्नुको सट्टा लगानी र उत्पादकत्व वृद्धिका हरेक प्रयासमा दलीय स्वार्थ पुरा गर्नुपर्ने वातावरण प्रोत्साहन गरेको छ । यो देशमा इमान र मिहिनेत मात्रले उत्थान गर्न सकिँदैन भन्ने संस्कृतिले जरो गाड्दै गएको छ । स्वभावत: सामन्ती युगका ठूला र साना ठालुहरूको संँगालोको रूपमा खडा भएको सामन्ती शक्तिजस्तो जनताको म्यान्डेट पाएको नाममा स्थापित दलीय शक्तिहरूको बेलगाममा शोषणले देशलाई नवसामन्तवादी संस्कारमा अडेको सीमित दलीय समूहको स्वार्थका लागि सक्रिय अनुदार प्रजातन्त्रको बाटोमा लगेको छ ।प्रजातन्त्रमा सरकारको उद्देश्य सबैका लागि उन्नतिको अवसर विस्तार गर्नु हो । तर हामीकहाँ प्रजातन्त्रको दुहाइ दिँदै कार्यकर्ता बनाउन र आफ्नो आर्थिक सम्पन्नता बढाउन साधनस्रोत जम्मा गर्ने र यसको लागि जे पनि गर्ने संस्कार मनस्थिति बलियो हँुदै गएको छ । प्रतिभाशाली युवाले यो देख्छन् र नेताले आफ्नोलागि मात्रै हेर्ने हो भने हामी पनि आफ्नोलागि मात्रै हेरौं भन्ने संस्कार र संस्कृति बढेर जानु स्वाभाविक भएको छ । एक किसिमले हामी एउटै समाजमा रहेर पनि सामाजिक लक्ष्य र व्यक्तिगत लक्ष्यबीच कुनै सम्बन्ध नभएको छुट्टाछुट्टै टापु हुँदैछौं । आफ्नो टापुबाहेक अरुसँग हामीलाई मतलव छैन र मतलव गराउने मूल्यमान्यता बोकेको सरकार छैन । अनि नेपाललाई दिनेभन्दा जति सकिन्छ, लिएर बाहिर जाने संस्कृति बढ्यो भने के आश्चर्य ?लोहनी भूतपूर्व परराष्ट्रमन्त्री हुन् ।"
राजनीतिमा इरोम शर्मिला,"भवानी सेन गुप्ता एक बहुपठित भारतीय पत्रकार एवं लेखक थिए । उनले चाणक्य सेनको नामबाट केही राजनीतिक उपन्यास लेखेका छन् । यस्तै एउटा हिन्दी उपन्यास हो, मुख्यमन्त्री । उक्त उपन्यासको एउटा पात्र कृष्णद्वैपायन कौशल जो एउटा प्रदेशका मुख्यमन्त्री हुन्छन्, तिनले भन्छन्, राजनीतिको सबैभन्दा ठूलो प्रेरणा स्वार्थ र सुविधा हो, आदर्शका कुरा त्यसपछि मात्रै आउँछ । आदर्शलाई लिएर जति झगडा हुन्छ, त्योभन्दा बढी झगडा छ, बाटोलाई लिएर, दाउपेच र कूटनीतिलाई लिएर । स्वतन्त्रतता पश्चातको भारतीय राजनीतिको प्रारम्भिक अभ्यासको सही चित्रण गरिएको यो उपन्यासले भारतीय राज्यविशेषमा भइराखेको राजनीतिबारे यथार्थ अभिरेखांकित गर्छ । उपन्यासका पात्रहरू ती हुन्, जो स्वतन्त्रता संग्राममा कुनै न कुनै रूपमा सहभागी भएका थिए र अहिले शासनसत्ता आफ्नो हातमा लिएका छन् । त्यसमा राजनीतिको कुत्सित अनुहारलाई बडो भयावह तरिकाले उजागर गरिएको छ । ससाना मतभेद, स्वार्थ लिप्सा, व्यक्तित्वको टकराव, गुटबन्दी, भ्रष्टाचार, मूल्यको अवमूल्यन कसरी राजनीतिको सच्चाइ बन्दै गएको छ । त्यसको मिहिन खेस्रा त्यहाँ भेटिन्छ । लोकतन्त्रको शोक गीतअहिले भर्खरै भारतका पाँचवटा प्रदेशको चुनाव सम्पन्न भएको छ । पूर्वोत्तर भारतको मुख्य राज्य मणिपुरको विधानसभा चुनावमा १६ वर्षपछिको अनशनपश्चात मानवअधिकार कार्यकर्ता इरोम शर्मिला चुनावको मैदानमा थिइन् । यी तिनै इरोम हुन्, जसले सशस्त्रबल विशेषाधिकार अधिनियमविरुद्ध १६ वर्षसम्म भोक हडताल गरेकी थिइन् । भोक हडताल तोडेपछि उनले आशा राखेकी थिइन् कि चुनावी राजनीतिमा प्रवेश गरेर मतादेशमार्फत त्यो जनविरोधी कानुनलाई समाप्त गर्छु । तर चुनावमा होमिँदा त्यो परिणति भएन । अर्थात इरोम चुनावमा पराजित हुन पुगिन् । मणिपुरका जनताले संघर्षको राजनीतिको साटो यथास्थितिवादी राजनीतिलाई नै छाने । इरोम मणिपुरका मुख्यमन्त्री ओकराम इबोबी सिंहसँग चुनावी प्रतिस्पर्धामा थिइन् । राजनीतिमा मूल्यको पक्षपाती इरोमले साइकलमा घुमेर चुनावी प्रचार गरेकी थिइन् । तिनले ९० मतमात्रै पाइन् । कमजोर मत परिणाम आएपछि उनले चुनावी राजनीतिबाट संन्यास लिने घोषणा नै गरिन् । यसरी उनको छोटो अवधिको चुनावी राजनीति समाप्त भयो । तर यसबाट सिर्जिएको प्रश्नबारे विश्वव्यापी चर्चा हुँदैछ ।घटना २ नोभेम्बर २००० को हो, मणिपुरको मालोम बस स्ट्यान्डमा सुरक्षाबलको अन्धाधुन्द गोली प्रहारबाट १० जना युवा मारिए । इरोमले त्यतिखेरै प्रश्न गरिन्, यो कस्तो कानुन हो, जो सशस्त्रबल विशेषाधिकार अधिनियम मातहत सुरक्षा बललाई असीमित अधिकार दिन्छन् ? तिनले प्रश्नमात्रै गरिनन्, प्रतिरोधमा अनशनै बसिन् । दिल्लीको एउटा अदालतमा बडो भावुक भएर पछिल्लो वर्ष भनेकी थिइन्, म ज्युँदो रहन चाहन्छु, बिहे गर्न चाहन्छु, प्रेम गर्न चाहन्छु । तर त्योभन्दा बढी सशस्त्रबल विशेषाधिकार अधिनियम हटाउन चाहन्छु । इरोमको नियतिलाई कतिपय भारतीय विश्लेषकले भारतीय लोकतन्त्रको शोकगीत पनि भनेका छन् । उत्तरप्रदेशको बाटोभारतीय राजनीतिमा लामो समयदेखि एउटा आहान नै छ, नयाँदिल्लीको सत्तामा बाटो जतासुकैबाट भए पनि उत्तरप्रदेश भएर जान्छ । हो पनि भारतीय प्रधानमन्त्रीहरू जवाहरलाल नेहरू, लालबहादुर शास्त्री, इन्दिरा गान्धी, चौधरी चरण सिंह, राजीव गान्धी, विश्वनाथ प्रताप सिंह, चन्द्रशेखर, अटल विहारी बाजपेयीसमेत ८ प्रधानमन्त्री उत्तरप्रदेशको राजनीतिबाट नै दिल्ली पुगेका हुन् । उत्तरप्रदेशको जनसंख्या र जनघनत्व यति ठूलो हो कि त्यो स्वतन्त्र राष्ट्र आफैंमा भएको भए पाँचौं ठूलो देश ठहरिने थियो । भारतीय स्वतन्त्रता संग्राममा पनि राजनीतिको केन्द्र उत्तरप्रदेश थियो र त्यसपश्चात पनि केन्द्रीय राजनीतिको जुनसुकै मोडमा उत्तरप्रदेश अंशियार हुँदै आएको छ । यतिखेर नेपालसँग जोडिएको यो भारतीय राज्यमा पनि प्रान्तीय चुनाव भएको छ । यहाँबाट भारतीय जनता पार्टीले अधिक बहुमतले जितेको छ । यसले दिल्लीको सत्ता जसको नेतृत्व भाजपाका नरेन्द्रभाइ मोदीले गरिराखेका छन्, तिनको अगुवाइमा भइराखेको गुरुत्वाकर्षण स्थानान्तरलाई थप प्रश्रय दिएको छ । सन् १९५१ पछिको पहिलो सन्दर्भ हो, जब उत्तरप्रदेशमा यति अत्यधिक बहुमतबाट कुनै दल जितेको छ । ४ सय ३ सदस्य भएको विधान सभामा ३ सय १२ सिट भाजपाले मात्रै जितेको छ । उत्तरप्रदेशको राजनीतिका दुई ध्रुव मायावती र अखिलेश यादव नराम्ररी पराजित भएका छन् । भारतीय कंग्रेसले उत्तरप्रदेशमा एक्लो नसक्ने भएपछि अखिलेश यादवको पार्टीसँग गठबन्धन गरेको थियो, यादव त्यहाँका मुख्यमन्त्री थिए । पाँच भारतीय राज्यमा भएको चुनावमा उत्तरप्रदेश र उत्तराखण्डमा अत्यधिक मतले भाजपा अगाडि आएको छ । त्यसैगरी गोवा र मणिपुरमा उसले सरकार बनाउँदैछ । यसको केन्द्रीय राजनीतिमा प्रभाव भनेको भारतीय राष्ट्रपतिको कार्यकाल चार महिनापछि समाप्त हुँदैछ । भारतीय तल्लो सदनमा भाजपाको मजबुत उपस्थिति त छँदैछ । माथिल्लो सदनको गणित पनि उसकै अनुकूल हुँदै गएको छ । त्यसैले नयाँ राष्ट्रपति भाजपाको रुचि अनुसारको हुनेमात्र होइन, आफ्नो सर्तमा नियम कानुन पारित गराउन पनि उसलाई सजिलो हुने ठम्याइ छ । चुनावमा मिडियाको प्रस्तुतिलाई लिएर भन्न थालिएको छ, फेक न्युज र पोष्ट ट्रुथको प्रवाह यति तीव्र थियो कि त्यसले पेड न्युजको पुराना सबै कीर्तिमानलाई उछिनिदियो । यसले चुनावमा मिडियाको प्रभाव र त्यसले चुनावी मनोविज्ञानमा पार्ने असरबारे बहस सुरु भएको छ । चुनावी परिणामसँग जोडिएर दुइटा पक्ष सामुन्ने आउँछ । एउटा, उत्तरप्रदेशको चुनावी राजनीतिको तौरतरिका र त्यसमा भाजपाले चालेको खेल जित्ने गोटी र दोस्रो, दिल्लीमा मोदीको उर्लंदो महत्त्वाकांक्षा । उत्तरप्रदेश विजयपश्चात दुई वर्षपछि हुने लोकसभा चुनावतिर आफ्नो दृष्टि रहेको मोदीले प्रस्ट्याएका छन् । जे र जसरी पनि भारतीय राज्यहरूमा भाजपाले क्रमिक रूपमा कब्जा गर्दै गएको छ । त्यसले आउने केन्द्रीय चुनावमार्फत फेरि उसले दिल्लीमा बर्चस्व स्थापित गर्ने पक्का देखिन्छ । त्यसो त भारतीय जनमतले यदाकदा चमत्कार नगरिदिने होइन ।भताभुंगे गोरेटो यतिखेर आफ्नो मेचीमहाकाली राष्ट्रिय अभियानमार्फत नेकपा एमालेले सब कुरो ठिक छ भन्नुको अर्थ आफ्नो सिर्जनाभित्र व्याप्त रहेका असमानतालाई सच्याउने अठोट नभएको मनसाय व्यक्त गर्नु हो । यो संविधानको एउटा स्रष्टा एमाले पनि हो । जसरी भारतमा बडो संगठित तरिकाले भाजपा र उसका नेता प्रधानमन्त्री मोदीले बढोत्तरी पाउँदै गएका छन्, ठिक त्यही तौरतरिका नेपालभित्र एमालेले लिएको देखिन्छ । परिवर्तनका कुरा पनि गर्ने तर यथास्थितिलाई सुमसुम्याउने पनि, परिकल्पित राष्ट्रियताको चौघेरामा सबैलाई उभ्याउन खोज्ने, नयाँ सोसल इन्जिनियरिङ निर्माण गर्ने, आधुनिकताको आवरणमा कट्टरतालाई मलजल दिने, साँच्चीको परिवर्तनसँग पांैठेजोरी खेल्ने जस्ता राजनीतिक विशेषता जुन भाजपामा छ, त्यही यतातिर पनि परिलक्षित हुँदै गएको छ । जब यस प्रकारको राजनीति बलियो भएर देखापर्छ, त्यतिखेर आफ्ना दलभित्रका विभिन्न पहिचानधर्मी नेतृत्वको वफादारी खरिद गरिन्छ । बाहिरबाट झट्ट हेर्दा त्यहाँ सामाजिक विविधता अनुसारको अनुहार देखिन्छन् । तर जो अनुहार त्यहाँ मञ्चमा उदाउन पुगेका छन्, तिनीहरू आफ्नो समुदायको विश्वास जित्नुको साटो शीर्षनेताको आशिर्वाद थाप्न हानाथाप गरिरहेका छन् । यसले भुइँ सतहको उकुसमुकुसलाई साम्य पार्दैन । सत्ताको गणितले सामुदायिक ध्रुवीकरणलाई छेकवार लाउँदैन । उत्तरप्रदेशसँग जोडिएको नेपाली जिल्ला नवलपरासीमा हालै सम्पन्न शाश्वत धाम मन्दिरको उद्घाटन कार्यक्रममा बहालवाला राष्ट्रपति र पूर्वराजाको सहभागिता हुनु र साक्षीमा दिल्लीमा पहुँच भएका आध्यात्मिक गुरु रविशंकरको उपस्थिति आफैंमा अर्थपूर्ण छ । पछिल्ला केही समयदेखिका यी लुकामारी खेलका तौरतरिका अस्वाभाविक र असान्दर्भिक मान्न सकिन्न । यो जगजाहेर भइसकेको दृष्टान्त हो, खड्गप्रसाद शर्मा ओली नेतृत्वको सरकारलाई जोगाउन शाश्वत धामका सौजन्यकर्ता उद्योगी विनोद चौधरीले यिनै गुरुमार्फत दिल्ली परिक्रमा गरेका थिए । धर्म र धनको संगमले जेजस्ता घटनाक्रम बाहिर देखिँदैछन्, त्यसलाई बेवारिसे छाड्न मिल्दैन । राष्ट्र भनेका जनता हुन् भन्ने मान्यतालाई अनुशरण गर्नुको साटो पञ्चहरूको नयाँ संस्करणमा रूपान्तरित भएर पूर्वराजाको भरथेग खोज्न थालिएको छ । २०६३ सालको विद्रोह र त्यसपछिका पुरक मधेस आन्दोलनले समेत राष्ट्रवादको यो नशा उतार्न सकेन ।अल्पमतमा इरोम स्थायी सत्ताको झुठप्रति औंला तेस्र्याउँदा स्वयं प्रश्नकर्ता नै लज्जित हुनुपर्ने तानाबाना लोकतन्त्रमा समेत आश्चर्यजनक तरिकाले माकुराजाल बनाएर बसेको छ । मधेस नेपाल भित्रको अविभाजित अंग हो, त्यहाँ कोही नागरिक हताहत हुँदा त्यो नेपाली मारिएको हो । भारतसँग युद्ध घोषणा गरिएको छैन । सामान्य अवस्थाका सिमानाको निगरानी गर्ने हाम्रो आफ्नै सुरक्षा निकाय छन् । अर्काको सुरक्षाको निकायसँग जुध्न आफैं सामान्य नागरिक जान मिल्छ कि मिल्दैन ? सिमाना प्रबन्धमा के कस्ता रिक्तता छन्, त्यसबारे समग्रतामा विमर्श हुँदैनन् । यही कारण हो कि कोही भारतीय सुरक्षाकर्मीबाट मारिँदा राष्ट्रिय सम्मान पाउँछन्, कसैको वास्ता पनि हुँदैन । राज्य स्वयं चैते हुरीमा भौंतारिएको देखिन्छ । इरोम स्थायी सत्ता विरुद्धको प्रतिरोधको स्वर थिइन् । एजेन्डा तिनको प्राथमिक स्वर थियो, चुनावी राजनीतिले कसरी एजेन्डाको मर्यादालाई भताभुङ्ग पार्छ, त्यो इरोमको नियति हामीकहाँ पनि दोस्रो संविधानसभा निर्वाचनताका देखिएकै हो । चुनावमा पराजित भए पनि जसरी विभिन्न कोणबाट इरोमप्रति सहानुभूति प्रकट भइराखेको छ, त्यसले प्रमाणित गर्ने सत्य के हो भने खुड्किलो चालको बदलावको बाटो नि:सन्देह लामो छ, तर सम्भवत: सबभन्दा कम भताभुङ्गे । नेपालमा यतिखेर राजनीतिमा इरोम अल्पमतमा देखिए पनि त्यो कालान्तरसम्म पराजित हुने छैन ।"
चैत ३ देखि चैत ३ सम्म,"निरंकुश सत्ताको प्रतिरोधमा भक्तपुरमा सर्वसाधारण सडकमा उत्रिसकेका थिए । फागुन ७ प्रजातन्त्र दिवसको सन्दर्भमा प्रशासक, पञ्च र प्रहरीहरू पञ्चर्यालीको शैलीमा तामझामसाथ पंक्तिबद्ध भएर अगाडि बढ्दै गरेका बेला भक्तपुरका जनताले सुकुलढोका, टौमढी र नासमनामा अवरोध गरेका थिए । प्रहरीले तत्कालै प्रदर्शनकारीमाथि थ्री नट थ्री सोझ्याए । लोकतान्त्रिक आन्दोलनका क्रममा पहिलो हताहतको घटना भयो, केहीले सहादत प्राप्त गरे, धेरैको अङ्गभङ्ग भयो । त्यो केवल सुरुवात थियो, सत्ताको निर्मम दमन र जनताको अदम्य साहसको । फागुनभरि नै तत्कालीन सत्ता जनतामाथि आइलाग्यो । तर उक्त आन्दोलन झिल्कोबाट फिलिङ्गो बन्ने क्रममा थियो । एकातिर स्वतन्त्रता, आधारभूत नागरिक अधिकार, लोकतन्त्रको पुन:बहालीको दृढ अभिलाषा अर्कोतिर निरंकुश सत्ताको निर्मम दमनबाट हुनसक्ने थप जनधनको क्षतिलाई रोक्ने जिम्मेवारीबोध । यिनै छटपटीबीच एक जमात बौद्धिक सर्जक उन्मुक्तिको उपायको खोजीमा थिए । मदनकृष्ण श्रेष्ठ, हरिवंश आचार्य, अशेष मल्लसहित थुप्रैले अगुवाइ गरिरहेका थिएभित्री सरसल्लाहका लागि । त्यतिबेला त्यसमा अग्रज कवि केदारमान व्यथित हौस्याउनेमध्ये एक थिए । चैत ३ गते शुक्रबार, २०४६ सालको अपरान्ह । भेला हुने थलो रोजिएको थियो तत्कालीन नेपाल राजकीय प्रज्ञा प्रतिष्ठान, कमलादीको आँगन । प्राज्ञिक जमातका लागि उचित थलो थियो, प्रज्ञा प्रतिष्ठान । तर प्रहरी प्रशासनले त्यसो गर्न अनुमति दिएन । विकल्पमा त्रिचन्द्र कलेजस्थित सरस्वती सदनको चउरमा बसाइँ सर्नुपर्यो ।अग्रज स्रष्टाहरू सत्यमोहन जोशी, कमलमणि दीक्षित (धर्मपत्नी सहित), युद्धप्रसाद मिश्र, कृष्णचन्द्र प्रधान, मोहन कोइराला, धु्रवचन्द्र गौतम, माधवलाल कर्माचार्य, प्रेमबहादुर कंसाकार, डायमन्ड शमशेर राणा, भूवनलाल प्रधान, दुर्गालाल श्रेष्ठ, रमेश विकल, पारिजातदेखि युवा पुस्ताका ठूलो जमात थिए । मंजुल, रामेश, रामकृष्ण दुवाल, अरिम कलाकार, रंगकर्मी, उत्तम नेपाली र अन्य थुप्रै वरिष्ठ रंगकर्मी । चउर छोपिएको थियो । त्यहाँ न राजनीतिको संवाद थियो, न कुनै दल विशेषको सन्देश नै । नि:शब्द, मौन केही थियो भने सांकेतिक रूपमा सबैको मुखमा थियो, कालोपट्टी । सर्वसत्तावादी सत्ताको निर्ममताप्रति विरोध थियो । तर त्यो मौन, नि:शब्दताको पलक्षण पनि तत्कालीन सत्ताका लागि यति कोलाहलपूर्ण भइगयो, सहने क्षमता रहेन । प्रहरीको जत्थाले बलपूर्वक उठाएर पुतलीसडक, बग्गीखानाको चिसो छिंँडीमा कोचारे सबैलाई । ज्ञात भएको कुरा हो, त्यसैको निरन्तरतास्वरुप चार दिनपश्चात अर्थात चैत ७ को अपरान्हको भेला पहलकर्ता फरक थिए, आयोजना स्थल नयाँ थियो, कीर्तिपुर, कलेज अफ एजुकेसनको सभाकक्ष । सयौं दर्शकदीर्घामा उपस्थित थिए, तत्कालीन राजनीतिक परिरिस्थितिप्रति नेपाली बौद्धिक जमातको चासोको रूपमा । डा मथुराप्रसाद श्रेष्ठ अग्रिम नेतृत्वमा हुनुहुन्थ्यो । अनि सहयोद्धा नरहरि आचार्य । त्यस्तै शिक्षा, स्वास्थ्य, कानुन क्षेत्रका बौद्धिक अग्रजहरूको ऐतिहासिक जमघट, जहाँ समवेत स्वरले निरंकुशता, दमनविरुद्ध लोकतन्त्र र नागरिक स्वतन्त्रताका आवाज बुलन्द गरिएको थियो । पछि, सोही सभाकक्षबाट झन्डै सात सयको बौद्धिक जमातको सामुहिक गिरफ्तारी भयो । तर बन्दुकको नाल र नेलको आडमा निरंकुशता टिक्न सकेन । स्रष्टाहरूको मौनता र नि:शब्दका अगाडि ती सब निरीह ठहरिए । बौद्धिक जमातको सचेतनालाई कानुनको साङ्लोले बेर्न भ्याएन । आखिर तिनै सामूहिक सत्प्रयासले आजको परिवर्तनलाई सम्भव तुल्याएको हो । यो सबैमा चेत भएकै कुरा हो । त्यसयता सशस्त्र विद्रोहदेखि शान्तिपूर्ण आन्दोलनको विभिन्न चरण हुँदै नौलो संविधान, नौलो राजनीतिक प्रणाली अनि नौलो राजनीतिक परिस्थितिको परिवेशमा हामी पुगिसकेका छौं । यी परिवर्तनले हामीलाई परिपक्व बनाउनेछ होला भन्ने हाम्रो विश्वास थियो । तर स्थिति त्यस्तो छैन । नयाँ संविधान हाम्रो साझा अनुबन्धनको आधार बन्न अझै सकिरहेको छैन । सबैको अपनत्व छैन, यसमा । यथार्थ हो, सबैलाई समेट्ने क्षमता यसमा छैन । त्यसैले संविधान संशोधनको प्रस्ताव संसदमा तेर्सिएको छ । यस्तोमा बढ्दै गइरहेको संविधानप्रतिकै विमतिसँंगै मुलुकको ठूलो समुदाय मूलप्रवाह भन्दा पृथक रहने खतरा देखिन थालेको छ । यति मात्र होइन, व्यक्तअव्यक्त तरिकाले समुदायसमुदाय बीचको विभाजनको खाडल गहिरिन थालेको छ । विडम्बना एकथरीको राष्ट्रियता तथा सार्वभौमसत्ता रक्षा र राष्ट्रिय एकताको चर्को स्वर अर्कोथरीले यसलाई केवल निषेधको राजनीतिको मोहडाजस्तै अनुभूत गरिरहेको छ । अनि यही बेला विखण्डनका सोचले औचित्य पुष्टि गर्ने नपत्याउनेगरी अवसर पाइरहेका छन् । सारमा, मुलुक अहिले जुन चौबाटोमा उभिएको छ र जुन प्रकारको दुर्घटना हुनसक्ने सन्त्रासको बोध हुनथालेको छ, त्यसलाई रोक्न समयमा उचित पहल नगरिए त्यसपछिको परिणति अकल्पनीय छ । तर प्रश्न, अबको पहलकर्ता को ? प्रश्न अनौठो होइन, अप्ठयारो बनेको छ, अहिले । हो, दलगत राजनीतिक अधिकार हाम्रो आधारभूत चाहना थियो, त्यो अधिकार अहिले संवैधानिक रूपमा प्रत्याभूत छ । आस्था अनुसार कोही कतै, कोही कतै आबद्ध छन् । यो अबको दिनमा नौलो रहेन । यति मात्र होइन, दलसँंगको सामिप्यता र सापेक्षता अहिले व्यक्तिका लागि शक्ति र सुविधा प्राप्त गर्न अनिवार्य बनेको छ । कुनै मुलुकको राजदूत, संस्थानको प्रमुख, आयोगको सदस्य वा अन्य लाभका पदमा नियुक्तिका लागि दलीय निकटता वाञ्छनीय छ । स्रष्टा, सर्जक, रंगकर्मीहरूको अहिलेको दल प्रवेशको भेल त्यसैको प्रतिविम्ब होला । राज्यको चौथो अङ्ग अझ भनौं एउटा प्रभावकारी अंग पत्रकारिता पेसाबाटै तिलाञ्जली दिंँदै दलीय राजनीतिको बाटो लाग्ने हालको अभिलाषा पनि यसको प्रतिरूप हुनसक्छ । स्रष्टाहरू छन्, सर्जकहरू छन्, बौद्धिक जमातको पनि खडेरी लागेको छैन । तर पनि मुलुकले भोगिरहेको यस संकटको अवस्थामा पनि व्यक्तिको दलीय लिप्तताले बोली फुट्दैन, स्वर सुनिँदैन । सत्ता परिवर्तन, आमूल क्रान्ति, बलिदान र त्यागका कुरा त विरानो बन्दै गएको छ । कुनै नेता विशेषको आचारण र भूमिकाप्रति सार्वजनिक रूपमा औंला उठाउन पनि दलीय इतर वा भित्रको अंकगणितीय कुरा निर्णायक हुन्छ । बौद्धिक जगतलाई यिनै रोगले गाँजेको छ । त्यो चैत ३ को दिन बौद्धिक जमात नि:शब्द थियो । तर तिनका स्वर यति बुलन्द थिए कि सत्ताशक्ति टिक्न सकेन । मुख कालोपट्टीले बाँधिएका थिए । तर सबैजना आफ्नो आस्था व्यक्त गर्न निर्बन्ध रहे । आजको चैत ३, बौद्धिक जमात सशब्द छन्, तर तिनका आवाजमा उत्पीडित जनताको बोली छैन, राष्ट्रको स्वर सुनिँदैन । कानुनत: बाँधिएका छैनन् विचार, तर दलीय परिबन्दमा खाँदिएका छन् । चिन्ता छ, सायद यो कहीं कतै दलीय दासताबाट अभिशप्त क्षण त होइन ? अवश्य पनि मुलुकको वर्तमान समस्याबाट विमुक्तिका लागि शुभसंकेत होइन । अर्को चैत ३ को सामुहिक बौद्धिक प्रयास आज राष्ट्रको अहम् माग हो । बौद्धिक समाजको परिचायक भन्नु नै परिवर्तन ल्याउने क्षमता हो । आशा छ, अल्वर्ट आइन्स्टाइनको यस भनाइले नेपाली बौद्धिक जमातलाई फेरि अर्को चैत ३ का लागि झक्झक्याओस् ।"
केमा अल्झियौं त हामी ?,"उतर सहज छैन । हाम्रा नीति बदलिए, तर नियत बदलिएनन् । कानुन बनायौं, नागरिक सबैलाई साक्षर बनाउने प्रयास गर्यौं, तर व्यवहारमा त्यही शिक्षा कानुनी कमजोरीको छिद्रबाट लाभ लिन प्रयोग भयो । हरेक निर्णय व्यक्तिगत लाभका लागि आआफ्नो स्वार्थ अनुकूल गर्ने प्रयास गरियो । यसबाट प्रत्यक्ष लाभान्वित नहुने वर्ग अदालतको ढोका ढकढक्याउन पुगे । यसले गर्दा हाम्रा प्राय:जसो सार्वजनिक निर्णय विवादित बने । हामीले अधिकारको लडाइँ एक्लाएक्लै लडिरह्यौं । महिलाको मुद्दामा महिलाकर्मीहरू मात्र बोल्यौं । मधेसका समस्याको समाधान मधेसीको मात्रै माग हो भन्ने ठान्यौं । दलितहरू बहिस्करणमा पर्दा होस् वा गरिबको बच्चाले खान वा विद्यालय जान नपाउँदा होस्, यस्ता समस्या सबैको साझा कहिल्यै बन्न सकेनन् । एक वर्ग वा क्षेत्रले भोगेको दु:खपीडा अन्य वर्गले कहिल्यै देखेनौं, सुनेनौं र देख्नेसुन्नेले पनि महसुस गरिनेगरी केही गरेनौं । पहँुचमा रहने व्यक्तिले आफ्नै क्षेत्र वा वर्गको लागिमात्र बजेट छुट्याउन उद्यत देखिए । यसरी छुट्टाछुट्टै माग गर्ने र सम्बोधन गर्ने कार्यले समग्र राज्यको सन्तुलित र समावेशी विकास हुन्छ भनी कसरी विश्वास गर्ने ?राजनीतिकर्मीले हिंसा, विरोध र बहिस्कारलाई आफ्नो माग पुरा गराउने माध्यम बनाए । विशिष्टहरूले राज्यको करोडौं रकम खर्च गरी उद्घाटन र आश्वासन वितरणमा मात्र समय खेर फाले । सत्ता टिकाउने नाममा अनावश्यक मागमा सम्झौता भए । नीति, नियम खालि निमुखाका लागिमात्रै बनाइयो । सक्नेले भनसुन, दबाब, प्रभाव तथा त्रासको आधारमा काम लिने प्रवृत्ति बढ्यो । केही फाइदा लिन उद्यत कर्मचारीहरू जुनसुकै सरकार आओस्, राजनीतिक नेतृत्वलाई रिझाएर आकर्षक भनिने कार्यालयमा जान र टिकिरहन उद्यत भैरह्यौं । नीति निर्णय गर्ने र प्रभावशाली मानिएका निकायहरूले कार्यसम्पादनमा आधारित प्रोत्साहनका नाममा आफ्नै सेवासुविधा आफैंले बढायौं । यसो गर्दा सेवा प्रवाह तहका केही कर्मचारीको उत्प्रेरणा खस्किन पुग्यो । कर्मचारीतन्त्रप्रति नागरिकमा केही खराबको व्यवहारबाट समग्रतामै नकारात्मक धारणा बन्न पुग्यो । समाजले सबै कर्मचारीलाई एउटै डालोमा हाली समान रूपले राज्य दोहनको आरोप लगाउँदा इमानदार कर्मचारीमा चरम नैराश्यता छाउन पुग्यो ।निजी तथा व्यापारिक क्षेत्र पनि राजनीतिकर्मी र कर्मचारीको निश्चित झुन्डलाई प्रलोभनमा पारी आफ्नो फाइदाको लागि जेसुकै गर्न उद्यत रहे । अब हामीले बुझ्न र बुझाउन जरुरी छ काम नगरी खानु र अरुमाथि मात्र निर्भर भएर बाँच्नु भनेको बिरामीलाई भेन्टिलेटरमा जीवित राख्नु जस्तै हो । सरकारले सबैभन्दा बढी लगानी गरेको शिक्षाक्षेत्रलाई व्यावहारिक र पेसामुखी बनाउन सकेनौं । रातोदिन काम गरेर दुईछाक खान नपुग्ने वर्ग गरिबीको चपेटामा पिसिरह्यो भने सीमित सम्भ्रान्त समूहले दलाली, चाप्लुसी, डर, धम्की र प्रलोभनको आडमा करोडौं कुम्ल्याइरहेका छन् । फागुनचैतदेखि असारसाउनसम्म सिंहदरबारमा लाग्ने विकासे दलालहरूको भिडलाई हामीले तोड्न सकेनौं । जुनसुकै सरकार र कर्मचारी आए पनि रिझाएर कार्यक्रम पार्नसक्ने क्षमता भएका त्यस्ता एजेन्टहरूले नागरिकबाट पाइपाइ गरेर जम्मा गरेको राजस्व विकासका नाममा आफ्नो पोल्टामा पार्ने प्रवृत्ति कायमै रह्यो । यस्तै ससाना कुरामा हामी आफैले सुधारको कदम नचालेसम्म विकासमा जति ठूला कुरा गरे पनि कुरामै सीमित हुनेछन् ।"
अरूणाचलका कला,"काठमाडौं भारतको अरुणाचल प्रदेश प्राकृतिक मात्रै हैन, सांस्कृतिक रूपमा पनि उत्तिकै भिन्न र सुन्दर मानिन्छ । यही प्रदेशबाट सांस्कृतिक प्रस्तुतिका लागि ५७ कलाकार बुधबार काठमाडौं आइपुगेका छन् । उनीहरूले शुक्रबार र शनिबार नेपाली दर्शकसामु सांस्कृतिक प्रस्तुति दिनेछन् ।नेपालभारत मानव विकास एवं मैत्री संघको निम्तोमा आएका उनीहरूले भृकुटीमण्डपको बगैंचामा शुक्रबार दुई सांस्कृतिक प्रस्तुति दिने संघका सांस्कृतिक विभागका संयोजक सञ्जयबाबु ढकालले जनाए । कार्यक्रममा अरुणाचल प्रदेशको जीवनशैली, संस्कृति र परम्परा समेटिने आठ नृत्य प्रस्तुत हुनेछन् । कलाकार टोलीको नेतृत्व भने भारतनेपाल मानव विकास मैत्री संघ अरुणाञ्चल प्रदेशका अध्यक्ष खान्डु थुँगनले गरेका छन् ।नेपालका तर्फबाट सांस्कृतिक संस्थानले हुडकेली र थारु नृत्य, भारतीय संस्कृतिक केन्द्र र भारतीय दूतावासले दुई नृत्य र उपत्यकाका स्थानीय नेवार समुदायका तर्फबाट एक नेवारी नृत्य प्रस्तुत गर्न लागिएको ढकालले बताए । शनिबार भने रत्नपार्कस्थित शान्ति वाटिकामा कार्यक्रम हुनेछ । दुई देशीय सांस्कृतिक आदानप्रदानका लागि यो कार्यक्रममा अर्थपूर्ण हुने ढकालले दाबी गरे ।"
मञ्चमा पतिपत्नीका कुरा,"काठमाडौं नेपाली समाजमा एउटा पुरातन मान्यता छ पत्नीहरू पतिलाई बढी शंका गर्छन् । धेरैजसो फिल्मदेखि टेलिसिरियलका कथाहरूमा समेत अनावश्यक चियोचर्चो गर्ने, परिवारमा फुट ल्याउनेजस्ता नकारात्मक भूमिकामा एकतर्फी रूपमा महिलालाई उभ्याइएको पाइन्छ । थिएटर मलमा मञ्चन भइरहेको नाटक मान भर्सेज मति ले भने यसलाई चिर्ने प्रयास गरेको छ । अघिल्लोपटक मञ्चित नाटक बेड नं ९९ मा पतिले पत्नीलाई शंंका गरेर अस्पतालको बेडसम्म पुर्याएको सन्दर्भ थियो भने यसपटक मान भर्सेज मति मा पनि उस्तै कथा बुनिएको छ । पारिवारिक कथा समातेको भए पनि नाटकले गम्भीर सामाजिक मुद्दालाई उठान गरेको देखिन्छ । बाहिर कामबाट फर्किंदा घरमा कोही आगन्तुक भेटाएपछि पतिले पत्निमाथि शंकाको यति विषालु नजर फयाँक्छन् कि सपना पनि यी दुईले एकअर्कालाई अविश्वास गर्छन् । यही शंकाको धमिलो पानीमा अरूले खेल खेल्ने प्रयत्न गर्छन् । परिवारभित्रको फरक उमेर, भोगाइ र चाहना बोकेका पात्रको आवेग र विवेकबीचको द्वन्द्वलाई नाटकमा उतारिएको छ ।केदार श्रेष्ठको लेखननिर्देशन रहेको नाटकको अर्को पक्ष भारतीय टेलिसिरियलले नेपाली महिलाहरूमाथि परेको प्रभाव चित्रण हो । विश्वासमा बाँधिएको सम्बन्धको डोरी सामान्य परिस्थितिको हिर्काइबाट मात्रै पनि चुँडिन सक्छ भन्ने सन्देश नाटकमा छ, उनले भने, पतिपत्नीलाई एउटै रथका दुई पांग्रा भनिए पनि आवेगले विवेकलाई छोपेर रथका पांग्राहरू फुस्किने र विश्वास टुट्ने कटु यथार्थ अहिलेको समाजले भोगिरहेकै छ । यही यथार्थलाई नाटकमा बुनेको हुँ । बाहय समाज र सम्बन्धलाई सुनेर एकअर्कालाई शंका गर्ने प्रवृत्तिप्रति पनि नाटकमा चोटिलो व्यंग्य गरेको छ । नाटकमा आकाश मगर, प्रेमवर्ष खड्काका साथमा कुशल पाण्डे, सवीर चुरौटे, शारदा अधिकारी, रोजिना श्रेष्ठ, रोशसन सुवेदीले अभिनय गरेका छन् । निर्देशक श्रेष्ठ स्वयंले मञ्च परिकल्पना गरेका हुन् । घनश्याम श्रेष्ठको प्रकाश परिकल्पना र टाइमिङ चुस्त लाग्छ । अघिल्लो वर्ष नाकाबन्दीको बेला यो नाटक मञ्चनमा ल्याइएको थियो । यसपटक पुन: मञ्चन गरिएको हो ।नाटक शनिबारसम्म मञ्चन हुनेछ ।"
स्मृति परिषद्मा नयाँ,"काठमाडौं वासु शशी स्मृति परिषद्मा वरिष्ठ साहित्यकारसंगीतकार गणेश रसिकको अध्यक्षतामा नयाँ कार्य समिति आएको छ । उपाध्यक्षमा हिरण्यकुमारी पाठक, सचिवमा प्रद्युम्न जोशी, कोषाध्यक्षमा श्याम प्रधान छन् भने सदस्यहरूमा ध्रुव मधिकर्मी, रमेश रेग्मी र नीना जोशी छन् । परिषद् सल्लाहकारमा वरिष्ठ कवि कालीप्रसाद रिजाल, साहित्यकार डा कुमारबहादुर जोशी, गायक योगेश वैद्य तथा संरक्षकमा श्रीमती जुलुम वैद्य रहेका छन् । विज्ञप्तिअनुसार, परिषद्ले आगामी चैत १३ गते वरिष्ठ कविनाटककार वासु शशीको ८१ औँ जन्मजयन्तीे अवसर पारेर कवि गोष्ठीको आयोजना गर्ने भएको छ । २०५० मा स्थापित परिषद्ले हालसम्म डेढ दर्जन स्रष्टालाई पुरस्कृत र एक दर्जन स्रष्टालाई सम्मानित गरिसकेको छ ।"
विवादित चित्र,"काठमाडौं पुतलीको भेषमा कुमारी उडिरहेकी छन् । उनकै शिरमाथि चित्रकार आदित्य अर्यालले राता अक्षरमा रेप मी लेखिदिए । प्रदर्शनीमा उनले युवा पुस्ताबाट राम्रै प्रतिक्रिया पाइरहेका थिए । केही पाका दर्शकले चाहिँ उनलाई रेप मी शब्द मेट्न आग्रह पनि गरे । आदित्यले मानेनन् । प्रदर्शनीको भोलिपल्ट ग्यालरी आउँदा चित्रमा रेप मी मेटिएको थियो । आदित्य फेरि तिनै शब्द लेखेर घर फर्किए । भोलिपल्ट आउँदा शब्द मात्रै होइन, चित्र नै सेतो रंगले पोतिएको थियो ।कसले गर्यो थाहै पाइनँ, तीन वर्षअघिको चित्र प्रदर्शनी सम्झिँदै आदित्य भन्छन्, दर्शकले अलि फराकिलो ढंगले चित्र नबुझिदिँदा विवादमा परेको जस्तो लाग्छ । आदित्यले आफ्नो चित्र कसैको आस्थाको आलोचना नभई कुनै युवतीको यौनशोषण गर्दा जीवित देवी कुमारीलाई अपमान गरेसरहको पाप लाग्ने भावमा चित्र कोरेको बताए ।कलाको समसामयिक शैली पछयाउन चाहने युवा पुस्ताले यस्ता थुप्रै विवाद खेप्दै आएका छन् । विवादमा परेका अर्का युवा कलाकार हुन्, बालकृष्ण वनमाला । भक्तपुरवासी उनी नेवार संस्कृतिमा हुर्किए । उनले आफ्नै संस्कृतिभित्र कतिपय राम्रासँगै नराम्रा संस्कार पनि पाएका छन् । उनी संस्कृतिको पक्षपाती नै हुन्, तर संस्कृतिमा सुधार गर्नुपर्ने केही पक्षलाई कला अभिव्यक्तिमार्फत उनले उठाए । आजु थिममा उनले भगवान्का नाममा बालअधिकार हनन नगर्न आग्रह गरेका थिए भक्तपुरको नवदुर्गा पूजामा देउताको रूपमा ससाना बालकलाई पनि राखिने संस्कृतिमा सुधार हुनुपर्छ भन्ने मेरो मान्यता थियो, उनले भने, एक वर्षसम्म बालबच्चालाई भगवानै जस्तो जीवनशैली अपनाउन लाउँदा उनीहरूको इच्छा र चाहना के छ भन्नेतिर कसैको ध्यान पुगेको देखिएन । त्यही भएर चित्रमा उनीहरूको मनोविज्ञान उतारेको थिएँ । चित्रहरूमा उनले भगवान्ले बाइक चढेको, झोला बोकेर स्कुल गएको, फुटबल खेलेको जस्ता आकृति उतारेका थिए । चित्रहरूको विवाद परे पनि बालकृष्णलाई चाहिँ फाइदा नै भयो । प्रदर्शनी क्रममै सबै चित्र बिक्री भए, उनले भने । समाजको सकारात्मक रूपान्तरणका कलामार्फत यस्तो अभियान नै चलाउनुपर्ने उनको धारणा छ ।यस्तै धारणा राख्छन् चित्रकार मनीष हरिजन पनि । केही वर्षअघि उनको सुपरकाली शीर्षकको चित्र ठूलो विवादमा पर्यो । सुपर हिरो मात्रै ? सुपर त महिला पनि हुन सक्छन् भन्ने अर्थमा मनीषले चित्र बनाएका थिए । गोरो र चिटिक्क परेको मान्छेलाई मात्रै सुपर देख्ने सामाजिक मनोविज्ञानविरुद्ध उनले देवी आकृतिमा सुपरकाली कोरेको बताए । प्रस्तुतिमा केही अश्लीलता झल्किएको आरोप यो चित्रमाथि लाग्यो । यता चित्रकार कपिलमणि दीक्षितहरूको एउटा समूह नै छ, न्युड आर्ट कोर्ने र प्रदर्शनी गर्ने । अमेरिकाबाट न्युड आर्ट नै पढेर आएका उनले थुप्रै ठाउँमा आफ्नो कलाबारे प्रस्टयाउनुसमेत परेको छ । न्युड आर्ट र नाङ्गो आर्ट फरक कुरा हो, उनले भने । उनका अनुसार न्युड आर्ट भनेको नाङ्गो आर्ट हैन । पश्चिमा दुनियाँमा यस्तो विवाद धेरैअघि टुंगिएको हो । मोडललाई प्रत्यक्ष राखेर शरीरलाई न्युडमा उतार्ने उनले धेरैपटक प्रत्यक्ष वा अप्रत्यक्ष विवाद खेपेका छन् । यद्यपि न्यु आर्टबाटै उनले केही समयअघि मात्रै अस्ट्रेलियामा पिपुल च्वाइस अवार्डसमेत पाए ।हामीकहाँ चलिरहेको परम्पराभन्दा फरक बाटो रोज्नेले निकै चुनौती खेप्नुपर्ने हुन्छ, कपिलले भने, कला मात्रै हैन, अरू क्षेत्रमा पनि यस्तै छ । तन्नेरी पुस्ता एकातिर चित्रकलालाई अभिव्यक्ति स्वतन्त्रताको आधारमा खुलेर क्यानभास रंगाउन चाहन्छन् भने अर्कोतर्फ परम्परागत सामाजिक दायराबाट बाहिरिँदा समस्या झेल्नुपरेको छ । कला समीक्षक एवं सिद्धार्थ आर्ट ग्यालरीकी अध्यक्ष संगीता थापाका अनुसार कलामा विवाद आउनु भनेको समाज अझै पनि चेतनशील हुन नसकेको संकेत हो ।कला समीक्षक रमेश खनाल पनि सिर्जनामा कुनै अंकुश लगाउन नहुने सोच राख्छन् । यसो भन्दैमा कलाकारले नैतिक दायराचाहिँ नाघ्नुहुन्न, उनी भन्छन्, कतिपयले सस्तो चर्चा पाउन पनि जे पनि गरिरहेका हुन्छन्, योचाहिँ राम्रो हैन ।"
बलिउडका घनिष्ठ,"रणवीर सिंह र अर्जुन कपुरलाई बलिउडका बेस्ट बडिज मानिन्छ । यी दुईको मित्रता यति प्रगाढ छ, उनीहरूले एकअर्कासँग कुरा नगरेको दिन हुँदैन । गुन्डे का यी दाजुभाइलाई स्क्रिनमा समेत खुब रुचाइन्छ । रणवीरले एउटा भारतीय पत्रिकासँग भनेका थिए, हामी जथाभावी कुरासमेत गर्छौं । अनि वाहियात म्यासेजहरू आदनप्रदान गर्दै मरीमरी हाँस्छौं । रणवीर र अर्जुन बेलाबखत एकअर्काको खुलेर प्रशंसा गरिरहेका हुन्छन् । रणवीरका अनुसार अर्जुन धेरै कुरा जान्दछन्, हँसिला र ज्ञानी छन् । अर्जुन यति चित्ताकर्षक छन्, गफ गर्न थालेपछि छुट्टिनै मन लाग्दैन रे । उनी कोठामा छिरेपछि हजार वाटको बत्ती बालेझैं गरी माहोल चम्किन्छ, रणवीरले भने, उनी वास्तवमै गज्जब मान्छे हुन् । आफूहरूबीच धेरै कुरामा समानता भएकाले बात मार्ने विषयको कहिल्यै खडेरी नपर्ने उनले बताए । अर्जुनलाई भने आफूहरूले मित्रताको नाता जोगाइराख्न सकेकामा गर्व लाग्छ । व्यावसायिकताका नाममा सम्बन्धहरू सतही हुने फिल्मी जगत्मा आफूहरू उदाहरण बन्न खोजेको उनले बताएका छन् । हामी दुई जना उस्तैउस्तै छौं, उनले भने, र, फरक पनि छौं । यद्यपि, हाम्रो बोन्डिङ अचम्म खालको छ । कामबाहेक अरू कुरामा पनि हामी मिल्छौं । त्यसैले हाम्रो सम्बन्ध दह्रो बनेको हो ।एकअर्काको कामको सराहना गर्ने बानी त छँदै छ, उनीहरू व्यक्तिका रूपमा पनि एकअर्काको सम्मान गर्छन् । हाम्रो व्यक्तित्व बिलकुल भिन्न छ, अर्जुनले भने, तर, रुचि खुब मिल्छ । उनलाई जुन प्रकारको सिनेमा मन पर्छ, मलाई पनि त्यस्तै मन पर्छ । उनका र मेरा रुचिहरू उही छन् । दुई फरक व्यक्ति कतिसम्म समान हुन्छन् भन्ने कुरा हामीलाई हेरे थाहा पाइन्छ । फिल्म क्षेत्रमा आउनुअघि नै उनीहरू राम्रा साथी थिए । गुन्डे को सहकार्यपछि दुईबीचको सम्बन्ध थप मौलायो । अर्जुनका काका अनिल कपुरका कारण पनि उनीहरूको निकटता बढेको बताइन्छ । रणवीर अनिलका ठूला प्रशंसक हुन् । दुवै भतिज पुस्ता अनिलको नक्कल गरिहिँड्छन् । कतिपय कार्यक्रममा उनीहरू एकसाथ एमसी गरिरहेका देखिन्छन् । मित्रताको जति चर्चा गरे पनि बलिउडमा सम्बन्ध टिकाउन निकै मुस्किल पर्छ । रणवीर र अर्जुनबीच पनि एकताका फाटो आइसकेको थियो । रणवीरकी तत्कालीन गर्लफ्रेन्ड अनुष्का शर्माका कारण उनीहरूको ब्रोमान्स झन्डै टुटयो । लुटेरा फिल्मको छायांकनका क्रममा रणवीर सोनाक्षी सिन्हासँग नजिक भएका थिए । त्यही बेला अनुष्का अर्जुनसँग समय बिताउन थालिन् । रणवीर भाउन्निए ।त्यो बेला रणवीरअर्जुनले एकसाथ सुटिङ गर्न समेत नमानेको हल्ला बलिउडमा फैलेको थियो । तर, यस्ता कुराहरू प्रायोजित भएको अर्जुनको दाबी छ । उनले आफूहरूबीच फाटो ल्याउन खोज्ने धेरै भएकाले जे पायो त्यही कुरा बाहिर आउने गरेको बताएका छन् । हामीबीच मनमुटाव भएको कुरा हामीलाई नै थाहा छैन, रणवीरकै पार्टीमा भेटिएका बेला अर्जुनले भनेका थिए, मैले उनलाई चिनेको वर्षौं भइसक्यो । फिल्म सफल भएका बेला उनी कहिलेकाहीं मेरै घरमा आएर पार्टी गर्छन् । हामीबीच शीतयुद्ध चल्ने कुरै भएन ।रणवीरले पनि अर्जुनकै बोली दोहोर्याउने गरेका छन् । आफूहरूबीच झगडा गर्नुपर्ने कुनै कारण नभएको उनको भनाइ छ ।"
अमेरिकामा नेपाली पाठयपुस्तक,"काठमाडौं अमेरिकाको मिनिसोटा राज्यमा वैद्धिक धर्म समाजले ज्येष्ठ नागरिक सम्मान तथा पाठयपुस्तक विमोचन गरिएको छ । सेन्ट पलमा आयोजित कार्यक्रममा समितिका सल्लाहकार तथा वरिष्ठ मनोचिकित्सक डा छविलाल शर्मा तिम्सिना, मिनिसोटा राज्यका सिनेटर फंग हावज तथा डा लक्ष्मीनारायण ढकालले खिम खतिवडा लिखित पाठयपुस्तक हाम्रो नेपालीभाषा, भाग १ को लोकार्पण गरे । मिनिसोटामा बसोबासरत भुटानीअमेरिकी ज्येष्ठ नागरिकहरूलाई सम्मान पनि गरियो । २०३० वर्षपछि अमेरिकामा नेपाली भाषा हराउने देखेर आफूले पाठयपुस्तक लेखेको खतिवडाले बताए । तेस्रो मुलुकमा बसोबास गर्ने भुटानी अमेरिकी वा अन्य नेपाली समाजका हजुरबुबा र नाति पुस्ताबीच बोलचाल बन्द हुने अवस्था छ, पहिलो पिँढीलाई अंग्रेजी आउँदैन अनि तेस्रो पिँढीलाई नेपाली, उनले भने, त्यस्तो नहोस् भन्नलाई मैले यो किताब लेखेको हुँ । सिनेटर हावजले नेपाली भाषा, साहित्य र संस्कृतिको संरक्षणसम्वर्धन गर्न राज्यका तर्फबाट आफूले सक्दो सहयोग गर्ने आश्वासन दिए । डा ढकाल, क्रिस्टिना राबर्टसन, डा माइकम्याक्कलन, मेनुका भण्डारी, खेम पोखरेल, राकेश काफ्ले, पद्मलाल ढकाल, पं उपेन्द्र प्याकुरेल, श्रीमती सीता कोइरालाले पनि आफ्ना धारणा राखेको विज्ञप्तिमा उल्लेख छ ।हामीले नै नानीहरूलाई भाषा, संस्कृति र संस्कार सिकाएनौं भने भोलि हाम्रो अस्तित्व कहीँ पनि रहँदैन, डा शर्माले भने । होलीको अवसर पारेर गरिएको कार्यक्रममा कुशल पौडेल, विनोद श्रेष्ठ, सुमन दाहाललगायतले गीत र बालबालिकाले नाच प्रस्तुत गरेका थिए ।"
शम्भुकुमारको यात्राकाव्य,"काठमाडौं कवि शम्भुकुमार मिलन आँखामा जापान : मनमा नेपाल सहित आएका छन् । यो उनको यात्राकाव्य कृति हो ।नेपाली भाषा, साहित्य, गीत र संगीतका क्षेत्रमा आधा दशकदेखि सक्रिय मिलनले सन् २०१५ मा गरेको जापान भ्रमणका अनुभवहरू यात्राकाव्यमा समेटेका छन् । उनले कृतिमा मुलुकबाहिर नेपाली भाषा, साहित्य र संस्कृतिको जर्गेनाका लागि भइरहेको क्रियाकलापको पनि सन्दर्भ उठाएका छन् । मिलनका यसअघि सौगात र अस्तित्व गरी दुई गीतिसंग्रह, यात्रा, धोको र जीजिविषा गरी तीन कविता संग्रह, तिम्रो सहरमा र पत्थरको मुटु गरी दुई गजल संग्रह तथा निर्मला खण्डकाव्य प्रकाशित छन् ।"
टर्कीनेदरल्यान्ड सम्बन्ध झन् चिसियो,अंकारा टर्कीका राष्ट्रपति रेसेप तैयिप इर्दोगानले बोस्नियामा सन् १९९५ मा भएको मुस्लिम नरसंहारमा नेदरल्याण्ड जिम्मेवार भएको अभिव्यक्ति दिएपछि दुई देशबीचको सम्बन्ध झन् चिसिएको छ । राजधानी अंकारामा बोल्दै इर्दोगानले नेदरल्यान्डले चाहेको भए १९९५ मा बोस्नियाली र सर्बियालीबीचको दंगामा ८ हजार बोस्नियाली मुस्लिमहरू मारिनबाट बच्न सक्ने बताए । त्यससमय डच शान्तिसेनाहरू दंगाग्रस्त क्षेत्रमा खटिएको भए पनि नरसंहार रोक्न कुनै पहल नगरेको उनको आरोप छ । टर्कीका नेताहरूलाई राजनीतिक र्यालीमा सहभागी हुन नेदरल्यान्ड सरकारले रोक लगाएपछि चिसिएको दुई देशबीचको सम्बन्ध इर्दोगानको यो अभिव्यक्तिले झन् तनावपूर्ण भएको छ । नेदरल्यान्डले टर्कीका विदेशमन्त्री मेब्लुत क्यावुसोग्लुलाई रोटेरडयाममा हुने राजनीतिक र्यालीमा सहभागी हुनबाट रोकेको थियो । त्यस्तै टर्कीका परिवार मामिला मन्त्री फत्मा बेतुल सायन कायालाई पनि नेदरल्यान्डले देशनिकाला गरेको थियो । उता डच प्रधानमन्त्रीे मार्क रटले प्रतिक्रिया दिँदै इर्दाेगानले इतिहासलाई गलत ढंगले व्याख्या गरेको प्रतिक्रिया दिएका छन् । रटले डच टेलिभिजन आरटीएललाई अन्तरवार्ता दिँदै इर्दाेगानले सबै खालका सीमा तोडेर अभिव्यक्ति दिएको र आफूहरू त्यस हदसम्म झर्न नसक्ने बताएका छन् । आफ्नो देशका दुई मन्त्रीहरूलाई नेदरल्यान्डमा गरिएको दुव्र्यवहारको विरोधमा टर्कीमा हिंसात्मक घटना भड्कएका छन् भने इर्दाेगानले वर्तमान डच सरकारलाई नाजीहरूसँग तुलनासमेत गरेका छन् । दोस्रो विश्वयुद्धताका नाजी शासनका बेला नेदरल्यान्डले पनि दुई लाखभन्दा बढी नागरिक गुमाएकाले इर्दोगानले माफी माग्नुपर्ने डच प्रधानमन्त्री मार्क रटले बताएका छन् । दुई देशबीचको बढ्दो तनावका कारण टर्कीेले युरोपेली युनियनको आप्रवासी योजनाबाट हात झिक्न सक्ने संकेत देखिएको छ । नेदरल्यान्डमा आमचुनाव हुँदै गर्दा दुई देशबीचको सम्बन्धमा समस्या आएकाले यसैलाई आधार बनाएर पार्टी फर फ्रिडम बाट राष्ट्रपति पदका उम्मेदवार गिर्ट वाइल्डर्सले फाइदा लिन सक्ने देखिएको छ ।
"स्वर्गीय वीरेन्द्रका सहपाठीले भनेनेपाल सुन्दर छ, घुम्न जानू","लन्डन नेपाल तथा बेलायतबीच कूटनीतिक सम्बन्ध कायम भएको दुई सय वर्ष पूरा भएको अवसरमा नेपाली दूतावासले सप्ताहव्यापी कार्यक्रम सुरु गरेको छ । तत्कालीन राजा वीरेन्द्रका सहपाठी प्रिन्स रिचार्ड (डयुक अफ ग्लस्टर) लाई प्रमुख अतिथि बनाइएको उक्त कार्यक्रम बुधबारदेखि सुरु भएको हो । रिचार्डले इटन कलेजमा स्वर्गीय राजा वीरेन्द्र आफ्नो सहपाठी भएको स्मरण गर्दै उनको राज्यारोहणमा आफू नेपाल गएर पदयात्रा गरेको स्मरण गरेका थिए । उनले नेपाल अत्यन्त सुन्दर मुलुक भएकाले त्यहाँ घुम्न जाँदा छुट्टै आनन्द आउने उल्लेख गर्दै नेपालीहरू अत्यन्त सहृदयी भएको बताए । रिचार्डले मित्रतालाई सृदृढ पार्न बेलायतले नेपाललाई सहयोग दिँदै आएको पनि बताए ।ब्रिटिस विदेश मन्त्रालयका स्थायी उपसचिव साइमन म्याकडोनेलले भूकम्पपछि नेपालमा राहत तथा पुनर्निर्माणमा बेलायतले १४ करोड पाउन्ड सहयोग प्रदान गरेको जनाए । उनले दुवै देशबीचको सम्बन्ध आउँदो २ सय वर्षसम्म पनि फस्टाउने विश्वास व्यक्त गरे । कार्यक्रममा बोल्दै राजदूत दुर्गाबहादुर सुवेदीले नेपालीहरूको मनमा बेलायतको विशेष स्थान रहेको बताए । गोर्खा सैनिक भर्ती दुवै मुलुकबीच सम्बन्धको सबभन्दा बलियो कडी हो भन्दै उनले दुइटा विश्वयुद्धमा झन्डै ४३ हजार गोर्खालीले ज्यान गुमाएको स्मरण गरे । उनले नेपालमा पूर्वाधार, स्वास्थ्य, शिक्षा तथा दूरसञ्चारजस्ता क्षेत्रमा बेलायतले गरेको सहयोग निकै महत्त्वपूर्ण रहेको समेत बताए ।कांग्रेस सांसद आरजु देउवाले नेपालले दौत्य सम्बन्ध कायम गरेको पहिलो मुलुक बेलायत भएको स्मरण गर्दै गोर्खाली सैनिकहरूको बलिदानले दुवै मुलुकबीचको सम्बन्ध अरू गहिरो भएको बताइन् । नेपालको संविधानमा महिला सशक्तीकरण तथा लैंगिक समानताप्रति बलियो प्रतिबद्धता रहेको बताउँदै उनले नेपालमा लोकतन्त्र, मानव अधिकारको संरक्षण, मातृ तथा शिशु स्वास्थ्यजस्ता क्षेत्रमा बेलायतले गरेको सहयोगको प्रशंसा पनि गरिन् ।सप्ताहव्यापी कार्यक्रमअन्तर्गत बुधबार नेपाली पर्यटन महोत्सव, तस्बिर र कला प्रदर्शनी गरिएको थियो । त्यसैगरी, तेस्रो दिन नेपाल र बेलायत सम्बन्धसम्बन्धी बौद्धिक अन्तरक्रिया, चौथो दिन नेपाली साहित्यिक महोत्सव तथा पुस्तक प्रदर्शनी, पाँचौं दिन नेपाली संगीत र खाना महोत्सव, छैटौं दिन व्यापार र लगानी महोत्सव एवं सातौं दिन २० मार्चमा समापन विशेष समारोह र भिक्टोरिया क्रस विजेता १३ भूपू गोर्खाहरूको तस्बिर अनावरण कार्यक्रम गरिने दूतावासले जनाएको छ ।"
२५० भन्दा बढी मानव खप्पर भेटिए,मेक्सिको सिटी मध्य मेक्सिकोमा एउटा सामूहिक चिहानमा २ सय ५० भन्दाबढी मानव खप्पर भेटिएका छन् । उक्त खप्परहरू लागूऔषध ओसारपसार गर्ने समूहहरूबाट पीडित भएकाहरूको हुन सक्ने आशंका गरिएको छ । भेराक्रुज राज्यका महान्यायाधिवक्ता जोर्गे विन्केलरले उक्त चिहान मेक्सिकोकै ठूलो हुन सक्ने बताएका छन् । ती मानव खप्पर मेक्सिकोमा वर्षौंदेखि चलेको संगठित अपराधमा मारिनेहरूको भएको बताइएको छ ।
आत्मघाती आक्रमणमा २५ को मृत्यु,दमास्कस सिरियाको राजधानी दमास्कसस्थित मुख्य अदालतमा आत्मघाती बम विस्फोट हुँदा कम्तीमा २५ जनाको मृत्यु भएको छ । सौक अल हमिदिया बजारसँगै रहेको प्यालेस अफ जस्टिसमा आक्रमणकारी पस्न खोज्ने क्रममा प्रहरीले रोकेपछि आत्मघाती बम विस्फोट भएको थियो । आक्रमणको कुनै पनि समूहले जिम्मा लिएको छैन ।
गाउँपालिकाले ल्यायो खुसी,"रूपा गाउँपालिका (कास्की) रूपाकोट फालभञ्ज्याङका बाबुराम परियार कपडा सिलाउने कामै छाडेर बुधबार दिनभर गाउँपालिकाको कार्यसञ्चालन तथा प्रारम्भ कार्यक्रममा बसे । आज महत्त्वपूर्ण दिन भएकाले आएको हुँ, उनले भने, काम त भोलि गरे पनि भयो । अब राजनीतिक स्थायित्व कायम भई सक्षम व्यक्ति चुनिएर गाउँ विकास हुनेमा उनी विश्वस्त छन् ।अञ्जु गुरुङलाई पनि होटलमा चिया, नास्ता बेच्न भ्याइनभ्याइ थियो । यसभन्दा बढी उनी गाउँमै सरकारी सेवा सुविधा आएको भन्दै खुसी देखिन्थिन् । गाविसबाट गाउँपालिका भएको बारे धेरै कुरा थाहा नभए पनि अब सानोतिनो सरकारी कामका लागि दिनभर लगाएर पोखरा जानुपर्ने अवस्था अन्त्य हुनेमा उनी ढुक्क थिइन् । हामी गाम्लेका लागि योभन्दा ठूलो खुसी के हुन सक्छ, उनले भनिन्, गाउँको विकास भएर धेरै सेवासुविधा थपिए हाम्रा लागि अवसर भयो । सिंहदरबारमा बसेर गरिने विकास निर्माणको खाका गाउँमै हुने भन्दै स्थानीय दंग देखिन्छन् । अब राजनीतिक स्थिरता, संक्रमणकाल अन्त्यसँगै स्थानीय तहको निर्वाचनबाट सक्षम जनप्रतिनिधि आई गाउँको विकास गरिदिए हुन्थ्यो भन्ने उनीहरूलाई लागेको छ । गाउँमा सहज सडक, खानेपानी, स्कुल क्याम्पस लगायत आधारभूत आवश्यकता परिपूर्ति भए बसाइँसराइ रोकिने खनालको विश्वास छ । पानीकै अभावका कारण पोखरा तथा लेखनाथमा बसाइँ सरेका १० परिवार यतिबेला गाउँमै फिर्ता भएको उनले बताए । लिफ्टिङ प्रणालीबाट गाउँमा पानी ल्याउनसाथ बसाइँ सरेका फिर्ता भए, उनले भने, अब सरकारी सेवासुविधा गाउँमै आउने र अन्य पूर्वाधार पनि विकास भए कसैले गाउँ छाड्दैनथे । स्थानीयले गाउँपालिकाले कृषिलाई व्यवसायीकरण, वनबाट मनग्गे आम्दानी र पर्यटकीय सम्भावनाको उजागर गर्दै शिक्षा र स्वास्थ्यमा जोड दिनुपर्ने बताए । अब विकासमा राजनीतिक भागबन्डा र खिचातानी नगर्न दलहरूसमक्ष अनुरोध पनि गरे । रूपातालबाट रूपा गाउँपालिका नामकरण गरिएकाले त्यसबाट पर्यटकीय लाभ लिनुपर्ने उनीहरूको भनाइ छ । कार्यक्रममा स्थानीय विकास अधिकारी बलराम ढकालले स्थानीय स्रोतसाधनको अधिकतम पहिचान र उपयोग गर्न सुझाए ।"
पूर्वाधार अभाव,"स्याङ्जा आँधीखोला गाउँपालिकाको कार्यालय साबिक सेतीदोभान गाविस भवनमा सञ्चालनमा आएको छ । तर, न पर्याप्त कुर्सीटेबुल छन्, न त दरबन्दीअनुसारका कार्यालय कोठा ।आवश्यकतानुसार भौतिक पूर्वधार नहँुदा सेवा प्रवाहले गति लिन केही समय लाग्ने देखिएको छ । स्थानीय भुवानीप्रसाद ढकालका अनुसार साबिक गाविस भवन एक तलाको मात्रै थियो । अब गाउँपालिकाको केन्द्र भएपछि थप सेवासुविधा दिनुपर्दा संरचनासँगै फर्निचर र प्रविधिको पनि अभाव छ । स्थानीय विकास अधिकारी विश्वप्रकाश अर्यालले कार्यालय व्यवस्थापनका लागि बजेट आउन बाँकी रहेकाले उधारोमा सामान ल्याएर भए पनि कार्यालयको कामकाज सञ्चालन गर्न आदेश दिएको बताए । उनले भने, बजेट आउँदै गर्छ, हामीले जेजस्तो पूर्वाधार छन्, त्यसैमा कार्यालय खोलेर सेवा प्रवाह सुचारु गरौं भनेका छौं । नागरिकता वितरण सुरु पाल्पा जिल्ला प्रशासन कार्यालयले बुधबार नयाँ सफ्टवेयरबाट दुईवटा नागरिकता वितरण गरेको छ । स्थानीय तह पुन:संरचना अनुसार तानसेन५ (साबिक तानसेन१२ ) र तानसेन११ (साबिक बन्दीपोखरा४) का दुई जनाले बुधबार नागरिकता लिए । शुक्रबारदेखि मंगलबारसम्म नागरिकता वितरण हुन सकेको थिएन । अन्य गाउँपालिकाबाट भने अहिलेसम्म सिफारिस नआएको जिल्ला प्रशासन कार्यालयका प्रशासकीय अधिकृत ताराप्रसाद घिमिरेले बताए ।"
राजमार्ग अवरोध,सिरहा सुखीपुर नगरपालिकालाई गाउँपालिकामा परिणत गरेको विरोधमा सुखीपुरवासीले बुधबार धनगढीमाई खण्डमा राजमार्ग अवरोध गरेका छन् । सुखीपुर नगरपालिका बचाऊ संघर्ष समितिको नेतृत्वमा मध्याह्न १२ बजेदेखि २ घण्टा राजमार्ग अवरुद्ध रह्यो । अवरोधका कारण लामो र छोटो दूरीका सवारी साधन धनगढीमाई क्षेत्रमा रोकिएका थिए । उनीहरूले आइतबारदेखि नै सुखीपुर गाउँपालिका कार्यालयमा तालाबन्दी गर्दा काम प्रभावित भएको छ ।
गाउँपालिकामा ताला,"धादिङ ज्वालामुखी र सिद्धलेक गाउँपालिकाको केन्द्र निर्धारण विवादमा तानिएको छ । दुवै केन्द्र अपायक परेका भन्दै स्थानीयले विरोध जनाएका छन् । सिद्धलेकको केन्द्र सलाङ, कमलाबारीमा कार्यालय उद्घाटन गरिए पनि विप्लव माओवादीका कार्यकर्ताले ताला लगाइदिएका छन् ।"
छापसाइनबोर्ड खोसियो,"बझाङ दक्षिणी भेगमा पर्ने बुंगल नगरपालिका कार्यालय उद्घाटन गर्न गएका कार्यकारी प्रमुखबाट स्थानीयले छाप र साइनबोर्ड खोसेका छन् । नगरपालिकाको केन्द्र आफूहरूलाई पायक नपरेको भन्दै साबिक पीपलकोट गाविसका स्थानीयले कार्यकारी प्रमुख धर्मराज उपाध्यायबाट छाप र साइनबोर्ड खोसेका हुन् । बुंगल नगरपालिकाको केन्द्र स्थानीय तह पुन:संरचना आयोगले खिरातडी गाविसको बिजगडालाई तोकेपछि माथिल्लो भेगमा रहेका साबिकका पीपलकोट, कफलसेरी र देउलीकोट गाविसका बासिन्दाले अवरोध गरेका हुन् । उनीहरूले नगरपालिकाको केन्द्र पीपलकोटको झापामा हुनुपर्ने माग राख्दै आएका थिए ।"
सीमांकन विरोधमा प्रदर्शन,महोत्तरी नयाँ सीमांकनमा सरपल्लो गाविसलाई मनरा गाउँपालिकामा समायोजन गरिएको भन्दै स्थानीय विरोधमा उत्रेका छन् । उनीहरूले बुधबार जिल्ला प्रशासनअगाडि प्रदर्शन गर्नुका साथै प्रजिअलाई ज्ञापनपत्र बुझाए । बलवा गाउँपालिकामा समायोजन गर्न स्थानीयको माग छ । पूर्ववडाध्यक्ष रामदरेश ठाकुरका अनुसार टाँसिएरै रहेको बलवा गाउँपालिका छाडेर ७ किमि दूरीको मनरामा गाभिएपछि आन्दोलनमा उत्रनुपरेको बताए । प्रजिअ वीरेन्द्रकुमार यादवले भने यसबारे आफूलाई आधिकारिक जानकारी नभएको प्रतिक्रिया दिए ।
कर्मचारी गाउँ पुगेनन्,"भोजपुर जिल्लामा अझै पनि अधिकांश कर्मचारी गाउँ पुगेका छैनन् । जिल्ला समन्वय समितिले तत्कालका लागि कार्यकारी अधिकृत तोकेर खटाउने भनी फागुन ३० मा गरेको निर्णय कार्यान्वयन हुन सकेको छैन । कार्यालय व्यवस्थापनका लागि कार्यालय सहयोगी बिदामा बसेको, गाडीको पालो पर्खनुपर्ने भएकाले विकट स्थानमा तोकेको समय पुग्न नसकिएको रामप्रसाद राई गाउँपालिकाका अधिकृत प्रेमकुमार शाक्यले बताए । लेटरप्याड, छाप कार्यालयको होर्डिङबोर्ड बनाउन पनि समय लागेको छ, गाउँमा व्यवस्थापनका लागि कर्मचारी छैनन्, उनले भने, दुई दिनभित्रमा औपचारिक उद्घाटन गर्ने गरी गाउँ पुग्ने तयारी छ । स्थानीय विकास अधिकारी सीता परियारले भने साल्पासिलिछोबाहेकका सबै गाउँपालिकामा कर्मचारी पुगिसकेको दाबी गरिन् । लेटरप्याड, छापलगायत सामग्री पनि पठाइसकिएको छ, उनले भनिन् ।"
अब नदी बेसिनमा प्रसारण लाइन,"काठमाडौं राजधानीसहित सहरी क्षेत्रमा लोडसेडिङ हटाएको नेपाल विद्युत् प्राधिकरण पुराना प्रसारणलाइनको मर्मत र नयाँ प्रसारण लाइन विस्तारमा केन्द्रित हुने भएको छ । उत्पादित विद्युत्समेत केन्द्रीय प्रसारणमा जोड्न समस्या हुने गरेकाले त्यसलाई हटाउन तथा मुलुकभर नै अवरोधरहित विद्युत् आपूर्ति गर्न प्राधिकरण प्रसारण लाइनमा केन्द्रित भएको हो । हाम्रो अबको ध्यान प्रसारण लाइनतर्फ केन्द्रित भएको छ, इनर्जी डेभलपमेन्ट काउन्सिलले बुधबार राजधानीमा गरेको प्रसारणलाइनसम्बन्धी छलफलमा बोल्दै प्राधिकरणका कार्यकारी निर्देशक कुलमान घिसिङले भने, हामीले देशभित्र र अन्तरदेशीय प्रसारण लाइनमा जोड दिइरहेका छौं ।घिसिङले विद्युत्को सहज आपूर्तिको व्यवस्थापनका लागि प्राधिकरण प्रसारणलाइनमा केन्द्रित भएको बताए । सोलु, काबेलीलगायतको प्रसारणलाइन निर्माण अघि बढेको छ, उनले भने, अब हामी नदी बेसिनको आधारमा यस्तो निर्माण अघि बढाउँछौं । उनले वितरण र प्रसारणलाइन निर्माणलाई उच्च प्राथमिकतामा राखेको बताए । कार्यक्रममा नेपालको हालको प्रसारण लाइनको अवस्था र भावी योजना प्रस्तुत गरिएको थियो । प्राधिकरण, स्वतन्त्र ऊर्जा उत्पादकलगायतको सहभागिता रहेको छलफल प्राधिकरणले निर्माण भइसकेका, निर्माणको क्रममा रहेका र अध्ययन भइसकेका प्रसारणलाइनको जानकारी दिएको थियो । प्राधिकरणका अनुसार सन् २०३५ सम्ममा २२ हजार मेगावाट विद्युत् उत्पादन हुने अनुमानअनुसार ६ वटा अन्तरदेशीय सञ्जाल र ११ प्रसारणलाइन विकासका लागि पहिचान गरेको छ । कार्यक्रममा बोल्दै स्वतन्त्र उत्पादकका प्रतिनिधिहरूले जलविद्युत् आयोजनापिच्छे फरक व्यवहार गरिएको गुनासो गरेका थिए ।"
दूरसञ्चार नियमावलीमा पुँजीगत लाभकरको व्यवस्था,"काठमाडौं दूरसञ्चार कम्पनी एक आपसमा गाभिँदा (मर्ज हुदा) पुँजीगत लाभकर तिर्नुपर्ने व्यवस्था नियमावलीमै राखिने भएको छ । एनसेलको सेयर बिक्रीका क्रममा पुँजीगत लाभकर छली भएपछि दूरसञ्चार कम्पनी गाभ्न सरकारले बनाइरहेको निमयावलीमा स्पष्ट रूपले लाभकरको प्रावधान राख्न लागिएको हो । दूरसञ्चार कम्पनी गाभ्ने नियमावलीमा हामीले स्पष्ट रूपमा पुँजीगत लाभकरसहित फ्रिक्वेन्सी व्यवस्थापनको विषय राख्ने भएका हौं, सूचना तथा सञ्चार सचिव महेन्द्रमान गुरुङले भने, सरोकारवालाको सुझावका आधारमा यस्तो व्यवस्था गर्न लागिएको हो । दूरसञ्चार कम्पनीहरूलाई एक आपसमा गाभ्नका लागि सरकारले दूरसञ्चार सेवाप्रदायक एकआपसमा गाभ्दा, गाभिदा (मर्जर) तथा प्राप्ति (एक्विजसन) सम्बन्धी नियमावली२०७३ ल्याउन लागेको छ । गत पुसमा नेपाल दूरसञ्चार प्राधिकरणले नियमावलीको मस्यौदा तयार पारी मन्त्रालयमा पठाएको थियो । सञ्चार मन्त्रालयले बुधबार वाणिज्य मन्त्रालय, धितोपत्र बोर्ड, नेपाल दूरसञ्चार प्राधिकरण र सबै सेवा प्रदायकका प्रतिनिधिसँग मस्यौदाका विषयमा छलफल गरेको थियो । छलफलका क्रममा धेरैले पुँजीगत लाभकर, फ्रिक्वेन्सी व्यवस्थापन, नम्बर व्यवस्थापनलगायतका विषय नियमावलीमै समेट्न सुझाव दिएका थिए । सोही सुझावका आधारमा लाभकरको विषयमा नियमावलीमा राख्ने निर्णय भएको गुरुङले जानकारी दिए । हामी अझै छलफलकै क्रममा छौ, उनले भने, अरू सरोकारवालासँगको छलफललाई पनि आधार मानेर हामी आवश्यक कुराहरू समेट्नेछौं । उनले नियमावलीको मस्यौदालाई अन्तिम रूप दिए पनि कानुन मन्त्रालयको सहमतिमा मन्त्रिपरिषद् पठाइने जानकारी दिए । प्राधिकरणले बनाएको नियमावलीको मस्यौदामा तीन वर्षभन्दा बढी समय कारोबार सञ्चाल गरेका दूरसञ्चार कम्पनीहरू एकआपसमा गाभिन (मर्ज हुन) पाउने व्यवस्था गरिएको छ । दूरसञ्चार कम्पनीहरू एक आपसमा गाभिने विषयमा स्पष्ट व्यवस्था नभइरहेका बेला सरकारले नियामावली अघि बढाइएको हो । गत भदौमा सञ्चार मन्त्रालयले प्राधिकरणलाई नियमावलीको मस्यौदा अघि बढाउन निर्देशन दिएको थियो । नियमावलीको मस्यौदाअनुसार टेलिफोन कम्पनीको संख्या कम्तीमा चार रहने गरी मात्र गाभिन पाउने व्यवस्था गरिएको छ । टेलिफोन सेवा प्रदायकको संख्या ४ भन्दा कम हुने अवस्थामा भने कम्पनीहरू गाभिन सक्ने छैनन् । हाल नेपालमा यस्ता कम्पनीको संख्या ६ रहेको छ । सरकारी स्वामित्वको नेपाल टेलिकमसहित निजी क्षेत्रबाट एनसेल, यूटीएल, स्मार्ट टेलिकम, स्याटलाइट नेपाल र सीजी टेलिकम सञ्चालनमा छन् । दुई टेलिफोन कम्पनी गाभिँदा नेपालभित्र हुने सम्पूर्ण बजार हिस्साको ४० प्रतिशतभन्दा बढी भएमा पनि गाभ्न नसकिने व्यवस्था नियमावलीले गर्न लागेको छ । टेलिकम र एनसेलको बजार हिस्सा अहिले नै ४० प्रतिशतभन्दा माथि रहेकाले यी कम्पनी गाभिन पाउने छैनन् ।टेलिकमको बजार हिस्सा ४८ प्रतिशत र एनसेलको ४५ प्रतिशत छ । यसैगरी स्मार्ट टेलिकमको ४ र यूटीएलको २ प्रतिशत बजार हिस्सा छ । नेपाल स्याटलाइट र सीजीको गरी जम्मा १ प्रतिशत मात्र बजार हिस्सा छ । मस्यौदाअनुसार एनसेल र टेलिकमबाहेकका कम्पनी भने सजिलै आपसमा गाभिन सक्नेछन् ।"
एनसेल लाभकरबारे सरकारी धारणा माग,"काठमाडौं ट्रान्सपरेन्सी इन्टरनेसनल नेपालले एनसेलको पुँजीगत लाभकरबारे सरकारी धारणा सार्वजनिक गर्न माग गरेको छ । ट्रान्सपरेन्सीको बुधबार जारी विज्ञप्तिर्मा निर्वाचनको मुखमा कुनै पक्ष नीतिगत निर्णय गरी लाभ लिन लागिपरेको बताउँदै सरकारी धारणा सार्वजनिक गर्न माग गरेको हो । एनसेलको तत्कालीन सञ्चालक टेलियासोनेराद्वारा सेयर बिक्री गरेबापत बुझाउनुपर्ने लाभकरबारे मन्त्रिपरिषद्मा ठाडो प्रस्ताव लगिएको, महालेखापरीक्षकको कार्यालयले पुँजीगत लाभकर असुल नगरे बेरुजु कायम गरिदिने बताएको, संसदीय समितिले कर तिराउन निर्देशन जारी गरेको, सम्बन्धित कर कार्यालयले कानुनबमोजिम टुंगो लगाउन सक्ने यो विषय दल र सरकार तहमा छलफल हुने गरेको, आसन्न निर्वाचनमा नीतिगत निर्णय गरी लाभ लिन केही पक्ष लागिपरेको, टेलियासोनेरा कम्पनीले नेपालमा कर तिर्नु नपर्ने भन्ने धारणा सार्वजनिक गर्दा पनि अनुगमनकारी र सम्बद्ध निकायबाट यस विषयलाई स्पष्ट रूपमा टुंगो लगाउने प्रयाससमेत नभएको कुरा सञ्चारमाध्यमले सार्वजनिक गरिरहेका छन्, विज्ञप्तिमा भनिएको छ । ट्रान्सपरेन्सीले यसअघि पनि एनसेलबारे विज्ञप्ति जारी गरेको थियो । टीआई नेपालले वैशाख ३१ मा विज्ञप्ति जारी गरी धारणा सार्वजनिक गरिसकेको छ । मुलुकको कानुनअनुसार लाग्ने कर कुनै पनि बहनामा छल्ने वा त्यसका लागि सहयोग गर्ने, कम गर्ने वा नतिर्ने गर्नु गराउनु हुँदैन भन्ने मान्यतामा हामी अडिग छौं, विज्ञप्तिमा भनिएको छ, ट्रान्सपरेन्सी इन्टरनेसनल नेपालको रोहबरमै कानुनबमोजिम काम गर्ने, कर तिर्नेजस्ता विषयमा सार्वजनिक प्रतिबद्धता हस्ताक्षर गरेको एनसेलका तत्कालीन सञ्चालक टेलियासोनेरा आफैं पनि अझै गम्भीर हुनुपर्ने हो । यस विषयमा उठेका विवादहरूलाई सम्बोधन गर्न सरकारी निकायसमक्ष ट्रान्सपरेन्सीले माग गरेको हो । जनमानसमा लाभकरसम्बन्धी विषय थप पारदर्शी बनाउन र असुल गर्नुपर्ने करबारे सरकारी निकायले अविलम्ब सरकारी धारणा सार्वजनिक गर्न टीआई नेपाल माग गर्दछ, विज्ञप्तिमा भनिएको छ ।"
स्थानीय तहलाई ७ अर्ब ४४ करोड दिइने,"काठमाडौं अर्थ मन्त्रालयले स्थानीय तह पुन:संरचनाका लागि ७ अर्ब ४४ करोड रुपैयाँ निकासा गर्ने भएको छ । प्रारम्भिक पूर्वाधार र संस्था विकासका लागि उक्त रकम निकासा गरिने मन्त्रालयले जनाएको छ । पुन:संरचनाअन्तर्गत ७ सय ४४ स्थानीय तह बनेका छन् । स्थानीयतहको विकास गर्न पनि जरुरी छ, बुधबार आयोजित पत्रकार सम्मेलनमा अर्थमन्त्री कृष्णबहादुर महराले भने, पूर्वाधार विकास गर्न तत्काल ७ सय ४४ अर्ब रुपैयाँ निकासा गर्ने निर्णय गरेको छौं । अर्थको तर्फबाट न्यूनतम आर्थिक सहयोग गर्नुपर्ने भनेर मन्त्रिपरिषदमा प्रस्ताव परेको थियो । हाल बीउ पुँजीका रूपमा एकमुष्ठ सबैलाई एकएक करोड रुपैयाँ पठाउने निर्णय भएको उनले बताए । सरकारले चार महानगरपालिका, १३ उपमहानगरपालिका, २ सय ४६ नगरपालिका र ४ सय ८१ गाउँपालिको संरचना तयार गरेको छ । ती सबै तहमा एक करोड रुपैयाँका दरले दिइनेछ । हाल स्थानीय विकास मन्त्रालयले कर्मचारीको स्थायी पदस्थापन गरिरहेको छ । सांगठनिक पुन:संरचना गर्नका निमित्त गाउँ विकास समितिमा एउटा समन्वयकर्ता पठाउने अर्थमन्त्री महराले बताए । महानगरपालिका र उपमहानगरपालिका तहमा सहसचिव तहका कर्मचारी । गाउँपालिकामा उपसचिव वा शाखा अधिकृतलाई काजमै खटाएर नयाँ पुन:संरचनाको सांगठनिक काम भएको छ, उनले भने, त्यो काम एकदुई दिनमै सकिन्छ । ७ अर्ब ४४ करोड रकमले काम गर्न सहज हुने मन्त्राललयको भनाइ छ । पहिलो राजनीतिक रूपले तहगत रूपमा पुन:संरचना सुरु भयो । दोस्रो वित्तीय रूपमा पनि बिस्तारै तहगत रूपमा विकासको सुरुवात भएको छ, मन्त्री महराले भने । हाल निकासा भएको रकम प्रारम्भिक पुँजी भएकाले सबैको रकम बराबरी छ । नगरपालिकाको हकमा रकम अत्यन्त न्यून रहे पनि गाउँपालिकाको तुलनामा महानगरपालिकाको स्रोत बढी हुने मन्त्रालयको ठहर छ । महानगरपालिकाका लागि रकम न्यून भए पनि आम्दानीको स्रोत छ । तर, गाउँपालिकाको स्रोत छैन, उनले भने, गाउँ पालिका र अन्य आवश्यक भएको ठाउँमा पनि रकम बढाउँदै लगिनेछ । मन्त्रालयका अनुसार गत आर्थिक वर्षमा गाउँ विकास समितिका लागि २० देखि २५ लाख रुपैयाँ दिइएको थियो । उक्त रकम पनि स्थानीय तहमा केन्द्रित गराइने मन्त्रालयले जनाएको छ । मन्त्री महराका अनुसार रकम चालु र पुँजीगत रूपमा खर्च गरिनेछ । गाउँपालिको घर बनाउन, भाडा वा जग्गा खरिद गर्नपर्दा करिब ८० प्रतिशत पुँजीगत खर्च र २० प्रतिशत चालु खर्चको चाहना राखेका छौं, मन्त्री महराले भने । अहिले बनेका स्थानीय तहले योजनाहरू आफैंले निर्णय गर्ने जनाएको छ । स्थानीय प्रशासनियक मापदण्डसम्बन्धी अधिकार पनि स्वीकृत भएको छ । मापदण्डमा धेरै अधिकार दिइएको मन्त्री महराले बताए । गाउँपालिकाले नगरिकता दिन पाउँछ । कतिपय गाउँपालिकाले कर पनि उठाउन सक्छन् । कतिपयलाई बजेटिङ गर्ने अधिकार पनि छ, उनले भने, धेरै अधिकार भएकाले नयाँ पुन:संरचनागत निर्णय पनि स्थानीय तहले नै गर्छ ।आगामी वैशाख ३१ मा स्थानीय निकायको निर्वाचन हुने भएकाले पनि तत्काल रकम निकासा गरिएको हो । निर्वाचनकै लागि भनेर सरकारले करिब १० अर्ब रुपैयाँ निकासा गरिसकेको छ । गाउँपालिका र नगरपालिकालाई अधिकार सम्पन्न बनाइने संविधानमै उल्लेख छ । यी निकायले राजस्व उठाउने तथा आफ्नो बजेट आफैं बनाउने अधिकार पनि राख्छन् । न्यून स्रोत भएकाहरूलाई केन्द्रले अनुदान दिने प्रावधान छ । अहिले पनि गाउँ विकास समितिमा सीधै अनुदान जाने व्यवस्था छ । अनुदानको सूत्र बनाएर रकम दिने अन्तर्राष्टिय प्रचलन छ । यहाँ पनि वित्तीय आयोग बनाएर प्रदेश र स्थानीय निकायमा रकम दिने परिकल्पना नयाँ संविधानमा गरिएको छ ।"
कान्तिपुरकर्मी चौधरी सम्मानित,"काठमाडौं आपूर्ति मन्त्रालय, आपूर्ति व्यवस्थापन तथा उपभोक्ता हित संरक्षण विभागले कान्तिपुरकर्मी राजु चौधरीसहित तीन पत्रकारलाई सम्मान गरेको छ । उपभोक्ता हकहित संरक्षण तथा बजार अनुगमनको क्षेत्रमा छापा सञ्चार संस्थामा सक्रियतापूर्वक कार्यसम्पदान गरी उपभोक्ता अधिकारका लागि विशेष योगदान पुर्याउनु भन्दै चौधरीलाई विश्व उपभोक्ता दिवसको अवसर पारेर सम्मान गरिएको हो ।"
फ्याक्ट्स पुस्तक सार्वजनिक,काठमाडौ फ्याक्ट्सको नयाँ पुस्तक सार्वजनिक भएको छ । अघिल्लो संस्करणहरूलाई पाठकवर्गले मन पराएको भन्दै ०१७ को अर्को पुस्तक सार्वजनिक भएको हो ।
राजधानीमा लघुवित्त सम्मेलन,"काठमाडौं लघुवित्तको क्षेत्रमा काम गर्ने संघसंस्था एवं ग्राहकहरू सम्मिलित सम्मेलन राजधानीमा सुरु भएको छ । सेन्टर फर माइक्रो फाइनान्सले आयोजना गरेको सम्मेलनमा करिब ८ सयको सहभागिता छ । सम्मेलनको उदघाटन अर्थमन्त्री कृष्णबहादुर महराले गरे । सम्मेलनमा बोल्दै अर्थमन्त्री महराले संविधानले समाजवाद उन्मुख अर्थतन्त्रको परिकल्पना गरेकाले ग्रामीण क्षेत्रको सबलीकरणबिना यो पूरा नहुने बताए । उनले त्यसका लागि लघुवित्तको भूमिका महत्त्वपूर्ण हुनेमा जोड दिए । तपाईहरूको भूमिका महत्त्वपूर्ण छ, काम चुनौतीपूर्ण पनि छ, उनले भने, सही ढंगले काम गर्दा सरकारले साथ दिइरहेको छ । उनले सम्मेलनबाट आएको निष्कर्षलाई सरकारले समेत अध्ययन गरेर नीतिगत सुधार गर्ने आश्वासन दिए ।लघुवित्त संस्थाहरू ग्रामीण क्षेत्रमा नयाँ शोषक र सामन्तका रूपमा उदाउन थालेको नेपाल राष्ट्र बैंकका गभर्नर चिरञ्जीवी नेपालले बताए । बुधबार राजधानीमा सुरु भएको तीनदिने सम्मेलनलाई सम्बोधन गर्दै उनले यस्ता संस्थाले गरिबलाई शोषण गर्न थालेको बताएका हुन् । म राजधानी बाहिर जहाँ जान्छु लघुवित्त संस्थाहरू नयाँ शोषक सामान्त भए भन्ने नै गुनासो आउँछ, उनले भने, तपाईहरूको सामाजिक उत्तरदायित्व छ, गरिबलाई शोषण गर्ने संस्थाको पहिचान नबनाउनुस् । उनले लघुवित्त कम्पनीहरूले पनि वाणिज्य बैंकहरूकै जस्तो नाफालाई महत्त्व दिएर सामाजिक उत्तरदायित्व भने बहन नगरेको आरोप लगाए । नेपालले गलत गर्ने यस्ता कम्पनी बन्दसमेत हुन सक्ने चेतावनी दिएका छन् ।चालु आर्थिक वर्षको मौद्रिक नीति सार्वजनिक गर्ने दिन लम्ब्याएर करिब दुई दर्जन संस्थालाई लाइसेन्स दिएको राष्ट्र बैंकका गभर्नर नेपालले लघुवित्त चलाएर करोड, अर्ब कमाउने मानसिकता राख्नेहरू बढेको गुनासो गरे । मौद्रिक नीतिको अर्धवार्षिक समीक्षामा भने नयाँ संस्था खोल्न रोक लगाइएको छ । लघुवित्त चलाएर करोड कमाउने सोचमा हुनुहुन्छ भने तपाईहरूले अहिले नै यो व्यवसाय छाडे हुन्छ, उनले भने । राष्ट्र बैंकले लघुवित्तसम्बन्धी काम गर्ने गैरसरकारी संस्था (फिन्गो) लाई भने बैंक बनाउने प्रक्रिया सुरु भएको जानकारी दिए । यस्ता अधिकांश संस्थाले गलत मात्र नभई राम्रो काम पनि गरिरेको तर गलत मानिसहरू प्रवेश गरेकाले त्यसलाई रोक्नुपर्नेमा उनको जोड थियो । नेपालमा अहिले पनि औपचारिक रूपमा ४० प्रतिशत मात्र जनता वित्तीय पहुँचमा रहेकाले वित्तीय पहुँच नपुगेका स्थानमा लघुवित्त विस्तार हुनुपर्नेमा उनले जोड दिए । लघुवित्त विकास बैंक संघका अध्यक्ष रामचन्द्र जोशीले लघुवित्तका लागि स्रोतको अभाव हुन थालेको बताए । उनले स्रोत व्यवस्थापनका सरकारले सहयोग गर्नुपर्ने बताए । नेपाल बैंकर्स संघका अध्यक्ष अनील शाहले लघुवित्तका लागि स्रोतको अभाव नहुने बताए । लघुवित्तलाई क वर्गको बैंकभन्दा बढी अवसर भएको बताए ।"
संसदीय समितिले मल खरिद रोक्यो,"काठमाडौं संसद्को कृषि तथा जलस्रोत समितिले कृषि सामग्री कम्पनीलाई अस्ट्रेलियन कम्पनी लोबाना ट्ेरडिङ प्रालिसँग ३० हजार टन रासायनिक मल तत्काल खरिद नगर्न निर्देशन दिएको छ । समितिको बुधबार सिंहदरबारमा बसेको बैठकले यस्तो निणर्य गरेको हो । यस कम्पनीले सन् ०६८ मंसिरको टेन्डरअनुसार सम्झौता गर्नुपर्ने थियो । तर, यसको म्याद नाघेपछि कम्पनीको सञ्चालक समितिले यसको ठेक्का धरौटी जफत गरेको थियो । यही विषयमा लोबाना अदालत पुगेको थियो । पुनरावेदन हुँदै सर्वोच्च पुगेपछि यस विषयमा ०७३ वैशाखमा सर्वोच्च अदालतले यसै कम्पनी एलसी खोलेर सम्झौता कार्यान्वयन गर्न निर्देशन दिएको थियो । उक्त निर्देशनअनुसार अहिले यदि कम्पनीले यसै कम्पनीसँग मल खरिद गर्दा करिब ९८ करोड रुपैयाँ घाटा पर्ने भएकाले संसदीय समितिले अर्को निर्णय नहुन्जेलसम्म खरिद कार्य रोक्न निर्देशन दिएको समितिका सभापति मोहनप्रसाद बरालले बताए ।"
दुर्घटनामा ३ बालिकाको मृत्यु,"जनकपुर घर अगाडिको सडक छेउमा खेल्दै गरेका तीन नाबालिकाको बुधबार ट्रयाक्टर दुर्घटनामा मृत्यु भएको छ । इँटा बोकेर जाँदै गरेको ट्रयाक्टर पूर्वी धनुषाको गोइठ कोइलपुर९ स्थित सडक छेउमा पल्टिँदा दुर्घटना भएको हो ।जिल्ला प्रहरीका डीएसपी मनोजकुमार यादवका अनुसार मृत्यु हुनेहरूमा सोही गाविस९ केउटानीका खोखिला साफीकी ३ वर्षीया छोरी सविता, श्याम साफीकी ५ वर्षीया छोरी संगीता र फेकुवा साफीकी ५ वर्षीया छोरी प्रिया छन् । इँटा बोकेर गइरहेको ज१त ३६२२ नम्बरको ट्रयाक्टरको ट्राली पल्टिँदा तीनै बालिका इँटा मुनि दबिएका थिए । घटनास्थलमै उनीहरूको मृत्यु भएको स्थानीयले बताए । दुर्घटना भएलगत्तै ट्रयाक्टर चालक उद्धार गर्नुको सट्टा भागेका थिए । उनी पक्राउ पर्न सकेका छैनन् । मृतक तीनै बालिकाको शव परीक्षणका लागि जनकपुर अञ्चल अस्पतालमा ल्याइएको छ । स्रोतका अनुसार दुर्घटना भएको ट्रयाक्टर र ट्रालीको नम्बर फरकफरक छ । प्राविधिक कारणले दुर्घटना भएको हुन सक्ने दाबी प्रहरीको छ ।"
मनाङमा सबैभन्दा कम,"लमजुङ बिहीबारदेखि हुने माध्यमिक शिक्षा परीक्षा (एसईई) मा हिमाली जिल्ला मनाङबाट सबैभन्दा कम ६१ विद्यार्थी सहभागी हुँदैछन् । जिल्ला शिक्षा अधिकारी रमाकान्त शर्माका अनुसार ३५ छात्र र २६ छात्रा सहभागी हुनेछन् ।सबैले सदरमुकाम चामेको लोकप्रिय मावि केन्द्रबाट परीक्षा दिनेछन् । मनाङमा एउटा मात्रै केन्द्र तोकिएको छ । यहाँ चारवटा माविका परीक्षार्थी सहभागी हुनेछन् । उनका अनुसार नियमिततर्फको ६१ जनामा लोकप्रिय माविबाट मात्रै खुला १७ जना परीक्षार्थी छन् । यसमा छात्र १० र छात्रा ७ छन् । एक्जाम्टेड र ग्रेड वृद्धिका लागि दिने परीक्षार्थी छैनन् ।सदरमुकाम चामेको लोकप्रिय माविबाट १२, माथिल्लो मनाङको अन्नपूर्ण माविबाट ७, तल्लो मनाङको थोंचेस्थित प्रकाशज्योति माविबाट १४ र तालस्थित भानु माविबाट ११ जनाले परीक्षा दिँदैछन् । लमजुङबाट ३ हजार ४ सय ८ जना परीक्षार्थी सहभागी हुँदैछन् । कुल ३ हजार ४ सय ६१ जना परीक्षार्थीले आवेदन दिएकोमा ५३ जना अयोग्य रहेको शिक्षा कार्यालयले जनाएको छ । शिक्षा अधिकारी खड्गबहादुर कमालका अनुसार नियमिततर्फ ३ हजार ३ सय ४९ जना र एक्जाम्टेड ३० जना र ग्रेड वृद्धितर्फ ८२ जना परीक्षार्थी छन् । कार्यालयले परीक्षा सञ्चालनसम्बन्धी ५ बुँदे आचारसंहिता बनाएर विद्यालयमा पठाएको जिशिअ कमालले बताए । केन्द्रमै सेनेटरी प्याडपाल्पा सेवा सञ्चार सुरक्षित महिनावारी राष्ट्रिय अभियान सञ्जाल ले जिल्लाका सबै परीक्षा केन्द्रमा छात्रालाई सेनेटरी प्याडको व्यवस्था गरेको छ । महिनावारी भएका छात्रालाई सरसफाइका हिसाबले प्याडको व्यवस्था गरिएको सञ्जालका अध्यक्ष गंगा खड्काले बताइन् । बागलुङबाट ६ हजार बागलुङ बागलुङबाट ६ हजार १ सय २९ परीक्षार्थी सहभागी हुने भएका छन् । नियमिततर्फ ५ हजार ४ सय ९७ र ग्रेड वृद्धितर्फ ५ सय २४ जना र एक्जाम्टेडतर्फ १ सय ८ जना परीक्षार्थी रहेको जिल्ला शिक्षा कार्यालयले जनाएको छ । परीक्षार्थीमध्ये ५ जना दृष्टिविहीन र १८ जना बहिरा पनि छन् ।प्रश्नपत्र पुगेरामेछाप माध्यमिक शिक्षा (एसईई ) परीक्षाको तयारी पूरा भएको छ । जिल्लाका २१ वटा परीक्षा केन्द्रमा प्रश्नपत्र पुगिसकेका छन् । शिक्षा कार्यालयका अनुसार यो वर्ष जिल्लाबाट ४ हजार २ सय ९ जना परीक्षार्थीले एसईई परीक्षा दिँदैछन् । नियमिततर्फ ४ हजार १ सय ७८ जना र एक्जाम्टेडतर्फ ८ सय ५५ जना छन् ।"
अभियुक्तलाई जन्मकैद,"जनकपुर उच्च अदालत जनकपुरले बुधबार तीनजनालाई सञ्चारकर्मी उमासिंह हत्या अभियोगमा सर्वस्वसहित जन्मकैदको सजाय सुनाएको छ । न्यायाधीशद्वय नारायणप्रसाद पोख्रेल र चन्द्रबहादुर साढुको संयुक्त इजलासले नेमलाल पासमान, स्वामीजी भनिने उमेश यादव र उमाकी भाउजु ललितादेवी सिंहलाई सर्वस्वसहित जन्मकैदको सजाय सुनाएको हो । पत्रकार महासंघ धनुषाका कानुनी सल्लाहकार अधिवक्ता राजकुमार महतोका अनुसार उच्च अदालत जनकपुरले जिल्ला अदालत धनुषाको फैसलालाई सदर गरेको छ । सिंहलाई २०६५ पुस २७ गते राति उनको रजौलस्थित डेरामा धारिलो हतियार प्रयोग गरी हत्या गरिएको थियो ।"
डाँका आक्रमण,महोत्तरी डाँकाले आक्रमण गर्दा सीमावर्ती सिसवाकटैया२ का आमाछोरी घाइते भएका छन् । आमा उर्मिलादेवी र छोरी रुवी घाइते भएका हुन् ।मंगलबार राति १ बजेतिर ३ जनाको समूहमा आएका डाँकाले लुट्न खोज्दा प्रतिकार गरेपछि धारिलो हतियार प्रहार गरेको उर्मिलादेवीले बताइन् । बेहोस भएर ढलेपछि बचाउन गएकी १२ वर्षीया छोरी रुवीमाथि पनि डाँका समूहले आक्रमण गरेका थिए ।
हिमपहिरोमा बेपत्ता,डोल्पा काइके गाउँपालिकाको चोरखोलाको हिमपहिरोमा परेर एक बालक बेपत्ता भएका छन् । अर्का एक गम्भीर घाइते छन् । सहरताराको चोरमारा लेकमा रहेको चौंरी गोठ जाँदै गर्दा ताङसोङ गाउँपालिकास्थित छार्काका ११ वर्षीय ग्याल्जिङ गुरुङ बेपत्ता भएका हुन् । स्थानीय ४७ वर्षीय पेमाकुञ्जक गुरुङ गम्भीर घाइते भएका छन् । घाइतेको जिल्ला अस्पतालमा उपचार भइरहेको डीएसपी सुमित खड्काले बताए ।
भालुले झम्टिँदा मृत्यु,बझाङ भालुले झम्टिँदा भेडा चराउन गाउँ नजिकैको खाडा कप्पाल जंगल गएका अख्या धामीको मृत्यु भएको छ । काँडा गाउँपालिकाअन्तर्गत धलौन गाउँका भेडा पालक धामीलाई मंगलबार बेलुका भालुले झम्टेको उनका आफन्त दीपक बोहराले बताए । भालुले ४ वटा भेडा मारेपछि धपाउन गएका धामीलाई नै झम्टिएको थियो ।
बन्दुकसहित पक्राउ,नुवाकोट भरुवा बन्दुक बोकेर बाँदर लखेट्न हिँडेका दुई स्थानीयलाई प्रहरीले पक्राउ गरेको छ । भाल्चे४ का ६४ वर्षीय रामबहादुर घले र ६५ वर्षीय क्रा लामालाई बुधबार बिहान भाल्चे जंगलको बाटोमा एकएक थान भरुवा बन्दुकसहित पक्राउ गरिएको एसपी देवबहादुर बोहराले बताए ।
दुर्घटनामा मृत्यु,सिरहा पूर्वपश्चिम राजमार्गअन्तर्गत सिरहाको धनगढीमाई खण्डमा बसको ठक्करले मंगलबार राति एक जनाको मृत्यु भएको छ । प्रहरीका अनुसार बा४ख ६९३ नम्बरको बसले को२७प १४६३ नम्बरको मोटरसाइकललाई ठक्कर दिँदा मोटरसाइकलमा सवार गोलबजार४ का कुशेश्वर महतोको मृत्यु भएको हो ।
संकटा र रूपन्देही उत्तिकै आशावादी,"नेपालगन्ज यस वर्ष मोफसलका गोल्डकप प्रतियोगिताहरूमा सीएमजी क्लब संकटा राम्रैसँग चम्किएको छ । पछिल्ला ६ गोल्डकपमा फाइनलमा पुगेको उसले तीन उपाधिसमेत चुम्यो । त्यसैले बिहीबार महेन्द्र रंगशालामा हुने टुबोर्ग दोस्रो नेपालगन्ज गोल्डकप पनि हात पार्नेमा संकटा विश्वस्त छ । संकटालाई चुनौती दिँदै छ, प्रदेश ५ को उम्दा क्लब अग्नि रूपन्देही ११ ले । जसले नेपालगन्ज गोल्डकपको समूह चरण र सेमिफाइनलमा विपक्षीले अग्रता लिइसकेको नतिजा उल्टाएर अगाडि यात्रा जारी राखेको थियो । रूपन्देहीले एक महिनाअघि गाईघाट गोल्डकप जितेको थियो । टोली सुरुङ्गा गोल्डकपको फाइनल पुगेर एपीएफ क्लबसँग टाइब्रेकरमा पराजित भएको हो ।नेपालगन्ज गोल्डकपमा मनाङ(मस्र्याङ्दी र पुलिसजस्ता बलिया टिमलाई हराएकाले उपाधि जित्नेमा रूपन्देहीका प्रशिक्षक दयाराम सापकोटा आशावादी देखिन्छन् । खेलाडीको मनोबल उच्च छ । मनाङमस्र्याङ्दीसँग जस्तै खेल प्रदर्शन गर्न सके हामी उपाधि जित्छौं, सापकोटाले भने । रूपन्देहीले मनाङ र पुलिस दुवैलाई अग्रता लिइसकेको खेलमा रोक्दै २१ गोलले घर फर्काएको थियो । संकटा भने एपीएफ क्लबलाई २१ र सुदूरपश्चिम ११ लाई टाइब्रेकरमा ५३ ले हराउँदै उपाधि दाबेदारी प्रस्तुत गरेको हो । संकटा र रूपन्देही यस वर्ष एकपटक मात्र भेटेका छन् । बुढासुब्बा गोल्डकपको सेमिफाइनलमा संकटाले रूपन्देहीलाई २१ ले रोकेको थियो । प्रशिक्षक सल्यान खड्गीका अनुसार संकटाले बुटवलको तिलोत्तमा, नारायणगढको विकास रनिङ सिल्ड र बाराको सिमरा गोल्डकप जितेको हो । सुदूरपश्चिमको खप्तड, नवलपरासीको राइनो राइजिङ र बुढासुब्बा गोल्डकपमा उपविजेता रहे पनि नेपालगन्जको ट्रफी उचाल्ने खड्गीको दाबी थियो । सुरुमा स्तरीय प्रदर्शन गर्न नसकिए पनि टोली फाइनल पुगिसकेको छ । त्रुटीहरू सुधारेर उपाधि जित्नेमा ढुक्क छु, उनले निर्धक्क भने । विजेताले ५ लाख र उपविजेताले २ लाख ५१ हजार नगद पुरस्कार पाउने आयोजक बॉके जिल्ला फुटबल संघका अध्यक्ष भोजराज शाहीले बताए ।"
चन्डिमललाई भाग्यको साथ,कोलम्बो दिनेश चन्डिमललाई भाग्यले साथ दिएपछि श्रीलंका र बंगलादेशबीचको दोस्रो टेस्टमा नटआउट अर्धशतक बनाएका छन् । त्यसअघि बंगलादेशले आफ्नो सयौं टेस्टमा उत्कृष्ट सुरुआत लिएको थियो । खराब प्रकाशले पहिलो दिनको खेल सकिनु अघि श्रीलंकाले ७ विकेट गुमाएर २ सय ३८ रन बनाएको छ । पी सारा ओभलमा घरेलु टिम ७०४ रनको खराब स्थितिमा थियो । चन्डिमल ८६ रन बनाएर खेलिरहेका छन् । धनन्जय डी सिल्भासँग ६६ रनको साझेदारी गरेका चन्डिमलले निरोसन डिकवेलासँग ४४ र कप्तान रंगना हेराथसँग ४३ रनको साझेदारी भूमिका निभाए । यसक्रममा उनले श्रीलंकाको लगातार खसिरहेको विकेट पनि रोके । चन्डिमलले २ सय १० बल खेल्दै ४ चौका प्रहार गरेका छन् । उनलाई बायाँहाते स्पिनर सकिब अल हसनको बलिङमा ३८ रन बनाउँदा एलबीडब्लू आउट दिइएको थियो । तर रिभ्यूमा उनी जोगिए । त्यसपछि उनले तैजुल इस्लामको बलमा फाइन लेगमा क्याच दिएपछि टीभी रिप्लेमा शंकाको फाइदा प्राप्त गरे । उनको क्याच लिएका मेहदी हसनले स्पष्ट क्याच लिएको देखिएको थिएन । श्रीलंकाले पहिलो टेस्टमा २ सय ५९ रनको जित पाएको थियो । त्यो टिमबाट एकमात्र परिवर्तन गर्यो । लहिरू कुमारको स्थानमा डी सिल्भाले खेल्ने अवसर पाएका थिए । उनले तैजुलको बलमा बोल्ड हुनुअघि ३४ रन बनाए । विकेटकिपर निरोसन डिकवालाले ३४ रनको योगदान दिए । त्यसयता चन्डिमललाई हेराथले साथ दिए । हेराथ १८ रन बनाएर खेलिरहेका छन् । उनलाई पनि भाग्यले साथ दियो । सकिबकै बलमा उनले सामना गरेको एलबीडब्लू निर्णय फेरिएको थियो । हेराथले टस जितेर बंगलादेशलाई पहिले बलिङ अवसर दिएका थिए । अफ स्पिनर मेहन्दीले दिनको पहिलो सेसनमा दुई विकेट लिए । त्यस सेसनमा मुस्ताफिजुर रहमान र सुवाभिस रोयले एकएक विकेट लिए ।
कर्पोरेट बिच क्रिकेट हुने,"काठमाडौं व्यावसायिक र सामाजिक सम्बन्ध विस्तारका लागि पलोमा अन्तर कर्पोरेट बिच क्रिकेट हुने भएको छ । प्रतियोगितामा २८ टिम हुनेछन् । त्यसमध्ये १७ टिम दर्ता भइसकेका छन्, आयोजक पलोमा इन्टरनेसनल इभेन्ट्स एन्ड स्पोर्ट्स म्यानेजमेन्टले बुधबार जनाएको छ । राउन्ड रोबिन लिगका आधारमा प्रतियोगिता चैत १११२ र १८१९ गरी दुई चरणमा हुनेछ । चितवनस्थित प्रेसिडेन्सी रिसोर्टमा हुने प्रतियोगितामा एक टिममा ६ खेलाडी हुने र त्यसमा एक महिला अनिवार्य छ । खेल सुपर सिक्सका आधारमा सञ्चालन गरिनेछ ।"
डबल्स टेनिस सुरु,लेखनाथ पोखरामा बुधबार होली कप खुला डबल्स टेनिस सुरु भएको छ । कास्की जिल्ला टेनिस संघको आयोजनामा पोखरा रंगशालाभित्रको टेनिस कम्प्लेक्समा सुरु प्रतियोगितामा १६ टिम सहभागी छन् । कास्की टेनिसका अध्यक्ष विनोद कायस्थले वैशाखमा काठमाडौंमा हुने पाँचौं सिटिजन्स कप राष्ट्रिय टेनिसको तयारीस्वरुप प्रतियोगिता गरेको बताए । शनिबारसम्म चल्ने स्पर्धा समापनमा नेप्लिजहङकङ टेनिस संघको सहयोगमा निर्मित पाँचौं कोर्टको उद्घाटन गरिनेछ ।
एथलेटिक्स खेलाडी ब्रुनाईतिर,काठमाडौं नेपालका दुई खेलाडी ब्रुनाई खुला अन्तर्राष्ट्रिय एथलेटिक्स च्याम्पियनसिपमा भाग लिने भएका छन् । बु्रनाईमा मार्च १७ र १८ तारिखमा हुने प्रतियोगितामा यामसाजन सुनार र सोमबहादुर कुमालले प्रतिस्पर्धा गर्नेछन् । यामले १ र २ सय मिटर तथा सोमले ४ र ८ सय मिटर दौडमा प्रतिस्पर्धा गर्ने छन् । अफिसियलमा जनक रावल छन् ।
कुस्ती खेलाडीलाई भारतमा प्रशिक्षण,काठमाडौं भारतीय कुस्ती संघले नेपालका कुस्ती खेलाडीहरूलाई विशेष प्रशिक्षणका लागि छात्रवृत्ति उपलब्ध गराउने भएको छ । कात्तिक अन्तिम सातायता नेपालका १० कुस्ती खेलाडीलाई ६ महिने विशेष प्रशिक्षण दिइरहेको छ । थप १० खेलाडीलाई भारतीय कुस्ती संघले ६ महिने प्रशिक्षण दिन लागेको हो ।१० खेलाडीलाई एक महिनाभित्र नै उत्तर प्रदेशको गोन्ठा नन्दिनी नगरमा विशेष प्रशिक्षणका लागि पठाइने नेपाल कुस्ती संघले जनाएको छ ।
अर्को चमत्कारी बाटोमा लेस्टर,"लन्डन पहिले प्रिमियर लिग उपाधि । अहिले च्याम्पियन्स लिग क्वाटरफाइनल । लेस्टर सिटीको चमत्कार कथाको कुनै अन्त्य छैन कि क्या हो ? मध्य इङल्यान्डको यसअघि खासै कुनै नाम नभएको क्लबको अपत्यारिलो उदयले मंगलबार नयाँ उचाइ छोयो । उसले शीर्षस्थ युरोपेली प्रतियोगिताको अन्तिम ८ मा पुग्न मंगलबार स्पेनिस महारथी सेभियालाई ३२ को कुल गोलफलमा हरायो ।ठीक २ वर्षअघि लेस्टर प्रिमियर लिगको सबैभन्दा पुछारमा थियो । आउने शुक्रबार नियोनमा हुने च्याम्पियन्स लिग ड्रमा लेस्टर युरोपेली महादेशका सर्वोत्कृष्ट टोलीहरूसँगै प्रस्तुत हुनेछ । अन्तिम ८ मा बार्सिलोना, रियल म्याड्रिड, बार्यन म्युनिख, बोरुसिया डर्टमुन्ड, युभेन्ट्स र अन्य दुई टोली हुने छन् । हामीले धेरै मानिसलाई गलत साबित गर्दै असम्भवहरू सम्भव बनायौं, लेस्टरका कप्तान वेस र्मोनले भने ।मंगलबार मोर्गनले किङ पावर स्टेडियममा गोल गरेका थिए । हामी अब जोसँग पनि भिड्न तयार छांै, उनले गर्विलो स्वरमा भने ।कसैसँग नडग्ने स्वभावकै कारण लेस्टरले गत वर्ष प्रिमियर लिग उपाधि जितेको थियो । उसको उपाधि जित्ने सम्भावना ५,०००१ को अनुपातमा हेरिएको थियो । अब फेरि पनि ऊ अर्को सम्भावित चमत्कारतर्फ उद्यत भएको छ । किङ पावर स्टेडिममा उसले देखाएको खेल साँच्चै जोसुकैका लागि चुनौती हो ।क्राएग शेक्सपियरले प्रिमियर लिग उपाधि विजेता क्लाउडियो रानेरीबाट बागडोर लिएयता टोलीमा नयाँ ऊर्जा पलाएको छ । रानेरीले उपाधि नै जितेर अपत्यारिलो गुन लगाए पनि चालु सिजनमा रेलिगेसनमा संघर्ष गर्नुपर्ने बनेपछि उनको जागिर गुमेको हो । शेक्सपियरले टोली लिएयताका तीनै खेलमा जित मिलेको छ । खेलस्तर करिब पोहोरकै हाराहारीमा देखिएको छ । हामीले सेभियालाई असुविधामा पार्ने सक्दो कोसिस गर्यौं, शेक्सपियरले भने । सेभियाले लेस्टरको चर्को दबाब खेप्न बाध्य भएको थियो । पछिल्ला ३ सिजन लगातार युरोपा लिग जितेको सेभिया यतिबेला ला लिगामा तेस्रो स्थानमा छ । उसका खेलाडीहरूले थुप्रै फाउल खेले । मोर्गनले २७ औं मिनेटमा रियाद महारेजको फ्रिकिक पासमा गोल गरेका थिए भने विंगर मार्क अल्ब्रिङ्टनले ५४ औं मिनेटमा अग्रता दोब्बर पारे । सेभियाले आक्रोशित भएर खेल्दा ठूलै मूल्य चुकाउनुपर्यो । प्लेमेकर समिर नासरीले दोहोरो पहेँलो कार्ड पाएर ७४ औं मिनेटमा बाहिरिनुपर्यो । सेभिया प्रशिक्षक जर्ज साम्पाओलीले टेक्निकल एरियामा आक्रोश पोख्दा दर्शकदीर्घाको बाटो तताउनुपर्यो । ७९ औं मिनेटमा सेभियाले पेनाल्टी खेर फाल्यो । स्टेभन जोन्कीले प्रहार गरेको पेनाल्टी गोलकिपर कास्पर स्माइकलले सही डाइभ हान्दै रोके । उनले अघिल्लो लेगमा जोक्वाइन कोरियाको पेनाल्टी पनि रोकेका थिए । पेनाल्टी गुमाउनु हाम्रो दशा ठहरियो, साम्पाओलीले भने । अन्तिम मिनेटहरूमा केही चुनौती आए पनि लेस्टरले नतिजा बचाउन सफल रह्यो । शेक्सपियरले आफ्नो टोली काउन्टर एट्याकमा पोख्त भएको र जुनसुकै उच्च टोलीलाई हराउन सक्ने बताए । हामीले आफ्नो सामथ्र्य थाहा पाउनुपर्छ । यो हामीले आज राति थाहा पायौं, उनले भने ।"
युभेन्ट्स अन्तिम ८ मा,"युभेन्ट्स मंगलबारै पोर्चुगाली टोली एफसी पोर्टोमाथि १० को नतिजा निकाल्दै च्याम्पियन्स लिगको क्वाटरफाइनल पुगेको छ । पहिलो हाफको पेनाल्टी र रातो कार्डले पोर्टोको पुनरागमन सम्भावना निमोठेको थियो । पाब्लो डिबालाले मध्यान्तरको ३ मिनेटअघि पेनाल्टीमागोल गरेका हुन् । सिरी ए क्लबले ३० को समग्रबाट क्वाटरफाइनल यात्रा तय गरेको हो । गोन्जालो हिगुइनले गरेको गोलै हुने खाले प्रहारलाई पोर्टो रक्षक म्याक्सिमिलानो पेरेराले हातले छेकेपछि रातो कार्ड र पनाल्टी एकैपल्ट दिइएको हो । पोर्टो गोलरक्षक इकर कासियासका लागि मंगलबारको साँझ निकै उदासी रह्यो । जबकि जितेको भए उनले आफ्नो कीर्तिमानमा खुसी मनाउन सक्ने थिए । उनले युरोपेली प्रतियोगितामा १ सय ७५ औं खेलको कीर्तिमान मंगलबार बनाएका हुन् । यसअघि यो कीर्तिमान पाउलो माल्दिनीको नाममा थियो । कुनै पनि टोलीलाई एकैपटक दुईटा सजाय दिनु ठीक होइन, पेनाल्टी र रातो कार्ड । किनकि ११ खेलाडी नभई सकेपछि खेल धरापमा परिहाल्छ, पोर्टो प्रशिक्षक नुनो सान्टोले भने । युभेन्ट्स प्रशीक्षक मासिमिलानो एलेग्रीले पनि आफू टोलीको खेल गुणस्तरसँग सन्तुष्ट नरहेको बताए ।"
"आसिफ, दिलीप र दिपेशलाई मौका","काठमाडौं तीन नयाँ खेलाडीलाई पहिलोपल्ट अवसर दिँदै एसीसी इमर्जिङ टिम्स कपका लागि १५ सदस्यीय नेपाली राष्ट्रिय टिम बुधबार घोषणा गरिएको छ ।नियमित कप्तान पारस खड्काले स्वास्थ्यलाभका लागि नखेल्ने घोषणा गरेका थिए भने विश्व क्रिकेट लिग च्याम्पियनसिपमा केन्यासँगको खेलमा सहभागी भेट्रान स्पिनर शक्ति गौचन, वसन्त रेग्मी र तीव्र गतिका बलर सोमपाल कामीलाई पनि आराम दिइएको छ । यस्तोमा आसिफ शेख, दिलीप नाथ (दुवै विकेटकिपरब्याट्सम्यान) र मिडियम पेस बलर दिपेश श्रेष्ठले पहिलोपल्ट राष्ट्रिय टिममा स्थान पाएका छन् ।वीरगन्जका आसिफ र सुदूरपश्चिमका दिलीप नाथ केन्यासँगको खेललाई नेपाली टिम छनोटमा अन्तिम १९ सम्म थिए । चितवनका दिपेश २५ खेलाडीको सूचीसम्म अटेका थिए । त्यस्तै, एपीएफमा आबद्ध सुदूरपश्चिमका भुवन कार्की र भैरहवाका सुसन भारीले पनि टिममा पुनरागमन गरेका छन् । दुवै बायाँहाते स्पिनर हुन् । भुवनले राष्ट्रिय टिमबाट खेलिसकेका छन् । सुसनले प्लेइङ सेट मा मौका पाएका थिएनन् । उनीसहित आसिफ, दिलीप नाथ र दिपेशले इमर्जिङ टिम्स कपमार्फत् डेब्यू गर्ने अवसर पाउन सक्छन् ।मार्च २५ देखि अप्रिल ४ सम्म हुने प्रतियोगिताका लागि पारसको अनुपस्थितिमा ज्ञानेन्द्र मल्लले कप्तानी जिम्मेवारी सम्हाल्ने छन् । निरन्तर राष्ट्रिय टिमको उपकप्तान रहँदै आएका उनले केन्यासँग कीर्तिपुरमा भएको विश्व च्याम्पियनसिपका दुवै खेलमा टिमको नेतृत्व गरेका थिए । पहिलो खेलमा ५ विकेटले हारेको नेपालले दोस्रो खेल ७ विकेटले जितेर च्याम्पियनसिपको शीर्ष चारमा रहँदै विश्वकप २०१९ को छनोटमा पुग्ने झीनो आशा कायमै राखेको थियो ।केन्यासँग दोस्रो खेलमा चार विकेट लिँदै नटआउट २४ रनको योगदान गरेका शरद भेषावकरलाई उपकप्तान बनाइएको छ । आइसीसीएसियाका विकास अधिकृत बैंकटपति राजुको नेतृत्वमा मुख्य प्रशिक्षक जगत टमाटा, पारस खड्का र ज्ञानेन्द्र मल्ल रहेको छनोट समितिबाट छानिएको टिममा सागर पुन, विनोद भण्डारी, आरिफ शेख, महबुब आलम, दीपेन्द्रसिंह ऐरी, सन्दीप लामिछाने, अविनाश कर्ण र सुनील धमला निरन्तर छन् । कुशल भुर्तेल, जितेन्द्र मुखिया, राजेश पुलामी मगर र सुशील कँडेललाई वैकल्पिकमा राखिएको छ ।नेपाली टिमको बन्द प्रशिक्षण आइतबार सुरु हुनेछ । बंगलादेशमा हुने इमर्जिङ टिम्स कपमा नेपालसहित आईसीसी (अन्तर्राष्ट्रिय क्रिकेट परिषद्) का एसोसिएट सदस्य अफगानिस्तान, हङकङ र मलेसियाका राष्ट्रिय टिम सहभागी छन् । उनीहरूले टेस्ट टिम भारत, पाकिस्तान, श्रीलंका र बंगलादेशका यू२३ टिमसँग प्रतिस्पर्धा गर्नेछन् ।"
टेस्ट सर्वोच्चतालाई चर्को प्रतिस्पर्धा,"राँची भारतीय कप्तान विराट कोहलीले बुधबार आफ्ना अस्ट्रेलियाली समकक्षी स्टिभ स्मिथसँगको शब्द युद्धलाई लिएर कुनै गुनासो नभएको बताएका छन् । दुई टिमबीच टेस्ट क्रिकेटको सर्वोच्चताका लागि बिहीबारदेखि तेस्रो टेस्ट सुरु हुँदै छ । कोहलीले दोस्रो टेस्टका क्रममा स्मिथले डीआरएस को गलत फाइदा लिएको आरोप लगाएका थिए । यसले दुई टिमबीच तनाव उत्पन्न भएको थियो । यसमा दुवै देशका बोर्ड पनि होमिएका थिए । अस्ट्रेलियाली बोर्डले कोहलीको आरोपलाई अनावश्यक भनेको थियो भने भारतीय क्रिकेट बोर्ड पनि आफ्ना कप्तानको समर्थनमा उत्रेको थियो । अन्तर्राष्ट्रिय क्रिकेट परिषद् (आईसीसी) ले दुवैलाई कारबाही नगरेपछि तेस्रो टेस्टअघि दुवैलाई आफूहरूको तनाव कम गर्न भनिएको थियो । तेस्रो टेस्टको पूर्वसन्ध्यामा बोल्दै कोहलीले अब आफ्नो ध्यान क्रिकेटमा केन्द्रित हुने दाबी गरे । स्मिथलाई आफूले लगाएको आरोप फिर्ता लिन भने कोहली मानेनन् । उनले भने, मैले जे भनें, त्यसमा कुनै गुनासो छैन । तर मलाई के पनि थाहा छ भने यही विषय बारम्बार दोहोर्याएर भन्नुको कुनै अर्थ छैन । दुवै टिम अब अगाडि बढ्नु ठीक हो । पहिले पनि विवाद नभएका होइनन्, यी विवाद लामो समय चल्दा त्यसबाट कुनै ठोस निर्णय पनि आएको छैन । स्मिथले बेंगलोरमा अम्पायरले दिएको एलबीडब्लू निर्णयलाई पुनर्विचार गर्ने अवसरमा ड्रेसिंग रूममा सल्लाहका लागि हेरेको देखिएको थियो र यसैमा भारतको आपत्ति थियो । दोस्रो टेस्टको चौथो दिन स्मिथले पूरा विवादलाई फेरि अनावश्यक भनेका थिए । कोहलीले भने त्यसक्रमलाई रोक्न आवश्यक भएको बताएका थिए ।"
जोनल चेस शनिबारदेखि,"काठमाडौं विश्वकप चेसको छनोटका रूपमा एसियन जोनल ३२ चेस च्याम्पियनसिप चैत ५ देखि नगरकोटमा हुने भएको छ । दक्षिण एसियाली देशहरू नेपालसहित बंगलादेश, भुटान, माल्दिभ्स, श्रीलंका र पाकिस्तानका १६ महिला र ३० पुरुष खेलाडीले प्रतिस्पर्धा गर्ने क्षेत्रीय अध्यक्ष राजेशहरि जोशीले बताए । करिब ३० लाख रुपैयाँ खर्च अनुमान गरिएको च्याम्पियनसिपमा ६ लाख ५० हजार पुरस्कार राखिएको छ । चैत १५ सम्म चल्ने च्याम्पियनसिपमा खुला र महिलातर्फका विजेताले जर्जियाको टिब्लिसीमा सेप्टेम्बर, २०१७ मा हुने फिडे विश्वकप खेल्ने अवसर पाउने छन् । दुईदुई वर्षमा हुने जोनल च्याम्पियनसिप नेपालले दोस्रोपल्ट आयोजना गर्न लागेको हो ।"
व्याकुल माइला गोल्डकप चैत अन्तिममा,"काठमाडौं व्याकुल माइला गोल्डकप फुटबलको छैटौं संस्करण चैत २५ बाट ओखलढुंगाको हिलेपानी दुधकोसी किनारा मैदानमा हुने भएको छ । प्रतियोगिता राष्ट्रगानका रचयिता व्याकुल माइलाको जन्मथलो हुँदै आएको हो । वर्षात र दुधकोसी नदीको बाढीले खेलमैदान क्षति पुर्याएपछि असोजमा खेल रोखिएको थियो । खेलका निम्ति तयारी तीव्र पारिएको आयोजक हिलोपानी फुटबल क्लबले जनाएको छ ।प्रतियोगिता हरेक वर्ष कोजाग्रत पूर्णिमाको दिनबाट सुरु हुन्थ्यो । खेल मैदान निर्माण र मर्मतसम्भार भएकाले अहिले तयारी तीव्र पारिएको छ, राजधानीमा क्लबका महासचिव पीएस राईले भने, नदी किनारामा दिउँसो घाम लाग्ने भएकाले बिहान र अपरान्हको समयलाई प्राथमिकता दिने भनेका छौं । गोल्डकपका निम्ति राष्ट्रिय खेलकुद परिषद् (राखेप) ले एक लाख रुपैयाँ सहयोग गरेको छ । मैदान निर्माण गर्न सांसद रामहरि खतिवडाले सांसद विकास कोषबाट ३ लाख रुपैयाँ उपलब्ध गराएका छन् । खेलकुद मन्त्रालयले ५ लाख मैदान निर्माणलाई बजेट छुट्याए पनि निकासा हुन बाँकी रहेको राईले जनाए ।गोल्डकपको मूल आयोजकमा स्थानीय दुधकौशिका प्रावि, नयाँ नेपाल सरोकार समाज र हिलेपानी फुटबल क्लब छन् । १८ टिम सहभागी हुने कोषाध्यक्ष रमेश राईले भने । छैटौं संस्करणनिम्ति काठमाडौंका कलंकीस्थित नेपालय कलेजले १ लाख ३० हजार रुपैयाँ बराबरको एक सय थान ट्रयाकसुट प्रदान गरेको छ । सर्जक व्याकुल माइलाको उपस्थितिमा कलेजका प्राचार्य मनोज थापामगरले बुधबार उक्त सामग्री हस्तान्तरण गरे ।"
