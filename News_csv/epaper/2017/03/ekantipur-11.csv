शीर्षक,विवरण
नेपाली भूमि मिच्ने दाउ,"रिभारतको बसहीकस्वा, वारि आनन्द बजार । बीचमा रहेको अलि उँचो भूभागलाई बूढापाकाले दुम्के डाँडा भन्थे । तर, पटकपटक सीमा विवादका कारण तनाव बढ्न थालेपछि स्थानीय बासिन्दाले यसको नाम कारगिल डाँडा राखिदिए । भारतीय प्रहरीले बिहीबार नेपाली भूभागमै पसेर गोली चलाउँदा एक जनाको मृत्यु भएपछि विवाद फेरि बल्झिएको छ । सीमापारिबाट दिनहुँजसो मदिरा पिउन आनन्द बजार पुग्ने भारतीय सीमा सुरक्षा बलका जवान र सर्वसाधारणले नै यो डाँडाको नाउँ कारगिल राखेका हुन्, स्थानीय शेरबहादुर कामीले भने, गोली चलेको घटना पहिलो हो तर सामान्य तनाव र झडप १७ औं पटक देखिसकेको छु ।शेरबहादुरका अनुसार बसहीकस्वा र आनन्द बजारका बासिन्दाको सम्बन्ध कहिल्यै राम्रो हुन सकेन । केही वर्षअघि विद्यालय बनाउँदा पनि उनीहरूले अवरोध गरे । दुवै देशका अधिकारीबीच सहमतिपछि मात्र विद्यालय बन्यो । एक महिनाअघि दुवै देशका अधिकारीबीच सहमति भएपछि कल्भर्ट बनाइएको हो, यही कारण तनाव बढ्दै जाँदा ३२ वर्षीय युवकले अनाहकमा ज्यान गुमाउनुपर्यो । धनगढीदेखि २५ किमि दूरीमा रहेको आनन्द बजारमा अधिकांश जनजाति समुदायको बसोबास छ । पुनर्वास नगरपालिका ८ मा रहेको यो बजारको पारितर्फ भारतको सानो मन्डी बसही बजार छ । दैनिक उपभोगका वस्तु किन्न नेपाली त्यही बजार पुग्छन् । भारतीय नागरिक पनि आनन्द बजार आउजाउ गरिरहेका हुन्छन् । आनन्द बजारदेखि ५ सय मिटर दूरीसम्म नेपाली पक्षको जग्गाजमिन छ । त्यसपछि मात्र दशगजा आउँछ । भारतीय पक्षले भने दशगजावारिकै भूभाग आफ्नो भएको दाबी गर्दै आएको छ । सीमास्तम्भै गायबपूर्वतिरको १९९ नम्बर र पश्चिमतिरको २०१ नम्बर सीमास्तम्भबीचको भूभागबारे लामो समयदेखि विवाद छ । त्यहाँ रहेको २०० नम्बर पिलर हराएको वर्षौं भइसक्यो । नेपालीले बनाएको कल्भर्टपारि २२ बिघाभन्दा बढी जग्गामा स्थानीयले कमाइ गर्दै आएका छन् । पश्चिमतिर १३ बिघा छ भने पूर्वतिर ९ बिघा जमिन नेपालीले कमाउँदै आएका छन् । कारगिल डाँडापारिको जग्गामा नेपालीको लालपुर्जा रहे पनि भारतीय पक्षले त्यो क्षेत्रलाई आफ्नो दाबी गर्दै आएको स्थानीय बताउँछन् ।बिहीबारको घटनामा नेपाली भूमिमै आएर भारतीय सुरक्षाबलले गोली चलाएको हो, स्थानीय शिक्षक श्याम सुवेदीले भने, कारगिल डाँडावारि र पारि दुवैतिर नेपालीको जमिन छ, जग्गाधनी प्रमाणपुर्जासमेत छ । उनका अनुसार बुधबार राति भारतीय प्रहरीले नेपाली बजारमा आई शम्भु गुरुङको पसल तोडफोड गरे, सामान लगे । त्यहाँबाट फर्कंदा उनीहरूले नेपालीले बनाएको कल्भर्ट तोड्ने प्रयास गरेपछि तनाव बढै गयो, सुवेदीले भने, बिहीबार बिहान दर्जनौंपटक हवाई फायर गरे, पारिबाट ताकेर गोली नै हाने । अर्का प्रत्यक्षदर्शी जयबहादुर विकले भारतीय प्रहरीले नै गोली चलाएको बताए । नेपाली पक्षबाट प्रहार भएको ढुंगा पारिपट्टि प्रहरी निरीक्षकको टाउकामा लागेपछि उताबाट गोली चलेको हो, उनले भने, अहिले भारतीय पक्षले आफ्ना तर्फबाट गोली नचलेको बताएको छ जो सरासर झूटो हो । घटनापछि नेपाल र भारतका सीमावर्ती अधिकारीबीच भएको पाँचबुँदे सहमतिप्रति स्थानीय आक्रोशित छन् । जिल्लाका प्रशासनिक र सुरक्षा निकाय प्रमुखहरूले घटनाको वास्तविकता बुझ्न नसकेको, समयमै सुरक्षाकर्मी परिचालन नगरेको उनीहरूको गुनासो छ । यसैकारण शुक्रबार दिनभरि पनि आनन्द बजार क्षेत्र तनावग्रस्त रह्यो । हालको पुनर्वास क्षेत्र भनेर चिनिने तत्कालीन त्रिभुवनबस्ती, परासन, कालिका र बाइसीबिचवा गाविस जोडेर गत वर्ष नगरपालिका बनेको हो । यहाँका रैथाने रानाथारू समुदाय हुन् । २०२८ पछि देशका विभिन्न भेगबाट बसाइँ सरेर आउने क्रम सुरु भएसँगै पुनर्वास बजार घना हुन पुग्यो । यहाँ भारतका असम, मेघालय अनि भुटान र बर्माजस्ता प्रवासबाट फर्केका नेपालीको पनि बसोवास छ, नगरपालिकाका स्थिर घिमिरेले बताए ।पटकपटक सीमा विवाद २०६२ साल जेठमा सीमाक्षेत्रमा रहेको राष्ट्रिय मावि परिसरमा भारतले स्तम्भ बनाएपछि ठूलो आन्दोलन चर्केको स्थानीय दीपेन्द्र बस्नेत बताउँछन् । स्थानीय बासिन्दासँगै जिल्ला सदरमुकामबाट ठूलो संख्यामा आएका अगुवाको पहलमा त्यो स्तम्भ भत्काइएको हो, उनले भने, हामी भारतलाई कुनै हालतमा सीमा अतिक्रमण गर्न नदिन दृढ छौं । विगतको सीमांकनका बखत नेपाली अधिकारीको गैरजिम्मेवारीका कारण भूभाग भारततर्फ गाभ्ने काम भएको स्थानीयको आरोप छ । नेपाली पक्षले आफूहरूसँग सम्पर्क र सोधपुछ नगरी भारतको पलियामा बसेर सीमाका कागजपत्र तयार गरेको उनीहरू बताउँछन् । अब सीमांकन गर्दा पुरानो सीमास्तम्भ आधार मानेर नयाँ नक्सा तयार गरिनुपर्छ, घिमिरेले भने, भारतले मिचेको भाग फिर्ता नभए विवाद समाधान हुने देखिँदैन ।"
बल्ल स्थानीय सरकार,"काठमाडौं सरकारले शुक्रबारबाट ७ सय ४४ वटा स्थानीय तहलाई कार्यान्वयनमा ल्याएको छ । मन्त्रिपरिषद्को फागुन २२ को निर्णय फागुन २७ मा राजपत्रमा प्रकाशित भएपछि स्थानीय तहको व्यवस्था लागू भएको हो । यसअघि स्थानीय निकायमा रहेका गाविस र नगरपालिकाहरू स्थानीय तहमा परिवर्तन भएका हुन् । अब साबिकका २ सय १७ नगरपालिका (महानगर उपमहानगरसहित) र ३ हजार १ सय ५७ वटा गाविस ७ सय ४४ वटा स्थानीय तहमा परिणत भएका छन् । राजपत्रमा प्रकाशित भएपछि नवनियुक्त संघीय मामिला तथा स्थानीय विकासमन्त्री कमल थापाले नयाँ संरचनाहरू कार्यान्वयनमा गएको शुक्रबार घोषणा गरे । पदभार ग्रहण गरेकै दिन थापाले उक्त घोषणा गर्ने अवसर पाएका हुन् । निवर्तमान मन्त्री हितराज पाण्डेले स्थानीय तह पुन:संरचनासम्बन्धी विषयलाई बिहीबार टुंग्याए पनि त्यसलाई सार्वजनिक नगर्दै उनले मन्त्रालय छाड्नुपरेको थियो । मन्त्रालयका सचिव केदारबहादुर अधिकारीले शुक्रबारबाट ४ वटा महानगर, १३ उपमहानागर, २ सय ४६ नगरपालिका र ४ सय ८१ गाउँपालिका कार्यान्वयनमा आएको बताए । त्यस्तै, ७५ वटै जिल्ला विकास समितिहरू पनि जिल्ला समन्वय समितिमा परिणत भएका छन् । काठमाडौं, भरतपुर, ललितपुर र पोखरालेखनाथ महानगर भएका छन् भने जनकपुर, वीरगन्ज, नेपालगन्ज, सिमराजितपुर, इटहरी, धरान, धनगढी, तुलसीपुर, घोराही, हेटौंडा, विराटनगर, बुटवल र कलैया उपमहानगर भएका छन् । स्थानीय तह पुन:संरचना आयोगले सिफारिस गरेको बाहेक सरकारले पछिल्लोपटक बाराको सदरमुकाम कलैयालाई पनि उपमहानगरपालिका बनाएको हो । सुनसरी, दाङ र बारामा दुईदुईवटा उपमहानगर भएका छन् । सबै स्थानीय तहको गरी वडाको कुल संख्या ६ हजार ६ सय ८० पुगेको छ । गाउँपालिकामा ५ देखि २१ र नगरपालिकामा ९ देखि ३५ भित्र रहेर वडा निर्धारण गरिएको छ । ७४४ वटा स्थानीय तह र ७५ वटा जिल्ला समन्वय समितिहरूमा आजैबाट नयाँ नाम, लेटरप्याड र छापबाट सञ्चालनमा आएको छ, सचिव अधिकारीले भने, ती सबै निकायले नयाँ नामबाट सेवा प्रवाह गर्नुपर्नेछ । स्थानीय स्वायत्त शासन ऐनबाट सञ्चालनमा आइरहेका स्थानीय निकायहरू स्थानीय तह सञ्चालनसम्बन्धी नयाँ कानुन नबनेसम्म र जनप्रतिनिधि बहाल नभएसम्म स्थानीय तहको शासन सञ्चालनसम्बन्धी आदेशबाट सञ्चालनमा आउनेछन् । मन्त्रालयले तयार पारेको उक्त आदेशलाई मन्त्रिपरिषद्ले स्वीकृत गरिसकेको छ । नयाँ संरचना र आदेशबारे सबै जिल्ला समन्वय समितिलाई जानकारी गराइएको छ, सचिव अधिकारीले भने, स्थानीय तह कार्यसञ्चालन, सेवा प्रवाह, कर्मचारी, कार्यालय, बजेट परिचालन लगायतका विषय आदेशमा समेटिएको छ । गाउँपालिकानगरपालिकाको साइन बोर्ड, लेटरप्याड, छाप कस्तो हुने विषयसमेत उक्त आदेशमा छ । स्थानीय तहको केन्द्र र वडाबाट दिन सकिने सेवालगायतका विषय पनि आदेशमा समाविष्ट छ । संविधानको व्यवस्थाअनुसार गठित स्थानीय तह पुन:संरचना आयोगले ७ सय १९ वटा स्थानीय तह निर्धारण गरेको प्रतिवेदन पुस२२ मा सरकारलाई बुझाएको थियो । तर, सरकारले राजनीतिक विवाद मिलाउन त्यसलाई बढाएर ७ सय ४४ पुर्याएको हो । स्थानीय तह कार्यान्वयनमा गएको घोषणा कार्यक्रममा मन्त्री थापाले अब स्थानीय तहको निर्वाचन थप सुनिश्चित बनेको बताए । राजनीतिकस्तरमा विवादित विषयमा क्रमश: सहमति बन्दै जाला, साझा बिन्दु खोजिएला, उनले भने, तर, अब निर्वाचन कुनै कारणले प्रभावित हुन्न ।स्थानीय तह पुन:संरचना आयोगका सदस्य डा श्यामकृष्ण भुर्तेलले अब स्थानीय निकाय संविधानअनुसार सरकारका रूपमा परिणत भएको बताए । उनले विसं २०१९ सालमा गाउँ पञ्चायत गठन भएयता पहिलोपटक राष्ट्रियस्तरमा स्थानीय निकायको वास्तविक पुन:संरचना भएको जनाए । यस्तोखालको पुन:संरचना राष्ट्रियस्तरमा पहिलोपटक भएको हो, उनले भने, पुन:संरचनापछिका स्थानीय तहले संवैधानिक मान्यता पाएको छ । प्रशस्तै अधिकार पाएको छ । संविधानले संघीय लोकतान्त्रिक गणतन्त्र नेपालको मूल संरचना संघ (केन्द्र), प्रदेश र स्थानीय गरी तीन तहको रहने व्यवस्था गरेको छ । यी तीनै तहले प्रयोग गर्ने शक्तिबारे पनि स्पष्ट व्यवस्था गरिएको छ । संविधानले स्थानीय तहमा कार्यकारिणी र व्यवस्थापिकाको समेत अधिकार दिएको छ । स्थानीय तह कार्यान्वयनमा जाने कि नजाने अनिश्चितताबीच कार्यान्वयनमा गएको छ । यो खुसीको कुरा हो, भुर्तेलले भने, संघीयता कार्यान्वयनका दिशामा उच्च अदालत गठनपछि सरकारबाट दोस्रो प्रमुख काम भएको छ । संविधानमा स्थानीय तहले प्रयोग गर्न पाउने २२ वटा एकल र १५ वटा साझा अधिकारको सूची व्यवस्था गरिएको छ । संविधानको अनुसूची ८ र ९ मा स्थानीय तहसँग सम्बन्धित अधिकारहरू लिपिबद्ध छन् । स्थानीय तहमा गठन हुने गाउँ र नगर सभाले संविधानले दिएको अधिकार प्रयोगका लागि आवश्यक कानुन बनाउन सक्ने अधिकार संविधानले प्रदान गरेको छ । संविधानमा सहकारी, माध्यमिक शिक्षा, स्वास्थ्य, कृषि, खेलकुद, विद्युत्, खानेपानी, सिँचाइ, वन, वातावरण, खानी, खनिज, विपद् व्यवस्थापन, पुरातत्त्व, सुकुम्बासी व्यवस्थापनलगायत कैयन् विषयका काम स्थानीय तहका लागि निर्धारण गरिएको छ । त्यति मात्रै होइन, एफएम, पत्रपत्रिका सञ्चालनदेखि सवारी साधन अनुमति, घरजग्गा धनीपुर्जा वितरणसम्मको अधिकार स्थानीय तहलाई दिइएको छ । स्थानीयले गर्ने कर संकलनको दायरा विस्तार गरिएको छ । सरकारले संविधानले तोकेको अधिकारलाई विस्तृत रूपमा व्याख्या गर्दै स्थानीय तहले गर्नुपर्ने ३ सय ५७ वटा कार्य क्रियाकलाप पहिचान गरेको छ । जिल्ला विकास समितिका पूर्वसभापति कृष्णप्रसाद सापकोटा साबिकका स्थानीय निकायभन्दा अहिले कार्यान्वयनमा आएको स्थानीय तह धेरै विषयमा फरक रहेको बताउँछन् । सापकोटाका अनुसार स्थानीय स्वायत्त शासन ऐन र नियमावलीबाट सञ्चालित साबिकका स्थानीय निकायहरूले त्यसलाई पनि पूर्ण रूपमा प्रयोग गर्न पाएका थिएनन् । अब माथिल्लो सरकारको निगाह वा निर्देशनमा होइन, आफैंले कानुन बनाएर स्थानीय सरकार सञ्चालनमा आउने अवस्था आएको छ, उनले भने । स्थानीय निकायले प्रयोग गर्दै आएको अधिकारभन्दा कैयौं गुणा बढी संविधानले ग्यारेन्टी गरेको अधिकार सम्पन्न स्थानीय तह बनाइएको छ, उनले भने, व्यक्तिगत घटना दर्ता, केही सिफारिस, सानातिना विकास योजना, नक्सा पासलगायतका थोरै काम गरिरहेको स्थानीय निकायले अब सरकारकै भूमिकामा प्रशस्त काम गर्न पाउनेछ । उनले संविधानले व्यवस्था गरेको स्थानीय तह कार्यान्वयनमा गएर नेपाली जनताकै जित भएको बताए । वास्तवमा बल्ल जनताको नजिक सरकार पुग्ने भएको छ, जनताले देख्न पाउने, महसुस गर्न पाउने सरकार स्थानीय तह हुनेछ, उनले भने, जनतामा अन्तरनिहित भनिने राजकीय सत्ताको प्रयोगको बाटो बल्ल खुल्दै छ । जनतासमक्ष पुगेको अधिकार तिनले प्रयोग गर्ने गरी संरचना, प्रणाली र वातावरण निर्माणमा जोड दिइनुपर्छ । कुनै पनि बहानामा स्थानीय तहलाई दिइएको अधिकार कटौतीको प्रयास गर्न नहुने उनले बताए । वडाबाट सेवा प्रवाहको व्यवस्था गाविसहरूलाई गाभेर ठूलो क्षेत्रको गाउँपालिका वा नगरपालिका बनाइएपछि सरकारले साबिकमा गाविसबाट भइरहेका सेवा प्रवाहसम्बन्धी अधिकतम काम पुन:संरचनापछिको वडा कार्यालयबाट दिने तयारी गरेको छ । मन्त्रालयका सचिव अधिकारीले वडा कार्यालयलाई प्रभावकारी ढंगले परिचालन गरिने बताए । मन्त्रालयले तयार पारेको स्थानीय तह सञ्चालन आदेशमा पनि हाल गाविसले गर्दै आएका काम वडास्तरबाटै हुने व्यवस्था मिलाइएको छ । वडा कार्यालयलाई ३७ वटा विषयमा सिफारिस वा प्रमाणित गर्ने अधिकार तोकिएको छ । त्यसबाहेक वडालाई विकास कार्यका लागि योजना तर्जुमा, कार्यान्वयन तथा अनुगमनको अधिकार पनि हुनेछ । गाविस कार्यालयबाट हुँदै आएको सामाजिक सुरक्षा भत्ता वितरण पनि वडाबाटै गरिने प्रस्ताव छ ।"
संसद्मा भत्र्सना गौतम सहिद घोषित,"काठमाडौं भारतीय सुरक्षा अधिकारीको गोलीबाट नेपाली नागरिकले आफ्नै मातृभूमिमा ज्यान गुमाउनुपरेको घटनालाई देशको सार्वभौमिकतामाथिको आक्रमण भन्दै सांसदहरूले निन्दा गरेका छन् । कञ्चनपुरको आनन्द बजारस्थित सीमामा भारतीय सीमा सुरक्षा बल (एसएसबी) को गोलीले नेपाली नागरिक गोविन्द गौतमको मत्यु भएकोमा उनीहरूले भत्र्सना गरेका हुन्। गौतमलाई सरकारले सहिद घोषणा गरेको छ । घटनाप्रति भारतसँग आपत्ति जनाइएको भन्दै उपप्रधान तथा गृहमन्त्री विमलेन्द्र निधिले गौतमको अन्त्येष्टि सम्मानका साथ गर्ने, उनका सन्तानलाई नि:शुल्क शिक्षा दिने, पीडित परिवारलाई १० लाख रुपैयाँ राहत दिने निर्णय गरेको संसद्मा बताए । भारतीय सीमाभन्दा निकैभित्र निर्माणाधीन कल्भर्टबारेको विवादमा एसएसबीले गोली हान्दा गौतमको मृत्यु भएको थियो । संसद्को विशेष समयमा शुक्रबार बोल्ने सत्तापक्ष र प्रतिपक्षका सांसदहरूले उक्त गोलीकाण्डलाई गम्भीर र संवेदनशील रूपमा लिन सरकारसँग माग गरे । घटनापछिको सरकारी रवैयाप्रति रोष प्रकट गर्दै प्रतिपक्षी सांसदहरूले भारतलाई माफी मगाउन र मृतकका परिवारलाई क्षतिपूर्ति भराउन माग गरे । गृहमन्त्रीले प्रधानमन्त्री पुष्पकमल दाहाललाई भारतका प्रधानमन्त्रीका तर्फबाट उनका सुरक्षा सल्लाहकार अजित डोबलले फोन गरी उक्त घटनाबारे दु:ख व्यक्त गरेको जानकारी दिए । आफू र परराष्ट्रमन्त्री प्रकाशशरण महतले भारतीय विदेशमन्त्री सुष्मा स्वराजलाई फोन गरी घटना छानबिन गर्न, दोषीमाथि कारबाही गर्न र यस्ता घटना दोहोरिन नदिन आग्रह गरेको उनले बताए । भारतीय दूतावासका कार्यवाहक राजदूतलाई परराष्ट्र मन्त्रालयले ध्यानाकर्षण गराएको पनि जनाए। संसद्को सुरुमै सप्तरी घटनाको विरोधमा नाराबाजी गरी बैठक छोडेका मधेस केन्द्रित दलहरूले भने कञ्चनपुर गोलीकाण्डको विरोधमा बोलेनन् । त्यसअघिको शून्य समयमा संघीय समाजवादी फोरमका नेता अशोक राईले भारतीय दूतावासको विज्ञप्ति वाचन गर्दै कञ्चनपुर गोलीकाण्डलाई रहस्यमय भनेका थिए । घटनाको ढाकछोप गर्ने गरी भारतीय दूतावासले जारी गरेको विज्ञप्तिप्रति आपत्ति जनाउँदै सत्तारूढ माओवादी केन्द्र, कांग्रेस र एमालेसहितका प्रतिपक्षी दलहरूले कञ्चनपुर घटनाबारे सरकारसँग जानकारी मागेका थिए । आनन्दनबजारको घटनाभन्दा केही दिन अघिमात्र एसएसबीका व्यक्ति नेपाली सिमानामा पसेर छन्द तामाङको घरबाट बाख्रा लुटेका थिए । हामीले त्यतिबेलै सरकारको ध्यानाकर्षण गराउँदा कुनै पहल नभएकाले आज एसएसबीबाट हाम्रो भूमिमा पसेर देशभक्त नेपालीको हत्या भएको छ, एमाले उपाध्यक्ष भीम रावलले भने, देशको सार्वभौमिकतामाथि आक्रमण हुँदा पनि लाचारी देखाएर सरकारले लम्पसारवादी चरित्र प्रदर्शन गरेको छ ।विदेशी सुरक्षाकर्मीबाट आफ्नै मुलुकमा नेपाली नागरिकको हत्या भएको यति ठूलो घटनालाई सरकारले सामान्य विज्ञप्ति जारी गरेर झारा टार्न खोजेको र संसद्लाई समेत उपेक्षा गरेको उनको टिप्पणी थियो । देशको सीमा रक्षाका लागि सहादत प्राप्त गरेका देशभक्त योद्धालाई सहिद घोषणा गर्न र भारतीय पक्षबाट क्षतिपूर्ति दिलाउन सरकार किन पहल गर्दैन ? उनले भने, सरकार भारतीय पक्षबाट माफी मगाएर क्षतिपूर्ति माग्न किन सक्दैन ? रावलले सप्तरीमा गौर हत्याकाण्ड दोहोर्याउन पाइएन भनेर नेपाल बन्द गर्नेहरू लाई छुट दिने सरकार देशभक्त नेपाली मारिँदा मूकदर्शक मात्रै भएको बताए । संघीय समाजवादी फोरमका नेता राईले भारतीय दूतावासको विज्ञप्तिलाई आधार बनाएर गौतमको हत्या रहस्यमय भनेकोमा पनि उनले आपत्ति जनाएका थिए । विशेष समयमा बोल्दै कांग्रेस नेता तारिणीदत्त चटौतले कञ्चनपुर गोलीकाण्डका पीडित परिवारलाई क्षतिपूर्ति दिलाउन कूटनीतिक पहल थाल्न सरकारसँग माग गरे । भारतीय सुरक्षाकर्मीले नेपालभित्र पसेर नेपालीको हत्या गरेको उनले बताए । सत्तारूढ माओवादी केन्द्रका अग्नि सापकोटाले राष्ट्रियताको विषयमा संसद्मा एक मत रहेको बताएका थिए । गृह मन्त्रालयको विज्ञप्ति विरोधाभासपूर्ण रहेको उल्लेख गर्दै उनले घटनाबारे यथार्थ जानकारी सदनलाई गराउन सरकारको ध्यानाकर्षण गराए । फोरम (लोकतान्त्रिक) प्रमुख सचेतक योगेन्द्र चौधरीले कञ्चनपुरमा भारतले अनावश्यक बल प्रयोग गरेको भन्दै क्षतिपूर्तिका लागि पहल हुनुपर्ने बताए । कञ्चनपुर घटनाले राष्ट्रियता चुनौतीमा परेको उल्लेख गर्दै उनले सप्तरी र कञ्चनपुर घटनाले देशमा अस्थिरताको संकेत गरेको बताए । भारतले नेपाल र नेपालीलाई कहिल्यै चैनसँग बस्न नदिएको उल्लेख गर्दै नेपाल मजदुर किसान पार्टीकी अनुराधा थापामगर र राष्ट्रिय जनमोर्चाकी मीना पुनलगायतका सांसदहरूले कञ्चनपुर घटना त्यसैको निरन्तरता भएको बताए । सप्तरीमा गोली ठूलो क्षति हुन नदिन : गृहमन्त्रीगृहमन्त्री विमलेन्द्र निधीले एमालेको मेचीमहाकाली अभियानको अवरोधमा उत्रिएका प्रदर्शनकारीलाई तत्काल नियन्त्रण नगर्दा ठूलो मानवीय क्षति हुने खतरा रोक्न सप्तरीमा सुरक्षाकर्मीले गोली चलाउनुपरेको जानकारी सदनलाई गराएका छन् । पूर्वको झापाबाट सुरु भएको एमालेको मेचीमहाकाली अभियानलाई फागुन २३ गते सप्तरीमा अवरोध पुर्याउन आएका मधेसी मोर्चाका कार्यकर्तालाई प्रहरीले दुई किलोमिटर परै रोक्ने प्रयास गरेको तर उनीहरू सुरक्षाकर्मीलाई धकेल्दै एमाले सभाको दुई सय मिटर वरै आइपुगेपछि गोली प्रहार गर्नुपरेको गृहमन्त्रीको भनाइ छ । भीड नियन्त्रणका क्रममा अश्रुग्यास, रबरका गोली र हवाई फायर गर्दासमेत स्थिति नियन्त्रणमा नआएपछि स्थानीय प्रशासनले कानुनले दिएको अधिकार प्रयोग गरी घुँडामुनि गोली हान्ने आदेश दिएको उनले बताए । घटनामा ४८ सुरक्षाकर्मी घाइते भएको जानकारी दिँदै गृहमन्त्री निधिले प्रहरीमाथि पेट्रोल बम र घरेलु हतियार प्रहार गर्दै अघि बढेका प्रदर्शनकारीलाई रोक्न गोली चलाउनुपरेको बताए । चार जनाको मृत्यु र ३५ जना घाइते भएको उक्त घटनाको विरोधमा मधेसी मोर्चा सम्बद्ध दलका सांसदहरूले बैठकको सुरुमै नाराबाजी गरेका थिए । सुरक्षाकर्मीले कम्मर र टाउकोमा गोली प्रहार गरेर अन्तर्राष्ट्रिय मानव अधिकारको उल्लंघन गरेको आरोप लगाउँदै संघीय समाजवादी फोरमका नेता अशोक राईले बल प्रयोग गर्ने सुरक्षा अधिकारीलाई कारबाहीको माग गरे । सभामुख ओनसरी घर्तीले घेराउ र नाराबाजीबीच बैठक अघि बढाएपछि मोर्चा सम्बद्ध सांसदहरू नाराबाजी गर्दै बाहिरिए । गृहमन्त्री निधिले सप्तरी घटनाका मृतकको परिवारलाई दस लाख रुपैयाँ र घाइतेको उपचारको व्यवस्था गरिएको पनि संसद्मा बताए ।"
भारतीय राजदूतमा पुरी,"काठमाडौं नेपालले एग्रिमो स्वीकृत गरेलगत्तै भारतले नेपालका लागि राजदूतमा मञ्जीव सिंह पुरीलाई राजदूतमा नियुक्त गरेको घोषणा गरेको छ । भारतले झन्डै १० दिन अगाडि एग्रिमो स्वीकृतिका लागि पठाएपछि पुरी राजदूत हुने पक्का भएको थियो । नेपालले बिहीबार मात्र पुरीको एग्रिमो स्वीकृत गरेको पत्र भारतलाई पठाएको थियो । भारतीय विदेश मन्त्रालयले शुक्रबार साँझ विज्ञप्ति जारी गर्दै पुरीलाई नेपालका लागि राजदूतमा नियुक्त गरेको बताएको हो । उहाँले छिट्टै हाम्रो जिम्मेवारी सम्हाल्ने अपेक्षा गरिएको छ, भारतीय विदेश मन्त्रालयले भनेको छ । हाल बेल्जियमका लागि भारतीय राजदूतका रूपमा कार्यरत उनी सन् १९८२ मा परराष्ट्र सेवामा प्रवेश गरेका थिए ।"
मलेसियामा नि:शुल्क ईकार्ड,"मलेसिया मलेसियाले गैरकानुनी आप्रवासी कामदारलाई दर्ता गरी ईकार्ड वितरण गर्न थालेको छ । उसले गैरकानुनी आप्रवासीलाई वैधानिकता दिनुअघि इन्फोर्समेन्ट कार्ड (ईकार्ड) नि:शुल्क उपलब्ध गराउन थालेको हो । रोजगारदाताले आफ्ना गैरकानुनी कामदारसहित अध्यागमन कार्यालयमा गई विवरणसहित आवेदन दिएपछि त्यस्तो कार्ड कामदारलाई नि:शुल्क उपलब्ध हुने नेपाली दूतावासले जनाएको छ । दूतावासले शुक्रबार सूचना जारी गर्दै उक्त कार्ड लिनका लागि कुनै एजेन्टको सहारा लिनु नपर्ने स्पष्ट पारेको छ । रोजगारका विभिन्न क्षेत्रमा कामदारको अभाव बढ्न थालेपछि मलेसियाले गैरकानुनी कामदारको संख्या घटाउन यसै वर्ष जनवरी १७ मा उनीहरूलाई अस्थायी श्रम स्वीकृति दिने घोषणा गरेको थियो । घोषित निर्णयअनुसार फेब्रुअरी १५ देखि नै गैरकानुनी हैसियतका आप्रवासी कामदारलाई ईकार्ड वितरण सुरु गरिएको हो । पटकपटक वैधानिकता हुने वा स्वदेश फिर्ने अवसर दिँदासमेत अझै पनि लाखौं आप्रवासी कामदार मलेसियामा गैरकानुनी अवस्थामा कार्यरत रहेको र तीमध्ये हजारौंको संख्यामा नेपाली रहेको हुन सक्ने अनुमान छ । हालको यो कार्यक्रमबाट हजारौं नेपाली लाभान्वित हुने अपेक्षा गरिएको छ । दूतावासका अनुसार रोजगारदाता र कामदार दुवै पक्ष आगामी जुन ३० भित्रैमा अध्यागमन विभागको कार्यालयमा गई कार्ड लिन सक्नेछन् । अस्थायी अनुमतिपत्र (ईकार्ड) लिएपछि रिहाइरिङ (पुन: भर्ना कार्यक्रम) मार्फत स्थायी अनुमतिपत्रका लागि दर्ता गर्नुपर्नेछ, दूतावासद्वारा जारी सूचनामा भनिएको छ ।"
यातायात र बजार बन्द,"महेन्द्रनगर भारतीय प्रहरीले नेपाली भूमि प्रवेश गरी गोली चलाएको विरोधमा शुक्रबार सुदूरपश्चिम बन्द भएको छ । सात नं प्रदेशका अधिकांश क्षेत्रमा दिनभर प्रदर्शन गरियो । शुक्रबार बिहानैदेखि कैलालीको त्रिनगर भन्सारमा सयौं युवा विरोधमा उत्रिए । प्रदर्शनका क्रममा नाकामा रहेको भन्सार ब्यारियरमा क्षति पुगेको छ । घटनास्थल कञ्चनपुरको पुनर्वास क्षेत्रका बेलौरी, त्रिभुवन बस्ती, आईबीआरडी, आनन्द बजार बन्द गरिए । सदरमुकाम महेन्द्रनगरमा यातायात, बजार, कार्यालय, विद्यालय ठप्प हुन पुगे । दक्षिणी क्षेत्रका केही बजारमा प्रदर्शनकारीले आगजनी र तोडफोड गरेका छन् ।कैलाली सदरमुकाम धनगढीसँगै जिल्लाका सबैजसो सानाठूला बजार क्षेत्र र राजमार्गमा रहेका बजार बन्द गराइए । घटनाको विरोधमा डडेलधुरा र बैतडीमा पनि प्रदर्शन भयो । यी जिल्लाका सदरमुकाममा बिहानैदेखि प्रदर्शन सुरु भएको थियो । दार्चुलामा पनि घटनालाई लिएर सीमानाकामा निकै कडाइ गरिएको थियो । कैलाली, कञ्चनपुर का सीमानाकाबाट ओहोरदोहोर निकै घटेको थियो । कञ्चनपुरको दक्षिणी सीमा क्षेत्रमा शुक्रबार साँझ प्रदर्शन र तनाव जारी थियो । प्रहरीले सर्वसाधारणलाई तितरबितर गर्न अश्रुग्यास प्रयोग गरेको थियो । आनन्द बजार क्षेत्रमा जम्मा भएका सयौं प्रदर्शनकारीलाई तितरबितर गरेपछि स्थिति केही साम्य भएको प्रहरीले जनाएको छ । सीमा अधिकारीबीच बैठकघटनाले उग्र रूप लिन थालेपछि दुवै देशका सीमा क्षेत्रका अधिकारीले संयुक्त बैठक गरेका छन् । बैठकमा दुवैतर्फका जनतालाई संयम अपनाउन र तनाव कम गर्न आवश्यक पहल गर्ने सहमति भएको छ । कैलालीका प्रजिअ गोविन्द रिजालले घटनाका विषयमा छानबिन गर्न आवश्यक सहयोगबारे छलफल भएको बताए । समस्या समाधानका लागि स्थानीय तहबाट सबै प्रयास गर्ने र केन्द्रीय स्तरबाट हुन सक्ने प्रयासका लागि आफ्ना सरकारलाई रिपोर्टिङ गर्ने विषयमा पनि छलफल भएको उनले जानकारी दिए ।बैठकमा भारतीय अधिकारीले आफ्ना तर्फबाट गोली नचलेको दाबी गरेका छन् । बिहीबार कञ्चनपुर र भारत, लखिमपुर जिल्लाका अधिकारीबीच भएको सम्झौताअनुरूप निष्पक्ष छानबिन गर्ने विषयमा पुन: भारतीय पक्षले सहमति जनाएको छ । बैठकमा नेपालका तर्फबाट प्रजिअ रिजालका साथै प्रहरी उपरीक्षक अर्जुन चन्द, सीमा सुरक्षा बल कलालीका प्रमुख गणेश संग्रौला, राष्ट्रिय अनुसन्धानका उपरीक्षक योगन्द्र केसीको सहभागिता थियो ।"
भारतलाई दिइयो कूटनीतिक नोट,"भारतीय सीमा सुरक्षा बल एसएसबीले चलाएको गोली लागेर कञ्चनपुरमा नेपाली नागरिकको मृत्यु भएको एक दिनपछि भारतले अनुसन्धान सुरु भएको जनाएको छ । काठमाडौंस्थित भारतीय दूतावासले आफ्ना सुरक्षाकर्मीले बिहीबार गोली नचलाएको दाबी गरेको भोलिपल्ट विदेश मन्त्रालयले अनुसन्धान अघि बढेको जानकारी दिएको हो । अनुसन्धान नै नगरी दूतावासले सामान्य सूचनाका आधारमा भारतीय सुरक्षार्मीले गोली नचलाएको धारणा व्यक्त गरेको भन्दै सरकारले भारतीय कार्यवाहक राजदूतलाई परराष्ट्र मन्त्रालयमा बोलाएर कूटनीतिक नोट हस्तान्तरण गरेको छ । वास्तविकता अध्ययन नै नगरी दुई पक्षीय सम्बन्धमा असर गर्ने गरी यस्तो धारणा दूतावासले व्यक्त गर्नु आफंैमा अशोभनीय भन्दै चर्को विवाद भएपछि मन्त्रालयले कार्यवाहक राजदूत विनय कुमारलाई मन्त्रालयमा बोलाएको हो ।प्रधानमन्त्री पुष्पकमल दाहाल र कांग्रेस सभापति शेरबहादुर देउवाले निर्देशन दिएपछि शुक्रबार मन्त्रालय अघि बढेको हो । बिहीबार बिहानै भएको घटनामा मन्त्रालय दिनभरि बेखबरजस्तै बसेको थियो । दूतावासले बिहीबार दिउँसै विज्ञप्ति निकाल्दासमेत मन्त्रालय मौन बसेको थियो । शुक्रबार परराष्ट्र सचिवले कार्यवाहक राजदूतलाई नोट हस्तान्तरण गरेको मन्त्रालयका एक अधिकारीले जानकारी दिए । नोटमा कञ्चनपुर घटनाको नेपाल सरकारले निन्दा गरेको र तुरुन्त घटनाको छानबिन गरी दोषीमाथि कडा कारबाही गर्न माग गरिएको छ ।राजनीतिक निर्देशन कुर्दा नोट बुझाउन एक दिन ढिला भएको परराष्ट्र अधिकारीले बताए । कार्यवाहक राजदूतलाई दिइएको नोटमा उक्त सीमा क्षेत्रमा आइन्दा यस्ता कुनै किसिमका अवाञ्छित गतिविधि हुन नदिन भारतीय पक्षलाई आग्रहसमेत गरिएको छ । भारतीय कार्यवाहक राजदूतले घटनाबारे सूक्ष्म अध्ययन हुने बताएका थिए । उनले मन्त्रालयमा पनि दूतावासले पाएको जानकारीअनुसार एसएसबीले फाइरिङ नगरेको र स्थानीयस्तरबाट छानबिन भइरहेको बताए ।कञ्चनपुरको पुनर्वास नगरपालिका वडा नं ८ मा पर्ने नेपाल(भारत सीमा क्षेत्र आनन्द बजारमा नेपालीले निर्माण गरिरहेको कल्भर्ट भारतीय पक्षले भत्काउन थालेपछि दुई पक्षबीच झडप भएको थियो । त्यसै झडपका क्रममा भारतीय सीमा सुरक्षा बलका जवानले चलाएको गोली लागी ३२ वर्षीय गोविन्द गौतमको मृत्यु भएको थियो । घटनाको दिनभर सरकार मौन रहे पनि दूतावासले अस्वीकार गरेपछि उपप्रधान तथा गृहमन्त्री विमलेन्द्र निधीले भारतीय विदेशमन्त्री स्वराजसँग बिहीबार बेलुका टेलिफोन वार्ता गरेका थिए । त्यसपछि भारतीय विदेश मन्त्रालयले अनुसन्धान सुरु गरेको भन्दै मृतकको पोस्टमार्टम रिपोर्ट उपलब्ध गराएर सहयोग गर्न आग्रह गरेको थियो ।भारतको यो मागलगत्तै शुक्रबार परराष्ट्रमन्त्री प्रकाशशरण महतले पनि विदेशमन्त्री स्वराजसँग टेलिफोन वार्ता गरेका थिए । गोली भारतीय प्रहरीले चलाएको भन्ने विषयमा भारत सरकारका तर्फबाट अहिलेसम्म पनि धारणा नआएको भन्दै उनले पुन: स्वराजलाई फोन गर्दै घटनाबारे ध्यानाकर्षण गराएको परराष्ट्र मन्त्रालयले जनाएको छ । स्वराजले घटनालाई भारत सरकारले गम्भीर रूपमा लिएको र घटनाबारे स्थानीय स्तरमा यथार्थ बुझ्ने काम भइरहेको जानकारी गराएकी थिइन् ।राजदूत उपाध्याय पुगे विदेश मन्त्रालययसैबीच दिल्लीस्थित नेपाली दूतावासले पनि उक्त घटनाबारे भारतीय विदेश मन्त्रालयको ध्यानाकर्षण गराएको छ । भारतका लागि नेपाली राजदूत दीपकुमार उपाध्याय भारतीय विदेश मन्त्रालय पुगी नेपाल(भुटान डेस्क हेर्ने सहसचिवलाई भेटी उक्त घटनाको विरोध जनाएका छन् । उपाध्यायले घटनाका सम्बन्धमा भारतीय पक्षसँग कुराकानी गर्दै त्यसको निन्दासमेत गरे । मैले सो घटनाका सम्बन्धमा सकेसम्म छिटो छानबिन हुनुपर्ने र दोषीलाई कारबाही हुनुपर्ने कुरा राखेको छु, उपाध्यायले भने । घटनाको यथार्थ नबुझी काठमाडौंस्थित भारतीय दूतावासले अस्वीकार गर्दै विज्ञप्ति निकालेकामा उनलेआपत्ति जनाए ।"
मुस्ताङ घटनामा चीनले मागेको थियो माफी,"काठमाडौं भारतीय सीमा सुरक्षा बल एसएसबीले चलाएको गोली लागी कञ्चनपुरको पुनर्वास नगरपालिका वडा नं ८ मा पर्ने नेपालभारत सीमा क्षेत्र आनन्दबजारका ३२ वर्षीय गोविन्द गौतमको मृत्यु भएको घटनाले देशव्यापी आक्रोश बढेको छ । राजनीतिक दल, नेता तथा विभिन्न क्षेत्रमा आबद्ध नागरिकहरूले त्यसको विरोधमा मत प्रकट गरिरहेका छन् । घटनाबारे सरकारले भारतसँग कुरा गर्नुपर्ने र भारतले त्यसमा माफी माग्नुपर्ने आवाज सर्वत्र छ ।पहिलो र दोस्रो दल नेपाली कांग्रेस र एमालेलगायतले विज्ञप्ति प्रकाशित गरेका छन् भने विद्यार्थी संगठनहरूले काठमाडौंस्थित भारतीय दूतावास नजिक विरोध प्रदर्शन गरेका छन् । यो घटनालाई कतिपयले भने १९६० मा चिनियाँ सुरक्षाकर्मीको गोलीले मुस्ताङमा एक नेपाली नागरिकको हत्या भएको घटनासँग तुलना गरिरहेका छन् । १९५० को दशकमा नेपाल र चीनबीच ३ वटा विवाद थिए । पहिलो, नेपाली व्यापारीहरूले चीनमा व्यापार तथा वाणिज्यसँग सम्बन्धित विभिन्न समस्या भोगिरहेका थिए । दोस्रो, नेपाल र चीनबीच सीमा विवाद थियो । तेस्रो विवादचाहिँ सगरमाथाबारे थियो । यी विवादका कारण नेपाल र चीनको सम्बन्ध त्यति मधुर थिएन ।नेपाली कांग्रेसका सभापति बीपी कोइरालाले प्रधानमन्त्री भएलगत्तै यी विषय समाधानका लागि चिनियाँ सरकारसँग संवादको थालनी गरे । त्यसै मेसोमा १९५९ को अक्टोबर महिनामा मन्त्री तुलसी गिरीलाई प्रधानमन्त्री कोइरालाले चिनियाँ अधिकारीहरूसँग वार्ता गर्न चीन पठाए । चीनबाट फर्केर गिरीले सीमालगायतका अन्य विषय समाधान गर्न चीन तयार हुनेमा आफू विश्वस्त नभएको प्रतिक्रिया दिएका थिए । गिरीको भ्रमणपछि समस्या समाधानको छनक नदेखिएपछि काठमाडौंमा चीनप्रतिको आक्रोश झन् बढेको थियो । समस्या समाधानका लागि प्रधानमन्त्री कोइराला आफंैले १९६० को मार्च महिनामा चीन भ्रमण गरको थिए ।यो भ्रमणले दुई पक्षीय सम्बन्धलाई सुधार गर्न गर्न महत्त्वपूर्ण भूमिका निर्वाह गरेको थियो । कोइरालाले चीनको भ्रमण गरेको केही महिनामै चीनका प्रधानमन्त्रीले काठमाडौंको भ्रमण गरे । दुई देशका प्रधानमन्त्रीको भ्रमण आदानप्रदान र कुराकानीको प्रतिफलस्वरूप १९६० को पूर्वाद्र्धमा नै नेपाल र चीनबीचका धेरै समस्या समाधान भए । तर, सीमा तथा सगरमाथाको विवाद कायम नै रहेका बेला मुस्ताङको सीमामा नयाँ विषय उत्पन्न भएको थियो । १९६० को जुन २८ तारिखमा चिनियाँ सुरक्षाकर्मीहरूले सीमा पार गरेर मुस्ताङको नेपाली भूभागमा प्रवेश गरे । चिनियाँ सुरक्षाकर्मीको गोलीबाट एक नेपाली नागरिकको मृत्यु भयो भने उनीहरूले केहीलाई आफ्नो कब्जामा लिए । त्यो घटनालाई नेपाली पक्षले चीनसँग दह्रोसँग उठायो ।नेपाल मामिलाका जानकार एसडी मुनीले नेपालको परराष्ट्र नीतिसम्बन्धी पुस्तकमा उल्लेख गरेअनुसार उक्त घटनामा चिनियाँ पक्षले आफ्नो सुरक्षा निकायको तल्लोस्तरको जवानले गरेको असावधनीका कारण घटना भएको स्वीकर गर्यो । तत्कालीन चिनियाँ प्रधानमन्त्री चाउ एन लाईले चीन सरकाका तर्फबाट घटनाका सम्बन्धमा माफी मागे र नेपाल सरकारले मागेअनुसार मारिएका सुरक्षा गार्डको परिवारलाई क्षतिपूर्ति दिने बताए । अहिलेको घटनामा पनि नेपाल सरकारले भारतीय पक्षसँग यो विषयमा कुराकानी भएको जनाएको छ । घटनाको भोलिपल्ट भारतीय विदेश मन्त्रालयले यस सम्बन्धमा सीमा सुरक्षा बलले अनुसन्धान गरिरहेको बताएको छ । उसले आफ्ना सुरक्षाकर्मीको गोलीबाट नेपाली नागरिक मारिएको भन्ने अझै स्वीकार गरिसकेको छैन । विदेश मन्त्रालयले एक विज्ञप्ति प्रकाशित गरेर घटनाको सम्बन्धमा पोस्टमार्ट रिपोर्ट र फोरसेनिक रिपोर्ट उपलब्ध गराएर अनुसन्धानका लागि सहजीकरण गर्न नेपाललाई आग्रह गरिएको बताएको छ ।आफ्नो पुस्तकमा चिनियाँ सुरक्षाकर्मीले नेपाली नागरिकको प्रसंग उल्लेख गर्ने मुनीले कञ्चनपुरमा भारतीय सीमा सुरक्षा बलद्वारा नेपाली नागरिक मारिएको घटनाबारे ट्वीटमार्फत भनेका छन्, जमिनसम्बन्धी विवादमा गोली चलाएर र नेपाली नागरिकको हत्या गरेर सीमा सुरक्षा बलले ठूलो गल्ती गरेको छ । भारतले सकेसम्म छिटो यस घटनाका सम्बन्धमा माफी माग्नुपर्छ र क्षतिपूर्ति प्रदान गर्नुपर्छ । नेपाली भूमिमै कल्भर्ट बनाइए पनि एसएसबीले भारतको भूमि भएको दाबी गरेपछि विवाद भएको हो । सुस्ता र कालापानीबाहेक अन्य भूभागमा समेत सीमासम्बन्धी विवाद छन् । यसले गर्दा बेलाबेला तनाव सिर्जना हुने गरेको छ ।"
डोवलले गरे दु:ख व्यक्त,"काठमाडौं भारतीय प्रधानमन्त्री नरेन्द्र मोदीका सुरक्षा सल्लाहकार अजित डोवलले प्रधानमन्त्री पुष्पकमल दाहाललाई फोन गरी कञ्चनपुर घटनाप्रति दु:ख व्यक्त गरेका छन् । प्रधानमन्त्रीको सचिवालयका अनुसार शुक्रबार दिउँसो दाहाललाई मोदीका तर्फबाट फोन गर्दै उनले कञ्चनपुरको पुनर्वासमा भएको घटनामा गोविन्द गौतम मारिएकोप्रति दु:ख व्यक्त गरेका हुन् । डोवलले घटना दु:खद भएको बताउँदै छानबिन प्रक्रिया अगाडि बढाइएको जानकारी दिएका थिए । उनले भारत सरकारको छानबिन प्रक्रियामा कूटनीतिक सहयोग र समन्वय गर्न एवं मृतकको पोस्टमार्टम रिपोर्टलगायतका अन्य सम्भव जानकारी उपलब्ध गराउनसमेत प्रधानमन्त्री दाहालसँग अनुरोध गरेका थिए । टेलिफोन संवादका क्रममा प्रधानमन्त्री दाहालले कञ्चनपुर घटना अत्यन्तै गम्भीर र संवेदनशील रहेको टिप्पणी गरेका थिए । उनले डोवललाई भारत सरकारको छानबिन प्रक्रियामा नेपाल सरकारको सहयोग रहने बताए । भारत सरकारको छानबिनपश्चात् दोषीमाथि ठोस कारबाही हुने नेपालको अपेक्षा छ, हामीले यसमा संवेदनशीलता देखाएका छौं, दाहाललाई उद्धृत गर्दै सचिवालयले बतायो ।"
माओवादी केन्द्रकै ज्ञापन,"काठमाडौं प्रधानमन्त्री पुष्पकमल दाहालकै पार्टी माओवादी केन्द्रले पनि कन्चनपुर गोलीकाण्डमा सरकार गम्भीर नदेखिएको भन्दै ज्ञापनपत्र बुझाएको छ । माओवादी केन्द्र ७ नम्बर प्रदेशका इन्चार्ज लेखराज भट्टको नेतृत्वको प्रतिनिधि मण्डलले बुझाएको ज्ञापनपत्रमा भारतीय सुरक्षाफौजको गोलीले मृत्यु भएका गोविन्द गौतमलाई राष्ट्रिय सहिद घोषणा गर्न र मृतकका परिवारलाई ५० लाख राहतको व्यवस्था गर्न माग गरिएको छ । यस्तै घाइतेको नि:शुल्क उपचार गर्न, दोषीहरूमाथि अन्तर्राट्रिय अदालतमा गएर भए पनि सजाय गर्न, गौतमको सालिक स्थापना गर्न, परिवारलाई शिक्षा, स्वास्थ्य र रोजगारीको व्यवस्था गर्न माग गरिएको छ । त्यसक्रममा प्रधानमन्त्री दाहालले नेपाल स्वतन्त्र र स्वाभिमानी राष्ट्र भएकाले स्वतन्त्र राष्ट्रमाथिको हस्तक्षेप मान्य नहुने बताएका थिए ।"
दूतावासमा प्रदर्शन,"काठमाडौं एमाले युवा विद्यार्थीले भारतीय सीमा सुरक्षा बलको गोलीद्वारा स्थानीय गोविन्द गौतम मारिएको घटनाको विरोध गर्दै शुक्रबार लैनचौरस्थित भारतीय दूतावास घेराउ गरेका छन् । उनीहरूले भारतीय ज्यादती भएको भन्दै त्यसविरुद्ध नाराबाजी गरेका थिए । अनेरास्ववियुका महासचिव ऐन महरका अनुसार लैनचौरस्थित अमृत साइन्स क्याम्पसबाट सुरु भएको विद्यार्थीको जुलुस भारतीय दूतावासअघि नाराबाजी गर्दै पुगेको थियो । विद्यार्थीले भारतीय ज्यादती बन्द गर्नुपर्ने, गौतमलाई सहिद घोषणा गरी परिवारलाई राहत दिनुपर्ने लगायतका माग गरे । नेपाली भूमिमा भारतीय पक्षबाट पटकपटक ज्यादती हुने गरेको उल्लेख गर्दै आफ्नो सुरक्षा फौजलाई संयम रूपमा राख्न भारतलाई चेतावनी दिए । घटनाको विरोधमा शुक्रबार नै राजधानीमा विभिन्न राजनीतिक दलसम्बद्ध समूहहरूले छुट्टाछुट्टै प्रदर्शन गरेका थिए । सबैको विरोध प्रदर्शनमा भारतले घटनाको सम्बन्धमा स्पष्ट धारणा दिनुपर्ने र सरकारले भारतीय पक्षसँग नेपालमा भएको ज्यादतीबारे कुरा गर्नुपर्ने माग गरिएको थियो ।"
ध्यानाकर्षण पत्र,काठमाडौं कञ्चनपुर घटनालाई लिएर विवेकशील नेपाली दलले काठमाडौंस्थित भारतीय दूतावासमा शुक्रबार ध्यानाकर्षण पत्र बुझाएको छ । कञ्चनपुरमा भारतीय सीमा सुरक्षा बलले प्रहार गरेको गोली लागी नेपाली नागरिक गोविन्द गौतम मारिएकामा दलले भारतीय सरकारको ध्यानाकर्षण गराएको हो । कञ्चनपुरको पुनर्वास नगरपालिकामा सीमास्तम्भ तथा कल्भर्ट निर्माणबारे भएको विवादमा भएको गोली प्रहारलाई आधिकारिक माध्यमबाट समाधानको पहल गर्नका लागि दलले अनुरोध गरेको छ । दलले शुक्रबार बिहान माइतीघर मण्डलामा उक्त घटनाको विरोध कार्यक्रम पनि गरेको थियो ।
नेविसंघको पनि विरोध,"काठमाडौं कांग्रेसको भ्रातृ संस्था नेविसंघले बिहीबार कञ्चनपुरमा भएको घटनालाई भारतीय सुरक्षाकर्मीबाट भएको अत्याचारको पराकाष्ठा भएको जनाएको छ । नेविसंघ अध्यक्ष नैनसिंह महरले भारतीय सुरक्षाकर्मीबाट नेपाली भूमिमा प्रवेश गरी नेपालीलाई गोली हानेको घटना निन्दनीय रहेको उल्लेख गर्दै भत्र्सना गरेका छन् ।घटनाको यथार्थ छानबिनको माग राख्दै नेविसंघले शुक्रबार राजधानीमा विरोध र्याली निकालेको छ । भारतीय सुरक्षाकर्मीको गोलीबाट मारिएका नेपाली गोविन्द गौतमका परिवारलाई उचित क्षतिपूर्ति र घाइतेलाई नि:शुल्क उपचारको माग राख्दै विरोध र्याली निकालिएको हो । एक स्वतन्त्र र सार्वभौम नेपालका लागि यस्तो घटना हुनु अत्याचारको पराकाष्ठा हो भन्ने हाम्रो ठहर छ, विरोध र्यालीपछि जारी विज्ञप्तिमा उल्लेख छ, दुई देशबीचको उच्च कूटनीतिक तहमा छलफलबाट घटनाको यथार्थ सार्वजनिक गरी दोषीउपर कारबाही गर्न जोडदार माग गर्दछ । नेविसंघले नेपालीको जीउधनको सुरक्षा गर्न माग राख्दै सरकारलाई जिम्मेवार हुन आग्रहसमेत गरेको छ ।"
सामुदायिक वनको आडमा नियमविपरीत व्यवसाय,"चारैतिर रूख, बीचमा ढुंगा बिछयाइएको बाटो । कहिलेकाहीं लाइभ म्युजिक प्रस्तुति पनि हुन्छ यहाँ । रमाइलो गर्ने ठाउँका रूपमा रहेको यो कुनै रिसोर्ट भने होइन । कीर्तिपुरको देवढोकामा रहेको इन्द्रायणी सामुदायिक वनको दृष्य यस्तै देखिन्छ । पारि चन्द्रागिरि नगरपालिका र वारि सामुदायिक वन । ८०३ हेक्टरमा फैलिएको यो वनले नियम मिच्दै स्थायी संरचनासहितको रेस्टुरेन्ट सञ्चालन गरिरहेको छ । ११ वर्षअघि गठित उपभोक्ता समूहका अध्यक्ष विश्व महर्जन भन्छन्, ६७ महिना भयो सानो खाजा पसल हो । वन कार्यालय र नगरपालिकासँग स्वीकृति लिएका छौं । तर कीर्तिपुर नगरपालिकाका अनुसार स्वीकृति नलिई स्थायी संरचना निर्माण गरिएको छ । उक्त रेस्टुरेन्ट कर कार्यालय वा कुनै संस्थामा दर्ता छैन । आम्दानी वनकै विकासमा खर्च गर्नुपर्ने हो, मच्छेनारायण इलाका वन कार्यालयका फरेस्टर अमृत खत्रीले भने, आयआर्जनका हिसाबले भनेर छोडेका छौं । अस्थायी टहरा बनाउनुस् भनेका छौं । तर टहराको साटो सिमेन्टको रेस्टुरेन्ट बनाइसक्दा पनि वन कार्यालय आँखा चिम्लेर बसिरहेको छ ।कार्यालयका एक कर्मचारीका अनुसार वडा नं १, २ र ३ मा फैलिएको इन्द्रायणी वन उपभोक्ता समूहले स्थायी संरचना निर्माण गरेको थाहा भए पनि रोकिएको थिएन । उनीहरूले बनाएको भन्ने थाहा थियो, उनले भने, तर भत्काउनुभन्दा पनि वनलाई फाइदा भएकै छ भनेर छाडिदिएका हौं ।दीगो वन व्यवस्थापन र जैविक विविधताको संरक्षणको उद्देश्यले गठित उपभोक्ता समूहका आडमा काठमाडौंका केही सामुदायिक वनले नियमविपरीत व्यवसाय गरिरहेका छन् । कीर्तिपुरकै आदिनाथ वन उपभोक्ता समूहले पनि सामुदायिक वनको जग्गामा जथाभावी रिसोर्ट र पसल निर्माण गरेको स्थानीय बताउँछन् । वन उपभोक्ता समूहका सदस्य गोपाल धितालले भने, निर्माण गरिएका केही संरचना कार्ययोजनामा छन्, केही छैनन् । वन अधिकृतसँगको कुराकानी मा संरचना निर्माण भइरहेको धितालले बताए । चिलाउने, उत्तिस, धुपीजस्ता रूख रोपिएका उक्त वनमा सिमेन्टको सिँढी निर्माण गरिएको छ । यसबाहेक रेस्टुरेन्ट र पसल पनि वनकै जग्गामा खोलिएका छन् । काठमाडौंको कोलाहलयुक्त वातावरणबाट टाढा यो ठाउँ रमणीय छ । त्यसैले शान्त वातावरण खोज्दै त्यताका धेरै मान्छे आउँछन् । अनि यो कमाइको माध्यम बनेको छ, वडा नं १२ एक युवकले भने । तर, आदिनाथले त्यति मात्र होइन, मिनी सेफ्टी ट्यांकीको फोहोर पनि मोडर्न इन्डियन स्कुलपछाडि रहेको वाग्मती नदीमै फाल्ने गरेको छ । यससम्बन्धी गुनासो नगरपालिकामा आउँदा १५ हजार जरिवाना गरी छाडिए पनि फेरि त्यस्तै गुनासो आएको नगरपालिकाको भनाइ छ । गोरखनाथ वन उपभोक्ता समूहले पनि आफ्नो जग्गामा टहरा, सटर बनाइरहेको स्थानीय भोला महतोले बताए । यी संरचनाबारे नगरपालिकामा उजुरी परेपछि आफूले त्यसको अनुगमन प्रतिवेदन पेस गरे पनि कारबाही अघि बढेको बारे थाहा नभएको भन्छन् कीर्तिपुर नगरपालिकाका अनुगमन कार्यदलका सदस्य रामकृष्ण महर्जन । नगरपालिकाकै एक कर्मचारी सामुदायिक वनहरूले पौराणिक पाटीपौवा प्रयोग गरेबापत पनि स्थानीयबाट शुल्क लिने गरेको बताउँछन् । ड्राइभिङ सेन्टर, पिकनिक स्पटका रूपमा सामुदायिक वनलाई प्रयोग गर्ने गरेका छन् । त्यो आम्दानी वनको हो कि व्यक्तिगत हो कतै लेखाजोखा छैन, उनले भने ।जलविनायक सामुदायिक वन उपभोक्ता समूहले पनि सामुदायिक वनलाई मञ्जुश्री पार्कका रूपमा विस्तार गरी वनमा जान पनि पैसा तिर्नुपर्ने स्थिति सिर्जना गरेको छ । २१ हेक्टरमा फैलिएको वनमा ३३ फिट अग्लो कालोढुंगाको मञ्जुश्री मूर्ति बनाउन लागिएको छ । यसका लागि नगरपालिका र वन कार्यालयसँग स्वीकृति लिइसकेको कार्यसमितिको भनाइ छ ।पार्कका रूपमा वनलाई विकास गर्न अनुमति दिने अधिकार वन अधिकृतको मात्र भएको र जिल्लामा कसैलाई त्यस्तो स्वीकृति नदिइएको वन अधिकृत इन्द्र सापकोटाले बताए । वनको कार्यालय प्रयोजनका लागि भौतिक संरचना निर्माण गर्न सकिने नियम भए पनि यसको दुरुपयोग गर्दै व्यवसाय गरिरहेको गुनासा भने आएको उनको भनाइ छ । नियमविपरीत भौतिक संरचना बनाए कारबाही हुने उनले बताए । जिल्ला वन कार्यालयका सहायक वन अधिकृत सुरेन्द्र अधिकारीले आदिनाथ र इन्द्रायणीमा अस्थायी टहराबारे मात्र आफूलाई थाहा भएको उनी बताउँछन् ।नीति सुधार्नुपर्छ नियमअनुसार सामुदायिक वनले जंगल र जीवजन्तु हुर्काउनुपर्ने हो । त्यसको सीमित उपभोग पनि गर्न पाइन्छ । तर उपत्यका र अन्य सहरी क्षेत्रका वनका हकमा सामुदायिक वनको नीति, नियमअनुसार चल्दा केही लाभ हुँदैन, जलविनायक वन उपभोक्ता समूहका अध्यक्ष इन्द्र महर्जन भन्छन्, न दाउरा कसैले बाल्छ, यहाँ न जडीबुटी नै छन् । अनि कहाँबाट फाइदा हुनु ? सहरी वनलाई सौन्दर्य र पर्यटकीय हिसाबले संरक्षण र प्रयोग गर्नुपर्ने उनको भनाइ छ ।नाफामुखी नभए पनि आफूहरूले जागिर सिर्जना गर्ने र पर्यटन बढाउने भएकाले स्थान हेरेरै नीति सुधार्नुपर्ने खाँचो रहेको उनको सुझाव छ । काठमाडौंमा १७३ सामुदायिक वन छन् । वन विभागको पछिल्लो तथ्यांकअनुसार नेपालका १६ लाख ६४ हजार ९ सय १८ हेक्टर वन क्षेत्र स्थानीय समुदायले व्यवस्थापन गरिरहेका छन् । १८ हजार सामुदायिक वन उपभोक्ता समूह गठन गरिएको छ, जसबाट लगभग २२ लाख घरधुरी लाभान्वित भएको तथ्यांक छ ।"
बिनास्वीकृति प्लटिङ गरे नक्सा पास नहुने,"भक्तपुर नगरपालिकाहरूमा मापदण्डविपरीत गरिएको प्लटिङमा बन्ने घरको नक्सा पास नहुने भएको छ । प्लटिङ गरिएका जग्गामा बनाइएका घरको नक्सा पास नगर्न उपत्यका विकास प्राधिकरण जिल्ला आयुक्तको कार्यालय भक्तपुरले जिल्लाका ६ वटै नगरपालिकालाई पत्राचार गरेको छ । जिल्ला प्रशासन कार्यालय भक्तपुर र जिल्लाका ६ नगरपालिकालाई प्लटिङ परमिट नलिएकाहरूले प्लटिङ गरेको जग्गामा घरको नक्सा पास नगर्न निर्देशन दिइएको आयुक्तको कार्यालयले जनाएको छ । उपत्यकामा बिनास्वीकृति प्लटिङ गर्ने कार्य अत्यधिक बढेको छ । अग्ला डाँडा र ढिस्को सम्याएर प्लटिङ भइरहेको छ । अनधिकृत रूपमा भएको प्लटिङले खेतीयोग्य जमिन मासिनुका साथै पारिस्थितिक प्रणालीमा समेत असर परेको निकोसेराकी लक्ष्मी श्रेष्ठ बताउँछिन् । जिल्लामा अनधिकृत भएको प्लटिङ व्यवस्थापन गर्न प्रजिअ द्रोण पोखरेलको संयोजकत्वमा उपत्यका विकास प्राधिकरणका भाइकाजी तिवारी, जिल्लाका ६ वटै नगरपालिकाका कार्यकारी अधिकृतको बैठकबाट अनधिकृत प्लटिङको विवरण संकलन गरी आयुक्तको कार्यालयले जग्गा रोक्का राख्न मालपोत तथा नापी कार्यालयमा जानकारी पठाउने निर्णय भएको हो । अनधिकृत प्लटिङ भएका जग्गा किनबेचका लागि सम्बन्धित नगरपालिकाको वडाबाट ४ किल्ला र घरबाटोको सिफारिस पनि नगरिने भएको हो । नगरपालिकाको सिफारिसबिनै कतिपय स्थानमा प्लटिङ गरी बेचिरहेका छन्, मध्यपुरठिमी नगरपालिकाका कार्यकारी अधिकृत कमल ज्ञवालीले भने, यसमा कसरी किनबेच भएको छ, यो छानबिन हुन्छ । अनधिकृत जग्गा प्लटिङमा राजनीतिक दल पनि चुपचापको अवस्था आएको छ । नगरभित्र अनधिकृत तवरबाट आफूखुसी जग्गा प्लटिङ भइरहेको छ, चाँगुनारायण नगरपालिकाका कार्यकारी अधिकृत लोकनाथ भुसालले भने, व्यक्तिगत जग्गा भन्दै जग्गा बिक्री हुँदा व्यावसायिक होहोइन छुटयाउन कठिन भएको छ । नगरपालिकाले नगर क्षेत्रभित्र भएगरेका जग्गा प्लटिङको तथ्यांक तयार पारी प्राधिकरणलाई बुझाएको र कसैले पनि स्वीकृति नलिइएको नगरकोट नगरपालिकाका कार्यकारी अधिकृत राजेन्द्र कार्कीले बताए ।"
विभागको आफ्नै ट्रायल सेन्टर,"काठमाडौं यातायात व्यवस्था विभागले उपत्यकाका चारवटै सवारी चालक अनुमति कार्यालयमा ड्राइभिङ ट्रायल सेन्टर सुरु गरेको छ । सर्वोच्च अदालतको अन्तरिम आदेशपछि विभागले शुक्रबार चाबहिलबाट पहिलोपटक ट्रायल सेन्टर सञ्चालनमा ल्याएको हो । विभागका प्रवक्ता टोकराज पाण्डेका अनुसार अदालत आदेशपछि क्रमश: विभागले आफैंले ट्रायल सेन्टर सञ्चालन गर्नेछ । विभागले १ महिनाअघि उपत्यकाका ३ स्थानमा नयाँ सवारी अनुमतिपत्र (लाइसेन्स) कार्यालय थप गरेको थियो । तर, सवारी अनुमतिपत्रका लागि आवेदन फाराम भर्ने, लिखित परीक्षा दिने व्यवस्था गरे पनि प्रयोगात्मक परीक्षाको व्यवस्था भने गर्न सकेको थिएन ।सेवाग्राहीलाई अन्योलमा राख्नु हुन्न भने मान्यतासहित हामीले प्रत्येक कार्यालयमा ट्रायल सेन्टरको व्यवस्था सुरु गरेका छौं, प्रवक्ता पाण्डेले भने, सम्भवत: अब निजी क्षेत्रलाई दिइने छैन । फागुन ३० बाट भक्तपुरस्थित जगातिबाट लाइसेन्सको प्रयोगात्मक परीक्षा सुरु गर्ने उनले बताए । त्यसपछि कलंकी कार्यालयले पनि ट्रायलको व्यवस्था गर्ने उनले बताए । ट्रायल सेन्टरको जग्गाका लागि अध्ययन भइरहेको छ, उनले भने, केही दिनभित्र त्यो पनि टुंगो लाग्छ । मीनभवनस्थित यातायात कार्यालयको भवन परिसरमा रहेको ३६ रोपनीमा सुविधा सम्पन्न ट्रायल सेन्टर निर्माण प्रक्रिया विभागले अघि बढाएकोसमेत उनले बताए । विभागका प्राविधिक उपनिर्देशक प्रेमकुमार सिंहको संयोजकत्वमा ट्रायल सेन्टर निर्माण समिति गठन गरेको पनि प्रवक्ता पाण्डेले बताए । १५ दिनभित्र सेन्टर निर्माण गरी सञ्चालनमा ल्याइने उनले बताए । दुईवटा दुईपांग्रे र एउटा हलुका चारपांग्रे सवारीसाधनका लागि निर्माण गरिने उनले बताए । हाल विभाग परिसरमा एउटा, रामशाहपथस्थित नेसनल ट्रेडिङको परिसरमा ट्रायल सेन्टर सञ्चालन भइरहेको छ । निजी क्षेत्रलाई नदिने उद्देश्यसहित विभाग आफैंले सेन्टर सञ्चालन गर्न लागेको उनले बताए । यसअघि विभागले निजी क्षेत्रको सुजुकी ड्राइभिङ स्कुललाई सेन्टर सञ्चालन गर्ने अनुमति दिएको थियो । सेन्टरको योग्यता नपुगेको भन्दै अदालतले तत्कालका लागि कुनै कार्य अघि नढाउन आदेश दिएपछि विभाग आफैंले खोल्ने प्रक्रिया अघि बढाएको थियो । विभागसँग पर्याप्त जग्गा छ, त्यसकारण आफ्नै ट्रायल सेन्टर सञ्चालन गर्दै छौं, विभागका महानिर्देशक रूपनारायण भट्टराईले भने, सुरुमा केही समस्या आउँछन् त्यसलाई समाधान गर्दै जानुपर्छ, विभागलाई नै सुविधा सम्पन्न बनाउनुपर्छ । थप गरिएका नयाँ कार्यालयको १ महिनाभित्र आफ्नै सेन्टर हुने उनले बताए । ट्रायल सेन्टर नहुँदा प्रयोगात्मक परीक्षाका लागि सेवाग्राहीले पालो पर्खनुपर्ने अनि भीडजस्तो देखिन्थ्यो, उनले भने, अब त्यो हुन्न । विभागका अनुसार सानाठूला सवारीसाधन चालक अनुमतिपत्रका लागि दैनिक १५ सय बढीले प्रयोगात्मक परीक्षा दिन्छन् ।"
दुर्घटनामा २ को मृत्यु,"भक्तपुर जिल्लामा छुट्टाछुट्टै दुर्घटनामा दुई पैदलयात्रीको मृत्यु भएको छ । सूर्यविनायक ८, प्रहरी चेकपोस्टनजिकै जगातीबाट सल्लाघारी जाँदै गरेको बा३ख ८८१८ नम्बरको ट्रकको ठक्करबाट सर्लाही घर भई जगाती बस्ने १२ वर्षीय सुदीप तामाङको मृत्यु भएको हो । उनको उपचारका क्रममा मध्यपुर अस्पतालमा मृत्यु भएको प्रहरीले जनाएको छ । यस्तै सल्लाघारीबाट जगाती जाँदै गरेको बा३ख ७९३१ नम्बरको ट्रकले बिहीबार ठक्कर दिँदा घाइते भएका पैदलयात्री कुमार खाइतुको उपचारकै क्रममा मृत्यु भएको हो ।"
१ सय ६ बन्दकर्ता पक्राउ,"काठमाडौं प्रहरीले जबरजस्ती बन्द गराउँदै व्यक्तिलाई पक्राउ गरेको छ । काठमाडौँबाट ३३, ललितपुरबाट ५३ र भक्तपुरबाट ९ जना पक्राउ परेको प्रहरीले जनाएको छ । यस्तै गोरखाबाट ५, झापाबाट ४ र बागलुङबाट २ जना पक्राउ परेका छन् । बन्दको कार्यक्रम सफल पार्न सवारी आवागमनमा अवरोध पुर्याउने उनीहरूमाथि थप अनुसन्धान भइरहेको प्रहरीले जनाएको छ ।"
चक्कु प्रहार गर्ने पक्राउ,"काठमाडौं सामान्य विवादमा चक्कु प्रहार गर्ने रसुवा चिलिमेका १४ वर्षीय संगम तामाङलाई प्रहरीले पक्राउ गरेको छ । काठमाडौं १४, विजयश्वरी बस्दै आएका धादिङ मैदीका दीपेन्द्र परियारलाई सामान्य विवादमा तामाङले चक्कु प्रहार गरेका थिए । घाइते परियारको ट्रमा सेन्टरमा उपचार भइरहेको छ । बिहीबार पक्राउ परेका तामाङमाथि थप अनुसन्धान भइरहेको प्रहरीले जनाएको छ ।"
फेरियो १२ वर्षे कलेवर,"काठमाडौं विष्णुमति नदीकिनार अवस्थित विजेश्वरी देवीको १२ वर्षे कलेवर फेरिएको छ । पूजामा विजेश्वरी मन्दिर (विहार) मा रहेका ऐतिहासिक ६ लिच्छविकालीन योगिनी मूर्तिको कलेवर फेरिएका हुन् । मूर्तिलाई तान्त्रिक विधिपूर्वक बहुमूल्य जडीबुटी, सुनचाँदी प्रयोग गरी मर्मत, जीर्णोद्धार तथा सिँगारपटार गर्ने कार्यलाई कलेवर भर्ने भनिन्छ । पूजाका लागि पुजारीहरू मंगलबारदेखि नै कपाल मुन्डन गरी व्रत बसेका थिए । बिहीबार मन्दिरभित्र यज्ञ गरी वज्रयोगीनीको दसकर्म गरिएको थियो । शुक्रबार पुजारीहरूका मूल थकालीको उपस्थितिमा विशेष पूजा गरियो । पूजाका लागि केही महिनाअघि कलशमा जीवन्यास गरिएको विद्याधारी, नैरात्मादेवी, वज्रबाराही, वज्रयोगिनी र खड्गयोगीको प्राण प्रतिस्थापन गरिएको व्यवस्थापन समिति संयोजक मणिकरत्न शाक्यले बताए ।"
क्षयरोगबारे वक्तृत्वकला,"भक्तपुर क्षयरोग नियन्त्रणमा स्थानीय तहको भूमिका विषयमा जिल्लाव्यापी सामुदायिक विद्यालयस्तरीय वक्तृत्वकला प्रतियोगिता गरिएको छ । नेपाल क्षयरोग निवारण संस्था र जिविस भक्तपुरको संयुक्त आयोजनामा भएको प्रतियोगितामा विद्यार्थी निकेतनकी सञ्जिता घिमिरे प्रथम, वासु माविका पंकज शर्मा द्वितीय र बागीश्वरी माविकी विनीता तामाङ तृतीय भए ।"
इन्डिजिनियस नेटवर्क गठन,"काठमाडौं सामुदायिक रेडियोहरूको साझा संगठनका रूपमा इन्डिजिनियस कम्युनिटी रेडियो नेटवर्क गठन भएको छ । आदिवासी जनजातिको आवाजलाई बढीभन्दा बढी मुखतरित गर्ने उद्देश्यसहित रेडियोकर्मी जगत दोङको अध्यक्षतामा नेटवर्क गठन भएको हो । आवाजविहीनको आवाजका रूपमा देशभरिका २० सामुदायिक रेडियोको साझा संस्थाका रूपमा गठित यस संस्थाको उद्देश्य भनेको रेडियोको माध्यमद्वारा शान्तिपूर्ण र संवैधानिक बाटो अवलम्बन गर्दै आदिवासी जनजातिहरूको समस्या पहिचान र समाधानका निम्ति जनचेतना अभिवृद्धि गर्नु हो, नेटवर्कद्वारा जारी विज्ञप्तिमा भनिएको छ ।"
थकालीको तोरन्ल सुरु,काठमाडौं थकालीको तोरन्ल पर्व सुरु भएको छ । थकाली भाषामा फागुन महिनालाई तोरन्ल भनिन्छ । फागुन शुल्क पक्ष त्रयोदशी नक्षत्रदेखि ३ दिन मनाइने पर्वमा मुख्य गरी पितृको पूजा गरिन्छ । प्रधानमन्त्री पुष्पकमल दाहालले शुक्रबार बालाजुमा आयोजित कार्यक्रममा तीर हानेर पर्वको उद्घाटन गरे । पर्वको अवसरमा बिहान थकालीहरूले त्हस पूजा गरेका छन् । चाडमा पुरुषले परम्परागत खेल धनुष वाण र महिलाले नाकाभोटे (कौडा) र कै (गोट्टी) खेलेका थिए । तीर हान्नुपूर्व फागु पूर्णिमामा गाइने तोरन्ल गीत सुनाइएको थियो ।
एमाले अभियान हेटौंडाबाट फेरि सुरु,"हेटौंडा राजविराज घटनापश्चात् तीन दिनका लागि स्थगित एमालेको मेचीमहाकाली अभियान शुक्रबार हेटौंडाबाट पुन: सुरु भएको छ । संघीय समाजवादी फोरमको बन्द र हड्ताल छिचोल्दै हेटौंड उपमहानगरपालिका ४ स्थित भुटनदेवी उच्च माविको खेल मैदानमा बृहत् सभा आयोजना गरिएको थियो ।एमालेको अभियानका कारण हेटौंडामा बन्द र हड्तालको प्रभाव अत्यन्त न्यून परेको थियो । राजविराज घटनापश्चात् एमालेका नेता तथा कार्यकर्ता गठबन्धन सरकार र मधेसी मोर्चाप्रति आक्रोशित देखिएका थिए । सभामा अधिकांश वक्ताले गठबन्धन सरकार र मधेसी मोर्चाको आलोचना गरे । कार्यक्रमको बीचमा आइपुगेका एमाले अध्यक्ष केपी ओलीले राजविराजमा गठबन्धन सरकार र मधेसी मोर्चाले जुन हर्कत देखाए त्यो उनीहरूका निम्ति महँगो पर्ने चेतावनी दिँदै भने, सरकारले सुरक्षा प्रदान नगरेमा एमाले आफंैले आफ्नो सुरक्षा गर्न सक्षम रहेको छ । यो लुते र डरछेरुवाहरूको पार्टी होइन, अध्यक्ष ओलीले भने । एमालेका कार्यकर्ता हातमा दही जमाएर बस्दैनन्, आक्रमण गर्न आउनेको प्रतिकार गर्ने चेतावनीसमेत उनले दिएका थिए । आक्रोशित हुँदै उनले भने, एमालेका नेता तथा कार्यकर्तालाई राजविराजमा सुरक्षा प्रदान गर्यो भनेर सरकारले प्रजिअ र प्रहरी प्रमुखलाई तत्कालै राजधानी बोलाउनु नै सरकारको षड्यन्त्र प्रष्टिन्छ ।मेचीमहाकाली अभियान एमालेको मात्र होइन यो मुलुकको अभियान भएको बताउँदै उनले भने, यो अभियानलाई बाधा पुर्याउन खोज्नेहरू जनविरोधी र राष्ट्रघाती हुन् । राजविराजदेखि वीरगन्जसम्मको २ नम्बर प्रदेशमा एमालेले यो अभियानलाई उपयुक्त समयमा सञ्चालन गर्ने उनले जानकारी दिए । भारतका सुरक्षाकर्मीले नेपालभित्र पसेर नागरिकको हत्या गर्दा पनि मुकदर्शक भएर बस्ने सरकारले कसरी नागरिकको सुरक्षा गर्न सक्छ भन्दै उनले यो सरकार लाछीहरूको गठबन्धन भएको आरोप लगाए । एमाले राष्ट्रियताका निम्ति ज्यान दिन तयार रहेको बताउँदै अध्यक्ष ओलीले छिमेकीहरूले मित्रवत् व्यवहार गर्नुपर्ने, अहंकार देखाउन नहुने धारणा राखे । मधेसवादी दलका नेताप्रति कटाक्ष गर्दै उनले भने, काठमाडौंमा बसेर संसदको भत्ता खाएर लोकतन्त्रविरोधी काम गर्नेहरूको नैतिकता खोई ? शान्तिपूर्णरूपमा आयोजना गरेको सभा बिथोल्न खोज्ने अनि लोकतन्त्रको दुहाइ दिने ?कार्यक्रममा महासचिव ईश्वर पोखरेलले संविधान संशोधन मुलुकको हितमा नभएकाले एमालेले कुनै पनि हालतमा पारित हुन नदिने बताए । एमालेविरुद्ध जुन खालको मोर्चाबन्दी गरिएको छ, त्यसका विरुद्धमा तराईमधेस क्षेत्रमा विशाल सभा गरिनेछ, उनले भने ।कार्यक्रममा पार्टी वरिष्ठ नेताद्वय झलनाथ खनाल, माधव नेपाल सुरेन्द्र पाण्डे, अमृत बोहरा, मुकुन्द न्यौपाने लगायतको उपस्थिति रहेको थियो । अध्यक्ष ओलीले सम्बोधन गरेपछि हुरीबताससँगै पानी परेकाले पार्टीका अन्य नेताले सभालाई सम्बोधन गर्न पाएनन् ।"
शोकाकुल आफन्तले शव बुझे,"जाजरकोट बस दुर्घटनामा बिहीबार २६ जनाको ज्यान गएपछि पूरै जिल्ला शोकमा डुबेको छ । सदरमुकाम खलंगा तथा मृतकका गाउँमा आफन्तको रुवावासी छ । घटनालगत्तै आफन्तको अवस्था बुझ्न अस्पताल आइपुगेकाहरूले २४ घण्टा रोएरै बिताए । जिल्लास्थित राजनीतिक दल र संघसंस्थाले शोकमा वक्तव्य जारी गरेका छन् । मृतक २६ जनाकै सनाखत भइसकेको छ । बस भेरीमालिका नगरपालिका४ बोहरागाउँनजिकै भीरबाट बसेको थियो । घाइतेमध्ये गम्भीर अवस्थाका ३० जनाको नेपालगन्ज मेडिकल कलेज र अन्य ६ जनाको जिल्ला अस्पतालमा उपचार भइरहेको छ । गम्भीर घाइते १७ लाई नेपाली सेनाको हेलिकप्टरद्वारा बिहीबार राति १२ बजे, ५ जनालाई गाडीमार्फत र अन्य ८ लाई रुकुमको चौरजहारी अस्पतालमा प्राथमिक उपचारपछि शुक्रबार हेलिकप्टरद्वारा नेपालगन्ज लगिएको हो । ९ जनाको घटनास्थलमै, १५ को जाजरकोट अस्पताल, १ को चौरजहारी अस्पताल र अर्का एकको उपचारका लागि लैजाँदै गर्दा बाटैमा मृत्यु भएको प्रहरी नायव उपरीक्षक भावेश रिमालले बताए । दुर्घटनाग्रस्त बसमा ६२ बढी यात्रु सवार रहेको उनले जानकारी दिए । बस क्षतविक्षत अवस्थामा छ । जाजरकोट अस्पतालमा परीक्षणपछि आफन्तले शुक्रबारै शव बुझेका छन् । त्यसअघि उनीहरूले उचित क्षतिपूर्ति, घाइतेको नि:शुल्क उपचार, जाजरकोटबाट थोत्रा गाडी हटाउने निश्चय नभएसम्म शव नबुझ्ने भन्दै सदरमुकाम खलंगामा विरोध गरेका थिए । शव दिनभर अस्पतालको आँगनमा पालले छोपेर राखिएको थियो । पीडितले जिल्ला प्रशासनमा पनि प्रदर्शन गरे । समस्या समाधानका लागि पूर्वगृहमन्त्री शक्तिबहादुुर बस्नेत, सांसद रीता रावल, जिल्लास्थित राजनीतिक दलका प्रमुख तथा प्रतिनिधि, प्रजिअ र पीडित पक्षसहितको बैठक बसेको थियो । बैठकमा मृतकका आफन्तलाई तत्काल किरिया खर्चबापत १ लाख रुपैयाँ, बिमाबापत ५ लाख र घाइतेलाई १ लाखसम्म उपचार खर्च उपलब्ध गराउने सहमति भएपछि शव बुझेको प्रजिअ कृष्णचन्द्र पौडेलले जानकारी दिए । सदरमुकाम खलंगाबाट जाजरकोटकै पश्चिम खाराबजारतर्फ जाँदै गरेको ना३ख २२७९ नम्बरको यात्रु बस छिन्चुजाजरकोट सडकको बोहरागाउँ धनगारे डाँडा मोडबाट २ सय मिटर तल पासागाड खोला किनारमा खसेको थियो । खलंगाबाट बिहीबार बेलुकी ४ बजे साल्माको खारा बजारका लागि भेरीगंगा यातायात व्यवसायी समितिले उक्त बस छुटाएको थियो । घटनास्थल सदरमुकाम खलंगादेखि ५ किलोमिटरको दूरीमा छ । घटनामा भेरीमालिका नगरपालिकाकै १० जनाको मृत्यु भएको छ । क्षमताभन्दा बढी यात्रु राखेर ओह्रालो र घुम्ती सडकमा बस गुडाउनु दुर्घटनाको प्रमुख कारण भएको प्रनाउ रिमालले बताए । चालकको लापरबाहीले दुर्घटना भएको देखिन्छ, उनले भने । यसअघि २०७० सालमा छिन्चुजाजरकोट खण्डको रावतगाउँ नजिकै भेरी नदीमा बस खस्दा पनि ५४ जनाको ज्यान गएको थियो ।धन्न जोगिएँ !गोविन्द गिरी पजारू७ डाँडागाउँ यात्रु खचाखच थिए । खुट्टा टेक्ने ठाउँसमेत थिएन । ट्राफिक चेक प्वाइन्टमै यात्रु खचाखच चढेका हुन् । म पनि घरतर्फ जान गाडी चढें । क्याबिनको सिटमा बसेको थिएँ । गति तीव्र थियो । मोडमा सीधै अगाडि गयो । एकै पटक भीरको बीचमा खसेको आवाज आयो । म कहाँ खसें, थाहा भएन । खुला सडकमा आएको एकछिनपछि मात्र थाहा पाएँ । शरीरमा कुनै पनि चोटपटक लागेको रहेनछ । ड्राइभरले मोड्नै सकेन वीनाकुमारी खत्री, कार्कीगाउँ३ क्याबिनको सिटमा बसेकी थिएँ । ड्राइभरले मोडमा गाडी किन मोडेन, कता लैजान लाग्यो भन्ने सोचें । पुरानो गाडी तीव्र गतिमा गुडेको थियो । ओभरलोड यात्रु र तीव्र गतिले गर्दा ड्राइभरले मोड्न नसकेपछि बस २ सय मिटर तल पासागाड किनारमा खस्यो । म कसरी फुत्कें थाहा भएन । खासै चोटपटक लागेको छैन । भीरमा मृतक र घाइते छरपस्ट परेका थिए । १५ मिनेटपछि प्रहरी र नेपाली सेना पुगे । यति ठूलो दुर्घटनामा बचेकोमा दोस्रो जन्म पाएजस्तो लागेको छ ।"
जसले सहजै मन्त्री छाडे,"हितराज पाण्डे (६२) । बिहीबार प्रधानमन्त्री पुष्पकमल दाहालले सहयोग मागेको क्षणभरमै मन्त्री त्याग्न सहमतमात्रै भएनन्, अर्को मन्त्रालयका लागि पाएको अफरसमेत अस्वीकार गरे । राष्ट्रिय राजनीतिमा सहमतिको वातावरणका लागि प्रधानमन्त्रीज्यूले सहयोग माग्नुभयो, पाण्डेले भने, राजनीतिक समस्याको हल भएर देश अगाडि बढ्छ भने म तत्कालै मन्त्रीपद छाड्न सहमत भएँ । उनलाई प्रधानमन्त्रीबाट पशुपन्क्षी वा बिनाविभागीय मन्त्रालयको प्रस्ताव पनि आयो । तर उनले त्यसलाई स्वीकारेनन् । त्यही बिहीबार नै कांग्रेसबाट पर्यटनमन्त्री रहेका जीवनबहादुर शाहीका स्थानमा राप्रपाका दिलनाथ गिरी मन्त्री भएर आए । तर शाहीले मन्त्री छाड्नुपरेन । उनले खानेपानी तथा सरसफाइ मन्त्रालयमा सरुवा पाए । म काम गर्न मन्त्री भएको थिएँ, आफूले सक्दो गरेंँ । जागिर खानमात्र मन्त्री हुन चाहिन, उनले भने, सांसद छँदैछु, पार्टीमा छँदैछु । त्यहाँबाट आवश्यक भूमिका खेल्ने नै छु । माओवादी केन्द्रका अध्यक्ष दाहालले सत्ता सम्हालेको ७ महिनामा मन्त्रिपरिषदबाट बाहिरिने पहिलो व्यक्ति बनेका छन्, पाण्डे । तर कुनै आरोप लागेर होइन, राम्रो काम गर्दागर्दै उनी बाहिरिनुपर्यो । कारण रह्यो, सत्तामा राप्रपा अध्यक्ष कमल थापाको आगमन । संघीयता विरोधी भनेर चिनिने थापाका लागि संघीयताका प्रमुख पक्षधर पाण्डेले संघीय मन्त्रालय छाड्नुपरेको हो । साउन ३० मा मन्त्रीपद बहाल गरेका पाण्डेले मन्त्रालय छाड्ने बेलासम्म संघीयता कार्यान्वयनको पक्षमा काम गरे । संविधान अनुसार स्थानीय तह पुन:संरचनाको कामलाई टुंग्याए । तर दुर्भाग्य, स्थानीय तह पुन:संरचनालाई बिहीबार टुंग्याएका पाण्डे अर्को दिन शुक्रबार त्यसलाई सार्वजनिक घोषणा गर्ने बेलामा भने थिएनन् । पुराना गाउँ विकास समिति अब नरहने र नयाँ संरचनाका ७४४ गाउँपालिकानगरपालिकाको घोषणाको ऐतिहासिक अवसर पद सम्हालेकै दिन राप्रपा नेता थापाले पाए । मन्त्रालय स्रोतका अनुसार मन्त्री पाण्डे आफू हट्ने थाहा पाएपछि पुन:संरचनाको काम टुंग्याउन बिहीबार दिनभर मन्त्रालयमा व्यस्त रहे । कर्मचारीहरूलाई तताइरहे । उनको चाहना थियो, आफूले छाड्ने दिन राजपत्रमा प्रकाशित गरेर त्यसको सार्वजनिक आफैले गर्ने । तर त्यो हुन सकेन । मन्त्रिपरिषदबाट निर्णय भइसकेको विषयमा कार्यदलमा रहेका एकजना मन्त्रीले थप हेरफेर गर्न चाहेपछि राजपत्रमा पठाउन ढिला हुनपुग्यो । ती मन्त्रीको चाहना थियो, काठमाडौं उपत्यकाभित्र केही सिमाना हेरेफेर गरेर मात्र राजपत्रमा पठाऔं, स्रोतले भन्यो, तर कार्यदल संयोजक पाण्डेले मन्त्रिपरिषदबाट निर्णय भइसकेको विषयमा कुनै हेरफेर नगर्ने बरु दुईजना मन्त्रीकै हस्ताक्षरमा राजपत्रमा पठाउने अडान लिइरहे । पाण्डे आफ्नो अडानबाट टसमस नभएकै कारण कार्यदलका ती सदस्य अन्तिममा हस्ताक्षर गर्न राजी भए । तर त्यतिखेर ढिलो भइसकेको थियो । घडीले ५ बजाइसकेपछि मन्त्री पाण्डे मन्त्रालयमा बस्न रुचाएनन् । अरु दिन राति ११ बजेसम्म पनि मन्त्रालयमा काम गरेका उनी कार्यालय समय सकिए लगत्तै बाहिरिए ।आज म हट्दैछु भन्ने थाहा थियो, त्यसकारण पनि ५ बजेपछि मन्त्रालयमा बस्न उचित नलागेको हो, उनले भने, स्थानीय तह पुन:संरचनाको काम टुंग्याउनसकँें, त्यसमा खुसी लागेको छ । मन्त्रालयका एक सहसचिवकाअनुसार पाण्डेको निरन्तरको मिहेनतकै फलस्वरुप स्थानीय तह पुन:संरचना कार्यान्वयनमा जानसकेको हो । स्थानीय तह पुनसंरचना आयोग सदस्य डा श्यामकृष्ण भुर्तेल स्थानीय तह पुनसंरचना कार्यन्वयनमा जानुमा पाण्डेलाई जस दिन्छन् । पाण्डे कस्सिएर लागेका थिए, मन्त्रालय छाड्ने दिनसम्म पनि राजपत्रमा प्रकाशित गरेर कार्यन्वयनमा लैजाने जुन निर्णय लिए, त्यो प्रशंसनीय छ, डा भुर्तेलले भने । मन्त्रालयमा पाण्डेको सल्लाहकार रहेका माधव सापकोटाका अनुसार भोलि कुनै कारणले अन्तिम चरणमा पुगिसकेको पुन:संरचना कार्यान्वयनमा ढिलाइ नहोस् भन्ने चिन्ता उनमा थियो । सिद्धान्तत: संघीयता विरोधी पार्टीका अध्यक्ष मन्त्री भएर आउने निश्चित भएपछि पाण्डेमा उक्त चिन्ता आउनु स्वाभाविक नै थियो । र उनी बिहीबार दिनभर मन्त्रालयमा बसेर सबै बाँकी काम सकेर ७४४ स्थानीय तहलाई राजपत्रमा प्रकाशित गर्ने निर्णय गरे । राजपत्रमा प्रकाशित भएपछि ती नयाँ संरचना कार्यान्वयनमा आएको छ । संविधान अनुसार नयाँ संरचना गठन हुन्छ कि हुँदैन, गठन भएछ भने कार्यान्वयनमा जान्छ कि जाँदैन, अनेकौ आशंका व्याप्त थियो, ती सहसचिवले भने, तर मन्त्री पाण्डे संविधान र संघीयता कार्यान्वयनका लागि दृढनिश्चयमा हुनुहुन्थ्यो । आयोगले गरेको पुन:संरचनालाई लिएर मधेसी मोर्चाको विरोध त थियो नै, सत्तारुढ कांग्रेस र उनकै दलका सांसदहरू असन्तुष्ट थिए ।तर, उनले सबैलाई समझदारीमा लिएर अघि बढ्न पटकपटक प्रयत्न गरिरहे । पछिल्लो एक महिना यताको समय सांसदहरूसँगको छलफलमै बिताए, पाण्डेले । निर्णयप्रति दृढ र दबाब झेल्न सक्ने उनको विशेषता पनि पुन:संरचना कार्यान्वयनमा जानुको प्रमुख कारण रहेको मन्त्रालयका अधिकारीहरूको अनुभव छ । जतिखेर फागुनभित्र स्थानीय निर्वाचन गर्ने कुरा थियो, त्यतिखेर उनले स्थानीय तह पुन:संरचना आयोगलाई हरेक ढंगले सहयोग गरेर फागुन मसान्तभित्र प्रतिवेदन तयार पार्न लगाएका थिए । राजनीतिक सहमति नबनेका कारण प्रतिवेदन कार्यान्वयनमा भइरहेको ढिलाइलाई पनि उनले बिराम लगाए । प्रधानमन्त्रीलाई निरन्तर ताकेता गरेर मन्त्रालयमा थन्किएको प्रतिवेदन मन्त्रिपरिषदमा पठाए । मन्त्रिपरिषदले प्रतिवेदनमाथिको विवाद सुल्झाउन सुझाव दिन उनलाई नै जिम्मेवारी दियो । १५ दिनभित्रै उनले आफ्नो सुझाव बुझाए । पुन:संरचनाको काममा पछिल्लो समय बिहान ९ बजेदेखि अबेर रातिसम्म मन्त्री स्वयं खटिने गर्थे । ठूला प्रोफाइल भएका र उपप्रधानमन्त्रीको समेत जिम्मेवारी लिएका नेताहरू प्रकाशमान सिंह र कमल थापाले चलाएको मन्त्रालयको जिम्मेवारी पाण्डेलाई आइपुगेको थियो । उहाँहरूको पार्टीमा पनि महत्त्वपूर्ण र अन्य मन्त्रालय समेतको जिम्मेवारी थियो, मन्त्रालयका एक अधिकारीले भने, धेरैपछि स्थानीयले फुल टाइमर मन्त्री पाएको थियो । उनी घोत्लिएर काम गर्ने र समयप्रति इमानदार थिए । पाएको जिम्मेवारी समयमा सक्ने र अरुलाई दिएको जिम्मेवारी पनि त्यहीअनुसार होस् भन्ने उनको अपेक्षा रहन्थ्यो । तोकिएको समयमै कार्यक्रममा उपस्थिति हुने बानीले मन्त्रालयका कर्मचारीलाई बेलाबेला अप्ठ्यारो पाथ्र्यो । त्यतिमात्र होइन, कसैलाई समय दिइसकेपछि हरसम्भव उपाय गरेर पुग्ने उनको बानी देखियो । उनले बैतडीको सिद्धेश्वर गाविसलाई बालमैत्री गाविस घोषणा गर्ने कार्यक्रमा जाने समय दिए । तर मौसमले साथ नदिएपछि बिहान ११ बजेको प्लेन उडेन, अपराह्न ३ बजेको प्लेन नेपालगन्जको आकाशमा पुगेर फर्किएपछि उनी गाडीमा रातारात गएर भोलिपल्ट दिउँसो बैतडी पुगेका थिए । हो, २१ घन्टाको जिप यात्राबाट बैतडी पुगेको थिएँ, पाण्डेले सुनाए, कारण एउटै थियो, मैले समय दिएको थिएँ, मन्त्रीहरूले समय दिएपछि आउँदैनन् भन्ने मान्यता पनि तोड्नु थियो । जनप्रतिनिधिप्रति विश्वास बढाउनुथियो । उनले प्रत्येक महिनाको १ गते सचिव, सहसचिवहरूसँग र १६ गते सम्पूर्ण कर्मचारीसँग गर्ने बैठकले मन्त्रालयले गर्नुपर्ने काममा सहजता ल्याएको थियो । कर्मचारीलाई अनुशासित बनाएको थियो । उनी आफ्ना निजी सचिवालयका कर्मचारीप्रति पनि त्यति नै सख्त हुन्थे । समयभन्दा पहिले वा अधुरो सूचना मिडियामा नजाओस् भन्नेतर्फ उनी सजग देखिन्थे । आफूले गरेको काम मिडियामा आइहालोस् भन्ने उनमा कहिल्यै स्वार्थ देखिएन, निजी सचिवालयमा रहेका एक सहयोगीले सुनाए, उहाँको जानकारीबिना कतै केही प्रचारबाजी गरिए जस्तो लाग्नासाथ उहाँको हप्की खानुपथ्र्यो । मन्त्रालय स्रोतका अनुसार मन्त्री हुनासाथ पाण्डेले मुख्य रूपमा पुन:संरचना, भूकम्पपछिको पुनर्निर्माण र विकास कामको अनुगमनमा विशेष जोड दिए । भूकम्पले प्रभावित १४ जिल्लाका स्थानीय विकास अधिकारी (एलडीओ) र कार्यकारी अधिकृतलाई भूकम्प पीडितले राहत पाउन तिनको घर बनोस् भन्नेतर्फ निरन्तर निर्देशमात्रै गरेनन्, समस्या सुल्झाउन पनि अग्रसर भए । उनले मन्त्रालयको कामलाई सही दिशामा ल्याउन खोजेकै हुन् । त्यसका लागि निरन्तर प्रयास गरे, मन्त्रालयका अर्का एक सहसचिवले भने, हठात उनी हट्नुपर्दा धेरैलाई नमिठो लागेको छ । कर्मचारी सरुवामा भने उनले अपजस नपाएका होइनन् । तर सबै कर्मचारीको क्षमता मन्त्रीले चिन्ने होइन, कर्मचारी तहबाटै त्यस्तो सिफारिस पुग्ने हो, ती अधिकारीले भने, उनको निर्णयबाट सबै खुसी नै हुने कुरा त भएन । कतिपय अवस्थामा उनको निर्णयप्रतिको अडानले पनि धेरैलाई आफूले चिताए जस्तो नभएको पनि हुनसक्छ । जे होस्, उनी विवादरहित ढंगले मन्त्रालयबाट बाहिरिए । आर्थिक रूपमा पनि निष्कलंक रहे । बरु, गरेको कामको जश पाउने बेलामा उनी बहिरिनुपर्यो । उनी मन्त्री रहँदामात्रै होइन, पार्टीमा पनि पाएको जिम्मेवारी कुशलतापूर्वक निर्वाह गरेकै कारण अध्यक्ष प्रचण्डको नजिकका नेताका रूपमा चिनिन्छन् । त्यही निकटताको हकले नै हुनुपर्छ, प्रचण्डले उनलाई सहजै मन्त्रीबाट हटाएर थापालाई ल्याउन पाए । माओवादी जनयुद्ध सुरु हुने वर्ष २०५२ माघ २८ गते पाण्डे गोरखा च्याङली गाविसको जीवन ज्योति माविको प्रधानाध्यापकबाट राजीनामा दिएर तत्कालीन नकेपा माओवादीको पूर्णकालीन सदस्य भएर जनयुद्धमा होमिएका थिए । उनका श्रीमती, दुई छोरा र एक छोरी सबैजना पार्टीमा खटिए । उनले जेठा छोरा मिलन पाण्डेलाई त्यही युद्धमा गुमाएका छन् ।पार्टीमा तल्लो तह हुँदै पोलिटब्युरो सदस्य र गतवर्ष संसदमा प्रमुख सचेतकको जिम्मेवारी पाएका पाण्डे दोस्रो संविधानसभामा गोरखा२ बाट निर्वाचित सांसद हुन् । उनी ३ वर्ष पार्टीको मुख्य सचिव भएर पनि काम गरेका छन् । त्यस अवधिमा पार्टीलाई व्यवस्थित बनाउने, खर्च घटाउने, हेटौंडा महाधिवेशन र विराटनगर सम्मेलनलाई सफल बनाउन महत्त्वपूर्ण भूमिका खेलेका थिए ।"
रात परेपछि सुरु हुन्छ जोगिरा सरर,"रात परेपछि एक घरको खुला आँगनमा ओछ्याइएको त्रिपालमा छरछिमेक आएर बस्न थाल्छन् । उनीहरूले आआफ्नै घरबाट लिएर आएको स्थानीय लोकप्रिय वाद्य वादनहरू ढोलक, हार्मोनियम, झाल र कडतालले ताल कस्न सुरु गर्छन् । खाली हात भएकाले ताली पिटेर साथ दिन्छन् । बत्तीको मधुरो प्रकाशमा पनि उनीहरूको मुहारमा अद्भुत उमंग देखिन्छ । अघिल्तिरको सडकबाटै जोगिरा सरर भन्दै आएका अगुवा गायकहरूले यो संगीत सभाको मोर्चा सम्हाल्ने बित्तिकै माहोल तात्न थाल्छ । गीत एवं संगीतमा सबैजना झुम्न थाल्छन् । देश र मधेसको परिस्थिति जस्तो भए पनि मोरङको रंगेली४, नेमाटोलका किसान, श्रमिक, कर्मचारी र साना व्यवसायीहरूले होली गायनको आनन्द लिन छाड्दैनन् । यो नगरमा मण्डल, यादव, हलुवाई र मुसहर समुदायको बाहुल्यता छ । यहाँ वसन्त पञ्चमीदेखि सुरु हुने यस्तो संगीत सभाले महाशिवरात्रिको भोलिपल्टदेखि गति लिन थाल्छ । आराध्यदेव शंकरलाई जल अर्पण गरेपछि स्थानीय फागु गीत गाउँदै घर फिर्छन् । उत्साहको पर्व होलीको साता दिन अगाडिदेखि यहाँका वातावरणमा रंग चढ्न थाल्छ । मौसम पनि रंगीन लाग्न थाल्छ । दिनभरिको धपेडीबाट फुर्सद मिलेपछि रातिपख खानपिन सकेर स्थानीय एकथलोमा भेला हुन्छन् । होली गायन विधिअनुरुप सबैभन्दा पहिले उनीहरूले ईश्वरको स्तुति गायन प्रस्तुत गर्छन् । यसमा सम्पूर्ण देवीदेवतालाई फागु पूर्णिमा सुरु भएकोमा सम्झिने गरिन्छ । वर्ष दिनको पर्व भएकाले सबै भगवानलाई जागृत गरी गीत र जोगिरा गाउँछौं, गायक कृपाल सिंहले भने । होली गायनमा पुराना, परम्परागत, धार्मिक, सामाजिक, सांस्कृतिक र समसामयिक व्यंग्यसमेत हुने गरेको उनले बताए । केही गीतजोगिरा पहिलादेखि गाउँदै आइएका हुन्छन्, केही आफै रच्छौं, सिंहले भने । सहकर्मीहरूले संगीत घन्काउन थालेपछि मागअनुरुप उनले यसरी जोगिराको सेरोफेरोमा राजनीतिक व्यंग्य पस्के :देस हमर, मधेसो हमर,मनसे बुझ हो ओली,ऐना काम कर की,निहत्था जनता पर नै चले गोली,जोगिरा स र रसप्तरीको मलेठमा भएको हताहतीको सेरोफेरोमा उनीहरू आफैले यी पंक्तिहरू रचेका हुन् । यसमा उनीहरूले एमाले नेता केपी ओलीसँग मधेसलाई मनले आफ्नो मानी यस्तो काम गर्नुस्, जसले गर्दा निहत्था जनतामाथि गोली नचलोस् भन्ने आग्रह गरेका छन् । मुलुक र मधेसको परिस्थिति जस्तो भए पनि स्थानीय तहको निर्वाचन घोषणाले उनीहरू पनि भित्रभित्रै खुसी नै छन् । मधेसको असन्तुष्टिको सम्बोधन भएर सबै दल मिलेर निर्वाचन गराउन् भन्ने उनीहरूको चाहना छ । जनताको ख्याल राख्नेहरू मेयर, उपमेयर र वडा प्रतिनिधि बनुन् भन्ने आशा राख्दै उनीहरूले यसरी पस्किए : के बन्ते मेयर हो, के उपमेयर,वेहा जित्तै चुनाव हो, जे करते जनता के केयर,जोगिरा स र रयस्तो समसामयिक चुटकिला बाहेक तराई भेगको होलीमा भाउजु र नन्द बीचमा सिंगारपटार सम्बन्धी संवाददेखि भगवान कृष्णको सदैव ढोकामै वास होस् भन्ने भाव समेटिएका गीत एवं जोगिरा निकै लोकप्रिय छ । रात्रिको बढ्दो अन्धकारसँगै उनीहरूले पालैपालो ती सब गाउँदै जान्छन् । उनीहरूले पवित्र धार्मिक ग्रन्थ रामायणको भाव समेटिएको हिन्दीका यी पंक्तिहरू गाउँदा पुरा वातावरणमा तालीको आवाज गुञ्जिन थाल्छ :रावणको मार तीन किनारा,रावणका राज, विभीषणको दिलाया,जोगिरा स र रयसमा भगवान रामले राक्षस रावणलाई मारी उनकै भाइ विभीषणलाई राज्य दिएको भनिएको छ । रात छिप्पिँंदै गएपछि भिड बढ्न थाल्छ । अनि यो सभाको माहोल पनि रोमान्टिक हुनथाल्छ र स्थानीयको मुखबाट स्वत: यस्तो जोगिरा फुट्छ :कौन ताल पर ढोलक बाजे,कौन ताल मृदंग,कौन ताल पर गोरिया नाचे,कौन ताल पर हम,जोगिरा स र रयसमा सुन्दर नारी, संगीत र पुरुषको अस्थिर मन व्यक्त भएको छ । जोगीजस्तै उन्मुक्त मुडमा गाइने गीत एवं जोगिराबिना होली नै अधुरो हुने रंगेली४ का ५८ वर्षे रामनारायण मण्डलले बताए । मोरङको यस पुरानो सदरमुकाममा डेढ दशकदेखि विस्तारै यो गायन परम्परा सहभागिताको हिसाबले कमजोर हुँदै गएको उनले बताए । पहिले यहाँ चामल एवं तेलको थुप्रै मिल र उद्योग थियो, मण्डलले भने, आम्दानी थियो, उल्लास पनि थियो । ती सबै थलोमा आलैपालो संगीत सभा हुन्थ्यो । सय वर्षअघि मोरङको सदरमुकाम रंगेलीबाट विराटनगर सारिएपछि विकासमा पछाडि पर्नथालेको यो थलोका ती उद्योगहरू विस्तारै बन्द भए । स्थानीयको अनुसार पहिलेजस्तो यहाँ अब महिना अगाडिदेखि होलीको उल्लास हुँदैन ।सांस्कृतिक पर्व भएर बीचबीचमा गाउँछौं, मुख्य रमझम दुईतीन दिन अगाडिमात्र हुन्छ, होलीको मुख्य दिन त बिहानदेखि रातिसम्म टोल, बजार र गल्लीमा घुम्दै गाउँछौं, मण्डलले भने, ऊ बेला चोकचोक र मिलमा साँझपख भेला भएर महिनासम्म गायनको क्रम चल्थ्यो । अहिले पनि स्थानीयको घरमा सीमित संख्यामा पुरानो बाजागाजा छ । समय निकाली भेला भएर उनीहरू अबेर साँझदेखि मध्य रातिसम्म होली संगीत पस्कन्छन् । अहिले पनि रंगेली नगरपालिकाको ८ वटा टोलमा रातिपख होली गायनको महफिल लाग्छ । उल्लेखनीय के छ भने यसमा संयुक्त लोकतान्त्रिक मधेसी मोर्चा, कांग्रेस, एमाओवादी, राप्रपा र एमालेका कार्यकर्ता पनि सहभागी हुन आइपुग्छन् । राजनीतिक विचारधारा फरकफरक हुनसक्छ, तर कला र संस्कृतिको संरक्षण गर्नु सबैको सामूहिक दायित्व हो, मोर्चाका अगुवा नेता दिलीप मण्डलले भने । होली संगीत कमजोर परिरहेकोमा उनी चिन्ता व्यक्त गर्छन् । पहिला बजारमा भेला भएर गाइन्थ्यो, अहिले टोलटोलमा, मण्डलले भने । होली संगीतप्रति चेतना नहुनु, द्वन्द्वकालमा लाउड स्पीकरमा गाउन तथा घुमफिर गर्न नदिँंदा पनि यो परम्परा अवरुद्ध हुनगएको र त्यसपछि उठ्नै नसकेको उनले बताए । होलीको यस मौलिक पक्षलाई जोगाउन गत वर्षदेखि कार्यक्रमहरू आयोजना गर्नथालेको स्थानीय युवा ३५ वर्षीय श्रवण मण्डलले जनाए । स्थानीय मारवाडी र मुस्लिम लगायत सबै समुदायको समेत सहयोग रहेको उनले औंल्याए । यो सबै खाले आरोहअवरोहबीच होली गीत पहिलाभन्दा अहिले निकै शालिन भएको मण्डलले बताए । पहिलाजस्तो अश्लील वा छाडाखाले गीत वा जोगिरा गाइँदैन, उनले भने । मधेसका अन्य बजार र सहरजस्तै यहाँ होलीको केही दिन अगाडिदेखि मारवाडी समुदायकाले काँधमा डफली (एक प्रकारको बाजा) राखेर बजाउँदै र लोकभाकाका गीत गाउँदै बजार परिक्रमा गर्छन् । उनीहरू पनि धार्मिक, सामाजिक एवं ठट्यौली गीत गाउँछन् । कुनै बेला महिना अगाडिदेखि सुरु हुने यो परम्परा अहिले दुईचारदिने औपचारिकतामा सीमित भएको छ । रंगेलीका समाजसेवी एव संस्कृतिका ज्ञाता ८१ वर्षीय दीनदयाल अग्रवालले २०५८ सम्मको अवधिलाई रंगेलीमा होलीको स्वर्णिमकाल भनेर सम्झिने गर्छन् । एक दिन धुलो, एक दिन पानी र दुई दिन रंगको गरी चार दिनसम्म मनाइने गरिएको उनी बिर्सेका छैनन् । ऊ बेला वसन्त पञ्चमीबाट अबिरगुलाल खेल्न सुरु हुन्थ्यो, उनले भने, विस्तारै कम हुँदै गयो, डफली टोली घरघर पुग्थ्यो, अहिले छैन । त्यतिबेला आलोपालो हरेक मारवाडीको घरमा खाजाको प्रबन्धसहित संगीत सभाको आयोजन हुने गरेको अग्रवालले बताए । उनले रौनक कम हुनुमा राजनीतिक एवं सामाजिक माहोलमा आएको परिवर्तनलाई दोष दिन्छन् । त्यतिबेला खुल्ला होली हुन्थ्यो, सबैले सबैलाई रंग लगाउँथे, विवाद हुँदैन्थ्यो, अग्रवालले भने, २०४६ पछि विविध खालका राजनीतिक विचारधाराले एकखाले विभाजन ल्यायो, आपसमा प्रेम, भाव र उत्साह कम भयो । व्यापारमा निर्भर अधिकांश मारवाडी समुदाय अस्थिर राजनीतिक वातावरणले गर्दा यहाँबाट पलायन हुँदै गएपछि होलीले रौनक गुमाएको अग्रवालले बताए । यो बाहेक ऊ बेलाको स्वच्छ वातावरण, शुद्ध रंग र स्वस्थ खानपिनले गर्दा पनि जबर्जस्त होली हुने गरेको उनको बुझाइ छ । अहिलेको अस्वस्थकर खानपिनका कारणले गर्दा शरीरले धेरै बेरसम्म रंग र पानी खप्न सक्दैन, अग्रवालले भने, यो सबको बाबजुद कम्तीमा रंगेलीमा अझै पनि होली आएको थाहा हुन्छ, मुलुकको अन्य सहरमा त्यो पनि हुन्न । रंगमा मिसावट, उच्छृंखलता एवं दैनिक जीवनमा व्यस्तताले गर्दा होली एकदिने वा दुईचार घन्टे औपचारिकतामा सीमित भएको राष्ट्रिय मारवाडी युवा संगठनका वरिष्ठ उपाध्यक्ष बजरंग अग्रवालले बताए । प्रतिस्पर्धात्मक व्यावसायिक जीवनका कारणले तनावमा रहने मारवाडी समुदायका नयाँ पुस्ताले जीवन जिउने शैली नै बिर्सेको उनको विश्लेषण छ । खाने फुर्सदसमेत नभएका उनीहरूले होलीका लागि कसरी समय निकाल्नु ? उनले भने, कहीं भेटघाट हुँदा पनि व्यापारकै कुरा गर्छन्, उनीहरूका लागि यस्तो चाडबाडमा समय फाल्नुमा कुनै उपलब्धि छैन ।बदलिंँदो समय र परिवेशअनुरुप होलीको अवधि छोट्टिए पनि यसको महत्त्व कहिल्यै कम नभएको सुनसरी दुहबीका शिक्षाविद ६१ वर्षीय पुरुषोत्तम रौनियारले बताए । परिस्थिति जस्तो भए पनि वा एकदुई दिन नै भए पनि मधेसी, पहाडी, मारवाडी, दलित एवं आदिवासीले होलीको भव्य स्वागत गर्छन्, उनले भने । साता अगावै दुहवीमा धमाल सुरु भएको रौनियारले बताए । युवा कृष्णप्रसाद रौनियारले होलीको मुख्य दिन बाजागाजासाथ घरघर पुगेर एकअर्कालाई अबिर एवं रंग लगाएर मनाउने गरेको बताए । होलीको नजिक वा मुख्य दिन मधेसको जुनसुकै भागमा पुगे पनि गीत, संगीत, नृत्य एवं रंगले सबैजना ओतप्रोत भएको देखिन्छ, उनले भने, पहिरन, भाषा, लवज र मनाउने शैलीमा हल्का फरक हुन्छ, बाँकी सब त उस्तै, बुरा न मानो होली है ।"
जयन्तीबाईको नृत्य,"पहिले जिल्लाभरिका कच्चा दारुको एकलौटी ठेक्का लिने भएकाले उनी ठेकेदारसाब भएका हुन् । अहिले देशभरि नै ठेकेदारसाबका कैयन सानाठूला उद्योग रहेका छन् । तयारी खाद्य पदार्थदेखि लिएर चिसोतातो पेय पदार्थसम्मका । राजधानी काठमाडौंमा रहेको उनको कारखानाको उच्चस्तरीय पेयपदार्थ त देशबाहिर पनि उत्तिकै प्रसिद्ध छ । एक प्रकारले अन्तर्राष्ट्रिय उद्योगपति भइसकेका छन् । तैपनि पुरानै ठेकेदारसाबको नामले चिनिन्छन् । यिनै परम धनवान घरानाका ठेकेदारसाबले राखेको पुरस्कार भएकोले चिरञ्जीवी वाङमय पुरस्कारको साहित्यिक जगतमा ठूलै महत्त्व रहेको छ । मलाई पनि चिरञ्जीवी वाङमय पुरस्कारको वार्षिकोत्सव कार्यक्रममा डाकिएको थियो । प्रत्येक वर्ष चुनिँदा साहित्यकारहरूलाई यो दामी पुरस्कार एकमुष्ठ रूपले दिइन्थ्यो । यो वर्ष पनि यस्तै भएको थियो । राजधानी काठमाडौंबाट यो गरिमामय पुरस्कार थाप्न नारी साहित्यकारहरू आएका थिए । कवि, कथाकार, उपन्यासकार र समालोचक । यिनीहरूसँग अपूर्व देखभेट हुने भएकोले म खुसीखुसी पुरस्कार कार्यक्रममा सामेल हुन टाउनहल पुगेको थिएँ । टाउनहललाई नयाँ दुलहीजस्तै झकिझकाउ पारेर सिंगारिएको थियो । रंगीचंगी कागजका ससाना पताकाहरू हावामा फहराइरहेका थिए । जताततै आकर्षक फूलका गमला पनि । यसमा ठेकेदारसाबका उद्योगका उत्कृष्ट प्रोडक्टहरू विज्ञापन बोर्ड थप आकर्षक थियो र कार्यक्रमस्थलको मूलगेटको सिरानमा ठूलोठूलो अक्षरले अंकित थियो तमाम साहित्यप्रेमीलाई स्वागत छ । समय भइसकेकोले म सुस्तरी छिरेर भित्रको ठूलो हलमा पुगेंँ । राजधानी काठमाडौंका ठूला साहित्यकारहरू यथासमयमा आइसकेका भए तापनि कार्यक्रम सुरु भइरहेको थिएन । किनभने चिरञ्जीवी वाङमय पुरस्कारका पुरस्कारदाता ठेकेदारसाब आइपुगेका थिएनन् । उनी सपरिवार राजधानी काठमाडौंमा बस्थे । र कहिलेकाहीं यता आउने गर्थे । उनको पुरानो दारुको धन्दा समाप्त भइसकेको थिएन । यही साल नयाँ दारुको कारखाना खुल्ने भएको थियो । अत्याधुनिक किसिमको डिस्टिलरी फ्याक्ट्री । सायद यसैले चिरञ्जीवी वाङमय पुरस्कारको पुरस्कार वितरण कार्यक्रम पनि यस्तै गरिने भएको थियो ।राजधानी काठमाडौंबाट सप्ताहका एकपटक आउने सिद्धार्थ एयरको फ्लाइट कुनै मौसमी कारणले ढिलो भएकोले ठेकेदारसाब डेढ घन्टापछि आइपुग्ने भएका थिए । यतिञ्जेलसम्मका लागि यस कार्यक्रमका आयोजकहरूद्वारा उपस्थित साहित्यप्रेमीहरूका मनोरञ्जनार्थ वैकल्पिक कार्यक्रम गर्ने घोषणा गरियो । र मञ्चमा जिल्लाका प्रख्यात नर्तकी जयन्तीबाई देखापरिन् । उनीद्वारा थरीथरीका नृत्य प्रस्तुत भयो । चालु सिनेमाको नृत्यदेखि लिएर भक्तिरसले परिपूर्ण शास्त्रीय नृत्यसम्मन । कृष्ण र राधाको दोहोरो भूमिकामा सम्पूर्ण हावभावसाथ गरिएको जयन्तीबाईको शृंगार नृत्यले प्रशस्त वाहवाही पायो । कृष्ण आऊ जमुना किनारहुन्छ राधे म छु तयारचाँडै आउन जमुना किनार झन्डै यस्तै भावार्थको गीतसंगीत थियो । सबैले शतप्रतिशत मजा लिए । खास गरेर राजधानी काठमाडौंबाट आएका एक कविज्यूले आनन्दको अतिरेकमा अघि बढेर नृत्यरत जयन्तीबाईलाई ग्वामलाङ्ग अंकमाल गर्न नै भ्याए ।डेढ घन्टा भनिए पनि ठ्याक्कै तीन घन्टापछि ठेकेदारसाब कार्यक्रमस्थल टाउनहलमा सदलबल आइपुगे । श्रीमती र कान्छी छोरीसहित । अब कार्यक्रमलाई एकाएक साहित्यिक मोड दिइयो । र मञ्चमा रहेकी नर्तकी जयन्तीबाईको ठाउँमा जिल्लाका एक प्रसिद्ध कवि आफ्नो भारीभरकम शरीरका साथ देखापरे । उनी यस पुरस्कार वितरण कार्यक्रममा प्रमुख सञ्चालक थिए । सर्वप्रथम शानदार स्वागत भाषण भयो । यसको जिम्मा ठेकेदारसाबको स्थानीय दारु व्यवसायका मेनेजरलाई दिइएको थियो । उनले ठेकेदारसाब उनको श्रीमती र कान्छी छोरीलाई स्वागतको केन्द्रमा राखेर लामै भाषण दिए । र दोस्रो चरणमा ठेकेदारसाबसँग राजधानी काठमाडौंबाट आएका । चिरञ्जीवी वामङुमय पुरस्कारका अध्यक्षले पुरस्कारको परिचय दिने कार्य गरे । उनी पनि एक साहित्यकार (त्रिभुवन विश्वविद्यालयको साहित्य विभागका भूतपूर्व अध्यक्ष पनि) भएकाले उनले ठेकेदारसाबको महान साहित्यिक उदारताको व्यापक गुणगान गरेर पुरस्कारको पनि केही चर्चा गरे । उनको भनाइको सार के थियो भने मूल कुरो त ठेकेदारसाब नै हुन् । बाँकी वाङमयसाङमय, पुरस्कारसुरस्कार, साहित्यफाहित्य आदि यस्तैत्यस्तै हो । अन्त्यमा, राजधानी काठमाडौंबाट आएका नामी साहित्यकारहरूलाई ठेकेदारसाबको करकमलबाट चिरञ्जीवी वामङुमय पुरस्कार दिलायो । यो पुरस्कार दिँदा ठेकेदारसाब अत्यन्तै भावुक देखिएका थिए । उनी पटकपटक पावरदार चस्मा खोलेर रुमालले पुछ्न थाल्थे । अनि रसाएका आँखामा लगाएर फेरि भावुक हुन्थे । यो भावुकताको चरम थियो । म ठेकेदारसाबको भावुकपनले अत्यधिक प्रभावित भएको थिएँ । त्यसैले नजिकैको एक परिचित आयोजकसँग सोधँें, चिरञ्जीवी के ठेकेदारसाबको कुनै आफ्नै निकटको नातेदारको नाम हो ? कस्तो नातेदार ? यसको उत्तरमा उनले उल्टै प्रश्न गरेकाले मैले भनेंँ, जस्तै पुज्य पिताजी ?उनले मलाई विचित्र नजरले हेरे । त्यसपछि केही बेर चुप लागे । अनि गम्भीर भएर भने, होइन, चिरञ्जीवी ठेकेदारसाबको स्वर्गबासी प्रिय कुकुरको नाम हो । ठेकेदारसाब चिरञ्जीवीलाई असाध्यै माया गर्थे । त्यसैले चिरञ्जीवीको नाममा यो साहित्यिक पुरस्कार राखिएको हो ।यसपछि मेरो कुनै प्रश्न गर्ने साहस भएन । मसँगको कुराकानी छाडेर आयोजक आफ्नो कामको सिलसिलामा अगाडि बढे । र म ट्वाँ परेर चिरञ्जीवी वामङुमय पुरस्कारको वितरण कार्यक्रम हेर्न थालेँ ।"
गुम्दैछन् माझी बस्ती,"शुक्र माझी (वर्ष ६५) । उनको नाममा ५ रोपनी जग्गा छ । उनको दैनिकी घर खेतीमै बित्छ । पहिले नेपाल वायुसेवामा सामान्य रोजगारी गर्थे । उमेर हदपछि अवकाश पाए । उनका २ छोरा, १ छोरी छन् । सबैको बिहेदान भइसक्यो । दुईमध्ये एकजना समान्य रोजगारी र अर्का खेतीपाती गर्छन् । जग्गाजमिन अंशबन्डा गर्दा प्रतिघरमा ५ मुरीजति धान भित्रिन्छ । यो परिवार माझी गाउँमा सम्पन्न मानिन्छ ।टोकले माझी (वर्ष ५५) । उनी शुक्र माझीका भाइ हुन् । विगतमा उत्तिकै सम्पन्न थिए । समय परिवेशले अहिले टोकलेसित एकचिम्टी जग्गाजमिन बाँकी छैन । परिवारमा ५ सदस्य छन् । अर्काले दिएको जग्गामा टहरो हालेर बसेका छन्, टोकले र उनकी पत्नी लाटी मझिनी । यी दम्पतीको दैनिकी अर्काको भारी बोकेर चल्दैछ । छोराछोरी मुस्किलले पढाउँदैछन् ।सन्तु माझी (वर्ष ४५) । उनका पत्नी, तीन छोरी र एक छोरा छन् । जग्गाजमिन करिब ३ रोपनीजति छ । सहर विकास भएपछि जग्गा बेच्दै गए । पुख्र्यौली जग्गा बेच्ने क्रममा छन् । अन्यत्र जोड्नसकेका छैनन् ।यो यथार्थ हो, मन्थलीका १ सय ६५ घरपरिवार माझी समुदायको । रामेछाप जिल्लाको सदरमुकाम मन्थली तामाकोसी बगर किनारामा फैलिएको उपत्यका, समुद्री सतहदेखि करिब चार सय मिटरमात्र उचाइमा छ । उत्तरबाट दक्षिणतर्फ बगिरहेकी तामाकोसी पूर्वी किनारा विशाल फाँट छ । उत्तरपूर्वबाट रणजोर खोला मिसिएको छ । पहाडको फेदीमा फैलिएको फाँट आदिवासी माझी जातिको बसोबास थलो, जहाँ पुस्तौंपुस्ता यहीं बसेका छन् । स्थानीयले यस फाँटलाई पहिले गडुवारी भन्थे । सदरमुकाम मन्थलीमा सरेपछि माझीगाउँमा हाट लाग्ने थलो बनेको छ । फलत: गडुवारीलाई हाटेचौर भन्ने गरिएको छ । फाँट बगरको उत्तरतर्फ केराबारे चौरमा हवाई गिरान (एयरपोर्ट) छ । प्राय: हरेक दिन सानो जहाज आऊजाऊ गर्छ । गिरानको तल्लो फाँटबाट कोसीको पानी बिजुलीबाट लिºिटङ गरेर रामेछापबासीलाई खानेपानीको जोहो गरिएको छ ।कोसीको एक तह उचाइ टारमा माझीबस्ती फैलिएको छ । २०४५ सालमा सदरमुकाम मन्थलीमा सारिएपछि तामाकोसी किनार फाँटमा सबैको आँखा परेको हो । पछिल्लो पटक २०७० सालमा मन्थली नगरपालिका घोषणापछि माझी बस्तीको भाउ बढेको छ । एकछत्र माझीगाउँमा बाहिरबाट आएका मानिसहरूको बसोबास ह्वात्तै बढेको छ । यस फाँटमा बर, पीपल र समी रूखका छहारी आसपासमा एउटा विद्यालय, हाटघर टहरा र अलिक माथि कुनातर्फ मूल सडक (पुष्पलाल मार्ग) तन्किएको छ । पुख्र्यौलीदेखि डुंगा खियाएर तथा माछा मारेर जीविका गर्ने एक जाति हुन् माझी । यी जाति नेपालका यस भूभागमा आदिकालदेखि बसिआएका सबैभन्दा पुराना बासिन्दा हुन् । गहुँगोरा वर्ण औसत केही कालो वर्ण हुनु माझी जातिको मोहडा हो । नदी तटउँधी होचो एकदुई तले फुसको छानोले छाइएको, ढुंगा र माटोको गारो चिटिएको, दैलोयुक्त तर झ्याल नभई सट्टा खटप्वाल मात्र राखिएका, रातो माटोले लिपिएका र सेतो कमेरोले छिटिएको घर नै अक्सर माझी समुदायको घर हो भनेर चिन्नेजान्ने गरिन्छ । माथिल्लो तलामा सुत्ने, बस्ने र अन्न राख्ने, भुइँतलामा आधा भाग कुलदेउताको थानले ओगटेको र बाँकी भाग भातभान्सा गर्ने ठाउँ रहन्छ ।मन्थलीका माझी त्यसैमा पर्छन् । मन्थली नामकरण माझी भाषामा भएको हो । मुन् भनेको जाँड र थली भनेको थलो अर्थात् ठाउँ हुन्छ । माझीहरूको जाँड खाने थलोका रूपमा अर्थ लगाएको पाइन्छ । उक्त मुन्थली अपभ्रंश भई मन्थली भएको माझी समुदायका बुढापाकाहरू बताउँछन् । कोसीलाई नाता मान्ने र आफ्नो मुख्य पेसा डुंगा खियाउने, माछा मार्ने हो । २०३३ सालमा तामाकोसीमा पुल बनेपछि मन्थलीमा माझीले डुंगा खियाउने पेसाबाट सधैंका निम्ति छुटकारा पाएका हुन् । अहिले नदी किनारामा न डुंगा, न घरैपिच्छे माछा मार्ने जाल, बल्छी नै । माछा मार्ने काम पनि भन्नुमात्रै छ । माझीहरू अहिले पुसमाघको चिसोसँग डराउँछन् ।बस्ती सहरीकरण भएसँगै माझी समुदाय परम्परागत पेसा, व्यवसायबाट विमुख त भए नै, युवा पुस्ता आधुनिकतासँग जोडिनसकेका छैनन् । आधुनिकताको नाममा माझीबस्ती बढी भड्किलो र खर्चिलो हुँदै गएको छ । परिणामस्वरूप पुख्र्यौली जग्गाजमिन बेचेर व्यवहार धान्ने स्थितिमा पुगेका छन् । जग्गाको भाउ बढ्दै जानु तर उनीहरूको स्वामित्व घट्दै जानु विडम्बना बनेको छ । हाम्रो समुदायलाई उठाउने नाममा एनजीओहरूले बानी बिगारिदिए, जसले गर्दा परनिर्भर बन्न पुग्यौं जस्तो लाग्छ, नेपाल माझी उत्थान संघका अध्यक्ष गोविन्दलाल माझी भन्छन् ।प्रकृति पूजक माझीमाझी जाति आफूलाई प्रकृति पूजक मान्छन् । उनीहरूका निम्ति नदी नै पितृथलो पनि हो । । पितृकार्य गर्दा नदी वा ठूलो खोला हुनु जरुरी छ । कुनै देवीदेउताका नाममा खास रूखको जरा तथा पहरा (ओडार) मा गएर पूजा गर्छन् । नदीपूजा भनेर कोसी नदीको पूजा गर्छन् । त्यस बाहेकको पूजा वरदेउ स्थानमा हुन्छ । विभिन्न नदीमा माछा मार्ने तथा डुङ्गा चलाएर जीविकोपार्जन गर्ने परम्परा नै हो । तसर्थ माझीका लागि जंगल र जमिनभन्दा पनि जल (नदी) सँगको सम्बन्ध अकाट्य छ । नेपाल माझी उत्थान संघले माझी जातिको धर्म तान्त्रिक हो भनेर निर्णय गरेको छ ।राष्ट्रिय जनगणना २०६८ को तथ्यांकअनुसार देसभरिमा माझी जातिको जनसंख्या ८३ हजार ७ सय २७ रहेको छ । रामेछापमा मात्र माझीको जनसंख्या ६ हजार ४२ रहेको छ । जसमा २८७८ पुरुष र ३१६४ महिला छन् । जिल्लागत जातीय तथ्यांकको आधारमा क्षत्री, तामाङ, नेवार, मगर, बाहुन, सुनुवार, कामी, सार्कीपछि नवौं स्थानमा माझी जाति रहेका छन् । उनीहरूको बसोबास मुख्य रूपमा मन्थली र आसपास नै हो । भटौली, चिसापानी, कुनाउरी, हातिटार, रजगाउँ, मसानटार, सेलेघाट, नबुघाट माझीका प्रमुख बस्ती हुन् । छरिएका बस्ती तामाकोसीको र सुनकोसीको किनारमा अरू थुप्रै छन् । शुक्र माझी भन्छन् मंसिर, पुसमा नदी किनारमा कुहिरो जहाँसम्म लाग्छ, अनि सिमल कहाँसम्म पाइन्छ, त्यहाँसम्म माझीको भूभाग भन्ने गरिन्थ्यो । तर अहिले कोसी किनारमा न कुहिरो लाग्छ, न सिमल देख्न पाइन्छ । जलवायुमा आएको परिवर्तनले माझीसँग अन्तरसम्बन्ध भएका ती दुवै कुरा हराएका छन् ।किंवदन्ती र इतिहासधार्मिक कथनअनुसार प्राचीन समयमा एउटा गरिब नि:सन्तान परिवार थियो । त्यो परिवारले भगवानसँग पुत्र प्राप्तिका लागि प्रार्थना गर्यो । फलस्वरूप उनीहरूलाई तीन पुत्रलाभ भयो । गरिब परिवार भएकाले उनीहरूसँग भाँडाकुँडा पर्याप्त थिएन । त्यसैले आमाबाबुले खानेकुरा दिँंदा तीन भाइमध्ये जेठोलाई थालमा, माहिलालाई कचौरामा र कान्छालाई दुनामा दिने गर्थे । उनीहरू हुर्कंदै गएपछि थाल पाउन आपसमा झगडा गर्न थाले । झगडा मिलाउन आमाबाबुले तीनै छोरालाई तीन भिन्न दिशातिर पठाइदिए । त्यसपछि थालमा खाने सन्तानलाई थारू, कचौरामा खाने सन्तानलाई माझी र दुनामा खाने सन्तानलाई दनुवार भनिएको माझी जातिको परिचय पुस्तकमा उल्लेख छ ।माझी समुदायको भाषा, धर्म, संस्कृति, संस्कार संरक्षण, सम्बद्र्धन र विकास गर्ने उद्देश्यले नेपाल माझी उत्थान संघ (२०५१) स्थापित छ । यस संघका संस्थापक उपाध्यक्ष धनबहादुर माझीका अनुसार नेपालमा माझी दुई हजार वर्षभन्दा अगाडिदेखि नै सप्तकोसीका सहायक नदीहरूको आसपासमा र मध्य तथा पूर्वी क्षेत्रका भित्री मधेसमा बसोबास गर्दै आएका हुन् । यस जातिको उत्पत्तिदेखि नै नदीसँग विशेष सम्बन्ध रहँदै आएको छ । माझी नदी किनारामै बस्ने र नदीबाट जीवन निर्वाह गर्ने भएकाले प्राचीन कालमा मत्स्य गणचिह्न (टोटेम) भएका कविला एवं नदीजन्य वस्तुबाट जीवन निर्वाह गर्ने समुदाय नै वर्तमान अवस्थामा माझीका पुर्खा थिए भनेर विश्लेषण गरिएको पाइन्छ । कथन अनुसार माझी सुरुदेखि नै सप्तकोसीका सात सहायक नदीहरू इन्द्रावती, सुनकोसी, तामाकोसी, लिखु, दूधकोसी, अरूण र तमोर नदी किनारका तटीय भूमिमा बसोबास गर्दै आएका हुन् । यस बाहेक वागमती आसपास, मकवानपुर र काभ्रे, सिन्धुलीको मरिनखोला र कमलामाई तथा उदयपुरका त्रियुगा नदी आसपासमा पनि माझीको पुरानो बसोबास क्षेत्र हो ।पितृ बोलाउने ठाउँ अतिक्रमणमन्थली गडवारीमा माझीले प्रयोग गर्दै आएका सार्वजनिक थलोमा विद्यालय, हाटघर, सार्वजनिक शौचालय बनेको छ । जसले गर्दा दसैं लगायत चाडवाडमा रमाउने परम्परागत थलो साँघुरिएको छ । चरिचरण मासिएका छन् । त्यतिमात्र होइन, माझीहरूको पितृ बोलाउने ठाउँसमेत अतिक्रमण भएको छ । नेपाल सरकारले अनुमोदन गरेको अन्तर्राष्ट्रिय श्रम संगठन महासन्धि (आईएलओ)१६९ अनुसार आदिवासीको पैतृक थलोमा कुनै किसिमको गतिविधि गर्न उनीहरूलाई पूर्वजानकारी गराउनुपर्छ, परामर्श गर्नुपर्छ । सहमति लिनुपर्ने हुन्छ । तर मन्थलीको उक्त थलो अतिक्रमण गर्दा र अतिक्रमण भइरहँदा प्रशासन तथा स्थानीय निकायले उनीहरूसित कुनै परामर्श नगरेको माझी जातिबारे अध्येता युवा समाजशास्त्री झकेन्द्र घर्ती मगर बताउँछन् । माझी जातिको परम्परागतलाई बेवास्ता गरेर उनीहरूको मानवअधिकारको हनन भइरहेको छ, मगर भन्छन्, उनीहरूको मानवअधिकारको पक्षमा बोलिदिने कोही छैन ।संघका अध्यक्ष गोविन्दलाल माझी सरकारले अल्पसंख्यक माझी जातिलाई बेवास्ता गरेको गुनासो गर्छन् । हाम्रो (माझी) समुदायले लेखपढ गरेका छैनन् भनेर हाम्रो मौलिक पितृथलो समेत बिथोलिँदैछ, स्थानीय विकास मन्त्रालय अन्तर्गत आदिवासी जनजाति उत्थान राष्ट्रिय प्रतिष्ठानका वर्तमान सदस्य सचिवसमेत रहेका माझीले भने, हामी आफ्नो अधिकारको लागि लड्न नजान्दैमा हाम्रो मौलिक थलोबाट विस्थापित गर्न पाइँदैन ।शिक्षा र स्वास्थ्यमा कमजोरमाझी बस्तीमाझमा माध्यमिक विद्यालय छ । तर माध्यमिक तह छिचोल्ने माझीको संख्या आंैलामा गन्न भ्याइने मात्र छन् । श्याम माझीका अनुसार १२ पढेका केही छन् । गडुवारीका सञ्जीव माझी फिलिपिन्समा डाक्टर पढ्दैछन् भने अर्का युवक टीका माझी नेपालगन्जमा इलेक्ट्रिक इन्जियिनर पढ्दैछन् । माझी जाति तन्त्रमन्त्र, भूतप्रेतमा विश्वास गर्छन् । गाउँमा अझै भूतप्रेत मन्छने, झारफुक गर्ने चलन व्याप्त छ । तैपनि उनीहरूको स्वास्थ्यमा पहिलेभन्दा धेरै सुधार आएको तामाकोसी सहकारी अस्पतालका निर्देशक डा सुमन कर्माचार्य बताउँछन् । सुत्केरी गराउन स्वास्थ्यचौकी लाने चलन बढेको छ । तर घर वरिपरि सरसफाइ राख्नसकेका छैनन् ।माझी जातिको उत्थानका लागि सरकारी र गैरसरकारी संस्थाले सहयोग गर्दै आएका छन् । देखिने उपलब्धि भने कमै छ । साहित्यकार जगदीश घिमिरेद्वारा स्थापित तामाकोसी सेवा समितिमार्फत माझीहरूको आय आर्जनका लागि तरकारी खेती गर्ने सीप दिलाइएको थियो । बंगुर र बाख्रा पालनको विधि सिकाइए । माझी टोलमै विद्यालय खोलेर समुदायका बालबालिकालाई पढ्ने अवसर दिनेदेखि वस्तुभाउका लागि डालेघाँस लगाउन सिकाउनेसम्मका काम भए । तर भनेजस्तो आयआर्जन र जनचेतनाको स्तर माथि उठ्नसकेको छैन ।गैरसरकारी संस्थाले सहयोग गरुन्जेल नियमित हुने, छाडेपछि आफ्नै पारामा चल्ने माझी जातिको कमजोरी भएको तामाकोसी सेवा समितिका निर्देशक गोविन्द घिमिरे बताउँछन् । तामाकोसी सेवा समितिमात्र हैन, गरिबी निवारण कोष, सामुदायिक विकास समाजजस्ता संस्थाले माझी गाउंँमा काम गरेका छन् । तर माझीहरूले त्यसलाई आफ्नो हितमा परिणत गर्नसकेका छैनन् । संघका अध्यक्ष गोविन्दलाल माझी सरकारी सेवा प्रवेशका निम्ति विशेष व्यवस्था हुनुपर्ने बताउँछन् । विशेष पहल हुनैपर्छ, नत्र विद्यमान आरक्षण व्यवस्थालाई माझीले कहिल्यै उपभोग गर्न पाउने छैनन्, अध्यक्ष माझीले भने, किनभने आरक्षित कोटालाई उन्नत समूहका आदिवासी जनजातिकै निम्तिमात्र हुनेछ ।"
शिक्षामा विशेष पहल जरूरी छ,"संघ स्थापनापछि माझी जातिको अवस्थामा के परिवर्तन आयो ?माझी जातिको भाषा, संस्कृति संरक्षण, सम्बद्र्धन प्रबद्र्धन गर्नका निम्ति यो संघ स्थापना भएको हो । २८ जिल्ला कार्यसमिति छन् । माझी भाषा बचाउन चुनौती भएको छ । देशभरिका माझीमध्ये २० प्रतिशतले मात्र मातृभाषा बोल्छन् । मातृभाषाका निम्ति काम गर्नुहुने धनबहादुर माझीमात्र हुनुहुन्छ । माझी जातिको लिखित दस्तावेज भेटिएको छैन । गाउँघरमा भन्दैसुन्दै आएको कथाका आधारमा संस्कार, संस्कृतिको पुस्तक प्रकाशनमा ल्याइएको छ । भाषाजस्तै संस्कृति पनि लोपोन्मुख छ । तैपनि हामी माझी जाति हौं र आफ्नोपन बचाउनुपर्छ भन्ने भावनाको विकास भएको छ ।माझी पहिचान जोगाउन के गर्दै हुनुहुन्छ ?अरू केही गर्न नसके पनि माझी जातिको सामूहिक थलो बनाउने र संग्रहालय निर्माण गर्ने लक्ष्य राखेका छौं । त्यसनिम्ति संस्थाको नाममा सुनसरीको मधुवन गाविस७ शुक्रबारेमा १० कठ्ठा जग्गा किनेका छौं । संस्कृति मन्त्रालयको सहयोगमा भवन निर्माणकार्य अघि बढाएका छौं । संघको कार्यालय भने राजधानीको सुकेधारामा भाडाको घरमा छ ।कमजोरी चाहिँ केमा रह्यो ?नदी किनारामा रहेकाले माछा मार्ने र जाँड बेचेर जीविकोपार्जन गर्ने परम्परा थियो । जहाँ माझीको एकल बस्ती छ, त्यहाँको समुदाय पिछडिएको छ । कतिपय गाउँमा माझीहरू अझै साहुमहाजनको घरमा हली, गोठाला बस्नेहरू छन् । पहिले त समुदायका व्यक्ति आफैले सोच्ने हो । सिक्षा, चेतनाको कमी छ । समयको परिवर्तनसँगै ज्ञानसीप विकास हुनसकेको छैन । मन्थलीकै माझीहरू सहरीकरणसँगै छेउलागेका छन् । बजारमा जम्नसकेका छैनन् । शिक्षा, स्वास्थ्य, रोजगारीमा पछाडि छन् । उनीहरूको जीवनस्तर उकास्ने नाममा एनजीओआईएनजीओले बानी बिगारिदिएका छन् । युवाहरू दलीय भागबन्डामा छन् ।माझीको निम्ति केही पनि भएको छैन । अहिलेकै कुरा गर्ने हो भने सिन्धुलीहेटौंडा मार्ग ट्रयाक खोल्ने काम भइरहेको छ । माझी बस्तीको उठिबास चल्दैछ । तर त्यो सडकमार्ग खोल्नुअघि हामीलाई कुनै पूर्व सूचनासमेत दिइएन । गाउँमा संघर्ष समिति बनेको छ । मन्थलीकै कुरा गर्ने हो भने पनि त्यहाँका माझीलाई सोध्दैनसोधी उनीहरूको परम्परागत थलोमा हवाई गिरान बनाए । तामाकोसीको पानी पम्प गर्ने, हाटेचौर बनाए । सार्वजनिक शौचालय बनाए ।राज्यले माझीका निम्ति के गर्नुपर्ला ?शिक्षा, स्वास्थ्य र रोजगारीमा पहुँच पुग्नु महत्त्वपूर्ण पक्ष हो । शिक्षामा पहुँच विस्तार गर्न विशेष पहल हुनुपर्छ । आर्थिक विपन्नताले गर्दा सिक्षा आर्जन गर्न सकिरहेका छैनन् । सरकारी सेवा प्रवेश गर्नगराउने हो भने विशेष पहल हुनैपर्छ । नत्र विद्यमान आरक्षण व्यवस्थालाई माझीले कहिल्यै उपभोग गर्न पाउने छैनन् । किनभने आरक्षित कोटालाई उन्नत समूहका आदिवासी जनजातिकै निम्तिमात्र हुनेछ । त्यसैगरी एउटा निवेदन लेख्न नजान्दा सरकारले दिएको स्वास्थ्य सुविधासमेत लिन नसक्ने उदाहरण छन् ।"
दुर्गमको परिचय बदल्दै सोलुखुम्बु,"संसारकै सबैभन्दा अग्लो चुचुरो सगरमाथामा पाइला टेक्दा संसार नै जितेको महसुस गर्नु स्वाभाविक हो । यत्तिको गौरव गर्ने सगरमाथा सोलुखुम्बु जिल्लाको खुम्जुङ गाविसमा पर्छ । संसारको जुन देश पुगे पनि आफूलाई सगरमाथाको देशबाट आएको परिचय दिने प्रचलन नै छ । केही वर्ष अघिसम्म सोलुखुम्बुलाई दुर्गम हिमाली जिल्ला भनिन्थ्यो, जुन परिचय अहिले फेरिँदै गएको छ । सोलुखुम्बुले सगरमाथाका साथै अन्य सम्भावना देखाएर विकासको गति पक्रिएको छ । लिखु, दूधकोशी, हुँगाखोला, सोलुखोला, सिसाखोला लगायत प्रमुख नदीनाला हुन् । जिल्लाको कुल भूभागमध्ये १ लाख ५ हजार ३ सय ३० हेक्टर क्षेत्रफल वनले ढाकेको छ । ४५ हजार ३ सय ५८ हेक्टर क्षेत्रफल कृषियोग्य छ । सदरमुकाम सल्लेरी प्रवेश गर्ने ३५ किलोमिटर सडक कालोपत्रे भइसकेको छ । १७ किलोमिटर सडक ग्राभेल गरिएको छ । ४ सय किलोमिटरभन्दा बढी धुले सडक निर्माणको क्रम जारी छ । प्रमुख पर्यटकीय पदमार्ग भएका गाविसहरू चौंरीखर्क, खुम्जुङ र नाम्चे बाहेकका सबै गाविसमा कच्ची सडकको सञ्जाल जोडिने क्रम जारी छ । दूधकोशी नदी पार गर्न कम्तीमा पनि दुईदेखि तीनवटा पक्की पुल आवश्यक छन् । धान, गहुँ, मकै, दलहन, कोदो, आलु, फापर, तोरी प्रमुख बाली हुन् । जटामसी, सुगन्धवाल, सिलाजित, भुइँझ्याउ, सर्पगन्धा, पाँचऔंले, टिम्बुरजस्ता जडिबुटी पाइन्छन् । मानिरिम्डु, लाखे, डुम्जी, भुमेनाच, साकेला, ल्होसार, उँभौलीउँधौली, चाक्चाकुर लगायतका प्रमुख पर्व सोलुखुम्बुभित्र रहेको विभिन्न जातजातिले मनाउने गर्छन् । पर्यटनको सम्भावना सगरमाथा, ल्होत्से, चोयु, ग्याचुङगाङ, नुप्त्से, चोमोलुङमा, पुमोरी, आमाडव्लम, थाम्सेर्कु, नुम्बुर, ल्होत्सेसार, पासाङल्हामु, खुम्बु तथा वरिपरिका उच्च उपत्यकाहरू सोलुखुम्बुको मात्र नभएर संसारकै प्रमुख पर्यटकीय स्थलहरू हुन् । मेरापिक, पिके डाँडा, रात्नाङ्गे डाँडा, नौलेख खर्क, दूधकुण्ड पोखरी, साल्पा पाँचपोखरी, लामाजुरा, धर्मपिक, पत्ताले डाँडा चर्चित गन्तव्यको रूपमा विकास हुँदैछन् । त्यसैगरी सिलिचो, तिलपुङ डाँडा, सुके पोखरी, गोक्यो, स्याङबोचे, पाङबोचे डाँडा, दिवुचे, दिङबोचे, लबुचे, गोरक्सेप, काला पत्थर, इम्जा ताल, ठमो, थामे, खोङमाला पास, चोला पास, रेञ्जो पास, गोक्योरी खुम्बिला, क्वाङदे, फाक्दिङ अत्यधिक पर्यटक पुग्ने स्थलमार्गहरू हुन् ।बूढा सिद्ध मन्दिर, लौरेश्वर शिव मन्दिर, गौरीटाप, टिम्बुरबोटे सहिद पार्क, सिंहकाली मन्दिर, ज्वालामाई मन्दिर, जालिम मन्दिर, पञ्चकन्या कालिकादेवीको मन्दिर, गुप्तकाली आदि थप धार्मिक तथा पर्यटकीय स्थलको रूपमा प्रसिद्ध छन् । सोलुखुम्बुको लुक्ला हुँदै खुम्बु क्षेत्रमा प्रवेश गर्ने विदेशी पर्यटकको संख्यामात्रै एक आर्थिक वर्षमा कम्तीमा १ लाखको हाराहारीमा हुन्छन् । भूकम्पले गर्दा विदेशी पर्यटकको आगमन केही खस्किए पनि पछिल्लो समय पुन: पर्यटकको आवागमन बढेको छ । चौंरीखर्क, नाम्चे र चौंरीखर्क गाविसको मुख्य आम्दानीको स्रोत होटल व्यवसाय हो । यकिन तथ्यांक नभए पनि १ हजारभन्दा बढी संख्यामा मध्यम र गुणस्तरीय स्तरका होटल छन् । सगरमाथा राष्ट्रिय निकुञ्ज सोलुखुम्बुमै परेको कारण कतिपय पर्यटकहरू हिमाली वन्यजन्तु हेर्नका लागि भए पनि यहाँ आउने गर्छन् । निकुञ्जका अनुसार दुर्लभ मानिने रेड पान्डा, हिउँ चितुवाजस्ता वन्यजन्तु निकुञ्ज क्षेत्रमा पाइन्छन् । हिमाली झारल, कस्तुरी, डाँफेजस्ता पशुपन्क्षी त पर्यटकीय पदमार्गमा छ्यापछ्याप्ती भेटिन्छन् । उच्च हिमाली भेगका स्थानीयहरूले देवताको रूपमा पुज्ने गरेको यतीसमेत पाइने दाबी गर्छन् । अझै पनि खुम्जुङको गुम्बामा यतीको टाउकाको छाला राखिएको छ । त्यसले पनि संसारमै खोजीको विषय भएको यतीको अध्ययन गर्नेहरू यहाँसम्म आउने गर्छन् । दक्षिणी र तल्लो भेगलाई समेत समेट्दै पदमार्ग बनेपछि त्यस क्षेत्रमा पनि पर्यटनको सम्भावना फराकिलो भएको छ । तल्लो सोलु अन्तर्गत छेस्कामखोङमादिङमेरापिक पर्यटकीय पदमार्ग निर्माण भएपछि पर्यटन व्यवसायीहरू उत्साहित छन् । नेपाल पर्यटन बोर्डको २० लाख लगानीमा मुद्दी खोलादेखि वेइखो, माङगन हँुदै लार डाँडासम्म पदमार्ग सुधार तथा लार डाँडादेखि सग्गोल खोला हुँदै लुक्तुम्मासम्म नयाँ पदमार्ग निर्माण गरिएको छ । अब यो पदमार्ग हुँदै महाकुलुङ क्षेत्रको सांस्कृतिक र पर्वतारोहण पर्यटन विकास गर्न सकिने स्थानीय सोभितमान कुलुङले बताए । यो पदमार्ग निर्माण भएपछि मेरापिक र ग्रेट हिमालयन ट्रेलको रुटमा हिँड्ने पर्यटकका लागि सहज हुने भएको हो । तल्लो सोलु अन्तर्गत छेस्कामखोङमादिङमेरापिक पर्यटकीय पदमार्ग निर्माण भएपछि भोजपुर, ओखलढुंगा, खोटाङ लगायतका जिल्लालाई पनि पर्यटनमा टेवा पुग्नेछ । सो मार्गको हुँगा खोला किनारैकिनार आएको पर्यटकहरू छेस्काम निस्केर बुङ, सोताङ, पावै, देउसा, मुक्ली, नेले, हुँदै काँगेल विमानस्थल आउन सहज हुनेछ । त्यसैगरी नेले, गार्मा, सल्लेरी हुँदै फाप्लु तथा नेले, नेचा, ओखलढुंगाको वर्णालु हँुदै रुम्जाटार विमानस्थल पनि आउन सकिन्छ । अर्को विकल्पको रूपमा साल्पाडाँडा चढेर भोजपुरको दोभाने, चौकीडाँडा हुँदै संखुवासभाको तुम्लिङटार विमानस्थल पुग्नलाई पनि बाटो खुलेको छ । पावै, लोखिम जुबु हुँदै खोटाङको लामीडाँडा तथा मनमाया खानीडाँडा विमानस्थल जाने चौथो विकल्प हुनसक्ने पर्यटन व्यवसायीहरूको भनाइ छ । पहाडी विकास तथा संरक्षण समूह नेपालको पहलमा ट्ेरकिङ एजेन्सिज एसोसियसन अफ नेपाल (टान), राष्ट्रिय योजना आयोगका पदाधिकारी र जिल्ला प्राविधिक कार्यालय सल्लेरीको टोलीले स्थलगत अध्ययन गरेको छ । स्रोतसाधन उपलब्ध भए यस पदमार्गको थप विकास गर्न सकिने पहाडी विकास तथा संरक्षण समूह नेपालका अध्यक्ष भलाकाजी कुलुङले बताए । जलविद्युत्को सम्भावना पानीको स्रोत प्रशस्त भएको सोलुखुम्बुमा विद्युत उत्पादनका हिसाबले प्रशस्त सम्भावना बोकेका छन् । हालमात्र सोलु करिडोरमा चारवटा हाइड्रो प्रोजेक्ट निर्माण तीव्र गतिमा छन् । जुनबेंँसी स्थित ५२ मेगावाटको विद्युत दोभान हाइड्रो पावरले निर्माण गरिरहेको छ । सोलु हाइड्रोपावर अन्तर्गत २३ मेगावाटको विद्युत उत्पादनका लागि काम तीव्र रूपमा भइरहेको छ । अप्पर सोलु हाइड्रो इलेक्ट्रिक कम्पनीले सोलु हाइड्रो पावरको काम गरेको हो । त्यसैगरी सोलुखोला (दूधकोशी) को ८६ मेगावाटको काम पनि सुरु भइसकेको छ । हाइड्रो भेन्चर प्रालिले सोलुखोलाको काम गरिरहेको छ । ८२ मेगावाटको तल्लो सोलु हाइड्रो पावर एकसाथ निर्माण भइरहेको छ । इजल क्लिन सोलु हाइड्रो पावर प्रालिले तल्लो सोलुको काम गरिरहेको हो । यी सबै आयोजनाहरू करिब दुई वर्षभित्र पूर्णरूपमा निर्माण सम्पन्न हुने अनुमान गरिएको छ । यी चारवटा विद्युत आयोजना सम्पन्न हुँदामात्रै १ सय ९६२ मेगावाट विद्युत उत्पादन हुनेछ । त्यसैगरी सोलु र रामेछापको सीमामा पर्ने लिखु खोला ए अन्तर्गत ५१ मेगावाटको कामसमेत निर्माण हुने चरणमा पुगेको छ । नुम्बुर हिमालय हाइड्रो पावर प्रालिले लिखु एको काम गर्ने भएको हो । सोलुबाट बगेका अन्य खोला र नदीबाट पनि विद्युत उत्पादन गर्न सकिने सम्भावना उत्तिकै छ । विमानस्थलले ल्याएको अवसर सोलुखुम्बु जिल्ला सबैभन्दा बढी विमानस्थल भएको जिल्ला पनि हो । हाल पनि चारवटा विमानस्थलमा विमानले उडान गर्न सक्छन् । लुक्ला, फाप्लु, स्याङबोचे र काँगेल विमानस्थलमध्ये हाल काँगेल र स्याङबोचे विभिन्न कारण देखाएर बन्द भए पनि लुक्ला र फाप्लु नियमित रूपमा सुचारु छन् । यी दुवै विमानस्थल कालोपत्रे भइसकेको छ । दूधकोशी पारिको अर्को गाविस गुदेलमा पनि विमानस्थल निर्माणको काम सुरु भइसकेको छ । नागरिक उडड्यन प्राधिकरणले अध्ययन पुरा गरी विमानस्थलको भौतिक काम सुरु गर्ने चरणमा पुगेको हो । सबै विमानस्थल सञ्चालनमा आएमा सोलुखुम्बुको जुनसुकै स्थानमा पुग्नका लागि विमान प्रयोग गर्न सकिने सम्भावना छ । त्यसमध्ये पनि स्याङबोचे विमानस्थल त झन् संसारकै सबैभन्दा अग्लो स्थानमा भएको विमानस्थल पनि हो ।स्याङबोचे विमानस्थलमा पाँच वर्ष अघिसम्म साना जहाज र पिलाटस पोर्टरले उडान गर्दै आएकोमा हाल त्यो पनि बन्द भएको हो । स्थानीयले विमानस्थल सुचारु गर्न पटकपटक माग गरे पनि विमान कम्पनीहरूले उडान सुरु गरेका छैनन् । नागरिक उड्डयन प्राधिकरणले समेत स्याङबोचे विमानस्थलको थप निर्माण तथा सञ्चालनका लागि सबै काम रोकेको छ । नागरिक उड्डयन प्राधिकरणका सदस्य सचिव तथा प्रबन्धक उत्तरकुमार काफ्लेले अझै पनि विमान कम्पनीहरूले पिलाटस पोर्टर र साना जहाज लानका लागि विमानस्थल खुला रहेको बताए । उनले ठूला जहाजका लागि धावनमार्ग छोटो भएकोले अवतरण हुन नसक्ने बताए । बीचमा हामीले धावनमार्गलाई केही लम्ब्याएर सञ्चालन गर्न सकिन्छ कि भनेर प्रक्रिया अगाडि बढाएका थियौँ, काफ्लेले भने, तर त्यो जग्गा सगरमाथा राष्ट्रिय निकुञ्जको पर्ने रहेछ । एउटा बुटा फाँड्न पनि अनुमति लिनुपर्ने । पछि वन मन्त्रालयले पनि धेरै दु:ख दिएपछि त्यत्तिकै छाडिएको हो । एभरेस्ट म्याराथन सोलुखुम्बुमा हाई अल्टिच्युड खेलकुद तालिम केन्द्रको सम्भावना पनि उत्तिकै छ । केही समययता विश्वकै हाई अल्टिच्युड फुटबल तालिम केन्द्र तथा प्रतियोगिता सञ्चालन गर्नका लागि लुक्लाका युवा समूह लागिपरेका छन् । त्यसका लागि पर्याप्त पूर्वाधारहरू निर्माण भइसकेका छैनन् । त्यसो त सगरमाथा आधार शिविरदेखि नाम्चेसम्मको एभरेस्ट म्याराथन संसारकै उच्च स्थानमा हुने प्रतियोगिता प्रसिद्ध छ । यही मार्च महिनामा खुम्जुङमा प्रथम अन्तर्राष्ट्रिय रक क्लाइम्बिङ प्रतियोगिता स्थानीयले आयोजना गरेका छन् । स्याङबोचेदेखि सगरमाथासम्मै एभरेस्ट स्काई डाइभ भनेर हेलिकप्टरबाट प्यारासुटमा डाइभ गर्ने संसारकै महँंगो र साहसिक खेलसमेत सञ्चालन भइरहेका छन् । हिमाल आरोहणका लागि तालिम केन्द्रहरू स्थापना हुने क्रम जारी छ । नेपालीहरूले संसारको कतिपय देशमा गएर चिसो ठाउँमा खेलकुदमा प्रतियोगिता लिनुपर्ने भएकोले पनि प्रतियोगिता जित्न गाह्रो हुने भएकोले सोलुखुम्बुको माथिल्लो क्षेत्रका खेल मैदानहरूमा पूर्वाधार निर्माण गरी तालिम केन्द्र सञ्चालन गर्न सकिने सम्भावना रहेका छन् ।"
होली,"रङको उत्सव होली पहाडमा आउँदो आइतबार र मधेशमा सोमबार गरी हाम्रो मुलुकमा दुई दिनसम्म उल्लासपूर्वक मनाइँदै छ । यो पर्वलाई अत्यधिक आनन्द उठाउने गरी मनाउनुपर्छ । नत्र यसले दिन सक्ने स्वास्थ्यसम्बन्धी जटिलता कम छैन । कृत्रिम रङ, अबिर र लोला लगायतको उपयोग गर्ने गल्ती गर्न हुन्न । यसमा सावधान नभए आफूलाई या अरूलाई हानिनोक्सानी हुन सक्छ ।प्राचीन कालमा फूल, पात, वनस्पती आदिबाट रङ बनाइन्थ्यो । त्यही भएर होलीबाट शारीरिक हानिनोक्सानी होला भन्ने हुँदैनथ्यो, खासै नकारात्मक प्रभाव पर्दैनथ्यो । अचेल रङमा रङमा खतरनाक रसायन प्रयोग हुने गर्छ । त्यसैले होली खेल्दा रङअबिर मुख, आँखा र कानभित्र जान दिनु हँुदैन । रङ छरेका ठाउँमा पनि चनाखो हुनुपर्छ, सासका माध्यमले फोक्सोमा नजाओस् भनेर । होली खेल्दा सामान्यत: छालामा सबैभन्दा बढी समस्या हुने गर्छ । छाला पोल्ने, छालाको रङ बदलिने, सुक्खा हुने, पिल्सिने आदि हुन सक्छ । धुलिखेल अस्पतालका छाला रोग तथा सौन्दर्य विशेषज्ञ डा धर्मेन्द्र कर्णका अनुसार, रङ बढी उपयोग गर्दा छाला सुक्खा हुने समस्या देखिन्छ । रङ दल्दा विभिन्न रसायन छालाको भित्री सतहमा पुग्छन् र छालामा नोक्सान पुग्छ । छालामा बिमिरा देखिने, एक्जिमा, एलर्जी, डाबरजस्ता समस्या हुन सक्छ । डन्डीफोर वा छालाका विभिन्न प्रकारको समस्या भएकाहरूका लागि त रासायनिक रङको प्रयोग आगोमा घ्यू हालेबराबर हुन्छ । यसैले हामीले पनि सकेसम्म पुर्खाहरूले होली खेल्दा उपयोग गरेका प्राकृतिक रङ नै प्रयोग गर्नुपर्छ, डा कर्ण भन्छन् । होलीमा उपयोग गरिने रङमा धेरै बढी मात्रामा ओइल कलर, रसायन, विषाक्त पदार्थलगायत नोक्सानी पुर्याउने विभिन्न तत्त्व हुन्छन् । हाल पाइने कृत्रिम रङमा माटो, चुन, सिसा, अभ्रख, मर्करीजस्ता हानिकारक तत्त्व मिसिएको हुन्छ । यिनले छालामा घाउ उत्पन्न गरेर विभिन्न प्रकारका संक्रमण र विषाक्तताको सम्भावना बढाउँछन् । कतिसम्म भने, अचेल होलीताका बजारमा पाइने सस्ता रङअबिर खेतमा उपयोग गरिने रासायनिक मलले समेत बनाउने गरिएको दाबी भारतका विभिन्न मिडिया रिपोर्टहरूमा गरिएको डा कर्ण बताउँछन् । होलीमा रासायनिक रङको उपयोग हाम्रो स्वास्थ्यका लागि निकै जोखिमपूर्ण रहेको औँल्याउँदै उनी थप्छन्, या प्राकृतिक रङको प्रयोग गर्नुस्, या त अन्य रङ उपयोग गर्दा सुरक्षाका थप उपाय अपनाउनुस् । यही बुद्घिमानी हो ।होली खेल्दा शरीरको धेरैजसो भाग छोपिएको लुगा लगाउनुपर्छ । यसो गर्दा छाला रासायनिक रङअबिर आदिबाट केही मात्रामा भए पनि जोगिन्छ । हामीले अचेल होली खेल्नेहरूले विभिन्न खाले टोपी लगाएको देख्ने गरेका छौं । रमाइलोकै लागि भए पनि यस्तो टोपी लगाउँदा रङअबिरबाट शरीरको रक्षा हुने गर्छ, टाउकोकपालमा हानि पुग्नबाट जोगिन सक्छ । होली खेल्नुभन्दा एक दिनअघि शरीरमा तेल वा मोइस्चराइजर लगाउनु पनि थप क्षतिबाट जोगिने अर्को राम्रो उपाय हो । छालाको बाहिरी तहमा फैलिएको तैलीय पदार्थले गर्दा रङ छालाको भित्री भागमा प्रवेश गर्न पाउँदैन । कुनै पनि रङले छालामा क्षति पुर्याउने गर्ने भएकोले होली खेलेको एक सातासम्म छालामा मोइस्चराइज लगाउन बिर्सनुहुन्न । रङ खेल्नुअघिहोलीमा रासायनिक रङको उपयोग स्वास्थ्यका हिसाबले राम्रो हँुदैन । तर रङ खेल्ने बेलामा केही सुरक्षाको उपाय अपनाउँदा यसले छालासम्बन्धी जोखिममा कमी ल्याउँछ । डा कर्णका अनुसार, रङ खेल्नुअघि अनुहार, हातलगायत शरीरका खाली भागहरूमा मोइस्चराइजर र फाउन्डेसनको उपयोग गर्नु बुद्धिमानी हुन्छ । कपालमा समेत गन्ध नभएको तेल लगाउनु फाइदाजनक हुन सक्छ । होली खेलेपछि नङ पनि नराम्रो देखिने र प्रभावित हुने हुन्छ । होलीमा रङ खेल्नुअघि नङ राम्ररी काटनुपर्छ । महिलाले नङमा पालिस लगाएर होली खेल्ने गरे केही हदसम्म रङको कुप्रभाव कम हुन सक्छ । रङ खेलेपछि खेल्दा आनन्द आए पनि जीउबाट रङ हटाउने क्रममा नुहाउँदा नै हामी सवै ले भोग्ने समस्याले सवै जसोलाइ पिरोल्ने गर्छ । जीउ, कपालमा भएको सुक्खा रङलाई झारेपछि मात्र नुहाएर अन्य रङ सफा गर्नुपर्छ । अनुहार, जीउ राम्ररी सफा गरेर रङअबिर हटाए पनि यसपछि छाला पोल्ने समस्या नभोग्नेहरू विरलै हुन्छन् । छालाको पोलाइ कम गर्न जीउ, अनुहारलाई राम्ररी सफा गरे पछि मोइस्चराइजर उपयोग गर्ने सल्लाह दिन्छन् डा कर्ण । यसो गर्दा छालाको सुख्खापनमा समेत कमी आउँछ ।रङ हटाउन हामी बल लगाएर छालालाई बेस्सरी दल्छौं । यसो गर्दा समस्या झन् बढ्छ । छालालाई नरम रूपमा बिस्तारै सफा गर्नुपर्छ । रङ पूरै हटाउन छालालाई बारम्बार साबुनले धुने गर्नु पनि ठीक होइन । यसले छालालाई सुक्खा बनाउनुका साथै पोल्ने समस्यासमेत बढाउँछ । रङ हटाउन नरम साबुन, अर्थात् फेसवास उपयोग गर्नु राम्रो हुन्छ । बचाउ"
नेपाली साहित्यले बाटो बिराउँदै छ,"सिलिगुडी (भारत) पत्नी बितेको चार महिना भयो । पत्नीवियोगपछि वरिष्ठ साहित्यकार इन्द्रबहादुर राई ज्यादै कमजोर देखिएका छन् । बोल्न पनि राम्ररी सक्दैनन् । बोल्नैपरे पनि दु:खकै कुरा निकाल्छन् र अनायासै भावुक वन्छन् । मान्छे हत्तपत्त चिन्दैनन् । केही दिनअघि सिलिगुडीस्थित छोरीको घरमा भेटदा राई उठबस र हिँडडुल गर्न सक्ने अवस्थामा थिएनन् । एक्लो हुनुको पीडा उनको अनुहारमा थियो । खासमा बर्सेनि जाडोयाममा दार्जिलिङ पहाडबाट उनी श्रीमतीसहित सिलिगुडी नजिकको सालबारी झर्ने गर्थे । मेथीबारीको सानो घरमा हिउँद कटाउँथे । सिलिगुडीमा गर्मी चढ्न थालेपछि दुवै फेरि दार्जिलिङ उक्लिहाल्थे । यसपालि भने वर्षौंको साथ छुट्यो । दार्जिलिङसिलिगुडी उनी एक्लैले गर्नुपर्यो ।उमेरले नौ दशक नाघेका राईले ७५ वर्षभन्दा बढी समय नेपाली भाषासाहित्यको उन्नयनमा बिताए । १९८४ माघ १७ गते दार्जिलिङको बालासन खोलाको बगरमा जन्मिएका उनी अंग्रेजी साहित्यमा स्नातकोत्तर गरेपछि प्राध्यापनमा लागे । त्यहीताका उनको पहिलो कृति विपना कतिपय प्रकाशित भयो । सन् १९५८ मै लेखिसिध्याएको उपन्यास आज रमिता छ सन् १९६४ मा पाठकसामु पुग्यो । सन् ६० को दशकतिर तेस्रो आयाम र त्यसपछि लीला लेखनजस्ता साहित्यिक वाद भित्र्याउने श्रेय उनै दिग्गज साहित्यकारलाई जान्छ ।यसो साहित्यबारे गफिइहेरूँ न भनेर कुरो कोट्टयाएको, उनले नेपाली भाषासाहित्यबारे केही गम्भीर प्रश्न उठाए । नेपाली साहित्यले बाटो बिराउँदै गएको सुनाउँदै प्रतिप्रश्न गरे, नेपाली साहित्य कता गइरहेको छ ? काठमाडौंको साहित्य कता गएको छ ? दार्जिलिङमा कता, सिक्किमतिर कता ? अनि असमले कुन बाटो अँगालिरहेको छ ? गोलबद्ध भएर, मिलेर एकैतर्फ बढेको भए नेपाली साहित्य फस्टाउँथ्यो । तर, गान्तोक आफ्नो बाटो, गुवाहाटी आफ्नै बाटो, दार्जिलिङ आफ्नै बाटो अनि काठमाडौँ आफ्नै बाटोमा हिँडेँ ।नेपाली भाषासाहित्य बाटामै अलमलिरहेको छ भन्दै उनले थपे, हामीले बाटो बिर्सिएका छौँ । कता हो कता जस्तो भएको छ । दार्जिलिङेहरू ठान्छन् काठमाडौं साहित्य लेखनमा धेरै अघि बढ्यो । तर कुन दिशातिर अघि बढेको छ, त्यसको हेक्का कसैलाई छैन ।भारत वर्ष र नेपालको नेपाली साहित्य एकताबद्ध भएर अघि बढ्न नसकेकामा चिन्ता प्रकट गर्दै उनले सुझाव दिए, नेपाली साहित्य लेखिँदै त छ, तर कस्तो लेखिँदैछ भन्ने विषयमा साहित्य र भाषालाई माया गर्नेहरू गम्भीर बन्नुपर्ने भइसकेको छ । यस किसिमको साहित्यलाई अघि बढेको साहित्य भन्न मिल्छ ? यसलाई नेपाली साहित्य अघि बढेको भन्नु कि छरपस्टिएको भन्नु ?नेपाली भाषासाहित्यको विकासका लागि धेरै विषयमा छलफल हुन बाँकी रहेको औंल्याउँदै राईले भने, साहित्यमा कुनै विषयको छिनाफानो गर्नका लागि विश्लेषण र संश्लेषण यी दुइटा कुराको आवश्यकता पर्छ । विश्लेषणले मात्रै हुँदैन, संश्लेषण पनि उत्तिकै महत्त्वपूर्ण हुन्छ, साहित्यमा नयाँ कुरा लेख्न, पाउन र दिनलाई । जबसम्म यी दुवै गरिँदैन, केही हुने वाला छैन । हाम्रो नेपाली लेखनको कमजोरी नै यही हो । यी कुरालाई समावेश गरेर लेखे मात्रै नेपाली साहित्य अघि बढ्छ, फस्टाउँछ ।"
शिखरको उपन्यास आउँदै,"काठमाडौं पत्रकार शिखर घिमिरे उपन्यासकारका रूपमा उदाउने भएका छन् । उनी चाँडै अवतार लिएर पाठकमाझ आउन लागेको जानकारी कन्भर्सेसन विथ शिखर अन अवतार कार्यक्रममा दिइयो ।राजधानीमा बिहीबार आयोजित उक्त कार्यक्रममा वरिष्ठ पत्रकारकथाकार राजेन्द्र पराजुलीले शिखरसँग अवतार बारे कुराकानी गरेका थिए । नेपाली उपन्यास लेखनमा पछिल्लो समय प्रयोग अत्यन्त कम भएको छ, अवतार ल्याउन खोज्नुको कारणबारे पराजुलीले गरेको प्रश्नमा शिखरले भने, मैले यो उपन्यासमा फरक प्रयोग गर्न खोजेको छु । शिखरले केही समययता उपन्यासको बजार बढेको भनिए पनि प्रकाशित कृतिहरू एउटै ढर्राको रहेको भन्दै गुनासो पनि गरे । अहिले लेखनमा एक्सपेरिमेन्ट भएकै छैन, उनले ठोकुवा गरे, दुई दशकअघि जसरी कथा लेखिएका थिए, अहिले पनि त्यही ट्रेन्ड फलो गरिएको छ, जुन नेपाली आख्यानका लागि राम्रो होइन ।कार्यक्रममा अवतार को कभर र टिजर पनि सार्वजनिक गरियो । सामाजिकराजनीतिक उपन्यास अवतार फिनिक्स बुक्सले प्रकाशन गर्न लागेको हो ।अवतार जस्तो फरक स्वादको उपन्यास छाप्न पाउँदा हामी खुसी छौँ, फिनिक्स बुक्सका सीईओ कुमार ढकालले भने । उनका अनुसार अवतार चैत अन्त्यसम्म बजारमा आउनेछ ।"
वाग्मती काव्यसभा,"काठमाडौं वाग्मती सफाइ महाअभियान २०० औं हप्ता पार गर्दै छ । यही अवसरमा बिहीबार वाग्मतीलाई विषय बनाएर राष्ट्रकविदेखि नयाँ पुस्तासम्म स्रष्टाहरूले कविता र गजल सुनाए । धेरैले वाग्मतीलाई प्रतीक बनाएर मुलुकको राजनीति, मान्छेको व्यवहार र प्रकृति संरक्षणमाथि आआफ्ना अभिव्यक्ति दिए । कवि उषा शेरचनले कुम्भकर्णझैं अविराम निदाएको अभिनय गर्छ काठमाडौं शीर्षकको कविताबाट सुरु काव्यसभा राष्ट्रकवि माधवप्रसाद घिमिरेले खेती किसानी शीर्षकको अर्थपूर्ण कविता सुनाए । कविता सुनाउने पंक्तिमा नेपाल प्रज्ञा प्रतिष्ठानका कुलपति गंगाप्रसाद उप्रेती पनि थिए । उनले वाग्मती र हामी शीर्षकमा वाग्मती सभ्यता र अहिलेको समस्याको सन्दर्भ उठाए । वरिष्ठ कवि तथा संस्कृतिविद् तुलसी दिवसले गीत गाएर जीवनको पूजा गरूँ भन्छु म मान्छेको शीर्षकको रचनामार्फत वाग्मतीलाई सम्झे । यो क्रमलाई कविहरू देवी नेपाल, सीता भट्टराई, प्रभा भट्टराई, बलराम दाहालले छन्द कवितामार्फत जोडे । त्यस्तै राजेन्द्र सलभ, रमण घिमिरे, दामोदर पुडासैनी, दीपक लोहनी, सन्ध्या पहाडी, किशोर पहाडी, बेटी बज्राचार्य, बाबा बस्नेत, अशेष मल्ल, विना थिङ, लक्ष्मी रुम्बा, राधेश्याम लेकाली, नरेन्द्रबहादुर श्रेष्ठ, कृष्ण जोशी, डारेणुका थापालगायत ३४ स्रष्टाले कविता सुनाए । जनार्धन अधिकारीले गजल सुनाए । वाग्मती सफाइ महाअभियानमा सहयोग गरेबापत गायक शिशिर योगी, केशव अधिकारी, सरोज ओली, गीतकार दिनेशकुमार थपलिया र कवि टंकराज आचार्यलाई राष्ट्रकवि घिमिरेले सम्मानपत्र हस्तान्तरण गरे । वाग्मती सम्यतालाई जीवित राख्न र सचेतना प्रवद्र्धन गर्न काव्यसभाले सघाउने वाग्मती विशेष काव्य समारोह उपसमितिका उपसंयोजक नरेन्द्रबहादुर श्रेष्ठले दाबी गरे ।"
लोहोरुङ लगाव,"काठमाडौं कुलपितृ पुज्नु लोहोरुङ राईको अभिन्न परम्परा हो । यसमा देउतालाई पुकार्दै भनिन्छ पूर्वपश्चिम, झाडजंगल, धरती मुनिमाथि जहाँ भए पनि रक्षा गर । तिमीलाई सेवा ढोग छ । त्यही प्रचलनलाई गीतमा ढालेका छन् नइन्द्र लोहोरुङ राईले । त्यो पनि आफ्नै भाषा लोहोरुङमा ।नइन्द्र सिंगापुर आर्मीमा काम गर्छन् । तीनमहिने छुट्टीमा यसपालि नेपाल आउँदा आफ्नै भाषामा लेखेका ४ गीत रेकर्डिङ गराएर एल्बम निकाले आनाआसारो । अर्थात् म को हुँ ? चारै गीत चारै प्रकारका प्रचलनमा आधारित छन् । अर्को गीतमा आफ्नो जातिमा रहेको मायाप्रीति बसेपछि भाग्ने चलनमा आधारित छ । अर्को छ होहल्ला गर्दै बजारमेला जाने तरिका उजागर गर्ने । संखुवासभा पाङ्माका नइन्द्रको अन्तिम गीतमा बूढापाकामा बढ्ने नैराश्यलाई चित्रित गरिएको छ । पूर्वी नेपालको लोहोरुङ राई करिब १० हजारको जनसंख्यामा छ । जतिले सुन्छन्, आफ्नै भाषामा मनैबाट बुझ्न पाऊन् भनेर जातीय भाषामा एल्बम निकालेको हुँ, उनले भने । यसमा राजेशपायल राई, मनोज स्याङसन, कृष्णभक्त राई, भीमराज राई र खुसेनिछो चाम्लिङका स्वर छ भने नइन्द्र, मनोज र पुष्प राईको संगीत ।"
गोंगबुमा बीएसआर मुभिज,काठमाडौं गोंगबुस्थित बीजी मलमा बीएसआर मुभिज सञ्चालनमा आएको छ । डल्बी अटमस साउन्ड सिस्टम नेपालमा भित्र्याउँदै दुइटा अत्याधुनिक फिल्म हल सञ्चालन ल्याएको बीरएसआर मुभिजले जनाएको छ । बीजी मलको व्यवस्थापनमा सुरु मुभिजको वरिष्ठ कलाकार नीर शाह र मलका अध्यक्ष वासु गिरीले उद्घाटन गरे ।
दक्षिण कोरियाली राष्ट्रपति बर्खास्त,"भ्रष्टाचारको अभियोगमा चार महिनाअघि संसद्बाट महाअभियोग लगाइएकी दक्षिण कोरियाली राष्ट्रपति पार्क ग्युनहे पदबाट बर्खास्त भएकी छन् । महाअभियोग लगाउने संसदको निर्णयलाई संवैधानिक अदालतले अनुमोदन गरेपछि पार्क बर्खास्त भएकी हुन् । आठ न्यायाधीश संलग्न संवैधानिक अदालतको बेन्चले पार्कलाई पदबाट हटाउन उपयुक्त हुने निर्णय सर्वसम्मतले गरेको हो । दक्षिण कोरियामा कुनै पनि निर्वाचित राष्ट्रपति पदबाट बर्खास्त भएको यो पहिलो घटना हो । उनी मुलुककै पहिलो महिला राष्ट्रपतिसमेत थिइन् । अदालतले उनीमाथि आफ्नी निकटकी मित्र चोई सुनसिललाई राज्य मामलामा हस्तक्षेप गर्न दिएर कानुन तोडेको उल्लेख गर्दै थुप्रै दस्तावेज चुहावट गराएर सरकारी गोप्यतामा खलल पुर्याएको बताएको छ । संसद्ले गत डिसेम्बरमा चोई संलग्न रहेको भ्रष्टाचारमा संलग्न भएको विषयमा पार्कलाई महाअभियोग लगाउने प्रस्ताव पारित गरेको थियो । त्यसयताका ९२ दिनमा उनीमाथिको मुद्दामा २० सुनुवाइ भएका थिए । उनी पदबाट निलम्बित थिइन् । बर्खास्त गर्ने अदालतको निर्णयपछि अब उनलाई फौजदारी कारबाही पनि हुन सक्छ । यस्तै अब ६० दिनभित्र आमनिर्वाचन गराउनुपर्नेछ । अदालतको फैसला तत्काल कार्यान्वयन हुनेछ । अब पार्कले राष्ट्रपति निवास ब्लु हाउस तत्काल छाड्नुपर्नेछ भने राष्ट्रपतिको अधिकार कार्यवाहक राष्ट्रपतिमा सरेको छ । तर, पार्कको कार्यालयले भने ब्लु हाउसबाट पार्कले नछाड्ने बताएको छ । अदालतले प्रेस स्वतन्त्रतामाथि अंकुश लगाएको आरोपका विषयमा भने पार्कलाई सफाइ दिएको छ ।के थियो आरोप ?चोईमाथि राष्ट्रपतिसँगको सम्बन्ध उपयोग गर्दै आफूले सञ्चालन गरेको गैरनाफामुखी संस्थालाई लाखौं डलर चन्दा दिन कम्पनीहरूलाई दबाब दिएको आरोप लगाइएको छ । पार्कमाथि यो प्रकरणमा व्यक्तिगत रूपमै संलग्न भएको र चोईलाई सरकारी दस्तावेजमा पहुँच दिएको आरोप छ । तर यी आरोपलाई दुवैले अस्वीकार गर्दै आएका छन् । चोइमाथि भने अदालतमा सुनुवाइ जारी छ । यही प्रकरणमा सामसुङ उपाध्यक्ष ली जाययोङको मुद्दामा पनि सुनुवाइ भइरहेको छ । कतै आक्रोश, कतै खुसीअदालतको निर्णय आएलगत्तै राजधानी सिओलस्थित अदालत बाहिर दुई खालका दृश्य देखिएका थिए । एक पक्षले पार्क बर्खास्त भएकोमा मैनबत्ती बालेर खुसियाली मनाएको थियो । पार्कमाथिको महाअभियोग पारित भएयता विपक्षीहरूले प्रदर्शन गर्दै आएका थिए । यता, फैसलापछि पार्क समर्थकहरूमा रुवाबासी चल्नुका साथै आक्रोश फैलिएको थियो । अदालततर्फ बढेका पार्क समर्थकहरूलाई प्रहरीले रोकेको थियो । उनीहरूले हामीले स्वतन्त्रता गुमायौं, हामीले कोरिया गुमायौं भन्दै नारासमेत लगाएका थिए । उनीहरूले पार्क अझै पनि आफूहरूको राष्ट्रपति रहेको र भोलि पनि रहने बताएका थिए । पार्क समर्थकहरूको प्रदर्शनका क्रममा दुई जनाको मृत्यु भएको छ । दक्षिण कोरियाली समाचार समिति योनहापले जनाएअनुसार प्रदर्शनकारीमाथि झरेको लाउडस्पिकरले लागेर एक जनाको र प्रहरी भ्यानबाट खसेर एक वृद्ध गरी दुई जनाको मृत्यु भएको हो । शान्त रहन अपिलप्रदर्शन उग्र हुन थालेपछि कार्यवाहक राष्ट्रपति हाङ क्योआनले शान्त रहन अपिल गरेका छन् । हामी सबैले अदालतको निर्णयको सम्मान गर्नुपर्छ, केहीलाई यो निर्णय स्वीकार गर्न गाह्रो होला, तर अहिले यसलाई स्वीकार गर्ने र द्वन्द्व तथा असहमतिलाई अन्त्य गर्ने समय हो, उनले भनेका छन् । उनले सेनालाई सतर्क रहन र सुरक्षा व्यवस्था बढाउन निर्देशन दिएका छन् । प्रहरीले सिओलमा उच्च तहको आपतकालीन आदेश जारी गरेको छ । प्रदर्शनलाई मध्यनजर गर्दै २१ हजार प्रहरी अधिकृतहरू तयारी अवस्थामा राखिएको छ भने २ सय ७० युनिटलाई परिचालन गरिसकिएको छ । को हुन् पार्क ? बर्खास्त राष्ट्रपति पार्क पूर्वराष्ट्रपति पार्क चुङहीकी छोरी हुन् । पार्क चुङले सन् १९६१ मा सैनिक कूमार्फत सत्ता हातमा लिएका थिए । उनी १० वर्षको उमेरमा राष्ट्रपति निवास ब्लु हाउस छिरेकी थिइन् । सन् १९७४ मा उनको आमाको हत्या भयो । आमाको हत्यापछि उनले मुलुकको फस्ट लेडी को भूमिका निर्वाह गरेर कसरी नेतृत्व दिनुपर्छ भन्ने अभ्यास गरिन् । आमाको हत्याको ४ वर्षपछि उनका पिताको पनि आफ्नै सुरक्षा प्रमुखबाट हत्या भयो । त्यसपछि आमजीवन बिताएकी उनी सन् १९९० को दशकको अन्त्यताका राजनीतिमा प्रवेश गरेकी थिइन् । सन् २०१३ मा राष्ट्रपति निर्वाचनमा विजय पाएपछि उनी पुन: ब्लुहाउस प्रवेश गर्न सफल भएकी थिइन् ।"
अफगान शरणार्थीलाई चिनियाँ सहयोग,काबुल चीनले अफगान शरणार्थीका लागि १० लाख अमेरिकी डलर सहयोग दिने घोषणा गरेको छ । द्वन्द्वका कारण घर छाडेर भागेका झन्डै एक लाख शरणार्थीहरू फेरि आफ्नै घर फर्किन लागेकाले चीनले उनीहरूलाई सहयोग दिन लागेको हो । चीनले दिने सहयोग रकम संयुक्त राष्ट्रसंघको शरणार्थीसम्बन्धी उच्चायुक्तको कार्यालयमार्फत दिइने जनाइएको छ ।
ईयूको अध्यक्षमा टस्क,ब्रसेल्स आफ्नै देशको विरोधका बीच युरोपेली संघ (ईयू) को अध्यक्षमा पोल्यान्डका पूर्वप्रधानमन्त्री तथा ईयूका पूर्वअध्यक्ष डोनाल्ड टस्क पुन: निर्वाचित भएका छन् । जर्मनीको प्रभाव बढी भएको संघमा यस्तो विवादका बीच टस्क निर्वाचित हुनु ईयूको समस्याको रूपमा हेरिएको छ । उनी साढे दुई वर्षका लागि अध्यक्षमा निर्वाचित भएका हुन् । ईयूको अधिवेशनमा टस्कको पक्षमा २७ मत परेको थियो भने विपक्षमा उनको आफ्नै देशका वर्तमान प्रधानमन्त्री बैटासिडलोले मात्रै मत हालेका थिए ।
बन्दको त्रासले उपत्यकामा इन्धनको माग बढ्यो,"काठमाडौं तराई आन्दोलनको उपभोक्तामा त्रासले उपत्यकामा इन्धनको माग ह्वात्तै बढेको छ । ०७२ असोज ३ मा घोषणा भएको नयाँ सविधानमा असन्तुष्टि जनाउँदै मधेस केन्द्रित दलको आमहडतालसँगै भारतको नाकाबन्दीले इन्धन नपाएर सास्ती भोगेका सर्वसाधारणहरू पुन: बन्दको त्रासले सञ्चय गर्न थालेपछि माग बढेको हो । नेपाल आयल निगमका अनुसार अन्य दिनको तुलनामा ४ गुणा बढी माग बढेको छ । निगमका थानकोट डिपो प्रमुख नेत्र काफ्लेका अनुसार उपत्यकामा सामान्य अवस्थामा दैनिक ४ लाख लिटर पेट्रोल बिक्री हुन्छ । तर, शुक्रबार माग ह्वात्तै बढेर ११ लाख लिटर पुगेको छ । गत सोमबार थानकोटबाट ४ लाख लिटर मात्रै बिक्री भएकामा प्रहरीको गोली लागी सर्वसाधारणको मृत्यु भएलगतै मंगलबार माग बढेर ७ लाख लिटर पुगेको उनले बताए । बुधबार (सार्वजनिक बिदा भएकाले निगमले पनि वितरण गरेन) र बिहीबार तराई बन्दले सर्वसाधारणहरू थप त्रसित भए । केही राजनीतिक दलले शुक्रबार पुन: बन्दको घोषणा गरे, थानकोट डिपो प्रमुख काफ्लेले भने, बन्दको बाबजुत इन्धन वितरण गरेका छौं । तर, पनि पम्पमा भीड छ । निगमका अनुसार बिहीबार ७ लाख ७६ हजार लिटर पेट्रोल वितरण गरिएको थियो । शुक्रबार ५ लाख लिटर वितरण भएको छ । निगमका प्रवक्ता एवं बिक्री वितरण विभाग निर्देशक सीताराम पोखरेलले शनिबार पनि इन्धन वितरण गरिने जनाए । फागुन २९ (आइतबार) सार्वजनिक बिदा भए पनि माग आए पेट्रोल बिक्री गरिने निगमले जनाएको छ । हाल पम्पमा लाइन बढ्नुको मुख्य कारण सर्वसाधारण त्रसित भई इन्धन संकलन गर्नु हो, पोखरेलले भने, भारतीय आयल निगम (आईओसी) ले मागअनुसार इन्धन लोड दिएकाको छ । इन्धनको अभाव हुने छैन । वीरगन्ज क्षेत्रमा केही समस्या भएकाले उपत्यकामा सहज बनाउन नेपालगन्ज र भैरहवा नाकाबाट इन्धन आयात गरेको बताए ।निगमका अनुसार ९ लाख लिटर पेट्रोल उपत्यका भित्रिने क्रममा छ । निगमले सार्वजनिक दिनमा पनि वितरण गर्ने बताए पनि पम्पमा लाइन बढ्दो छ । अधिकांश निजी पम्पहरूमा पेट्रोल छैन भन्ने सूचना झुन्डाइएका छन् । सरकारी स्वामित्वका पम्पमा सर्वसाधारणको भीड व्यापक छ । निजी पम्प बन्द भएपछि सरकारी पम्पमा भीड बढेको हो । पेट्रोलका लागि नेसनल टेड्रिङ, माली पेट्रोल पम्पलगायत ५६ वटा पम्प चहारें । तर, सबैमा पेट्रोल छैन भन्ने ट्याग थियो, सेनाको भद्रकाली पेट्रोल पम्पमा लाइन बसेकी आयुर्वेद विभागमा कार्यरत मिठु पाठकले भनिन्, सेनाले वितरण गरेको खबर पाएलगत्तै कार्यालयको काम छाडेर लाइन बस्न आएँ । सरकारको व्यवस्थापनको कमजोरीले इन्धनको लाइन बढेको उनले बताइन् । इन्धन सधैं सहज हुँदा कालोबजारी गर्न गर्न पाइँदैन । सर्वसाधारणलाई लुट्न पाइँदैन, उनले भनिन्, इन्धन ब्ल्याकमा बिक्री गर्न अभाव गराइएको छ । इन्धनकै लागि भद्रकालीमा भेटिएका जीवन महर्जनले पनि सरकारीबाहेक अन्य पम्पमा इन्धन नपाएको बताए । निजी पम्पले इन्धन दिएका छैनन्, उनले भने, सरकारी पम्पमा पनि ३ देखि ४ घण्टा लाइन बस्नुपर्छ । तेल भर्नकै लागि कीर्तिपुरबाट आएको उनले बताए । उपभोक्ता अधिकारकर्मीले पनि निगम व्यवस्थापनको कमजोरीले सर्वसाधारणले दु:ख पाएको बताउँछन् । बन्द र सार्वजनिक बिदा थाहा भए पनि त्यसको बेवास्ता गर्दै इन्धन वितरण भएन । संसदको उपभोक्ता समितिले पटकपटक इन्धन भण्डारण गर्न निर्देशन दिए पनि हालसम्म भण्डारण बनाइएको छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, निगम व्यवस्थापनकै कमजोरीले पम्पमा लाइन बढेको हो । इन्धन अभाव हुनुमा सरकारकै दोष हो । पेट्रोलियम डिलर्स एसोसिएसनका अध्यक्ष लीलेन्द्र प्रधानले हडतालको असर देखिएको बताए । निगमले उपभोक्ताको मागअनुसार इन्धन वितरण नगर्दा बजारमा लाइन बढेको उनले बताए ।"
ग्यासको मूल्य बढ्यो,"काठमाडौं आयल निगमले शुक्रबार राति १२ बजेदेखि लागू हुने गरी खाना पकाउने एलपी ग्यासको मूल्य २५ रुपैयाँले वृद्धि गरेको छ । सरकारले विश्व उपभोक्ता दिवसको पूर्वसन्ध्यामा उपभोक्तालाई मूल्य वृद्धिको उपहार दिएको हो । निगमले ग्यासमा घाटा भएको बहानामा मूल्य बढाएको हो । भारतीय आयल निगम (आईओसी) ले पठाएको मूल्यसूचीअनुसार प्रतिसिलिन्डर ग्यासमा ३ सय १३ रुपैयाँ ५१ पैसा नोक्सान छ, निगमका प्रवक्ता एवं बिक्री वितरण विभाग निर्देशक सीताराम पोखरेलले भने, घाटा न्यूनीकरण गर्न शुक्रबार राति १२ बजेदेखि लागू हुने गरी प्रतिसिलिन्डर २५ रुपैयाँ बढाउने निर्णय भएको छ । भाउ बढेपछि पनि प्रतिसिलिन्डर २ सय ८८ रुपैयाँ ५१ घाटा कायमै रहेको उनले दाबी गरे । नयाँ मूल्यअनुसार अब उपभोक्ताले प्रतिसिलिन्डर १३ सय ७५ रुपैयाँ तिर्नुपर्नेछ । यसअघि प्रतिसिलिन्डर १३ सय ५० रुपैयाँ थियो । सरकारको ग्यास मूल्य बढाउने निर्णयको उपभोक्ता अधिकारकर्मीले चर्को विरोध गरेका छन् । उनीलहरूले मूल्य वृद्धि तत्काल फिर्ता गर्न मागसमेत गरेका छन् । सरकारले आम उपभोक्तामाथि मजाक गरेको छ । उपभोक्ता दिवसको अवसरमा सर्वसाधारणलाई राहतस्वरूप मूल्य घटाउनुको सट्टा मूल्य बढाउनु लाजमर्दो हो, राष्ट्रिय उपभोक्ता मञ्चका अध्यक्ष प्रेमलाल महर्जनले भने, ग्यासमा मूल्यवृद्धि जनता र देशप्रतिको खेलबाड हो । निगमले पेट्रोल, डिजेल, मटितेल र हवाई इन्धनको मूल्य भने बढाएको छैन ।"
अर्बपति महिला,"आफ्नै पौरख र परिश्रमबाट अर्बपति बन्ने महिलाहरूको संख्या ५६ रहेको छ । अमेरिकी अखबार फोब्र्स ले अन्तर्राष्ट्रिय नारीदिवस (मार्च ८) को अवसर पारेर सार्वजनिक गरेको सूचीमा ५६ महिला अर्बपति परेका छन् । अघिल्लो वर्षको यो संख्या ४२ थियो । सूचीमा परेका महिलाहरूको कुल सम्पत्ति १२९१ अर्ब अमेरिकी डलर रहेको छ । अघिल्ला वर्षहरूको तुलनामा यो वर्ष सेल्फमेड अर्बपति महिलाहरूको कुल सम्पत्ति सय अर्ब अमेरिकी डलर नाघेको छ । विश्वका महिला अर्बपतिको संख्या यो वर्ष २५ प्रतिशतले उच्च रहेको छ । सन् २००९ यता यो लगभग दोब्बर हो । अघिल्लो वर्ष सेल्फमेड महिला अर्बपतिको संख्या २१ प्रतिशत मात्र थियो । यो वर्ष म्यारियन इलिच अमेरिकाकै सर्वाधिक धनाढ्य महिला बनेकी छन् । उनको आफ्नै लिटर कैसर्स पिजा चेन र डेट्रोइट्स मोटरसिटी क्यासिनलगायतका कम्पनी छन् । इलिचले आफ्नो परिवारका सदस्यको कम्पनीमा समेत लगानी गरेकी छन् । यसैगरी विश्वकै सर्वाधिक सेल्फमेड महिलामा झाउ क्विन्फेई बनेकी छन् । उनको आफ्नै कम्पनी छ । उनको कम्पनी लेन्स टेक्नोलजीले एपल र सामसङका उपभोक्ताहरूका लागि मोबाइल फोनहरू र ट्याब्लेटको ग्लास कभर बनाउने गर्छ । उनी एसियाका २९ सेल्फमेड महिला अर्बपतिमध्येकी एक हुन् । फोब्र्सको सूचीमा पहिलोपटक अर्बपति महिलाहरूमा भियतनाम र जापानका पनि परेका छन् । सूचीमा परेका महिलाहरूमा एसियाबाटै आधाभन्दा बढी उद्यमी रहेको फोब्र्स मिडियाका लुइसा क्रोलले बताइन् । सेल्फमेड महिला अर्बपतिहरूको रेकर्ड कायम राख्ने मुलुकहरूमा चीन अग्रस्थानमा छ । त्यहाँ सूचीमा परेका कुल संख्यामध्ये ३७ दशमलव ५ प्रतिशतसहित २१ जना महिला अर्बपति रहेका छन् । त्यसपछि सूचीमा अमेरिकामा १७ जना (३० प्रतिशत), हङकङमा ५ र बेलायतमा ३ सेल्फमेड महिला अर्बपति परेका छन् । अस्ट्रेलिया, ब्राजिल, जर्मनी, भारत, इटाली, जापान, नाइजेरिया, रसिया, स्विटजरल्यान्ड र भियतनाममा एकएक जना गरी १० जना महिला अर्बपतिको सूचीमा छन् । फोब्र्सका अनुसार सूचीमा पर्ने नयाँ महिला अर्बपतिमा भियतनामकी नगुएन थी फुओङ थाओ र जापानकी योसिको सिनोहाला रहेकी छन् । यसैगरी भारतकी किरण मजुम्दारसा पुन: अर्बपति सूचीमा परेकी छन् । झोउ क्युनफेई हङकङेली क्युनफेइन लेन्स टेक्नोलजीकी संस्थापक र मुख्य कार्यकारी अधिकृत (सीईओ) हुन् । ४७ वर्षीया उनी अघिल्लो वर्ष चीनको धनाढ्य सूचीमा १७ औं र टेक क्षेत्रमा धनाढ्यमा ३३ औं, विश्वका शक्तिशाली महिलामा ६१ औं र विश्वको अर्बपतिमा २०५ औं स्थानमा थिइन् । मध्य चीनको एउटा फार्ममा हुर्केकी झोउ १६ वर्ष उमेरमा स्कुलको पढाइ छाडेर सेन्झेनस्थित घडीको लेन्स बनाउने कारखानामा काम गर्न थालेकी थिइन् । झन्डै ६ वर्ष त्यहाँ काम गरेर जम्मा गरेको रकमबाट उनी २२ वर्ष उमेरमा लेन्स टेक्नोलोजी कम्पनी खोलिन् । हाल उनको यो कम्पनीले सामसङ र एपलको टचस्क्रिन ग्लासको आपूर्ति गर्दै आएको छ । चीनको हुनान प्रान्तको सिआङसिआङस्थी एक गरिब परिवारमा सन् १९७० मा उनको जन्म भएको हो । झोउ जन्मनुअघि उनका बुबा पूर्वसिपाही थिए, पछि आंशिक रूपमा दृष्टिविहीन बने र सन् १९६० को दशममा एउटा उद्योगमा काम गर्दै गर्दा उनको औंला गुमेका थियो । उनका बुबाले बाँसको टोकरी र कुर्सी तथा साइकल मर्मत गरेर परिवार पाल्ने गर्थे । झोउ पाँच वर्षकी छँदा उनकी आमाको देहान्त भयो । सानैमा उनले परिवारको आम्दानी बढाउन घरमा पालेको जनावारको हेरचार गर्न थालेकी थिइन् । उनी स्कुले जीवनमा प्रतिभाशाली विद्यार्थीमध्येकी एक थिइन् । १६ वर्षकी छँदा उनका काका सेन्झेनमा एउटा माइग्रेन्ट कामदार भए पनि उनी पढाइ छाडेर त्यतै गइन् । त्यहाँ उनले एउटा कम्पनीमा काम थालिन् र नजिकैको एक विश्वविद्यालयमा पार्टटाइम कोर्स गर्न थालिन् । उनले अनौपचारिक शिक्षा धेरै लिए पनि अंग्रेजी पढ्न नपाएको दु:खेसो पोख्छिन् । उनले एउटा अन्तर्वार्तामा भनेकी थिइन्, म धेरै पढ्न चाहन्थें, खासगरी फेसन डिजाइनमा मेरो खुबै इच्छा थियो । तर, आर्थिक कारणले मैले पढ्न पाइनँ । त्यसैक्रममा उनले मासिक १ सय ८० युआनमा एउटा सानो फर्ममा काम थालिन् । त्यसबाट उनी सन्तुष्ट हुन सकिनन् । त्यसक्रममा विभिन्न कारखानामा समेत काम गर्न भ्याइन् । आज तिनै झोउ विश्वकै सेल्फमेड अर्बपति महिलाको सूचीको शिखरमा पुगेकी छन् । म्यारिएन इलिच अमेरिकी उद्यमी म्यारिएनले आफ्ना पति माइकसँग मिलेर खोलेको लिटिल कैसर्स पिजाकी सहस्थापक हुन् । सन् १९३३ मा मिचिगनको डियरबोर्नमा जन्मेकी ८४ वर्षीया उनी आफ्नै परिश्रम र मिहिनेतबाट आज अर्बपति बनेकी छन् । उनी अमेरिकाकै सर्वाधिक सेल्फमेड महिला अर्बपति पनि हुन् । फोब्र्सका अनुसार हाई स्कुलसम्म पढेकी उनी अघिल्लो वर्ष अमेरिकाको सेल्फमेड महिलाहरूको सूचीमा छैटौं स्थानमा थिइन् । सन् १९५९ मा डेट्रोइटबाहिर खोलेको पिज्जा रेस्टुरेन्टको व्यापार चम्केको हो । उनी म्यासेडोनियाबाट बसाइँ सरेर आएको एक परिवारमा जन्मेकी थिइन् । परिवारका सदस्यहरूले गरेको कडा परिश्रम उनी सानै छँदा अनुभव गरेकी थिइन् । त्यसलाई उनले आफूमा पनि लागू गर्दै गइन् र आज अमेरिकाकै अत्यन्तै सफल महिला उद्यमी बनेकी छन् । एउटी किशोरीका रूपमा बुबाले खोलेको रेस्टुरेन्टमा काम गरेर आफ्नो व्यापार थालेकी थिइन् । उनले पैसा कमाउने काम जाही डियरबोर्नको मिचिगन एभेन्युस्थित एसएस क्रेजमा सुरु गरेकी हुन् । उनी माइकसँग विवाह गर्नुअघि डेल्टा एयरलाइन्सको रिजर्भेसन कलर्कका रूपमा काम गर्दै थिइन् । पछि उनले श्रीमानको सहयोगमा पिज्जा व्यापार थालिन् । हाल उनको पिज्जा व्यापारको चेन ५० वटा राज्य र १७ वटा मुलुकमा सञ्चालित छ । फोब्र्सका अनुसार उनको कुल सम्पत्ति ६ अर्ब अमेरिकी डलर रहेको छ ।"
नियमित प्रक्रियाबाट एनसेल कर उठाऔं,"काठमाडौ उपप्रधान तथा अर्थमन्त्री कृष्णबहादुर महराले एनसेलको लाभकरबारे मन्त्रिपरिषदमा गरिएको ठाडो प्रस्तावमा विमति राखेका मन्त्री अर्जुननरसिंह केसीले नियमित प्रक्रियाबाटै राजस्व असुल गर्नुपर्ने जनाएका छन् ।जुनकुनै पक्षबाट भए पनि बिक्रीमा लाग्ने पुँजीगत लाभकर असुल गर्नुपर्ने उनको धारणा छ । राष्ट्रिय राजस्व जुनसुकै पक्षबाट भए पनि असुल हुनुपर्छ, सहरी विकासमन्त्री केसीले कान्तिपुरसित भने, राष्ट्रको हित जोडिएको विषय कुनै पनि ढंगले रोकिनु हुन्न । मन्त्री केसीले मन्त्रिपरिषदको बुधबारको बैठकमा अर्थमन्त्री महराको ठाडो प्रस्तावको विरोध जनाएका थिए । लिखित प्रस्ताव र बृहत् कागजातबिना मन्त्रिपरिषद्ले निर्णय गर्न नहुने धारणा उनको थियो । कर असुल नियमित प्रक्रियाबाट नै असुल गर्नुपर्छ भन्ने मेरो धारणा हो, उनले भने । केसीसहित स्वास्थ्यमन्त्री गगन थापा, ऊर्जामन्त्री जनार्दन शर्मा, परराष्ट्रमन्त्री डा प्रकाशशरण महतले अर्थमन्त्री महराको एनसेलको लाभकर छलीलाई नै सघाउ पुर्याउने प्रकृतिको निर्णयको विरोध जनाएका थिए । तर, प्रधानमन्त्री पुष्पकमल दाहालले जबरजस्ती एनसेल लाभकर छलीमै सघाउ पुर्याउने प्रकृतिको निर्णयअघि सारेका थिए । निर्णय भए पनि शुक्रबारसम्म माइन्युट तयार भएको छैन । कसले प्रस्ताव उठाउने र त्यसमाथि माइन्युट तयार गर्ने भन्ने विषयमा विवाद भएको छ । क्षेत्राधिकार बाहिरको विषयमा मन्त्रिपरिषद्ले निर्णय गरेपछि अख्तियार दुरुपयोग गरेको ठानिने भन्दै कर्मचारीहरूबीच माइन्युट उठाउने विषयमा विवाद भएको हो । मन्त्रिपरिषद् कार्यालयले अर्थमन्त्रीको प्रस्ताव भएकाले अर्थ मन्त्रालयबाट नै प्रस्ताव आउनुपर्ने र त्यसपछि मात्रै निर्णयको माइन्युट को प्रक्रिया अघि बढ्ने अडान लिएको छ । अर्थका सचिवहरूले प्रस्ताव प्रक्रिया अघि नबढाउने अडान राखेका छन् । ठाडो प्रस्तावमा भएको निर्णयमा मन्त्रिपरिषद् कार्यालयले माइन्युट तयार पार्न सक्छ । कर अधिकृत तथा कर कार्यालयको क्षेत्राधिकारको विषयमा बुधबारको मन्त्रिपरिषद् बैठकले निर्णय गरेपछि सचिवहरू, अर्थमन्त्री, मन्त्रिपरिषद् कार्यालयबीच माइन्युट बारे विवाद भएको हो । प्रस्ताव उठाउन र निर्णयको माइन्युट तयार पार्न प्रधानमन्त्री तथा अर्थमन्त्रीले सम्बन्धित सचिवहरूलाई दबाब दिएका छन् । बिक्रेता कम्पनी टेलियासेनेराबाट लाभकर असुल गर्नुपर्ने निर्णय मन्त्रिपरिषद्ले गरेकाले कर छलीमै सघाउ पुग्ने भएको हो । उक्त निर्णय कार्यान्वयन भए एनसेल लाभकर तिर्नबाट उन्मुक्ति पाउनेछ । बिक्रेता टेलियासोनेराले आफ्नो कुनै दायित्व नभएको भन्दै नेपाल छाडिसकेको छ । १ खर्ब ४० अर्ब रुपैयाँमा बिक्री भएको एनसेलबाट लाभकर शीर्षकमा झन्डै ३३ अर्ब रुपैयाँ राजस्व गुमाउनेछ ।"
उखु किसानले भुक्तानी पाए,विराटनगर सुनसरी मोरङका उखु किसानले गत वर्ष बिक्री गरेको उखुको भुक्तानी पाएका छन् । यहाँको इस्टर्न सुगर मिलले किसानलाई गत वर्षको बक्यौता १८ करोड रुपैयाँ भुक्तानी दिएको हो । यसपालि पनि किसानले मिललाई उधारोमै उखु बिक्री गरेका छन् । कोसी उखु उत्पादक संघका अध्यक्ष शिवलाल चौधरीले किसानले मिललाई करिब ४८ करोड रुपैयाँ बराबरको ८ लाख ३५ हजार क्विन्टल उखु उधारोमा बिक्री गरेको बताए । गत वर्षको बक्यौता पाउन किसानले पटकपटक आन्दोलन गर्दा पनि पाउन नसकेपछि उनीहरूले मिललाई उखु दिन रोकेर उत्पादित चिनी बिक्री गर्न रोकेपछि भुक्तानी दिएको चौधरीले बताए । हाल मिलले पुरानो रकम भुक्तानी गरेर नयाँ उखु उधारोमा खरिद गरेको हो ।
टेलिकमको डाटा बोनस,काठमाडौं नेपाल टेलिकमले फागू पूर्णिमा (होली) का अवसरमा ग्राहकलाई रिचार्ज कार्डमा डाटा बोनस दिने भएको छ । टेलिकमले आगामी आइतबारदेखि बिहीबारसम्मका लागि बोनस योजना ल्याएको हो । होली बोनसअन्तर्गत ग्राहकले २ सय रुपैयाँको रिचार्ज कार्डमा २ सय मेगाबाइट्स (एमबी) डाटा बोनस पाउनेछन् । यसैगरी ५ सय रुपैयाँको रिचार्ज कार्डमा ५ सय एमबी डाटा पाइनेछ । त्यस्तै १ हजार रुपैयाँको रिचार्जमा १ हजार एमबी डाटा पाइनेछ । बोनसको अवधि दुईदिनसम्म रहनेछ । बोनस डाटा राति १० देखि बिहान ६ बजेसम्म मात्र प्रयोग गर्न पाइनेछ । जीएसएम र सीडीएमए प्रिपेडका ग्राहकलाई मात्र यो सुविधा उपलब्ध हुनेछ । रिचार्ज गरेपछि स्वत: बोनस पाइनेछ । होलीकै अवसरमा टेलिकमले युट्युब प्याकसमेत ल्याएको छ । योजनामा सहभागी भई ग्राहकले १ सय रुपैयाँमा एक गिगाबाइट्स (जीबी) डाटा पाउनेछन् । यसैगरी ६० रुपैयाँमा ५ सय एमबी युट्युब प्याक डाटा पाइनेछ । जीएसएम प्रिपेड र पोस्टपेड दुवै सेवामा यो प्याक लिन सकिनेछ । एक जीबीको प्याक दुई दिन र ५ सय एमबीको एक दिनसम्म प्रयोग गर्न सकिन्छ । युट्युब प्याक सुचारु गर्न यू लेखेर आफूले चाहेको प्याकको भोलुमको मात्रा (जीबी वा एमबी) लेखी १४१५ मा एसएमएस गर्नुपर्ने टेलिकमले जनाएको छ ।होलीकै अवसरमा टेलिकमले एसएमएस प्याक पनि ल्याएको छ । यो प्याकअन्तर्गत १० रुपैयाँमा १ सय एसएमएस गर्न सकिन्छ ।
उपभोक्ता ऐन परिमार्जन जरुरी,"काठमाडौं पुरानै ऐन कानुनले बजारलाई नियन्त्रण गर्न नसकेको सरोकारवालाहरूले बताएका छन् । विश्व उपभोक्ता अधिकार दिवसको पूर्वसन्ध्यामा शुक्रबार आयोजित अन्तरक्रिया कार्यक्रममा आपूर्ति व्यवस्थापन तथा उपभोक्ता हित संरक्षण विभाग र खाद्य प्रविधि तथा गुण नियन्त्रण विभागले पुरानै ऐनबाट बजार स्वच्छ हुन नसकेको बताएका हुन् । पुरानो ऐनमा हातखुट्टा बाँधेका कारण प्रभावकारी रूपमा अनुगमन र कारबाही प्रक्रियालाई अघि बढाउन नसकेको उनीहरूको दाबी छ । पुराना ऐनका कारण चाहेर पनि अराजक बजारलाई नियन्त्रण गर्न सकिएको छैन, आपूर्ति विभागका महानिर्देशक गोकुल धितालले भने । उपभोक्ता संरक्षण ऐन २०५४ मा विभागलाई जरिवाना गराउनेसम्मको अधिकार नभएको उनले बताए । बजार अनुगमन गर्छौं तर कारबाहीको अधिकार हँुदैन, उनले भने, जसले गर्दा अनुगमन गर्नकै लागि मात्रै सीमित भएको देखिन्छ । ऐनमा ५ लाख रुपैयाँसम्मको जरिवाना गर्न व्यवस्था भए पनि जरिवाना अदालतमा दायर हुने मुद्दाको अवस्था हेरेर न्यायाधीशले मात्रै गराउन पाउने अवस्था छ । हाल उक्त ऐन परिमार्जनको क्रममा छ । मस्यौदा परिमार्जन गरी कानुन आयोगमा पठाइएको छ । मस्यौदामा कैफियत भेटिए अनुगमनस्थलमै १० हजारदेखि १ लाख रुपैयाँसम्म जरिवाना गर्ने प्रस्ताव गरेका छौं, उनले भने । राष्ट्रिय उपभोक्ता मञ्च र कृषि पत्रकार प्रतिष्ठानले संयुक्त रूपमा आयोजना गरेको कार्यक्रममा खाद्य विभागका महानिर्देशक सञ्जीवकुमार कर्णले पनि पुरानो ऐनका कारण काम गर्न असजिलो भएको बताए । झन्डै ५० वर्ष पुरानो खाद्य ऐनको सहयोगमा बजार नियन्त्रण गर्न सक्ने अवस्था छैन, उनले भने । पुरानो ऐनले वर्तमान अवस्थामा उद्योग, बजार, पसल, खाद्य, पेय, तयारी अर्धतयारी, मसला, तेल, मदिरालगायतका क्षेत्रलाई नियमन गर्न र सजायको दायरामा ल्याउन सम्भव नभएको भनाइ छ । विभागले खाद्य ऐनलाई पनि परिमार्जन गर्न लागेको जनाएको छ । खाद्य ऐनलाई परिमार्जन गरी सजायको दायरा बढाउने प्रयास गरेका छांै । खाद्य स्वच्छता नीति पनि तयार पारिएको छ, उनले भने, स्वीकृत भएर आए हालको समस्या स्वत: समाधान हुन्छ ।व्यवस्थापिका संसदको उद्योग वाणिज्य तथा उपभोक्ता हित सम्बन्ध समितिका सदस्य बुद्धिराम भण्डारीले ऐनलाई समय सुहाउँदो बनाउन समितिको तर्फबाट निर्देशन दिएको बताए । समितिले दिएको निर्देशन आपूर्ति मन्त्रालय र आयल निगमले अटेर गर्दै आएको बताए । मञ्चका अध्यक्ष प्रेमलाल महर्जनले सरकारले अनुगमनकारी निकायलाई अधिकार सम्पन्न नबनाउँदा उपभोक्ता पाइलापिच्छे ठगिनुपरेको गुनासो पोखे । ठूला व्यवसायीले काठको गोदाममा चिनी लुकाएर कृत्रिम मूल्य वृद्धि गरेको उनले आरोप लगाए ।"
सप्तरी घटनामा थप १ को मृत्यु,"धरान पाँच दिनअघि सप्तरीमा प्रहरीसँग झडपमा गोली लागेका थप एक जनाको शुक्रबार मृत्यु भएको छ । बीपी कोइराला स्वास्थ्यविज्ञान प्रतिष्ठानमा उपचाररत सप्तरी, जमुनी १ का ५० वर्षीय इनरदेव यादवको मृत्यु भएको प्रहरीले जनाएको छ । पेटमा गोली लागेका उनको सर्जरी आइसीयुमा राखेर उपचार भइरहेको थियो । यससँगै उक्त घटनाका मृतकको संख्या पाँच पुगेको छ । गत सोमबार घटनास्थलमै एक जना र अरूको उपचारक्रममा मृत्यु भएको हो ।"
दशगजामा दुवैतर्फ अतिक्रमण,"पर्सा जिल्लास्थित नेपाल भारतसीमाको दशगजा दुवै देशका बासिन्दाले अतिक्रमण गरिरहेका छन् । सीमा सर्वेक्षण २ नम्बर संयुक्त टोलीले जिल्लामा गरिरहेको नक्सांकनमा यस्तो देखिएको हो । नापी विभागको टोलीका नेपालतर्फका प्रमुख नापी अधिकृत रमेश ज्ञवालीका अनुसार दुई देशीय संयुक्त टोलीले पहिलोपटक दशगजा अतिक्रमणको अध्ययन गर्न थालेको हो । बेलाबेला दुवै देशका सीमावर्ती गाविसका जनताबाटै दशगजा अतिक्रमण भएको गुनासो आउँथ्यो । दशगजा नेपालीले पनि अतिक्रमण गरेको पाइएको छ, उनले भने, ९० प्रतिशत हाराहारीमा दशगजामा दुवै मुलुकका बासिन्दाले खेतीपाती गरेको पाएका छौं, कतिपय ठाउँमा बस्ती र सडक नै बनाइएको छ । मिर्जापुर, सम्भौता लगायत गाविसमा दुवैतर्फ बस्ती छ । लहावरथकरी, वीरगन्जको अलौंमा पनि दशगजामै पसेर दुवैतर्फकाले घर बनाएका छन् । संयुक्त टोलीले दशगजाको रेकर्ड, नक्सा, बाटो, घरको फोटो खिच्ने काम गरिरहेको ज्ञवालीले बताए । यस वर्ष डिसेम्बर २० देखि सीमास्तम्भ मर्मत तथा व्यवस्थापन थालेको टोलीले दशगजा नक्सांकन पनि गरिरहेको छ । दशगजाको नक्सा, त्यसमा निर्मित बाटो, घरको वस्तुस्थिति रेकर्ड राखिरहेका छौंं, उनले भने, करिब ५० वटा नक्सा तयार भइसकेका छन्, यसलाई दुई देशीय फिल्ड सर्भे टिम बैठकमा भारततर्फका डिस्ट्रिक्ट मेजिस्ट्ेरट र नेपालका प्रमुख जिल्ला अधिकारीबाट एप्रुभल गराउनेछौं । पर्सामा यसै वर्ष नक्सांकन सक्ने लक्ष्य रहेको उनले बताए । जिल्लामा यस वर्ष सीमा स्तम्भ नम्बर ४ सय २० बाट यो काम थालिएकोमा अहिले ४ सय ६ सम्म काम सकिएको ज्ञवालीले जानकारी दिए । अतिक्रमण कसले गरेको हो, कसैको आधिकारीक लालपुर्जा छ भने त्यसको रेकर्ड राख्दै छौं, उनले भने, कसैको उपभोग छ तर पुर्जा छैन भने त्यसको पनि रेकर्ड राख्ने काम गरिरहेका छौं । ससाना नहर, खोल्सा, सडक आदि भएको क्षेत्रमा भने अतिक्रमण नपाइएको ज्ञवाली बताउँछन् । पर्सापछि टोली बारा र चितवन जानेछ ।"
"पोल गाडियो, बिजुली आएन","मुगु गमगढी बजारपारिको थार्प गाउँमा पोल गाडिएको एक वर्ष बिते पनि विद्युत् विस्तार नहुँदा स्थानीय समस्यामा छन् । १ सय २० जति घरधुरी रहेको गाउँमा सल्लाको दियालो र मैनबत्ती बाल्नुपर्ने बाध्यता छ । केहीले भने सौर्य ऊर्जा जडान गरेका छन् । विद्युत् सुविधा नहुँदा स्थानीयलाई मोबाइल चार्ज गर्न पनि गमगढी आउनुपर्ने बाध्यता छ । बत्ती जडानका लागि बारम्बार गमगाढ जलविद्युत् आयोजना कार्यालयको ध्यानाकर्षण गराइए पनि बेवास्ता भएको स्थानीयले बताए । गमगढी बजार झिलिमिली छ । पारि हाम्रो गाउँ अँध्यारो छ, सुतबहादुर बोहोराले भने, बिजुली बाल्ने आसैआसमा एक वर्ष बित्यो । विद्युत् विस्तार नहुँदा जनजीवन कष्टकर बनेको छ । सोलार जडान गरी स्वास्थ्य क्लिनिक सञ्चालन गरे पनि भरपर्दो नभएको फेज नेपालकी अनमी प्रभा देवकोटले बताइन् ।मुलुककै उत्कृष्ट पर्यटकीय गन्तव्य रारामा पनि बिजुली नहुँदा आन्तरिक तथा बाह्य पर्यटक खल्लो महसुस गर्छन् । रारामा विद्युत् लाइन विस्तारका लागि वातावरणीय अध्ययन गरी रूख काट्नुपर्ने भएकाले प्रक्रिया लम्बिएको हो । लामाचौरदेखि रारा हुटुसम्म २०६८ सालमै ५२ थान पोल गाडिएका थिए । तर, वातावरणीय अध्ययन नहुँदा विद्युत् सेवा विस्तार हुन सकेको छैन । रारा हुटुदेखि लामाचौरसम्म ३ किलोमिटर दूरी छ । उक्त क्षेत्रमा विद्युत् लाइन विस्तारका लागि १ सय १८ वटा ठूला गोब्रेसल्लाका रूख काट्नुपर्ने विद्युत् आयोजनाले जनाएको छ । लिउरी गाउँका ५६ घरधुरी अँध्यारोमा बस्न बाध्य छन् । विद्युतको पहुँचभन्दा बाहिर रहेका गाउँमा चालु आर्थिक वर्षभित्र विस्तार गर्ने योजना रहेको गमगाढ जलविद्युत् आयोजनाका इन्जिनियर दिनेश पौडेलले बताए ।"
नाच संरक्षणमा युवा,"सल्यान द्वन्द्वको समयमा ओझेलमा परेको मयूर नाचप्रति युवाको आकर्षण बढेपछि फेरि लोकप्रिय बन्न थालेको छ । यहाँका सबैजसो स्थानमा मयूर नाचिन्छ । औपचारिक कार्यक्रम, मेला, पर्व तथा उत्सवहरूमा मयूर नाचले प्राथमिकता पाउने गरेको छ । मयूर नाच संस्कृतिकै रूपमा विकसित हुँदै गएको स्थानीय बताउँछन् । नाचमा १२ देखि १६ जनासम्म युवा मादलको तालमा नाच्ने गर्दछन् । अगुवाको आदेशअनुसार सामूहिक रूपमा नाचिन्छ, संस्कृतिको संरक्षणमा लागेका स्थानीय लोकबहादुर बुढाले भने ।"
सडक अझै अवरुद्ध्,"बागलुङ रिघा७ मनेवापाटामा खसेको पहिरो हटाउने काम सुरु भएको छ । पहिरोले मध्यपहाडी लोकमार्गको करिब २ सय मिटर सडक पुरेको थियो । स्थानीय दरमखोला हाइड्रो इनर्जी लिमिटेड र मध्यपहाडी लोकमार्गमा प्रयोग गरिएका ४ वटा डोजर लगाएर पहिरो पन्छाउने काम भइरहेको जिल्ला प्रशासन कार्यालयले जनाएको छ । पहिरो पन्छाउने क्रममा कुनै दुर्घटना नहोस् भनेर आफूहरू निरन्तर खटिएको प्रहरी नायव निरीक्षक भोजबहादुर बानियाले बताए । करिब १ सय ५० मिटर माथिबाट माटोसहित चट्टान खसेकाले पन्छाउन समय लागेको डोजर चालक रामप्रसाद थापाले बताए । बिहानैदेखि खटिएका छौं, उनले भने, चट्टान समेतको पहिरो भएकाले समय लागेको हो ।पहिरो हटाएपछि उक्त क्षेत्रको विस्तृत अध्ययन गरिने प्रमुख जिल्ला अधिकारी भागिरथ पाण्डेयले बताए । उक्त पहिरोले दरम खोला थुनिए पनि अहिले आफ्नै गतिमा बगेकाले संकट टरेको उनको भनाइ छ । पहिरोले विद्युत् पोल ढलेर आगलागी हुँदा रिघा ७ कलचेकी ५६ वर्षीया मनुकुमारी नेपालीको मृत्यु भएको थियो । स्थानीय मनकुमारी शाही र लालकुमारी शाहीको घरसमेत पहिरोको जोखिममा रहेकाले परिवारलाई तत्कालका लागि अन्यत्र सारिएको छ ।"
कर्मचारी व्यवस्थापनमा अन्योल,"सरकारले स्थानीय तह कार्यान्वयनमा ल्याएसँगै जिल्ला विकास समिति शुक्रबारदेखि जिल्ला समन्वयमा परिणत भएको छ । तर, फेरिएको संरचनाअनुरूप कर्मचारी व्यवस्थापन नहुँदा स्थानीय जिल्ला तहमा अन्योल कायमै छ । गुल्मी जिविसले तीन निर्वाचन क्षेत्र, १३ इलाका, १ नगरपालिका र ७५ गाविसका पञ्जीकरण र विकासका योजना सञ्चालन गर्दै आएको थियो । संविधान कार्यान्वयनको पहिलो चरण स्थानीय तहको पूर्ण कार्यान्वयन शुक्रबारदेखि नै हुने हल्ला चलेपछि बिहीबारदेखि जिविसका अधिकांश कर्मचारी नयाँ संरचना र आगामी कार्यप्रक्रियाबारे द्विविधामा परे ।जिविस परिसरमा भेला भएका अधिकांश कर्मचारीमा नगरगाउँ पालिकामा को जाने, मन्त्रालयले गर्दै गरेको व्यवस्थापन र अबको विकास प्रक्रियाबारे जिज्ञाशा थियो । तर, कसैसँग पनि यसको ठोस उत्तर थिएन, सबै अनुमानकै भरमा कुराकानी गरिरहेका थिए । नाम परिवर्तन भए पनि असार मसान्तसम्म अन्य प्रक्रिया परिवर्तन हुँदैन होला, जिविसका सामाजिक विकास अधिकृत विनोद मरासिनीले भने, आर्थिक कारोबार जिविसको एकद्वारबाटै हुन्छ होला । जिल्ला प्राविधिक कार्यालयमा पनि त्यस्तै अन्योल थियो । इलाका र गाविसस्तरमा जिविसका योजना हेर्दै आएका अधिकांश प्राविधिक पनि अब कहाँबाट काम हुन्छ भन्ने दोधारमा थिए । मैले सुने अनुसार यो आर्थिक वर्षको काम यहीँबाटै हुन्छ, प्राविधिक रामबाबु शाहले भने, साउनपछि स्थानीय तहबाट सुरु हुन्छ । जिल्लाका सबै गाविसमा अहिले सांसद विकास कोषदेखि गत जिल्ला परिषद्ले पारित गरेका विकास योजनाको सम्झौता र कार्यान्वयन धमाधम भइरहेछ । बिहीबार र शुक्रबार पनि जिविसमा योजना सम्झौता गर्नेको भीड थियो । केन्द्रबाट योजना र रकम थप पनि अघिल्लो सातासम्म भइरहेकाले योजनाको लागत इस्टिमेट, मूल्यांकन, सम्झौताका लागि आउने उपभोक्ता समिति र सर्वसाधारण पनि सम्झौतापछिको अवस्थाबारे अनभिज्ञ देखिन्थे । जिविससँगै शुक्रबार बिहानै गाविस र जिविसका बैंक खाता रोक्का हुने हल्लाले गाविस सचिव तनावमा परे । जिल्लाकै आर्थिक कारोबार हेर्ने कोष तथा लेखा नियन्त्रक कार्यालयमा पनि उस्तै अन्योल थियो । एकैसाथ खाता रोक्का र परिवर्तन नहोला, हरेवाका सचिव रामप्रसाद पन्थीले भने, गाविस सहायकको तलबदेखि अन्य खर्चअनुसार भुक्तानी गरिएकै छैन । एकैसाथ खाता रोक्का भए धेरै गाविस सचिव, गाविसका कर्मचारी र अन्य खर्चको भुक्तानीका लागि समस्या हुने उनले बताए । स्थानीय विकास मन्त्रालयबाट स्थानीय तहसम्बन्धी कुनै परिपत्र नभए पनि विभागको वेबसाइटका भरमा अध्ययन गर्दै गरेकी स्थानीय विकास अधिकारी कल्पना श्रेष्ठ पनि अन्योलमै थिइन् । मैले पनि विभागको साइटमा आज (शुक्रबार) अपडेट गरिएका आदेश र निर्देशन अध्ययन गर्दै छु, उनले भनिन्, बोर्ड, छापदेखि लेटरप्याड परिवर्तन गर्न आदेश आएको छ । शनिबार र आइतबारको बिदामा अध्ययन र तयारी गरेर सोमबारदेखि जिल्ला समन्वय समितिकै रूपमा काम अघि बढाउने उनले बताइन् । आदेशअनुसार जिल्लाका सबै नगर र गाउँ पालिकाको कर्मचारी व्यवस्थापनका लागि प्रजिअ, स्थानीय विकास अधिकारी र जिल्ला कोष नियन्त्रकको तीन सदस्यीय समितिलाई अधिकार दिएको छ । तत्कालका लागि त्यसले नै कर्मचारीको व्यवस्थापन गर्नेछ ।कोष तथा लेखा नियन्त्रक कार्यालयका प्रमुख शशीन्द्र खातीले शुक्रबारको परिपत्रअनुसार अब सोमबारदेखि नै जिविस र गाविसका नाममा रहेका खाता बन्द हुने बताए । तत्काल जिल्ला समन्वय समिति र गाउँनगरपालिकाका नाममा खाता सञ्चालन गर्न भनिएको छ, उनले भने, अन्य कुराका लागि थप निर्देशन आउँदै गर्ला । अन्य कर्मचारीको व्यवस्थापन नहुँदासम्म नासु कार्यरत गाविसका सचिवलाई सोही गाउँ पालिकामा निमित्त प्रमुख बनाउने र दुई वार्डमा विभाजन भएको गाविसलाई संयुक्त वार्ड मानेर नै काम अघि बढाउने तयारी भएको स्थानीय विकास अधिकारी श्रेष्ठले बताइन् ।"
नाला अतिक्रमणमा प्रशासन मौन,"वीरगन्ज वीरगन्ज उपमहानगरपालिकाको भिस्वा र नगवा क्षेत्रमा नाला र कल्भर्ट नै व्यक्तिका नाममा दर्ता सम्बन्धी वैशाखको उजुरीको अझै छानबीन भएको छैन । कल्भर्टको जग्गा आफ्नो दाबी गर्दै भन्दै पर्खाल लगाएर घेराउ गर्न पटकपटक समूह आइरहेको छ । तर, स्थानीयले उनीहरूलाई फर्काइदिने गरेका छन् । १८ फिट चौडा र १ सय २१ फिट लम्बाइको सहायक नाला जयप्रकाश सिंह राजपुतले नामसारी गराएका हुन् । राजपुतको नाममा आउनुअगावै उक्त कल्भर्टको जग्गा ४ जनाबीच खरिदबिक्री भइसकेको रहेछ, ५६ वर्षीय राजालालप्रसाद साह भन्छन्, २०५४ को नक्सामा कल्भर्टको जग्गामा कित्ता नम्बर उल्लेख भएको छैन । तर, अहिलेको नयाँ नक्सामा कल्भर्टको जग्गामा ३ सय ४३ कित्ता उल्लेख गरिएको छ ।२०५४ मा सहरको पूर्वी भागमा झन्डै साढे ७ किलोमिटर लामो बाइपास सडक निर्माण हुँदा पानीको सहज निकासका लागि ७ वटा कल्भर्ट निर्माण गरिएका थिए । पुरानो नापीमा समेत ती जग्गाहरू नाला र कल्भर्ट नै उल्लेख भए पनि अहिलेको नयाँ नापीमा कल्भर्ट देखाइएको छैन । ढल निकासका लागि बाइपास सडकमुनि अझै हयुम पाइप लगाइएको छ, नगवाका ज्योतिविक्रम साहले भने, तर, सडकको दायाँ र बायाँ बग्ने नाला अतिक्रमणमा परेका छन् । ठूला व्यापारिक घराना र भूमाफियाले नापी र मालपोतको मिलेमतोमा नामसारी गराएका छन् । नगवा क्षेत्रमै पर्ने अर्को कल्भर्टलाई संगीता मोहताले दर्ता गराएकी छन् । नगर विकास समितिले नयाँ क्षेत्रमा बस्ती बसाउन प्लटिङ गरेको जग्गामा बनाएको कल्भर्ट र नालालाई ०७२ चैत २५ गते मोहताको नाममा दर्ता गरिएको पाएपछि स्थानीयले अदालतमा मुद्दा दर्ता गरेका छन् । नयाँ नापीको फिल्ड बुकमा कल्भर्ट लेखेको ठाउँमा रातो पेनले काटिएको छ । नगर विकासले प्लटिङ गरेको नगवा१९ को कित्ता नम्बर ३८, ३९, ४०, ४२ र ४३ नेपाल बैंक लिमिटेडको वीरगन्जस्थित आदर्शनगर शाखाले खरिद गरेको थियो । कल्भर्ट र नाला ४१ नम्बर कित्तामा पर्छ । बैंकको लालपुर्जामा ४१ नम्बर कित्ता उल्लेख छैन ।"
शव परिवारलाई,"राजविराज पाँच दिनअघि भएको झडपमा मृत्यु भएकाको शव शुक्रबार परिवारले बुझेका छन् । धरानस्थित बीपी कोइराला स्वास्थ्य विज्ञान प्रतिष्ठानमा पोस्टमार्टम गरी शव ल्याइएको हो । गत बिहीबार स्थानीय प्रशासनसँग मृतकलाई सहिद घोषणा, क्षतिपूर्ति, घाइतेको उपचार र दोषीलाई कारबाही तथा मृतक परिवारका एक जनालाई सरकारी जागिर दिनुपर्ने विषय गृहमन्त्रालयमा लेखी पठाउने सहमति भएपछि परिवारले शव बुझेका हुन् ।"
भारतीय ट्रकमा आगजनी,भरतपुर भारतबाट खसी लोड गरी आएको एक ट्रकलाई अज्ञात समूहले शुक्रबार आगजनी गरेको छ । आगजनीबाट ट्रकको अगाडिको भाग जलेर क्षति पुगेको छ । घटनामा संलग्नको पहिचान भएको छैन । भरतपुर४ स्थित कलमनगरमा पार्किङ गरी राखिएको यूपी ५३ बीटी २१८७ नम्बरको भारतीय मिनी ट्रकमा आगजनी भएको जिल्ला प्रहरीले जनायो । मोटरसाइकल चढी आएका ५ र ६ जनाको समूहले अपराह्न ट्रकमा आगजनी गरी फरार भएको स्थानीय बासिन्दाले बताए । आगजनी गर्ने समूहको खोजी भइरहेको जिल्ला प्रहरीका एसपी दीपक थापाले बताए ।
तीन शव फेला,गुल्मी छुट्टाछुट्टै स्थानमा दुई बेबारिसे र एक बेपत्ता युवकको शव फेला परेको छ ।रेसुंगा ४ रैंदीमा अन्दाजी ३६ वर्षे पुरुष र ठूलोलुम्पके ९ बडीघाट खोला किनारमा अन्दाजी १६ वर्षे किशोरीको बेवारिसे शव शुक्रबार फेला परेको हो । रैंदीमा फेला परेको पुरुषको शव सडेर उठाउन सक्ने अवस्था नभएपछि घटनास्थलमै गाडिएको बताइएको छ । उता किशोरीको पनि पहिचान हुन नसकेकाले गाविसलाई जिम्मा लगाएर अन्त्येष्टि गरिएको प्रहरी नायब उपरीक्षक महेन्द्र नेपालले बताए । त्यस्तै बुधबार कालीगण्डकीमा गाई तार्ने क्रममा बगेर बेपत्ता भएका ग्वादी २ का युवराज विकको शव शुक्रबार फेला परेको छ । उनको शव आवश्यक प्रक्रिया पूरा गरी परिवारलाई बुझाइएको प्रहरीले जनाएको छ ।
कञ्चनपुर घटनाको भत्र्सना,नुवाकोट राप्रपाले कञ्चनपुर घटनाको भत्र्सना गरेको छ भने सप्तरीमा भएको घटनाको दु:ख व्यक्त गरेको छ । शुक्रबार बसेको बैठकले सप्तरीको घटना दुखद भएको र कन्चनपुर निर्घात मान्छे मारेको प्रति भत्र्सना गरेको राप्रपा अध्यक्ष झनक प्याकुरेले बताए । साथै पार्टीले आगामी वैशाख ३१ गते हुने स्थानीय तहको चुनावका लागि तयारी थालेको छ ।
बन्दुकसहित पक्राउ,पाँचथर भरुवा बन्दुकसहित गाउँघरमा हिंडिरहेको अवस्थामा एक जना युवक पाँचथरको पौवासारताप गाविसबाट पक्राउ परेका छन् । पौवासारताव३ का ३१ वर्षीय एलिया नेम्बाङलाई प्रहरीको गस्ती टोलीले पक्राउ गरेको हो ।
डुबेर २ को मृत्यु,पाँचथर माछा मार्ने क्रममा शुक्रबार दुई जनाको मृत्यु भएको छ । पाँचथरको अमरपुर ९ स्थित तमोर नदीमा १७ वर्षीय विजय लिम्बू र हेवा खोलामा २५ वर्षीय सन्देश थारूको मृत्यु भएको हो । तमोर खोलामा माछा मार्ने क्रममा खोलामा डुबेर विजयको मृत्यु भएको प्रहरीले जनायो । बर्दियाको कालकिा ४ का थारू हेवा खोलामा निर्माणाधीन हेवाखोला जलविद्युत् आयोजनामा कार्यरत थिए । विद्युतीय करेन्टबाट माछा मार्न गएका बेला करेन्ट लागेर घाइते उनको उपचार क्रममा मृत्यु भएको प्रहरीले जनायो ।
अब पालो लिगको,"कुनै पनि देशको फुटबल कस्तो छ भनेर नाप्ने एउटा उपाय हो, त्यहाँको लिग । लिग हुन्छ कि हुन्न । हुन्छ भने कस्तो हुन्छ ? धेरै प्रश्न खोजिने गरिन्छ । पछिल्लो समय नेपाली राष्ट्रिय फुटबलले केही ठूला सफलता पनि प्राप्त गरेका छन् । अहिले नेपाली फुटबल अहिलेसम्मकै ठूलो चुनौती सामना गर्ने क्रममा छ, एसिया कप छनोटका रूपमा । तर यसबीच नेपाली घरेलु फुटबलमा निकै खटकएको विषय रहेको छ, लिग । यसमा कुनै विवाद र तर्क वितर्क रहने छैन । नेपाली राष्ट्रिय टिमले हात पारेका पछिल्ला सफलतामा केही वर्ष अगाडि भएका लिगको निकै महत्त्वपूर्ण भूमिका छ । तिनै लिगबाट खारिएका खेलाडीले नै राष्ट्रिय टिमका लागि राम्रो खेले । नेपाली फुटबलमा केही हदसम्म व्यावसायिकता ल्याएको पनि लिगले नै हो । तर नेपालमा लिग नभएको केही वर्ष भइसकेको छ । लिगको अभाव खटकन सक्छ । आउने केही वर्षमा राष्ट्रिय टिमले राम्रा युवा खेलाडी नै नपाउने स्थिति आउन सक्छ । सायद यसैलाई बुझेर होला, अखिल नेपाल फुटबल संघ (एन्फा) लिगका लागि पछिल्लो समय केही जुर्मुराएको छ । लिगकै वरिपरि रहेर कुराकानी गर्न एसियाली फुटबल महासंघ (एएफसी) को दुई सदस्यीय प्रतिनिधि पछिल्लो तीन दिनयता काठमाडौंमा थियो । त्यसमा एक थिए, योगेश देसाई, डेभलपमेन्ट अफिसर । अर्का लिग विशेषज्ञ ट्रोय म्याककोल । उनीहरूले एन्फा अध्यक्ष नरेन्द्र श्रेष्ठसँग नेपालका ए डिभिजन क्लबका प्रतिनिधिसँग लामै छलफल चलाए । एएफसी प्रतिनिधिको जोड लिग गर्नेमा मात्र थिएन । त्यसलाई कसरी राम्रो, प्रतिस्पर्धात्मक र अब्बल दर्जाको बनाउने भन्ने पनि थियो । यस्तोमा अबको लिगका अधिकांश खेल सप्ताहन्त पारेर हुनसक्छ । यसको अर्थ खेलाडीले प्रतिस्पर्धात्मक खेलका लागि पर्याप्त आरामको अवसर पनि पाउने छन् । पुरानो संस्करणको लिगका बेला खेलाडीको प्राय: गुनासो हुने गथ्र्यो । लगातार थाकिने गरेर खेल्नुपर्ने स्थिति थियो । लिग चलिरहेका बेला राष्ट्रिय टिमको कार्यक्रमलाई पनि ध्यान दिइने छ । त्यसअनुसार प्रत्येक अन्तर्राष्ट्रिय खेलअघि कम्तीमा १५ दिन राष्ट्रिय टिमको तयारीलाई दिइने छ । सम्भवत: सबै तय कार्यक्रमअनुसार हुने हो भने लिग वैशाख १५ देखि सुरु हुन सक्नेछ । तर अन्तिम निर्णयका लागि एन्फा र सम्बन्धित क्लबहरू थप केही चरणको वार्तामा बस्ने छन् । र, लिगका लागि सम्भवत: तीन मैदानको प्रयोग हुनेछ, सातदोबाटोको एन्फा कम्प्लेक्स, हल्चोकको एपीएफ मैदान अनि लगनखेलको आर्मी ट्ेरनिङ सेन्टर ।"
नौ खेलाडी बाहिरिए,"काठमाडौं राष्ट्रिय फुटबल टिमका मुख्य प्रशिक्षक ग्योतोकु कोजीले एसियन कप २०१९ छनोटअन्तर्गत फिलिपिन्ससँग हुने खेलका लागि दोस्रो चरणमा २७ खेलाडीको नाम शुक्रबार सार्वजनिक गरेका छन् ।उनले सुरुमा ३६ खेलाडी बोलाएका थिए । त्यसबाट घाइते फरवार्ड नवयुग श्रेष्ठसँगै विश्व अधिकारी, विमल पाण्डे, युवराज खड्का, रविशंकर पासवान, हेमन्त थापामगर, सुनील बल, दीपक गुरुङ र दिनेश राजवंशी बाहिरिएका हुन् । नवयुगसहित सुनील र दीपक नोभेम्बरमा मलेसियामा भएको एएफसी सोलिडारिटी कप विजेता टिमका सदस्य हुन् ।शेख कमल इन्टरनेसनल क्लब कप विजेता टीसी स्पोर्ट्सका किरण चेम्जोङसहित गोलकिपरहरू विकेश कुथु, विशाल श्रेष्ठ र एलन न्यौपानेलाई राखिएको छ । रविन श्रेष्ठ, विराज महर्जन, अनन्त तामाङ, आदित्य चौधरी, कमल श्रेष्ठ, देवेन्द्र तामाङ, रन्जित धिमाल, जितेन्द्र कार्की र विमल बस्नेतलाई डिफेन्समा बोलाइएको छ । मिडफिल्डमा रोहित चन्द, मानबहादुर तामाङ, विशाल राई, हेमन गुरुङ, विक्रम लामा, अन्जन विष्ट, सुजल श्रेष्ठ, सुमन लामा र राजेन्द्र रावल छन् ।चार साताको ट्रेनिङपछि तेस्रो चरणको तयारीलाई छनोट २७ खेलाडीमा कप्तान अनिल गुरुङसहित विमल घर्तीमगर, रन्जन विष्ट, भरत खवास र कर्ण लिम्बूलाई फरवार्डका रूपमा राखिएको छ । तेस्रो चरणको तयारी सोमबार सुरु हुनेछ । नेपालले मार्च २८ मा मनिलामा हुुने फिलिपिन्ससँगको खेलबाट एसियन कप यात्रा थाल्नेछ ।"
रोकियो म्यानचेस्टर,"जुरिच युरोपा लिग फुटबलको अन्तिम १६ को पहिलो लेगमा बिहीबार मुख्य दाबेदार म्यानचेस्टर युनाइटेडले रोस्टोभसँग संघर्षपूर्ण ११ को बराबरी गरेको छ । अर्को खेलमा ओलम्पिक लियोनले एएस रोमालाई ४२ ले हरायो । अलबेल्जियन भिडन्तमा रेसिङ जेन्कले जेन्टलाई ५२ हरायो भने जर्मन प्रतिद्वन्द्वीहरू साल्के ०४ र बोरुसिया मोन्चेनग्लाडबाच ११ मै रोकिए । म्यानचेस्टरका लागि हेनरिक मिखाटऱ्यानले ३५ औं मिनेटमा अग्रता दिलाएका हुन् । उनले जाल्टन इब्राहिमोभिचको आकर्षक पासमा नजिकको दुरीबाट गोल गरे । रोस्टोभले मध्यान्तरपछि आठौं मिनेटमा बराबरी गर्यो । टोलीले गत नोभेम्बरमा जुरिचमै बार्यन म्युनिखलाई हराएर च्याम्पियन्स लिग समूहमा तेस्रो स्थान हासिल गरेको थियो । रोस्टोभका लागि अलेक्जेन्डर बुखारोभले उत्कृष्ट भलीमा गोल गरे ।म्यानचेस्टर व्यवस्थापक जोसे मोउरिन्होले चाहिँ जुरिच मैदानको गुणस्तरप्रति चर्को आलोचना गरेका छन् । यस्तोमा त राम्रो खेल्न असम्भव छ, उनले भने । खेलका क्रममा मैदानको घाँस उप्केर धुलाम्मे भएको थियो । म सानो छँदा पोर्चुगलमा यस्ता खेलहरू हेरेको छु । गैर लिग र एमेच्योर खेलहरू प्राय: । यस्तोमा पनि राम्रो खेल्न खोज्नु सराहनीय छ, मोउरिन्होले भने । मोहम्मद सलाह र फेडेरिको फाजियोको गोलमा रोमाले लियोनमाथि मध्यान्तरसम्म २१ को अग्रता लिए पनि आयोजकले दोस्रो हाफमा हेर्न लायक किमिसले पुनरागमन जनायो । लियोनले आठौ मिनेटमै मुख्तार डिखाबीको गोलबाट अग्रता लियो । तर रोमाले २ गोल फर्काउँदै पहिलो हाफ टुंग्यायो । मध्यान्तरपछि पहिलो दुई मिनेटमै लियोनका लागि कोरिन्टिन टोलिसोले बराबरी गोल गरे । नाविल फेकिरले ७४ औं मिनेटमा पेनाल्टी एरियामा ३ रक्षक छक्याउँदै गोल गरेर लियोनलाई अगाडि बढाए । लाकाजेटले थप समयमा उत्कृष्ट भलीमा गोल गर्दै अन्तर फराकिलो पारे । ग्लाडबाचका जोनास होफम्यानले १५ औं मिनेटमा गोल गरेकामा आयोजक साल्केले १० मिनेटपछि नै बराबर पार्यो । साल्केका लागि गोल गरे जुडियो बर्गस्टेलरले । जेन्कबाट मावाना सामटाले दुई गोल गरे । घरेलु मैदानमा जेन्टका जेरेमी पर्वेटले पेनाल्टी खेर फाले । ओलम्पियाकोस पेरियासका पूर्व अर्जेन्टिनी मिडफिल्डर इस्टेबान काम्बियासोले बेसिक्टासविरुद्ध पहिलो हाफमै गोल गरे तर टर्किस टोली भिन्सेन्ट औकाबारले भेनिसमा बराबरी गरिछाड्यो । अर्को खेलमा क्लाउडियो विभेको अन्तिम समयको गोलले सेल्टाभिगोले रसियाली टोली क्रासनोडरमाथि २१, एफसी कोपेनहेगनले अयाक्समाथि २१ र एन्डरलेचले एपोइल निकोसियामाथि १० को नतिजा निकाले ।"
जिल्ला लिग हुने,"भोजपुर स्थानीय टँुडिखेलमा चैत १३ देखि जिल्लास्तरीय रेडबुल जिल्ला लिग फुटबल हुने भएको छ । चैत १९ सम्म चल्ने प्रतियोगितामा जिल्ला फुटबल संघमा आबद्ध १२ क्लब सहभागी हुने संघका अध्यक्ष प्रवीण सुवालले बताए । भोजपुर युवा, भोजपुर युथ, सप्तधारा, कोदार, बैंकरोड, दिङ्गला, रिमाचुङ, होम्ताङ, नमुना, लाइबेरी, देउराली र द सोल्टी युनाइटेड सहभागी हुँदै छन् । विजेताले २० हजार र उपविजेता १० हजार पाउने छन् । विजेताले पुर्वाञ्चलस्तरीय प्रतियोगितामा भाग लिन पाउने छ ।"
पुलिससँग आयोजकको हार,नेपालगन्ज आयोजक नेपालगन्ज ११ लाई पन्छाउँदै नेपाल पुलिस क्लब शुक्रबार टुबोर्ग दोस्रो नेपालगन्ज गोल्डकप फुटबलको सेमिफाइनल पुगेको छ । पुलिसले २१ को जित निकालेको हो । दोस्रो हाफको ३४ आंै मिनेटमा पुलिसका स्थानीय खेलाडी हरि कठायतले भरत शाहको पासमा हेड गोल गरेका थिए । त्यसको तीन मिनेटमा तेज तामाङले फ्रिकिक पोस्टमा ठोक्किएर फर्केको थियो । त्यही बलमा भरत शाहले हेड गोल गरेर खेल २० ले अगाडि बढाए । पहिलो हाफमा पुलिस पूरै हाबी हुँदा नेपालगन्ज चल्न सकेन । दोस्रो हाफमा भने नेपालगन्जले खेलमा सुधार ल्यायो । हल्का पानी जमेको मैदानमा नेपालगन्जले राम्रै चुनौती दियो । दोस्रो हाफको २२ औं मिनेटमा नेपालगन्जका कप्तान रेजिन सुब्बाले आकर्षक गोल गरेका थिए । तर त्यसपछि अवसर पाए पनि घरेलु टोलीले सदुपयोग गर्न सकेन । रेजिन म्यान अफ द म्याच घोषित भए । दुवै टिमका प्रशिक्षक र कप्तानले रेफ्री र लाइन्सम्यानको कमजोरी सुनाएका थिए । शनिबार संकटा र एपीएफ क्लबबीच खेल हुनेछ ।
कप्तान पारसबिनै उत्रने !,"कप्तान पारस खड्काबिनै नेपालले केन्यासँग विश्व क्रिकेट लिग च्याम्पियनसिप खेल्ने लगभग निश्चित भएको छ । नेपाल र केन्याबीच शनिबार र सोमबार खेल हुँदै छ । पारस शनिबार हुने खेलमा नखेल्ने करिब पक्काजस्तै भएको हो । नेपाली टिम स्रोतका अनुसार शनिबार पारसले खेल्ने छैनन् । उनको स्थानमा दीपेन्द्रसिंह ऐरीलाई खेलाइने भएको छ । अलराउन्डरद्वय महबुब आलम र दीपेन्द्रले छैटौं र सातौं नम्बरमा ब्याटिङ गर्ने छन् । सागर पुनले पारसले नियमित रूपमा खेल्ने चौथो नम्बरमा ब्याटिङ गर्ने सम्भावना छ । पारसको स्वास्थ्यस्थिति शनिबारको लागि मात्र भएको स्रोतले जनाएको छ । उनको अनुपस्थितिमा कप्तानी जिम्मेवारी ज्ञानेन्द्र मल्लले लिने छन् । रिकरेन्ट एपेन्डिसाइटिस बिथ इन्टेसनाइनल अब्स्ट्रक्सन भएकाले अत्याधुनिक क्यामेरा प्रविधिबाट एड्हेसियालाईसि तथा की होल सर्जरी (गुजुल्टिएका आन्द्राहरू मिलाउने) एवं इमर्जेन्सी ल्याप्रोस्कोपिक एपेन्डिक्टोमी गरिएको थियो । त्यसपछि फागुन ८ मा ग्रान्डी अस्पतालबाट डिस्चार्ज भएर घर फर्किएका थिए । पारसलाई त्यसबाट निको हुन तीनसाता लाग्ने बताइएको थियो ।नेपाली राष्ट्रिय टोलीले दिल्लीमा अभ्यास खेल खेले पनि पारस भारत गएनन् । सोमबारमात्र पारस अभ्यासमा फर्किएका थिए । उनले नेट्समा सामान्य ब्याटिङ मात्र गरे । उनलाई ब्याट टाउकोमाथि पुर्याउन पनि गाह्रो परेको देखिन्थ्यो । अभ्यासमा निहुरिएर फिल्डिङ गर्दा पनि उनले गाह्रो महसुस गरेका थिए । बलिङ प्रशिक्षक विनोद दासले ग्राउन्ड फिल्डिङ गराइरहेको समयमा पारसलाई हाइ बल फाल्न आग्रह गरेका थिए ।प्रशिक्षक जगत टमाटा र पारसले सञ्चारमाध्यमसँग कुरा गर्दै शुक्रबार साँझ वा खेल हुने दिन बिहान मात्र खेल्नेनखेल्ने निर्णय हुने बताएका थिए । तर शुक्रबारै नेपाली टिमको बैठकमा पारसले खेल्ने सम्भावना नरहेको स्थिति बनेको हो । पारसले आफ्नो स्थिति निश्चित नभएको तर पछिल्लो तीन दिनमा धेरै सुधार भएको र ६० प्रतिशत खेल्ने सम्भावना बनेको बताउँदै आएका थिए । सोही क्रममा उनले भनेका थिए, मैले सक्ने भए म खेल्थें । प्रशिक्षक टमाटाले भनेका थिए, पारस नखेले पनि हामी शतप्रतिशत खेल्न तयार छौं । उसले नखेलेमा कसलाई खेलाउने भनेर योजना बनाएका छौं । पेटकै समस्याका कारण गत वर्ष च्याम्पियनसिपकै नामिबियाविरुद्धको खेलअघि पनि पारस अस्वस्थ थिए । फिट भएर दोस्रो खेल खेल्दा उनले शतक बनाउँदै नेपाललाई जित दिलाएका थिए ।हामी लयमा छौं : टमाटाडेढ महिनादेखि हाम्रो तयारी निकै राम्रो छ । टिम लयमा छ र सन्तुलित पनि छ । शारीरिक र मानसिक रूपमा खेलाडीहरू फिट छन्, त्यसैले सबै राम्रो भएको छ । केन्यासँगको खेल हाम्रा लागि चुनौती पनि छ । केन्या निश्चय पनि बलियो टोली हो । तर च्याम्पियनसिपमा सबै उस्तै टोली हुन्छन् । हाम्रो तयारी पनि त्यहीअनुरुप छ । केन्याको फास्ट बलिङ राम्रो छ । स्पिन बलिङ ठीकै छ । मध्यक्रमको ब्याटिङ राम्रो छ । हामीले त्यसलाई केलाइरहेका छौं । यसअघि केन्यासँग हामी प्रतिस्पर्धात्मक खेल हारेका थियौं, तर अहिले हामीसँग घरेलु मैदानको फाइदा छ । उनीहरूले धेरै दर्शकमाझ त्यति खेलेका पनि छैनन् । दर्शकले सँधैं हामीलाई सहयोग गर्ने हो । त्यसैले हामी राम्रो क्रिकेट खेलेर जित्ने प्रयास गर्नेछौं । भोलिको विकेट हेरेर हामी टिम तयार गर्नेछौं । तर राम्रोभन्दा राम्रो खेल्न हामी मानसिक रूपमा तयार छौं । विकेटमा हिजोसम्म घाँस थियो । अहिले अलिअलि काटिएको छ । घाँस बढी भएको भए हामी एक अतिरिक्त तीब्र बलर लिएर खेल्ने थियौं । हाम्रो शक्ति भनेको सबैलाई थाहै छ स्पिनर हो । झन यस्तो विकेटमा तीन स्पिनर नै लिएर खेल्ने छौं । सबैलाई थाहा छ च्याम्पियनसिपमा केन्यासँगको यो दुई खेल हाम्रा लागि कति महत्त्वपूर्ण छ भनेर । यो जित्यौं भने हामीलाई अगाडिको बाटो अलि सजिलो हुन्छ । हाम्रो ब्याटिङ लाइनअप राम्रो छ । ओपनिङ, मध्यक्रम र तल्लोक्रम राम्रो छ । मध्यक्रममा महबुब आलम, दीपेन्द्र ऐरी र विनोद भण्डारी छन् । उनीहरू फर्ममा पनि छन् । हामीले फर्ममै भएका खेलाडी छानेका हौं । ओपनिङमा नयाँ अनुहार छ । सुनील धमलाले ज्ञानेन्द्र मल्लसँग ओपनिङमा ब्याटिङ गर्नेछन् । वर्षा बाधक हुनसक्नेशनिबार हुने खेल वर्षाले बिथोलिने सम्भावना त्यत्तिकै छ । राजधानीमा शुक्रबार बिहानदेखि वर्षा हुन सुरु भएको थियो । बिहानी वर्षा सामान्य थियो । जसले मैदानमा कुनै प्रभाव पारेन । नेपाली टोलीले दिउँसो साढे १२ बजे आफ्नो अभ्यास सकायो । १ बजे केन्या मैदानमा आएसँगै जगिङ सुरु गरेको थियो । त्यसलगत्तै वर्षाले केन्याको अभ्यास बिथेलेको थियो । आधा घन्टाभन्दा बढी वर्षा भयो । त्यो रोकिएपछि केन्याले आफ्नो अभ्यास पूरा गरेको हो । ४ बजेदेखि पुन: वर्षा भयो । त्यो झन्डै १ घन्टासम्म चलेर रोकिएको थियो । साँझ फेरि असिनासहितको वर्षा भयो र रातमा त्यो क्रम जारी थियो । मौसम विभागले शनिबार पनि वर्षा हुने अनुमान गरेको छ । शनिबार खेल नभए वा खेल आधा रोकिएमा आइतबार रिजर्भ डे मा खेलाइने छ ।"
केन्याको शक्ति बलिङ हो,घरेलु समर्थकले मनोबल बढाउनुका साथै राम्रो खेल्ने दबाब पनि हुन्छ । यो खेल दुई टिमका लागि निकै महत्त्वपूर्ण र दुवैलाई अंक महत्त्वपूर्ण छ । हामीलाई माथि जान कम्तीमा एक खेल जित्नैपर्छ । हाम्रो शक्ति बलिङ हो । फास्ट बलिङ राम्रो छ । ब्याटिङ राम्रै भइरहेको छ । दुई वा तीन वरिष्ठ खेलाडी चल्यो भने ब्याटिङ पनि राम्रो हुन्छ । यो पिचमा २ सय ५० वा २ सय ६० बनायो भने रक्षा गर्न सकिन्छ । नेपाल सँधैं धेरै राम्रो टोली हो र विपक्षीलाई कडा चुनौती दिन्छ । हामीले आफ्नो आधारभूत खेल देखाउनै पर्छ । हामीले भारतको बरोडामा तीन अभ्यास खेल खेलेर जित्यौं । राम्रो अनुभव पनि बटुल्यौं । तर खेलका दिन आफ्नो योजनाअनुसार कति खेल्न सक्छौं त्यो महत्त्वपूर्ण हुन्छ । त्यसै पनि नेपालमा खेल्नु चुनौतीपूर्ण छ र यहाँको कन्डिसन फरक छ । विकेट स्लो छ ।
करणको स्थानमा अविनाश,काठमाडौं तीव्र गतिका बलर करण केसी अस्वस्थ भएपछि केन्यासँग हुने विश्व क्रिकेट लिग च्याम्पियनसिपको खेलबाट बाहिरिएका छन् । पेट दुख्ने र बान्ता भएपछि उनलाई शुक्रबार बिहान बल्खुस्थित बयोधा अस्पताल भर्ना गरिएको थियो । अस्पतालमा पुगेपछि उनलाई एपेन्डिक्स भएको पत्ता लागेको थियो । तत्कालै उनको शल्यक्रिया भएको नेपाली क्रिकेट टिमका टेक्निकल एनालिस्ट रमन सिवाकोटीले जनाए । नेदरल्यान्ड्ससँग एमस्टभिनमा भएको च्याम्पियनसिपको पहिलो खेल करणले खेलेका थिए । उनको स्थानमा नेपालले अविनाश कर्णलाई १४ सदस्यीय टोलीमा समावेश गरेको छ । शुक्रबार साँझको व्यवस्थापक बैठकमा आईसीसीले करणको स्थानमा अविनाशलाई नेपाली टोलीमा राख्ने प्रस्ताव स्वीकृत गरेको थियो ।
सिटीको निराशा,"लन्डन म्यानचेस्टर सिटीले बिहीबार स्टोक सिटीसँग गोलरहित बराबरी खेल्नुपर्दा टोलीको प्रिमियर लिग उपाधि आशामाथि ठूलो तुषारापात भएको छ । अब सिटी लिग लिडर चेल्सीभन्दा १० अंकले पछाडि धकेलिएको छ । यसअघिका लगातार ४ खेल जितेको सिटीले खेलमा आफ्नो धार भुलेको थियो । लेरोय सेन र डेभिड सिल्भाले उत्कृष्ट अवसर लगातार गुमाउँदा केलेची इहेनाचोले समेत थप समयमा एउटा गज्जबको मौका चुकाए । पहिलो हाफमा सानदार खेलेको स्टोकले अग्रताको मौका समेत पायो । तर मामे बिराम डिफोफले सदुपयोग गर्न सकेनन् । सिटीको दबाब बढा पनि थेगिनु स्टोकका बहादुरी ठहरियो । यो नतिजाले सिटी ५६ अंकसहित तेस्रो स्थानमा पुगेको छ । ऊ गोलअन्तरले टोटेनहमभन्दा पछि परेको हो । स्टोक चाहिँ ३६ अंकसहित नवौं स्थानमा छ । निराशा भन्ने कठिन शब्द हो, सिटीका व्यवस्थापक पेप ग्वार्डिओलाले भने, हामी हारेनौं तर जितेनौं पनि । थुप्रै मौका आए तर उपयोग गरेनौं ।लगातार कडा भिडन्तमा मुखैमा रहेकाले ग्वार्डिओलाले रक्षक जोन स्टोन्स, प्लेमेकर सिल्भा र फरवार्ड रहिम स्टर्लिङलाई आराम दिएका थिए । तर दोस्रो हाफमा केही गति सिर्जना गर्न उनले सिल्भालाई बेन्चबाट मैदानमा पठाए ।"
हजारौं सरोहरूका नाममा,"जिल्ला : सप्तरीगाविस : बेल्हीगाउँ : सिस्वामिति : २०७३ मंसिर ६ गते कलरु मण्डलको आँगनमा त्यतिका धेरै मान्छे कहिल्यै ओइरिएका थिएनन् । धूले बाटोसँगै जोडिएको सानो आँगनमा कमिला जसरी मान्छेको ताती थियो । भर्खरै बनाएको एकतले घरको ढलानमाथिको बारमा अडेस लगाएर त्यत्तिकै मान्छे उभिएका थिए । ती सबैका आँखा एउटै दिशातिर तन्किएका थिए । मान्छेको हूलमा कलरु कतै हराइरहेका थिए । एकै छिनअघि आएर आँगनमा टक्क अडिएको सानो पिकअप भ्यानले उडाएको धूलो आकाशबाट हराइसकेको थिएन । तर कसैले धूलोको पर्वाह गरेन । रानो माहुरीलाई छोपेझैं गरेर मान्छेहरूले गाडीलाई छोपे, जसको छतमा थियो मधौरु रातो बाकस । त्यसलाई के भन्छन्, कलरुलाई थाहा थिएन । थाहा हुने कुरा पनि भएन । तर उनलाई थाहा थियो, त्यही बाकसभित्र उनको २६ वर्षीय छोरा बालकिसुनको मृत देह छ । त्यो तिनै छोरा थिए, जो पैसा कमाउने आसमा तीन वर्षीय छोरा शिवेन्द्र र २६ वर्षीय श्रीमती सरोलाई छाडेर कतार उडेको २९ दिनपछि धर्तीबाट बिदा भएका थिए । कन्स्ट्रक्सन कम्पनीमा श्रमिकको हैसियतमा दिनभर काम गरेर र बेलुकी खाना खाएर सुतेका बालकिसुन बिहान ओछ्यानमै मृत अवस्थामा भेटिएका थिए । शवसँगै आएको उनको मृत्यु दर्ता प्रमाणपत्रमा मृत्युको कारण कार्डियाक अरेस्ट लेखिएको छ । तर चिकित्सकहरूको श्रमिकको यस्तो अनौठो मृत्युलाई रहस्यमयी मृत्युको रूपमा व्याख्या गर्छन् । मृत्युको १८ दिनपछि बालकिसुनको शव नेपाल आइपुगेको थियो । त्यतिका दिनसम्म छोराको शव कुर्दाकुर्दै थाकेका कलरु त्यो दिन झनै धेरै क्लान्त थिए । मृत्युको शोक कस्तो हुन्छ ? त्यो व्याख्या गरिराख्नुपर्ने विषय होइन । अनि मृतकको घरमा सन्नाटाको बादल कति बाक्लो हुन्छ त्यो पनि प्रस्ट्याउनुपर्ने विषय होइन । परिवारका सदस्य र आफन्तीहरूको कोकोहोलो मेरो कानसम्म ठोक्किरहेको थियो । कलरुको घरअघिको एउटा फुसको घरको आँगनमा म टुसुक्क बसेको थिएँ । नौलो मान्छे देखेर होला, गाउँका एकाध पाका मान्छे मेरै छेउमा उत्सुकतापूर्वक मै जसरी टुसुक्क बसेका थिए । कोही सुर्ती माडिरहेका थिए, कोही दाँतमा अड्किएको परागको छेक्रो कोटयाउँदै निकालिरहेका थिए । मनभित्र अनेकन कुरा खेले पनि म अरूजस्तै शोकको मौनतामा थिए । छेवैमा रहेको पाका अरचीलाल मण्डलले मान्छेको भीडतिर हेरिरहेका आँखाको दिशा बदले । अनि मेरो नजिकै आएर कानमा फुसफुसाए, कतारमा मर्नेलाई सरकारले कति पैसा दिन्छ ?उनको प्रश्न आफैंमा अनौठो थिएन । न त्यो अनावश्यक प्रश्न नै । तर उनको प्रश्नको उत्तर दिने त्यो सही बेला थिएन । मृत्युको शोकमा आकाश च्यातिएलाझैं गरेर मृतककी पत्नी सरो र आमा आशियादेवी चिच्याइरहेका थिए । दाजु र बाबु कलरु रोइरहेका थिए । त्यति बेला मृतकले सरकारबाट पाउने क्षतिपूर्तिको हिसाब सुनाउनु गतिलो कुरा थिएन । तर अरचीले सोधेको प्रश्नले उनीसंँगै बसेका अरूका पनि कान ठाडा भए । काठमाडौंबाट आएको हुनाले मसँग पक्कै उत्तर छ भन्ने उनीहरूको विश्वास थियो । आफ्नो बाभन्दा पाका उमेरका अरचीलाई उत्तर नदिईकन मैले धरै पाइनँ । मसिनो स्वरमा भनें, वैदेशिक रोजगार प्रवद्र्धन बोर्डले तीन लाख रुपैयाँ दिन्छ । उत्तरले अरचीको मात्रै होइन, छेवैमा बसेका अरूको पनि कान ठाडा भए । हातमा सुर्ती माडिरहेका एक पाका मान्छेले प्याट्टप्याट्ट थपडी मारेजसरी सुर्तीको खार उडाए । तिखो खार मेरो नाकभित्र स्वाट्ट पस्यो । सुर्तीको खारले भन्दा तिनले गरेको अर्को प्रश्नले मलाई हाच्छ्युँ आयो । त्यो बडो अस्वाभाविक र अभद्र प्रश्न थियो । उनले सानो स्वरमा सोधेका थिए, त्यो सरकारले दिने पैसा छ नि, त्यो सरोलाई दिनु हुँदैन । सरोका ससुरलाई दिनुपर्छ । त्यो व्यवस्था मिलाइदिनुस् तपाईंले ।मेरो कन्सिरीको रौं ठाडा भए । उनको आग्रहको मसँग कुनै उत्तर थिएन । हातमा रहेको छेस्कोले मैले धूले भुइँ कोट्याएर बसिरहें । मेरो शान्तपनालाई तोड्दै उनले भने, अब सरो भर्खरकी छे । फयाट्ट पोइल गई भने के गर्ने । तीनवर्षे नाति कसले पाल्छ ?सरोका कानमा यस्ता कुरा परे भने उसको मनोदसा के होला ? लोग्नेको मृत्युले उनी शोकको गहिरो खाडलमा जाकिएकी थिइन् । कफिनको पल्ला खोलेर लोग्नेको अनुहार हेर्न पनि उनले सकिरहेकी थिइनन् । मलाई ती पाका मान्छेको चिन्ता र चासो सुनेर भाउन्न छुट्यो । सरोले तीनवर्षे छोरासँग आफ्नो बाँकी जिन्दगी कसरी कटाउली ? एउटा विधवा नारीले अन्धविश्वास, प्रथाजन्य मान्यता र कथित अनेकन विश्वासले जकडिएको वेल्हीजस्तो गाउँमा कति लान्छना, हेपाइ र प्रहार सहेर आफ्नो जिन्दगी काट्नुपर्ला ? मेरा मनमा अनेकन प्रश्नहरू तैरिरहेका थिए । म केही नबोलेपछि पाका मान्छेहरू आआफैं खासखुस गरिरहे । तिनीहरूको साझा चिन्ता सरकारले दिने रकम सरोको हातमा पर्नु हँुदैन भन्नेमा केन्द्रित थियो । अनि बुढेसकालमा छोरा गुमाएका कलरु र आशिया उक्त रकमको हकदार हुन् भन्नेमा उनीहरूको मतैक्य थियो । तर एक कक्षा पनि नपढेकी र प्रेम विवाह गरेर बालकिसुनको घरमा बुहारी बनेर भित्रिएकी सरोको जिन्दगी कसरी कट्ला भन्ने चिन्ताको धर्सोसम्म पनि तिनीहरूको विवेकमा थिएन । खासमा त्यस्तो सोच उनीहरूमा हुनु कुनै अस्वाभाविक कुरा थिएन र त्यो विचार एकै दिनमा निर्माण भएको पनि त होइन । कफिनबाट बालकिसुनको शव बाहिर निकालिएन । पल्ला मात्रै खोल्दा पनि त्यसको गन्ध गाउँभरि फैलियो । गाउँलेहरूले हरियो बाँसको खटियामाथि नै सिंगो कफिनलाई राखे र घर नजिकैको खोलातिर मलामीको लस्कर दौडियो । त्यसपछि सरोको आँखाबाट निरन्तर बगेको आँसु, आमा आशियादेवीको चिच्याहट र बालकिसुनका तीनै दाजुभाइको साझा रुवाइले मलाई बिथोलिरहेको थियो । बेल्हीबाट काठमाडौं फर्केको केही दिनपछि दिनमा सरोको जेठान अर्थात् बालकिसुनका दाइ रामाशिषले फोन गरे । उनले क्षतिपूर्तिको रकम पाउन केके कागजात चाहिन्छ भनेर सोधे । मैले प्रवद्र्धन बोर्डका कर्मचारीसँग त्यसबारे बुझेर सबै खबर टिपाइदिएँ । मृत्यु संस्कारको १३ दिने किरिया नसकिँदै कलरुको घरमा क्षतिपूर्ति रकमबारे विवाद चर्किएको खबर मलाई छिमेकीहरूले सुनाइसकेका थिए । रकमको स्वामित्व कसको हुने भन्ने विवादले कतै कुनै अनिष्ट नै हुने हो कि भनेर म मनमनै सशंकित भइरहेको थिएँ । आखिर मेरो शंका सही निस्कियो । १३ दिनको किरिया सकेको भोलिपल्टै मलाई सरोका जेठानले फोन गरेर क्षतिपूर्तिको रकम सरोको नाममा नदिने व्यवस्था मिलाइदिन अनुरोध गरे । मैले कानुनमा मृतककी पत्नी त्यस्तो क्षतिपूर्ति रकमको पहिलो हकदार हो भनेर उनलाई बताएँ । तर उनी मेरो कुरा सुन्ने मुड मा थिएनन् । केही दिनमै सरोको दाइ भरतलाल मण्डलले फोन गरेर क्षतिपूर्ति रकमले सरोको घरमा मच्चिएको बबन्डर सुनाए । उनले सुनाएको घटना विवरण मुटु कँुडिने खालको मात्रै थिएन, सम्झिनै नपरोस् भनेजस्तो थियो । रकम कसले लिने भन्ने विवाद बढ्दै जाँदा सरो र बाँकी परिवारबीच हात हालाहालकै अवस्था निम्तिएछ । क्षतिपूर्ति पाउनका लागि आवश्यक पर्ने सबै कागजात घर पक्षकाले सरोलाई निदिने भएपछि माइती पक्षले उक्त कागजात मागेछन् । कागजात दिने कि नदिने, आएको रकम कसको नाममा हुने भन्ने विवाद तन्किँदै नजिकैको प्रहरी चौकीसम्म पुगेछ । रकमकै नाममा सरोलाई मानसिक यातना दिएको र कुटपिटसम्म गरेको भन्ने उजुरीको आधारमा सरोको ससुरा र एक जेठाजुलाई बेल्ही बजारमा रहेको प्रहरी चौकीबाट प्रहरीहरू आएर पक्राउ गरेछन् । तीन घण्टा थुनामा राखेपछि मात्रै क्षतिपूर्ति रकमको स्वामित्वको विषय टुंगो लागेछ । बालकिसुन कतार जाँदा लिएको ऋण, त्यसको ब्याज सबै गरेर एकमुष्ठ एक लाख रुपैयाँ क्षतिपूर्ति रकमबाट तिर्ने र बाँकी रकम मात्रै सरोले राख्न पाउने सहमति भएपछि घर पक्षले कागजात दिएछन् । यो घटनाको केही दिनपछि भरत आफ्नी विधवा बैनीलाई लिएर रात्रि बस चढेर काठमाडौं आए । सबै कागजात एकै पटक ल्याउन सम्भव भएकाले उनको काम एकै दिनमा भयो । नत्र अरूजस्तै एउटा कागजात नमिलेर, एउटा हस्ताक्षर अपुग भएर फेरि रात्रि बस चढेर गाउँ फर्किनुपर्ने दु:खको चंगलुमा उनी पनि पर्ने थिए । वैदेशिक रोजगार प्रवद्र्धन बोर्डबाट पतिको जीवनको मोलबापत हातमा परेको तीन लाखको चेक समात्दा सरोको अनुहार भावशून्य देखिएको थियो । तर त्यसरी लोग्नेको मृत्युबापतको सरकारी राहत रकम पाउने न सरो एक्ली थिइन्, न पहिलो महिला थिइन् न अन्तिम नै । मैले कैयन सरोहरूलाई एकैचोटि सम्झिएँ । सन् २०१६ मा मात्रै मलेसिया र खाडीका देशहरूबाट मात्रै ९ सय ५० नेपाली कामदारले ज्यान गुमाएका छन् । जसमा ३८ बाहेक अन्य पुरुषहरू थिए । मैले अनुमान मात्रै गरें, ९१२ मृत कामदारमध्ये कति विवाहित थिए होलान् र कतिको पत्नीहरूले आफ्नो पतिको मृत्युपछि सरकारबाट पाउने राहत रकमको स्वामित्व पाए होलान् ? कतिले त्यही आर्थिक स्वामित्व पाउन संघर्ष गरे होलान् ? कतिले अवहेलना र तिरस्कार खेपे होलान् ? धन्न, सरो गाउँ फर्केपछि पूर्वसहमतिअनुसार रकमको हिसाबकिताब भएछ । माइती पक्षको बलमा सरोले क्षतिपूर्ति रकमको बचत हिस्सा आफैंले राख्न पाइछन् । भरतले सुनाए, किरिया र अन्य खर्च गरेर सरोले २३ हजार खर्च गरिन् । अब उनीसँग एक लाख ७६ हजार रुपैयाँ मात्रै बाँकी छ । सरोले पाउने क्षतिपूर्तिको अर्को हिस्सा रकम भनेको बिमा कम्पनीमार्फत पाउने रकम थियो । त्यसका निम्ति पनि अनेकन कागजात आवश्यक पथ्र्यो । सबैभन्दा महत्त्वपूर्ण त नाता प्रमाणितको कागज थियो । प्रेम विवाह गरेकै कारण सरोले विवाह दर्ता गरेकी थिइनन् । त्यसो त विवाहको केही महिनामा सरोका घरवाला बालकिसुन मलेसिया उडेका थिए । दुई वर्षमा धेरथोर रकम कमाएर फर्केको केही महिनापछि नै उनी फेरि कतार पुगेका थिए । हिसाब मिलाएर भन्दा सरोले लुकिछिपी गरेको प्रेम र त्यसपछिको विवाहपछि पनि श्रीमान्सँग धित मरुन्जेल बस्न पाएकी थिइनन् । बिमा रकमबापत पाउने पाँच लाख रुपैयाँको स्वामित्व कसको हुने भन्ने विवादको धूवाँ फेरि सरोको घरमाथिको आकाशमा मडारियो । यो विवादले परिवारका सदस्यबीच मनमुटाव र क्रोध मात्रै फैलाएन, सिंगो गाउँ नै कलरुको पक्षमा र सरोको विपक्षमा उभियो । सरो कैयन दिन छोरो च्यापेर माइत गएर बसिन् । रकमको स्वामित्व टुंगो नलागेसम्म सरोको घर पक्षले नाता प्रमाणितको कागजात नबनाइदिने भएपछि अर्को समस्या सुरु भयो । गाविस सचिवबाट नाता प्रमाणितको कागज नबनाएसम्म बिमा रकम पाउने सम्भावना थिएन । भरतले घर पक्षको सहमतिबेगर नाता प्रमाणितको कागज बनाउन अनेकन दौडधुप गरे । सदरमुकाम राजविराजमा बस्ने गाविस सचिवलाई भेट्न पचासौं किलोमिटरको बाटो बारम्बार धाए । तर अहँ, कैयन दिनसम्म त्यस्तो कागज बन्दै बनेन । गाविस सचिवले घर पक्षको सहमति नभएसम्म यस्तो कागज बनाउन गाह्रो हुने भन्दै आलटाल गरिरहे । भरतले अनेकन जुक्ति लगाएर र केही दक्षिणा सचिवको खल्तीमा खुसुक्क हालिदिने सर्तमा कागज बनाए । त्यसपछि उनले मलाई फोन गरे, बिमा रकम लिन म केही दिनमै काठमाडौं आउँदै छु । यस्तो खबर छोडेको कैयन दिनसम्म भरत काठमाडौं आएनन् । न उनले कुनै खबर नै गरे । बिमा रकम लिनका निम्ति आवश्यक कागजात परिवारले दिन आनाकानी गरेका कारण उनको यात्रा रोकिएको रहेछ । भरतले एक साँझ फोन गरेर भने, सबै कागज तयार भयो तर शव ल्याउँदाको विमानको टिकट हरायो । के गर्ने ? कतार एयरवेजमार्फत शव आएको टिकट नभएसम्म बिमा कम्पनीले प्रमाण नपुगेको भन्दै रकम दिंदैन । धन्न भरतसँग शव ल्याउँदाको टिकटको फोटोकपी राखेका रहेछन् । केही उपाय लगाउँला भन्ने मेरो आश्वासनकै भरमा भरत रात्रि बस चढेर काठमाडौं उत्रे । बिमा कम्पनीले भन्यो, टिकटको सक्कलप्रति नभएसम्म रकम दिन सकिंदैन । अनेकन फोनफान र सोधखोजपछि थाहा भयो, विमानस्थलमा रहेको कतार एयरवेजको कार्यालयले त्यस्तो टिकट प्रिन्ट गरेर त्यसमा छाप लगाएर दिन्छ । भरतलाई लिएर म विमानस्थल पुगें । एयरवेजका कर्मचारीले फोटोकपीमा भएको टिकट नम्बरका आधारमा टिकट प्रिन्ट गरे, छाप लगाए र कर्मचारीले हस्ताक्षर गरेर तुरुन्तै दिए । अब काम बन्ने भयो भनेर भरतले सन्तोषको लामो सास फेरे । तर बिमा कम्पनीले फेरि अर्को झ्याउलो थप्यो । टिकटमा छाप त लाग्यो तर हस्ताक्षर गर्ने कर्मचारीको नाम खुलेन । खुलाएर ल्याउनू । एक दिनमै काम सकेर घर फर्किने योजना बनाएका भरतले थप एक दिन बस्नुपर्ने भयो । भोलिपल्ट भरत हतारिंदै काठमाडौंको जाम छिचोलेर विमानस्थल पुगे । हस्ताक्षर गर्ने कर्मचारीको नाम र पद लेखाएर बिमा कम्पनी पुगे । तर फेरि अर्को झ्याउलो आइलाग्यो । नाता प्रमाणितको कागजमा लेखिएको व्यहोरा नमिलेको भन्दै बिमा कम्पनीले रकम दिने मानेन । भरत फेरि रात्रि बस चढेर बेल्ही फर्के । कागजात बनाएर अर्को दिनै फेरि रात्रि बस चढेर काठमाडौं आए । दौडदादौडदै थाकेका भरतले बिमा रकमको एसीपेई चेक हात पारेपछि भने, रकम त हात पर्यो । तर सरोको घरमा अब यही पैसाले के उत्पात मच्चिने हो ?भरत गाउँ फर्केको कैयन दिनसम्म मैले केही खबर पाइनँ । केही उत्पात भएको भए उनले पक्कै खबर गर्ने थिए । मेरो दिमागमा सरोको पीरले धुम्मिएको अनुहार र बाबु गुमाएको तीनवर्षे बालकको अनुहार नाचिरहेको थियो । मृत छोराको अनुहार हेर्दा भक्कानिएका कलरु र आमा आशियादेवीको अनुहार सम्झना आइरहेको छ । मृत्युको आफैंमा मूल्य हुँदैन तर मृत्युपछि हिसाबकिताबले परिवारमा देखिने विग्रहको डरलाग्दो चित्र र त्यसका सहउत्पादनहरूको मूल्य भने सरोजस्तै बुहारीहरूले वर्षौंदेखि चुकाउँदै आइरहेका छन् । एक साँझ मैले भरतलाई फोनमा सोधें, बिमा रकमले विवाद भयो कि भएन ? भरतले सुनाए, विवाद त भएन सर । तर सरो एक महिनायता छोरासहित माइतमै बसिरहेकी छे । उसलाई घर फर्किन त्यति सजिलो छैन । चार छोराका बाबु कलरुको आफ्नै दु:ख छ । बुढेसकालमा साइँलो छोरा बालकिसुन गुमाएको शोक उनको मनमना गहिरो गरी खिपिएको छ । त्यसो त कलरुका जेठा छोरा रामाशिष भाइको मृत्युपछि केही दिनको बिदा लिएर दुबईबाट फर्केका थिए । माईलो रामकिसुन मलेसियामा छन् । कान्छो विद्यानन्द साउदी अरबको केही वर्षको रोजगारीपछि शारीरिक समस्या लिएर फर्केका छन् । कलरुको थाप्लोमा दु:खको पहाड छ । तर सरोको थाप्लोमा पनि कम दु:ख छैन । उनी रुन मात्रै सक्छिन् । तर रुवाइको भाषा कसैले बुझ्दैन । प्रत्येक वर्ष कैयन सरोहरू यसैगरी नबुझिने भाषामा रुन बाध्य छन् ।"
रामधुलाइको ऐँठन,"झापाको काँकडभिट्टामा रिडर्स झापाले गरेको कला साहित्य उत्सवकै प्रसङ्ग छ । सवाल नारीवादकै हो । साहित्यमा नारीवाद सेसनमै केन्द्रित रहेर कुरा गर्नुपर्नेछ । पत्रकार नारायण वाग्लेले मोडरेट गरेको सेसनमा हरिमाया भेटवाल, अर्चना थापा र म थियौँ । यही सेरोफेरोमा कोसेली को गतांकमा प्रकाशित दंगल मनोविज्ञानको मार शीर्षकको आलेखमा संजीव उप्रेती सरले उठाएका केही सवालहरूमा मेरो केही भन्नु छ । संजीव सरको आलेखमा छ, भेटवालले नारीको आफ्नो कुनै भाषा नै छैन र उनीहरू पुरुषले निर्माण गरेको भाषामार्फत आफूलाई व्यक्त गर्न बाध्य छन् भन्ने मत राखिन्, या त नारीले मौन भएर बस्नुपर्ने, नत्र पुरुष निर्मित भाषामार्फत अभिव्यक्ति खोज्नुपर्ने बाध्यता छ किनकि नारीका संवेदना र विचारहरूलाई दर्साउन सक्ने नारीको भाषा अहिलेसम्म आविष्कारै भएको छैन । म विनम्रतापूर्वक यो भनाइलाई सच्याउन चाहन्छु । सो बहसमा नारीको आफ्नो भाषा नै छैन भनेर भाषाको विषयमा कुरा उठाएको मैले हो । हरिमाया भेटवालले यो सवालमा सहमति जनाउँदै थप प्रष्ट पार्नुभएको हो । उक्त बहसको रेकर्ड अहिले पनि युट्युबमा सुरक्षित रहेकाले यथार्थ थाहा पाउन कत्ति गाह्रो छैन । कार्यक्रमको समाप्तिलगत्तै म विराटनगरतर्फ हिँडेकाले त्यसपछिको सरगर्मी र प्रतिक्रिया मैले सुन्नै पाइनँ । सोही लेखमा छ, छलफलको समाप्तिपछि विभिन्न किसिमका प्रतिक्रिया सुन्न पाइयो । तीमध्ये एउटा थियो आजको सत्रका सहजकर्ता नारायण वाग्लेको रामधुलाइ भयो । नारीवादका बारेमा नारायण वाग्लेले सोधेका प्रश्नहरू सामान्य लागे पनि कतिपय विषय गम्भीर थिए । हाम्रा घर र समाजमा सामान्य बोलीचालीमा समाजले महिलामाथि जे भनिरहेको छ र जे भइरहेको छ, ती विषयहरू दिनहुँ देख्दादेख्दा र भोग्दाभोग्दा सामान्य लाग्ने गर्छन् । तर, त्यसभित्रको असामान्य स्थितिलाई कहिल्यै हेरिएन । सम्बोधन गर्ने विषय पनि बनाइएन । नारायण वाग्लेसँग केको रिस या पूर्वाग्रह थियो र उहाँलाई हामीले रामधुलाइ गर्नुपर्ने ? छलफल र बहसका क्रममा सार्वजनिक भएको अभिव्यक्तिलाई व्यक्तिगत बनाएर व्याख्या गरिनु कत्तिको न्यायपूर्ण हुन्छ ? यथार्थ के हो भने वाग्लेले हालसम्म महिलासम्बन्धी चलिरहेको र बुझिरहेको आम मान्यताकै परिप्रेक्ष्यमा रहेर सुन्दर ढंगले कार्यक्रमको सुरुआती र समाप्ति गरेका थिए ।नेपाली समाजलाई निक्र्योल गरेर निश्चित गतिमा अघि बढी नसकेको सिद्धान्त हो नारीवाद । त्यति मात्र होइन, आम जनमानसले स्वीकार गरी नसकेको सिद्धान्त पनि हो नारीवाद । नारीहरूले बोल्ने कुराको पूर्वानुमानअनुसार कार्यक्रम अघि नबढे पनि विषयान्तर नगरी नारीकै बारेमा छलफल र बहस भएको थियो । अहिलेको सन्दर्भमा हामीले गर्ने यस्ता छलफल र बहस महिला उभिएको स्थानबाटै वा झिनामसिना भनिने महिलाका कुराहरूकै बारेमा केन्द्रित गर्नुपर्छ । तसर्थ यस्ता बहसमा उठाउनुपर्ने कतिपय विषय व्यक्तिगत जस्ता लागे पनि प्राज्ञिक विषय नै हुन् । पश्चिमा मुलुकबाट आयातित नारीवादका सिद्धान्तलाई आधार बनाएर हामीले नेपाली समाजका नारीहरूका बारेमा बोल्ने गरेका छौँ । पश्चिमी र पूर्वीय सभ्यताको दोसाँधमा हुर्किंदै गएको हाम्रो समाजमा महिलासम्बन्धी मान्यता र महिलालाई दिइएको स्थानबीच आकाशजमिनको अन्तर छ । यदि नारीवादलाई सिद्धान्तमा ढालेर व्याख्या र विश्लेषण गर्ने हो भने हाम्रो समाजका मान्यतामा आधारित रहेर नारीवादको छुट्टै र अलग सिद्धान्त तयार गर्नुपर्ने हुन्छ । हाम्रो समाजमा विद्यमान पुरुष र नारी मनोविज्ञानलाई अध्ययन गरेर मात्र त्यस्तो सिद्धान्तको प्रतिपादन गर्नुपर्ने हुन्छ । अनि मात्र हामीले सहीढंगले ब्याख्या, विश्लेषण गर्न सक्छौ । त्यसलाई सही ढंगले बुझ्न र ग्रहण गर्न सक्छौँ । नत्र नेपाली समाजमा महिलाको आवाजलाई सही ढंगले बुझ्न सकिँदैन । महिलाको भाषा पुरुषको भाषासँग नमिल्ने हुँदा भाषान्तरको कारणले एक थोक भन्यो भने बुझ्नेले अर्कै थोक बुझिदिन्छ । एक थोक भन्नु र अर्को थोक बुझ्नु जति ठूलो दुर्घटना अरू के हुन्छ ? नारीका सवालमा बोलिरहेको बेलामा नारायण वाग्लेलाई रामधुलाइ भयो भन्नु भन्न खोजेको कुरा एउटा र बुझाइ अर्को भएको हो । यसलाई भाषान्तरले ल्याएको एउटा ठूलै दुर्घटना मान्न सकिन्छ ।हामीले नेपाली समाजमा मान्य हुने र व्यावहारिक हुने गरी नारीवादलाई व्याख्या र विश्लेषण गर्न थालेकै छैनौँ । खुला समाज भनिने पश्चिमी सभ्यताको नारीवादसम्बन्धी स्थापित सिद्धान्तलाई टेकेर बोल्यो या लेख्यो भनेमात्र प्राज्ञिक र अब्बल मानिने मानसिकता नत्यागेसम्म नारीवादलाई सही रूपमा बुझ्न सकिँदैन । किनभने नेपाली समाजमा नारीका सवालहरू फरक छन् । यसबारेमा विस्तारमा चर्चा गरौँला । हाम्रा दिनहुँका भोगाइलाई सम्बोधन गरेर नारीवादका नारा उठाउनु व्यावहारिक हुन्छ । नेपाली समाजमा भइरहेका महिलामाथिका थिचोमिचो र विभेदलाई पहिचान गर्नु, हातमा हात मिलाएर तिनलाई न्यूनीकरण गर्नेतिर लाग्नु हाम्रो दायित्व हो । हाम्रा समस्या र उल्झनहरू हामी आफैँले बोल्ने हो । हामी आफैँले सुनाउने र भन्ने हो । हाम्रा अनुभवहरूलाई सुनाउँदा व्यक्तिगत कुण्ठा या आक्रोश पोखेको भनेर गरिने ब्याख्या कति जायज छ ? यो समाजकी एउटी साधारण महिलाका व्यक्तअव्यक्त तीतामीठा अनुभव कुनै विद्वान्ले भन्दा स्वयं भुक्तभोगी महिलाले भन्न सक्छे । बरू केचाहिँ सत्य हो भने उसका ती अनुभवहरू नारीवादको नाममा प्रतिपादित सिद्धान्तको साँचोभित्र नपर्न सक्छन् । के कुनै पनि सिद्धान्तको साँचोभित्र नपर्ने महिलाका कतिपय कुरा ओकल्नै हुँदैन र ? यति बेला समाजमा स्थापित मान्यता र इतिहासको समीक्षा गम्भीर रूपमा भइरहेको छ । धर्ममा होस्, कानुनमा होस्, वाद वा साहित्यिक सिद्धान्तमा क्षेत्र, जात, लिंग, पहिचानलगायतका यावत कुरामाथि प्रश्न उठाइएको छ । इतिहाससँग वर्तमानको ठूलो गुनासो र असन्तुष्टि छ । समाजमा एउटा वर्गले अर्को वर्गलाई बहिष्कार गरेर र दबाएर उभिएको स्थिति छ । त्यही वर्गअन्तर्गत महिला पनि सदियौँदेखि दबिएको र थिचिएको एउटा समुदाय हो । त्यही समुदायको काँधमा टेकेर हरेक युग र समाज उभिएको छ । खासमा महिलाहरू माकुराको जालोजस्तो धर्म, संस्कार, संस्कृति र कानुनको जालोभित्र गज्याङगुजुङ पाराले जेलिएर निस्सासिँदै सामाजिक जीवन बाँच्न बाध्य छन् । महिलाहरूलाई समाजले नियम पालनकर्ताका रूपमा मात्रै उभ्याएको छ । समाजले उसका निम्ति निश्चित परिधिहरू तोकेको छ । तिनै परिधिसँग असन्तुष्टि राख्दै महिला वर्ग जसोतसो उभिने प्रयत्न गरिरहेका छन् । यसरी उभिन खोज्दा उनीहरूले समाजसँग चित्तबुझ्दो जवाफहरू पनि खोजिरहेका छन् । एउटा प्रश्नसँग अनेकन जवाफ स्वीटरको धागोझैँ तनन तन्किएर आउने गरेका छन् । संस्कारको कुरा उठाउँदा भाषा जोडिएर आउँछ, भाषासँग सामाजिक मान्यता सिक्रीझैँ गााँसिएर आउने गर्छन् । एकपछि अर्को सवालजवाफ जोडिएर आएका विषयलाई व्यक्तिगत आक्रोश ठान्ने विद्घत्वर्गलाई मेरो प्रश्न छ, त्यति ठूलो पितृसत्ताविरुद्धमा सार्वजनिक कार्यक्रममा उठाइएका सवालहरू एउटा वर्गको सार्वजनिक प्रश्न या जवाफ नभएर व्यक्तिगत आक्रोश कसरी हुन सक्छ ? यति गम्भीर विषयमा एकदमै हलुका ढंगले प्रतिक्रिया दिन सुहाउँछ कि सुहाउँदैन ? सबै जना कसैको काँधमा चढेर, बहकाउमा लागेर या सोखका रूपमा साहित्यमा लागेका हुँदैनन् । उनीहरूले समातेका कलम यो समाजप्रति उत्तरदायी हुनुपर्छ । सार्वजनिक छलफल र बहसमा सामेल भएर बोल्दै गर्दा समाज र सम्बन्धित विषयप्रति सचेत बन्नैपर्छ । अहिले भइरहेका साहित्यिक महोत्सव देशभित्र मात्र होइन बाहिरसमेत चासोको विषय हुने गरेको छ । रेकर्डिङ गरी विभिन्न सामाजिक सञ्जालमा सुरक्षित राखेर पाठक र दर्शकले चाहेको बेला हेर्न, बुझ्न र यथार्थ थाहा पाउनसक्ने अवस्था छ । त्यस्ता बहसको मूल्यांकन र पुनर्मूल्यांकनसमेत भइरहेको छ । तसर्थ त्यस्ता सार्वजनिक छलफल र बहसमा सहभागी हुँदा आफ्नो बोलीप्रति झनै उत्तरदायी हुनुपर्ने परिस्थिति छ । यसरी सार्वजनिक मञ्चमा बोलेका कुराहरू कसरी व्यक्तिगत हुन सक्छन् ?भलै मैले धूवाँधूवाँ बनेर ठूलो स्वरमा बोलेँ होला । कोमल र माधुर्यका प्रतिरूप मानिने महिलाको एउटा अवतार म पनि हुँ । समाजले अपेक्षा गरेअनुरूप कोमल भएर मैले बोलिनँ होला । अब त्यस्ता सार्वजनिक मञ्चहरूमा धेरै महिला सानो र कोमल स्वरले बोल्न सक्तैनन् । समाजले अपेक्षा गरेअनुरूप कोमल भाव दिन असमर्थ छन् । त्यसरी किन बोल्न छाडे भनेर प्रश्न गर्नुको साटो व्यक्तिगत आक्रोश भनेर लगाइने लाञ्छना कत्तिको बन्दनीय छ ? कतै यस्तो लाञ्छनाका पछाडि उही पुरातन जड मनोविज्ञान त हाबी छैन ? किनभने यस्ता लाञ्छनाले समाजका यावत कुराहरू परिवर्तन गर्छु भन्दाभन्दै पनि मनोविज्ञान परिर्वतन गर्न नसक्ने भाव दर्साइरहेको भान हुन्छ । आवाजकै सवालमा चर्चा गर्दा यसका प्रकृतिहरू अनेक छन् । मान्छेले बच्चासँग बोल्ने भाषा र आवाज, खुसी दर्साउने आवाज, प्रेम दर्साउने आवाज, पीडा दर्साउने आवाज फरकफरक प्रकृतिको हुन्छ । हाम्रो समाजले मजस्ता महिलालाई गर्दै आएको व्यवहारका कारण आएको आवाजको स्वर सुन्नसमेत सक्दैन । यसरी निस्किएको स्वर कसैलाई दबाउन, होच्याउन या तर्साउनका लागि पक्कै होइन । यो स्वर समाजलाई सुनाउनका लागि निस्किएको हो । समाजले पीडा दिने विभिन्न गोटी घुटुघुटु निल्न लगाएपछि निस्किएको आवाज हो यो । सबैभन्दा पहिले समाजले यो आवाजभित्रको पीडालाई सुन्न सक्नुपर्छ । सुनेर मात्र पुग्दैन, त्यसलाई महसुस गर्न सक्नुपर्छ । अनिमात्र त्यस्तो आवाजभित्रको अन्तर्य थाहा पाउन सकिन्छ । हाम्रा प्रत्येक घरमा, प्रत्येक समाजमा एउटा आदिम वर्गरूपी महिलाहरू छन् । त्यो वर्ग कुनै न कुनै रूपमा आफ्नो स्वर दबाएर बेहोसजस्तै बाँचिरहेको छ । जब उनीहरू आफ्नो आदिम आवाज निकाल्छन्, समाज तर्सिन्छ । ननिकाल्नुपर्ने स्वर निकाले भनेर कुक्काउँछ । अनि महिलाको आवाज यस्तो हुँदैन भनेर सिकाउँछ । त्यसरी निस्किएका स्वरहरूलाई आक्रोश भन्छ । भलै त्यो आक्रोश रहेछ भने पनि किन उब्जियो होला भनेर एक पटक आफैंसँग प्रश्नसमेत गर्दैन । अनि महिलाबाट जहिल्यै शास्त्रीय ध्वनिकै अपेक्षा गर्छ र सार्वजनिक बहसमा उठेका सवालहरूलाई सहर्ष स्वीकार नगरी कटाक्ष गरिरहेको हुन्छ । सार्वजनिक बहसहरूमा महिलाहरू कसैलाई दबाउन नभएर आफू उभिन बोलेका हुन् । हामी पनि मान्छे भएर बाँच्न चाहन्छौँ है भन्ने जानकारी दिन बोलेका हुन् । हाम्रा स्वरहरू पनि सुन भनेका हुन् । हामीलाई बुझ्ने कोसिस गर मात्र भनेका हुन् । त्यसैलाई दबंगका रूपमा बुझिन्छ भने के भन्नु ?अर्कातिर जित्न या हार्नका लागि निस्किएका आवाज नभएर आफ्नो सामाजिक अस्तित्वको लडाइँका लागि निस्किएका आवाज हुन् । यो लडाइँ वा संघर्ष कुनै व्यक्तिविरुद्धको पक्कै होइन । स्थापित कुरीति, कुसंस्कारविरुद्धको आवाज हो । साहित्यिक छलफल र बहसहरू गोरु या भालेजुधाइ पक्कै होइनन् । त्यहाँ हुने विचार मन्थनलाई निष्पक्ष रूपमा समीक्षा गर्नुको साटो अर्कैरूपमा बुझिन्छ भने समस्या बुझ्नेको पनि हो । विज्ञानको नियमले भन्छ, क्रियाअनुसारको प्रतिक्रिया हुन्छ । एउटा सार्वजनिक कार्यक्रममा बोल्दा र आफ्नो विचार राख्दा हिंसाजस्तो सुनिन्छ भने त्यो चर्को आवाज समाजले महिलाका ढाडमा बसाएको नीलडामको प्रतिक्रिया हो । महिलाको चेतनामा घन हान्दाहान्दा निस्किएको आवाज हो त्यो । हामीले बोलेको उग्र सुनिन्छ भने समाजले हामीमाथि उग्र व्यवहार गरेको प्रतिक्रिया हो भनेर स्विकार्ने कि नस्विकार्ने ?महिलाका पक्षमा उभिएर समाज परिवर्तनका लागि उभिने कुरा त परै जावस्, बहससम्म पनि सुन्न सक्ने धैर्य नभएको अवस्था देखिन्छ । आलोचनात्मक चेतनाका कतिपय विषय पक्कै पनि भजनजस्तो आनन्द दिने खालका हुँदैनन् । यसलाई उट्पट्याङ टिप्पणी वा प्रतिक्रियाका रूपमा मात्र लिइयो भने पक्कै अर्थको अनर्थ हुन्छ । हाम्रै धरातलमा पहाड बनेर जड रूपमा उभिएका सवालहरूमा मतमतान्तर त हुन्छ नै । साहित्यिक उत्सवमा हुने बहसहरूले सकारात्मक निकास खोजिरहेकै हुन्छ । त्यो निकासका लागि हामीले एकअर्कालाई स्वीकार गरेर समस्यामाथि छलफल गर्दै नयाँ विचार दिने नै हो । साहित्यिक छलफल भनेको एउटाले हार्ने र अर्कोले जित्ने खेल पक्कै होइन । यो त प्रतिस्पर्धा नहुने विषय हो । छलफल र आलोचना या समालोचनामा जितहारको सवाल नै उठ्तैन । महिलाले बोलेको सुन्दै नसुन्ने र बोलेको कुरालाई समेत अस्वीकार गर्नेचाहिँ कस्तो मानसिकता हो ?नारीका मात्र भनेर बुझिएका सवालहरू अब पुरुषका पनि हुन् । समाजले स्थापित गरेको नकारात्मक जडताभित्र नारीपुरुष सामूहिक रूपमा उभिनुको विकल्प छैन । यसरी उभिँदा व्यक्तिगत रूपमा रामधुलाइ गर्न उभिएका भनेर नबुझी दिए जाती हुन्थ्यो । बुझ्न र महुसुस गर्न त परै जावस् सही रूपमा सुन्नसमेत नसक्ने मानसिकताले हाम्रो सामाजिक कुरूपताको रामधुलाइ हुनै सक्दैन । हामीले फेर्ने प्रत्येक सासमा त्यसलाई अनुभूत गर्न सकियो भने मात्र हाम्रो घरको मझेरीमा एउटा सुन्दर बिहान मुस्कुराउनेछ ।"
चुपचाप विद्रोह,"भदौ महिनाको दबदबे हिलो । हिलोमा पलाएको हरियो घाँस । लैनो भैँसीलाई त्योभन्दा गतिलो खुराक अर्थाेक थिएन । स्कुले झोलाको भारी बिसाएर घाँसको भारीका लागि अर्काे डोको बोक्दै गर्दा, त्यो १३ वर्षकी किशोरीले सोचेकी थिइन्, उसको मनभित्र विद्रोहको राँको बलिरहेको छ भनेर । आज झन्डै १३ वर्षपछि सोच्दा लाग्छ, विद्रोह त जन्मजात बोकेर ल्याउने चीज रहेछ ।२०५८ को भदौ महिना, शुक्रबार थियो सम्भवत: । अरू नियमित स्कुल नजाने साथीहरू बिहानै खरबारीमा गईवरी घाँसको भारी पुर्याइसकेका थिए । त्यसैले म एक्लै भएँ त्यो दिन । आफ्नै बारीमा गएँ, आफूभन्दा ठूलो डोको बोकेर । आमाले भनेकी थिइन्, मैले जति धेरै घाँस ल्याउँछु, भर्खरै ब्याएको भैँसीले त्यति नै धेरै खान पाउँछ, त्यसकारण मेरो पिठ्युँमा चढेको डोको मभन्दा दोब्बर देखिन्छ, उचाइमा पनि चौडाइमा पनि ।दबदबे हिलोमाथिको हरियो घाँसका कारण उमेरभन्दा पहिल्यै बैंस फुलेर ढकमक्क भएकी किशोरीजस्तै देखियो पाखो । पहिरोले लछारपछार पारेपछि कोदो रोप्न छोडेर बर्खामा घाँस काट्ने र हिउँदमा भैंसी चराउने पाखो बनेको धेरै भइसकेको थियो उक्त पुख्र्यौली बारी । बान्नामाथि उभिएर सोच्छु म, त्यो घाँस काट्नु भनेको बारीको बैंस निमोठ्नुजस्तै हो, अनि घाँस नकाट्नु भैँसीको भोक निमोठ्नु बराबर । भर्खरै धार हालेको आँसी कलकलाउँदो दुवोको फेदमा चलाउँदै गर्दा बेस्सरी दुख्यो मेरो कम्मर । आधा पाँजो घाँस भुइँमै फालेर छटपटिएँ । पेटमा केही चलेचलेझैँ गर्यो । पिसाबथैलीबाट केही खस्लाखस्लाझैँ भयो । पेट यसरी हुँडलियो नि, मानौं दाबिलोले घोटेर पेटमा ढिँडो पकाउन थालिएको छ । निधार पसिनाले निथ्रुक्क भो, गालाहरूमा आगो बल्न थाल्यो, यसरी कि एकै छिनमा त्यही आगोमा खान्की पकाएर कसैले आफ्नो भोक मेटाउँदै छ । र, पश्चिमको सूर्य ढल्दै गर्दा फुत्त खस्यो एउटा रगतको डल्लो भुइँमा । अनि विधिवत् रूपमा म पर सरेँ । दिनजस्तै मन पनि अँध्यारो भो । साँझै नपरी रात पर्यो त्यो बेला कस्सम म सबैले पुज्ने कन्याबाट अब कर्मै नचल्ने छोरीमा बदलिएँ । त्यति बेलै हो मैले, एक थोपा रगतको महत्त्व महसुस गरेको हो । त्यति बेलै हो मैले एक थोपा रगतले मान्छेलाई कसरी बचाउँछ र कसरी मार्छ छिनको छिनमै भनेर थाहा पाएको । त्यसकारण रगतसँग डराउँछु अहिले पनि, रगतसँग मात्रै होइन, रगत रंगको गुलाबसँग पनि डराउँछु म । हाम्रो सामाजिक मान्यताले भन्छ पहिलोचोटि पर सर्दा घरको धुरीसम्म पनि हेर्न हुन्न, दाजुभाइ, बाउ र काकाहरूलाई देख्नेछुने त कल्पनाबाहिरको कुरा । तर खै के सोच्यो त्यति खेर मनले एक्कासि बुवाको यादले मुटु हुँडल्यो, दाइलाई देख्ने मन दोब्बर भयो, भाइसँग खेल्ने हुटहुटी तेब्बर । पर सर्ने सिलसिला त जारी नै रहला तर दाइभाइ र बाउसँग उसैगरी लाडिने व्यग्रताले मलाई रोक्न सकेन । साँचो बोलेर अरू १५ दिन त्यसरी छटपटिने स्थितिमा रहने आँट त गर्नै सकिनँ मैले । महिनावारी बार्न अरूको घरको आँगनमा सुतिरहेकै बेला फ्याट्टै मरेँ भने आज भाइसँग एउटै थालमा भात खाने मेरो इच्छाको पनि हत्या हुनेछ । बा, दाइ र भाइसँग अरू १५ दिन छुट्टिन नसक्ने आँटले मलाई पापी बनायो, मलाई वागी बनायो, मलाई विद्रोही बनायो । एउटा नियमितता क्रमभंग भो अनायसै यति बेलै मैले महसुस गरेँ मान्यताभन्दा मनको उचाइ कता हो कता अग्लो हुँदो रैछ, त्यसकारण त मान्यताका निम्ति मन मार्न सकिनँ । र त, घाँसले आधा नभरिएको डोको र त्रासले आधा भरिएको मन बोकेर घरमा फर्किई एक अछुत छोरी, मान्यताहरूलाई चुनौती दिँदै, परम्पराहरूलाई औँला उठाउँदै !भैँसी ड्वाँड्वाँ कराइरहेको छ, भोकले । भाइ खेल्ने साथी नपाएर आमासित गनगन गरिरहेको छ । मेरो पालो त्यत्रो दुई घण्टामा एउटा डोको पनि नभरी घर फर्किएको छु । मेरो पारा देखेर आमाको पारो तात्नु स्वाभाविक नै हो । त्यही चढिरहेको पारोको फलस्वरूप एउटा चिरुवा दाउरो मेरो ढाडमा मज्जाले बजारियो र फेरि अर्काे रगतको डल्लो फुत्त खस्यो, भुइँमा होइन, मैले अस्थायी रूपमा बनाएको एउटा पर्खालमाथि अर्थात् धुर्सुलको पातमाथि, जसलाई मैले भरपर्दाे बाँध बनाएको थिएँ त्यति खेर । कहाँ आमा, मेरो कम्मर खुब नाजुक छ यति बेला एक मुठ्ठी तेलले मालिस गर्देऊ न बरु भन्न सक्दो हुँ त मैले आज चार वर्षकी छोरीलाई काखमा राखेर त्यो दिन सम्झिँदै गर्दा, मेरी छोरीले पक्कै त्यसो भन्न सक्छे भन्ने विश्वासले धपक्कै बलेका छन् मेरा आँखा र मुस्काउँछु उसैलाई अँगालो हालेर । फेरि अर्काे मनले प्रश्न गर्छ के मेरै उमेरका आमाहरूले भोलि आफ्नाप्रति र छोरीका प्रति यही भरोसा राख्न सक्लान् ? या चलिआएको परम्पराको ठूलो भारी बोकाउलान् आफ्ना छोरीको थाप्लोमा ? मन बेचैन हुन्छ । किनकि महिनावारीबारे मेरा धेरै साथीहरूको धारणा अहिले पनि बदलिएको छैन । महिनावारी हुनु, अछुत हुनु नै होजस्तो लाग्छ उनीहरूलाई । रात त यसैउसै बित्यो, शनिबार दिनभरि घरमा गुजार्नुथ्यो, आमाको कडा खटनपटनका साथमा । सँगसँगै लुकाउनुथ्यो, मलाई अछुत बनाउने एउटा धब्बा । जिन्दगीमा अनेकन पहेलीको निर्माण र विनिर्माण हुन्छ भन्ने सिद्धान्तको सूत्रधार थियो सम्भवत: त्यो दिन । आमाबाले लाज छोपिदिनका लागि कपडा किनिएका थिए, तर हामी छोरीहरूले लाज छिपाउनुभन्दा ठूलो संघर्ष गर्न पर्दाेरहेछ यस्ता कुराका लागि, त्यसैले घरी धुर्सुलको पात, घरी केराको पात, घरी रफ कापीका पानाहरूको सहारामा बाँध बाँधियो, अन्जानवश, यस्ता अपत्यारिला सामग्रीको सहारामा मान्यता नमान्न सम्भव छैन भन्ने जान्दाजान्दै पनि, कतै आफूले गलत गरिरहेको त छैन भन्ने ठान्दाठान्दै पनि । पत्रपत्र कपडाहरू छिचोलेर बगेको रगत तिहारमा दैलोमा हालेको तेलको धाराझैँ सरर बगेर कुर्कुच्चामा पुगेर रोकियो, चप्पल लतपतियो, मनमा फेरि हुन्डरी चल्न थाल्यो । त्यत्रो स्कुलको टिफिन टाइममा चौरभरि छन् साथीहरू । जिउँदै मरेझैँ भयो मलाई, उभिँदाउभिँदै सासै जान्छझैँ भो । थ्याच्चै बसुम् भने पनि अर्काे रमिता हुन्छ कि भन्ठान्छु एक मनले । के गरौँ र कसो गरौँको अवस्थामा, चौरमा ठिंग उभिँदाउभिँदैको अवस्थामा पछाडिबाट कसैले भन्यो, ओइ तँलाई त जुकाले टोकेछ, पूरै रगतैरगत भइराछ पछाडिपट्टि । यो आवाज कसको थियो, अहिले पनि ठम्याउन खोज्छु सक्दिनँ, तर यो आवाज मेरा लागि प्राण थियो त्यति खेर । धन्न, लेकको स्कुल र बर्खाको मौसमको संयोग मिलेको छ । त्यो घानमा जुका मिसिँदा पनि बाहना त्यति अप्राकृतिक देखिएको छैन । अहिले सोच्दा लाग्छ, यस्तैयस्तै कारण त होला नि संयोग भन्ने शब्दको उत्पत्ति भएको अनि फेरि छोरीको अनुहार हेर्छु, मुसुक्क हाँस्छे, छिनको छिनमै उसको मुहारमा सूर्यमुखी फक्रिन्छ, यो तथाकथित पर सराइमा पनि नअस्ताउने गरी । त्यो पहिलो महिनावारी, त्यो रगतसँगको लुकामारी बिनाकुनै उद्घोष, बिनाकुनै जानकारी चुपचाप बित्यो । त्यो पहिलो अनुभूति, त्यो अनौठो अनुभूति आफ्नी आमासँग साट्न नसक्दा एउटी छोरीको मनमा के बित्यो, महसुस गर्न सक्नेका लागि कल्पना नै काफी छ । यति खेरै हो मैले महसुस गरेको आवाज ननिकाली पनि विद्रोह गर्छ मान्छेले भनेर । हो यतिखेरै हो मेरो चेतना बोलेको मान्यता चुपचाप तोड्न सक्छ मान्छेले भनेर । त्यसपछि पनि मैले महिनावारी भएको कुरा कसैलाई भनिन । मलाई मन नलागेसम्म महिनावारी वार्दा पनि बारिनँ । र एक दिन खुन सम्हाल्न नसकेर कम्मरमुनिको शरीर रगतपिच्छे भएपछि आफैं सार्वजनिक भो यो खबर एउटा ब्रेकिङ न्युज बनेर । अहिले पनि छाउगोठका अनगिन्ती खबरहरू सुन्छु । छाउगोठमा सर्पले डसेर एउटी किशोरीको ज्यान जाँदा ऊसँगै कति धेरै सपनाहरू, कति धेरै चाहनाहरू र कति आकांक्षाहरूको हत्या भयो होला भन्ने कुराले पिरोल्छ मलाई । सायद उनीहरूलाई म जत्तिकै पापी बन्ने वातावरण पनि छैन । बैनीहरूको महिनावारी हुँदा काकीहरूले गरेको दौडधुप देख्छु । उनीहरूको कट्टरता यति बिघ्न छ कि महिनावारीका बेला स्कुल गयो भने भगवान् सरस्वती रिसाउँछिन्, महिनावारीका बेला पूजा गर्दा लक्ष्मी रिसाएर भाग्छिन्, दुर्गाको दैवी शक्ति छिनको छिनमै नास हुन्छ ? त्यसो भए यी देवीहरूको महिनावारी कहिल्यै हुँदैन ? हुन्छ भने कहिले, यिनीहरूले बारे कि बारेनन् ? यस्ता प्रश्नहरू बारम्बार नउठेका होइनन् । तर खै त जवाफ ? खै त हामीले भन्न सकेको महिनावारी शरीरको विकासबाहेक केही पनि होइन भनेर ? आँट छ, छोरीहरूलाई त्यो हौसला दिने ? जसका कारण उनीहरू थप असुरक्षित हुन नपरोस् ? आँट छ हामी स्वयम्लाई सम्झाउने हामीले पुज्ने भगवान् पनि मासिक चक्रकै उपज हुन् भनेर ? मसित त त्यो भन्ने साहस छ कि मेरी छोरी कहिल्यै पनि पर सर्ने छैने । महिनावारीले शरीर फतक्कै गलेको बेला मम्मी मलाई यहाँ दुख्यो भन्न सक्छे । मनमा अनेक तर्कना गरेको बेला मसित सबै पीडा पोख्न सक्छे । हो हिजो छोरी भएर आफैंले त्यत्रो विधि सहेपछि आज आमा भइसकेपछि छोरीहरूलाई पनि त्यही बाटोमा हिँडाउनु र ? र यत्ति गरेँ भन्ने मलाई विश्वास छ मेरो घरमा त जन्मिन्न विद्रोह, न चुपचाप न घोषित लौ न सुदूरपश्चिमका छाउगोठ भत्काउनुपर्छ भन्नुअघि, आफ्नो मनभित्रका यस्ता गोठहरू भत्काऔँ कम्तीमा आमाले, आफ्नी छोरीका लागि । र, चुपचाप तोडौँ त्यो मान्यतालाई बिनाकुनै प्रोजेक्ट को सहारामा ।"
अब म सत्य बक्छु !,"जब तिमी !मेरो छेउबाट हिम्मतका साथ एक्लै उठेर हिँड्यौएका एक तिम्रो पैतलामा संगीत बजेको सुनियो तिमीले कुल्चेको धूलोबाट अत्तरको वास्ना आयो सोचिरहेको छु !यतिका वर्ष तिमीलाई प्रेम गरेंकिन सुनिना ? तिम्रो पैतलाको संगीतकिन थाहा पाइनँ ? तिमीले कुल्चेको धूलोबाट आउने अत्तरको बास्ना ?तिमी हिँडेपछि !दुनियाालाई साक्षी राखेरसत्य बकिरहेको छु ।मेरो प्रेमले तिमीलाई मुस्कुराउन दियोबोल्न दिएन ।यो सत्य हो !मेरो प्रेमले तिमीलाई आाखा दियोहेर्न दिएनकान दियो सुन्न दिएन ।तिम्रा इन्द्रियहरुलाई बन्दी बनाएर मैले प्रेम गरेको सत्य हो । मेरो प्रेमले प्रश्न मात्र गथ्र्यो उत्तर दिँदैन थियो ।तिमी एकान्तमा किन एक्लै हिँड्यौ ?साँझ घरबाहिर किन गयौ कुन पुरुष थियो ?मैले साथ दिन नसकेको तिम्रो दुख्खमा साथ दिने !मेरो प्रेमले आदेश दिन्थ्योतमीलाई सिन्दूर सुहाउँछ सिन्दर लगाऊतिम्रो हातका चुराको छङछङ आवाजमा मलाई मीठो निद्रा लाग्छ तिमी चुरा बजाऊतिम्रो गलामा पोते सुहाउँछ तिमी पोते लगाऊतिमीले छुए मात्र पनि भाततिउन मीठो हुन्छतिमी भान्सा पस !मैले बक्न बाँकी अर्काे सत्य !जब तिमी मेरो छेउबाट हिम्मतका साथ एक्लै उठेर हिँड्यौमेरो प्रेममा जति सुन्दर देखिन्थ्यौ त्योभन्दा हजार गुणा सुन्दर देखियौमेरो प्रेममा जति सुरक्षित थियौ त्योभन्दा कैयौं गुणा सुरक्षित भयौ ।र, अन्तिम सत्य बक्छु !अब म तिमीलाई हैनतिम्रो स्वतन्त्रतालाई प्रेम गर्छु ।"
केही सत्यतथ्य,"लेखकको नाम शारदा उल्लेख गरिएको एक धून बाँसुरीको (२०४२), त्रिकोण (२०४२), कृष्ण पुष्प तथा धूलोको फूल शीर्षक चारवटा उपन्यास रत्न पुस्तक भण्डारबाट प्रकाशित छन् । प्रसिद्ध कथाकार एवं उपन्यासकार प्रेमा शाहले शारदा छद्म नामबाट ती उपन्यास लेखेको भन्ने अपुष्ट जानकारी प्राप्त भएपछि उनीसँग सम्पर्क गर्दा यस भनाइसँग विमति राखिन् उनले । उपन्यासकार शारदा उनी स्वयं नभएर हाल दिल्लीमा बसोबास गरिरहेकी उनकी बहिनी हुन् भनेर प्रेमा शाहले यस पंक्तिकारलाई बताएकी हुन् । उनले यसरी खण्डन गरे पनि २०४० सालतिर काठमाडौँमा बसेका बेला उनको अप्ठ्यारो परिस्थितिमा केही आर्थिक सहयोग मिलोस् भनी ती उपन्यास लेख्न लगाएर प्रकाशन गरेको कुरा रत्न पुस्तक भण्डारसँग सम्बद्ध व्यक्तिबाट जानकारी प्राप्त भएको हो ।"
जुकरबर्गको राजनीतियात्रा !,"१७ अगस्ट १९८८ मा व्यापारी डोनाल्ड ट्रम्पलाई एचबीसी टेलिभिजनका पत्रकार क्रिस वालेसले कुनै दिन राष्ट्रपतिका लागि उठ्नुहुन्छ ? भनी प्रश्न सोधेका थिए । खस्रो बोलीको पर्याय बनेका ट्रम्पले हो वा होइनमा उत्तर दिएनन्, बरु भनेका थिए, म उठें भने जित्ने सम्भावना धेरै छ किनकि जब कुनै काम गर्छु, म जित्न मन पराउँछु ।२९ वर्षपछि प्रश्न सोध्ने वालेस पत्रकारितामै सक्रिय छन् तर २९ वर्षअघिको व्यापारी ट्रम्पले केही महिनाअघि मात्रै अमेरिकाको राष्ट्रपति पदको शपथ खाए र उनले गर्ने हरेक निर्णयले विश्व तरंगित भइरहेको छ ।अमेरिकी राष्ट्रपति डोनाल्ड ट्रम्पलाई तीन दशकअघि सोधिएको यस्तै प्रश्न केही वर्षदेखि लगातार सामना गरिरहेका छन् फेसबुक मालिक मार्क जुकरबर्गले । ३१ वर्षीय जुकरबर्ग स्वभावका हिसाबले ट्रम्पका विपरीत छन् । भविष्यमा राष्ट्रपति पदमा उठ्नुहुन्छ ? भनी प्रश्न गर्दा उनी भन्ने गर्छन् नो । तर, उनको बोलाइ, लेखाइ र गराइ भविष्यमा राष्ट्रपति हुने खालका छन् भन्दै विभिन्न टिप्पणी उठिरहेका छन् ।गत अप्रिलमा फेसबुकले परिवर्तन गरेको सेयर संरचनाका कारण पनि यो टिप्पणीलाई बल पुगेको छ । उक्त प्रस्तावअनुसार जुकरबर्गसँग जति नै कम सेयर भए पनि उनले कम्पनीमा नियन्त्रण गर्न सक्छन् । साथै, उनले चाहेको बखतमा कुनै पनि सरकारी नियुक्ति लिएर काम गर्न सक्छन् र पुन: कम्पनी फर्किन सक्छन् । फेसबुकले सेयरको यस्तो संरचना बनाउन र नामै तोकेर जुकरबर्गले सरकारी नियुक्ति लिन सक्ने प्रावधान राख्नुले पनि उनी भविष्यमा कुनै सरकारी पदका लागि जान सक्ने संकेत गर्छ । जुकरबर्गलाई धेरैले मिडिया कम्पनी ब्लुमवर्गका मालिक माइकल ब्लुमवर्गसँग तुलना गरिरहेका छन् । ब्लुमवर्गले आफ्नो कम्पनीको प्रमुख कार्यकारी अधिकृतको पद छाडेर २००१ मा न्युयोर्कको मेयर बनेका थिए । १२ वर्ष मेयर पद चलाएर २०१४ मा उनी पुन: कम्पनी फर्किएका थिए । अमेरिकामा अहिले धेरैले ब्लुमवर्गलाई तेस्रो पार्टीबाट राष्ट्रपति बन्न सक्ने सम्भावित उम्मेदवारको रूपमा हेरेका छन् । अमेरिकामा व्यापारिक पृष्ठभूमिबाट राजनीतिमा आउने उदाहरणलाई हेरेर जुकरबर्गलाई भविष्यको राष्ट्रपतिको रूपमा टिप्पणी गरिएको हो । र, जुकरबर्गले आफ्नो फेसबुकमा लेख्ने टिप्पणी र उनको व्यवहारले यसलाई हिन्ट गरेको छ । हुन पनि, संसारको सबैभन्दा ठूलो सोसल मिडिया कम्पनीका मालिक र विश्वका छैटौं धनी व्यक्तिका लागि योभन्दा रोमाञ्चक पद सायदै अरू केही हुन सक्छ । किनकि जुकरबर्गको लागि फेसबुकलाई सबैको साझा थलो बनाउनु कुनै देशको प्रमुख कार्यकारी पदभन्दा पक्कै चुनौतीपूर्ण छैन । केही समयअघि मात्रै उनले फेसबुकमा करिब हजार शब्द लामो ब्लग लेख्दै यो सामाजिक सञ्जाललाई सबैको साझा थलो बनाउने उद्देश्यबारे प्रस्ट्याएका थिए । किशोर उमेरमै फेसबुक स्थापना गरेका जुकरबर्ग युवा अवस्थामा प्रवेश गर्दा चर्चित भइसकेका थिए र विश्वका ठूला नेतासँग उनको उठबस सुरु भइसकेको छ । विश्वका डेढ अर्ब मानिसको एकआपसमा जोडिने महत्त्वपूर्ण प्लेटफर्म निर्माता जुकरबर्ग हरबखत संसारकै चिन्ता गर्छन् । २१ औं शताब्दीभित्रमा विश्वका सबै बालबालिकालाई रोगमुक्त राख्ने घोषणासहित आफ्नो नाममा रहेको फेसबुकको ९९ प्रतिशत सेयर चाङ एन्ड जुकरबर्ग इनिसियटिभ नामक ट्रस्टलाई दिने घोषणा गरेका जुकरबर्ग आफ्नोसार्वजनिक छवि राम्रो बनाउन हरसम्भव प्रयासरत छन् । उनी अविकसित देशमा इन्टरनेट पुर्याउने, फेसबुकलाई संसारका सबै मानिस समेट्ने कम्युनिटी बनाउने कुरा गर्छन् र शरणार्थी समस्यामाथि समभाव राख्छन् । उनले भर्खरै मात्र सार्वजनिक स्थानमा देखिँदा आफ्नो व्यक्तित्व कसरी राम्रो देखाउने निर्णयका लागि इमेज कन्सल्याट्यान्ट राखेका छन् । साथै, उनले जर्ज डब्लू बुसको पालामा राष्ट्रपति निवास ह्वाइटहाउसको फोटो खिच्न जिम्मा पाएका व्यक्तिलाई आफ्नो फोटोग्राफर नियुक्त गरेका छन् । चाङ एन्ड जुकरबर्ग इनिसियटिभका लागि उनले दुई राजनीतिक रणनीतिकार नियुक्त गरेका छन् ।२०१७ को सुरुआतमा उनले अमेरिकाको ५० वटै राज्य घुम्ने प्रतिबद्धता जनाएका थिए । उनका अनुसार उनी २० राज्य पुगिसकेका छन् र बाँकी ३० राज्य यही वर्षभित्र घुमिसक्नेछन् । उनको यो प्रतिबद्धतालाई धेरैले जनतासँग नजिकिने रणनीति मानेका छन् ।बेलाबेला राजनीतिक टिप्पणीका कारण पनि जुकरबर्ग विवादमा तानिन्छन् । निवर्तमान अमेरिकी राष्ट्रपति बाराकको आप्रवासी नीतिमा केही राज्यले विरोध गरिहँदा जुकरबर्ग ह्वाइटहाउस पुगेरै त्यसको समर्थन गरेका थिए । जुकरबर्ग अमेरिका आप्रवासीका लागि खुला हुनुपर्ने पक्षमा छन् । भर्खरै मात्र निर्वाचित राष्ट्रपति ट्रम्पले आप्रवासीप्रति कठोर कदम चाल्ने निर्णयको उनले खुलेरै विरोध गरिरहेका छन् । जुकरबर्ग भन्छन्, जसको कारण अमेरिका असुक्षित हुन्छ उनीहरूलाई निगरानी गर्नुपर्छ तर अमेरिकी ठोका आप्रवासीका लागि सधैं खुला राख्नुपर्छ ।जुकरबर्गलाई नजिकबाट चिन्नेहरूलाई उद्धृत गर्दै प्रकाशित विभिन्न रिपोर्टहरूका अनुसार उनी शासक बन्न चाहन्छन् । सायद उनीभित्र रहेको यही चाहनाले उनलाई विश्वकै सबैभन्दा धेरै मानिस आवद्ध सोसल प्लेटफर्मको प्रमुख बनायो । यदि नजिकबाट चिन्नेहरूले उनलाई सही रूपमा चिनेका हुन् भने भविष्यमा उनको यात्रा राजनीतिबाट अन्त पुग्ने छैन किनकि डेढ अर्ब मानिसको साझा स्थान फेसबुकका संस्थापकका लागि त्योभन्दा रोमाञ्चक यात्रा अरू हुन सक्दैन । यदि भविष्यमा यसो नभए अहिले उनले गर्ने हरेक क्रियाकलापलाई राजनीतिक भविष्यको तयारीको रूपमा लिनेहरू गलत सावित हुनेछन् । (विभिन्न एजेन्सीमा प्रकाशित रिपोर्टको आधारमा)"
बर्जु तालका पाहुनाचराहरू,"सुनसरी जिल्लाको दक्षिणी भेगमा पर्ने बर्जु ताल (विराटनगरबाट १२ किलोमिटर पश्चिम) चराचुरुंगीको गन्तव्यस्थल बनेको धेरै भएको छैन । यो ताल कोसी टप्पु बन्यजन्यु आरक्षको नजिक परेकाले चराचुरुंगीको अर्को महत्त्वपूर्ण गन्तव्य पनि बन्न गएको छ । यहाँ विशेषत: हिउँदै आगन्तुक चराहरूको आवागमन हुने गरेको छ । चरा गाइड अनिश तिम्सिनाका अनुसार, यो वर्ष जनवरीमा यहाँ झन्डै २ हजार४ सय चराको गणना गरिएको थियो । त्यसमा पानीहाँस र चिल प्रजातिका मुख्य थिए । अघिल्लो वर्ष भने यहाँ झन्डै ६ हजार पाहुना चरा आएका थिए । चराविद् डा भरतराज सुब्बाका अनुसार यो भेगमा जम्मा १ सय ३२ जातका चरा पाइने गरेका छन् । यसमा स्थानीयबाहेक ५७ थरका चरा भने माइग्रेटरी (हिउँदे आगन्तुक) चरा छन् । अहिले बर्जुतालसँगै अर्को पर्यटकीय र पिकनिकस्थल बनाउने भनेर जोडतोडका साथ काम भइरहेको छ । तर यसो गर्नाले चराहरूको सहज आवागमन र बसोबास बिथोलिन सक्छ भनेर राष्ट्रिय चराविद् डा सुब्बा र अन्तर्राष्ट्रिय नेपाली चराविद् क्यारोल इन्स्किपसमेतले सरोकार जनाउँदै आएका छन् । बर्जु ताल झन्डै १९ हेक्टर क्षेत्रफलमा फैलिएको छ भने नजिकै निर्माणाधीन पर्यटकीय स्थल ४५ हेक्टर क्षेत्रफलमा बन्दै छ ।तर, सहज पहुँच र अवस्थितिका कारण चरा अवलोकन तथा गन्तव्यका लागि कोसी टप्पुभन्दा पनि आकर्षक रूपमा बर्जु ताल रहिआएको छ । यो यथार्थबारे सम्बद्ध जानकार र विज्ञबाहेक अरूले ख्याल गर्न सकेका छैनन् । बर्जु तालमा हरेक सिजनमा घुमफिर गर्दै आउने पाहुना हाँस र चिल प्रजातिलाई यी नेपाली नामले चिनिने गरेको छ सुईरोपुच्छ्रे, बेल्चाठुुुँडे, बिजुलागैरी, सिन्दुरे हाँस, हरियो टाउके, खडखडे, सुईरोठुुुँडे, फुसो बकुल्ला, कैलो टाउको हास,सर्पहारी चिल, सिलसिले, मरुल, मझौला सेतो बकुल्ला, नकटा, डुबुल्की चरा आदि ।"
रामशेखर दाइ,"सपालिको फागुन १६ एक हिसाबले दु:खद रह्यो । नेवार भाषा, साहित्य र रंगमञ्चका वरिष्ठ स्रष्टा रामेशखर दाइको सोही दिन चोला उठ्यो । भूकम्पले घर भत्काएपछि भक्तपुरस्थित एउटा वृद्धाश्रममा उनी बस्दै आएका थिए । निधन हुनुभन्दा दुई दिनअघि मात्रै उनी ८० वर्ष पुगेका थिए । क्यान्सरजस्तो जब्बर रोगले उनलाई बाँच्न दिएन । लेखन, निर्देशन र अभिनयका त्रिवेणीका रूपमा चिनिन्थे रामशेखर । उनको मुख्य रुचि हास्यव्यंग्यमा थियो । नयाँ पुस्ताले रामशेखर दाइ सम्बोधन गर्थे । आजभन्दा करिब पैंसट्ठी वर्षअगाडि (विसं २०११) समाज सुधार नामक दबु प्याखं (डबली नाटक) बाट उनको यात्रा सुरु भएको थियो । यसको एक वर्षमै उनले आफैंले लेखेर सस:माँया धुर्की (सासू आमाको घुर्की) नाटक मञ्चन गरे । विसं १९९४ को माघ १४ मा जन्मेका थिए उनी । आमा मोहनमाया र बुबा शेरबहादुर । त्यति बेला नृत्य कला मन्दिर नामक एउटा संस्थाले साथ दिएको हुँदा उनको यात्रा दु्रततर गतिमा अगाडि बढ््यो । त्यसमा उनी सचिव पनि भए । त्यही बेला उनले पुनमायाचा को मञ्चन गरे । यो हास्यव्यंग्यले भरिएको प्रहसन थियो । तर, उनको यो बेजोड कृतिको अहिले कुनै लिखित अभिलेख भने छैन । मञ्चन गरें, त्यति बेला मैले लेख्नै भ्याइनँ र यसमा भाग लिने पात्रहरूलाई उहाँहरूको आआफ्नो भागको डायलग सुनाइदिन्थें । र, रिहर्सल गर्ने गर्थें । रिहर्सल पूरा भएपछि मञ्चन गर्न लगें एक पटक उनले भनेका थिए, पछि लेखौंला भनेको त्यसै भयो । अभिनयबाट सुरु उनको कला यात्रा पछि लेखनमा पनि जम्यो । उनी आफैंले लेखेको ख्याल: (प्रहसन) र प्याखा (नाटक) को निर्देशन पनि आफैं गर्थे । २०१३ मै एक्सपोर्टइम्पोर्ट लेखेर उनले निर्देशन गरे । यसरी उनले भक्तपुरमा दबु प्याखंको क्षेत्रमा ठूलै परिवर्तन ल्याए । पञ्चायतकालमा रामशेखरको समूह शासकहरूको दमनको विरोधमा नाटक र व्यंग्य गर्ने गथ्र्यो भने उनका कोही साथी भने शासकको समर्थनतिर लागे । यसपछि समूहमा विभाजन आएको देखिन्छ । रामशेखरले सम्झाउन खोजे तर सफल भएन । त्यति नै बेला काठमाडौंको वटुटोलमा मुनास:ले गर्ने गरेको ख्याल: कासामा उनले भाग लिए । त्यो एउटा प्रतियोगितात्मक हास्यव्यंग्य भेला थियो र प्रतियोगितामा भाग लिनका लागि उनले आफ्नै प्रयासमा ख्याल पुच: नामक समूह पनि बनाए । मुनास:को ख्याल: कासा मा उनले पहिलो पटक भाग लिएको ख्याल: अर्थात् प्रहसन धिन्ताल थियो । पञ्चायती शासनमाथि व्यंग्य गरिएको यो ख्याल:पछि अर्को वर्ष बाह्र बजे लिएर उनी प्रस्तुत भए । दुई वर्षसम्म लगातार उनले पहिलो पुरस्कार पाए ।२०३४ सालतिर नेपाल राजकीय प्रज्ञा प्रतिष्ठानले पनि हास्यव्यंग्य प्रतियोगिताको गर्न थाल्यो । रामशेखर नक:मिको लाटा शीर्षकको प्रहसन छानियो । व्यंग्य वाणले पञ्चायत सरकारलाई नराम्ररी घोचेछ क्यारे, पछि मुनास:लाई भने लाटा नदेखाउने आदेश नै आयो । यो प्रहसनमा विरोधको प्रतीकस्वरूप रातो झन्डा फहराएको दृश्यप्रति तत्कालीन अञ्चलाधीशको आपत्ति थियो । रामशेखरको सबैभन्दा चर्चित ख्याल: बाह्र बजे हो । र, पछि यही प्रहसन टेलिफिल्मको रूपमा पनि नेपाल टेलिभिजनमा प्रसारण भयो र नेवा: टेलिफिल्मको इतिहासमा यो पहिलो टेलिफिल्म हुन सफल भयो । यसरी रामशेखर नक:मि कहिल्यै पनि दोस्रो हुनु परेन । सधैं पहिलो स्थानमा रहन सफल भए । मञ्चनको दुनियाँबाट फिल्मको पर्दातिर पाइला अगाडि बढाएका रामशेखरले कलायात्राको क्रममा कहिल्यै पछाडि फर्केर हेर्नु परेन । हुन त बाह्र बजे टेलिफिल्मको उनी आफैं निर्देशन गर्न चाहन्थे तर टेलिभिजनको व्यवस्थापनले दिएन । साहित्यमा पनि उत्तिकै सशक्त प्रतिभा थिए रामशेखर दाइ । विसं २०१९ मा उनले सोतिप्वाँय् (गाँठो) नामक कथासंग्रह निकाले । विसं २०२९३० तिर उनले लेखेको उपन्यास नसंफा:गु चा (रातको अन्त्य) ले श्रेष्ठ सिरपा नै पायो । यो नेपाल भाषाको साहित्य क्षेत्रको सबैभन्दा ठूलो पुरस्कार हो । यो उपन्यासले गंकी बसुन्धरा सिरपा पनि पायो । कला र रंगमञ्च क्षेत्रका सबैजस्तो प्रतियोगितामा सधैं पहिलो स्थानमा रहन सफल रामशेखर दाइको पुरस्कार सूची ज्यादै लामो छ । उनको निर्देशनमा बनेको नेवा: फिल्म प:खा जापानमा सम्पन्न अन्तर्राष्ट्रिय फिल्म फेस्टिभलमा थर्ड फ्युचर अफ एसिया पुरस्कार जित्न सफल भएको थियो । रामशेखर दाइ सहयोगी पनि थिए । उनले श्रीकृष्ण अणुको लोकप्रिय ख्याल: तंबैंक लाई टेलिसिरियलको रूप दिंदा सल्लाहकारको रूपमा सहयोग गरेका थिए । नेपाल भाषाको दोस्रो फिल्म राजमति को स्क्रिनप्ले र डाइलग लेखनमा जनकवि दुर्गालाल श्रेष्ठसित सहकार्य गरेका थिए उनले । धेरै ख्याल:, प्रहसन र दबु प्याखंहरूमा अभिनय गरेका रामशेखर नक:मिले ठूलो पर्दाका फिल्म राजमति, लोभीपापी र वीर गणेशमान मा पनि अभिनय गरेका थिए । महजोडीको १५ गते र लक्ष्मी, दलन सँगै चकना, यांमिखा लगायतका नेवार फिल्ममा पनि अभिनय गरे । उनी झोकमनिम्ह, न्हिसुतु र चकना जस्ता नेवार फिल्मका लेखक र निर्देशक पनि थिए । पेज थ्री पिपुल्स च्वइस अवार्ड ११३० मा उनले लाइफ टाइम अचिभमेन्ट अवार्ड पाएका थिए । नेवा: जागरण संकिपा मञ्चले उनलाई नेवा: जागरण संकिपामि हना ११३० उपाधि दिएको थियो भने झी कलाकार रामशेखर नक:मि हना ग्वसा:खल: (हाम्रा रामशेखर नक:मि अभिनन्दन समारोह समिति) गठन गरी चार वर्षअघि उनको भव्य अभिनन्दनसमेत गरिएको थियो । यस हिसाबले रामशेखर दाइ नेपाल भाषाको साहित्य, रंगमञ्च र फिल्मका नक्षेत्र थिए । फागुन १६ गते बिहान छ बजेर पन्ध्र मिनेट जाँदा यो नक्षेत्र अस्तायो ।"
ट्रम्पशासनलाई नियाल्दा,"झन्डै दुई वर्षअघि अमेरिकामा जमिसकेका एक घरजग्गा व्यवसायीले खुला घोषणा गरे, अब म अमेरिकाको राष्ट्रपति बन्नेछु । यस पटक उमेदवारी दिँदै छु । रियल इस्टेट व्यापारी डोनाल्ड ट्रम्पलाई पछ्याइरहेका सञ्चारमाध्यम र निकटस्थले उनको यो भनाइलाई हावामा उडाइदिए । तर, केही महिनामै ती व्यापारी अनुदारवादी दल रिपब्लिकनबाट अमरिकाको ४५ औं राष्ट्रपतिका लागि आफ्नो उम्मेदवारी घोषणा गरे । ट्रम्पको सोच उक्त दलसँग फिट भए पनि उनको उम्मेदवारी धेरैका लागि आश्चर्यजनक र अपत्यारिलो थियो । कतिले यसलाई हल्का रूपमा लिए । अमेरिकामा मात्र होइन बाँकी विश्वले पनि उनलाई हाँसो को पात्र बनायो । हुन पनि, पेसेवर राजनीतिज्ञहरूको भीडमा उनको घोषणा एउटा दुस्साहस थियो ।धूम्रपान र मद्यपान नगर्ने, तर केही पनि विचार नगरी बोल्ने एक बोल्ड छविका ट्रम्पले अमेरिकीलाई त्यति बेला चकित परे जति बेला उनले अब्राहम लिंकनको लिगेसी जोडिएको रिपब्लिकन पार्टीबाट राष्ट्रपति उमेदवारमा चयन भए । ट्रम्पका साथमा कोही थिएन, तर पनि आरम्भको प्रतिस्पर्धामा आफ्नै सहयात्रीदेखि नेतृत्व गरिरहेको दललाई समेत स्तब्ध पारेर अघि बढे, केन्टुकी विश्वविद्यालय प्राध्यापक एल क्रसले निर्वाचन प्रक्रिया स्मरण गर्छन् । केन्टुकी रिपब्लिकन पार्टीको लिगेसी जोडिएको राज्य हो ।ट्रम्पका चुनावी अजेन्डाहरू चलनचल्तीको अमेरिकी धारभन्दा पृथक् थिए, जसले उनी आलोचित बने । उनको शैली अलि असहज थियो होला तर, त्यही धार अधिकांश अमेरिकीको माग थियो । राजनीति गर्नेले अमेरिकीको माग बुझ्न सकेका थिएनन् । उनले क्यास गरे, प्राध्यापक क्रस भन्छन्, डेमोक्र्याटलाई त त्यो धार मन पर्ने थिएन नै । रिपब्लिकनले समेत नबुझेको विषय थियो । बेरोजगार, भोका र आत्मसन्तुष्टि नभएका जनताबाट विश्वको नेतृत्व हुँदैन । उद्योगधन्दा बन्द भइरहेका थिए । अमेरिकी (पुराना पुस्ता) हरू बेरोजगार बन्दै थिए । पारिश्रमिक घट्दो थियो । अमेरिकीको श्वेत सर्वाेच्चता (ह्वाइट सुप्रिमेसी) र आप्रवासी रोक्ने रणनीति ट्रम्प जितको एक अचुक अस्त्र बन्यो । क्रसजस्ता प्राध्यापकहरूले ट्रम्पयात्रालाई साढे आठ दशकअघि रिपब्लिकन पाखा लगाउन डेमोक्र्याटले अपनाएको मन्त्र न्यू डिल कै पथको रूपमा पनि व्याख्या गरेका छन् । साढे आठ दशकअघि अमेरिका आर्थिक मन्दीको चपेटामा थियो । डेमोक्र्याट राष्ट्रपति फ्राङ्कलिन रुजवेल्टले न्यू डिल को संज्ञा दिंदै सामाजिक सुधारको कार्यक्रम अघि बढाए, जसले डेमोक्रयाट पार्टीलाई अमेरिकी राजनीतिको उचाइमा पुर्यायो । रिपब्लिकनहरूले डेमोक्र्याटको उक्त अभियान समाजवादी र कम्युनिस्टको कार्यक्रम समेत भने । डेमोक्र्याटका लागि त्यो एक उदारवादी नीति थियो । त्यसैको आधारमा ग्लोबलाइजेसन को अवधारणा बाहिर आयो । तर त्यसलाई खुम्च्याउन पुराना अमेरिकीहरू लागिपरे । भलै यसमा क्रस सहमत देखिन्नन् । भन्छन्, ग्लोबलाइजेसन भनेको आफ्नो नागरिकको अवसर अरूलाई दिने पक्कै होइन । आफ्नो घर बलियो बनाएपछि मात्र उक्त तर्कले सार्थकता पाउँछ ।ट्रम्प ह्वाइटहाउस प्रवेशपछि विवाद निरन्तर छ । उनी प्रवेश गरेको साता नपुग्दै अर्थात् विरोध सडकमा छताछुल्ल भइरहँदा तेस्रो विश्वका २१ पत्रकार डुलास विमानस्थल उत्रेका थियौं । एयरपोर्ट बाहिर शरणार्थीको सम्मान गर, ट्रम्प किन डम्प, भन्दै नाराबाजी भइरहेका थिए । अमेरिकी विदेश मन्त्रालयअन्तर्गतको कार्यक्रम इन्टरनेसनल भिजिटर लिडरसिप प्रोग्राम (आईभीएलपी) मा छानिएका हामी २१ मुलुकका पत्रकारले पुगेकै दिन अमेरिकी स्वतन्त्रतालाई नजिकबाट नियाल्न पाएका थियौं । विमानस्थलको अराइभल लबीमा पुगेर सयौंले ट्रम्प प्रशासनले लिएको पहिलो निर्णयको विरोध गरिरहेका थिए । हामी त्यहाँ पुगेर जब इन्टरनेट सर्फ गर्यौं, अनि जानकारी भयो कि, डुलास मात्र होइन सबै अन्तर्राष्ट्रिय विमानस्थल, उपराष्ट्रपति भवनअगाडि यस्ता विरोध सुरु भएका रहेछन् । तर यस्तो विरोधले ट्रम्पलाई छोएको छैन । जसरी उनी निर्वाचनको समयमा एक्लो रूपमा हिंडे त्यसैगरी उनी हिंडिरहेका छन् । फरकफरक राज्यको अध्ययन भ्रमण रहेका हामी जहाँ पुग्दा पनि पहिलो प्रसंग यही हुन्थ्यो । हाम्रो अध्ययनभ्रमणको विषय थियो, अनुसन्धनात्मक पत्रकारिता । तर, त्यसको आरम्भ हुन्थ्यो, अमेरिकी राजनीतिबाट । प्राय: हामी सबैको पहिलो प्रश्न हुन्थ्यो, अमेरिका अब कट्टरवाद तर्फ फर्केकै हो । अमेरिकामा ह्वाइट सुप्रिमेसी हावी भएकै हो त ? हाम्रो टोलीमा मबाहेक थाइल्या्न्ड, मलेसिया, माल्दिभ्स, बंगलादेश, स्विजरल्यान्ड, मेक्सिको, अर्मेनिया, चिली, तान्जानिया, स्लोभाकिया, मोन्टेनिग्रो, मेसेडोनिया, लाइबेरिया, किर्गिज रिपब्लिक, कोसोभो, हंगेरी, गुयना, बुल्गेरिया, क्रोएसिया र चेक रिपब्लिकका पत्रकार थिए । त्यसैले तेस्रो मुलुकका नागरिकप्रति ट्रम्पको आक्रोश किन यति धेरै भन्ने प्रश्न स्वाभाविक थियो । हामी आफैं पनि यसबारे छलफल गथ्र्यौं । ट्रम्पलाई कतिले त सन् १९६४ का बेरी गोल्डवाटरसँग पनि दाँज्थे । गोल्डवाटर कट्टरपन्थी धारका थिए । उनी डेमोक्र्याटका कट्टर आलोचक थिए । पार्टीको एक धारलाई पाखा लगाएर अघि बढेका थिए उनी । श्वेत सर्वाेच्चता र क्रिस्चियानिटीको चर्को वकालत गर्ने अमेरिकी राज्य एरिजोनाका गोल्डवाटरले ट्रम्पले संस्थापक बुसहरूलाई पछि पारेझैं न्युयोक गभर्नर नेल्सन रकफेलरलाई पछारेका थिए । गोल्डवाटर विश्लेषकहरूकै पूर्वअनुमानअनुसार राष्ट्रपति पदमा डेमोक्र्याट प्रत्यासी लिन्डन जोन्सनसँग फराकिलो हार बेहोरे । अपवादस्वरूप, ट्रम्प भने डेकोक्र्याटकी महिला उम्मेदवार हिलारी क्लिन्टनलाई हराउँदै अमेरिकाको ४५ औं राष्ट्रपति बने ।हिलारी प्रतिस्पर्धी भएकैले ट्रपले जितेको तर्क गर्नेपनि उत्तिकै छन् । म महिला भएर उनको विरोध गरेको होइन, हिलारी अमेरिकी राजनीति र शक्तिमा तीन दशकदेखि थिइन् भने विदेशमन्त्रीसमेत रहिन् । के गरिन् अमेरिकीका लागि ? अनि ट्रम्पको उदय भयो मुलुक पुन: कट्टरपन्थी धारमा फर्कियो । अब कसरी अघि बढ्छ हेर्नेबाहेक अर्को विकल्प हामीमा छैन, न्यू अमेरिका मेडिया (नाम) की प्रमुख होनोरा मोन्टानोले भनिन्, हामी अमेरिकीमा जस्तोसुकै कठिन अवस्थालाई पनि चुम्ने क्षमता छ । सन्तुलन होला । हाम्रो लोकतन्त्रमा व्यवस्थापिका, कार्यपालिका र न्यायपालिका आफैंमा निकै बलिया र स्वतन्त्र छन् । यसको खबरदारी गर्न सञ्चारजगत् उत्तिकै सचेत छ । उनले यसलाई पनि परिवर्तनको अर्को संघारको रूपमा लिएकी छन् । हामीकोमा अझै चर्को भेदभाव छ । बाहिरबाट देखिंदैन तर त्यो बलवान छ, उनले भनिन्, अमेरिकीमा अझै पनि नेतृत्वमा महिला गएको हेर्न सक्ने क्षमताको विकास भएकै छैन । यो बुझेन डेमोक्र्याटले ।पछिल्लो समय हुर्किंदै गएको श्वेत सर्वोच्चताको आडमा बेरोजगारी, सहरबाट टाढा रहेकाको मर्का र उनीहरूको राजनीतिक पकडलाई ट्रम्पले क्यास गरे । उनले निर्वाचन अघि जे भनिरहेका थिए । चुनिएपछि पनि त्यही गरिरहेका छन्, जुन राजनीतिकर्मीबाट कमै हुन्छ । भन्छन् एउटा गर्छन् अर्को, मोन्टानो भन्छिन्, पुराना अमेरिकीले मात्र होइन नवप्रवेशीले समेत ट्रम्पलाई रोजे । नत्र कसरी दुवै सदनलाई विजयी गराउँदै उनी फराकिलो अन्तरले राष्ट्रपति बने । मेक्सिकोको सीमामा पर्खाल लगाउने, गोराबाहेक अरू सबैलाई दोस्रो दर्जामा राख्ने, मुस्लिम समुदायलाई प्रवेश नदिने, चिनियाँ सामान निरुत्साहित गर्नेजस्ता विषय गोराका लागि मात्र प्रिय नभएको कतिपयको बुझाइ थियो । कतिले यसलाई अर्थतन्त्र उकास्ने आधार रहेको बुझ्थे । सुन्दैमा विश्व तर्साउने भाषण गर्न अझै छोडेका छैनन ट्रम्पले । उनले आफ्ना योजना कार्यान्वयन गर्दै जाँदा बाँकी विश्वसँगको अमेरिकी सम्बन्ध बिस्तारै धाराशयी हुँदै जाने बहस पनि प्रारम्भ भएको छ । अमेरिकीलाई युरोपले समेत भिसाको झन्झिटिलो प्रक्रिया लगाइदिने भएको छ । अन्य मुलुकले पनि यसै नगर्लान् भन्न सकिन्न । ट्रम्पको कार्यशैलीले अमेरिका भित्री रूपमा थप बलियो बन्लानबन्ला तर बाहिर भने अमेरिकी पकडमा पक्कै धमिरा लाग्नेछ । प्रतिबद्धताअनुसार, अमेरिकालाई फेरि महान् र सुरक्षित बनाउने महाअभियान थाल्दै गर्दा पुगेका हामी यही सोच्दै थियौं, यो तरिकाले अमेरिका महान् बन्ला र ? अमेरिकाको बाहिर छवि जे देखिए पनि आन्तरिक जर्जरताका कारण यस्ता नेताको खोजी हुन सक्ने आकलन भइरहँदा ट्रम्प उदाएका हुन् । अमेरिकालाई बेलायत हुनु छैन । सधैं अमेरिका भएर बस्नु छ । त्यसैले पनि जनताले ट्रम्प रोजेका होलान् । विश्व अर्थतन्त्रमा अब राजनीतिक कुराले मात्र हुँदैन भन्दै ट्रम्पलाई विजय गराएको हुन सक्छ, केन्टुकी विश्वविद्यालयका अर्का प्राध्यापकले भने, हाम्रोमा विकासको काम रोकिएको थियो । साँच्चै भन्नुपर्दा युरोपको जस्तो सार्वजनिक यातायातको राम्रो सुविधा छैन । राज्यराज्य जोड्ने रेल मार्गमा पछि परिरहका छौं, उद्योगहरू बन्द भएका छन । अवैध बस्ने विदेशीले अति कम पारिश्रमिकमा काम गरिदिंदा अमेरिकीहरूले बेरोजगार भत्तामा चित्त बुझाउनुपरेको छ । यसले अर्थतन्त्रमा ठूलो असर पारेको छ । यसतर्फ अघिल्ला सरकारले ध्यान नदिंदा अहिले चरम कट्टरपन्थी नेता विजयी भएका हुन् । पूर्ववर्ती बाराक ओबामा सरकारको बढी उदारताकै कारण अमेरिकामा आप्रवासी र शरणार्थी मात्र बढेनन्, आतंकवादीहरूको घुसपैठ भएको निष्कर्ष कतिपय अमेरिकीमा पाइन्छ । उनीहरूले तेस्रो देशको नागरिकबाट बढी नै असुरक्षित महसुस गरेका छन् । युरोपमा जसरी आफ्नो मुलुकमा पनि मुस्लिम संख्या बढ्ला भन्ने तनावमा छन् उनीहरू । कट्टरपन्थी धारले यसमा राहत दिने बुझाइ कैयन अमेरिकीको छ । त्यही धारणालाई क्यास गर्न इस्लामिक आतंकवाद रोक्न केही मुस्लिम देशका नागरिकलाई केही समयका लागि अमेरिका प्रवेशमा रोक लगाए ट्रम्पले । अदालतले त्यसमा ब्रेक लगाएपछि उनको त्यो कार्यकारी निर्देशन सच्चिएको छ । अमेरिकी संसद् क्यापिटल हिलमा आयोजित विशेष समारोहमा जनवरी २० मा शपथ लिंदै ट्रम्पले उद्घोष गरेका थिए, विदेशमा रहेका आफ्ना मुलुकका कम्पनीहरूलाई स्वदेश फर्काउने, सीमा सुरक्षा बलियो पार्ने, ध्वस्त पूर्वाधारको पुनर्निर्माण गर्ने, बन्द उद्योग खोल्ने, व्याप्त अपराध नियन्त्रण गर्ने, शिक्षा र स्वास्थ्य प्रणालीमा सुधार गर्नेलगायतमा म लाग्नेछु । कसैको साथ नपाए त्यो म एक्लैले गर्नेछु ।ट्रम्पको आदेश र त्रासशपथ लिएपछि १४ कार्यकारी आदेश दिइसके ट्रम्पले । उनको आदेशले अमेरिका र बाँकी विश्वलाई हल्लाएको छ । विश्वका सबैखाले जनसंख्या रहेको अमेरिकाको आर्थिक, राजनीतिक, सामाजिक र धार्मिक शक्ति सन्तुलनसँग मात्र उनको आदेश जोडिएको छैन । ट्रम्पको पछिल्लो कार्यकारी आदेशहरूको एउटै सार हो अमेरिका फस्र्ट र मेक अमेरिका ग्रेट एगेन । अहिले बहस सुरु भएको छ यो तरिकाले साँच्चै अमेरिका ग्रेट बन्छ ? यो नाराले उनले अमेरिका बनाउलान् भन्ने विश्वास कतिपयको नभए पनि कडाइ गर्नुपर्नेमा धेरै सहमत छन् । तर, आप्रवासीहरूको देशमा आप्रवासीहरूलाई नै चिढ्याउने तथा चीन, रुस, युरोप र मुस्लिम देशहरूलाई आफ्नो स्वार्थमा मात्र साथ लिने नीतिले अमेरिकालाई महान् होइन, एक्लो बनाउन सक्ने र विश्व राजनीतिमा रहेको उसको पकड फुस्कँदै जान सक्नेमा उनको दलभित्र पनि बहस र चिन्ता व्यक्त भएका छन् । कार्यकारी आदेशसँगै चीन, रुस, युरोप र मुस्लिम राष्ट्रहरूसँगको सम्बन्धमा जटिलता उत्पन्न भएको छ अमेरिकाको । मिडियामाथि ट्रम्पले पोख्ने अनावश्यक आक्रोश त छँदै छ । यसको दरिलो व्यवस्थापन र समझदारी अमेरिकाभित्र हुन नसके उनको चारवर्षे कार्यकाल सुखद होला भन्न सकिन्न । राष्ट्रपति ट्रम्पका कतिपय आदेशले गैरकानुनीलाई मात्र होइन, कानुनी आप्रवासीहरूमा एक खालको मनोवैज्ञानिक दबाब पैदा भएको छ । कतिपयका लागि सपनाको देश अमेरिका आफैं निरुत्साहित हुने देखिएको छ, नेपालको भ्रमणसमेत गरेकी सान फ्रान्सिस्को क्रोनिकल दैनिककी प्रधानसम्पादक एन्डी कुपरले भनिन्, मानव अधिकार, स्वतन्त्रता र सहज जीवनयापनका लागि अरू कोही नभए अमेरिका छ भन्ने विश्वभरका मान्छेको विश्वासलाई कुल्चिइयो । यद्यपि तेस्रो मुलुकका नागरिकको व्यवस्थापन भने आवश्यक थियो । भियतनाम युद्धपछिका सबैभन्दा नरुचाइएका इराक र अफगानिस्तान युद्धलाई समापन गरेका ओबामाको बुझाइ नै अन्त्यमा ठीक हुने दाबी अन्तर्राष्ट्रिय मामिला ज्ञाता तथा क्यापिटल कम्युनिकेसन्स समूहका अध्यक्ष रहेका अक्रम आर एलियसको छ । उनी भन्छन्, अमेरिकी सर्वोच्चतामा चीनबाट होइन रुसबाट खतरा छ । यही बुझाइमा थिए डेमोक्र्याटहरू, जुन क्रिमिया र सिरियाको अध्ययनले स्पष्ट पारिसकेको छ । यसलाई बुझेर ट्रम्प अघि बढ्न नसके दोस्रो कार्यकाल होइन पहिलो हाफमा नै उनी ह्वाइटहाउसबाट बिदा हुन सक्ने अड्कलबाजी केही प्राध्यापकले गरेका छन् ।"
खोजीमेलीमा रेग्मी,"नेपाली भाषासाहित्यका सही अन्वेषक र अनुसन्धाताका रूपमा चिनिएका शिव रेग्मीको सधैंको विशेषता हो खोजीमेली । २०७० सालको जगदम्बाश्री पुरस्कार पाउने रेग्मीका बारे गुठीको सूचनामा भनिएको छ नेपाली साहित्यिक पत्रकारिताको गम्भीर अन्वेषण, पत्रपत्रिकाको विशिष्ट संकलन, तिनको समीक्षा, समालोचना तथा लेखन गरी नेपाली भाषाको अविरल सेवा गर्ने साधक ।आफ्नो काम भनेकै खोजीमेली र सम्पादन भनेर चिनाउन रुचाउने रेग्मीको यस्तै शोधपरक ग्रन्थ आएको छ खोजीमेली । रत्न पुस्तक भण्डारबाट प्रकाशित कृतिमा भाषासाहित्यको अन्वेषण क्रममा इतिहासमा केही छुटपुटमा परेका अथवा ओझेलमा परेका ४० पात्र र प्रवृत्तिको बारेमा चिनारी दिएर रेग्मीले अर्को अमूल्य काम गरेका छन् । आदिकवि मोतीराम भट्टको घरपरिवारदेखि पहिलो अनुवादक गम्भीरध्वज शाह र पहिलो नारी कथाकार कुमारी तुषारमल्लिकादेखि इतिहास शिरोमणि बाबुराम आचार्यको कवि चिनारीसम्म यो कृतिमा समेटिएको छ । विभिन्न पत्रपत्रिकामा प्रकाति लेखहरूको संग्रह भए पनि खोजीमेली कृतिले नेपाली भाषासाहित्यको इतिहासमा शोधअनुसन्धान गर्नेहरूका लागि पूरक सामग्रीको भरथेग गर्ने निश्चित छ ।शारदा, रूपरेखाजस्ता ऐतिहासिक महत्त्व र गरिमाका पत्रपत्रिकाले पनि सम्पादनमा गरेको त्रुटिका बारेमा यो कृतिमा उत्तिकै रमाइलो विवरण छ । एक पटक त्यस्तै सम्पादनको मारमा कवि गोपालप्रसाद रिमाल स्वयम् परेका रहेछन् । रिमालले एक ठाउँमा भनेका रहेछन् मैले कविता लेखें कल्लेरीघाटको (पश्चिम १ नम्बरको काल्लेरीघाट) । तर छाप्नेले गल्तीले कुर्लिनघाट हुँदै कुर्किनघाट बनाइदियो । कवि रिमालको आमाको सपना मा नपरेका कविताहरूको विवरण दिने क्रममा अन्वेषक रेग्मीले रिमालका असन्तुष्टि र व्यङ्ग्यका घटनालाई पनि स्मरण गरेका छन् ।"
युद्धको उच्छवास,"यद्ध र क्रान्तिका विषयका लेखिएका कृतिहरू विश्वका उत्कृष्ट रचनामा पर्छन् । तोल्स्तोयको मास्टरपिस रचना वार एन्ड पिस रुसफ्रान्स युद्धको दस्तावेज हो । भारतपाकिस्तान विभाजनले निम्त्याएको रक्तपातपूर्ण समयलाई टिपेका मन्टो, अमृता प्रीतम्, खुशवन्त सिंहका कृतिहरू पार्टिसन लिटरेचर को रूपमा नै चर्चित छन् । नेपालको दसवर्षे जनयुद्धले पनि अनेकन कथाहरू जन्माए । महेशविक्रम शाह, राजबाबु श्रेष्ठ, नव सिलवाल आदिका कथाहरू युद्धकालीन जीवन्त समय बोल्छन् भने क्रान्तिकालीन समयकै विषयमा बुनिएको नारायण वाग्लेको पल्पसा क्याफेको चार्म उत्तिकै भर्रभराउँदो छ । यसै लहरमा उभिएका छन् काजोल खातुन लिएर फूलमान वल । उनका कथाहरू जनयुद्धले व्यक्ति, समाज साथै राजनीतिक माहोलमा पारेका असर र आयामहरूलाई चियाउने आँखीझ्याल भएका छन् । काजोल खातुन भित्रका प्रत्येक कथाको पृष्ठभूमिमा छ युद्ध । उनका पात्रहरू एउटा राजनीतिक आस्थामा अडिएका युवाहरू छन् । उनीहरूले बोकी हिँडेका छन् समानता, हक अधिकार, सुनिश्चित भविष्य र समाज परिवर्ततको जोश । ती युवा उत्साहको डिग्री बढ्ने क्रममा कोही सहरका सडकहरूमा आन्दोलनमा उत्रिन्छन् भने कोही बन्दुक बोकी जंगल पस्छन् । तर सुरुआती उग्रता र जोश बिस्तारै शिथिलतातिर लम्किन्छ । पात्रहरू बिस्तारै उग्रता, हिंसा, चन्दा आतंकभन्दा पर अलिकति नरम भएर मध्यमार्गको खोजीतिर लाग्छन् । उनीहरू मानवता र प्रेमतिर झुकाव देखाउन थाल्छन् । रातो डायरीकी नायिका लक्ष्मी भन्छिन् :मैले क्याम्पसमा उग्रवामपन्थ र हिंसात्मक आन्दोलनको विरुद्ध बहसको थालनी गरेर के बिराएँ ? (रातो डायरी, पृष्ठ १४१)पूर्व छापापारहरूमा परिवर्तन देखिन्छ । सधैं अर्काले लादेको विचारमा अडिरहन नसक्नु मानवीय चरित्र पनि हो । हिंसा र हत्याले मात्रै खोजेको अधिकार प्राप्त हँुदैन । रक्तपात एक बिन्दुमा आएर अडिनैपर्छ । यसै सत्यलाई वल आफ्ना निकै कथाहरूको थिम बनाउँछन् । मानवताका पक्षधरतालाई बहुतै कोमल र भावुक शैलीमा लेखिएको छ शीर्षक कथा काजोल खातुन र बन्दुक बोकेकी सुन्दरीमा । युद्धले परिवार गुमाएर विस्थापित भएकी अफगानिस्तानको मुहरेम गाउँकी युवती र युद्धकै क्रूरताको एउटा नमुना भण्डारामा मारिने काजोल खातुनहरूको पीडा उस्तै हो । परिवारको सदस्य गुमाउनु, आफ्नो बासस्थानबाट विस्थापित हुनु र सबभन्दा ठूलो त कहिल्यै नपुरिने गहिरो पीडा र रिक्तता बोकी हिँड्नु वास्तवमै कल्पनाभन्दा बढी नै पीडादायी छ युद्धपीडितहरूका लागि । त्यसैले पनि जरुरी छ रोकिन अनेकन बहानामा हुने यस्ता हत्या हिंसाका शृंखला । युद्धमा जित्नेहरूको पनि हार नै छ । रुवान्डाको जनयुद्धमा लाखौं निहत्था टुट्सीहरूलाई मारेर हात पारेको हुटु समुदायको जित के जित नै थियो त ? यही प्रश्नले गाँजेको हुँदो हो लेखकलाई । बन्दुक बोकेकी सुन्दरीमा साथीहरू, छापामार सुम्निले सशस्त्र प्रहरीकी शशिकलालाई भनेको शब्दहरूले निकै भावुक बनाउँछ ।तँ पनि हार्ने म पनि हार्ने, कस्तो लडाइँ लड्दै छौं हामी ? (बन्दुक बोकेकी सुन्दरी पृष्ठ १६४ )वास्तवमै यो निकै गम्भीर प्रश्न हो उनीहरूका लागि जो अनेकन बहानामा निहत्था जनतालाई बलिको बोको बनाइरहेका छन् । निषेधको राजनीतिप्रति वलका पात्रहरूको निकै तिखो नजर देखिन्छ । जनयुद्ध का क्रान्तिकारीहरूमा आएको वैचारिक परिवर्तन र मानवनताका विषयमा बोल्न थालेका पात्रहरूलाई पार्टीले वैचारिक विचलन र गद्दारीको नाममा करबाही गर्न सुरु गर्छ । त्यो कारबाही आफैंमा जनताका हक, अधिकार र समानताका लागि चर्को नारा लगाउने पार्टीभित्र विद्यमान निरंकुशता हो । छापामारको चिठी नामक कथामा आकाशको सफाया हुन्छ पार्टीबाटै । निश्चय नै उनीजस्तै निकै धेरै आकाशहरूले पार्टीकै कारबाहीमा परी ज्यान गुमाएका थिए । फरक विचारलाई स्थान दिन नसक्नु आफैंमा समाजमा आमूल परिवर्तन ल्याउने सपना बाँड्ने पार्टीको निरंकुश प्रवृत्तिप्रति लेखकले ब्यड्ग्य गरेका छन् । दसवर्षे रक्तिम युद्ध समयमा हजारौं गरिब जनताले समनाता र अधिकारका लागि ज्यान दिए तर जनताको बलिदानलाई भर्याङ बनाएर मूल राजनीतिमा उक्लिएको त्यही पार्टी सत्तामोह र शक्तिको चलखेलमा होमिएपछि कैयौं पूर्वलडाकुहरू अयोग्य ठहरिंदै अरबको तातो नाप्न पलायन भए । लेखक यस्तै विषय उठाउँछन् र फेरि एक पटक पाठकहरूलाई युद्ध र युद्धउत्तर धूमिल समयको यथार्थतिर लैजान्छन् । युद्धको ग्लोरिफिकेसन एकातिर होला तर त्यसको प्रत्यक्ष भोगाइ, अंगभंग हुनु, परिवारको सदस्य गुमाउनु या विस्थापित हुनुले निश्चय नै त्यसको उच्छवासलाई धान्न सक्दैन । फूलमायाको विस्थापनको कथा, पूर्वलडाकु पोमासिंङ थिङको इजरायल पलायन र मृत्युको कथा त देखिने कुरा मात्र हुन् तर विस्थापनपछि नयाँ ठाउँमा अडिन गर्नुपर्ने संघर्षको फेहरिस्त त अझै लेखिनै बाँकी छन् । परिवारको मुली आमा या बाबु मारिन्छन् युद्धमा । बस् यति देखाइदिन्छन् कथाकार तर अब ती टुहुरा केटाकेटीको आगामी दिन कस्तो होला ?बलका कथाहरूमा युद्ध यथार्थ भरमार आए तापनि पात्रहरूमा परेको सामाजिक र मानसिक असरका कुराहरूको गहिराइ नाप्न अझै बाँकी रहको महसुस हुन्छ । १३ वटा कथाहरू सबै युद्धकै विषयमा केन्द्रित छन् । एकै खाले पात्रहरू, उस्तै पृष्ठभूमि, दोहोरिने भोगाइ र सिनारियोले (जनयुद्धका एकोहोरोपना, हडताल, संघर्ष, बन्दुक, जंगल, हत्या, अपहरण, सफाया, सहरमा नारा जुलुस, ढुंगा हानाहान, टियरग्यास, प्रहरीको लाठीचार्ज, घण्टाघरको साइरन आदिआदि) कथालाई मोनोटोनस बनाएको छ । पुस्तकमा कतै युद्ध कथाहरू भनी उल्लेख गरिदिएको भए पाठकले त्यही मनस्थिति तयार गरी पढ्न बस्थे होलान् साथै लेखकको पनि सेफल्यान्ड हुन सक्थ्यो । महाभारतकी मैच्याङ जस्तो रुचाइएको कवितासंग्रहका लेखकले यस संग्रहका कथाको भाषामा त्यो मीठास ल्याउन नसके पनि शैलीको हिसाबले निकै सुन्दर प्रयोगहरू गरेका छन् । कथाभित्रको सब प्लटमा पात्रहरूका चिठ्ठी पढ्न पाइन्छ । त्यही पत्रबाट अनेकन रहस्योद्घाटन पनि हुन्छन् । पात्रहरूको चयन र युद्धभित्रकै विषय उठानको हिसाबले सीमान्तकृत जाति वर्गप्रति लेखकको विशेष सहानुभूति देखिन्छ । तर उनी कति ठाउँमा एकपाखेझैं लाग्छन् । क्रान्ति आत्मसात् गर्ने, वैचाररिक बहसमा भाग लिने उनका लक्ष्मी मगर, पेमासिंह थिड, सुम्निमा राईहरूभन्दा बिल्कुल भिन्न चित्रण गर्छन् सहरी मध्यमवर्गीय युवतीहरूको । उनले कथामा उतारेका पल्पसा, प्रज्वलालगायतका सहरी युवतीहरू लहडमा पत्रकारिता गरिरहेका र कुनै विचार या चिन्तन नभएका पलायनवादी युवतीहरू छन् । उपन्यासकी नायिका कथामा पल्पसाले जब आफूलाई युद्धको रिपोर्टिड गर्दै हिँड्ने पत्रकारिता मन नपरेको कुरा भन्छिन् तब नारायण निकै सतही र बायस्ड बोली बोल्छन् : सहरी मध्यमवर्गीय अस्थिर चरित्रको मनोवैज्ञानिक विकार थियो, त्यो अभिव्यक्ति । (उपन्यासकी नायिका पृष्ठ १२२)कुनै जाति पर्गप्रतिको होलसेल धारणा निश्चय नै लाभदायी हैन कसैका लागि । कमी कमजोरी खोतल्ने निकै ठाउँ भए पनि फूलमान वलको काजोल खातुन युद्ध साहित्यको लहरमा आफ्नो अलग स्थान बनाउन सक्ने एक सुन्दर कृति हो । यसभित्रका कथाहरू हामीले भोगेको दसवर्षे युद्धको एक दस्तावेज हुन सक्छन् भावी पुस्ताका लागि ।"
निरन्तर संक्रमणकाल,"राजनीतिशास्त्री लोकराज बरालको भर्खरै प्रकाशित गैरआख्यान पुस्तकले नेपाल : ट्रमा अफ् पोलिटिकल डेभलपमेन्ट एन्ड स्टयाबिलिटी एस्सेज् अन् नेपाल एन्ड साउथ एसिया ले समकालीन नेपालमा जारी राजनीतिक विवादहरूको मानचित्र खिच्छ । प्राध्यापक बरालले यसअघि नेपालको राजनीति, निर्वाचन, समावेशिता, बसाइँसराइँजस्ता विषयमा आधा दर्जन पुस्तक लेखिसकेका छन् । १५ निबन्धको यो संग्रहमध्ये पाँचवटा निबन्धमा दक्षिण एसियाको सन्दर्भ प्राथमिकतापूर्ण ढंगले आएको छ । उत्तरपूर्वी भारतसम्बन्धी छुट्टै निबन्ध पनि छ । चीन, भारत र नेपालबीच सम्बन्धका उहापोह पनि पछिल्लो अध्यायमा वर्णित छन् । बाँकी निबन्धहरू नेपालमाथि केन्द्रित छन्, जसमध्ये केही अध्याय सेमिनारहरूमा वाचित कार्यपत्रका विस्तारित रूप हुन् भन्ने पुस्तकमै खुलाइएको छ । केही अप्रकाशित आलेखहरू समेटेर यो पुस्तक प्रकाशित छ ।२००७ सालमा पहिलोपल्ट प्रजातन्त्र आउँदा यता आजपर्यन्त नै नेपाल संक्रमणकालमा छ भन्ने लेखकको मान्यता छ । उनले त्यसलाई प्रजातन्त्र आएपछि त्यसमाथि राजा, वामपन्थी दलहरू र अन्य शक्तिबाट उठेका चुनौतीहरूको माध्यमबाट प्रमाणित गर्ने कोसिस गरेका छन् । यति हुँदाहुँदै पनि यो प्रजातान्त्रिक पद्दतिका मूख्य चालक भनेका राजनीतिक दलहरू नै हुन्, जसलाई लेखकले ठूला तीन दलहरूमा केन्द्रित भएर विश्लेषण गरेका छन् । नेपाली कांग्रेस प्रजातन्त्रका लागि संघर्ष गरेको प्रतिबद्ध पार्टी हुँदाहुँदै नेतृत्वको व्यक्तिवादी केन्द्रीकरणका कारण उत्पन्न अपारदर्शिता नै उसको सीमा रहेको बताइएको छ । आजसम्म पटकपटक सर्वाधिक ठूलो दल भएर पनि जनतासँग जोडिएका विषयहरूमा खुलेर मत जाहेर गर्न नसकिरहेको, काम देखाउन नसकिरहेको पार्टीका रुपमा कांग्रेस चित्रित छ । उनले एमालेलाई प्रगतिशील एजेन्डाहरू छाडेर एजेन्डा र रणनीति दुवैमा क्रमश: यथास्थितिवादको पक्षपोषण गरिरहेको पार्टी भनी अथ्र्याएका छन् । संघीय व्यवस्थादेखि तराई मधेसलगायत अल्पसंख्यकका भावना आत्मसात् गर्नेबारे एमाले नेतृत्वमा देखिएको उदासीनता यसको पछिल्लो दृष्टान्त भएको र पछिल्लो अवधिमा अध्यक्ष केपीले दिएको राष्ट्रवादी नारा पहाडकेन्द्रित हुनुले एमालेको कट्टरपन्थ पुष्टि गर्ने उनी बताउँछन् । माओवादी (हालको माओवादी केन्द्र) नेपालको राजनीतिमा परिवर्तनको एजेन्डा स्थापित गर्ने पार्टी भए पनि नेतृत्वको अस्थिर र दोधारेपनका कारण क्षयोन्मुख दलका रूपमा चित्रण गरेका छन् । नेतृत्वमा छदाताका प्रचण्ड, बाबुराम भट्टराई, मोहन वैद्य आदिको एक अर्काप्रति अविश्वास, आशंका र डरकै कारण क्रमश: विभाजन र फुट हुँदै पहिलो शक्तिबाट खुम्चेर माओवादी तेस्रो भएको उनले लेखेका छन् । यिनै कारणले अझै पनि नेपाली संक्रमणको आगत कस्तो होला भन्ने आकलन गर्न अप्ठेरो परेको यसमा उल्लेख छ ।दोस्रो खण्ड सेक्युलरिज्म् इन् साउथ एसिया विथ स्पेसल रेफरेन्स टु नेपाल ले दक्षिण एसियामा धर्मका कारण उत्पन्न आन्तरिक तनावहरूबीच धर्म निरपेक्षताको वकालत गरेको छ । धर्म निरपेक्ष राज्यको वकालत गर्नेहरूलाई पश्चिमा राष्ट्रबाट परिचालित गरिएको अभियोग कुनै नयाँ विषय रहेन । बंगलादेश, पाकिस्तानमा इस्लाम धार्मिक अतिवादले जरा गाड्दै गर्दा भारतमा नरेन्द्र मोदीको उदयसँगै फेरि हिन्दु अतिवाद संस्थागत हुन पुगेको उनको कथन छ । नेपालमा बिस्तारै बढ्दै गएको हिन्दुसापेक्ष राज्यको बहस त्यसैको निरन्तरतमा आएको उनी लेख्छन् । श्रीलंका र भुटानमा बुद्धमार्गीको धर्मकेन्द्रित सोचले अल्पसंख्यकहरूलाई परेको अप्ठेरो उनको चासोमा छ । माइनोरिटिज् इन् साउथ एसिया शीर्षकको छुट्टै च्याप्टरमा उनी त्यसलाई विस्तारमा व्याख्या गर्दै भन्छन् धार्मिक, क्षेत्रीय, जातीय, भाषिक अल्पसंख्यक आफैंले निर्माण गरेका परिचय होइनन्, अरूले दिएका हुन् । जाति, क्षेत्र वा धर्मका आधारमा बनेका उपराष्ट्रिय धारणाहरूलाई मोजाइक वा सलाद का रूपमा ग्रहण गर्न सक्दा राष्ट्र बलियो हुँदै जाने हो । भारतमा राष्ट्रिय स्वयंसेवक संघ र त्यसको भगिनी पार्टी भाजपाले यो भावना आत्मसात् गर्न चुक्दा त्यहाँभित्र बस्ने अल्पसंख्यकका असन्तुष्टिहरू बढ्दै गएको, त्यसको प्रभाव छरछिमेकमा पनि सुरु भएको उनले औंल्याएका छन् । उनले नेपालमा पनि अल्पसंख्यकको अधिकारलाई लिएर परिवर्तन र यथास्थितिको लडाइँ जारी रहेको पछिल्ला तथ्यांकहरू केलाउँदै बताएका छन् । २०६२६३ सालको जनआन्दोलनपछि नेपालमा असमावेशीकृत समूहहरूलाई राज्यको मूलधारमा समेट्दै जाने क्रममा संसद्, कर्मचारीतन्त्र हुँदै अन्य क्षेत्रमा अटाउन सुरु गरिएको छ । संविधानले पनि त्यसको प्रत्याभूति गरेको छ । नेपाललाई वास्तविक समावेशीकृत राज्य बनाउने धारणाबारे अझै विवादहरू छन् । संविधान जारी भइसकेपछि पनि जारी ती विवादहरूले अल्पसंख्यकको अधिकारबारे आएका बहसहरूलाई बिस्तार गरेको पुस्तकमा उल्लेख छ । पहिचानको कारण दक्षिण एसियामा सुरु भएका असुरक्षाका भावनाहरूप्रति लेखकको संवेदनशीलता खुलेरै प्रकट भएको छ । श्रीलंकामा ७४ प्रतिशत सिंहाली समुदायको बहुसंख्या रहेकामा १२ प्रतिशत तामिलहरूले अझै पनि असुरक्षा बेहोर्नुपरिरहेको छ । त्यसपछिको जनसंख्या मुस्लिमहरूको रहेको अवस्थामा राज्यले उनीहरूलाई समावेश गर्न देखाइरहेको असहजता त्यहाको आन्तरिक अशान्तिका लागि अझै पनि जिम्मेवार छ । भुटानमा बुद्धमार्गी ङालोप र सार्चोपहरूको बाहुल्यबीच नेपालीभाषी अल्पसंख्यक ल्होत्सम्पाहरूले भोगिरहेको उत्पीडन, बंगलादेशी मुस्लिम बहुलतामा चक्मा अल्पसंख्यकको असन्तुष्टि, पाकिस्तानमा ९६ प्रतिशत मुस्लिम हुँदाहुँदै त्यसभित्र समेत ७७ प्रतिशत सुन्नी र २० प्रतिशत सिया भएका कारण उनीहरूमै उत्पन्न टकरावपूर्ण मनोविज्ञान, अनि डेढडेढ प्रतिशत हिन्दु र इसाईहरूको संख्यालाई राज्यले व्यवस्थापन गर्न असफल भइरहेकाले चुनौतीहरू बढेर गएका छन् । लेखकले नेपालमा हिन्दु बहुसंख्यक रहे पनि अल्पसंख्यकहरू अहिलेको संवैधानिक व्यवस्थाप्रति खुसी नभएको तर्क गरेका छन् । संविधानले धर्मनिरपेक्ष नेपाल घोषणा गरे पनि त्यसको अर्थ घुमाईफिराई सनातन हिन्दु राष्ट्र नै कायम हुन पुगेकाले असन्तुष्टि कायम रहेको उनको भनाई छ । अल्पसंख्यकप्रति यस्तै असम्मानपूर्ण र अनुदार अवस्थाका कारण पाकिस्तानमा बलुचहरूको संघर्ष, अफगानिस्तानमा पठानहरूको आवाज उठिरहेको हुनाले राज्यले अरूलाई दोष लगाउनु साटो आफैं उदारमना भएर संवादमा आउनुपर्ने लेखक बहस गर्छन् । मार्क जुर्गेन्समेयरको भनाइ उद्धृत गर्दै उनी लेख्छन् : समकालीन विश्वमा धार्मिक राष्ट्रवाद अझै पनि अपेक्षा गरिएको, ग्रहण गरिएको, विवादित र भयग्रस्त बनाउने विचारधारात्मक सोच हो ।डेमोक्रेटिक ट्रान्जिसन् अफ् द पोलिटिकल पार्टिज् शीर्षकको अर्को निबन्ध नेपालकेन्द्रित महत्त्वपूर्ण अध्याय हो । त्यसमा उनले विचारधारात्मक स्खलन, पार्टी विभाजन र नेतृत्वको फुटका कारण अवरुद्ध विकास, लोकतन्त्र संस्थागत गर्ने क्रममा उत्पन्न अवरोध, जनादेशको गलत व्याख्या र आमन्त्रित तथा बाध्यतागत बाह्य भूमिकालाई नेपालको प्रजातान्त्रिक दलहरूको संक्रमणका अवरोधहरू भनी अथ्र्याएका छन् । बीपी कोइरालाको चामत्कारिक नेतृत्वबाट ईष्र्यालु राजा महेन्द्रले सैन्य बलमा पुर्याएको बाधाले नेपालको ३० वर्ष खाइदिँदा लोकतन्त्रको विकास अवरुद्ध हुन पुगेको यसमा उल्लेख छ । त्यसयता विभिन्न कालखण्डमा उत्पन्न अप्ठेराहरूको निदान हुने क्रम अझै नसकिएकाले नेपालका दलहरूको विकासमा अझै पनि बाधा पर्न जाने उनको आकलन सान्दर्भिक नै देखिन्छ ।नेपालमा पछिल्ला वर्ष उत्पन्न आन्तरिक समस्याहरू बढ्दै जाँदा छिमेकीसँग सम्बन्ध धमिलिन पुगेको लेखक तर्क छ । पुस्तकमा बरालले ठूला दलहरूले बहुमतको बलमा संविधान अनुमोदन गर्ने हुँदा मधेसी, थारू, जनजाति सहित अरु सरोकारवालाका आकांक्षा दमन गरेको आरोप लगाएका छन् । भारतीय पक्षले उनीहरूको चासो सम्बोधन गर्दै सहमति जुटाउन आग्रह गर्दै जाँदा अघोषित नाकाबन्दीको कडा कदमसमेत चालेको, त्यसले नेपालमा भारतविरोधी भावना निर्माण हुन पुगेको सन्दर्भ उल्लेख छ । त्यसलाई उनले प्राक्कथनमा लेख्नेबाहेक थप व्याख्या गरेका छन् । भारतीय पूर्वराजदूतसमेत रहेका यी प्राध्यापकबाट यसबारे विस्तृत धारणा र अन्य आयामहरूको अपेक्षा गरी पुस्तक पल्टाउन थाल्ने पाठक सबै पन्ना पल्टाइसक्दा निराश बन्नेछन् । अलगअलग अध्यायमा विभाजित विषयहरूलाई जोड्ने तन्तु भने सिलसिलेवार र स्पष्ट नै देखिन्छ । परिवर्तनका मुद्दा बुझ्ने र बुझाउने क्रममा क्रमश: अस्पष्ट, विभाजित र उदासीन बन्दै गरेको नेपालमा उनका विचार ग्रहण गर्ने क्रममा पक्कै उही छटपटी र निराशाको प्रतिबिम्ब भेटिन सक्ला । नेपालको समकालीन राजनीतिक परिवर्तन र त्यसपछिको विकासबारे जान्न चाहने पाठकका लागि यो पुस्तक सजिलो विकल्प हुन सक्नेछ ।"
चिया चर्चा,"कीर्तिपुरमा सँगै पढेका साथीसँग थापाथलीमा भेट्ने कुरा मात्र होइन चौतारीमा भेटियो पनि । सामान्य सन्चोबिसन्चोपछि बसेर कुरा गरौँ न त भन्ने भयो, तर कहाँ ? कुरा मिल्यो, नजिकैको चियापसलमा । पसलैपसलको सहरमा चिया नपाउने कुरै थिएन । एउटा पसलभित्र पसेर, तीन कप चिया है, चिनी कम रङ कडा भन्दै अर्डर गर्यौँ । चिसो मौसम थियो, कुर्सीमा बिस्तारै पिठ्युँ टेकाउँदै, गफ सुरु भयो । कुरा त्यो बसाइमा गरेको गफको हैन, चियाको बारेमा हो । चिया बनाउने यस्तो टोले पसल कति होलान् ? चाय गफाडी कति होलान् ? अनुमान गर्न सजिलो छैन । राणाकालमा हुन्थ्यो भने यसरी चिया खानेलाई कांग्रेसी बानी भएको बात लाग्थ्यो । लुकेर खानुपथ्र्यो । यसप्रकार यो लेख नेपालमा चियाको चलनको बारेमा लेखिएको हो ।नेपाली सेनाबाट पेन्सन पकाएका लप्टनले २००७ सालअघि डिल्लीबजारको उकालोमा सामान्य चियापसल खोलेका थिए । अरविन्द रिमालले यसबारे डिल्लीबजारको लप्टनको होटल नामक संस्मरण पुस्तक नै लेखेका छन् । उनका अनुसार त्यस बखत (राणाकालमा) घरबाहिर चिया खानुलाई नागरिकको स्वतन्त्र विचार तथा व्यवहार ठानिन्थ्यो । त्यसैले खुलेआम खानु हुँदैनथ्यो । सातसाल अघि बीपी कोइरालाले गुप्त रूपमा भेष बदलेर धरहराको माहिला साहुको पसलमा चिया खान जान्थे । पदमशमशेरको पालामा घरघरमा अलिअलि आँट गरेर चिया खाने चलन सार्वजनिक ठाउँमा पनि हुन थालेको थियो ।सात सालपछि त मध्यमवर्गीय परिवारमा चिया खाने चलन व्यापक भइसकेको थियो । रिमालका अनुसार लप्टनको होटलमा ५ पैसाको आधा कप चिया पाइन्थ्यो । २००४ सालको जयन्तु संस्कृतम् र त्यसलगत्तै भएको विद्यार्थी आन्दोलनका व्यक्तिहरू लप्टनको होटलका ग्राहक थिए । त्यहाँ पाँडे, गुरुपुरेत, थापाकाजी, राणा शाह, दीक्षित लोहनी आदि सम्भ्रान्त र मध्यमवर्गीय व्यक्ति तथा साहुमहाजन आउँथे । त्यस्तै भेला हुने, गफ गर्ने र चिया पिउने अर्को ठाउँ नयाँ सडक पनि थियो । नयाँ सडकको कथा पनि रिमालले भैँ कसैले लेखे जाती हुन्थ्यो । यसरी जम्मा हुने क्रममा डिल्लीबजारलाई चीन समर्थित र नयाँ सडकलाई भारत समर्थित क्षेत्र पनि भनिन्थ्यो भनेर रिमालको पुस्तकमा भूमिका लेख्ने क्रममा श्यामदास वैष्णवले पनि लेखेका छन् ।नेपाली सेनामा काम गरेका बानेश्वरका ९० वर्षीय रत्नध्वज थापाले २००७ साल वरिपरि खुलेको न्युरोडको एउटा पसलको कथा मलाई सुनाएका थिए । यस होटलको उपल्लो तलामा चिया बनाइन्थ्यो । त्यहाँबाट गिलास छिर्ने प्वाल पनि थियो । तल चिया खान आउनेले प्वालतिर मुख सोझ्याउँदै माग्थे । माथिबाट चिया दिइन्थ्यो । उनका अनुसार इन्द्रचोकमा त दूधैदूधको लतरी चिया बनाइन्थ्यो । यहाँ को आउँथे भन्ने कुरा अनुत्तरित छ । तर रिमालले नयाँ सडकको पीपलबोट (अखवारी थलो) र डिल्लीबजार (विवेचनात्मक) पनि भनेका छन् । तर पीपलबोटेहरूले के सोच्दा हुन् जान्न बाँकी नै छ ।उल्लिखित वयानबाट कम्तीमा सार्वजनिक ठाउँमा चिया खानु भनेको स्वतन्त्रताको उपभोग गर्ने अर्थ पनि लाग्ने बुझियो । यसको अर्थ के चिया प्रगतिशील पेय हो ? भन्ने प्रश्न मेरो मनमा उठेको थियो । राणाकाल र त्यसअघिका शासक र भारदारी खलकमा यसको प्रयोगको अभ्यासबारे ज्ञानमणि नेपालको एउटा सामग्री छ । जसले भोट जाने व्यापारीले चियाको चलन ल्याएको बताउँछ ।२०४४ सालमा निस्केको मुहूर्त भन्ने पत्रिका संकलनका सोखिन शिव रेग्मीकहाँबाट पढ्न पाएको थिएँ । सो पत्रिकामा चिया खाने चलन शीर्षकमा ज्ञानमणि नेपालले एउटा लेख लेखेका रहेछन् । उनका अनुसार पहिला (?) कुनै पनि नयाँ चलन, नयाँ खाद्यपदार्थ आउँदा धार्मिक दृष्टिले त्यस्ताको खेदो गरिन्थ्यो । भनाइको अर्थ चियामा कुनै कानुनी बन्देज नभए पनि भावनात्मक रूपमा बन्देजजस्तै थियो । तर बसाइसराइ, युद्ध, भ्रमण, रोजगारीका सिलसिलामा नयाँनयाँ पेय पदार्थबारे ज्ञान लिने र त्यसको प्रयोग चलन सुरु भएको देखिन्छ ।ज्ञानमणिको स्रोत अनुसार विसं १०९९ सम्म भारतमा पनि चियाको चलन थिएन । नेपाल हुँदै तिब्बत गएका भारतका विक्रमशिला महाविहारका आचार्य दीपंकर श्रीविज्ञानले आफ्ना ३५ जना अनुयायीसँग भोटमा जाँदा स्वागतमा चिया टक्राउँदा उनी कन्फ्युज भएका र खाएपछि प्रशंसा गरिएको कुरा अलका चट्टोपाध्यायको अतिशा एन्ड तिबेट पुस्तकबाट उद्धृत गरेका छन् । पछिपछि भोट जाँदा नेपाली प्रतिनिधिमण्डलका सदस्यलाई पनि सत्कारमा चिया खुवाउन थालियो । यस अर्थमा चिया सत्कारको प्रतीक मान्न सकिन्छ ।ज्ञानमणिले भाषा वंशावलीलाई उद्धृत गर्दै लेखेअनुसार तिब्बतसँग ब्यापार सम्बन्ध राख्ने काजी भीम मल्लले चियाको चलन ल्याएका हुन् । मल्लकालका अन्य व्यापारीहरूलाई यसको पहिचान सर्वसाधारणसम्म पुर्याउने श्रेय जान्छ । त्यति बेला कचहरी बस्दा मुखियाका घरमा तमाखु र चिया पकाउने व्यवस्था हुने कुरा नेपालले उल्लेख गरेका छन् । एकीकरणपछि भोटका अलावा चीनसम्म जाने चलन पनि भयो । विसं १८४९ देखि ५५ वर्षमा नेपालबाट काजी सरदारको नेतृत्वमा प्रतिनिधिमण्डल चीन वादशाहकहाँ दर्शन गर्न जाने क्रम चल्यो । फर्केर आउँदा चीनबाट दिएको सौगातको सामानमा चिया पनि अनिवार्य रूपले पथ्र्याे । चियाको साथै चिया पकाउने चाँदीको कित्ली, कचौरा, चिया घोल्ने डोब्बो पनि आउने गर्थे भनेर नेपालले लेखेका छन् ।विसं १८८४ मा चौतारिया पुस्कर शाहको नेतृत्वमा एक प्रतिनिधिमण्डल नेपालबाट चीनको कुतीतर्फ गएको थियो । फर्केपछि त्यति बेलाका महाराजाधिराजलाई चौतारियाले लेखेको कुरालाई ज्ञानमणिले यसरी उल्लेख गरेका छन्, यहाँ (त्यहाँ) चिया खुवाउने चलन रहेछ । आइपुग्नासाथ चिया पकाइ बाटैमा पर्खेर बस्दा रहेछन् । अघिअघि आउने काजीहरूले चिया खाने गर्दा रहेछन् । तर मैले खाइनँ । ठाउँठाउँमा पाल टाँगी चिया खुवाउने चलन भए पनि पुष्कर शाहले चिया नखानुमा आफ्नो धर्म नछाडेको अर्थमा उनले बयान गरेका छन् । विदेश जाने मानिसहरू नियममै नरहने र खान नहुने चीज पनि खाने हुँदा भोट वा मुग्लान जाने जोसुकैले सिमानामा पतिया गर्ने वा गोदान गरी चोख्याउने वा प्रायश्चित्त गर्नुपथ्र्यो । यसप्रकार ज्ञानमणि नेपालले ऊ बेला चिया खाने चलन भारदारी खलकसम्म र व्यापारीमार्फत सर्वसाधरणकहाँ पुगेको भनेर लेखे पनि साधारण परिवारकहाँ वा गाउँघरमा चिया खाने अभ्यास कस्तो थियो भनेका छैनन् । काठमाडौँबाहेकका अन्य चिसो ठाउँहरूमा चियाजस्तै तातो जिनिसको प्रयोग गरिन्थ्यो होला । यसबारे नेपालको लेख अनुत्तरित छ ।नेपाली पारिवारिक वृत्तमा चिया पिउने चलन कस्तो थियो भन्नेबारे जान्न सजिलो छैन । तर पनि केही फुटकर सामग्री भने नभएका होइनन् । जनकलाल शर्माले आफ्नो पुस्तक कौतुकमय कर्णाली (२०३१) मा जुम्ला हुँदै डोल्पो जाँदा जुम्लाको डिल्लीकोटको एक घरमा बास बस्दा खाएको भोटे चिया को बयान गरेका छन् । उनले चिया खाँदा सुरुको सन्दर्भ कोटयाउँदै लेखेका छन्, एकै छिनपछि तिब्बती चिया आयो । चिया खाने क्रम पनि तिब्बती ढंगबाट बनेका चाँदीका फुरु थिए । फुरु भनेको चिया खाने भाँडो हो, गिलासजस्तै । शर्माले लेखेका छन्, तिब्बती चिया खाने परम्पराअनुसार फुरुको चिया घटाघट एकैचोटि खानु हुँदैन । बिस्तारै स्वाद लिईलिई खानुपर्छ । (पृ २५)शर्माका अनुसार आधा कप चिया बाँकी भएपछि चुप लागेर धैर्यसाथ बस्नुपर्छ । आधा कप चियामाथि पुन: चिया थपिँदै जान्छ । जहिलेसम्म कपको चिया पूरै समाप्त हुँदैन तबसम्म फुरुमा चिया थपिँदै जान्छ । कसैले अज्ञानवश अथवा जानेर नै फुरुको अन्तिम घुँट लियो भने ऊ तृप्त भएको मानिन्छ र चिया थपिँदैन । चिया खाइसकेपछि स्थानीय मानिसहरू फुरुको भित्री भाग चाट्छन् । घ्यू फुरुको भित्री भागमा जमेर बस्ने हुँदा त्यसलाई निकाल्ने क्रममा चाटिएको हो ।चिया बनाउने तरिका र यसमा प्रयोग हुने वस्तुबारे पनि शर्माले बयान गरेका छन् । जस्तो चिया बनाउँदा पहिले चियाको पत्ति एउटा भाँडामा हालेर खुबसित पकाइन्छ र त्यसको पानी एउटा काठको थिरीमा हालिन्छ । पुस्तक पढ्दा काठको थिरी कस्तो हुन्छ मैले जानिनँ । मेरो कल्पनामा त्यो मही राख्ने ठेकीजस्तै तर सानो आकारमा हो कि झैँ लाग्थ्यो । त्यसमा चौंरीको नौनी घ्यू र नुन हालेर एउटा फिर्के (सायद मदानीजस्तै सानो औजार होला) ले तलमाथि गरेर खुब घोलेर मथिन्छ । यसरी घोलेपछि नौनी त्यसैमा मिलेर जान्छ । लेखकका अनुसार चिया ठीक भयो कि भएन भनेर स्वास्नीमानिसहरू चाख्ने पनि गर्छन् । ठीक भएपछि एउटा ठूलो कित्लीमा हालेर आगाको छेउमा राखिन्छ र बाँडिन्छ । कहिलेकाहीँ चिया नसेलाओस् भनेर फुरुको ढक्कन पनि लगाइएको हुन्छ । फुरु भने प्राय: काठको र धेरैजसोमा बाहिरबाट, कसैकसैमा भित्रबाट पनि चाँदीले मोहरेको हुन्छ । पुस्तक पढ्दै जाँदा मलाई अचम्म लागेको पक्ष भने, यसरी स्थानीय स्वाद दिने चियाको पत्ति भने कालिम्पोङबाट नै पैठारी गरिएको हुन्थ्यो । पुस्तकमा चियाको कुरा अंग्रेजले स्थापित गरेको चियाबगानसँग ठोकियो । कालिम्पोङबाट आएको चियापत्ती राख्नुअघि कस्तो पत्तीको प्रयोग गरिन्थ्यो भन्ने कुरा जान्न सकिँदैन । किनभने अंग्रेजहरूले चिया खाने चलन चाइनिजहरूबाट सिकेका हुन् भन्ने बुझाइ छ । त्यसैले डिल्लीकोटमा पनि चीन, तिब्बत हुँदै कुनै पत्ति आउँथ्यो कि ? अथवा पत्ति नै नराखी चिया खाइन्थ्यो, शर्माको बयान यसबारेमा अनुत्तरित छ । अंग्रेजसँगको युद्धपछि नेपालले केही भूभाग गुमाउनुपर्यो । त्यसमा सिक्किम, दार्जिलिङलगायतका ठाउँ थिए । चिया बगान खोलेर अंग्रेजहरूले नेपालीलाई पनि कामदारको रूपमा ती क्षेत्रमा आकर्षण गर्न थाले । सन् १९८५ मा लेखिएको हिमालयन स्टेट फर्मेसन लेखमा रिचार्ड इंगलिसले यसबारे विस्तारमा लेखेका छन् । सन् १८२० को दशकमा ब्रिटिस कोलोनियल अधिकारीले चीनबाट ल्याएको चियाको बीउलाई कलकत्ताको बोटानिकल गार्डेन मा परीक्षण गरेपछि त्यसलाई सोही समयमा नै कुमाउमा रोपिएको थियो । त्यसको केही दशकपछि दार्जिलिङमा पनि परीक्षण गरियो र सन् १८५४ मा दार्जिलिङमा यसको खेती गर्न युरोपियन चिया व्यवसायीले अनुमति पनि पाए । सन् १८७० को दशकमा दार्जिलिङ र पश्चिमी असममा ३ सय चिया बगानहरू बनाइए । त्यो बेला यी ठाउँमा १० हजार मानिसलाई बसोबास गराइयो । खासगरी नेपाली, सिक्किमी, भुटानीलाई । पूर्वाञ्चलमा तैनाथ एक कमान्डर इन् चिफले मेजर जर्नेल केदारनरसिंग कुँवरलाई लेखेको अप्रकाशित पत्रलाई आधार मान्दै ज्ञानमणि नेपालले लेख्छन्, अंग्रेजी चियाबगानमा विसं १९२१ तिर ४ हजार जति नेपाली कुल्ली काम गर्थे । इङ्लिसका अनुसार उनीहरूले त्यहाँ मजदुरी, कुल्ली काम, काठ काट्ने, भवन बनाउने तथा नोकरको रूपमा काम गर्थे ।ज्ञानमणि नेपालका अनुसार कुल्ली काम गर्न नेपालीहरू भारतमा काम गर्न गएको जंगबहादुरलाई मन परेको थिएन । हुन पनि रिचार्ड इङ्लिसका अनुसार सन् १८८१ देखि १९३१ को बीचको ४० वर्षमा ३ लाख २७ हजार नेपाली मजदुर यी चिया बगानलगायत भारतका विभिन्न ठाउँमा कामको सिलसिलामा गएका थिए । त्यो समयको जनसंख्या सानो कुरा थिएन । इङ्लिसले यो पनि लेखेका छन् कि नेपालका स्थानीय जिम्दार मुखियाले लगाउने कर तथा राज्यले त्यसलाई पोस्ने चलन एकातिर र अर्कोतिर अंग्रेजहरूले दिने सुविधाले गर्दा पूर्वी पहाडमा गाउँका गाउँ खाली हुँदै गएका थिए । यो सन्दर्भमा जंगबहादुरले केदारनरसिंग कुँवरलाई त्यस्तो (दार्जिलिङमा जस्तै पूर्वी नेपालमा पनि) चिया बगान खोल्न र ती कामदारलाई दिने रकमबारे बुझ्न लगाए । सुरुआती सफलता नपाए पनि त्यति बेला राणाहरूले भारतीय बगानमा काम गर्न जाने नेपाली कामदारलाई रोक्न पनि चिया बगानको सुरुआत गरेको बुझिन्छ ।तर राणाले न चिया बगानमा काम गर्न जाने नेपालीलाई रोक्न सके । न २००७ सालतिर उनीहरूले कांग्रेसी बानी भनिएको चियाको उपभोग गर्ने चलनलाई नै । अहिले नेपालमा पानी पछिको प्रमुख पेय चिया नै बनेको छ । चिया सत्कारको प्रतीक मात्र भएको छैन । जाडो भगाउने माध्यम मात्रै होइन । राणाकालमा जस्ता नभएर यो नेपालीको बानी भइसकेको छ । टोले पसलहरूमा माथि जस्तै चिनी कम, रङ कडा भन्दै अर्डर गर्ने चलन बढ्दो छ ।"
पाक क्रिकेट,"फाइनल जितेको त पेसावरले थियो, तर त्यसको भोलिपल्ट छापिएको समाचारको हेडलाइन लगभग यस्तैयस्तै थियो, पाकिस्तानी क्रिकेटको साँचो जित । पाकिस्तानी ट्वीटरबाजहरूले ह्यासट्याग पनि चलाए, क्रिकेट कम्स होम भनेर । लाहोरको फाइनल हेर्न अन्तर्राष्ट्रिय क्रिकेट काउन्सिल (आईसीसी) का आठ पदाधिकारी पाकिस्तान आएका थिए । उनीहरू पाकिस्तानले दिने सुरक्षा व्यवस्थाको जाँच गर्न चाहन्थे । उनीहरूसँगै श्रीलंकाली क्रिकेट बोर्डका केही पदाधिकारी पनि लाहोर पुगेका थिए । उनीहरूको उद्देश्य पनि सुरक्षा जाँच नै थियो । श्रीलंकाली क्रिकेट टिममाथि भएको आक्रमणको आठ वर्षपछि पाकिस्तान चाहन्छ, आफ्नो भूमिमा अन्तर्राष्ट्रिय क्रिकेट फर्कंदा पहिलोपल्ट श्रीलंका आएको नै राम्रो । यसले राम्रो सन्देश दिनेछ । सायद आईसीसी पनि पाकिस्तानले देखाएको तदारुकतालाई लिएर सकारात्मक भएको छ, त्यसैले उसले घोषणा पनि गरेको छ, चाँडै अन्तर्राष्ट्रिय खेलाडीहरूले भरिएको एउटा टिम पाकिस्तान जानेछ, आईसीसीको नेतृत्व गर्दै । यी सबैभन्दा राम्रो भनाइ त इङ्ल्यान्ड एन्ड वेल्स क्रिकेट बोर्डका प्रमुख जायल्स क्लार्कको मुखबाट आएको छ । उनले भनेका छन्, आतंककारीले कहिले पनि जित्न सक्ने छैन । अनि विश्व क्रिकेटले पाकिस्तानलाई कहिले पनि एक्लाउनु हुन्न । त्यसैले त पीएसएलको फाइनललाई पाक क्रिकेट भन्न सुरु भएको छ । पाक अर्थात् उर्दूमा सुद्ध, राम्रो, सफा आदिआदि, जुन क्रिकेटले पाकिस्तानलाई राम्रो गरेको छ, त्यो कसरी नापाक हुन सक्छ र ?"
"प्रविधिमा प्रगति, सोच उस्तै","तुलसी घिमिरेको पछिल्लो हिट फिल्म हो, दर्पणछाया । यो रिलिज भएको पनि १६ वर्ष बितिसकेको छ । यसबीचमा घिमिरे निर्देशित सात फिल्म फ्लप रहे । तैपनि नेपाली फिल्म उद्योगलाई सबभन्दा सफल फिल्म दिने निर्देशकको सूचीमा उनको नाम अग्रपंक्तिमा आउँछ । कुसुमे रुमाल, देउता, लाहुरे, चिनो, बलिदान, दक्षिणा जस्ता फिल्मले पैसा र प्रशंसा प्रशस्त कमाए । सामाजिक, पारिवारिक र प्रेमकथालाई पर्दामा उन्न खपिप्स घिमिरेले दर्शकको दायरा फराकिलो बनाउन भूमिका खेलेका छन् । उनको बाइसौं फिल्म दर्पणछाया२ शुक्रबारबाट प्रदर्शन भएको छ । यही मेसोमा सिक्वेलप्रतिको झुकाव, हिजोको सफलता, आजको असफलता अनि नेपाली फिल्मका विविध आयामका बारेमा घिमिरेसँग गोकर्ण गौतमले गरेको कुराकानी :तपाईंका अरू धेरै सुपरहिट फिल्म थिए । दर्पणछाया कै सिक्वेल किन बनाउनुपर्यो ? म्युजिकल लभस्टोरी लेखें । यसलाई पहिले धुन नाम राखेका थियौं तर हामीले रजिस्ट्रर नगर्दै त्यो नाममा बनिसकेको रहेछ । युगको दर्पणमा सर्जकहरूको छाया जुन हिसाबले छ, त्यसलाई हामी कसरी हेर्छौ र आउने पीँढीलाई कसरी सम्झाउँछौं भन्ने मेरो कथाको मुख्य ट्रयाक हो । सर्जकले संगीत हाम्रो संस्कृति बनाइदिए । गुन्गुनाउँदै काम गर्ने, सुर लागे पनि नलागे पनि । खुसीदु:खी जे भए पनि गीत नै गाउने, खुइय गर्दा पनि धुन निस्कन्छ । संगीत हाम्रो जीवनमा यतिबिघ्न जोडिएको रहेछ कि मृत्युमा पनि संगीत बजाउँदै लैजान्छौं । हरियो डाँडामाथि हलो जोत्ने साथी कसले बोल्छ अब ? त्यसलाई रिमिक्स गरेर कति घीनलाग्दो बनाइएको छ । नारायणगोपालको गीतलाई किन रिमिक्स गरेको ? सिर्जना त नयाँ गर्ने हो, पुरानोलाई किन बिगारेको ? हो, ती सर्जकहरूलाई कसरी सम्झने भन्ने विषयमा फिल्म बनाउँदा धुन नै राम्रो थियो । संगीत भन्ने अर्को नाम आइसकेको छ । अनि हाम्रो टिममै कुरा हुँदै जाँदा, यसलाई दर्पणछाया पो सुहाउँथ्यो भन्न थाले सबै साथीहरूले । त्यसैले दर्पणछाया२ राखौं भनेर राखिएको हो । सिक्वेल होइन । तर दर्पणछाया२ भनेपछि आममानिसले सिक्वेल हो भन्ठान्नु स्वाभाविक हैन र ?हो, तर मैले पटकपटक भनेको छु, सिक्वेल होइन, खाली नामको पछाडि २ मात्र राखेको हो । टाइटनिक २ सायदै बन्ला, न त दिल्वाले दुल्हनिया ले जायंगे को सिक्वल नै बन्छ । दर्पणछाया पनि हाम्रो एभरग्रिन फिल्म हो । त्यही नामको पछाडि २ थपेर तपाईं आफैंले नयाँ फिल्म बनाउँदा धेरैले चित्त दुखाएका छन् । के भन्नुहुन्छ ?उहाँहरूले चित्त दुखाउने ठाउँ छैन । एउटा राम्रो फिल्म त्यही नाममा २ भनेर आउँदा के फरक पर्यो र ? अरू कसैले बनाउनुभन्दा म आफैंले २ थपेर बनाउँछु भनेर मात्र हो । यसमा मैले गहिरिएर सोचिनँ पनि । तपाईंका पछिल्ला सातवटा फिल्म फ्लप रहे । त्यसैले दर्पणछायाको ब्याज खान खोजेको आरोप पनि सुनिन्छ नि ? त्यस्तो होइन । सबैले समयको हिसाबले चल्नुपर्छ भनेर मात्र दर्पणछाया २ बनाएको हुँ । यो नाम मेरा असिस्टेन्टहरूले दर्ता गरेपछि जुन खालको सेन्सेसन भयो, त्यसपछि मलाई लाग्यो, यो गर्नुपर्ने नै रहेछ । तर सम्हालिएर गरेको छु । दर्पणछायाको छहारी वा जश लिने लोभ होइन ।समयअनुसार चल्ने भन्नुभयो । तर तपार्इंका पछिल्ला फिल्म हेरेपछि लागेको चाहिं, तपाईं त्यही समयअनुसार चल्न सक्नुभएन भन्ने हो । तपाईंले भनेको पनि एउटा कारण होला । नयाँ पुस्ताका भाइबैनीले नयाँपन लिएर आएका छन् । त्यसबाट म आफैंले धेरै कुरा सिकिरहेको छु । जसरी नयाँले पुरानोबाट सिक्छ भने पुरानाले पनि नयाँबाट सिक्न सक्छ । तर नभुल्नुस् कि मेरा फिल्मले जुन कोसेढुंगा छाडेर आए नि, त्यसलाई कसैले क्रस गर्न सकेको छैन । जस्तो, कुसुमे रुमाल, लाहुरे र चिनो सिल्भर जुब्ली मनाएका फिल्म हुन् । तीन सो नियमित २५ हप्ताभन्दा माथि चलेको रेकर्ड कसैले तोड्न सकेको छैन । तर पुरानो सेलुलाइड छाडेर डिजिटल प्रविधिमा रूपान्तरण हुँदा म थोरै अलमलमा परेछुजस्तो महसुस भयो यस पटक । डिजिटल सिकेर आएका भाइबहिनीले फटाफट काम गरे । तर पनि हामी सिक्दै छौं । प्रविधि पक्रन नसकेको कि यो पुस्ता र समाजको मनोविज्ञान ?नयाँ पुस्ताको कुरा एकदमै सुन्छु र बुझ्छु किनभने त्यो उमेर मैले पनि पार गरेको छु । मेरो उमेरमा त उनीहरू आइपुगेका छैनन् नि । हिजो हामी लभलेटर लेखेर कुनै साथीको माध्यमबाट केटीलाई दिन्थ्यौं । अर्थात् लामो प्रक्रिया थियो । आजको पुस्ताले पनि लभलेटर त लेख्छ तर टेक्स्ट गरेर पठाउँछ, डाइरेक्ट हुन्छ । त्यो अलग कुरा हो । यो भावनाचाहिं कस्तो हुन्छ, उनीहरूसँग अन्तरक्रिया गरेर महसुस गरिराख्छु । त्यसैले यो पुस्ता वा समाजअनुसार म अपडेट हुन नसकेको भन्ने होइन । त्यसो भए ती फिल्मका असफलताको कारणचाहिं ?एक सय दस प्रतिशत नै ठोकुवा गरेर भन्न सक्छु, फिल्म नराम्रो भएर होइन । वितरणको कमजोरीले हो । अरूले बनाएका कतिपय अब्बल फिल्म पनि चलेनन् । किनभने सही समयमा सही तरिकाले प्रदर्शन भएन भने फिल्म जतिसुकै राम्रो भए पनि केही लाग्दैन । मेरा जति पनि फिल्म फ्लप भए, त्यसको सबभन्दा ठूलो दोष नै वितरकलाई दिन्छु । किनकि ती फिल्म हेरेर कसैले छ्या भनेन । सबैले राम्रो छ भनेका थिए । फिल्मले व्यापार गर्नुमा आधा भूमिका निर्मातानिर्देशकको हुन्छ भने आधा वितरकको ।वितरकलाई यति ठूलो दोष दिनुभयो । त्यसो भए दर्पणछाया अगाडि र अहिलेको वितरण प्रणालीबीचको अन्तर बताइदिनुस् न । पहिले पाँचवटा प्रिन्ट हुन्थ्यो, वितरकले अलग अलग तरिकाले वितरण गर्थे । अहिलेको प्रणाली अर्कै छ । हुन त यो प्रणाली हामी सबैका लागि फाइदाजनक हो तर त्यसलाई बुझ्न सकेका रहेनछौं । म पनि अलमलमा परें, वितरक पनि । यस पटक त्यस्तो नहोला भन्ने लागेको छ । अहिले ओभरसिज मार्केटले पनि सजिलो पारेको छ ।दर्शक र तपाईंको सिनेमा लिट्रेसी को तालमेल नमिलेर पो हो कि ? दर्शक अगाडि बढे तर तपाईं हिजोकै ठाउँमा रहनुभयो कि भन्ने सवाल हो मेरो ।हुँदै होइन । मेरो परिपक्वता यो फिल्मले पनि देखाउँछ । हेर्नुस्, व्यावसायिक सफलता र असफलता आफ्नो ठाउँमा छ, राम्रो र नराम्रो फिल्म आफ्नो ठाउँमा । मेरा फ्लप भएका फिल्म उठाएर हेर्यो भने म दाबाका साथ भन्न सक्छु, ती अब्बल छन् । कसैले नराम्रो भन्न सक्दैन । भनें नि, प्रविधि र व्यावहारिक कारणले व्यापार बिग्रेको हो । हाम्रो बेलामा अनलाइन र सोसल मिडिया कल्पनामा पनि थिएन । अहिले यिनै माध्यम प्रमुख बनेर देखापरेका छन् । प्रमोसनको दौरान यी मिडियामा कसरी जाने भनेर पनि सिक्दै छांै । अब सिक्दै जाँदा कहिलेकाहीं असफल पनि भइएला । तर सिनेमा साक्षरताको विषयमा आज पनि अरूभन्दा धेरै कुरा जान्दछु । आई क्यान से द्याट । निश्चल बस्नेत, दीपेन्द्र के खनालजस्ता नयाँ निर्देशकप्रति तपाईंको धारणा नि ? जुन तरिकाले उनीहरूले धार परिवर्तन गरे, त्यसका लागि स्यालुट हान्नुपर्छ । लुट को प्रस्तुति युनिक थियो । पशुपतिप्रसाद को चरित्रकरण एकदम राम्रो थियो । क्लासिक उस्तै अब्बल सिनेमा हो । यस्ता अरू दुई चार फिल्म उत्कृष्ट छन् । परिपक्व निर्देशकका रूपमा उनीहरूले के कुरा सुधारिदिए हुन्थ्योजस्तो लाग्छ ?त्यस्तो केही छैन । उनीहरूबाट सिकिरहेको छु । अलि कूटनीतिक शैली अपनाउनुभयो नि ?होइन । नयाँ सोच र ट्रेन्ड स्वीकार्य हुन्छ । म पनि उनीहरूबाट नयाँ कुरा ग्रहण गर्दै छु । नेपाली फिल्म उद्योगका लागि आफ्नो योगदान कसरी मूल्यांकन गर्नुहुन्छ ?ठूलो कुरा त म गर्दिनँ । कम्तीमा मैले फिल्मलाई पेसा बनाएँ । फिल्ममा काम गरिरहने मौका पाइयो । अरू काम जानिएन पनि । दु:खले फिल्म बनाउनुपथ्र्यो, सीमित दायराभित्र बसेर । तीनचार करोड पायौं भने हामीले ठूलो फड्को मार्न सक्थ्यौं तर हामीले लेख्दै पहिले तीसचालीस लाखभित्र बनाउने सोच्नुपर्छ । त्यसैले कल्पनाको उडान ठूलो उड्न सक्दैनौं । जे जति म उडें वा फिल्म बनाएँ, पूर्ण सन्तुष्ट छु । मुम्बईबाट के सपना लिएर आउनुभएको थियो ?मेरा गुरुले मुम्बईबाट दसवटा नेपाली फिल्म बनाएर आइज भनेर पठाएको । दक्षिणा मेरो दसौं फिल्म हो । यति बेलासम्म धेरै कोसेढुंगा बने । कसैले तोड्न सक्दैन भन्ने लाग्यो । फेरि यहाँ सोसाइटी बनिसकेछ । किन फर्कनेजस्तो लाग्यो ? पैसा नहोला तर माया, स्नेह छ, त्यो पैसाले किन्न सक्दैन । त्यसैले यतै बसियो । सँगै अर्को डिजायर पलाएर आयो । मेरो बुबाआमाले दसैंमा टीका लगाएर आशीर्वाद दिनुहुन्थ्यो, राजाले चिन्ने र प्रजाले जान्ने हुनु । एक पटक ज्ञानेन्द्र सरकारको हातबाट अवार्ड पाएको थिएँ, त्यति बेला सरकारले मेरोबारेमा धेरै कुरा सोधिबक्स्यो । अनि मैले आमालाई फोन गरेर तपाईंको आशीर्वाद पुग्यो भनें । यस्ता अनमोल कुरा निकै पाएँ फिल्मबाट । केचाहिं गुमाउनुभयो ?केही गुमाइनँ । मैले के लिएर आएको थिएँ र, गुमाउनलाई ? कुनै बिन्दुमा फ्रस्टेसन भयो ?नो । नेभर । हरेक फिल्ममा निर्देशकले आफूलाई एक्स्प्लोर गर्दै लानुपर्छ भनिन्छ । बाँसुरी देखि दर्पणछाया२ सम्म आइपुग्दा तपाईंको निर्देशकीय प्रगतिको रफ्तार कस्तो रह्यो ?ममा यथेष्ट परिपक्वता आइसकेको छ, अझ अगाडि बढ्न सकिन्थ्यो । तर समस्या यही बजारमा आएर अड्किएको छ । सोचमा अधिक प्रगति भए पनि माहोल मिलेको छैन । कम्तीमा सरकारले फिल्म वर्गीकरण गरिदियो भने मात्र पनि छलाङ हान्न सकिन्थ्यो । बजारको कुरा गर्नुभयो । तर दार्जिलिङ, सिक्किमजस्ता नेपालीभाषीको बाहुल्य भएको ठाउँमा नेपाली सिनेमाको नियमित प्रदर्शन गर्ने वातावरण मिलाउन तपाईंले समन्वयकारी भूमिका खेल्न सक्नुहुन्थ्यो नि ? पहिले सेलुल्याइड सिनेमा नियमित प्रदर्शन हुन्थ्यो । अहिले उनीहरू पनि क्युब, यूएफओ सिस्टममा छन् । अब यो वितरकले गर्ने काम हो नि । हामी सर्जकले होइन । हामी भ्याउँदैनौं । हामीले गर्न सक्ने अनुरोध मात्र हो । अरू केही गर्न सकिन्न । तपाईं नियमित फिल्म बनाउनुहुन्छ । मानसिक सन्तुष्टिसँगै आर्थिक पक्ष पनि सबल होला नि ? खानलाउन पुगेको छ । स्वस्थ छु । यत्ति हो । आधा शताब्दी पार गरेको नेपाली फिल्म सबभन्दा अहम उपलब्धि के होजस्तो लाग्छ ?प्रविधि । मात्र प्रविधि । सोच जस्ताको त्यस्तै छ ।"
