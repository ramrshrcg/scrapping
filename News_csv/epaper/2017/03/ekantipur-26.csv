शीर्षक,विवरण
ओबर सम्मेलनअगावै नेपालको हस्ताक्षर,"चीनको हैनानमा आयोजित बोआओ शिखर सम्मेलनमा भाग लिएर प्रधानमन्त्री पुष्पकमल दाहाल शनिबार बेइजिङ आइपुगेका छन् । यहाँ आएलगत्तै नेपाली दूतावासको अन्तक्र्रिया कार्यक्रममा भाग लिएका प्रधानमन्त्री दाहालसँग शनिबार साँझ कान्तिपुरका चेतनाथ आचार्यले गरेको संक्षिप्त कुराकानी :तपाईंको चीन भ्रमणका मुख्य एजेन्डा र उद्देश्य केके हुन् ?समग्रमा मैले यो भ्रमणलाई दुई देशबीचको सम्बन्धलाई नयाँ उचाइमा पुर्याउने र विगतमा भएका सम्झौता कार्यान्वयनको आधार तयार पार्ने उद्देश्य लिएको छु । मेरो चीन भ्रमणको निष्कर्ष तपाईंहरूले चाँडै देख्नुहुनेछ ।चीनले अगाडि सारेको बेल्ट एन्ड रोड इनिसिएटिभमा नेपाल कहिले सहभागी हुन्छ ?चीन सरकारले र मुख्यत: चिनियाँ राष्ट्रपति सी चिनफिङले अगाडि सार्नु भएको बेल्ट एन्ड रोड इनिसिएटिभ (ओबर) कार्यक्रम रणनीतिक अवधारणा हो । यसको महत्त्व विश्वव्यापी रूपमा रहेको छ । हामीले यसलाई स्वागत गरिसकेका छौं । दुई देशबीचमा बेल्ट एन्ड रोड इनिसिएटिभ कार्यक्रमसम्बन्धी समझदारीपत्र (एमओयू) गर्ने अन्तिम तयारी भइसकेको छ । यसबाट हामी नजिकको छिमेकी हुनुको नाताले सबभन्दा बढी फाइदा हामी लिन चाहन्छौं । त्यही अर्थमा हामी अगाडि बढिरहेका छौं पनि ।आगामी मे महिनामा चीनले बेल्ट एन्ड रोड इनिसिएटिभ शिखर मञ्चको आयोजना गर्दैछ । यसमा नेपाल सहभागी हुन्छ त ?नेपाल पक्कै सहभागी हुन्छ । मेमा आयोजना हुने बेल्ट एन्ड रोड इनिसिएटिभ शिखर मञ्चभन्दा पहिले नै नेपालले एमओयूमा हस्ताक्षर गर्नेछ । हस्ताक्षरपछि सक्रिय सहभागिता जनाउने कोसिस हुनेछ । चिनियाँ उपप्रधानमन्त्री चाङ काउलीसँगको भेटमा चिनियाँ रेललाई नेपाल लैजाने कुरा गर्नुभयो । नेपाली जनताले आशा गरेको यो विषयमा तपाईं साँच्चै गम्भीर हुनुहुन्छ ?पहिलोपल्ट संघीय लोकतान्त्रिक नेपालको प्रधानमन्त्री हुँदा सन् २००८ मा ओलम्पिक समापन समारोहमा भाग लिन चीन आएको थिएँ । त्यतिबेला मैले तत्कालीन चिनियाँ राष्ट्रपति हु चिनथावो र तत्कालीन प्रधानमन्त्री वेन च्यापावोसँगको भेटमा नेपालमा रेल लैजानेबारे, खासगरी ल्हासा र लुम्बिनीलाई जोड्ने रणनीतिक महत्त्वको कुरा उठाएको थिएँ । त्यसले चीन, नेपाल र भारतको आर्थिक क्रियाकलापमा क्रान्तिकारी परिवर्तन ल्याउनेछ भनेर भनेको थिएँ । त्यतिबेला त यो सपनाजस्तो लाग्थ्यो । तर अबचाहिँ यो सपना रहेन, विपना र यथार्थ भइसकेको छ । छिट्टै केरुङकाठमाडौं रेलमार्गका लागि ठोस कार्यक्रम बन्दै छ । मैले त्यसका लागि डिटेल प्रोजेक्ट रिपोर्ट (डीपीआर) तयार गर्नका लागि सहयोग माग गरेको छु । मेरो कुरालाई चिनियाँ उपप्रधानमन्त्री चाङ काउलीले निकै सकारात्मक रूपमा लिनुभएको छ । तपाईंले मौखिक रूपमा कुरा त राख्नुभयो तर कागज र फिल्डमा कामचाहिँ कहिले हुन्छ ?फिल्डमै काम गर्ने वातावरण बनाउन म चीन आएको हुँ । मलाई के विश्वास छ भने हिजो उपप्रधानमन्त्री चाङ काउलीसँगको कुराकानी र पर्सि (सोमबार) चिनियाँ राष्ट्रपति सी चिनफिङसँगको कुराकानीपछि फिल्डमै काम हुनेछ । अहिले मैले फिल्डमै काम गर्ने उद्देश्य लिएर आएकोछु ।अन्य केके परियोजनामा तपाईं फिल्डमा काम गर्दै हुनुहुन्छ त ?पहिले यो रेलको कुरा त भई नै हाल्यो । क्रसबोर्डर इकोनोमिक जोनका बारेमा हाम्रो तर्फबाट पनि तयारी भइसकेको छ र चीनको तर्फबाट पनि तयारी भइसकेको छ । त्यसैगरी तातोपानी नाका खोल्ने, पेट्रोलियम स्टोरेज बनाउने कुरादेखि लिएर अन्य कुराहरूमा पनि हामी ठोस रूपमा अगाडि बढ्छौं ।"
देशभित्रै बिरानो हौसलपुर,"धनगढी गाउँले आफैंले नेपालभारत सीमा छुट्याएका छन् । दशगजा आसपास बस्ने नेपाली र भारतीय दुवैले मौसमअनुसार खेती गर्छन् । दुवै पक्षका भलमन्सा बसेर दशगजाको आधाआधा जग्गा पनि बाँडेका छन् । दुवै पक्षले देशको सीमा छुट्याउन मल थुपारेका छन् । वारि डगौरा थारूको बस्ती छ भने पारि कठरिया थारूको । रहनसहन वेशभूषा सबै मिल्छ, तर उता राज्यबाट पाउने सबै सुविधा गाउँलेले पाउँछन् भने यताका गाउँका अधिकांशलाई आफूहरू नेपाली हौं भन्ने पनि जानकारी छैन ।मुलुककै सुगम जिल्ला मानिने कैलालीको रतनपुर गाविसमा पर्ने हौसलपुर वर्षौंदेखि सरकारी सेवासुविधाविहीन अवस्थामा छ । गाउँमा ३० भन्दा बढी परिवारको बसोबास छ । चार सयभन्दा बढी जनसंख्या छ । विद्यालय, खानेपानी, स्वास्थ्य संस्था, बिजुली र स्वास्थ्य स्वयंसेविकालगायत राज्यबाट पाउने कुनै पनि सुविधा गाउँलेले पाएका छैनन् ।डेढ सयभन्दा बढी बालबालिका सीमापारिको स्कुलमा पढ्न जान्छन् । आफ्नो देशबारे उनीहरूलाई केही जानकारी नै छैन । कक्षा ९ मा पढ्ने नीता चौधरीले गाविस भवनसमेत देखेकी छैनन् । गाउँका कुनै पनि बालबालिकालाई नेपाली बोल्न आउँदैन । मोहनापारि जाने काम पर्दैन, उनले हिन्दीमै भनिन्, वर्षातका बेला जान सकिँदैन, अरू बेला जाने काम नै पर्दैन ।हामीले लालपुर्जासमेत पाएका छैनौं, गाउँका भलमन्सा श्याम चौधरीले भने । करिब २ सय मिटरको दूरीमा रहेको भारतीय बजार र बस्ती नै यहाँका बासिन्दाको सुखदु:खको साथी हो । गाविस खुला दिसामुक्त भएपछि पहिलो पटक गाउँमा गाविस सचिव सन्तोष चौधरी पुगेका हुन्, भलमन्सा चौधरीले भने, वर्षातका ५ महिना मोहना नदीका कारण गाउँ छिर्न सकिँदैन । स्वास्थ्य, उपचार, शिक्षा, रोजगारी र किनमेल सबै भारतमै निर्भर हुनुपर्छ । आफू भलमन्सा भएपछि गाउँलाई देशसँग जोड्न उनले प्रयास नगरेका होइनन् तर कुनै पनि राजनीतिक दल र राज्यका निकायले चासो नदेखाएको उनको दुखेसो छ ।गाउँको आधाभन्दा बढी जग्गा मोहना नदीले कटान गरिसकेको छ । जन्मेदेखि अहिलेसम्म गाउँका कुनै पनि बालबालिकाले खोप पाएका छैनन् । गतसाता प्रजिअ गोविन्द रिजालसहितको टोली गाउँमा पुग्दा गाउँले छक्कै परे । स्थानीय युवा विक्रम चौधरी भन्छन्, पहिलो पटक गाउँमा प्रजिअ, प्रहरी प्रमुख आए । प्रजिअसँग उनीहरूले आफ्ना पीडा र गुनासा पोखे । गाउँका धेरै बूढापाका हामी नेपाली हौं कि भारतीय भन्ने जानकारी नै नपाई बितिसके, विक्रमले भने, रतनपुर गाविसमा चौधरी समुदायका सन्तोष चौधरी सचिव भएर आएपछि मात्र मैले पनि नेपाली भएको जानकारी पाएको हुँ ।पहिलो पटक यो गाउँमा पुगेका कैलालीका प्रजिअ रिजालले देश नभएको गाउँ पुगेको टिप्पणी गरे । देश नै नचिनेका गाउँलेका तमाम समस्या छन्, उनले भने, कैलालीजस्तो सुगम जिल्लामा पनि यस्तो स्थिति हुनु दु:खदायी हो । देशको सिमानाको इमानदारीपूर्वक रक्षा गरिरहेका हौसलपुरवासीले भने अझै पनि धेरै आशा र विश्वास गर्न सकेका छैनन् । प्रजिअ रिजालले आश्वासन दिए पनि आफूहरू देशका नागरिकसरह बाँच्न पाउने गाउँलेले कल्पना नगरेको भलमन्सा चौधरीले बताए । उनले भने, हेरौं, पहिलो पटक प्रजिअ गाउँ आएका छन्, केही भइहाल्यो भने ठीकै छ, नत्र हामीले आफ्नो नियति भोगिरहेकै छौं नि ।"
एनसेलको कर असुल्न निर्देशन,"काठमाडौं एनसेल बिक्री भएको एक वर्ष तीन महिनापछि बल्ल अर्थ मन्त्रालयले आन्तरिक राजस्व विभागलाई पत्राचार गर्दै कर असुली गर्न निर्देशन दिएको छ । अर्थ सचिव शान्तराज सुवेदीले विभागलाई यथाशीघ्र कर असुल गर्नु भन्दै पत्राचार गरेका हुन् । यसअघि अर्थ मन्त्रालयले करबारे मातहतको निकाय विभागलाई असुल गर्नु भनी पत्राचार गरेको थिएन । एनसेलको बिक्री लाभकर छली प्रकरणको चौतर्फी विरोध र व्यवस्थापिका संसदको लेखा समितिको ताकेतापछि अर्थ मन्त्रालय बल्ल तातेको हो । १ खर्ब ४० अर्ब रुपैयाँमाबिक्री भएको एनसेलको पुँजीगत लाभकरबापतको कम्तीमा ३३ अर्ब रुपैयाँ रकम छल्न खोजिएपछि सडकदेखि संसदीय समितिसम्म व्यापक विरोध भइरहेको छ । सचिव सुवेदीले एनसेल बिक्रीपछि लाग्ने पुँजीगत लाभकर असुलको प्रगतिबारे १५१५ दिनमा लिखत र एकएक सातामा मौखिक जानकारी पेस गर्नसमेत निर्देशन दिएका छन् । उक्त व्यहोराको पत्र हामीलाई पनि प्राप्त भएको छ, लेखा समितिका सचिव सुरेन्द्र अर्यालले कान्तिपुरसित भने, अर्थले मातहतको निकायलाई कर असुली गर्न दिएको निर्देशन यो पहिलो हो ।प्रधानमन्त्री पुष्पकमल दाहाल, उपप्रधान तथा अर्थमन्त्री कृष्णबहादुर महरा, मन्त्री तथा केही नेताहरू नै एनसेललाई कर उन्मुक्ति दिनका लागि लबिइङमा लागिरहेका बेला अर्थ सचिव सुवेदीले असुल गर्न दिएको पत्राचारलाई अर्थपूर्ण ढंगले हेरिएको छ । उहाँले जोखिम मोलेरै स्पष्ट र कडा शब्दमा पत्राचार गरेको देखिन्छ, पत्राचारको मस्यौदा बनाउन संलग्न अर्थका एक अधिकारीले भने, गतवर्ष नै यो प्रकृतिको पत्राचार विभागलाई गएको भए अहिलेसम्म असुली प्रक्रिया निकै अघि बढिसक्थ्यो ।दूरसञ्चार सेवा प्रदायक कम्पनी एनसेल खरिदबिक्री कर सम्बन्धमा त्यस विभागअन्तर्गत ठूला करदाता कार्यालयले कर निर्धारण प्रक्रिया थालनी गरेको विदितै छ । यस विषयमा संसदीय समिति तथा संवैधानिक आयोगका जिम्मेवार अधिकारीहरूको उपस्थितिमा छलफल भएको र २०७३१०२ मा सार्वजनिक लेखा समितिमा मलगायत तपाईं महानिर्देशक र ठूला करदाता कार्यालय प्रमुख कर प्रशासकबाट प्रचलित आयकर ऐन २०५८ बमोजिम कर निर्धारण प्रक्रिया टुंग्याउने प्रतिबद्धता व्यक्त गरेको स्मरण गराउन चाहन्छु, सुवेदीले लेखेको पत्रमा भनिएको छ, अत: प्रस्तुत विषयमा आयकर ऐनबमोजिम २०५८ को प्रावधानबमोजिम कर निर्धारणको प्रक्रिया यथाशीघ्र टुंग्याउन र यसअघि पनि पटकपटक यस कम्पनीको सेयर खरिदबिक्री भएको पाइएकाले उक्त खरिदबिक्रीको पुँजीगत लाभकर र आयकर ऐन २०५८ बमोजिम लाग्ने अन्य करहरूको गणना र निर्धारण गरी बाँकी भए तुरुन्त छानबिन गरी निर्धारण गर्न निर्देशन गर्दछु । उनले उक्त निर्देशनको विषयमा गर्ने छानबिन र कारबाही प्रत्येक साता मौखिक र प्रत्येक १५१५ दिनमा लिखित रूपमा जानकारी गराउन निर्देशन दिएका छन् ।संसदको लेखा समितिले गत माघ २ गते अर्थलाई कार्ययोजना बनाई तीन महिनाभित्र एनसेल बिक्रीमा लाग्ने पुँजीगत लाभकर असुल गर्न निर्देशन दिएको थियो । उक्त निर्देशनलाई आधार बनाउने सचिव सुवेदीले स्पष्ट शब्दमा आयकर ऐन २०५८ अनुसार कर असुल गर्न निर्देशन दिएका हुन् । समितिका सचिव अर्यालले भने, हामी पत्राचारमा भन्दा पनि कर असुल कार्यान्वयन भएको देख्न चाहन्छौं । त्यसका लागि निरन्तर दबाब जारी रहने छ । दुई साताअघि मात्रै मन्त्रिपरिषद्ले एनसेललाई कर उन्मुक्ति दिने प्रकृतिको निर्णय लिएको थियो । उपप्रधान तथा अर्थमन्त्री महराको ठाडो प्रस्तावमा केही मन्त्रीहरूको विरोधका बाबजुत प्रधानमन्त्री दाहालले जबर्जस्ती एनसेल बिक्रीपछिको पुँजीगत लाभकर बिक्रेता टेलियासोनेरामार्फत असुल गर्नुपर्ने निर्णय सुनाएका थिए । यसबारे समाचार सार्वजनिक भएपछि लेखा समितिले अर्थका अधिकारीहरूका साथै उपप्रधानमन्त्री महरासहितलाई बोलाई जानकारी लिएको थियो । बैठकमा महराले एनसेल करबारे प्रस्ताव आफ्नो नभई प्रधानमन्त्री दाहालको रहेको जवाफ दिएका थिए । त्यसपछि समितिले बैठकमा प्रधानमन्त्री दाहाललाई नै बोलाउने निर्णय गरेको थियो ।अर्यालका अनुसार एनसेलबारे मन्त्रिपरिषद्ले गरेको निर्णयको विषयमा छलफल गर्न प्रधानमन्त्री दाहाललाई बैठकमा बोलाउने प्रयास जारी छ । गत ३ गतेको बैठकपछि समितिका सभापति डोरप्रसाद उपाध्याय र मैले प्रधानमन्त्रीलाई भेटी बैठकमा सहभागी हुन पत्र दिइसकेका छौं, उनले भने, व्यस्तताका कारण हामीले भनिएकै मितिमा उपस्थित हुन सक्नुभएको छैन । प्रयास जारी छ । सायद दुई साताभित्र उहाँसहितको बैठक समितिमा बस्नेछ । एनसेललाई कर उन्मुक्ति दिने निर्णयबारे प्रधानमन्त्री दाहाल र उपप्रधानमन्त्री महरा पछि हटिसकेका छन् । टेलियासोनेराबाट कर असुल गर्नु भन्ने निर्णय प्रधानमन्त्री दाहालले सुनाए पनि सचिवहरूले माइन्युट गर्न मानेनन् । मन्त्रिपरिषद् बैठकमा सहभागी केही मन्त्रीहरूले लगातार दुई पटकको बैठकमा चर्को विरोध जनाए । त्यसपछि एनसेल बिक्रीको पुँजीगत लाभकरबारे कुनै निर्णय नै नभएको ब्रिफिङ गर्दै उपप्रधान तथा अर्थमन्त्री महराले विवादित विषयबाट आफू र प्रधानमन्त्रीलाई बचाउन खोजे । छलफल मात्रै गरेको हुँ, निर्णय भएको हैन, उनले मन्त्रिपरिषद्मा भनेका थिए । मन्त्रिपरिषदको निर्णयबारे स्वास्थ्यमन्त्री गगन थापा, परराष्ट्रमन्त्री प्रकाशशरण महत, ऊर्जामन्त्री जनार्दन शर्मा, सहरी विकास मन्त्री अर्जुन नरसिंह केसी लगायतले चर्को विरोध जनाएका थिए । निर्णय विवादित बनेपछि अर्थमन्त्रीले लेखा समितिको बैठकमा समेत मैले प्रस्ताव ल्याएको हैन, प्रधानमन्त्रीकै प्रस्तावमा छलफल मात्रै गरेको हुँ । यसबारे कुनै निर्णय भएको छैन भन्ने जानकारी गराए । मन्त्रिपरिषद् बैठकमा अर्थमन्त्री महराको ठाडो प्रस्तावमा एनसेल बिक्रीमा लाग्ने पुँजीगत लाभकर बिक्रेता टेलियासोनेराबाट उठाउने निर्णयको माइन्युट तत्कालीन निमित्त मुख्य सचिव रामप्रसाद आचार्यले नउठाउने अडान लिए । अर्थमन्त्रीको प्रस्ताव भएकाले अर्थ मन्त्रालयले तयार पार्ने र त्यसपछि माइन्युटको प्रक्रिया अघि बढाउने जवाफ उनले दिए । अर्थ सचिव सुवेदी, राजस्व सचिव राजन खनालले पनि प्रस्तावको प्रक्रिया नै अघि नबढाउने अडान लिएका थिए । कर अधिकृत तथा कर कार्यालयको क्षेत्राधिकारको विषय मन्त्रिपरिषद् बैठकले निर्णय गरेपछि सचिवहरू, अर्थमन्त्री, मन्त्रिपरिषद् कार्यालयबीच माइन्युटबारे विवाद भयो । राजस्वसँग जानकार अधिकारीहरूले सर्वत्र विरोध गरे । मन्त्रीहरूकै विमति रह्यो । संसदीय समितिको चासो पनि बढ्यो । यिनै कारणहरूले सरकार मन्त्रिपरिषदको निर्णयबाट पछि हटेको छ । सरकारी, निजी क्षेत्रका पहुँचवाला अधिकारी, मन्त्री तथा राजनीतिक दलका केही नेताहरू नै एनसेललाई कर उन्मुक्तिको लबिइङमा छन् । दबाब, प्रभावकै कारण मन्त्रिपरिषद्बाटै करबारे निर्णयको प्रयास भएको हो । कर अधिकृतले गर्नुपर्ने क्षेत्राधिकारको विषयमा मन्त्रिपरिषद्बाट निर्णय गर्न लागिएको भन्दै चर्को विरोध भएपछि सरकार पछि हटिसकेको छ । आयकर ऐनअनुसार एनसेलका लागि कर निर्धारण गर्न एक विज्ञ समूह छनोट गरी अध्ययनको काम भइरहेको ठूला करदाता कार्यालयले जनाएको छ । अध्ययन समितिमा पूर्वअर्थमन्त्री तथा आयकर ऐन २०५८ का निर्माणकर्ता विद्याधर मल्लिक, पूर्वमुख्य सचिव तीर्थमान शाक्य र चार्टर्ड एकाउन्टेन्ट शिवराम पौडेललाई विज्ञका रूपमा छनोट गरी करबारे अध्ययन गरी सुझाव पेस गर्न समिति बनाइएको हो । उनीहरूलाई माघ २५ गतेदेखि अध्ययन गरी ७५ दिनभित्र सुझाव पेस गर्नुपर्ने जिम्मेवारी दिइएको छ ।"
प्रधानमन्त्री बेइजिङमा,"बेइजिङ प्रधानमन्त्री पुष्पकमल दाहाल हैनानबाट बेइजिङ आइपुगेका छन् । दाहाल शनिबार बिहान बोआओ फोरमलाई सम्बोधन गरी अपराहन बेइजिङ आइपुगेका हुन् ।प्रधानमन्त्री दाहाल लगायतको टोली बेइजिङमा नेपाली दूतावासले आयोजना गरेको रात्रिभोजमा सहभागी भयो । त्यस अवसरमा दाहालले नेपालको सामाजिक आर्थिक विकासमा चीनले गर्दै आएको सहयोगको प्रशंसा गरे । नेपालका लागि पूर्वचिनियाँ राजदूतहरू ली तप्यावो, चङ सुयोङ र सुन हपिङ कार्यक्रममा उपस्थित थिए । त्यसैगरी नेपालबारे जानकारी राख्ने प्राध्यापक होङवाङ पे लगायतका केही चिनियाँ बुद्धिजीवीसँग पनि प्रधानमन्त्रीले केही समय छलफल गरे । उनले चिनियाँ सहयोग नेपालको विकासमा महत्त्वपूर्ण रहेको र सहयोग अझै बढाउनुपर्ने बताए । प्रधानमन्त्री दाहाललाई चिनियाँ बुद्धिजीवीले गत वर्ष भएका सम्झौता कार्यान्वयन गर्न भ्रमण फलदायी बनोस् भन्दै शुभकामना दिए । कार्यक्रममा चाइना इनर्जी लगायतका नेपालमा लगानी गरिरहेका केही कम्पनीका प्रतिनिधिहरू पनि सहभागी थिए । प्रधानमन्त्री दाहालले नेपाल र चीनबीचको ऐतिहासिक सम्बन्धमा आफ्नो भ्रमणले नयाँ उचाइ दिने दाबी गरे ।प्रधानमन्त्रीसँग गैरआवासीय नेपाली संघका प्रतिनिधिले चीनमा आफ्नो संस्था दर्ता गर्न नपाएको गुनासो गरेका थिए । नेपालमा चिनियाँ रेलको विकल्प नभएको भन्दै भारतले थोत्रो प्रविधिको रेल ल्याउने कुरा गरिरहेकोमा ख्याल गर्नसमेत उनीहरूले सुझाएका थिए ।प्रधानमन्त्री दाहालले आज आइतबार बेइजिङ वैदेशिक अध्ययन विश्वविद्यालयमा आयोजित कार्यक्रमलाई सम्बोधन गर्ने र उक्त विश्वविद्यालयमा स्थापित नेपाली विषय अध्ययनको उद्घाटन गर्ने कार्यक्रम छ । प्रधानमन्त्री दाहालले अर्का चिनियाँ उपप्रधानमन्त्री वाङ याङसँग पनि भेट गर्नेछन् भने सोमबार चिनियाँ राष्ट्रपति सी चिनफिङसँग भेट गर्दै छन् ।"
एसिया विश्वकै आर्थिक हब,"बोआओ फोरममा प्रधानमन्त्रीले भनेकाठमाडौं प्रधानमन्त्री पुष्पकमल दाहालले एसिया विश्व अर्थतन्त्रको प्रमुख हब का रूपमा विकसित भएको बताएका छन् । विश्वलाई नेतृत्व गर्न अघि बढिसकेकाले यस क्षेत्रका नागरिक र सरकारबीच थप सहकार्यको अपरिहार्यता बढेको उनले बताए । चीनको हैनान प्रान्तको बोआओ फोरमलाई शनिबार सम्बोधन गर्दै दाहालले एसियाका दुई उदीयमान अर्थतन्त्रको बीचमा रहेको नेपालको भूमिका पनि प्रमुख रहने उल्लेख गरे । चीन र भारतको मात्र नभएर दक्षिण एसिया जोड्ने केन्द्रका रूपमा नेपालले यस महादेशकै विकासमा सहयोग गर्न सक्छ, प्रधानमन्त्रीले भने । प्रधानमन्त्री दाहालले नेपालजस्ता भूपरिवेष्टित मुलुकले आफ्ना छिमेकीसँग सहकार्य गर्दै अघि बढ्नुपर्ने धारणा राखेको भ्रमण दलमा सहभागी परराष्ट्र अधिकारीले कान्तिपुरलाई बताए । उनले नेपालजस्तो मुलुकलाई दिइने भन्सार सुविधा, सहज पारवहन, लचिलो व्यापार प्रक्रिया, उत्पादनका लागि बजारको सहजीकरणलगायतमा सहुलियत दिन समृद्धिमा अघि बढेका र समुद्रसँग जोडिएका मुलुकले कन्जुस्याइँ गर्न नहुनेमा जोड दिए । यस्तो सुविधाले नेपालजस्ता मुलुकको विकासमा सहयोग पुग्ने विश्वास प्रधानमन्त्रीको थियो । उनले चीनले उठाएको त्रिपक्षीय सहकार्यमा अघि बढ्न नेपाल तयार रहेको स्पष्ट पारे । नेपालले चीन र भारतको पुल बन्दै त्रिपक्षीय सहकार्य गर्ने धारणा राख्दै आएको छ, उनले भने, नेपालले चीन र भारत जोडदा दक्षिण एसियालाई नै लाभ हुनेछ ।विश्वव्यापीकरणले मानव जीवन उकासेकाले यसलाई थप प्रश्रय दिएर अघि बढ्नुपर्ने नेपाली धारणा प्रस्तुत गर्दै प्रधानमन्त्रीले यस क्षेत्रको आर्थिक गतिलाई अघि बढाउन नेपाल तयार रहेको बताए । उनले आन्तरिक राजनीतिमा स्थायित्व कायम गर्दै अघि बढेको उल्लेख गर्दै नेपालमा लगानी गर्नसमेत आग्रह गरेका छन् । नेपालको आन्तरिक राजनीति स्थायित्वतर्फ उन्मुख छ, संविधान कार्यान्वयन हुँदै निर्वाचनको प्रक्रियामा गएको नेपालमा अब अन्तर्राष्ट्रिय लगानीको वातावरण बनेको छ, प्रधानमन्त्री दाहालको भनाइ थियो ।विश्वव्यापीकरण नै आजको विकासको प्रमुख आधार रहेको छ । यसले प्रगति र समृद्धिलाई बल पुर्याएको छ । भूपेरिवेष्टित नेपाल पनि यसबाट टाढा छैन, शनिबारदेखि सुरु बोआओ सम्मेलनको उद्घाटन सत्रमा उनले भने, विश्व नै एक गाउँजस्तो भइसकेकाले सबैलाई समान पहुँच भन्ने कुरा एसियाले बुझ्न सकेमा २१ औं शताब्दी एसियाको पोल्टामा हुने छ । साझा उपलब्धिको शताब्दी बन्नेछ ।प्रधानमन्त्रीले विश्वव्यापीकरणमा समावेशितालाई जोड्न पनि मञ्चबाट आग्रह गरे । विश्वव्यापीकरणले लाखौं मानिसलाई गरिबीबाट बाहिर ल्याए पनि यो दोषरहित रहेन । यसमा समावेशिता आवश्यक छ । त्यो एसियाबाट पूर्ति हुँदै जाने मेरो विश्वास छ, उनले भने । सम्मेलनमा दाहालले विशेष वक्ताका रूपमा विश्वव्यापीकरण र स्वतन्त्र व्यापारको विषयमा वक्तव्य दिएका थिए । उनले आफ्नो सम्बोधनमा पटकपटक समावेशिता र पिछडिएका गरिब मुलुकलाई सँगसँगै लैजान धनी मुलुकलाई आग्रह गर्दै भने, विश्वव्यापीकरण र स्वतन्त्र व्यापारले सीमान्तकृत र पछि पारिएका समूहलाई पनि अगाडि ल्याउन सक्नुपर्छ । यसको समान पहुँच नहुँदा सबै एसियाली देशले पर्याप्त लाभ लिन सकेका छैनन् ।चिनियाँ उपप्रधानमन्त्री झाङ काउलीले बोआओ सम्मेलनको उद्घाटन गरेका थिए । सम्मेलन हरेक वर्ष हुँदै आएको छ । सम्मेलनको आरम्भ भने चिनियाँ राष्ट्रपति सी चिनफिङको शुभकामना सन्देश पढेर गरिएको थियो । उनले यो सम्मेलनले स्थापनादेखि नै एसियाली धारणा एकबद्ध गर्दै आएकाले यस्ता फोरमको महत्त्व झन् बढ्दै जाने बताउँदै कार्यक्रम सफलताको कामना गरेका थिए ।सम्मेलनमा माइक्रोनेसिया र मडास्कारका राष्ट्रपतिपछिको वरीयतामा प्रधानमन्त्री दाहाल थिए । अन्य मुलुकका कार्यकारीको उपस्थिति थिएन । फोरममा चीनको निकट छिमेकी र सबभन्दा बढी दुईपक्षीय सहयोग गरेको मुलुक पाकिस्तानबाट पूर्वप्रधानमन्त्री सहभागी थिए । अन्य मुलुकबाट पनि सभामुख, उपराष्ट्रपति र मन्त्री, पूर्वमन्त्रीको सहभागिता थियो । प्रधानमन्त्री दाहालले अन्य सहभागी नेताहरूसँग साइडलाइन भेटवार्तासमेत गरे ।"
भारतीय राजदूत पुरी आइपुगे,"काठमाडौं नेपालका लागि भारतका नवनियुक्त राजदूत मन्जिभ सिंह पुरी शनिबार काठमाडौं आइपुगेका छन् । उनले आइतबार नै राष्ट्रपति विद्यादेवी भण्डारीसमक्ष आफ्नो ओहोदाको प्रमाणपत्र बुझाउने भएका छन् यसैगरी, दक्षिण अफ्रिकाकी गैरआवासीय राजदूत रोविना पी मार्कसले समेत आइतबार राष्ट्रपतिसमक्ष ओहोदाको प्रमाणपत्र बुझाउने छिन् । उनी शुक्रबार काठमाडौं आइपुगेकी हुन् । उनले श्रीलंकाबाट नेपाल हेर्नेछिन् । नेपालका लागि थाइल्यान्डका राजदूतसमेत शुक्रबार नै आएका छन् । उनले भने केही समयपछि मात्र ओहोदाको प्रमाणपत्र बुझाउने छन् । नेपालका लागि भारतीय राजदूत रणजित राय फर्केकै दिन भारतले गत मार्च १ मा पुरीको नाम मनोनयन गरी नेपाल सरकारलाई जानकारी गराएको थियो ।"
देउवाविरुद्ध पौडेल पक्ष,"काठमाडौं लामो समयपछि आइतबार बस्न लागेको कांग्रेस केन्द्रीय कार्यसमितिको बैठकमा संविधान संशोधन र निर्वाचनले भन्दा सभापति शेरबहादुर देउवाको एकवर्षे सुस्त कार्यकालले बढी प्राथमिकता पाउने देखिएको छ । पार्टी नेतृत्व सम्हालेर काम गर्न थालेको एक वर्ष पूरा भएकै बेला बस्न लागेको बैठकमा वरिष्ठ नेता रामचन्द्र पौडेल समूह देउवाको काम गर्ने शैलीलाई लिएर बढी नै आक्रामक बन्ने तरखरमा छ । देउवाले पार्टी नेतृत्व लिएर काम गर्न थालेको चैत ५ देखि एक वर्ष बितेको छ । तर, यो अवधिमा विधानत: दुई महिनाभित्र सम्पन्न गर्नुपर्ने पार्टी केन्द्रीय कार्यसमितिमा २१ सदस्य मनोनयन, उपसभापति, महामन्त्री र सहमहामन्त्री नियुक्ति, विभाग, कार्यसम्पादन समिति, संसदीय समितिलगायत पार्टी संरचनालाई पूर्णता बनाउने काम देउवाले गर्न सकेनन् । देउवा आफैंले प्रतिबद्धता गरेअनुसार नियमित केन्द्रीय कार्यसमितिको बैठकसमेत राख्न सकेनन् । एक वर्षमा उनले महासमिति बैठक राख्ने प्रतिबद्धतासमेत गरेका थिए । यसबीचमा पौडेलले पार्टीलाई सामूहिक निर्णय पद्धतिमा चलाउन माग राख्दै केन्द्रीय कार्यसमितिको बैठक बोलाउन देउवालाई पत्र दिए । पत्राचार गरेको भन्दै देउवाले तत्काल बैठक बोलाउन इन्कार गरे । वर्षगाँठमा देउवाले केन्द्रीय कार्यसम्पादन समितिलाई पूर्णता दिने भएका छन् । आइतबारको बैठकमा उनले केन्द्रीय कार्यसमितिको मर्यादा क्रमअनुसार २२ जनालाई कार्यसम्पादन समितिमा राख्ने प्रस्ताव गर्ने भएका छन् । विभाग प्रमुख तोक्ने तयारी उनको छ । कांग्रेस महामन्त्री शशांक कोइरालाले पार्टी संगठनको प्रतिवेदन र प्रस्तावहरू तयार गर्नसमेत कठिनाइ परिरहेको जनाउँदै देउवा सभापति चुनिएको केही दिनबाटै आग्रह गर्दै आएका हुन् । तर, देउवा आफ्नो नेतृत्वमा सरकार नबनाउँदासम्म मनोनीत उपसभापति, महामन्त्री र सहमहामन्त्री नबनाउने मुडमा देखिन्छन् । पदाधिकारी नियुक्ति गर्दा पार्टीभित्रको आन्तरिक शक्ति सन्तुलनमा फेरबदल आउन सक्ने भय उनमा देखिन्छ । त्यसैले पदाधिकारी मनोनयनमा अझै ढिलाइ हुने संस्थापन पक्षकै एक केन्द्रीय सदस्य बताउँछन् । निर्वाचनका बेला पदाधिकारी बनाएर पार्टी संगठनलाई गतिशील बनाउनुपर्ने हो । तर, सभापतिले स्वयं आफ्नो स्वार्थलाई केन्द्रमा राख्दा हामीलाई पनि बोल्न गाह्रो भइरहेको छ, ती सदस्यले कान्तिपुरसँग भने, हिजो हामीले सुशील कोइरालालाई विधानसम्मत रूपमा चलेनन्, समयमै पार्टीका विभाग र समिति बनाएनन्, पार्टी एकल ढंगले चलाए भनेर आलोचना गर्यौं, आज त्यहीँ नियतिमा पार्टी रहँदा चर्को आलोचना हुनु स्वाभाविक हो । हामीलाई पनि भन्ने ठाउँ छैन । केन्द्रीय सदस्य बलबहादुर केसीले पार्टीलाई विधान र विधिसम्मत ढंगले नभएर सभापतिले आफ्नो अनुकूलतामा पार्टी चलाएको बताए । यहीं विषयलाई आफूहरूले गम्भीर ढंगले उठाउने तयारीमा रहेको केसीले बताए । त्यस अतिरिक्त न्यायाधीश, प्रहरी महानिरीक्षक र राजदूत नियुक्तिमा पार्टीभित्र छलफल नभएको आक्रोश पनि पौडेल पक्षको छ । पार्टी सभापतिकै दबाबमा जयबहादुर चन्दलाई आईजीपी बनाउन दबाब दिनु र म्यानपावर सञ्चालकलाई राजदूत बनाउने सिफारिस गर्नुले पार्टीको साख गुमेको उनले बताए । अहिलेको सत्ता समीकरणमा माओवादी केन्द्र, कांग्रेस र राप्रपा छ । मोर्चाका साथीहरूले समर्थन फिर्ता लिएका छन् । यसबीचमा कुराहरू पाकिरहेका छन्, केसीले थपे, सत्तासमीकरण नै बदल्ने कुरा भइरहेको छ । निर्वाचन हुन्छ कि हुन्न भन्ने विषय प्रबल छ । यी विषयलाई पनि कांग्रेसले कसरी लिने भन्नेबारे हामी छलफल गर्छौं । देउवा निकट केन्द्रीय सदस्य एनपी साउद भने पार्टीको आन्तरिक विषयमा भन्दा समसामयिक र राष्ट्रिय एजेन्डामा बैठकमा छलफल हुने दाबी गरे । उनका अनुसार आइतबारको बैठकमा कार्यसम्पादन समितिको घोषणा हुनेछ । स्थानीय तहको निर्वाचनको घोषणापत्र बनाउन समिति गठन, विभागको आवश्यक संख्या, निर्वाचन परिचालनसम्बन्धी विषयलगायतले ठाउँ पाउने छन् । पार्टी संरचना र विधानलाई प्रादेशिक संरचनाअनुसार समायोजन गरिनेछ । स्थानीय तहको निर्वाचनमा पार्टीका तर्फबाट तय गर्नुपर्ने उम्मेदवारको मापदण्ड र उम्मेदवार तोक्ने विषयमा पनि छलफल केन्द्रित हुनेछ उनले भने । संस्थापन पक्षकै अर्का केन्द्रीय सदस्य रमेश रिजालले केन्द्रीय कार्यसमितिको बैठकमा मन नपरेका विषय उठाउनु स्वाभाविक भएको बताए ।"
संघीय आयोग शक्तिशाली,"काठमाडौं संघीय समाजवादी फोरम अध्यक्ष उपेन्द्र यादवले प्रादेशिक सीमांकन हेरफेर गर्न आयोग बनाउने हो भने त्यसलाई पर्याप्त शक्ति (अधिकार) दिनुपर्ने बताएका छन् । यसअघि सीमांकन हेरफेर गरेपछि मात्रै समस्या समाधान हुने तर्क गर्दै आएका यादवले घुमाउरो भाषामा आयोगको बाटोबाट समाधान खोज्न तयार रहेको संकेत गरेका हुन् । संविधान संशोधनसम्बन्धी हामीले उठाएका कुनै पनि विषयलाई थाँती राख्नुहुन्न, यसले समस्या झनै बल्झाउँछ, शनिबार राजधानीमा आयोजित कार्यक्रममा यादवले भने, यदि सीमांकनको विवाद समाधान गर्न आयोग गठन गर्ने हो भने त्यसलाई शक्तिशाली बनाउनुपर्छ, यदि सरकारले चाहेको हो भने संघीय आयोगलाई जिम्मा दिओस् न त ?यादवले संविधान संशोधनसम्बन्धी विषय नटुंग्याई सरकार एकलौटी रूपमा चुनावमा जान खोजे त्यसले द्वन्द्व बढाउने चेतावनी दिए । पहिले संशोधन, अनि चुनाव गर्ने हो, यहाँ त सरकार पहिले चुनाव भन्दै टाउकाले टेकेर हिँड्न खोजिरहेको छ, टाउकाले यात्रा कहाँसम्म गर्न सकिन्छ ? उनले भने, सेना परिचालन गरेर चुनावमा जाँदा राजाको विगतमा झैं हालत होला । यादवले अब सरकारको विकल्प खोज्नुपर्ने आवश्यकता रहेको बताए । उनले पुष्पकमल दाहाल नेतृत्वको सरकारले भ्रष्टाचार र बेथितिलाई बढावा दिएको भन्दै अब विकल्प खोज्नुपर्ने अवस्था आएको टिप्पणी गरे ।सरकारको काम भ्रष्टाचार, बेथिति रोकेर सुशासन दिने हो, तर यहाँ त सरकारकै कारण भ्रष्टाचार र बेथिति चरम रूपमा बढ्यो, यादवले भने, एनसेलसँग अर्बौं लाभकर उठाउन नसकेको र सरकारले आफ्ना कार्यकर्ताको नाममा करोडांै पैसा पठाएर चुनाव जित्ने मौका छोपिरहेको हुनाले अब हामी यो सरकारको भविष्यबारे समीक्षा गर्ने ठाउँमा आइपुगेका छौं । यादवले प्रतिपक्षी एमाले आफ्नो स्थायी शत्रु नभएकाले आगामी दिनमा सम्बन्ध सकारात्मक पनि हुन सक्ने औंल्याए । उनले सरकार स्थानीय तहको निर्वाचनको मिति घोषणा गरेर उल्टो बाटोमा हिँडिरहेको आरोप लगाए ।"
फर्किए चिनियाँ रक्षामन्त्री,"काठमाडौं नेपाललाई सुरक्षा सामग्रीलगायत अन्य कुरामा सहयोग गर्ने वाचा गर्दै चिनियाँ रक्षामन्त्री क्वानवान च्याङ शनिबार स्वदेश फर्किएका छन् । तीनदिने भ्रमणमा बिहीबार नेपाल आएका उनलाई समकक्षी बालकृष्ण खाँणले शनिबार बिदाइ गरे । चिनियाँ रक्षामन्त्रीले नेपाली सुरक्षा निकायमा आधुनिकीकरण गर्न आफ्नो मुलुकले सहयोग गर्ने प्रतिबद्धता जनाउँदै स्वदेश फर्किएका हुन् । उनले नेपाली सेनाको विपद् व्यवस्थापनमा सहयोग गर्ने, नेपाल प्रहरी र सशस्त्र प्रहरीको सञ्चार प्रणाली आधुनिकीकरण तथा क्षमता अभिवृद्धि गर्नेलगायत विषयमा प्रतिबद्धता जनाएका छन् । क्वानवानले भ्रमणका क्रममा प्रधानमन्त्री पुष्पकमल दाहाल, उपप्रधान तथा गृहमन्त्री विमलेन्द्र निधि, रक्षामन्त्री बालकृष्ण खाँण तथा प्रधानसेनापति राजेन्द्र क्षत्रीसँग भेट गरी एक चीन नीतिमा अडिग रहन आग्रह गरेका थिए । नेपाली पक्षले पनि आफ्नो मुलुक एक चीन नीतिमा अडिग रहने आश्वासन दिएको छ । यस्तै, चीनले अघि सारेको वान बेल्ट वान रोड (ओबीओआर) परियोजनामा सहयोग गर्ने प्रतिबद्धता पनि नेपालले जनाएको छ । क्वानवानले सबै उच्चस्तरीय भेटमा तिब्बत र ताइवान चीनको अभिन्न अंग रहेको भन्दै चीनविरोधी गतिविधि हुन नदिन आग्रह गरेका हुन् । क्वानवानले गत वर्षको भूकम्पपछि बन्द रहेको तातोपानी नाका खुलाउन र अरनिको राजमार्ग पुनर्निर्माणलाई चीन सरकारले उच्च प्राथमिकता दिने प्रतिबद्धता जनाए । नेपालचीनबीच संयुक्त सैनिक अभ्यास गर्ने निर्णय भएपछि पहिलो पटक नेपाली सेनाका प्रधानसेनापति र चिनियाँ उच्च अधिकारीबीच भेट भएको हो । रक्षामन्त्री खाँणले क्वानवानको भ्रमण दुई देशको हितका लागि सफल भएको बताएका छन् । चीनले भविष्यमा नेपाललाई करिब ३ अर्ब बराबरको विपत्् व्यवस्थापनलगायत अन्य सामग्री प्रदान गर्ने भनिए पनि त्यसको हालसम्म कुनै टुंगो लागेको छैन ।"
प्रक्रिया पुर्याएर स्वीकृति लिँदै,"काठमाडौं नक्सापास रोकिएपछि अनधिकृत प्लटिङका काम ठप्प भएका छन् । प्लटिङ गर्नेहरूमध्ये केही भने प्रक्रिया पुर्याएर आउन चाहेको नगरपालिकाहरूले जनाएका छन् ।बुढानीलकण्ठ नगरपालिकामा अनधिकृत प्लटिङ गर्नेहरूले त्यस्ता जग्गा बिक्री गरेका पनि छैनन् । कार्यकारी अधिकृत विश्वराज मरासिनीले भने, केही प्लटिङ व्यवसायीले सिफारिस कसरी हुन्छ भनेर प्रक्रियाबारे जानकारी लिएर गएका छन् । प्रक्रिया पुर्याएर आए स्वीकृति दिने भनेका छौं । कागेश्वरी मनहरामा पनि अनधिकृत प्लटिङ गर्नेहरू पनि स्वीकृति लिने प्रक्रियामा रहेको नगरपालिकाले जनाएको छ । कार्यकारी अधिकृत पुरुषोत्तम अधिकारीका अनुसार त्यस्ता जग्गाको नक्सापास रोकिएको छ । त्यहाँको थली, डाँछी, गोठाटारलगायत क्षेत्रमा अनधिकृत प्लटिङ थिए । वडा सचिवहरूले नियममा रही आएकाहरूलाई सिफारिस दिइरहेका छन्, अधिकारीले भने ।डेढ दर्जनभन्दा बढी स्थानमा अनधिकृत प्लटिङ भएको टोखा नगरपालिकामा पनि केहीले सिफारिसको माग गरेका छन् । सूचना अधिकारी प्रकाश डंगोलका अनुसार फिल्ड भिजिटको तयारी भइरहेको छ । तारकेश्वर नगरपालिका भने अहिलेसम्म तथ्यांक संकलनकै क्रममा छ । तर वडामा केहीले सिफारिस लिन आउँदा थाहा भएपछि नक्सापास रोक्ने गरिएको कार्यकारी अधिकृत अग्निप्रसाद अधिकारीले बताए । नगरपालिकाका कर्मचारीमाथि नक्सापास गरिदिन दबाब आइरहेको छ । बेच्ने मान्छे कहाँ पुगिसक्यो अहिले किन्नेलाई मर्का परेको छ । उनीहरू अलपत्र परेका छन्, कार्यकारी अधिकृत अधिकारीले भने । यसअघि नगरपालिकाले ६ आनाभन्दा कमको कित्ताकाट नगर्ने भने पनि विभिन्न कारणले त्यो लागू हुन सकेको थिएन ।कीर्तिपुर नगरपालिकामा पनि प्लटिङका जग्गा किनेकाहरू समस्यामा परेका छन् । अनुगमन कार्यदल सदस्य रामकृष्ण महर्जनका अनुसार अनधिकृत प्लटिङका जग्गा किन्नेको नक्सापास नहुँदा आक्रोशित भएका छन् । जग्गा फुकुवा गर्न उनीहरू कार्यालय आए पनि त्यसो गर्न नसकिएको बताउँदै उनले भने, भूमाफियाहरूले फाइदा लिए । तर जग्गा किन्ने सर्वसाधारण मर्कामा परेका छन् ।नगरपालिकाको प्रतिवेदनअनुसार भाँजागल विष्णुदेवी मन्दिर, साबिकका १४ र १५ नम्बर वडामा दुई ठाउँ, साबिकका ७ र ८ नम्बर वडामा ४५ ठाउँ अनधिकृत प्लटिङ गरिएका छन् । सबभन्दा बढी साबिकको १९ नं वडामा ७ ठाउँमा प्लटिङ भइरहेको प्रतिवेदनमा उल्लेख छ । अनुगमन कार्यदल सदस्य महर्जनका अनुसार अधिकांश स्थानमा व्यवसायी नै नभेटिने भएकाले कसले प्लटिङ गरेको बुझ्नै मुस्किल पर्छ । जग्गा किन्ने व्यक्ति नक्सापासका लागि नगरपालिकामा आए मात्र थाहा हुन्छ । त्यसबेलासम्म ढिलो भइसकेको हुन्छ र नक्सापास रोकिन्छ । अनधिकृत प्लटिङ गर्ने एकजना प्रक्रियामा आइसकेको, तर सिफारिस दिन बाँकी रहेको महर्जनले बताए ।अनधिकृत प्लटिङमा २० फुटको सडक, ढलको व्यवस्थापन, कम्तीमा ५ प्रतिशत खुला ठाउँ, ८ मिटर प्रवेशमार्गजस्ता कुराको ख्याल नगर्दा नगरपालिकाले नक्सापास गर्दैन । मापदण्ड पुर्याएर आए सिफारिस गरिदिन्छ । सिफारिससहित ५ रोपनीसम्मका लागि जिल्ला आयुक्तको कार्यालय र सोभन्दा बढी प्लटिङका लागि प्राधिकरणले स्वीकृति दिनुपर्ने हुन्छ । प्राधिकरणका विकास आयुक्त भाइकाजी तिवारी उपत्यकाका तीनै जिल्लामा गरी २ सयभन्दा बढी व्यवसायी र सयभन्दा बढी हाउजिङले स्वीकृति लिइसकेका छन् ।"
लालपुर्जा नहुँदा अनुदानबाट वञ्चित,"काठमाडौं भूकम्पले ललितपुर वज्रबाराहीका सुरेन्द्र परियारको घर भत्कियो । उनी अरूको जग्गामा मोहीका रूपमा काम गर्छन् । उनले घर पनि आफूले काम गर्ने जग्गामै बनाएका हुन्, लालपुर्जा भने उनको नाममा छैन । लालपुर्जा नहुँदा सरकारले दिने अनुदानबाट उनी वञ्चित भएका छन् । अनुदान नपाउँदा उनले घर बनाउन सकेका छैनन् ।लाभग्राहीमा नाम निस्कियो, जग्गाधनीले लालपुर्जा दिन मान्दैन, उनले भने, कहिलेसम्म पालमा बस्ने, बिजोग सहने ? पाँच पुस्तादेखि आफ्नो परिवार यहाँ बस्दै आएको उनले बताए । जग्गाधनीले लालपुर्जामा हस्ताक्षर नगरिदिँदा सरकारसँग अनुदान सम्झौता हुन नसकेको उनले बताए । न छोडेर जा भन्छन्, न लालपुर्जा दिन्छन्, उनले भने, बरु हामी आधा अनुदान बाँड्न तयार छौं, बासको ठेगान भए हुन्थ्यो ।पुस्तौंदेखि वज्रबाराहीमा बस्दै आएका ललितपुरका २ हजारभन्दा बढी लालपुर्जाविहीन बासिन्दाको पालमुनि बास भएको जिल्ला भूमि अधिकार मञ्चकी अध्यक्ष सुभद्रा बजगाईंले बताइन् । सरकारले दिने राहत रकम पनि उनीहरूले पाएका छैनन्, उनले भनिन् । परियारजस्तै लालपुर्जा नहुँदा अनुदान सम्झौता हुन नसकेर अलपत्र परेका अर्का भूकम्पपीडित झरुवारासीका रामकुमार केसी पनि हुन् । उनी साढे ९ रोपनीका मोही हुन् । नक्सा पास हुँदा मोहीमा उनको नाम लेखिएको तर रेकर्ड नराखिदिँदा घर बनाउन पाएका छैनन् । प्रमाण छैन, सरकारको अनुदान पाइएन, घर नभएर पालमुनि गुजारा गर्दै छौं, उनले भने । ८ पुस्तादेखि झरुवारासीमा बस्दै आएको उनको परिवार बासका लागि संघर्ष गर्दै छ । चिसोमा बस्दाबस्दा घरका बूढाबूढी र बच्चाहरू बिरामी परिसके, के हामीले अब कहिल्यै बास पाउँदैनौं ? उनले चिन्ता व्यक्त गरे ।जग्गाको लालपुर्जाका लागि मालपोत, नगरपालिकादेखि मन्त्रालयसम्म धाउँदासमेत आश्वासन मात्र पाइएको, तर लालपुर्जा नपाएको पीडितहरू बताउँछन् । ललितपुरको लुभु, चापागाउँ, खोकना, लेले, दैवीचौरलगायत अधिकांश गाविस र नगरपालिकाका बासिन्दाले लालपुर्जा नहुँदा सरकारी अनुदानबाट वञ्चित भएको भूमिअधिकारकर्मी राम शाहीले बताए । नयाँ निर्देशिकाअनुसार लालपुर्जा नहुँदा पनि पीडितले घर बनाउन पाउने व्यवस्था छ । तर, यो नीति स्थानीय तहमा भने कार्यान्वयन हुन सकेको छैन ।भूमिसुधार विभागका महानिर्देशक टीकाराम घिमिरेले २०२१ को नापीको ब्लुबुक भए सहजै लालपुर्जा बनाउन सकिने बताए ।"
ड्राइभिङतर्फ महिला आकर्षण,"काठमाडौं ४५ दिने ड्राइभिङ क्लासको २० दिन नाघ्यो । इचंगुनारायणमा ड्राइभिङ सिक्दै गरेकी उनलाई कहिले क्लास सकिएला र ट्रायल दिएर लाइसेन्स लिउँ जस्तो भएको छ । नागार्जुन नगरपालिकाकी २६ वर्षीया विमला खरेलले विभिन्न कारणवश पढाइलाई निरन्तरता दिन सकिनन् । ५ कक्षा पढेर छाडेकी उनी अहिले एक संस्थाबाट ड्राइभिङको तालिम लिइरहेकी छिन् । सुरुमा हात खुट्टा काँप्थ्यो । अहिले त राम्ररी चलाउन सक्छु, उनले भनिन् ।ड्राइभिङ सेन्टरमा गएर निजी वाहनका लागि नभई सार्वजनिक चलाउन चारपांग्रेको ड्राइभिङ सिक्ने कुरो गर्दा आफ्नो खिल्ली उडाइएको अनुभव छ उनीसँग । त्यसबेला सिक्न नसके पनि अहिले उनी उत्साही छिन् । उनी मात्र होइन उनको ड्राइभिङ सिक्ने र आफैंले सवारीसाधन किनेर व्यवसाय गर्ने निर्णयबाट परिवार पनि खुसी छ । उनले योजना पनि बनाइसकेकी छिन् दिउँसोभरि आफैं टयाक्सी चलाउने बेलुका भाडामा दिने । रामकोटकी २८ वर्षीया रमिला खडका पनि एक गैरसरकारी संस्थाको सहयोगमा ड्राइभिङ सिकिरहेकी छन् । उनले पनि भर्खरै सिक्न थालेकी हुन् । टेम्पो चलाउने रहर थियो । साना गाडी हटाउने कुरो चल्दै छ । त्यसैले निर्णय लिन सकेकी छैन, व्यवसायबारे दुविधामा रहेकी उनले भनिन् । महिलाहरूको आत्मविश्वास देखेर उनीसहित ६ जनालाई प्रशिक्षण दिइरहेका मनीष खत्री पनि खुसी छन् । लगभग ८ वर्ष प्रशिक्षकका रूपमा बिताइसकेका उनी भन्छन्, पहिले स्कुटर सिक्ने महिला बढी आउँथे अहिले मोटरसाइकल र कार सिक्ने पनि धेरै छन् । हिजोआज व्यावसायिक रूपमै सवारी चालक बन्न चाहने महिलाको संख्या बढिरहेको छ । उनीहरू पनि सवारी चलाउने पेसाप्रति आकर्षित बन्दै गएका हुन् । अर्का प्रशिक्षक सहदेव खत्री बढी उमेरका महिलालाई सिकाउन गाह्रो हुने बताउँछन् । उनको अनुभवमा ड्राइभिङ सिक्न आएका अधिकांश महिला विदेश जाने योजनामा हुन्छन् । केही भने आफ्नै सवारीसाधन भएकाले चलाउन सिकिरहेका हुन्छन् । कोही त रहरले मात्र सिक्न चाहने पनि छन् । आफैं व्यवसाय गर्छु भनेर सिक्ने पहिलेभन्दा बढी छन्, उनले भने ।सानो कार मात्र नभई आफूले काम गर्ने बसकै ड्राइभर बन्ने रहर छ २२ वर्षीय चेतकुमारी बस्नेतको । १ वर्षदेखि गाडीमा कन्डक्टरको काम गरिरहेकी उनी अब ड्राइभर बन्ने लक्ष्यमा छिन् । काम गर्ने संस्थाले नै ड्राइभिङ सिकाउने भनिरहेको छ, बस्नेतले भनिन्, घरबाट पनि सिक्नुपर्छ भन्नुहुन्छ । चाँडै सिकेर आफैं गाडी चलाउने इच्छा छ । उनी मात्र होइन उनका अन्य साथी पनि ड्राइभिङ सिक्न आतुर छन् । ७ कक्षा पढदापढदै छोडेकी मकवानपुरकी सीता स्याङतानको लक्ष्य पनि बसको चालक बन्ने हो । उनीसँग सिलाइकटाइको सीप पनि छ । तर, कन्डक्टरका रूपमा बसमा काम गर्न थालेदेखि ड्राइभिङतिर आकर्षित भइन् । अब सवारी चालककै पेसा अपनाउने उनको भनाइ छ ।"
औषधि किन्नै सक्दैनन्,"काठमाडौं भक्तपुर सल्लाघारीकी सुनीता महर्जनको दुवै मिर्गौलाले काम गर्दैन । गत २ वर्षदेखि उनलाई साताको २ पटक डायलोसिस गर्नुपर्छ । गहना बेचें, जग्गा बेचें, ऋणमा डुबें, उनले भनिन्, अब गर्न केही बाँकी छैन, कसरी जुटाउनु उपचार खर्च । ४५ वर्षीया महर्जन उपचार गराउँदा गराउँदै थाकेको बताउँछिन् । विपन्न परिवारकी उनलाई उपचारका लागि अहिले मासिक २५ हजार रुपैयाँ खर्च लाग्छ । सरकारले डायलोसिस नि:शुल्क गरिदिएको छ, तर अरू खर्च धेरै छ, उनले भनिन्, महिनैपिच्छे रगत जाँच्नुपर्छ, दैनिक औषधि खानुपर्छ, त्यहीअनुसारको फलफूल र तागतिलो खानेकुरा ।इमाडोलका तिलक केसी पनि मिर्गौलाका रोगी हुन् । ३ वर्षयता उनले पनि डायलोसिस गराउँदै आएका छन् । जागिर छाडें, जग्गा बेचें, घर बेचें, उनले भने, धेरै खर्चिलो रैछ यसको उपचार । उनलाई अहिले मासिक २० हजार रुपैयाँ आवश्यक पर्छ । सरकारले दिएको नि:शुल्क डायलोसिसले केही राहत भए पनि खर्च कम नभएको उनको अनुभव छ । औषधि धेरै महँगो छ, अरू टेस्ट पनि गरिरहनुपर्छ, खानेकुरा पनि पोषिलो चाहियो, उनले भने, अब त बेच्न बाँकी केही छैन, कसैले ऋण पनि पत्याउँदैनन् ।सरकारले मिर्गौलाका बिरामीका लागि डायलोसिसको नि:शुल्क व्यवस्था मिलाएको छ । पहिले एकपटक डायलोसिस गर्दा २५ सय रुपैयाँ लाग्थ्यो । राष्ट्रिय मिर्गौला उपचार केन्द्रका कार्यकारी निर्देशक तथा वरिष्ठ मिर्गौला रोग विशेषज्ञ डा ऋषिकुमार काफ्लेका अनुसार नि:शुल्क डायलोसिस गर्ने सरकारको व्यवस्थाले बिरामीलाई केही राहत पुर्याएको छ । उनका अनुसार अहिले मिर्गौला डायलोसिस गरेका बिरामीलाई अन्य खर्चमा मासिक २० देखि ३० हजार रुपैयाँसम्म लाग्छ । बिरामीले डायलोसिसको अवस्था हेर्न महिनामहिनामा रगत जाँच्नुपर्ने र त्यसका लागि छुट्टै २५ सय रुपैयाँ लाग्ने बताए । रगत बढ्ने इन्जेक्सन दिनुपर्छ, दैनिक औषधि खानुपर्छ, उनले भने, यसका लागि थप १५ हजार रुपैयाँ लाग्छ । त्यस्तै एचआईभी र हेपटाइटिस बी संक्रमणको पनि नियमित जाँच गराउनुपर्छ, थप २ हजार लाग्छ । विपन्न बिरामीले धान्नै सक्दैनन्, उनले भने ।बिरामीले अन्य खर्च जुटाउन नसक्दा कतिले त डायलोसिस गर्नै छोडिदिने गरेको डा काफ्ले बताउँछन् । सरकारले बिरामीका लागि ल्याउनलैजान नि:शुल्क एम्बुलेन्सको व्यवस्था गरे थप राहत हुने उनको भनाइ छ । अस्पतालमा कुरुवाघर या धर्मशालाको व्यवस्था भए, टाढाबाट आउने बिरामीलाई सहज हुन्छ, उनले भने ।"
कान्तिपुरका भण्डारी पुरस्कृत,काठमाडौं कान्तिपुरका सहायक सम्पादक अखण्ड भण्डारीलाई सशक्त पाका उमेरका लागि कार्यरत समूह अस्मि ले शनिबार सम्मान तथा पुरस्कार प्रदान गरेको छ । ज्येष्ठ नागरिकका हितमा सशक्त कलम चलाएको भन्दै रामइन्द्र सेवा कोष का तर्फबाट ज्येष्ठ नागरिक महासंघका अध्यक्ष डा गौरीशंकर लाल दासले सम्मानित गरे । श्रीधर लामिछाने र परिवारले बुवाआमाका नाममा पुरस्कार कोष सञ्चालन गरेका हुन् । भण्डारीले पुरस्कारबाट प्राप्त १० हजार रुपैयाँ असहाय वृद्धाको उपचारमा सहयोगार्थ रअस्मि लाई नै हस्तान्तरण गरे ।
ट्रकको ठक्करबाट मृत्यु,"भक्तपुर मिनीट्रकको ठक्करबाट इँटाभट्टामा कार्यरत मजदुर महिलाको मृत्यु भएको छ । चाँगुनारायण ८, सुडालमा रहेको सरस्वती इँट्टाभट्टामा बा४ख ६५२१ नम्बरको मिनीट्रकले ब्याक गर्ने क्रममा ठक्कर दिँदा बाँके कोहलपुर पिपरीकी ३५ वर्षीया लाली भनिने ललिता पुनमगरको मृत्यु भएको प्रहरीले जनाएको छ ।"
कान्तिपुर टेलिभिजनमा राई,"काठमाडौं नेपाल पत्रकार महासंघ कान्तिपुर टेलिभिजन शाखाको अध्यक्षमा दशरथ राई निर्वाचित भएका छन् । शाखाको शनिबार भएको अधिवेशनले सर्वम्मतिमा उपाध्यक्षमा पदम तिमिल्सना र समृद्धि रिजाल र सचिवमा अनीता शाह, सहसचिवमा श्रद्धा अर्याल र शैलेन्द्र चौधरी, कोषाध्यक्षमा दीपक आचार्य र सदस्यमा मुरारी घिमिरेलाई निर्वाचित गरेको छ । केन्द्रीय सभासदमा सुरेन्द्र पाण्डे, जगत नेपाल, दीपेन्द्र बान्तवा, विश्वनाथ आचार्य र स्वेता सिन्हा सर्वसम्मत निर्वाचित भए । प्रदेश सभासदमा श्यामकृष्ण श्रेष्ठ, छिरिङ लामा, सुविन्द्र श्रेष्ठ, मृदुला खनाल, प्रदीप लेखी, दीपराजा उदास, सुमन पन्थ र सिर्जना थापा चयन भए ।"
नशा जोड्नेबारे कार्यशाला,काठमाडौं भास्कुलर सोसाइटी अफ नेपालले शनिबार राजधानीमा प्रत्यारोपण शल्यचिकित्सकका लागि दुईवटा नशा जोडने (भास्कुलर एनास्टोमोसिस) विषयमा पहिलो कार्यशाला गोष्ठी गरेको छ । कार्यशालामा ३ व्याख्यान र विशेषज्ञलाई व्यक्तिगत प्रशिक्षणसमेत दिइएको थियो । भविष्यमा कम्तीमा यस्ता ४ गोष्ठी उपत्यका र बाहिर सञ्चालन गर्ने सोसाइटीका अध्यक्ष प्राडा उत्तमकृष्ण श्रेष्ठले बताए ।
पुस्तकालय समाजमा खड्का,"काठमाडौं काठमाडौं उपत्यका सार्वजनिक पुस्तकालय समाजको अध्यक्षमा कांग्रेस केन्द्रीय सदस्य नारायण खड्का निर्वाचित भएका छन् । समाजको शनिबार भएको साधारणसभाले ९ सदस्यीय कार्यसमिति सर्वसम्मत चयन गरेको हो । कार्यसमिति सदस्यमा लोकनारायण झा, आङछिरिङ शेर्पा, विश्वेश्वरप्रसाद सिटौलालगायत छन् ।"
सरकारको तदर्थवाद,"प्रधानमन्त्री पुष्पकमल दाहाल चीन भ्रमणमा निस्कँदा देशभित्र दैनन्दिन शासन व्यवस्था सञ्चालन गर्ने कार्यवाहक कार्यकारीसमेत कसैलाई तोक्न नसक्नुले सरकार कति तदर्थवादी शैलीबाट चलिरहेको छ भन्ने देखाउँछ । प्रधानमन्त्री देशबाहिर जाँदा मन्त्रिपरिषद्का वरिष्ठतम सदस्यलाई कार्यवाहकको जिम्मेवारी दिने शासकीय प्रबन्धलाई यसपटक बेवास्ता मात्र गरिएको छैन, राज्य सञ्चालनको जिम्मेवारीलाई गम्भीरतापूर्वक नलिने प्रवृत्तिसमेत उजागर भएको छ । हालको सरकारमा तीनतीनजना उपप्रधानमन्त्री राखिएका छन्, जसमध्ये कमल थापा र विमलेन्द्र निधिले आआफूलाई मर्यादाक्रममा माथि रहेको दाबी गर्न थालेपछि प्रधानमन्त्री दाहाल अनिर्णयको बन्दी बनेका हुन् । त्यो विवादलाई निपटारा लगाउन नसकेपछि उनी कसैलाई कार्यवाहक नतोकी साताव्यापी विदेश भ्रमणमा निस्केका छन् । यसबेला मुलुकको दैनन्दिन शासनप्रशासन कसैको औपचारिक नेतृत्वबिनै चलेको छ । यस्तो अवस्थामा अकस्मात् कुनै महत्त्वपूर्ण निर्णय लिनुपर्ने आकस्मिक अवस्था आइपर्यो भने के हुन्छ भन्ने प्रश्नको यथोचित जवाफ पनि उपलब्ध छैन । कतिपय मन्त्रीले कार्यवाहक प्रधानमन्त्री तोक्नुपर्ने चलन बाध्यकारी नरहेको दाबीसमेत गरेका छन्, जो आफैंमा तर्कसंगत कुरा होइन । त्यसमाथि यसपटक कार्यवाहक तोक्न नचाहेर होइन, तोक्न नसक्दा यस्तो अप्ठेरो परिस्थिति उत्पन्न भएको सबैलाई थाहै छ । त्यसैले यो क्रमभंग गरिएको होइन, क्रमअनुसार चल्नसमेत नसक्दा उब्जेको अप्ठेरो हो । यसको असर दैनिक कार्य सञ्चालनमा समेत परिरहेको छ । संसद्देखि मन्त्रिपरिषद्को बैठकसम्ममा कोकहाँकसरी बस्ने भन्ने मर्यादाक्रमको विवाद उपप्रधानमन्त्रीद्वय थापा र निधिबीच पटकपटक देखिएको छ । प्रधानमन्त्री दाहाल यसको निरूपण गर्न नसक्दै चीनतर्फ लागेको र आफ्नो अनुपस्थितिमा को कार्यवाहक हुने भन्ने निर्णय लिन नसकेको कारण विवाद थाती रहेको छ । हालको जस्तो गठबन्धन सरकारमा विभिन्न राजनीतिक दलहरूको संलग्नता रहने हुँदा तिनीहरूबीच समन्वय मिलाउन सहज हुन्न, यो बुझ्न सकिने कुरा हो । तर त्यहाँ प्रतिनिधित्व गर्ने राजनीतिक दल र तिनका नेताहरूको हैसियत के हुने भन्नेबारे टुंगो लगाउनुपर्ने कुरा प्रधानमन्त्रीको प्राथमिक दायित्वभित्र पर्छ । त्यति गर्न नसक्दा या नचाहँदा अहिलेको समस्या उब्जेको हो । मधेसी मोर्चासम्बद्ध दलहरूले वर्तमान सरकारलाई दिएको समर्थन फिर्ता लिने भएपछि राप्रपाका कमल थापालगायतका मन्त्रीलाई सरकारमा हुलेर समर्थनको दायरा बढाउन खोजिएको प्रस्टै छ । तर, त्यसो गर्दा प्रधानमन्त्रीले आफ्नो सबभन्दा ठूलो सत्ता साझेदार कांग्रेसको तर्फबाट सरकारमा अगुवाइ गरेका निधिलाई विश्वासमा लिन नसकेको देखियो । यसले गर्दा आफू पहिल्यै उपप्रधानमन्त्री भइसकेको भन्दै मर्यादाक्रममा माथि रहेको दाबी गर्ने थापा र संसद्को ठूलो दलको प्रतिनिधिका हैसियतले आफू वरिष्ठ रहेको भन्ने निधिको प्रतिदाबीसामु दाहाल निरीह देखिएका छन् । यस्तो तदर्थवादबाट मुलुक चल्नु हुँदैन । कार्यकारी प्रमुख आफैंले उपयुक्त निर्णय लिन हच्कँदा त्यसको असर सारा राज्ययन्त्रमा पर्छ । अहिले त्यस्तै भइरहेको छ । प्रहरी महानिरीक्षक नियुक्तिसम्बन्धी सरकारले लिएको निर्णयलाई सर्वोच्च अदालतले नियमविपरीत भन्दै उल्टाइदिएपछि शान्तिसुरक्षाको संवेदनशीलतालाई ध्यानमा राख्दै सरकारले प्रहरी प्रमुखको नयाँ नियुक्तिका लागि जुन तदारुकता देखाउनुपर्ने थियो, त्यो पनि देखिएन । प्रधानमन्त्री दाहाल त्यसलाई यथावस्थामै राख्दै चीनतर्फ लागेका छन् । आफैं चीन जाने विषयलाई पनि उनले गम्भीरतापूर्वक नलिएको तथ्य भ्रमण तयारीका क्रममा देखिएको कमजोरी तयारीले प्रस्ट पार्छ । यस्ता अन्य थुप्रै मामिला छन्, जसले सरकार सञ्चालनमा व्यवस्थापकीय कौशल नदेखिएको र यो मूलत: तदर्थवादी शैलीमा चलिरहेको देखाउँछ । कार्यवाहक प्रधानमन्त्री तोक्न नसक्ने लाचारी यसैको निरन्तरता हो ।"
प्रधानमन्त्रीको चीन भ्रमण र विज्ञताका कुरा,"प्रधानमन्त्री पुष्पकमल दाहाल यतिखेर चीन भ्रमणमा छन् । आजै उनले चीनका राष्ट्रपति सी चिनफिङसँग भेट गर्नेछन् । यो भेट १५ मिनेटका लागि भनेर पूर्वनिर्धारित छ । प्रधानमन्त्री दहालको यो भ्रमण भूमण्डलीकरण र स्वतन्त्र व्यापारका लागि डेढ दशक अघिदेखि संगठित एसियाली मञ्च बोआओ सम्मेलनमा सहभागिताको सिलसिलामा भएको हो । यो एउटा अनौपचारिक तर आर्थिक विकास र व्यापार संवादका हिसाबले महत्त्वपूर्ण सम्मेलन हो । हामी त्यसको अर्थपूर्ण उपयोगका लागि कति सक्षम छौं, त्यहाँ हाम्रो के भूमिका हुन्छ, हाम्रो सहभागिता केवल शिष्टाचारमा सीमित हुने हो वा यस्तै कुरा अलग्गै बहस गर्न सकिन्छ । तर यस्ता फोरम नेपालजस्ता मुलुकका लागि अरू धेरै किसिमबाट उपयोगी सिद्ध हुन सक्छन् । त्यसमाथि राष्ट्रपति सीसँग हुने शिष्टाचार भेट र वार्ताको आफ्नै महत्त्व छ ।बोआओ सम्मेलनको निम्ता पाउँदा प्रधानमन्त्री दहालको राष्ट्रपति सीसँग भेट हुने कुनै निश्चित थिएन । त्यस्तो भेटको अवस्था नबने नजाने भनेर पनि नेपाली पक्षको भनाइ आएको थियो । अत्यन्त संक्षिप्त भए पनि जब भेटको कार्यक्रम निश्चित भयो, भ्रमणको चर्चा पनि बढ्यो । दुई पक्षीय विषय र वार्ताको कुनै खास एजेन्डाबिनाको यो भेटघाट कस्तो हुनेछ, अहिलेसम्म अनुमानमै सीमित छ । तथापि यो उच्च राजनीतिक महत्त्वको भ्रमण भएको कुरामा सन्देह छैन । यसबारे चर्चा अलि विस्तारमा गरौंला तर मैले यहाँ उठाउन खोजेको सन्दर्भ र कुरा अलि फरक छ । प्रधानमन्त्री चीन भ्रमणका लागि निस्कनै लाग्दा चिनियाँ रक्षामन्त्री नेपाल आइपुगेका थिए । यसैबेला चिनियाँ विज्ञहरू पनि नेपाल आइपुगेका रहेछन् । यो तीनवटै सन्दर्भ नेपालमा प्रमुख समाचार शीर्षक बने । एकातिर नेपाली विज्ञहरूले प्रधानमन्त्रीको आलोचना गरिरहेका थिए यो भ्रमणको तयारी पुगेन, बिनातयारी प्रधानमन्त्री चीन जाँदै छन् । खास गरेर परराष्ट्र सम्बन्धबारे यस्ता भनाइ वा टिप्पणी सदैव बनिबनाउ आउने गर्छन् । अर्कोतर्फ सँगसँगै चिनियाँ विज्ञहरू काठमाडौंमै आइपुगेर नेपालीलाई भन्दै छन्, वान बेल्ट वान रोड (ओबर) मा समाहित भएर अगाडि बढ्ने हो भने नेपाल छिट्टै स्विट्जरल्यान्ड बन्नेछ । यो काकताली हो वा चिनियाँ नीतिको सुविचारित एवं योजनाबद्ध प्रयोग, हाम्रा प्रधानमन्त्रीको चीन भ्रमणको पूर्वसन्ध्यामा भएको छ । भलै, यस अवसरमा नेपाली विज्ञहरूले पनि ओबरबारे मन्तव्य राख्न पाए । अहिलेसम्म नेपालको स्विट्जरल्यान्ड सपना यहींकै नेताले बाँड्दै आएका थिए । तर समाचारमा प्रयुक्त त्यो शब्दावली सत्य हो भने अब यो चिनियाँ विज्ञको पनि ललिपप परामर्श बन्न थालेछ । नेपालमा न विज्ञको सही पहिचान गरिन्छ, न विज्ञ परामर्शको चलन छ, न त संस्था नै । देखाउनका लागि विश्वविद्यालयको एउटा प्रमाणपत्र र सरकारी नियुक्तिलाई नै हामी विज्ञ भन्ने गर्छौं । त्यसले त हाम्रा विज्ञ भनेर सञ्चार माध्यममा देखिने नाम र अनुहार सबै पूर्व ओहदाधारीको हुन्छ । विश्वविद्यालयलगायत प्राज्ञिक संस्थामा विषयगत अध्ययन अनुसन्धानमा राष्ट्रिय अन्तर्राष्ट्रिय ख्याति कमाएका प्राध्यापकहरूलाई केही महिनाको सरकारी ओहदाका आधारमा पूर्वउपाध्यक्ष वा पूर्वराजदूत को पगरी हालिदिएपछि विज्ञ भनिने प्रमाणपत्र मिल्छ । विषयगत दखल नभएकालाई त यो आकर्षक पदवीमा सन्तोष होला तर जसको विज्ञताको उचाइ सरकारीे नियुक्तिले दिएको त्यो पगरीभन्दा माथि छ । तिनलाई यसले के मान दिन्छ होला ?विज्ञता सरकारी नियुक्तिका केही ओहदा धारण गर्दैमा प्राप्त हुने कुरा होइन । त्यसमाथि अहिलेजस्तो दल र नेताका ताबेदारी तथा चाकरीबाट पाइने ओहदाको के कुरा गर्ने ? त्यसले त भएको योग्यता र विज्ञतालाई पनि निरीह साबित गरिदिन्छ । सरकारले त विज्ञताको मानमर्दन गर्यो नै, सञ्चार माध्यमले समेत यसलाई पोस्ट रिटायरमेन्ट टाइटल नै बनाइदिएको छ ।विज्ञताको सर्वस्वीकार्य स्रोत विश्वविद्यालयहरू हुन् । त्यहाँ एउटा प्राध्यापकले गर्ने अध्ययन अनुसन्धान र त्यसका आधारमा प्रकाशन गर्ने कृतिहरूले उसको विशिष्ट ज्ञान र विषयगत विज्ञता स्थापित गर्छ, पहिचान दिन्छ र त्यहीअनुसार देशविदेशमा मान्यतासमेत प्राप्त गर्छ । त्यो विज्ञतालाई देशभित्र राज्य र सरकारले मात्र होइन, अन्तर्राष्ट्रिय समुदायले समेत प्रयोग गर्छ । नेपाली विज्ञहरूको त्यस्तो क्षमतालाई अन्तर्राष्ट्रिय समुदायले उपयोग गरेका दृष्टान्त जति पनि छन् । विज्ञता हासिल गरेको मान्छे राजनीतिक दल, नेता र मन्त्रीहरूको ढोका धाउँदै हिंड्दैन । आवश्यक पर्दा राज्यले नै उसको खोजी गर्छ र उपयोग पनि । त्यसबाट प्राप्त अनुभवले विज्ञतालाई अरू तिखार्छ पनि । विज्ञ, विज्ञता र उपयोगको यही नै अन्तर्राष्ट्रिय प्रचलन हो । विज्ञताको आवरणमा जागिर, प्रतिष्ठा र सुविधा खोज्ने मानिसको लस्कर पनि कम हँुदैन । त्यस्तै, जमातलाई विज्ञ मानेर कुद्ने प्रवृत्ति चाहिं गलत हो ।विज्ञताको प्रयोग बेलाबखत राज्य वा सरकारले आफ्ना कुरा र प्राथमिकताको औचित्य एवं वैधानिकता पुष्टि गर्नलाई पनि उपयोग गर्छ । त्यस अवस्थामा विज्ञताको तटस्थ उपयोग सम्भव हुँदैन । विज्ञ आफैं लबिइङ को साधन बन्छ । ओबरमा सहभागिताले नेपाल स्विट्जरल्यान्ड बन्ने भन्नु त्यस्तो एउटा दृष्टान्त हो, विज्ञताको अभिव्यक्ति होइन । यहाँ मेरो आसय ओबरको महत्त्व कम आकलन गर्नु वा नेपालका लागि यसको उपयोगिता छैन भन्ने चाहिं होइन । तर विज्ञताका नाममा अतिशयोक्ति र अन्धानुकरण चाहिं स्वीकार्य हुन सक्तैन ।नेपालमा खास गरेर परराष्ट्र नीति र सम्बन्धका विषयमा विज्ञको पहिचान र मान्यता पनि विचित्रको छ । चीन मामिलाको विज्ञ हुन कि त कम्युनिस्ट विद्वान् भनेर कहलिएको हुनुपर्छ, कि त हिजोको सन्दर्भमा दरबारिया विश्वासप्राप्त । एउटा मेरा मित्र थिए विश्वविद्यालयमा ध्रुव कुमार, जसको कोठाभरि माक्र्स, माओ, चीन र साम्यवाद विषयका पुस्तक, जर्नल, बेइजिङ रिभ्युका प्रति छरिएका हुन्थे । पञ्चायतका बेला थियो, उनको कोठामा पस्नेहरू डरले थरथर काँप्थे, जिब्रो टोक्थे । भोटाहिटीस्थित चिनियाँ कम्युनिस्ट साहित्य र प्रचार सामग्री बेच्ने पुराना कम्युनिस्ट निरञ्जन गोविन्द वैद्यको पसलमा उनी घण्टौं बिताउँथे । उनको कोठामा पस्ने वा उनलाई भोटाहिटीको त्यो पसलमा अध्ययन सामग्री खोजिरहेको देख्ने सबैले ठान्थे उनी पक्का कम्युनिस्ट हुन् । उनी कम्युनिस्ट भैदिएको भए नेपालस्थित चिनियाँ दूतावासलगायत नेपालका सबै कम्युनिस्टका महान् गुरु दरिन्थे । अनि सर्वश्रेष्ठ चीन विज्ञ पनि । अन्तर्राष्ट्रिय सुरक्षा र चीनको परराष्ट्र नीति विषयमा त्यति गतिलो र मिहिन अध्ययन गर्ने अर्को नेपाली अहिले पनि सायदै होला । कहिलेकाहीं दैनिक पत्रिकामा त्यस विषयमा प्रकाशित उनका लेखमा अहिले पनि त्यसको दृष्टान्त पाइन्छ । तर कम्युनिस्ट नभएकाले उनको त्यो विज्ञता पत्याइएन । यही कुरा भारतका सन्दर्भमा पनि लागू हुन्छ । भारतविज्ञताको काम केवल कांग्रेसीको मात्र हो, कम्युनिस्ट यसका लागि योग्य छैनन् भन्ने बुझाइ राख्ने गरेको पाइन्छ । कम्युनिस्ट र भारतविज्ञता एकअर्कासँग मेल नखाने कुरा हुन् भन्ने परेको छ । त्यसमाथि अहिले त मधेसी वा मधेसी मुद्दाको पक्षधर भनेर पनि योग्यता राख्नुपर्ने भएको छ भारतविज्ञताका लागि । हिन्दु पहिचानको टोपी योग्यताको थप आधार बन्ने सम्भावना पनि बढ्दो छ । चीन र भारतबारे नेपाली विज्ञताको अर्को पक्ष पनि छ, अतिवादी विज्ञता । यी दुवै विज्ञता परस्पर मेल नखाने (म्युचियली एक्सल्क्युसिभ) मानिन्छ । तर चीन वा भारत विज्ञ हुनका लागि यी दुवै देशको गहिरो अध्ययन अपरिहार्य हुन्छ । विज्ञहरू पनि उस्तै छन् । चीनविज्ञ मानिनेहरू चीनलाई भारतको रेडिमेड विकल्पका रूपमा देख्छन् र त्यसैका सबै कुरा ठीक ठान्छन् । ठीक यसको विपरीत भारतविज्ञ मानिनेहरू चीनका तर्फबाट उपलब्ध हुने वा हुन सक्ने विकल्पलाई स्विकार्दैनन् वा न्यूनीकरण गर्छन् । यस्तै हो नेपालमा विज्ञता पहिचान र उपयोगको असली हालत ।अब अलिकति चीनसँग सम्बन्धको वर्तमान सन्दर्भको चर्चा गरौं । यो आवश्यक तर सामयिक महत्त्वको पनि छ । गत साउनमा एमाले अध्यक्ष केपी शर्मा ओली नेतृत्वको सरकारलाई हटाएर दोस्रोपटक दहाल प्रधानमन्त्री भएपछि चीनसँगको सम्बन्ध चिसिएको, अघिल्लो सरकारका पालामा भएका कतिपय सम्झौता कार्यान्वयनमा शिथिलता आएको जस्ता टिप्पणी सार्वजनिक भएका छन् । दक्षिण छिमेकीको आडमा उनी दोस्रोपटक प्रधानमन्त्री बन्न पाएका हुन् भन्ने विपक्षीको आरोपबाट उनी मुक्त छैनन् । यसको प्रभाव चीनलगायत नेपाललाई नियालिरहने अन्तर्राष्ट्रिय समुदायमा पर्नु अस्वाभाविक मानिन्न । दोस्रो पटक प्रधानमन्त्री भएपछि, यो उनको पहिलो चीन भ्रमण हो । राष्ट्रपति सीसँगको भेट भने पहिलो होइन । प्रधानमन्त्री भएको दुई महिना नबित्दै भारतको गोवामा अर्को यस्तै अन्तर्राष्ट्रिय क्षेत्रीय मञ्च (बिमस्टेक) को कार्यक्रममा उनले राष्ट्रपति सीसँग साइडलाइन भेट गरेका थिए । दुवै देशबीच भ्रमणको बाक्लो आदानप्रदान पनि जारी नै छ । तर यस अवधिमा दुई देशबीच कुनै उल्लेख्य काम वा शीर्षस्थ भ्रमण हुन सकेको छैन । सम्बन्धमा चिसोपन हटेको पनि खासै महसुस भएको छैन । यो भ्रमण पनि दुईपक्षीय सम्बन्धको विषयमा नभई एउटा बहुपक्षीय मञ्चको कार्यक्रममा आमन्त्रित अतिथिका रूपमा भएको छ । उच्चस्तरीय भ्रमण र भेटवार्ताका लागि दुवै तर्फबाट गम्भीर पहलको अझै खाँचो छ ।केही समयदेखि नेपालको छिमेकी भारत र चीनसँग सम्बन्ध सन्तुलित रहन सकेको छैन । एउटासँग राम्रो भए अर्कोसँग खस्किने वा चिसिने, कहिले एउटासँग नजिकिने अनि अर्कोसँग टाढिने क्रम चलेको छ । यसका लागि नेपाललाई हेर्ने छिमेकी नीति र दृष्टिकोण पनि जिम्मेवार छ । तर त्योभन्दा बढी नेपालका शासक र नेताहरूको आफ्नो निजी, पारिवारिक र सत्ता स्वार्थ जिम्मेवार छ । आफ्नो अनुकूल सेवा, सुविधा र राजनीतिक समर्थनका लागि पहिले भारततर्फ लम्पसार पर्ने त्यो नभए, चीनतर्फ ढल्किने र राष्ट्रवादिता घन्काउने नेपालका शासकको पुरानो बानी हो । यो मानसिकता र संस्कार रहेसम्म छिमेक सम्बन्धमा सन्तुलन कायम रहन सक्तैन । भारत वा चीनसग चित्त नबुझेका कुरा दिल्ली वा बेइजिङमै गएर भन्न सक्नुपर्छ । यस विषयमा हुने वानटुवान वार्ताका कुरालाई पनि अपेक्षित गोप्यता कायम रहने गरी अफिसियल रेकर्डिङ गर्नु जरुरी छ । यसो भए नेताहरूमा भित्र ताबेदारी, बाहिर राष्ट्रवादिताको दोहोरो चरित्र उदांगिनेछ । सम्बन्धलाई विश्वसनीय र पारदर्शी बनाउन सकिन्छ ।अहिले चीनले अघि सारेको ओबर निकै ठूलो प्राथमिकताको विषय बनेको छ । यसको प्रस्तावबाट चीनले सम्पर्क, सम्बन्ध, आर्थिक विकासलगायतका विषयमा विश्व सम्बन्धको नयाँ आधार र फम्र्याट संस्थागत गर्न खोजेको छ । प्राचीन चिनियाँ सभ्यता र व्यापारको पहिचान बोकेको सिल्क रोड कनेक्टिभिटीजस्तो देखिए पनि ओबर त्योभन्दा धेरै व्यापक र महत्त्वाकांक्षी प्रस्तावना हो । यसले एसिया, युरोप र अफ्रिकाका ६० भन्दा बढी देशलाई समेट्न खोजेको छ । संयुक्त राष्ट्रसंघबाट अनुमोदन खोजेको छ । चीनको वर्तमान नेतृत्व पुस्ताको यो सर्वाधिक प्राथमिकतामा परेको प्रस्ट देख्न सकिन्छ । त्यसैले त, हिजो मात्रै सम्पन्न भएको नेपाल भ्रमणका क्रममा चिनियाँ रक्षामन्त्री क्वानवाल च्याङले समेत यसमा सहकार्य गर्न खुलेरै आग्रह गरेका छन् । नेपालका तर्फबाट पनि त्यसमा सहभागिताका लागि प्रधानमन्त्रीकै तहबाट पर्याप्त विश्वास दिलाइएको छ । तर विचारणीय कुरा के छ भने दुईपक्षीय वा बहुपक्षीय फोरम र भेटमा बोल्ने धेरै, वचन पनि उत्तिकै दिने नेपालको परराष्ट्र व्यवहार र शैली छ जुन सामान्यत: कहिल्यै काममा रूपान्तरित हुँदैन । यस्तै व्यवहार र शैली छिमेक सम्बन्धमा असन्तुलन र अस्थिरताको पनि कारक हो । आन्तरिक राजनीतिको प्रचारबाजी (प्रोपोगन्डा) र परराष्ट्र नीति एवं सम्बन्धमा वस्तुगत भिन्नता छुट्याउने विवेक कायम गर्ने हो भने छिमेक सम्बन्धमा असन्तुलन र विचलनको धेरै ठूलो समस्या रहन्न । साथै, स्वस्थ सम्बन्ध विकासका लागि दूतावासहरूले पनि आफ्ना अनुकूलका मान्छेलाई मात्र विज्ञ मान्ने परिपाटी अन्त्य हुन आवश्यक छ ।"
शैक्षिक कम्प र राज्यको उदासीनता,"दुई वर्षअघिको भूकम्पले भत्काएका विद्यालय भवन पनि कहिले र कसले बनाइदिने हो ? योजना पनि छैन र काम नगरेको पनि देखिँदैन । त्यसो हो भने विद्यालय क्षेत्र सुधार कार्यक्रमले जे प्रतिफल दियो, अबको विद्यालय विकास कार्यक्रमले नयाँ के देला र सामुदायिक विद्यालयको भौतिक सुधार भई शैक्षिक गुणस्तर अभिवृद्धि हुँदै निजी विद्यालयको भन्दा नमुना बन्ला । होइन भने अहिलेसम्म गरिबले पढ्ने भनिएका कतिवटा सामुदायिक विद्यालयको पक्की भवन बनायो त राज्यले ? सुनिन्छ, अबको पाँच वर्षमा धेरै विद्यालय पुन:निर्माण हुन्छन् रे । त्यसो भए के भत्केका सबै सामुदायिक विद्यालय तत्काल नबनाई पाँच वर्षपछि काम सुरु गर्ने हो भने ती विद्यालयको अस्तित्व आफ्ना जागिरका लागि शिक्षकले जोगाएर राख्ने हो त ? अनि सामुदायिक विद्यालयका शिक्षकले पढाएनन् भन्दै गोष्ठी र सेमिनारमा लाखौं खर्च गरी गाली गर्ने परम्परालाई नछोड्ने तर तिनै शिक्षकको कोटामा विदेश भ्रमण चाहिं सचिवका मान्छे, जिशिअलगायत संघसंगठनका नेता जाने । शिक्षा ऐन त आयो तर शिक्षा नियमावली पनि संघीयताको ढाँचामा छिट्टै कार्यान्वयनमा आओस् र यी विकृति अन्त्य होऊन् । हैन भने यस प्रकारका गतिविधिले भोलिका दिनमा सरकारी विद्यालयको भविष्य कस्तो रहला ? अनि राज्यले शिक्षाका नाउँमा विदेशी सहयोग लिन पनि त सामुदायिक विद्यालय नै चाहिएला नि कि निजीबाट पनि काम चल्ला ? डा उत्तम खनालभीमढुंगा, काठमाडौं कार्यवाहक नतोक्नु गैरजिम्मेवारअहिले मुलुकमा कार्यवाहक प्रधानमन्त्री तोकिएको छैन । यो गैरजिम्मेवारीको पराकाष्ठा हो । प्रधानमन्त्री पुष्पकमल दाहालको ठूलो लापरबाही हो । कथंकदाचित मुलुकमा कुनै अप्रिय घटना भए वा ठूलो भूकम्प नै आए त्यसबेला मन्त्रिपरिषद्को बैठक कसको अध्यक्षतामा बस्ने ? कि कार्यवाहक नतोकिएका कारण बैठकै नबस्ने हो ? प्रधानमन्त्री दाहाल र सत्ता साझेदार दल कांग्रेस सभापति शेरबहादुर देउवाले जवाफ दिनपर्यो । सवाल कमल थापा वा विमलेन्द्र निधी को कार्यवाहक बन्नुपर्छ भन्ने होइन, सवाल किन कसैलाई पनि कार्यवाहक जिम्मेवारी नदिएर दाहाल विदेश गए भन्ने हो । दुई जनालाई पनि केही दिनका लागि मिलाउन नसक्नेले कसरी देश चलाइरहेका रहेछन् भन्ने हो । यस्तै गैरजिम्मेवार कामले नै देशलाई असफल राष्ट बनाउँछ । कानुनले अधिकारक्षेत्र शून्य कहिल्यै पनि हँुदैन भन्ने व्याख्या गरेको छ । दाहाले कार्यवाहकको अधिकार नदिएर कानुन तोडेका छन् । अहिलेको जग हँसाइले दाहालले आफू र आफ्नो मन्त्रिमण्डलमा रहेका सबै सदस्यको अवमूल्यन गरेका छन् । यसलाई जति सक्यो चाँडो सच्चाउनुपर्छ । गोपाल देवकोटागौरीनगर, काठमाडौं सर्वसुलभ स्वास्थ्य सेवामोरङको कोसी अस्पताल बसाइकै क्रममा कान्तिपुर पढेँ । परीक्षण अब नि:शुल्क भन्ने मुख्य पृष्ठको समाचारले जटिल र महँगो उपचार खर्च गर्नुपर्ने रोग लागे कसरी खर्च जुटाउने होला भन्ने प्रश्नको आंशिक जवाफ दिएको छ । साथै भयावह र जटिल भन्दै महिला दिदीबहिनीलाई मानसिक अस्वस्थ बनाउने गरी प्रचारमा आइरहने पाठेघरको मुखको क्यान्सर को भविष्यवाणी गर्ने र सम्भावना परीक्षण (भीआईए टेस्ट) लाई र अझ गर्भवती र सुत्केरीलाई गरिएको प्रोत्साहन कार्यक्रम त झनै यो सरकारको सराहनीय कार्य नै मान्नुपर्छ । यसले सरकारी स्वस्थ्य संस्थाप्रतिको आकर्षण पक्कै बढाउनेछ । यी त योजना भए तर सरकारी स्वास्थ्यका कर्मचारीले त्यसलाई सही प्रचारप्रसार गर्नुपर्छ र सेवाग्राहीलाई सेवासुविधाको प्रयोगमा पहँुचयोग्य बनाउनुपर्छ । त्यसको निगरानी हुनुपर्यो । गम्भीर बिरामी नेताका कार्यकर्ता मात्र हुँदैनन् भन्ने बुझियोस् । विशेष गरी सानातिना तर अति आवश्यक सामग्रीको उपलब्धतामा ध्यान दिइयोस् । सुरेश खतिवडा शान्तिनगर ४, झापा स्थानीय तहमा युवा नेतृत्व२०५४ सालमा जन्मेको बालक अहिले २० वर्षे युवा बनेको छ । त्यतिबेला स्थानीय निकायमा निर्वाचित जनप्रतिनिधि अहिले ४५ देखि ६० वर्ष नाघेका छन् । यो उमेरको अन्तरालमा नेपाली राजनीतिमा धेरै परिवर्तन भएको छ । नेपालका हरेक राजनीतिक परिवर्तनमा बलिदानीपूर्ण संघर्ष गर्ने युवाको लामो पंक्ति अहिले नेपालका राजनीतिक दलका संगठीत, क्रियाशील राजनीतिमा स्थापित भएका छन् । राजनीतिक दललाई जनताका बीचमा स्थापित गर्ने काममा नेपाली युवाले रगत पसिना खर्चेका छन् र नेपालका राजनीतिक दलहरूका हरेक अभियानमा पार्टीलाई स्थापित गर्ने अभियानमा निरन्तर लागिरहेका छन् ।अहिले नेपालका राजनीतिक दलहरूलाई नेपालमा युवा नेतृत्व स्थापित गर्ने र आधुनिक शिक्षा, सूचना प्रविधि र बौद्धिक युवा जमातलाई नेपाली राजनीतिमा स्थापित गर्ने सुनौलो अवसर प्राप्त भएको छ । स्थानीय ज्ञान, सीप र क्षमतासँगै आधुनिक विकास प्रणालीबारे ज्ञानको सम्मिश्रणले नेपालको विकास आयामलाई अझ सुदृढ पार्ने जिम्मा युवालाई दिनु आवश्यक छ । स्थानीय तहको निर्वाचनमा विजयी युवा जोस जाँगरका साथ नेपालको विकास प्रयासमा सहभागी हुनेछन् भने पराजित युवा अर्को पाँच वर्षपछिको स्थानीय तहको निर्वाचन वा प्रदेश तथा संघीय संसद् सदस्यका लागि आफ्नो नेतृत्व क्षमताको विकास गर्नेछन् । यसर्थ पनि अहिले नेपालका राजनीतिक दलहरूले उदारतापूर्वक युवालाई स्थानीय तहको निर्वाचनमा उम्मेदवारी दिने अभियानलाई तीव्र बनाउनु आवश्यक छ । स्थानीय तहको निर्वाचनमा देशभरिमा आउने युवा नेतृत्वले नेपालको भावी राजनीतिलाई ठीक बाटोमा अघि बढाउन महत्त्वपूर्ण योगदान दिनेछन् । २०७४ वैशाख ३१ गते हुने स्थानीय तहको निर्वाचनले नेपालमा स्थापित लोकतान्त्रिक गणतन्त्रको संस्थागत विकासका लागि आधारभूत जग निर्माण गर्नेछ र डेढ दशकदेखि स्थानीय निकायमा रहेको निर्वाचित जनप्रतिनिधिविहीनता समाप्त पार्नेछ । चम्फासिंह भण्डारीभीमदत्तनगर ४, कञ्चनपुर औचित्यहीन थ्रेसहोल्डव्यवस्थापिका संसद्ले संसदीय निर्वाचनमा समानुपातिकमा ३ प्रतिशत र प्रत्यक्षमा १ सिट पनि नजित्ने पार्टीलाई राष्ट्रिय दलको मान्यता नदिने कानुन निर्माण गरेको खबर पढियो । तर ३ प्रतिशत मत नपाए पनि समानुपातिकतर्फको सिट प्राप्त गर्ने कि नगर्ने विषयमा बुझिएन । ३ प्रतिशत मत नपाएको खण्डमा पनि दलले समानुपातिक कोटाको संसद् सिट पाउने तर राष्ट्रिय दलको मान्यता मात्रै नपाउने हो भने यो थ्रेसहोल्डसम्बन्धी कानुन औचित्यहीन हुन जान्छ । हाल समानुपातिकतर्फको सिट संसद्मा घटेको अवस्थामा संसद्मा १ सिट ल्याउन करिबकरिब १ लाख मत आवश्यक पर्छ जबकि १ लाख मत भनेको निर्वाचनमा खस्ने सम्भावित सदर मत १ करोडको १ प्रतिशत मात्रै हो । यी १ प्रतिशतवालालाई समानुपातिक सिट दिने हो भने आगामी संसद्मा १, २ सिटे पार्टीले सरकार निर्माणका बेला च्याँखे थापेर फेरि मन्त्री पद पड्काइहाल्छन् । यसर्थ यस्तो थ्रेसहोल्डको प्रस्ताव ल्याउनु भनेको दुनियाँका आँखामा छारो हालेर आफ्नो स्वार्थ सिद्ध गर्ने चालबाजी हो । एसपी बडु कृष्णपुर७, कञ्चनपुर राष्ट्रले धान्न नसक्ने सुविधा विधेयकभर्खरै छापाहरूमा सार्वजनिक भएको पूर्वराष्ट्रपतिलगायत अति विशिष्ट पूर्व उच्च पदाधिकारीको सुविधासम्बन्धी विधेयक सम्बन्धमा स्वाभाविक रूपमा जनताको चासो बढ्दै गएको छ । राज्यले मुलुकको दैनिक प्रशासन सञ्चालन गर्न नियुक्ति गर्ने कर्मचारीको सेवा प्रवेशपूर्व हुने सेवासर्त र सम्झौताअनुसार कार्यरत कर्मचारीले न्यूनतम २० वर्ष राज्यको सेवा गरेबापत निश्चित सविधा पाउनु स्वाभाविक मानिन्छ, तर जनता र देशको सेवा गर्ने शपथ लिएर राजनीतिक क्षेत्रमा प्रवेश गरेका कुनै शैक्षिक योग्यताको बन्देज नभएका विभिन्न राजनीतिक दलका नेता देशको शासकीय प्रमुख भै निश्चित अवधि २, ४ वर्ष समाप्तपछि मुलुकले धान्नै नसक्ने गरी मासिक वृत्ति लिन लालायित हुनु कति उपयुक्त हो ? राज्य कोषबाट मासिक वृत्ति पाउने सन्दर्भमा पञ्चायती शासन व्यवस्थाका तत्कालीन रापंसहरूलगायतले मासिक वृत्ति लिने गरी भएको निर्णयको खुलेर विरोध गर्ने वर्तमान दलीय नेतृत्वले कुन त्यस्तो उपलब्धिमूलक कार्य गरेर राष्ट्रिय आय वृद्धि भयो र जनताको करबाट मासिक वृत्ति लिने हो ? पूर्वपदाधिकारीलाई उपलब्ध गराउन सिफारिस गरिएको रकम नेपालजस्तो मुलुकका लागि कति पाच्य होला, यसतर्फ सोच नै नगरी आफूलाई गणतन्त्रवादी भन्न रुचाउने नेताले सरकारी सुविधा उपभोग गर्दा जनतामा जाने सन्देशतर्फ पनि एक पटक अवश्य सोच्नुपर्ने हो कि ? के आफूलाई सर्वहाराको नेतृत्व गर्ने पार्टीको नेता हुँ भन्न वर्तमान प्रधानमन्त्री पुष्पकमल दाहाललाई सुहाउने विषय हो ? के जनताको प्रतिनिधिका रूपमा मुलुकको सर्वोच्च पदमा आसीन हुँदा राष्ट्रका नाउँमा लिएको शपथ यसैका लागि हो ? नरेन्द्रराज बरालपोखरा१७, पार्दी बिरौटा प्रत्येक नेपालीले पढ्नुपर्ने लेखकान्तिपुरमा चैत ११ गते प्रकाशित प्रा महेन्द्र लावतीको लेख राष्ट्रियता दह्रो कसरी हुन्छ ? प्रत्येक नेपालीले पढ्न जरुरी छ । निश्चित रूपले महेन्द्रीय अवधारणामा चिप्केकाहरू यो लेख मन पराउनेछैनन् । तर सोच्नुपर्ने कुरा यो हो कि उनीहरूले राष्ट्रियता दह्रो बनाएका हुन् त ? विविधता स्वीकार नगरे देशको राष्ट्रियता कमजोर मात्र हँुदैन, समाप्त पनि हुन सक्छ । डा शिवशंकर यादववीरगन्ज घरटोलमै सफाइ अभियानवाग्मती सफाइ अभियानको २०० आंै हप्ता भनी लेखिएका ठूलठूला गेट राजधानीका धेरै चोकमा देखिए । सरसफाइ आफंैमा राम्रो र हाम्रो काम हो । हामी काममा भन्दा पनि नामका लागि समय खेर फाल्छौं । मेरो मनमा धेरै वर्षदेखि खेल्दै आएको प्रश्न किन नेपालको सरकारले सरसफाइको कामलाई प्राथमिकतामा लिन सकेन ? हामी किन यति हप्ता त्यति हप्ता भनी नदीनाला सफा गर्दै हिंड्छौं ? हामी किन फोहोर उत्पादन हुने ठाउँ कहाँ हो, त्यहीं व्यवस्थापन गर्न सक्दैनौं र खोलानाला वरिपरि सरसफाइमा समय खेर फाल्छौं ? सडक किनारमा फोहोर संकलन गर्ने भाँडा किन राख्न सक्दैनौं ? सर्वसाधारणलाई फोहोर व्यवस्थापनसम्बन्धी जानकारी गराउन सकियो भने वाग्मती, विष्णुमतीको किनारकिनारै फोहोर संकलन गर्दै हिंड्नु पर्दैन । अबको समय भनेको स्थायी रूपमा फोहोर व्यवस्थापन गर्ने हो । वाग्मती सरसफाइ अभियान एक अस्थायी व्यवस्थापन मात्र हो । हामी काठमाडौंलाई मात्र होइन, पुरै नेपाल स्वच्छ र सफा पार्न सक्छांै । त्यसका लागि हरेक नागरिक सचेत हुन आवश्यक छ । हरेक ठाउँठाउँमा डस्टबिन राख्नुपर्छ । सरसफाइ अभियान आफ्नो घर, टोलबाट सुरु गरौं, स्वच्छ र सुन्दर नेपाल बनाउन सकिन्छ । अशोक परियारपब्लिक युथ क्याम्पस, काठमाडौं दलहरूलाई सुझावसरकारले २०७४ को वैशाख ३१ गते स्थानीय निकायको निर्वाचन गर्ने घोषणा गरिसकेको छ । प्रमुख प्रतिपक्षी दल नेकपा एमालेले पनि चुनाव घोषणाको स्वागतका साथै चुनावमा होमिने संकल्प गरिसकेको छ । मधेस केन्द्रित दल पनि चुनावमा जानसक्ने सम्भावना देखिएको छ । निर्वाचन आयोगले पनि आफ्नो तयारी द्रुतगतिमा गरिरहेको बताइरहेको छ । तैपनि तोकिएकै समयमा चुनाव हुने वा नहुने भन्ने सन्देह पूर्ण रूपमा हटिसकेको छैन । चुनाव भनेको प्रजातन्त्र वा लोकतन्त्रको मेरुदण्ड हो भन्नेमा दुईमत छैन । तर हाम्रो देशमा चुनाव राष्ट्रिय वा जातीय एकताको संवाहक बन्न सकिरहेको छैन । यसले सामाजिक सद्भाव र सहिष्णुता कायम गर्न सकिरहेको छैन । यसको अर्थ हो राजनीतिक पार्टी र तिनका कार्यकर्तामा चेतनाको कमी र देशप्रतिको भक्तिभावको कमी हो । नेताहरूले कार्यकर्तालाई दलप्रति मात्र बफादार बनाउनुले पनि यसो भएको हुन सक्छ । सामाजिक सद्भाव खस्कँदै गएको छ । तराईवासी र पहाडिया, पहाडमा पनि तागाधारी र गैरतागाधारीको भेद पलाएको छ । एमाओवादीले विगतमा ल्याएको जातीय राज्यको अवधारणाले आज पनि जातीय विभेद यदाकदा अभिव्यक्त भइरहेको सुनिन्छ । जुन लोकतन्त्रका लागि सुहाउने विषय होइन । अतएव: संसद्मा रहेका ४ ठूला दल नेपाली कांग्रेस, एमाले, एमाओवादी र राप्रपाले चुनावमार्फत सामाजिक सद्भाव मजबुत बनाउने कि ? लडाइँ, झगडा र विवादले कसैलाई पनि उँभो त लगाएको छैन । चुनावमा जित्ने र हार्ने दुवैले आपसी द्वेष नलिई एकले अर्कोलाई मद्दत गर्ने संस्कार बसाल्न सके जाती हुन्थ्यो । ज्यो रत्ननिधि रेग्मी शुक्राचार्य महाकवि देवकोटा आश्रम, काठमाडौं रेडक्रसको साखकान्तिपुर दैनिकमा नेपाल रेडक्रस सोसाइटीका विषयमा लेखिएको अनुसन्धानात्मक रिपोर्ट अध्ययन गर्दा सम्पूर्ण रेडक्रसप्रेमी नेपालीको शिर निहुरिन्छ । भूकम्पपीडित जनताको सहयोगार्थ प्राप्त करोडौं रकम रेडक्रसका अध्यक्षलगायतका पदाधिकारीले दुरुपयोग गरेको छर्लंग देखिन्छ । हामी नेपाल रेडक्रसका साधारण र आजीवन सदस्य यस समाचारबाट दु:खी छांै । रेडक्रसको आदर्श सिद्धान्तविपरीत भ्रष्टाचार गर्ने रेडक्रस पदाधिकारीहरूलाई यथाशीघ्र कारबाहीको कठघरामा उभ्याउनु जरुरी छ । राजनीतिको आडमा रेडक्रसमा ब्रम्हलुट गर्न पाइन्छ ? के नेपाल रेडक्रस सोसाइटीमा जति भ्रष्टाचार गरे पनि हुन्छ ? के नेपाल रेडक्रसलाई नेपालको कानुन लाग्दैन ? नेपाल सरकार, अख्तियार दुरुपयोग अनुसन्धान आयोग, सार्वभौम संसद् र लेखा समितिमा यो कुरा किन उठाइँदैन ? नेपाल सरकारले सम्बन्धित व्यक्तिलाई कारबाही गर्दैन भने नेपालभरका रेडक्रस सदस्य विरोधमा उत्रन बाध्य हुनेछन् । रमेश क्षेत्री, प्रजन थापा, बिनु प्रधान, उमा न्यौपाने र रेडक्रसप्रेमी नागरिक सहयोगको आग्रहहाम्री छोरी मञ्जला राई तीन महिनादेखि प्यारालाइसिसका कारण उपचाररत छिन् । त्रिवि शिक्षण अस्पताल र सुष्मा कोइराला मेमोरियल अस्पताल हुँदै उनको अहिले बनेपास्थित स्पाइरल सर्जरी अस्पतालमा फिजियोथेरापी भइरहेको छ । आर्थिक अवस्था नाजुक भएको र आयस्रोत नभएकाले उपचारमा समस्या भएको छ । त्यसैले सहयोगका लागि सबैसँग विनम्र अनुरोध गर्दछु । सहयोग गर्न चाहनेले निम्न खाता नम्बरमा आर्थिक सहयोग गरी नानीको जीवनरक्षा गरिदिनुहुन हार्दिक अनुरोध छ । खातावालाको नाम : नेपाल किरात कुलुङ भाषा संस्कृति उत्थान संघखाता नम्बर : ०२९०१०४०२५०७९५बैंकको नाम : नेपाल इन्भेस्टमेन्ट बैंक, धुम्बाराहीफोन नम्बर : ४००९००६४००९००७ गोरखाशेर राईसाबिक गुदेल१, सोलुखुम्बु"
स्वास्थ्यमा खर्च बढ्यो भनेर मुठ्ठी कसेर हुँदैन,"स्वास्थ्य मन्त्रालयलाई बाहिरबाट हेर्दा र भित्रबाट देख्दा के फरक पाइँदोरहेछ ? हामीले बाहिरबाट कर्मचारीतन्त्रलाई गाली गर्यौं । यो भएन, त्यो भएन भन्यौं । स्वास्थ्यमा क्षमतावान् जनशक्ति छ । तिनमा उत्प्रेरणा जगाउने वातावरण रहेनछ । नगरे केही हुँदैन, गर्यो भने बरु कहिलेकाहीं कारबाहीमा परिन्छ भन्ने डर व्याप्त छ । हाम्रोजति सर्वोच्चमा मुद्दा अन्य कुनै मन्त्रालयको छैन । कलम चलाएन भने मेरो दुइटा कुरा जान्छ, जोखिम मोलेर कलम चलाएँ भने दुइटा कुरा प्राप्त हुन्छ भन्ने बनाउन सक्यो भने हुने रहेछ । एउटादुइटामा होइन, सबैमा डर र हीनताबोध देख्छु । त्यसको कारण के हुन सक्छ ?हामीले ऐनकानुन बनाउँदै मान्छे खराब हुन्छन्, नियन्त्रण गर्नुपर्छ भन्नेमा केन्द्रित भएछौं । ऐननियमले कर्मचारीलाई उत्प्रेरणा जगाउनुपर्छ, कहींकतै गल्ती गरे समात्नुपर्छ भन्ने अवधारणा हुनुपथ्र्यो । जताततै हात बाँध्ने काम भएको छ । मेरो जति पनि हाकिमसाब आउनुहुन्छ, सबै अख्तियारले कुनै न कुनै समय डामेकै हुनुहुन्छ । भित्र केही भन्यो, हस् भन्नुहुन्छ । बाहिर गएर पछि अनेक बेहोर्नुपर्छ भन्दै पन्छाएको देख्छु । अन्य मुलुकसँग दाँज्दा हाम्रो स्वास्थ्यलाई कहाँ पाउनुहुन्छ ?श्रीलंकामा गुणस्तरीय आधारभूत स्वास्थ्य सरकारले जिम्मा लिएको छ । रोग उन्मूलन र उपचार सेवा दुवैमा उसले अत्यन्त राम्रो गरेको छ । संविधानको म्यान्डेट लिएर हामीले पनि स्वास्थ्यमा खर्च गर्नैपर्छ । स्रोत र साधनमा उदारता राखेर केही वर्ष काम गर्ने हो भने श्रीलंकाको दाँजोमा हामी पुग्न सक्छौं । मलाई हालैको भ्रमणमा श्रीलंकाका स्वास्थ्यमन्त्रीले औषधि कसरी सस्तो बनाउने भन्ने आइडिया बताउनुभएको थियो । फर्केर आएर मैले पनि अध्ययन गरें । अब म पनि के निष्कर्षमा पुगें भने श्रीलंकाले जस्तै सिधा सरकारले औषधि किन्ने हो भने धेरै सस्तो गराउन सकिन्छ । त्यसका लागि केही ऐन, नियम फेर्नुपर्ने हुन्छ । जुनसुकै सरकार आए पनि ५७ वर्षदेखि नि:शुल्क स्वास्थ्यको होड नै चलेको छ । त्यो दौडमा तपाईंं पनि हुनुहुन्छ । यो दिगो र धान्न सकिने हुन्छ ? यसलाई दुई ढंगले हेर्नुपर्ने हुन्छ । एउटा अल्पकालीन, अर्को दीर्घकालीन । अल्पकालीनअन्तर्गत मैले नै मृगौलाको डायलासिसप्रत्यारोपण, बाथ मुटुरोगको उपचार नि:शुल्क घोषणा गरें । स्रोत कहाँबाट आउँछ भनेर सबैमा प्रश्न उठ्यो । सुर्तीजन्य पदार्थमा सरकारले लगाएको कर खासमा यही प्रयोजनमा मात्र खर्च गर्न पाइने हो । त्यो पैसा स्वास्थ्य मन्त्रालयलाई दिइएको थिएन । हामीले कार्यक्रम र योजनासहित दाबी गरेपछि अर्थ मन्त्रालयले दियो । त्यसले अहिले थपेका कार्यक्रमलाई पुग्छ । अर्कातिर वर्षभरि मृगौलाको डायलासिस गर्नुभन्दा प्रत्यारोपणमा सहयोग गर्यो भने आर्थिक रूपमा पनि फाइदा हुन्छ । बाथ मुटुरोगमा सहयोग गर्दा अत्यन्त थोरै पैसा खर्च हुन्छ । तर, थुप्रै्र व्यक्तिले जीवन पाउँछन् । त्यसैले एकोहोरो नि:शुल्क भनेर लिएर जाँदा दीर्घकालमा धान्न सक्दैनौं । अर्कातिर यसको सीमा कहाँसम्म भन्ने प्रश्न पनि उठ्छ । त्यही भएर हामीले बिमा विधेयक सँगसँगै काम गरिरहेका छौं । जब यो ऐन बन्छ, नि:शुल्क भनिएका सेवालाई त्यता लैजान सकिन्छ । तर, हाम्रा अस्पताल, स्वास्थ्य केन्द्रहरूको जुन दुर्दशा छ, त्यही अवस्था बिमा योजना सफल नहुने चुनौती छ । त्यसैले अस्पताल सुदृढीकरणको काम पनि सँगै लगिरहेका छौं । स्वास्थ्यका अन्य चुनौती के देख्नुभयो ? हामी ट्रिपल बर्डन (तेहोरो भार) भन्छौं । कतिपय सरुवा रोग निमिट्यान्न पार्न सकिएको छैन । नसर्ने रोगको यत्रो महामारी छ । उदाउँदा नयाँ रोग कति बेला के आउँछन्, कसैलाई थाहा छैन । तिनटैसँग जुध्न हामीले तयार भएर बस्नुपर्ने हुन्छ । तर स्वास्थ्यमा लागनीको ठूलो खाडल छ । त्यसमा काम गरेन भने खर्च बढ्दै जान्छ । नि:शुल्क भनेको पनि आखिर नि:शुल्क होइन, कसैले न कसैले पैसा त तिरेकै छ । त्यसैले विश्व बैंक, विश्व स्वास्थ्य संगठनलगायत दातासँग यसबारे काम गरिरहेका छौं । नि:शुल्क घोषणा धेरै भए तर सेवा तलसम्म पुर्याउन सकिएन । सर्वसाधारण र वास्तविक सेवाग्राहीले त्यसको लाभ पाएका छैनन् नि ? केही दिनअघि मात्र हामीले भेरी अञ्चल अस्पतालमा गंगालालको सेवा पुर्याउने सम्झौता गरायौं । त्यसपछि जनकपुरमा सुरु गर्दै छौं । नेपालगन्ज र कोसी अञ्चल अस्पतालमा क्यान्सरको सेवा पुर्याउँदै छौं । डायलासिस गर्न कम्तीमा अञ्चल नाघ्नु नपरोस् भनेर सेवा विस्तार गर्दै छौं । अहिले हामीले जोड दिएको प्राथमिक स्वास्थ्य केन्द्र हो । त्यसका लागि उपकरण किन्दै छौं । एकजना डाक्टर अनिवार्य बस्ने व्यवस्था मिलाउँदै छौं । म रौतहट गएको थिएँ । त्यहाँ नेपाली सेनाको स्वास्थ्य शिविरमा हजारौंले लाम लागेर उपचार गराए । त्यसले मलाई शिक्षा दियो हामीले प्राथमिक स्वास्थ्य सेवा तलसम्म पुर्याउन सकेकै रहेनछौं । मान्छे वर्षौंदेखि रोग पालेर बसेका छन् । त्यसैले हामीले तलसम्म जान साझेदारीमा स्वास्थ्य सेवाको अल्पकालीन योजना ल्याएका छौं । दीर्घकालीनतर्फ ? दीर्घकालीनतर्फ हामीले अस्पताल पूर्वाधार परियोजना बनाएका छौं । यसलाई पूरा गर्न कम्तीमा ७८ वर्ष लाग्नेछ । त्यो संघीय नेपालको स्वास्थ्य खाका हो । जसमा केन्द्र हुँदै ७ प्रदेश र ७४४ स्थानीय तह समेटिनेछन् । प्रत्येक युनिटमा एउटा अस्पताल रहनेछ । यी सबैलाई एकै ठाउँ राखेर र एकैपटक काम हुनेछ । मेरो परियोजना ७ औं वर्षमा पुग्दा विशेषज्ञ चिकित्सक तीन हजार चाहिन्छन् । अहिले जम्मा ६८० विशेषज्ञ चिकित्सक छन् । काम गरिरहेका चार सयभन्दा कम छन् । चार सयको पनि बहुसंख्यक केन्द्रमा छन् । घोषणा सबै ५० बेडका अस्पताल भनिएको छ । तिनमा ९ जना डाक्टरको दरबन्दी हुन्छ । कागजमा भएर हुन्छ ? उत्पादन छैन । विज्ञापन गर्यो, कोही आउँदै आउँदैन । उपाय के त ? हामीले यही वर्षबाट केही अञ्चल अस्पतालमा पीजी कक्षा सुरु गर्दै छौं, नि:शुल्क । अर्को वर्ष यो सबै अञ्चल अस्पतालमा विस्तार गरिनेछ । त्यो उत्पादनले हामीले तोकेको अस्पतालमा पाँच वर्ष सेवा दिनेछ । अनि पो म दैलेखको कुनै अस्पतालमा बालरोग विशेषज्ञ पठाउन सक्छु । अहिलेसम्म काम उल्टो हुँदै आएको छ । दैलेख अस्पताललाई ५० बेडको बनाइदिएको छ । दरबन्दी सिर्जना गरेको छ । तर, डाक्टर कसरी पठाउने भन्नेबारे सोचिएकै छैन । त्यति सजिलै गाउँगाउँमा चिकित्सक जालान् जस्तो लाग्छ ?अहिले हामीले नेपाल मेडिकल काउसिन्ल ऐन संशोधन गरिरहेका छौं । त्यसमा हामीले एउटा प्रस्ताव राखेका छौं, त्यो हो नेपाल वा विदेशबाटै किन नहोस्, चिकित्सा पढेका उत्पादनहरूलाई काउन्सिलको स्थायी लाइसेन्स लिनुभन्दा पहिला एक वर्ष सरकारले पठाएका ठाउँमा काम गर्नैपर्छ । त्यो अनिवार्य सेवा गर्दैगर्दा उनीहरूको वृत्ति विकास नरोकियोस् भन्नेमा पनि सजग हुनुपर्छ । त्यसो गर्दा सरकारले वर्षको करिब २५ सय जना मेडिकल अफिसर पाउँछ । नर्सको त उत्पादनै यति भएको छ कि हामीले कति लिने भन्ने मात्रै छ । अस्पताल पूर्वाधार परियोजना ७ औं वर्षमा पुग्दा हामीलाई ३० हजार नर्स चाहिन्छ । हाम्रो उत्पादन १ लाख ६० हजार पुग्ने रहेछ । त्यो कोच्याएर खुवाएजस्तो भएन ? यहाँनेरि डा गोविन्द केसीले उठाएको कुरा जोडिन्छ । एउटा चिकित्सकले विशेषज्ञ होउन्जेल खल्तीबाट डेढ करोडसम्म खर्च गर्नुपर्छ भने ऊ ४० हजार तलबका लागि दैलेख किन जाने ? त्यसैले पढाइलाई कसरी सस्तो बनाउने, सेवासुविधा कसरी बढाउने भन्नेमा सोच्नैपर्ने हुन्छ । खर्च कसरी धान्ने ? खर्च त बढ्छ । संविधानमा चाहिँ स्वास्थ्यलाई मौलिक हक हो, सबैलाई गुणस्तरीय सेवा दिन्छु भन्ने । सरकारको खर्च बढ्यो भनेर मुठ्ठी कसेर हुँदैन । गुणस्तरीय स्वास्थ्य सेवामा गरिने लगानीले हाम्रो अर्थतन्त्रलाई उत्पादनमूलक बनाउँछ । स्वास्थ्यमा राज्यको लगानी कम नै हो त ? नेपालले स्वास्थ्य क्षेत्रमा जति पैसा खर्च गरिरहेको छ, त्यो सिधै संविधानविपरीत छ । राज्यको नीति हेर्नुस्, संविधानमा सबै कुरा दिन्छु भन्ने तर खर्चचाहिँ स्वास्थ्य क्षेत्रमा अत्यन्त थोरै गर्ने । अर्कातिर अर्थ मन्त्रालयले तिमीहरूसँग गर्ने क्षमता नै छैन भन्छ । हामीले साधनस्रोत पुगेन भन्दा अर्थले दिल खोलेर दियो । हामीले प्रयोग गरेर प्रमाणित गर्यौं भने अझ पाउनबाट कसैले रोक्दैन । तर राज्यको यति कम खर्च गरेर यसभन्दा अर्को परिणामको आशा गर्न सक्दैनौं । अर्कातिर धेरै छरेर वा एकीकृत प्रयास नगरेर पनि उपलब्धि हासिल गर्न सक्दैनौं । तपाईंंले सुधार गरें भनेका सेवा तल्लोभन्दा तल्लो तहका नागरिकले अनुभूत गर्न कहिले पाउलान् ? मैले धेरैजसो नीति तथा कार्यक्रमसँग सम्बन्धित काममा जोड दिएको छु । दिगो रहोस् भनेर यसो गरेको हुँ । मेरा थुप्रै कुराका परिणाम एक वर्षभित्र आउँछन् । मैले एक वर्ष काम गर्न पाउनुपर्छ भन्न खोजेको हैन, त्यो मेरो हातमा पनि छैन । तर अहिले सुरु गरेका कार्यक्रमले निरन्तरता पाउनुपर्छ जसले आम नेपालीलाई वर्ष दिनमै परिवर्तनको अनुभूति दिनेछन् । स्रोतसाधनको दुरुपयोग पनि स्वास्थ्य मन्त्रालयमै बढी छ भन्ने गुनासो छ नि ?ट्रान्सपरेसी इन्टरनेसनलको प्रतिवेदनमा मालपोतपछि बढी भ्रष्टाचार हुने अखडा स्वास्थ्य मन्त्रालयलाई भनिएको छ । मैले के अनुभव गरें भने एकातिर यसको सार्वजनिक खरिद गर्ने क्षमता एकदम कम छ, अर्कातिर खरिद गरिएको सन्दर्भमा पनि माल प्राक्टिस एकदम धेरै छ । यसलाई लुकाएर, भागेर हुँदैन । तर यसको सुधारका लागि थुप्रै काम हामीले सुरु गरेका छौं । एउटा व्यक्तिलाई तह लगाउँछु वा सुधार्छु भन्दा पनि, यसमा जति प्वाल छन्, ती हामीले बनाएका कानुनको प्रबन्धभित्रै ठाउँ दिएर राखेका छौं । खरिद गर्ने विभाग र निकायको दक्षता अभिवृद्धि गर्नुका साथै त्यसभित्र रहेको माल प्राक्टिसलाई कसरी सुधार गर्नेतर्फ हामी लागेका छौं । सर्जिकल समानको व्यापार गर्ने एक व्यवसायीले मलाई नै आएर भने, मलाई परेको मूल्य १५ लाख थियो, त्यसबाट मैले बजारमा साढे दुई करोड उठाएँ । यस्ता अभ्यासलाई निरुत्साहन र नियन्त्रण गर्न निर्देशिका बनाएका छौं । औषधिको समस्यामा ऐन संशोधन गर्दै छौं । सार्वजनिक खरिदमा हुने माल प्राक्टिस पनि बन्द गर्न सकिन्छ, यसमा हामी काम गरिरहेका छौं । निजी अस्पतालको सुधार र अनुगमन कसरी हुन्छ ? गुणस्तरको सुनिश्चिताबारे ऐन नै बनाएर जानुपर्छ भन्ने हाम्रो सोचाइ हो । मैले नै १० प्रतिशत नि:शुल्कको कुरा अगाडि बढाएँ, केही उपलब्धि भयो । केही सुधार पनि भयो । तर ती सबै कुरा किन राम्ररी जान सकेनन् भने ७८ वर्षदेखि विभिन्न चरणमा भएका कार्यविधि, निर्देशनबाट यो चलेको छ । छुट्टै कानुन छैन । मेडिकल प्रोसिडर कोड मा काम गरिरहेका छौं । यो लागू भएपछि धेरै सेवाग्राहीलाई पहिले थाहा पाइन्छ कि निजी क्षेत्रको यो सेवाबापत हामीले कति तिर्नुपर्ने हो । सरकारी अस्पतालाई बलियो र सेवा प्रभावकारी बनायौं भने यसले निजी क्षेत्रलाई समेत नियन्त्रण गर्छ । नयाँ के गर्दै हुनुहुन्छ ? एक हजार स्वास्थ्य संस्थामा नसर्ने रोग अग्रिम परीक्षण गर्ने सेवा पुर्याउँदै छौं । जनता स्वास्थ्य प्रवद्र्धन केन्द्र काठमाडौंका १३ अस्पतालबाट सुरु हुँदै छ । यसपछि देशभरिका नगरपालिकामा लाने तैयारीमा हामी छौं । मैले कुमारबाबु जोशीलाई घरमै गएर भेटें । उहाँले मलाई एउटा औषधिको चक्की देखाउँदै भन्नुभयो, यसको दिनको एक सय २५ रुपैयाँ पर्छ । यसको खास मूल्य निकै कम हो । म अझै बाँच्न चाहन्छु । सरकारले कडा नियम ल्याएर औषधिको मूल्य नियन्त्रण गर्न सके हामीजस्ताको आयु बढ्ने थियो । यसले पनि मलाई छोएको छ ।"
घुमिफिरी संघीय आयोग,"अन्तत: आजसम्म ब्याटल क्राई मान्दै आएको हाताहाती सीमांकनको मुद्दाबाट मधेसी मोर्चाले तत्काललाई पछि हट्ने संकेत दियो । संविधान बनेयता दुई सरकार बनिसके, तर मोर्चाको यो बुँदा हालसम्म टुंगो लाग्न नसक्दा सहमति सम्भव भएको थिएन । पूर्वदेखि पश्चिम गरी तराईमधेसमा दुई प्रदेश मागिरहेको मोर्चाले जब आफूले नै मत हालेको प्रचण्ड मन्त्रिपरिषद्ले दर्ता गरेको नवलपरासीबर्दियासम्मको सीमित भूखण्डसहित संघीय प्रदेशको सीमांकनसमेत संसदीय गणितबाट हेरफेर हुन नसक्ने अवस्था देख्यो, त्यसपछि अब संघीय आयोगको विकल्पमा पहिलेभन्दा थप लचिलो देखिएको हो । प्रधानमन्त्री प्रचण्डले संघीय आयोगको बाटोमा प्रतिपक्षी एमालेसमेतलाई ल्याउन सकिने आश्वासन जो दिएका छन् । खासमा यो त्यही प्रस्ताव हो जुन केपी ओली सरकारका तर्फबाट अघिल्लो मंसिरमा तत्कालीन उपप्रधानमन्त्री कमल थापाले मोर्चा नेतृत्वसामु अघि सारेका थिए । वार्ताका क्रममा संघीय आयोगको विकल्पसहितको बुँदा समेटेर नन्पेपर तयार पनि पारियो । आन्दोलन चर्काउने योजनामा रहेको मोर्चाले त्यस बेला तराईमधेसमा तत्कालै दुई प्रदेशको सीमांकनबिना कुनै सहमति नहुने अडान राखिरह्यो । त्यसैबीच संघीय आयोगको विकल्प मान्ने वातावरण बनाइदिन ओली सरकारको तर्फबाट भारतीय विश्वास खोज्दै उपप्रधानमन्त्री थापा नयाँ दिल्ली पुगेका थिए । त्यो बेला संविधानप्रति असन्तुष्टि देखाउँदै भारतीय नाकाबन्दी जारी थियो । भारतकी विदेशमन्त्री सुष्मा स्वराजले मोर्चालाई मनाएर सहमतिबाट संविधान संशोधन गर्न भनिन् । आयोगमार्फत् जाँदा सीमांकन हेरफेर कार्यान्वयन हुने सम्भावना नदेखेर हुनुपर्छ मोर्चाले त्यसबेला संघीय आयोगको विकल्प स्विकारेन ।एक वर्षपछि आएर सीमांकनसम्बन्धी उही विकल्पमा फर्किनु मधेसवादी नेतृत्वका लागि पक्कै सहज छैन । त्यसैले हुन सक्छ यसका लागि उसले सरकारसामु दुई सर्त राखेको छ । एक, संविधानको धारा २७४ को उपधारा ४, ६ र ७ संशोधन गरिनुपर्छ । दुई, प्रदेश चुनावअगावै प्रादेशिक सीमांकन हेरफेर टुंग्याइसक्ने गरी क्षेत्राधिकार स्पष्ट गरिएको संघीय आयोगले प्रतिवेदन दिनुपर्छ । मोर्चा धारा २७४ को संशोधन यसकारण मागिरहेको छ ताकि आयोगको प्रतिवेदन कार्यान्वयनमा हालको संवैधानिक अड्चन भोलि आइनपरोस् । किनभने, संविधानको धारा २९५ अनुसार बन्ने त्यस्तो आयोगले दिने प्रतिवेदन कार्यान्वयन गर्न अहिलेकै अवस्थामा संविधानको धारा २७४ का ती उपधारा बाधक हुने प्रस्टै छ । धारा २७४ का ७ उपधारामध्ये मोर्चाको चासो चौथो र सातौं उपधारामा छ । चौथो उपधाराअनुसार कुनै पनि प्रदेशको सिमाना परिवर्तनसँग सम्बन्धित विधेयक संघीय संसद्मा प्रस्तुत भएको ३० दिनभित्र सम्बन्धित संसद्मा सभामुख वा अध्यक्षले सहमतिका लागि प्रदेशसभामा पठाउनुपर्ने हुन्छ । अनि उपधारा ७ अनुसार कुनै पनि प्रदेशको सिमाना परिवर्तन तीन महिनाभित्र गर्नुअघि बहुसंख्यक प्रदेशसभाले त्यस्तो विधेयक अस्वीकृत गरेको सूचना संघीय संसद्को सम्बन्धित सदनलाई दिएमा त्यस्तो विधेयक निष्क्रिय हुने प्रावधान छ । मोर्चा नेतृत्वको भनाइमा यी बुँदाले संविधान जारी भएको बखत जुन सीमांकन किटान गरिएको थियो, त्यसमा कहिल्यै फेरबदल हुनेछैन भनेर घुमाउरो भाषामा भनेका छन् । यस्तो प्रावधान राखेर ठूला दलले अनुदारवादी संविधान बनाएको उनीहरूको आरोप छँदै छ । संघीय आयोगको अधिकारलाई यसले सीमित गर्ने हुँदा अर्को संशोधन पनि यसैबीच माग गरिएको हो । हुन त बालुवाटारका दर्जनौं अनिर्णीत वार्तामा केही नतिजा हात नलागेपछि उदासीन मोर्चा नेतृत्व आफूले मत हालेको सरकारबाट चैत पहिलो साता समर्थन फिर्ता घोषणा गर्ने अवस्थामा आइपुगेको थियो । तर यही अविश्वासबीच पनि सरकारमोर्चा वार्ता दोस्रो तहका नेताको अनौपचारिक कार्यदलमार्फत् अझै जारी छ । एकातिर संविधान कार्यान्वयनको समयसीमाबीच चरणबद्ध चुनावको मार्गचित्र, अर्कातिर जितहारको दोसाँधमा निकास नपाइरहेको आन्दोलन । ठीक, यहीँनेर संघीय आयोगको विकल्पले फेरि प्रवेश पाएको हो । यसरी पोहोर हिउँदमा हाताहाती सीमांकन मागिरहेको मोर्चा अब स्थानीय चुनावभन्दा पहिले घुमिफिरी संघीय आयोगको विकल्पमा लचिलो हुने संकेत दिँदै गर्दा यसका शीर्ष नेताहरू कार्यकर्ता तहको सामना कसरी गर्ने भन्ने संकटमा अझै हुनेछन् । किनभने, ६० जनाजतिको ज्यान गइसक्दा आन्दोलनले के उपलब्धि दियो भन्ने प्रश्न उनीहरूमाथि झुन्डिइरहनेछ ।यति हुँदाहुँदै पनि आसन्न चरणबद्ध चुनावहरूलाई जारी आन्दोलनकै अर्को स्वरूपका रूपमा व्याख्या गर्दै पूर्वदेखि पश्चिम तराईसम्मैका कार्यकर्तालाई उम्मेदवारका रूपमा इन्गेज गर्ने विकल्प खेर जान दिनु मधेसवादी दलहरूको हितमा छैन । मोर्चा नेतृत्वसम्म पहुँच राख्ने एक विज्ञको भनाइमा कुस्तीको अखडा देख्दा जसरी जुनसुकै कुस्तीबाजको काँध र पाखुरा जोसिन्छ, उसैगरी चुनावको माहोलले स्वयं चुनावको विरोध गर्ने मोर्चाका स्थानीय नेताहरूलाई पनि जोस्याएको छ । अरू मधेसी दललाई हेक्का होला नै संघीय समाजवादी फोरम एक्लैले ६२ जिल्लाको निर्वाचन कार्यालयमा दल दर्ता गर्न भ्याइसक्यो । अनि १३ वटा जिल्लामा दल दर्ता गर्न नपाएको भन्दै आयोगमा फोरम नेताहरूको गुनासो पनि पुगिसक्यो । सद्भावना पार्टीले पनि मधेसका अधिकांश जिल्लामा दल दर्ता गरेको छ ।चुनावी माहोल यी दुई दलमा सीमित छैन । तमलोपासहित अरू दल आन्दोलन सफल नहुन्जेल एउटै मोर्चाको डुंगामा सवार हुनुपर्ने बाध्यताबीच जिल्लापिच्छे पार्टी प्रवेशको प्रतिस्पर्धामा यसैबेला सामेल छन् । त्यसैले प्रदेश चुनावभन्दा अगाडि सीमांकन हेरफेर गरिसक्ने गरी कार्यादेश पाएको संघीय आयोगलाई स्थानीय चुनावपछिका दुई चुनावको जमानी का रूपमा अघि सार्दै मोर्चाले नयाँ रणनीति ल्याएको प्रस्टै बुझिन्छ । यिनै जोडकोणमा सीमांकन प्रतिवेदन कार्यान्वयनमा बाधक देखिने धाराहरू संशोधन हुनेगरी पूरक संविधान संशोधन प्रस्ताव विकल्पका रूपमा अघि सारिएको छ, जसमा एमाले सकारात्मक बने सहमति टाढा छैन । प्रधानमन्त्री प्रचण्ड एक साता लामो चीन भ्रमणमा जानुपूर्व एमाले अध्यक्ष केपी ओलीसँग उनको कुराकानी संघीय आयोगको विकल्पतर्फ केन्द्रित रहेको बुझिएको छ । आफ्नो पुरानै प्रस्ताव भएकाले पनि चरणबद्ध चुनाव अनि संविधान कार्यान्वयनमा एमाले नेतृत्व यो विकल्पमा तयार बन्नुपर्छ । यसैबीच वार्ता शृंखलामा नयाँ सर्त छिरेका छन् । मधेसवादी दलहरूले जनसंख्याका आधारमा मधेसमा स्थानीय तह थप्नुपर्ने, राष्ट्रिय सभाको निर्वाचक मण्डलबाट स्थानीय तह प्रमुख र उपप्रमुख हटाउनुपर्ने, अनि स्थानीय तहलाई दिइएको २२ अधिकारमध्ये केही घटाएर प्रदेशलाई अहिलेभन्दा शक्तिशाली बनाउनुपर्ने माग पनि सँगसँगै उठाएका छन् । संविधानमा स्थानीय तहका लागि भनेर उल्लिखित २२ वटा धारा त्यस्ता छन्, जसलाई अहिले प्रदेशले चलाउन पाउँदैन । यी सर्तमध्ये स्थानीय तहको संख्या थप्न र निर्वाचक मण्डलबारे पुनर्विचार गर्न सरकार तयार देखिए पनि अन्य बुँदामा सहमति हुने सम्भावना कमै छ । आफैंले स्थापित गरेको संघीयताको मान्यताबमोजिम केन्द्रको अधिकार र अवसर गाउँ देहातका जनतासम्म निक्षेप गर्ने मौका किन मधेसवादी दलहरू प्रदेशसम्म सीमित गर्न चाहन्छन् भन्ने माग बुझिनसक्नु छ । प्रचण्ड फर्केलगत्तै हुने भनिएको निर्णायक वार्तामा यी बुँदाहरू सहमतिका अवरोध बन्न गएको खण्डमा यो कसैको हितमा हुने छैन । स्थानीय तहमा मधेसले पाएको हालको ३६ प्रतिशत सहभागिता अपूग रहेको भन्दै त्यसलाई बढाएर ४५ प्रतिशत कम्तीमा पुर्याउनुपर्ने मोर्चा पक्षको माग छ । त्यसो गर्न जाँदा हालको ७४४ स्थानीय तहबाट संख्या बढाउँदै मधेसका लागि लगभग ३२३ संख्या कायम हुनसक्छ । उनीहरूले स्थानीय तहलाई अझै पनि प्रदेश मातहत हुनेगरी सीमित गर्न चाहेका छन् । बलियो भन्दा बलियो स्थानीय निकाय हुनुले लोकतन्त्रको वास्तविक मर्मविपरीत पक्कै हुँदैन भन्ने कुरा मोर्चा नेतृत्वले बुझ्नुपर्छ । अन्तिममा, जहाँसम्म संघीय आयोगमा लगेर फेरि पनि ठूला दलहरू सीमांकनको मुद्दा सम्बोधन नै गर्न चाहँदैनन् वा पन्छाउन चाहन्छन् भन्ने मोर्चा आशंका छ, अब सत्ता घटक र प्रतिपक्षी एमालेले त्यो आशंका हटाउने गरी एउटा निर्णय लिनु आवश्यक भएको छ । यो नै झन्डै दुई वर्षयता मधेसमा देखिएको असन्तुष्टिका कारण उत्पन्न राजनीतिक गतिरोध हटाउने निर्णायक कडी हुनसक्छ ।"
हतियार फेला,"भोजपुर साल्पासिलिछो ५ दोभानेको मार्तेलमा दर्जनांै हातहतियार र विस्फोटक पदार्थ फेला परेको छ । टु इन्च मोटार, टियर ग्यास, भेरी लाइट, सकेट बम, कटुवा पेस्तोल, ग्रिनेट, एसएलआरको गोलीलगायत फेला परेको प्रहरीले जनायो । आङगेलु शेर्पाको पुरानो घरमा भतिजा काजी शेर्पाले सरसफाइ गर्दा बाकसमा हतियार फेला परेका हुन् ।"
सहिद परिवारलाई जग्गा,"कञ्चनपुर भारतीय सीमा सुरक्षाबल एसएसबीको गोली प्रहारबाट मृत्यु भएका सहिद गोविन्द गौतमका परिवारलाई जग्गा सहयोग गरिएको छ । शुक्रबार बर्दिया निवासी दामोदरप्रसाद अधिकारीले मालपोत कार्यालय बेलौरीमा रजिष्ट्रेसन पास गरी १२ धुर जग्गा प्रदान गरेका हुन् ।काठमाडौं चन्द्रागिरि १४ घर भई हाल बर्दिया, बढैयाताल३ बस्ने अधिकारीले कञ्चनपुर बाइसेबिचुवा९ मा आफ्नो नाममा रहेको १२ धुर जग्गा सहिद पत्नी लक्ष्मीलाई प्रदान गरे । नेपाली सेनाका पूर्वसुवेदार अधिकारीले आफूले पाउने एक महिनाको पेन्सन १५ हजारसमेत सहयोग गरेका छन् । करिब ८ लाख मूल्य पर्ने उक्त जग्गाको बेलौरीस्थित मालपोत शाखाबाट संरक्षक लक्ष्मी, उनका छोरीहरू आकृति, आशु र आशिकाको नाममा संयुक्त धनिपुर्जा बनाइएको छ । अधिकारीले गौतमसँगै एसएसबीको कुटाइबाट घाइते भई काठमाडौंमा उपचार गराइरहेका टीकाराम चापागाईंका परिवारलाई नगद ५ हजार प्रदान गरेका छन् । नेपालभारत सीमा नाकामा पर्ने कञ्चनपुरको पुनर्वास नगरपालिका८ आनन्द बजारमा भारतीय सीमा सुरक्षा बलको गोली प्रहारबाट गौतमको फागुन २६ गते मृत्यु भएको थियो ।"
स्वास्थ्य सेवामा मनपरी,"बर्दियाको गुलरिया१२ की शकुन्तला गोडिया सुत्केरी व्यथा लागेपछि केही दिनअघि साँझ ७ बजे जिल्ला अस्पताल गुलरिया आइपुगिन् । चिकित्सकले उनको रगत परीक्षण गर्न सल्लाह दिए तर अस्पतालमा भने उनले त्यो सुविधा नपाएपछि बाध्य भई नेपालगन्ज जानुपर्यो । उनीजस्तै राति अस्पताल पुग्ने विभिन्न बिरामी रगत परीक्षण गराउन बाहिर जान बाध्य छन् । अस्पताल प्रशासनले यसतर्फ कुनै चासो नदेखाएको सर्वसाधारणले गुनासो पोखेका छन् । सरकारले सरकारी अस्पतालभित्र चौबीसै घण्टा फार्मेसी र रगत परीक्षणका लागि कार्यकक्ष खोल्न निर्देशन दिए पनि बर्दियामा कार्यान्वयन भएको देखिँदैन । सरकारी बिदाबाहेक बिहान १० देखि बेलुका ५ बजेसम्म मात्र अस्पतालभित्र रहेको फार्मेसी र प्रयोगशाला सञ्चालन हुने गरेको छ । त्यसपछि आउने बिरामी औषधि किन्न र रगत परीक्षण गराउन बाहिर जानुपर्छ । अस्पतालभित्र रहेको फार्मेसीमा सबै थरीका पर्याप्त औषधि उपलब्ध छैनन् ।मेडिकल सुपरिन्टेन्डेन्ट डा सुभाष पाण्डेले जनशक्ति अभावमा ल्याब र फार्मेसी चौबीसै घण्टा खोल्न नसकिएको बताए । अस्पताल विकास समितिले दुई वर्षयता हेल्थ असिस्टेन्ट, स्टाफ नर्स, ल्याब टेक्निसियन, सहायक असिस्टेन्ट, अहेव, अनमी र कार्यालय सहयोगी गरी १८ जना करार सेवामा कार्यरत छन् । समितिले करार सेवाका ती कर्मचारीलाई तलबका लागि मासिक करिब २ लाख रुपैयाँ बेहोर्दै आएको छ । प्राविधिकतर्फका ती कर्मचारीलाई फार्मेसी र ल्याबमा पालोपालो खटाउनु पर्ने अस्पतालका कर्मचारी बताउँछन् । महिना नबित्दै हिँडे डाक्टर सरुवा भई बर्दिया अस्पताल आएका डा तीर्थेन्द्र खड्का एक महिना हाजिर नगर्दै भेरी अञ्चल अस्पताल नेपालगन्जमा काजमा खटिएका छन् । गत मंसिर २७ गते सरुवा आएका खड्का पुस २० गते काज सरुवा भई नेपालगन्ज गएका हुन् । नवौं तहका चिकित्सक गएपछि अरू कसैलाई खटाइएको छैन । बिरामी सुत्ने तन्ना फोहोरअस्पतालभित्र बिरामी सुत्ने तन्ना (बेडकभर) लामो समयसम्म पनि धोएको पाइँदैन । बिरामी फोहोरमै सुत्न बाध्य छन् । दैनिक बेड कभर फेर्नुपर्ने हो तर सधैं उही हुन्छ, डा विन्दु पाण्डेले भनिन्, बिरामीले बेड कभर सफा नभएको गुनासो पोख्दै आएका छन् । जिल्ला अस्पताल ५० शय्याको छ ।फार्मेसी सञ्चालन भएन मुगु जिल्ला अस्पतालमा अझै पनि फार्मेसी सञ्चालन हुन सकेको छैन । बिरामीलाई चिकित्सकले स्टोर किपरबाट औषधि ल्याएर उपलब्ध गराउने गरेका छन् । पुरानो भौतिक संरचना भत्काएर कोइका प्रोजेक्टले नयाँ बनाउन लागेकाले फार्मेसी सञ्चालन गर्न अप्ठेरो परेको जिल्ला स्वास्थ्य अधिकृत सरोज अधिकारीले बताए । नि:शुल्क दिने घोषणा गरिएका ७० प्रकारका औषधि अस्पतालभित्रै उपलब्ध गराउने गरी फार्मेसी सञ्चालन गर्ने सरकारी नीति छ । जिल्ला अस्पतालले खरिद गरेका औषधि र क्षेत्रीय मेडिकल स्टोरले पठाउने औषधि गोदाममा थन्क्याउँदा तुरुन्तै भेट्टाउन मुस्किल छ । प्राथमिक स्वास्थ्य केन्द्र रातापानीमा बिरामीलाई टेबुलबाटै औषधि बाँड्ने गरिएको छ । जिल्ला अस्पताल ठिनीमा ६ जना चिकित्सक कार्यरत छन् । केही समयदेखि डा सरोज अधिकारी, जितेन्द्र कँडेल, अशोक खनाल, निर्मल नगरकोटी, विपिन काफ्ले र प्रकाश नेपालीलगायत ६ जना चिकित्सक कार्यरत छन् । लामो समयदेखि चिकित्सकविहीन रहँदै आएको रातापानी प्राथमिक स्वास्थ्य केन्द्रमा डा ज्ञानेश्वर श्रेष्ठ आएपछि उपचारमा सहज भएको छ । नि:शुल्क औषधि पाउन मुस्किलबाँके बाँकेका सरकारी तथा निजी स्वास्थ्य संस्था मानोमानी रूपमा सञ्चालन हुँदै आएका छन् । कतिपय फार्मेसी र पोलिक्लिनिक फार्मासिस्ट र डाक्टरबिना सञ्चालनमा छन् । पर्याप्त औषधि उपलब्ध नहुँदा सरकारीभन्दा निजी क्लिनिकमा सर्वसाधारणको आकर्षण बढेको छ । प्राथमिक स्वास्थ्य केन्द्रबाट ५८ र उपस्वास्थ्य चौकीमा ३५ प्रकारका औषधि नि:शुल्क पाउने सरकारी निर्णय अझै कार्यान्वयनमा आएको छैन ।अञ्चल अस्पतालमा बिहान ९ देखि ३ र प्राथमिक स्वास्थ्य केन्द्रमा १० देखि ५ बजेसम्म ओपीडी सेवा सञ्चालन गर्ने सरकारी निर्णय छ । प्राथमिक स्वास्थ्य केन्द्रमा उक्त निर्णय कार्यान्वयनमा आए पनि भेरी अञ्चल अस्पतालमा भने पूर्ण कार्यान्वयन हुन सकेको छैन । भेरी अञ्चल अस्पताल, शिक्षण अस्पताल नेपालगन्ज र कोहलपुर आसपासका क्षेत्रमा चिकित्सकबिना नै छ्याप्छ्याप्ती निजी स्वास्थ्य संस्था राखिएका छन् । बाँकेका वरिष्ठ जनस्वास्थ्य प्रशासक खिमबहादुर खड्काले त्यसरी सञ्चालनमा रहेका निजी स्वास्थ्य संस्थालाई नयाँ नीतिमा ल्याउने प्रयास गरिएको बताए । फार्मेसीका लागि फार्मासिस्ट हुनुपर्छ । क्लिनिक र पोलिक्लिनिक सञ्चालनका लागि डाक्टर बस्नुपर्छ, उनले भने, केही दर्तामा आइसकेका छन् । दर्ता नहुनेको अनुगमन गरी निर्णय लिन्छौं । जिल्ला जनस्वास्थ्य निरीक्षक रामबहादुर चन्दले यसअघि मनोमानी रूपमा सञ्चालन हुँदै आएका पोलिक्लिनिक, फार्मेसी, स्वास्थ्य क्लिनिक गरी १ सय २० वटा दर्ता प्रक्रियामा आइसकेको बताए । ५ वर्षे कार्ययोजना माग सुर्खेत जिल्ला जनस्वास्थ्य कार्यालयले स्वास्थ्य संस्था स्थापना, सञ्चालन तथा स्तरोन्नति मापदण्डसम्बन्धी निर्देशिका आउनुपूर्व दर्ता भई सञ्चालनमा आएका निजी स्वास्थ्य संस्थालाई पाँच वर्षभित्र कार्ययोजना पेस गर्न निर्देशन दिएको छ । यस्तो निर्देशन विशेषगरी नर्सिङ होमका हकमा कडाइ गरिने कार्यालयले जनायो । भूकम्प प्रतिरोधी भवनमा सञ्चालन हुनुपर्ने लगायतका मापदण्ड हालका निजी स्वास्थ्य संस्थाहरू कमैले पालना गरेका छन् । निर्देशिका आउनुपूर्व सञ्चालनमा आएकाले पाँच वर्षको समयसीमा तोकिएको कार्यालयका शाखा अधिकृत मोहन देवकोटाले जानकारी दिए । बारम्बार अनुगमन गर्दै कार्ययोजना अनुरूप सेवा सञ्चालन गर्न ताकेता गरिरहेका छौं, उनले भने, ५ वर्षभित्र भूकम्प प्रतिरोधी भवनबाट सेवा नदिने स्वास्थ्य संस्थाको दर्ता खारेज गर्छौं । सुर्खेतमा नर्सिङ होम ४, पोलिक्लिनिक ९, डेन्टल क्लिनिक ६, आईएनएफको साइनिङ हस्पिटल, रेडक्रसको आँखा अस्पताल, परिवार नियोजन संघको क्लिनिक, मेरी स्टोप्स सेन्टर, सामुदायिक आँखा उपचार केन्द्र, कोपिला भ्याली समाजद्वारा सञ्चालित क्लिनिक एकएक वटा निजी तथा सामाजिक प्रकृतिका स्वास्थ्य संस्था सञ्चालित छन् । माया, देउती, गुरुङ मेडिकल तथा नर्सिङ होम र सुर्खेत हस्पिटल गरी चार ठूला निजी नर्सिङ होम छन् । मासिक अनुगमन गर्न नसके सेवाग्राहीबाट कुनै प्रकारको गुनासो आए जिल्ला प्रशासन कार्यालयसहितको प्रतिनिधिको उपस्थितिमा अनुगमन गरिरहेका छौं जिल्ला जनस्वास्थ्य कार्यालयका सूचना अधिकृत वसन्तमान श्रेष्ठले भने, नयाँ निर्देशिका आएपछि जिल्लाको अधिकार क्षेत्र पनि बढेकाले अनुगमन प्रणाली प्रभावकारी बनेको छ ।ब"
दुई पक्राउ,बाँके भक्तपुुरस्थित गलैंचा उद्योगमा काम गर्ने एक महिलालाई विदेश पठाउने भन्दै नेपालगन्ज नाकाबाट भारत लैजान खोज्ने दुई जनालाई प्रहरीले पक्राउ गरेको छ । भरिपूर्ण होटल सञ्चालक हीरा खड्का र नेपालगन्ज २६ का विष्णुप्रसाद उपाध्यायलाई पक्राउ गरिएको प्रहरीले जनाएको छ ।
किसानलाई अनुदान,लमजुङ १९ जना कृषक र केही कृषक समूहलाई युवा स्वरोजगार कार्यक्रमको अनुदान रकम विनियोजन गरिएको छ । पशुपालन तथा कृषिमा संलग्न युवालाई प्रोत्साहनस्वरूप पशु सेवा कार्यालयले २१ लाख ५० हजार र कृषि कार्यालयले २ लाख ४० हजार रुपैयाँ अनुदान दिने निर्णय गरेका छन् ।
विद्यालयमा सचेतना,"काभ्रे यहाँका विद्यालयमा मानव बेचबिखनबारे सचेतना दिन थालिएको छ । विद्यार्थीमार्फत समुदायमा चाँडै सन्देश जाने र त्यो बढी प्रभावकारी हुने भएकाले जनचेतना थालिएको अधिकारकर्मी कृष्णप्यारी नकर्मीले जानकारी दिइन् । उनका अनुसार अति प्रभावित ज्याम्दी, पाँचखाल क्षेत्रमा विद्यालयस्तरीय सचेतना थालिएको हो ।"
स्वास्थ्य शिविर,पर्सा सामाजिक संस्था पहलको आयोजनामा शनिबार वीरगन्ज २८ स्थित डोम बस्तीमा स्वास्थ्य शिविर सम्पन्न भएको छ । नारायणी उपक्षेत्रीय अस्पतालका चिकित्सक फिजिसियन डा मनोज गुप्ताले २५ जनाको स्वास्थ्य परीक्षण गरे । ३ गर्भवतीको स्वास्थ्य परीक्षणपछि आइरन चक्कीसमेत वितरण गरिएको थियो ।
सुमन बनिन् मिस चितवन,"चितवन मिस चितवनको ताज सुमन गुरुङले पहिरेकी छन् । शुक्रबार साँझ २८ प्रतिस्पर्धीलाई पछि पार्दै उनले शीर्ष ताज पहिरेकी हुन् । ताजसँगै उनले यमाहाको फेसिनो स्कुटर पाइन भने एक वर्षको नि:शुल्क शारीरिक व्यायमको सुविधा हात पारिन् । उनलाई मिस नेपाल अस्मी श्रेष्ठले ताज लगाइदिइन् । गुरुङलाई पछयाउँदै फस्ट रनर अपको उपाधि मनीषा भट्टराई, सेकेन्ड रनर अप शुभेच्छा शर्मा, थर्ड रनर अप सुजिता न्यौपाने र फोर्थ रनर अपको उपाधि उरुषा अधिकारीले जितिन् । प्रतियोगितामा विभिन्न १३ विधामा विजयी हुनेहरूलाई अवार्ड प्रदान गरिएको थियो । मिस चितवन सुमनले अब हिडन ट्रेजरले आयोजना गर्ने मिस नेपाल प्रतियोगितामा भाग लिन पाउने छिन् । ब्राइट नेपालले गरेको प्रतियोगितामा जिल्लाका विभिन्न ठाउँका किशोरीहरूले सहभागिता जनाएका हुन् । सहभागीहरू थरीथरीका पोसाकमा सजिएर र्याम्पमा प्रस्तुत भएका थिए । कोरियोग्राफीको काम भने सञ्जित श्रेष्ठले गरेका थिए । यसअघि २०१३ मा आयोजना गरिएको मिस चितवनको उपाधि सितोस्ना वनले हात पारेकी थिइन् । कार्यक्रममा रत्ननगर कला मन्दिरका कलाकारले नृत्य प्रस्तुत गर्दै उपस्थित दर्शकलाई मनोरञ्जन दिए । त्यस्तै पावर हाउस जिममार्फत प्रस्तुत गरिएको जुम्बा डान्स दर्शकले रुचाए ।"
नेपाल चिनाउँदै,"अस्ट्रेलिया नेपाली पर्यटन, कला संस्कृति र परम्पराको प्रवद्र्धन गर्दै साउथ अस्ट्रेलियामा नेपाल महोत्सव भयो । मुख्य आकर्षणका रूपमा नेपालबाट आएको सांगीतिक समूह कुटुम्बको प्रस्तुति रह्यो । एनआरएनले प्रत्येक दुई वर्षमा महोत्सव गर्दै आएको छ । शनिबार दक्षिण अस्ट्रेलियाको एडिलेडमा सम्पन्न महोत्सवमा अस्ट्रेलियाली मन्त्री, राजनीतिक दलका नेताका साथै एनआरएन प्रतिनिधि पनि थिए । नेपालको पर्यटन र कलासंस्कृतिको प्रवद्र्धनको ध्येय रहेको महोत्सवमा ५ हजार बढी सहभागिता रहेको आयोजकको दाबी छ । महोत्सवको सुरुवातमा नेपाली परम्परागत पोसाक लगाएका सयौं नेपालीले एडिलेड सहरमा सांस्कृतिक परेड गरे । नेपाली लोकबाजा बजाउँदै नेपाली झण्डा हातमा लिएर करिब ३ किमि परेडमा सहभागी हुँदा विदेशीहरूले समेत साथ दिए । हाम्रो मुख्य उद्देश्य नेपालको कलासंस्कृति र पर्यटन प्रवद्र्धन गर्नु एनआरएन उपाध्यक्ष तथा दक्षिण अस्ट्रेलियाका संयोजक नवीन कँडेलले जनाए । कार्यक्रममा पर्यटन प्रवद्र्धनसम्बन्धी सामग्री र नेपाली खानाको स्टल पनि राखिएको थियो । अस्ट्रेलियाका बहुसांस्कृतिक मन्त्री जोय बाटिसन, सांसदहरू डाना वाटली, जोन गाडनर, जिङ लीले पनि महोत्सवमा सहभागिता जनाए । एनआरएन अध्यक्ष शेष घले, ओर्सिनिया संयोजक महेन्द्र लम्साल, अस्ट्रेलिया अध्यक्ष सुरेन्द्र सिग्देलका साथै विभिन्न राज्यबाट समेत प्रतिनिधिहरूले सहभागिता जनाएका थिए । नेपालबाट आएको सांगीतिक समूह कुटुम्बको प्रस्तुति लोभलाग्दो थियो । उनीहरूले विभिन्न लोक धुनहरू प्रस्तुत गरेका थिए । लोकगायक नारायण रायामाझीले पनि प्रस्तुति दिए । महोत्सवमा सिड्नीका युवाहरूको समूह हामी ब्यान्डको प्रस्तुति पनि रोचक रह्यो ।"
व्यस्त छन् सहरका ग्यालरी,"काठमाडौं राजधानीका विभिन्न ग्यालरीहरू यतिबेला व्यस्त छन् । विभिन्न कलाकारका सिर्जना प्रदर्शन भइरहेका छन् । ठमेलस्थित मिथिला यें आर्ट ग्यालरीमा राष्ट्रिय र अन्तर्राष्ट्रिय मुलुकका कलाकारले सिर्जना गरेका कला नियाल्न सकिन्छ । कृष्णलीलाको थिममा गरिएको कला प्रदर्शनीमा २६ कलाकार सहभागी छन् । कृष्णका रोचक गतिविधि क्यानभासमा देख्न सकिन्छ । खासगरी उनका रासलीलाका कलात्मक दृश्य चित्रमा उतारिएका छन् । कृष्णलीला इन्टरनेसनल आर्ट फेयर मार्फत उनीहरूले कृष्णलीला क्यानभासमा कोरेका हुन् । प्रदर्शनीमा नेपालका पाका कलाकारदेखि युवा कलाकारका समेत सिर्जना छन् । किरण मानन्धर, उमाशंकर शाह, डा सीमा शर्मा शाह, राधेश्याम मुल्मी, केके कर्माचार्य, रमेश खनाल महेश आचार्य, तीर्थ निरौला, श्यामसुन्दर यादव, बिके नरबहादुर र प्रमिला बिकेलगायतका कलाकृति राखिएका छन् । त्यस्तै, बंगलादेशका कलाकार नरगिस परविन, सुशान्त अधिकारी र भारतका प्रकाश वी, विश्वजित दत्ता, स्वपनकुमार सिन्हा, बबिता शाह, रञ्जित झाका कला पनि प्रदर्शनीमा छन् । फ्रान्सका कलाकार भिन्सेन्ट र जर्मनीका पिटरका कलाका रचना सबैका आकर्षण बिन्दु बनेको छ । उनीहरूले हिन्दुकला र संस्कृतिमा आफ्नो मौलिक सिर्जना देखाएका छन् । कृष्ण र राधाको सम्बन्ध विभिन्न कलाकारले मनछुने ढंगमा उतारेका छन् । त्यसै, कृष्णको चञ्चल बानी, प्रेमपूर्ण व्यवहार र सहयोगी भावसमेत चित्रमा नियाल्न सकिन्छ । प्रदर्शनी १४ गतेसम्म जारी रहनेछ । त्यस्तै, पाटनस्थित नेवा छें आर्ट ग्यालरीमा १६ जना महिलाले सामूहिक रूपमा कला प्रदर्शनी गरे । अन्तर्राष्ट्रिय नारी दिवसको सन्दर्भसमेत पारेर उनीहरूले महिला सशक्तीकरणसम्बन्धी आआफ्नै थिममा कला कोरे । डा सीमा शर्मा, सरिता डंगोल, सौरगंगा दर्शनधारी, सुनीता महर्जन, सुनीता राणा, प्रमिला बज्रचार्य, कुन्ती थापामगर लगायत महिला कलाकारका सिर्जना प्रदर्शनीमा राखिएको थियो । उनीहरूले महिलाको अधिकार, स्वतन्त्रता र विकासबारे कलामार्फत चिन्तन गरे । सरिताले महिलाको सहयोगकै लागि महिला कलाकारले नै कला प्रदर्शन गरेको बताइन् । हरेक वर्षको नारी दिवसको सन्दर्भमा उनीहरूले सामूहिक कला प्रदर्शनी गर्ने सुनाइन् । प्रदर्शनी बिहीबारसम्म जारी थियो । बखुन्डोलस्थित नेक्सस कल्चर नेपालमा प्रमिला बज्राचार्यले एक महिनादेखि एकल चित्रकला प्रदर्शनी गरेकी छन् । उनको यो दसौं एकल चित्रकला प्रदर्शनी हो । प्रमिलाले महाभूकम्पपछि पीडित महिलाको मनोभावलाई रंगमा उतारेको बताइन् । अमूर्त शैलीका उनका चित्रमा डार्क रंग प्रयोग भएका छन् । उनले केही गहकिला र चम्किला रंगको संयोजन गरेर भूकम्पको सकारात्मक र नकारात्मक पाटो देखाएको बताइन् । घर, महिला र प्रकृति प्रकोपको असर चित्रमा पस्किन खोजेको प्रमिलाले सुनाइन् । भूकम्प गएको दुई वर्ष भयो तर त्यसको प्रभाव मेरो मनमा झैं छ, उनले भनिन्, त्यो बेला महिलाको अनुहारमा देखेको डर र त्रास आँखामा नाचिरहन्छ । प्रकोप जाँदा प्राय: महिला र बालबालिकाको स्थिति नाजुक हुन्छ । प्रमिलाले भूकम्पको उदारहण दिएर त्यसको महसुस गराएको बताइन् । नेक्ससमा उनको प्रदर्शनी मार्च महिनाको अन्तिमसम्म जारी रहनेछ ।"
प्रेमका २४ सिर्जना,"काठमाडौं भ्यालेन्टाइन्स डे गएको एक महिना नाघिसक्यो, शनिबार बत्तिसपुतलीस्थित शिल्पी थिएटरमा भने साहित्यकारहरू प्रेमकै चर्चा गरिरहेका थिए । उनीहरूले समकालीन सन्दर्भमा नेपाली प्रेम साहित्यको अवस्था, प्रस्तुतिदेखि विषयवस्तुसम्म छलफलको विषय बनाए । प्रेम कथा संग्रह पफ्र्युम को लोकार्पण क्रममा स्रष्टाहरूमाझ प्रेम बहस चलाइएको हो । विभिन्न २४ कथाकारका प्रेम कथा समेटिएको पुस्तकलाई साहित्यकार नारायण ढकाल, प्रगति राई, संगीतश्रोताका साथै पुस्तकका सम्पादकद्वय राजकुमार बानियाँ, दीपक सापकोटा र कार्यक्रममा उपस्थित पुस्तकका कथाकारहरूले संयुक्त रूपमा पुस्तक लोकार्पण गरेका हुन् । यसपछि सुरु प्रेम बहस मा रंगकर्मी घिमिरे युवराजले स्रष्टामाझ छलफल चलाए । ढकालले पूर्वीय र पाश्चात्य सभ्यतामा प्रेमको परिभाषालाई भिन्न तरिकाले हेर्ने गरिएको दाबी गरे । हाम्रो समयमा प्रेम गर्नु भनेको अपराधजस्तै मानिन्थ्यो, उनले भने, अहिले समय खुला छ, बन्देज छैन । भ्यालेन्टाइनडे जस्ता दिवसले महिलालाई अझ स्वतन्त्र बनाएको उनको दाबी थियो । लेखिका राईले प्रेममा नारीले बढी स्पेस पाएको भए पनि समाज र संस्कृतिअनुसार फरक हुने तर्क राखिन् ।सम्पादक सापकोटा र बानियाँले भने कथा छनोट र प्रकाशनसम्मको जसअपजसबारे सोधिएको प्रश्नमा प्रस्टीकरण दिए । उनीहरूले पुस्तक छापेर बजारमा आइसकेपछि मात्रै पाठकको आधारमा त्यसको मूल्यांकन हुने तर्क गरे । कवि संगीतश्रोताले युवायुवतीको आकर्षण र प्रेमालापलाई लिएर कथा लेखिनु मात्र प्रेमकथा नभएको दाबी गरे । कृतिमा अभय श्रेष्ठ, कुमार नगरकोटी, मनोज दाहाल, विनोदविक्रम केसी, मनीषा गौचन, अमर न्यौपाने, अश्विनी कोइराला, नवीन विभास, नयनराज पाण्डे, ऋचा भट्टराई, अशोक सिलवाल, निरुपा प्रसून, श्याम साह, सुविन भट्टराई, उमा सुवेदी, बच्चु विक, विमल आचार्य, गणेशकुमार राई, लेनिन बञ्जाडे, मुनाराज शेर्मा, दिनमान गुर्मछान, रिविन, राजु स्याङ्तान र योगेश ढकालका कथा छन् । पुस्तक इन्डिगो इन्कले छापेको हो ।"
चिम्खोले काइँलोको अर्ली भाइ,"काठमाडौं लाहुरे सर्जकहरू ओझेलमा परेको भन्दै लेखक दयाकृष्ण राईले लामै गुनासो गरे । आफैं पनि भूतपूर्व बेलायती गोर्खा सैनिक उनले मित्र सेन, डा हर्ष बुढा मगरजस्ता लाहुरे सर्जकको सम्झना गर्दै भने, कोही त आफूलाई यो उपाधि दिनसमेत हिच्किचाउनुहुन्छ । तर, हामीले लाहुरे सर्जक हुनुमा गर्व गर्नुपर्ने हो ।चिम्खोले काइँला (दूतबहादुर पुन) को तेस्रो पुस्तक अर्ली भाइ लोकार्पण समारोहमा राईले यस्तो विचार राखेका हुन् । गोर्खा सैनिकको संसारभित्रका यथार्थलाई कथाको रूपमा प्रस्तुत गरिएको पुस्तकलाई आदिवासी जनजाति उत्थान राष्ट्रिय प्रतिष्ठानका उपाध्यक्ष चन्द्रबहादुर गुरुङ, कान्तिपुरकर्मी खिम घलेलगायतले लोकार्पण गरेका थिए ।शान्तिको जिन्दगी, मनकी रानी रजनी, निरुता भान्जी गरी १० शीर्षकका कथा पुस्तकमा समेटिएका छन् । यी कथाले लाहुरे मनोविज्ञान उजागर गर्ने पत्रकार घलेले बताए । मलाई आफ्नै परिवार र समाज पढेझैं लाग्यो, उनले भने, नलेखिएको समूदायको कथा यसमा छ । लेखकले सुनेर होइन आफैंले देखेर र भोगेर कथा लेखेकाले पुस्तकले विषयको गहिराइ समातेको छ । पुस्तकमाथि समीक्षा गर्दै राईले कथाहरू यौनसम्बन्धी भएको टिप्पणी गरे । यसअघि लाहुरलाई वीरता र बहादुरीसँग मात्रै जोडेर लेखहरू छापिएकोमा लेखक पुनले सैन्य जीवनको वास्तविकता पोखेको राईले बताए । पुनले पनि कथाहरूमा शृंगारिकता वा रोमान्स पाइने स्विकारे । पुस्तकलाई विश्व नेपाली साहित्य महासंघले बजारमा ल्याएको हो । शनिबार सांस्कृतिक संस्थान (नाचघर) मा पुस्तक लोकापर्णपछि त्यहीँ भित्रको मेजर पेन्सन खाउली कथामा आधारित फिल्म प्रर्दशन गरियो । गोरे गुरुङको निर्देशनमा बनेको फिल्म पहिलो पटक काठमाडौंमा देखाइएको थियो । यसमा पेन्सन पाकेको एक्लो लाहुरे पुरुषको जिन्दगी देखाइएको छ ।"
प्रसाईंको आफैंलाई फर्केर हेर्दा,"काठमाडौं पेसाले चिकित्सक प्राडा भीष्मराज प्रसाईं फुर्सद हुनेबित्तिकै साहित्यका विधामा कलम चलाउँथे । कविता, खण्डकाव्य, हास्यव्यंग्य महाकाव्य लेखिसकेका उनको जीवनगाथालाई समेटेर आफैंलाई फर्केर हेर्दा पुस्तक आएको छ । पूर्वप्रधानमन्त्री केपी शर्मा ओली र नेपाल प्रज्ञा प्रतिष्ठानका कुलपति गंगाप्रसाद उप्रेतीले पुस्तकको लोकार्पण गरे । १४ वर्षको उमरमै घरबाट संस्कृत पढ्न निस्केका प्रसाईं अंग्रेजी पढ्नतिर लागेको प्रसंगले प्रेरणा दिने बताउँदै ओलीले प्रसाईंलाई हरेक पाइलामा नयाँ कीर्तिमान बनाउने व्यक्तिका रूपमा दाबी गरे । पुस्तकले वैराग्यको समयमा समेत कर्मयोग गर्न सकिने सन्देश दिने समीक्षक एवं कवि गीता त्रिपाठीले बताइन् । शिक्षण अस्पताल र नेपालमै स्वास्थ्य शिक्षाको पढाइ सुरु गरेकाले डा भोला रिजालले प्रसाईंलाई नेपालको फादर अफ मेडिकल एजुकेसन भनिनु पर्ने दावी गरे । पुस्तक घोस्ट राइटिङ नेपालले बजारमा ल्याएको हो ।"
श्रेष्ठको समृद्धिको बाटो,"काठमाडौं केशव श्रेष्ठद्वारा लिखित समृद्धिको बाटो पुस्तक बजारमा आएको छ । शनिबार पूर्वअर्थ मन्त्री सुरेन्द्र पाण्डे, राष्ट्रिय योजना आयोगका पूर्वसदस्य चन्द्रमणि अधिकारी, आर्थिक पत्रकार समाज (सेजन) का अध्यक्ष गोकर्ण अवस्थी, नेपाल भारत पत्रकार मञ्चका अध्यक्ष पूर्णलाल चुके र आर्थिक पत्रकार कुँवेर चालिसेले लोकार्पण गरे। पूर्वमन्त्री पाण्डेले आर्थिक समृद्धिको पाटोलाई पुस्तकले समेटेको बताए । डा अधिकारीले पुस्तकमा आर्थिक विषयवस्तुलाई पाठकले बुझ्ने गरी लेखकले प्रस्तुत गरेको दाबी गरे । अवस्थीले आर्थिक समृद्धिका लागि नेपालको अर्थतन्त्रको परिधिलाई ठूलो पार्नुपर्ने धारणा राखे । लेखक श्रेष्ठले पुस्तकमा आफूले जाने, देखेका आर्थिक पाटोलाई प्रस्तुत गरिएको बताए । क्रिएटिभ बुक्सले पुस्तक छापेको हो ।"
मञ्चमा बहुआयामिक भृकुटी,"काठमाडौं इतिहासमा राजा अंशु बर्माको चर्चा हुँदा उनकी छोरी भृकुटी पनि कतै न कतै जोडिएकै हुन्छिन् । तिब्बतका राजासितको उनको विवाहले व्यक्तिगत मात्रै हैन, दुई देशबीचको सामाजिक, राजनीतिक र सांस्कृतिक सम्बन्धको कथा भन्छ । तत्कालीन तिब्बती राजा स्रङ चङ गम्पोसित विवाह भएपछि भृकुटीले आफ्नो माइती देशलाई कलासंस्कृतिको धनी मुलुकको रूपमा चिनाउन ऐतिहासिक भूमिका निर्वाह गरिन् । नाटककार सरु भक्तले भृकुटीको यहि सांस्कृतिक योगदानमाथि धेरैअघि नाटक लेखेका थिए । यही नाटक यतिबेला शिल्पी थिएटरले नियमित मञ्चनमा ल्याएको छ । रंगकर्मी पवित्रा खडकाले नाटकको निर्देशन गरेकी हुन् । दर्जनभन्दा बढी नाटकमा अभिनय गरेकी उनले यही नाटकबाट निर्देशनमा हात हालेकी हुन् । नारी सशक्तीकरणको विषयवस्तु बलियो भएकोले यो नाटक छनोटमा परेको उनले बताइन् । त्यसो त भृकुटी आफैंमा त्यस्ता ऐतिहासिक पात्र हुन्, जसलाई अहिलेको आँखाबाट हेर्दा थुप्रै प्रश्नहरू जन्मिन्छन् । कुनै समय दुई देशको सम्बन्ध बलियो बनाउन सेतुको रूपमा प्रयुक्त भृकुटीलाई नारी सशक्तीकरणको कोणबाट हेर्दा प्रश्न उठ्न सक्छ के नारी सम्बन्ध सुधार्न दिइने वस्तु हो ? तर नाटकमा भने सकारात्मक धारमा छ । पुरुष प्रधान समाजमा छोरीलाई दोस्रो दर्जा दिइए तापनि एक सक्षम र बुद्धिमानी छोरीले घर, परिवार मात्रै नभई सिंगो देशनै सुन्दर बनाउन सक्छ भन्ने नाटकबाट बुझ्न सकिन्छ । राजकुमारी भृकुटीले तिब्बतमा भित्र्याएको नेपाली कलासंस्कृति र सभ्यताको आलोकमा नाटक अघि बढ्छ । नाटक हेरेपछि भृकुटीको गुण, व्यवहार र कार्यक्षमताको प्रशंसा गर्न मन लाग्छ । बुबाको वचन हार्न नसकेर तिब्बतका राजासित बिहे भएपछिको भृकुटीको जीवनमा आएको उतार चढावले निकै मन छुन्छ । राजनीतिक कारणका कारण राजाले तत्कालीन चिनियाँ राजकुमारीसित पनि बिहे गर्नुपर्ने हुन्छ । यसपछि भृकुटी कस्तो मनोदशाबाट गुज्रिइन् ? नाटकले देखाउने प्रयत्न गरेको छ । सौताको खुसीकै लागि अधिकारविहीन रानी भएर बस्नुपर्दाको अवस्थाले दर्शकको मन चिमोट्छ । डेढ घन्टा लामो नाटकमा किशोरावस्था, वैवाहिक जीवन, आमाको भूमिका, रानीको भूमिका, पत्नी लगायत बहुआयामिक चरित्रमा भृकुटीलाई देख्न सकिन्छ । नाटकमा हेमन तण्डुकार, कोपिला ढकाल, संगीता उराँव, केशवी ढकाल, पदम घिमिरे, राजन पंगेनी, टार्जन पापी, सुमन कुइँकेल, गोविन्द तिम्सिना, दीपेन्द्रमान श्रेष्ठ, नमस्ते दिवाकर घिमिरे, अभिषेक बोहोरा, सुरज सुवेदी, सञ्जीव राई, उषा चौधरीलगायतले अभिनय गरेका छन् । नाटक चैत १९ सम्म मञ्चन हुनेछ ।"
किन सोध्यौ मेरो उमेर,"सौराहा पानी पर्ने क्रम नरोकिए पनि जाडो सकेर गर्भी पस्दै छ सौराहामा । शनिबार भने घामको गर्मीभन्दा पनि कविताको गर्मी चढ्यो । होटल सेभेन स्टारमा कवि, गीतकार र गजलकारको उपस्थिति बाग्लो थियो । लायन्स क्लब अफ इन्टरनेसनलले (३२५ बि २ नेपाल) ले गरेको राष्ट्रिय वसन्त कविता उत्सव निकै रोचक रह्यो । कार्यक्रमको सुरुवातमा शान्ति शर्मा, दीपक भट्टराई, गणेश श्रवण, निरा शर्मा, मीनराज वसन्त, छवि अनित्य, जीवन युगीन, भगवती ढकालले कवितामार्फत उपस्थित स्रष्टाको मन जिते । लगत्तै युवा कवि जेनन नेपाल, धीरज राई, सुमन घिमिरे, विमर्श कँडेल, सुरेन्द्र अस्तफल, द्वारिका नेपाल, एलबी क्षेत्री, प्रसन्न, देवान किराँतीले पालैपालो स्टेजमा पुगेर कविता सुनाए । उता पुष्प अधिकारी अञ्जली, रमेश प्रभातले गजल र नमुना शर्माले गीति कविता सुनाए । कार्यक्रमको मध्यतिर गीतकार तथा कवि प्रेमविनोद नन्दन स्टेजमा देखा परे । मुस्कुराउँदै जोसिलो रूपमा उनी प्रस्तुत भए : किन सोध्यौ मेरो उमेर सत्तरी कि सत्रसक्छौ भने लेखे हुन्छ अझै प्रेमपत्र हलमा हाँसो गुन्जियो । उनको यो भावनालाई सहभागीले ताली बजाएर समर्थन जनाए । उनले मलाई ऋतुदान दे शीर्षकको कविता सुनाए । पाका कवि भीष्म उप्रेती, रेशम विरही, गोविन्दराज विनोदीले समय सान्दर्भिक कविता वाचन गरे । कार्यक्रममा लायन्स शताब्दी वर्ष विशेष किताबको लोर्कापण पनि गरियो । सबैको नजरमा रहेका भूपीनले आफ्नो कथा व्यथा सुनाए । उनले बाबुले दोस्रो विश्वयुद्ध र दाइ कार्गिलमा लडेको भन्दै आफू लाहुरे घरको मान्छे रहेको सुनाउँदै युद्धकथा समेटिएको मर्मस्पर्शी कविता सुनाए । कञ्चनपुरमा केही समयअघि भारतीय सीमा सुरक्षा बलले गोली हानी हत्या गरिएका सहिद गोविन्द गौतमप्रति समर्पित गर्दै उनले चवालीस शीर्षकको कविता सुनाए । यसपछि पाका कवि श्यामल प्रस्तुत भए । कविता लम्बेतान बनाउनुपर्छ भन्ने होइन, उनले भने, कविताको गन्तव्य हुन्छ, त्यो गन्तव्यमा पुग्नुपर्छ । उनले कविताको क्षेत्र गम्भीर भएकाले यो क्षेत्रमा रहर गरेरभन्दा पनि अध्ययन गरेर मात्र लाग्न उनले सुझाव दिए । उता वरिष्ठ गीतकार तथा कवि दिनेश अधिकारीले अन्तिम तयारी शीर्षकको कविता सुनाए । कवि विमल निभाले जोकरको बन्दुक शीर्षकको कविता वाचन गर्दै कार्यक्रमको बिट मारे । कार्यक्रममा ईश्वर कँडेल, प्रभातकुमार जोशी, घनश्याम भट्टराई र प्रभाकर पण्डितले सिर्जना वाचन गर्नुका साथै कार्यक्रमको बारेमा प्रस्ट पारेका थिए । यता चियासँग कविता को २८ औं शृंखलामा भने कवि सुमन घिमिरे देखा परे । जंगल सफारी होटलमा आयोजित कार्यक्रममा स्रष्टाहरूको बाक्लो उपस्थिति रहेको थियो । कवि घिमिरेले १४ कविता सुनाए । कवितामाथि स्रष्टाले टीका टिप्पणी गरेका थिए ।"
सँझ्यामा तीन स्रष्टा,"भक्तपुर सँझ्या साहित्यको यसपटकको शृंखलामा कविहरू विष्णु भण्डारी, मुक्तान थेवा र समा श्री प्रस्तुत भए । भण्डारीले पहिचान शीर्षकको कविता सुनाउँदै शृंखलाको ढोका खोलेका थिए । यसपछि उनले झन्डा, कछाड र समय र घोडाहरू कविता सुनाए । उनका सिर्जनामा राजनीतिक विसंगति र राष्ट्रियताका भिन्न सन्दर्भ थिए । समा श्रीले तिमी र म, घुमघाम, मेरो प्रेम, किस्ने अर्थात् एक भोट सुनाइन् । यी सिर्जना लैंगिक र वर्गीय विभेदजस्ता विषयमा आधारित थिए । मुक्तानका कविताहरू पनि उत्तिकै जोसिला थिए । उनको गुरुजी कविताले जीवनको महत्त्व दर्साएको थियो भने ग्याल्सारी दोर्जे, बाङ्गे सार्की, माइजन र जावर कविताहरूमा वर्गीय विभेदका साथै सिमान्तकृत समुदायको पीडा समेटिएको थियो । दोस्रो चरणमा भण्डारीले क्षितिज, रमलमा देश खोज्दा, माटोको घर र पात कविता सुनाए । समा श्रीले म मृत सागरमा माछा मार्दै छु, आमालाई प्रश्नहरू, सीता उवाच र म नारी हुँ कविता सुनाइन् भने मुक्तानले डोल्मा, हलो, सभ्यताको बाह्रखरी र अखण्ड आलाप कविता सुनाए । कार्यक्रममा बोनस कविताका रूपमा सन्तोष बस्नेतले आमा आज त्ये हो सुनाए ।"
सच्चा गायिका अडेल,"विश्व संगीतमा ग्ल्यामर र चमकधमकको पनि विशेष स्थान छ । संगीतकर्मीहरू आफूलाई आकर्षक देखाउन अनेक हर्कत गरिहिँड्छन् । माइली साइरस, लेडी गागा, निकी मिनाज, जस्टिन बिबरजस्ता गायकगायिकाहरू तालतालका क्रियाकलाप गर्दै आफूलाई अरूभन्दा अलग देखाउन तम्सिन्छन् । यिनै विचित्रका संगीतकर्मीहरूमाझ सन् २००८ मा अडेल एडकन्स भन्ने नाम सुन्नमा आयो । बेलायतकी यी गायिका अरूले जस्तो नानाभाँती गरेर चर्चामा आएकी थिइनन् । चेजिङ पेभमेन्ट, कोल्ड सोल्जर जस्ता गीतले अडेललाई ख्याति दिलाए । रूपरङ र तडकभडकको सट्टा उनले गायनमार्फत दर्शकश्रोताको मन जितेकी थिइन् ।त्यसयताका दिनमा लेट द स्काइफल, रोलिङ इन द डिप, समवान लाइक यु, हेलो इट्स मी जस्ता स्तरीय गीत बाहिर ल्याइसकेकी छन् । स्लिम एन्ड ट्रिम जीउज्यानको जमानामा उनले आफूलाई मोटीको मोटी नै राखेकी छन् । गीतमा असभ्य शब्द प्रयोग गर्दिनन् । सन् २०११ मा ओस्कार अवार्ड जितेकी उनलाई सच्चा गायिका को रूपमा सम्मान गरिन्छ ।अडेलको वास्तविक नाम अडेल अउरी ब्लु एडकन्स हो । एकल आमाकी सन्तान उनी स्पाइस गर्ल र इला फिट्जराल्डका गीत सुन्दै हुर्किएकी थिइन् । उनको खानदानमा कोही पनि संगीत पृष्ठभूमिका छैनन् । सन् १९८८ मा जन्मिएकी उनले १६ वर्षको छँदा होमटाउन ग्लोरी बोलको गीत लेखेकी थिइन् । यसलाई धेरैले मन पराए । फोर्ब म्यागाजिनले निकालेको सूचीमा उनी सन् २०१२ मा सबैभन्दा बढी पारिश्रमिक दिइने सेलिब्रिटीको छैटौं नम्बरमा परेकी थिइन् । अडेलका नाममा तीनवटा विश्व कीर्तिमानी दर्ता भएका छन् । लिओना लिवास र जेसी जे उनका स्कुलका साथी थिए । दुवै अहिलेका चर्चित गायिका हुन् । एक छोराकी आमा, अडेल हप्तामा पाँचवटा फिल्म अनिवार्य हेर्छिन् । बरु, आफ्नै गीत त्यति सुन्दिनन् । उनी किटाणुदेखि औधि डराउँछिन् । रुघाखोकी लागेका मान्छेसँग हात मिलाउन मान्दिनन् । किटाणु सर्ला भन्ने ठूलो पीर पर्छ रे । घाँटी दुखेका बेला उनी गाउन सक्दिनन् । पाककलामा उनको राम्रो दक्षता छ । गीत गाउनतिर नलागेको भए आफू म्युजिक टिचर भएर जिन्दगी कटाइरहेको हुने उनी बताउँछिन् । शिक्षणलाई उनी महत्त्वपूर्ण पेसामा मान्छिन् र कुनै दिन गायन छोड्नुपरे शिक्षणतिरै लाग्ने उनको सोचाइ छ । पति सिमोन कोनेकीलाई समेत आफ्नै नामले ख्याति दिलाएकी अडेलले छोराको नाम भने लामो समय गोप्य राखेकी थिइन् । एन्जेलो लेखिएको नेकलेस लाएपछि मात्रै उनको छोराको नाम अरूले थाहा पाए ।उनले पछिल्लोपटक निकालेको हेलो गीत औधि लोकप्रिय भयो । कोरियन गायक साइको गङनम स्टायल ले युटयुबमा १ सय ५८ दिनमा हासिल गरेको भ्युज हेलोले ८७ दिनमै प्राप्त गरेको थियो । आइटयुन्स सिंगल चार्टमा यो सिधै नम्बर एकमा पुगेको थियो । अडेलले चार महिना लगाएर हेलो को शब्द रचना गरेकी थिइन् ।"
दिइयो नूरगंगा,"काठमाडौं नूरगंगा प्रतिभा पुरस्कार गुठीले पूर्वप्रधानमन्त्री एवं साहित्यकार लोकेन्द्रबहादुर चन्दको अभिनन्दन गरेको छ । राजनीतिक सफलतासँगै साहित्यिक योगदानबापत उनी अभिनन्दित भएका हुन् । गुठीका अध्यक्ष प्राडा चुडामणि बन्धु र संरक्षक अमितप्रताप राणाले चन्दलाई दोसल्लासहित ताम्रपत्रले अर्पण गरे । चन्दले नूरप्रताप राणासँग बिताएका समय सम्झँदै उनको राष्ट्रप्रेमी व्यक्तित्वको चर्चा गरे । नूर र गंगा समाजका लागि बाँचेका थिए, उनले भने, साहित्य, संगीत र कलालाई विशेष माया गर्थे । गुठीले २०७२ को विभिन्न पुरस्कार पनि वितरण गर्यो । स्थापित राष्ट्रिय बालसाहित्य पुरस्कारबाट तेजप्रकाश श्रेष्ठ पुरस्कृत भए । अभिनन्दित चन्दले उनलाई एक लाख रुपैयाँ र सम्मानपत्रसहितको पुरस्कार हस्तान्तरण गरे । धादिङकी शान्तिश्री परियारले २५ हजार रुपैयाँको राष्ट्रिय लोकगायन नवप्रतिभा पुरस्कार पाइन् । पाल्पाका लोक गायक नवीन पौडेलले लुम्बिनी अञ्चलस्तरीय स्थापित लोक गायन पुरस्कार र पाल्पाकै साहित्यकार आरबी निश्चलले लुम्बिनी अञ्चलस्तरीय साहित्य नवप्रतिभा पुरस्कार पाए । दुवैले जनही २० हजार रुपैयाँ पाए । कार्यक्रममा नूरप्रताप र गंगा राणाको व्यक्तित्वमाथि चर्चासमेत गरियो । नूरप्रतापले औद्योगिक क्षेत्रमा पुर्याएको योगदान र गंगाले रेडियो नेपाल र गायनमा पुर्याएको योगदानको वक्ताले प्रशंसा गरे । गुठीका संरक्षक अमितले बुबाआमाको साहित्य, कला र संस्कृतिप्रतिको अभिरुचिमा आफूले साथ दिएको बताए । उनले गुठीलाई फाउन्डेसनमा रूपान्तरण गर्ने योजना रहेको पनि सुनाए ।"
घाइते शिक्षकको मृत्यु,रौतहट जिल्लाको विश्रामपुरमा अज्ञात समूहले प्रहार गरेको गोली लागी घाइते भएका शिक्षकको उपचार क्रममा शुक्रबार राति मृत्यु भएको छ । वृन्दावन गाउँपालिका ३ का ४२ वर्षीय रामएकवाल यादवको हेटौंडास्थित चुरेहिल अस्पतालमा मृत्यु भएको परिवारले जनाएको छ । मृतक यादवलाई अन्तिम संस्कारका लागि शनिबार अपराह्न पुख्र्यौली गाउँ विश्रामपुरमा ल्याइएको स्थानीयले बताए । आफ्नै घरमा सुतिरहेका बेला मंगलबार राति अपरिचित व्यक्तिले घरको झ्यालबाट गोली प्रहार गरेका थिए । घाइते यादवको शल्यक्रियापछि सघन कक्षमा उपचारका क्रममा मृत्यु भएको हो । यादव मकवानपुरको कमला मावि डडाखरमा विज्ञान विषयको मावि शिक्षकका रूपमा कार्यरत थिए । एसईई परीक्षामा सहभागी छोरी अमृतालाई सहयोग गर्न बिदामा घर आएका बेला घटना भएको थियो । गोली प्रहार गर्नेको पहिचान खुलेको छैन । घटनामा संलग्न रहेको आशंकामा प्रहरीले २ जनालाई नियन्त्रणमा लिएको जनाएको छ ।
सदनमा ट्रम्पलाई पहिलो झट्का,"न्युयोर्क आफ्नै पार्टी रिपब्लिकनका कंग्रेस म्यानहरूले असहयोग गर्ने निश्चित भएपछि राष्ट्रपति डोनाल्ड ट्रम्पको निर्देशनमा कंग्रेसमा प्रस्तावित हेल्थ केयर विधेयक शुक्रबार फिर्ता गरिएको छ । पहिलो महत्त्वपूर्ण विधेयकको फिर्तालाई, ट्रम्प प्रशासनकै ठूलो असफताको रूपमा विश्लेषण गरिएको छ । सात वर्षदेखि अमेरिकी अनुदारवादी राजनीतिको सबभन्दा ठूलो टाउको दुखाइको विषय बनेको ओबामा हेल्थ केयरलाई निस्तेज पार्न केही साताअघि ट्रम्प प्रशासनले नयाँ हेल्थ केयर विधेयक कंग्रेसको तल्लो सदन हाउस अफ रिप्रिजेन्टिभ्स मा दर्ता गरेको थियो । निर्धारित समयअनुसार बिहीबारको मतदान, रिपब्लिकन पार्टीको आन्तरिक संर्घषका कारण स्थगित गरिएको थियो । पुन: शुक्रबार मतदान तय भए पनि आफ्नो पार्टीबाट असहयोग हुने भएपछि ट्रम्पको निर्देशनमा हाउस सभामुख पल रायनले विधेयक फिर्ता लिएका थिए । आफ्नै पार्टीका विधायकहरूका कारण असफल भए पनि ट्रम्पले त्यसको दोष भने विपक्षी डेमोक्रयाटिक पार्टीमाथि लगाएका छन् । सभामुख रायनले विधेयक फिर्तालाई दु:खद दिनका रूपमा टिप्पणी गरेका छन् । गत निर्वाचनमा राष्ट्रपतीय उम्मेदवार हिलारी क्लिन्टनले ट्वीट गर्दै विधेयक फिर्ता हुनुलाई अमेरिकी जनताको जित भएको चित्रण गरेकी छन् । संघीय सरकारको प्रभावी भूमिका रहेको र अहिलेसम्मकै सबभन्दा ठूलो वेलफेयर स्वास्थ्य कार्यक्रम ओबामा केयरलाई उल्टयाउने वर्षांैदेखि रिपब्लिकन पार्टीको योजना मात्र नभएर, गतराष्ट्रपति निर्वाचनमा समेत ट्रम्पको एक नम्बरको एजेन्डा थियो । घरेलु राजनीतिको सबभन्दा विवादास्पद कानुनलाई उल्टाउने अभियानमा आफ्नै पार्टीका कंग्रेस म्यानहरूको साथ नपाएपछि, वर्षाैंदेखिको रिपब्लिकन पार्टीको सपना अहिलेलाई तुहिएको छ । अर्काेतर्फ, फेरि एकपटक अनुदारवादी पार्टीको आन्तरिक संर्घष छताछुल्ल भएको छ । जसले, कंग्रेसमा स्पष्ट बहुमतका बाबजुद भविष्यमा ट्रम्पका आगामी महत्त्वाकांक्षी योजनालाई अप्ठ्यारो पार्ने आँकलन गरिँदैछ । कुल ४ सय ३५ सदस्य संख्या रहेको तल्लो सदनमा २ सय ३७ सांसदसहित रिपब्लिकन पार्टीको स्पष्ट बहुमत छ । बहुमत भए पनि अति अनुदारवादी तीन दर्जन कंग्रेस म्यानहरूका कारण संस्थापन रिपब्लिकन पक्ष संकटमा परेको हो । सुरक्षित निर्वाचन क्षेत्रबाट निर्वाचित अति अनुदारवादी कंग्रेस म्यानहरूको समूह फ्रिडम ककस ले संघीय बिमा नीतिअनुरूप अनिवार्य प्रावधानमा रहेका आकस्मिक सेवा, महिला एवं प्रजनन स्वास्थ्य सुविधा, मानसिक स्वास्थ्य लगायत सेवाको व्यवस्थालाई पूर्णत: खारेज गनुपर्ने माग राख्दै आएको थियो, जसमा मुख्य विमति थियो । मूलधारका रिपब्लिकन नेतृत्वबाट नरुचाइएको यो समूह २००९ मा उदय भएको टी पार्टी मुभमेन्ट बाट अभिप्रेरित छ । यसअघि पनि बजेट नीतिमा आफ्नै पार्टीको यो समूहसँगको टकरावपछि रिपब्लिकन नियन्त्रित हाउसका तत्कालीन सभामुख जोन बोयनरले २०१५ मा राजीनामा दिएका थिए । रिपब्लिकन पार्टीले ओबामा केयरले अमेरिकी जनताको स्वतन्त्रता खासेको, रोजगारी नष्ट गरेको आरोप लगाउँदै आएको छ । हेल्थ केयर विधेयक फिर्ता लिनुअघि अमेरिकी राष्ट्रपति डोनाल्ड ट्रम्प शुक्रबार राष्ट्रपति भवनको ओभल अफिसमा पत्रकारहरूसँग कुरा गर्दै ।तस्बिर : रोयटर्स"
अफ्रिकामा पोलियो खोप अभियान,"संयुक्त राष्ट्रसंघ पश्चिम तथा मध्यअफ्रिकाका १३ देशका ११ करोड ६० लाखभन्दा बढी बालबालिकालाई पोलियो खोप दिइने भएको छ । उनीलाई खोप दिनका लागि एक लाख ९० हजार स्वास्थ्यकर्मी खटाइने संयुक्त राष्ट्रका सहायक प्रवक्ता फर्हान हकले शुक्रबार बताए । अफ्रिकी देश बेनिन, क्यामरुन, गणतन्त्र मध्यअफ्रिका, चाड, कोट डी आइभोरिक, लोकतान्त्रिक गणतन्त्रात्मक कंगो, गिनी, लाइबेरिया, माली, मौरिटेनिआ, नाइजर, नाइजेरिआ र सेरालिओन गरी १३ देशका पाँच वर्षमुनिका बालबालिकालाई पोखियो खोप दिन लागिएको हो । हरेक बालबालिकालाई पोलियो रोगविरुद्धको खोप दिने यो सबैभन्दा ठूलो संयुक्त अभियान हो, हकले सञ्चारकर्मीसँग भने । उत्तरपूर्वी नाइजेरियामा गत वर्ष स्वास्थ्यमा पहुँच नपुगेकाले पोलियो रोग लागेर ४ बालबालिकामा अपांग भएका थिए । उक्त क्षेत्र पोलियो प्रभावित क्षेत्र मानिन्छ । विश्व स्वास्थ्य संगठन र राष्ट्रसंघीय बाल कोष (युनिसेफ) ले संयुक्त प्रेस विज्ञप्ति जारी गर्दै १३ मुलुकमा ५ वर्षमुनिका बालबालिकालाई प्रतिरोधात्मक क्षमता वृद्धि गर्न एकैसाथ पोलियो खोप दिइने जनाएका छन् । गत २० वर्ष पहिले प्रत्येक देशमा हरेक वर्ष पोलियोरोगका कारण ७५ हजार बालबालिकालाई पक्षघात हुने गरेको डब्लूएचओका अफ्रिका क्षेत्रीय निर्देशक मतसिदिस मोइतीले बताए । तर अहिले धेरै सुधारको अवस्था आएकोमा उनले ती देशका प्रतिबद्ध सरकार, समुदाय, साझेदार, स्वास्थ्यकर्मी, स्वास्थ्यसेवी लगायत सरोकारवाला सबै धन्यवादको पात्र भएको बताए । उनले १३ देशका सबै गाउँ सहरका सबै घरघरमा स्वास्थ्यकर्मीले पोलियो खोप दिने जनाए । खोप अभियान यही मार्च २८ तारिखदेखि सुरु हुने भएको छ ।"
पत्रकारिता पुरस्कार,न्युयोर्क नेपाल अमेरिका पत्रकार संघ (नेजा) ले नेजा सामुदायिक पत्रकारिता पुरस्कार स्थापना गरेको छ । सामुदायिक पत्रकारितालाई प्रोत्साहन गर्ने हेतुले यस वर्षदेखि क्यानडा र अमेरिकामा क्रियाशील पत्रकारलाई पुरस्कार प्रदान गरिने नेजाले जनाएको छ । पुरस्कारको राशि एक हजार एक सय अमेरिकी डलर छ । एक स्वतन्त्र छनोट समितिमार्फत पुरस्कार विजेताको घोषणा गरिने नेजा महासचिव तोया दाहालद्वारा जारी विज्ञप्तिमा उल्लेख छ ।
२२ आईएस लडाकु मारिए,अफगानिस्तानअफगानिस्तानमा सरकारी सेनाले चलाएको इस्लामिक स्टेट (आईएस) विरुद्धको कारबाहीमा शुक्रबार स्थानीय आईएस आबद्ध दुई कमान्डरसहित २२ आईएस लडाकुको मृत्यु छ । अफगानी सेनाले आईएस समूहको आश्रयस्थल लक्षित गरी चालकरहित विमानद्वारा नाजिआनमा आक्रमण गरेको थियो । कारबाहीमा दुई कमान्डर सिनो भनिने जाविहुल्लाह र डाज गुलसहित उनीहरु मारिएको सैनिक प्रवक्ता अतुल्लाह खोगेनीले बताए ।
स्थानीय शासन ऐन मस्यौदा तयार,"काठमाडौं संघीय मामिला तथा स्थानीय विकास मन्त्रालयले कार्यान्वयनमा गइसकेका ७ सय ४४ स्थानीय तह सञ्चालनका लागि स्थानीय शासन ऐनको अन्तिम मस्यौदा तयार गरेको छ । संघीय मामिला महाशाखाका अनुसार कानुन मन्त्रालयसँगको परामर्श र आवश्यक प्रक्रिया टुंगिइसकेकाले उक्त मस्यौदालाई स्वीकृतिका लागि आगामी मन्त्रिपरिषद्मा लगिनेछ । पुन:संरचनापछि फागुन २७ देखि कार्यान्वयनमा गएका ४ सय ८१गाउँपालिका र २ सय ६३ नगरपालिका (महानगर र उपमहानगरसहित) मन्त्रिपरिषद्ले जारी गरेको आदेशबाट सञ्चालित छ । संविधानले स्थानीय तहको कार्यकारिणीसम्बन्धी व्यवस्था संघीय कानुनबमोजिम हुने व्यवस्था गरेको छ । महाशाखा प्रमुख सहसचिव हरि पौडेलले स्थानीय तहको शासन सञ्चालन तथा व्यवस्थापनका लागि आवश्यक कानुनको मस्यौदा तयार भएको बताए । निर्वाचन हुनु अगाडि नै संसद्बाट उक्त कानुन पारित होस् भन्ने मन्त्रालयको तयारी छ, उनले भने, यथाशीघ्र मन्त्रिपरिषद्मा पठाउने र त्यहाँको स्वीकृतिपछि संसद्मा पेस गरिनेछ । निर्वाचित जनप्रतिनिधिले शपथ लिने बेलामै यो ऐन आवश्यक पर्ने छ । लामो अवधिसम्म आदेशको भरमा स्थानीय तह चलाउँदा विरोधको स्वर बढ्न थालेपछि मन्त्रालय कानुन बनाउने हतारोमा छ । ऐन नल्याई आदेशको भरमा स्थानीय तह सञ्चालनमा लगेकोप्रति संसद्मा सरकारको आलोचना भइसकेको छ । ऐन आएपछि कार्यकारिणी आदेश निष्प्रभावकारी हुनेछ । प्रस्तावित ऐनमा गाउँपालिका, नगरपालिका र वडास्तरसम्मका काम, कर्तव्य र अधिकार खुलाइएको छ । संविधानले दिएको एकल र साझा अधिकारको सूचीलाई व्याख्या गरी ऐनमा समेटिएको छ । त्यसबाहेक राजस्व संकलन, कर तोक्न पाउनेजस्ता विषय पनि छन् । स्थानीय तहमा संघ, प्रदेश र स्वयं स्थानीय सभाले बनाएको कानुन आकर्षित हुनेछ । संविधानले स्थानीय तहको कार्यपालिका सन्दर्भमा संघीय र व्यवस्थापिका सञ्चालन सन्दर्भमा प्रदेश कानुनअनुसार हुने भनेको छ । गाउँसभा, नगरसभा, जिल्लासभाको सञ्चालन, बैठकको कार्यविधि, सदस्यको सुविधा, कर्मचारी र कार्यालय सम्बन्धित विषय प्रदेश कानुनअनुसार हुने संविधानमा उल्लेख छ ।संविधानले प्रदेशसभा गठन नभएसम्म आवश्यक कानुन संघीय संसद्ले बनाउन सक्ने भनेको छ । त्यही आधारमा प्रस्तावित ऐनको मस्यौदामा सभाको व्यवस्थापनसम्बन्धी विषय पनि समेटिएको छ । स्थानीय सरकार सञ्चालनका लागि कतिपय विषय तत्कालै चाहिने भएकाले प्रदेश सभाले बनाउने कानुनको मस्यौदा पनि मन्त्रालयले तयार पारिरहेको पौडेलले बताए । जननिर्वाचित प्रतिनिधि आइसकेपछि स्थानीय सरकार सञ्चालन सहज होस् भन्ने उद्देश्यले आवश्यक कानुन तर्जुमामा जोड दिएको उनले जानकारी दिए ।मन्त्रालयले स्थानीय तह सञ्चालनका लागि संघीय संसद्, प्रदेश संसद् र स्थानीय सभाले बनाउनुपर्ने कानुन पहिचान गरी त्यसको गृहकार्यका लागि दुईवटा कार्यदल गठन गरेर काम गरिरहेको छ । व्यवस्थापिका संसद्ले वडाको संख्या निर्धारण विधेयकलाई पारित गरिसकेको छ । स्थानीय तह पुन:संरचना आयोगले दिएका प्रतिवेदनलाई परिमार्जन गर्दै सरकारले ६,६८० वडा निर्धारण गरेको छ । संविधानले वडाको संख्या र सिमाना संघीय कानुनअनुसार हुने भनेको छ । निर्धारित वडालाई कानुनी मान्यता दिन उक्त विधेयकलाई पारित गरिएको हो । निर्वाचन आयोगले नयाँ वडाअनुसार मतदाता नामावली अद्यावधिक गर्न लागेकाले त्यसलाई वैधानिकता दिन पनि वडा निर्धारणसम्बन्धी कानुन आवश्यक थियो । निर्वाचनपछि गाउँ र नगरसभाले तत्कालै बनाउनुपर्ने ६ वटा कानुनको नमुना मस्यौदा मन्त्रालयले तयार गरिरहेको महाशाखा प्रमुख पौडेलले जानकारी दिए । जननिर्वाचित प्रतिनिधिलाई सहज होस् भनेर उहाँहरूले बनाउनुपर्ने केही कानुनको मस्यौदा पनि तयार पर्दैछौं, उनले भने, तर, त्यसलाई अन्तिम रूप भने स्थानीय सभाले नै दिनेछ ।"
सीमामा अतिक्रमण र हस्तक्षेप अस्वीकार्य,"कञ्चनपुर उपप्रधान तथा गृहमन्त्री विमलेन्द्र निधिले सीमामा हुने जुनसुकै किसिमको अतिक्रमण र हस्तक्षेपलाई कुनै पनि हालतमा स्वीकार नगर्ने बताएका छन् । सहिद गोविन्द गौतमको परिवारलाई सरकारले घोषणा गरेको राहत रकम हस्तान्तरण गर्न शनिबार कञ्चनपुरको पुनर्वास पुगेका उनले मुलुकको राष्ट्रिय स्वाभिमान, सार्वभौमसत्ता, राष्ट्रिय अखण्डता र सीमा सुरक्षा पहिलो प्राथमिकता भएको उल्लेख गर्दै त्यसमा कसैसँग सम्झौता नगर्ने बताएका हुन् । नेपालको आन्तरिक मामिलामा दलहरूबीच जस्तोसुकै मतभेद र फरक विचारधारा भए पनि मुलुकको सीमा रक्षाका लागि एकजुट भई जनताको साथमा रहने छौं, राहत हस्तान्तरण कार्यक्रममा बोल्दै मन्त्री निधिले भने, सरकारले सीमा समस्या समाधानका लागि दुई देशका विज्ञ सम्मिलित टोली गठन गरेर काम भइरहेको छ । उक्त टोलीले विभिन्न ठाउँमा काम गर्दै आइरहेको र छिट्टै यहाँको समस्या पनि समाधान हुने पनि उनले बताए । मन्त्री निधिले सहिद गौतममाथि भारतीय सुरक्षाकर्मीले गोली प्रहार गरेको कुरा पुष्टि भइसकेको र सरकारले उक्त रिपोर्ट भारत सरकारलाई पठाइसकेको जानकारी दिए । अब भारत सरकारले यस विषयमा माफी माग्नुपर्छ, उनले भने । सहिद गौतमकी पत्नीको रोजगारीको ग्यारेन्टी र बालबालिकाको पढाइको जिम्मा सरकारले लिने उनले बताए । मन्त्री निधिले सहिद गौतमकी पत्नी लक्ष्मीलाई सरकारका तर्फबाट घोषणा गरिएको १० लाखको चेक हस्तान्तरण गरे । त्यस अवसरमा मन्त्री रमेश लेखकले नेपाली कांग्रेसका तर्फबाट राहतस्वरूप प्रदान गरिएको ७ लाख रुपैयाँ पनि लक्ष्मीलाई प्रदान गरे । भारतीय सीमा सुरक्षा बल (एसएसबी) को कुटाइबाट गम्भीर घाइते भएका स्थानीय टीकाराम चापागाईंलाई पनि १ लाख रुपैयाँ प्रदान गरिएको छ । त्यसै अवसरमा नेपाल विद्यार्थी संघ कैलाली क्षेत्र नम्बर ६ ले सहिद परिवारलाई ४ लाख नगद र घाइते चापागाईंलाई १ लाख ३० हजारको चेक हस्तान्तरण गरेको छ । मन्त्री निधिले घाइते चापागाईंलाई थप उपचारका लागि आफूसँगै हेलिकप्टरमा काठमाडौं लगेका छन् । फागुन २६ गते पुनर्वास नगरपालिकाको आनन्द बजारमा कल्भर्ट निर्माणका विषयमा विवाद हुँदा एसएसबीले चलाएको गोली लागेर स्थानीय गोविन्द गौतमको मृत्यु भएको थियो । पुनर्वासका बासिन्दाले निधिसमक्ष हराएको २ सय नम्बरको सीमास्तम्भ तत्काल खोजेर कायम गरिनुपर्ने माग गरेका छन् ।"
जिका भाइरसको जोखिम बढ्यो,"काठमाडौं विशेषज्ञहरूले छिमेकी राष्ट्र भारतमा जिका भाइरस देखिएकाले नेपालमा समेत यसको जोखिम रहेको बताएका छन् । यसै साता भारतकी स्वास्थ्य एवं परिवार कल्याण राज्यमन्त्री अनुप्रिया पटेलले लोकसभामा बोल्दै सन् २०१७ को जनवरीमा अहमदाबादमा प्रयोगशाला प्रमाणित जिका भाइरस फेला परेको बताएकी थिइन् । जिका भाइरस बढी गर्मी हुने ठाउँमा संक्रमित एडिस लामखुट्टेको टोकाइले मान्छेमा सर्छ । यो लामखुट्टे दक्षिण एसियाका अन्य मुलुकसँगै नेपालमा समेत प्रशस्त भएको भन्दै विज्ञहरूले संक्रमणको जोखिम रहेको बताएका हुन् ।जिका भाइरस सार्ने लामखुट्टेले चिकनगुनिया, डेंगु, येलो फिभरसमेत सार्छ । यो लामखुट्टेले मुख्य रूपमा बिहान र साँझ टोक्ने गर्छ । विश्व स्वास्थ्य संगठन (डब्लूएचओ) का अनुसार हालसम्म जिका भाइरस ८४ मुलुकमा विस्तार भइसकेको छ । एडिस एजेप्टी लामखुट्टेले सार्ने जिका भाइरस १९४७ मा पत्ता लागेको हो । तर धेरै वर्षसम्म अफ्रिका र दक्षिणी एसियामा यसको फाट्टफुट्ट संक्रमण मात्र देखिएको थियो । सन् २०१३ देखि जिकाको केस र प्रकोप अमेरिका, पश्चिमी प्रशान्त क्षेत्र र अफ्रिकामा देखिन थालेको हो । हामी जिका भाइरस संक्रमणबाट अछुतो रहन सक्दैनौं, शुक्रराज ट्रोपिकल तथा सरुवा रोग अस्पतालका डा शेरबहादुर पुनले भने, यसको विस्तार तीव्र गतिमा देखिएकाले बचाउको पूर्वतयारी आवश्यक छ । अझ भारतमा देखिएपछि यो संक्रमणबाट जोगिनु हाम्रा लागि थप जटिल चुनौती भएको छ । सरकारको संक्रामक रोग हेर्ने इकाई इपिडिमियोलोजी तथा रोग नियन्त्रण महाशाखाका निर्देशक डा भीम आचार्य नेपाली कामदारहरू बढी रहेको मलेसिया, थाइल्यान्ड, सिंगापुरका साथै भारतमा समेत जिका संक्रमण देखिएपछि थप सतर्कता अपनाउनु आवश्यक रहेको बताउँछन् । हामी उच्च सतर्कतामा बस्नुपर्छ, डा आचार्य भन्छन्, विमानस्थल र सीमा नाकामा भएका हेल्थ डेस्कलाई यो संक्रमणको जाँच सुरु गर्न पत्राचार गर्नेछौं ।डब्लूएचओका अनुसार जिका भाइरसले गर्दा माइक्रोसिफली र गुलियन बेरी सिन्ड्रोम हुन सक्छ । यसबाहेक यो रोगले हुने अन्य स्नायुसम्बन्धी जटिलताबारे समेत खोजबिन जारी छ । गुलियन बेरी सिन्ड्रोममा एक्कासि हातखुट्टा लुलो लँगडो अर्थात् पक्षाघात जस्तै समस्या हुन्छ भने माइक्रोसिफलीमा टाउको सानो भएका बालबालिकाको जन्म हुन्छ । यो रोगविरुद्घ नेपालको रणनीति लामखुट्टेको टोकाइबाट बच्नु, यसको प्रजनन स्थल नष्ट गर्नु र यसबारे जनचेतना फैलाउनु रहेको आचार्य बताउँछन् । जिकाको कुनै खास उपचार र खोप छैन । यो रोगले संक्रमितहरूले ज्वरो र दुखाइको सामान्य औषधिले उपचार गर्नुका साथै पर्याप्त आराम गर्नुपर्छ । संक्रमित व्यक्तिले प्रशस्त मात्रामा तरल पदार्थ सेवन आवश्यक हुन्छ । यसको लक्षण नराम्रो भए चिकित्सकीय स्याहार सुझाव आवश्यक हुन्छ । गर्भवतीहरू मुख्य जोखिममा जिका भाइरस रोग गर्भवती महिलाबाट गर्भमा रहेको शिशुमा समेत सर्छ । रिपोर्टहरूअनुसार गर्भावस्थामा जिका भाइरसको संक्रमण देखिएका महिलाहरूको सन्तानमा मस्तिष्कसम्बन्धी जन्मजात दोष माइक्रोसिफली देखिन्छ । गर्भवती हुने चाहना बोकेका महिला र उनका पुरुष साथीसमेत जिका प्रभावित राष्ट्रमा जानुअघि स्वास्थ्य विशेषज्ञसँग सम्पर्क गर्नुपर्ने डा पुन बताउँछन् । दिउँसो टोक्ने लामखुट्टेको टोकाइबाहेक जिका शारीरिक सम्पर्कले पनि सर्छ । यो मुख मैथुन, गुदा मैथुनसँगै सामान्य यौन सम्पर्कबाट समेत सर्न सक्ने डा पुन बताउँछन् ।लक्षणजिका भाइरस रोग भएकाहरूमा हल्का ज्वरो, छालामा बिमिरा, मांसपेशी र जोर्नीको दुखाइ, आँखा पाक्ने रोग, बैचेनी र टाउको दुखाइलगायतका लक्षण देखिन सक्छ । यो लक्षण सामान्य रूपमा दुई दिनदेखि एक सातासम्म रहन्छ ।"
चिटकै भरमा परीक्षा,"बझाङ विद्यालयको वार्षिक परीक्षा चलिरहेको थियो । कक्षाकोठामा खचाखच विद्यार्थी थिए । पछाडिको लहरमा बसेका केही कलिला विद्यार्थी उत्तरपुस्तिकामा केही लेख्दै थिए । उनीहरू घरीघरी कक्षाकोठाको ढोकातर्फ हेर्थे । शिक्षिकाले अन्तै ध्यान दिएको मौका छोपेर छेवैमा रहेको किताबबाट उत्तर सार्थे ।यो दक्षिणी भेगको केदारस्यु गाउँपालिकाको रत्न माध्यमिक विद्यालयमा सोमबार देखिएको दृश्य हो । कक्षाकोठामा १ देखि ९ कक्षासम्मका विद्यार्थी परीक्षा दिइरहेका थिए । चिट सारेको देखेपछि कक्षाकोठामा रहेकी शिक्षिका श्वेता खत्रीले कक्षा १ मा पढ्ने ६ वर्षीया कविता बोहराको किताब थुतिन् । केहीले हत्तपत्त चिट लुकाउन भ्याए । कविताले लाजले मुन्टो निहुर्याइन् । यति कलिला नानी पनि चिट सार्छन् ? भन्ने प्रश्नमा अप्ठ्यारो मान्दै शिक्षिका श्वेताले जवाफ फर्काइन्, सार्छन् सर, भनेकै मान्दैनन् । धेरैलाई यो कुरा सुन्दा अचम्म लाग्न सक्छ तर परीक्षा चलिरहेका प्रत्येक कोठामा पुग्दा केही विद्यार्थी चिट सारिरहेका भेटिन्थे । नयाँ मान्छे आएको चाल पाएर धेरैले लुकाइसकेका हुन्थे । प्रत्येक कोठामा विद्यार्थीबाट संकलन भएका किताब र चिटको थुप्रो थियो । चिट चोर्नेहरू १ कक्षादेखि ९ कक्षासम्मका विद्यार्थी थिए । परीक्षा सकेर बाहिर आएका विद्यार्थीलाई प्रश्न गर्दा प्राय: सबैजसोले आफूले चिट नसारेको तर आफ्नो कक्षाका अरू साथीहरूले सारेको भन्दै दोषारोपण गर्थे । एक र दुई कक्षामा पढ्नेहरू त बोल्न मानेनन् । कक्षा ३ मा पढ्ने झलक धामीले भने हाँस्दै चिट सार्ने सहपाठीको लिस्ट नै सुनाए । प्रारम्भिक कक्षाका विद्यार्थीले पनि चिट सार्छन् त भन्ने जिज्ञासा राख्न नपाउँदै उनकै छेउमा उभिएकी कक्षा ५ की सुनीता विकले उल्टै प्रश्न तेस्र्याइन्, चिट नसारेर पनि पास भइन्छ त ? परीक्षा सञ्चालन गरिरहेका शिक्षक तारादत्त पन्तले घरमा परीक्षाको तयारी गर्न नपाएका कारण विद्यार्थीहरूले कक्षामा पढेको भरमा परीक्षामा सहभागी हुने गरेकाले चिट सार्नु उनीहरूको बाध्यताजस्तै बनेको बताए । यहाँका अभिभावकमा छोराछोरीलाई घरमा पनि पढ्ने माहोल दिनुपर्छ भन्ने चेतना नै छैन । स्कुलबाट छुट्टी हुनेबित्तिकै घरको काममा जोताइहाल्छन् । अनि कसरी विद्यार्थीहरूले राम्रो गर्न सक्छन् ? उनले भने, तर अघिल्ला वर्षहरूभन्दा यो वर्ष चिट सार्ने प्रचलन ९० प्रतिशतले घटेको छ ।यो विद्यालय एक उदाहरण मात्र हो । बझाङ जिल्लाका अधिकांश विद्यालयको हालत यस्तै भएको र यसो हुनुमा शिक्षककै कमजोरी रहेको जिल्ला शिक्षा कार्यालयका विद्यालय निरीक्षक सुरेश मिश्रले बताए । उनले भने, जिल्लाका प्राय: सबै विद्यालयको हालत यस्तै छ । धेरैजसो शिक्षकहरूले कसरी गुणस्तरीय शिक्षा दिनेभन्दा पनि जागिर चलिहाल्छ भन्ने नियतले काम गर्दा यस्तो हालत भएको हो ।शिक्षकलाई उत्तरदायी बनाउने पहिलो जिम्मेवारी विद्यालय व्यवस्थापन समितिको भएको तर समितिका पदाधिकारीहरू पनि गतिलो नभएका कारण यो अवस्था आएको उनले बताए । जिल्ला शिक्षा कार्यालयले स्रोतव्यक्तिहरू परिचालन गरेर शिक्षकहरूमा नैतिक आत्मबोध गराउन नसके जिल्लाको शैक्षिक गुणस्तर अझै बिग्रँदै जाने उनको भनाइ छ ।"
पहिले कमाइ अनि परीक्षा,"सिस्ने (रुकुम) हिमालय मावि पाखापानीले चैत १३ गतेदेखि वार्षिक परीक्षा सुरु गर्दै छ । विद्यार्थी अध्ययनमा व्यस्त हुनुपर्ने यो समयमा सोही स्कुलमा ८ कक्षा पढ्ने सीता बुढा भने मजदुरी गर्न व्यस्त छिन् । उनको हातमा कापी, किताब हुनुपर्ने हो । तर, पिठ्युँमा भारी बोक्नुपरेको छ । घरनजिकै खोलामा झोलुंगे पुल बन्ने भएपछि त्यसका सामग्री बोक्न उनलाई भ्याइनभ्याइ छ । सिस्ने२ को तिपतराबाट सिस्नेसम्म उक्त सामग्री पुर्याएबापत ज्याला पाइने भएपछि सीता मात्रै होइन, सोही स्कुलका विमला, विष्णु र ऋतु बुढा पनि परीक्षाको तयारीभन्दा आम्दानी गर्नतर्फ लागेका छन् । जनसहयोग मावि रिबाङचौरमा कक्षा ६ मा अध्ययनरत सर्जन र सहयोग विक पनि परीक्षाको तयारीभन्दा मजदुरीमै रमाइरहेका छन् । सिस्ने२ को नायगाडमा निर्माण हुन लागेको स्वास्थ्यचौकी भवनका लागि सरिया बोक्न उनीहरूलाई चापाचाप नै छ । परीक्षाको मुखैमा यसरी काममा जोतिनु उनीहरूको रहर नभई बाध्यता हो । पढाइ खर्चको जोहो हुने भएकाले उनीहरूले अभिभावककै सल्लाहमा पुल तथा स्वास्थ्यचौकी निर्माणका सामग्री बोक्न थालेका हुन् । अभिभावकको आम्दानीको स्रोत केही नभएपछि आफैं अघि सरेर पढाइ खर्च जुटाउन बालबालिका विवश छन् । पढाइ खर्च माग्दा बाबुआमाले छैन भन्ने गरेकाले काम पाएका बेला आफंैले जोहो गर्ने गरेको सीताले बताइन् ।बुबाआमाको आम्दानीको कुनै स्रोत छैन, उनले भनिन्, गाउँमै काम पाएपछि गरेका हौं यसबाट पाएको पैसाले पढाइमा केही मात्रामा सहयोग पुग्छ । उनीहरूले प्रतिकिलो ४० रुपैयाँका दरले ज्याला पाउने गरेका छन् । सहयोग विकले पनि आर्थिक अभावकै कारण परीक्षाको मुखमा पनि मजदुरी गर्नुपरेको बताए । अहिले सरिया बोक्ने काम सुरु भएको छ, उनले भने, सरिया बोकेपछि कापीकलमका लागि केही रकम जोहो होला कि भनेर यता लागेका हौं । बालुवादेखि नायगाडसम्म २० किलोको एउटा सरिया बोकेबापत उनले ६ सय रुपैयाँ पाउँछन् । बालबालिकाले अप्ठ्यारो बाटोमा जोखिम मोलेर सामान बोक्दै आएका छन् ।"
क्षयरोगी बढे,काँकडभिट्टा झापामा क्षयरोगबाट ४ महिनामा ६ जनाको मृत्यु भएको छ । विश्व क्षयरोग दिवसका अवसरमा शुक्रबार भद्रपुरमा आयोजित एक कार्यक्रममा बर्सेनि क्षयरोगी बढ्दै गएको बताइएको छ । क्षयकुष्ठ रोग अधिकृत प्रमोद दाहालले चालु आवको चार महिनामा ६ जनाले क्षयरोगका कारण ज्यान गुमाएको बताए । उनका अनुसार गत वर्ष ५ जना महिलासहित १७ जनाको मृत्यु भएको थियो । गत वर्ष ३ सय ८० महिला ७ सय ६ जना पुरुष गरी १ हजार ८६ जना क्षयरोगीको उपचार भएको उनले बताए । सरकारलेक्षयरोगीको उपचारका लागि नि:शुल्क सेवा प्रदान गर्दै आएको छ । नियमित रूपमा क्षयरोगीहरूले औषधि सेवन गरे ६ देखि ८ महिनामा यो रोग निको हुन्छ । पहिलो चरणको उपचार पूरा गर्दा पनि निको नभएका रोगीको हकमा नेपाल सरकारले ५ सय रुपैयाँ पोषण भत्तासमेत उपलब्ध गराएर दोस्रो चरणको उपचार पद्धति अपनाउने क्षयकुष्ठ अधिकृत दाहालले जानकारी दिए ।
चरेससहित पक्राउ,"कञ्चनपुर महेन्द्रनगर बजार क्षेत्रबाट १६ किलो चरेससहित ४ महिला पक्राउ परेका छन् । लागूऔषध नियन्त्रण ब्युरो टोलीले महेन्द्रनगर बसपार्क क्षेत्रबाट उक्त चरेस बरामद गरेको हो ।बसपार्क क्षेत्रको एक होटलमा छापा मार्दा त्यहाँ बसिरहेका ४ जना महिलालाई कम्मरमा चरेस बाँधेको अवस्थामा फेला पारेको ब्युरोका इन्चार्ज सई धनञ्जय मल्लले बताए । उनका अनुसार पक्राउ पर्नेमा कपिलवस्तुको पथरैया ८ का पवित्रा कुँवर, सुमित्रा विक, अञ्जु कुँवर र केशमाया गिरी रहेका छन् ।उनीहरू सबैले कम्मरमा ४४ किलोग्राम चरेस बाँधेर बुटवलबाट आएका हुन्, सई मल्लले भने, महेन्द्रनगर हुँदै भारत लैजान लागेको प्रारम्भिक अनुसन्धानमा खुलेको छ । पक्राउ परेकालाई अनुसन्धानका लागि जिल्ला प्रहरी कार्यालयमा बुझाइएको छ ।"
ढोरपाटन भित्रिए सिकारी,"बागलुङ नाउर र झारल सिकारका लागि ढोरपाटन आरक्ष खुला गरिएको छ । बोलपत्र आह्वानद्वारा प्रतिस्पर्धाका आधारमा चारवटा कम्पनीमार्फत १० जना विदेशी सिकारीलाई सिकारका लागि आरक्षमा प्रवेश दिइएको छ ।आरक्षका सहायक संरक्षण अधिकृत पशुपति अधिकारीका अनुसार ग्लोबल सफारी प्रालिमार्फत चार जना अमेरिकी नागरिकले चैत ५ देखि वैशाख ५ सम्ममा चार वटा नाउर सिकार गर्ने अनुमति पाइसकेका छन् । उनीहरू वन क्षेत्र प्रवेश गरिसकेका छन् । उक्त कम्पनीसँगै हिमालयन सफारीमार्फत एक जना बेल्जियम नागरिकले चैत २६ देखि वैशाख १५ सम्ममा ११ नाउर र झारल, ट्रयाक एन्ड ट्रेडर्स कम्पनीमार्फत दुई जना अमेरिकीले चैत १९ देखि वैशाख १ सम्ममा २२ नाउर र झारल, नेपाल वाइल्ड लाइभ सफारीमार्फत विदेशी तीन जना सिकारीले चैत २० देखि वैशाख १ सम्ममा तीनवटा नाउर सिकार गर्ने सम्झौता भइसकेको छ । सहायक संरक्षण अधिकृत अधिकारीले भने, यो सिजनमा १० वटा नाउर र तीनवटा झारल मार्न सम्झौता भएको छ । त्यसअनुसार आफ्नो समय लिएर सिकारी आउने क्रम सुरु भएको छ । हाल चार जनाको टोली आरक्ष क्षेत्रमा प्रवेश गरिसकेको छ । आरक्षमा सिकारका लागि उनीहरूलाई छुट्टाछुट्टै ब्लक तोकिएको छ । राष्ट्रिय वन्यजन्तु संरक्षण विभागले बोलपत्र आह्वानमार्फत यो सिजनको सिकारका लािग १ करोड १३ लाख ८५ हजार रुपैयाँ राजस्व संकलन भएको आरक्षका संरक्षण अधिकृत अणराज बरालले बताए ।एउटा झारल सिकारका लागि १३ लाख ५ हजार र नाउरका लागि ८ लाख टेन्डरमार्फत तय भएको जानकारी उनले दिए । असोजदेखि कात्तिक र चैतवैशाख गरी वर्षमा दुई सिजन यहाँ सिकारका लागि खुला हुन्छ, उनले भने, सिकारी ल्याउने कम्पनीले टेन्डर पाएपछि दस्तुर बुझाएर अनुमति पाउँछन् ।चालु वर्षको पहिलो सिजनमा पनि तीनवटा झारल र १० वटा नाउर सिकारका लागि आरक्ष खुला गरिएको थियो । अमेरिकाका ६, स्पेनका दुई र स्विडेनका एक गरी नौजना सिकारी उक्त सिजनमा आएका थिए । गत वर्ष यही सिजनमा १३ जना विदेशी सिकारीले १२ वटा नाउर र ६ वटा झारलको सिकार गरेका थिए । आरक्षणमा सिकारीबीच प्रतिस्पर्धाका आधारमा नाउर, झारल, रतुवा मृग र बँदेलको सिकार गर्न पाइने व्यवस्था रहेको आरक्षले जनाएको छ । आरक्ष क्षेत्र रुकुममा करिब ६०, म्याग्दीमा २९ र बागलुङमा ११ प्रतिशत गरी १ हजार ३ सय ३५ वर्गकिलोमिटरमा फैलिएको छ । आरक्ष क्षेत्रलाई ९ ब्लकमा विभाजन गरी सिकारका लागि छुट्याइएको बरालले बताए । आरक्षमा २ हजार २ सयभन्दा धेरै नाउर र ३ सय ५० भन्दा धेरै झारल रहेको आरक्षले जनाएको छ । सिकारीले गोप्य सिलबन्दीमार्फत विभागमा रकम बुझाएपछि आरक्षमा सिकार गर्न आउने गर्छन् ।"
विद्रोह त्यागेर राष्ट्रसेवा,"राजविराज संविधानसभाको पहिलो निर्वाचनको माहोल थियो । सप्तरीको तिलाठी१ का राजीव झा बालिग भइसकेका थिए । तर, उनी मत हाल्ने योजनामा थिएनन् । बरु निर्वाचन बिथोल्न अघि सरे । त्यसका लागि बन्दुक बोके, बम पड्काए । तत्कालीन जनतान्त्रिक तराई मुक्ति मोर्चा (उत्कर्ष समूह) का अध्यक्ष थिए उनी । दोस्रो संविधानसभा निर्वाचन आइपुग्दा उनको विद्रोह लगभग मत्थर भइसकेको थियो । यति बेला उनी शान्ति वार्तामा आएर मधेसी जनअधिकार फोरम लोकतान्त्रिकको नेता बनिसकेका थिए । अघिल्लोचोटि बहिष्कार गरेको त्यही निर्वाचनको प्रचारप्रसारमा खटिए । अहिले मुलुक स्थानीय तह चुनावको संघारमा आइपुग्दा उनको परिचय अझ फेरिएको छ । चुनाव सम्पन्न गराउन गृह जिल्लामा सरकारी प्रतिनिधि (अधिकृत) बनेर खटिएका छन्, राजीव । ज्वाला सिंह नेतृत्वको जनतान्त्रिक तराई मुक्ति मोर्चा हँुदै आफ्नै नेतृत्वमा सशस्त्र समूह सञ्चालन गरेका उनले त्यो बाटो चटक्कै छाडिदिए अनि लागे सरकारी सेवातिर । लोकसेवा आयोगबाट शाखा अधिकृत परीक्षा पास गरे । तालिमरत अवस्थामै नयाँ राज्य पुन:संरचनाअनुसार सप्तरी जिल्लाको कृष्णासवरण गाउँपालिकाको कार्यकारी अधिकृतका रूपमा गत चैत ६ गते हाजिर भइसके उनी । पहिलो संविधानसभा निर्वाचनमा मत हाल्न बालिग भइसकेको थिएँ तर बम बोकेर प्रतिकारमा उत्रेँ, दोस्रोपटक फोरम लोकतान्त्रिकमा रहेर प्रचारप्रसारमा जुटेँ, अहिले निर्वाचन सफल बनाउन आफ्नै काँधमा जिम्मेवारी आएको छ, खुसी लागेको छ राजीवले भने । अल्लारे उमेरमा तराईलाई छुट्टै देश बनाउनुपर्ने माग राखेका उनको बुझाइ अहिले पूरै परिवर्तित छ । देश तोड्ने होइन, जोड्ने बेला आएको छ, म त्यही भूमिका निर्वाह गर्न जनताको कारिन्दा भएर आएको छु, उनले भने, राज्य रूपान्तरणका लागि संघर्ष जरुरी हो तर तोडेर होइन, जोडेर लक्ष्य प्राप्तिको मार्गमा अघि बढ्न श्रेयष्कर हुन्छ । हिजो बन्दुक बोकेर हिँडे पनि अहिले आफ्नो लक्ष्य मधेसी समुदायको उन्नतिप्रगति रहेको र त्यही बुझेर राज्यले आफूलाई सप्तरीमा खटाएको ठान्छन् । मधेसी मोर्चा चुनावको विरोधमा उत्रिरहँदा कृष्णासवरण गाउँपालिकामा हाजिर भएका राजीव स्थानीय स्तरमा निर्वाचन माहोल बनाउन जुटेका छन् । उनले हाजिर भएकै दिन स्थानीय स्तरमा क्रियाशील राजनैतिक दलका नेता कार्यकर्तासित छलफल गरेको उनले बताए । मोर्चा कार्यकर्ताले कार्यकक्षमा तालाबन्दी गरेका छन् तर उनी नियमित कार्यालय जान्छन् । मन्त्रालय र निर्वाचन आयोगबाट प्राप्त निर्देशन कार्यान्वयनमा लाग्छन् । केही राजनैतिक विषयवस्तु उच्च स्तरमा राजनैतिक रूपमै समाधान हुन्छन्, राजीवले भने, अहिले मेरो काम त राज्यका नीतिनियम र निर्देशन कार्यान्वयन गराउने हो ।तराईको सशस्त्र समूहका कारबाही पहाडी समुदाय लक्षित हुन्थे । त्यही पृष्ठभूमिबाट आएका राजीवले जिम्मेवारी सम्हालेको कृष्णासवरण गाउँपालिका मूलत: थारूबहुल क्षेत्र हो तर पहाडीको बसोबास पनि बाक्लै छ । यहाँ २८ हजार ४ सय ८१ जनसंख्या र ५ वटा वडा छन् ।यसरी मोडिए राजीवजिल्लाको तिलाठी१ मा स्थायी बसोबास रहेको मध्यम वर्गीय मधेसी ब्राह्मण परिवारका एक्लो सन्तान हुन् राजीव । २०६३ सालमा ललितपुरको धापाखेलस्थित कान्तिपुर इन्जिनियरिङ कलेजबाट पढाइ पूरा गरेपछि जनकपुर इन्जिनयरिङ कलेजमा पढाउन थाले उनी । त्यसको ६ महिनामै भूमिगत सशस्त्र समूहमा जोडिए । ज्वालासिंह नेतृत्वको जनतान्त्रिक तराई मुक्ति मोर्चाबाट अलग भएर राजनमुक्तिले छुट्टै समूह स्थापना गरेको थियो । उनी त्यसैमा लागे । ०६३ देखि ०६५ साल पुससम्म भूमिगत भए राजीव । प्रहरीसित लुकामारी खेल्दै बन्दुकको राजनीति गरेका उनले यसबाट पार नलाग्ने देखे । यसबीच उनी शान्तिपूर्ण राजनीतिमा आए । ०६७ सालमा जयप्रकाशप्रसाद गुप्ता नेतृत्वको मधेसी जनअधिकार फोरममा प्रवेश गरे । गुप्तासित मतभेद भएपछि पार्टी परित्याग गर्दै दोस्रो संविधानसभाको निर्वाचनअघि विजयकुमार गच्छदारको फोरम लोकतान्त्रिकमा प्रवेश गरे । तर, निर्वाचनमा पार्टीले भूमिका नदिएझंै लाग्यो उनलाई अनि राजनीति नै छाडिदिए । त्यसपछि सरकारी सेवाबाट जनताको सेवा गरुँ भन्ने लाग्यो, लोकसेवा तयारी थालें, उनले भने । राजिवले ०७२ पुस १ गते नेपाल सरकारको नायव सुब्बामा नियुक्ति पाएका थिए । १० महिना स्थानीय मन्त्रालयमा काम गरे । त्यही क्रममा अधिकृत पदमा आवेदन दिएका उनले त्यो खुड्किलो पनि उक्लिएरै छाडे । विगत जे होस्, वर्तमानमा नेपाल सरकारको अधिकृत हुँ, जनताको सेवा गर्ने अठोट लिएको छु ।"
थप समयमा उजुरी परेनन्,"पर्सा सत्य निरुपण तथा मेलमिलाप आयोग र बेपत्ता छानबिन आयोगले थप गरेको समयसीमामा द्वन्द्वपीडितको उजुरी आउने सम्भावना न्यून देखिएको छ । सत्य निरुपणको चैत ९ देखि वैशाख ४ र बेपत्तातर्फ फागुन १५ देखि चैत १५ सम्मका लागि उजुरी खुला गरिएको छ । बिहीबारसम्म दुवैतर्फका उजुरी नपरेको कार्यालयका सचिव तेजेन्द्र मालीले जानकारी दिए । किन उजुरी परेन थाहा छैन, उनले भने, यसपालि छुटपुट रहेकाका लागि समय थप गरिएको हो, सबैले अघिल्लै चोटि उजुरी दिइसकेको हुन सक्छ ।यौनजन्य घटनाको उजुरी यातनामा बाँके सशस्त्र द्वन्द्वमा यौनजन्य घटनाका पीडितले उजुरी भने यातनासम्बन्धी दिएका छन् । यौनजन्य घटनाको उजुरी दिए असुरक्षा हुने र परिवारिक सम्बन्ध विच्छेद हुन सक्ने भय छ उनीहरूलाई । कतिपय पीडितले हालसम्म उजुरी दर्ता गराएकै छैनन् । सत्य निरुपण तथा मेलमिलाप आयोगले पुन: उजुरी आह्वान गरेपछि उनीहरू सम्पर्कमा भने आएका छन् ।"
ठक्करले मृत्यु,धादिङ बेनीघाट रोराङ ३ स्थित गोमती पुलनजिकै ट्रकले मोटरसाइकललाई ठक्कर दिँदा मोटरसाइकलमा सवार एक जनाको मृत्यु भएको छ ।काठमाडौंबाट पोखरा जाँदै गरेको ना३ख ७९९७ नम्बरको ट्रकले विपरीत दिशातिर आउँदै गरेको ग१३प १३९ नम्बरको मोटरसाइकललाई ठक्कर दिँदा मोटरसाइकलपछाडि बसेका गोरखाका २५ वर्षीय मनोज थापाको मृत्यु भएको हो ।मोटरसाइकल चालक स्थानीय रिजन निरौला घाइते भएका छन् । उनलाई नियन्त्रणमा लिइएको प्रहरीले जनाएको छ ।
छुरा प्रहार,कास्की बाटुलेचौरका १७ वर्षीय अंकित गुरुङमाथि अकला मन्दिर नजिकै छुरा प्रहार भएको छ । छुरा प्रहार गर्ने लामाचौरका क्षितिज पुन र लब्ली मगर फरार रहेको प्रहरीले जनाएको छ । गुरुङको फिस्टेल अस्पतालमा उपचार भइरहेको छ । केटी साथीसँग हिँडेको भन्दै उनीमाथि छुरा प्रहार भएको खुल्न आएको प्रहरीले जनाएको छ ।
दुर्घटनामा मृत्यु,इलाम माई नगरपालिकास्थित चिसापानीमा बस दुर्घटना हुँदा एक बालिकाको मृत्यु भएको छ । चार जना घाइते भएका छन् । मृत्यु हुनेमा चिसापानीकी १३ वर्षीया सुष्मा मगर रहेको प्रहरीले जनाएको छ । झापाको बिर्तामोडबाट इलामको चिसापानीतर्फ जाँदै गरेको मे१ख ७१७ नम्बरको यात्रुवाहक बस शनिबार सोराली खोल्सीमा अनियन्त्रित भई पल्टिएको हो ।
छानबिन टोली महोत्तरीमा,महोत्तरी मधेस आन्दोलनका क्रममा भएका घटना अध्ययन गर्न पूर्वन्यायाधीश गिरीशचन्द्र लाल नेतृत्वको उच्चस्तरीय छानबिन टोली महोत्तरी आइपुगेको छ । टोलीले संविधान जारी हुने क्रममा भएका घटना र मानव अधिकार हननबारे जानकारी लिन थालेको छ ।
चुनावका लागि सहमति,"मोरङ प्रमुख निर्वाचन आयुक्त अयोधीप्रसाद यादवले निर्वाचनका लागि मधेसवादीसहित सबै दलबीच सहमति आवश्यक रहेको बताएका छन् । निर्वाचन आयोगले शनिबार विराटनगरमा ंआयोजना गरेको पत्रकार भेटघाटमा प्रमुख आयुक्त यादवले दुई नम्बर प्रदेश र पश्चिमका केही ठाउँमा संयुक्त मधेसी मोर्चाको अवरोधका कारण निर्वाचन तयारीमा समस्या भएको भन्दै आवश्यक छलफल गरेर सहमति गरी निर्वाचनको वातावरण बनाउन सबै दललाई आग्रह गरेका हुन् । प्रमुख राजनीतिक दलहरूबीच घनिभूत छलफल भइरहेकाले संयुक्त मेधसी मोर्चा पनि निर्वाचनमा सहभागी हुन्छ, उनले भने ।"
असिनाले क्षति,"नुवाकोट असिनाले तरकारी र फलफूल खेतीमा क्षति पुगेको छ । शुक्रबार राति वर्षासँगै खसेको असिनाले काउली, बन्दा, घिरौला, फर्सी, तितेकरेला, हिउँदे काँक्रोलगायत तरकारीमा बढी क्षति गरेको हो । जिल्लाको तुप्चे, आँगिटार, गणेशस्थान, खानीगाउँ, बेलकोटलगायतका ठाउँमा असिनाले नोक्सान पुर्याएको जिल्ला कृषि विकास कार्यालयले जनायो । हिउँदे तरकारीलाई असर पुग्यो, कार्यालय प्रमुख डा कमलराज गैरेले भने । यस्तै हुरीले विदुरनगरपालिका ४ बट्टारमा दर्जनभन्दा बढी घरका छाना उडाएको छ ।"
करोडभन्दा बढी संकलन,खोटाङ दिक्तेल बहुमुखी क्याम्पसको शैक्षिक तथा भौतिक स्तरोन्नतिका लागि आयोजना गरिएको शैक्षिक तथा धार्मिक महोत्सवमा एक करोड दस लाखभन्दा बढी संकलन भएको छ । शनिबार सम्पन्न महोत्सवमा उक्त रकम संकलन भएको हो । महोत्सवमा एक करोड छ लाख ८० हजार रुपैयाँ बराबरको जग्गा पनि उपलब्ध भएको महोत्सव आर्थिक समितिका संयोजक हर्कवीर राईले बताए ।
जापानीले बनाइदिए टयांकी,सिन्धुपाल्चोक जापानिज विद्यार्थीले गाउँमै खानेपानी टयांकी निर्माण गरिदिएपछि सुनकोसी३ कालिका छापगाउँका बासिन्दा खुसी भएका छन् । जापानिज विद्यार्थीको १६ जनाको टिमले ११ लाख रुपैयाँको लागतमा उक्त टयांकी निर्माण गरेको हो । उक्त रकम उनीहरूले आफैंले संकलन गरेका हुन् ।
आरक्षभित्रै मेला,"पर्सा पर्सा वन्यजन्तु आरक्षअन्तर्गत संवेदनशील क्षेत्रमा वार्षिक ३ वटा ठूला मेला सञ्चालन हुँदा प्रशासनलाई आरक्ष संरक्षणमा समस्या हुन थालेको छ । परम्परागत मेला भएकाले रोक लगाउन सकेको छैन । आरक्षस्थित सोनवर्षा९ रामभौरीभाठामा बर्सेनि ३ पटक मेला लाग्छ । त्यहाँस्थित दुग्धेश्वर महादेवको दर्शन गर्न बर्सेनि साउन महिनाभर, माघमा श्रीपञ्चमी र फागुनमा महाशिवरात्रिका बेला नेपालका विभिन्न जिल्ला मात्र नभई भारतबाट समेत ठूलो संख्यामा सर्वसाधारण आरक्ष प्रवेश गर्छन् ।"
मृगौलापीडितलाई सहयोग,लमजुङ बाहुनडाँडाकी मृगौलापीडित ३३ वर्षीया खुशमाया घलेको उपचारका लागि यूएईमा कार्यरत नेपालीले सहयोग पठाएका छन् । लमजुङ सम्पर्क समिति यूएईको अगुवाइमा संकलित १ लाख ४० हजार ७ सय ७८ रुपैयाँ र अन्य ठाउँबाट संकलित १५ हजार २ सय गरी १ लाख ५५ हजार ९ सय ७८ रुपैयाँ खुशमायाको परिवारलाई हस्तान्तरण गरिएको छ ।
दूरसञ्चारमा क्रसहोल्डिङ रोक्न छुट्टै नियम,"काठमाडौं दूरसञ्चार सेवाप्रदायकलाई उस्तै प्रकृतिको अर्को कम्पनीमा लगानी (क्रसहोल्डिङ) रोक्न सरकराले छुट्टै नियम बनाउने प्रक्रिया थालेको छ । विज्ञसहितको अध्ययन टोलीले दूरसञ्चार क्षेत्रमा क्रसहोल्डिङ रोक्ने छुट्टै निर्देशिका बनाउन सुझाव दिएको तीन वर्षपछि सरकारले नियम बनाउन लागेको हो । हामीले क्रसहोल्डिङ रोक्ने नियम बनाउनका लागि सूचना तथा सञ्चार मन्त्रालयलाई सिफारिस गरिसकेका छौं, दूरसञ्चार प्राधिकरणका प्रवक्ता मीनप्रसाद अर्यालले भने, मन्त्रालयले स्वीकृत गरेपछि नियम अघि बढ्छ ।अर्यालका अनुसार प्राधिकरणले गत माघ २४ गते मन्त्रालयलाई नियमको प्रस्ताव गरेको हो । प्राधिकरणले दूरसञ्चार सेवाप्रदाकलाई उस्तै प्रकृतिको कम्पनीमा क्रसहोल्डिङ गर्न नमिल्ने नियम बनाउन लागेको उनले जानकारी दिए । नयाँ नियमअनुसार कुनै पनि दूरसञ्चार कम्पनीले अर्को उस्तै प्रकृतिको कम्पनीमा लगानी गर्न पाउने छैनन्, अर्यालले भने, सर्वसाधारणले भने एउटा कम्पनीको सेयर लिएको भए अर्कोको एक प्रतिशतसम्म सेयर लिन सक्नेछन् । करिब ५ वर्षअघि एनसेलको तत्कालीन लगानीकर्ता टेलिया कम्पनीले नेपाल स्याटलाइट टेलिकमको ७५ प्रतिशत सेयर खरिद गरेपछि दूरसञ्चार सेवामा क्रसहोल्डिङसम्बन्धी विवाद आएको थियो । एनसेलमा लगानी भएको टेलियाले नेपाल स्याटलाइटको सेयर किनेपछि दूरसञ्चार सेवामा क्रसहोल्डिङ गर्न पाउने कि नपाउने ? भन्ने विवाद समाधान गर्न भन्दै सरकारले अध्ययन कार्यटोली बनायो । नेपाल राष्ट्र बैंकका तत्कालीन कार्यकारी निर्देशक भाष्करमणि ज्ञवालीको संयोजकत्वमा गठन भएको कार्यटोलीले तत्कालै ऐन, नियमहरू संशोधन गरी क्रहहोल्डिङ रोक्नुपर्ने सुझाव दिएको थियो । कार्यटोलीले सुझाव दिएको तीन वर्षपछि बल्ल सरकारले नियमको प्रक्रिया अघि बढाएको छ । कम्पनी ऐनमा परिमार्जन गरी दूरसञ्चार सेवाप्रदायकले सर्वसाधारणलाई सेयर निष्कासन गर्नुपर्ने प्रावधान राखेकै बेला सरकारले क्रसहोल्डिङ गर्न नपाइने नियमलाई पनि अघि बढाएको हो । अघिल्लो मंगलबार संसद्बाट पारित भएको कम्पनी ऐनको संशोधनले ५ करोडभन्दा बढी चुक्ता पुँजी भएका दूरसञ्चार कम्पनीले सर्वसाधारणलाई सेयर बिक्री गरी पब्लिकमा रूपान्तरण हुनुपर्ने व्यवस्था गरेको छ । ठूला दूरसञ्चार सेवाप्रदायकमध्ये यो नियमअनुसार एनसेल प्रालि, युनाइटेड टेलिकम लिमिटेड (यूटीएल) र नेपाल स्याटलाइट टेलिकम प्रालिले सर्वसाधारणका लागि सेयर जारी गर्नुपर्नेछ । उनीहरूले आगामी दुई वर्षभित्र यस्तो सेयर निष्कासन गरिसक्नुपर्ने कम्पनी ऐनमा व्यवस्था गरिएको छ । ज्ञवाली संयोजकत्वको टोलीले दूरसञ्चार ऐनलगायतका कानुनमा संशोधनसमेत गरेर क्रसहोल्डिङलाई रोक्ने कानुन बनाउन सुझाव दिएको हो । प्राधिकरणले भने प्रतिस्पर्धा प्रवद्र्धन र बजार संरक्षण ऐनको प्रावधानअनुसार क्रसहोल्डिङ रोक्ने नियम बनाउन लागेको जनाएको छ । प्रतिस्पर्धा प्रवद्र्धन र बजार संरक्षण ऐनले बजारमा एकाधिकार कायम गर्न वा नियन्त्रित व्यापारिक अभ्यास गर्नलाई रोक लगाएको छ । प्राधिकरले त्यसैलाई टेकेर नियम अघि बढाएको हो । कुनै वस्तु वा सेवा उत्पादन वा वितरण गर्ने प्रतिष्ठानले एकाधिकार कायम गर्न वा बजारमा नियन्त्रित व्यापारिक अभ्यास कायम गर्ने उद्देश्यले समान प्रकृतिका वस्तु वा सेवा उत्पादन वा वितरण गर्न अन्य प्रतिष्ठानसँग गाभिन, आपसमा मिल्न एक्लै वा आफ्ना सहायक प्रतिष्ठानसँग मिली त्यस्ता प्रतिष्ठानका पचास प्रतिशत वा सोभन्दा बढी सेयर खरिद गर्न वा त्यस्ता प्रतिष्ठानको व्यवसाय कब्जा गरी ग्रहण (टेकओभर) गर्न सक्ने छैन, प्रतिस्पर्धा प्रवद्र्धन ऐनको दफा ५ मा भनिएको छ । एउटै व्यक्ति वा समूहको लगानी उस्तै प्रकृतिका दुई वा दुईभन्दा बढी कम्पनीमा हुँदा बजारमा एकाधिकार हुने तथा मिलेमतोमा मूल्य हुन सक्ने भएकाले क्रसहोल्डिङलाई गलत व्यावसायिक अभ्यास मानिन्छ । दूरसञ्चार ऐन तथा नियमावलीले क्रसहोल्डिङसम्बन्धी व्यवस्था नगरेकाले दूरसञ्चार क्षेत्रमा यससम्बन्धी अन्योल कायमै छ ।सरकारले अघि बढाएको दूरसञ्चार कम्पनी गाभिने (मर्जर) तथा प्राप्ति (एक्युजिसन) सम्बन्धी नियमावली२०७३ मा समेत क्रसहोल्डिङ गर्न नपाइने व्यवस्था राखिएको छ । प्राधिकरणले यो नियमावलीको मस्यौदा तयार पारी मन्त्रालयमा पठाएको छ । मन्त्रालयले केही दिनअघि मात्र यो नियमावलीको मस्यौदामा सरोकारवालाको छलफल गराई परिमार्जनका लागि प्राधिकरणलाई सुझाव दिएको छ ।"
सटही टुंगो लगाउन भारतीय टोली राजधानीमा,"काठमाडौं प्रतिबन्धित भारु पाँच सय र हजार दरका नोट सटहीबारे छलफल गर्न भारतीय उच्चस्तरीय टोली नेपाल आएको छ । भारतीय केन्द्रीय बैंक (रिजर्भ बैंक अफ इन्डिया आरबीआई) का दुई जना र वित्त मन्त्रालयका एक जना गरी तीन सदस्यीय टोली शनिबार नेपाल आएको हो । आरबीआईका विदेशी विनिमय विभाग प्रभुखको नेतृत्वमा टोली नेपाल आएको छ । नेपालमा रहेका भारु पाँच सय र हजार दरका नोट सटहीको प्रक्रिया मिलाउन भारतीय टोली नेपाल आएको केन्द्रीय बैंकका अधिकारीहरूको भनाइ छ । यसअघि गत फागुन (१९ गते) भारु सटहीको प्राविधिक पक्षबारे बुझ्न आरबीआईको एक टोली नेपाल आएको थियो । त्यसभन्दा पहिले नेपाली टोली भारत गएको थियो । फागुनमा आएको टोलीले नोट सटहीको प्रक्रिया, स्रोत पहिचान, तयारीलगायत विषयमा अध्ययन गरेर फर्केको थियो । टोलीमा आरबीआईका मुद्रा व्यवस्थापन विभाग र बैंकिङ सुपरिवेक्षण विभागका महानिर्देशक थिए । भारत फर्केपछि टोलीले आरबीआईसमक्ष आफ्नो प्रतिवेदन बुझाएको थियो । टोलीले बुझाएको प्रतिवेदनका आधारमा अन्तिम छलफलका लागि अहिले उच्चस्तरीय टोली नेपाल आएको राष्ट्र बैंक स्रोतले बताएको छ । उच्चस्तरीय टोली आएको छ, सम्भवत: भारु नोट सटहीबारे अन्तिम निर्णय हुनेछ, स्रोतले भन्यो । भारतप्य टोलीसँग शनिबार नै बैठक बस्ने तयारी थियो । तर, शनिबार विदेशबाट स्वदेश फर्किरहेका राष्ट्र बैंकका डेपुटी गभर्नर चिन्तामणि सिवाकोटी र अर्थ मन्त्रालयका सहसचिव आनन्द ढकाल निर्धारित समयमा आउन नसकेपछि बैठक स्थगित भएको थियो । बैठक आइतबार बिहानका लागि तय भएको छ, राष्ट्र बैंक स्रोतले भन्यो । भारत सरकारले नोभेम्बर ९, २०१६ (कात्तिक २४ गते) देखि भारु पाँच सय र हजार दरका नोट चलनचल्तीमा प्रतिबन्ध लगाएको थियो । त्यस बेलादेखि भारु पाँच सय र हजार दरका नोट चलेका छैनन् । बैंक तथा वित्तीय संस्था र मनी चेन्जर कम्पनीहरूमा करिब ३ करोड ३६ लाख रुपैयाँ भारु पाँच सय र हजार दरका नोट रहेको राष्ट्र बैंकले जनाएको छ । सर्वसाधारणसँग रहेको नोटको यथार्थ विवरण भने छैन । ्"
रसुवागढी भन्सारबाट सामान छुट्दैनन्,"काठमाडौं चीनसँगको कारोबारका लागि खुलेको एक मात्र नाका रसुवागढी भन्सारबाट व्यापार सहज रूपमा सञ्चालन नभएको झन्डै दुई महिना बितेको छ । पछिल्लो समय आयातित सामानको मूल्यांकन र कर्मचारी सरुवा विवादका कारण यो नाकाबाट सामान भित्रिन रोकिएको छ । व्यापारीले धान्नै नसक्ने गरी सामानको (मूल्य) मूल्यांकन गरेको भन्दै सामान छुटाएका छैनन् । कर्मचारीले भने किताबमा भएको मूल्यांकन अंकका आधारमा मात्र सामान छाड्न सक्ने अडान राखेपछि कारोबार प्रभावित भएको हो । भूकम्पपछि तातोपानी नाकाको विकल्पमा चिनियाँ सामान आयात गरिँदै आएको रसुवागढीमा अहिले उल्लेख्य सामान लोड गरिएका दुई सयभन्दा बढी कन्टेनर रोकिएका छन् । दैनिक करोड राजस्व संकलन गर्दै आएको भन्सार लगभग बन्दको अवस्थामा गुज्रेको लामो समय बित्दा पनि सरकारको माथिल्लो तह मौन छ । विवादको सुरुआत गत मंसिरमा भन्सार प्रमुख केदार पनेरूलाई काज सरुवा गरेपछि अर्थ मन्त्रालयले गोपाल कोइरालालाई पठाएको थियो । त्यसपछि पनेरू आफूलाई दुई वर्ष नपुग्दै सरुवा गरेको भन्दै अन्तरिम आदेश माग गर्दै अदालत गए । अदालतले उनको काज सरुवालाई कार्यान्वयन नगर्नु भनेको थियो । पनेरू पुनर्बहाली हुने भएपछि ल्होसारपछि भन्सार गएका कोइराला फर्केका थिए । पनेरू गत फागुन १९ गते पुन: भन्सारमा हाजिर भए । हाजिर भएको भोलिपल्टै बाबुको निधन भएपछि पनेरू तत्काल काममा फर्कन सकेनन् । भन्सार विभागका एक उपसचिव भन्छन्, कुनै कर्मचारी बिदामा बस्दैमा राजस्व संकलन नै ठप्प हुने परिस्थिति आउनु राज्यको संयन्त्रले कसरी काम गरेको छ भन्ने उदाहरण हो । कार्यालय प्रमुखको बिदामा बस्दा पनि भन्सार कारोबार सञ्चालन गर्ने अधिकार मातहतका कर्मचारीलाई प्रदान गरिएको हुन्छ, ती अधिकारीले भने, राज्यको राजस्व संकलन ठप्प हुँदा पनि सरोकारवाला निकाय मौन छ । पनेरू भन्सारमा हाजिर भएपछि कोइरालालाई मन्त्रालयले राजस्व अनुसन्धान विभागको निर्देशकमा सरुवा गरियो । उनी त्यहाँ सरुवा भएपछि भन्सार र अनुसन्धान विभागबीच एकअर्काप्रति शंका उत्पन्न भएको छ । भन्सारबाट छुटेका कन्टेनर अनुसन्धानले छानबिन गर्न सक्छ । न्यून मूल्यांकनका सामान आए राजस्व अनुसन्धानले पक्रिने सम्भावना यी दुई उपसचिवको सरुवा विवादले बढेको अर्थ स्रोतको भनाइ छ । त्यही भएर पनि पनेरू वास्तविक मूल्यमा मूल्यांकन गर्न चाहन्छन् । तर न्यून बिजकीकरण गरेर सामान ल्याउन पल्केका व्यापार भन्सार छुटाउँदैनन् । भन्सारका एक अधिकारीले भने, पनेरू र कोइरालाको सरुवा प्रकरणले राजस्व र भन्सारबीचको दूरी बढेको छ ।"
बाधक ठेक्का प्रथा,"चीनबाट नेपाल भित्रिने सामान निम्न गुणस्तर हुने दाबी व्यवसायीको छ । उत्तरी नाकाबाट आयात हुने प्राय: सबैजसो व्यापारिक सामानको राजस्व ठेक्का प्रथामा तिर्ने गरिन्छ । अर्थात् कुनै व्यापारिक एजेन्टले सामान मालिकसँग कुन गुणस्तर र साइजको सामानको भन्सार मूल्यांकन कति तिर्ने राजधानीमै किटानी गर्ने चलन छ । उदाहरणका लागि एक थान पाइन्ट राजधानी ल्याउन राजस्व र ढुवानी भाडा ५० रुपैयाँमा सम्झौता गरिन्छ । ५० रुपैयाँभन्दा कम मूल्यमा भन्सार छुटाएमा त्यसबाट हुने नाफा एजेन्टले पाउने हुन । सम्झौताभन्दा बढी रकम सामानधनीले बेहोर्दैनन् । अहिले सम्झौता गरेको सामानको मूल्यभन्दा बढी खर्च हुने भएपछि फर्म (एजेन्ट) ले सामान छुटाउन आनाकानी गरिरहेका छन् । भन्सारले भने मूल्यांकन घटाउन नसक्ने अडान राख्दै आएको छ । त्यसैले व्यापारीले सामान नछुटाउनुको मुख्य कारण ठेक्कामा लिएको सामानको मूल्य बढेकाले हो । उत्तरी नाकाबाट आयात गरिने चिनियाँ सामानको मूल्यांकन भन्सार महसुल तिर्नुअघि भन्सार अधिकृतले गर्छ । यससँगै सामानको मूल्यको घोषणा व्यापारीले भन्सार बुझाउनुअघि गर्ने चलन पनि छ । विशेष अधिकारको प्रयोग गरेर व्यापारीले गरेको घोषणामा भन्सार प्रमुखले मूल्यांकनमा घटबढ गर्न सक्ने प्रावधान छ । यसै अधिकारलाई प्रयोग गरेर विगतमा सामानको मूल्यांकन घटाएका उदाहरण पनि छन्, एक एजेन्ट (फर्म मालिक) भन्छन्, विगतको सुविधा नपाएपछि एजेन्टहरू सामान छुटाउने मनस्थितिमा छैनन् । भन्सार प्रमुखले भने मूल्यांकनमा हेरफेर गर्न नसक्ने अडान राख्दै आएको छ । व्यवसायीले भने मूल्यांकनअनुसारको पूरै रकम (भन्सार मूल्यांकन किताबमा भएअनुसार) को मूल्य तिर्न इन्कार गरेका छन् । अहिलेको मुख्य समस्या यही हो । भन्सार प्रमुख पनेरूले भने गाडी छुट्न थालेको बताएका छन् । यो महिनाको १० दिनमा सवा दुई करोड राजस्व संकलन भएको छ, उनले भने । व्यवसायीले सामान छुटाउन आनाकानी गरेकोप्रति भने आफू अनभिज्ञ रहेको उनले बताए । समस्या के हो त्यसमा छलफल गर्न आइतबार व्यापारिक संघसंस्थासँग बैठक राखिएको छ, उनले भने । नेपाल हिमाल सीमापार वाणिज्य संघका महासचिव अर्जुन गौतमका अनुसार बजारमा सामानको माग बढदै गएको छ । खासगरी गर्मीमा व्यापारिक कारोबार बन्द हुँदा बजारमा गत वर्षका सामानको बिक्री भइरहेको छ । आयातित सामान नाकामै रोकिँदा व्यवसायीले महिनौंदेखि बैंकको ब्याज तिरेर बसेका छन्, गौतमले भने, सहज व्यापारका लागि पहल भइरहेको छ ।"
ढिलो गरी चिया टिप्न सुरु,"इलाम केही महिनाको विश्रामपछि जिल्लाका कृषकले चिया टिपाइ सुरु गरेका छन् । यो वर्ष मौसम प्रतिकूल भएकाले केही ढिलो गरी बगानमा मुना पलाएकाले एक साता ढिलो मात्र टिपाइ थालिएको हो ।अघिल्लो वर्ष चैत पहिलो साता प्रशोधान थालेको पञ्चकन्याको इलाम टिले यो वर्ष शुक्रबार मात्र प्रशोधन थाल्यो । तर अघिल्लो वर्ष पहिलो दिन नै दुई हजार छ सय किलो पत्ती आएकोमा यो वर्ष पहिलो दिन मुस्किलले दुई सय किलो मात्र संकलन भएको छ ।अधिकांश कारखानाले पत्ति थोरै भए पनि प्रशोधन थालेका छन् । गुाणस्तरीय उत्पादन हुने सिजनमा हरियो पत्ती कम पलाएसँगै कामदारको अभावले पनि कृषक मारमा रहेको साँखेजुङका गायत्री बस्नेतले बताए । फागुन अन्तिमदेखि वर्षा भए पनि हिउँदभर पानी नपर्दा सुरुको उत्पादनमा असर देखिएको हो । कात्तिक अन्त्यदेखि मुना पलाउन छाडेर फुर्सदिला बनेका कृषकको फेरि व्यस्तता बढेको हो । उत्पादनको पहिलो सिजनको चिया गुणस्तरका हिसाबले अब्बल हुने भएकाले बढी मूल्य पाउने आशामा कृषक छन् । उत्पादन कम भए पनि यो सिजनको चियाको मूल्य उच्च हुन्छ ।प्रशोधन थाले पनि अधिकांश चिखा कारखानाले मूल्य भने तोकेका छैनन् । गत वर्ष पहिलो सिजनमा अर्गानिकबाहेकका चिया कारखानाले प्रतिकिलो ४५ रुपैयाँ मूल्य तोकेका थिए । अर्गानिक कारखानाले भने गुणस्तर हेरी प्रतिकिलो ६० रुपैयाँभन्दा बढी दिएका थिए । सुरु सिजनको फस्टफ्ल्स ले कृषक र कारखाना दुवैलाई राहत मिल्ने गर्छ । बर्खाको सिजनमा चियापत्ती धेरै पलाउने गरे तापनि गुणस्तर घटेर मूल्य कम हुने गरेको छ । जति छिटो बजारमा पुर्याउन सक्यो उति त्यसपछिको बजारमा सहयोग मिल्ने भएकाले कारखानाले थोरै हरियो पत्ती भए पनि प्रशोधन गर्ने गरेका छन् । पश्चिम बंगालको राजधानी कोलकाता अक्सनमा छिटो चिया पुर्याउन यहाँका व्यवसायीले दार्जिलिङ क्षेत्रका बगानसँग प्रतिस्पर्धा गर्ने गरेका छन् । सीमापारि दार्जिलिङका कारखानाले यहाँको भन्दा छिटो कोलकाता बजारमा पहिलो उत्पादन पुर्याउने गरेका छन् । पूर्वोत्तर भारत र नेपालको उत्पादन कोलकाता अक्सनमा नै बिक्री हुने भएकाले नेपाली चिया डोमिनेटड हुने गरेको व्यवसायीको भनाइ छ । दार्जिलिङ क्षेत्रका कतिपय बगान न्यानो स्थानमा रहेको र त्यहाँ आवश्यक मल र पानीको पर्याप्तता हुने गरेकाले पनि छिटो उत्पादन बजारमा निस्कने गरेको हो । अर्थोडक्स चिया उत्पादनका लागि अग्रणी यो जिल्लाका कृषकले वार्षिक ३५ लाख किलो तयारी चिया उत्पादन गर्ने गर्छन् । जिल्लामा २४ वटा ठूला र पाँच दर्जन धेरै साना चिया कारखानाले हरियो पत्ती प्रशोधन गरेर तयारी चिया बनाउँछन् । चिया कारखाना थपिँदै गएकाले अधिकांश कारखानालाई क्षमताअनुसार प्रशोधन गर्न मुस्किल छ । वार्षिक छ लाख किलो तयारी चिया बनाउँदै आइएकोमा अघिल्लो वर्ष तीन लाख किलो मात्र बनाउन सकियो, इलाम टी कारखानाका म्यानेजर ओम काफ्लले भने, यो वर्ष अझ पत्तीको संकट खेप्नुपर्ने अवस्था छ ।"
छुपुछुपु चैतेधान,"भरतपुरनवलपरासी यहाँका किसान चैतेधान रोप्न व्यस्त छन् । असारमा वर्षेधान लगाउन जति हतार हुन्छ सिंचाइ र सिमसार क्षेत्रका किसानलाई चैतेधान लगाउन भ्याइनभ्याई छ । साताअघि मेसिनबाट यहाँस्थित पिप्लेका किसानले मेसिनबाट धान रोपेका थिए । उनीहरू अहिले अर्मपर्म गरेर एकले अर्कालाई सघाउँदै धान रोप्ने गरेका छन् । वर्षेधानको तुलनामा चैतेधानको उत्पादन राम्रो हुने भएकाले किसानहरू उत्साहित हुने गरेको कृषि विकास कार्यालयका प्राविधिक सहायक नोदनाथ लामिछानेले बताए । मेसिनबाट धान रोप्ने बेला उनी किसानको खेतखेतमा गएका थिए । उनले सिंचाइ हुने क्षेत्रमा चैतेधानको फसल राम्रो हुने बताए । पछिल्लो समय चैतेधानप्रति किसानको चासो बढेको छ, उनले भने, धानमा रोग कीरा त्यति पनि नलाग्ने भएकाले किसानहरूका लागि राम्रो मानिन्छ ।पूर्वी चितवनको पिप्ले, भण्डारा, कठार, कुमरोज र बछ्यौली चैतेधानको पकेट क्षेत्र मानिन्छन् । चितवनमा ५ हजार हेक्टर क्षेत्रफलमा चैते अर्थात् हिउँदेधानको खेती गरिन्छ । ७५ प्रतिशत पूर्वी चितवनमा पर्छ । यस वर्ष किसानले बढी मात्रामा हर्दिनाथ १, चैते २, हर्दिनाथ २, सुख्खा ४ लगायतका बीउ लगाएका छन् । गत वर्ष जिल्लामा २२ हजार मेट्रिकटन चैतेधान उत्पादन भएको थियो । यस वर्ष २५ हजार मेट्रिकटन उत्पादन हुने लक्ष्य राखिएको कृषि कार्यालयले जनायो । चैतेधान उत्पादन हुँदा वर्षाको समय हुने भएकाले स्याहार्ने बेला सजकता अपनाउन आवश्यक रहेको कृषिविज्ञले बताएका छन् । नवलपरासीको नवलपुर क्षेत्रका कृषकलाई अहिले चैते (हिउँदे) धान रोप्ने चटारो छ । असारसाउनमा लगाइनेभन्दा यो मौसममा लगाइने धानको उत्पादन बढी हुने हुँदा पछिल्लो समय हिउँदेधानतर्फ किसान आकर्षित भएका हुन् । कावासोतीका धनीराम महतोको ७ कठ्ठा खेत छ । ५ जनाको परिवारका लागि एक सिजनको धानले खान पुग्छ । चैतेधानले खान पुग्छ, उनले भने, असारमा रोपेको धानको फसल बेचेर घरको सामान्य खर्च टार्ने गर्छु । पछिल्लो वर्ष जिल्ला कृषि कार्यालयले चैतेधान रोप्न कृषकलाई प्रोत्साहन गर्न अनुदान दिन थालेपछि थप हौसला बढेको छ । कृषिका योजना अधिकृत श्रीकान्त घिमिरेका अनुसार जिल्लामा १ हजार ७ सय ५० हेक्टरमा चैतेधान हुने गरेको । यान्त्रीकरणतर्फ आकर्षित गर्न आधुनिक प्रविधि मार्फत धानखेती गर्न प्रोत्साहन गरेको र यस वर्ष १० प्रतिशत क्षेत्रफल बढ्ने उनले बताए । उत्पादन बढाउन र खेती छोडदै गएका कृषकलाई पुन: कृषिमा आकर्षित गर्न बृहत्तर धान उत्पादन कार्यक्रम मार्फत प्रतिहेक्टर ५ हजार अनुदान दिन सुरु गरेको छ । यस क्षेत्रका किसानलाई हिउँदेधान लगाउने रहर भए पनि पर्याप्त सिंचाइको अभावमा जिल्लाका सयौं बिघा खेतीयोग्य जमिन बाँझो राख्नुपर्ने बाध्यता छ । गैंडाकोट, दिव्यपुरी कावासोती, अग्र्यौली, कुमारवर्ती, कोल्हुवा, नारायणीलगायतका स्थानमा चैते खेती हुने गर्छ । कृषकले चैतमा लगाएको धान आफूहरूका लागि प्रयोग गरी असारसाउनमा लगाइने धान बेचेर जीविकोपार्जन गर्छन् । उनीहरूले हर्दिनाथ, मनसुली, सावित्री र स्थानीय रैथाने जातका धान रोप्ने गर्छन् । कृषिले उत्पादन बढाउन विभिन्न कार्यक्रम ल्याए पनि पर्याप्त सिंचाइ र बढदो प्लटिङले उत्पादन भने बर्सेनि घट्दो छ ।"
बाँकेमा मकै र धान पकेट क्षेत्र विस्तार,"बाँके बाँकेलाई माछा, धान र मकैको पकेट क्षेत्रका रुपमा विकास गर्न काम अगाडि बढाइएको छ । प्रधानमन्त्री कृषि आधुनिकीरण परियोजना अन्र्तगत सरकारले उक्त योजना ल्याएको हो । बाँकेका किसानलाई लक्षित गरी ल्याइएको योजना कार्यान्वयनका लागि सरकारले चालु आर्थिक बर्षमा करिव ६ करोड रुपैयाँ खर्च गर्ने भएको छ । उक्त उदेश्य पूरा गर्न पकेट, ब्लक, जोन र सुपर जोनको अवधारणा ल्याइएको छ । पकेट क्षेत्र बिस्तारका लागि १०, ब्लकका लागि १ सय, जोनका लागि ५ सय र सुपरजोनका लागि १ हजार हेक्टर जग्गामा खेती गर्नुपर्ने छ । बाँकेमा पकेट क्षेत्र अन्र्तगत धान र मकै खेतीका लागि ४२ कृषि समूहले निवेदन दिएका छन् । तर, माछा खेतीका लागि भने निवेदन परेको छैन । त्यस्तै ब्लक परियोजना एक सय हेक्टर जग्गामा खेतीका लागि दुई सहकारी संस्था अगाडि आएका छन् । ब्लक अन्र्तगतको परियोजनामा ५० प्रतिशत अन्य खेती पनि गर्न सकिने छ ।धान र मकै खेतीका लागि ४५ कृषि समूहलाई सहभागि गराउने लक्ष्य छ । तर, ४२ समूहमात्रै आएका छन् । माछा पकेट क्षेत्रका लागि किसान र सहकारी सम्पर्कमा आएका छैनन्, जिल्ला कृषि विकास कार्यालयका प्रमुख कृष्णबहादुर बस्नेतले भने, त्यसका लागि कृषि समूहको खोजी भइरहेको छ ।त्यस्तै, जयसपुर, भवानीयापुर र हिरमिनीया क्षेत्रलाई मकैको जोनका रुपमा विकास गर्न थालिएको छ । यसअघि यहाँका अधिकांश किसानले बेमौसमी मकै खेती गर्दै आएका छन् । हिरमिनीयामा एक सिजनमा मात्रै १० लाख बराबरको बेमौसमी मकै बिक्री हुँदै आएको छ । यहाँका किसानले मौसमी मकै खेती गर्दैनन् । परियोजना अन्र्तगत किसानले सिंचाइमा ८५, कृषि औजार खरिदमा ५०, उत्पादन प्रशोधनका लागि ५०, भण्डर घरमा ५० र प्राविधिक सेवामा सत प्रतिशत अनुदान पाउने छन् । कृषिलाई आधुनिकरण गर्नका लागि सरकारले उक्त परियोजना लागु गरेको जिल्ला कृषि कार्यालयले जनाएको छ ।"
असिनाले कृषि बालीमा असर,"काभ्रे शुक्रबार राती परेको असिनासहितको पानीले सुन्तला, तरकारी र आलुखेतीमा क्षति गर्दा किसानहरू मर्कामा परेका छन् । धुलिखेल, बनेपा, रविओपी, नाला, पात्लेखेत आसपासका क्षेत्रमा परेको असिनाका कारण किसानले लगाएको आलु, तरकारी खेतीमा क्षति गरेको जिल्ला कृषि विकास कार्यलयका कृषि प्रसार अधिकृत कृष्ण धितालले बताए । उनका अनुसार, नाला क्षेत्रमा आलु र तरकारीमा क्षति पुगेको छ । रविओपी क्षेत्रमा लहरे तरकारी र गोलभेडामा असर पुगेको उनले जानकारी दिए । असिनाले शंखु र आसपासका क्षेत्रमा फुल फुल्दै गरेको सुन्तलामा पनि क्षति गरेको छ । आगामी बर्षको उत्पादनमा असर गर्ने धितालले जनाए । क्षतिको यकिन विवरण भने आइनसकेको उनले बताए । बनेपा ३ उग्रचण्डीनालामा आलुखेती गर्ने किसान इन्द्रप्रसाद दाहालले असिनाका कारण बोट कुहिने, डढ्ने समस्या आउने बताए ।"
भारतमा सस्तिएपछि नेपाली अदुवा बिकेन,"धरान मसलाजन्य कृषि उत्पादन मानिएको अदुवाको सिजन सुरु भए पनि काराबार फस्टाएको छैन । पूर्वी क्षेत्रमा उत्पादित ९५ प्रतिशत अदुवा भारत निकासी हुने गरेको छ । तर यो वर्ष भारतमै अदुवाको मूल्य सोचेभन्दा धेरै तल झरेकाले नेपाली अदुवाले बीउ खरिद गर्दा लागेको लगानी पनि नउठाउन नसक्ने सम्भावना देखिएको छ । धान, मकै, कोदोजस्ता अन्न फलाउने खेतबारी मासेर कृषकहरूले फेरि मूल्य वृद्धि हुने आशा गरिए पनि त्यसो हुन सकेन । यस वर्ष कम्तीमा १० हजार टन अदुवा उत्पादन हुने आकलन छ । तर थोक मूल्य भने प्रतिकेजी १० रुपैयाँमा झरेकाले बजारसम्म ल्याउँदा लाग्ने ढुवानी खर्चसमेत नउठ्ने भएकाले कृषकहरू निराश भएका अदुवा व्यवसायी विनोद राईले बताए ।आर्थिक वर्ष ०७०७१ मा ६ हजार ५ सय ४० टन अदुवा धरानको कृषिउपज बजारमा संकलन भएको थियो । थोक मूल्य प्रतिकेजी १ सय ६० रुपैयाँमा बिक्री गर्दा करिब १ अर्ब ४ करोड रुपैयाँको कारोबार भएको थियो ।ती सबै अदुवा त्यस बेला भारतीय बजारमा निकासी भएको थियो । त्यसपछि आर्थिक वर्ष ०७१७२ मा अदुवा कृषकहरू झन् हौसिएर खेती गर्दा ६ हजार ६ सय ९१ टन अदुवा उत्पादन गर्दै थोक मूल्यमा प्रतिकेजी १ सय ४० रुपैयाँका दरले करिब ९० करोड रुपैयाँको अदुवा निकासी भएको थियो । गत वर्ष ६ हजार ८ सय २१ टन उत्पादन हँुदा अदुवाको मूल्य घटेर थोक मूल्यमा प्रतिकेजी ६५ रुपैयाँमा झरेको थियो । चार वर्षअघिको मूल्य सम्झेर अदुवा बाली लगाउने कृषकहरूको विजोग भएको छ । उनीहरूले उत्पादन गरेको अदुवालाई बिक्री गर्ने, सुठो बनाउने वा अरू नै वैकल्पिक खाद्य पदार्थ, अचार, क्यान्डी, औषधि, सेन्ट बनाउने उपाय दिने कोही छैन, व्यवसायी राईले भने । अधिकांश कृषकहरूले गाउँबाट ल्याएका अदुवा कृषिउपज बजारमा त्यत्तिकै छोडेर जाने अवस्था आएको व्यवसायी बताउँछन् । कृषकबाट लिएका केही व्यापारीले आफ्नै तरिकाले सुकाएर सुठो बनाउने प्रयास गरिरहेका छन् । नेपालमा अदुवाको वैज्ञानिक रूपमा सुठो बनाउने प्रविधि, ज्ञान, उपकरण हालसम्म भित्रिएको छैन ।सुनसरीको विष्णुपादुका क्षेत्र हाल धरान उपमहानगरपालिका, मोरङको उत्तरी गाउँपालिकाहरूदेखि धनकुटा, तेह्रथुम, भोजपुर, सखुवासभा, उदयपुर र खोटाङ, सिन्धुलीबाट धरानको कृषिउपज बजारमा संकलन भएर भारतीय व्यापारी मार्फत अदुवा निकासी हँुदै आएको छ । कृषिउपज बजारका व्यवस्थापक लक्ष्मण भट्टराईका अनुसार नेपाली कृषकहरूले उत्पादन गरेको अदुवा जोगवनी, सिलिगुडी र गोरखपुर नाका हुँदै निकासी हुने गरे पनि अदुवाको मूल्यमा भारी गिरावट आएकाले कोही पनि कृषक कम मूल्यमा अदुवा बिक्री गर्न तयार देखिएका छैनन् ।सस्तोमा अदुवा खरिद गर्न कृषिउपज बजारमा आएका भारतीय व्यापारीहरूले नोटबन्दीको कारण अदुवाको मूल्यमा गिरावट आएको बताउने गरेको व्यापारी सन्तोष सिंहले बताए । उत्पादित अदुवाका लागि सरोकारवाला र सरकारले विकल्प नदिए अर्को वर्षदेखि अदुवा कृषकहरूले बाली परिवर्तन गर्ने र अदुवा कृषकहरू पलायन हुने सम्भावना बढेको छ । बजार व्यवस्थापक लक्ष्मण भट्टराईले भने, उत्पादित अदुवा सफा गर्दा श्रमिकद्वारा हातैले गर्ने हुँदा समय र श्रमिक खर्च बढी हुने गरेको र निर्यातमा समस्या देखिएको छ ।सरकारले नै अदुवाका लागि अलग्गै प्रशोधन, ग्रेडिङ, प्याकेजिङदेखि अदुवाका विभिन्न खाद्य सामग्री बनाउने, त्यसलाई ब्रान्डिङ गर्ने आधुनिक प्रविधिको व्यवस्था गर्नु नै श्रेयस्कर देखिएको छ । भारतीय बजारको परनिर्भरताबाट मुक्त भएर अदुवा कृषकलाई लाभान्वित बनाउन तेस्रो देश निर्यातका लागि सरकारीस्तरबाट बजारको खोजी गर्नुपर्ने देखिएको उनले बताए ।उनले नेपालमै अदुवाको मसला, सुठो, सेन्ट, जाम, क्यान्डी, औषधि, रक्सी आदि बनाउने प्रविधिको विकास गर्न जरुरी रहेको बताए । सुनसरीको अदुवा र बेसार कृषकका उत्पादनलाई लक्षित गरे प्रवद्र्धन गर्न प्रधानमन्त्री कृषि आधुनिकीकरण परियाजना भए पनि बेखबर रहेको बजार व्यवस्थापन समितिले जनाएको छ ।"
३४ प्रतिशतले घट्यो निकासी,"काठमाडौं गुणस्तरमा शंका गर्दै भारतले गैरभन्सार अवरोध सिर्जना गरेपछि यस वर्ष नेपालबाट अदुवाको निर्यात ह्वात्तै घटेको छ । भारतले विषादी मिसिएको र चिनियाँलाई नेपाली अदुवा भनी निकासी गरिएको भन्दै अवरोध गरेपछि निर्यात घटेको हो । गत वर्षको तुलनामा चालु आर्थिक वर्षमा अदुवाको निर्यात ह्वात्तै घटेको व्यापार तथा निकासी प्रवद्र्धन केन्द्रले जनाएको छ । केन्द्रका अनुसार गत साउनदेखि माघसम्ममा अदुवाको निकासी ३४ प्रतिशतले कम भएको छ । यो गत वर्ष भएको निकासीका आधारमा निकालिएको तथ्यांक हो ।नेपाली निर्यातलाई निरुत्साहित गर्न भारतले समयसमयमा गैरभन्सार अवरोध गर्दै आएको छ । यस पटक भने भारतमै सस्तो भएकाले माग कम छ । यसै वर्ष भारतले नेपाली छाला र चिया निकासीमा पनि गैरभन्सार अवरोध सिर्जना गरेको थियो । छाला र चियाका लागि पनि प्रयोगशाला परीक्षणलाई नै भारतले अवरोध गर्ने अस्त्रको रूपमा प्रयोग गरेको थियो । नेपालबाट भारत निकासी हुने जुटका सामग्रीलाई पनि भारतले एन्टिडम्पिङ कर लगाएर त्यस्तै अवरोध सिर्जना गरेको थियो । चालु आर्थिक वर्षको सात महिनामा नेपालबाट जम्मा १५ करोड १७ लाख रुपैयाँ बराबरको अदुवा निकासी भएको छ । गत वर्ष यसै अवधिमा २६ करोड ८३ लाख रुपैयाँको अदुवा निकासी भएको थियो । गत आर्थिक वर्षमा कुल ६४ करोड ३० लाखको अदुवा निकासी भएको थियो । यसपालि सात महिनाको तथ्यांकले गत वर्षको तुलनामा निकासीमा झन्डै आधा कमी आउने देखिएको छ । निकासी केन्द्रका अनुसार गत वर्ष सात महिनामा कुल १ करोड ६१ लाख २३ हजार किलो अदुवा निर्यात भएको थियो । यसपालि भने मात्र ३५ लाख ६४ हजार किलो मात्र निर्यात भएको छ । भन्सार विभागका अनुसार नेपालबाट गत वर्ष भारतमा मात्र अदुवा निर्यात भएको थियो । यसपालि भने भारतसहित फ्रान्स र युक्रेनमा पनि निर्यात भएको छ । अदुवा धेरै उत्पादन गर्ने विश्वका ५ मुलुकभित्र पर्ने नेपाल पर्छ । तर, भारतले सिर्जना गर्ने गैरभन्सार अवरोधले अदुवा कृषकलाई निरुत्साहित पार्ने गरेको छ ।"
बजेट निकासा नहुँदा तटबन्धको काम प्रभावित,"गुलरिया बबई नदी कटान रोक्न समयमै बजेट नआउँदा तटबन्धको काम प्रभावित भएको छ । गुरुयोजनाअन्तर्गत ४ अर्ब माग गरिए पनि चालु आवमा ४० करोड बजेट निकासा भएपछि तटबन्धको काम अघि बढ्न सकेको छैन । ०७१ साल साउन अन्तिम साता आएको बाढीले ३२ जनाको ज्यान जानुका साथै ९० हजार जनसंख्या प्रभावित भएका थिए । बाढी र कटानबाट १ सय ६२ परिवार विस्थापित भई अस्थायी शिविरमा बस्दै आएका छन् ।जल उत्पन्न प्रकोप नियन्त्रण कार्यालय, नेपालगन्जका अनुसार भादा (बबई) पुलको दक्षिणतर्फको भाग, पशु हाट बजार, गुलरियानेपालगन्ज सडकलगायतका ठाउँमा तटबन्धका लागि बजेट निकासा नहुँदा निर्माणको काम अनिश्चित भएको हो । यस वर्ष बाढी आउनासाथ उक्त ठाउँ कटान र बाढीको उच्च जोखिम हुने खतरा बढेको प्रकोप नियन्त्रणका प्राविधिक बताउँछन् । प्रकोप नियन्त्रण कार्यालयका प्रमुख ध्रुव पोखरेलले गुरुयोजनाअन्तर्गत बजेट निकासा नभए सदरमुकाम गुलरिया बाढी र कटानको उच्च जोखिममा रहेको बताए । करिब १२ किलोमिटर लामो तटबन्ध बनाउन ४ अर्बको बजेट चाहिन्छ, उनले भने, निकासा भएको ४० करोडमध्ये १२ करोड गत वर्ष काम सम्पन्न गरेका निर्माण व्यवसायीलाई भुक्तानी दिएका छौं । बजेट माग गरेपनि अर्थ मन्त्रालयले निकासा नदिएको जल उत्पन्नका कर्मचारीले गुनासो पोखे । ०४० साल देखि हालसम्म वर्षायाममा नदी कटानले सदरमुकाम गुलरियामा करिब दुई सय बिघा जग्गा बगाइसकेको छ । वर्षायाम सुरु भएपछि बाढीको त्रासले तटीय क्षेत्रका बासिन्दा रातभर जाग्राम बस्ने गर्छन् । नदी कटानमा सरकारले कनिका छरेजस्तो बजेट निकासा गर्दा यस क्षेत्रमा नदी कटान र बाढी पस्ने क्रम रोकिएको छैन । नदी कटानले मोहम्मदपुरस्थित इन्द्रपुर उच्च जोखिममा रहेको छ । बाढी आउनासाथ गुलरियानेपालगन्ज सडकखण्ड डुबानमा पर्ने गरेको छ । स्थानीय सौखत अली गद्दीले तीस वर्षयता नदी कटानले बीस परिवार यहाँबाट अन्यत्र विस्थापित भइसकेको बताए । दस वर्षयता आफ्नो करिब चार बिघा जग्गा बबईले बगाइसकेको उनले बताए । उनले भने, यहाँ तटबन्ध नगरिए इन्द्रपुर गाउँ नै बग्ने खतरा बढेको छ । निर्माण व्यवसायीले भुक्तानी पछि पाउने गरी टेन्डरअनुसार काम गरिरहेका छन् । जल उत्पन्न कार्यालयका अनुसार अहिले प्रयागपुर, पण्डितपुर, पशु हाट नजिक र लटकनियामा तटबन्धको स्पर बनाउने काम भइरहेको छ । बजेट समयमा निकासा नभए निर्माण कम्पनीले बीचैमा काम छाड्न सक्ने स्थिति आउने जल उत्पन्नका प्राविधिकको भनाइ छ ।"
सातामा पौने ६ अर्ब कारोबार,"काठमाडौं गत साता बजारमा ५ अर्ब ७७ करोड रुपैयाँ बराबरको सेयर कारोबार भएको छ । यो करिब ४ महिनायताकै उच्च साप्ताहिक कारोबार हो । अघिल्लो साताको तुलनामा कारोबार रकम ३ गुणा बढ्यो । अघिल्लो साता बजारमा १ अर्ब ७९ करोड रुपैयाँ बराबरको सेयर कारोबार भएको थियो । गएको साता नेप्सेको वृद्धिसँगै कारोबार रकममा पनि उल्लेख्य सुधार भएको छ । बैंक तथा वित्तीय संस्थामा तरलता बढदै गएको, सरकारी खर्च बिस्तारै बढ्न थालेको, मुलुकमा चुनावको माहोल बन्दै गएको लगायत कारण सेयर बजारले वृद्धिको बाटो पछ्याएको विश्लेषकहरूको तर्क छ । करिब ४१ हजार ३ सय कारोबारबाट १ सय ५५ कम्पनीका १ करोड ८ लाख ३३ हजार ८० कित्ता सेयर खरिद बिक्री भए । उक्त कारोबारबाट करिब पौने ६ अर्ब रुपैयाँ बराबरको सेयर कारोबार भयो । अघिल्लो साता १ सय ५६ कम्पनीका ३८ लाख ५३ हजार १ सय ६० कित्ता सेयर खरिदबिक्री भएका थिए ।साप्ताहिक कारोबारमा (पहिलो दिनको तुलनामा) नेप्से परिसूचक १०३८५ अंकले बढ्यो । आइतबार १ हजार ३ सय ८२१९ मा रहेको नेप्से अन्तिम दिन (बिहीबार) १ हजार ४ सय ८६०४ अंकमा पुगेको छ । नेप्से उच्च अंकले बढेपछि क वर्गका कम्पनीको सेयर कारोबार मापक सेन्सेटिभ परिसूचक २२८८ अंकले बढ्यो । कारोबारमा रहेका सबै कम्पनीको सेयर कारोबार मापक फ्लोट परिसूचक ८४६ अंकले उकालो लाग्यो । यसअघिका सातामा जस्तै गत साता पनि कुल कारोबारमा बैंकिङ र बिमा कम्पनीहरूको हिस्सा गत साता पनि धेरै रह्यो । कुल कारोबारमा वाणिज्य बैंक आवद्ध बैंकिङ समूहको हिस्सा ३९७२ प्रतिशत रह्यो । अघिल्लो साता यस्तो हिस्सा ४१७ प्रतिशत थियो । यस्तै, बिमा समूहको हिस्सा ३४१ प्रतिशत छ । अघिल्लो साता यो समूहको हिस्सा २४७४ प्रतिशत थियो । पाँच दिनको कारोबारमा विकास बैंकको हिस्सा ६६५, वित्त कम्पनीको ११७, होटेलको ०५८, जलविद्युतको ६२६, उत्पादन तथा प्रशोधनको ००१ प्रतिशत रह्यो । यस्तै, अन्य को ०१६, संस्थापक सेयरको ५४ र लघुवित्त संस्थाहरूको ५६७ प्रतिशत कारोबार हिस्सा छ । साप्ताहिक कारोबारमा उत्पादन तथा प्रशोधनबाहेक सबै समूहअन्तर्गतका कम्पनीका सेयरधनीको सम्पत्ति बढ्यो । तीमध्ये पनि बिमा, विकास बैंक र जलविद्युत् समूहका सेयरधनीको सम्पत्ति उच्च अंकले उकालो लागे । उक्त अवधिमा बिमा समूहको परिसूचक सबैभन्दा बढी ५ सय ९६२ अंकले बढ्यो । यस्तै, विकास बैंक र जलविद्युत् समूहको परिसूचक क्रमश: १ सय ६५ र १ सय ३५८८ अंकले बढे । पाँच दिनको कारोबारमा बैकिङ समूहको परिसूचक ९९२३, होटलको १ सय ४६१, वित्त कम्पनीको ४२१ र अन्य को ३१८ अंकले उकालो लागे । साप्ताहिक रूपमा सेयर बजारको आकार (बजार पुँजीकरण) करिब सवा १ अर्ब रुपैयाँले फैलिएको छ । आइतबार १५ खर्ब ६७ अर्ब रुपैयाँ रहेको बजार पुँजीकरण बिहीबार १६ खर्ब ८६ अर्ब रुपैयाँ पुगेको छ । तर, उत्पादन तथा प्रशोधन समूहको परिसूचक २११ अंकले ऋणात्मक रह्यो । साप्ताहिक व्यापारमा कारोबार रकम (३२ करोड ५५ लाख ६० हजार रुपैयाँ) का आधारमा नेसनल लाइफ इन्स्योरेन्स अग्रस्थानमा छ । कारोबार भएको सेयर संख्या (८ लाख ४९ हजार कित्ता) का आधारमा नेसनल हाइड्रोपावर कम्पनी सबैभन्दा बढी छ । कारोबार संख्या (१ हजार ८ सय ९२ वटा) का आधारमा नेपाल बंगलादेश बैंक अग्रस्थानमा रहेको नेप्सेले जनाएको छ । नेप्सेको कारोबार कक्ष नियमित कारोबारका लागि पाँच दिन खुला रह्यो । उक्त अवधिमा पनि ऋणपत्रतर्फ संस्थागत तथा सरकारी ऋणपत्रहरूको कुनै पनि कारोबार भएन । उक्त अवधिमा एनआईबीएल प्रगति फन्डको प्राथमिक सेयर सूचीकृत भएको नेप्सेले जनाएको छ ।"
किर्लोस्करको नयाँ जेनेरेटर,"काठमाडौं किर्लोस्कर वायल इन्जिनले नेपाली बजारमा ७५०, ९१० र १०१० केभीएका उच्च हर्सपावरका नयाँ डिजेल जेनेरेटरहरू ल्याएको छ । यी उत्पादनहरूमा सानो आकार, इन्धन किफायती, न्यून मर्मत खर्चलगायतका विशेषता रहेको कम्पनीले जनाएको छ । अत्याधुनिक एचपीसीआई प्रविधिबाट निर्मिति यी जेनेरेटरहरू सपिङमल, डिपार्टमेन्टस्टोर, हस्पिटल, होटल, पूर्वाधारलागायतका क्षेत्रहरूमा अति उपयोगी हुने कम्पनीको दाबी छ ।"
औषधि व्यवसायीको साधारणसभा,"काठमाडौं ललितपुरमा शनिबार नेपाल औषधी व्यवसायी संघ वाग्मती अञ्चल शाखाको साधारणसभा सम्पन्न भएको छ । औषधि व्यवस्था विभागका महानिर्देशक नारायणप्रसाद ढकालले उद्घाटन गरेको साधारण सभामा कान्तिपुर अनलाइनका सहायक वरिष्ठ उपसम्पादलाई सम्मान गरिएको छ । कार्यक्रमा नेपाल उद्योग परिसंघ अध्यक्ष हरिभक्त शर्मा, औषधि उत्पादक संघ उपाध्यक्ष दीपक दाहाल, नेपाल औषधि व्यवसायी संघ अध्यक्ष मृगेन्द्रमेहर श्रेष्ठ, वाग्ममती अञ्चल अध्यक्ष निरञ्जनप्रसाद रिसाललगायतले व्यवसायीमैत्री औषधि नीति बनाउन माग गरे ।"
संकटमा राडीपाखी व्यवसाय,"जुम्ला केही वर्षअघि जुम्लीहरूको प्रमुख व्यवसायको रूपमा रहेको राडीपाखी व्यवसाय संकटमा पर्न थालेको छ । यहाँ परम्परागत रूपमा बुनिदै आएका राडीपाखी र बख्खु बिस्तारै लोप हुँदै गएका छन् । केही वर्षअघिसम्म अनिवार्यजस्तै मानिएको राडीपाखीको प्रयोग ग्रामीण क्षेत्रमा समेत घटदै गएको छ । भेडा तथा बाख्राको ऊनबाट राडीपाखी तयार गरिन्छ । उनको उत्पादनमा कमी आउनु र तयारी सामग्रीले बजार नपाउने कारणले व्यावसाय संकटमा परेको स्थानीय लालबहादुर बुढाले बताए । बजारमा तयारी कपडाहरू आउँदा पुराना हातले तयार गरेका कपडाहरूको माग घटदै गएको हो, उनले भने, युवा पुस्ताले सीप नसिकेका कारण पनि राडीपाखी र बख्खुको उत्पादन घटिरहेको हो । कर्णाली अञ्चलका जुम्लालगायतका जिल्लामा ग्रामीण क्षेत्रका स्थानीयले राडीपाखी व्यवसाय गर्दै आएका छन् । आधुनिक प्रविधि र आयातित कपडाहरूको कारणले राडीपाखी र बख्खु भेटाउनै मुस्किल हुन थालेका छन् । हिमाली क्षेत्रमा पाइने भेडाको रौबाट ऊन तयार पारेर राडीपाखी र बख्खु बुन्ने गरिन्छ । परम्परागत सामग्री प्रयोग गरिने भएकाले एउटा राडी बुन्न २० दिनसम्म लाग्ने स्थानीय बाँचे बुढाले बताइन् । समय पनि बढी लाग्ने र बिक्री गर्दा त्यति फाइदा नहुने भएकाले अहिले राडीपाखी र बख्खु बुन्न समस्या भएको उनको भनाइ छ । आजभोलि राडीपाखीलाई आफन्तलाई कोसेलीका रूपमा पठाउनको लागि मात्र बुन्ने गरिएको उनले जनाइन् । स्थानीय बजारमा एउटा राडी चारदेखि छ हजार रुपैयाँमा बिक्री हुने गरेको छ । समय खर्चिएर भेडाको ऊन कातेर धागो बनाई राडीपाखी र बख्खु बुन्नुभन्दा बजारमा पाइने कपडा किन्न नै सजिलो हुने स्थानीयको भनाइ छ । अघिल्लो पुस्ताले गाउँमै बुनिएका कपडाहरू प्रयोग गर्दै आए पनि नयाँ पुस्ताले भने प्रयोग नगर्ने स्थानीय बताउँछन् । पेसा संरक्षणमा सरकारीस्तरबाट चासो नदेखाइएकाले राडीपाखी र बख्खुहरू देख्न नपाइने अवस्था आउन लागेको उद्योग वाणिज्य संघका उपाध्यक्ष गोविन्द आचार्यले बताए । स्थानीयले गाउँमै तयार पारेका राडीपाखी बिक्रीका लागि कोसेलीघरको स्थापना गरिएको छ । जिल्लाबाहिरबाट माग आए पनि गाउँमै यस्ता वस्तु भेटाउन मुस्किल पर्न थालेको छ, उनले भने । राडीपाखी भुइँमा बिछयाउन प्रयोग गरिन्छ । अहिले जताततै कार्पेटको प्रयोग बढदै गएकाले समस्या भएको हो । बख्खु न्यानो लुगामा प्रयोग गरिन्छ ।"
भारतमा नेपाली मुद्राको अवमूल्यन हुँदै,"पर्सा सीमावर्ती रक्सौलका व्यापारीले नेपाली रुपैयाँको चर्को अवमूल्यन गर्दा नेपालभारत दुवैका स्थानीय बासिन्दालाई समस्या भएको छ । भारतमा भारुको अभाव भएको मौका छोपेर त्यहाँका व्यापारीले नेपाली मुद्राको अवमूल्यन गर्न थालेका छन् । यसले नेपालबाट किनमेल गर्न रक्सौल जाने सर्वसाधारण मात्र नभई त्यहीका स्थानीयवासीलाई समस्या भएको छ । पारिस्थित बडा परेउवाका फखरुद्दिन ठकुराईले नोटबन्दीको मुद्दा चर्किएयता नेपाली रुपैयाँको अवमूल्यन बढेको बताए । अहिले नेपाली एक हजार रुपैयाँलाई भारु ६ सय मानेर कारोबार गरिंदै छ, उनले भने, त्यसबाहेक मालसामान खरिद गर्दा व्यापारीले सयकडा ६ देखि ७ रुपैयाँसम्म थप बट्टा काटेर मात्र लिन्छन्, यसरी दोहोरो अवमूल्यन भएको छ । पारिका पुराना र ठूला पसलबाहेक अधिकांशले नेपाली मुद्राको चर्को अवमूल्यन गरिरहेको स्थानीय जाकिर मियाले बताए । बिनाकारण मुद्राको अवमूल्यन गरिंदा हामी भारतीयलाई पनि समस्या भएको छ, उनले भने । वीरगन्ज मात्र नभई सीमावर्ती गाउँका बासिन्दा अझै पनि दैनिक उपभोग्य वस्तु किनमेल गर्न भारत जाने चलन छ । रक्सौलमा किनमेल गर्न हेटौंडा, निजगढ, सर्लाही, रौतहट र राजधानीसम्मका उपभोक्ता आउने गर्छन् । उनीहरूसँग भारतीय रुपैयाँ नभएपछि समस्यामा पर्ने गर्छन् ।यहाँस्थित राष्ट्र बैंक शाखाले हाल १ जनालाई सातामा २ हजार भारु मात्र उपलब्ध गराउँदै आएको छ । किनमेलबाहेक अध्ययन, उपचार, तीर्थाटनलगायत प्रयोजनका लागि भारत जाने नेपालीलाई अझै पनि चर्को दरमा भारु खरिद गर्नुपर्ने बाध्यता छ । वीरगन्ज उद्योग वाणिज्य संघका पूर्वअध्यक्ष प्रदीप केडियाले रक्सौलमा विगत ३४ वर्षअघिदेखि नै बिनाकारण नेपाली मुद्राको अवमूल्यन हुँदै आएकोमा नोटबन्दीपछि झनै हेप्न थालिएको बताउँछन् । हाम्रा लागि यो गम्भीर समस्या हो, उनले भने, पर्सा बाराका उद्योगी व्यवसायीलाई दैनिक भारु चाहिन्छ, सटही गर्दा चर्को बट्टा तिर्नुपरेको छ । राष्ट्र बैंकलगायत सरोकारवालालाई समस्या समाधान गर्न पटकपटक आग्रह गरेको उनले बताए ।"
कागज उद्योगले गाउँमै रोजगारी,"घान्द्रुक (कास्की) घान्द्रुक सिवैकी अस्मिता नेपाली वर्षअघिसम्म पोखराको एक फेन्सी पसलमा काम गर्थिन् । गाउँमा नेपाली कागजको उद्योग खुलेर रोजगारी सजिलो हुने भएपछि उनी गाउँमै फिरिन् । हाल उनले रोजागारीसँगै परिवारका साथ बस्न पाएकी छन् । वृद्धा आमाको हेरविचार र भाइलाई पढाउने जिम्मा अस्मिताको काँधमा छ । घान्द्रुक क्लियुकी रोशनी गुरुङलाई पनि कागज उद्योगले बेरोजगार बस्न दिएको छैन । स्थानीय अन्नपूर्ण लोक्ता कागज तथा हस्तकला उद्योग माओवादीको सशस्त्र द्वन्द्वको समयमा बन्द भएको थियो । उक्त उद्योग पुन: सञ्चालनमा आएपछि १० जनाले रोजगारी पाएका छन् । पर्यटकीय गाउँ घान्द्रुक प्रवेशस्थलमै रहेको कागज उद्योगमा गाउँकै ५ र सिन्धुपाल्चोकका ५ जनाले काम गर्छन् । घान्द्रुककै पूर्ण गुरुङले उद्योग सञ्चालनमा ल्याएका हुन् । उनले ०५९ मा ६ लाख रुपैयाँ लगानीमा उद्योग सुरु गरेका थिए । अन्नपूर्ण संरक्षण क्षेत्र आयोजना (एक्याप) क्षेत्रमा सञ्चालित उद्योग द्वन्द्वको समयमा माओवादी दबाबका कारण ०६२ को सुरुआतमा बन्द गर्नुपरेको गुरुङले बताए । नचलाउन दबाब दिएपछि बन्दै गर्नुपर्यो, उनले भने । ०७० मा फेरि चार लाख लगानी थपेर उद्योग पुन: सञ्चालनमा ल्याइएको उनले बताए । स्थानीय जंगलमा प्रशस्त पाइने लोक्तालाई प्रशोधन गरेर उद्योगले नेपाली कागज उत्पादन गर्छ । जंगलबाट लोक्ता काटेर ल्याउन दुईजना कामदार खटिन्छन् । एक जनाले दैनिक ६० देखि ८० केजीसम्म लोक्ता संकलन गरेर उद्योगमा ल्याउँछन् । लोक्ता काट्नेले प्रतिकेजी ३० रुपैयाँ पाउँछन् । जंगलबाट ल्याइएको लोक्ताबाट झ्याउ निकाल्न २४ घण्टा पानीमा भिजाउनुपर्छ । भिजाइएको लोक्तालाई चार घण्टा विद्युतीय हिटरमा पकाइन्छ । पकाएको लोक्तालाई मिक्स्चरमा हालेर लेदो बनाइन्छ । उक्त लेदो चिसो पानीमा मिसाएर फ्रेममा हालिन्छ । फ्रेमलाई घाममा सुकाएपछि नेपाली कागज तयार हुन्छ । फ्रेम सुक्न गर्मी महिनामा आधा घण्टा र जाडोमा २ घण्टासम्म लाग्छ । उद्योगमै बसेर काम गर्ने आठ जनाले महिनावारी तलब बुझ्छन् । वैकल्पिक ऊर्जा प्रवद्र्धन केन्द्रले विद्युतीय हिटर अनुदानमा दिएपछि लोक्ता तताउन सजिलो भएको सञ्चालक गुरुङले बताए । पहिले दाउरा चलाउँदा तताउन दिनभरि लाग्थ्यो । अहिले चार घण्टामै तात्छ, उनले भने, दाउराको बचत, कार्बन पनि उत्पादन हुन पाएको छैन । घान्द्रुकको नेपाली कागजलाई बजारको समस्या नभएको उनले जनाए । हाल उद्योगमा ५ ग्रामका १ सय ५० कोरी (३० हजार ताउ) नेपाली कागज मासिक उत्पादन हुन्छ । उनी आफैंले पोखराको सिद्धार्थचोकमा सञ्चालन गरेको पसलबाट कागज बिक्री गर्छन् । उनका अनुसार ५ ग्रामको नेपाली कागजको माग पोखरामा मात्रै मासिक ३ सय कोरी छ । बाँकी १ सय ५० कोरी काठमाडौंबाट आउने उनले जानकारी दिए । ५ ग्रामको नेपाली कागज धुप बनाउन प्रयोग हुन्छ । नेपाली कागज खरिद गरेर ५० जना महिलाले घरमै धुप बाटेर बेच्छन् । धुप बनाउन नेपाली कागजसँगै धुपी, अष्टसुगन्धा र सुन्धवालाको धूलो प्रयोग हुन्छ । उक्त धुप पोखराका सुपरमार्केट, पूजा पसलमा प्याकेटको ९० देखि १ सय २० रुपैयाँसम्ममा बिक्री हुन्छ । लेखापढी गर्न प्रयोग हुने १० ग्राम, डायरीमा प्रयोग हुने २० ग्राम र भिजिटिङ कार्ड, प्रमाणपत्र बनाउन प्रयोग हुने ४० ग्रामको नेपाली कागज भने अर्डरअनुसार मात्रै तयार हुन्छ । गुरुङका अनुसार ५ ग्रामको कागजमा उद्योगको पोखराको आधा माग मात्रै थेगेको छ । उनले उद्योगबाट मासिक २५ हजार रुपैयाँ बचत गर्छन् । उत्पादन बढाउने योजना भए पनि गाउँमा कामदारको अभाव भएकाले सम्भव नभएको उनी बताउँछन् । लोक्ता काट्नेले दैनिक १८ सयदेखि २१ सयसम्म कमाउँछन्, उनी भन्छन्, गाउँमा लोक्ता काट्ने कामदार भेट्नै गाह्रो छ । गाउँमा जनशक्ति पर्याप्त नहुँदा सिन्धुपाल्चोकका कामदार राख्नुपरेको उनले सुनाए । बर्खायामको असार, साउन र भदौमा भने उद्योग बन्द रहन्छ ।"
गुणस्तर दूधका लागि जीएमपी,"हेटौंडा दूधको गुणस्तरयुक्त उत्पादनका लागि गढी गाउँपालिका ३ मक्राउन्चुलीका कृषकहरूले दूध दुहुने बानीमा परिवर्तन ल्याएका छन् । गुणस्तरयुक्त दूध उत्पादन (जीएमपी) विधि लागू भएपछि कृषकहरूले बानी परिवर्तन गरेका हुन् । गाईभैंसीको दूध दुहुनुअघि कल्चांैडो पानीले पखालेर दुइन्थ्यो । अहिले पानीले पखालेपछि सफा कपडाले कल्चौडो पुछ्ने गरिन्छ । धोएपछि थुनमा शुद्ध तोरीको तेल वा मल्हम लगाउने गरिन्छ । प्लास्टिकको बाल्टिनमा दुहुन वर्जित छ । प्लास्टिकको क्यानमा दुध बोकेर संकलन केन्द्रमा पनि लैजान पाइँदैन । यो नै जीएमपी प्रविधि हो । प्लास्टिकको भाँडा प्रयोग गर्दैनन्, दूध उत्पादक कृषक रामहरि बजगाईंले भने, वर्षअघिसम्म प्लास्टिकको क्यानमा हालेर संकलन केन्द्रमा पुर्याइन्थ्यो । विगतमा दुहुनका लागि कृषकले पानी भएको वा चिसो बाल्टिन प्रयोग गर्थे । हाल सुक्खा बाल्टिनमा दुहुने गर्छन् । कृषक नानीमैया दाहालले पहिलाको जस्तै कुँडो पकाएर खुवाउने चलन हटेको बताइन् । उनले भनिन्, गुणस्तरयुक्त दूध उत्पादन गर्ने विधि लागूपछि खुवाउन छोडियो । सरसफाइले विविध खाले रोगहरू त्यस क्षेत्रमा देखापरेको छैन, पशु सेवा कार्यालय प्रमुख रामप्रकाश प्रधानले भने ।"
बुफोनको हजारौं खेल,"पेरिस इटाली र स्पेनले युरोपबाट विश्वकप छनोटको सम्भावनालाई शुक्रबार बलियो बनाएका छन् । इटालीका गोलरक्षक जियानलुइजी बुफोनले आफ्नो हजारौं व्यावसायिक खेल खेले । त्यसमा इटाली अल्बानियाविरुद्ध २० ले विजयी रह्यो । ड्यानियल डी रोसीले पेनाल्टीबाट पहिलो गोल गरेपछि सिरो इमाबिलले दोस्रो गोल थपे । समूह जी को अर्को खेलमा स्पेनले इजरायललाई ४१ ले हरायो । स्पेनबाट गोल गर्नेमा डिएगो कोस्टा, डेविड सिल्भासँगै भिटोलो र इस्को रहे । तर समूहको खेलमा नायक रहे, बुफोन । उनले युरोपेली कीर्तिमानका लागि इटालीको तर्फबाट १ सय ६८ क्याप जिते । युरोपेली छनोटमा इटाली ५५ खेलयता अपराजित छ । त्यसमा इटालीले ४१ जित निकालेको छ भने बाँकी १४ बराबरीमा टुंगिएको छ । सोही समूहमा मेसेडोनियाले लिचेस्टाइनलाई ३० ले हरायो । गणतन्त्र आयरल्यान्ड र वेल्सबीचको खेल भने गोलरहित टुंगियो । त्यसमा आइरिस कप्तान सिमन कोलमनको खुट्टा नराम्ररी भाँचिएको थियो । यस्तै सर्बियाले जर्जियालाई ३१ ले हरायो । आइसल्यान्डले कोसोभामाथि २१ र टर्कीले फिनल्यान्डमाथि २० को नतिजा निकालेका थिए ।"
लुम्बिनी क्लब विजेता,"भैरहवा लुम्बिनी खुकुरी क्रिकेट क्लबले वेस्टर्न क्रिकेट क्लब बुटवललाई ७ रनले पराजित गर्दै शनिबार टी२० क्रिकेटको उपाधि जितेको छ । विजेताले ५० हजार र उपविजेताले २६ हजार प्राप्त गरे । रूपन्देही जिल्ला क्रिकेट संघको आयोजनामा सिद्धार्थ रंगशालामा भएको फाइनलमा टस जितेको खुकुरीले १९५ ओभरमा अलआउट हुँदा १ सय ३३ रनमात्र बनायो । रोहित पौडेलले ६५, सविन शाक्यले २६ र विजय सुनारले १४ रन बनाए । वेस्टर्नका विक्रम भुसालले ५, सौरभ खनाल र धिरज शाहीले २२ तथा सन्दीप सुनारले १ विकेट लिए । १ सय ३४ रनको चुनौती लक्ष्य पाएको वेस्टर्नले निर्धारित ओभरमा ८ विकेट गुमाई १ सय २६ रनमात्र बनाउन सक्यो । राहुल कुमारले ३५, भुवन पाण्डेले १८, सौरभ खनाल र जगत क्षेत्रीले १५१५ रन बनाए । खुकुरीका शाह आलम र लालबहादुर अधिकारीले ३३, मानबहादुर थापा र रोहित पौडेलले ११ विकेट लिए । म्यान अफ द फाइनल खुकुरीका रोहित पौडेल भए । वेस्टर्नका सौरभ खनाल उत्कृष्ट ब्याट्सम्यान र शाह आलम उत्कृष्ट बलर भए । दुवै ५ हजार पाए । देवदह क्रिेकट युनिटका सुरज दराई उत्कृष्ट खेलाडी भए । उनले १० हजार पुरस्कार थापे ।प्रतियोगितालाई अमेरिका निवासी विवेक बर्माले स्वर्गीय आमाबुवा शशिकान्तशकुन्तलाको नाममा प्रायोजन गरेका थिए । शशिकान्त रूपन्देहीको क्रिकेट विकासमा अम्पायर र खेलाडीका रूपमा योगदान पुर्याउने व्यक्तित्व मानिन्छ ।"
अनिल र गौरव च्याम्पियन,"म्याग्दी चौथो राष्ट्रिय ब्याडमिन्टन प्रतियोगिताको पुरुष डबल्सतर्फ नेपाल पुलिसका अनिल श्रेष्ठ र गौरव ढकालको जोडी च्याम्पियन भएको छ । बेनीको कालीपुलस्थित कभर्ड हलमा शनिबार सम्पन्न फाइनलमा उनीहरूले त्रिभुवन आर्मीका सरोज मर्हजन र राम राईलाई १९२१, २१२३, २६२८ सेटमा हराउँदै एक लाख रुपैयाँ पुरस्कार जितेका थिए ।पुरुष तथा महिला एकलमा क्रमश: आर्मीका रत्नजित तामाङ र नङसलदेवी तामाङ च्याम्पियन भए । रत्नजितले नवीन श्रेष्ठ र नङसलले जेसिका गुरुङलाई हराए । मिक्स डबलतर्फ कास्कीका विशाल खड्का र यामकुमारी गुरुङले आर्मीका सरोज मानन्धर र नङसलदेवीलाई पराजित गर्दै उपाधि जिते । भेट्रान्स डबलतर्फ आयोजक गंगटा क्लबका श्याम पराजुली र नवीनबाबु श्रेष्ठको जोडीले निर्मल श्रेष्ठ र चन्द्रकुबेर खापुङलाई पराजित गर्यो । यू१७ तर्फ काठमाडौंका प्रिन्स दाहालले आर्मी क्लबका प्रफुल्ल महर्जनलाई हराएर उपाधि जिते ।"
स्मिथको तेस्रो शतक,धर्मशाला अस्ट्ेरलियाली कप्तान स्टिभ स्मिथले शनिबार भारतविरुद्धको चौथो टेस्टको पहिलो दिन सिरिजको तेस्रो शतक बनाएका छन् । टेस्टमा डेब्यु गरिरहेका कुलदीप यादवले चार विकेट लिएपछि दिनको खेल अन्त्यमा भारततर्फ मोडिएको छ । स्मिथले १४ चौका मद्दतमा १ सय ११ रन बनाए । उनी भारतमा एउटै सिरिजमा तीन शतक बनाउने पहिलो अस्ट्ेरलियाली कप्तान पनि भएका छन् । इङल्यान्डका एलिस्टर कुकपछि उनी यस्तो उपलब्धि हात पार्ने पहिलो विदेशी कप्तान हुन् । पाहुना टिमले बलियो सुरुआतलाई ठूलो स्कोरमा परिणत गर्न भने सकेन । दिनको खेल सकिनु केही अगाडि तीन सय रन बनाएर टिम अलआउट भयो । अस्ट्ेरलियाले टस जितेर ब्याटिङ निर्णय गरेको थियो । एकसमय टिम एक विकेट गुमाएर १ सय ३१ रनको बलियो स्थितिमा थियो । तर कुलदीपले उत्कृष्ट बलिङको नमुना पेस गर्दै घातक स्पेल गरे । पहिलो सेसनमा एक विकेट गुमाएको अस्ट्ेरलियाले त्यसयता दिनको अरु दुई सेसनमा बाँकी सबै विकेट गुमायो । भारतले आफ्नो इनिङ्स सुरु गर्दै एक ओभरमा बिनाविकेट क्षति रन बनाउन सकेको छैन । सिरिज ११ लेबराबरी रहेको स्थितिमा पाहुना टिमले बोर्डरगावस्कर ट्रफी आफ्नो पक्षमा पार्ने हो भने यस टेस्ट जित्नै पर्ने हुन्छ । सिरिजको अन्तिम टेस्टमा मौका पाएका चाइनाम्यान बलर कुलदीप अस्ट्ेरलियाका लागि आश्चर्यजनक बलर साबित भए । उनले ६८ रन खर्चेर ४ विकेट लिए । नियमित कप्तान विराट कोहलीले चोटका कारण खेल्न नसक्ने भएपछि उनले मौका पाएका हुन् । तर अवसरलाई २२ वर्षीय बलरले खेर जान दिएनन् । आफ्नो पहिलो अन्तर्राष्ट्रिय क्रिकेटका रूपमा ५६ रन बनाएका डेविड वार्नरलाई आउट पारे । उनी निमित्त कप्तान अजिन्क्या रहानेद्वारा स्लिपमा समातिए । त्यसयता कुलदीपले पिटर हयान्ड्सकम्ब र ग्लेन म्याक्सवेलको पनि विकेट लिए । स्मिथले वार्नरसँग दोस्रो विकेटमा १ सय ३४ रनको साझेदारी गरे । यसक्रममा २७ वर्षीय स्मिथले आफू टेस्टको नम्बर एक ब्याट्सम्यान भएको पनि सिद्ध गरे ।
न्युजिल्यान्डदक्षिण अफ्रिका,हयामिल्टन दक्षिण अफ्रिकाले न्युजिल्यान्डविरुद्धको तेस्रो टेस्टको पहिलो दिन शनिबार वर्षाले खेल रोकिनु अगाडि ४ विकेटमा १ सय २३ रन बनाएको छ । पाहुना टिमका लागि फाफ डु प्लेसिस ३३ र टेम्बा बाभुमा १३ रन बनाएर खेलिरहेका छन् ।
पिप्ले युवा च्याम्पियन,"हेटांडा आयोजक पिप्ले युवा क्लब शनिबार पहिलो संस्करणको रोहनी हाउजिङ पिप्लेक्याम्पा गोल्डकप फुटबलमा च्याम्पियन बनेको छ । पिप्लेले बीएफसी चितवनलाई टाइब्रेकरमा ३१ ले हराएको थियो । क्याम्पाडाँडा मैदानमा शनिबार निर्धारित समय २२ गोल भएपछि टाइब्रेकरको सहारा लिइएको हो । यसमा पिप्लेका गोलरक्षक अशोक बराल नायक साबित भए । उनले तीन पेनाल्टी प्रहार विफल पारेका थिए । आयोजकका विदेशी खेलाडी एरोजा जोयोमन्डीले १७ औं मिनेट र सुनील बलले ६७ औं मिनेटमा गोल गरे । चितवनका स्ट्राइकर राज पौडेलले ७१ र ८० औं मिनेटमा गोल गरेपछि खेल बराबर भएको थियो । दुवै टिमले विदेशी खेलाडी मैदानमा उतारेका थिए । टाइब्रेकरमा पिप्लेका सुनील बल, सुरज विष्ट र सुजित बुढाथोकीले गोल गरे । जोयोमन्डीको प्रहार विपक्षी गोलरक्षकले बचाए । चितवनका निर्मल दुराले मात्र गोल गरे । राज पौडेल, अमित तामाङ र सजिन थापाको प्रहार गोलरक्षक अशोकले रोकेका थिए । उनी म्यान अफ द म्याचसहित सर्वोत्कृष्ट खेलाडी र उत्कृष्ट गोलरक्षक घोषित भए । उनले कुल २७ हजार रुपैयाँ पुरस्कार पाए । विजेताले १ लाख र उपविजेताले ५० हजार पुरस्कार पाए । आयोजकका मनोज विष्ट उत्कृष्ट डिफेन्डर, दिपेश श्रेष्ठ उत्कृष्ट फरवार्ड र विजय पण्डित उत्कृष्ट प्रशिक्षक तथा चितवनका निर्मल दुरा उत्कृष्ट मिडफिल्डर घोषित भए ।"
एपीएफ सेमिफाइनलमा,सर्लाही एपीएफ क्लबले शनिबार जावलाखेल युथ क्लबलाई २० ले पराजित गर्दै कर्मैयामा जारी राजश्री जनक कप फुटबलको सेमिफाइनल सुरक्षित गरेको छ । एपीएफको जितमा नवीन लामाले १३ औं र राजेन्द्र रावलले दोस्रो हाफको ८ औं मिनेटमा गोल गरे । नवीन लामा म्यान अफ द म्याच भए । उनले ५ हजार नगद पुरस्कार पाए । आइतबार मनाङ मस्र्याङ्दी र हिमालयन शेर्पाबीच खेल हुँदै छ ।
ब्वाइज स्पोर्ट्स विजयी,काठमाडौं ब्वाइज स्पोर्ट्स क्लब दोस्रो नेपाल कप भेट्रान फुटबलमा शनिबार रूपन्देही युनाइटेड बुटवललाई टाइब्रेकरमा ३२ ले पराजित गर्दै सेमिफाइनल पुगेको छ । निर्धारित ७० मिनेटमा रूपन्देहीका विनोद गौतम र ब्वाइजका सविन शाक्यले गोल गरेपछि खेल बराबर भएको थियो ।
बंगलादेशीको अग्रता,काठमाडौं नेपालका उदीयमान खेलाडी सुमित पन्त (१९३५) लाई पराजित गर्दै बंगलादेशी जीएम अब्दुल्ला अल रकिब मोलाह (२४९२) ले एसियन जोनल ३२ चेस च्याम्पियनसिपमा एकल अग्रता बनाएका छन् । डिफेन्डिङ च्याम्पियन बंगलादेशी जीएम जियाउर रहमान र नेपालका क्यान्डिडेट मास्टर केशव श्रेष्ठ दोस्रो र तेस्रो स्थानमा छन् । महिलातर्फ बंगलादेशी डब्लूआईएम रानी हमिदले नेपालकी सविना श्रेष्ठलाई हराउँदै ७ अंकको अग्रता जारी राखेकी छन् ।
वनमै चराकक्षा,"खुसीको कुरा छ । तिमीहरूले पुस्तकमा देखेकापढेका चरा अब प्रत्यक्ष हेर्न पाउनेछौ । त्यसका लागि काठमाडौंको लाजिम्पाट पछाडिको रानीबारी सामुदायिक वनमा अब चरा कक्षा सञ्चालन हुने भएको छ । त्यसको चाँजोपाँजो मिलाइरहेको छ पन्छी संरक्षण संघ (बीसीएन) ले । बीसीएनका पन्छीविद् ज्योतेन्द्रज्यू ठकुरीका अनुसार पुस्तकमा पढेका चरा विद्यार्थीलाई यही सामुदायिक वनमा ल्याएर देखाइनेछ । ढुकुर यो हो भनेर पढाइन्छ, उनीहरूले देखेका हुँदैनन्, ठकुरीले भने, ढुकुर यस्तो हुँदो रहेछ भनेर बच्चाले आफ्नै आँखैले देखून् भन्ने हाम्रो उद्देश्य हो । यसअघि आक्कलझुक्कल मात्र विद्यार्थी यो वनमा पुग्ने गरेका थिए । आगामी शैक्षिक सत्र वैशाखदेखि नियमित रूपमा विद्यार्थीलाई वनमै ल्याएर चरा कक्षा चलाइनेछ । सुरुमा ४ कक्षाभन्दा माथिका विद्यार्थीलाई यस्तो कक्षा दिइने योजना छ । त्यसका लागि बीसीएनले काठमाडौंका विभिन्न विद्यालयमा सम्पर्क गर्नेछ । इच्छुक विद्यालयले आफ्ना विद्यार्थीलाई यो सामुदायिक वनमा ल्याउन सक्नेछन्, ठकुरीले भने, हामीले विद्यार्थीलाई चरा र रूखबिरुवाबारे एक घण्टाको क्लास लिनेछौं । कम्तीमा हरेक साता यस्तो कक्षा सञ्चालन गर्न सकिनेछ । बीसीएनका प्रमुख कार्यकारी अधिकृत (सीईओ) डानरेन्द्रमानबाबु प्रधानका अनुसार विद्यालयले नि:शुल्क त्यो कक्षा लिन पाउनेछन् । सहरको नजिकैको वनबाट स्कुले विद्यार्थीले केही सिकून् भन्ने मुख्य उद्देश्य हो, प्रधान भन्छन्, यस्तो कक्षा सम्भवत: मुलुकमै पहिलो हो । बाँकी पढ्न पुस्तकमा लिएको ज्ञान थप व्यावहारिक होस् भनेर यो कक्षा चलाउने अवधारणा ल्याइएको हो । पाठयपुस्तकमा नेपालमै नपाइने चरा पनि पाइन्छ भनेर पढाइएको छ, ठकुरी भन्छन्, कम्तीमा विद्यार्थीले त्यो बुझून् भन्ने हाम्रो उद्देश्य हो । काठमाडौं सहरको बीचमा पर्ने रानीबारी सामुदायिक वन ६९५ हेक्टरमा फैलिएको छ । यो वनलाई चरा तथा जैविक विविधता संरक्षण को सिकाइ केन्द्र बनाउने बीसीएन र सामुदायिक वनका अध्यक्ष सन्तोषविक्रम शाहको उद्देश्य छ । यो सामुदायिक वनमा करिब सय प्रजातिका चरा बस्छन् । धेरैजसो रैथाने चरा छन् । विद्यार्थीले यो वनमा थोप्ले ससिया, न्याउली, सानो तामे लाँहाचे, कालोगर्दने काठफोर, कुथुर्के, फाप्रे चरा, सेतोकण्ठे माटिकोरे, कोइली, कालो चील, कुर्ले ढुकुर, मलेवा, कोचलगाँडे लाटोकोसेरो, गोठे लाटोकोसेरो, कण्ठे सुँगा, सिक्रा, भद्राई, स्यालपोथरी, लामपुच्छ्रे चरा देख्न सक्नेछन् । त्यस्तै, घर काग, लामपुच्छ्रे रानीचरी, कालो चिबे, पाण्डु चिचिल्कोटे, डाँङ्ग्रे रुपी, धोबिनी चरा, चञ्चले अर्जुनक, निलतुथो अर्जुनक, सन्तले चाँचर, गोरुकटी गौंथली, फिरफिरे घर गौंथली, जुरेली, चमेरा, कांकिर, पात सिउने फिस्टो, तुमुलकारी फिस्टो, घर भँगेरा, रूख भँगेरा पनि आफ्नै आँखाले देख्न पाउँनेछन् । मलेवा, वस्तु बकुल्ला, आसकोटे बकुल्ला, कोकले, धोबिनी चरा, समरूप पुष्पकोलिन, कर्रा सुँगा, ध्वाँसे चिबे, बाख्रे जुरेली, कटुसे मट्टा, अग्निवक्ष पुष्पकोलिन, काष्ठकुट, लटुकस विरही चरी, स्वर्णोदर हरितचरी, पाल्कोटे, फाप्रे चरा, हिमाली झ्याप्सी, पहाडी कोकले, सिमकुखुरा, रानीचरी पनि यो वनमा छन् । सुन्तलेरेखी फिस्टो, लालकण्ठे अर्जुनक, पीतकटारी फिस्टो, कालोकण्ठे चाँचर, पहेंलो मारुनी चरी, कुकु कोइली, जीवन फिस्टो, चञ्चले फिस्टो, हिमाली भद्राई, मारुनी चरा, गोब्रे चाँचर, चाँचर, सुन्तले चाँचरलगायतका चरा बसाइँ सरेर यहाँ आउँछन् । कति विद्यार्थीले गुँड पनि नदेखेका होलान्, ठकुरी भन्छन्, यो बच्चा कोरल्ने सिजन पनि हो, त्यसैले धेरै चरा गुँडमै पनि देख्न सकिन्छ । चराले गुँड बनाउने बेला भएकाले बीसीएनले आउँदो मंगलबार स्थानीय रानीदेवी स्कुलका विद्यार्थीलाई भेला गरेर गुँड बनाउन पनि सिकाउँदै छ । बाँसका ससाना चोयाबाट बनाइने ती गुँड विभिन्न प्रजातिका रूखमा राखिनेछन् । तिनै गुडमा चरा बसून् र बच्चा कोरलून् भन्ने यसको उद्देश्य हो । चराबाहेक यो वनमा रातो बाँदर, लोखर्के, स्याल, जंगली बिरालो, मंगुजलगायतका वन्यजन्तु पनि देख्न सकिन्छ । विद्यार्थीले पुस्तकमा पढेका रूखबिरुवाका जात पनि यही वनमा हेर्न सक्नेछन् । वनस्पतिविद्हरू भुवनकेशर शर्मा, विष्णु गौतम र लक्ष्मी जोशी श्रेष्ठले यो वनमा कुन कुन प्रजातिका रूख पाइन्छन्, ती रूखमा कति कार्बन छ र कति काठ छ भनेर अध्ययन गरिरहेका छन् । समुद्री सतहदेखि १३३८ मिटर उचाइको रानीबारी सामुदायिक वनमा २२ मिटर अग्लासम्म रूख छन् । यो वनमा मुसुरे कटुस, खोटे सल्लो, टुनी, काली मयल, डल्ले कुरो, किम्बु, नीलकाँडा, खरी, काउलो, खिल टिमुर, चिलाउने, फिरफिरेलगायत प्रजातिका रूख छन् । सामुदायिक वनका अध्यक्ष सन्तोषविक्रम शाह बच्चाहरूलाई चरा चिनाउन सके उनीहरूको ज्ञान बढ्ने मात्र नभई वनको महत्त्वसमेत महसुस हुने बताउँछन् । सबैले वनको विविधता बुझून् भन्ने हो, उनले भने ।"
साना सिपाही,"चैत्र १३, २०७३ नेपाली सेनाले परेड खेल्न सिकाउँछ को को इच्छुक छौ ? कक्षा शिक्षकले प्रश्न गर्नुभयो । ताप्लेजुङ सदरमुकाम फुङलिङस्थित भानुजन माविमा अध्ययनरत कक्षा ८ कि कुसुम निरौलालाई जवाफमा के भनौं के भनौं भयो । अभिभावकको अनुमति लिनुपर्ने भएकाले उनले घर पुगेर बुबाआमालाई सुनाइन् । बुबाले भन्नुभयो, राम्रो हुन्छ भने गर, निर्णय आफैं लेऊ । कुसुम भन्छिन्, ७९ दिनसम्म दैनिक बिहान २ घण्टा परेड खेल्नुपर्ने, २१ दिन जिल्ला बाहिरको गुल्ममै बस्नुपर्ने हुँदा कठिन होला कि जस्तो लागेको थियो । तर आफूसँगै ३६ जना साथी सहभागी हुने भएकाले छोड्ने मन भएन । अन्तमा जे होला भन्दै तयार भएँ । सयदिने कोर्स गरेकी कुसुम अहिले सन्तुष्ट मात्रै छैनन्, सेनाले यो कोर्सलाई वर्षमा एकपटक रिफ्रेस गराउनुपर्छ भनेर विद्यालयमार्फत मागसमेत गरिरहेकी छन् । सेनाले कुसुमजस्ता ७ देखि ९ कक्षामा अध्ययनरत विद्यार्थीका लागि दुई वर्षदेखि राष्ट्रिय सेवा दल (एनसीसी) को तालिम गराइरहेको छ । दुई वर्षमा ताप्लेजुङका मात्रै ७२ छात्रछात्रा त्यसमा सहभागी भइसके । एक वर्षमा १८ छात्र र १८ छात्रालाई सहभागी गराइएको थियो । दुई वर्ष नै भानुजन माविका विद्यार्थीले त्यो अवसर पाएका छन् । ७९ दिनसम्म सम्बन्धित जिल्लाको ब्यारेकले विद्यालयमै गएर तालिम दिन्छ । शनिबार ब्यारेकमा लगेर फुटबल, भलिबल, बास्केटबल खेलाइन्छ । विद्यार्थीले प्रत्येक दिन बिहान ६ देखि ८ बजेसम्म तालिममा सहभागी हुनुपर्छ । ६ देखि ७ बजेसम्म मास पीटीलगायत पहिलो चरणको तालिम दिएपछि ५ मिनेट विश्राम हुन्छ । त्यसपछि खुकुरी ड्रिललगायतका दोस्रो चरणको परेड सिकाइन्छन् । परेड सकिएपछि नास्ता दिइन्छ । नास्तामा दूध र अन्डा हुन्छ । ताप्लेजुङमा बिहानै दूध पाउन नसकेकाले पुरी, जेरी र फ्रुटी खुवाइएको थियो । छनोटमा परेकालाई तीन जोर ड्रेस, दुई जोर जुत्ता, पोलिस, ब्रस, ब्यागलगायतका आवश्यक सामग्री दिइन्छ । मुख्यत: अनुशासनको पाठ सिकाइने यो अवधिमा मास पीटी, खुकुरी ड्रिल, तेक्वान्दो , एरोभेक्स, कवाज, ड्रिल गरी ६ वटा विधा सिकाइन्छ । यीबाहेक फुटबल, भलिबल, बास्केटबलजस्ता खेलकुद र गायन, नृत्यजस्ता सांगीतिक विधाको ज्ञान दिइन्छ ।"
बोतल बेचेर पढाइ खर्च,"चैत्र १३, २०७३ बैतडी सदरमुकाममा १९७६ सालमा खुलेको एउटा विद्यालय छ दशरथ प्रावि । ५ कक्षासम्म पढाइ हुने यो स्कुलका ८० विद्यार्थीमध्ये ७७ जना दलित समुदायका छन् । गाउँका अधिकांश विद्यार्थी निजी विद्यालय पढ्न थालेपछि ९७ वर्ष पुरानो यो विद्यालय छिमेकी बाडिलेकर भुल्यौडा गाउँका दलित समुदायका विद्यार्थी भरमा छ । दलितमध्ये पनि विपन्न परिवारका विद्यार्थी मात्रै यहाँ छन् ।विद्यार्थी भर्ना भए पनि नियमित स्कुल आउँदैनन् । धेरैजसो महिनामा बढीमा १७ दिन जति मात्रै आउँछन् । सबै अभिभावक बिहानै मजदुरी गर्न जान्छन् । कतिपयले छोराछोरीलाई काममा सँंगै लैजान्छन् । नगरपालिका बाहिरका अधिकांश प्राथमिक विद्यालयमा दिवा खाजाको व्यवस्था भए पनि यहाँ यो सुविधा छैन । विद्यार्थी कक्षा छाडेर होटल र सरकारी कार्यालय छेउमा फालेका खाद्यवस्तु खोज्न निस्कन्छन् । कतिले खाली सिसी बेचेर खाजा खर्च जुटाउँछन् । दुइटा सिसी बेचे एक रुपैयाँ आउँछ । २०३० सिसी भेट्टाए उनीहरू चाउचाउ र समोसा किन्न भ्याउँछन् । प्लास्टिक र सिसाका बोतल पसलमा बेचेर दिउँसो खानेकुरा जुटाउने गरेको कक्षा ४ का विद्यार्थी रमेश भूलले बताए । अभिभावक मजदुरीमै व्यस्त भएकाले छोराछोरीको पढाइमा मतलब गर्दैनन् । नियमित विद्यालय पठाइदिन घरघर पुगेर जानकारी गराउँदासमेत कसैले चासो नदेखाएको प्रधान अध्यापक सरपसिंह ठगुन्ना बताउँछन् । दलित छात्रछात्राले छात्रवृत्ति पाउँछन् । तर त्यो खर्च अभिभावकले घरखर्चमा लगाउँछन् । ६ शिक्षक रहेको यो विद्यालयमा विद्यार्थी थोरै आएको दिन उनीहरू खालि बस्नुपर्छ । विसं १९७६ मा तत्कालीन प्रधानमन्त्री देवशमशेरका पालामा स्थापना भएका बेला शाहीलेकस्थित पीपलबोटमा कक्षा चलाइने गरेको बूढापकाहरू बताउँछन् । त्यतिबेला राम्रा विद्यार्थीलाई सुन्तला उहार दिने गरिएको अभिलेखमा छ ।"
उल्लु साथी,"चैत्र १३, २०७३ लाटोकोसेरो कृषकको उपयोगी साथी र कल्याणकारी चरा हो । यसले हानिकारक कीराफटयांग्रा र मुसा खाएर कृषि उब्जनीको उत्पादन बढाउन सहयोग गर्छ । रातमा मात्रै सक्रिय हुने यो सिकारी पन्छीले मुसा खान्छ । साना स्तनधारी, सरिसृप, चरा, माछा, भ्यागुता, चिप्लेकीरा, माकुरा र विभिन्न प्रकारका कीराफटयांग्रा पनि खान्छ । त्यसैले यसले पारिस्थितिकीय प्रणाली सन्तुलन राख्न सहयोग पुर्याउँछ । खाद्यचक्रलाई गतिशील राख्न पनि लाटोकोसेराको महत्त्वपूर्ण भूमिका हुन्छ । लाटोकोसेरो दिउँसो निष्क्रिय हुन्छ । रातको समयमा सक्रिय हुन्छ र आहाराको खोजी गर्छ । यसको भुवा नरम हुने भएकाले उड्दा आवाज निस्कँदैन । आँखा चलाउन नसक्ने भएकाले कहीं कतै नजर डुलाउनुपर्दा टाउको नै घुमाउँछ । त्यही भएर यसको टाउको २ सय ७० डिग्रीसम्म घुम्न सक्छ । संसारमा पाइने २ सय २५ प्रजातिका लाटोकोसेरोमध्ये नेपालमा २२ प्रजातिको पाइन्छ । २ वर्षअघि मात्र मोटेड उड औल नामक लाटोकोसेरो पहिलो पटक भेटिएपछि यहाँ पाइने प्रजातिको संख्या एउटा बढेको हो । लाटोकोसेरोबारे विश्वमै अनेक अन्धविश्वास छन् । संसारका कतिपय संस्कारमा यो घरको छतमा बसे संकट आउने मानिन्छ । विज्ञहरू भने यो चराको फाइदै फाइदा भएको बताउँछन् । एउटा लाटोकोसेरोको परिवारले फुल पारेर चल्ला हुर्काउन्जेलसम्मको चार महिनामा ३ हजार मुसा खान्छ । किसानहरू धान खाने मुसाबाट आजित हुन्छन् । तिनै मुसालाई लाटोकोसेरोले आफ्नो आहारा बनाउँछ । सानो प्रजातिलाई लाटोकोसेरो र ठूलो प्रजातिलाई हुचिल भनिन्छ । आँखा ठूलो हुने भएकाले सामान्य प्रकाशमा पनि यसले हेर्न सक्छ । यो हिमाल, पहाड र तराई सबैतिर बस्न सक्छ । लाटोकोसेरोले प्रकृतिको स्वास्थ सूचक काम पनि गर्छ । ठूलो खाले लाटोकोसेरो सबैभन्दा बढी आयु भएका चरा प्रजातिमा पर्छ । यिनीहरू ७० वर्षभन्दा बढी बाँच्न सक्ने विभिन्न अध्ययनले देखाएको छ । सिकारी चराका रूपमा रहेका लाटोकोसेरो पुरानो वनजंगलको सूचक पनि हो । पर्यावरणीय दृष्टिले मात्र नभई सांस्कतिक हिसाबले पनि यो चरो महत्त्वपूर्ण मानिन्छ । लाटोकोसेरो देवी लक्ष्मीको वाहनका रूपमा समेत चिनिन्छ । यसको उपस्थितिले घरमा भूतप्रेतको बास हुँदैन भन्ने मान्यता छ । जापानमा अनिकाल, महामारी र प्राकृतिक विपत्तिलाई टाढा राख्न घरमा लाटोकोसेरोको तस्बिर राख्ने चलन छ । यति महत्त्व हुँदाहँुदै पनि लाटो कोसेरो मार्ने क्रम बढेकाले संरक्षणमा चुनौती देखिएको विश्व लाटोकोसेरो कोष बेलायतका देशीय प्रतिनिधि राजु आर्यायले बताए । त्यही भएर अहिले लाटोकोसेरोको सचेतना गर्नु अति आवश्यक भएको छ । अहिलेदेखि संरक्षणमा लागिएन भने यसलाई जोगाउन गाह्रो हुन्छ । यसबारे चेतना जगाउन ५ वर्षयता लाटोकोसोरो उत्सव मनाउन थालिएको हो । उत्सवमा बढी मानिस जम्मा हुने त्यही लाटोकोसेरोको महत्त्व बुझाउन सकियो भने प्रभावकारी हुने ठानेर यस्तो अभियान चलाइएको हो । दुई महिनाअघि कपिलवस्तुको जगदीशपुरमा छैटांै लाटोकोसेरो उत्सव मनाइएको थियो । लाटोकोसेरोको कुनै पनि अंग औषधीय प्रयोग र तान्त्रिक उपयोगबारे वैज्ञानिक आधारहरू छैनन् । तर यसबारे विद्यामान भ्रमका कारण लाटोकोसेरो संकटमा पर्दै गएको संरक्षणकर्मी कृष्ण भूषालले बताए । सञ्चारमाध्यमहरूका अनुसार भारतका केही भागमा लाटोकोसेरोलाई औंसीको रातमा बलि दिए तान्त्रिक विद्या सफल हुने अन्धविश्वास पनि छ । त्यसैले लाटोकोसेरो समातेर बेच्ने चलन भित्रभित्रै चलिआएको छ ।अवैध चोरी सिकारीका कारण लाटो कोसेरोको संख्या घट्दै गएको यसबारे अनुसन्धानसमेत गर्दै आएका राजु आचार्यले बताए । दोलखा, काठमाडौं चितवन, धनगढी र इटहरी लगायतका ठाउबाट यसको अवैध व्यापार हुँदै आएको छ । बर्सेनि २ हजारभन्दा बढी लाटोकोसेराको विदेशतिर निर्यात हुन्छ । सयौंको संख्यामा मारिन्छन् । विषादीको प्रयोग र मौसम परिवर्तनका कारण पनि किसानका यी साथी संकटमा पर्दै जान थालेका छन् ।"
सम्झिराख है,१ कागजस्तो चनाखो रहने २ बकुल्लाको जस्तो चारैतिर ध्यान पुर्याउने ३ कुकुरको जस्तो तत्कालै ब्यँुझिने खालको निद्रा४ सफा र सन्तुतिल खाना खाने ५ आवश्यक परे परिवारबाट टाढा रहन पनि तयार हुने
कविता,"विकासविकासका लागि अपरिहार्य हुन्छ है शान्ति,शान्तिका लागि गर्छन् है किन क्रान्ति ?हाम्रो देशका नेताहरू कस्ता कस्ता रहेछन्, विकास गर्नुपर्छ भन्दै, आश मात्र देखाउँछन् ।मैले उस्तो गरें, उसले यस्तो गरेन आरोप लगाउँछन् नेता,यसको मारमा परिरहेका छन् है यो देशका जनता ।शान्ति भरिएको देश भनेर चिनिन्छ विश्वमा,तर के गर्नु आन्दोलन नै आन्दोलन हुन्छ नेपालमा ।सहमतिमा लागि शान्ति छाएर गरौँ है विकास देशमाअनि हुन्छन्, खुसी, हर्षले छाउँछन् देशका जनतामा । नेमा दोर्जे तामाङवीरेन्द्र आदर्श उमावि, चितवन"
निबन्ध,"वर्षमा ६ ऋतु हुन्छन् । वसन्त, ग्रीष्म, वर्षा, शरद, हेमन्त र शिशिर । अहिले हामी वसन्त ऋतुमा छौँ । यो ऋतु चैत र वैशाखमा पर्छ । यो ऋतुहरूको राजा पनि हो । शिशिर ऋतुमा रूखका पात झर्छन् । प्रकृति उजाड देखिन्छ । वसन्त आएपछि जताततै हरियाली छाउँछ । रूखहरूमा आँकुरा पलाउँछन् । वसन्त ऋतुमा सिरसिर हावा चल्छ । यसले सबैको मन रमाउँछ । रूखमा कलिला मुना र हरिया पात पलाउँछन् । हावा लाग्दा पातहरू हल्लिन्छन् । वसन्त ऋतु चारैतिर फूल फुल्ने ऋतु हो । यतिबेला बगैँचामा धेरैथरीका फूलहरू फुल्छन् । पाखापखेराहरू लालीगुराँसले ढकमक्क हुन्छन् । रूखका टोड्कामा बसेर कोइलीले गीत गाउँछ । मलाई चौतारीमा बसेर कोइलीले गीत गाएको सुन्न मन लाग्छ । चराचुरुंगीहरूले रूखमा गुँड लगाउँछन् । चैतवैशाख धेरै गर्मी हुने महिना हो । त्यसैले मानिसहरू रूखका छहारीमा बस्न मन पराउँछन् । वसन्त ऋतुमा कविहरू कविता लेख्न मन पराउँछन् । कविहरूले आफ्ना कवितामा वसन्त ऋतुको बयान गर्छन् । संस्कृत साहित्यका महाकवि कालिदासले वसन्त ऋतुका बारेमा धेरै राम्रा कविता लेखेका छन् रे १ मलाई संस्कृतमा लेखिएको कविता पढ्न आउँदैन । तर नेपालीमा लेखिएका कविता भने छानीछानी पढ्ने गर्छु । मलाई कवि सिद्धिचरण श्रेष्ठले लेखेको कविता धेरै मन पर्छ । उनले लेखेको वसन्त कविता भाका हालेर पढिरहूँझैँ लाग्छ । म पनि ठूला कविहरूले झैँ वसन्तका बारेमा कविता लेख्छु । आर्नव तिम्सिना, कक्षा४ काञ्जीरोवा नेसनल स्कुल, कोटेश्वर, काठमाडौं"
दादा प्रकृष्ट,"प्रकृष्ट पाँच वर्ष पूरा पुग्नै आँटेको थियो, उसकी मामुले भाइ पाउनुभयो । भाइ पाउनुभन्दा अगाडि ऊ मामुलाई कहिल्यै छोड्दैनथ्यो । माम पनि मामुले नै ख्वाउनुपर्ने, होमवर्क पनि मामुसँगै गर्नुपर्ने । यसको साथै राति सुत्दा पनि मामुसँगै टाँसिएर सुत्नुपर्ने । हुन त उसको परिवार ठूलो थियो । घरमा दुइटी आमाहरू, फुपू र उनका दुइटा छोराहरू पनि उनीहरूसँगै बस्थे । मामुले दिनभरि काहीं छोडेर गए, ऊ आमाहरू, फुपू र दादाहरूसँग रमाएरै बस्थ्यो तर मामु आउनेबित्तिकै मामुसँग झगडा गर्न थाल्थ्यो । मलाई किन छोडेर गाको ? भन्दै । ऊ घरनजिकैको स्कुलमा यूकेजीमा पढ्थ्यो । उमेर सानै थियो । त्यसैले पनि होला मामुसँग धेरै घुलमिल भएको थियो । मामुको प्यारो प्रकृष्ट एक्कासि मामुले भाइ जन्माएपछि त उसलाई निकै गाह्रो भयो । उसको बाबा टुरिस्ट गाइड हुनुहुन्थ्यो । बेलाबेलामा उहाँ घरभन्दा टाढाटाढा, हप्तादस दिनका लागि गइरहनुहुन्थ्यो । यसैगरी एकपटक बाबा बाहिर जानुभएको थियो र उसकी सानीआमा उसको घरमा आउनुभएको थियो । सधैंझैं ऊ बिहान स्कुल गयो । स्कुलबाट फक्र्यो पनि । राति आमाहरू, फुपू, दादाहरू, सानिमा र मामुसँगै बसेर उसले रातिको खाना खायो । त्यसपछि सबै आआफ्नो कोठातिर लागे । ऊ पनि मामु र सानिमासँग तल कोठामा झर्यो । तीनैजना एउटै खाटमा पल्टिएर गफ गर्दै, कथा सुन्दैसुनाउँदै थिए, ऊ कतिखेर भुसुक्कै निदाएछ, थाहै पाएन । बिहान उठ्दा पो यसो हेरेको त आफूनजिकै सानिमा मात्रै । बाथरुम, किचेन सबैतिर हेर्यो, मामु कतै हुनुहुन्न । ऊ रुँदै तल कोठामा आयो अनि सानिमालाई सोध्यो, समु मामु ! मामु खोइ त ? सानिमाले भन्नुभयो, मामु त हस्पिटल बाबु । किन ? उसले हडबडाउँदै सोध्यो । मामुले त भाइ जन्माउनुभयो नि बाबु । तिम्रो त भाइ भयो । खुसी हँुदै हो ! भाइ हेर्न जाऊ न समु मामु । छिट्टो के, जाऊ न भन्या, जाऊ न ! सानिमाले भन्नुभयो, अहिले पख न त । जाने त हो नि । पहिले माम खाऊ अनि पो त । ए, ल ल । छिट्टो जाऊ माम खान, उसले भन्यो । लौ ! कहाँ अहिले माम पाक्या छ र ! पहिले बुबु पिउनुपर्यो अनि दिज्यूले माम पकाइसिन्छ अनि खाएर गइहाल्ने नि । ल म बाबुको लुगा निकालेर तयार पारिहाल्छु, सानिमाले सम्झाउनुभयो ।अब ऊ दङ्ग पर्दै माथि आमाहरू, दिज्यू र दादाहरूलाई सुनाउन गयो, मेरो मामुले त भाइ पाइस्या छ रे । मेरो त भाइ भयो ! उसलाई कतिखेर मामुलाई भेटूँजस्तो भएको थियो । ऊ पछि आमाहरू र सानिमासँग हस्पिटल गयो । मामु ! भनेर करायो । (मामु हस्पिटलको बेडमा सुतिरहनुभएको थियो, खुसी हुनुभयो ।) मामुनजिकै भाइ पनि सुतेको रहेछ, देखेर ऊ पनि खुसी भयो । ऊ मामुनजिकै गयो । भाइलाई यसो हेर्यो । तर पहिलाको जस्तो मामुको काखमा गएर बस्न पाएन । सबैले टाढै बस बाबु ! नजिकै नजाऊ, सानो भाइलाई लाग्छ भने । ऊ अलि खिन्न भयो । कस्तो उत्सुकताका साथ ऊ त्यहाँ आएको थियो, निराश भयो । टाढैबाट टुलुटुलु हेर्यो र केही बेरपछि आमाहरूसँगै घर फर्कियो । सानिमा त्यहीं बस्नुभयो ।मामु चार दिनसम्म हस्पिटल बस्नुभयो । उसलाई घरमा रमाइलो लाग्नै छाड्यो । दिज्जूले सधैं खाना ख्वाइवरी स्कुल पुर्याइदिने । आमा लिन जाने भयो । यसैगरी मामु र बाबा नभई उसले बल्लबल्ल ती दिन बितायो । मामु घर आएपछि त पहिलाको जस्तै भइहाल्छ नि भनेर सोच्न थाल्यो । त्यतिखेरसम्म सानिमा घर गइसक्नुभएको थियो । ऊ दिज्यूसँग सुत्थ्यो । होमवर्क दादाहरूसँग बसेर गथ्र्यो । तीन दिनपछि बाबा घर आउनुभयो । उसलाई केही रमाइलो लाग्यो । बाबाले मिठा मिठा खानेकुरा ल्यादिनु भएको थियो । दादाहरूसँग बााडेर खायो । चौथो दिन मामुलाई घर ल्याइयो । सानो भाइ पनि । मामु भाइ लिएर छुट्टै कोठामा सुत्न थाल्नुभयो । ऊ सँधैं जहाँबाट आए पनि दौडेर मामु ! भनेर झयाम्म अँगालो माथ्र्यो । अहिले पनि त्यसो गर्न थाल्दा अरूले कराए ए ! ए ! भाइलाई लाग्छ । यसो नगर, त्यसो नगर । मामुसँग राम्ररी टाँसिएर बस्न पनि नपाइने । उसलाई कताकता नरमाइलो लाग्यो । एक्लो भएको महसुस भयो ।भाइलाई छुनलाग्दा पनि सबैले खै गरे । मामुुले पनि बाबु हुन्न है, नगर । भाइ सानो छ, इन्फेक्सन हुन्छ भन्न थाल्नुभयो । बाबाले पनि यता आऊ, त्यता नजाऊ भनेर हकार्नुभयो । सबैले गाली मात्रै गरेको, कसैले माया नगरेको अनुभूति उसलाई हुन थाल्यो ।पछि विस्तारै मामु पनि राम्रो हिँडडुल गर्न सक्ने हुनुभयो । भाइ पनि अलि ठूलो भयो । भाइलाई देखेर उसलाई कस्तो माया लाग्न थाल्यो । ऊ भाइसँग खेल्न खोज्थ्यो । ऊ आफ्ना साथीसँग खेलेझैं डाङडुङ गर्न खोज्थ्यो । बेलाबेलामा मामु सम्झाउनुहुन्थ्यो बाबु ! त्यसो नगर । भाइसँग धेरै नचल । उसको हातखुट्टा कमलो हुन्छन्, भाँचिन सक्छ । जत्तिखेर नि यसो भन्दा त उसलाई अब भाइदेखि, मामु, बाबा, आमाहरू, फुपू र दादाहरूदेखि रिस पो उठ्न थाल्यो ।बाबु ! भनेर मामुले माया गरेर बोलाउँदा खाली भाइलाई मात्र माया गर्ने, मलाई चैं नगर्ने, म हजुरको छोरा पनि होइन, गइस्यो भन्न थाल्यो । मामुले होइन बाबु ! म त तिमीलाई पनि धेरै माया गर्छु । भाइ सानो छ, बोल्न सक्दैन । भोक लाग्यो, ऐया भयो भन्न पनि सक्दैन । उसलाई राम्ररी हेर्नुपर्छ । त्यसैले पो हो त । विस्तारैविस्तारै छोरामा रूखोपनको विकास भएको देख्दा घरमा सबै चिन्तित हुन थाले । मामुलाई त झन् बढी चिन्ता लाग्न थाल्यो । कसरी उसको मनबाट रूखोपन हटाउने भनेर सोच्न थाल्नुभयो । सानो छोरालाई हेर्दाहेर्दा, ठूलोलाई राम्रो ध्यान दिन नसकेकाले यस्तो भएको हो भन्ने कुरा उहाँलाई राम्रोसँग थाहा थियो । तर पनि कसरी यसको समाधान खोज्ने भन्नेतिर लाग्नुभयो, खासै सक्नुभएन । भाइ चैं घरै मामुसँगै बस्ने । म मात्र स्कुल जाने । म त जान्नँ भनेर प्राय: निहुँ खोज्ने, नचाहिने कुरामा जिद्दी गर्ने, भनेको नटेर्ने गर्न थाल्यो । छोराको यस्तो चाला देखेर मामुलाई रुनु न हाँस्नु भएको थियो ।समय बित्दै गयो । पछि ढिलोचाँडो सानो भाइ पनि हुक्र्याे । प्रकृष्ट पनि ठूलो हुँदै गयो । भाइले सबैभन्दा पहिले दादा भन्न सिक्यो । तीन वर्षपछि त भाइ पनि स्कुल जान थाल्यो । दुवैजना स्कुल जाने भएपछि अब मामुले पनि एउटालाई मात्रै धेरै ध्यान दिनुपर्ने भएन । यति भएपछि प्रकृष्ट अब विस्तारैविस्तारै भाइलाई माया गर्ने, आफूसँगै स्कुल लिएर जाने, आफ्नो भाइलाई कसैले केही गर्यो कि भनेर हेर्ने गर्न थाल्यो । भाइलाई आफैंले होमवर्क सिकाइदिन थाल्यो । भाइलाई आफूले हेरिदिएपछि अहिले मामुले उसलाई पनि पहिलेको जस्तै हेर्न भ्याउनु भएको थियो । अहिले उसलाई फेरि घरै रमाइलो लाग्न थाल्यो । अब बाबामामुले भाइ र उसलाई बराबरी माया गर्नुहुन्छ भन्ने कुरामा ऊ विश्वस्त भइसकेको थियो । भाइ पनि दादा भनेपछि भुतुक्कै हुन्थ्यो । अचेल उसलाई सबैले,कस्तो दादा र भाइको उस्तै अनुहार ! भन्दा ऊ भाइलाई मुसार्दै मख्ख पथ्र्याे ।"
