शीर्षक,विवरण
एकता प्रयास गर्दै मधेसी दल,"राजविराज चुनाव नजिकिँदै गर्दा मधेस केन्द्रित दलहरूबीच एकताका पहल सुरु भएको छ । संयुक्त लोकतान्त्रिक मधेसी मोर्चा भित्रेका केही साना दलबीच केही दिनभित्रै एकता गर्ने गृहकार्य भइरहेका ले मोर्चाभित्रका तीन ठूला दललाई समेत दबाब बढेको छ । सप्तरीको मलेठमा प्रहरीको गोली लागी मृत्यु भएका पाँचजनाको सम्मानमा आइतबार मलेठमै भएको श्रद्धाञ्जली सभालाई सम्बोधन गर्दै मोर्चा आबद्ध दलका केही नेताहरूले एउटै झन्डामुनि सबै मधेसवादी दल आउनुपर्ने बताए । सभापछि उनीहरूले कान्तिपुरसित कुरा गर्दै एकीकरण प्रक्रियामा खासगरी मोर्चा आबद्ध राष्ट्रिय मधेस समाजवादी पार्टी, तराई मधेस सद्भावना पार्टी र मधेसी जनअधिकार फोरम गणतान्त्रिकबीच गृहकार्य भइरहेको जानकारी दिए । थ्रेसहोल्डका कारणले होइन, शक्ति एकीकृत गर्नु जरुरी भएकाले एकता गर्न खोजिएको हो, रामसपा अध्यक्ष शरदसिंह भण्डारीले कान्तिपुरसित भने, महेन्द्र राय यादवजी, राजकिशोर यादवजी र मेरोबीचमा एकीकरण गर्ने गृहकार्य अन्तिम चरणमा पुगेको छ । उनले मोर्चाभित्रका सबै दलसित छलफल भइरहेको समेत बताए । पहिलो चरणमा ३ दलबीच चाँडै एकीकरण हुँदैछ, जसले मोर्चाभित्रका अन्य दलमाथि पनि प्रेसर सिर्जना हुन्छ, उनले भने, हामी तीन दलबीच नेतृत्वका लागि इगो प्रोबलम छैन, सामूहिक नेतृत्वका आधारमा समयको मागलाई सम्बोधन हुने गरी एकताको नजिक पुगेका हांै । भण्डारीको रामसपा विजयकुमार गच्छदारको फोरम लोकतान्त्रिकबाट फुटेर बनेको हो भने महेन्द्र राय यादवको तमसपा तमलोपाबाट फुटेर निर्माण भएको हो । यस्तै राजकिशोर यादवको फोरम गणतान्त्रिक उपेन्द्र यादवको मधेसी जनअधिकार फोरमबाट फुटेर जयप्रकाश गुप्ता सहितकाले बनाएका थिए । गुप्ता जेल परेपछि राजकिशोर अध्यक्ष भएका थिए । व्यवस्थापिका संसद्मा रामसपा र तमसपाका ३३ तथा फोरम गणतान्त्रिकका एक सांसद छन् । फुट डालो राज करो, घर फुटे गवार लुटे, यो स्थिति सिर्जना गरियो भण्डारीले भने, विगतमा भएका कमीकमजोरीका लागि क्षमा माग्दै पार्टी एकीकरणको विकल्प छैन । एकीकरण प्रयास भइरहेको छ, तमसपा अध्यक्ष महेन्द्र राय यादवले भने, जुन दिन मधेसी मोर्चामा एकीकरण हुन्छ, हाम्रो मुद्दाको आधा विजय त्यही दिन हुनेछ । समय र जनताको माग पनि एकता नै रहेकोमा उनले जोड दिए । मन्त्री खान पार्टी फोरुवा भयौं, उनले भने, अब विगतको गल्तीबाट पाठ सिकेर एकै झन्डामुनि गोलबन्द हुनुको विकल्प छैन । फोरम गणतान्त्रिकका अध्यक्ष राजकिशोर यादवले पनि एकता प्रयास भइरहेको पुष्टि गरे । उनले मोर्चामा रहेका सबै दल एकै झन्डामुनि आउने प्रयास सुरु भएको उल्लेख गर्दै रामसपा, तमसपा र आफ्नो दलबीच घनिभूत छलफल भइरहेको जानकारी दिए । सम्भवत: चैत महिनामै परिणाम देखिने छ, यादवले भने, इच्छा सबैको एकीकरणको पक्षमा छ । श्रद्धाञ्जली सभामा राजकिशोरले मञ्चबाटै एकीकरणका लागि औपचारिक प्रस्ताव गरेका थिए । उनको प्रस्तावमा भण्डारी र महेन्द्र रायले समर्थन गरेका थिए । राज्यसत्ताको भूलभुलैयामा पार्टी फोडिँदै गइयो, उनले भने, तर अब राज्यको दमनकारी नीतिका कारण एकै झन्डामुनि आउनुको विकल्प छैन ।मोर्चाको अर्का घटक सद्भावनाका अध्यक्ष राजेन्द्र महतोले मञ्चबाटै भने, गजेन्द्रनारायण सिंहले एउटा पार्टी बनाए, तीनवटा भयो । तीनबाट १३ भयो । मधेसी दल फुटेको मादल जस्तै भयो, टुक्राटुक्रामा बाँडियौं । फुटेको मादल बज्दैन, त्यसकारण एकता जरुरी छ । उनले मधेसवादी दलबीच एकताको पक्षधर आफू रहेको बताउँदै एकताविपरीत जानेलाई जनताले धूल चटाउनुपर्ने बताए । कार्यक्रमपछि कान्तिपुरसित महतोले भने, एकता हुनुपर्छ । कुराकानी सुरु भएको छ, हेरौं के हुन्छ । केही समयअघि पनि उपेन्द्र यादव, महन्थ ठाकुर र महतो लगायतका नेताले पार्टी एकीकरणको कुरा चलाएका थिए । कैयौं छलफल भए पनि नेतृत्व कसले गर्ने भन्ने विवादले निष्कर्षमा पुग्न सकेको थिएन ।"
कांग्रेसमा ६ वर्षपछि कार्यसम्पादन समिति,"काठमाडौं कांग्रेसको केन्द्रीय कार्यसम्पादन समिति ६ वर्षपछि बल्ल गठन भएको छ । १३औं महाधिवेशनबाट नेतृत्व लिएको एक वर्षपछि सभापति शेरबहादुर देउवाले आइतबार समितिलाई पूर्णता दिएका हुन् । विधानत: कार्यसम्पादन समिति महाधिवेशनको दुई महिनाभित्रै पूर्णता दिनुपर्ने हो । १२औं महाधिवेशनबाट कार्यसम्पादन समितिको व्यवस्था भए पनि त्यो गठन नगरी विधानमै व्यवस्था नभएको पदाधिकारी बैठकको अभ्यास कांग्रेसले गर्दै आएको थियो । तत्कालीन सभापति सुुशील कोइरालाले आफ्नो कार्यकालमा कार्यसम्पादन समिति गठन गर्न सकेका थिएनन् । केन्द्रीय कार्यसमितिका पदाधिकारी, विभाग र समितिहरूलाई पूर्णता नदिएको भन्दै सर्वत्र आलोचना भएपछि देउवाले आइतबार सुरु केन्द्रीय कार्यसमिति बैठकमा २९ सदस्यीय केन्द्रीय कार्यसम्पादन समिति गठन गरेका हुन् । यो समितिलाई कम्युनिस्ट पार्टीहरूमा हुने पोलिटब्युरोसँग तुलना गरिन्छ । समितिले विभागहरूको कामको अनुगमन गर्छ । समितिमा ६ पदाधिकारी पदेन र २२ सदस्य सभापतिबाट मनोनीत गर्ने व्यवस्था छ । देउवाले मर्यादाक्रमअनुसारका नेताहरूलाई समितिमा ल्याएका छन् । यसरी ल्याउँदा महामन्त्री शशांक कोइराला र कोषाध्यक्ष सीतादेवी यादवबाहेक वरिष्ठ नेता रामचन्द्र पौडेल, प्रकाशमान सिंह, कृष्णप्रसाद सिटौला, गोपालमान श्रेष्ठ, विमलेन्द्र निधि, कुलबहादुर गुरुङ, खमबहादुर खड्का,चित्रलेखा यादव, रामशरण महत, अर्जुननरसिंह केसी, बलबहादुर केसी, महेश आचार्य, नरहरि आचार्य, प्रदिप गिरी, बालकृष्ण खाँड, ज्ञानेन्द्रबहादुर कार्की, रमेश रिजाल, नारायण खड्का,मीनेन्द्र रिजाल, प्रकाशशरण महत, फरमुल्ला मन्सुर, मानबहादुर विश्वकर्मा, सुजाता कोइराला, दिलेन्द्रप्रसाद बडु र एनपी सावद समितिमा परेका छन् । १३औं महाधिवेशनमा एक नम्बरमा मत ल्याएका केन्द्रीय सदस्य शेखर कोइराला र अन्य केही पुराना नेता यसमा परेनन् । सभापति देउवाले बैठकमै केन्द्रीय सदस्य कोइरालालाई समितिमा पार्न नसकेको बाध्यता सुनाए । लगत्तै कोइरालाले १३ औं महाधिवेशनबाट केन्द्रीय कार्यसमितिमा आइपुगेकी कोषाध्यक्ष सीतादेवी यादव कार्यसम्पादनमा पर्ने तर अघिल्लो महाधिवेशनबाट केन्द्रीय सदस्य बनेको आफू नपरेकोप्रति गुनासो राख्दै भने, मभन्दा उहाँ (सीतादेवी) कसरी सिनियर हुनुभयो ? यादव पदाधिकारी भएकाले कार्यसम्पादन समितिमा पदेन हैसियतमा सदस्य भएकी हुन् । कोइरालाले आफूलाई कार्यसम्पादन समितिमा ल्याउन वरिष्ठ नेता रामचन्द्र पौडेलबाट पहल नभएको गुनासो पनि पोखेका थिए । कोइराला केन्द्रीय कार्यसमितिले तय गरेको मयार्दाक्रममा ३२ औं नम्बरमा छन् । बैठकले पार्टीका विभागलाई ३० बाट बढाएर ४२ पुर्याउने, स्थानीय तह निर्वाचन घोषणापत्र तयार पार्न केन्द्रीय सदस्य महेश आचार्यलाई संयोजक तोक्ने निर्णय लिएको छ । त्यस्तै निर्वाचन परिचालन वरिष्ठ नेता रामचन्द्र पौडेलको नेतृत्वमा गर्ने निर्णय भएको छ । केन्द्रीय कार्यसमिति बैठकमा बोल्ने सदस्यहरूबाट संविधान संशोधनलाई टुंगोमा पुर्याएपछि निर्वाचनमा जानुपर्छ भन्ने र संशोधन नभए पनि निर्वाचनबाट पछि हट्न हुन्न भन्ने धारणाबीच कांग्रेस अझै अलमलमा परेको छ । केन्द्रीय सदस्य प्रदिप पौडेलले कांग्रेसकै पहलमा संसद्मा दर्ता भएको सीमांकनसहितको संविधान संशोधन विधेयक पारित हुन नसक्ने भएमा सीमांकनबाहेकका विषयलाई अघि बढाएरै भए पनि निर्वाचनमा जानुपर्छ भन्ने धारणा बलियो भएको बताए । बैठकमा उपप्रधान तथा गृहमन्त्री विमलेन्द्र निधिले संशोधन विधेयक पारित नगरी निर्वाचनमा जान कठिनाइ पर्ने बताए । उनले संघीय आयोगमार्फत सीमांकन टुंग्याउने गरी बाँकी विषयलाई संशोधन गरेर मधेसमा जनसंख्याका आधारमा स्थानीय तहको संख्या बढाए मधेसी मोर्चा सकारात्मक हुन सक्ने बताए । तर पूर्वमहामन्त्री कृष्णप्रसाद सिटौलाले सीमांकनसहितको संशोधन प्रस्ताव पारित हुने अवस्था नरहेको बताउँदै बाँकी विषयलाई संशोधनमा लगेर मोर्चालाई निर्वाचनमा ल्याउने प्रयास भइरहेको जानकारी दिएका थिए । सीमांकनबाहेकका विषयलाई संशोधन गर्न प्रमुख प्रतिपक्षी एमाले तयार भएमा मधेसी मोर्चा सकारात्मक देखिएको भन्दै सिटौलाले स्थानीय तहको संख्या बढाउन भने नसकिने बताए । पार्टीका मधेस केन्द्रित केन्द्रीय सदस्यहरूले सीमांकनसहितकै संशोधन प्रस्तावलाई अघि बढाएमा एमाले पनि बाध्य भएर आउने धारणा राखेका थिए । केन्द्रीय सदस्य फरमुल्ला मन्सुर, अजय चौरासिया, रामकृष्ण यादव, महेन्द्र यादवलगायतले सीमांकनसहितकै प्रस्ताव अघि बढाउन जोड दिए । राजदूत र आईजीपी नियुक्तिले पार्टी लज्जितकेन्द्रीय सदस्य शेखर कोइरालाले बैठकमा ४ पृष्ठको लिखित दृष्टिकोण राख्दै पार्टी संस्थागत र चलामयमान हुन नसकेको बताए । उनले एक वर्ष बित्दा पनि पार्टी पदाधिकारी, केन्द्रीय कार्यसमिति, विभाग र समितिहरूले पूर्णता नपाएको उल्लेख गर्दै भनेका छन्, केन्द्रमा गुटको खेती चलेको छ, यसले कार्यकर्ताको मनोबल गिरेको छ । उनले राजदूत नियुक्तिको सिफारिस र प्रहरी प्रमुखको नियुक्तिको विषयमा पार्टी नेतृत्वले खेलेको भूमिकाले लज्जित बनाएको बताए । म्यानपावर सञ्चालकलाई उसैले जनशक्ति पठाउने मुलुकमा राजदूत बनाएर पठाउँदा कस्तो असर गर्छ भन्ने कुरा किन सोचिएन ? स्वार्थ बाझिने यस्ता विषयमा पार्टी संवेदनशील भएन, उनले भने, प्रहरी प्रमुखको नियुक्तिबारे पार्टी सभापति र गृहमन्त्रीबीचको असहमति जसरी मिडियामा आयो, यदि त्यो सत्य हो भने पार्टीको निम्ति राम्रो होइन । प्रहरी प्रमुख नियुक्ति गर्ने कार्यकारिणीको अधिकारमा न्यायालयले हस्तक्षेप गरेको कोइरालाको ठम्याइ छ । उनले लोकतन्त्रलाई कमजोर बनाउने दिशामा न्यायालय लागेको आरोप लगाउँदै स्वतन्त्र न्यायालयको पक्षपातीको हैसियतले कांग्रेसले निर्णयलाई नमान्न नमिल्ने बताए । संविधान संशोधनमा एमालेले देखाएको भूमिकाले मुलुकलाई विखण्डनको दिशा दिएको उनको आरोप थियो । एमालेले संविधानलाई असफल बनाएर मुलुकलाई द्वन्द्वमा लैजाने खोजेको त होइन ? एमाले परिवर्तनका उपलब्धिलाई संस्थागत गर्न नदिएर लोकतन्त्र धरापमा पार्ने खेलमा त लागेको होइन, कोइरालाले मधेसमा विखण्डनको नेतृत्व लिएका सीके राउतप्रति संकेत गर्दै भने, उग्रवाद र उग्र मधेसवादको मिलनविन्दु कतै एउटै त होइनन् भन्ने आशंका पनि बढेको छ । कोइरालाले पार्टी सभापतिको कार्यकारिणी अधिकार बढाउनुपर्ने प्रस्तावसमेत गरेका छन् । अहिलेको विधानले सभापतिको हातखुट्टा बाँध्ने काम गरेको उनको ठहर छ । सभापतिको भूमिकालाई खुम्चाउने र कमजोर बनाउने काम गरेको छ । सभापतिको हातखुट्टा बाँध्ने काम गरेको छ, उनले भनेका छन्, हिजोको सभापतिलाई पनि यही विधानले काम गर्न अप्ठ्यारो बनायो । हालका सभापति पनि त्यसैको सिकार बन्दै हुनुहुन्छ । भोलि आउने सभापतिको पनि त्यहीं हालत हुन्छ । त्यसैले महासमितिको बैठकबाट विधानलाई संशोधन र परिमार्जन गर्नुपर्छ । सभापतिको भूमिका कमजोर हुँदा पार्टी नै कमजोर हुने उल्लेख गरेका छन् । हिन्दु राष्ट्रको मुद्दा बैठकमा प्रवेश केन्द्रीय सदस्य खुमबहादुर खडकाले हिन्दु राष्ट्रको मुद्दालाई जनमतसंग्रहबाट अन्तिम टुंगो लगाउनुपर्ने भन्दै बैठकमा प्रस्ताव गरेका छन् । एक पेजको लिखित प्रस्ताव प्रस्तुत गर्दै खडकाले जनताको भावनाविपरीत भएको धर्मनिरपेक्षताको निर्णयमा पार्टीले स्वामित्व लिन नमिल्नेमा जोड दिएका छन् । बहुसंख्यक जनताको भावनालाई उपेक्षा गरेर सामान्य छलफलसमेत नगरी भएको निर्णयमा पार्टीले स्वामित्व लिन मिल्दैन, उनको प्रस्तावमा उल्लेख छ, हिन्दु राष्ट्रको टुंगो जनमतसंग्रहबाट लगाइयोस् । टिकट वितरणबारे मतान्तर स्थानीय तहको उम्मेदवार तय गर्ने विषयमा संस्थापन पक्ष र वरिष्ठ नेता पौडेल पक्षबीच मतान्तर देखिएको छ । देउवा पक्ष केन्द्रबाट उम्मेदवार तय गर्नुपर्ने पक्षमा छन् भने पौडेल पक्ष जिल्ला कार्यसमितिलाई निर्णयको अधिकार दिइनुपर्ने पक्षमा छ । केन्द्रीय सदस्य रामशरण महतले उम्मेदवार चयनको जिम्मा पार्टीको जिल्ला कार्यसमितिलाई दिइनुपर्ने धारणा राखेका थिए । संसदीय निर्वाचनका लागि संसदीय समितिले उम्मेदवार तय गर्ने व्यवस्था विधानमा भए पनि स्थानीय तहको उम्मेदवारको हकमा भने विधान मौन छ । बैठकमा पार्टीको विधानलाई प्रादेशिक संरचनाअनुसार समायोजनका लागि तत्काल केन्द्रीय कार्यसमितिले निर्णय लिनुपर्ने माग पनि केन्द्रीय सदस्यले गरेका छन् । स्थानीय निकायबाट तहमा परिणत भएपछि पार्टीको संरचना पनि त्यहीअनुसार निर्माण हुनुपर्ने भन्दै अधिकांशले प्रादेशिक संरचना बनाएर त्यसैलाई उम्मेदवार तय गर्ने जिम्मेवार दिनुपर्ने माग गरे । कतिपयले उम्मेदवार तयका लागि सबैलाई समेटेर संयन्त्र बनाउन सुझाव दिए । आइतबारको बैठकमा एनपी सावद, चन्द्र भण्डारी, श्याम घिमिरे, मीन विश्वकर्मा, भीष्मराज आङदम्बे, गुरु घिमिरे, अर्जुन जोशी, जीवन परिवार लगायतले मधेसी मोर्चासँग चाँडै समझदारी गरेर निर्वाचनको माहोल बनाउनुपर्नेमा जोड दिएका थिए ।"
पक्की घरको पर्खाइ कष्टपूर्ण,"लाप्राक (गोरखा) गुप्सीपाखाको वरपरदेखि लाप्राकको पुरानो बस्तीसम्मको बारी त्रिपालैत्रिपालको टहराले भरिएको छ । भूकम्पलगत्तैको अस्थायी शिविर खाली गरेर पाखामा नेपाली सेनाले घरको जग हाल्ने काम गरिरहेका छन् ।भूकम्पपछि पुरानो बस्ती रहेको भूभागमा पहिरोको जोखिम बढेकाले लाप्राकवासीका लागि गुप्सीपाखामा बसाइँ सर्नुपर्ने बाध्यता आएको हो । गुप्सीपाखामा यतिबेला भइरहेको कामको गतिले भने वर्षायामअघि नै सबै घर निर्माण भइसक्ने संकेत गर्दैन । भूकम्प र पहिरोपीडितमा भने वर्षातका बेला के गर्ने होला भन्ने छटपटी बढेको छ । गुप्सीपाखामा घर बनेपछि सर्ने भनेको बर्खाअघि सर्न पाइएला जस्तो छैन, स्थानीय माइली गुरुङले भनिन्, पानी पर्न थालेपछि बस्तीमा पहिरोको डर हुन्छ । गैरआवासीय नेपाली संघ (एनआरएन) ले बनाइदिने पक्की घरको प्रतीक्षामा यहाँका भूकम्पपीडितले कष्टपूर्ण दैनिकी बिताइरहेका छन् । कहिले पुरानो बस्ती, कहिले जंगलको अस्थायी टहरामा बस्ने गरेका छौं, उनले भनिन्, दुई वर्ष भयो, अझै स्थायी बासको टुंगो लागेको छैन । भूकम्पको घटनापछि थातथलो छाडेपछि चारपटक उनीहरूले अस्थायी टहरो सारिसकेका छन् । बर्खा लागे गुप्सीपाखा, हिउँद पुरानो बस्तीमा बस्ने गरेका छौं, स्थानीय गणेश गुरुङले भने । गुप्सीपाखामा पीडितका लागि ५ सय ७३ घर निर्माण गर्न एनआरएनले जिम्मा लिएको छ । सेनाको सहयोगमा गुप्सीपाखामा घडेरी बनाउने र जग खन्ने काम भइरहेको एनआरएनका साइट इन्चार्ज बद्रीराज भण्डारीले बताए । ८० घरका लागि जग तयार भइसकेको उल्लेख गर्दै उनले भने, डीपीसी भइसकेको छ । अब इँटा लगाउन सुरु हुन्छ।अरू डेढ सय घरको जगका लागि प्लटिङको काम पनि भइरहेको उनले बताए । काठ र ढुंगाको अभाव भएकाले निर्माणको कामले गति लिन सकेको छैन, उनले भने । एनआरएनले काठ र ढुंगाको व्यवस्थाका लागि स्थानीयले सघाउनुपर्ने सम्झौता गरेको थियो । संघले गुप्सीपाखामा एकीकृत नमुना बस्ती निर्माण गर्न लागेको हो । घरहरू बनाउन एक महिनादेखि नेपाली सेनाका १ सय २० जनाभन्दा बढीले श्रमदान गरेको यहाँ खटिएका मेजर राजन ढकालले बताए । छिनमै पानी पर्छ, छिनमै हिउँ पर्छ, उनले भने, काम गर्न निकै समस्या भएको छ । सेनाको टोलीले क्याम्पले खडा गरेर घरहरू निर्माणको काम गरिरहेको छ । घर बनाउन सेनाका दक्ष जनशक्ति खटाइएको उनले बताए । हिउँ परेर डेढ हप्तासम्म काम रोकिएको थियो, उनले भने, वर्षा लागेपछि झन् काम गर्न मुस्किल हुने स्थिति छ । निर्माण सामग्री ल्याउने बाटो कच्ची छ, ठूलो पानी पर्यो कि बाटै बन्द हुन्छ । एनआरएनको सहयोगमा गुप्सीपाखामा भूकम्पपीडितहरूका लागि एउटै प्रकृतिका घरहरू बनाइने परियोजनामा एउटा घरलाई करिब १२ लाख रूपैंया खर्च हुने अनुमान छ । ५ सय ७३ भूकम्पपीडित परिवारका लागि प्रति ३ आना घडेरीमा घरहरू बनाउन लागिएको हो । एकीकृत नमुना बस्ती निर्माण गर्न १८३२ हेक्टर वनको जग्गाका स्थानीयवासीलाई भोगचलन गर्न दिने निर्णय भइसकेको छ । विद्यालय र स्वास्थ्यचौकीलगायत अन्य भौतिक पूर्वाधार निर्माण गर्न अन्य संघसंस्थाले जिम्मा लिएका छन् । ४ करोड लागतमा गुप्सीपाखामा ८ किमि परबाट खानेपानी ल्याउन केयर नेपालले काम थालिसकेको छ । घरहरू बनिसकेपछि पीडितहरूलाई चिट्ठामार्फत हस्तान्तरण गर्ने योजना छ । सबै दुईतले चारकोठे घरहरू बन्ने डिजाइन तयार भएको छ, गोरखाका प्रमुख जिल्ला अधिकारी जितेन्द्र बस्नेतले भने, तल्लो कोठामा इँटाको गारो र माथिल्लो तलामा बाँस प्रयोग गरिन्छ । इँटा उत्पादनका लागि लाप्राकमै आधुनिक मेसिन पुर्याइएको छ । गुरुङ संस्कृतिअनुसार घरहरूका बीचबीचमा चोकहरूसमेत बनाएर बस्ती बनाउने डिजाइन तयार पारिएको छ । घरहरूबाहेक विद्यालय र स्वास्थ्यचौकी भवन बस्ती नजिकै निर्माण गर्ने तयारी थालिएको हो । बस्ती बसेपछि जीविकोपार्जनका लागि स्थानीयवासीले पुरानै बस्ती र बारी प्रयोग गर्ने गरी योजना अघि सारिएको छ । पर्यटनमा आधारित जीविकोपार्जनलाई लक्ष्य गरी प्रत्येक घरमा होमस्टेका लागि कोठा छुट्याइएको हुनेछ, स्थानीय गणेश गुरुङले भने । हिमशृंखला नजिकबाट अवलोकन गर्न पाइने, प्रत्येक वर्ष हिउँदमा हिमपात हुने र एकै प्रकृतिका घरहरू निर्माण भएपछि गुप्सीपाखा पर्यटकीय क्षेत्र हुने अनुमान गरिएको छ ।लाप्राकको पुरानो बस्ती भूकम्पपछि पहिरोको उच्च जोखिममा परेपछि स्थानीयवासी गुप्सीपाखामा अस्थायी टहरा बनाएर बसेका थिए । उक्त स्थानमै बस्ती निर्माण हुने भएपछि उनीहरूले अन्यत्र शरण लिँदै ठाउँ खाली गरिदिएका हुन् ।"
६ अर्बको अनियमितता,"काठमाडौं लागूऔषध दुरुपयोग मुद्दा कमजोर बनाउने खेलमा मुछिएका दुई सरकारी वकिलले करिब ६ अर्ब ३० करोड रुपैयाँको बिगो मागदाबी नगरेर आरोपितहरूलाई उन्मुक्ति दिएको भेटिएको छ । प्रहरीले लागूऔषधका दुई मुद्दामा बजार मूल्यसमेत तोकेर बिगो किटान गरी प्रतिवेदन तयार गरे पनि काठमाडौं र धादिङका जिल्ला सरकारी वकिलले बिगो मागदाबी नै नगरी अनियमितता गरेको प्रमाण कान्तिपुरले फेला पारेको छ । जिल्ला सरकारी वकिलको कार्यालय काठमाडौंका प्रमुख टेकबहादुर घिमिरेले ३ अर्ब ३८ करोड रुपैयाँ र धादिङका सरकारी वकिल कार्यालय प्रमुख दयाशंकर अधिकारीले २ अर्ब ९२ करोडको बिगो मागदाबी नलिएर आरोपितहरूलाई उन्मुक्ति दिएको महान्यायाधिवक्ता कार्यालय स्रोतले कान्तिपुरलाई बतायो । उक्त अनियमिततामा मुछिएका दुवै हाल निलम्बित छन् । लागूऔषधका रूपमा सूचीकृत रसायन स्युडोइफ्रिडन विभिन्न खालको औषधि बनाउने प्रिक्रसर केमिकल्स हो । औषधि व्यवस्था विभागमार्फत गृह मन्त्रालयको स्वीकृतिमा मात्रै आयात गर्न पाइने यस्तो लागूऔषधबाट निर्मित औषधिको अभिलेख राख्नुपर्छ । तर दुई छुट्टाछुट्टै कम्पनी सञ्चालन गरी स्युडोइफ्रिडन आयात गर्दै आएका सञ्चालकहरूले भने त्यसको ठूलो परिमाण लागूऔषधका रूपमा दुरुपयोग गरेको प्रहरी अनुसन्धानबाट खुलेको हो । यी दुवै कम्पनीले आयातित स्युडोइफ्रिडन को थोरै परिमाण मात्रै औषधिमा उपयोग गर्थे र नक्कली बीएमआर अर्थात् ब्याच म्यानुफ्याक्चरिङ रेकर्ड राखेर औषधि व्यवस्था विभागलाई झुक्याउँथे । टौरस फर्माका वित्त प्रबन्धक खडानन्द शर्माले प्रहरी बयानमा समेत नक्कली बीएमआर आफूले तयार गरेको स्विकारेका छन् । प्रहरीको केन्द्रीय लागूऔषध अनुसन्धान ब्युरोका अनुसार एसआर फर्मास्युटिकल कम्पनीले आर्थिक वर्ष २०६९७० देखि २०७१७२ सम्म २१ सय १० किलोग्राम स्युडोइफ्रिडिन आयात गरेकामा ४ सय ४७ किलो १ सय ९५ ग्राममात्रै खपत भएको भेटिएको थियो । बाँकी १६ सय ६२ किलो ८० ग्राम स्युडोइफ्रिडन लागूऔषध बनाउने प्रयोजनका लागि दुरुपयोग भएको प्रहरीको दाबी छ । एक ग्राम स्युडोइफ्रिडन को २८ दशमलव ९ अमेरिकी डलर पर्छ । विनिमय दरअनुसार कुल दुरुपयोग भएको स्युडोइफ्रिडन को मूल्य ३ अर्ब ३८ करोड रुपैयाँ हुन्छ । लागूऔषध अनुसन्धान ब्युरोले उक्त अनियमिततामा मुछिएका र फरार रहेका कर्मचारी हरिशंकर शर्मा तथा सञ्चालकहरू अमित गुप्ता अग्रवाल र आशिष अग्रवालले फ्याक्ट्रीबाट पटकपटक अन्यत्र लगेको खुल्न आएको भन्ने आधारमा उनीहरूलाई समेत मुद्दा चलाउन सिफारिस गरेको थियो । उनीहरूलाई लागूऔषध ऐनअनुसार हदैसम्मको कारबाहीको सजाय मागदाबी गरेको थियो । ब्युरोले फरार रहेका प्रतिवादीहरू अमित गुप्ता अग्रवाल, सञ्जयकुमार गुप्ता, मधुसूदन अग्रवाल, आशिष अग्रवालका नाममा अदालतबाट वारेन्ट म्याद जारी गर्न प्रस्तावित राय पठाएको थियो । आरोपितहरूले संगठित रूपमा नै आपराधिक धन्दा चलाएको निष्कर्ष निकाल्दै लागूऔषध ब्युरोले उनीहरूमाथि संगठित अपराधको अभियोगमा थप सजाय गर्न पनि सिफारिस गरेको थियो । ब्युरोले संगठित अपराध निवारण ऐन २०७० को दफा १, २ र ३ क बमोजिम सोही ऐनको दफा ९ (४) बमोजिमको मागदाबीसमेत गरेको थियो । आपसी मिलेमतोबाट गृह मन्त्रालयसमेतको स्वीकृति लिई लागूऔषध बन्ने कच्चा पदार्थ (कोरा रसायन) आयात गर्ने काम गरेको र अन्यत्र अवैध रूपमा बिक्रीवितरण आधारमा उनीहरूमाथि प्रहरीले संगठित अपराधको आरोपमा मुद्दा चलाउन सिफारिस गरेको थियो । प्रहरीले आर्थिक लाभ लिने उद्देश्य वा एउटै आपराधिक मनसायबाट लागूऔषधको बिक्रीवितरण कारोबार गर्ने, एकअर्काबीच सामूहिक काम गर्ने गरी नेटवर्किङ समूह भई काम गरेको प्रमाण भेटिएको दाबी गरेको थियो । प्रहरीले सञ्चालकहरू अमित अग्रवाल, मधुसूदन अग्रवाल, सञ्जयकुमार गुप्ता, आशिष अग्रवाल र वित्त प्रबन्धक खडानन्द शर्मालाई प्रतिवादी बनाउन राय प्रतिवेदन जिल्ला सरकारी वकिलको कार्यालयमा बुझाएको थियो । तर सरकारी वकिलको कार्यालयले यी सबै आरोप दुईजनामा केन्द्रित गरी अरूलाई उन्मुक्ति दियो । शंकास्पद भाषाशैली प्रयोग गरी सहन्यायाधिवक्ता घिमिरेले दुई जनाबाहेकको हकमा देखिएको प्रमाणलाई बेवास्ता गरे । अमित गुप्ताले प्रबन्ध निर्देशकका रूपमा काम गरेको र मधुसूदन अग्रवाल सञ्चालक समिति अध्यक्षका रूपमा काम गरेको भन्ने पक्राउ प्रतिवादी खडानन्द शर्माको मौकाको बयानमा खुली आएको भए तापनि अभियोग खण्डमा उनले राय लेखेका छन्, अन्य सञ्चालक तथा शेयरधनीहरू उल्लेखित कसुरमा संलग्नता र सहभागिता रहेको पुष्टि गर्ने प्रमाणको उपस्थिति विद्यमान देखिएन । धादिङमा पनि उही सञ्चालकहरूले टौरस फर्मास्युटिकल कम्पनी स्थापना गरी लागूऔषध दुरुपयोग गरेको प्रहरी अनुसन्धानबाट खुलेको थियो । उक्त कम्पनीले आर्थिक वर्ष २०६९७० देखि २०७२७३ सम्ममा १७ सय किलोग्राम स्युडोइफ्रिडन खरिद गरेकामा २ सय ६२ किलो ६५ ग्राम खपत भई बाँकी १४ सय ३७ किलो ३५ ग्राम औषधि नै नबनाई अवैध रूपमा बिक्रीवितरण गरेको प्रहरीको दाबी छ । बजार मूल्यअनुसार २ अर्ब ९२ करोड रुपैयाँको लागूऔषध दुरुपयोग भएको घटनामा धादिङको सरकारी वकिल कार्यालयले भने जिल्ला अदालतमा आरोपपत्र पेस गर्ने क्रममा बिगो मागदाबी नै गरेन । धादिङको उक्त घटनामा प्रहरीले अमित गुप्ता अग्रवाल, सञ्जयकुमार गुप्ता, आशिष अग्रवाल र खडानन्द शर्मालाई मुद्दा चलाउनुपर्ने रायसहितको प्रतिवेदन दिएको थियो । सरकारी वकिलको कार्यालयले भने चारमध्ये तीन जनालाई मात्रै मुद्दा चलायो । धादिङका सरकारी वकिल कार्यालय प्रमुख उपन्यायाधिवक्ता दयाशंकर अधिकारीले अमित गुप्ता अग्रवाल, आशिषकुमार गुप्ता अग्रवाल र खडानन्द शर्मालाई मात्रै मुद्दा चलाएका हुन् । उनले पनि काठमाडौंका सरकारी वकिलको कार्यालय प्रमुखले झैं बिगो मागदाबी गर्न जरुरी ठानेनन् ।"
एमालेमा चुनावको जिम्मेवारी दिइने,"काठमाडौं एमालेले स्थानीय निर्वाचनलाई लक्षित गर्दै पार्टीका नेताकार्यकर्तालाई चुनाव केन्द्रित जिम्मेवारी दिने तयारी गरेको छ । स्थायी समितिको आइतबार बसेको बैठकले केन्द्रदेखि तल्लो तहसम्मका नेताकार्यकर्तालाई स्पष्ट चुनावी जिम्मेवारी दिनुपर्ने ठहर गर्दै त्यसका लागि गृहकार्य थालेको हो । विगतमा पार्टीका कमिटीमा बसेका र अहिले जिम्मेवारीमा नरहेकालाई मूल काममा ल्याउने गरी स्थायी समितिले आइतबारबाट छलफल थालेको छ । चुनावी परिणामका लागि नेताकार्यकर्ताको सशक्त परिचालन आवश्यक पर्ने ठहर गर्दै स्थायी समिति बैठकले जिम्मेवारी बाँडफाँड गर्ने भएको छ । पार्टीमा जिम्मेवारी नभएका नेताकार्यकर्तालाई कसरी समेट्न सकिन्छ भनेर स्थायी समितिले गृहकार्य थालेको छ, एमाले सचिव गोकर्ण विष्टले भने, सबैलाई कुनै न कुनै जिम्मेवारी दिने प्रयास भइरहेको छ । उनका अनुसार स्थानीय चुनावको तयारी भइरहेकाले धेरै नेताकार्यकर्तालाई स्पष्ट जिम्मेवारी दिन जरुरी भएको हो । एमालेले स्थानीय चुनावका लागि संगठन परिचालनदेखि उम्मेदवार छनोटको मापदण्डसमेत बनाइसकेको छ । उम्मेदवार छनोटका लागि स्थानीय तहमा निर्देशनसमेत दिइसकेको छ । एमालेले महानगरपालिकाहरूको उम्मेदवार छनोट स्थायी समितिले गर्ने, उपमहानगर र नगरपालिकाहरूको प्रदेश कमिटीले गर्ने र गाउँपालिकाको जिल्ला कमिटीले छनोट गर्ने मापदण्ड बनाएको छ । उम्मेदवारका आकांक्षी धेरै भएर तोकिएको कमिटीले छनोट गर्न नसके केन्द्रबाट त्यसलाई मिलाउने छ । मनोनीत केन्द्रीय सदस्यले लिए शपथएमालेले हालै मनोनीत गरेका केन्द्रीय र वैकल्पिक केन्द्रीय सदस्यले आइतबार पार्टी कार्यालयमा शपथ लिएका छन् । एमालेको गत फागुन २० मा झापामा बसेको स्थायी समिति बैठकले २१ जना मधेसी नेताहरूलाई तराईमधेस केन्द्रित मेचीमहाकाली अभियान सुरु गर्नु अघिल्लो दिन मनोनीत गरेको थियो । केन्द्रीय सदस्यलाई शपथ गराउँदै एमाले अध्यक्ष केपी ओलीले पार्टीमा सक्रियतापूर्वक काम गर्न निर्देशन दिए ।"
बढीमा एक सय पचास जन्ती,"काठमाडौं अब विवाहमा बढीमा १ सय ५० जन्ती लैजान पाइने भएको छ । विवाहमा बाजा र सहयोगीसहित एक सय ५० जनाभन्दी बढी जन्ती वा वरियात लैजान नपाइने कानुन संसदको राज्य व्यवस्था समितिबाट पास भएको छ । तीन वर्षदेखि संसदको राज्य व्यवस्था समितिमा अडकिएको सामाजिक व्यवहार सुधार विधेयक २०७१ आइतबार समितिबाट पारित भएसँगै उक्त नियम लागू हुने प्रक्रियामा अघि बढेको छ । नयाँ नियमअनुसार विवाह भोजमा भने बढीमा ५ सय १ र विवाह बाहेकका अन्य सामाजिक व्यवहारमा गरिने भोजमा २ सय ५१ जना सामेल गराउन पाइनेछ । सरकारले विवाह भोजमा बढीमा ३ सय ५० र अन्य कार्यक्रमका भोजमा बढीमा एक सय जनामात्र सहभागी गराउन पाउने गरी विधेयक संसद्मा पेस गरेको थियो । समितिका सदस्य रामेश्वर फुयाँलको संयोजकत्वमा गठित उपसमितिले यो संख्या बढाएको हो । विशुद्ध धार्मिक, सामाजिक कार्य वा कल्याणकारी कामको निमित्त खर्च जुटाउने उद्देश्यले सामूहिक रूपमा आयोजना गरिने कार्यका हकमा यो बन्देज लागू नहुने विधेयकमा उल्लेख छ । अब यो विधेयक संसद्मा पेस गरिनेछ । सामाजिक व्यवहारलाई सरल, स्वच्छ, मितव्ययी एवं मर्यादित बनाउने सम्बन्धमा समयानुकूल कानुनी व्यवस्था गर्न ३८ वर्ष पुरानो सामाजिक व्यवहार सुधार ऐन, २०३३ लाई परिमार्जन गर्न विधेयक तयार पारिएको हो । उक्त विधेयकमा वैवाहिक जीवनमा बाँधिँदा सम्पत्ति लेनदेन गर्न नपाइने उल्लेख छ । दुलहा पक्षले दुलही पक्षसँग दाइजो माग्न वा लिन नहुने र दुलही पक्षले पनि दाइजो दिन वा लिन कबुल गर्न नहुने भनिएको छ । विवाहमा दुलहा पक्षले दुलहीलाई कपडा र बढीमा ६० ग्राम सुन वा त्यस बराबरको प्रचलित मूल्यले हुने रकमको गरगहना दिन सक्ने व्यवस्था छ । यस्तै, दुलही पक्षले दुलहा पक्षलाई बढीमा ४० ग्राम सुन वा त्यस बराबरको प्रचलित मूल्यले हुने रकमको गरगहना दिन सक्ने विधेयकमा व्यवस्था छ । गृहले दुवै पक्षले ४० ग्राममात्र सुन दिन पाउने प्रस्ताव गरेको थियो । तर उपसमितिले उक्त परिमाणलाई बढाएको हो । दाइजो लिएदिएमा बिगो जफत गरी बिगोबमोजिम जरिवाना वा तीन महिनासम्म कैद वा दुवै सजाय हुन सक्ने व्यवस्था गरिएको छ । दाइजो लिईदिई नसकेकोमा ५० हजार रुपैयाँसम्म जरिवाना वा डेढ महिनासम्म कैद वा दुवै सजाय हुने भनिएको छ । दाइजो वा तिलक लिने वा दिने गरी भएको सम्झौता स्वत: बदर भएको मानिनेछ ।"
निर्देशिका खारेज गर्न माग,"काठमाडौं सरकारले ल्याएको अनलाइन निर्देशिका खारेज गर्न पत्रकारिताका संघसंगठनहरूले माग गरेका छन् । सरोकारै नभएको सुशासन ऐनमा टेकेर ल्याइएको निर्देशिका कुनै हालतमा स्विकार्न सकिँदैन, अनलाइन पत्रकार संघको अन्तक्र्रियामा पत्रकार महासंघका अध्यक्ष महेन्द्र बिष्टले भने, सरकारले फिर्ता गर्नुपर्छ । त्यसका लागि हामी अभियान चलाउन तयार छौं । सुशासन ऐनमा टेकेर ल्याइएको निर्देशिकाको एकजुट भएर विरोध गर्नुपर्नेमा महासंघका पूर्वअध्यक्ष विष्णु निष्ठुरीले जोड दिए । प्रेस चौतारीका अध्यक्ष गणेश बस्नेतले यसमा सरकारको नियत खराब रहेको बताए । प्रेस युनियनका महासचिव अजयबाबु सिवाकोटी र प्रेस सेन्टरका महासचिव विष्णु सापकोटाले विरोध हुँदाहँुदै आएको निर्देशिकाको औचित्य नरहेको टिप्पणी गरे ।"
सभामुखलाई ज्ञापनपत्र,काठमाडौं ट्रान्सपरेन्सी इन्टरनेसनल (टीआई) नेपालले पूर्वविशिष्ट पदाधिकारीहरूलाई आजीवन सुविधा दिने विधेयक पुनर्विचार गर्न सांसदहरूको ध्यानाकर्षण गराएको छ । टीआई नेपालको टोलीले सभामुख ओनसरी घर्तीलाई भेटी पूर्वपदाधिकारीलाई सुविधा दिँदा नागरिकहरूले राज्यबाट न्यूनतम सुविधा नपाएको विषयलाई समेत दृष्टिगत गर्न जनप्रतिनिधिको ध्यानाकर्षण गराएको हो ।
ओबरमा नेपालको सहभागिताका लागि चिनियाँ जोड,"बेइजिङ चीन भ्रमणमा रहेका प्रधानमन्त्री पुष्पकमल दाहालसँगको कुराकानीमा चीनले आफूले अघि बढाएको वान बेल्ट वान रोड (ओबर) मा नेपाल सहभागी हुने विषयलाई प्रमुख बनाएको छ । दाहालले यसलाई चीनको घुमाउरो कूटनीतिका रूपमा आफूूले बुझेको समेत बताएका छन् । बेइजिङ वैदेशिक अध्ययन विश्वविद्यालयमा नेपाली भाषा अध्ययन केन्द्रको उद्घाटनपछि आइतबार अपराह्न विश्वविद्यालयमा आयोजित अन्तक्र्रियामा प्रधानमन्त्रीलाई बारम्बार ओबरमा सहभागितासम्बन्धी जिज्ञासा आएपछि उनले चीनको भावना र चासोलाई आफूले बुझेको बताएका थिए । नेपाल र चीनबीचको सांस्कृतिक सम्बन्ध, आपसी सञ्जाललगायत विषयको प्रश्न उठाउनेहरूले पनि घुमाइफिराई ओबरकै जिज्ञासा दोहोर्याएपछि दाहालले बेल्ट एन्ड रोड इनिसिएटिभ अर्थात् ओबरमा चिनियाँ चासो आफूले बुझेको बताउँदै यो अभियानमा नेपालको पनि उज्ज्वल भविष्य रहेको बताए । सन् २०१४ मा नेपालले प्रारम्भिक सम्झौतामा हस्ताक्षर गरिसकेको उल्लेख गर्दै उनले भने, अब चाँडै नै अन्तिम सम्झौतामा पनि हस्ताक्षर गर्नेछौं । आइतबार प्रधानमन्त्री दाहालले बेइजिङको वैदेशिक अध्ययन विश्वविद्यालयको अन्तक्र्रियाको उद्घाटन गरे । त्यस अवसरमा अंग्रेजी भाषामा लिखित मन्तव्य दिँदै दाहालले चिनियाँ पुँजी र प्रविधिले नेपालको विकासमा राम्रो प्रभाव पार्ने बताए । उनले चीनले अगाडि सारेको बेल्ट एन्ड रोड इनिसिएटिभ कार्यक्रममा नेपालले चाँडै सहभागिता जनाउने प्रतिबद्धता पनि जनाए । नेपाली जलविद्युत्, कृषि, पर्यटनलगायत क्षेत्रमा चिनियाँ लगानीको व्यापक सम्भावना रहेको भन्दै प्रधानमन्त्रीले लगानीका लागि आग्रहसमेत गरे । नेपालमा भर्खरै सम्पन्न लगानी सम्मेलनमा विभिन्न देशले भाग लिएको र सम्पूर्ण लगानीकर्तामध्ये ६० प्रतिशत चिनियाँ लगानीकर्ताको उपस्थितिले पनि नेपालमा चिनियाँ लगानीको विषय महत्त्वपूर्ण रहेको उनले औंल्याए । भूकम्पपछि बन्द रहेको तातोपानीखासा नाका खुलाउन आफूले विशेष प्रयत्न गरेको बताउँदै प्रधानमन्त्री दाहालले दुई देशबीचको सम्बन्धमा इतिहास बोकेको नाकालाई चीनले तत्काल सुचारु गर्नुपर्ने बताए । चीनसँगका अन्य नाका पनि खोल्ने कुरामा नेपालले चिनियाँ पक्षलाई बारम्बार भन्दै आएको बताए । उनले चिनियाँ पर्यटकलाई नेपालमा थप आकर्षित गर्ने बताउँदै चीनसँग समयसमयमा छलफल भइरहेको पनि उल्लेख गरे । अन्तक्र्रियामा अमेरिकामा डोनाल्ड ट्रम्प राष्ट्रपति भएपछि विश्वव्यापीकरणका विरुद्ध चुनौती देखा परेको अवस्थामा नेपालले यसलाई कसरी हेर्छ र छिमेकी मुलुकहरूसँगको सम्बन्धलाई कसरी लिन्छ ? भन्ने प्रश्नमा प्रधानमन्त्री दाहालले आफूहरू सैद्धान्तिक रूपमा कम्युनिस्ट रहेको बताउँदै विश्वव्यापीकरणमा आएका परिवर्तनलाई आत्मसात् गर्ने उल्लेख गरे । १५ मिनेट चलेको प्रश्नउत्तर कार्यक्रममा उनले नेपालचीन सम्बन्ध र विश्व परिवेशका साथै पछिल्लो राजनीतिक घटनाक्रमबारे बोलेका थिए । अन्तक्र्रियामा परराष्ट्रमन्त्री प्रकाशशरण महतले भने चीनको प्रमुख चासो रहेको ओबर कार्यक्रमको प्रशंसा गरे पनि नेपालको सहभागिताबारे बोलेनन् । मौखिक भाषण दिएका महतले एसियाली पूर्वाधार लगानी बैंकको पूरा नाम लिँदा अकमकिएपछि उपस्थितहरू मुखामुख भएका थिए । प्रधानमन्त्री दाहालको टोलीले आइतबार बिहान ग्रेटवालको भ्रमणका साथै अरनिकोले बताएको श्वेत चैत्यको पनि अवलोकन गरे । चिनियाँ कम्युनिस्ट पार्टीका नेताहरूले प्रधानमन्त्रीको टोलीको सम्मानमा दिवा र रात्रिभोज दिँदै अनौपचारिक छलफलसमेत गरेका थिए । प्रधानमन्त्री दाहाल सोमबार पनि अपराहनसम्म फुर्सदिला रहनेछन् । उनले सोमबार अबेर चिनियाँ राष्ट्रपति सी चिनफिङसँग भेटवार्ता गर्ने र बेइजिङबाट चेन्दु प्रस्थान गर्ने कार्यक्रम छ । त्यहाँ राजनीतिक भेटघाट गरी उनी मंगलबार ल्हासा प्रस्थान गर्नेछन् । ल्हासामा पोतला दरबारको अवलोकन गरी उनी बुधबार बिहान स्वदेश फर्कने छन् ।"
सिन्डिकेट कहिलेसम्म ?,"भक्तपुर सूर्यविनायक १० की रीता तामाङ पुतलीसडकस्थित एक इन्स्टिच्युटमा चाइनिज भाषा सिक्छिन् । बिहान १० बजेको कक्षा भ्याएर पुरानो बसपार्कबाट बस चढेकी रीता साढे ११ मा सूर्यविनायक पुग्छिन् । करिब १४ किमि पार गर्न डेढ घण्टा यात्रा गर्नुपर्ने उनको बाध्यता छ । पुन: आधा घण्टा कुरेपछि मात्र गुन्डु जाने बस पाउने उनी बताउँछिन् । आधा घण्टा कुरेपछि घर जाने बस भेटिन्छ तर बसभित्र बस्न त के खुट्टा राख्ने ठाउँसमेत पाइँदैन, उनले भनिन्, भक्तपुर चल्ने बसको मनोमानी छ ।सूर्यविनायक सिपाडोलकी राधिका थापाको गुनासो पनि उस्तै छ । कलंकीको एक कपडा पसलमा कार्यरत उनको अधिकांश समय यात्रामै बित्छ । ९ बजे पसल पुग्न ७ बजे हिँडनुपर्छ, उनले गुनासो गरिन्, बढदो जाम र सार्वजनिक बसको सिन्डिकेटका कारण यात्रुले सास्ती खेप्नुपरेको छ ।कहिलेसम्म सिन्डिकेट ?जिल्लामा सञ्चालित ५ बस व्यवसायीको सिन्डिकेटका कारण यात्रुले सधैंको सास्ती व्यहोर्नुपरेको छ । यात्रुले भक्तपुरमा साझा बस सञ्चालनको माग गरेका छन् । सडक फराकिलो भएसँगै साँझबिहान काठमाडौंभक्तपुर गर्नेको संख्यामा वृद्धि भएको छ, झौखेलका राजेश केसीले भने, तर जिल्लाको सार्वजनिक बसको चाला उही पुरानै छ, डेढदेखि २ घण्टाको समय बसमै बित्छ । साझा चलेको भए समय बचत हुन्थ्यो कि । जिल्लाका व्यवसायीहरूले भने आफ्ना बस मात्रै सञ्चालन हुनुपर्ने बताइरहेका छन् । साझाले भक्तपुरमा सेवा विस्तार गर्न यातायात व्यवस्था विभागसँग रुट परमिट (इजाजत) मागेलगत्तै व्यवसायीहरूले विरोध जनाए । व्यवसायीले जिल्लामा साझा भित्रिए जिल्लाका ग्रामीण भेकमा सञ्चालित सेवा ठप्प बनाउने धम्की दिँदै आएका छन् । साझाले विभागसँग रुट परमिट मागेको छ, विभागका प्रवक्ता टोकराज पाण्डेले भने, प्रक्रिया पुर्याएर आउनेलाई नियमअनुसार रुट परमिट दिने कानुनी प्रावधान छ । मिनीबस सेवा समितिअन्तर्गत १७ रुटका ३३७ गाडी सञ्चालनमा रहेको र यात्रुको सेवालाई ध्यान दिँदै थप ४० नयाँ बस थप गर्ने योजना छ । समिति अध्यक्ष ज्ञानेन्द्र महर्जनले भने, साझा बस भित्रिए ग्रामीण रुट ठप्प पार्छौं । सरकारले सहरी भेकमा नाफा कमाउने हिसाबले साझा भित्र्याउन खोजिरहेको छ ।साझाले जिल्लामा १० सुविधासम्पन्न बस सञ्चालनका लागि विभागसँग अनुमति मागेको छ । कलंकी, त्रिपुरेश्वर, सुन्धारा, बानेश्वर, कोटेश्वर, जडीबुटी, सल्लाघारी, सूर्यविनायक, जगाती, कमलविनायक, व्यासीसम्म चल्ने गरी रुट मागेको विभागले जनाएको छ । उपत्यकामा हाल साझाले ४२ बस सञ्चालनमा ल्याएको छ । उपत्यकाबाहिर काठमाडौंवीरगन्ज र काठमाडौंबाग्लुङ रुटमा ४ गरी ४६ बस सञ्चालनमा छ । साझाले भक्तपुरमा १० बस सञ्चालनका लागि अनुमति माग गरेको हो।"
कार्टुनिस्ट क्लबमा श्रेष्ठ,"काठमाडौं कार्टुनिस्ट क्लब अफ नेपालको अध्यक्षमा अविन श्रेष्ठ पुन: निर्विरोध निर्वाचित भएका छन् । क्लबको ११ सदस्यीय कार्यसमितिको उपाध्यक्षमा वासु क्षितिज, महासचिवमा देवेन्द्र थुम्केली, सचिवमा योगेश खपाङगी, कोषाध्यक्षमा रवीन्द्र मानन्धर तथा सदस्यमा दीपक गौतम, कृष्णगोपाल श्रेष्ठ, भानु भट्टराई, उमेशचन्द्र अधिकारी, रवि मिश्र र आरके थापा छन् । केन्द्रीय सभासदमा राजेश केसी, अशोकमान सिंह, केशवराज खनाल र गंगा हिमाली छनोट भए भने प्रदेश सभासदमा सागर शाह, पवन राजवंशी, राजेश मानन्धर, एनबी गुरुङ र शैलेश गुरुङ चयन भए । अग्रज कार्टुनिस्ट अशोकमान सिंह र मोहनश्याम महर्जन खोकना ले अधिवेशनको उद्घाटन गर्दै नेपाली कार्टुनको विकासमा योजनाबद्ध कामको आवश्यकता औंल्याए ।"
मृत फेला,काठमाडौं स्वयम्भूको बुद्ध पार्कस्थित हवाइट र्याबिट रेस्टुरेन्टको सिँढीमा एक व्यक्ति मृत भेटिएका छन् । नुवाकोट खडकाभञ्ज्याङका ३८ वर्षीय मंगल सुनार आइतबार मृत भेटिएको प्रहरीले जनाएको छ ।घूस लिँदालिँदै पक्राउ
घूस लिँदालिँदै पक्राउ,भक्तपुर अख्तियार दुरुपयोग अनुसन्धान आयोगले गुठी संस्थान शाखा कार्यालय भक्तपुरका सहायक प्रशासक एवं सूचना अधिकारी छत्रबहादुर पौडेललाई घूस लिँदालिँदै पक्राउ गरेको छ । गुठीको जग्गा जोत नामसारी गर्ने प्रयोजनका लागि सेवाग्राहीसँग लिइएको ५० हजार रुपैयाँसहित पौडेललाई पक्राउ गरेको आयोगले विज्ञप्ति जारी गर्दै जनाएको छ । गुठीको जग्गा जोत नामसारी गर्ने प्रयोजनका लागि सेवाग्राहीसँग घूस मागेको सूचना तथा उजुरीका आधारमा आयोगको टोलीले कार्यालयबाटै पौडेललाई पक्राउ गरेको जनाएको छ ।
गोली बरामद,काठमाडौं अमृत साइन्स कलेज अगाडिबाट १९ राउन्ड गोली बरामद भएको छ । लेखनाथ मार्गको फोहोर फाल्ने ठाउँमा सडक बालबालिकाले खेलाइरहेको अवस्थामा गोली भेटिएको प्रहरीले जनाएको छ ।
प्रहरी भन्दै ठगी गर्ने पक्राउ,भक्तपुर प्रहरी भन्दै ठगी गर्ने २ जना पक्राउ परेका छन् । पक्राउ पर्नेमा महोत्तरी इटहर्वाकट्टी घरभई बालकोट बस्ने २३ वर्षीय प्रकाशकुमार सिंह र ललितपुर ग्वार्कोका २८ वर्षीय अरुण क्षत्री छन् । पक्राउ परेका दुवैमाथि अनुसन्धान भइरहेको प्रहरीले जनाएको छ ।
म्यादी प्रहरीमा भर्ना हुनेको लर्को,"काँकडभिट्टा वैशाख ३१ को स्थानीय तह निर्वाचनको सुरक्षाका लागि म्यादी प्रहरीमा भर्ना हुन युवाको लर्को लागेको छ । जिल्ला प्रहरी कार्यालय झापाका अनुसार म्यादी प्रहरीमा युवाको आकर्षण बढी देखिएको छ । प्रहरी प्रमुख एसपी शैलेश थापाले तीन दिनमा एक हजारभन्दा बढीले आवेदन दिएको बताए । मेचीका पहाडी जिल्लामा भन्दा झापामा म्यादी प्रहरी भर्नामा युवाको आकर्षण देखिएको छ । उनका अनुसार १७ गतेसम्म भर्नाका लागि आवेदन दिन सकिन्छ । १८ गते सम्पर्क मिति हो । १९ देखि २१ सम्म छनोट गरिनेछ, एसपी थापाले भने । उनका अनुसार २२ गते नतिजा प्रकाशित गरी २५ देखि वैशाख ८ सम्म प्रशिक्षण दिइन्छ । म्यादी प्रहरीमा भर्नाका लागि आवश्यक न्यूनतम योग्यता नेपाली नागरिक हुनुपर्ने, साधारण लेखपढ गर्न सक्ने तथा शारीरिक, मानसिक रूपले तन्दुरुस्त र नैतिक पतन नभएको हुनुपर्नेछ । १८ वर्ष पूरा भई ५४ वर्ष ननाघेकाले आवेदन दिन सक्ने व्यवस्था छ । नेपाल प्रहरीको प्रहरी जवानले पाए सरहको तलबभत्ता र तोकिएबमोजिम अन्य सुविधा उपलब्ध गराइनेछ । प्रहरी, सेना र सशस्त्र प्रहरीमा काम गरी अवकाश भएका पूर्वसुरक्षाकर्मीहरू, यसअघिका निर्वाचनमा काम गरेका अनुभवीहरूलाई प्राथमिकता दिइनेछ । म्यादी प्रहरीको कार्यावधि ५५ दिन रहने थापाले बताए । सरकारले देशभर करिब ७५ हजार म्यादी प्रहरीको भर्ना गर्ने जनाएको छ । झापामा यकिन संख्या माग नभए पनि आवश्यकताअनुसार छनोट गरिने थापाले बताए । भने, जिल्लामा धेरै भएकालाई पहाडी जिल्लामा समेत परिचालन गरिनेछ । युवतीको आकर्षणधनकुटा छिन्ताङ ४ की सुस्मिता राई आइतबार जिल्ला प्रहरी कार्यालयमा म्यादी प्रहरीको लागि फारम भर्दै थिइन् । स्नातक अध्ययनरत उनी मुलुकमा हुन लागिरहेको स्थानीय तह निर्वाचनका लागि आफू महत्त्वपूर्ण भूमिका निभाउन म्यादी प्रहरीमा भर्ना हुने मनसाय व्यक्त गरिन् । धनकुटा ५ की प्रमिशा लिम्बू पनि फारम बुझाउने लाइनमा थिइन् । उनले पनि सेवाभावले म्यादी प्रहरी हुने रहर जागेको बताइन् । उनीहरू मात्र नभएर यतिबेला वैशाख ३१ मा हुने स्थानीय तहको निर्वाचनलाई लक्षित गर्दै खुला गरिएको म्यादी प्रहरी भर्नाका लागि जिल्ला प्रहरी कार्यालयमा दरखास्त बुझाउनेमा युवा जमातको भीड लागेको छ ।एकै दिन १ सय २२ ले दर्खास्त बुझाएका छन् । बिहीबारसम्म दर्खास्त बुझाउने मिति रहेकाले जिल्लामा उल्लेखनीय संख्या हुन सक्ने प्रहरी उपरीक्षक सुदीप राजभण्डारीले बताए । भीड देख्दा अनुमानभन्दा बढी नै हुने अवस्था छ, उनले भने, बढ्दो बेरोजगार र सेवाभाव दुवैका कारण आकर्षण बढेको हुन सक्छ । जिल्लामा कम्तीमा ५ सयको हाराहारीमा म्यादी प्रहरी आवश्यक पर्ने उनको भनाइ छ । धनकुटा ५ की निना राईले पनि म्यादी प्रहरीमा सहभागी हुने अपेक्षा गर्दै उत्साहसाथ आएको बताइन् । भविष्यमा पनि प्रहरी सेवामा लाग्ने सोच भएकाले छोटो अवधिका लागि भए पनि म्यादीमा लाग्ने सोच बनाएको हँु, राईले भनिन्, निर्वाचन सफल पार्ने प्रमुख भूमिका यसलाई पनि लिन सकिने हुँदा रहर पनि जागेको छ ।बुढिमोरङका रमेश लिम्बू र शुक्र लावती पनि फारम भर्ने लाइनमा थिए । उनीहरूले म्यादी प्रहरीका रूपमा रहेर सेवा गर्ने सोच राखेको बताए । फारम भर्नेमा महिलाको संख्या पनि उल्लेख रहेको जनाइएको छ । म्यादी प्रहरीमा भर्ना भएकाहरूलाई बाह्य जिल्लामा कार्यक्षेत्र तोकिने भएको छ । यसक्रममा कम्तीमा अञ्चलभरिका जिल्लामा कार्यक्षेत्र रहने स्रोतले जनाएको छ ।जिप्रकामा भीडगुलरिया म्यादी प्रहरीमा भर्ना हुन आवेदन दिने युवायुवतीको जिल्ला प्रहरी कार्यालयमा घुइँचो लागेको छ । निवेदन दिन आउनेमा बढी युवा छन् । आइतबार बिहानदेखि लागेको भीडले जिल्ला प्रहरी कार्यालयको हाता भरिभराउ छ । प्रहरी उपरीक्षक भरतबहादुर बोहोराका अनुसार चैत १७ गतेसम्मका लागि आवेदनको म्याद तोकिएको छ ।"
जापानी मृत फेला,लेखनाथ पोखराको लेकसाइड गौरीघाटस्थित होटल शान्ति गेस्ट हाउसमा आइतबार एक जापानी नागरिक मृत भेटिएका छन् । गेस्ट हाउसको पहिलो तलाको १०८ नम्बर कोठामा ६० वर्षीय इकुवो नाकायामा मृत अवस्थामा फेला परेका हुन् । उनी गत फागुन २८ देखि उक्त होटलमा बस्दै आएको वडा प्रहरी कार्यालय बैदामले जनाएको छ ।
दुर्घटनामा मृत्यु,बागलुङ बुर्तिबाङबाट बोङ्गादोभानतर्फ जाँदै गरेको जिप तमानखोला५ खुंखानीमा आइतबार दुर्घटना हुँदा एक जनाको घटनास्थलमै मृत्यु भएको छ । ग२च ९११ नम्बरको जिप पल्टँदा ढोकाबाट खसेकी ३६ वर्षीया टीकमाया विकको टाउको ढुंगामा ठोक्किँदा मृत्यु भएको प्रहरीले जनाएको छ । घटनामा विकका ३ बर्षीय छोरा खगेन्द्र सहित अन्य दुई घाइते भएका छन् ।
गाँजा बरामद,"धरान कोसी नदीमा बाँसको चाङ र ट्युबमा लुकाएर ल्याएको गाँजा र चिरान गरेको ३० क्युबिक सखुवाको काठ प्रहरीले बरामद गरेको छ । बराहा क्षेत्र मन्दिरबाट करिब ३ सय मिटर दक्षिण कोसी नदीमा बाँसको चाङ बनाएर गाँजा ल्याइरहेको अवस्थामा प्रहरीले बरामद गरेको हो । महेन्द्रनगरबाट प्रहरी निरीक्षक गंगा पौडेलको नेतृत्वमा खटिएको टोलीले गाँजा बरामद गरेको थियो । पछिल्लो समय तस्करले धनकुटा, भोजपुरलगायत पूर्वी जिल्लाबाट गाँजा ल्याउने गरेका छन् ।"
बिचौलियालाई कैद,"नुवाकोट कर्तव्य ज्यान मुद्दामा थुनामा परेका आरोपीलाई छुटाइदिने आश्वासन दिने तीन जना बिचौलियलाई जिल्ला अदालतले जनही तीनतीन वर्ष कैद तोकेको छ । साथै उनीहरूलाई ९ लाख २५ हजार जरिवाना तोकेको छ । धादिङ सेम्जोङ१ का हलमान गुरुङ तामाङ, २ की ३१ वर्षीया मञ्जु गुरुङ र बक्राङ७ का ४५ वर्षीय भविश्वर थापालाई उक्त सजाय तोकिएको हो ।"
सर्वसुलभ स्वास्थ्य सेवामा प्राथमिकता,"सरकारले स्वास्थ्य सेवा सुलभ बनाउन पहल त गरेको छ तर त्यो पहल पर्याप्त देखिएको छैन । अधिकांश सरकारी अस्पताल, प्राथमिक स्वास्थ्य केन्द्र, स्वास्थ्य चौकी दक्ष जनशक्ति, भौतिक पूर्वाधार अभावजस्ता समस्यामा गुज्रिरहेकै छन्, जसका कारण सर्वसाधारण नागरिक अझै पनि छिटोछरितो र सस्तो स्वास्थ्य जाँच तथा उपचार सेवाबाट वञ्चित भइरहेका छन् । सरकारले केही औषधि तथा रोगको परीक्षण तथा उपचारमा नि:शुल्कछुटको व्यवस्था गरेको भए पनि त्यो सुविधा पूर्वाधारकै समस्याले सबै नागरिकले पाउने अवस्था बनेको छैन । सरकारका नीति, निर्देशन कार्यान्वयन नभएर स्वास्थ्य सेवा सर्वसुलभ बन्न नसकेको दृष्टान्त मध्यपश्चिमका केही अस्पतालमै देखिन्छ । सरकारी अस्पतालभित्र चौबीसै घण्टा फार्मेसी र रगत परीक्षणका लागि कार्यकक्ष खोल्न सरकारले निर्देशन दिए पनि बर्दिया जिल्ला अस्पतालमा सरकारी बिदाबाहेक बिहान १० बजेदेखि बेलुका ५ बजेसम्म खुल्छ, जसका कारण १०५ बाहेकको समयमा बिरामीले औषधि किन्न र प्रयोगशाला परीक्षण गराउन बाहिर जानुपर्छ । बाहिर अर्थात् निजीमा जानु भनेको महँगो शुल्क तिर्नु हो । सरकारी अस्पतालले आफ्नै फार्मेसी चलाउनुपर्ने बाध्यकारी नियम बनाइए पनि मुगु जिल्ला अस्पतालमा कार्यान्वयन हुन सकेको छैन । सरकारी अस्पतालमै फार्मेसी सञ्चालन भए बिरामीले ७० खालका औषधि नि:शुल्क पाउँछन् । भेरी अञ्चल अस्पतालमा तोकिएको समयमा ओपीडी सेवा सञ्चालन हुन सकेको छैन । बाँकेमा पोलिक्लिनिक, फार्मेसी, स्वास्थ्य क्लिनिक बिनादर्ता सञ्चालन भइरहेका छन् । अधिकांश स्वास्थ्य संस्थामा सेवा प्रभावकारी नहुनुको मुख्य कारण पूर्वाधार अभाव देखिन्छ । राजधानीबाहिर त्यसमा पनि दुर्गमग्रामीण क्षेत्रका प्राय: स्वास्थ्य संस्थामा दरबन्दीअनुसार जनशक्ति व्यवस्थापन नै हुन सकेको छैन । अन्य भौतिक पूर्वाधार पनि पुग्दो मात्रामा उपलब्ध छैन । स्वास्थ्य संस्था दुर्गमग्रामीण भेगसम्मै पुर्याउनु राम्रो हो तर आवश्यक सेवासुविधा उपलब्ध गराउन नसके त्यसको खास अर्थ रहँदैन । सर्वसुलभ र गुणस्तरीय स्वास्थ्य सेवा पाउनु नागरिकको अधिकार हो । संविधानले नै स्वास्थ्य सेवालाई मौलिक हकअन्तर्गत राखेको छ । त्यहीअनुरूप केही नीतिगत काम पनि भएका छन् । तर, आम सर्वसाधारणले प्रत्याभूत गरे मात्रै संवैधानिक हक अर्थपूर्ण बन्छ ।सरकारले अत्यावश्यक ठाउँमा स्वास्थ्य संस्था स्थापनासँगै सबैतिर पर्याप्त पूर्वाधार व्यवस्थामा विशेष ध्यान दिन जरुरी छ । चिकित्सकलगायतका स्वास्थ्यकर्मीलाई सरकारी सेवामा आकर्षित र दुर्गम क्षेत्रमा खट्न उत्प्रेरित गर्ने नीति चाहिन्छ । महँगो शुल्क तिरेर पढ्ने र छिट्टै लगानी उठाउन सहर त्यसमा पनि राजधानी बसेर धेरै अस्पताल भ्याउने प्रवृत्ति कतिपय चिकित्सकमा छ । चिकित्सा शिक्षा सस्तो भए यो प्रवृत्ति रोकिन सक्छ । निजी मेडिकल कलेजहरूलाई मनोमानीपूर्वक बढी शुल्क लिन रोक्नैपर्छ । विशेषज्ञ जनशक्ति उत्पादनमा सरकार आफैं लाग्नुपर्छ । अन्य भौतिक पूर्वाधार व्यवस्था गर्न पनि सरकारले विशेष प्राथमिकता दिनुपर्छ । आवश्यक पूर्वाधार व्यवस्था गर्न सकेमात्र सरकारले गरिरहेका नीतिगत निर्णयहरूको कार्यान्वयन प्रभावकारी बन्छ । स्वास्थ्य क्षेत्रमा अनियमितताका प्रसंग बारम्बार आउने गर्छन् । सेवा प्रभावकारी बनाउन यस्ता अनियमितता नियन्त्रण गर्नैपर्छ । दबाब र प्रभावका आधारमा बढी लाभ हुने क्षेत्रमा मात्र खटिने, दुर्गममा पठाए पनि काज मिलाएर फर्किहाल्ने प्रवृत्ति रोक्न आवश्यक छ । बिनादर्ता निजी क्लिनिक, फार्मेसी सञ्चालन हुनु र दर्ता भएर पनि मापदण्ड पूरा नगर्नु स्वास्थ्य क्षेत्रका विकृति हुन् । नियमनकारी सरकारी निकायकै गैरजिम्मेवारीले यस्तो हुने भएकाले अनुगमन, नियमनलाई प्रभावकारी बनाउनुपर्छ । सरकारले ध्यान दिनुपर्ने क्षेत्र औषधि पनि हो । कमिसनलगायतका कारण जथाभावी औषधि भिडाउने, मनोमानी मूल्य निर्धारण गर्नेजस्ता बेथितिलाई तत्काल नियन्त्रण गर्नुपर्छ । स्वास्थ्य सेवा मानिसको ज्यानसँग जोडिएको संवेदनशील क्षेत्र हो । आम नागरिकलाई सर्वसुलभ र गुणस्तरीय सेवा दिलाउन सरकार गम्भीर बन्नैपर्छ ।"
व्यापार घाटाको कहालीलाग्दो अवस्था,"एक पटक गहिरिएर सोच्ने हो भने रेमिटेन्स आइरहेकै छ, वैदेशिक अनुदान एवं सहायता आइरहेकै छ । जनताले तिरेको राजस्व सरकारी ढुकुटीमा नै थन्किएको अवस्था छ । तर पनि व्यापार घाटा वर्षेनि थपिंँदैछ । भोलि रेमिटेन्सको स्रोत बन्द भयो, वैदेशिक अनुदान तथा सहायता बन्द भयो, अधिकांश श्रमशक्ति बेरोजगार बस्नुपर्ने अवस्था आयो भने त्यसपछिका अर्थतन्त्रको समस्या त छँदैछ, सामाजिक समस्या कसले नियन्त्रण गर्न सक्ने ? तसर्थ राष्ट्र बैंक, नेपाल सरकार एवं सम्बन्धित सरोकारवाला निकायले स्पष्ट नीति तर्जुमा गरी कडाइका साथ लागु गर्नुपर्ने देखिन्छ । सरोजकुमार ढुंगानानाङ्लेभारे, काठमाडौं"
नेपालचीन सैन्य कूटनीति,"चि नियाँँ रक्षामन्त्री छाङ वानच्यानले भर्खरै नेपाल भ्रमण गरेका छन् । नेपालचीनबीच पहिलोपटक हुनलागेको सैन्य अभ्यासको पूर्वसन्ध्यामा रक्षामन्त्री छाङले गरेको यो भ्रमणको विशेष अर्थ छ । नेपाल र चीनबीच सैन्य सम्बन्धमा विगतका उतारचढावलाई हेर्दा यो भ्रमणसँगै संयुक्त अभ्यासको तहमा विकसित सम्बन्धको प्रभाव अझै गहिरो हुनेछ । किनभने चीनले आफ्नो सैन्य क्षमतालाई आधुनिकीकरण गर्ने क्रममा सैन्य कूटनीतिलाई पनि थप सक्रिय बनाउँदै लगेको छ । दक्षिण एसियाका अरू मुलुकमा चीनले विस्तार गरिरहेको सैन्य कूटनीतिक सम्बन्धलाई नियाल्दा नेपालसँगको सैन्य सम्बन्ध बुझ्न सहज हुनेछ । सन् १९६२ मा युद्ध लडेका चीन र भारतले सीमा विवाद कायमै रहे पनि १० वर्षअघि सैन्य सम्बन्ध बढाउने समझदारी पत्रमा हस्ताक्षर गरेका थिए, जसमा नियमित भ्रमण, वार्षिक प्रतिरक्षा संवाद र संयुक्त सैन्य अभ्यास थिए । यसभित्र खोज र उद्धार, सामुद्रिक लुटेराहरूसँग प्रतिकार र प्रतिआतंकवादी कारबाहीलाई समेटिएको थियो । यसलाई सामान्य र नियमित सम्पर्कमै सीमित राख्ने कि साइनोइन्डियन सेक्युरिटी फ्रेमवर्कका रूपमा विकास गर्ने भन्नेमा दुवै पक्ष अझै टुंगोमा पुग्नसकेका छैनन् । किनभने अझै पनि भारतीय अधिकारीहरूले चिनियाँ सैन्य आधुनिकीकरण र सैन्य सामग्रीको आपूर्तिमा बढ्दो संलग्नतालाई शंकालु दृष्टिकोणबाट हेर्छन् । अझै यतिबेला प्रतिरक्षा उद्योगमा तीव्र लगानी र पश्चिमा साझेदारी खोजिरहेको भारतले चिनियाँहरूलाई पन्छाउन खोज्दैछ, जुन अस्वाभाविक हैन । दक्षिण एसियाको अर्को शक्ति पाकिस्तानसँग चीनको सम्बन्ध पनि सबभन्दा बढी सैन्य साझेदारीमा आधारित छ । दुवैले एकअर्कालाई आआफ्नो रणनीतिक हितमा उपयोग गरेका छन् । पाकिस्तानको सामरिक उद्योगमा चिनियाँँ प्रविधि हस्तारणदेखि चीनपाकिस्तान इकोनमिक कोरिडोर सम्झौतामा समेत सैन्य गुप्तचर सूचना आदानप्रदानदेखि सडक तथा रेल्वे निर्माणको भौतिक सुरक्षामा सैन्य सुरक्षालाई समेत समेटिएको छ । उता चीनश्रीलंका सम्बन्धमा सैन्य सम्बन्ध विकास र विस्तारलाई दुवै पक्षले अधिकतम रणनीतिक हितका लागि उपयोग गरेका छन् । तमिल टाइगर्ससँगको गृहयुद्ध अन्त्यका लागि चिनियाँँ सैन्य सामग्रीले श्रीलंकालाई भरथेगमात्रै गरेन, भारतसँगको सम्बन्धलाई सन्तुलनमा राख्न चिनियाँ सैन्य सम्बन्धले अक्सिजनको काम पनि गरेको छ । उता चीनको हकमा हिन्द महासागरको सामुद्रिक पारवहन मार्ग उपयोगमा श्रीलंका भरपर्दो साझेदारको रूपमा उभिँदै आएको छ । यसका लागि ती दुई देशले सैन्य सम्बन्धलाई रणनीतिक रूपमा विस्तार गरिरहेका छन् । यता कसिँदो चीनबंगलादेश रणनीतिक साझेदारीमा द्विपक्षीय सैन्य सम्बन्धले बलियो आधार प्रदान गरेको छ । सन् २००२ मा चीनबंगलादेश रक्षा सहकार्य सम्झौता भयो, जसमा सैन्य तालिम र रक्षा सामग्रीको उत्पादनलाई समेटियो । लगत्तै चिनियाँँ सहयोगमा बंगलादेशले चिदोग बन्दरगाहमा मिसाइल लन्च प्याड बनायो । सन् २००८ मिसाइल परीक्षणमा चिनियाँँ सैन्य प्राविधिक सहयोग थियो । गतवर्ष चिनियाँ राष्ट्रपति सी चिनफिङको बंगलादेश भ्रमणमा भएका महत्त्वपूर्ण समझदारीमा सैन्य सम्बन्ध अन्योन्याश्रित ढंगले गाँसिएको छ । माल्दिभ्ससँगको सम्बन्ध बढी पर्यटन पूर्वाधारमा केन्द्रित देखिन्छ । तर जलवायु परिवर्तनले भइरहेका विपत्ति सामना गर्न सैन्य सहयोग आदानप्रदानलाई दुवै पक्षले खुला राखेका छन् । अफगानिस्तानमा चीनले सतर्कतापूर्वक हरेक तहमा सम्बन्ध बढाउन थालेको छ । भुटानसँगको सम्बन्ध भने निकै सीमित छ । अब नेपालतर्फ फर्कौं । चीननेपाल बीचको सैन्य सम्बन्धमा भारतीय सुरक्षा सतर्कता मिसिँंदा नेपालले धेरै मूल्य चुकाउनुपरेको छ । इतिहासलाई हेर्दा २०४४ चैतमै तत्कालीन राजा वीरेन्द्रको निर्देशनमा नेपालको सरकारी टोली बेइजिङ पुगेको बेला चीनसँग व्यावहारिक स्तरको सैन्य सम्बन्ध गाँसिएको थियो, जुन सम्बन्ध सामग्री खरिद सम्झौतामा समेत परिणत भयो । बेइजिङमा भएको त्यहीँ सम्झौताअनुसार नेपालले अहिलेको दरमा हिसाब गर्दा झन्डै २ अर्ब रुपैयाँको हतियार खरिद गर्ने भनियो । यसको पहिलो खेप पाँच सय ट्रक हतियार अरनिको राजमार्ग हँुदै नेपाल भित्र्याइएको थियो । नेपालले किन्न चाहेको हतियारमा एन्टीएयरक्राफ्ट गनसमेत थियो भनिन्छ । यो सैन्य सम्बन्धमा भारतलाई सबभन्दा बढी टाउको दुखाइ दुइटा कुरामा थियो चीनबाट किन्ने भनिएको एन्टीएयरक्राफ्ट गन र सैन्य गुप्तचर सूचनाको आदानप्रदान । हतियार खरिद भए पनि यी दुई कुरा समावेश छैन भनेर राजा वीरेन्द्र आफैंले भारतलाई सम्झाउन खोजे पनि त्यसलाई भारतले पत्याएन । नभन्दै नेपालभारत सम्बन्धमा ठूलो दरार सिर्जना भयो । यही घटनाको पृष्ठभूमिमा आर्थिक नाकाबन्दीदेखि तत्कालीन पञ्चायत व्यवस्था हटाउन भारत खुलेर अग्रसर भयो । त्यसपछिको राजनीतिक परिवर्तनले चीनसँगको सैन्य सम्बन्ध विस्तार लगभग ठप्प भयो । यो प्रसंगको व्याख्या गर्दै बिसांै शताब्दीको चीनभारत प्रतिस्पर्धा भन्ने पुस्तकमा जोन डब्लु गार्भरले लेखेका छन्, यो घटनापछि नेपालको सरकारमा बस्ने जोकोहीले पनि भारतको प्रत्यक्ष सहयोगविना नेपालमा आन्तरिक शान्ति सुरक्षा बहाल गरी शासन गर्नै सकिँदैन भन्ने मनस्थिति बन्यो । यति हँुदाहुँदै पनि परिस्थिति फेरि उसैगरी बद्लियो । त्यसपछि राजा ज्ञानेन्द्रको प्रत्यक्ष शासनकालमा २०६२ कात्तिकमा भएको सैन्य सहयोग अघि बढाउने समझदारीले राजतन्त्र अन्त्यसम्ममा भूमिका खेल्यो भन्नेहरूको मत बलियो छ । सुधीर शर्माले आफ्नो पुस्तक प्रयोगशालाको निर्णायक पाटो उपशीर्षकमा रक्षामन्त्री प्रणव मुखर्जीले नेपाली सेनालाई चीनबाट हतियार आएकामा गम्भीर चिन्ता जाहेर गरे र त्यसविरुद्ध कूटनीतिक कदम चालिसकेको जनाउसमेत दिए भन्ने लेखेका छन् । फेरि अर्कोपटक, माओवादी नेता रामबहादुर थापा बादल रक्षामन्त्री भएको समय २०६५ असोजमा चीनले नेपाललाई ठूलो सैन्य सहायता दिने घोषणा गर्यो । यस पटक पनि सैन्य सहायतालाई जोड्दै चीनसँग माओवादीले रणनीतिक सम्बन्ध विस्तार गर्दैछ भन्ने भारतीय आशंका खुलेर सार्वजनिक भयो । यो आशंकासमेत चुलिँदै जाँदा त्यसको केही समयपछि एमाओवादीका अध्यक्ष एवं प्रधानमन्त्री पुष्पकमल दाहाल प्रचण्ड सत्ताबाट बाहिरिनुपर्यो । यहाँसम्म आइपुग्दा सैन्य सम्बन्ध विस्तारमा नेपाल र चीनका आआफ्नै रणनीतिक आवश्यकता भए पनि नेपालको राजनीतिक फेरबदलमा यसले बढी अर्थ राख्न पुग्यो । यसैकारण त्यसयता सैन्य सम्बन्धको बाटो केही बदलिन पुग्यो र यो केही घुमाउरो र नरम रूपमा प्रकट हुनथाल्यो । दाहाल सरकार ढलेपछि एमालेका नेता माधवकुमार नेपाल नेतृत्वको सरकारमा रक्षामन्त्री रहेकी विद्यादेवी भण्डारीसँग पनि चिनियाँ सुरक्षा प्रतिनिधि मण्डलले भेट्यो । यो भेटमा रक्षा सम्बन्ध विस्तारमा काम गर्न दुवै पक्ष उत्सुक देखिए पनि चिनियाँ पक्षले सैन्य सम्बन्धलाई नरम बाटोतर्फ मोड्यो । चीनले छाउनीस्थित सैन्य अस्पतालको क्षमता विस्तारमा सघाउने प्रस्ताव राख्यो । नयाँ संविधान जारीपछि एमाले अध्यक्ष केपी शर्मा ओली नेतृत्वको सरकारले भारतसँगको निर्भरता कम गर्न चीनसँग भएका विकास समझदारीको अन्तर्यमा मात्रै सैन्य सम्बन्धलाई मजबुत बनाउँदै लैजाने कुरा समावेश भयो । किनभने चिनियाँ विकास मोडलमा सुरक्षाको प्रश्न सधैं एकसाथ गाँसिएको देखिन्छ । त्यसयता तत्कालीन रक्षामन्त्री भीम रावलदेखि वर्तमान रक्षामन्त्री बालकृष्ण खाँणसम्मको चीनमा भएका द्विपक्षीय भ्रमणमा सुरक्षा सहयोग प्रत्यक्षभन्दा घुमाउरो ढंगले विस्तार हँुदै आएको छ । पहिलेका भूराजनीतिक कटु पाठहरूबाट सिकेर राजनीतिक नेतृत्व सँगसँगै नेपाली सेनाले पनि सैन्य कूटनीतिलाई सावधानीका साथ अघि बढाएको देखिन्छ । अहिलेको संयुक्त सैन्य अभ्यासको तहमा पुग्न नेपाली सेनालाई भारतीय पक्षलाई विश्वासमा लिनसक्नु पक्कै पनि सहज थिएन । यसरी भारतीय सतर्कतालाई थेग्न सेनाका उच्च अधिकारीहरूले यसलाई रणनीतिकभन्दा सहयोगात्मक साझेदारीको रूपमा बुझाउने प्रयास गरेको पाइन्छ । २०७२ को भूकम्पपछि चीनबाट प्राप्त सैन्य सामग्री र उद्धारमा आएका चिनियाँ सैनिकसँगको संवादमा खड्किएको अनुभवले संयुक्त सैन्य अभ्यास आवश्यक थियो भन्नेमा सबै पक्षलाई सहमत गराएको सैन्य अधिकारीहरूको भनाइ छ । अर्कोतर्फ सीमारहित आतंकवादसँग जुध्न भनिएकाले सैन्य अभ्यासलाई आफूअनुकूल व्याख्या गर्ने सुविधा पनि कुनै पक्षलाई भएन । प्रधानसेनापति राजेन्द्र क्षत्रीले सेना दिवसमा स्पष्टसँगै भने, छिमेकी मुलुकका सैन्य संगठनसँग सम्बन्ध विस्तार गर्ने क्रममा नयाँ आयामहरू पनि थपिएका छन् । वर्तमान विश्वमा कहालीलाग्दो समस्याका रूपमा देखापर्दै गइरहेको आतंकवादको सुरक्षा चुनौतीलाई मध्यनजर राख्दै पहिलोपटक मित्रराष्ट्र चीनसँग नेपालचीन स्पेसल फोर्स संयुक्त ट्रेनिङ सगरमाथा मैत्रीपूर्ण अभ्यास१ सम्पन्न हुन गइरहेको छ । क्षत्रीको यस भनाइले थप आशंका गर्ने बाटो बन्द गरिदियो । सावधानीपूर्वक अघि बढेको सैन्य सम्बन्धलाई नेपाल र चीनले रणनीतिक साझेदारीमा विकसित गर्नुपर्छ । किनभने बेइजिङका चिनियाँ सैन्य रणनीतिकारहरू तिब्बतको मामिलामा नेपालका सुरक्षा अंगहरूलाई भरपर्दो साझेदारको रूपमा लिन्छन् । तिब्बत मामिला सुरक्षा दृष्टिले पहिलो स्थानमा रहे पनि नेपाली सेनाको अन्य अनुभवबाट पनि उस्तै फाइदा लिन सकिन्छ भन्ने चिनियाँ बुझाइ देखिन्छ । जस्तै चिनियाँहरू राष्ट्र संघ अन्तर्गतको शान्ति सेनामा उपस्थिति बढाउन र त्यसमा बढी हिस्सेदारी लिने प्रयासमा छन् । शान्ति सेनामा नेपाली सेनाको निष्पक्षता र कार्यकुशलता सिक्ने त छँदैछ । अझै अफ्रिकामा शान्ति सुरक्षामा सुधार हुँदा सबभन्दा बढी चीनलाई फाइदा छ । यसरी चिनियाँँ संस्थापनमा नेपाली सेनामाथि रहेको सकारात्मक धारणालाई नेपालले पनि उपयोग गर्न सक्नुपर्छ । किनभने शान्ति सेनामा जाँदा आवश्यक पर्ने सैन्य बन्दोबस्तीका सरसामानका लागि चिनियाँँ साझेदारी महत्त्वपूर्ण हुनसक्छ । यसका लागि चीनबाट खरिद गर्ने सजिलो बाटोभन्दा पनि सैन्य बन्दोबस्तीका उत्पादनका क्षेत्रमा चिनियाँ सेनासँग रहेको अनुभवलाई नेपाली सेनाले उपयोग गर्न सक्छ । जस्तो केही गैरघातक सैन्य सामग्री, आधारभूत औषधी, सञ्चार उपकरण, सैन्य पोसाक नेपालमै उत्पादन गर्ने साझेदारीमा जानु आवश्यक छ । यस बाहेक पनि भूकम्पका बेला उपयोग गर्न सकिने बलिया टेन्ट, बाढी आउँदा तुरुन्तै जडान गर्न सकिने बेली ब्रिजको समेत उत्पादनका लागि चिनियाँँ सहयोग महत्त्वपूर्ण हुनसक्छ । सडक तथा हालै नेपाली सेना प्रवेश गर्न खोजेको जलविद्युत निर्माणका परियोजनाहरूमा नेपाली सेनाले चिनियाँँ सेनासँग प्राविधिक साझेदारी विस्तार गर्न सक्छ । यस्तो साझेदारी सतहमा नरम देखिन्छ र भारतीय सतर्कता कम हुनसक्छ । र यसले आन्तरिक रूपमा नेपाली सेनालाई जनसम्बन्ध विस्तारका लागि पनि सहयोगी हुनसक्छ । अर्को महत्त्वपूर्ण कुरा भनेको नियमित सैन्य संवादको तहमा उक्लिने हो भने सीमारहित आतंकवाद र घरेलु आतंकवादसँग जुध्ने समयमा खड्किएको एकतर्फी निर्भरतासमेत केही हदसम्म स्वत: घट्नेछ ।"
मुक विधिबाट उच्चस्तरीय शिक्षा,"अहिलेको समय एक्काइसौं शताब्दीले प्रविधिको शिक्षालाई विशेष जोड दिएको सर्वविदितै छ । यसै प्रविधिको शिक्षा अन्तर्गत शिक्षण सिकाइको एक किसिमको पद्धति हो मुक । अहिले मुकमार्फत नेपालमा पनि विश्वका एकदम उच्च स्तरका विश्वविद्यालयको शिक्षा प्राप्त गर्न सकिने देखिन्छ । सबभन्दा पहिले मुक भनेको के हो ? यो कसरी आयो ? अनि यो मुकको सहयोगबाट कसरी उच्चशिक्षाका कोर्सहरू हासिल गर्न सकिन्छ भन्ने बुझौं ।मुकको सुरुवात खुला शैक्षिक स्रोतको विकाससंँगै भएको हो । यो एक किसिमको डिजिटल लिटरेसीको जल्दोबल्दो पक्ष हो । यो शब्द आविष्कार गर्ने व्यक्ति डेभ करमियर (क्यानेडियन) हुन् । युनिभर्सिटी अफ प्रिन्स एड्वार्ड आइल्यान्डका उनले सन् २००८ मा मुक शब्द प्रयोग गरेका थिए । अहिले विश्व बजारमा मुकको चर्चा व्यापक छ । मुकको पुरा रूप म्यासिभ ओपन अनलाइन कोर्सेस हो । यो शिक्षाको कुनै तहगत डिग्रीको कोर्स होइन, तर यो छोटो कोर्सको संरचना हो । यसको समयावधि बढीमा ६ साताको हुन्छ । एउटै कोर्स पनि एकैचोटी ठूलो समूहबाट एकै समयमा अथवा फरक समयमा पनि प्राप्त गर्न सकिने शिक्षा हो, यो । यसलाई हामी समग्र सिकाइ (कलेक्टिभ लर्निङ) पनि भन्न सक्छौं । यो खुला रूपमै उपलब्ध हुन्छ । खुला रूप भनेको यसको लागि अनलाइन अथवा इन्टरनेट आवश्यक हुन्छ । यसमा कुनै उमेर वा तहको छेकबार हँुदैन । यो जुनसुकै स्थानबाट पनि हासिल गर्न सकिन्छ । तर प्रविधि सम्बन्धी साक्षरता अथवा डिजिटल लिटरेसी चाहिन्छ र अनलाइनको पहँुच पनि हुनुपर्छ । यो आफ्नै गतिले प्राप्त गर्न सकिन्छ । भौतिक रूपमा कुनै शिक्षक अनि विद्यालय आवश्यक पर्दैन । र कुनै ठोस रूपमा चक अथवा मार्कर, बोर्ड चाहिँदैन र आफ्नो दैनिक कार्यलाई कुनै किसिमको असर नपर्नेगरी पनि प्राप्त गर्न सकिन्छ । अहिले समय एकदम व्यस्तताको हो । साथै प्रविधिको पनि समय हो । त्यसकारण एकै स्थानमा लामो समयसम्म शिक्षक र विद्यार्थी बसेर शिक्षा प्रदान गर्नु एकदम कठिनको कुरा हँुदैछ । अहिलेको विश्व बजारमा दूरशिक्षाको पनि व्यापक चर्चा हँुदै आएको छ । यसै दूरशिक्षा अन्तर्गत पर्ने एउटा शिक्षा प्रदान गर्ने माध्यम मुक पनि हो । जसलाई हामी समन्वयात्मक शिक्षा पनि भन्न सक्छांै । किनभने यस अन्तर्गतको कोर्समा एक जनाले बुझाएको कार्यमा अरूले अथवा आफ्नो समकक्षीले पुन: विचार गर्न मिल्छ अनि आफूले पनि अरूको कार्यमा टिप्पणी गर्न पाइन्छ । यो प्रक्रियामा विश्वका कुनै पनि स्थानबाट सहभागी हुनसक्छ । त्यसकारण यसले ज्ञानको धरातललाई अन्तर्राष्ट्रियकरण गर्न मद्दत गर्छ । विद्यार्थीलाई अझ बढी अन्तरक्रियात्मक रूपमा प्रस्तुत गर्न मद्दत पुर्याउँछ । यस कोर्सको अर्को रोचक कुरा भनेको प्रत्येक कोर्समा क्विज स्टाइलका प्रश्नपत्र पनि हुन्छ । तर यसमा विद्यार्थीले एकैचोटी नमिलाए पनि अर्को दुईपटक मौका पाइन्छ । यसबाट सिकारुलाई थप ऊर्जा प्राप्त हुन्छ । अर्को एकदम सान्दर्भिक पक्ष भनेको यसभित्र हजारौं कोर्स उपलब्ध छन् । तर आफ्नो तहअनुसार सम्बन्धित कोर्समात्रै पनि पढ्न मिल्ने हुन्छ । जसले गर्दा विद्यार्थीलाई उही विषयमा पनि थप ज्ञान हासिल गर्न एकदम मद्दत पुग्छ । अनि आफ्नो कक्षामा शिक्षकले शिक्षण गर्दा केही कुरा बुझ्न कठिन भए पनि यही मुकको कोर्सको मद्दतबाट सिकाइलाई अझ प्रभावकारी बनाउन मद्दत पुग्छ । यसका लागि एकदम महत्त्वपूर्ण अनि अति आवश्यक कुरा भने आफ्नो व्यक्तिगत इमेल आईडी हो । यसै इमेल आईडीको सहायताले नै मुकको सिकाइ पद्धतिमा प्रवेश गर्नुपर्ने हुन्छ ।अहिलेको परिप्रेक्ष्यमा विकासोन्मुख मुलुकका सहर होस् अथवा अलिकति ग्रामीण क्षेत्रमा, प्रविधिको पहुँच पुगेको देखिन्छ । इन्टरनेटको पनि पहुँच पुगेको छ । आजका धेरैजसो युवकयुवती फेसबुक, ट्विटरजस्ता सामाजिक सञ्जालमा लामो समयसम्म च्याटमा व्यस्त भएको पाइन्छ । यो युवामा लतजस्तै बनेको छ । अनि केही खराब आचरण भएको वेबसाइटमा पनि छिरिरहेका हुन्छन् । यसलाई रोक्न पनि मुकले सहयोग गर्न सक्छ । विश्वको एकदम उच्च श्रेणीमा सूचीकृत विश्वविद्यालयबाट नि:शुल्क कोर्स पनि लिन सकिन्छ । केही महिना अगाडिमात्र काठमाडांैमा मुकसम्बन्धी दुइटा कार्यक्रम भएका थिए । दुइटै कार्यक्रममा मुकका एक अभियन्ता पोखराको निजी विद्यालयका अंग्रेजी शिक्षकले मुकसम्बन्धी परिचय दिनुभएको थियो । अनि त्यही विद्यालयमा पढ्ने ११ कक्षाका एक विद्यार्थीले आफ्नो अनुभव सुनाएका थिए । कार्यक्रममा सहभागी भएपछि मलाई लाग्यो, अब हाम्रा सामुदायिक विद्यालयका विद्यार्थीले पनि विश्व बजारको अनि उच्च स्थानमा रहेको विश्वविद्यालयको शिक्षा प्राप्त सक्ने रहेछन् । अहिलेको समयमा हामीले खोजेको कुरा इन्टरनेटमार्फत सहजै प्राप्त गर्न सक्छौं, अनि विश्व बजारमा परिचित हुन सक्छौं । यसैगरी मूकमार्फत पनि हामी अन्तर्राष्ट्रिय शैक्षिक बजारमा पुग्न सक्छौं । झा काठमाडौं विश्वविद्यालय स्कुल अफ एजुकेसनमा पीएचडी अध्ययनरत छिन् ।"
डोल्पाको परिवर्तन भन्नु नै पुन:संरचना,"हलसालै नेपाल सरकारले प्रशासनिक स्थानीय संरचना नयाँ बनाएर पुरानो विस्थापन भएको घोषणा गरेको छ । गाउँ विकास समिति गाउँपालिका वा नगरपालिकामा रूपान्तरित भएका छन् । यसको मुख्य ध्येय स्थानीय स्तरमा सुशासन र समुचित विकास हो । तर पुन:संरचना गर्नु मात्रैले कायापलट हुने हो त ? त्यसो पक्कै होइन । अझ ग्रामीण इलाकामा लादिएका वा यान्त्रिक तवरबाट हुने फेरबदलले त झनै सम्भावना छैन । यसको दृष्टान्त डोल्पाको पुन:संरचना हो ।साविकको संरचनामा एउटै नगरपालिका नभएको डोल्पा जिल्लामा हाल दुई नगरपालिकासहित आठ स्थानीय तह बनाइएको छ । नेपालको राज्य पुन:संरचना २०१० बाट थालिएको भनिए पनि २००७ सालमा अन्त्य भएको राणा शासनका प्रशासनिक संरचना २०१८ सम्म चलेको देखिन्छ । २०१८ अघि अर्थात राणाकालको प्रशासनिक संरचनामा तिब्रिकोट दरा हालको डोल्पा जिल्ला हो भन्दा फरक नपर्ला । हुन त हालको कालिकोटलाई तिब्रिकोट भन्ने गरिन्छ । त्यतिबेला यस दरामा पर्ने लगभग धेरै गाउँबस्ती समयक्रमसँगै हालको डोल्पामा समावेश गरिएका छन् र तिब्रिकोट दराका चौकुना सीमा हालको डोल्पाका केही ठाउँ भएका छन् भने केही सिमानामै पर्छन् । यी सीमा भित्रका गाउँबस्तीलाई सात सय र पाँच सय भोटान भनिन्थ्यो, जसले उपल्लो र तल्लो भेग बुझाउँथ्यो । यसमा १ हजार ३ तीय ५३ कुरिया, ७२ मुखिया थिए । ठेक थिति र सेर्मा सोरानी चलनले जग्गाजमिन भोगचलनका लागि नीतिको काम गथ्र्याे । दराको उठ्ती आसमानी ओलक सेर्मा सोरानी आदि नामले उठाउने गरिन्थ्यो । उठ्ती उठाउन राणा सरकारले एकजना अमाली नियुक्त गथ्र्याे । अमाली बोलकबोलबाट छान्ने गरिन्थ्यो । १४ अञ्चल ७५ जिल्लाको विभाजनले २०१८ मा डोल्पा जिल्ला जन्मायो । त्यसपछि साविकको जुम्ला जिल्ला अन्तर्गत पर्ने १८ दरामध्ये तिब्रिकोटका केही गाउँबस्तीलाई बाँडेर जुम्ला, तिब्रिकोट, मुगु र हुम्ला गरी चार जिल्लामा फक्लेटा पारी कर्णाली अञ्चल स्थापना गरियो । तिब्रिकोटका बाँकी २२ गाउँबाट ३ गाउँ पञ्चायत र बागलुङ जिल्लाका ३८ गाउँबाट ३ गाउँ पञ्चायत गरी जम्मा ६ गाउँ पञ्चायतको डोल्पा जिल्ला बनाई म्याग्दी मुस्ताङ र बागलुङ गरी चार जिल्लाको धौलागिरि अञ्चल बनाइयो । जिल्ला पञ्चायतका लागि २० जना सदस्य हुनुपर्ने प्रावधानअनुसार डोल्पामा २०२३ सम्ममा १० गाउँ पञ्चायतको पुर्याइएको थियो । त्यतिबेला जिल्ला पञ्चायतका लागि हरेक गाउँ पञ्चायतबाट एकजना जिल्लासभा सदस्य निर्वाचित गरिन्थ्यो । २० गाउँ पञ्चायत नपुगेका जिल्लामा सरकारबाट मनोनीत गरी पुर्याइन्थ्यो । जिल्ला पञ्चायतमा निर्वाचित व्यक्ति राष्ट्रिय पञ्चायत सदस्यको उम्मेदवार हुन पाउँथ्यो । २०२२ सालमा तिब्रिकोट जिल्लाबाट पहाडा, त्रिपुराकोट र जुफाल गरी ३ गाउँ पञ्चायतलाई डोल्पामा सारियो र डोल्पाका हुगाम र तकबाछी गाउँ पञ्चायतलाई बागलुङमा समावेश गरेपश्चात डोल्पा ७ गाउँ पञ्चायतको बन्न पुग्यो । त्यसैगरी २०२३ मा ल्हाँ, नर्कु र रिमी गाउँ पञ्चायतलाई पनि डोल्पामा समावेश गरिएपछि डोल्पामा १० गाउँ पञ्चायत बन्यो।२०२० सालमा राजा महेन्द्र शाहको जुम्ला सवारले जुम्ला, हुम्ला, मुगु, तिब्रिकोट, डोल्पाका पञ्चायत विकास अधिकारीहरूलाई जिल्लामा खट्नुपर्ने अवस्थाले डोल्पामा पहिलोपटक पञ्चायत विकास अधिकारी (पविअ) ले पाइला टेकेको देखिन्छ । पविअ रामलाल श्रेष्ठ स्थायी बसोवास दुनैमै भएका जिल्ला पञ्चायत सभापति तथा राष्ट्रिय पञ्चायत सदस्य लक्ष्मीशरण शर्मासँग दुनै पुगी त्यही अस्थायी कार्यालय स्थापना गरे, जसले सदरमुकाम ताराकोटबाट दुनै सार्न टेवा पुर्यायो । २०२२ सालमा राजाको निर्णयानुसार ताराकोटबाट दुनैमा सदरमुकाम सारियो । २०२५ सालमा मौजुदा १० गाउँ पञ्चायतमध्ये जनसंख्या र भूगोलको आधारमा ६ गाउँ पञ्चायतलाई फुटाएर १७ गाउँ पञ्चायतमा पुर्याइयो । नफुटाइएका बाँकी ४ गरी गाउँ पञ्चायत संख्या २१ पुग्यो । नेपालको संविधान २०१९ को दोस्रो संशोधन २०३२ मा भएपछि डोल्पा जिल्लालाई धौलागिरि अञ्चलबाट कर्णाली अञ्चलमा समावेश गरियो । २०३९ सालमा फेरि २ गाउँ पञ्चायतलाई फुटाई २ थपेर २३ गाउँ पञ्चायतको डोल्पा जिल्ला बन्न पुग्यो । त्यही समयमा केही गाउँ पञ्चायतको नाम फेरियो । जस्तै लुहँुलाई कालिका, मुहुँलाई लिकु, घ्याङलाई मुकोट गाउँ पञ्चायत आदि बनाइयो । २०४६ सालको राजनीतिक परिवर्तनपछि २०४७ सालमा संविधान बन्यो । गाउँ पञ्चायतलाई गाउँ विकास समिति (गाविस) बनाइयो । यसरी विभिन्न कालखण्डमा भौगोलिक सीमा फेरबदल गर्ने काम भइरह्यो । तर तिरो तिर्ने काम मुखियाबाट सिधै राज्यकोषको ढुकुटीमा पुग्ने सजिलो संयन्त्र बनाउने राज्य संरचनाबाहेक अरू केही भएन । मुखिया मान्ने चलन अहिले पनि गाउँमा छ । बरु अरू मुखिया, हाकिम, भलाद्मी थपिएका छन् । सर्वसाधारणले तिनलाई गर्ने मानमर्यादा बाँडिएको छ । तर हाकिम, भलाद्मी, मुखिया प्रवृत्तिमा पुन:संरचना भएन । दुर्गमका उठ्ती उठाउन दूरी घटाएर घर नजिक पुगेको सिवाय जनजीवनमा केही फेरबदल देखिएन । अत्यावश्यक बाटोघाटो पुलपुलेसा जस्ता विकासका काम हिजोको समयमा जनता आफैंले गर्थे । आज अरू ताक्ने प्रवृत्ति विकास भयो । अरू को हो, थाहा छैन, तर त्यो माथि छ । माथिको अमूर्तबाट आउँछ भन्ने आस र पाइएन भन्ने बहानाले आज विकासका अनेक रूप देख्न पाइन्छ । सर्वसाधारणकै रगतपसिनाले जम्मा भएको राज्यको ढुकुटीबाट तिनको उत्थानका लागि काम पर्नु आकासको फलजस्तै भइदियो ।पूर्वाधार विकासका नाममा अहिलेसम्म सडक सञ्जाल जोडिन नसकेको जिल्ला हो, डोल्पा । सडकविना अन्य पूर्वाधार कोरा कल्पना हुँदारहेछन् । समयसन्दर्भ अनुसारको सामाजिक जीवनमा पनि सुधार नहुने रहेछ । त्यसैले रोग, भोक, अभाव, अशिक्षा आदिको विम्ब बनाइयो । पञ्चायत कालमा भोकमरीको नाममा पठाउन थालिएको चामल गणतन्त्र नेपालमा निरन्तरै छ । विपद्को राहत पनि झन्डै आधा शताब्दी भइसक्दा पनि निरन्तरता पाउने निश्चित देखिन्छ । अबको संरचनामा निर्वाचित हुने जनप्रतिनिधि र खटाइने कर्मचारीको क्षमता, दक्षता तथा दूरदर्शितामा कुनै चमत्कारी फेरबदल हुनेवाला छैन । नेपालमा भएका ठूला राजनीतिक परिवर्तनसँगै संरचनामा भएको अदलबदलले शासक र शासन व्यवस्था फेर्ने काम भयो । यसले पात्र फेर्यो, तर प्रवृत्ति फेरिएन । शंकाको प्रश्न उब्जिइरहेछ, अहिले पनि डोल्पाको प्रशासनिक संरचना त फेरियो, तर के यसले साँच्चिकै सामाजिक, आर्थिक र राजनीति रूपरङ्ग पनि फेर्ला त ?"
मृतक परिवारलाई क्षतिपूर्ति,"विराटनगर भारतीय सीमा सुरक्षा बल (एसएसबी) को गोलीले ज्यान गुमाएका अमाही बरियाती७ खयरबनाका वासुदेव साहको परिवारलाई सरकारले १० लाख रुपैयाँ दिने निर्णय गरेपछि परिवारले राहत अनुभव गरेको छ । सोमबार विराटनगरमा हुने पूर्वाञ्चल सुरक्षा बैठकपछि उपप्रधान तथा गृहमन्त्री विमलेन्द्र निधिले परिवारलाई १० लाखको चेक हस्तान्तरण गर्ने कार्यक्रम रहेको मोरङका सहायक प्रमुख जिल्ला अधिकारी शेषनारायण पौडेलले बताए । ढिलै भए पनि सरकारले क्षतिपूर्ति दिने भएको छ, मृतकका जेठा छोरा गौतमले भने, यो रकम परिवारको गुजाराका लागि प्रयोग गर्नेछांै । मृतकका श्रीमती, तीन छोरा र चार छोरी छन् । क्षतिपूर्तिका लागि ६ वर्षसम्म जिल्लादेखि केन्द्रसम्म धाउँदा आश्वासन मात्र पाएकाले आशा मारिसकेको अवस्थामा ढिलै भए पनि राज्यले पीडा सुनेको पीडित परिवारले जनायो । २०६७ जेठ ११ गते एसएसबीको गोली लागेर साहको मृत्यु भएपछि तत्कालीन जिल्ला सुरक्षा समितिको जेठ १३ गतेको बैठकले क्षतिपूर्तिका लागि गृहमन्त्रालयमा सिफारिस गरेको थियो । अहिले त्यही सिफारिस पुन: गृहमन्त्रालयमा पठाएर छायामा परेको घटना उजागर गरिएको प्रजिअ यज्ञराज कोइरालाले बताए । यसरी मारिएका थिए२०६७ जेठ ११ गते बिहान सवा ८ बजे एसएसबीको २४ औं बटालियनका इन्स्पेक्टर हितेन्द्र सिंह र हवल्दार मदसिंह सोडा सादा पोसाकमा दशगजा वारि आएका थिए । भारतीय बजारबाट खानेतेल लगायत उपभोग्य वस्तु तस्करी गरेर ल्याएको भन्दै उनीहरू बीआर ३८ बी ००३६ नम्बरको मोटरसाइकलमा नेपाल प्रवेश गरेका थिए ।नेपाली भूमिबाटै नेपालीलाई धरपकड गर्न थालेपछि स्थानीय प्रहरी चौकीका सुरक्षाकर्मीले विरोध गरे । त्यस क्रममा भारतीय सुरक्षाकर्मीले हातपात गर्न थालेपछि स्थानीय भेला भएर प्रतिकार गरेका थिए । घटनास्थल नजिकै घर भएका वासुदेव पनि त्यहाँ पुगेका थिए । गाउँघरको विवाद, झगडा मिलाउन सधैं अघि सर्ने उनी गाउँले र चौकीका प्रहरीलाई अप्ठेरो परेको बुझेपछि सम्झाइबुझाइ गर्न घरबाट निस्केका थिए । त्यसबेलासम्म विवाद चर्किसकेको थियो । त्यसै क्रममा गालीगलौज गर्दै एसएसबीका इन्स्पेक्टर हितेन्द्रले एकाएक पेस्तोल निकालेर प्रहार गरे । भर्खरै आएर सम्झाइरहेका वासुदेव ठाउँको ठाउँ ढले । प्रहरी त्यहाँबाट भागेका थिए ।"
२ वर्षदेखि खोरमा,"चितवनको राप्ती नगरपालिका१३ स्थित विकट गाउँ श्यामराङका रेशम चेपाङको बास २ वर्षयता बाख्राको खोरमा छ । भूकम्पले घर भत्काएपछि उनलाई यस्तो समस्या आइपरेको हो । अहिले उनको न खाने ठेगान छ न बस्ने ठाउँ छ । एउटै गोठमा २ वटा टाँड छन् । एउटा टाँडमा बाख्रा बाँधिएको छ भने अर्कोमा बूढाबूढी बस्छन् । सुरुमा त बाख्रासँगै सुत्न गाह्रो भयो, रेशमले भने, घर छैन, नभएपछि खोरमा बस्ने बानी पर्यो । खाना भने बाहिर सानो छाप्रो बनाएर दु:खसुख पकाएर खान्छन् । रात परेपछि ओत लाग्न खोरमा पुग्छन् । आफैं घर बनाउन पैसा छैन, उनले भने, सरकारको मुख हेरेर बसेको २ वर्ष हुन लाग्यो, घर बनाउन केही सहयोग पाइएको छैन । छोरालाई ऋण गरेर मजदुरीका लागि कतार पठाएँ । छोरीलाई दु:ख गरेर आफन्तको सहयोगमा टाँडीमा पढाएका छन् । बाख्राको खोर छाड्ने दिन कहिल्यै आएन, श्रीमती आइतीमायाले भनिन्, यो दु:ख देख्ने पनि कोही भएन । खोरमा बस्दा बेलाबेला बिरामी हुने गरेको उनीहरूले गुनासो गरे । घरमा अनिकाल लागिसक्यो, उनले भने, अहिले पेट भर्नेभन्दा पनि घर कहिले बनाउने भन्ने पीरले सताएको छ । ओड्ने, ओछ्याउने कपडा राम्रो छैन । जाडोवर्षातको समयमा पनि उनीहरूले खोरमै रात कटाउँदै आएका छन् ।"
पूर्वजनप्रतिनिधि उत्साहित,"स्थानीय तह निर्वाचनमा दाङका अधिकांश पूर्वजनप्रतिनिधिहरू नै फेरि उमेदार बन्ने तयारीमा जुटेका छन् । पूर्वप्रतिनिधिहरूले परिवर्तित संरचनामा काम गर्ने इच्छा जाहेर गरेका हुन् । पुरानो अनुभवका आधारमा अबको स्थानीय तहलाई नेतृत्व गर्न सहज हुने विश्वास उनीहरूको छ । लामो समय निर्वाचन नभएका कारण पनि जनप्रतिनिधिका रूपमा निरन्तरता पाउने अपेक्षा बढी भएको तुलसीपुर नगरपालिकाका पूर्वउपमेयर घनश्याम पाण्डेले बताए । जनप्रतिनिधिका रूपमा काम गर्न नपाएको धेरै भयो, मेयरमा दाबेदारी प्रस्तुत गरिरहेका उनले भने, विकेन्द्रीकरणको सिद्धान्तअनुसार बढी अधिकार र जिम्मेवारी भएको स्थानीय तहमा काम गर्ने इच्छा हुनु स्वाभाविक हो ।पहिले विवादित नभएर काम गरेका कारण उक्त लोकप्रियतालाई फेरि अघि बढाउने चाहना रहेको घोराही नगरपालिकाका पूर्वमेयर अमर डाँगीले बताए । विगतमा सबैको मन जितेर काम गरियो । अब झन् धेरै कामहरू गर्नुपर्ने छ, उनले भने, पहिले क्षमता र दक्षता देखाइसकेकालाई फेरि जिम्मेवारी दिनु न्यायसंगत हुन्छ । अहिले व्यवस्थापकीयदेखि न्यायिकसम्मका काम गर्नुपर्नेछ । यो दायित्व बहन गर्न हामी सक्षम छौं ।१९ वर्षमा चुनावको प्रकृति नै धेरै परिवर्तन भइसकेको पूर्वजनप्रतिनिधिको बुझाइ छ । चुनाव प्रचारप्रसारको शैली, खर्च र संगठनको अवस्था धेरै परिवर्तन भइसकेको मानपुर गािवसका पूर्वअध्यक्ष टोपेन्द्र केसीले बताए । पहिले संगठन परिचालन हुन्थ्यो, कार्यकर्ताले खानेकुरा बोकेर प्रचारमा हिँड्थे । गाउँमा जनताकै घरमा बसेर चुनावको तयारी र छलफल हुन्थ्यो, उनले भने, अहिले त होटेलमा नबसेर काम हुँदैन । पहिले आफ्नो केही पनि खर्च भएन, अब खर्च नगरी चुनाव सम्पन्न गर्न कठिन छ । पहिले अनुशासन र विश्वास बलियो भएकोमा अहिले हराउँदै गएको उनले बताए । अहिले संगठन कमजोर छन् । दण्डहीनता मौलाएको छ, उनले भने, पार्टीभित्र इमान्दारितालाई महत्त्व दिन छोडिएको छ । पहिलेको चुनावमा पैदल हिँडेर हरेक घरमा पुगिएकोमा अहिले त्यो सम्भव नभएको घोराहीका पूर्वप्रमुख डाँगीले बताए । अहिले स्थानीय तहको जनघनत्व र क्षेत्र विस्तारले घरदैलोमा पुग्न समस्या भएको उनले बताए । अब पैदल चुनावी अभियानमा हिँड्न गाह्रो भइसक्यो, उनले भने, गाडी नभई चुनाव प्रचार हुँदैन ।पूर्वप्रतिनिधिको सक्रियतासुर्खेत आसन्न स्थानीय निर्वाचनबाट पूर्व जनप्रतिनिधिहरू उत्साही भएका छन् । आफूहरूले अघि सारेका योजनाहरू कार्यान्वयन हुने, स्थानीयस्तरमा व्याप्त भ्रष्टाचार, बेथिति न्यूनीकरण हुने भन्दै पूर्वजनप्रनिनिधिहरू स्थानीय तह निर्वाचनबाट उत्साही बनेका हुन् । २०४९ र ०५४ को स्थानीय निर्वाचनबाट विजयी बनेका जनप्रतिनिधिहरू निर्वाचनको माहोल बनाउन पार्टीका अभियानहरूमा सक्रिय हुन थालेका छन् । वीरेन्द्रनगरका पूर्वप्रमुख बालाराम शर्माले भने, योग्य, दक्ष र जनतालाई धोका नदिने खालका उम्मेदवार उठाउन जरुरी छ । काठमाडौंबाट हुने सबै कामहरू स्थानीय तहबाटै हुन लागेकाले पार्टीहरूले सक्षम उम्मेदवारहरूको पहिचान गर्नुपर्दछ । पूर्वजिविस सभापति गोविन्दबहादुर मल्लले आफूहरूले विगतदेखि उठाउँदै आएको माग संवैधानिक रूपमै पूरा भएको बताए । स्थानीय सरकार बन्नुपर्छ भन्ने माग बल्ल पूरा भएको छ, उनले भने ।फेरियो दैनिकीगुल्मी मिति नजिकिंदै जाँदा सदरमुकाम सुनसान र गाउँमा चहलपहल बढेको छ । वर्षौंदेखि सदरमुकाम केन्द्रित राजनीति गर्दै आएका जिल्लास्तरीय नेता सदरमुकाम छाडेर दुर्गमका गाउँ जान थालेका हुन् । दिनहुँजसो दलैपिच्छेका गाउँ केन्द्रित कार्यक्रम चलेका छन् । स्थानीय तह पुन:संरचनाले ७९ गाविसलाई २ नगर र १० गाउँपालिकामा परिणत गरेपछि दलहरू नगर र गाउँपालिकाका केन्द्र तथा वडासम्म संगठन विस्तारमा जुटेका हुन् । एमाले जिल्ला सचिव सोमनाथ सापकोटा २० दिनदेखि गाउँमा खटिएका छन् । मुसिकोट नगरपालिका ८ का स्थायी बासिन्दा उनी तम्घासमा वर्षौंदेखि डेरामा बसिरहेका थिए । राजनीतिक कार्यक्रम लिएर पहिले पनि गाउँ जाने गरेको थिएँ । अहिले निर्वाचनले दिनहुँ गाउँकै बास बनाएको छ, उनले भने, हरेक दिन एउटा न एउटा गाउँमा कार्यक्रम भएकै छन्, नपुगी भएन । शनिबार उनी रेसुंगा नगरपालिका कुँडापानीको चुनावी कार्यक्रममा थिए । तम्घासमै डेरा गरी बस्ने एमाले जिल्ला अध्यक्ष मधुकृष्ण पन्थसहित झन्डै आधा दर्जन नेता पनि अहिले चुनावी अभियानमा गाउँ पसेका छन् ।कांग्रेस जिल्ला सचिव विष्णुकुमारी सापकोटा र कोषाध्यक्ष हरि केसीसहित अधिकांश जिल्लास्तरीय नेता पनि निर्वाचन माहोल तातेसँगै गाउँ पुगेका छन् । कांग्रेसका झन्डै एक दर्जन साबिकका गाउँ सभापतिसमेत तम्घासमै केन्द्रित थिए । अमरपुरका कांग्रेस गाउँ सभापति रेशम कुँवरले निर्वाचन माहोलले नेता र कार्यकर्ताको दैनिकी फेरिएको बताए । पहिले नेता भेट्न कार्यकर्ता सदरमुकाम पुग्थे, उनले भने, अहिले कार्यकर्ता भेट्न नेता गाउँगाउँ पुगेका छन् । माओवादी केन्द्रमा पनि उस्तै छ । पोलिटब्युरो सदस्य सुदर्शन बलालसहित अधिकांश जिल्लानेता तम्घासमै डेरामा बस्थे । धेरैलाई गाउँ पुर्याएको छ । निर्वाचन केन्द्रित अभियान र वार्ड सम्मेलन नै चलेकाले हाम्रा अधिकांश जिल्लास्तरीय नेता गाउँमै हुनुहुन्छ । सबै नगर र गाउँपालिकामा कांग्रेस, एमाले र माओवादीका सम्भावित मत संकलन, त्यसको अध्ययन र विश्लेषण गर्ने कार्यसमेत भइरहेकाले सबै नेताकार्यकर्ता गाउँमै व्यस्त भएको उनको भनाइ छ ।राप्रपा, जनमोर्चा, नयाँ शक्ति, परिवार दल र अखण्ड नेपाल लगायतका दलमा पनि चुनावी चासो क्रमश: बढ्न थालेको छ । राप्रपाले जिल्लास्तरीय भेला, प्रशिक्षण र बैठक हालै सम्पन्न गरेको छ । केन्द्रमा विधानको विषयलाई लिएर विवाद बढेकाले अहिले नै चुनावी अभियान सुरु नभएको जिल्ला सदस्य अनिल कक्षपतीले बताए । अब विरोध र निर्वाचन अभियान सँगसँगै लैजाने तयारी छ, उनले भने, पहिलो विरोध नै हो । प्रचारमा जुटे दलहरूबझाङ दलहरूले आफ्नो पक्षमा जनमत जुटाउन प्रचार अभियान तीव्र बनाएका छन् । नेताहरू प्रचार अभियानमा गाउँ पुग्न थालेपछि स्थानीयलाई पनि चुनावी बहसले छोएको छ । जयपृथ्वी नगरपालिकाका ७० वर्षीय लालबहादुर खडका लठ्ठीको सहाराबिना हिँडडुल गर्न सक्दैनन् । नियमित रेडियो सुन्ने उनी गाउँटोलमा हुने चुनावी चर्चामा सहभागी हुन भने कहिल्यै छुटाउँदैनन् । त्यतिबेला (२०५४) गाविस चुनाव हुँदा म ५० वर्षको थिएँ । प्रचार प्रसारमा पनि हिँडियो, उनले भने, अब त बुढेसकाल लाग्यो । हिँड्न सकिन्न तर चार मान्छे बसेर चुनावका कुरा गर्न थालेपछि मनले नै मान्दैन लौरो टेकेरै भए पनि पुगिहाल्छु । कांग्रेस, एमाले र माओवादी केन्द्रले चुनाव लक्षित गाउँ केन्द्रित अभियान सञ्चालन गरेपछि जिल्लाको राजनीतिक माहोल तातेको हो । १० गाउँपालिका र २ नगरपालिका रहेको जिल्लामा दलहरूले अहिले वडा लक्षित कार्यक्रमहरू सञ्चालन गरिरहेका छन् । जिल्ला सदरमुकामदेखि गाउँघरका टोल, चियापसल, चौतारी र मेलापातमा पनि चुनावको चर्चा चुलिन थालेको छ । चुनावको चर्चा त कात्तिकदेखि नै सुरु भएको हो, कांग्रेस सभापति हर्कजंगबहादुर सिंहले भने, दलहरूले गाउँ केन्द्रित अभियान सुरु गरे देखि नै माहोल तातेको थियो, मिति घोषणापछि झन् सबैलाई चुनाव लागेको छ । यस्तै लामो समयसम्म स्थानीय चुनाव नभएका कारण पनि यसपटकको चुनावमा विगतको भन्दा बेग्लै रौनक देखिएको र आफ्नो पार्टीले प्रचार अभियान तीव्र बनाइरहेको एमाले अध्यक्ष दिलबहादुर सिंह बताउँछन् । वडा स्तरसम्मै पार्टीका विचार र एजेन्डाहरू लिएर गइरहेका छांै, उनले भने, हाम्रो पार्टीका केन्द्रयीस्तरदेखि वडास्तरसम्मका नेताकार्यकर्ता प्रचारमा खटिसकेका छन् । गाउँपालिकास्तरका सम्मेलन आयोजना गरेर चुनावी प्रचार गरिरहेको माओवादी केन्द्रको केन्द्रीय सम्मेलन आयोजक कमिटीका सदस्य टोपबहादुर खडकाले बताए । प्रचारसँगै उम्मेदार छनोटको अनौपचारिक अभ्याससमेत भइरहेको उनको भनाइ छ । चुलियो चर्चालमजुङ यहाँका राजनीतिक दलमा पनि चुनावी सरगर्मी बढेको छ । दलहरू उम्मेदवार छनोटको आन्तरिक तयारीमा जुटेका हुन् । ४ नगरपालिका र ४ गाउँपालिकामा प्रमुख र उपप्रमुख को बन्ने भन्ने चर्चा चलेको छ । केहीले सामाजिक सञ्जालमार्फत उम्मेदवारी दिने घोषणा गरिसकेका छन् । कांग्रेस सभापति भेषबहादुर पौडेलले नयाँ संरचना अनुसारका गाउँगाउँमा निर्वाचनलाई लक्षित गरी कार्यक्रम तथा भेला गरिरहेको बताए । सहितको कुरा लिएर जनतामा जाने तयारी भएको उनले बताए ।"
सम्भावितको सूची बन्दै,"ताप्लेजुङ प्रमुख दलहरू सम्भावित उम्मेदवारको सूची तयार पार्ने र अर्को पार्टीका उम्मेदवार पहिचान गर्ने रणनीतिमा जुटेका छन् । अर्को दलसँग गर्ने समीकरणका विषयमा पनि छलफल थालिएको छ । गाउँपालिका र नगरपालिकामा आकांक्षी उम्मेदवारको सूची तयार पारेको एमालेले शनिबारदेखि बैठक सुरु गरेको छ । निर्वाचनको मुखमा यसै विषयमा छलफलका लागि बैठक बसेको उपाध्यक्ष मात्रिकाप्रसाद भट्टराईले बताए ।एमालेले यसअघि नगरपालिका र गाउँपालिकामा गएर आकांक्षीहरूको नाम संकलन गरेको छ । पार्टीमा गरेको योगदान, जनताको नजरमा उसको अवस्था लगायतका विषय पहिचान गरी टिकटको सिफारिस गरिने भट्टराईले बताए । एमाले स्रोतका अनुसार फुङलिङ नगरपालिकामा १२ जनाले मेयरका लागि आकांक्षा देखाएका छन् । जसमा पार्टीका पूर्णकालीन कार्यकर्ता देखि व्यापारी तथा शिक्षकसम्म छन् । गाउँपालिकामा पनि धेरै आकांक्षी भएको तर कतिपय गाउँपालिकामा उम्मेदवार निर्विरोध जस्तै रहेको एक सदस्यले बताए । ताप्लेजुङमा एक नगरपालिका र ८ गाउँपालिका रहेका छन् । यता माओवादी केन्द्रको पनि शनिबारदेखि सचिवालय बैठक बोलाएको छ । निर्वाचनकै विषयमा छलफलका लागि बैठक सुरु भएको अध्यक्ष खेलप्रसाद बुढाक्षत्री परागले बताए । पार्टीको अवस्था पहिचान गर्ने, सम्भावित उम्मेदवारका विषयमा छलफल गरिने बैठकका सहभागीले बताए । माओवादीले चुनावकै मुखमा सुक्रबार नगर अधिवेशन गरी अध्यक्षको जिम्मा सागर गौतमलाई दिएको छ । यही बेला दिइएको जिम्मेवारीले गौतम मेयरको उम्मेदवार भएको संकेत गरेको पार्टी कार्यकर्ता बताउँछन् । राप्रपाको बैठक पनि सुरु भएको छ । राजनीतिक समीकरणका विषयमा धेरै छलफल भए पनि गाउँपालिका, नगरपालिका र वडाको संरचना निर्माण भइनसकेकाले त्यसमा केन्द्रित रहेको अमिर मादेनले बताए । कांग्रेस भने केन्द्रको निर्णय पर्खेर बसेको छ । जिल्लामा आन्तरिक तयारी त गरिरहेका छौं तर केन्द्रले मापदण्डका विषयमा जानकारी नदिएकाले अहिले खुला छलफल भएको छैन, सभापति लीलादेवी बोखिमले भनिन् ।"
च्यामा सडक कालोपत्रे,"बाँके तीन प्रमुख राजमार्गसँग ग्रामीण भेग जोड्ने च्यामा सडक कालोपत्रे हुने भएको छ । जिल्ला समन्वय समिति बाँकेले च्यामा, सम्झनाचोक, खजुरा र सडकपुरसम्मको करिब ३९ किलोमिटर ओटासिल गर्न सुरु गरेको हो ।जिल्ला समन्वय समितिका प्रमुख जिल्ला इन्जिनियर कमलकुमार अधिकारीले उक्त सडकलाई पहिलो प्राथमिकतामा राखेर काम अगाडि बढाइएको बताए । उनले नाला, कल्भर्टलगायत गरी ७३ प्रतिशत काम पूरा भइसकेको र यही सातादेखि ओटासिलको काम अगाडि बढ्ने जानकारी दिए ।"
भारतले माफी नमाग्नु लज्जाबोध,"धनगढी पूर्वप्रधानमन्त्री डा बाबुराम भट्टराईले कञ्चनपुर घटनामा भारतले माफी नमाग्नु र अन्तर्राष्ट्रिय कानुनबमोजिम क्षतिपूर्ति नदिनु लज्जास्पद भएको बताएका छन् । हिमाल, पहाड र तराईमधेस राष्ट्रिय अभियानको आइतबार धनगढीमा समापन अवसरमा उनले सीमामा भएको घटना सरकारको कमजोर भूमिकाका कारण भएको दाबी गरे । उनले भने, सरकारको नालायकीपनले घटनामा नेपालीले ज्यान गुमाउनुपरेको हो । असल छिमेकीको हैसियतले भारतले यस्ता घटनामा माफी माग्नुपर्ने र क्षतिपूर्ति दिनुपर्नेमा उनले जोड दिए । सीमा व्यवस्थापनको विषयमा दुई देशबीच छलफल भए पनि सुस्ता र कालापानीको विवाद भने अहिलेसम्म नमिलेको बताए । भारतले सुस्ता र कालापानी छाडेर अरू विषयमा सहमति गर्न खोजे त्यो अमान्य हुने उनले बताए । भट्टराईले देशका विभिन्न क्षेत्रमा देखिएका तमाम असन्तुष्टि समाधान गरेर मात्र निर्वाचनमा जानुपर्नेमा जोड दिए ।"
गायिका संगीतालाईराजेन्द्र विमल प्रतिभा पुरस्कार,"जनकपुर मिथिलाञ्चलकी लोकप्रिय गायिका एवं मिथिला नाट्यकला परिषद् (मिनाप) की सदस्य संगीता देवलाई डा राजेन्द्र विमल प्रतिष्ठानले पुरस्कृत गरेको छ ।११ हजार रुपैयाँ रहेको राजेन्द्र विमल प्रतिभा पुरस्कार आइतबार यहाँ नेपाल संस्कृत विश्वविद्यालयका उपकुलपति कुलप्रसाद कोइराला र प्रतिष्ठान संरक्षक डा विमलले प्रदान गरे । दुई दशकदेखि मैथिली आधुनिक तथा पारम्परिक गीत गायनमा संलग्न संगीताले एक दर्जनभन्दा बढी मैथिली एल्बमका लागि गाएकी छन् । उनका गीतहरू मिथिलाञ्चलमा निकै लोकप्रिय मानिन्छन् ।मिनापका पूर्वअध्यक्ष एवं गायकसंगीतकार सुनील मल्लिकले संगीता देवलाई पारम्परिक तथा आधुनिक गायकीको संगमको संज्ञा दिए ।प्रतिष्ठानको चौथो वार्षिकोत्सव अवसरमा रामानन्दचोकस्थित होटल सीता प्यालेसमा आयोजित समारोहमा रंगारंग कार्यक्रम पनि गरिएको थियो । मिनापका कलाकारहरूले कार्यक्रमको उद्घाटन कलात्मक रूपमा गरेका थिए । चार वर्षअघि सहप्राध्यापक विजय दत्तको अध्यक्षतामा गठित डा राजेन्द्र विमल प्रतिष्ठान भाषा, साहित्य, कला, संस्कृति, कृषि क्षेत्रमा रचनात्मक काम गर्ने प्रतिबद्धता व्यक्त गरेको छ । प्रतिष्ठानको शाखाका रूपमा राजेन्द्र विमल साहित्य प्रतिष्ठान पनि गठन भएको छ । त्यसको अध्यक्षमा साहित्यकार तथा पूर्वसांसद महेन्द्रकुमार मिश्र चुनिएका छन् ।"
डा गौतम र मुकारुङलाई पुरस्कृत गरिने,"विराटनगर बबरसिंह थापा सेवा गुठीले ५१ हजार राशिको देवकुमारी थापा स्मृति पुरस्कार यसपालि साहित्यकार डा ध्रुवचन्द्र गौतमलाई प्रदान गर्ने भएको छ । यसैगरी २५ हजार रुपैयाँ रहेको बबरसिंह थापा स्मृति पुरस्कार संगीतकार बुलु मुकारुङलाई दिइने भएको छ । मुकारुङका डेढ दर्जनभन्दा बढी गीति एल्बम, गीतसंगीत सम्बद्ध कृति प्रकाशित छन् । गुठी अध्यक्ष कविराज न्यौपानेको संयोजकत्वमा गठित पाँच सदस्यीय समितिको सिफारिस अनुसार यी दुई स्रष्टालाई चयन गरिएको हो । गुठीका उपसचिव विवश पोखरेलका अनुसार पुरस्कार वैशाख ९ गते विराटनगरमा हस्तान्तरण गरिनेछ ।"
पशुप्रेमी कलाकार,"काठमाडौं मोडल माला लिम्बू मार्सीलाई निकै माया गर्छिन् । ऊसँग टाढिँदा नरमाइलो लाग्छ । मार्सी पनि उनलाई भेटेपछि पुच्छर हल्लाउँदै उफ्रिन्छ । माला र मार्सीको सम्बन्ध प्रगाढ छ । यसको पुष्टि मालाको इन्स्टाग्राम अकाउन्टमार्फत गर्न सकिन्छ । उनले मार्सीका अनेक तस्बिर त्यसमा राखेकी छन् ।मेरो मार्सी क्याप्सनसहितको एउटा फोटोमा उनी आफ्नो सेतो पप्पीसँग गाला जोडिरहेकी देखिन्छिन् । उस्तै खालको अर्को तस्बिरमा भने उनले लेखेकी छन्, प्रत्येक बिहान ऊ मेरा लागि खुसी लिएर आउँछ । सन् २०१६ मा किनेको जापनिज स्पिट्ज जातको उक्त पप्पी मात्रै होइन, मालाले साथीभाइ वा आफन्तकहाँ भेटिएका कुकुरसँग पनि तस्बिर लिने गरेकी छन् । मालाजस्तै डग लभर हुन्, अभिनेत्री साम्राज्ञी राज्यलक्ष्मी शाह । उनीसँग फ्रेन्च बुलडग छ । उसैसँग सुतेका, उठेका, खेलेका तस्बिर खिचिरहन्छिन् । पप्पीलाई पोगो नाम दिएकी छन् । उनी बिरालो पनि मनपराउँछिन् । परेवासँग फोटो खिच्छिन् । जनावर पाल्ने कलाकारको कुरा गर्दा प्रियंका कार्कीलाई भुल्न सकिन्न । उनको त बेस्ट फ्रेन्ड नै हो, स्नोई । चिहुवावा प्रजातिको उक्त सानो डगीलाई उनी यति माया गर्छिन् कि दसैंमा टीका लगाइदिने गरेकी छन् । स्नोई उनको घरको सदस्य हो । मार्च १ मा ६ वर्ष पूरा भएको स्नोईलाई प्रियंकाले आई लभ यु भन्दै जन्म दिनको शुभकामना दिएकी थिइन् ।मेरी प्रिय साथी, मेरी प्रियतम, तिमी आएपछि मेरो जीवन सुन्दर बन्यो, उनले फेसबुकमा स्टाटससमेत लेखिन्, छैटौं जन्मोत्सवको शुभकामना । अभिनेता अनुप विक्रमले पनि अलास्कियन हस्की प्रजातिको कुकुरसँग पोज दिएर फोटो खिचाएका छन् । त्यो तस्बिर अहिले उनको फेसबुकमा उपलब्ध छ । फिल्म वीरविक्रम का नायक, उनी थरीथरीका जनावरसँग फोटो खिच्न रुचाउँछन् । कहिले घोडा, कहिले ऊँट त कहिले अरू विभिन्न प्रजातिका कुकुरसँग उनले पोज दिने गरेका छन् । दुबई घुम्न गएका बेला उनले फाल्कन (बाज) सँग पनि तस्बिर लिएका थिए ।गायिका आस्था बीलाई माछा मनपर्छ । अमेरिका, बाल्टिमोरस्थित नेसनल एक्वारियम घुम्न गएका बेला उनले प्रशस्त फोटो खिचेकी थिइन् । मिलन अमात्यले पनि अस्ट्ेरलिया भ्रमणमा छँदा कंगारुसँग तस्बिर खिचाइन् । आसामका कुखुरा हेर्न चाहनेले मिलनको फेसबुक एल्बम पल्टाउँदा हुन्छ । अरूले झैं करिश्मा मानन्धरले पनि कुकुरलाई सेल्फी पार्टनर बनाउने गरेकी छन् । गायक नरेन लिम्बू अर्का जनावरप्रेमी हुन् । उनले लोलो, मठ्ठु जस्ता कुकुरलाई एडप्ट गरेका हुन् । उनीकहाँ सानो प्रजातिका धेरै वटा पप्पी छन् । उनको फेसबुक एल्बममा कुकुर मात्रै नभएर बिरालो र मयूरका समेत तस्बिर भेटिन्छन् । एडप्ट गरिएको नयाँ कुकुरको नाम राख्न दुविधा भए उनी फेसबुकमै साथीभाइसँग सल्लाह मागिरहेका हुन्छन् ।गायक प्रवीण बज्राचार्य चाहिँ डल लभर मात्रै होइनन् । के नाइन डग एन्ड ट्ेरनिङ एन्ड केयर सेन्टरका निर्देशक समेत रहेका उनी डग ब्युटी कन्टेन्स नै आयोजना गर्छन् । सडकका घाइते कुकुरको उपचार गरिदिन्छन् । र, कुकुर पालेपछि त्यसको सही हेरचाह गर्नुपर्छ भन्दै जनचेतना फैलाइरहेका छन् । प्रवीणले कुकुरहरू अवस्था दर्साउँदै हे मानव बोलको म्युजिक भिडियो नै बनाएका छन् ।"
रामकृष्णको एकल साँझ शुक्रबार,"काठमाडौं नेपाली आधुनिक संगीतमा लोकप्रिय नाम हो रामकृष्ण ढकाल । झन्डै तीन दशकदेखि नेपाली श्रोतामाझ ढकालको क्रेज सदाबहार छ । यति बेला भने उनी नयाँपुराना गीतहरूका साथ रामकृष्ण ढकाल एकल साँझ गर्ने तयारीमा छन् । नेपाल प्रज्ञा प्रतिष्ठानमा आउँदो शुक्रबार ढकालले २० भन्दा बढी गीत गाउँदै छन् । कन्सर्टमा गायिका देविका बन्दनासँगै जुना प्रसाईं र प्रविशा अधिकारीले रामकृष्णलाई युगल गीतमा सघाउनेछन् । रामकृष्णको भर्खरै बजारमा आएको आवरण एल्बमका गीतहरू भिडियो नबन्दै श्रोताले मन पराइरहेका छन् । कार्यक्रममा त्यही एल्बममा समेटिएको म हुरीमा दियो बलेको देख्छु लगायत केही गीतको भिडियो प्रिमियरसमेत गरिनेछ ।रामकृष्णले पहिलो पटक विसं २०४५ मा एकल साँझ गरेका थिए । त्यसपछि विसं २०५५ र २०७० मा भए । यस पटकको ढकाल सुमधुर साँझ विन्ध्यवासिनी फाउन्डेसनले गर्न लागेको हो । यो कार्यक्रम विशुद्ध सांगीतिक मात्र नभई सामाजिक उद्देश्यसहितको हुनेछ, उनले भने, कार्यक्रमको आम्दानी सामाजिक कार्यमा लगाइनेछ । एकल साँझबाट उठेको रकम गीतसंगीत र यससँग सम्बन्धित स्रष्टाको सहयोगका साथै समाजसेवामा लगाउने विन्ध्यवासिनी म्युजिकका सुवास रेग्मीले बताए । विन्ध्यवासिनी फाउन्डेसनले यसअघि गरेको सत्यस्वरूप एकल साँझ बाट उठेको १५ लाख रुपैयाँ भक्तराज आचार्य संगीत प्रतिष्ठानलाई प्रदान गरेको थियो । विमल डाँगी एकल साँझ मार्फत उठेको रकम फाउन्डेसनले डोल्पाका दुई र स्याङजाका दुई गरी चार बालबालिकालाई कक्षा १० सम्मको अध्ययनको जिम्मेवारी उठाएको रेग्मीले जनाए । फाउन्डेसनले संगीतकार संघ नेपालको कलाकर्मी कोषमा ५० हजार, संगीत व्यवसायी शिव पौडेललाई मृगौला प्रत्यारोपणका लागि ३ लाख १० हजार र दिवंगत पत्रकार सूर्यकुमार क्षत्रीको परिवारलाई २५ हजार रुपैयाँसमेत सहयोग गरेको थियो ।"
राजनको यादहरु बटुलेर,काठमाडौं खोटाङको लामीडाँडाका राजन राना सांगीतिक क्षेत्रमा उदाएका छन् । उनी सिंगल ट्रयाक यादहरू बटुलेर आउँछ साँझ बिहान सहित श्रोतामाझ आएका छन् । यो युगल गीतमा उनलाई गायिका मेलिना राईले गाउन साथ दिएकी छन् ।गिरिराज राना आत्मविश्वासी ले लेखेको गीत अनिल बिरहीले संगीतबद्ध गरेका हुन् । एरेन्जमेन्ट केबी भण्डारीको हो । म्युजिक भिडियो तीन साताअघि युटयुबमा राखेसँगै श्रोताहरूबाट राम्रै प्रतिक्रिया आइरहेको राजनले बताए ।
नेपाली फिल्ममौलिकताविहीन,"दमक नेपाली फिल्ममा अझैसम्म मौलिकताको अभाव हुनु विडम्बना भएको फिल्म निर्देशक नवीन सुब्बाले टिप्पणी गरेका छन् । आमदर्शकले अपनत्व महसुस गर्न सक्ने कथावस्तु प्रस्तुत हुन नसक्दा रजतपटमा नेपाली मौलिकता नै मर्ने अवस्था आएको भन्दै उनले गुनासो पनि गरेका छन् ।कदम थिएटरद्वारा शनिबार आयोजित नेपाली फिल्ममा मौलिकता विषयक व्याख्यानमा नवीनले नेपाली फिल्महरू अझैसम्म भारतीय नाट्य शास्त्रबाटै प्रभावित रहेको बताए । फिल्महरूमा मौलिकता पस्किनुपर्छ भन्ने सोचको विकास नहुनु नेपाली मौलिकता लोपोन्मुख बन्नुको एउटा कारण भएको उनको भनाइ थियो ।पूर्वमा क्रियाशिल कलाकर्मी, कवि, साहित्यकारहरूको बाक्लो उपस्थिति रहेको कार्यक्रममा नवीनले नेपाली, हलिउड र चिनियाँ फिल्महरूका कथावस्तु, छायांकन, अभिनय र उनीहरूको मौलिकताबारे जानकारी प्रस्तुत गरेका थिए । नेपाली फिल्ममा कथ्य संरचना, अभिनय, दृश्यबन्ध र ध्वनि सबै मौलिकताविहीन हुने गरेका छन्, एक घण्टाभन्दा बढीको प्रस्तुतिमा नवीनले भने, मौलिक फिल्म बन्न नसक्नुको कारणले पनि नेपाली फिल्म उद्योग अझैसम्म स्थापित हुन नसकेको हो ।उनका अनुसार, दशकौंपछि नेपाली फिल्ममा बल्ल अभिनयमा भने केही मौलिकता झल्किने गरेको छ । यसैले गर्दा पछिल्लो समय धेरै नेपाली दर्शक फिल्म हलसम्म पुग्ने गरेको उल्लेख गर्दै उनले थपे, पहिले मरेर एक लाख दर्शक हलसम्म पुग्थे भने अचेल पाँच लाख दर्शक हलसम्म पुग्ने गरेका छन् । यो केही पात्रको मौलिक अभिनयकै कारण सम्भव भएको हो ।नवीनले नेपाली फिल्महरूमा प्रस्तुत गरिएका पात्र, स्थान, संगीत, संवादलगायतमा पनि मौलिकता पाउन नसकिएको दुखेसो पोखे । तराईमधेसको कथावस्तुमा बनाइएको फिल्मका पात्र काठमाडौंका बाहुनक्षेत्री हुन्छन्, यसले मौलिकता मार्ने काम गर्छ, उनले भने कथावस्तुलाई जीवन्त बनाउनुको साटो मजाकमा उडाएको जस्तो हुन्छ । नेपाली फिल्ममा संगीतको अवस्था त झन् अचाक्ली दु:खद् छ । कार्यक्रममा बर्डमेन, द ग्राण्डमास्टर र थर्ड पर्सन फिल्मका झलकहरू समेत प्रस्तुत गरिएको थियो । कार्यक्रममा थिएटर अध्यक्ष कलाकार हेमन्त बुढाथोकी, कलाकार राज थापा, सिर्जना सुब्बासमेत सहभागी थिए ।"
शशिको सम्झनामा काव्यसभा,"काठमाडौं नेपाल प्रज्ञा प्रतिष्ठानमा शनिबार दिवंगत साहित्यकार वासु शशिको सम्झना गरियो । प्रतिष्ठानसितको सहकार्यमा वासु शशि स्मृति परिषद्ले विशेष कवि गोष्ठी गरेको हो । कवि एवं नाटककार शशिको ८१ औं जन्मजयन्तीको अवसरमा विभिन्न १० स्रष्टाले शशिको सम्झना गर्दै कविता सुनाए । वरिष्ठ साहित्यकार सरुभक्त, बेन्जु शर्मा, भुवन ढुंगाना, शैलेन्द्र साकार, जसराज किराती, विजय बजिमय, ज्ञान उदासदेखि कृष्ण जोशी, कृष्ण प्रधान र प्रमोद प्रधानसम्मले कविता सुनाएका हुन् । शशिको व्यक्तित्व र कृतित्वबारे भने वरिष्ठ कवि एवं गीतकार कालीप्रसाद रिजालले प्रस्ट्याएका थिए । उनले नेपाली कविता र नाटकको क्षेत्रमा शशिको योगदान अमूल्य रहेको दाबी गरे ।"
बनेपालीको बालकृति,"काठमाडौं कवि विपिनचन्द्र बनेपाली बालबालिकाका लागि रमाइला र सरस कविता लिएर आएका छन् । उनको कृति घामजून रमाइलो बाल साहित्य अनुसन्धाता प्रमोद प्रधानले शनिबार कोटेश्वरस्थित ग्रामर पब्लिक हाइस्कुलमा सार्वजनिक गरे । विपिनका बालगीत सरल मात्र छैनन्, मनोरञ्जक पनि छन्, प्रधानले भने, तिनमा राखिएका चित्रले कवितामा प्राण भर्ने काम गरेका छन् । कृतिको आवरण तथा चित्रहरू अशोक श्रेष्ठले बनाएका हुन् । कथाकार ध्रुव मधिकर्मीले बालसाहित्य मनोरञ्जक र सन्देशमूलक दुवै हुनुपर्ने विचार व्यक्त गर्दै बनेपालीको सिर्जनाको प्रशंसा गरे । कवि हरिहर तिमिल्सिनाले विपिनका कविता आन्तरिक लयका कारण सुन्दर र गेयात्मक बनेको दाबी गरे । कवि बनेपालीले कृतिको बिक्रीबाट आएको रकम विपन्न बालबालिकाको छात्रवृत्तिमा खर्च गर्ने जनाए । उनले भूकम्पपीडित भक्तपुरको गुन्डु र दुवाकोटका दुई बालकको छात्रवृत्ति विगत दुई वर्षदेखि बेहोर्दै आएका छन् । कृतिमाथि रामगोपाल आशुतोष, विजयराज आचार्य, बात्सल्या बनेपालीलगायतले बोलेका थिए । कृतिमा ४१ वटा सरल बालकविता छन् ।"
भारतअमेरिका सामीप्य बढ्दै,"नयाँदिल्ली डोनाल्ड ट्रम्प राष्ट्रपति निर्वाचित भएपछि अमेरिकासँग भारतले संवाद, सम्पर्क र कुराकानी तीव्र बनाएको छ । ट्रम्पको आगमनसँगै भारतका राष्ट्रिय सुरक्षा सल्लाहकार अजित डोभलले अमेरिकाको भ्रमण गरेर त्यहाँका उच्च अधिकारीसँग भेटवार्ता गरेका थिए । उनले तीन महिनामा दुई पटक अमेरिकाको भ्रमण गर्नुलाई निकै अर्थपूर्ण रूपमा हेरिएको छ । डिसेम्बरमा अमेरिका गएका डोभलले यसै साता पुन: भ्रमण गरेर उच्च राजनीतिक एवं कूटनीतिक भेटघाट गरे । उनले विशेषत: सुरक्षा मामिला र आतंकवाद नियन्त्रण विषयमा अमेरिकी अधिकारीसँग वार्ता गरेका छन् ।यी दुई विषयलाई भारतअमेरिका सम्बन्धका दुई महत्त्वपूर्ण आधारका रूपमा लिइन्छ । अमेरिकी उच्च अधिकारी र डोभलबीचको भेटघाट दक्षिण एसियामा बढ्दो आतंकवादलाई कसरी मिलेर रोक्ने भन्ने विषयमा केन्द्रित रहेको भारतीय तथा अमेरिकी सञ्चार माध्यमले उल्लेख गरेका छन् । धेरै विषयमा भारत र चीनबीच बढ्दो खाडल, एसियामा अमेरिकाको नयाँ नीति तथा भारत र चीन दुवैले ट्रम्पलाई आफ्नो पक्षमा पार्न पहल गरिरहेको सन्दर्भमा डोभलले यी भेटवार्ता अघि बढाइरहेका हुन् । अमेरिकी रक्षामन्त्री जेम्स म्याटिस र डोभलको भेटघाटपछि पेन्टागनका प्रवक्ता जेफ डेभिसले भनेका छन्, दक्षिण एसियामा स्थायित्वको प्रवद्र्धनका लागि भारतले निर्वाह गरेको भूमिकाको म्याटिसले प्रशंसा गर्नुभएको छ । दुवै अधिकारी आगामी दिनमा डिफेन्स क्षेत्रमा सहकार्य अगाडि बढाउन सहमत भएका छन् । दुवैले क्षेत्रीय सुरक्षाका विषयमा सहकार्य गर्ने सहमतिसमेत गरेका छन् । यसबाहेक ट्रम्प प्रशासनले अफगानिस्तान, पाकिस्तानलगायत मुलुकका बारेमा भारतको धारणा बुझ्न चाहेको थियो । भारतले चाहिँ अमेरिकी नयाँ प्रशासनले एसियाका बारेमा लिने नीतिका बारेमा जान्न चाहिरहेको छ ।ट्रम्प राष्ट्रपति भएलगत्तै विशेषगरी चीनसँगको सम्बन्धमा केही चिसोपन आएको छ । विशेषत: ट्रम्पले ताइवानसँग बढाएको सम्पर्क र एक चीन नीतिको विषयमा दिएको अभिव्यक्तिको चीनले कडा प्रतिवाद गरेको थियो । चीनले दुई देशको सम्बन्ध बिग्रेमा अमेरिकाले नै बढी गुमाउनुपर्ने अभिव्यक्ति दिएको थियो । पछिल्लो समयमा भने दुवै देश सम्बन्ध सुधारको बाटोमा लागेका छन्, तर अविश्वास घटिसकेको छैन । यसै मेसोमा भारत भने आफ्नो अमेरिकासँगको सम्बन्धलाई अझ प्रगाढ रूपमा अगाडि बढाउन तल्लीन देखिन्छ । भारतमा ट्रम्पको कार्यकालमा दुई देशको सम्बन्ध झन् सुधार हुने अपेक्षा गरिएको छ । भारतीय विदेश सचिव एस जयशंकरले पटकपटक सार्वजनिक कार्यक्रममा ट्रम्पले लिएका नीतिका बारेमा अहिले नै आलोचना गर्नुभन्दा त्यसको दीर्घकालीन असर र त्यसले दुई देशको सम्बन्धमा के गर्छ भन्नेमा ध्यान दिनुपर्ने बताइरहेका छन् । भारतले ट्रम्पको पालामा अमेरिकासँगको सम्बन्ध पूर्ववर्ती राष्ट्रपति बाराक ओबामाको पालामा भन्दा पनि सौहार्दपूर्ण ढंगले अगाडि जाने बताइरहेको छ । ट्रम्पका कतिपय निर्णयको संसारमा नै विरोध भए पनि भारत भने हमेसा मौन रहने गरेको छ ।निर्वाचन अभियानका क्रममा नै ट्रम्पले भारतका बारेमा निकै सकारात्मक अभिव्यक्ति दिएका थिए । उनले भारतीय प्रधानमन्त्री नरेन्द्र मोदीको प्रशंसासँगै मिलेर काम गर्न तयार रहेको बताएका थिए । भारत हाम्रो प्रमुख रणनीतिक साझेदार हो । यदि मैले जितेमा अमेरिका र भारत एकदमै राम्रो फ्रेन्ड हुनेछन्, ट्रम्पले चुनावी अभियानका क्रममा भनेका थिए । उनले अमेरिकामा रहेका हिन्दुहरूको भोट आकर्षित गर्न हिन्दु र भारतको प्रशंसा गरेका थिए । ट्रम्प प्रशासनले भारतको केही विषयलाई सम्बोधन गर्ने पहल समेत थालेको छ । भारतले न्युक्लियर सप्लायर्स ग्रुपको सदस्यता प्राप्त गर्न पहल गरिरहेको छ । तर त्यसमा चीन बाधक बनेको भारतको बुझाइ छ । अघिल्लो सातामात्र ट्रम्प प्रशासनले भारतलाई सदस्यता दिलाउन सहयोग गर्ने बताएको छ । अमेरिकी विदेश मन्त्रालयका प्रवक्ताले अघिल्लो सातामात्र भारतको पहललाई अमेरिकाले सहयोग र समर्थन गर्ने बताएका छन् । पाकिस्तानमाथि पनि ट्रम्प प्रशासनले दबाब सिर्जना गरोस् भन्ने भारतको चाहना छ । पाकिस्तानलाई एक्लो पार्ने आफ्नो कूटनीतिक अभियानमा भारतले अमेरिकाको साथ खोजिरहेको छ । विशेषत: आतंकवाद नियन्त्रणको मुद्दामा भारत र अमेरिकाले नजिकको सहकार्य गर्ने प्रारम्भिक संकेत देखिएका छन् । तर पछिल्लो समयमा एचवानबी भिसाका कारण भारत र अमेरिकाबीचमा केही असमझदारी उत्पन्न भएको छ । भारतीय प्रधानमन्त्री नरेन्द्र मोदीले आफू चाँडै अमेरिकाको भ्रमणमा जाने उद्घोष गरेको भए पनि मिति तय भइसकेको छैन । यसबीचमा चीन र अमेरिकाबीचमा पनि उच्चस्तरको भेटघाट एवं वार्ता सुरु भएको छ । गत सातामात्र अमेरिकी विदेशमन्त्रीले चीनको भ्रमण गरेर दुई देशको सम्बन्धलाई सुदृढ बनाउने विषयमा कुराकानी गरेका थिए । आगामी अप्रिल महिनाको पहिलो साता अमेरिकी र चिनियाँ राष्ट्रपतिबीच पहिलो भेटघाट हुने कार्यक्रम तय भइसकेको छ । यतिबेला एसिया एवं दक्षिण एसियामा भारतअमेरिका तथा अमेरिकाचीनको भावी सम्बन्ध सबैको उत्सुकता बनेको छ ।"
"नाइट क्लबमा गोली प्रहार, एकको मृत्यु",ओहायो अमेरिकाको ओहायोको सिनसिनाटीस्थित एक नाइट क्लबमा गोली प्रहार हुँदा १ जनाको मृत्यु हुनाको साथै १४ जना घाइते भएका छन् । क्यामे नाइट क्लबमा भएको आक्रमणमा कम्तीमा दुई बन्दुकधारी संलग्न भएको सिनसिनाटी प्रहरीले जनाएको छ । सहायक प्रहरी प्रमुख पल निडिगेटले गोली प्रहारको घटना आतंकवादसँग सम्बन्धित नभएको बताएका छन् । घाइतेमध्ये कयौंको अवस्था गम्भीर रहेको जनाइएको छ । प्रहरीका अनुसार राती १ बजे गोली प्रहार हुँदा नाइट क्लबमा करिब एक सय मानिस उपस्थित थिए । यसअघि फ्लोरिडाको ओल्र्यान्डोस्थित नाइट क्लबमा भएको गोली प्रहारमा ४९ जनाको मृत्यु भएको थियो ।
रुसी प्रतिपक्षी नेता पक्राउ,मस्को रुसका प्रतिपक्षी नेता अलेक्सी नाभाल्नी पक्राउ परेका छन् । राजधानी मस्कोमा आयोजित भ्रष्टाचारविरोधी प्रदर्शनमा सहभागी भएका नाभाल्नी पक्राउ गरेका हुन् । उनीसहित १ सय ३० जनालाई प्रहरीले नियन्त्रणमा लिएको मानवअधिकारवादी संगठनले जनाएको छ । पक्राउ पर्नेमा राष्ट्रपति पुटिन प्रशासनका आलोचकहरू रहेको जनाइएको छ । आन्दोलनमा सहभागी भीडलाई तितरबितर गर्न प्रहरीले पिरो पानीको फोहोरा प्रयोग गरेको बताइएको छ । नाभान्लीले भ्रष्टाचार विरोधी आन्दोलनलाई थप सशक्त पार्न अनुरोध गरेका छन् ।
डुंगा दुर्घटनाका ६ दोषीलाई जेल सजाय,कायरो इजिप्टको एक अदालतले २०१६ को सेप्टेम्बरमा भूमध्यसागरमा भएको डुंगा दुर्घटनाका ६ दोषीलाई जेल सजाय तोकेको छ । क्षमताभन्दा बढी यात्रु बोकेकाले उक्त डुंगा डुबेको ठहर गर्दै अदालतले यसमा प्रत्यक्ष अप्रत्यक्ष संलग्न रहेका व्यक्तिलाई सजाय तोकेको हो । २०१६ को सेप्टेम्बर २१ मा भएको दुर्घटना पछि बचेका यात्रुका अनुसार १ सय जनाको क्षमता भएको डुंगाले ४ सय ५० जनाभन्दा बढी यात्रु बोकेको थियो । अभियुक्तहरूलाई ८ देखि १० वर्षसम्मको सजाय सुनाइएको छ । डुंगा दुर्घटनापछि इजिप्टको नौसेनाले १६३ जनालाई जीवित उद्धार गरेको थियो ।
मोर्चालाई पनि लाग्यो चुनाव,"काठमाडौं संविधान संशोधन नहुन्जेल चुनावमा भाग नलिने भन्दै आएको मधेसी मोर्चाले धमाधम चुनाव लक्षित कार्यक्रम थालेको छ । संविधान निर्माणदेखि झन्डै एक वर्षसम्म छिटफुट उपस्थितिबाहेक मधेस नझरेका ठूला दलहरूसमेत स्थानीय चुनाव केन्द्रित गर्दै आफ्ना गतिविधि काठमाडौं बाहिर लैजान थालेपछि दबाबमा परेका मधेसवादी दलले देश दौडाहा तीव्र पारेका छन् । प्रमुख प्रतिपक्षी एमालेले दुई नम्बर प्रदेशलाई लक्षित गरेर मेचीमहाकाली अभियान समापन गरेको अर्को साता आइतबार मधेसी मोर्चाले सप्तरीको गजेन्द्रनारायण सिंह औद्योगिक प्रतिष्ठानमा अर्को सभा गरी माहोल आफ्नोतर्फ खिच्ने प्रयास गर्यो । मोर्चा आबद्ध सात मधेसवादी दलका सबै शीर्ष नेता त्यहाँ सहभागी थिए । संविधान संशोधन नभई चुनावमा सहभागी नहुने नेताहरूले उद्घोष गरे पनि कार्यकर्ता र समर्थक आकर्षित गर्न मधेसवादी दलबीच अघोषित प्रतिस्पर्धा सुरु भइसकेको छ । अन्य जिल्लामा पनि सँगै कार्यक्रम लैजाने मोर्चाले जानकारी दिएको छ ।संघीय समाजवादी फोरम अध्यक्ष उपेन्द्र यादव छिटफुट काठमाडौं ओर्लनेबाहेक अन्य समय जिल्लाका कार्यक्रममै व्यस्त रहने गर्छन् । अधिकांश समय काठमाडौंमा बिताउने गरेका तमलोपा, सद्भावनालगायत मोर्चाका प्राय: सबै नेताले आफ्नो निर्वाचन क्षेत्र केन्द्रित कार्यक्रम तीव्र पारेका छन् । गृह जिल्ला सुनसरीबाट सप्तरीको कार्यक्रम भ्याउन जानुअघि कान्तिपुरसँग टेलिफोनमा कुरा गर्दै यादवले काठमाडौं बसिरहनुको अर्थ नभएको टिप्पणी गरे । माग सम्बोधन नहुन्जेल हामी जनताकै बीचमै रहने हो, अहिले काठमाडौं आइरहनुपर्ने त्यस्तो केही छैन, यादवले भने, तर चुनाव होइन, आन्दोलनको तयारीका लागि हामी आएको हो । यादवले यसो भने पनि काठमाडौंमा प्रधानमन्त्री पुष्पकमल दाहाल चीनबाट काठमाडौं फर्कनेबित्तिकै हुने भनिएको निर्णायक वार्ताका लागि स्थानीय तहबाट दबाबको सन्देश दिनेगरी मधेसी मोर्चाले कार्यक्रम गरेको निकट जानकारहरू बताउँछन् । उनीहरूको भनाइमा कदाचित वार्ता सफल भएन भने अर्कै कुरा, नत्र संघीय आयोग निर्माण गर्दै मिलनविन्दु खोज्ने प्रयासमा मोर्चा सहमत हुनेछ । उपेन्द्रजीको पार्टीमात्रै देशभरका ६२ जिल्ला निर्वाचन कार्यालयमा दर्ता भइसकेको छ, सद्भावनाले पनि मधेसका अधिकांश जिल्लामा दल दर्ता गराएको छ, मोचर् ा नेतृत्वसम्म पहुँच राख्ने ती बुद्धिजीवीले भने, त्यसले आन्दोलनलाई एउटा रचनात्मक विन्दुमा पुर्याएर चुनावतिर जानुपर्ने दबाब मोर्चालाई पनि छ । स्थानीय तहको नेतृत्व गर्ने अवसर खेर फाल्न हुन्न भन्ने दबाब उनीहरूकै कार्यकर्ताबाट नेतृत्वलाई परिरहेको छ । अहिले भइरहेका सभाहरू भनेका केवल सीमांकनबारे ठोस मिलनविन्दुको पर्खाइ हो । कुनै कारणले अकस्मात् राजधानीमा वार्ता सफल भएन भने मोर्चाका तर्फबाट औपचारिक प्रतिनिधित्व नगराई स्वतन्त्र उम्मेदवारीसमेत घोषणा हुन सक्ने विकल्पमा छलफल चलेको मोर्चा स्रोत बताउँछ । सप्तरीको कार्यक्रमबाट उत्साहित मोर्चा नेताहरू अन्य जिल्लामा पनि जनतालाई आफ्नो पक्षमा आउन अपिल गर्ने मुडमा छन् । नेपाल सद्भावना पार्टी अध्यक्ष अनिलकुमार झाले आन्दोलनकारीको आदेश पाएपछि मात्रै चुनावमा जाने बताए । आन्दोलनकारीहरूले नभनेसम्म कुनै पनि चुनावमा मधेसी मोर्चा जाँदैन, भ्रममा पर्नुपर्ने कारण छैन, उनले भने, हामी त्यही आहवान गर्न मधेसमा आएको हो ।मधेसवादी दलहरूले पार्टी प्रवेशलाई पनि तीव्रता दिएका छन् । एक दलबाट अर्को दलमा कार्यकर्ता र समर्थक तान्ने प्रतिस्पर्धा उनीहरूबीच देखिन्छ । तमलोपा अध्यक्ष महन्थ ठाकुर, सद्भावना पार्टी अध्यक्ष राजेन्द्र महतो, रामसपा अध्यक्ष शरतसिंह भण्डारी, तमसपा अध्यक्ष महेन्द्रराय यादव लगायत नेताहरू अधिकांश समय मधेसमै आफ्नो निर्वाचन क्षेत्रमा बिताउन थालेका छन् ।माओवादी केन्द्रको चुनावी रणनीतिसत्तारुढ माओवादी केन्द्रले स्थानीय चुनावको घोषणापत्र निर्माण, उम्मेदवार चयन जस्ता आन्तरिक रणनीतिमा ध्यान केन्द्रित गरेको छ । प्रधानमन्त्री तथा पार्टी अध्यक्ष पुष्पकमल दाहाल चीन उडेकै दिन बसेको माओवादी केन्द्रको हेडक्वार्टर बैठकले उम्मेदवारी चयनका मापदण्ड, स्थानीय चुनावका लागि स्थानीय मुद्दाको पहिचानजस्ता विषय समेटेर प्रतिबद्धतापत्र निर्माण गर्ने निर्णय गरेको थियो । केन्द्रीय नेताहरू प्रदेश र जिल्लाकेन्द्रित भएर काम गर्ने पार्टी निर्णय छ ।माओवादीले स्थानीय तहको नयाँ संरचनाअनुसार पार्टीका मातहत कमिटीहरू निर्माण गर्ने, उम्मेदवार चयन, स्थानीय मुद्दाहरूको छनोट जस्ता काममा ध्यान दिँदै केन्द्रमा प्रतिवेदन पठाउन सबै प्रदेश कमिटीलाई आन्तरिक निर्देशनपत्र जारी गरिसकेको छ । स्थानीय तहको संख्या, अधिकार किटान गर्ने, पुरानो स्थानीय निकाय विघटन गरी नया तहको शक्तिशाली संरचनामा जाने निर्णय आफ्नो नेतृत्वमा भएको मुद्दा स्थापित गर्ने गरी जनतामा जान उक्त निर्देशनपत्रमा उल्लेख गरेको छ । यसअघि फागुन अन्तिम साता बसेको हेडक्वार्टर बैठकले नेता देव गुरुङको संयोजकत्वमा केन्द्रीय चुनाव परिचालन कमिटी गठन गरिसकेको थियो । चैतभरिमा उम्मेदवार छनोट गरिसक्ने पार्टी स्रोतले बताएको छ । चुनावलाई लिएर पार्टी पंक्तिभित्र आवश्यक निर्देशन जारी गर्ने, रणनीति बनाउने काम भइसकेको छ, अहिले त्यसैअनुसारको तयारी जारी छ, चुनाव हुनुभन्दा ठीक अघि घोषणापत्र जारी गर्नेछौं, बागलुङबाट टेलिफोनमा गुरुङले भने, अहिले त्यही निर्देशिकाबमोजिम प्रदेश र जिल्लाहरूमा बैठक गर्ने काम भइरहेको छ ।अरू दल पनि चुनावी दौडमापूर्व प्रधानमन्त्री बाबुराम भट्टराई नेतृत्वको नयाँ शक्ति पार्टीले पनि एमालेकै शैलीमा मेचीकाली अभियान आइतबार कैलालीबाट समापन गरेको छ । चैत १ देखि सुरु अभियान आइतबार धनगढीमा समापन गरेको पार्टी सचिवालयले जारी गरेको प्रेस नोटमा उल्लेख छ । अधिकांश सभामा संयोजक भट्टराईले एमाले नेतृत्वविरुद्ध लक्षित गर्दै एमाले कार्यशैलीले देशमा विभाजनको भावना बढ्ने भन्दै बहुपहिचानको पक्षमा वकालत गरेका थिए । भृकुटी, सीता र जनकलाई विभूति भन्ने तर, त्यही भूमिमा बस्ने मधेसी थारूहरूलाई विदेशी भन्न मिल्छ ? भट्टराईले आइतबार धनगढीको मेचीकाली अभियान समापन कार्यक्रममा भने, हामी चाहे खस आर्य, आदिवासी, जनजाति, मधेसी थारू हामी सबै नेपाली हौं । जो बढी घुमन्ते हुन्छ, ऊ टाठोबाठो हुन्छ । भावनामा बग्न हुँदैन, विज्ञान र तथ्यमा आधारित भएर निष्कर्ष निकाल्नुपर्छ ।भर्खरै खुल्ने क्रममा रहेको रवीन्द्र मिश्र नेतृत्वको साझा पार्टीले स्थानीय चुनाव प्रयोजनका लागि दल दर्ता भइनसके पनि साझा पार्टी शुभेच्छुकले स्वतन्त्र उम्मेदवारी दिन अपिल गरेको छ । पार्टीले निर्वाचन आयोगमा दर्ता भइनसकेको र हाल स्थानीय निर्वाचनका कारण दल दर्ता प्रक्रिया स्थगित भएकाले आउँदो चुनावमा दलगत सहभागिता जनाउन नसक्ने भन्दै स्वतन्त्र उम्मेदवारीको आग्रह गरेको हो । देशभरि साझा पार्टीप्रति देखिएको उत्साहजनक लहर र तीन साता पनि नबित्दै ठाउँठाउँमा बनेका दर्जनौ एकाइहरूको चाहनालाई मध्यनजर राख्दै साझा पार्टीले स्थानीय तहको निर्वाचनबारे यस्तो नीति लिएको छ, वक्तव्यमा भनिएको छ, स्थानीयस्तरमा देखिँदै आएको विकृत र गुटबन्दीयुक्त दलीय राजनीतीकरणका कारण समाजसेवाको इमानदार भावना बोकेका दलभित्र र बाहिरका कैयन् क्षमतावान व्यक्ति चुनावी राजनीतिमा किनारा लगाइएका छन् । त्यस्ता व्यक्तिहरू स्वतन्त्र उम्मेदवारको हैसियतमा स्थानीय निकायका विभिन्न तहमा उठदा उल्लेख्य जनसमर्थन पाउन सक्ने साझा पार्टीको बुझाइ छ ।त्यस्तै विवेकशील नेपाली दलले पनि स्थानीय चुनावमा भाग लिनका लागि स्थानीय तहबाटै उम्मेदवार छनोट कार्यविधि बनाइसकेको दलका नेता मिलन पाण्डेले जानकारी दिए । उनले स्थानीय चुनावमा उम्मेदवारीका लागि दलले सार्वजनिक आहवान गर्न लागेको बताए ।"
साढे ४ हजारसम्म भारु साट्न भारत तयार,"काठमाडौं भारतले प्रतिव्यक्ति ४ हजार ५ सयका दरले नेपालीसँग रहेको भारु पाँच सय र हजार दरका नोट साटिदिने भएको छ । भारु पाँच सय र हजार दरका नोट सटहीबारे टुंगो लगाउन नेपाल आएको भारतीय टोलीले राष्ट्र बैंकसमक्ष यो प्रस्ताव राखेको हो । रिजर्भ बैंक अफ इन्डिया (आरबीआई) की कार्यकारी निर्देशक दिपाली पन्त जोशीको नेतृत्वमा भारतीय उच्चस्तरीय टोली शनिबार नेपाल आएको हो । आइतबार बिहान राष्ट्र बैंकको केन्द्रीय कार्यालय बालुवाटारमा नेपाली टोलीसँग भएको बैठकमा भारतीय पक्षले प्रतिव्यक्ति भारु साढे ४ हजारसम्म सटही गर्न सकिने बताएको हो । राष्ट्र बैंकले प्रतिव्यक्ति भारु २५ हजारसम्म सटही सुविधा माग गरिरहेको समयमा भारतीय पक्षबाट यस्तो प्रस्ताव आएको छ । भारत सरकारकै स्वीकृतिमा राष्ट्र बैंकले प्रतिव्यक्ति २५ हजारसम्म पाँच सय र हजार दरका नोट साट्न पाउने सुविधा दिएको थियो । उक्त सुविधा गत वर्ष मात्रै पाइएको थियो । त्यही भएर नेपालले २५ हजार नै साट्न पाउनुपर्ने माग राखेको थियो । साढे ४ हजार साट्न पाउने गरी राखेको भारतको प्रस्ताव राष्ट्र बैंकले नमानेपछि बैंठक लम्बिएको छ । आइतबारको बैठकमा नेपाली पक्षले साढे ४ हजार निकै कम भयो, सर्वसाधारण अन्यायमा पर्छन्, सीमा बढाउनुपर्यो भन्दा भारतीय पक्षले धेरै भारतीय पनि अन्यायमा परेका छन्, योभन्दा बढी सकिँदैन भन्ने जवाफ दिएको बैठकमा सहभागी एक अधिकारीले बताए । भारतले पनि नोटलाई चलनचल्तीबाट हटाएका बेला सर्वसाधारणलाई मर्का पर्छ, त्यो स्वाभाविक हो, बैठकमा भारतीय पक्षको भनाइ उद्धृत गर्दै ती अधिकारीले भने । भारतको निर्णयमा नेपाली पक्ष सहमत नभएपछि सोमबार पुन: बैठक बसेर समस्या सुल्झाउने सहमति भएको राष्ट्र बैंकले जनाएको छ । भारतीय टोलीले ४ हजार ५ सयभन्दा बढी साट्न नसक्ने बताएको र आफूहरूले त्यसमा असन्तुष्टि जनाएको राष्ट्र बैंक विदेशी विनिमय विभाग प्रमुख भीष्मराज ढुंगानाले बताए । हाम्रो माग प्रतिव्यक्ति २५ हजारसम्म साट्नुपर्छ भन्ने हो, उनले भने, तर, माग पूरा हुने सम्भावना न्यून बन्दै गएको छ । ढुंगानाका अनुसार बैठकमा भारतीय पक्षले बैंक तथा वित्तीय संस्था र मनी सटही कम्पनीहरूमा रहेको भारु ३ करोड ३६ लाख र प्रतिव्यक्ति साढे ४ हजारसम्म सटही सुविधा दिने बताएको छ । भारु सटहीका लागि भारतीय पक्षले ५ दिनको समय (मार्च ३१, २०१७) दिएको र त्यो पनि आफूहरूलाई मान्य नभएको ढुंगानाले जनाए । पाँच दिनमा सटही सम्भव छैन, उनले भने, यसकारण समयावधि बढाउन आग्रह गरेका छांै । बैंक तथा वित्तीय संस्थामार्फत भारु सटही गर्नुपर्ने र संकलन भएको पैसा आरबीआईबाट सटही भएपछि मात्र भुक्तानी दिइने भारतीय पक्षले बताएको छ । कल बेसिसमा रकम भुक्तानी गर्ने भनेको छ, ढुंगानाले भने । भारतको तयारीअनुसार सटही भएको पैसा भुक्तानीका लागि डेढदेखि दुई महिनासम्म लाग्ने बताइएको छ । करिब दुई महिनाअघि राष्ट्र बैंकका डेपुटी गभर्नर चिन्तामणि सिवाकोटीको नेतृत्वमा एक टोली भारत गएर भारु सटहीका लागि औपचारिक रूपमै आग्रह गरेको थियो । त्यसपछि गत फागुन १९ गते भारु सटहीको प्राविधिक पक्षबारे बुझ्न आरबीआईको एक टोली नेपाल आएको थियो । उक्त टोलीले नोट सटहीको प्रक्रिया, स्रोत पहिचान, तयारीलगायत विषयमा अध्ययन गरेर फर्केको थियो । टोलीमा आरबीआईका मुद्रा व्यवस्थापन विभाग र बैंकिङ सुपरिवेक्षण विभागका महानिर्देशक रहेका थिए । उक्त टोलीको सिफारिसका आधार अहिले भारु सटहीसम्बन्धी प्रक्रिया टुंग्याउने उद्देश्यले उच्चस्तरीय टोली नेपाल आएको हो । यसकारण सोमबार भारु सटहीबारे अन्तिम टुंगो लाग्ने अनुमान गरिएको छ ।भारत सरकारले गत कात्तिक २४ गते (९ नोभेम्बर २०१६) देखि भारु पाँच सय र हजार दरका नोट चलनचल्तीमा प्रतिबन्ध लगाएको थियो । त्यसबेलादेखि भारु पाँच सय र हजार दरका नोट चलेका छैनन् । बैंक तथा वित्तीय संस्था र मनी चेन्चर कम्पनीहरूमा करिब ३ करोड ३६ लाख रुपैयाँ भारु पाँच सय र हजार दरका नोट रहेको राष्ट्र बैंकले जनाएको छ । सर्वसाधारणसँग रहेको नोटको विवरण भने पत्ता लाग्न सकेको छैन ।"
उत्पादनमुखी बजेट ल्याउँछौं : अर्थमन्त्री,"विराटनगर उपप्रधान एवं अर्थमन्त्री कृष्णबहादुर महराले आगामी बजेट उत्पादनमुखी हुने दाबी गरेका छन् । सरोकारवालासँगको आइतबार पूर्वबजेटको छलफलमा बोल्दै उनले यस्तो बताएका हुन् ।हामी यसपटक उत्पादनमुखी बजेट ल्याउने तयारीमा छौं, अर्थमन्त्री महराले भने, विगतको जस्तो परम्परागत बजेट यसपटक हुँदैन । अर्थ मन्त्रालय राजस्व परामर्शले आयोजना गरेको आव ०७४७५ को राजस्व नीति तथा बजेट तर्जुमा गर्ने सन्दर्भमा सरोकारवालासँगको छलफल मा उनले प्रत्यक्ष जनताको भावनालाई बुझेर बजेट तयार पार्ने काम भइरहेको बताए । यो बजेट जनताको बजेट हुनेछ, उनले भने, हरेक नेपालीलाई मेरो गाउँ बनाउने बजेट मैले पाएँ भन्ने अनुभूति दिलाउनेछौं । अर्थमन्त्री महराले हालै बनाइएका स्थानीय तहका नगरपालिका तथा गाउँपालिकालाई १ करोड रुपैयाँ दिएको बताए । पुँजीगत खर्च विगतका आर्थिक वर्षको तुलनमा बढी भए पनि सन्तोष गर्ने ठाउँ नभएको भन्दै अर्थमन्त्री महराले भने, गत वर्ष पुँजीगत खर्च यो समयमा ९ प्रतिशत थियो यो वर्ष २० प्रतिशत भएको छ । परम्परादेखि आर्थिक वर्षको अन्त्यतिर मात्र काम गर्ने बानीलाई अहिले पनि बदल्न नसकिएको उनको बताए । कानुनी र प्राविधिक समस्याले बजेट ढिलो गरी कार्यान्वनमा आउनेतर्फ ध्यान गएको भन्दै मन्त्री महराले भने, जेठ १५ मा बजेट आउँछ, १६ वाट कार्यान्वयन हुन्छ, बाधा पार्ने सबै ऐन नियम परिमार्जन गर्छौं । अर्थमन्त्री महराले बैंकहरूले गैरउत्पादन क्षेत्रमा लगानी गरेका कारण तरलता समस्या आएको बताए । बैंकहरू लगामहीन भएका कारण बढी ब्याज ऋणीहरूले खेप्नुपरेको उनको भनाइ थियो । कार्यक्रममा राजस्व सचिव राजन खनालले यसपटकको बजेट उद्योग प्रवद्र्धनमुखी हुने बताए । उनले भने, हामीले तयार पारिरहेको बजेटलाई सबैले मेरो बजेट हो भन्ने अपनत्व जगाउन सफल हुन्छ । खनालले यसपटकको बजेटमा केही वस्तुमा भ्याट छुट दिने तयारी गरिएको जनाए । उनले विराटनगरलाई क्षेत्रीयस्तरको विमानस्थल बनाउन आवश्यक बजेट दिने तयारी भएको बताए । सरकारले कम्तीमा ५ महिनाका लागि आवश्यक पर्ने इन्धन भण्डारण केन्द्र बनाउनका लागि आवश्यक बजेट विनियोजन गर्ने तयारी गरेको पनि जनाए । सुती कपडामा २ वर्षअघिबाट ५ प्रतिशत भन्सार शुल्कबाट बढाएर १५ पुर्याएको घटाइने उनको जानकारी दिए । जुट उद्योगलाई विद्युत् महसुलमा केही छुट दिने, सिँचाइका लागि सोलार प्रणालीमा विशेष अनुदान दिइने, नेसनल ट्रेडिङ लिमिटेडलाई फेजआउट गरिने उनले बताए । कार्यक्रममा सहभागी उद्योगी व्यवसायीले बजेट करमुखी मात्र आउने कार्यान्वन पक्ष कमजोर रहने गुनासो गरेका थिए । राष्ट्रिय अर्थतन्त्र, मुद्रास्फ्रीति, व्यापार घाटा, बेरोजगारी र न्यून लगानीबाट पिरोलेको भन्दै त्यसतर्फ बजेट बनाउँदा ध्यान जानुपर्ने उनीहरूको सुझाव थियो । गरिबी, राजस्व चुहावट, न्यून पुँजीगत खर्च, बढ्दो बेरुजु र दक्ष श्रमशक्तिको अभावजस्ता पुराना रोगलाई आउने बजेटले चिर्न सक्नुपर्ने मोरङ व्यापार संघका अध्यक्ष पवनकुमार सारडाले बताए । तरलता अभाव, निक्षेपको ऋणात्मक ब्याजदर, सरकारले पुँजीगत खर्च गर्न नसकेको अवस्था र न्यून आर्थिक वृद्धिदर चुनौती रहेको उनको भनाइ थियो । मोरङ व्यापार संघ र उद्योग संगठन मोरङद्वारा संयुक्त रूपमा यस क्षेत्रको भौतिक पूर्वाधारका साथै राजस्वका विषयमा उनले धारण राखेका थिए । औद्योगिक क्षेत्र स्थापना, नेसनल ट्रेडिङको स्वामित्वमा रहेको खाली जमिनमा अन्तर्राष्ट्रियस्तरको प्रदर्शनी कक्ष, पूर्वपश्चिम लोकमार्गको विकल्पका रूपमा रहेको धरानचतरा, झुम्काचतरा, चतरारामपुरगाईघाट हुँदै खुर्कोटसम्मको सडकलाई उच्च प्राथमिकता दिई बहुवर्षीय योजनाअन्तर्गत कार्य हुने गरी बजेट विनियोजन गरिनुपर्ने बताए ।"
योजनासम्झौता तयारी,"तनहुँ स्थानीय तह निर्वाचन घोषणा भइसके पनि यहाँको शुक्लागण्डकी नगरपालिकामा भने ८० प्रतिशत योजना सम्झौता भएका छन् । सम्झौता भएका योजनामा उपभोक्ताहरूले धमाधम काम पनि गरिरहेका छन् । विशेषगरी ठूला योजनातर्फ पूर्वाधारका काममा स्थानीयले चासो बढाएकाले काममा कुनै अवरोध आएको छैन । भुक्तानी आउने निश्चित नभए पनि उपभोक्ताकै अगुवाइमा काम भएका हुन् । नगरपालिकामा हाल थपिएका केही वडाको काम र खाता कसरी सञ्चालन गर्ने भन्ने विषयले केही ढिलाइ भएको छ, नगरपालिकाका सूचना अधिकारी त्रिलोचन लम्सालले भने, लागत सहभागिता जुटाउनुपर्ने योजनामा स्थानीयले २० प्रतिशत रकम खर्चेर काम गरिरहेका हुन् ।कार्यकारी अधिकृतहरूको सरुवा भएकाले कार्यालयको काममा भने केही ढिलाइ भएको छ । सरुवा भएर आउनुपर्ने कार्यकारी आएमा एक सातामा बाँकी योजना पनि सम्झौता भइसक्ने उनले बताए ।"
एनसेलले घटायो ३० देशको कल शुल्क,"काठमाडौं एनसेलका ग्राहकले लोकल कलकै दरमा विभिन्न ३० मुलुकमा कुरा गर्न सक्ने भएका छन् । कम्पनीले सोमबारदेखि लागू हुने गरी ल्याएको यो योजनाअन्तर्गत ग्राहकले करबाहेक १ रुपैयाँ ९९ पैसा प्रतिमिनेटमा ती मुलुकमा रहेका आफन्तजनसँग कुरा गर्न सक्ने जारी विज्ञप्तिमा उल्लेख छ । १५ दिनसम्म लागू हुने योजनामा एनसेलका सबै प्रिपेड तथा पोस्टपेड ग्राहकले भाग लिन सक्ने कम्पनीले जनाएको छ । कम्पनीका अनुसार भारत, चीन, अमेरिका, बेलायत, क्यानडा, हङकङ, जर्मनी, सिंगापुर, स्विडेन, न्युजिल्यान्डलगायत देशका लागि यो योजना लागू हुनेछ ।"
ड्याटसनरेडी गो लाई अवार्ड,"काठमाडौं ड्याटसनरेडी गोले भारतमा आयोजित टाइम्स अटो अवार्ड मा सन् २०१६ सबकम्प्याक्ट कार्ड अफ दि इयर को विजेता घोषित गरिएको छ । यसअघि स्मल कार अफ दि इयर फ्लाइहवील अटो अवार्ड्स मा इन्ट्री लेभल, इन्डिया डट कममा बेस्ट स्मल ह्याच ब्याक, विक्की डट इन पिपुल्स च्वाइस कार एन्ड बाइक अवार्ड्समा ह्याच ब्याक अफ दि इयर, भ्यालु फर मनी प्याकेज गाडीवाडी डट कममा रिडर्स च्वाइसलगायतका पुरस्कारले सम्मानित भइसकेको जारी विज्ञप्तिमा उल्लेख छ । सम्मानित भएको उपलक्ष्यमा कम्पनीले आज किनौं, पछि तिरौं योजना ल्याएको कम्पनीले जनाएको छ ।"
यामाहाको स्कुटर टेस्ट राइडका विजेता घोषणा,काठमाडौं यामाहाले आयोजना गरेको स्कुटर टेस्ट राइड क्याम्पेनको विजेता घोषणा गरेको छ । राजधानीको टेकुस्थित यामाहा सोरुम डी एन्ड डी अटो लिंकमा टेस्ट राइड गरेका लक्ष्मण दानीले विजेताका रूपमा आइफोन ७ प्राप्त गरेको जारी विज्ञप्तिमा छ । यामाहा मोटरसाइकल र स्कुटरका बिक्रेता एमएडब्लू इन्टरप्राइजेजले एक महिना सञ्चालन गरेको टेस्ट राइडमा स्कुटरप्रेमीहरूलाई यामाहा स्कुटरको टेस्ट राइड गर्न आहवान गरिएको थियो । यसैगरी भ्यालेन्टाइन विक क्याम्पेन विजेताको नाम पनि सार्वजनिक गरिएको छ ।
गोयन्का इन्फोटेकले भित्र्यायो इलिफोन,"काठमाडौं गोयन्का इन्फोटेकलाई मोबाइल इलिफोनको वितरकका रूपमा नियुक्ति गरिएको छ । वितरकमा नियुक्तिसँग उसले इलिफोन एस ७, पी ९००० र सी १ लगायतका स्मार्टफोन नेपाली बजारमा भित्र्याएको छ । इलिफोना कम्युनिकेसन टेक्नोलोजी कम्पनी चाइनिज स्मार्ट फोनको प्रमुख उत्पादक भएको जारी विज्ञप्तिमा छ । यी फोनका विशेषताहरूमा १३ एमपी रियर क्यामेरा, लामो समय टिक्ने ३००० एमएएच ब्याट्री, उच्च गुणस्तरको प्रोसेसर तथा २ जीबीदेखि ४ जीबीसम्म र्याम र १६ जीबीदेखि ६४ जीबीसम्म रोम रहेको कम्पनीले जनाएको छ ।"
ग्रान्ड सेल मेलामा ७० प्रतिशत छुट,"काठमाडौं राजधानीको भृकुटीमण्डपमा जारी ग्रान्ड सेल मेलामा बाटा, फिटराइट एवं सिग्नेचर ब्रान्डका जुत्ता तथा चप्पलहरूको खरिदमा ७० प्रतिशतसम्मको विशेष छुट दिइएको छ । चैत २३ सम्म चल्ने यो मेलामा महिला, पुरुष र बालबालिकाका लागि आवश्यक जुत्ता एवं चप्पलहरूको बिक्री भइरहेको जारी विज्ञप्तिमा छ"
सिद्धार्थ डेभलपमेन्टको शाखा विस्तार,"काठमाडौं सिद्धार्थ डेभलपमेन्ट बैंकले जनकपुरको भानुचोक र कास्कीको भण्डारढिक लेखनाथमा शाखा विस्तार गरेको छ । ती दुई शाखाहरूबाट सम्पूर्ण आधुनिक बैंकिङ सुविधाहरू प्राप्त गर्न सकिने जारी विज्ञप्तिमा छ । हाल बैंकले सबै शाखा कार्यालयमार्फत डेढ लाखभन्दा बढी ग्राहकलाई ईबैंकिङ, मोबाइल बैंकिङ, एससीटी डेबिट कार्ड, सञ्चय कोष, स्वैच्छिक कोष, उपदान कोषलगायतका सेवा दिइरहेको जनाएको छ ।"
अन्तर्राष्ट्रिय फ्लोरा एक्स्पो हुने,"काठमाडौं तेस्रो अन्तर्राष्ट्रिय फ्लोरा एक्स्पो २०७३ राजधानीमा हुने भएको छ । यो एक्स्पोको नारा शान्ति, समृद्धि तथा स्वच्छ वातावरणका लागि पुष्प व्यवसाय राखिएको आयोजकले जनाएको छ । चैत १७ बाट हुने एक्स्पोमा २८ वटा अन्तर्राष्ट्रिय स्टलसहित ९९ सयवटा स्टल रहने जारी विज्ञप्तिमा उल्लेख छ । नेपाल सरकार कृषि विकास मन्त्रालयको सहयोग तथा फ्लोरिकल्चर एसोसिएसन नेपालको आयोजनामा उक्त एक्स्पो हुन लागेको हो ।"
प्रुडेन्सियल इन्स्योरेन्सको वार्षिक साधारणसभा,काठमाडौं प्रुडेन्सियल इन्स्योरेन्स कम्पनीको पन्ध्रौं वार्षिक साधारणसभा सम्पन्न भएको छ ।सभाबाट कम्पनीको सञ्चालक समितिले प्रस्ताव गरेबमोजिम २० प्रतिशत बोनस सेयर दिने प्रस्ताव सर्वसम्मतिबाट पारित भएको जारी विज्ञप्तिमा छ । साथै उक्त बोनस सेयरपश्चात् हुन आउने चुक्ता पुँजीको ३० प्रतिशत हकप्रद सेयर दिने प्रस्तावसमेत पारित भएको कम्पनीले जनाएको छ । पर्साको वीरगन्जमा आयोजित साधारणसभाले कम्पनीका अध्यक्ष अशोककुमार अग्रवालले आर्थिक वर्ष ०७२७३ को वार्षिक प्रतिवेदन प्रस्तुत गरेका थिए ।
सुध्रिएनन्राजमार्गका होटल,"धादिङ भैरहवाका कमल अधिकारी पृथ्वी राजमार्ग हुँदै उपत्यका आउँदा प्याकिङ सामानमा ७५ प्रतिशतभन्दा बढी मूल्य तिर्दै आएका थिए । शनिबार महादेवबेंसीमा रहेको सुपा देउराली होटल एन्ड रेस्टुरेन्टले लेजको मूल्य २० रुपैयाँ लिएपछि उनी छक्क परे । यसअघि २० रुपैयाँ पर्ने लेजलाई ३५ रुपैयाँ तिर्नुपथ्र्यो, अधिकारीले भने, अनुगमनकर्ता देखेर प्याकिङमा उल्लेख गरिएकै मूल्य लियो । राजमार्गका होटलहरूमा ठगी हुने गरेको जानकारी हुँदाहुँदै पनि आफूहरू बाध्य भएर किन्न परेको यात्रुहरू बताउँछन् । ठगीविरुद्ध यात्रुहरू एकजुट नहुँदा व्यवसायीको मनोबल बढदै गएको एक अधिकारीले बताए । बढी मूल्य असुलेको थाहा हुँदा पनि होटलविरुद्ध अवाज उठाउन सक्ने अवस्था छैन । यात्रुहरू एकजुट हुँदैनन्, ती अधिकारीले भने, ठगी भयो भने कहाँ सम्पर्क गर्ने भन्ने सचेतना पनि छैन ।नौबिसेस्थित दिनेश कोल्ड स्टोरमा भेटिएकी अप्सरा तामाङको भनाइ पनि उस्तै छ । यात्राका क्रममा फ्रुटी जुसलाई ४० रुपैयाँ तिरेकामा शनिबार २५ रुपैयाँमै पाएको बताइन् । अनुगमन टोली हुँदा मूल्यमा धेरै फरक पाइयो, उनले भने, अनुगमन नियमित आवश्यक छ । यी त दुई उदाहरण मात्रै हुन् । पृथ्वी राजमार्गमा दैनिक हजारांै यात्रु ओहोरदोहोर गर्छन् । तीमध्ये अधिकांश ठगिँदै आएका छन् । सरकारले बेलाबखतमा अनुगमन पनि नगरेको होइन । तर, अवस्था जस्ताको त्यस्तै छ । अनुगमनका क्रममा सरसफाइमा ध्यान दिन, मूल्यसूची राख्न, दर्ता र नवीकरण गर्न, म्याद नाघेका सामान बिक्री नगर्न निर्देशन दिँदै आए पनि व्यवसायीले त्यसको पालना गरेका छैनन् । बजार मूल्य हस्तक्षेप र नियन्त्रण गर्ने जिम्मा आपूर्ति व्यववस्थापन तथा उपभोक्ता हित संरक्षण विभागको हो । विभागको संयोजकत्वमा पृथ्वी राजमार्गमा सञ्चालित होटलको फलोअप अनुगमनमा यस्तो भेटिएको हो । विभागको टोलीले होटल एन्ड लज तथा क्याफे गरी करिब ४० वटामा अनुगमन गरेको थियो । त्यसक्रममा अधिकांश होटलमा चरम लापरबाही भेटियो । केही होटल तथा क्याफेले मूल्यसूची राखे पनि सरसफाइमा ध्यान नदिएको, व्यवसायी दर्ता नवीकरण नगरेको, भान्सा कोठा अत्यधिक फोहोर, पेय पदार्थहरू म्याद नाघेको फेला परेकोसमेत भेटियो । अनुगमनमा सहभागी इलाका प्रहरी कार्यालय खानीखोला, धादिङ प्रमुख (प्रहरी निरीक्षक) जीवन निरौलाका अनुसार व्यवसायीले मूल्यसूची राखे पनि विभिन्न बहानामा चर्को मूल्य असुलेको गुनासो बढदै गएको छ । मूल्यसूची भए पनि चाउमिनमा अलिअलि तरकारी, मासु राखेर २ सय ५० रुपैयाँभन्दा बढी असुल्ने गरेको पाइयो । खसीको भनेर बाख्राको मासु बिक्री गरेको भन्ने उजुरी गुनासाहरू धेरै छन्, उनले भने, कर्मचारीको कमीले अनुगमन गर्न सकेका छैनौं ।अनुगमनका क्रममा २० किलोमिटर कोल्ड स्टोरमा दुई वर्षअघि म्याद सकिएका चना, केराउ, सोनपापडी, ट्यांगो, क्याक्सकोला, कोकलगायत खाद्यान्न फेला परेको थियो । ती सबै नष्ट गरिएको छ । उक्त स्टोरले बिनादर्ता तीनवटा पसल सञ्चालन गर्दै आएको भेटियो । यस्तै दिनेश कोल्ड स्टोरले पनि बिनादर्ता व्यवसाय सञ्चालन गर्दै आएको फेला परेको छ । उक्त पसलमा पनि दुई वर्षदेखि म्याद सकिएका बिस्कुट बेच्नका लागि राखिएको पाइएको थियो । नैबिसेमै रहेको उप्रेती होटल, दक्षिणकाली होटलमा पनि अधिकांश पेय पदार्थको म्याद सकिएको, सरसफाइमा ध्यान नदिएको फेला परेको थियो । व्यवसायी भने मितिबारे आफूहरूलाई जानकारी नभएको भन्दै पन्छिन खोजेका थिए । म्याद सकिने मितिको अवस्थाबारे जानकार छैनौं । डिलरहरूले उपलब्ध गराएअनुसार बिक्री गर्दै आएको छौं, उप्रेती होटलका सञ्चालिका उजेली उप्रेतीले भनिन्, अनुगमनसँगै सचेतना कार्यक्रम पनि आवश्यक छ । उपभोक्ता संरक्षण ऐन २०५४ ले उत्पादकको नाम, ठेगाना, वस्तुको मूल्य, ब्याच नम्बर, उत्पादन र म्याद सकिने मिति अनिवार्य उल्लेख गर्न भनेको छ । कानुनले यी सबै विषय नखुलाई सामान बेच्नु गैरकानुनी भनेर प्रस्ट पारेको छ । होटल नमस्ते नेपाल (थकाली किचेन) को अवस्था पनि लथालिंग छ । बाहिरबाट झट्ट हेर्दा आकर्षक देखिए पनि किचेन अत्यधिक फोहोर थियो । खानेकुरा नछोपी राखेको, यात्रुलाई वितरण गर्ने खाना र फोहोर छेउमै राखेको फेला परेको थियो । फ्रिजमा राखेको अचार र धनिया लथालिंग अवस्थामा भेटिएको थियो । थकाली किचेनका सञ्चालकलाई सरसफाइमा विशेष ध्यान दिन मात्रै निर्देशन दिइएको थियो । यस्तै होटल कान्तिपुर फास्टफुड एन्ड रेस्टुरेन्टको किचेनमा पनि अत्यधिक फोहोर थियो । खाना पकाउने भाँडा, खानेकुराहरू छरपस्ट थियो । फोहोर अत्यधिक मात्रामा भएकाले किचेन गन्हाएको थियो । उक्त फास्टफुडलाई पनि सरसराइमा ध्यान दिन निर्देशन मात्रै दिइयो । निर्देशन मात्रै दिँदा व्यवसायीहरू अटेरी गर्दै आएका छन् । यात्रुहरू ठगिने क्रम पनि बढेको बढ्यै छ । विभागका निरीक्षण अधिकृत तथा अनुगमन टोली संयोजक लोकबहादुर कार्कीले यसअघि दिएका निर्देशक आंशिक रूपमा पालाना भएको बताए । सरसफाइमा ध्यान नदिने र बासी खाना खुवाउनेलाई सचेतनासहित कारबाही गर्नुपर्ने जनाए । केहीले निर्देश कार्यान्वयन गरेका छन् । तर, पूर्ण रूपमा छैन, उनले भने, पूर्ण रूपमा सुधार गर्न सचेतना कार्यक्रमसँगै अनुगमन निरन्तर हुनुपर्छ । अनुगमनमा सहभागी उपभोक्ता अधिकार अनुसन्धान मञ्चका अध्यक्ष माधव तिमिल्सिनाले केही व्यवसायीले सरसफाइमा ध्यान दिए पनि सन्तुष्ट हुने ठाउँ नभएको बताए । उनले सर्वसाधारणहरू स्वयं सचेत हुन आवश्यक रहेको बताए । उपत्यकासँग राजमार्ग र जिल्लाहरूमा विशेष ध्यान दिनुपर्ने उनले बताए । केन्द्रमा मात्रै अनुगमन हुँदा जिल्लाका सर्वसाधारणले चर्को मूल्यमा म्याद नाघेका सामान उपभोग गर्न बाध्य छन् । अनुगमन नहुँदा ठूला व्यवसायीले म्याद नाघेका सामानहरू दुर्गम क्षेत्रमा पठाउने गरेका छन् । दुगर्म क्षेत्र, त्यसमा पनि मोटर नपुगेका गाउँमा यस्ता समस्याहरू (म्याद नाघेका सामानहरू) छ्यापछ्याप्ती भेटिन्छन् ।"
नेप्से ४८ अंकले बढ्यो,"काठमाडौं अघिल्लो दिनको तुलनामा आइतबार सेयर परिसूचक नेप्से ४७७९ अंकले बढेको छ । गत बिहीबार करिब ५ अंकको वृद्धिसहित १४ सय ८६०४ मा बन्द भएको नेप्से आइतबार १५ सय ३३८३ अंकमा उक्लेको हो । गत साता पनि सबै कारोबार दिनमा नेप्से बढेको थियो । उक्त दिनत ३ घण्टाको व्यापारमा नेप्से १५ सय ४६ को उच्च विन्दुमा पुगेको थियो । त्यसपछि सम्हालिएको बजार केही अंक तल ओर्लेर बन्द भएको हो । करिब साढे १० हजार किनबेचबाट १ सय ४३ कम्पनीका ३६ लाख ५७ हजार १ सय २२ कित्ता सेयर किनबेच भए । ती किनबेचबाट १ अर्ब ७६ करोड रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम ७५ प्रतिशतले बढी हो । योसँगै कुल बजार पुँजीकरण बढेर १७ खर्ब ४० अर्ब रुपैयाँ पुगेको छ । कारोबार आएकामध्ये १ सय ३४ कम्पनीको सेयर मूल्य बढ्यो, ३ कम्पनीको घट्यो, बाँकी ६ कम्पनी सेयर मूल्य स्थिर छ ।उक्त दिन जलविद्युत् समूहको परिसूचक सबैभन्दा बढी ८६८ प्रतिशतले बढ्यो । यसैगरी होटल समूहको परिसूचक ४९३, वित्त कम्पनीको ३७१, विकास बैंक समूहको ३६८, बैंकिङको ३१८, बिमाको २८१ र अन्य समूहको परिसूचक १ प्रतिशतले बढेको नेप्सेले जनाएको छ । सेन्सेटिभ (क वर्गका कम्पनीको सेयर कारोबार मापक) परिसूचक ३१६ प्रतिशतले र सेन्सेटिभ फ्लोट (कारोबारमा रहेका सबै कम्पनीको सेयर कारोबार मापक) परिसूचक ३४५ प्रतिशतले उकालो लागे ।"
थप ६ सहरबाटसेयर कारोबार,"काठमाडौं मोफसलका थप ६ वटा सहरबाट सेयर कारोबार सुरु भएको छ । यसअघि उपत्यका बाहिरका पाँच स्थानबाट सेयर कारोबार हँुदै आएकामा आइतबारदेखि विभिन्न जिल्लाका थप ६ स्थानबाट सेयर कारोबार सुरु भएको नेप्सेले जनाएको छ । यसअघि ९ वटा ब्रोकर कम्पनीहरूले पोखरा, विराटनगर, धरान, नारायणगढ र धनगढीबाट शाखामार्फत सेयर कारोबार सञ्चालन गर्दै आएका थिए । योसँगै ब्रोकरको शाखा संख्या १५ पुगेको छ । सेयर कारोबार मुलुकभर विस्तार गर्ने उद्देश्यले नेप्सेले गत माघ १७ गते ब्रोकर कम्पनीहरूलाई आवश्यक पूर्वाधार तयार गरी शाखा (रिमोर्ट वर्क स्टेसन अर्थात् आरडब्लूएस) सञ्चालन गर्न निर्देशन दिएको थियो । सोही निर्देशनबमोजिम आइतबारदेखि थप ६ स्थानबाट सेयर कारोबार सुरु भएको हो । तीमध्ये भिजन सेक्युरिटिजले बनेपा, कालिका सेक्युरिटिजले नेपालगन्ज, श्रीहरि सेक्युरिटिजले बिर्तामोड, क्रिस्टल सेक्युरिटिजले विराटनगर, इम्पेरियल सेक्युरिटिजले नेपालगन्ज, सनी सेक्युरिटिजले नारायणगढ र आर्यतारा सेक्युरिटिजले बुटवलबाट कारोबार सुरु गरेका हुन् । यस्तै धितोपत्र ब्रोकरहरूको संगठन स्टक ब्रोकर्स एसोसिएसनले विज्ञप्ति जारी गरी ती स्थानहरूमा सफलतापूर्वक कारोबार सम्पन्न भएको जनाएको छ । आशयपत्र प्राप्त गरेका अन्य व्यवसायीहरूले पनि आवश्यक पूर्वाधार तयार गरिरहेका छन्, निकट भविष्यमा अन्य सहरहरूबाट पनि कारोबार सुरु हुनेछ, एसोसिएसनद्वारा जारी विज्ञप्तिमा भनिएको छ । शाखा विस्तारले मोफसलका लगानीकर्ताको पहुँचमा सेयर कारोबार पुग्ने भएकाले लगानीकर्तामा थप उत्साह बढ्ने एसोसिएसनले बताएको छ । नयाँ शाखाहरूमध्ये आइतबार सबैभन्दा बढी नेपालगन्जमा करिब ७० लाख रुपैयाँ बराबरको सेयर कारोबार भएको छ । दुईवटा शाखामार्फत ३४ वटा किनबेचबाट उक्त कारोबार भएको हो । यस्तै नारायणगढमा १८ लाख रुपैयाँ, विराटनगरमा साढे ४ लाख, बिर्तामोडमा २९ लाख ३९ हजार र बनेपामा करिब ४ लाख रुपैयाँ बराबरको सेयर कारोबार भएको नेप्सेले जनाएको छ । यसअघि ९ सेयर ब्रोकरहरूले पोखरा, विराटनगर, धरान, नारायणघाट र धनगढीबाट आरडब्लूमार्फत कारोबार गर्दै आएका थिए । आगामी दिनमा देशभर थप १३ सहरबाट ३५ शाखामार्फत कारोबार सञ्चालन हुने नेप्सेले जनाएको छ । त्यसका लागि आवश्यक भौतिक पूर्वाधार, प्राविधिक पक्ष तथा जनशक्तिको व्यवस्थापन भइरहेको जानकारी सदस्य दलालहरूबाट प्राप्त भएको जनाउँदै नेप्सेले भनेको छ, यसले दोस्रो बजार कारोबारमा सर्वसाधारणको पहुँच क्रमिक रूपमा बढ्दै जानेछ ।"
जोगमाई खोलाविद्युत्को परीक्षण सुरु,"इलाम जोगमाई खोला साना जलविद्युत् आयोजनाको निर्माण कार्य अन्तिम चरणमा पुगेको छ । आयोजनाको १५ दिनभित्र उत्पादन गर्न विहीवारदेखि ट्रान्समिसन लाइनको परीक्षण सुरु भएको छ । सान्भी इनर्जीले निर्माण गरेको ७६ मेगावाट क्षमता आयोजनाको अधिकांश काम सकिएको जनाएको छ । प्रसारण लाइन निर्माणको सबै काम सकिएकाले परीक्षण थालिएको हो, प्रोजेक्ट कन्ट्रोलर हरिबावु न्यौपानेले भने, सबस्टेसनको विद्युत् सप्लाई मागेर परीक्षण गरिरहेका छौं । माइजोगमाई गाउँपालिकाको माङचोकमा रहेको विद्युत् गृहदेखि आयोजनाले गोदकको राजदुवालीसम्मको सबस्टेसनमा विद्युत् प्रभाव परीक्षण थालिएको हो । ११ किलोमिटर लामो प्रसारण लाइन माघे, हात्तीटार, माइबेनी बाह्रबेंसी हुँदै गोदकसम्म २ सय ७० वटा पोलमार्फत पुर्याइएको छ । गोदकस्थित काबेली करिडोरको १ सय ३२ केभीएको सबस्टेसनमार्फत यहाँ उत्पादित विद्युत् केन्द्रीय प्रसारण लाइनमा जोडिनेछ । आयोजनाको काम ०७१ को मंसिरदेखि थालिएको हो । आयोजनाले इलामको फिक्कलदेखि सडक विस्तार गरेको थियो । आयोजनाको डेढ किलोमिटर लामो सुरुङ यसअघि नै निर्माण भइसकेको छ । हेडवर्क, डिफेन्डर, प्रसारण लाइनलगायतका संरचनाको निर्माण कार्य सकिएकाले १५ दिनभित्र उत्पादन सुरु हुने न्यौपानेले बताए । जोगमाई खोलामा निर्मित पहिलो यो आयोजनाको कुल लागत डेढ अर्ब रुपैयाँ छ । केही दिनभित्रै वाटर चार्ज सुरु गरेर विभिन्न परीक्षण गर्नेछौं, आयोजनाका सिनियर जियोलोजिस्ट प्रकाशचन्द्र पौडेलले भने, चाँडै व्यावसायिक परीक्षणमा जानेछौं । जोगमाईले उत्पादन थालेपछि जिल्लामा सञ्चालित आयोजनाको कुल उत्पादन क्षमता ६१ मेगावाट पुग्नेछ । निर्माण चरणमा रहेका अन्य केही आयोजना निर्माण सम्पन्न हुँदा यहाँको उत्पादन क्षमता ८० मेगावाट पुग्नेछ । यसअघि २२ र ७ मेगावाटको सानिमा, ६२ को पुवाखोला, १२ को अप्परमाई, ४५ को माइखोला र ३ मेगावाटको माथिल्लो पुवाखोला विद्युत् आयोजनाले उत्पादन गरिरहेका छन् ।"
आलुले फेरियो जीवनस्तर,"नुवाकोट खानीगाउँका किसान एक दशक अघिसम्म गहुँ र तोरी खेतीमा सीमित थिए । आलुखेतीमा लागेपछि उनीहरूको जीवनस्तर नै फेरिएको छ। पहिले तोरी लगाइन्थ्यो, आम्दानी थोरै थियो, लिखु गाउँपालिका १ का मोहन राई भने, अहिले तोरीभन्दा चौबर आलुबाट फाइदा पाइएको छ । उनको ६ जनाको परिवार यसैले धानेको उनले सुनाए । उनले सुरुमा ५ बोरा फलाउन थालेको आलु हाल २४ हजार केजी पुर्याएका छन् । गहुँ र तोरी लगाउँदा ज्याला पनि उठ्थेन, उनले भने, अहिले घर खर्चदेखि छोराछोरी पढाउने खर्च सबै यसैले धानेको छ । उनी ३० रोपनीमा हिउँदे आलुखेती गर्छन् । उनलाई आलुखेती गर्न कृषि सेवा केन्द्रले सिकाएको हो । उनको यसैको आयआर्जनले जीवन फेरिएको छ । यस्तै यहाँका भरत राईले पनि आलुबाटै मनग्ये आम्दानी गरेका छन् । अन्य बालीभन्दा आलु खेतीमा फाइदा रहेको उनले बताए । यहाँका सबैजसो किसानहरू वर्षे धान भित्र्याएपछि आलुखेती गर्छन् । यहाँ नीलो एमएस पोट्री टु प्वाइन्ट थ्री जातका आलुखेती बढी हुन्छ । आलुखेतीले स्थानीय किसानको जीवन सुधार भएको जिल्ला कृषि विकास कार्यालय प्रमुख डा कमलराज गैरेले बताए । यो नगदेबाली भएकाले सामान्य किसानले पनि अन्य बालीको तुलनामा राम्रो फाइदा पाएका छन्, उनले भने, त्यसैले खानीगाउँलाई आलुको पकेट क्षेत्र घोषणा गरिएको छ । जिल्लाको ९ वटा गाउँपालिका र एउटा नगरपालिकामा आलुखेती लगाउने गरिएको छ । बिउबिजन प्रमाणीकरण नुवाकोटमानुवाकोट आलुको बिउबिजन प्रमाणीकरण गर्ने पहिलो जिल्ला भएको छ । आलुबालीका लागि पूर्वमूल बिउ राष्ट्रिय आलुबाली विकास कार्यक्रम खुमलटार र जिल्ला विकास कार्यालयले जागरुक कृषि सहकारी संस्था थानपतिमार्फत बिउ उत्पादन गरेको हो । आर्थिक वर्ष ०७०७१ देखि आलुको बीज वृद्धि कार्यक्रम सञ्चालन गरी चालु आवमा ४ हेक्टरमा ३६ टन बिउ आलु उत्पादन गरेको कार्यालयका सूचना अधिकारी छविप्रसाद शर्माले बताए । एमएस पोट्री टु प्वाइन्ट थ्री, जनकदेव, कार्डिनल र खुमल रातो जातका बिउ छन् । बिउबिजन गुण नियन्त्रण केन्द्र हरिहरभवनको सहयोगमा नेपालमा पहलिोपटक बिउ प्रमाणीकरण गर्न सकिएको कार्यालय प्रमुख गैरेले बताए । आलुको गुणस्तरीय बिउ किसानलाई उपलब्ध गराई उत्पादन र उत्पादकत्व वृद्धिमा मद्दत पुग्ने उनले बताए । नुवाकोटमा एक अर्बको उत्पादनचालु आर्थिक वर्ष ०७३७४ मा हिउँदे र वर्षे गरी ७५ हजार ९ सय २० टन आलु उत्पादन भएको कृषि विकास कार्यालयले जनाएको छ । बजार मूल्य प्रतिकिलो न्यूनतम १३ रुपैयाँका दरले ९८ करोड ६९ लाख ६० हजार रुपैयाँ हुन आउने सूचना अधिकारी शर्माले बताए । हिउँदे आलुखेती ३ हजार ५ सय ६० हेक्टर र बर्खे ७ सय ४५ हेक्टर गरी ४ हजार ३ सय ५ हेक्टरमा लगाइने गरेको छ । गत आव ०७२७३ मा हिउँदे र बर्खे गरी ७३ हजार ६ सय ६९ टन आलु उत्पादन भएको कार्यालयले जनाएको छ । यस वर्ष ३१ प्रतिशतले आलु उत्पादनमा वृद्धि भएको कार्यालयले जनाएको छ ।"
नेदरल्यान्ड्सलाई धक्का,नेदरल्यान्ड्सका कप्तान आर्यन रोबेन निराश मुद्रामा बाहिरिंदै ।तस्बिर: एएफपी
विधान फरक छ,"जिल्लाले केन्द्रमा आएर मतदान गर्न पाउने, तर उम्मेदवार हुनै नपाउने छ । केन्द्रमा एकजना मात्र जाने भन्ने छ । जिल्लाहरूको कुरा के गर्ने, जिल्लाको अधिकार कसरी सुरक्षित गर्ने भन्ने भोलिको बैठकमा हुन्छ । अरू केही बैठकमा पनि यस्तो छलफल चलिरहन्छ । जूनसम्म हामी सहमत भएर आईसीसीलाई बुझाउन सक्यौं भने एकदमै राम्रो हो । सल्लाहकार समितिमा बसेकाहरू एक मत हुनु पर्यो नि पहिला । जूनपछि नेपालको क्रिकेट सकियो भन्ने होइन । हाम्रो सरोकार के हो भने अहिलेको विधानभन्दा प्रस्तावित विधान धेरै पर गएर आयो । यसमा के गर्दा राम्रो हुन्छ त्यसमा हामी बैठकमा छलफल गर्छौं । हामी पनि जतिसक्दो चाँडो गरेर क्यानको विवाद टुंगियोस् भन्नेमा छौं ।"
क्रिकेट कन्ट्रोलबोर्ड गठन गर्न माग,"विराटनगर पूर्वका क्रिकेटप्रेमीले नेपाल क्रिकेट संघ नभई कन्ट्रोल बोर्ड गठन गर्न माग गरेका छन् । क्रिकेट संघको संरचनालाई परिमार्जन गरेर बोर्डको स्थापित मापदण्डका आधारमा रूपान्तरण गर्दा दायरा फराकिलो हुने र खेलप्रति अझ बढी जिम्मेवार र उत्तरदायी बढ्ने उनीहरूको धारणा छ ।क्रिकेट संघलाई कन्ट्रोल बोर्डका रूपमा स्थापित गर्दा स्थानीय तवरमा विद्यालयदेखि क्लब स्तर बोर्डद्धारा निर्दिष्ट हुने पूर्वखेलाडी तथा क्रिकेट संघ मोरङका उपाध्यक्ष मोहमदसाद बाबुको भनाइ छ । यसले स्थानीय तहदेखिको ढाँचाअनुरूप क्रिकेट खेललाई विकास गर्न मद्दत गर्छ । उनले भने खेल खेलाडी, प्राविधिक र खेलप्रेमी सबैको हित हुने गरी आईसीसीको रोडम्याप बनाउनुपर्ने र यसलाई नेपाली पक्षले प्रतिबद्धता गरे पुन: क्रिकेटको विकासमा तल्लीन हुन सकिने स्थिति सिर्जना हुन्छ ।नेपालको संविधानबमोजिम संघीयता कार्यान्वयन र राज्य पुन:संरचनाको माध्यमवाट विकेन्द्रीकरणको सिद्धान्तलाई स्थापित गर्न वर्तमान क्रिकेटको संरचनालाई समयसापेक्ष र अन्तर्राष्ट्रियस्तरको मूल्य र मान्यतामा आधारित बनाउनुपर्ने बाबुको जोड थियो । क्रिकेट खेललाई तत्काल कुनै पनि अतिवाद चिन्तन, दृष्टिकोण र कार्यबाट मुक्त राखी विशुद्ध रूपमा खेलको विकास गर्न पनि क्रिकेट कन्ट्रोल बोर्ड आवश्यक रहेको पूर्वअन्तर्राष्ट्रिय खेलाडी पारस लुनियाको सुझाव छ । क्रिकेटको सर्वोच्च अन्तर्राष्ट्रिय निकाय आईसीसी र नेपाली पक्षबीच देखिएको आपसी समझदारी र विश्वासको कमीलाई हटाउने वातावरण तत्काल सिर्जना गर्न सम्बन्धित पक्षको ध्यान पुग्नुपर्ने उनको सुझाव छ ।"
मनाङ फाइनलमा,सर्लाही मनाङमस्र्याङ्दी क्लब राजर्षि जनक कप फुटबल प्रतियोगिताको पहिलो सेमिफाइनलमा आइतबार हिमालयन शेर्पालाई २० ले पराजित गर्दै उपाधि नजिक पुगेको छ । मध्यान्तरसम्म प्रतिस्पर्धात्मक रहेको खेलको उत्तराद्र्धमा मनाङले २ गोल गर्यो । मध्यान्तरपछि ३५औं मिनेटमा सुशील लामाको क्रसपासमा विमल रानाले गरेको हेड सीधै गोलमा परिणत भएको थियो । अतिरिक्त समयमा मनाङका आफिज ओलावालेले गोल गर्दै टिमको जित सुनिश्चित गरे । उपाधिको दाबेदार मानिएको सीएमजी संकटालाई उद्घाटन खेलमा पराजित गर्दै सेमिफाइनल यात्रा तय गरेको हिमालयन मनाङसँग भने निराश बन्न पुग्यो । सोमबार विभागीय टिम नेपाल आर्मी र नेपाल एपीएफ क्लबबीच प्रतिस्पर्धा हँुदैछ । प्रतियोगिताको विजेताले ४ लाख र उपविजेताले दुई लाख हात पार्नेछन् । मनाङका एडम्बोह सिस्को म्यान अफ द म्याच घोषित भएका थिए ।
