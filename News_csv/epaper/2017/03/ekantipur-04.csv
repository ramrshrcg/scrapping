शीर्षक,विवरण
बिचौलिया नै राजदूत १,"जनता र कामदारको भावनालाई कदर गर्दै विवादित राजदूतको सिफारिस सरकारले फिर्ता लिन्छ जस्तो लागेको थियो, यसमा सरकारको स्वार्थ लुकेको छर्लंग भयो, कतारका लागि पूर्वराजदूत सूर्यनाथ मिश्रले भने, संसदीय सुनुवाइ समितिमा जनताका प्रतिनिधि छन् भने त्यसलाई ब्रेक लगाउनुपर्छ। निकै विवादास्पद तीन प्रस्तावित राजदूतमध्ये सरकारले आशा लामाको मात्रै नाम फिर्ता लिएको छ। कतार र ओमनका लागि प्रस्तावित क्रमश: रमेश कोइराला र शर्मिला पराजुली ढकाललाई भने नियुक्त गर्ने प्रक्रिया अगाडि बढाएको छ। लामालाई संयुक्त अरब इमिरेट्स (यूएई) का लागि प्रस्ताव गरिएको थियो। फागुन ९ मा बसेको मन्त्रिपरिषद् बैठकले राजनीतिक भागबन्डाका आधारमा १४ मुलुकका लागि राजदूत सिफारिस गरेको थियो। तीमध्ये यूएई, ओमन र कतारमा म्यानपावर व्यवसायी र निकट व्यक्तिलाई स्वार्थपूर्ण ढंगले पठाउन खोजिएको भन्दै सरकारको निकै आलोचना भएको थियो। व्यावसायिक स्वार्थमा जान लागेका व्यक्तिले कूटनीतिकभन्दा आफूलाई आर्थिक फाइदा हुने काम गर्छन्, एउटा राजदूतले चाहेमा कम्पनीसँग साँठगाँठ बढाउन र ठूलो फाइदा लिन सक्छन्, मिश्रले भने, सरकारले बकुल्लोलाई माछाको रेखदेख गर्ने जिम्मेवारी दियो।कांग्रेस नेता शेखर कोइरालाले बैंकिङ क्षेत्रमा लगानी गरेका व्यक्ति तथा सांसदलाई बैंकको सञ्चालक समितिमा बस्न नपाउने गरी संसद्ले पारित गरेको कानुनजस्तै वैदेशिक रोजगार क्षेत्रमा प्रत्यक्ष र परोक्ष रूपमा संलग्न व्यक्तिलाई नेपाली कामदार बढी रहेका मुलुकमा राजदूत बनाई कुनै पनि हालतमा पठाउन नहुने बताए। यस्ता गलत कार्यको संसदीय सुनुवाइ समितिले कडाइका साथ हेर्नुपर्ने हुन्छ। सरकारले गरेका गलत कार्यको संसदीय सुनुवाइ समितिले चेक एन्ड ब्यालेन्स गर्नुपर्छ, उनले भने। लामा र कोइराला कांग्रेसको र पराजुली मधेसी जनअधिकार फोरम लोकतान्त्रिकको कोटामा राजदूत सिफारिसमा परेका हुन्।लामा जब ट्रयाक रिक्रुटिङ म्यानपावरको सञ्चालिका हुन्। उनले चार जना साझेदार राखेर १३ वर्ष अगाडिदेखि (लाइसेन्स नम्बर ४५८६०६१) म्यानपावार व्यवसाय गर्दै आएकी हुन्। त्यस म्यानपावरमा उनको सबैभन्दा बढी १५ हजार कित्ता सेयर छ।लामाले जब ट्रयाकबाट मात्रै तीन हजार कामदार पठाइसकेकी थिइन्। उनले करिब ७० प्रतिशत कामदार यूएईमै पठाएकी छन्। त्यसबाहेक उनको म्यानपावरले साउदी अरब, कुवेत, कतार र मलेसियामा कामदार पठाउने गरेको छ। वैदेशिक रोजगार विभागका अनुसार उनको म्यानपावरविरुद्ध २३ वटा ठगीको मुद्दा चलिरहेको छ। मुद्दा हाल्नेमा पीडित महिला कामदारसमेत छन्। साउदीस्थित नेपाली दूतावासले प्रक्रिया छलेर १ सय ११ महिला कामदारलाई क्लिनिङ क्षेत्रमा पठाएको भन्दै कारबाही गर्न विभागलाई पत्र पठाएको थियो।दोस्रो संविधानसभामा काठमाडौं क्षेत्र नम्बर ४ मा जनमोर्चा नेपालका तर्फबाट प्रत्यक्ष उम्मेदवार बनेकी लामाको नागरिकताको विवरणसमेत शंकास्पद छन्। पहिलो नागरिकता र दोस्रो पटक बनाएको नागरिकताको प्रतिलिपिमा नागरिकता नम्बर, जन्मस्थान, जन्ममिति र बाबुको ठेगाना नै फरक छ। कतारमा प्रस्तावित राजदूत कोइराला तत्कालीन श्रम राज्यमन्त्री टेकबहादुर गुरुङको सहयोगीका रूपमा विवादमा परेका हुन्। हिमाल म्यानपावर इम्प्लोइमेन्ट सर्भिस (लाइसेन्स नम्बर १०७०५४०५५) का अध्यक्ष रहेका गुरुङले उनलाई सल्लाहकार बनाएर श्रम मन्त्रालय भित्र्याएका थिए। गुरुङ र उनका विभिन्न नातागोताको नाममा झन्डै एक दर्जन म्यानपावर छन्। कामदारको पैसाबाट उनी बढी विदेश घुमेको कारण पनि विवादमा छन्।कांग्रेसका नेता कोइरालाले कतारको राजदूतमा रमेश कोइरालालाई सिफारिस हुनु दुर्भाग्यपूर्ण भएको बताए। तत्कालीन समयमा रमेश कोइराला बायोमेट्रिक मेडिकल, जसले विवादास्पद प्रणाली लागू गराउने डिजाइनरका रूपमा काम गरेको श्रम मन्त्रालयका कर्मचारी तथा आम व्यवसायीको बूझाइ छ, उनले आफ्नो फेसबुकमा स्टाटस लेख्दै भनेका छन्, सल्लाहकार पदको आडमा महिनैपिच्छे मलेसिया भ्रमण गर्ने र मलेसिया जाने नेपाली युवालाई आर्थिक भार पार्ने माइग्राम्स, बायोमेट्रिक मेडिकल, ओएससी र आईएससी जस्ता सिन्डिकेट लागू गराउन ती व्यक्तिको महत्त्वपूर्ण भूमिका रहेको चर्चा चलिरहेकै समयमा यिनै व्यक्तिलाई कतारको राजदूत सिफारिस गरिनुले अब कतारमा पनि मलेसियामा जस्तै अनेकौं प्रपञ्च रचेर नेपाली युवालाई ठगी आफ्नो स्वार्थ पूरा गर्ने राज्यका केही ठूलाबडाको योजना त हैन भन्ने आशंका उत्पन्न भएको छ।हाल मलेसिया जाने एक कामदारले पूर्व तयारीका लागि मात्रै १७ हजार ५ सय रुपैयाँ अनावश्यक रूपमा बुझाउनुपर्छ। गुरुङकै सक्रियतामा कतारको आकर्षक कम्पनीको भिसा (कामदारको मागपत्र) हात पार्न कोइरालालाई राजदूत बनाएर पठाउन लागेको व्यवसायीहरूको भनाइ छ। कोइराला जानु भनेको गुरुङ गएसरह हो, उनीहरूलाई नजिकबाट नियालेका एक व्यवसायीले कान्तिपुरलाई भने, गुरुङले कतार फाउन्डेसनमा आफ्नो म्यानपावरबाट मात्रै पठाउने नीति बनाउँदै थिए। त्यसका लागि कोइरालाले नै भूमिका खेलिरहेका बेला सरकार ढल्यो। त्यसपछि त्यो खेल रोकिएको थियो। त्यतिखेर कतार फाउन्डेसनसँग भएको पत्राचारको फाइल श्रम मन्त्रालयमा छैन। गुरुङले शून्य लागतको नीति लिए पनि उनको म्यानपावरले भने पोर्चुगलको कृषि क्षेत्रमा जाने कामदारसँग १० लाख रुपैयाँसम्म लिएर पठाउँदै आएको छ। पोर्चुगल हेर्ने फ्रान्सस्थित नेपाली दूतावासले पोर्चुगलको कृषि क्षेत्रसम्बन्धी मागपत्रलाई छानबिनमा राखेको थियो। फाइल रोकिएपछि राज्यमन्त्री भएकै बेला गुरुङ फाइललाई स्वीकृत गराउन कोइरालालाई लिएर दूतावासमै पुगेका थिए। व्यक्ति विशेषको सम्बन्धले मन्त्रीका सल्लाहकार भई विवादमा मुछिएका व्यक्तिलाई कामदारको हकहितका लागि काम गर्नपर्ने मुुलुकमा राजदूत बनाउँदा यसले राष्ट्रलाई फाइदा गर्दैन, कांग्रेस नेता कोइरालाले भने।प्रस्तावित राजदूत कोइराला वैदेशिक रोजगारको क्षेत्रमा आफ्नो विज्ञता भएका कारण पार्टीले राजदूतमा सिफारिस गरेको दाबी गर्छन्। श्रममन्त्रीको सबै निर्णयमा मेरो संलग्नता छैन, उनले भने, मैले राष्ट्रलाई फाइदा हुने गरी सल्लाह दिने हो।ओमनमा प्रस्तावित राजदूत पराजुलीले दुबईमा बसेर कामदार छनोट आपूर्तिसँग सम्बन्धित दुइटा कम्पनी चलाउँदै आएकी थिइन्। दुबईमा रहेको बीएसडी हयुमन रिसोर्स सोलुसन, रोयल डाइमन्ड रिक्रुटमेन्ट, एलएलसी र नेपालमा रहेको म्यानपावर फ्लोरिड हयुमन रिसोर्स सोलुसनका निर्देशक भएको बंगलादेशमा रहेको ग्रिन ल्यान्ड ओभरसिजट्ेरनिङ सेन्टरको वेबसाइटमा उल्लेख थियो। पराजुली त्यस ओभरसिजका ओभरसिज डाइरेक्टर थिइन्।बीएसडीले खाडीका विभिन्न कम्पनीलाई स्रोत देशबाट कामदार आपूर्ति गरेर दिने काम गर्छ। १० वर्षभन्दा बढी समयदेखि मानव संसाधन आउटसोर्सिङ (सप्लाई) गर्ने कार्यमा उच्च अनुभव छ, बीएसडीको वेबसाइटमा उल्लेख छ, कामदारको सप्लाई लाइनको अन्त्यसम्म गएर काम गर्नुका साथै सही कामदारको आपूर्ति तथा छनोट गर्नेछौं।रोयल डाइमन्ड कम्पनीले यूएई तथा खाडी क्षेत्रका कम्पनीको मागअनुसार कामदार आपूर्ति गर्ने गर्छ। यसले कम्पनीमा गएर मागपत्र खोज्ने र नेपालसहित स्रोत देशमा पुगेर कामदार खोजेर दिने काम गर्ने रोयलको वेबसाइटमा उल्लेख छ। केपी ओली सरकारले राजदूतमा सिफारिस गरेर विवादमा तानिएपछि उनले गएको मेबाट यी व्यवसायबाट हात झिकेकी हुन्। उनले यी कम्पनीले म्यानपावरभन्दा कम्पनीका लागि परामर्श दिने काम गर्ने बताइन्। मेरो कुनै म्यानपावरसँग संलग्न थिएन र छैन। नेपालमा भएको फ्लोरिड म्यानपावर मेरो जेठाजुको हो। त्यो पनि बिक्री भइसकेको छ, उनले कान्तिपुरसँग भनिन्, मैले आफ्नो संघर्षले आफ्नै परिचय बनाएको छु। खाडीका सरकारहरूसँग दरिलो कूटनीतिक सम्बन्ध बनाएको छु। त्यही क्षमतामा बहराइन र नेपालबीच श्रम सम्झौता गराउन भूमिका खेल्न सकें। मलाई खाली म्यानपावरसँग जोडेर बदनाम गराउने कोसिस भयो। कांग्रेस सभापति शेरबहादुर देउवाले आफ्नी सासू प्रतिभा राणालाई आकर्षक मुलुक जापानको राजदूतमा सिफारिस गराएका छन्। सत्तारूढ राप्रपाको कोटामा देउवाले आफ्नी सासूलाई सिफारिस गराएका हुन्। राणा राप्रपाकी नेतृ हुन्। उनमा कूटनीतिक अनुभव छैन।"
१२ सिफारिस,"तीव्र विरोध भएपछि म्यानपावर व्यवसायमा संलग्न आशा लामा र शर्मिला पराजुली ढकालको नाम हटाउने भनिएको थियो। तर प्रधानमन्त्री पुष्पकमल दाहालकै दबाबमा ढकालको नाम थपिएको परराष्ट्र स्रोतले जनायो। ढकालको नाम हटाउने तयारी गरिएपछि उनलाई सिफारिस गर्ने पार्टी फोरम लोकतान्त्रिकका अध्यक्ष विजयकुमार गच्छदारले प्रधानमन्त्री निवासमै पुगेर नहटाउन दबाब दिएका थिए। उनले सरकारलाई दिएको समर्थन फिर्ता लिनेसम्मको कुरा झिकेपछि प्रधानमन्त्रीले ढकालको नाम नहटाउन दबाब दिएको स्रोतले बतायो। पूर्वश्रमराज्यमन्त्री तथा म्यानपावर व्यवसायी टेकबहादुर गुरुङको सल्लाहकारका रूपमा काम गरेका रमेश कोइरालाको नाममा व्यापक विवाद आए पनि सरकारले फिर्ता लिएन। कांग्रेसकै कोटामा परेका कोइरालाको सिफारिसबारे पार्टी केन्द्रीय सदस्य डा शेखर कोइरालाले भने, जति भन्दा पनि हँुदैन। अन्य मुलुकमा भए सरकारको नैतिकताको विषय उठ्थ्यो, यहाँ जे गरे पनि हुनेजस्तो देखियो। कोइरालाले फेसबुकमै लेखेर सरकारले गरेको सिफारिसमा असन्तुष्टि प्रकट गरेका थिए। सरकारले गरेको जथाभावीलाई संसदीय सुनुवाइले रोक्न सक्ने डा कोइरालाले बताए। संसदीय समितिले जथाभावी गर्न दिने छैन, समितिबाट सबै नाम पारित हुँदैनन् भन्ने आशा छ, उनले भने। संसदीय सुनुवाइ समितिका सभापति कांग्रेसकै सांसद कुलबहादुर गुरुङ छन्। समितिमा कांग्रेसका ६, एमालेका ४, माओवादीका २, राप्रपा र फोरम लोकतान्त्रिकका ११ सांसद सदस्य छन्। समितिको एक सदस्य चयन हुन बाँकी छ। सरकारले सिफारिस गरेका नाम समितिका दुई तिहाइ सदस्यले अस्वीकार गरेमात्रै अस्वीकृत मानिन्छन्। समितिको अहिलेको समीकरणअनुसार दुई तिहाइ पुग्न कांग्रेस र एमाले मिल्नुपर्ने देखिन्छ। पूर्वपरारष्ट्र सचिव मधुरमण आचार्यले राजदूत नियुक्ति पारदर्शी नभएको भन्दै संसदीय समितिले यसलाई सच्याउनुपर्ने बताए। राजदूत सिफारिस हुँदा स्वार्थ नबाझिने, विज्ञ र सम्बन्धित मुलुकबारे जानकारी राख्ने व्यक्ति खोजिनुपर्छ, उनले भने, सरकारले गरेको विवादास्पद र स्वार्थ बाझिने सिफारिसलाई सुनुवाइ समितिले चेक गर्नुपर्ने हुन्छ। अन्यथा त्यो समितिको कुनै अर्थ रहँदैन। आफ्नो नाम फिर्ता लिइने खबर पाएपछि ढकालले गच्छदार, एमाले अध्यक्ष केपी ओली, परराष्ट्र सचिव शंकरदास बैरागीलगायतलाई भेटेर बचाउ गरेकी थिइन्। उनले आफू पहिले म्यानपावर व्यवसायमा संलग्न रहे पनि अहिले नभएको दाबी गर्दै आएकी छन्। उनलाई यसअघिको ओली सरकारले पनि राजदूतमा सिफारिस गरेको थियो।सरकारले सूची पठाएसँगै अब सिफारिस गरिएका व्यक्तिहरूबारे निर्णय गर्ने जिम्मा संसदीय सुनुवाइ समितिले पाएको छ। भागबन्डा मिलाउनकै लागि स्पेनमा दूतावास खोल्ने निर्णय गरिएको भए पनि स्पेनबाट स्वीकृति नआएपछि तत्कालका लागि स्थगन गरिएको छ। यसैले स्पेनका लागि सिफारिस गरिएका राजदूतको नाम सरकारले सुनुवाइ समितिमा पठाएको छैन।"
साढे १४ खर्ब लगानी प्रतिबद्धता,"सबैभन्दा धेरै चीनले करिब ८ खर्ब ८८ अर्ब (८ अर्ब ३० करोड डलर) बराबरको लगानी गर्ने जनाएको छ। बंगलादेशले २ खर्ब ५६ अर्ब (२ अर्ब ४० लाख डलर), जापान र बेलायतले एकएक खर्ब ७ अर्ब (१ अर्ब डलर), श्रीलंकाले ५३ अर्ब (५० करोड डलर) र भारतले करिब ३४ अर्ब (३१ करोड ७० लाख डलर) बराबर लगानी गर्ने प्रतिबद्धता व्यक्त गरेका हुन्। नेपाली व्यवसायीले पनि १ अर्ब २० करोड रुपैयाँ बराबरको लगानी प्रतिबद्धता जनाएका छन्। लगानी प्रतिबद्धता गरेका कम्पनीलाई सरकारले व्यवसाय सुरु गर्न आवश्यक सहजीकरण गर्ने अधिकारीले बताए। सम्मेलनमा चीनबाट सबैभन्दा धेरै ६ वटा कम्पनीले इच्छा व्यक्त गरेका छन्। चिनियाँ कम्पनीले जलविद्युत्, पूर्वाधार, पर्यटन, खानीलगायत उद्योगमा लगानीको प्रतिबद्धता जनाएका हुन्। भारतका तीन तथा बंगलादेश, श्रीलंका, जापान र बेलायतका एकएक कम्पनीले लगानी गर्ने बताएका छन्।भारतीय कम्पनीहरूले इन्भेस्टमेन्ट बैंक, सोलार, पर्यटन र बायोमेडिकलमा लगानी गर्ने इच्छा देखाएका छन्। बंगलादेशको एक कम्पनीले खाद्यान्न र निर्माणमा लगानी गर्ने जनाएको छ। श्रीलंका, जापान र बेलायतका कम्पनीले जलविद्युत्, ऊर्जा र कृषिमा लगानी गर्ने प्रतिबद्धता व्यक्त गरेका हुन्। स्वदेशी तथा विदेशी गरी हजारभन्दा बढी कम्पनी सहभागी सम्मेलनमा ठूलो मात्रामा लगानीको प्रतिबद्धता आएको हो। सम्मेलनले नेपालमा लगानीका लागि उपयुक्त वातावरण भएको सन्देश दिएको उद्योगमन्त्री नवीन्द्रराज जोशीले बताए। नेपालमा कुनै राजनीतिक समस्या छैन, लगानीको वातावरण छ भन्ने सन्देश सम्मेलनले दिएको छ, उनले भने। जोशीले नेपालले विदेशी लगानीकर्तालाई पनि समान व्यवहार गर्ने प्रतिबद्धता व्यक्त गरे।आयोजकका अनुसार सम्मेलनमा नेपालबाहेक २३ वटा मुलुकका २ सय ७५ व्यक्ति तथा कम्पनीको सहभागिता थियो। चीन र भारतसहित बंगलादेश, श्रीलंका, सिंगापुर, हङकङ, मलेसिया, अस्ट्ेरलिया, फ्रान्स, इटाली, जापान, अमेरिका, रसिया, क्यानडा, बेलायत, दक्षिण कोरिया, फिनल्यान्ड, इरान, टर्की, भियतनामलगायत मुलुकका लगानीकर्ता थिए। सबैभन्दा बढी चीनबाट ९० व्यक्ति तथा कम्पनी आएका थिए। त्यसपछि भारतबाट ३० लगानीकर्ताले सहभागिता जनाएका थिए। बहुराष्ट्रिय कम्पनीहरू कोकाकोला, माइक्रोसफ्ट, युनिलिभर, जीएमआर, सतलज निगम, अन्तर्राष्ट्रिय वित्त निगम (आईएफसी), विश्व बैंक, एसियाली विकास बैंक, नाइजेरियाको डांगोटे, चीनको होङ्सी लगायतबाट समेत सहभागिता थियो। दुई दिन चलेको सम्मेलनमा ऊर्जा, पर्यटन, पूर्वाधार, सूचना प्रविधि, वित्तीय क्षेत्र, खानी, कृषि तथा वनसहित ९ विषयमा छलफल भए। छलफल सत्रमा क्षेत्रगत विज्ञ, लगानीकर्ता, कूटनीतिक नियोगका प्रतिनिधिलगायत सरोकारवाला निकाय थिए।"
प्रदेश २ मा स्थानीय तह बढाइँदै,"काठमाडौं स्थानीय तह पुन:संरचना विवाद टुंग्याउन गठित कार्यदल प्रदेश नम्बर २ का ८ जिल्लामा बढीमा २३ वटा स्थानीय तहको संख्या थप्ने निष्कर्षमा पुगेको छ। कार्यदल संयोजक संघीय मामिला तथा स्थानीय विकासमन्त्री हितराज पाण्डेले छलफल अझै टुंगिनसकेकाले कति संख्या थपिनेबारे यकिन नभइसकेको बताए। हामी छलफलमै छौं, सरोकारवाला जिल्लाका सांसदहरूसँग छलफल चलिरहेको छ, शुक्रबार राति मन्त्री पाण्डेले भने करिब करिब टुंगिने चरणमा पुगेकाले शनिबार प्रधानमन्त्रीलाई प्रतिवेदन बुझाउँछौं। कार्यदलले पुन:संरचना आयोगले आफ्नो कार्यविधि बनाउँदा निर्धारण गरेको अधिकतम संख्या ७ सय ४४ भित्र रहेर संख्या थप्ने तयारी गरेको छ। संख्या थप्दा आयोगले तोकेको अधिकतम संख्या र सरकारले दिइएको इलाकाको मापदण्डलाई आधार मानिएको छ, मन्त्री पाण्डेले भने। आयोगले ७ सय १९ वटा गाउँपालिका र नगरपालिका निर्धारण गरेको प्रतिवेदन सरकारलाई बुझाइसकेको छ। उक्त संख्या आयोग आफंैले निर्धारण गरेको अधिकतम संख्याभन्दा २५ कम हो। कार्यदलले त्यही २५ को संख्याभित्र रहेर प्रदेश नम्बर २ का सांसदहरूसँग छलफल गरेको छ। कार्यदलले बिहीबार प्रदेश नम्बर २ को ८ वटै जिल्लाका सांसदहरूसँग सामूहिक र छुट्टाछुट्टै छलफल गरेर थपिने संख्या टुंग्याउन लागेको हो। सामूहिक छलफलमा सांसदहरू जनसंख्या र भूगोललाई आधार बनाएर स्थानीय तहको संख्या कम्तीमा ४५ प्रतिशत पुर्याउन सुझाव दिएका थिए। तर, कार्यदल संयोजक मन्त्री पाण्डेले आयोगले निर्धारण गरेको अधिकतम संख्याभन्दा बाहिर जान नसकिने बताएपछि त्यहीअनुसार सामान्य संख्या बढाउन लागिएको हो। मधेसी मोर्चाले जनसंख्याको अनुपातमा तराईमा स्थानीय तहको संख्या हुनुपर्ने भन्दै आएको छ। धनुषाका कांग्रेस सांसद रामकृष्ण यादवले इलाका अनुसार स्थानीय तहको संख्या पुर्याउने मोटामोटी सरकारी तयारी रहेको बताए। उहाँहरूले जिल्लागत रूपमा थपिने संख्या तोकेरै र नक्सा समेत बनाएर छलफल चलाउनुभएको हो, उनले भने त्यसैमा जनतालाई पायक पर्ने हिसाबले सीमा र केन्द्रलाई व्यावहारिक कसरी बनाउने बारे हाम्रो सुझाव लिनुभएको हो। उनका अनुसार कार्यदलले प्रदेश नम्बर २ मा १७ वटा स्थानीय तह थप्ने तयारी गरेको छ। पर्सा र बारामा २२, सर्लाही र महोत्तरीमा ११, सिरहामा ३, धनुषा र सप्तरीमा ४४ संख्या थपेर जाने कार्यदलको तयारी उनले सुनाए। रौतहटमा इलाका र आयोगले सिफारिस गरेको संख्या बराबरी नै रहेकाले त्यहाँ नथप्ने तयारी छ। तर, रौतहटका सांसदहरूले त्यसमा आपत्ती जनाइरहेकाले राति अबेरसम्म मन्त्री पाण्डे उनीहरूसँगैको छलफलमा व्यस्त थिए। प्रदेश नम्बर २ को ८ जिल्लामा इलाकाको संख्या १ सय २८ र आयोगले सिफारिस गरेको स्थानीय तहको संख्या १ सय ६ छ। कार्यदलले हिमाली जिल्ला मनाङ र बझाङमा ११ वटा स्थानीय तह थप्ने सिफारिस गर्ने निष्कर्षमा समेत पुगेको छ। सरकारले फागुन ९ मा मन्त्री पाण्डे नेतृत्वको कार्यदललाई कति संख्या थप्ने यकिन गरेर सिफारिस गर्न सात दिनको समय दिएको थियो। उक्त कार्यदललाई थपिएको ३ दिनको समय शुक्रबार सकिएको छ। यसअघि पुन:संरचना प्रतिवेदनको विवादित विषय कसरी टुंग्याउनेबारे सुझाव दिन उक्त कार्यदलले नै जिम्मेवारी पाएको थियो। पाण्डे नेतृत्वको कार्यदलले तराईमा संख्या थप्न पर्ने सिफारिस गरेपनि कति थप्नेबारे सुझाएको थिएन। पुन: संरचना प्रतिवेदनको कार्यान्वयनमा भइरहेको ढिलाइले निर्वाचनसम्बन्धी काममा बाधा पुगिरहेको निर्वाचन आयोगले निरन्तर सरकारलाई भनिरहेको छ।"
गृहमन्त्रीले भेटे एमाले अध्यक्षलाई,"मेचीमहाकाली अभियानबारे तपाईंले त्यस्तो शब्द प्रयोग गरेको भनेर साथीहरूले भनेका छन् भेटमा एमाले अध्यक्ष ओलीको भनाइ उद्धृत गर्दै निधिले भने, तर मलाई तपाईंले त्यस्तो शब्द प्रयोग गर्नुभएको भन्ने विश्वास लाग्दैन।एमालेले मंगलबार विज्ञप्ति जारी गर्दै मन्त्री निधिले एमाले कार्यकर्तालाई मेचीमहाकाली अभियानमा लखेट्ने अभिव्यक्ति दिएको आरोप लगाएको थियो। लहानमा नेपाल महिला संघद्वारा आयोजित निर्वाचन तथा महिला अधिकारसम्बन्धी नेतृत्व विकास तालिमको उद्घाटनमा मन्त्री निधिले एमालेले संविधान संशोधनमा अवरोध गरेको भन्दै एमालेविरुद्ध भन्डाफोर गर्नुपर्ने बताएको निधिका प्रेस विज्ञ रामजी दाहालले शुक्रबार जारी गरेको प्रेस विज्ञप्तिमा उल्लेख छ। अध्यक्ष ओलीसँगको भेटमा मन्त्री निधिले संविधान संशोधनबारे एमालेले प्रयोग गरेको राष्ट्रघाती शब्दप्रति आपत्ति जनाएको विज्ञप्तिमा उल्लेख छ। गृहमन्त्री निधिले एमालेको मेचीमहाकाली अभियानका क्रममा सुरक्षाको व्यवस्था गर्न आफूले सुरक्षा निकायलाई निर्देशन दिइसकेको जानकारी गराएका थिए।"
पोलियो बिथोल्न खोज्नेलाई कारबाही,"काठमाडौं सरकारले पोलियो थोपा खुवाउने कार्यमा अवरोध तथा असहयोग गर्नेलाई हदैसम्म कारबाही गर्ने चेतावनी दिएको छ। स्वास्थ्यकर्मीहरूले आफ्ना मागलाई लिएर स्वास्थ्य संस्थामा तालाबन्दी र पोलियो खोप ओसारपसारमा अवरोध गर्न थालेपछि स्वास्थ्य मन्त्रालयले यस्तो चेतावनी दिएको हो। उपत्यका तीनैसहित बाँके, बर्दिया, कैलाली, कपिलवस्तु, बारा, पर्सा, रौतहट, सिराहा, धनुषा, महोत्तरी, सप्तरी र सुनसरी गरी १५ जिल्लामा शनिबारदेखि दुई दिन पोलियो थोपा ख्वाइने कार्यक्रम छ। यसअन्तर्गत पाँच वर्षमुनिका करिब १६ लाख बालबालिका लाभान्वित हुनेछन्। स्वास्थ्यकर्मीहरूले खोप कार्यक्रम प्रभावित नगर्ने आफ्नो अपेक्षा र विश्वास रहेको जनाउँदै स्वास्थ्य मन्त्री गगन थापाले शुक्रबार भने, यदि कसैले खोप कार्यक्रममा अवरोध पुर्याउँछ भने यो अपराध र पाप गर्नेलाई हदैसम्म कारबाही गर्न पछि पर्दैनौं। पोलियो खोपलाई स्वास्थ्यकर्मीले नै बिथोल्न खोज्नु अमानवीयताको पराकाष्ठा रहेको दाबी गर्दै स्वास्थ्य मन्त्रालयका एक पदाधिकारीले भने, पाकिस्तानमा आतंकवादीहरूले पोलियो थोपा कार्यक्रममा अवरोध गर्नु र माग पूरा नभएको नाममा कार्यक्रम बिथोल्न खोज्दा दुवैमा के फरक भयो? बाल स्वास्थ्य महाशाखा, खोप शाखा प्रमुख केवी चन्दका अनुसार सबै जिल्लामा खोप पुगिसकेको छ। कार्यक्रममा अवरोध पुर्याइए जिल्ला प्रशासनमार्फत सहयोग लिनसमेत मन्त्रालयले निर्देशन दिएको छ। आधारभूत स्वास्थ्यको मौलिक हकमा अवरोध पुर्याउनु संविधान र ऐनविपरीत रहेको मन्त्री थापाको भनाइ छ। थापाले खोप कार्यक्रम निर्वाध रूपमा सञ्चालनमा सघाउन प्रधानमन्त्री पुष्पकमल दाहाल र गृहमन्त्री विमलेन्द्र निधिलाई समेत आग्रह गरेका छन्। मन्त्री थापाले खोप कार्यक्रम प्रभावित गर्न खोज्ने स्वास्थ्यकर्मीलाई राजनीतिक दलसँग जोडेर नहेर्नेसमेत स्पष्ट पारेका छन्। स्वास्थ्य सेवा ऐन, २०५३ को दफा ९ ख को विशेष पदस्थापनको विषयमा रहेको असमझदारीलाई लिएर स्वास्थ्यकर्मीहरूले हाल स्वास्थ्य संस्थाहरूमा तालाबन्दी गरेका छन्। स्वास्थ्यकर्मी आबद्घ ट्रेड युनियनसँग पटकपटक भएको छलफल निष्कर्षनजिक रहेको औंल्याउँदै थापाले भने, यस्तो स्थितिमा सबै स्वास्थ्यकर्मीहरू काममा फर्कनुको सट्टा स्वास्थ्य संस्थामा तालाबन्दी गर्ने, खोपलाई प्रभावित गर्ने सामान ओसारपसार गर्ने सवारी साधनलाई अवरोध गर्ने जस्ता अराजक क्रियाकलाप भइरहेको सुन्दा अचम्भित छौं।"
गृहसचिव पीएसओ सहित अमेरिका,"निर्वाचनको तयारी बढाउँदै गृहवैशाख ३१ मा हुने स्थानीय तहको निर्वाचनका लागि गृह मन्त्रालयले करिब ३१ अर्ब रुपैयाँ खर्च लाग्ने अनुमान गरेको छ। गृहले आवश्यक खर्चका लागि अर्थ मन्त्रालयमा सहमति माग गर्ने भएको छ। अर्थको सहमतिपछि मन्त्रिपरिषदले पारित गरी गृहलाई बजेट दिनेछ।प्रवक्ता बालकृष्ण पन्थीका अनुसार करिब ७५ हजार म्यादी प्रहरी आवश्यक पर्ने प्रारम्भिक अनुमान मन्त्रालयले गरेको छ। दोस्रो संविधानसभा निर्वाचनमा ४५ हजार म्यादी प्रहरी खटिएका थिए। पन्थीका अनुसार फागुनको अन्तिम साताभित्रै म्यादी प्रहरी छनोटको तयारी सुरु हुनेछ। मौजुदा कानुनी प्रक्रिया पूरा गरी निर्वाचनका निम्ति आवश्यक सामग्री खरिदका लागि समय अपुग हुने भन्दै मन्त्रिपरिषदबाट विशेष व्यवस्था गराउने गृहको तयारी छ। केन्द्रीय, क्षेत्रीय र जिल्ला तहमा सुरक्षा योजना बनाउने र त्यसैका आधारमा निर्वाचनको सुरक्षा मोडल तय गर्ने गृहको तयारी छ।"
देउवाका साढे ११ महिना,"काठमाडौंसन्त नेता कृष्णप्रसाद भट्टराईले आफू पार्टी सभापति हुँदाकै बखत एक प्रसंगमा भनेका थिए कांग्रेस नियमले होइन, अपवादले चल्छ। उनीपछि गिरिजाप्रसाद कोइराला, सुशील कोइराला हुँदै पार्टीको सर्वोच्च पदमा पुगेका छन् शेरबहादुर देउवा। झन्डै दुई दशक लामो अन्तरपार्टी सघर्षको परिणाम नै देउवाले १३ औं महाधिवेशनबाट पार्टीको नेतृत्वमा आफूलाई ल्याइपुर्याए। चैत ५ मा औपचारिक रूपमा पार्टी नेतृत्व लिएका दिनबाट गन्ती गर्दा शनिबार उनको कार्यकाल ११ महिना १६ दिन पुग्छ। तर, यसबीचमा पार्टी सञ्चालनको शैली हेर्दा लाग्छ देउवा भट्टराईले भनेजस्तै कांग्रेसलाई नियमबाट नभएर अपवादबाट चलाउने अभ्यासलाई निरन्तरता दिँदैछन्।सभापति निर्वाचित भएलगत्तै देउवाले विधानको समयसीमाभित्रै पार्टीका पदाधिकारी, समिति र विभागहरूलाई पूर्णता दिने बचन सार्वजनिक गरेका थिए। ६ महिनाभित्र महासमिति बैठक बोलाएर विधानलाई संघीय स्वरूपको ढाँंचामा रूपान्तरण गर्ने त उनको प्रतिबद्धता थियो। १३ औं महाधिवेशनपूर्व आनन्दप्रसाद ढुंगानाको अध्यक्षतामा बनेको विधान संशोधन समितिले विधानलाई संघीय ढाँचामा रूपान्तरण गर्ने प्रयत्न गरेको थियो। नेतृत्व चयनका बेला तत्कालीन स्वार्थ र गठजोडले त्यतिबेलाको प्रयास सफल भएन। देउवाले आफू निर्वाचित भएलगत्तै ६ महिनाभित्र महासमिति बैठक बोलाउने प्रतिबद्धता सार्वजनिक गरे। तर, व्यवहारमा भने एघार महिना बित्दा महासमिति बैठक होइन, विधानअनुसार दुई महिनाभित्र पूर्णता दिनुपर्ने केन्द्रीय समितिलाई पूर्णता दिन सकेनन्।कार्यसम्पादन समिति, संसदीय समितिलगायत पार्टीका विभागहरू गठन गर्ने काम पनि उनले गर्न सकेका छैनन्। कांग्रेस विधानको विविध खण्डको १९ नम्बरमा पार्टीको सबै तहमा गठन गर्ने भनिएका विभाग, समिति, विभिन्न निकायहरू, महाधिवेशन सम्पन्न भएको दुई महिनाभित्र गठन गरिसक्नुपर्नेछ व्यवस्था छ। तर, यो अवधिमा देउवाले १२ केन्द्रीय सदस्य मनोनयन गर्नेबाहेक पार्टीको काम अघि बढाउन सकेनन्। सभापतिको प्रस्तावमा चयन हुने केन्द्रीय कार्यसमितिका पदाधिकारी उपसभापति, महामन्त्री र सहमहामन्त्री अहिलेसम्म खाली छन्। केन्द्रीय कार्यसमितिमा दस सदस्य मनोनयन हुन बाँकी छ। एउटै विभाग बन्न सकेको छैन। कार्यसम्पादन समिति नबनाई नियम विपरीतको पदाधिकारी बैठकको अभ्यासमै देउवा रमाएका छन्।कांग्रेसका एक केन्द्रीय सदस्य देउवालाई पार्टी संगठनको भन्दा बढी आफू सत्तामा पुग्ने कुरोको बढी चिन्ता भएकै कारण पार्टीका काम ठप्पप्राय: भएको बताउँछन्। एमाले अध्यक्ष केपी ओली नेतृत्वको सरकार ढाल्न मुख्य भूमिका निर्वाह गरेका देउवा माओवादी केन्द्रसँगको सम्झौताअनुसार वैशाखमै वा जेठको पहिलो साता प्रधानमन्त्री बन्ने पर्खाइमा छन्। तीन पटक प्रधानमन्त्री भइसकेका देउवा चौथो पटकको सत्तारोहणमा कुनै अवरोध नआओस् भनेर पार्टीभित्रको शक्ति सन्तुलन नखल्बल्याउने पक्षमा छन्। त्यसैले पार्टीभित्रका विभिन्न गुट र उपगुटहरूलाई नचिढाई अघि बढ्ने चाहनाकै कारण देउवाले पदाधिकारी बनाउनेदेखि विभाग र समितिलाई पूर्णता दिने काम सबै थाँती राख्दै आएका छन्। एउटालाई नियुक्त गर्दा अर्को भडकिने डरमा उनले कसैलाई नियुक्त गर्न सकेका छैनन्। उनले लामो समयदेखि केन्द्रीय कार्यसमितिको बैठक पनि बोलाएका छैनन्। संविधान संशोधन, आईजी प्रकरण र राजदूत नियुक्तिलगायत महत्त्वपूर्ण विषयमा पार्टीभित्र छलफल नभई एकलौटी ढंगबाट निर्णय भएको भन्दै वरिष्ठ नेता रामचन्द्र पौडेल पक्षधर देउवासँग रुष्ट छन्। केन्द्रीय सदस्य शेखर कोइरालाले सामाजिक सञ्जालमार्फत नै पार्टीलाई संस्थागत रूपमा अघि नबढाएको र राजदूत नियुक्तिमा पार्टीकै साख गिर्ने गरी निर्णय गरेको भन्दै आपत्तिसमेत प्रकट गरे। सभापति बन्नुअघिका देउवालाई समयसापेक्ष चल्ने, राम्रानराम्रा सबै कुरा सुन्ने तर निर्णय आफैं लिने नेताका रूपमा चित्रण गरिन्थ्यो। नेतृत्वमा आइसकेपछि उनका बारेमा बोलिने र भनिने यी सबै विषय अहिले आएर मिथक जस्तै बनेको छ। १३ औं महाधिवेशनमा आफ्नै समकक्षी नेता रामचन्द्र पौडेलसँगको प्रतिस्पर्धामा आफूलाई गिरिजाप्रसाद कोइरालाको जस्तो निर्णय क्षमता भएको, कृष्णप्रसाद भट्टराईको जस्तो न्याय गर्न सक्ने र गणेशमान सिंहको जस्तो समावेशी बोक्ने त्रय नेताको गुण भएको नेताका रूपमा उनले स्वचित्रण गरेका थिए। भन्दा तीनै त्रय नेताकै गुण आफूमा रहेको दाबी गरे पनि नजिकबाट उनलाई चिन्ने र जान्ने कांग्रेसका एक चिन्तकले देउवामा गिरिजाप्रसाद कोइरालाको राजनीतिक संस्कृति हावी भएकै कारण पार्टी अहिलेको अवस्थामा आइपुगेको तर्क गर्छन्। गिरिजाप्रसादले पैसा र शक्तिको संस्कृतिको विकास गरे, देउवाले त्यसैलाई चरमोत्सकर्षमा पुर्याउने काम गरिरहेका छन्, उनको भनाइ छ, शक्ति आर्जन गर्नका लागि पार्टीको नेतृत्वमा आउने र नेतृत्वमा आइसकेपछि त्यसैलाई उपयोग गर्दै सत्ता राजनीति मियो बन्ने गिरिजाप्रसादकै प्रवृत्ति देउवामा देखिन थालेको छ। विगतमा आफूभन्दा माथिल्ला नेताहरूले पनि यसैगरी पार्टी सञ्चालन गरेको देखेकै कारण देउवालाई पनि किन नयाँ काम गर्नुपर्यो भन्ने भान परेको हुन सक्ने उनले अनुमान लगाए। गिरिजाप्रसाद, सुशील कोइरालाले त्यहीं गर्दा हुने तर मैले गर्दा किन नहुने? भन्ने भावनाबाट देउवा चलेजस्तो लाग्छ, उनी थप्छन्, प्रजातान्त्रिक पार्टीहरू प्रतिस्पर्धी नभएकाले पनि कांग्रेसलाई तदर्थवादमा चलाउने अभ्यास कायम देखिन्छ।कांग्रेस केन्द्रीय सदस्य बलबहादुर केसी सिंगो कांग्रेस भनेकै मै हुँ भन्ने उन्माद देउवामा एकाएक हावी भएको आरोप लगाउँछन्। अघिल्लो पुस्ताका गणेशमान, कृष्णप्रसाद भट्टराई र गिरिजाप्रसाद कोइराला जस्तो टावरिङ पर्सानालिटी भएका नेताको कोटीमा देउवा पर्दैनन्। गिरिजाप्रसाद कोइरालापछि पार्टीमा समकालीन नेताहरू रहेकाले पार्टीलाई सामूहिक निर्णय प्रक्रियामा अघि बढाउनुपर्ने तर्क छ केसीको। तर, यो एघार महिनाले कार्यसमिति, संसदीय दल किन चाहियो? सिंगो कांग्रेस भनेकै मै हुँ भन्दै पार्टीलाई एकल निर्णय प्रक्रियाबाट अघि बढाउन खोजिएको छ, केसी भन्छन्, संविधान संशोधन, आईजी प्रकरण, राजदूत नियुक्ति सबैमा एकलौटी निर्णय लिँदा पार्टीकै छवि बिग्रेको छ। देउवाको कार्यशैलीप्रति विरोध जनाउँदै कांग्रेस वरिष्ठ नेता रामचन्द्र पौडेल समूहले गत शनिबार केन्द्रीय कार्यसमितिको बैठक बोलाउन लिखित पत्र नै बुझाए। जयबहादुर चन्दलाई प्रहरी महानिरीक्षक बनाउन देउवाले सम्पूर्ण शक्ति प्रयोग गर्दा सिंगो कांग्रेस कार्यकर्ताको मनोबल गिरेको निष्कर्ष पौडेल पक्षले निकाल्यो। लगत्तै आर्थिक चलखेलका आधारमा विवादास्पद म्यानपावर व्यवसायीलाई राजदूत बनाउने काम गरियो भन्दै पौडेल पक्षले देउवाको कडा आलोचना गर्न थाल्यो। पत्र बुझाएपछि बैठक बोलाउलान् भन्ने आसमा रहेको पौडेल समूह त्यतिबेला झस्कियो, जतिबेला देउवाले सार्वजनिक रूपमै पेपरबाजी गरेपछि बैठक नबोलाउने जवाफ फर्काए। देउवाको जवाफप्रति तत्कालै पौडेलले प्रतिक्रिया दिए, यस्तो ओठे जवाफ लोकतान्त्रिक पद्धति र संस्कृति विपरीत छ।तत्कालीन सभापति सुशील कोइरालाले विभाग र समितिहरूलाई पूर्णता दिन नसक्दा देउवाले निर्णय क्षमता नभएको भन्दै आलोचना गरेका थिए। ०६७ असोजमा १२ औं महाधिवेशनबाट सभापति निर्वाचित भएका सुशीलले विधानअनुसार दुई महिनाभित्रै मंसिर १२ गतेको केन्द्रीय कार्यसमितिको बैठकमा रामचन्द्र पौडेललाई उपसभापति र कृष्णप्रसाद सिटौलालाई महामन्त्री प्रस्ताव गरेका थिए। यद्यपि पार्टीको आन्तरिक किचलोको कारण केन्द्रीय कार्यसमितिबाट अनुमोदन गर्न ५ महिना लागेको थियो। देउवाले त्यसैलाई १३ औं महाधिवेशनमा मुद्दा पनि बनाएका थिए। तर, उनी आफैंले एघार महिना बित्दा पदाधिकारीसम्म पनि प्रस्ताव गर्न सकेका छैनन्। त्यसैले होला नेविसंघको एक कार्यक्रममा देउवाले भने, पार्टी सभापति बन्न सजिलो रहेछ। तर काम गर्न गाह्रो हुँदो रहेछ। रामचन्द्रजीलाई फकाउँदा फकाउँदै मेरो यो हालत भइसक्यो।१३ औं महाधिवेशनपछि कांग्रेसभित्र धेरै गुट जन्मिएका छन्। संस्थापन पक्षका अतिरिक्त पौडैल, पूर्वमहामन्त्री कृष्णप्रसाद सिटौला र केन्द्रीय सदस्य खुमबहादुर खडकाको गुट सक्रिय छ। देउवाको काम गर्ने शैलीबाट अहिले कुनै गुट पनि सन्तुष्ट छैन। देउवाकै विश्वासपात्रहरू पनि भित्रैदेखि असन्तुष्ट देखिन थालेका छन्। समयमा जिम्मेवारी नदिँदा आफ्नो प्रभाव नेतृत्व पार्टीमा स्थापित गर्न नपाएकोमा उनीहरूको असन्तुष्टि छ। पार्टीको विधानअनुसार उपसभापति केन्द्रीय नीति तथा प्रशिक्षण प्रतिष्ठानको संयोजक हुने व्यवस्था छ। प्रतिष्ठान गठन भएमा २५ नेता तथा कार्यकर्ताले काम पाउँछन्। विधानमा पार्टीका ३० विभाग छन्। पछि केन्द्रीय कार्यसमितिले ४२ विभाग बनाउने निर्णय लिएको छ। ४२ विभागभन्दा झन्डै ९ सय नेता तथा कार्यकर्ताले त्यसमा स्थान पाउँछन्। एउटा विभागमा २० सदस्य राख्न पाउने व्यवस्था छ। तत्कालीन अञ्चल समन्वय समितिको ठाउँमा प्रदेश समन्वय समिति राखिएको छ। नयाँ संविधान घोषणा भएपछि संविधानले व्यवस्था गरेको प्रदेशभित्रका महाधिवेशन प्रतिनिधिहरूको प्रदेश अधिवेशन गर्नुपर्ने व्यवस्था छ। त्यो अधिवेशनको सुरसार पनि अहिले चलेको छैन। कांग्रेसका युवा नेता गुरुराज घिमिरे पार्टी यति कमजोर अवस्थामा कहिल्यै नभएको बताउँछन्। सुशील कोइरालालाई काम गरेन भनेर आलोचना गर्ने नेता नै नेतृत्वमा पुग्दा यो अवस्था आउनु दुर्भाग्यपूर्ण छ, घिमिरे भन्छन्, कार्यकर्ताहरूको अपेक्षाअनुसार पार्टी सञ्चालन हुन सकेन। पार्टीलाई सामूहिक पद्धतिबाट अघि बढाउनुपर्छ भन्ने हाम्रो माग हो। अर्का केन्द्रीय सदस्य श्याम घिमिरे विगतदेखि नै पार्टी संस्थागत रूपमा सञ्चालन गर्ने पद्धतिको विकास कांग्रेसमा नभएको बताउँछन्। पार्टीको १३ औं महाधिवेशनबाट देउवा समूहमा पुगेका घिमिरे देउवाबाट केही होला भन्ने आस अझै मरिनसकेको बताए। सुशीलबाट धेरै आशा गरेको होइन, पछि क्याम्प परिवर्तन गर्दा पनि धेरै विषयमा सचेत थिएँ, उनी भन्छन्, जति आस गरेको थिएँ पाउन सकिरहेको छैन। तर यो नेतृत्व परम्परागत नेतृत्वकै निरन्तरता होला भन्ने विश्वास मैले गरेको छैन।देउवा समूहमा पनि सभापतिको कार्यशैलीप्रति असन्तुष्टि व्याप्त छ। आईजी प्रकरणपछि देउवा र उपप्रधान तथा गृहमन्त्री विमलेन्द्र निधिबीचको सम्बन्ध चिसिएको छ। उपसभापति, महामन्त्री, सहमहामन्त्री, प्रवक्तालगायत पार्टीका महत्त्वपूर्ण विभाग र समितिहरूमा आउने आसमा धेरैले एघार महिना देउवालाई चुप बसेर साथ दिए। तीनै साथ दिनेमध्येका एकजनाले देउवाको कार्यशैलीलाई हिन्दीको एउटा उखानमार्फत व्यक्त गरे कहें तो माँ मार खाए, नहिँ तो बाप कुत्ता खाए (भनौं भने आमाले कुटाइ खाने, नभनौं भने हेर्दाहेर्दै बाबुले कुकुरको मासु खाने भए)।"
सैनिक कूटनीति बढाउँदै जंगीअड्डा,"काठमाडौंसन्त नेता कृष्णप्रसाद भट्टराईले आफू पार्टी सभापति हुँदाकै बखत एक प्रसंगमा भनेका थिए कांग्रेस नियमले होइन, अपवादले चल्छ। उनीपछि गिरिजाप्रसाद कोइराला, सुशील कोइराला हुँदै पार्टीको सर्वोच्च पदमा पुगेका छन् शेरबहादुर देउवा। झन्डै दुई दशक लामो अन्तरपार्टी सघर्षको परिणाम नै देउवाले १३ औं महाधिवेशनबाट पार्टीको नेतृत्वमा आफूलाई ल्याइपुर्याए। चैत ५ मा औपचारिक रूपमा पार्टी नेतृत्व लिएका दिनबाट गन्ती गर्दा शनिबार उनको कार्यकाल ११ महिना १६ दिन पुग्छ। तर, यसबीचमा पार्टी सञ्चालनको शैली हेर्दा लाग्छ देउवा भट्टराईले भनेजस्तै कांग्रेसलाई नियमबाट नभएर अपवादबाट चलाउने अभ्यासलाई निरन्तरता दिँदैछन्।सभापति निर्वाचित भएलगत्तै देउवाले विधानको समयसीमाभित्रै पार्टीका पदाधिकारी, समिति र विभागहरूलाई पूर्णता दिने बचन सार्वजनिक गरेका थिए। ६ महिनाभित्र महासमिति बैठक बोलाएर विधानलाई संघीय स्वरूपको ढाँंचामा रूपान्तरण गर्ने त उनको प्रतिबद्धता थियो। १३ औं महाधिवेशनपूर्व आनन्दप्रसाद ढुंगानाको अध्यक्षतामा बनेको विधान संशोधन समितिले विधानलाई संघीय ढाँचामा रूपान्तरण गर्ने प्रयत्न गरेको थियो। नेतृत्व चयनका बेला तत्कालीन स्वार्थ र गठजोडले त्यतिबेलाको प्रयास सफल भएन। देउवाले आफू निर्वाचित भएलगत्तै ६ महिनाभित्र महासमिति बैठक बोलाउने प्रतिबद्धता सार्वजनिक गरे। तर, व्यवहारमा भने एघार महिना बित्दा महासमिति बैठक होइन, विधानअनुसार दुई महिनाभित्र पूर्णता दिनुपर्ने केन्द्रीय समितिलाई पूर्णता दिन सकेनन्।कार्यसम्पादन समिति, संसदीय समितिलगायत पार्टीका विभागहरू गठन गर्ने काम पनि उनले गर्न सकेका छैनन्। कांग्रेस विधानको विविध खण्डको १९ नम्बरमा पार्टीको सबै तहमा गठन गर्ने भनिएका विभाग, समिति, विभिन्न निकायहरू, महाधिवेशन सम्पन्न भएको दुई महिनाभित्र गठन गरिसक्नुपर्नेछ व्यवस्था छ। तर, यो अवधिमा देउवाले १२ केन्द्रीय सदस्य मनोनयन गर्नेबाहेक पार्टीको काम अघि बढाउन सकेनन्। सभापतिको प्रस्तावमा चयन हुने केन्द्रीय कार्यसमितिका पदाधिकारी उपसभापति, महामन्त्री र सहमहामन्त्री अहिलेसम्म खाली छन्। केन्द्रीय कार्यसमितिमा दस सदस्य मनोनयन हुन बाँकी छ। एउटै विभाग बन्न सकेको छैन। कार्यसम्पादन समिति नबनाई नियम विपरीतको पदाधिकारी बैठकको अभ्यासमै देउवा रमाएका छन्।कांग्रेसका एक केन्द्रीय सदस्य देउवालाई पार्टी संगठनको भन्दा बढी आफू सत्तामा पुग्ने कुरोको बढी चिन्ता भएकै कारण पार्टीका काम ठप्पप्राय: भएको बताउँछन्। एमाले अध्यक्ष केपी ओली नेतृत्वको सरकार ढाल्न मुख्य भूमिका निर्वाह गरेका देउवा माओवादी केन्द्रसँगको सम्झौताअनुसार वैशाखमै वा जेठको पहिलो साता प्रधानमन्त्री बन्ने पर्खाइमा छन्। तीन पटक प्रधानमन्त्री भइसकेका देउवा चौथो पटकको सत्तारोहणमा कुनै अवरोध नआओस् भनेर पार्टीभित्रको शक्ति सन्तुलन नखल्बल्याउने पक्षमा छन्। त्यसैले पार्टीभित्रका विभिन्न गुट र उपगुटहरूलाई नचिढाई अघि बढ्ने चाहनाकै कारण देउवाले पदाधिकारी बनाउनेदेखि विभाग र समितिलाई पूर्णता दिने काम सबै थाँती राख्दै आएका छन्। एउटालाई नियुक्त गर्दा अर्को भडकिने डरमा उनले कसैलाई नियुक्त गर्न सकेका छैनन्। उनले लामो समयदेखि केन्द्रीय कार्यसमितिको बैठक पनि बोलाएका छैनन्। संविधान संशोधन, आईजी प्रकरण र राजदूत नियुक्तिलगायत महत्त्वपूर्ण विषयमा पार्टीभित्र छलफल नभई एकलौटी ढंगबाट निर्णय भएको भन्दै वरिष्ठ नेता रामचन्द्र पौडेल पक्षधर देउवासँग रुष्ट छन्। केन्द्रीय सदस्य शेखर कोइरालाले सामाजिक सञ्जालमार्फत नै पार्टीलाई संस्थागत रूपमा अघि नबढाएको र राजदूत नियुक्तिमा पार्टीकै साख गिर्ने गरी निर्णय गरेको भन्दै आपत्तिसमेत प्रकट गरे। सभापति बन्नुअघिका देउवालाई समयसापेक्ष चल्ने, राम्रानराम्रा सबै कुरा सुन्ने तर निर्णय आफैं लिने नेताका रूपमा चित्रण गरिन्थ्यो। नेतृत्वमा आइसकेपछि उनका बारेमा बोलिने र भनिने यी सबै विषय अहिले आएर मिथक जस्तै बनेको छ। १३ औं महाधिवेशनमा आफ्नै समकक्षी नेता रामचन्द्र पौडेलसँगको प्रतिस्पर्धामा आफूलाई गिरिजाप्रसाद कोइरालाको जस्तो निर्णय क्षमता भएको, कृष्णप्रसाद भट्टराईको जस्तो न्याय गर्न सक्ने र गणेशमान सिंहको जस्तो समावेशी बोक्ने त्रय नेताको गुण भएको नेताका रूपमा उनले स्वचित्रण गरेका थिए। भन्दा तीनै त्रय नेताकै गुण आफूमा रहेको दाबी गरे पनि नजिकबाट उनलाई चिन्ने र जान्ने कांग्रेसका एक चिन्तकले देउवामा गिरिजाप्रसाद कोइरालाको राजनीतिक संस्कृति हावी भएकै कारण पार्टी अहिलेको अवस्थामा आइपुगेको तर्क गर्छन्। गिरिजाप्रसादले पैसा र शक्तिको संस्कृतिको विकास गरे, देउवाले त्यसैलाई चरमोत्सकर्षमा पुर्याउने काम गरिरहेका छन्, उनको भनाइ छ, शक्ति आर्जन गर्नका लागि पार्टीको नेतृत्वमा आउने र नेतृत्वमा आइसकेपछि त्यसैलाई उपयोग गर्दै सत्ता राजनीति मियो बन्ने गिरिजाप्रसादकै प्रवृत्ति देउवामा देखिन थालेको छ। विगतमा आफूभन्दा माथिल्ला नेताहरूले पनि यसैगरी पार्टी सञ्चालन गरेको देखेकै कारण देउवालाई पनि किन नयाँ काम गर्नुपर्यो भन्ने भान परेको हुन सक्ने उनले अनुमान लगाए। गिरिजाप्रसाद, सुशील कोइरालाले त्यहीं गर्दा हुने तर मैले गर्दा किन नहुने? भन्ने भावनाबाट देउवा चलेजस्तो लाग्छ, उनी थप्छन्, प्रजातान्त्रिक पार्टीहरू प्रतिस्पर्धी नभएकाले पनि कांग्रेसलाई तदर्थवादमा चलाउने अभ्यास कायम देखिन्छ।कांग्रेस केन्द्रीय सदस्य बलबहादुर केसी सिंगो कांग्रेस भनेकै मै हुँ भन्ने उन्माद देउवामा एकाएक हावी भएको आरोप लगाउँछन्। अघिल्लो पुस्ताका गणेशमान, कृष्णप्रसाद भट्टराई र गिरिजाप्रसाद कोइराला जस्तो टावरिङ पर्सानालिटी भएका नेताको कोटीमा देउवा पर्दैनन्। गिरिजाप्रसाद कोइरालापछि पार्टीमा समकालीन नेताहरू रहेकाले पार्टीलाई सामूहिक निर्णय प्रक्रियामा अघि बढाउनुपर्ने तर्क छ केसीको। तर, यो एघार महिनाले कार्यसमिति, संसदीय दल किन चाहियो? सिंगो कांग्रेस भनेकै मै हुँ भन्दै पार्टीलाई एकल निर्णय प्रक्रियाबाट अघि बढाउन खोजिएको छ, केसी भन्छन्, संविधान संशोधन, आईजी प्रकरण, राजदूत नियुक्ति सबैमा एकलौटी निर्णय लिँदा पार्टीकै छवि बिग्रेको छ। देउवाको कार्यशैलीप्रति विरोध जनाउँदै कांग्रेस वरिष्ठ नेता रामचन्द्र पौडेल समूहले गत शनिबार केन्द्रीय कार्यसमितिको बैठक बोलाउन लिखित पत्र नै बुझाए। जयबहादुर चन्दलाई प्रहरी महानिरीक्षक बनाउन देउवाले सम्पूर्ण शक्ति प्रयोग गर्दा सिंगो कांग्रेस कार्यकर्ताको मनोबल गिरेको निष्कर्ष पौडेल पक्षले निकाल्यो। लगत्तै आर्थिक चलखेलका आधारमा विवादास्पद म्यानपावर व्यवसायीलाई राजदूत बनाउने काम गरियो भन्दै पौडेल पक्षले देउवाको कडा आलोचना गर्न थाल्यो। पत्र बुझाएपछि बैठक बोलाउलान् भन्ने आसमा रहेको पौडेल समूह त्यतिबेला झस्कियो, जतिबेला देउवाले सार्वजनिक रूपमै पेपरबाजी गरेपछि बैठक नबोलाउने जवाफ फर्काए। देउवाको जवाफप्रति तत्कालै पौडेलले प्रतिक्रिया दिए, यस्तो ओठे जवाफ लोकतान्त्रिक पद्धति र संस्कृति विपरीत छ।तत्कालीन सभापति सुशील कोइरालाले विभाग र समितिहरूलाई पूर्णता दिन नसक्दा देउवाले निर्णय क्षमता नभएको भन्दै आलोचना गरेका थिए। ०६७ असोजमा १२ औं महाधिवेशनबाट सभापति निर्वाचित भएका सुशीलले विधानअनुसार दुई महिनाभित्रै मंसिर १२ गतेको केन्द्रीय कार्यसमितिको बैठकमा रामचन्द्र पौडेललाई उपसभापति र कृष्णप्रसाद सिटौलालाई महामन्त्री प्रस्ताव गरेका थिए। यद्यपि पार्टीको आन्तरिक किचलोको कारण केन्द्रीय कार्यसमितिबाट अनुमोदन गर्न ५ महिना लागेको थियो। देउवाले त्यसैलाई १३ औं महाधिवेशनमा मुद्दा पनि बनाएका थिए। तर, उनी आफैंले एघार महिना बित्दा पदाधिकारीसम्म पनि प्रस्ताव गर्न सकेका छैनन्। त्यसैले होला नेविसंघको एक कार्यक्रममा देउवाले भने, पार्टी सभापति बन्न सजिलो रहेछ। तर काम गर्न गाह्रो हुँदो रहेछ। रामचन्द्रजीलाई फकाउँदा फकाउँदै मेरो यो हालत भइसक्यो।१३ औं महाधिवेशनपछि कांग्रेसभित्र धेरै गुट जन्मिएका छन्। संस्थापन पक्षका अतिरिक्त पौडैल, पूर्वमहामन्त्री कृष्णप्रसाद सिटौला र केन्द्रीय सदस्य खुमबहादुर खडकाको गुट सक्रिय छ। देउवाको काम गर्ने शैलीबाट अहिले कुनै गुट पनि सन्तुष्ट छैन। देउवाकै विश्वासपात्रहरू पनि भित्रैदेखि असन्तुष्ट देखिन थालेका छन्। समयमा जिम्मेवारी नदिँदा आफ्नो प्रभाव नेतृत्व पार्टीमा स्थापित गर्न नपाएकोमा उनीहरूको असन्तुष्टि छ। पार्टीको विधानअनुसार उपसभापति केन्द्रीय नीति तथा प्रशिक्षण प्रतिष्ठानको संयोजक हुने व्यवस्था छ। प्रतिष्ठान गठन भएमा २५ नेता तथा कार्यकर्ताले काम पाउँछन्। विधानमा पार्टीका ३० विभाग छन्। पछि केन्द्रीय कार्यसमितिले ४२ विभाग बनाउने निर्णय लिएको छ। ४२ विभागभन्दा झन्डै ९ सय नेता तथा कार्यकर्ताले त्यसमा स्थान पाउँछन्। एउटा विभागमा २० सदस्य राख्न पाउने व्यवस्था छ। तत्कालीन अञ्चल समन्वय समितिको ठाउँमा प्रदेश समन्वय समिति राखिएको छ। नयाँ संविधान घोषणा भएपछि संविधानले व्यवस्था गरेको प्रदेशभित्रका महाधिवेशन प्रतिनिधिहरूको प्रदेश अधिवेशन गर्नुपर्ने व्यवस्था छ। त्यो अधिवेशनको सुरसार पनि अहिले चलेको छैन। कांग्रेसका युवा नेता गुरुराज घिमिरे पार्टी यति कमजोर अवस्थामा कहिल्यै नभएको बताउँछन्। सुशील कोइरालालाई काम गरेन भनेर आलोचना गर्ने नेता नै नेतृत्वमा पुग्दा यो अवस्था आउनु दुर्भाग्यपूर्ण छ, घिमिरे भन्छन्, कार्यकर्ताहरूको अपेक्षाअनुसार पार्टी सञ्चालन हुन सकेन। पार्टीलाई सामूहिक पद्धतिबाट अघि बढाउनुपर्छ भन्ने हाम्रो माग हो। अर्का केन्द्रीय सदस्य श्याम घिमिरे विगतदेखि नै पार्टी संस्थागत रूपमा सञ्चालन गर्ने पद्धतिको विकास कांग्रेसमा नभएको बताउँछन्। पार्टीको १३ औं महाधिवेशनबाट देउवा समूहमा पुगेका घिमिरे देउवाबाट केही होला भन्ने आस अझै मरिनसकेको बताए। सुशीलबाट धेरै आशा गरेको होइन, पछि क्याम्प परिवर्तन गर्दा पनि धेरै विषयमा सचेत थिएँ, उनी भन्छन्, जति आस गरेको थिएँ पाउन सकिरहेको छैन। तर यो नेतृत्व परम्परागत नेतृत्वकै निरन्तरता होला भन्ने विश्वास मैले गरेको छैन।देउवा समूहमा पनि सभापतिको कार्यशैलीप्रति असन्तुष्टि व्याप्त छ। आईजी प्रकरणपछि देउवा र उपप्रधान तथा गृहमन्त्री विमलेन्द्र निधिबीचको सम्बन्ध चिसिएको छ। उपसभापति, महामन्त्री, सहमहामन्त्री, प्रवक्तालगायत पार्टीका महत्त्वपूर्ण विभाग र समितिहरूमा आउने आसमा धेरैले एघार महिना देउवालाई चुप बसेर साथ दिए। तीनै साथ दिनेमध्येका एकजनाले देउवाको कार्यशैलीलाई हिन्दीको एउटा उखानमार्फत व्यक्त गरे कहें तो माँ मार खाए, नहिँ तो बाप कुत्ता खाए (भनौं भने आमाले कुटाइ खाने, नभनौं भने हेर्दाहेर्दै बाबुले कुकुरको मासु खाने भए)।"
"एजेन्ट गायब, पीडित मुद्दा लड्दै","पैसा दिएर वर्क परमिट लिनु आफैंमा गैरकानुनी हो, सोलिसिटर राजु थापा भन्छन्, यस्तो अवस्थामा कानुनी रूपमा एजेन्टबाट पैसा उठाउन पनि सकिन्न, त्यसैले विद्यार्थी नै सचेत हुनुपर्छ।बेलायत सरकारको कडा अध्यागमन नियमका कारण टियर टु अर्थात् वर्क परमिटमा भिसा लिन अहिले आकाशको फल जस्तै कल्पना बाहिर छ। भिसा पाइहाले पनि कुन बेला लाइसेन्स रद्द हुने हो भर छैन। टियर टुमा कडाइ भएर पर्याप्त सेफ अभाव भएपछि वार्षिक ४ दशमलव २ बिलियन पाउन्डको ब्रिटिस करी उद्योग अहिले शिथिल छ। सेफ अभावकै कारण बेलायतमा रहेका करिब १२ हजार करी हाउस (रेस्टुरेन्ट) मध्ये एक तिहाइ बन्द हुने अवस्थामा पुगेको व्यवसायी बताउँछन्। बेलायतमा यो उद्योग बन्द भए करिब एक लाख जना रोजगारीबाट प्रभावित हुने चिन्ता बढेको छ।"
अनुमति नलिए प्लटिङका नक्सा पास नहुने,"काठमाडौंनगरपालिकाहरूमा मापदण्डविपरीत गरिएको प्लटिङमा बन्ने घरको नक्सा पास नहुने भएको छ। प्लटिङ गरिएका जग्गामा बनाउने घरको नक्सा पास नगर्न उपत्यका विकास प्राधिकरणले नगरपालिकाहरूलाई पत्राचार गरेको छ। जिल्ला आयुक्तको कार्यालय काठमाडौंले महानगरपालिका र १० नगरपालिकालाई प्लटिङ परमिट नलिएकाहरूले प्लटिङ गरेको जग्गामा घरको नक्सा पास नगर्न भनेको छ। उपत्यकामा बिनास्वीकृति प्लटिङ गर्ने र जग्गाको किनबेच भइरहेको छ। डाँडै सम्याएर प्लटिङ भइरहेको स्थानीय बताउँछन्। यसले खेतीयोग्य जग्गा मासिनुका साथै पारिस्थितिक प्रणालीमा पनि यसले असर गरिरहेको छ। बस्ती व्यवस्थित हुनुको साटो अव्यवस्थित सहरीकरण बढेको छ।शंखरापुर नगरपालिकाका कार्यकारी अधिकृत दुर्गानाथ गौतमले प्राधिकरणलाई केही वडामा भइरहेका प्लटिङबारे मौखिक र लिखित जानकारी दिनुका साथै प्रतिवेदन पनि तयार गरिरहेको जनाए। मान्छे नभेटिए पनि ठाउँको नाम टिपाएका छौं, उनले भने, कतिसम्मको जग्गालाई व्यावसायिक प्लटिङ भन्ने केही सूचक प्राधिकरणलाई पठाइदिन भनेका छौं। त्यसपछि मात्र औपचारिक अनुगमन र कारबाही गर्नेछौं।कागेश्वरी मनहराका एक युवा भन्छन्, सार्वजनिक निकायमा भन्न जाँदा उल्टो मार्नेसम्मको धम्की आउँछ। उनका अनुसार कागेश्वरी मनहराको डाँछी, मूलपानीमा मापदण्ड मिच्दै प्लटिङ गर्ने र घर बनिरहेका छन्। त्यसैगरी साँखु छेउछाउ पनि धेरै अनधिकृत प्लटिङ गरिएका छन्। तारकेश्वरका बासिन्दाको भनाइ पनि उस्तै छ।तारकेश्वर नगरपालिकाका कार्यकारी अधिकृत अग्निप्रसाद अधिकारीको भनाइमा जग्गा किनबेच गर्नेले प्लटिङ गरी बेचिरहेका छन्। धेरै अनधिकृत प्लटिङ तारकेश्वर नगरपालिकामै छजस्तो लाग्छ, अधिकारीले थपे, कति क्षेत्रफलमा अनधिकृत प्लटिङ भइरहेको छ त्यसको यकिन तथ्यांक छैन। अधिकांश वैधानिक होइनन्। आउने सातादेखि अनधिकृत रूपमा गरिएको प्लटिङको अनुगमन गरिने उनले बताए। नगरपालिकाकै एक कर्मचारी यस्ता प्लटिङ गर्ने जग्गा दलाल र माफियाविरूद्ध लाग्नु जोखिम हुँदा कार्यालय पछि हटेको बताउँछन्। रोक्न जाँदा धम्की आउँछ। राजनीतिक दल सम्बद्ध भएकाले उनीहरूविरूद्ध केही गर्न सक्ने अवस्था छैन, उनले भने। बूढानीलकण्ठ नगरपालिकाका कार्यकारी अधिकृत विश्वराज मरासिनीले अनुगमन भइरहेको जनाए। व्यक्तिगत जग्गा भन्दै ठूलो जग्गा बिक्री हुँदा व्यावसायिक होहोइन छुटयाउन कठिन भएको उनी बताउँछन्।नागार्जुन नगरपालिकाका जगन्नाथ लामिछानेले अनधिकृत प्लटिङ नगर्न सूचना जारी गरिसकेको र अनुगमन भइरहेको बताए। ४५ ठाउँमा मात्र त्यस्तो देखिएको छ। यहाँ अधिकांश हाउजिङ छन्, उनले भने।काठमाडौं महानगरपालिकामा भने अनधिकृत प्लटिङ नरहेको प्रवक्ता ज्ञानेन्द्र कार्की बताउँछन्। घना बस्ती भएको महानगरपालिकामा खाली जग्गा नरहेकाले प्लटिङ गर्ने कुरै हुन्न, उनले भने, ३४ ठाउँमा भए पनि ती सिफारिस भएका मध्ये हुन्।टोखा नगरपालिकाका सूचना अधिकृत प्रकाश डंगोलले भने, अनधिकृत प्लटिङ गर्नेको लगत संकलन गरिसकेका छौं। त्यसता १२ प्लटिङमा घर बनाए नक्सापास नगर्ने भनेका छौं। कीर्तिपुर नगरपालिकाका सूचना अधिकारी सुजिन्द्र महर्जन पनि अनुगमन भइरहेको र प्रारम्भिक प्रतिवेदन आइसकेको बताउँछन्। नगरपालिकाले बनाएको अनुगमन टोलीले दर्जनौं स्थानमा नगरपालिकाको सिफारिस र प्राधिकरणको स्वीकृतिबिना प्लटिङ भइरहेको बताए। अनुगमन टोली सदस्य रामकृष्ण महर्जनका अनुसार कीर्तिपुरको १९ वडामध्ये आधाजतिमा अनधिकृत प्लटिङ गरिएको छ।खाली फाँट, पर्ती जग्गा, जताततै प्लटिङ गरिएको छ। सबभन्दा बढी १९, १८ र १५ नम्बर वडामा छ। खेत बिस्तारै घटदै छन्, अव्यवस्थित बस्ती बढदै छन्, नगरपालिकाकै एक कर्मचारी बताउँछन्।प्राधिकरणका आयुक्त भाइकाजी तिवारी नगरपालिकाले घरबाटोको सिफारिस नगर्न, मालपोतलाई समन्वयका लागि, जिल्ला प्रशाशनलाई आवश्यक सहयोग गर्न आग्रह गरिएको बताउँछन्। अनधिकृत प्लटिङमा नगरपालिकाका वडा सचिवहरूले सहयोग गर्ने गुनासा प्राधिकरणमा आएको उनले बताए। कतिपय ठाउँमा वडा सचिवको नक्कली लेटरप्याड, सहीछाप प्रयोग गरी जग्गाको सिफारिस गर्ने, अनुमति दिनेजस्ता जाली काम भइरहेका छन्, उनले भने। प्लटिङ गरिएका जग्गा किन्नेबेच्ने दुवैलाई कानुनी दायरामा ल्याउने उनी बताउँछन्।"
चोरीको विद्युत्बाट खानेपानी वितरण,"भक्तपुर चाँगुनारायण ७, झौखेल कल्पकोटस्थित हयोमिखा खानेपानी उपभोक्ता समूह ले चोरी गरिएको विद्युत्बाटै ६५ परिवारलाई खानेपानी वितरण गरेको छ। समूहले झौखेलमा रहेको कोटदेवी माता मन्दिरमा जडान गरेको लाइनबाट हुकिङ गरी खानेपानी वितरण गरेको पाइएको विद्युत् प्राधिकरणका वितरण केन्द्र प्रमुख विक्रम अमात्यले बताए। विद्युत् चुहावट भएको स्थानमा कारबाहीका लागि गएको प्राधिकरणका कर्मचारीलाई अवरोध गर्न खोज्ने ३ उपभोक्तालाई नियन्त्रणमा लिई कारबाही गरिएको जनाएको छ। पक्राउ पर्नेमा लक्ष्मीप्रसाद हिम्सी, दशराम सुवाल र नाराराण सुवाल रहेको अमात्यले जनाए। समूहलाई क्षतिपूर्ति र जरिवाना स्वरूप २ लाख ८९ हजार ५ सय ४० रुपैयाँ असुल गरिएको केन्द्रले जनाएको छ।चोरीमा संलग्न रहेको भन्दै झौखेल कल्पकोटकै पूर्णकुमार थुयालाई समेत नियन्त्रणमा लिई कारबाही गरिएको छ। थुयाले विद्युत् चुहावट गरी १६ घरधुरीलाई पानी वितरण गरेका थिए। थुयाबाट क्षतिपूर्ति तथा जरिवाना स्वरूप १ लाख २७ हजार ३ सय रुपैयाँ असुल गरिएको छ।यसअघि सूर्यविनायक ६, सिपाडोलको तकोपली खानेपानी उपभोक्ता समिति ले विद्युत् चोरी गरी ७४ घरलाई खानेपानी वितरण गरेको पाइएको छ। उपभोक्ता समिति बनाएरै चोरीको विद्युत्बाट समरसिवल पम्प जडान गरी डिप बोरिङबाट पानी वितरण गरेको केन्द्रले जनाएको छ। समितिले सूर्यविनायक क्षेत्रको १४ विद्युत् पोलमार्फत कालो तारबाट हुक गरी चुहावट गरेको अमात्यले बताए।चुहावट भएका स्थानमा कारबाहीका लागि गएका कर्मचारीलाई अवरोध गर्न खोज्ने ३ उपभोक्तालाई नियन्त्रणमा लिई कारबाही गरिएको प्राधिकरणले जनाएको छ। पक्राउ पर्नेमा लक्ष्मीप्रसाद प्रजापति, कान्छा तमखु र रत्नकाजी मानन्धर छन्। समितिले खानेपानी वितरणवापत् प्रतिमहिना प्रतिघर २५ सय रुपैयाँका दरले रकम उठाउँदै आएको छ। विद्युत् चोरी गरी वितरण गर्ने उपभोक्ता समितिलाई क्षतिपूर्ति र जरिवाना स्वरूप २ लाख ५२ हजार १ सय रुपैयाँ असुल गरिएको केन्द्रले जनाएको छ। चोरीमा प्रयोग गरेको करिब ५ सय मिटर तार, कन्टयाक्टर, डिस्ट्रिब्युटर बाकस पनि बरामद गरेको अमात्यले बताए। केन्द्रले चालु आवको ७ महिनामा विद्युत् चुहावट गर्ने २ सय १४ जनालाई कारबाही गरेको छ। जसमध्ये १ सय ९९ को क्षतिपूर्ति तथा जरिबानाबापत् ७२ लाख ८९ हजार ४ सय २२ असुल गरिएको छ। कारबाहीमा परेका १५ जनाबाट ४ लाख ३३ हजार ४ सय २१ रुपैयाँ असुल गर्न बाँकी रहेको केन्द्रले जनाएको छ।"
पिउने पानीमा जथाभावी औषधि,"ललितपुर काठमाडौं उपत्यका खानेपानी लिमिटेड (केयूकेएल) ले चापागाउँ वितरण प्रणाली पुरानो टयांकीमा जथाभावी औषधि हाल्ने गरेको छ। चापागाउँ, झरुवारासी, ठेचो, धापाखेल, सुनाकोठीलगायत पाटनका बासिन्दाले उपभोग गर्दै आएको पानीमा बिनामापन ब्लिचिङ पाउडर हाल्ने गरिएको हो।यस्तो पानीले स्वास्थ्यमा प्रत्यक्ष असर गर्ने स्वास्थ्यकर्मीको भनाइ छ। शुक्रराज ट्रपिकल तथा सरुवा रोग अस्पतालका डा शेरबहादुर पुनका अनुसार क्लोरिनब्लिचिङ पाउडर बढी भएको पानी निरन्तर उपभोगले छालामा समस्या हुन सक्छ। आँखा र रगतमा समेत असर पर्न सक्ने उनी बताउँछन्।इपिडिमियोलोजी तथा रोग नियन्त्रण महाशाखाले २०६२ मा जारी गरेको पिउने पानी सुरक्षित पार्न ब्लिचिङ पाउडर प्रयोग गर्ने विधिमा हजार लिटर पानीमा २५ ग्राम र १ लिटरमा ३ थोपा क्लोरिन झोल राख्नुपर्ने प्रावधान छ। एक चिया चम्चा ब्लिचिङ पाउडर ५ ग्रामको हुन्छ। क्लोरिन हालेको आधा घण्टापछि मात्र पानीको प्रयोग गर्नुपर्छ। पाउडरको छोक्रा निकाली डोजिङ मेसिनमा हालेर तरल मात्र पानीमा हाल्नुपर्छ।तर, केयूकेएलका कर्मचारीले छोक्रासहित ब्लिचिङ हाल्ने गर्छन्। केयूकेएलअन्तर्गत खानेपानी परीक्षण गर्ने छुट्टै ल्याब पनि निष्क्रिय छ। हचुवाका भरमा पाउडर हाल्ने गरेकाले ब्लिचिङ बढी भई पानी तीतो हुने उपभोक्ता बताउँछन्। चापागाउँका चरसुन्दर महर्जनले डोजिङ मेसिन बनाउन केयूकेएललाई पटकपटक भन्दा पनि चासो नदिएको बताए।केयूकेएलले मूलडोलस्थित इनारको पानी बिनापरीक्षण वितरण गरेको छ। यसको अनुगमनमा खानेपानी तथा सरसफाइ डिभिजन कार्यालयले चासो देखाएको छैन। कार्यालयका प्रमुख भवनचन्द्र श्रेष्ठले खानेपानी हेर्ने छुट्टै शाखा रहेको बताए। शाखा प्रमुखलाई अनुगमन गर्न निर्देशन दिन्छौं, उनले भने। जिल्ला जनस्वास्थ्य कार्यालयका अनुसार इनारको पानीमा अक्सिजन कम हुन्छ। इनारको पानी वितरणपूर्व पिउनयोग्य छछैन जाँच्नुपर्छ। कार्यालयका ल्याब टेक्निसियन अधिकृत शंकर पौडेलले यस्तो पानी प्रयोगले हेपाटाइटिस ए र ई (जन्डिस), झाडापखाला, आउँ, टाइफाइड, हातखुट्टा लुलो हुनेजस्ता रोग लाग्न सक्ने बताए। कार्यालयका अनुसार गत वर्ष दूषित पानीका कारण लगनखेल, सुनधारा र लुखुसीमा ३६, धापाखेल र सुनाकोठीमा ६, बालकुमारी र भोलढोकामा ११, पाटनढोकामा ३ गरी २३ स्थानका ११० उपभोक्ता बिरामी परेका थिए। केयूकेएल जावलाखेल शाखा प्रमुख विश्वराज जोशीले यसको अनुगमन गरिने बताए। केयूकेएलका अनुसार चापागाउँ वितरण प्रणालीबाट दैनिक २५ लाख लिटर पानी पाटन आउँछ।"
छुट्टै नगरपालिका माग्दै अनशन,"काठमाडौं साँखुका बासिन्दा शंखरापुरलाई छुट्टै नगरपालिका बनाउनुपर्ने माग गर्दै रत्नपार्कको शान्ति वाटिकामा अनशन बसेका छन्। स्थानीय तह पुन:संरचना आयोगले शंकरापुरलाई कागेश्वरी मनहरा नगरपालिकामा मिसाउने प्रस्ताव गरेको छ। साँखुका बासिन्दाले आयोगको प्रतिवेदन सार्वजनिक भएलगत्तै सच्याउन माग गर्दै प्रधानमन्त्रीदेखि प्रमुख दलका शीर्ष नेताहरूलाई ज्ञापनपत्र बुझाएका थिए। ज्ञापनपत्र बुझाएको एक महिनासम्म पनि सुनुवाइ नभएपछि उनीहरूले एकसाता अघिबाट रिले अनशन थालेका हुन्। साँखु ऐतिहासिक महत्त्व बोकेको सांस्कृतिक र पर्यटकीय सहर हो, गाउँस्तरीय एमाले नेता सुवर्ण श्रेष्ठले भने।"
नेतृत्व लिन महिला उत्साहित,"कांग्रेसको कास्की जिल्ला कार्य समिति सदस्य विन्दुकुमारी भण्डारी भन्छिन्, पहिलेको भन्दा अवस्था धेरै फेरिएको छ। अब महिलाले पनि नेतृत्व लिन पाउनुपर्छ र दिइनुपर्छ भन्ने भावना विकास भएको छ। यद्यपि दलहरूका जिल्ला नेतृत्वमा भने अझै महिलाले अवसर पाइसकेका छैनन्। बेलामा वडा, गाविस र नगरको चुनाव हुँदै आएको भए महिलाले धेरै अवसर पाउँथे, उनले भनिन्, राष्ट्रपति, प्रधानन्यायाधीश र सभामुख जस्तो पदमा पुगेर आºनो क्षमता देखाइसकेकाले अब जिल्ला, गाउँ(नगर र वडा तहमा पनि महिलालाई अवसर दिनैपर्छ भनेर अघि सर्नुपर्छ।क्षेत्रीय निर्वाचन अधिकृत गंगालाल सुवेदीका अनुसार यसपटक हालसम्म अद्यावधिक तथ्यांकअनुसार कास्कीमा मतदाता संख्या २ लाख २९ हजार ५ सय पुगेको छ। अघिल्ला निर्वाचन जतिकै महिलाको संख्या पुरुषका तुलनामा धेरै छ, उनले भने, यसपटक महिलालाई नेतृत्व दिनुपर्ने अनिवार्यताको प्रावधानले पनि उम्मेदवारको संख्या बढ्छ भन्ने लाग्छ।नेतृत्वमा कम्तीमा ४० प्रतिशत महिला पुग्नुपर्छ तर, हामी आरक्षण दिएर होइन नेतृत्व क्षमता भएकाले टिकट पाउनुपर्छ भन्छौं, सदस्य भण्डारीले भनिन्। सक्षम गराउने उद्देश्यले वडा र गाविसका महिलालाई प्रशिक्षण थालिएको उनले बताइन्। अरू क्षेत्रमा भन्दा राजनीतिमा महिलाको सहभागिता थोरै छ, उनले भनिन्, पहिले चलन थिएन, अब बिस्तारै अवसरसँगै नेतृत्व लिने जमात अघि आउँछ। कांग्रेसको ४४ जना रहेको कास्की जिल्ला कार्य समितिमा महिला ८ जना मात्रै छन्। एमालेको ८० जनाको जिल्ला कमिटीमा महिला २२ जना छन्। हामीले अवसर नै ढिला पायौं, नेतृत्व जिम्मा लिन अघि आउने बानी पर्न समय लाग्यो, जिल्ला कमिटी सदस्य मञ्जु गुरुङ भन्छिन्, अबको चुनावमा धेरै महिला अघि आउँछन्, नेतृत्वका लागि पार्टीले के गर्छ, त्यो हामीले पनि हेर्नु छ। माओवादी केन्द्रको ५१ सदस्यीय कास्की जिल्ला कमिटीमा महिला संख्या १७ छ। महिला संघ क्रान्तिकारीकी जिल्ला अध्यक्ष कल्पना पाण्डे भन्छिन्, अबको चुनावमा ४० प्रतिशत होइन, ५० प्रतिशत महिला सहभागिता हुनुपर्छ। अवसर दिए मात्रै नेतृत्व विकास हुन्छ। दुई दसकअघिको तुलनामा महिलामा शिक्षा र राजनीतिक चेतनाको स्तर वृद्धि भएको उनले बताइन्। समाज पनि पहिलेजस्तो छैन, कामकाजी, घर र समाजको नेतृत्व लिन महिला अघि सरेको कसैबाट लुकेको छैन, उनले भनिन्, गाउँ पस्यो भने समूह र सहकारीमा महिलाको नेतृत्व देख्न सकिन्छ। गाउँगाउँमा चुनावी चहलपहलसंखुवासभा दुई दशकपछि हुन लागेको स्थानीय चुनावका कारण मतदाता र राजनीतिक दलका कार्यकर्तामा उत्साह छाएको छ। जिल्लाका ५ वटा गाउँपालिका र ५ वटा नगरपालिकामा प्रमुख, उपप्रमुख र अन्य पदमा ककसलाई उठाउने भन्ने विषयमा छलफल सुरु भएको छ। सरकारले वैशाख ३१ गते स्थानीय तहको चुनाव गर्ने घोषणा गरेसँगै सहर बजार गाउँबस्तीमा उत्सव छाएको हो।सानाठूला राजनीतिक दल गरी यहाँ १५ भन्दाबढी छन्। खम्बूवान राष्ट्रिय मोर्चाका केन्द्रीय सदस्य कुलबहादुर खम्बू स्थानीय निकायको निर्वाचनको घोषणाले खुसी छन्। दिदिङ घर भएका खम्बु योपटक चिचिला गाउँपालिकाको प्रमुखमा उम्मेदवारी दिने तयारीमा रहेको बताउँछन्।अघिल्लो निर्वाचन हुँदा ५ वर्षको थिएँ, अहिले हुने निर्वाचनमा उम्मेदवारीको तयारीमा छु, उनले भने, खुसी छु, स्थानीय निर्वाचनको जरुरी छ। उनको पार्टीले जिल्लामा पहिलो पटक स्थानीय निकायको निर्वाचनमा उम्मेदवारी दिन लागेको हो।ठूला दलहरू कांग्रेस, एमाले, माओवादी केन्द्र, राप्रपा, संघीयसमाजवादी पार्टीलगायतले पनि चुनावी नारा लिएर गाउँ हिंड्न थालेका छन्। २०५४ सालमा भएको स्थानीय चुनावको अवधि ०५९ सालमै सकिए पनि लम्बिँदो राजनीतिक संक्रमणकालका कारण मितिसमेत घोषणा हुन सकेको थिएन। चुनाव गराउँछौं भनेर दलहरूले दर्जनौंपटक प्रतिबद्धता जनाए पनि त्यसले सार्थकता पाउन नसकेको कांग्रेसका क्षेत्रीय सभापति उमेश चौहानले बताए। वैशाखमा चुनाव गर्ने गरी सरकार अघि बढेपछि हामी खुसी छौं, उनले भने, मतदाताले प्रतिनिधि चुन्न पाउनेछन्। उनले हरेक वडामा कम्तीमा दुई जना अनिवार्य महिलासहित गाउँपालिका, नगरपालिकाको प्रमुख र उपप्रमुखमध्ये एक महिला उम्मेदवार हुनुपर्ने प्रावधानले स्थानीय तहमा महिलाको प्रतिनिधित्व पनि सुनिश्चित गरेको बताए। एमालेका युवा नेता सुजनकुमार श्रेष्ठ भन्छन्, यसले सहरबजार र राजधानी केन्द्रित मानसिकतालाई परिवर्तन गर्नेछ। गाउँगाउँसम्म बजेट परिचालन र विकासमा साझेदारी सुरु हुनेछ। उनले भने, जुन स्थानीय तहको विकास र समृद्धिका लागि प्रस्थानबिन्दु बन्ने पक्का छ।थपिँदै सुरक्षा चुनौतीरोल्पा सरकारले स्थानीय तहको निर्वाचनको मिति तय गरिसकेपछि जिल्लास्थित सुरक्षा समितिले मनदान केन्द्र राख्न सकिने स्थानको सुरक्षा अवस्थाबारे छलफल अघि बढाएको छ। स्रोतका अनुसार चन्द नेतृत्वको कम्युनिस्ट पार्टीले निर्वाचन विरोधी गतिविधि बढाउन सक्ने आशंकाले जिल्लाको सुरक्षा व्यवस्था कडा बनाउँदै लैजाने जिल्ला सुरक्षा समितिले निर्णय गर्ने भएको छ। समितिका अध्यक्ष एवं प्रमुख जिल्ला अधिकारी डा डिजन भट्टराईले सुरक्षाका दृष्टिकोणले सबै गाउँपालिकाको शान्ति सुरक्षाको अवस्थाबारे अनुगमन गर्न सुरक्षा निकायलाई निर्देशन दिइसकेका छन्। सरकारले निर्वाचन सुरक्षाका लागि नेपाली सेनासहित नेपाल प्रहरी, सशस्त्र प्रहरीलाई एकीकृत रूपमै परिचालन गर्ने निर्णय गरिसकेपछि जिल्ला तहमा नेपाली सेनासहितको सुरक्षा समितिको बैठकबाट जिल्लाको सुरक्षा व्यवस्थाबारे चासो बढाइएको हो।स्रोतका अनुसार जिल्लाको पूर्वी र उत्तरी क्षेत्रलाई सुरक्षा निकायले थप चासोसहित हेर्ने गरेका छन्। भर्खरै रोल्पामा सम्पन्न चन्द नेतृत्वको नेकपाको महाधिवेशनपछि उसको गतिविधिप्रति सुरक्षा संयन्त्रले ज्यादा चासो केन्द्रित गरेका हुन्। रोल्पामा एक नगरपालिका र १० गाउँपालिका छन्। कतिपय गाउँपालिकाको केन्द्रबारे सहमति भइनसके पनि राजनीतिक दलले स्थानीय तहमा आफ्ना गतिविधि बढाइसकेका छन्। चुनावी सुरक्षा तयारी मोरङ पूर्वक्षेत्रीय प्रहरी कार्यालय रानी, विराटनगरले स्थानीय तहको निर्वाचन भयरहित वातावरणमा शान्ति पूर्णरूपमा सफल बनाउन सुरक्षा योजना बनाएको छ। पूर्वक्षेत्रीय प्रहरी प्रमुख डीआईजी रमेशकुमार भट्टराईले शुक्रबार पत्रकारहरूसँगको भेटघाटमा सरकारले घोषणा गरेको स्थानीय तहको निर्वाचन सफल बनाउन मतदाता, उम्मेदवार लक्षित सुरक्षा योजना बनाएको बताए। उनले निर्वाचनको समयमा सीमा क्षेत्रमा बढ्ने चोरी, तस्करी हुनन दिन र भएको पाइएमा सम्बन्धित प्रहरी युनिटलाई कारबाही गरिने बताए। उनले सीमा अपराध, अपराधीको ओहोरदोहोर, हातहतियारको ओसारपोसार, अपराधी व्यक्तिको निगरानी र दोषीलाई कारबाहीको दायरामा ल्याउन प्रत्येक प्रहरी युनिटलाई निर्देशन दिएको बताए।निर्वाचन कर्मचारीलाई भ्याइनभ्याइपर्वत स्थानीय तहको निर्वाचन घोषणा भएपछि जिल्ला निर्वाचन कार्यालयका कर्मचारीको व्यस्तता बढेको छ। मिति घोषणाअघिसम्म मतदाता नामावली दर्ता र त्रुटि सच्याउने सामान्य काम गर्दै आएका कर्मचारी यतिबेला बिहानैदेखि अबेरसम्म विभिन्न कामममा खट्न थालेका छन्। जिल्ला निर्वाचन अधिकारी लक्षु शर्माका अनुसार निर्वाचनको मिति घोषणालगत्तै फोटोसहितको मतदाता नामावली दर्ता रोकेर नामावली रुजु गर्न थालिएको छ। गत कात्तिक १ देखि फागुन ९ सम्म दर्ता भएका ३ हजार ६ सय १३ मतदाताको दाबीविरोधका लागि सूचना प्रकाशित गरी उजुरी तथा निवेदन लिन थालिएको उनले बताए। पर्वतमा ९९ हजार ६ सय ४३ जना मतदाता रहेको कार्यालयले जनाएको छ। निर्वाचनका लागि आवश्यक जनशक्ति व्यवस्थापन गर्न जिल्लाका सबै कार्यालयका कर्मचारीको विवरण लिइएको छ। निर्वाचनका लागि आवश्यक पर्ने निर्वाचन सामग्री व्यवस्थापन पनि सुरु भएको छ। मतदान केन्द्रहरूको निरीक्षण गरी पुनरावलोकन गर्न कर्मचारी गाउँगाउँ पुगेका छन्। नयाँ संरचनामा निर्वाचन हुने भएकोले मतदान केन्द्र कहाँकहाँ र कति हुने भन्ने अझै टुंगो नलागेको निर्वाचन कार्यालयले जनाएको छ।"
मधेसमा निर्वाचनको माहोल कम,"सर्लाही तीन दिनअघि शान्ति तथा पुनर्निर्माण मन्त्री सीतादेवी यादव फुलपरासीमा आउँदा प्रधानमन्त्रीलाई जस्तै सुरक्षा दिइयो। मधेसी मोर्चाले मन्त्रीको विरोध गर्न सक्ने ठानेर सुरक्षा बढाइएको थियो। एकजना मन्त्रीलाई सीमित घण्टाको कार्यक्रमका लागि सुरक्षा दिन कठिन भइरहेका बेला मधेसका स्थानीय निकायमा चुनाव सम्भव नहुने अनुमान स्वाभाविक गर्न सकिन्छ।मधेसी मोर्चाको विरोधबीच स्थानीय निर्वाचन गर्ने घोषणा सरकारले गरे पनि असुरक्षाका कारण चुनावी माहोल मधेसका जिल्लामा कम छ। ५ नगरपालिका भएको जिल्लामा उमेदवार बन्ने चर्चा नै सुरु भएको छैन। राजनीतिक दलले पनि चुनावी अभियान थालेका छैनन्। निर्वाचन हुने नहुनेमै अन्योल छ। पार्टी नेतासँग उम्मेदवारीको इच्छा राख्ने क्रम बढे पनि बाहिर खासै सार्वजनिक भएको छैन। कांग्रेसका पार्टी अध्यक्ष नागेन्द्रकुमार रायले स्थानीय निकायको संख्या घटेका कारण चुनावी चहलपहल कम हुनु स्वाभाविक भएको बताए। चुनावको पक्षमा जनता र नेतृत्को चाहना राख्ने नेता छन, उनले भने, निर्वाचनमा उम्मेदवार हुन चाहने साथीले इच्छा पनि प्रकट गर्न थाल्नुभएको छ।रायले वडादेखि गाविस अध्यक्षसम्म जोड्दा उम्मेदवार मात्र ३ हजारजति पुग्ने बेलामा जस्तो चुनावी माहोल अहिले नदेखिनु स्वाभाविक भएको बताए। पुरानै संरचनामा चुनाव गर्ने हो भने कसैले विरोध गर्न सक्ने अवस्था नै रहँदैन, उनले भने, विरोध गरे प्रतिकार पनि हुन्थ्यो। जनता चुनावको पक्षमा छन्। चुनावी सरगर्मी पनि भित्रभित्र सुरु भएको छ। स्थानीय निकाय पुन:संरचनाका क्रममा सर्लाहीमा नगर र गाउँपालिका जम्मा १६ वटा मात्र कायम गर्ने सिफरिस भएको छ। एमाले अध्यक्ष रेवती पन्त चुनावी चहलपहल बढेको बताउँछन्। स्थानीय निकायको चुनावसँग जोडिएर घरघरमा बहस सुरु भइसकेको छ, उनले भने, चुनावी सरगर्मी भनेकै यही हो। मोर्चाको विरोधका कारण प्रकट रूपमा नआएको मात्र हो, भित्रभित्र चुनावी अभियान सुरु भइसक्यो। उनले मधेसका भित्री गाउँबाट पनि सुरक्षाको व्यवस्थासहित उम्मेदवार बन्न इच्छुक बढ्दै गएको बताए। मोर्चा आबद्ध नेताले भने संविधान संशोधन नभई चुनाव नहुने भएकाले त्यसको तयारी नथालेको बताए। मोर्चा आबद्ध सद्भावना पार्टीका अध्यक्ष प्रमोद साहले स्थानीय निकायको चुनाव अपरिहार्य भए पनि मोर्चाको सहमतिबिना सम्भव नहुने उल्लेख गरे। मधेसको माग सम्बोधन नगरी चुनाव हुनेमा शंका छ, उनले भने, चुनाव सबैले चाहेपनि अधिकार प्राप्तिपछि मात्र होस् भन्ने जनताको भावना छ। त्यसपछि मात्र चुनावी माहोल बन्ने हो। अहिले मधेसमा चुनावको चर्चा नै छैन।असन्तुष्टिसँगै उत्साहित चुनाव घोषणासँगै मधेसका असन्तुष्टिका बाबजुद कपिलवस्तुका मतदाता उत्साहित छन्। संविधान संशोधनको माग गर्दै आन्दोलनरत मधेसी मोर्चाले निर्वाचनको विरोध गरेको छ। २ दशकपछि स्थानीय निर्वाचन घोषणा हुनु सकारात्मक भए पनि मधेसको असन्तुष्टि सम्बोधन आवश्यक रहेको उनीहरू बताउँछन्।निर्वाचन घोषणा हुनु खुसीको कुरा हो, फोरम लोकतान्त्रिक कार्यवाहक अध्यक्ष दिपेन्द्रनाथ शुक्लले भने, यसलाई अवसरका रूपमा उपयोग गर्नुपर्छ। मधेसी, थारू र पिछडावर्गको माग सम्बोधन गरेर सरकार अघि बढ्नुपर्ने उनले बताए। सीमांकन थाती राखेर अरू विषय सम्बोधन गरेर भए पनि चुनावको महोल बनाउनुपर्ने बुद्धिजीवी रवि ठाकुरले बताए। संशोधनमा पेस गरिएका ४ मुख्य विषयमध्ये नागरिकता, राष्ट्रिय सभामा मधेसको प्रतिनिधित्व र भाषाका कुरालाई फराकिलो बनाउन सकियो भने पनि मधेसी मोर्चा खुसीले निर्वाचनमा आउँछ, उनले भने, यसतर्फ सरकार लाग्नुपर्छ। सीमांकनको कुरा प्रदेशसभालाई जिम्मा दिए विवाद मिल्ने उनको भनाइ छ। उनले भने, मधेसी दलले पनि मेरो गोरुको बाह्रै टक्का भन्न हुन्न।(कास्कीबाट विना थापा, संखुवासभाबाट दीपेन्द्र शाक्य, रोल्पाबाट काशीराम डाँगी, पर्वतबाट अगन्धर तिवारी, सर्लाहीबाट अमन कोइराला र कपिलवस्तुबाट मनोज पौडेल)"
एमालेलाई मोर्चाको अवरोध,"राजविराज संयुक्त लोकतान्त्रिक मधेसी मोर्चाका कार्यकर्ताले मेचीमहाकाली अभियान तयारीमा रहेको प्रमुख प्रतिपक्षी एमालेलाई अवरोध गर्न थालेका छन्। उनीहरू शुक्रबार एमाले नेताकार्यकर्तामाथि ढुंगामुढासँगै दुव्र्यवहारमा उत्रिए। मोर्चा कार्यकर्ताले राजविराजमा संसद्को महिला बालबालिका, ज्येष्ठ नागरिक तथा समाज कल्याण समिति सभापतिसमेत रहेकी एमाले नेत्री रञ्जु झाको गाडीमा ढुंगामुढा गरे। राजधानीबाट राजविराज आई मदननगरस्थित एमाले जिल्ला कार्यालयतर्फ गइरहेका बेला पानीट्यांकीछेउ आफ्नो गाडीमाथि ढुंगामुढा भएको उनले बताइन्। १५२० वटा मोटरसाइकलमा कालो झन्डासहित आएका मोर्चाका कार्यकर्ताले ढुंगा हानेका थिए। प्रहरीले तत्काल सभापति झालाई सुरक्षित स्थल लगेको थियो। यसैबीच मोर्चा कार्यकर्ताले साँझ राजविराजको तेतरीगाछी चोकमा एमालेको झन्डा जलाएका छन्। अभियानको प्रचारात्मक कार्यक्रममा जुटेका एमाले सप्तरीका सहसचिव एवं पूर्वजिविस सदस्य प्रतापनारायण चौधरीलाई उनीहरूले शुक्रबार बिहान मोसोसमेत दलेका थिए। एमाले जिल्ला अध्यक्ष गोविन्द न्यौपानेले मोर्चा कार्यकर्ताले आफ्ना जिल्ला सदस्यलाई दुव्र्यवहार गरेको बताए। उनले भने, लोकतन्त्रमा प्रजातान्त्रिक तरिकाबाट सबै दल र समुदायले आआफ्ना विचार लिएर जनतामा जान पाउनुपर्छ, हामी मेचीमहाकाली अभियानमा छौं तर हामीलाई कार्यक्रमै गर्न नदिने मोर्चाको रबैया अराजकताको पराकाष्ठा हो। मोर्चाका सप्तरी संयोजक दिनेशकुमार यादवले भने घटनामा आफूहरूको संलग्नता नरहेको दाबी गरे। कालोमोसो दल्ने हाम्रो निर्णय होइन तर मधेसी जनताले प्रतिकार गरेको हुन सक्छ, हाम्रा युवा विद्यार्थी पनि सामेल भएका हुन सक्छन्। यी घटनापछि सुरक्षा निकायले सतर्कता बढाएको छ। शुक्रबार दिउँसो नेपाल प्रहरीका पूर्वाञ्चल प्रमुख डीआईजी रमेश भट्टराई र सशस्त्र प्रहरीका डीआईजी जानकी भट्टराई सिरहा आएका छन्।मोर्चा कार्यकर्ताले शुक्रबारै एमालेका सप्तरी जिल्ला सचिव शम्भु यादबलाई आक्रमण गरी उनका साथबाट १४ हजार रुपैया लुटेको आरोप पनि छ। सप्तरी एमालेका अध्यक्ष गोविन्द न्यौपानेद्वारा जारी विज्ञप्तिमा पार्टी कार्यालयतर्फ जादै गर्दा सचिव यादवलाई मोर्चा कार्यकर्ताले पछाडिबाट आक्रमण गरी झोला रहेको पार्टी दस्तावेज र चौध हजार तीन सय नगद लुटेको उल्लेख छ। शम्भुको नर्घो८ स्थित घरमा गई मोर्चा कार्यकर्ताले पत्नी इन्दुलाई घर आगो लगाइदिने धम्की पनि दिएको विज्ञप्तिमा आरोप लगाइएको छ। मोर्चा सप्तरीका संयोजक दिनेशकुमार यादवले रकम लुटपाटमा आफना कार्यकर्ताको संलग्नता अस्वीकार गरेका छन्। एमालेले झुठो अफवाह फैलाएको छ, रकम लुट्ने, घरमा गएर धम्क्याउने हाम्रो कुनै योजना छैन, उनले भने।"
अभियान आजदेखि,"काँकडभिट्टा सुखानी सहिद स्मृति दिवसको अवसर पारेर एमालेले राष्ट्रिय एकताको सन्देशसहित शनिबारदेखि मेचीमहाकाली राष्ट्रिय अभियान सुरु गर्दै छ। मुलुकको पूर्वीद्वार काँकडभिट्टाबाट बिहान ११ बजे अभियान सुरु हुने जनाइएको छ। अभियानमा सहभागी हुन एमाले अध्यक्ष केपी शर्मा ओली, वरिष्ठ नेता झलनाथ खनाल, माधव नेपाल, महासचिव ईश्वर पोखरेल, पूर्वसभामुख सुवास नेम्वाङ, पूर्वगृहमन्त्री वामदेव गौतम, भीम रावल, योगेश भट्टराईलगायत नेता शुक्रबार झापा आएका छन्। अभियानको पूर्वसन्ध्यामा आयोजित पत्रकार सम्मेलनमा एमाले अध्यक्ष तथा पूर्वप्रधानमन्त्री केपी शर्मा ओलीले नेपाली जनताका बीचमा जातिजनजाति, मधेसपहाड भन्दै अनेक प्रकारका भ्रम पिँजाएर जनतामा घृणाभाव, वैरभाव फैलाउने दुष्प्रयत्न भएको भन्दै नेपालीबीच सद्भाव जगाउन अभियान थालनी गरिएको बताए। राष्ट्रका लागि सद्भाव र सहयोगी भावना हुनुपर्छ, ओलीले भने, सबै मिलेर देश बनाउनुपर्छ। सबैले हकअधिकार पाउनुपर्छ। १५ दिने अभियानमा तराईका २२ जिल्लालाई समेट्ने गरी ३५ स्थानमा आमसभा आयोजना गरिने एमालेले जनाएको छ। यसैबीच एमालेका अध्यक्ष तथा पूर्वप्रधानमन्त्री ओलीले कुनै शक्तिले पनि निर्वाचन रोक्न नसक्ने दाबी गरे।"
किशोरीको शंकास्पद मृत्यु,धरान शंकास्पद मृत्यु भएको भनिएकी धरान १३ की किशोरीको पोस्टमार्टम रिपोर्ट बीपी कोइराला स्वास्थ्य विज्ञान प्रतिष्ठानले प्रहरीलाई शुक्रबार उपलब्ध गराएको छ।रिपोर्टले किशोरीमाथि बलात्कार भएको नदेखिए पनि शारीरिक सम्पर्क भएको संकेत देखाएको छ। फरेन्सिक स्रोतका अनुसार मृतक किशोरीको हाइमेन च्यातिएको र पहिलेदेखि नै शारीरिक सम्पर्क हुँदै आएको जस्तो देखिनुले यौन दुव्र्यवहार हँुदै आएको संकेत देखिन्छ। रिपोर्टमा शरीरमा नयाँ र पुराना सानासाना खत देखिएको उल्लेख गरिएको छ। टाउकोपछाडि सानो चोट छ। हत्या भएको नदेखिए पनि बायाँ हातमा ब्लेडले काटेको खत देखिएको रिपोर्टमा उल्लेख छ। धरान १६ पुण्यमार्ग बस्ने ६० वर्षीय बलिमान राई र ५५ वर्षीया पदमकुमारी राई दम्पतीले धरान१३ का जितबहादुर राईकी छोरी अनुषालाई ६ वर्षको हुँदा धर्मपुत्रीका रूपमा लिएका थिए। उनको फागुन १७ गते विषादी सेवनबाट शंकास्पद रूपमा मृत्यु भएको थियो।
विमानस्थल माग गर्दै मानवसाङ्लो,"निजगढको सहिदचोक, गढीमाईको पथलैया र अमलेखगन्जस्थित पूर्वपश्चिम राजमार्गमा भएको मानवसाङ्लोका कारण केहीबेर यातायात अवरुद्ध भएको थियो। निजगढमै आयोजित कोणसभामा सभासद पुरुषोत्तम पौडेलले दु्रतमार्गमा १० र निजगढ विमानस्थलका लागि अघिल्लो सरकारले छुट्याएको ५ अर्ब रुपैयाँ खर्च गर्न सरकार उदासीन भएको आरोप लगाए। छुट्टाछुट्टै दबाबजिल्लामा छुट्टाछुट्टै दबाब समूह गठन भएपछि स्थानीय राजनीतिक दलबीच तनाव उत्पन्न हुँदै आएको छ। विभिन्न पार्टीका नेता कार्यकर्ता दबाबस्वरूप आआफ्नै किसिमले कार्यक्रम गर्न थालेका छन्। व्यवस्थापिका संसद्को अन्तर्राष्ट्रिय सम्बन्ध तथा श्रम समितिले निजगढमा गत मंगलबार आयोजना गरेको अन्तक्र्रिया कार्यक्रम बिथोलिएको साता नबित्दै सरोकार समितिले दबाब सिर्जना गर्न मानवसाड्लो प्रदर्शन गरेको हो। एमाले बाराका सांसद पौडेलले बोल्ने क्रममा माओवादी केन्द्रका कार्यकर्ताले होहल्ला गर्दै अन्तक्र्रिया बिथोलेपछि पूर्वप्रधानमन्त्री माधव नेपाल बाहिरिएका थिए। मन्तव्यको क्रममा सांसद पौडेलले संसदीय समितिले षड्यन्त्रमूलक तरिकाले कार्यक्रम आयोजना गरेको भनेपछि माओवादी केन्द्रका कार्यकर्ताले विरोध गरेका थिए। केन्द्रका केन्द्रीय समिति सदस्य रवि दंगालको नेतृत्वमा फास्टट्रयाक र अन्तर्राष्ट्रिय विमानस्थल निर्माण संघर्ष समिति गठन भएपछि दुवै दलका कार्यकर्ताबीच केही समययता निजगढमा तनावको अवस्था उत्पन्न हुँदै आएको छ।"
स्वयंसेवी रक्तदाता समाज,"जनकपुर नेपाल स्वयंसेवी रक्तदाता समाज धनुषा जिल्ला शाखा शिवकुमार शाहको अध्यक्षतामा गठन गरिएको छ। उपाध्यक्षमा नवलकिशोर शाह, सचिव रितेशकुमार झा, कोषाध्यक्ष इन्द्रनारायण मण्डल छन् । सदस्यमा रामपुकार यादव, मुकेश यादव, सफरुल कवारी, सुनील यादव र वसन्त यादव छन्। केन्द्रीय अध्यक्ष प्रेमसागर कर्माचार्य सहभागी भेलामा ३२ जनाले रक्तदान गरे।"
शिक्षास्वास्थ्य सुधार : धार बदल्ने बेला,"लामो समयदेखि चलाइएको त्यस्तो ध्वंसात्मक अराजकताको सबैभन्दा ठूलो मार शिक्षा र स्वास्थ्य क्षेत्रमा पर्यो। एकातिर शासनसत्तामा हुनेहरूले ती क्षेत्रका नियामक र नेतृत्वदायी निकायहरूमा आफ्ना दलका कार्यकर्ता भर्ती गरेर तिनलाई धराशायी पारे, अर्कातिर त्यही अराजकताको फाइदा उठाएर निजी क्षेत्रका नाफाखोरहरूले रातारात अकुत धन जम्मा गर्न थाले। फलस्वरूप दुवै क्षेत्रमा बेलगाम व्यापारीकरण हुन गयो र सरकारी वा सार्वजनिक कलेज र अस्पतालहरू थला पारिँदै गर्दा निजी कलेज र अस्पतालहरूचाहिँ क्रमश: अतिसय चर्को मूल्यमा बेरोजगार ग्राजुएट बनाउने केन्द्रहरू र विपन्नहरूको घरवास उठाएर मात्र उपचार गरिदिने केन्द्रमा बदलिए। एकतिर डिग्री लिएको सर्टिफिकेटलाई बाकसमा बन्द गरेर कठिन कामहरूका लागि खाडीतिर जाने युवाहरूको लर्को लाग्यो भने अर्कातिर समयसापेक्ष ज्ञान र सीप चाहने मध्यम र उच्च वर्गका विद्यार्थीहरू पढ्नका लागि वार्षिक अर्बाैं रुपैयाँ बाहिरिने गरी विदेशिन बाध्य भए। बाहिरिएको हाम्रो श्रमशक्तिले बरु अहिले देशको अर्थतन्त्रलाई नै भरथेग गरिरहेको छ तर गुणस्तरीय शिक्षाको खोजीमा बाहिरिएको जनसंख्याको ठूलो हिस्साले अहिले युरोप, अमेरिका र अस्ट्ेरलियाको अर्थतन्त्रलाई योगदान दिइरहेको छ तर हाम्रो देशले त्यसको लाभ लिन सकिरहेको छैन। ज्ञान र सीप आर्जेर देशमा फर्कन चाहनेहरूका लागिसमेत कार्यकर्ता भर्तीस्थल बनाइएका विश्वविद्यालय र राज्यका अन्य अंगहरूले निषेध प्राय: गरेका छन्। देशको राजनीतिक नेतृत्वले आफ्नो परिवार, गुट र धेरै भए दलको भन्दा फराकिलो स्वार्थ नहेरेको यस्तो अवस्थाको सबैभन्दा चर्को र दूरगामी मार मेडिकल शिक्षाको क्षेत्रमा पर्यो। बलमिच्याइँका भरमा निजी मेडिकल कलेज खोल्ने, नियामक निकायका पदाधिकारीहरूमाथि ठूलो लगानी गरेर ५० जना पढाउने क्षमता नै नबनाई एउटै कक्षामा १५० जनासम्म विद्यार्थी भर्ना लिने, वर्षभर नपढाउने र सिकाइका लागि चाहिने बिरामी जुटाउन नसक्ने वा नचाहने अनि अनुगमन र वार्षिक परीक्षाका बेला नक्कली बिरामी र खडेबाबाहरूको भीड जम्मा पार्ने, यो प्रवृत्ति आम बन्न पुग्यो। फलस्वरूप डाक्टरी डिग्री पढेर वा सिकेर लिनेभन्दा पनि लिलाम बढाबढमा किन्ने डिग्रीमा बदलियो। यसरी बर्सेनि हजारौं डिग्री किनेका डाक्टर निस्कने र आम मानिसको स्वास्थ्य जोखिममा पर्ने अवस्था बन्द हुनुपर्यो भनेर हामीले लामो समयदेखि संघर्ष गर्दै आएका छौं। त्यसैको फलस्वरूप स्वास्थ्य शिक्षासम्बन्धी नीतिका लागि सुझाव दिन केदारभक्त माथेमाको नेतृत्वमा गठित कार्यदलको प्रतिवेदनले सुझाएबमोजिम तयार भएको चिकित्सा शिक्षा ऐन अहिले संसद्मा विचाराधीन छ। तर, विडम्बना, एकातिर संसद्मा हुने दल र सांसदहरू त्यसलाई कुनै हालतमा पारित हुन नदिन वा अंगभंग पारेर मात्र पारित गर्न उद्यत छन् भने अर्कातिर निजी मेडिकल कलेजहरूको ज्यादती र बलमिच्याइँ उत्कर्षमा पुगेको छ। खास गरी मेरिट मा तोकेको शुल्कमा मात्र भर्ना लिनु भनेर राज्यले प्रष्ट भनेको अवस्थामा जसरी यसपल्ट उनीहरूले दोब्बर शुल्क लिएर सबैभन्दा कमजोर विद्यार्थीहरू छानीछानी भर्ना लिए, त्यसले अहिलेसम्मको सुधार प्रयासलाई धक्का दिएर हामीलाई आधारभुत रूपमै फरक रणनीति लिएर अघि बढ्न बाध्य पारेको छ। अहिलेसम्म हामीले अघि सारेका सुधारका प्रयासहरू सफल भएका भए सम्भवत: अहिलेकै मोडलमा पनि नेपालको स्वास्थ्य र मेडिकल शिक्षा क्षेत्र निरन्तर चल्न सक्ने थियो। निजी क्षेत्र संलग्न भए पनि राज्यले तय गरेका आधारभुत नियमहरूको परिधिभित्र बसेर अहिलेको जस्तो गुण्डागर्दी नगरेको भए उनीहरूको भविष्यमाथि प्रश्नचिह्न उठ्ने थिएन। पछिल्लो समय भएको सम्झौताअनुसार विश्वविद्यालयहरूमा हुने नियुक्तिमा राजनीतिकरण रोक्न पदाधिकारी नियुक्तिको नयाँ मापदण्ड बनाएर लागू गरिएको भए समग्र उच्च शिक्षाको सुधारमै त्यो कोशेढुंगा बन्ने थियो। देशले खुलाबजार अर्थनीति अँगाले पनि शिक्षा र स्वास्थ्यमा अहिले भइरहेको अन्धाधुन्ध व्यापारीकरण र करोडौं नागरिकहरूको स्वास्थ्यलाई जोखिममा पार्ने काम कुनै पनि हालतमा अब रोकिनुपर्छ। स्वास्थ्य र मेडिकल शिक्षा सुधारको अबको निर्णायक लडाइँ त्यही व्यापारीकरण र दण्डहीनता रोक्नका लागि हुनेछ। करोडौं नेपालीहरूको स्वास्थ्यभन्दा मुठ्ठीभर लगानीकर्ताहरूको लगानी र नाफाखोरी ठूलो हुनै सक्दैन। त्यही नाफाखोरीबाट सिर्जित पैसाको भरमा अहिले राजनीतिक पार्टीहरूसित साँठगाँठ गरेर संसद्मा विचाराधीन चिकित्सा शिक्षा ऐन रोकिएको मात्र छैन, अझै पनि प्रमुख दलका शीर्ष नेताहरूसमेत चोर बाटोबाट कसरी निजी मेडिकल कलेज स्वीकृत गराउन सकिन्छ भनेर दाउ हेरेर बसिरहेका छन् र सुदूरपश्चिमको धनगढीलगायत विभिन्न ठाउँमा खोल्ने भनिएका सरकारी मेडिकल कलेजहरूलाई रोकेर त्यसको सट्टा निजी मेडिकल कलेज खोल्न उनीहरू आफैं उद्यत छन्। बर्सेनि दुई हजार हाराहारी डाक्टर निस्कने गरे पनि अहिले देशभर दूरदराजका अस्पताल र स्वास्थ्य संस्थाहरूमा जनशक्ति नपुगेको कुरा छर्लंगै छ। त्यसको एउटै कारण भनेको डाक्टरी डिग्री लिन करोडौं खर्च हुने अवस्था नै हो जसले गर्दा अरू दसौं हजार डाक्टर उत्पादन भए पनि अहिलेको अवस्था रहेर डिग्री लिँदा यति नै खर्च हुने हो भने अर्को एक दशकपछि पनि यही अवस्था रहनेछ। अर्थात् जनसंख्याको सानो हिस्सा बसोबास गर्ने सहरी क्षेत्रमा जनसंख्या र डाक्टरको अनुपात ५००:१ पुगिसक्दा पनि दूरदराजका गाउँमा त्यो अनुपात ५०,०००:१ नै रहिरहनेछ। त्यसैले पनि केही मानिस मात्र धनी भइरहने, योग्य र जेहेन्दार विद्यार्थीहरूको सट्टा अयोग्य भए पनि धनीहरूले मात्र डाक्टरी पढ्न पाउने अनि मेडिकल कलेजहरूले पढाउनुको सट्टा डिग्रीको व्यापार गरे हुने अहिलेको यथास्थिति तत्काल बन्द हुनुपर्छ। यथास्थिति लम्बिन सक्दैन भनेपछि स्वभावत: त्यसको विकल्प के हुन्छ भन्ने प्रश्न उठ्छ। भाग्यवश अहिलेको गएगुज्रेको अवस्थाको विकल्पचाहिँ त्यति जटिल छैन। लामो समयदेखि चलिआएको परिपाटी फेर्नु एउटा चुनौती त हो तर सँगसँगै त्यो भनेको यसको निकै राम्रो विकल्प खोज्ने र व्यवहारमा ल्याउने अवसर पनि हो। गजब त के छ भने यो देशका सबैजसो पार्टीहरू साम्यवादी वा समाजवादी छन् र नयाँ संविधानमा समेत देशलाई समाजवादउन्मुख भनिएको छ। पार्टीहरूका चुनावी घोषणापत्रमा मात्र नभएर देशको संविधानमा समेत स्वस्थ रहेर बाँच्न पाउनु र गुणस्तरीय स्वास्थ्य सेवा पाउनु नागरिकहरूको नैसर्गिक अधिकार भनिएको छ। देशको समग्र अर्थनीति कस्तो हुनुपर्ने भन्ने अलग्गै बहसको पाटो छँदैछ तर विकसित पुँजीवादी देशहरूको अनुभवले समेत के भन्छ भने शिक्षा र स्वास्थ्यजस्ता संवेदनशील क्षेत्रहरू अहिलेसम्म नेपालमा गरिएझैं बेलगाम बजारलाई छाडिँदैन। त्यसैले अब शिक्षा र स्वास्थ्य क्षेत्रमा दुई आधारभुत सुधारका लागि निर्णायक संघर्ष सुरु गर्नु आवश्यक देखिन्छ। एक, शिक्षामा व्याप्त चर्को दलीयकरण र राजनीतिकरणले मरेतुल्य बनाइएका शैक्षिक संस्था र नियामक निकायहरूलाई ब्युँताउन शिक्षा प्रणालीमै आमूल सुधार गर्ने। त्यसको एउटा सुरुवाती विन्दु विश्वविद्यालयका पदाधिकारी नियुक्तिमा राजनीतिक भागबन्डा रोकेर मेरिटोक्रेसी स्थापना गर्ने हुन सक्छ। अरू कति देशहरूले गरेझैं विदेशबाट समेत अनुभवी विज्ञलाई ल्याएर नेतृत्व दिई विश्वविद्यालयहरू पुन:संरचना गर्ने जिम्मा दिने विकल्पबारे समेत गम्भीर रूपमा सोच्नु आवश्यक भइसकेको छ। पार्टीको कुन गुटको भागमा कुन विश्वविद्यालय परेको छ र त्यहाँ उपकुलपति बन्नेले ठेक्कापट्टामा कति घोटाला गरेर गुटलाई कति बुझाउने भन्ने सर्तबन्दीमा जहिलेसम्म नियुक्तिहरू भइरहन्छन्, हाम्रो शिक्षा प्रणाली अहिले झैं थला परिनै रहनेछ। त्यसको बदला बदलिँदो विश्व बजारमा प्रतिस्पर्धा गर्नका लागि कस्तो ज्ञान, सीप र शोधक्षमता भएको जनशक्ति चाहिन्छ र त्यसलाई कसरी तयार गर्न सकिन्छ भन्नेमा केन्द्रित सक्षम नेतृत्व अहिले विश्वविद्यालयहरूको आवश्यकता हो। दुई, स्वास्थ्यलाई खरिदबिक्री वा कसैको नाफाखोरीको वस्तु बनाउने अवस्थाको अन्त गर्ने। स्वास्थ्य क्षेत्रको जनशक्ति उत्पादनमा अहिले जुन आपराधिक गतिविधिहरू भइरहेका छन्, तिनलाई तत्काल रोक्ने। निश्चित समय तोकेर त्यसभित्र सार्वजनिक शिक्षण संस्थाहरू र तिनको क्षमता विस्तार गरेर राज्यलाई आवश्यक चिकित्सा जनशक्ति नि:शुल्क तयार हुने व्यवस्था गर्ने। तबसम्म क्रमश: सिट घटाउँदै लगेर अन्तत: निजी मेडिकल कलेजहरूलाई निजी अस्पतालमा रूपान्तरित गरिदिने। विशुद्ध योग्यताका आधारमा नि:शुल्क शिक्षा पाउने योग्य चिकित्सकहरूलाई अनि दूरदराजसम्म परिचालन गरेर देशका सबै नागरिकसामु गुणस्तरीय स्वास्थ्य सेवा पुर्याउने। सार्वजनिक अस्पतालहरूमा खास गरी सबै विपन्न मानिसहरूले बिनाझन्झट नि:शुल्क वा न्यून शुल्कमा सबै खालको स्वास्थ्य सेवा पाउने कुरा सुनिश्चित गर्ने र निजी अस्पतालहरूलाई अहिले झैं अस्तव्यस्त सरकारी अस्पतालहरूबाट बिरामी तस्करी गरेर चल्ने होइन कि अत्याधुनिक सेवासुविधा ल्याएर सम्पन्न मानिसहरूलाई सेवा दिने ठाउँका रूपमा विकास गर्न प्रोत्साहन गर्ने। यसो गर्दा अल्पकालमा पक्कै पनि सीमितमानिसहरूको नाफा वा नाफाखोरीमा आघात पुग्न सक्छ तर करोडौं नागरिकहरूको स्वस्थ रहेर बाँच्न पाउने अधिकारका लागि तिर्नुपर्ने त्यो एकदमै सानो मूल्य मात्र हो। शिक्षा र स्वास्थ्यमा यस खालको सुधार नहुने हो भने अब जस्तोसुकै राजनीतिक व्यवस्था कायम भए पनि हाम्रो समाज अघि बढ्न सक्ने छैन। त्यसैले स्वस्थ र उन्नत समाज निर्माणका लागि यस खालको सुधार गर्न अब निर्णायक संघर्ष गर्नु जरुरी छ।"
यता कि उता,"मधेसको दोबाटो।उनी यता जाऊँ कि उता को कन्फ्युजनमा व्यस्त देखिन्थे।यसको स्वाभाविक परिणामस्वरूप कतै गइरहेका थिएनन्।एकै स्थानमा ठिंग उभिएर यताउता हेरिरहेका थिए, पल्याकपुलुक।मैले लगभग दस गजको दूरीबाट चिनिहालें, हाम्रो गामठामको मोर्चा नेता हुन्।प्रणाम नेताजी। उनीछेउ पुगेर मेरो हात जोडियो।प्रमाण। उनले खुसीसाथ मेरो तात्तातो अभिवादन फर्काए।यो खुसियालीको एक मात्र कारण के भने मैले उनलाई निर्धक्क नेताजी भनेर आत्मीय सम्बोधन गरेको थिएँ। वास्तवमा यो निजी मामलामा पनि उनको एक प्रकारको कन्फ्युजन जारी थियो अर्थात् म एक नेता हुँ या कार्यकर्ता उनलाई कहिलेकाहीं यस्तो लाग्थ्यो, म एक नेता हुँ तर राजधानी काठमाडौंमा बसिरहेका नेताजीहरूलाई सम्झनासाथ आफ्नो सही हैसियतको तुरुन्तै ज्ञान हुन्थ्यो। याने वस्तुत: म त एक कार्यकर्ता पो हुँ नि कहाँ राजधानी काठमाडौंमा खुट्टा गाढेर बसेका ठूलाबडा नेताजीहरू र कहाँ यहींको ऊ एक स्थानीय स्तरमा सीमित नेता। असलमा कार्यकर्ता नै।के सोचमा यति मग्न नेताजी? मेरो प्रश्नले झस्किएर उनले हेरे।केही होइन। एकछिनपछि भने।केही त जरुर सोचिरहनुभएको थियो? मैले जोड दिएँ।म कहाँ सोचिरहेको थिएँ? उनले भने, म त चुप थिएँ।केवल चुप?होइन, म सोचिरहेको थिएँ।उनले अल्मलिएको भावमा भने, म कहाँ जाऊँ?कहाँ जानलाई निस्कनुभएको हो नेताजी? मैले भनें।कहीं होइन।त्यसै घरबाट निस्कनुभएको हो नेताजी?होइन, पार्टी अफिसमा जान घरबाट निस्केको हुँ म।त्यसो भए, त्यतै जानोस्। मैले देब्रेतिरको बाटो देखाएँ।मलाई हाम्रो मोर्चाको संयुक्त कार्यालयमा जाउँ कि भन्ने लागिरहेको छ। उनले विस्तारै भने, उहाँबाट के सन्देश आयो?यसको अर्थ के हो भने उनी यता जाउँ कि उता को कडा कन्फ्युजनमा थिए। उनको पार्टी अफिस त्यता थियो भने मोर्चाको संयुक्त कार्यालय उतातिरको बाटोमा पथ्र्याे। त्यसैले मैले जोड दिएर भनें, उतै जानोस्।एउटा खाँटी मोर्चावादी नेता (अथवा कार्यकर्ता) सरह उनी आफ्नो कन्फ्युजनसहित त्यहीं उभिइरहे। अर्थात् न यता न उता। उनलाई यता या उता कतै नगएको पाएर मैले बातचित चलाएँ, उहाँबाट कस्तो सन्देश नेताजी?अब के सन्देश भन्ने?भर्खरै उहाँबाट सन्देश भनेर भन्नुभएको होइन?ए, उहाँबाट सन्देश हो, उहाँबाट सन्देश।उनी केही नभनेर चुपचाप थिए। केही सोचिरहेका थिए क्यारे अर्थात् के भनुँ र के नभनुँ को एउटा अर्काे कन्फ्युजनमा थिए। एकाध क्षणपश्चात् केही नभनुँ भन्दाभन्दै भने, उहाँबाट केही सन्देश आएको छैन।कस्तो सन्देश आउनुपथ्र्याे त नेताजी? मैले कुरा तन्क्याउन खोजें। अब म के भनुँ। उनले भने, जब उहाँबाट कुनै सन्देश आएको छैन।आयो भने उहाँबाट कस्तो सन्देश आउनेछ नेताजी? मेरो कुरा तन्क्याइ चालु थियो।म के जानूँ? यस पटक चिढिए उनी, कुनै सन्देश नै आउँदैन।उनी क्रोधले मलाई हेर्न थालेका थिए। मेरो कुरा गराइ उनलाई मन परेको थिएनर तुरुन्तै शिथिल पनि भए। उनको मप्रतिको क्रोध सकिइसकेको थियो सायद। केही बाँकी हुन सक्थ्यो। म पनि उनलाई हेरेर अलिक अल्मलिएको थिएँ। उनी आफ्नो अल्मलका साथ भनिरहेका थिए, अब के भनूँ?केही त भन्नोस् नेताजी? मैले भनें।अब चुनाव भन्ने कि आन्दोलन। उनी आफैंसँग भनिरहेका थिए, हामीले चुनावमा जाने कि आन्दोलनमा?मैले बल्ल बुझें, नेताजी चुनाव र आन्दोलन अर्थात् आन्दोलन र चुनावको जबर्जस्त कन्फ्युजनमा थिए। यो मोर्चावादी कन्फ्युजन आफ्नो चरममा पुगेको थियो। अब आन्दोलन गर्ने कि चुनावमा जाने? मतलव, यस सम्बन्धमा उताबाट कुनै प्रस्टाप्रस्टी सन्देश आएको थिएन। हुन त उता मा पनि एउटा ठूलै कन्फ्युजन थियो। उनी राजधानी काठमाडौंमा खुट्टा गाढेर बसेका संयुक्त मोर्चाका ठूलाबडा नेताजीहरूलाई उता (अर्थात् उहाँ) भन्थे। तर, लगत्तै यस्तो लाग्थ्यो, असली उता त अर्कै छ। र, यही कन्फ्युजन बढ्दाबढ्दै कहिलेकाहिं उनी सोच्थे, हामी कताको? अर्थात् यताको कि उताको? कुन्नि, कताको उनी यही जब्बर कन्फ्युजनसहित दोबाटोमा उभिएको उभियै थिए।उनले आँखा तन्क्याएर (र खुम्च्याएर पनि) दुवैतिरका बाटालाई हेरे। अनि एक्कासी फनक्क फर्किएर (मलाई केही नभनिकन) उल्टो बाटोमा लागे।"
विष्टको सामाजिक अभियान,"१९२८ अप्रिल १५ मा ललितपुरको झरुवारासीमा जन्मिएका डोरबहादुर विष्टले त्रिचन्द्र कलेजबाट स्नातकसम्मको अध्ययन गरेका थिए। स्नातक अध्ययनपछि १९५२ देखि १९५७ सम्म उनी पाटनस्थित आदर्श कन्या निकेतन विद्यालयमा प्रधानाध्यापकका रूपमा रहेका थिए। १९५७ को मध्यमा उक्त विद्यालयबाट राजीनामा दिई युनिभर्सिटी अफ लन्डन, स्कुल अफ ओरियन्टल एन्ड अफ्रिकन स्टडिजका अस्ट्रियन मानवशास्त्री क्रिस्टोफ भोन फ्यरर हेमिन्ड्रफको अनुसन्धान सहयोगीका रूपमा काम गरेका थिए। हेमिन्ड्रफसँगको सहकार्यपछि मानवशास्त्री विष्टले संसारका अन्य मानवशास्त्री तथा भाषाशास्त्रीहरूसँग काम गर्ने मौका पाए। यसले गर्दा विष्टको मानवशास्त्रीय अध्ययन गहिरो र विशिष्ट बन्न पुग्यो।१९७८ मा विष्ट मानवशास्त्रको प्राध्यापक तथा त्रिभुवन विश्वविद्यालय, सेन्टर फर नेपाल एन्ड एसिया स्टडिजको कार्यकारी निर्देशकसमेत बने। उनले त्रिभुवन विश्वविद्यालयमा केन्द्रीय समाजशास्त्र तथा मानवशास्त्र विभाग स्थापना गर्न महत्त्वपूर्ण भूमिका खेलेका थिए। यसभन्दा अघि पनि विष्टले नेपाल सरकारका विभिन्न ओहोदामा रहेर काम गरेका थिए।१९५० को अन्त्यदेखि १९९० को अन्त्यसम्ममा विष्टले नेपाली समाज, जनता र सामाजिक तथा सांस्कृतिक विषयमा बृहत् खोज अनुसन्धान गरी प्राज्ञिक कार्य गरेको कुरा गौरव केसी र प्रत्युस वन्तले २०१२ मा तयार पारेको डोरबहादुर विष्टको सामाजिक वैज्ञानिक लेखनको सन्दर्भ सामग्रीमा पाउन सकिन्छ जुन आफैंमा वृत्तचित्र म अलप हुन चाहन्छु को एउटा प्रमुख स्रोत हो। उनीद्वारा लिखित पिपुल्स अफ नेपाल (१९६७) र फ्याटालिजम एन्ड डेभलपमेन्ट: नेपाल्स स्ट्रगल फर मोडर्नाइजेसन (१९९१) बढी पढिएका किताब हुन्। विशेषत: नेपालसन्बन्धी अध्ययन तथा अनुसन्धान गर्ने पश्चिमा प्राज्ञहरूका लागि विष्टका यी किताब महत्त्वपूर्ण मानिन्छन्। यति मात्रै होइन वृत्तचित्रमा एक जना पश्चिमा मानवशास्त्री भन्छन्, नेपालमा हामीले डोरबहादुर विष्टको मानवशास्त्रीय ज्ञानको काँधमा बसेर अध्ययन तथा अनुसन्धान गरेका हौं।१९९० मा जुम्लाको चौधबिसेमा गएर कर्णाली इन्स्टिच्युट स्थापना गरेका विष्टले यस कार्यबाट विकास मानवशास्त्र र प्रयोगात्मक मानवशास्त्रको वकालत मात्रै गरेनन् आफंैले सुरुवातसमेत गरेका थिए। विष्ट उपनिवेशवादी विरासतको मानवशास्त्र अध्ययनअध्यायपनको कटु आलोचक थिए। नेपालको बृहत्तर विकासका लागि नेपाली मानवशास्त्रकै विकास र प्रवद्र्धन गर्नुपर्छ भन्ने कुरामा उनी दृढ थिए। चौधबिसेवासी उनलाई बुबा भनी सम्बोधन गर्थे। वृत्तचित्रमा देखाए अनुसार विष्टले चौधबिसेमा बिजुली बत्ती बालिदिएका थिए। विद्यालय निर्माण गरिदिएका थिए। शिक्षाबिना विकास सम्भव छैन। त्यसैले चौधबिसेका सबै बालवालिकाले पढ्नुपर्छ भनी अभियान नै चलाएका थिए। चौधबिसेवासीको भनाइमा विष्टसँगै जुम्लाको सुदूरभविष्य नै अलप भएको छ। कसैलाई थाहा छैन, विष्ट कहाँ छन् तर चौधबिसे जुम्ला त्यहीं छ, अनि शिक्षित र समृद्ध जुम्ला बनाउने विष्टको अभियान उनी अलप भएसँगै अलपत्रमा परेको छ।यो वृत्तचित्र सम्पूर्ण रूपमा विष्टको जीवनको एउटा दृश्य साहित्य पनि हो। वृत्तचित्रमा देखाएअनुसार समाजशास्त्री कृष्ण भट्टचन भन्छन्, डोरबहादुर विष्टको फ्याटालिजम एन्ड डेभलपमेन्ट किताबले जनजाति आन्दोलनलाई सहयोग गरेको छ भने राजनीतिशास्त्री देवराज दाहाल अरूले भने जस्तो विष्टको उक्त किताबले जनजाति लगायत अन्य पहिचानवादी आन्दोलनलाई बढाएको मान्दैनन्। उनी भन्छन्, तत्कालीन समयको विश्व परिस्थिति नै त्यस्तै थियो। तर, कसैले स्वीकार गरे पनि नगरे पनि ब्राह्मणवाद र ब्राह्मणवादले उत्पादन गरेको भाग्यवाद नेपाली समाजको विकासको प्रमुख बाधक हो भन्ने कुरामा मानवशास्त्री डोरबहादुर विष्ट प्रष्ट थिए। साथै नेपाली समाजमा आज पर्यन्त व्याप्त आफ्नो मान्छे, भनसुन र चाकरीजस्ता चरित्र नै नेपाली समाज विकासको बाधक हुन् भन्ने कुरामा पनि विष्ट प्रष्ट थिए र उनको बहुचर्चित किताब फ्याटालिजम एन्ड डेभलपमेन्ट : नेपाल्स स्ट्रगल फर मोडर्नाइजेसनमा उनले यही कुरा लेखेका थिए।"
फिलाटेली ले बचाउन सक्छ हुलाक,"जनसाधारणको बढीभन्दा बढी पहुँच भएको र ठूलो संस्थागत सञ्जाल भएको क्षेत्रको रूपमा हुलाक क्षेत्रलाई चिनिन्छ। सरल र सहज रूपमा एक स्थानबाट अर्को स्थानमा सूचना तथा सरसामग्री पुर्याउने हुलाक सेवा सञ्चारको सबैभन्दा पुरानो माध्यम हो। यसको पहिचानका रूपमा रहेको हुलाक टिकट हुलाकको आयसमेत हो। प्रेषकले चिठीपत्रमा राजस्व तिरिसकेको पुष्टी गर्ने साधनका रूपमा सरकारी छाप भएको कागजको टुक्रालाई टिकट भनी चिनिन्छ। १८४० मे ६ मा पेनी ब्ल्याक नामको टिकट प्रकाशन भएपश्चात् हुलाक टिकटको यात्रा आरम्भ भएको हो। नेपालमा सन् १८७८ मा नेपाल हुलाक घर को स्थापना पश्चात् हुलाक प्रशासन सरकारी तवरबाट संस्थागत रूपमा सुरुवात भयो। हुलाक घर स्थापनाको ३ वर्षपछि १८८१ देखि नेपालमा टिकट प्रकाशन प्रारम्भ भएको हो। त्यसबेला श्रीपेच र क्रस खुकुरीका चिह्न अंकित ३ प्रकारका (१ आना, २ आना र ४ आना दरका) टिकट प्रकाशन भएका थिए। त्यसको ५ वर्षपछि १८८६ मा पनि सोही दरका र उस्तै प्रकारका टिकट प्रकाशन भएको पाइन्छ। १८८१ देखि हालसम्म काज सरकारी, आय टिकट तथा राजस्व टिकटसमेत प्रकाशन भएको पाइन्छ। बितेको १३६ वर्षमा नेपालका टिकटका रूपरंग, साइज, गुणस्तर र टिकट प्रकाशन गर्ने संख्यामा समेत धेरै फरकपना आइसकेको छ। टिकटलाई राजस्वमहसुल तिर्ने माध्यमको रूपमा विकास गरिएको भए पनि आज आएर टिकट सोख, रुची, खुसी र जीवन निर्वाहको माध्यमसमेत बनिसकेको छ। प्रयोग भएका र नभएका हुलाक टिकटहरूलाई संकलन गरी मनोरञ्जन लिने माध्यम नै फिलाटेली हो। फिलाटेली लाई किङ अफ हबी पनि भनिन्छ। टिकट प्रकाशनको निकै लामो समयपश्चात् नेपालमा १९६० मा नेपाल फिलाटेलिक ब्युरोको स्थापना भएको हो। त्यसपछि टिकटको संरक्षण, सम्बद्र्धन र फिलाटेली लाई प्रवद्र्धन गर्ने सरकारी तवरबाट संस्थागत प्रयास भएको पाइन्छ। निजीक्षेत्रमा लगत्तै नेपाल फिलाटेलिक सोसाइटीसमेत स्थापना भएकाले नेपाली टिकटको गुणस्तर कायम गर्न र नेपाली फिलाटेलीलाई प्रवद्र्धन गर्नसमेत यसले विशेष कार्य गर्दै आएको छ।टिकट प्रकाशन हुन थालेदेखि नै यसलाई संकलन गरेर मनोरञ्जन लिने, ज्ञान बढाउने र आयआर्जनसमेत गर्ने परम्परा विकसित भएको पाइन्छ। प्रथम टिकट पेनी ब्ल्याक प्रकाशन भएको १२ वर्षपछि नै १८५२ मा बेल्जियममा भएको प्रथम फिलाटेलिक प्रदर्शनीले यस कुराको पुष्टि गर्छ। १८८७ मा जर्मनीमा सम्पन्न पहिलो अन्तर्राष्ट्रिय फिलाटेलिक प्रदर्शनीपछि टिकट संकलनमा सर्वसाधारणको रुची बढेको पाइन्छ। त्यसपछि टिकट संकलन एउटा छुट्टै विधाको रूपमा विकसित हुन थालेको हो। आज आइपुग्दा टिकट संकलनकको ठूलै जमात तयार भइसकेको छ, जसले राष्ट्रिय र अन्तर्राष्ट्रिय रूपमा फिलाटेलिक प्रदर्शनीमा सहभागिता जनाउँछन्। नेपालमा पनि हुलाक टिकट संकलकहरू संस्थागत रूपमा नेपाल फिलाटेलिक सोसाइटीमार्फत क्रियाशील छन्। जीवन निर्वाहका लागि कठिन पर्ने समाजमा सोखको रूपमा खर्चिलो टिकट संकलन गर्नु त्यति सहज भने होइन। तर, पनि यस सोखलाई पेसा वा व्यवसाय बनाउँदै आयआर्जन गर्न सकिने पाटोलाई नकार्न सकिँदैन। फिलाटेलीलाई बढावा दिने कार्यक्रम कम हुनु, राजधानी केन्द्रित रहनु, मनोरञ्जनको अन्य विकल्प हुनु र सञ्चारका प्रविधिको विकासले हुलाकको अस्तित्व घटिरहेको अवस्थामा टिकटसमक्ष साक्षात्कार हुने अवसरको कमी हुनु कमजोर पक्ष हुन्। यद्यपि, सोख र ज्ञानको दायरा आनन्दसँग बढाउने हुनाले र सिर्जनशील बनाइराख्न फिलाटेली विधालाई अझ प्रवद्र्धन गर्न आवश्यक छ।फिलाटेलीलाई व्यवस्थित ढंगबाट अघि बढाउन र नेपालको फिलाटेलीलाई विश्वमञ्चमा परिचित गराउने उद्देश्यले नै सरकारले हुलाक विभागअन्तर्गत नेपाल फिलाटेलिक ब्युरो स्थापना गरेको हो। ब्युरोले टिकट प्रचलनमा ल्याउने, प्रथम दिवसीय टाँचा प्रदान गर्ने कार्यक्रम तथा केही फिलाटेलिक सामग्री, प्रथम दिवसीय आवरण, फोल्डर, ब्रोसर, उत्पादन गर्ने परम्परागत काम मात्र गर्दै आएको छ। फिलाटेली प्रवद्र्धनमा ब्युरोको भूमिका जति फराकिलो हुनुपर्ने हो त्यो हुन सकेको छैन। नेपाल फिलाटेलिक ब्युरोका लागि सन् २०१६ ऐतिहासिक वर्ष रह्यो। विश्वमा फिलाटेलिक प्रदर्शनी सुरु भएको १६४ वर्षपछि मात्र सरकारी तवरमा यस वर्ष चीनको नानिङमा नेपाल हुलाकको नाममा फिलाटेलिक ब्युरोले आधिकारिक रूपमा सहभागिता जनायो। अन्तर्राष्ट्रिय बजारमा नेपाली हुलाक टिकटको बढ््दो माग छ। चीनमा सहभागी हुनसक्नु बजार व्यवस्थापनमा उल्लेखनीय तथा प्रवद्र्धनका हिसाबले सकारात्मक मान्न सकिन्छ। हुलाक ऐन २०१९ अनुसार हुलाक सेवा विभागले चिठीपत्रहरू सम्बन्धितसमक्ष पुर्याउने, हुलाक टिकट प्रकाशन गर्ने, धनादेश व्यवस्था गर्ने, बचत बैंक सञ्चालन गर्दै आएको छ। यद्यपि जनमानसमा चिठीपत्र मात्र बोक्ने कार्यालयका रूपमा लिएको हुलाकलाई नेपालको परिवेशमा आयआर्जन गर्ने व्यावसायिक बनाउन फिलाटेलिकले महत्त्वपूर्ण भूमिका खेल्ने सम्भावना प्रशस्तै छ। नेपालका प्राकृतिक र जैविक विविधता, कला, कौशल, संस्कृति, रहनसहन वेशभूषा, सोच, शैली, मूल्य मान्यताले उत्कृष्ट टिकटमा हुनुपर्ने सारतत्त्वलाई समेट्न सक्ने क्षमता छ। फिलाटेलीलाई नै प्रवद्र्धन गरेर खस्कँदो हुलाक सेवाले मान सम्मान प्राप्त गर्न र प्रचुर मात्रामा राजस्व आर्जन गर्नसक्ने अवस्था छ।समय परिवेश सुहाउँदो चुस्त प्रशासकीय कार्यविधि, लचिलो नियम तथा प्रक्रिया अपनाउन सक्नुपर्छ। जसले गर्दा विश्वका फिलाटेलिक एजेन्सीसँग सहकार्य गर्न सकिन्छ। फरक मूल्यमा बाह्य जगतसित नेपाली टिकटको कारोबार बढाउन सकिने सम्भावना छ। नियमित काममा मात्र चासो राख्ने गरेको अहिलेको राजनीतिक तथा प्रशासनिक संयन्त्र कर राजस्व तथा भन्सार राजस्वमा मात्र केन्द्रित छ। नौलो प्रयोग गर्ने र फरक क्षेत्रको सम्भावना खोज्ने तथा उपयोग गर्ने काम हुन नसक्नु विडम्बना हो। हामीले टिकटमार्फत् प्राप्त गर्न सकिने करोडौं वैदेशिक मुद्रा आर्जन गर्न चुकिरहेका छांै। देशको समग्र अर्थतन्त्रलाई हेर्दा यो आय कम भए पनि हुलाकलाई व्यावसायिक बनाउनु आजको आवश्यकता हो। यसतर्फ सरकार तथा सम्बन्धित निकायको ध्यान पुग्न जरुरी छ। प्रवद्र्धनात्मक कार्यक्रम सञ्चालन गर्ने, टिकट निकाल्न आवश्यक उपयुक्त सारतत्त्वको खोज अनुसन्धान गर्ने, टिकट डिजाइन प्रतियोगिता सञ्चालन गर्ने, फिलाटेलिक वस्तुको बिक्री, वितरण तथा प्रदर्शनीका कार्यक्रम हुनुपर्छ। त्यसैगरी फिलाटेलिक संग्राहलय निर्माण भएमा स्वदेशी मात्र होइन, विदेशीसमेत आकर्षित हुन सक्छन्। विदेशी ग्राहकलाई सहज, छिटो छरितो ढंगबाट टिकट सम्पूर्ति गर्ने व्यवस्था मिलाउने हो भने नेपालको फिलाटेलीको भविष्य उज्ज्वल हुनेछ। हुलाक टिकटमा उल्लेख मूल्य जहाँसुकै एउटै हुन्छ। जहाँ हुलाक कार्यालय उपलब्ध छैन, त्यहाँ सर्वसाधारणले टिकट किन्दा उल्लेखित मूल्यभन्दा बढी तिर्नुपर्ने बाध्यताबारे गुनासा सुनिँदै आएको छ। त्यसैले सर्वसाधारणले टिकट बेचेबापत सरकारले निश्चित रकम छुटको व्यवस्था गर्न जरुरी छ। यसका लागि सरकारी स्रोतसाधन प्रयोग गर्ने निकाय भएकाले नेपाल फिलाटेलिक ब्युरो नियमित क्रियाकलापका अलावा नयाँ सोच, शैली र रणनीति लिएर अघि बढ्नु अपरिहार्य छ। नेपालको गौरवपूर्ण इतिहास, संसारकै आँखालाग्दो प्राकृतिक पर्यावरण, भौगोलिक अवस्थिति विश्वकै निम्ति अतुलनीय उपज हुन्। यसलाई नेपाली फिलाटेलीमा समेटिँदै आएको छ। मात्र प्रवद्र्धन गर्नु आजको आवश्यकता हो। रेग्मी हुलाक सेवा विभागअन्तर्गत नेपाल फिलाटेलिक ब्युरो, सुन्धाराकी प्रमुख हुन्।"
पुनर्निर्माणमा गैसस : कामभन्दा कुरा धेरै,"दोलखामा पनि उस्तै रेडक्रसभित्रै भूकम्प : रेडक्रसकर्मीलाई नि:स्वार्थ सेवासँग जोडिएको भनिन्छ। तर, जब भूकम्प आयो नेपाल रेडक्रस सोसाइटी जिल्ला शाखा आफैं चर्को कम्पनको सिकार भइरहेको छ। रेडक्रसजस्तो पवित्र संस्थाभित्र भ्रष्टाचार भएको उजुरी जिल्ला प्रशासनमा परेको छ। भ्रष्टाचारको छानबिन अख्तियारले गरिरहेको छ। भूकम्पसम्बन्धी परियोजनाहरू भित्रिँदै गएपछि रेडक्रसमा तीव्र मतभेद सुरु भएको हो। रेडक्रस कार्यालयमा लामो समय तालाबन्दी नै भयो। अध्यक्षलाई अनियमितताको आरोप लगाउँदै काम गर्न दिइएको छैन। स्विस रेडक्रसले आफ्नो कार्यक्रममा अनियमितता भएको ठहर गरेपछि अध्यक्षले काम गरेका छैनन्। रेडक्रसका अध्यक्ष टीकानारायण प्रधानचाहिँ आरोपप्रत्यारोप भएपछि छानबिनलाई सहज बनाइदिन जिम्मेवारीहरू छाडेको दाबी गर्छन्। अध्यक्ष मै हुँ, गैरकानुनी ढंगले मलाई निषेध गरिएको मात्र हो, उनले दाबी गरे। प्रमुख जिल्ला अधिकारी यज्ञराज बोहराले रेडक्रसभित्रको अनियमिततासम्बन्धी राय अख्तियारमा पठाइसकिएको बताए। निर्देशन नै मान्दैनन् : कडा पत्राचार गरेपछि जिल्ला प्रशासन कार्यालयमा २०७३ साउन महिनासम्म सञ्चालित करिब ८५ वटा राष्ट्रियअन्तर्राष्ट्रिय संस्थाहरूमध्ये दुई दर्जनले प्रतिवेदन पेस गरेको देखिन्छ। भूकम्पपछि दाताहरूले दोलखामा करिब १० अर्ब खर्च गरेको अनुमान छ। यूएनओचाले भूकम्प गएको तीन महिनामा एक अर्ब २६ करोड खर्च भएको प्रतिवेदन बुझाएको थियो। तत्कालीन प्रमुख जिल्ला अधिकारी देवेन्द्र लामिछानेले अपुष्ट भन्दै बुझाएको प्रतिवेदनलाई सार्वजनिक गरेनन् जो अहिले सरुवा भइसकेका छन्। गैरसरकारी संस्थाहरूलाई हरेक महिना प्रतिवेदन बुझाउन निर्देशन दिए पनि उनीहरूले प्रशासन र जिविसमा प्रतिवेदन बुझाएका छैनन्। जिविसअन्तर्गत सामाजिक विकास अधिकृत नारायण सेढाईं भूकम्पपछि संघसंस्थाले प्रतिवेदन नबुझाएकाले तथ्यांक अद्यावधिक गर्न कठिनाइ भएको गुनासो गर्छन्। हिसाब लुकाउने नियत : भूकम्पपछि खोज, उद्धार र राहतमा जे जति खर्च भयो त्यसको आधिकारिक हिसाब जिल्लाको कुनै पनि निकायमा छैन। भूकम्पपछि धेरै सूचना अद्यावधिक गर्दै आएको जिविस सूचना केन्द्र हिसाबकिताबको पाटोमा गएपछि शून्यता प्रस्तुत गर्छ। सूचना अधिकारी विक्रम कार्की भूकम्पपछि हालसम्म कुनकुन शीर्षकमा कसले के कति खर्च गर्यो भन्ने विषयमा खोजबिन नै नगरेको बताउँछन्। खासगरी अन्तर्राष्ट्रिय स्तरमा काम गर्ने संस्थाहरू त आर्थिक पाटो सार्वजनिक गर्न नै चाहँदैनन्। अन्य विवरणहरूको मिडिया प्रचार खोज्ने राष्ट्रिय स्तरका गैरसरकारी संस्थाहरू पनि आर्थिक पाटोबारे आलटाल गरेर खास हिसाबकिताबको चुरोमा पुग्नबाट रोक्छन्। जिल्ला प्रशासन कार्यालयमा प्रस्तुत मासिक प्रतिवेदनहरू अध्ययन गर्दा जनशक्ति, प्रशासनिक खर्चको विवरण सबै संघसंस्थाले लुकाएको देखिन्छ।सफ्टवेयर मा ८० प्रतिशत खर्च : जिल्ला परिषद् बैठकले हार्डवेयर मा ६० प्रतिशत अनिवार्य खर्च गर्न संघसंस्थालाई निर्देशन गरेको छ। निर्माण, मेसिन, औजारजस्ता विषयहरूमा खर्च गर्न भनिए पनि प्रशासनमा पेस गरिएका प्रतिवेदनहरू अनुसार जिल्ला परिषद्का निर्देशनलाई अटेर गरेको प्रष्ट हुन्छ। २०७३ जेठदेखि साउनसम्म २१ वटा स्थानीय, राष्ट्रिय र अन्तर्राष्ट्रिय संस्थाहरूले पेस गरेको विवरणले ८० प्रतिशत खर्च सफ्टवेयर अर्थात् छलफल र सानातिना सामान वितरणमा भएको देखिन्छ। अधिकांशले सरसफाइ, अनुगमन, तालिम र गोष्ठीजस्ता विषयमा खर्च भएको देखाएका छन्। जिल्ला विकास समितिको सर्वेक्षणको आधारमा पौने ३ लाख जनसंख्याबीचमा खोज, उद्धार र राहतको काम गर्न २४ वटा अन्तर्राष्ट्रिय स्तरका गैरसरकारी संस्थाहरू आएका थिए। जिविस सामाजिक शाखाका अनुसार एक सयवटा स्थानीय र राष्ट्रिय संस्थाहरू क्रियाशील भए। अहिले पनि सबै गरी ५४ वटा संघसंस्थाहरूले भूकम्पपीडितको पक्षमा काम गरिरहेका छन्। बीउ वितरणमा प्रतिबन्ध : दोलखाका निमित्त कृषि विकास अधिकृत मनहर कडरिया मालु पुग्दा एनजीओले दिएको काउली फल्दै नफलेको किसानहरूको गुनासो सुने। मुला नउम्रिकनै फुलेको गुनासो पनि उनले सुने। कडरियाका अनुसार जिल्लामा अझै पनि करिब १० वटा गैरसरकारी संस्थाले कृषि विकासका लागि काम गरिरहेका छन्। थाहै नदिई बीउ वितरण गर्दा जिल्लाभरका कृषकले मार खेप्नुपरेको उनको भनाइ छ। कृषकको गुनासोलाई मध्यनजर गरेर माघ पहिलो साता भएको जिल्लास्थित कर्मचारीहरूको बैठकमा जिल्ला कृषि विकास कार्यालयको समन्वयबिना एनजीओलाई बीउ सीधै किसानका पुर्याउन प्रतिबन्द गरेको घोषणा गरे।सीडीओ फेरिएपछि एनजीओलाई फाइदा : भूकम्पले थलिएको दोलखामा भूकम्पपछि तीनवटा प्रमुख जिल्ला अधिकारी (सीडीओ) फेरिएर चौथो आएका छन्। सीडीओ फेरिरहँदाको फाइदा भने एनजीओ र आईएनजीओले लिने गरेको पाइएको छ। पछिल्लो उदाहरण हेर्दा सीडीओ पुष्पराज शाहीले कडा गरेपछि प्रतिवेदन बुझाउन थालेका संघसंस्थाहरूले सीडीओ यज्ञराज बोहरा आएपछि विवरण बुझाउन आनाकानी गरिरहेका छन्। भूकम्पपछिको २० महिनामा तीनवटा सीडीओ परिवर्तन भएर बोहरा चौथो सीडीओका रूपमा आएका हुन्।संस्थाहरूको काम गराइको भेउ नपाउँदै सरुवा हुने परम्परा बसेपछि सीडीओहरूले संघसंस्थालाई नियन्त्रण र अनुगमन गर्नै नसक्ने हुँदोरहेछ, प्रशासनका एक कर्मचारी बताउँछन्। एक वर्ष पनि बस्न नपाई शाही सरुवा भए। नयाँ आएका सीडीओ यज्ञराज बोहरा संस्थाहरूलाई भूकम्पपीडितको पक्षमा काम गराउने योजना बनाउन लागेको बताउँछन् ।"
सत्यको आयतन,"कुनै स्कुले किशोरलाई उसको छट्टु साथीले सिकायो, कसैलाई केही गराउनु छ भने भन्दिनू, मलाई तपाईंको सारा सत्य थाहा छ। किशोर घर पुग्यो र आमालाई भन्यो, मलाई तपाईंको सारा सत्य थाहा छ आमा हडबडाइन् र भनिन्, बाबु, यो कुरा कसैलाई नभनेस्। ला, बरु यो २०० रुपैयाँ दिन्छु। किशोर दंग पर्यो। बेलुकी उसका बुबा अफिसबाट घर फर्के। किशोरले खुसुक्क बुबालाई पनि भन्यो, मैले तपाईंका सारा सत्य थाहा पाएँ नि बुबा झन् हड्बडाए र भने, हेर बाबु तैंले जे थाहा पाएको छस्, त्यो कसैलाई नभन्नू। बरु तैंले जे माग्छस् त्यही दिउँला। अहिलेलाई यो ४ सय रुपैयाँ लैजा। किशोर झनै फुरुङ्ग भयो। भोलिपल्ट बिहान ऊ स्कुल जाँदै थियो, बाटोमा हुलाकी दाइ भेटिए। किशोरले हुलाकीलाई पनि त्यसरी नै भन्यो, मैले त तपाईंका सारा सत्य थाहा पाएँ नि हुलाकी हर्षविभोर भयो। उसले चिट्ठीको पोको एकातिर फ्याँक्यो, लामो सुस्केरा हाल्यो र भन्यो, बाबु आखिर तिमीले सत्य थाहा पाएरै छाड्यौ है। आऊ आफ्नो बुबालाई अंकमाल गर।यो सानो ठट्यौली कथा मात्रै होतर समकालीन समाजको यथार्थ पनि योभन्दा खासै भिन्न छैन। हामी दिनहुँ कति झूट बोल्छौं त्यो हामीलाई नै पत्तो हुन्न। हामी त्यतिन्जेल झूट बोल्दैनौं जबसम्म सत्यबाटै फाइदा भइरहेको हुन्छ। योभन्दा पनि भीषण यथार्थचाहिँ के भने झूटलाई हामी सत्यको बान्की दिन अभ्यस्त हुँदै गइरहेका छौं। पछिल्लो समयमा महाशक्ति मुलुक अमेरिकाका राष्ट्रपति डोनाल्ड ट्रम्पका राजीतिक गतिविधिले जन्माएका पोस्टटु्रथ (सत्यपछिको सत्य) र अल्टरनेटिभफ्याक्ट (वैकल्पिकतथ्य) जस्ता शब्द र तिनको चूडान्तचर्चाले गलत तथ्यलाई पनि सयपल्ट दोहोर्याएपछि सत्य हुन्छ भन्ने गोयबल्ससिद्धान्तलाई माथ गर्ने छाँट देखिँदै छ। अमेरिकी सञ्चार जगतमा त ट्रम्पको सत्यआतंक छ नै, यसैलाई दृष्टान्त दिँदै हाम्राजस्ता राजनीतिकआर्थिक स्थायित्व नभएका समाजमा पनि मिडियामार्फत् सत्यको आवरणमा स्वार्थ बेचिने जोखिम झनै बढेको छ। पत्रकारिताको आधारभूत सिद्धान्त भन्छ, सञ्चारकर्मीको पहिलो दायित्व सही सूचनाको सम्प्रेषण हो। मेरो एउटा पुरानो साथी सोध्छ, त्यसो भए एउटै दुर्घटनाको समाचारमा पनि मृत्यु हुनेको संख्या फरकफरक आउँछ? के सत्यको आयतन अखबारैपिच्छे फरकफरक हुन्छ?सिद्धान्त र व्यवहारबीचको यो बेमेलको रहस्य आम पाठकलाई त के, वर्षौंदेखि समाचार र विचार प्रवाह गरिरहेका कैयन पत्रकारलाई समेत पत्तो नहुन सक्छ। हामीले अहिलेसम्म बुझ्दै आएको तथ्य हो, कुनै पनि जानकारी या त सत्य हुन्छ या झूट। सत्य र झूटबाहेक तेस्रो, चौथो पक्ष पनि हुन सक्छ भन्ने धेरैले सोचेकै हुन्नौं। मोडर्न मास मिडिया पुस्तकमा लेखकहरू जोन सी मेरिल, जोन ली र एडबर्ड जेय फ्रेडल्यान्डरले यसलाई सत्यका विभिन्न तहका रूपमा यसरी अथ्र्याएका छन् परम सत्य : यसलाई हामी सत्यको पहिलो तह मान्न सक्छौं। यो तहको सत्यको वास्तविक रूप कस्तो हुन्छ त्यो कसैलाई थाहा हुन्न। जस्तो कि ईश्वर, जीवन, जगत र मृत्युका अधिकाधिक पक्षमा अहिलेसम्म पनि हामी बेखबर नै छौं। सायद यही महसुस गरेर नै सुकरातले भनेथे, मलाई एउटै मात्र कुरो थाहा छ कि मलाई केही पनि थाहा छैन। सम्भावित सत्य : परम सत्यभन्दा एक तहमुनि सम्भावित सत्य हुन्छ। यो परम सत्यको एउटा सानो अंश मात्र हो। सत्यको खास स्वरूप यस्तो होला भन्ने यो एक किसिमको अनुमान मात्र हो। सीमित सत्य : सम्भावित सत्यबाट पनि एक तह तल झर्ने हो भने हामी सीमित सत्यमा आइपुग्छौं। सीमित सत्य सम्भावित सत्यको एउटा अंश मात्र हो। यसमा हामी केही खासखास तथ्य छनोट गर्छौं र त्यसैलाई सत्य ठान्छौं। जस्तो कि कुनै एउटा डकैतीको घटना भयो। त्यसमा ७ डाँका संलग्न थिए। तर सुरुमा २ जना मात्र पक्राउ परे। घटनाको सबै यथार्थ पत्ता नलागुन्जेल डकैतीमा २ संलग्न थिए भन्ने जानकारी पनि सत्य नै हो तर सीमित सत्य। यो असीमित सूचनाबाट केही सूचकलाई छानेर सत्य पर्गेल्ने प्रयत्न हो। कथित सत्य : यो सीमित सत्यभन्दा पनि तल्लो तहको सत्य हो जुन अरू कसैले सुनाएको हुन्छ। कसैले भनिदिएको, लेखिदिएको वा सुनाइदिएको कुरा नै हाम्रा लागि सत्य हुन्छ भने त्यो कथित सत्य हो। जस्तो कि, प्रधानमन्त्रीले फलानो मितिमा चुनाव हुन्छ भने। भनेकै मितिमा चुनाव हुन्छहुँदैन त्यो थाहा छैन। तर, चुनावै नभए पनि प्रधानमन्त्रीले भनेको चाहिँ सत्य नै हुन्छ। बुझाइमा आधारित सत्य : कुनै एउटा अखबारमा लेखिएको समाचारलाई त्यसका सबै पाठकले एउटै रूपमा बुझ्छन् भन्ने छैन। प्रत्येकले आआफ्नो बोधक्षमताअनुसार बुझ्छन्। एउटै समाचारलाई पनि कतिले त परस्पर विरोधी रूपमा अथ्र्याइरहेका हुन सक्छन्। यो नै सत्यको सबैभन्दा आधारभूत तह हो। सत्यका यी ५ तहमध्ये हामी सञ्चारकर्मीको पहुँचमा हुने सत्य तेस्रो र चौथो तहका मात्र हुन्। या त हामी सत्यको पूर्ण सम्भावनाबाट केही सीमित सत्यलाई पर्गेल्न सक्छौं या अरू कसै (नेता, सरकारी अधिकारी, प्रत्यक्षदर्शी आदि) ले भनिदिएको सत्यलाई आम पाठकदर्शकस्रोतासमक्ष पुर्याउन सक्छौं। परम सत्य र बुझाइमा आधारित सत्यमा हाम्रो कुनै पहुँच हुन्न। त्यसो भए के सत्यका यी विभिन्न तहलाई नै अहिले प्रकारान्तरले पोस्टटु्रथ वा अल्टरनेटिभफ्याक्ट्स भन्न थालिएको हो? उत्तर खोज्नुअघि यी नवजात शब्दहरूको उत्पत्ति केलाउनु आवश्यक छ। यी दुवै शब्द त्यही मुलुकबाट उब्जिए जुन मुलुकमा आजभन्दा २८० वर्षअघि (सन् १७९१ मा) संविधानको पहिलो संशोधन गरेर निर्धक्कै लेखिएको थियो, प्रेस स्वतन्त्रता कुण्ठित गर्ने गरी अमेरिकी कंग्रेसले कुनै कानुन बनाउन पाउने छैन। र, यो त्यही मुलुक थियो, जसका स्वतन्त्रतासम्बन्धी घोषणापत्रका मुख्य लेखक तथा तेस्रो राष्ट्रपति थोमस जेफर्सनले भनेका थिए, यदि मलाई प्रेसरहित सरकार वा सरकाररहित प्रेसमध्ये एउटा छान्न दिइयो भने बिनाहिच्किचाहट दोस्रो विकल्प रोज्नेछु। जेफर्सनले यसो भनेको करिब २०० वर्षभन्दा बढी समयपछि ४५ औं राष्ट्रपति डोनाल्ड ट्रम्पले अघिल्लो शुक्रबार किटेरै भनिदिए, मिडिया जनताका शत्रु हुन्। सोही दिन उनले ह्वाइट हाउसको प्रेस ब्रिफिङमा आफ्ना विरोधी सञ्चारमाध्यमका प्रतिनिधिलाई पस्नसमेत दिएनन्। यसरी मिडियालाई सत्तोसराप गर्नुका पछिल्तिर ट्रम्प पक्षधरको तर्क छ, मिडिया पूर्वाग्रही भए, मिडियाले गलत सूचना सम्प्रेषण गरे। पोस्टटु्रुथ र अल्टरनेटिभफ्याक्ट दुवै यही तर्कका उपज हुन्। युरोपेली युनियनबाट बेलायत बाहिरिने र अमेरिकामा ट्रम्प राष्ट्रपति निर्वाचित हुने प्रक्रियाको सेरोफेरोमा सर्वाधिक प्रयोगमा आएपछि पोस्टटु्रथ सन् २०१६ को वर्षशब्द घोषित भयो। अल्टरनेटिभफ्याक्ट चाहिँ ट्रम्पकी सल्लाहकार केल्यान्नी कन्वेले त्यतिखेर प्रयोगमा ल्याइन् जब ट्रम्पको सपथ ग्रहण समारोहमा उपस्थितको संख्यालाई लिएर ह्वाइट हाउसले निर्धक्कै झूटो बोल्यो।अक्सफोर्ड डिक्सनरीले पोस्टट्र्ुथ लाई यसरी अथ्र्यायो, यो एउटा विशेषण हो, जसले आम जनसाधारणको अवधारणा निर्माणमा व्यक्तिगत विश्वास र भावनाको भन्दा वस्तुगत तथ्यको प्रभाव कम हुने अवस्था वा परिस्थितिलाई बुझाउँछ। यसको अर्थ पोस्टट्रुथ तथ्य होइन, व्यक्तिगत भावना वा धारणाको उपज हो। व्यक्तिगत भावना वा धारणा पनि सत्य त हुन सक्छ, सर्वमान्य हुन सक्दैन। सर्वमान्य हुनका लागि वस्तुगत तथ्यकै साहारा चाहिन्छ। त्यसैले पोस्टट्रुथ शब्दान्तरले झूटको भद्रपर्यायवाची हो। अल्टरनेटिभफ्याक्ट त यसै पनि किन वाहियात र नियतप्रेरित छ भने तथ्य हो भने त्यो वैकल्पिक हुन सक्दैन, वैकल्पिक हुनेबित्तिकै त्यो वस्तुगत रहनै सक्दैन। सत्यका विभिन्न तहमध्ये परम सत्य र सम्भावित सत्यलाई हामीले पर्गेल्न नसक्नु वा पाठकदर्शकश्रोताको बुझाइको तहको सत्यमाथि हस्तक्षेप गर्न नसक्नु हाम्रा सीमा हुन्, फटयाइँ होइनन्। तर, ट्रम्पसमर्थक वा त्यस्तै अन्य स्वार्थसमूहहरूले स्थापित गर्ने प्रयत्न गरिरहेका पोस्टटु्रथ वा अल्टरनेटिभफ्याक्ट का अवधारणा सत्यको आवरणमा नियत लाद्ने वा सूचनालाई स्वार्थपरक बजारीकरण गर्ने ध्येय मात्र हुन्।निष्कर्ष के हो भने आज पनि वस्तुगत तथ्यमा आधारित रहेर सूचना दिनु नै पत्रकारिताको पहिलो धर्म हो। समाचारमा गलत तथ्य र जानकारी नपरून् भन्नका लागि हामीले हरसम्भव प्रयत्न गर्नैपर्छ। सीमित र कथित सत्यका सहाराले सम्भावित सत्यसम्म पुग्ने हाम्रो प्रयत्न निरन्तर रहिरहनुपर्छ। यी प्रयत्नमा आइपर्ने सीमा झूट होइनन् र तिनले सत्यको आयतनलाई घटाउँदैनन्। तर, त्यस्तो प्रयत्नलाई नै उल्टयाउने नियत भने अवश्य झूट हुन्। यस्तै नियतले सत्यको आयतन साँघुरिँदै गएको छ ।"
बिच्छीको टोकाइले मृत्युसमेत हुन सक्छ,"बिच्छीको पुच्छरमा विषाक्त काँडा हुन्छ। यसले पुच्छरकै माध्यमले डस्ने गर्छ। बिच्छीले डस्दा आफ्नो पुच्छरमा भएको विषाक्त काँडालाई मान्छेको शरीरमा छोड्छ। यो काँडाले मासुमा स्थानीय रूपमा विषाक्तता उत्पन्न गर्छ। बिच्छीको डसाइपछि धेरै बढी दुखाइ उत्पन्न हुन्छ। उपचार नगर्दा डसाइ भएको ठाउको मासु मर्छ, सुक्छ। यो विष छालामा गएर स्नायुलाई समेत प्रभावित गर्ने औंल्याउँदै डा प्रताप भन्छन्, उपचार नगर्दा पछि गएर यसको विष मुटुमा पुगी त्यहाँ सुन्निने (कार्डियासिस) हुन सक्छ।यसमा धेरै बढी सुन्नाइ र मुटु कमजोर हुने हुनाले फोक्सोबाट रक्तश्राव हुन सक्छ। बिच्छीले डसेको केही समयपछि नाडीको धड्कन गति ढिलो हुन सक्छ, रक्तचापसमेत कम हुन सक्छ। छातीमा दुखाइ, मुखबाट पानी आउन सक्छ। यो स्नायु प्रणाली प्रभावित भएर हुने हो। बिच्छीको विषको प्रभावले मुटुमा सुन्नाइ उत्पन्न भए मृत्युसमेत हुन सक्छ। तर कार्डाइटिस भनिने यो अवस्था पाँचसात दिनसम्ममा आउन सक्छ। प्राथमिक उपचारबिच्छीले डसेको ठाउँमा आफ्नो पुच्छरमा भएको विषाक्त काँडालाई छोड्ने गर्छ। यही काँडाले शरीरमा विषाक्तता प्रभाव उत्पन्न गराउने भएकोले सम्भव भएसम्म ठूलो पार्ने सिसा (म्याग्नेफाइङ ग्लास) को सहयोगले त्यो काँडा हटाउनुपर्छ। काँडा हटाउँदा नै करिब आधा जति दुखाइ कम हुने औंल्याउँदै डा प्रताप भन्छन्, स्प्रिट स्वाव (स्प्रिटमा भिजाइएको रुवा) ले डसेको ठाउँमा राम्ररी सफा गर्नुस्।डसाइ भएको स्थानलाई स्प्रिट स्वावले सफा गर्दा बिच्छीको काँडासमेत निस्किन सक्ने सम्भावना हुन्छ भने यसले छालामा देखिन सक्ने समस्यालाई समेत कम गर्छ।बिच्छीले डसेको ठाउँमा नाइट्रोग्लिसरिन मलनको करिब दुई इन्च चौडा र दुई इन्च लम्बाइमा लेप लगाउनाले विषको विस्तारलाई रोक्न सकिन्छ।बिच्छीले टोक्दा स्वास्थ्यकर्मीहरूले बिरामीको अवस्था हेरेर एन्टी हिस्टामिनिक सुईसमेत दिन सक्ने औंल्याउँदै डा प्रताप आंैला आदिमा बिच्छीले टोकेको छ भने दुखाइ कम गर्न डसेको ठाउँमा लठ्ठ पार्ने जाइलोकेन, सुईसमेत लगाउन सकिने बताउँछन्। यस्तै दुखाइ कम गर्न उमेरअनुसार मात्रा निर्धारण गरेर इबुब्रफेन वा पारासिटामोलको चक्कीसमेत दिन सकिन्छ। बिच्छीको टोकाइबाट प्रभावित भएकाहरूलाई प्रशस्त मात्रामा ओरल रिहाइड्रेसन साल्ट (जीवनजल) सेवन गराउनुपर्छ।"
ट्राफिक हल्लामा हर्ट अटयाक खतरा,"व्यस्त सडक छेउछाउ बस्दा मुटुलाई असर पुर्याउन सक्छ। हालै गरिएको एक अनुसन्धानअनुसार यातायातको होहल्लाले हर्ट अटयाकको जोखिम बढ्ने देखिएको हो। अनुसन्धानअनुसार विमानबाट हुने होहल्लाको तुलनामा सडक तथा रेल यातायातबाट हुने होहल्लाको खतरा बढी देखाएको हो। अध्ययनमा ४० वर्षभन्दा बढी आयुका १० लाखभन्दा बढी स्वास्थ्य बिमा कम्पनीको सूचनालाई मूल्यांकन गरिएको थियो। यो अनुसन्धानअन्तर्गत राइनमेन क्षेत्रमा रहने व्यक्तिको छेउछाउको सडक, रेल र यातायातको होहल्लाको सन् २००५ मा विश्लेषण गरिएको थियो।यसपछि सन् २०१४१५ मा हर्ट अटयाकले मर्नेहरूको सूचनाको अध्ययन गरिँदा यातायातको होहल्ला र हर्ट अटयाकबीच सम्बन्ध पाइयो। अनुसन्धानअनुसार विमानको कारणले हुने होहल्ला कम नोक्सान पुर्याउँछ किनभने यो हल्ला ६५ डेसिबलभन्दा माथि हुँदैन।"
राम्रो निद्रा नआउँदा मोटोपनको खतरा,हालै गरिएको एउटा नयाँ अनुसन्धानअनुसार राम्रो निद्रा नलिने व्यक्ति अघिल्लो दिन ३८५ किलो क्यालोरीको अतिरिक्त खपत गरिरहेका छन्। अर्थात् उनीहरू बढी बोसोयुक्त खाना र प्रोटिन लिइरहेका हुन्छन्जसका कारण मोटोपनाको खतरा बढिरहेको छ।यो अध्ययन युरोपियन जर्नल अफ क्लिनिकल न्युट्रिसनमा प्रकाशित भएको हो। अध्ययनको निचोडअनुसार धेरै कम निद्रा लिनाले शरीरमा हार्मोनमा प्रभाव पर्छ। यो व्यक्ति विशेषलाई बढी खान र पेट पूर्ण रूपमा भरिएको अनुभव गर्न प्रेरित गर्छ। निद्राको कमीले सिरकेडिन लय वा शरीरको आन्तरिक घडीमा अवरोध गरिरहन्छ। यसले शरीरको सन्तुष्टि र भोकसम्बन्धी हार्मोन प्रभावित हुन्छ।अध्ययनको दाबीअनुसार निद्रालाई आहार र व्यायामका अतिरिक्त तौल बढ्नुलाई प्रभावकारी रूपमा नियोजित गर्न सकिने एउटा तेस्रो सम्भावित कारण हो।अध्ययनअनुसार आंशिक रूपमा निद्रा लिने परिणामको रूपमा समग्र ऊर्जा खपतमा ३८५ किलो क्यालोरी प्रतिदिन वृद्घि हुन्छ। लामो समयसम्म निद्राको कमी जारी रहे क्यालोरी खपतको मात्रा बढ्छ। यसले तौल पनि बढ्छ।
काँडा छिचोलेर फूल बनेकी फूलकुमारी,"फक्रियो फूलपति र समाजबाट अपहेलित हुँदा मुज्जिएकी तिनै फूलकुमारी अहिले समाजमा पुन: फक्रिएकी छन्। तीनवटै छोराले बुवाको माया कस्तो हुन्छ थाहा पाएनन्, उनले भनिन्, माहिलो र कान्छो छोराले बुवा देख्न पनि पाएनन्, माया पाउनु परको कुरा। तिनका लागि बाबुको जिम्मेवारी पूरा गर्ने भार पनि उनैमा छ। छोराहरूको पढाइलेखाइसँगै समाज परिवर्तनमा क्रियाशील रहँदा पुरुषहरूले अनेक लाञ्छाना लगाए पनि पर्वाह नगरी अगाडि बढेकी उनलाई तिनै पुरुषले अहिले आदर्श मान्दा गर्व लाग्ने गरेको सुनाइन्। भन्छिन्, काम गर्ने सिलसिलामा अनेक तगारा आइपर्छन् तर सहासलाई डगमगाउन दिनुहुँदो रहेनछ, लक्ष्यमा पुगिँदो रहेछ।नगरस्तरीय सरसफाइ, धूम्रपानविरोधी अभियान, महिला सशक्तीकरणलगायत गाउँघरमा सानातिना विकासका काममा उनै फूलकुमारी दिदी ले अगुवाइ गर्छिन्। माटोले लिपेको र टायल छाएको घरमा बस्दै आएकी उनले पतिको माया नपाए पनि समाजले माया र सम्मान गरेको छ, जुन उनकै पौरखको फल हो।"
सशक्तीकरण सिलसिला,पिछडिएको वर्ग वा समुदाय सशक्त हुँदै जानुलाई देश विकासको एउटा सूचक मानिन्छ। दिगो विकासका लागि समाजका सबै तह र तप्काका मानिसको समान सहभागिता आवश्यक हुन्छ। महिलाहरूलाई विकास निर्माणका काममा हातेमालो गराउने बेला आइसकेको छ। त्यसका लागि राज्यले बाटो खुला गरिदिएको छ। महिलाहरू स्वयं पनि त्यो अधिकार माग्न थालेकाले सशक्तीकरणको वास्तविक सौन्दर्य आगामी निर्वाचनपछि प्रस्ट देखिने धेरैले भन्छन्।
भ्यागुताको अस्पताल पाउन गाह्रो,"सिन्हवा सिड्नीभ्यागुताको उपचारमा निरन्तर सेवा सञ्चालन गर्दै आएको अस्ट्रेलियाको एक मात्र भ्यागुताको अस्पताल फेरि सार्नुपर्ने भएपछि सञ्चालकलाई भवन पाउन कठिन भएको छ। अहिलेसम्म पाँचपटक भवन सरिसकेको अस्ट्ेरलियाको द कायन्र्स फ्रग हस्पिटल लाई अर्को भवन पाउन गाह्रो परेको हो। द कायन्र्स फ्रग हस्पिटललाई विश्कै एक मात्र भागुताको अस्ताताल भनेर चिनिन्छ। पछिल्लोपटक ८ वर्ष बिताएको एउटा भवन घरबेटीले बिक्री गर्न खाली गराइदिनू भनेर अस्पताल प्रशासनलाई भनेपछि उनीहरू फेरि खोजीमा लागेको छ। भागुताका लागि अस्ट्ेरलियामा अस्पताल सुरु भएको १८ वर्ष भयो। कुनै पनि व्यापार, व्यवसाय वा कार्यालय सञ्चालन गर्न आफूले चाहना गरेजस्तो उपयुक्त भवन भाडामा पाउनु वा लिनु सिड्नीमा एक कठिन र चुनौतीपूर्ण कार्य हो। त्यसमाथि पनि भ्यागुताको उपचारजस्तो संवेदनशील कार्यका लागि उपयुक्त भवन पाउनु त सोचेभन्दा स्वभावत: निकै परको कार्य भइहाल्यो। रियल इस्टेट एजेन्टस् ले आवासीय होस् वा जस्तोसुकै भवन खाली हुनासाथ आवश्यक भए पनि नभए पनि घरभरि जथाभावी ठूलो परिमाणमा कीटनाशक औषधि छर्किने गर्छन्। तर एकपटक कीटनाशक औषधि छर्किएपछि त्यो भवन भ्यागुताको अस्पताललाई कामै नलाग्ने कायन्र्स फ्रग हस्पिटलकी संस्थापक एवं अध्यक्ष डेबोराह पेर्गालोट्टी बताउँछिन्। एकातिर भ्यागुते अस्पताल सार्न नयाँ भवन फेला पार्नु कठिन र चुनौतीपूर्ण त छँदैछ, उनले भनिन्, अर्कोतर्फ चाहिनेभन्दा बढी परिणाममा कीटनाशक विषादीका जथाभावी प्रयोगले संसारबाटै भ्यागुताको संख्या विस्तारै लोप हुँदै गएको प्रति चिन्ता छ। संसारका कुनै पनि प्रजातिका भ्यागुता आफ्ना प्राकृतिक गुणअनुसार रासायनिक पदार्थप्रति अत्यन्त संवेदनशील हुन्छन्। अस्पताल सार्नका लागि नयाँ भवन फेला पार्न कीटनाशक विषादीले मात्र होइन, घरभाडाले पनि त्यत्तिकै चुनौती थपेको छ। यो धरती सबै प्राणधारी जीवको साझा घर हो, अध्यक्ष डेबोराह भन्छिन्, धर्तीका हरेक प्राणीलाई औषधि र उपचारको हक छ, बचाउन सकिने भएमा धर्तीका हरेक प्राणीलाई बचाउनुपर्छ।"
राष्ट्रपति ट्रम्पद्वारा सेसन्सको रक्षा,"अमेरिका अमेरिकी महान्यायाधिवक्ता जेफ सेसन्सलाई हटाउन दबाब बढिरहेको बेला राष्ट्रपति डोनाल्ड ट्रम्पले उनको बचाउ गर्दै इमानदार मान्छे भएको दाबी गरेका छन्। सेसन्सले आफ्नो जिम्मेवारी सही रूपमा गरेको बताएका छन्। विपक्षी डेमोक्रयाट नेताहरूले सेसन्सले अमेरिकी राष्ट्रपतीय निर्वाचनको बेला रूसी अधिकारीहरूलाई भेटेको भन्दै पदत्याग गर्न दबाब दिँदै आएका छन्। सेसन्सले निर्वाचनको विषयमा रूसी अधिकारीसँग कुनै भेट नगरेको दाबी गर्दै आएका छन्। तर पछि आफ्नो सेनेटरको भूमिकामा अमेरिकाका लागि रूसी राजदूतसँग भेट भएको बताएका छन्। अमेरिकी राष्ट्रपतिको चुनावमा रूसले प्रभाव पारेको भन्दै अमेरिकामा आलोचना हुँदै आएको छ, जब कि रूसले त्यसलाई अस्वीकार गरेको छ।"
आप्रवासीको जलेर मृत्यु,इटालीको दक्षिणमा अवस्थित फोजिया सहरनजिकै रहेको शिविरमा साढे तीन सय आप्रवासी बसोबास गर्दै आएकोमा प्रशासनको निर्देशनपछि केही शिविर छाडेर अन्यत्र गएका छन्। शिविरमा अझै करिब एक सय बसोबास गरिरहेका र उनीहरूले आफ्नो कामको सुरक्षाका लागि अन्यत्र जान नसक्ने बताएका छन्। स्थानीय भाषामा ग्रान घेटो नामले चिनिएको उक्त शिविरमा स्थानीय दलालले सस्तो कामदारका लागि बस्न दिएको र यसले सुरक्षा चुनौती बढेको भन्दै गत बुधबार शिविर छाड्न भनिएको थियो।
कर्णाली पुल दुई वर्षमै चिरा,"महाकालीमा ४ लेनको पुल बनाइँदै महेन्द्रनगर कञ्चनपुरस्थित नेपालभारत सीमानदी महाकालीमा ४ लेनको मोटरेवल पुल बनाउन प्रक्रिया थालिएको छ। भौतिक पूर्वाधार तथा यातायात मन्त्रालयअन्तर्गत सडक विभागको सडक सुधार आयोजनाले काम थालेको हो। भारतीय एक्जिम बैंकको सहुलियत ऋणमा निर्माण हुने महाकाली पुल निर्माण योजना कार्यालयको हालै भौतिक योजना तथ यातायात व्यवस्था मन्त्री रमेश लेखकले महेन्द्रनगरमा उद्घाटनसमेत गरिसकेका छन्। मुख्य संरचना निर्माणसँगै पुलवारि र पारि ७ किमि एप्रोच सडक, नदी नियन्त्रण, ल्यान्ड स्केपिङ, वातावरणीय प्रभाव न्यूनीकरणलगायत सम्पूर्ण योजनाको लागत साढे ४ अर्ब रुपैयाँ रहेको छ। भीमदत्त नगरपालिका र महाकालीपारिका दोधारा र चाँदनी गाविस जोड्ने उक्त पुल १६ स्पानसहित ८ सय मिटर लम्बाइको हुने सडक विभागका महानिर्देशक देवेन्द्र कार्कीले जानकारी दिए। तुरुन्तै निर्माण प्रक्रिया सुरु हुँदै छ उनले भने, योजनाको डीपीआर स्वीकृत भई निर्माण अनुगमन सेवाका लागि परामर्शदाता छनोटका लागि प्रस्ताव आह्वान भइसकेको छ। उनले निर्माण व्यवसायी छनोट निम्ति तुरुन्तै ठेक्का सूचना प्रकाशन गर्न कागज पत्रको तयारी भइरहेको बताए। उक्त पुल नेपालभारत सीमास्थित करिब ९० वर्ष पुरानो शारदा ब्यारेजको पुरानो पुलभन्दा करिब साढे ५ किमि तल, दोधाराचाँदनी जोड्ने झोलुंगे पुलभन्दा अढाइ किमि माथिको क्षेत्रमा निर्माण हुने गरी सर्भे भइसकेको छ।"
जोमसोम पुल निर्माणले गति लिँदै,"मुस्ताङभारतीय सहयोगमा निर्माणाधीन जोमसोम बजारस्थित कालीगण्डकी नदीमाथिको पुल निर्माणले गति लिएको छ। दूतावासले कडा निर्देशन दिएपछि ठेकेदार कम्पनीले केही साताभित्रै निर्माणको काम सक्ने गरी काम अघि बढाएको छ। निर्माण सुरू भएर ५ वर्षदेखि अलपत्र पुलको काम छिटो सम्पन्न गर्न स्थानीयले जिविस र दूतावासलाई आग्रह गर्दै आएका थिए।ठेकेदार कम्पनीले दूतावासबाट रकम निकासा नभएका कारण देखाएर निर्माणमा विलम्ब गर्दै आएको थियो। २०६८ मा सम्झौता भएको पुल २ वर्षभित्र निर्माण सम्पन्न हुनुपर्ने थियो। दूतावाससँग भएको सम्झौता मितिले २०७० वैशाखमा काम सम्पन्न हुनुपर्नेमा ३ वर्ष लम्बिएर निर्माण कार्य अलपत्र परेको थियो। दूतावास र जिविसले काम छिटो सम्पन्न गर्न दबाब दिएपछि ठेकेदार कम्पनीले निर्माण कार्यलाई तीव्रता दिएको हो। अब कुनै हालतमा पुल निर्माण कार्य रोकिन्न, जिविसको प्राविधिक कार्यालयका प्रमुख इन्जिनियर रवीन्द्र तिवारीले भने, यो साताभित्र ढलानको सबै काम सकिनेछ। ढलान जम्न अलि समय लाग्ने भएकाले जोमसोम पुलबाट वैशाखदेखि मोटर गुड्ने उनले बताए।पुलका लागि स्थानीय सडक पुल कार्यक्रम (एलआरबीएसयू) कम्पनीले गरेको सुरूको डिजाइन गल्ती भएपछि पनि काममा ढिलाइ भएको थियो। दुई पटकसम्म डिजाइन परिवर्तन गर्दा निर्माण लागत बढेको छ। डिजाइन गलत भएपछि ठेकेदार कम्पनीले दुतावाससँग दुइपटक निर्माण सम्झौता गरेको थियो। डिजाइनको गल्तीले निर्माण लागत बढेर साढे ४ करोड पुगेको जिविसले जनाएको छ। कालीगण्डकी करिडोरअन्तर्गत कोरला राजमार्गमा पर्ने यो मुख्य पुल हो। कालीगण्डकीले दुइ भागमा बिभाजन गरेको सदरमुकाम जोमजोम बजारलाई यो पुलले जोड्ने छ। अहिलेसम्म पर्यटक तथा स्थानीय झोलुंगेपुल र काठेपुलबाट ओहोरदोहोर गर्दै आएका छन्। पक्की पुल नहुँदा मुक्तिनाथ र कोरला जाने सवारी साधन जोखिम मोलेर नदी तरेर जाने गरेका छन्। वर्षायाममा नदीको बहाव बढ्दा सवारी आवागमन ठप्प हुने गरेको छ। पुल निर्माण अलपत्र भएको समाचार कान्तिपुरमा प्रकाशित भएपछि दूतावासले मुस्ताङ जिविसमा ताकेता गरेको थियो। जिविसले ठेकेदार कम्पनीलाई निर्माण किन रोकेको भन्ने स्पष्टीकरण सोधेपछि निर्माण कार्य पुन: सुचारु भएको स्रोतले जनायो। काम सम्पन्न नगरेसम्म बाँकी रकम भुक्तानी नदिने चेतावनी ठेकेदारलाई दिइएको छ। पुलको अवलोकन गर्न भदौको अन्तिम साता नेपालका लागि तत्कालीन भारतीय राजदूत रञ्जित राय पनि जोमसोम आएका थिए। चिसोले मंसिर, पुस र माघमा काम हुन सकेको थिएन। फागुनको सुरुबाटै काम थालिएकाले नयाँ वर्ष अगावै पुल सञ्चालनमा आउने जिविसले जनाएको छ।निर्माणको जिम्मा लिएको बीपी जयओम निर्माण सेवा प्रालिले भने गलत डिजाइन र दूतावासबाट रकम निकासामा भएको ढिलाइको असर काममा परेको दाबी गरेको छ। सञ्चालक ओम श्रेष्ठले भने, एक त डिजाइन कम्पनीको कारण धोका भयो, अर्कोतिर दूतावासले निकासामा ढिलाइ गर्दा निर्माण सामग्री खरिद गर्न सकिएन। कामदारलाई बेलामा भुक्तानी दिन नसकेका पनि काम ढिला भएको उनले बताए। बेलामा पैसा निकासा आएको भए एक वर्षअघि नै काम सकिन्थ्यो, उनले भने, ५ महिना भयो दूतावासले पछिल्लो चरणको पैसा पठाएको छैन। सबै काम उधारो गरेको छु। जिविसले भने पुल निर्माण अवधि धेरै नै ढिलाइ भएकाले दूतावासले निर्माण सम्पन्न सकिएपछि मात्र भुक्तानी दिने जानकारी पठाएको जनाएको छ। पुल सम्पन्न भएको दुई महिनाभित्र ठेकेदारलाइ रकम भुक्तानी गर्ने जानकारी आएको प्रमुख इन्जिनियर तिवारीले बताए।"
चीनका अर्बपति सांसदहरू झनै धनाढ्य बन्दै,"कतपाई धनीसँग आफ्नो कुहिना रगड्न चाहनुहुन्छ? चीन जानुस्, जहाँको संसदमा रहेका विश्वकै सबैभन्दा बढी धनाढ्यहरूको एउटा इलाइट (कुलीन) क्लबसँग तपाई साक्षात्कार हुन सक्नुहुन्छ। चिनियाँ संसदमा झन्डै सय जना प्रतिनिधि (सांसद) हरू अमेरिकी डलर बिलियनर्स (अर्बपति) रहेको सीएनबीसी अनलाइनले जनाएको छ। उसले चिनियाँ धनीहरूको सूची प्रकाशित गर्ने संघाईमा प्रधान कार्यालय रहेको हुरुनको रिपोर्टलाई उद्धृत गर्दै प्रोपर्टीदेखि ऊर्जा नै तिनीहरूको सम्पत्तिको स्रोत भएको लेखेको छ। हङकङका व्यापारी भिक्टर ली, टेन्सेन्टका होल्डिङका पोनी मा, बैडुका रोबिन लि र सिओमीका लेई जुनलगायतका टेक उद्यमीहरूको एउटा समूह पनि उच्च स्थानका साथ उक्त सूचीमा छ। बेइजिङमा शुक्रबार सुरु भएको प्रतिनिधिहरूको वार्षिक भेलामा यी अर्बपतिहरू पनि सहभागी भएका छन्। झन्डै सातासम्म चल्ने उक्त बैठक पोस्चरिङ (बसाइ) मा ठूलो तर कानुनी व्यवस्थाका लागि सानो भएको सीएनबीसीले जनाएको छ। त्यहाँ एउटा अर्को रोचक कुरो पनि छ, सर्वाधिक धनाढ्य २ सय ९ संसद् प्रतिनिधिहरू सबैको सम्पत्ति जोड्दा २ अर्ब युआन (३२ अर्ब ७ करोड रुपैयाँ) हुन आउँछ। तिनीहरूको यो कुल सम्पत्ति बेल्जियम र स्विडेनको वार्षिक जीडीपीको बराबर हो। विश्व बैंक तथ्यांकले यी देशको जीडीपी निर्धारण गर्छ। तुलनात्मक रूपमा अमेरिकी कंग्रेसमा एकजना पनि अर्बपति नरहेको सीएनबीसीले जनाएको छ। सेन्टर फर रेस्पोन्सिभ पलिटिक्स का अनुसार सर्वाधिक धनाढ्य सदस्यमा क्यालिफोर्नियाका रिपब्लिकन ड्यारेल इसा रहेका छन्, जसको सम्पत्ति करिब ४ सय ४० मिलियन अमेरिकी डलर (४७ अर्ब ३ करोड ६० लाख रुपैयाँ) छ। राष्ट्रपति डोनाल्ड ट्रम्पले आफूलाई एकजना अर्बपति भएको दाबी गरे पनि उनले सार्वजनिक गरेको आयकरले त्यसलाई पुष्टि गर्दैन। चिनियाँ संसद् अझै पनि नेसनल पिपुल्स कंग्रेस (एनपीसी) र चाइनिज पिपुल्स पोलिटिकल कन्सल्टेटिभ कन्फरेन्स (सीपीपीसीसी) मिलाएर बन्ने गर्छ, त्यसमा चीनलाई विश्वको दोस्रो सबैभन्दा ठूलो अर्थतन्त्र बनाउन योगदान पुर्याउनेहरूबाट पनि प्रतिनिधि बन्न पाउँछन्। चिनियाँ प्रतिनिधिहरू सम्मिलित पछिल्ला अधिवेशनहरू चीनको रबर स्ट्याम्प संसदका रूपमा हेरिएको थियो, यसमा केही नयाँ कुरा हेर्ने अवसर प्राप्त हुने विश्वास गरिएको अन्तर्राष्ट्रिय सञ्चार माध्यमहरूले जनाएका छन्। चीन जहाँ व्यापार र वित्तीय क्षेत्र अत्यन्तै अनुशासित छ, गलत गतिविधिका गर्नेमाथि कडा निगरानी छ। यस्तो अवस्थामा त्यहाँका संसदमा रहेका प्रतिनिधिहरूले उच्च कम्युनिस्ट पार्टीसँग कुहिना रगड्न पाउनुलाई एउटा अवसरका रूपमा लिन सकिन्छ। यसलाई उत्थान र पतनबीचको फरकका रूपमा पनि अथ्र्याउन सकिन्छ। हुरुनले सार्वजनिक गरेको प्रतिवेदनअनुसार सन् २०१५ मा अमेरिकालाई पछाडि पार्दै चीन विश्वकै सर्वाधिक अर्बपतिहरू रहेको घर बनेको थियो। यो घोषणा चीनले अधिकारिक रूपमै गरेको थियो। चीनले अघिल्लो वर्ष झन्डै हरेक साता एकजना नयाँ अर्बपति उत्पादन गरेको प्रिन्सवाटरहाउसकुपर्सले विश्लेषण गरेको थियो। अन्तर्राष्ट्रिय समाचार संस्था रोयटर्सका अनुसार चीनका अर्बपति संसदहरू झन्झन् धनाढ्य बन्दै गएका छन्। उसले चीनको संसद र सल्लाहकार समितिमा रहेका सर्वाधिक धनाढ्य सयजना सदस्यको सम्पत्ति सी जिनपिङ सत्तामा आएपछिको चार वर्षयता झन्डै ६४ प्रतिशतले वृद्धि भएको जनाएको छ। सन् २०१३ मा सी राष्ट्रपति बनेपछि उनले भ्रष्टाचार र खराब आचरण भएकाहरूलाई कारबाही गर्ने अभियान चलाउँदै गरिबी निवारणलाई उच्च प्राथमिकतामा राखेका थिए। त्यसयता फराकिलो अर्थतन्त्र, स्टक बजार, घरको मूल्य र ज्यालामा भएको वृद्धिको तुलनामा एनपीसी र सीपीपीसीसीमा प्रतिनिधित्व गर्ने उच्च वर्गको सम्पत्ति बढेको हुरुनले जनाएको छ। शुक्रबार सुरु एनपीसी र सीपीपीसीसीको वार्षिक बैठकमा यो वर्ष २०९ प्रतिनिधिमध्ये कुल ४ प्रतिशत सदस्यको सम्पत्ति २ अर्ब युआन रहेको उसले आफ्नो रिपोर्टमा उल्लेख गरेको छ। रिपोर्टअनुसार सन् २०१३ मा सयजना सांसदको कुल सम्पत्ति १ दशमलव ८४ ट्रिलियन युनान रहेकामा ६४ प्रतिशतले वृद्धि भई यो वर्ष ३ ट्रिलियन युआन पुगेको छ। सन् २०१३२०१६ सम्मको चार वर्ष अवधिमा हरेक प्रतिनिधिहरूको औसत वार्षिक सम्पत्ति वृद्धि दर १३ प्रतिशतको हाराहारीमा छ। जबकि यो अवधिमा औसत आर्थिक वृद्धि दर ७ दशमलव २ प्रतिशत, सीएसआई ३०० स्टक इन्डेक्स औसतमा ७ प्रतिशत र घरको मूल्य औसतमा ५ प्रतिशतले वृद्धि भएको देखिन्छ। जहाँसम्म ज्याला तथ्यांकको कुरो छ, सन् २०१३०१५ सम्म वार्षिक औसत ज्याला वृद्धि दर ९ प्रतिशत रहेको रिपोर्टमा छ। रोयटर्सले संसद् र सल्लाहकार समितिमा रहेका सबै सदस्यहरू सरकारी तलबबाट नभई व्यापारबाटै धनाढ्य बनेको जनाएको छ। चीनमा १८ वर्ष उमेर काटेपछि प्राविधिक रूपमा प्रतिनिधिलाई मतदान गर्न र एनपीसीको चुनाव लड्न पाउने व्यवस्था छ। ती अधिकांश प्रतिधिनिहरू स्थानीय तहको कार्यालयबाटै प्रतिनिधि बन्न पाउँछन्। प्रिन्सटन विश्वविद्यालयका सहायक प्राध्यापक रोरी ट्रयुएक्सले संसद्मा रहेका धनाढ्य व्यापारीहरूको छनोट सत्तारूढ कम्युनिस्ट पार्टीले गर्ने गरेको बताउँछन्। बढी आर्थिक सहयोग गर्नेहरूलाई संसदमा लगिन्छ, उनले भने, पार्टीलाई सफल बनाउन पार्टीप्रति बफादार भएकालाई मात्रै प्राथमिकता दिइन्छ। (एजेन्सीहरू)"
भारु साटिन्छ : जेट्ली,"काठमाडौंभारतीय वित्तमन्त्री अरुण जेट्लीले नेपालमा रहेका ५ सय र १ हजार दरका भारतीय नोट चाँडै साटिने बताएका छन्। नेपाल लगानी सम्मेलन२०१७ मा सहभागी हुन आएका जेट्लीले शुक्रबार बिहान पत्रकारहरूसँग कुरा गर्दै वैध रूपमा रहेका भारतीय नोट साटिने बताए। उनी सम्मेलनका मुख्य वक्ता थिए।हाम्रो केन्द्रीय बैंक र यहाँको केन्द्रीय बैंकका टोलीले यसबारे छलफल, अध्ययन गरिरहेका छन्, उनले भने, दुवै देशका केन्द्रीय बैंकहरूले यसबारे छलफल गरी टुंगो लगाउनेछन्। उनले हालसम्म आफूले भारतबाट आएको टोलीले गरेको अध्ययनको प्रतिवेदन नपाएको जानकारी दिए। यो हाम्रो केन्द्रीय बैंकको स्वायत्त अधिकार हो, नेपालमा रहेका वैध नोटहरू साटिन्छन्, उनले भने। हालै रिजर्व बैंक अफ इन्डिया (आरबीआई) को टोलीले नेपाल आएर भारतीय नोटबारे अध्ययन गरेर फर्किएको छ। भारतले ५ सय र १ हजार दरका नोटमा प्रतिबन्ध लगाएपछि नेपालमा रहेका नोट अहिलेसम्म साटिएका छैनन्। नेपालले गरेको सम्मेलनले लगानीकर्तालाई आकर्षित गर्ने जेट्लीले विश्वास व्यक्त गरे। उनले नेपालमा लगानी र विकासका लागि सहयोग गर्न भारत सधैं तत्पर रहेको उनले बताए। नेपालले पूर्वाधार विकासमा भारतले विशेष सहयोग गर्ने जेट्लीले प्रतिबद्धता जनाए। उनले अन्तरदेशीय प्रसारणलाइन तथा यातायात पूर्वाधार तथा रेलसेवा विस्तारमार्फत नेपाललाई भारतसँग आर्थिक रूपमा जोड्ने काम भइरहेको बताए। उनले उपक्षेत्रीय सहयोग सञ्जाल बीबीआईएन (बंगलादेश, भुटान, भारत र नेपाल) ले क्षेत्रीय समृद्धिमा सहयोग पुर्याउने बताए। बीबीआईएन योजनाअनुसार नै अघि बढ्ने जेट्लीको तर्क छ। उनले शुक्रबार नै उद्योगमन्त्री नवीन्द्रराज जोशीसँग द्विपक्षीय सहयोग तथा भारतीय लगानी विस्तारका विषयमा छलफल गरेका थिए। उनी शुक्रबारै भारत फर्किएका छन्।"
आईसीपी इन्टरमोडलले सञ्चालन गर्ने,"पर्साभारतको सहयोगमा वीरगन्जमा निर्माणाधीन एकीकृत सुरक्षा जाँच चौकी वाणिज्य मन्त्रालयअन्तर्गतको इन्टरमोडल यातायात विकास समितिले सञ्चालन गर्ने भएको छ। यहाँस्थित सिर्सिया सुख्खा बन्दरगाह पनि यही समिति मातहत ठेकेदारले सञ्चालन गर्दै आएको छ। निर्माणाधीन आईसीपीको वस्तुस्थिति तथा प्रगतिबारे स्थलगत जानकारी लिन शुक्रबार वीरगन्ज आइपुगेका समितिका कार्यकारी निर्देशक लक्ष्मणबहादुर बस्नेतले यो जानकारी दिएका हुन्। समितिले नै आईसीपीको पनि सञ्चालन गर्ने भएको छ, वीरगन्ज उद्योग वाणिज्य संघमा आयोजित सरोकारवालाहरूसँगको भेटघाटमा उनले भने, समितिले आईसीपी सञ्चालनको ठेक्का निजी क्षेत्रलाई दिने भएको छ, यसको प्रक्रिया थाल्ने तयारी पनि सुरु भइसकेको छ। मार्च अन्त्यसम्ममा नेपालतर्फको आईसीपी निर्माण भइसक्ने जानकारी भारतीय पक्षले दिएको बस्नेतले बताए। आईसीपीको प्रवेशको मुख्य बाटोदेखि सुख्खा बन्दरगाहसम्मको करिब ७ सय मिटर बाटो हालसम्म विस्तारको काम नभएकामा चिन्ता जाहेर गर्दै उनले आईसीपी सञ्चालनमा आउनुअघि नै यो बाटो निर्माण नभए भविष्यमा थुप्रै समस्या आउने उनले बताए। बस्नेतसँगको छलफलमा उद्योगी व्यवसायीहरूले सिर्सिया सुख्खा बन्दरगाह तथा आईसीपीसँग सम्बन्धित थुप्रै समस्या र गुनासाहरू पनि राखेका थिए। वीरगन्ज उद्योग वाणिज्य संघका अध्यक्ष ओमप्रकाश शर्माले भारतको रक्सौलस्थित रेल्वे स्टेसनको नेपालको २० बिघा जग्गा प्रयोगविहीन भई स्थानीयको अतिक्रमणमा परेकाले त्यसलाई नेपाल सरकारले भारतसँग सट्टाभर्ना गर्ने प्रक्रिया तत्कालै अघि सार्नुपर्ने सुझाव दिए। संघका पूर्वअध्यक्ष प्रदीपकुमार केडियाले सिर्सिया सुख्खा बन्दरगाहमा हाल पनि थुप्रै अव्यवस्था रहेको र कोलकाता बन्दरगाहमा विभिन्न बहानामा नेपालतर्फ आउने कन्टेनर अड्कने समस्या पटकपटक दोहोरिँदै आएकाले समितिले यो समस्याको दीर्घकालीन समाधानका लागि भारतीय पक्षसँग संवाद थाल्न माग गरे। सुख्खा बन्दरगाहमै अझै पनि थुप्रै प्राविधिक समस्या रहेकाले यसको पनि अविलम्ब सुधारको आवश्यकता रहेको केडियाले बताए। संघका अर्का पूर्वअध्यक्ष अशोक टेमानीले भारतबाट रेलमा कन्टेनर बोकेर आउने रेल्वे र्याकमा तेस्रो मुलुकबाट आउने कन्टेनर पनि राखेर ल्याउने व्यवस्था भए आयातकर्ताहरूलाई ठूलो राहत हुने बताए।"
जलविद्युत्ले उकास्यो जीवनस्तर,"स्याङ्जामुलुककै ठूलो जलविद्युत् आयोजना कालीगण्डकी ए निर्माणका लागि २०४५ मा सर्भे हुँदा श्रीकृष्णगण्डकी ३ का दयाराम पाण्डे ४१ वर्षका थिए। हेर्दै डरलाग्दो, कोप्चे र साँघुरो ठाउँमा आयोजना बन्ला भन्ने उनलाई रत्ति विश्वास थिएन। नेपाली कर्मचारीसँगै विदेशी प्राविधिक भीरपाखा छिचोल्दै आयोजनास्थलमा पुगेको देख्दा उनी अचेल दंग पर्छन्।त्यतिबेला न सडक थियो न अन्य कुनै सुविधा। भीरको बाटो हँुदै यात्रा गर्नुपथ्र्यो, उनले सम्झिए। कालीगण्डकीको छाल देखेका उनलाई अहिले पनि उक्त दृश्यको झल्को आउँछ। जिल्लाको विकट गाविसमा पर्ने श्रीकृष्णगण्डकीका स्थानीयले कुनै सुविधा उपयोग गर्न पाएका थिएनन्। निकै पछाडि परेको गाउँमा यति छिट्टै विकासले फड्को मार्ला भन्ने सोचेको थिइनँ, उनले भने। विश्व बैंकको ऋण सहयोगमा विद्युत् प्राधिकरणलगायत हाइड्रोविज्ञहरूले मिर्मीदेखि सेतीवेणीसम्म सर्भे गरेर आयोजनाका लागि उपयुक्त ठहर गरेपछि क्रमिक परिवर्तन देखा पर्न थालेको हो। सर्भेपछि सरकारले २०४८ मा भारतीय कम्पनीलाई निर्माणको जिम्मा दिएको थियो। श्रीकृष्णगण्डकी ८ मिर्मीमा कालीगण्डकी नदी थुनेर ड्याम बनाउने र उक्त गाविसको वडा ३ को बेलटारीमा विद्युत् उत्पादन गृह बनाउन सर्भे भएको थियो। यसलगत्तै निर्माण कार्य सुरु भएको थियो। कालीगण्डकीकै त्रासमा बाँच्नुपर्ने पीडा र भारतमा मजदुरी गर्न नगए बिहानबेलुका हातमुख जोर्न पनि धौधौ हुने यहाँका बासिन्दाको कहालीलाग्दो दैनिकीमा बिस्तारै परिवर्तन आउन थाल्यो। स्थानीय आयोजनाको काममा व्यस्त भए। आयोजना निर्माण सुरु हुँदा मैले पनि मजदुरी गरें, पाण्डेले भने, खेतीपाती गर्ने ठाउँ थिएन। आयआर्जनका लागि भारत पलायन हुनुपथ्र्याे। त्यतिबेला जायजेथा बिक्री होला र राम्रो मुआब्जा आउला भन्ने विश्वास थिएन। घाँस काट्न जान पनि अप्ठ्यारो भीरको जग्गा अधिग्रहण गरेबापत आयोजनाले उनलाई साढे १७ लाख रुपैयाँ मुआब्जा दियो। निर्माणपछि पनि उनी त्यहाँ काम गर्दै आएका छन्। आयोजनाकै कारण यहाँका स्थानीयले रोजगारी पाएका छन्। आयोजनाको निर्माणसँगै गाउँमा बिजुली, मोटरबाटो, शिक्षा, स्वास्थ्य, व्यापारव्यवसायमा प्रगति भएको मिर्मी आँधीमुहानका चन्द्रबहादुर रानाले बताए। विकास, व्यापार व्यवसाय, शिक्षा, रोजगारी भन्ने केही थाहा थिएन, उनले भने, जिल्ला सदरमुकाम पुग्न नै सात दिन लाग्थ्यो। आयोजनाका कारण बाटो र खानेपानी सहज भएपछि निजी तथा सरकारी विद्यालय, क्याम्पस र वित्तीय संघसंस्था बिस्तारै खुल्दै गए। आन्तरिक तथा बाह्य पर्यटक पनि आउन थाले। स्थानीय लोकेन्द्र थापामगर आयोजना निर्माण हुने भएपछि स्थानीयले नसोचेको मुआब्जा पाएको बताउँछन्। पहाडको झिटिझाम्टो आयोजनाले किनेपछि तराईमा जग्गा, घर किन्ने र बसाइँ सर्ने क्रम पनि बढेको छ। कालीगण्डकीको ड्यामले गुल्मीको हर्मीचौर गाविसको पाखो पनि ओगटेको छ। श्रीकृष्णगण्डकी, जगत्रदेवी, मालुंगा, हुनीबोट, निबुवाखर्क, पिंडीखोला, पाल्पाको यमगाउँ, गुल्मीको अर्वेनी, हर्मिचौर र पर्वतको शालिग्राम गाविस आयोजना प्रभावित क्षेत्रमा पर्छन्। आयोजनामा कुल रोजगारीमध्ये ९० प्रतिशत स्थानीयले पाएका छन्। आयोजनाका प्रमुख राजेश पाण्डेका अनुसार १ सय २३ जना कर्मचारीमध्ये १ सय १ स्थानीय नै छन्। कालीगण्डकी आयोजनाबाट उत्पादित विद्युत् सीधै लेखनाथ र बुटवल आयोजनामा पठाइने उनले बताए। फुल फेजमा १ सय ४४ मेगावाट विद्युत् उत्पादन हुने कालीगण्डकी आयोजना मुलुककै ठूलो आयोजना हो। २०५८ चैत २ देखि विद्युत् उत्पादन सुरु गरेको यो आयोजनाले ३ हजार रोपनी क्षेत्रफल ओगटेको छ। आयोजनाको ड्याम वरपर बसोबास जोखिमपूर्ण ठहर भएकाले स्थानीय बोटे समुदायलाई स्थानान्तरण गरी नयाँ ठाउँमा घर बनाइदिन १ करोड रुपैयाँको टेन्डर हालिएको जानकारी प्रमुख पाण्डेले दिए। पहिले माछा मारेर जीविकोपार्जन गर्ने बोटे समुदायका धेरै जना आयोजनामा नै कार्यरत छन्, उनले भने।"
मूल्य घटेपछि अलैंची कारोबार ठप्प,"तेह्रथुमसहित धनकुटा, संखुवासभा, ताप्लेजुङलगायतका पूर्वी पहाडका जिल्लामा गत वर्ष यही सिजनमा प्रतिकिलो २ हजार ७ सय ५० रुपैयाँमा किनबेच भएको अलैंचीको मूल्य घटेर हाल प्रति केजी १ हजार १ सय रुपैयाँभन्दा तल झरेको छ। मूल्यमा लगातार गिरावट आएपछि किसानले अलैंची बिक्रीका लागि बजारमा ल्याउनै छाडेको व्यापारीको भनाइ छ।"
बस्तीभरि झाडाका बिरामी,"धादिङ जिल्लाको ज्यामरुङ७ स्थित कुमाईगाउँमा झाडापखाला प्रकोप फैलिएको छ। एकै परिवारका १८ जनासम्म बिरामी परेका छन्। उनीहरूलाई सदरमुकाम धादिङबेंसीस्थित जिल्ला अस्पताल ल्याई उपचार भइरहेको छ।अन्य ४० जनाजति बिरामी उपचार नपाएर गाउँमै छटपटाइरहेका छन्। गैरसरकारी संस्थाले वितरण गरेका प्लास्टिकका ड्रममा राखेको पानी खाएपछि दलित बस्तीमा झाडापखाला फैलिएको स्थानीयले बताएका छन्। पानीको चरम अभाव रहेको उक्त बस्तीमा गत साता मात्र फोकस नेपाल नामक संस्थाले आकासे पानी संकलन गर्ने प्रयोजनले ड्रम वितरण गरेको थियो। गत मंगलबारबाट झाडापखाला फैलिएको स्थानीयको भनाइ छ। आफ्ना परिवार र ससुराली खलक पूरै बिरामी भएको खबर पाएपछि २ खेपमा एम्बुलेन्समा ओसारें, अरू बिरामी ल्याउन एम्बुलेन्स पाइएको छैन, नवराज मजाकोटीले भने।गत बुधबार नवराजका जेठान सुरेश नेपालीका छोरा प्रकाशको छेवर कर्मपछि गाउँलेलाई भोज खुवाइएको थियो। तर, भोज खाने मात्र होइन, नखाने पनि बिरामी छन्, भोजभन्दा पहिल्यै बिरामी हुन थालेका थिए, आफन्तलाई अस्पताल लिएर आएका दमन विकले भने। नयाँ ड्रमको पानी ह्वास्सै गन्हाउने खालको रहेको उनले जानकारी दिए। ज्याम्रुङका दलितलगायत अधिकांश बस्तीमा खानेपानीको चरम अभाव छ। भूकम्पपछि कतिपय मुहानै सुकेकाले स्थानीय बासिन्दाले पानीकै लागि सास्ती बेहोर्नुपरेको छ। भूकम्पपीडितका क्षेत्रमा काम गर्दै आएका फोकस नेपालले अभाव टारिदिन भन्दै स्थानीयलाई आकासे पानी संकलन प्रयोजनले ड्रम उपलब्ध गराएको हो। उक्त प्लास्टिकको ड्रममा आकासे पानी संकलन गरेर पिउँदै आएका थियौं, नवराजकी साली १९ वर्षीया प्रेमकुमारीले भनिन्, कतिपयले झाक्रेखोलाबाट पानी ल्याएर प्रयोग गर्दै आएका थिए। उनी पनि शुक्रबार ५ बजेबाट झाडाबान्ताले ग्रस्त भएपछि अस्पताल ल्याइएको छ। फोकस नेपालका कार्यकारी निर्देशक एकराज छत्कुली भने आफूहरूले दिएका ड्रमको पानी खाएकैले स्थानीय बिरामी भएको स्विकार्दैनन्। आकासे पानी संकलनका लागि वितरण गरिएका ड्रम हुन्, त्यसमा पानी सुरक्षित हुन्छ। प्रकोप फैलनुमा विषाक्त खाना या अन्य कुनै कारण हुन सक्छ, उनले भने। उपचारमा ल्याइएकाको अवस्था सामान्य हुँदै गएको जिल्ला अस्पतालले जनाएको छ। सबैलाई स्लाइनपानी चढाएर आवश्यक उपचार गरिरहेका छौं, सबैको अवस्था सामान्य हुँदै छ, मेडिकल सुपरिटेन्डेन्ट डा रसिला अमात्यले भनिन्। अस्पतालमा पर्याप्त बेड नभएकाले बिरामीलाई प्रतीक्षालय, कुरुवा बस्ने बेन्च, छिँडीमा राखेर उपचार भइरहेको छ। सबै बिरामीमा विषाक्त खानाको असर देखिएको डा कायस्थले जानकारी दिइन्। उनका अनुसार बस्तीमा पनि टोली खटाइएको छ। प्रजिअ उमेश ढकालले घटनाबारे अनुसन्धान गरिने बताएका छन्। कारण के हो, चाँडै पत्ता लगाइनेछ, उनले भने।"
संशोधन र निर्वाचनविरोधी शक्ति एउटै,"काभ्रे, प्रधानमन्त्री पुष्पकमल दाहालले संविधान संशोधन र निर्वाचन हुन नदिने शक्ति एउटै हेडक्वार्टरबाट परिचालित भएको आरोप लगाएका छन्। नेकपा (माओवादी केन्द्र) जिल्ला कमिटीले कामीडाँडामा आयोजना गरेको कार्यक्रममा बोल्दै उनले दुवै समूहको लक्ष्य संविधान कार्यान्वयन हुन नदिने भएको तर्क गरे। संविधान संशोधन हुनै नदिने र संशोधन नभए निर्वाचन हुनै नदिने दुईवटा समूह अहिले सक्रिय छन्, कार्यकर्तालाई सम्बोधन गर्दै उनले भने, त्यसबाट हामी सचेत हुनुपर्छ। निर्वाचन नै संविधान कार्यान्वयनको प्रमुख आधार भएको तर्क गर्दै उनले संविधान संशोधनलाई पनि एकैसाथ लगिएको जानकारी दिए । संविधान कार्यान्वयन गर्न नदिए माओवादीलाई ठेगान लगाउन सकिन्छ भन्नेमा विदेशी शक्ति र देशभित्रकै प्रतिक्रियावादी शक्ति लागेको भन्दै त्यसबारेमा सचेत रहन आग्रह गरे। संविधान बनाउन नदिने शक्ति पनि यसरी नै परिचालित थियो, उनले भने, प्रमुख पद बाँडेर भए पनि सबैलाई सहमतिमा ल्याए, प्रधानमन्त्री बनाउँछु भनेकोलाई बनाए पनि, सुशीलजीलाई राष्ट्रपति बनाउँछु भन्ने थियो, उहाँले चाहनुभएन वा सक्नुभएन। अहिलेको सरकारले निर्वाचन गराउनै नसक्ने दाबी गर्ने दलहरू नै अहिले आफ्नो दबाबले घोषणा गरेको तर्क गर्न थालेको उनको भनाइ छ। कार्यक्रममा उनले स्थानीयलाई घुमाउरो पारामा आश्वासन बाँड्न भ्याए। निर्वाचन आचारसंहिता लागिसकेकाले तपाईंहरूको माग पूरा गर्छु भनेर म भन्न सक्दिनँ, उनले भने, तर तपाईंहरूले उठाएका मागहरू नयाँ बजेटमा हाल्ने प्रतिबद्धता गर्छु। स्थानीयले प्रधानमन्त्री समक्ष एकदर्जन माग पेस गरेका थिए। खोपासीदेखि कामीडाँडासम्मको धुले सडक पिच, आसपासका सडक स्तरोन्नति गरी पिच, डाँडापारिका गाविस जोड्ने मोटरबाटोमा पर्याप्त बजेट, कामीडाँडा र आसपासका क्षेत्रलाई पर्यटकीय क्षेत्रका रूपमा विकास र चियाको पकेट क्षेत्रका रूपमा विकास गर्ने प्रतिबद्धता प्रधानमन्त्रीले व्यक्त गरेका थिए।"
टहरा भत्केर मृत्यु,मोरङ संखुवासभाको खाँदबारी १३ स्थित सिंहदेवी सामुदायिक वनमा काठ चिरानका लागि बनाइएको टहरा भत्किँदा एक बालकको मृत्यु भएको छ। स्थानीय पदम कुमालका ३ वर्षीय छोरा प्रशान्तको मृत्यु भएको प्रहरीले जनायो। आमाले घाँस काट्न जाँदा सँगै लगेको बालकलाई उक्त टहरामा सुताएको र काठ काट्ने क्रममा टुना उछिट्टिएर टहरा भत्किँदा घाइते बालकको उपचार क्रममा मृत्यु भएको प्रहरीले जनायो।
बालिका बलात्कृत,जाजरकोट भेरीमालिका ११ मटेलाकी १३ वर्षीया बालिका बलात्कृत भएकी छन्। बालिकालाई बलात्कार गरेको आरोपमा सोही ठाउँका इन्द्रबहादुर शाहीलाई प्रहरीले पक्राउ गरेको छ।पीडक शाहीले बालिकालाई बिहीबार दिउँसो भेरीमालिका ५ स्थित भेरी नदी किनारको गरुले ओडारमा बलात्कार गरेको आफन्त विष्णु गिरीले बताइन्। जिल्ला अस्पतालका चिकित्सकका अनुसार पीडित बालिकाको स्वास्थ्य परीक्षण गर्दा बलात्कृत भएको पुष्टिसमेत भएको छ।
संस्कृतिविद्को नोबेल धोको,"काभ्रे साहित्य महोत्सवको आयाम फराकिलो बन्दै छ। पहिलोपटक शुक्रबार काभ्रेमा पनि दुईदिने बृहत् साहित्य सम्मेलन २०७३ सुरु भएको छ। शताब्दीपुरुष एवं संस्कृतिविद् सत्यमोहन जोशीद्वारा उद्घाटित सम्मेलनमा विभिन्न विषयमाथि बहसहरू भए, रचना वाचन बोनसको रूपमा रह्यो। उद्घाटन क्रममा संस्कृतिविद् जोशीले बदलिँदो पठन संस्कृतिमाथि नेपाली भाषासाहित्यको इतिहास, वर्तमान र भविष्य जोड्दै विद्वत् प्रवचन दिए। गोर्खा भाषा प्रकाशिनी समितिदेखि राणाविरोधी संघर्षको समय हुँदै २००७ को परिवर्तनपछि फराकिलो बनेको साहित्यको आयामलाई उनले विवेचना गरे। आफूहरूले भोग्नुपरेको साँघुरो समय र अहिलेको बृहत् पठन संस्कृतिबीचको फरकलाई पनि उनले दाँजे। जीवनका ९७ औं वसन्तमा हिँडिरहेका जोशीले भारतीय साहित्यकार रवीन्द्रनाथ टैगोरको नोबेल पुरस्कार प्राप्त कृति गीताञ्जली को सन्दर्भ पटकपटक जोड्दै अब नेपाली साहित्यमा पनि नोबेल पुरस्कार पाएको हेर्ने इच्छा व्यक्त गरे। आफू सय वर्ष बाँच्न चाहेको र त्यसबीचमा नेपाली साहित्यले नोबेल पाएको सुन्न पाए बाँचेको सार्थकता हुने उनको दाबी थियो। मुलुकलाई चिनाउने माध्यम नै साहित्य र संस्कृति हो, उनले भने, हाम्रो लेखन अब भावी पुस्ताका लागि हुनुपर्छ। त्यही भएर नोबेल हाम्रो सपना हुनुपर्छ। उनले साहित्य र संस्कृतिको इतिहासमा काभ्रेको योगदान पनि अमूल्य रहेको बताउँदै काभ्रे जिल्लाका सम्भावनाहरू पनि औंल्याए। दोस्रो सत्रमा बहसहरू भए। काभ्रेली साहित्यिक संस्थाको अवस्था र गतिविधि बारे मोहन दुवाल, छविरमण सिलवाल, सूर्यप्रसाद लाकोजू र रामसुन्दर देउजा छलफलमा उत्रे। यसपछि समकालीन नेपाली कथा साहित्यको प्रवृत्ति विषयमा कथाकार एवं सञ्चारकर्मी अभय श्रेष्ठले कथाकार नवीन विभास र फूलमान वलबीच बहस चलाए। नेपाली कविताको समकालीन अनुहार विषयमा कविहरू हरि अधिकारी, निभा शाहा, रेशम विरही, रमेश श्रेष्ठलाई पत्रकार दीपक सापकोटाले बहसमा उतारे। वक्ताहरूले अहिलेको कविताको अनुहार उज्ज्वल रहेको दाबी गर्दै युवा पुस्तामा फरक चेतना र शैली बोकेर थुप्रै स्रष्टाहरू उदाइरहेको बताए। अहिलेको युवापुस्ता फिक्सन, नन(फिक्सनभन्दा बढी कवितामा आकर्षित भएको हरि अधिकारीले दाबी गरे। सम्मेलनको अन्तिम सेसनमा हरि अधिकारी, रेशम विरही, निभा शाह, रामप्रसाद ज्ञवाली, रमेश श्रेष्ठ, प्रोल्ललास सिन्धुलीय, दीपक सापकोटा, अभय श्रेष्ठ, हीरामाया घिसिङ, छम गुरुङ, विवश पन्त, रमा अधिकारी, उर्मिला कोइराला लगायतले कविता सुनाए। शनिबार पनि दिनैभरि विविध कार्यक्रम रहेको बृहत् साहित्य सम्मेलनका संयोजक नरेन्द्रकुमार नगरकोटीले बताए। सम्मेलन पाइला फाउन्डेसनले गरेको हो।"
पूर्वमा वाङ्मय मेला,"मोरङछरपस्ट समयलाई टिपेर, थन्क्याउनु छ कागजको दराजमार, आत्महत्या गर्न हिँडेको, हावालाई फर्काउनुछ जीवनको लयमाविराटनगरस्थित आरोहण गुरुकुलको सुशीला कोइराला नाटयघरमा शुक्रबार कवि मीनकुमार नवोदित यसरी प्रस्तुत हुँदै थिए। उनीजस्तै झापाका लीला अनमोल, भारतको सिक्किमका जीविका खतिवडा, मैथिली कवि प्रवीणनारायण चौधरी, ताजपुरिया भाषाका कवि प्रह्लाद ताजपुरिया, नेपाल भाषाका सरिता तुलाधरलगायतका कविहरूले आआफ्ना रचना पस्के। नेपाल प्रज्ञा प्रतिष्ठानले हीरक जयन्तीको अवसरमा विराटनगरस्थित आरोहण गुरुकुलमा गरेको पूर्वाञ्चल वाङ्मय गोष्ठी तथा कविता महोत्सवका अवसरमा उनीहरू प्रस्तुत भए। महोत्सवमा भारतको सिक्किमलगायत पूर्वका १२ जिल्लाका स्रष्टाहरू सहभागी थिए। पूर्वमा बोलिने नेपाली, मैथिली, ताजपुरिया, लिम्बूलगायतका भाषामा कविहरू प्रस्तुत भएका थिए। गोष्ठीमा बिहीबार भने संस्कृति, समालोचना, उपन्यास र मातृभाषा लेखनमाथि प्राज्ञहरूले आआफ्ना कार्यपत्र प्रस्तुत गरे । रामजीप्रसाद तिमल्सिनाले नेपाली भाषामाथि प्रस्तुत गरेको कार्यपत्रमा दधिराज सुवेदी र डा हरिहर भण्डारीले टिप्पणी गरे। प्राडा सोमप्रसाद खतिवडाले संस्कृतिका विषयमा कार्यपत्र प्रस्तुत गरे। प्रतिष्ठानका उपकुलपति डा विष्णुविभु घिमिरेले नेपाली र मातृभाषासाहित्यको संरक्षण र सम्वद्र्धनमा कलम चलाउने स्रष्टाहरूलाई प्रतिष्ठानले प्रोत्साहन गर्ने बताए। उनले अहिलेको समाजमा युवापुस्तामा भाषासाहित्यप्रति देखेको लगावले आफू निकै उत्साहित भएको बताए। भाषाविद् बालकृष्ण पोखरेल, प्राज्ञ श्रवण मुकारुङ, खेम नेपाली, कार्यक्रम संयोजक विवश पोखरेललगायतले कार्यक्रममा आआफ्ना विचार राखे। उपकुलपति घिमिरे र प्राज्ञ मुकारुङले कवि हरि कट्टेलले लेखेको माधवआनी खण्डकाव्यसमेत लोकार्पण गरे। पुस्तक प्रतिभा पुरस्कार प्रतिष्ठानले छापेको हो। कृतिमाथि टिप्पणी गर्दै प्राडा भीम खतिवडाले खण्डकाव्यमा समाज परिवर्तन र सद्भावको सन्देश रहेको दाबी गरे।"
ओल्गाको पदक लिलामी,लन्डन तत्कालीन सोभियत संघकी जिम्न्यास्टिक खेलाडी ओल्गा कोरवुटले जितेको सन् १९७२ को ओलम्पिक स्वर्ण पदक करिब ६६ हजार डलरमा बिक्री भएको छ। कोरवुटले आफूले जितेका सबै ५ पदक हालै मात्र लिलाम गरेकी हुन्। उनले गत साता सन् १९७६ को स्वर्ण पदक ५७ हजार डलरमा बेचेकी थिइन्। उनले म्युनिख ओलम्पिकमा ३ स्वर्ण र १ रजत जितेकी थिइन्। त्यसपछि मन्ट्रियल ओलम्पिकमा एक स्वर्ण र १ रजत थपिन। कोरवुट हाल अमेरिकाको एरिजोनमा बस्छिन। उनले कुनै आर्थिक कारणभन्दा पनि आफ्नो ओलम्पिक अनुभव बाँड्नका लागि पदक लिलाम गरेको बताइन्।
भाइराजा स्मृति क्रिकेट हुँदै,"आर्थिक अभावकै कारण खेल नगरीका रूपमा परिचित नेपालगन्जमा क्रिकेट प्रतियोगिताहरू रोकिँदै आएका छन्। यस प्रतियोगिताले खेल माहोल फेरि तताएको आयोजकले जनाएको छ। स्वर्गीय भाइराजाका भाइ तथा ओलम्पियन सुरेन्द्र हमालले क्रिकेटका लागि नेपालगन्ज अन्तराष्ट्रिय रूपमा चिनिए पनि प्रतियोगिताले निरन्तरता नपाउँदा खेल गतिविधि शून्य बन्दै गएको बताए। प्रतियोगिता नहुँदा खेलाडी खोज्नुपर्ने अवस्था आएको छ। त्यसैले यस्ता प्रतियोगितालाई निरन्तरता दिन सरकारबाटै पहल आवश्यक छ, उनले भने, १८ वर्षदेखि रोकिएको प्रतियोगिताले खेलाडीमा फेरि हौसला थपेको छ। नेपालगन्जका महिला क्रिकेट खेलाडीले अन्तर्राष्ट्रिय चर्चा पाइसकेका छन्। तर महिला क्रिकेट प्रतियोगिता पनि अवरुद्ध हुँदै आएको छ। सांसद मैकुलालले महिला क्रिकेटलाई पनि सहयोग गर्न आफू तयार रहेको बताए। प्रतियोगिता आयोजक समितिका अध्यक्ष सुनीलसिंह हमालले क्रिकेट प्रतियोगिताका लागि ३ लाख ५८ हजार २ सय रुपैयाँ खर्च हुने बताए। सांसद विकास कोषको तीन लाख बाहेक थप रकम आफैंले उठाइने जनाइएको छ। नेपालगन्जस्थित मंगल उच्चमाविको मैदानमा शनिबार सुरु हुने टी२० कप क्रिकेट प्रतियोगितामा ८ टिमले भाग लिएका छन्। त्यसमा नेपाल टाइगर, टीकापुर क्रिकेट, घरबारी टोल, युनाइटेड भिजन, जकुँवर स्पोर्ट्स क्लब, योङ गन, मंगोलियन स्पोर्ट्स क्लब र रोयल स्पोर्ट्स क्लब छन्। विजेताले ५१ हजार र उपविजेताले २५ हजार पुरस्कार पाउने छन्।"
ज्ञानोदय विजयी,"काठमाडौं आयोजक ज्ञानोदयले ज्ञान कप अन्तरविद्यालय जुनियर ब्वाइज फुटबलमा दोस्रो जित पाएको छ। शुक्रबार ज्ञानोदयले गुरुकुललाई ६० ले हरायो। आयुश खपाङ्गीले २, डियोन गौचन, श्रीहान्स महत, समर गुरुङ र सोहमत बोहराले ११ गोल गरे। सुदेशाले आदर्श हिमालयलाई ३१ ले हराउँदा सुशांक कार्की, शम्शेर राणा र सुप्रिम खड्काले गोल गरे। हिमालयनबाट कविन फगामीले एक गोल फर्काए।"
छहारी फाइनलमा,"काठमाडौं छहारी शिक्षासदन छैटौं इशान कप अन्तरविद्यालय फुटबलको फाइनल पुगेको छ। सानो गौचरनमा शुक्रबार दोस्रो सेमिफाइनलमा छहारीले पिस नेपाललाई टाइब्रेकरमा ३२ ले पराजित गर्यो। छहारीले डिफेन्डिङ च्याम्पियन नेपालयविरुद्ध उपाधि प्रतिस्पर्धा गर्नेछ। ब्वाइजमा एकता जेम्स, डिफेन्डिङ च्याम्पियन रिम्स, होली भिजन र अरूणिमा सेमिफाइनल पुगे।"
युनिभर्सलको जित,काठमाडौं आयोजक युनिभर्सल उमाविले तेस्रो स्याट अन्तरविद्यालय बास्केटबलमा सफलता पाएको छ। घरेलु कोर्टमा युनिभर्सलले दीक्षान्तरलाई ३८१३ ले पराजित गर्दा कोमन गुरुङले २१ स्कोर जोडे। गल्र्समा युनिभर्सलले स्पाङ्गेललाई ३३२१ ले हरायो। विजेताकी संगीता फुयालले २४ स्कोर गरिन्।
"दिल्लीको तयारी, पारस तंगिँ्रदै","काठमाडौं केन्यासँग विश्व क्रिकेट लिग च्याम्पियनसिपको खेल आउन साता दिन बाँकी छ। यो अवस्थामा नेपाली क्रिकेटको ध्यान पारस खड्काको स्वास्थ्यस्थितिमा आएर रोकिएको छ। नेपाली राष्ट्रिय टिम केन्यासँगको खेलका लागि दिल्लीमा अभ्यास खेल खेलेर शुक्रबार काठमाडौं फर्किएको छ। अस्वस्थताका कारण कप्तान पारस भारत गएनन्। उनको अनुपस्थितिमा ज्ञानेन्द्र मल्लले कप्तानी सम्हाले। दुई साताअघि रिकरेन्ट एपेन्डिसाइटिस बिथ इन्टेसनाइनल अब्स्ट्रक्सन भएकाले अत्यधुनिक क्यामेरा प्रविधिबाट एड्हेसियालाईसी तथा की होल सर्जरी (गुजुल्टिएका आन्द्राहरू मिलाउने) एवं इमर्जेन्सी ल्याप्रोस्कोपिक एपेन्डिक्टोमी गरिएको थियो। त्यसपछि फागुन ८ मा पारस ग्रान्डी अस्पतालबाट डिस्चार्ज भएर घर फर्किए। उनलाई निको हुन तीन साता लाग्ने बताइएको थियो। केन्यासँगको म्याचका लागि आफू तंग्रिन बाँकी रहेको पारस बताउँछन्। उनले भने, अहिलेसम्म ठीकै छु, ३४ दिनमा सबै थाहा हुन्छ। पारसले खेले पनि ब्याटस्म्यानका रूपमा मात्र खेल्ने स्थिति रहेको बताइएको छ। तर उनी अझै केही भन्ने अवस्था नरहेको बताउँछन्। राजवाडा क्रिकेट क्लबसँग नेपाल पहिलो खेलमा पराजित हँुदा ज्ञानेन्द्रले शतक बनाएका थिए। दोस्रो खेलमा पनि उनले ९५ रनको इनिङ्स खेले। ज्ञानेन्द्रले ब्याटिङ नगरे पनि नेपालले तेस्रो खेल जितेको थियो। नेपालले पहिला दिल्लीमा एयर इन्डिया, अफगानिस्तान ए सँग खेल्ने कार्यक्रम बनाएको थियो। पछि नेपालले स्थानीय टिमसँग खेलेर आएको हो। नेपालको निर्धारित तालिका नभएका कारण स्तरीय टिम नपाएको भन्ने आरोप तथ्यहीन भएको बलिङ प्रशिक्षक विनोद दास बताउँछन्। भारतमा तयारी राम्रै भयो। विकेटहरू त्यति सजिलो थिएन। बलिङका लागि फ्ल्याट विकेटहरू थियो। प्रतिद्वन्द्वीहरू पनि ठीकै थिए। शीर्षस्तरका नभए पनि हामीले प्रतिस्पर्धा गर्ने खालकै टिम थिए, स्तरीय टिम नभएकाबारे दासले भने, मलाई त्यस्तो अनुभव भएन, मैले यो विषय बाहिर सुनें। जुन टिमहरू हामीले पायौं तिनीहरू राम्रै थिए, योग्य नै थिए। हामीले विगतमा भारतमा खेलेका जस्तै टिम थिए। तयारी हिसाबमा यो तीन खेल हामीले सोचेअनुरुप नै भयो। केन्यासँग खेलअघि यस्तो टिमसँग खेल्नु पर्याप्त थियो जस्तो लाग्छ मलाई। प्रतिद्वन्द्वी अझ राम्रो भएको भए हाम्रो स्किलको अझ परीक्षण हुने थियो।उनले थपे, मलाई हामीले दिल्लीमा तीन म्याच खेल्छौं भनेर थाहा थियो, को सँग खेल्दै छौं भन्ने थाहा थिएन। तालिका बनिरहेको थियो त्यो बेला। त्यहाँ गएपछि राजवाडा क्रिकेट टिमसँग खेल्यौं। त्यहाँको प्रिमियर लिग खेलेको टिम रहेछ, राम्रै थियो। पहिलो खेल हारेका हौं, दोस्रो खेल पनि राम्रो खेलेर जितेका हौं। तेस्रो खेल दिल्ली डाइनामोसँग खेल्यौं, राम्रै टिम थियो। भारतबाट यू१९ विश्वकप खेलिसकेका २३ खेलाडी थिए, रणजीमा ट्रायल दिएका केही खेलाडी थिए। खासै गुनासो गर्नुपर्ने ठाउँ म देख्दिनँ। उनी योजनासाथ नेपालले पछिल्लो दुई अभ्यास खेल जित्न सकेको बताउँछन्। जुन हिसाबको ब्याटिङ विकेट थियो त्यसमा योजना बनाएर पहिलो खेलपछि पुनरागमन गर्न सकेका हौं, दासले भने, पहिलो खेलपछि हामी सल्लाह गरेर कस्तो लेन्थमा बलिङ गर्ने, फिल्डिङ कस्तो राख्ने निर्णय गरेका थियौं। हामीले छिटै सिकेर खेलमा फर्कन सकेका हौं जस्तो लाग्छ। ३ अभ्यास खेल र तीन दिनको प्रशिक्षणमा हामीले यहीं नै तयारी गरेका थियौं। जुन केन्यासँग तयारीका हिसाबले उपयोगी भयो।नेपाली टिमको संयोजन पारस खेल्ने वा नखेल्नेमा टिकेको छ। दिल्लीमा अन्तिम दुई अभ्यास खेलमा राम्रो प्रभाव पारेपछि सुनील धमलाले ज्ञानेन्द्रसँगै ओपनिङमा ब्याटिङ गर्ने निश्चितजस्तै छ। तेस्रो नम्बरमा शरद भेषावकर आउने छन्। फिट भएमा पारसले चौथो नम्बरमा खेल्ने छन्। पाचौंमा सागर पुन र छैटौंमा विनोद भण्डारी हुनेछन्। विनोदले विकेटकिपिङ पनि सम्हाल्ने छन्। नामिबियासँग गत वर्ष उनले कीर्तिपुरमा भएको दोस्रो खेलमा पनि विकेटकिपिङ गरेका थिए। त्यसयता राजु रिजाल नेपाली टोलीको ग्लोभ्स लगाइरहेका थिए। तर राजु यसपटक प्रारम्भिक चरणबाटै बाहिरिए। तीव्र बलर सोमपाल कामी र तीन स्पिनरहरू शक्ति गौचन, वसन्त रेग्मी र सन्दीप लामिछानेले खेल्न सक्छन्। सातौं नम्बरमा एउटा अलराउन्डर वा सोमपालको जोडीमा तीव्र बलर करण केसी थपिने छन्। तर भारत भ्रमणमा सबै बलरले राम्रो गरेकाले यसैलाई खेलाउने वा बाहिर राख्ने भन्न निकै कठिन बनाएको दास बताउँछन्। हाम्रो टिमको संयोजन राम्रै हुन्छ। जति पनि टिममा बलर राखेका थियौं, सबैले दिल्लीमा राम्रो गरे। उनीहरू आफ्नो स्थानका लागि संघर्ष गर्न तयार छन्। चाहे त्यो करण होस् वा सोमपाल या अरू कोही, उनले भने, कसैलाई पनि प्लेइङ बाहिर राख्नु अगाडि सोच्नुपर्ने स्थिति छ। अहिलेको स्थितिमा कसलाई छान्ने हो भन्न सजिलो छैन। दुवै तीव्र बलरले राम्रो गरिरहेका छन्। सोमपालको बलिङमा केही समस्या थियो, नो बल फालिरहेको थिए। अहिले लयमा आएका छन्, चोट पनि छैन। करण र अविनाश कर्ण फिट छन्। अलिकति भुवन कार्कीको स्वास्थ्य समस्या आयो। १९ खेलाडीमध्ये पारसबाहेक सबै दिल्ली गएका थिए। केन्यासँगको खेलमा १४ जनाले नेपाली टिममा स्थान पाउने छन्। १५ वर्षभन्दा बढी नेपालबाट अन्तर्राष्ट्रिय क्रिकेट खेलेका दास विकेट स्थिति हेरेर मात्र प्लेइङ ११ भन्नसक्ने जनाउँछन्। विकेटमा अलिकति घाँस छ भने मिडियम पेसरले राम्रो गर्छन्। पहिलो हाफमा बल अलिकति मुभ हुन्छ, सिम पनि हुन्छ। त्यही भएर हामी सोमपाल र करण दुवैलाई खेलाउन सक्छौं। स्पिनर हाम्रो सँधैं राम्रो हो। आईसीसीकै मान्छे आएर विकेट बनाइरहेका छन्, कस्तो विकेट दिन्छन् त्यसमा हाम्रो टिम निर्भर हुन्छ, उनले भने।"
टोरेस खतरामुक्त,"म्याड्रिड मैदानमै अचेत भई अस्पताल पुर्याइएका एट्लेटिको म्याड्रिडका फरवार्ड फर्नान्डो टोरेस खतरामुक्त रहेको बताइएको छ। उनलाई स्पेनी ला लिगामा बिहीबार डेपोर्टिभो ला कोरुनासँगको खेलमा चोट लागेको छ।मैदानमै ढलेपछि मस्तिष्कमा चोट लागेको ठानिएका उनको अवस्थाबाट सीटी स्क्यानपछि भने केही राहत मिलेको छ। ३२ वर्षीय टोरेस हेडर गर्ने प्रयासमा खेल सकिन ५ मिनेटअघि डेपोर्टिभोका एलेक्स बर्गान्टिनोसको पछाडि थिए। मैदानमा बजारिएपछि उनी अचेत हुनपुगे। सीटी स्क्यानपछि उनी खतरामुक्त रहेको एट्लेटिको विज्ञप्तिमार्फत् जनाएको छ।उनी ढलेलगत्तै दुवै टिमका खेलाडीले चिकित्सकलाई मैदानमा बोलाएका थिए। हामी सबै डराएका थियौं, एट्लेटिकोका लेफ्टब्याक फिलिप लुइसले भने, अहिलेसम्म उनको खबर ठीकै आएको छ। उनी ठीक हुनु नै सबैभन्दा महत्त्वपूर्ण हो।टोरेस चोटग्रस्त हुनुअघि नै एट्लेटिको तीन खेलाडी परिवर्तन गरिसकेको थियो। त्यसैले बाँकी समय १० खेलाडी सीमित रहेको एट्लेटिकोले ११ को नतिजा निकाल्दै अंक बाँडेको थियो। फ्लोरिन एन्डोनले डेपोर्टिभोलाई अग्रता दिलाएपछि एन्टोनी ग्रिजम्यानले ३० यार्डबाट गोल गर्दै एट्लेटिकोलाई घरेलु मैदानमा बराबरीमा पुर्याएका थिए।"
राष्ट्रपति सिल्ड आइतबारदेखि,"काँकडभिट्टा नवौं झापा जिल्लास्तरीय राष्ट्रपति रनिङ सिल्ड खेलकुद आइतबार काँकडभिट्टामा सुुरु हुँदै छ। मेची रंगशालाको मर्मत कार्य जारी रहेकाले यस वर्ष प्रतियोगिता काँकडभिट्टा माविको मैदानमा गरिने जिल्ला खेलकुद विकास समितिका अध्यक्ष शंकर थापाले बताए। मेची रंगशालामा भर्खंरै माटो भरिएकाले घाँस पलाइसकेको छैन, अध्यक्ष थापाले भने, त्यसैले यसपल्ट प्रतियोगितालाई काँकडभिट्टामा सारिएको हो। तीनदिने प्रतियोगिताको आवश्यक तयारी तीव्र पारिएको छ। झापाका सातैवटा निर्वाचन क्षेत्रबाट प्रथम र द्वितीय हुने विद्यालयका छात्रछात्राले प्रतियोगितामा भाग लिने छन्।रनिङ सिल्डमा यस वर्षदेखि फुटबल र क्रिकेट समेत समावेश गरिएको छ। एथलेटिक्स, भलिबल, कबड्डी, उसु, कराते र तेक्वान्दोमा प्रतिस्पर्धा हुँदै आएको थियो। जिल्ला खेलकुद विकास समितिले पुरस्कार राशि वृद्धि गरेको जनाउँदै विजेताले ५० हजार र उपविजेताले २५ हजार नगद पाउने बताएको छ।"
खेलाडी संघमा श्रेष्ठ,"काठमाडौं सागका दुई स्वर्णधारी करातेका दीपक श्रेष्ठ नेपाल राष्ट्रिय तथा अन्तर्राष्ट्रिय खेलाडी संघको अध्यक्षमा निर्वाचित भएका छन्। खेलाडी संघको शुक्रबार सम्पन्न चौथो साधारणसभाले श्रेष्ठलाई निर्विरोध चयन गरेको हो।उनी दीपक विष्टको नेतृत्वमा रहेको कार्यसमितिका महासचिव हुन्। २० सदस्यीय कार्यसमितिका पाँच उपाध्यक्षमा केदारेश्वरमान स्थापित, दीपक महर्जन, हरि खड्का, कान्छीमाया कोजु र दीपक थापा छन्। महासचिवमा शिवसुन्दर गोथे, उपमहासचिवमा मन्डेकाजी श्रेष्ठ र सचिवमा कमलबहादुर अधिकारी चुनिए। कोषाध्यक्षमा आङबाबु लामाले निरन्तरता पाएका छन्। सदस्यमा टीकाराम श्रेष्ठ, रमेशकुमार श्रेष्ठ, सरोज श्रेष्ठ, दिनेश श्रेष्ठ, भोला सिलवाल, निशा रावल, नविता श्रेष्ठ, फुपुल्हामु खत्री, शिरीष गुरुङ र फुलमाया क्याप्छाकी चुनिए। सवै निर्विरोध भएका हुन्। दुई कार्यकाल सम्हालेका निवर्तमान अध्यक्ष दीपक विष्टलाई मानार्थ अध्यक्षमा चयन गरिएको छ। २७ सदस्यीय कार्यसमितिमा दुई उपाध्यक्ष र पाँच सदस्य कार्यसमिति बैठकले मनोनीत गर्ने अध्यक्ष श्रेष्ठले जनाए।उनले खेलाडीको हकहितका लागि सशक्त रूपमा आवाज उठाउन डटेर लागिपर्ने बताए।मीरा सम्मानितखेलाडी संघले नेसनल जियोग्राफी एडभेन्चर अफ द ईयर २०१७ अवार्ड विजेता अल्ट्रा धाविका मीरा राईलाई १० हजार नगदसहित सम्मानित गरेको छ।"
दंगल मनोविज्ञानको मार,"रिडर्स झापाद्वारा काँकडभिट्टामा आयोजित कला साहित्य उत्सवका अन्तरक्रियाहरूमा खुला बहसको राम्रो अभ्यास भयो । चैतन्य मिश्र सरको की नोट स्पिच बाट प्रारम्भ भएको उत्सवका केही छलफल निकै विचारोत्तेजक थिए। भुपाल राई, हेमन यात्री र चन्द्रवीर तुम्बापोले साहित्यमा जनजातीय चेतनाबारे छलफल गरे । अनुभव अजित र नवीन सुब्बाले नेपाली सिनेमामा मधेसी तथा जनजातिहरू कसरी दर्साइएका छन् भन्नेबारे प्रश्नहरू उठाए। किन नेपाली सिनेमामा प्राय: गरेर बाहुनक्षत्री समुदायकाहरू नायक, नायिका हुन्छन् र जनजातिहरू खलपात्र तथा मधेसीहरू विदुषकका रूपमा मात्र प्रस्तुत गरिन्छन् भन्ने अनुभवको प्रश्न थियो। नवीन सुब्बाले भने आजकल केही जनजाति अनुहारहरू मुख्य पात्रका रूपमा देखिन थाले तापनि नेपाली सिनेमा उपल्ला जातिका सौन्दर्यशास्त्रबाटै प्रभावित छ भन्ने मत राखे। मधेसी तथा आदिवासीजनजातिका मुद्दा केदार शर्मा, चन्द्र किशोर तथा राजन मुकारुङ वक्ता रहेको भाषाको राजनीति तथा तुलानारायण शाह, विश्वप्रकाश शर्मा तथा बिन्दा पाण्डे ले छलफल गरेको संविधानको घोषणापछिको सकस मा पनि प्रशस्त उठे।सन २००६ को राजनीतिक उलटपुलट तथा मधेसका आन्दोलनहरूपछि नेपालमा परिचयको राजनीति महत्त्वपूर्ण हुँदै गएको छ। त्यसको प्रत्यक्ष प्रभाव झापाको कला साहित्य उत्सवमा देखिनु स्वाभाविकै थियो। परिचयकै प्रश्न आहूति तथा घनश्याम भुसालको वर्ग बढी महत्त्वपूर्ण वा जाती बारेको छलफलमा पनि उठयो। एमालेका नेता भुसालले जाति महत्त्वपूर्ण भए पनि राजनीतिक संघर्षको केन्द्रमा वर्ग नै हुन्छ भने । तर माओवादीका केन्द्रका पोलिटब्युरो सदस्य तथा दलित संघर्षका अभियन्ता आहूतिले नेपालमा वर्गको निर्माण नै जातीय धरातलमा भएको छ भन्ने तर्क गरे।जातीय र वर्गीय पहिचानको प्रश्न उठेको अवस्थामा लैंगिक पहिचानको मुद्दा नउठ्ने सवालै थिएन। प्रणिका कोयू, उमा सुवेदी, सावित्री गौतम तथा आहूति सहभागी मायाको शासन मा त जेन्डरबारे कुरा उठ्नु स्वाभाविकै थियो। यसबाहेक सबैभन्दा बढी चर्काचर्की भयो लेखक नारायण वाग्ले सहजकर्ता रहेको सत्र नेपाली साहित्यमा नारीवाद शीर्षकअन्तर्गत, हरिमाया भेटवाल, सीमा आभास तथा अर्चना थापा उपस्थित छलफलमा। भेटवालले नारीको आफ्नो कुनै भाषा नै छैन र उनीहरू पुरुषले निर्माण गरेको भाषा मार्फत आफूलाई व्यक्त गर्न बाध्य छन् भन्ने मत राखिन्, या त नारीले मौन भएर बस्नुपर्ने, नत्र पुरुष निर्मित भाषा मार्फत अभिव्यक्ति खोज्नुपर्ने बाध्यता छ किनकि नारीका संवेदना र विचारहरूलाई पूर्ण रूपले दर्साउन सक्ने नारीको भाषा अहिलेसम्म आविष्कार नै भएको छैन। सीमा आभासले भने पुरुष लेखकहरूले नारीका रजश्वला, गर्भधारणलगायतका अन्य अनुभवलाई अनुभव गर्न नसक्ने भएकाले नारीपात्रलाई राम्रो ढंगले चित्रित गर्नै सक्दैनन् भन्ने विचार प्रस्तुत गरिन्। छलफलको समाप्तिपछि विभिन्न किसिमका प्रतिक्रिया सुन्न पाइयो। तीमध्ये एउटा थियोआज सत्रका सहजकर्ता नारायण वाग्लेको रामधुलाइ भयो। अर्को थियो सीमा आभासले छलफल दौरान सोधिएका प्रश्नलाई सम्बोधन नगरी पितृसत्ताविरुद्घको व्यक्तिगत आक्रोश मात्र व्यक्त गरिन्। यस विषयमा म पछि फर्कनेछु। भाष्कर गौतमद्वारा सञ्चालित आलोचनात्मक चेतना र बहस मा मसित हुनुहुन्थ्यो पत्रकार तथा लेखक सावित्री गौतम तथा एमालेका युवा नेता अशेष घिमिरे। सावित्रीले गएको दुई दशकमा आलोचनात्मक चेतनाको केही विकास भएको भए तापनि पितृसत्ताको संरचनाले गर्दा उक्त विकास अवरुद्घ हुँदै आएको कुरा गरिन् भने अशेषले राजनीतिक दलहरूको आधारभूत संरचनामै रचनात्मक आलोचनालाई धैर्यपूर्वक सुन्ने र मनन गर्न सक्ने किसिमको वातावरण सिर्जना हुनुपर्छ भन्ने मत राखे। यहाँ मैले भने यिनै विषयसँग जोडिएका केही सैद्धान्तिक पक्षहरूलाई केलाउने जमर्को गरेको छु । केही समयअघि हेरेको हिन्दी फिल्म दंगल र त्यसको शीर्षक गीत दंगल दंगल खुब मन परेको थियो। सायद त्यसैले होला, मेरो निम्ति आलोचनात्मक चेतनाको विषय दंगलका कर्मकाण्ड तथा मनोविज्ञानसँग जोडिन पुग्यो। आधुनिक युद्वहरूमा कुनै नियमलाई पछ्याइँदैन, जित्नु नै युद्वको एक मात्र उद्देश्य हुन्छ। दंगलमा भने केही नियमहरू हुन्छन्। तिनै नियमअन्तर्गत रहेर दंगलमा आएका पहलवानहरूले एक अर्कालाई उचाल्ने, पछार्ने गर्छन्। तर मूल उद्देश्य दुवैको एउटै हुन्छ उचालेर, बटारेर वा जे गरेर भए पनि प्रतिद्वन्द्वीलाई पछारेर जित्ने। मुख्य कुरा जितहारको हो। एकअर्कालाई उचालेर, पछारेर वा रामधुलाइ गरेर जित्ने हार्नेको उत्सव हेर्दा दर्शकहरूलाई पनि मज्जा आउँछ। मानव जातिलाई यस्ता प्रतियोगिता हेर्दा भोयुरिस्टीक आनन्द आउने गर्छ। थाइल्यान्डमा भाले जुधाएर आनन्द लिइन्छ, स्पेनमा मानिस र साँढे जुधाएर। ग्रीस तथा रोमका साम्राज्यहरूमा शासक वर्गले दासहरूलाई हिंस्रक जनावरसँग जुधाएर आनन्द लिन्थे। यस्तो आनन्द मानव अवचेतनमा रहेको हिंसात्मक उग्रता तथा आक्रामकतासँग जोडिएको हुन्छ। यसै कारणले गर्दा जितहारमा आधारित हिंसात्मक आनन्दले हामीलाई रोमाञ्चित गर्छ। तर के सार्वजनिक बहसका स्पेसहरू (सम्मेलन, अखबार पत्रिकाका पृष्ठ, कला साहित्य उत्सवहरू दौरान हुने चिन्तन र छलफल आदि) पनि पहलवानीका सभ्य संस्करणहरू हुन् त? वा के तिनले पनि दंगलकै जितहार वा उठापटककै नियमहरूलाई अनिवार्यत: दर्साउनुपर्छ र? मलाई लाग्छ, संसारका धेरैजसो पितृसत्तात्मक समाजहरूझैं नेपालमा पनि आलोचनात्मक चेतको राम्रो विकास नहुनुको मुख्य कारण के छ भने हामी अझै दंगल मनोविज्ञानबाट उन्मुक्त हुन सकेका छैनौं। सायद त्यसैले होला जाति, वर्ग वा जेन्डरबारेका अन्तक्र्रिया र बहस दौरान प्राय:जसो छलफलकर्ताहरूमा आफ्नोआफ्नो मात्र कुरा सुनाउने हतारो, अर्काका कुरा सुन्ने धैर्यको कमी तथा शास्त्रास्त्र हरूमा एकअर्कालाई पछारेर जित्नैपर्ने दंगली मानसिकताको प्रभाव देखिन्छ। शास्त्रास्त्र शब्द पनि पुरुषहरूले नै सिर्जना गरेको हो। प्राचीनकालमा केही अपवादबाहेक नारीको हातमा न शस्त्र हुन्थ्यो, न शास्त्र। दलित वा अन्य दमित समुदायहरूका हातमा पनि शस्त्र तथा शास्त्र विरलै हुन्थे। जसको हातमा यी दुवै हतियार हुन्थे तिनले नै जितहार तथा दमनका दंगली नियमहरूलाई लिखित वा अलिखित सामाजिक कानुनका रूपमा ढाल्दै लगे। व्यक्तिगत तवरमा मलाई लाग्छ कहिलेकाहीं बौद्घिक बहसहरूमा जित्नुसट्टा हार्नु पो बढी महत्त्वपूर्ण हो कि? हेगलले मालिक तथा दास (मास्टर र स्लेभ) बीचको द्वन्द्वात्मक संघर्षबारे छलफल गर्दै भनेका छन यस संघर्षमा मालिकको विजय हुने भए तापनि, सकारात्मक रूपान्तरणको अवसर भने दासलाई मात्र उपलब्ध हुन्छ। मालिक त आफ्नो जितमा मख्ख परेर, आफ्नो अहम्को राजदरबारमा भित्र रमाएरै बस्छ। जो हार्छ, ऊचाहिं चुपचाप बस्नै सक्दैन। म किन हारें, मेरो हारका पछाडि के कस्ता राजनीतिक तथा आर्थिक कारणहरू थिए भनेर आफैंलाई सोधिरहनु उसको बाध्यता हो। तर त्यही बाध्यता उसको शक्ति पनि हो किनकि त्यसैबाट उसका रूपान्तरण तथा मुक्तिका बाटाहरू खुल्दै जान्छन्। उसले आफैंलाई पुन: दोहोराएर बुझ्न खोज्छ, आफ्नो समाजलाई बुझ्न खोज्छ। त्यसै बुझाइद्वारा नै उसले आफैंलाई तथा समाजलाइ समेत परिवर्तित गर्ने ज्ञान तथा आँट दुवै बटुल्दै लैजान्छ। आलोचनात्मक चेतको विकासनिम्ति दंगलको मानसिकताबाट माथि उठ्नु जरुरी छ। छलफल वा अन्तरक्रिया कार्यक्रमहरूमा कसले कसलाई पछार्यो भन्ने कुरा महत्त्वपूर्ण होइन। छलफल मार्फत कुनै नयाँ विचार उत्पन्न भयो भएन भन्ने कुरा बढी महत्त्वपूर्ण हो। हामी अन्तरक्रिया कार्यक्रमहरूमा आफ्नाआफ्ना ज्ञान का भारी बोकेर आउँछौं र आफ्ना भारीले अर्कालाई दनक दिएर विजयी हुनुको आनन्दमा रम्छौं। तर सायद दक्षिण एसियाली बौद्घिक परम्पराबारे छलफल दौरान सीके लालले भनेझैं सत्य सधैंको लागि अपरिवर्तनशील वा शाश्वत हुनु साटो वार्तालाप, शोध तथा छलफल मार्फत लगातार परिस्कृत तथा परिवर्तन भइरहने कुरो पो हो कि? विज्ञानले त ज्ञानलाई परिवर्तनशील नै ठान्छ। जब हामी सत्यलाई अपरिवर्तनशील ठान्न थाल्छौं, तब विज्ञान हराउँछ, रूढिवादी पाण्डित्य हावी हुन्छ । अनि आलोचनात्मक चेतलाई दंगलले विस्थापित गर्छ। दंगलको मनोविज्ञान पुंसत्वका कर्मकाण्डसँग पनि जोडिएको छ। पुरुषहरूलाई बाल्यकालदेखि नै उग्र र आक्रामक हुनुपर्छ, पैसा र नाम कमाएर संसारमा विजयको झन्डा गाड्नुपर्छ भनेर सिकाइएको हुन्छ। हुन त यस्तो भावना पुरुषहरूमा मात्र पाइँदैन। नारी तथा अन्य जेन्डरहरू पनि यही समाजमा बाँच्ने हुँदा उनीहरूले पनि दंगलकै जितहारको मनोविज्ञानलाई आन्तरिकरण गरेका हुन सक्छन्। यो एउटा समस्या हो। बाघभालुले घेरिएको मानिसलाई गान्धीबादको मन्त्र जपेर मात्र उम्कन गार्है हुन्छ। हिंसाको समर्थन गर्न सकिन्न, तर हिंसा, प्रतिहिंसा, दमन र आक्रोश के कस्ता ऐतिहासिक, आर्थिक र राजनीतिक परिप्रेक्ष्यमा घटित हुन्छन् भनेर बुझ्न पनि जरुरी छ। खासगरेर नारी, दलित तथा जनजाति समुदायकाहरूका पीडा र आक्रोश दुवैलाई बुझ्ने कोसिस गर्नुपर्छ। युगौंदेखि उत्पीडनमा परेकाहरूको आक्रोशलाई मजस्ता उपल्लो कहिलाइएका जातका मध्यमवर्गीय पुरुषहरूले धैर्यसाथ सुन्नु र बुझ्नु आवश्यक छ। अर्को पक्षको कुरा धैर्यसँग सुन्दै जाँदा हामी आफ्नै बारेमा, समाजको संरचनाका बारेमा तथा आफूहरूले पाउँदै आएका संरचनात्मक लाभांश बारे बढी बुझ्न सक्छौं। यस किसिमका वार्तालापहरूमा जितहार त्यति महत्त्वपूर्ण होइन। मुख्य कुरा एकअर्कालाई वैचारिक दंगलमा पछार्नु होइन, कुरोको चुरोसम्म पुग्न खोज्नु हो। दंगली मनोविज्ञानकै कारणले गर्दा जेन्डरबारेका छलफल प्राय: सधैं नारीविरुद्व पुरुषकै प्रतिमानभित्र रहेका मामिला बन्ने गरेका छन्। तर यो पुरुषविरुद्घ नारी वा नारीविरुद्घ पुरुषको कुरै होइन। यो त नारी, पुरुषलगायत अन्य सबै जेन्डर, जाति र वर्गहरूको रूढिवादी, एकअर्कालाई थिच्ने, दबाउने दंगलरूपी मानसिकताविरुद्घको संघर्ष हो। यो सबै किसिमका सामाजिक हायरार्की (शक्तिको अधिक्रम) विरुद्घको सामूहिक दीर्घकालीन संघर्ष हो। समाजमा नारीहरूले सामना गर्नुपरेको विरोधाभासी सत्य लाई पुरुषले बुझ्न सजिलो पक्कै छैन, तर बुझ्ने कोसिसचाहिँ गरिरहनुपर्छ। दैनिक जीवनका विसंगतिदेखि लिएर राजनीतिक उपेक्षा र न्यायिक अवहेलनासम्म खेप्नुपरेकाले नारीमा आक्रोश हुनु स्वाभाविक हो। कहिलेकाहीं आक्रोशपूर्ण अभिव्यक्तिहरूको आफ्नै किसिमको महत्त्व पनि हुन्छ। सार्वजनिक स्पेसमा अभिव्यक्त भएका ती आक्रोशले रूढिवादी विचारहरूलाई बढार्न मद्दत गर्छन्। सक ट्रिटमेन्ट पनि उपचारकै एउटा पद्घति हो। तर साथसाथै आक्रोशका आफ्नै समस्या पनि छन् विश्लेषण र आलोचनात्मक चेतलाई आक्रोशले विस्थापित गर्नेबित्तिकै थप छलफल गर्न असम्भवै हुन्छ। त्यस्तो अवस्थामा पितृसत्तात्मक संरचनाविरुद्घको जटिल सामूहिक संघर्ष मात्र नारी पुरुषबीचको भिडन्तको रूपमा प्रस्तुत हुन थाल्छ। अर्को समस्या यदि दंगलको मनोविज्ञान युद्घमा अरूलाई पछारेर स्थापित भएका शक्तिमान (पुरुष, उपल्लो जाति तथा वर्ग आदि) हरूको मनोविज्ञान हो भने आफ्नो अधिकारनिम्ति संघर्षरत समूहहरूको निम्ति के कस्ता विकल्प उपलब्ध छन् त? थिचिएकाहरूले आफ्नो उन्मुक्तिका लागि त लड्नैपर्यो। तर त्यसो गर्नेबित्तिकै उनीहरू शक्तिमानहरूद्वारा सिर्जित जितहारकै भाषा बोल्न बाध्य हुन्छन्। त्यसो भए के दंगली मनोविज्ञानभन्दा बाहिर निस्केर वैकल्पिक सामाजिक मूल्य तथा रणनीतिहरूको परिकल्पना गर्न सकिएला त? यसबारेमा छलफल गर्न किन गार्हो छ भने ती वैकल्पिक मूल्यहरू खोज्ने सायद कुनै भाषा नै बनेको छैन। जसरी नारीहरू पुरुषद्वारा बनाइएका भाषा बोल्न बाध्य छन्, त्यसरी नै उनीहरू पितृसत्तालाई चुनौती दिँदा दंगलकै मानसिकतालाई बोकेर हिँड्नसमेत विवश छन। मधेसी, जनजाति, दलित, तल्लो वर्गलगायत अन्य उपेक्षित समूहको सन्दर्भमा पनि यही कुरा लागू हुन्छ। दंगलमा नउत्रिऊँ त सधैं थिचोमिचोमा परिरहने अवस्था, दंगलमा उत्रिऊँ त शक्तिमानहरूले बनाएका जित, हार, उठापटक आदिका नियम कानुन तथा कर्मकाण्डलाई आत्मसात् गरिरहनुपर्ने। पृथ्वीको उत्पत्ति भएको तीन अर्ब वर्षभन्दा बढी भयो। मानव जाति जंगली अवस्था पार गरेर अगाडि बढ्न थालेको सायद दस हजार वर्षभन्दा बढी भइसकेको छैन। अहिलेसम्मका कुनै पनि मानव समाज न पूर्ण रूपले सद्दे हुन सकेको छ न सभ्य। सायद भविष्यमा कुनै दिन यस विश्वमा जाति र वर्ग हराउनेछ। नारी र पुरुषलगायत अन्य सबै बीचका असमानता र विसंगतिहरू हराउनेछन्। त्यस बेलामात्र मानव समाज वास्तवमै सभ्य बन्नेछ। त्यतिन्जेल भने बेलाबेला विद्रोहहरू भड्की नै रहनेछन्। अहिंसाको जति नै मानवतावादी गुणगान गरे पनि हिंसा पनि हुनेछ। यो सब हुँदाहुँदै पनि खुला बहसको परिकल्पना गर्दा भने जितहार तथा उठापटकको मानसिकताबाट उम्कने प्रयास अलिकति भए पनि गर्न सकिन्छ कि?सायद त्यति मात्र गर्न सके पनि वास्तवमै आलोचनात्मक चेतको विस्तार हुनेछ। नत्र बहसहरू त हुने नै छन, तर ती बहसहरूमा भाग लिन भनेर आआफ्ना ज्ञान का भारी बोकेर आएका हामी सबै बहसको समाप्तिपछि पनि तिनै भारी बोकेर आआफ्ना घर फर्कनेछौं। बहसमा हामीले अरूका फरक दृष्टिकोणहरूलाई बुझ्ने प्रयास गर्ने छैनौं। वा बुझे पनि उपहास गरेर उडाइदिनेछौं। यस्ता बहसहरू हाम्रा आत्मरूपान्तरणका माध्यम कहिल्यै बन्न सक्ने छैनन्। हामीजस्तो आयो त्यस्तै फर्कनेछौं। उत्तिकै विजयी उत्तिकै अपराजेय भ्रममा तथा आत्मप्रेमको आफ्नै नार्सिसिस्टिक कैद भित्र आफैं उत्तिकै रमाउँदै। त्यस कैदबाट मुक्त हुन सके मात्र आलोचनात्मक चेतको विकास हुन सक्नेछ। नत्र गोष्ठी, सेमिनार, छलफल, उत्सवहरूमा सधैं दंगल दंगल मात्र हुनेछ।"
एक पुरुषको नारीवादी सूत्र,"११) विवाह हिन्दु समाजमा नारीपुरुष सहवासका लागि लाइसेन्स दिने संस्था हो। सभ्यताको विकास क्रममा यौनलाई मर्यादित राख्न र सामाजिक स्वीकृति दिन यो संस्था खडा भएको हो। तर, यो निष्पाप उद्देश्यको संस्था कतिलाई झ्यालखाना भइदिन्छ। ओशो रजनिश त्यसैले त यसलाई भ्रष्ट संस्था भन्छन्। जब प्राकृतिक आवश्यकतालाई सामाजिक र नैतिक बन्धनहरूले जबर्जस्ती बाँध्न खोजिन्छ, त्यहाँ केही न केही विस्फोट हुन्छ। नभए, चोरीसिकार हुन थाल्छ। पश्चिमा समाजमा यो संस्था कठोर छैन। त्यसैले त्यहाँ यो ठूलो समस्या होइन। हिन्दु समाजमा विवाह जन्मजन्मान्तरको सम्बन्ध हो। विवाहमा तिनले यस्तै शपथ लिएका हुन्छन्। यौवनमै पत्नीको निधन भएमा पुरुषका हकमा यो बन्धन सजिलै तोडिन्छ। पत्नीको वर्षे काजकिरिया नसकी पतिलाई अर्की पत्नी ल्याउन क्वारेन्टाइन खुला हुन्छ। यही कुरा महिलाका हकमा बन्धन हुन्छ। कुनै पुरुषसँग खुलेर हँसीमजाक गर्दा उसमाथि चरित्रहीनताको आरोप लाग्छ। सामाजिक बन्धन तोडेर भागीचोरी गर्नेको कुरा बेग्लै, नत्र कुनै पनि विधवाले विवाह गर्ने कल्पना गर्न सकिन्न। आफ्नो सुविधाका लागि पुरुषले बनाएको थोत्रो संस्कारको पालनाचाहिँ उसले गर्नुपर्छ। विवाह त समाज निर्मित संस्था भयो। यौन प्राकृतिक कुरा। यो विवाह संस्था बन्नुअघि थियो। विवाहबिना पनि रहन्छ र रहिरहनेछ। अत: हिन्दु समाजमा सतीसाध्वी विधवा यो प्राकृतिक आवश्यकताबाट वञ्चित भएर अनेक मानसिक जटिलतामा फस्न बाध्य हुन्छे। कि उसले भागीचोरी विवाह गर्नुपर्ने हुन्छ। कि ऊ पनि चोरीसिकार गर्न बाध्य हुन्छे। जब उसको चोरीसिकार पक्राउ पर्छ, उसले आफ्नो थातथलो छाडेर हिँड्नुपर्ने हुन्छ। विधवाभन्दा पनि अझै पीडित हुन्छन् सामाजिक सम्मान पाएका अपांग महिला। यो त भयो खस आर्य समाजको आदर्श। सत्तासीन जातिको आदर्श भएकाले यो, उच्च जातीय नेवार, खसकृत जनजाति, खस दलित र समग्र नेपाली समाजकै आदर्श हो। त्यो महिलाका लागि कैद साबित भइसक्यो। नेवार समुदायमा भने महिलाको तीनपल्ट बिहे हुन्छ। पहिलो बिहे बेलसाग, दोस्रो बिहे रजश्वला हुनुअघि बाह्र दिनको गुफावासपछि पहिलो पल्ट सूर्यदर्शन (भिं बाह्रा) सागै सूर्यसाग र तेस्रो बिहे पुरुषसाग। बेल र सूर्यसाग बिहे भएपछि यौवनमै पतिको मृत्यु भए पनि ऊ कहिल्यै विधवा र अर्को बिहेका लागि ऊ बिटुली मानिन्न। सुदूर पश्चिमका थारू जातिमा त अझै अग्रगामी संस्कार छ। जवानीमै पतिको मृत्यु भए पत्नीले आफूलाई मन परेको श्रीमान् घरमै ल्याउन पाउाछन्। खोज्दै गए राई, लिम्बु, धिमाल र अन्य जनजातिमा पनि महिलाका पक्षमा यस्तो प्रगतिशील संस्कार पाइन्छ। यहाानिर फेरि महिलालाई आर्थिक अधिकारकै प्रसंग जोड्नुपर्ने हुन्छ। नेवार समुदायमा तल्लो मानिने केही जाति, थारू, राई लिम्बुलगायत जनजातिमा महिलालाई आर्थिक अधिकार हुन्छ। त्यसैले त्यहाा धेरै हदसम्म मातृसत्ता छ। खस आर्य समाजमा पनि नारीलाई आर्थिक अधिकार हुने हो भने बिस्तारै नारीमैत्री संस्कार बन्दै जान्छ।त्यसपछि विवाह संस्था भए पनि, नभए पनि फरक पर्दैन।"
सम्बन्धविच्छेद : रहर हैन बाध्यता,"पुरुष रोइलो हाम्रा हजुरबा, बा पुस्ताका कति पुरुषको दुई वा त्योभन्दा बढी विवाह भएको पाइन्छ। उनीहरूले जतिवटा श्रीमती बटुले पनि केही आपत्ति रहँदैन्थ्यो। कारण ती श्रीमतीले खेतीपाती, जंगल, बस्तुभाउ गरेरै आफंै आफ्नो जीविकोपार्जन गर्थे। लोग्नेले सौता हाल्यो भनेर कतै उजुरी हाल्न पनि जान सक्दैनथे। कानुनत: मुलुकी ऐन २०२० ले नै सम्बन्धविच्छेदको बारेमा बोलेको भए पनि साक्षरता दर अत्यन्त न्यून भएकैले त्यो खाले चेतना महिलाहरूमा देखिएन। घरेलु हिंसा अत्यधिक बढेर गए केही महिला बाध्य भई छुट्टिएर माइत जान्थे। तर सम्बन्धविच्छेद गरेर लोग्नेको अंश दाबी गरेर लिने चलन अथवा चेतना तिनीहरूमा थिएन।लामो समयदेखि नेपाली समाजमा महिलाहरूले आफ्ना पुरुषले जतिवटा श्रीमती बटुले पनि, घरेलु हिंसाले चरमबिन्दु नाघे पनि चुपचाप तिरस्कारको विष पिइरहे। २०६२२०६३ को आन्दोलनपश्चात् भने नेपाली महिला केही जागरुक देखिन्छन्। यद्यपि यो चेतना गाउँस्तरसम्म पुग्न सकेको छैन। सहरमा बस्ने र आर्थिक हिसाबले नेतृत्वदायी भूमिका निर्वाह गर्न सक्ने महिलाहरू मात्र घरेलु हिंसा र बहुविवाहजस्ता आपराधिक गतिविधिबारे बोल्न सक्ने भएका छन् भलै यसका लागि महिला आईएनजीओ र एनजीओहरूको ब्याकफोर्स किन नरहोस्। गलतलाई गलत भन्न सकेका छन्। सकभर सम्बन्ध जोड्नुपर्छ। तर जुन सम्बन्ध टुक्रिएर ध्वस्त छ भने त्यसलाई समाज र इज्जतको नाउँमा जबरजस्ती गाँसिरहनु झन् घातकसिद्ध हुन्छ। यस्तोमा सम्बन्धविच्छेद आवश्यक पर्छ। र, सम्बन्धविच्छेद गर्दा आधा सम्पत्ति महिलाले लान्छन् भन्ने जुन गुनासो छ, त्यो निरर्थक छ। के उसको सेक्युरिटीको जिम्मा राज्यले लिएको छ? छैन भने उसले श्रीमान्बाट आफ्नो हकदाबीस्वरूप सम्पत्ति लिँदा केको आपत्ति? आखिर ती महिलाले श्रीमान्सँगै हुँदा सम्पत्ति आर्जनमा सरसहयोग गरेकै हुन्छिन्। मुलुकी ऐनले बाँधेर ल्याएपछि र महिलाहरूमा चेतनाको स्तर बढेर गएपछि अंश विभाजन गर्नुपर्ने त्रासले अहिले सकेसम्म पुरुषहरू बहुविवाह गर्दैनन्। बाहिर अनेक सम्बन्ध राखे पनि प्राय:ले घर हुल्दैनन्। यसले गर्दा पनि महिला हिंसा हुनबाट केही हदसम्म जोगिएको छ। त्यस्तै सम्बन्धविच्छेदपश्चात् महिलाले पाएको धेरथोर रकमले कुनै व्यवसाय गरेर बाँकी जीवन आर्थिक रूपमा निर्भर भएर जिउन पनि सक्ने भएका छन्। कानुन महिलामैत्री बनेको आरोप पुरुष साथीहरूको छ। वर्षौंदेखि नेपाली महिलाहरू हेपिए, दबाइए, घरेलु हिंसा भोग्न बाध्य भएका थिए। सम्बन्धविच्छेद नगरी घर न घाटको गरी महिलाहरू अलपत्र पारिएका थिए। महिलाहरूले वर्षौं आफ्ना पीडा व्यक्त गर्न नसकेरै मृत्यु वरण गरेका छन्। तिनको रुवाइ अहिले पनि नेपाली बतासमा गुन्जिरहेकै छन्। त्यसको क्षतिपूर्ति कसले दिने? सदियौंदेखि महिलाले बगाएको आँसुको मापन गर्ने हो भने अहिले पुरुषले बगाएको सानोतिनो खोल्सी हैन महासागर बन्नेछ।"
सावित्रीको सविता सपना,"यही फागुन १२, १३ र १४ गते काकरभिट्टामा भएको कला साहित्य उत्सव मा नेपाली साहित्यमा नारीवाद शीर्षकको सत्रमा सहजकर्ता नारायण वाग्लेको पनि वक्ताहरूलाई पहिलो प्रश्न थियो, मन पर्ने नारी पात्र को हो? वक्तामध्येकी एक सीमा आभासले भनिन्, हामीले आफूभित्रको आफूलाई खोज्ने र लेख्ने मौका नै पाएका छैनौं। त्योभन्दा अगाडि त हामीलाई छेकेका हजारवटा ढोका भत्काउँदैमा ठिक्क छ। त्यसैले मैले खोजेजस्तो नारी पात्र भेटेकै छैन। सीमाकै भत्काउने प्रसंगसँग जोड्दै भोलिपल्टको आलोचनात्मक चेतना र बहस सत्रमा बोल्दै मैले भनें, समाजले मलाई र मैले समाजलाई हेर्ने नजरियाले मलाई प्रश्न गर्ने बनायो। कुनै दिन बोल्दै नबोल्ने स्वभावकी म आज बोलेको बोल्यै गर्ने भएँ। प्रश्नहरूको पहाडमा मभित्रकी नरम र चुपचाप बस्ने सावित्री पुरिई।पोषण पाण्डेको भिनाजुको स्वेटरलाई यौन मनोविज्ञानको कोणबाट लेखिएको कथा भनेर व्याख्या गरिन्छ। कथामा आफ्नी दिदीकहाँ आएकी सविताको चञ्चलता र यौवनबाट उनकी दिदी शान्तिलाई असुरक्षा महसुुस भएको देखाइएको छ भनेर हामीलाई नेपाली शिक्षक सरस्वती रिजाल बताउनुहुन्थ्यो। यो सबबाट बेखबर सविताको व्यक्तित्व भने आफ्नै धुनमा रहन्छ। कथाका अरू प्रसंगबाट बेखबर भएर हेर्ने हो भने रातो रिबन शिरमा सिउरेर फुरफुर गरी हिंड्ने सविता त्यही रिबनजस्तै रंगिली लाग्छे, ऊर्जावान लाग्छे। यौन भन्ने शब्दको त अर्थै थाहा थिएन मलाई त्यति बेला, कथामा प्रस्तुत मनोविज्ञान सँग पनि खासै लेनादेना थिएन। रातो रिबन बाटेकी सफासुग्घर सविता कुनै गाउँको हरियालीले घेरिएको, ढुंगामाटोले बनेको शीतल घरवरिपरि फुरफुर गर्दै हिंडेको दृश्य कल्पने मात्रै ध्याउन्न हुन्थ्यो। १० कक्षा पढ्दा आफूमुनि सात जना भाइबहिनी थिए। व्यस्त दैनिकी र अस्तव्यस्त रूपरंग हुन्थ्यो। सविताले झैं रिबन बाटेर उफ्रँदै हिंड्ने फुर्सत कमै हुन्थ्यो। हिंड्नलाई फुर्सत जसोतसो मिले पनि धेरै नबोल्ने स्वभावकी, गम्भीर उपनामधारी म उफ्रने त कुरै भएन। नारायणगढको स्कुल र गैंडाकोटको बसाइ दुवैतिर उखरमाउलो गर्मी। भिनाजुको स्वेटरको सेटिङ लाई म बाग्लुङको आफ्नो पुख्र्यौली घर मूलपानीसँग जोड्थें। ८ वर्षको उमेरमा त्यहाँ बिताएको एक वर्षको शीतल र फुर्सदिलो समय सम्झिन्थें। बुवाआमासँग हुँदाकी जेठी छोरी त्यहाँ भने हजुरबा हजुरआमाकी नातिनी। काकाकाकीलाई छिचोलेर मसम्म आइपुग्ने घरेलु जिम्मेवारीहरू निकै थोरै र कम बोझयुक्त हुन्थे। सविताजत्तिकै चञ्चल त होइन तर जिम्मेवारीमुक्त भने थिएँ। चेतनामा आएको पहिलो प्रश्न पनि मूलपानीसँगै जोडिएको छ। १० कक्षामा पढेकी सवितालाई माघमा एसएलसी दिएसँगै बिदाबादी गरिसकेपछि वैशाखमा हुने कुलदेवताको पूजामा म काका, ठूलाबा र अरू नातेदारको पछि लागेर नारायणगढबाट मूलपानी हिंडें। पोखराबाग्लुङको ट्रयाक खुलेको त थियो तर सार्वजनिक बसहरू चल्न सुरु गरेका थिएनन्। मालबाहक ट्रकहरू चढेर जानुपथ्र्यो। यस्तै दुई तीनवटा ट्रकमा हाम्रो डफ्फा चढयो। लोड ट्रकको माथि पोखरादेखि उफ्रेको उफ्रयै गरेर कुश्मा आइपुग्ने बेला मेरो मुखबाट अचानक निस्केछ, ओहो घोडा हो कि गाडी। सँगै रहेका बुवाका फुपाजुले भन्नुभयो, बल्ल यो नानी बोलेको सुनियो। (आजभोलि मान्छेहरू अरूलाई नि बोल्ने पालो देऊ न भन्छन्)। गाउँ जानका लागि त्यति बेला बजारबाट अलिकति हिंड्नुपर्ने थियो। हिंडेर घर आइपुग्नुअघि नजिकैको मूलपानी स्कुलमा सब जना सुस्ताए। रातिको साढे नौ बजेको थियो होला। काका ठूलाबाहरू भन्न थाले कस्तो थकाइ लाग्यो। अब भात पकाएर कसरी खाने। एक छिनमा निकै ठूलो कुरा सम्झेजसरी एक जना काकाले भन्नुभयो ए सावित्री छे नि। यति बलिष्ठ र जवान काकाठूलाबाले मजस्ती फुच्चीलाई भात पकाएर खुवाउने श्रमिकको रूपमा कति विजयपूर्वक आविष्कार गरे। दब्बु त छँदै थिएँ, १०१२ जनाको टोलीलाई चुपचाप खाना पकाएर खुवाएँ। उनीहरूको मनमा मेरा लागि कुनै दुर्भावना थिएन यो पक्का हो। संयुक्त परिवारकी जेठी छोरीका रूपमा पुतली बनेरै हुर्केको हो। तर पनि स्त्रीलिंगीले जस्तो अवस्थामा पनि घरभित्रका धन्दा गर्ने भन्ने मानसिकता त पुतलीका बा हरूको मनमा नि गडेकै त हुँदोरहेछ। यो सानी पुतली हामीभन्दा पक्का धेरै थाकेकी होली भन्ने त आउँदो रहेनछ। आज पत्रिकामा पोखिने आलोचनात्मक चेतको जन्म सायद त्यति बेलै भएको हो। सायद त्यही दिनदेखि मभित्रकी शान्त सावित्री स्थायी प्रश्नकर्तामा रूपान्तरित भई। गम्भीरताको खोलबाट बाहिर निस्की। जिज्ञासु र आलोचक बनी। सविता हुन नसके पनि उसको नजिकनजिक भई। पितृसत्तात्मक वैवाहिक व्यवस्थाभित्र छिरेपछिका अनगिन्ती प्रश्नहरूका बारे त अलग्गै अध्याय वा ग्रन्थहरू बन्लान्। फेस्टिबलमा सविताको नाम लिएको पर्सिपल्ट माघको १८ गते नारीवादी सञ्जाल चौकठ का साथीहरूयता आएको बेला घाम तापौं कार्यक्रमको पोखरा संस्करणको संयोजन गर्नु थियो। ११ बजे बिहान पृथ्वीनारायण क्याम्पसको बाहिर गेटमा जम्मा हुने तयारी थियो। यसकै लागि दौडधुप गरिरहेका साथी सरिता पुरी र मैले कार्यक्रम सुरु हुनु एकै छिनअघि क्याम्पसमै पढ्ने चिनजानकी पत्रकार बहिनी गोमा घिमिरेलाई भेटयौं। क्याम्पसमै समाजशास्त्र पढ्ने उनले सरसँग कार्यक्रम थियो भन्दै देशका प्रसिद्ध समाजशास्त्रीको नाम लिइन्। घाम ताप्ने कार्यक्रममा ढिला हुन्छ भन्दै गरेकी सरितालाई सँगै लिएर म क्याम्पसको क्याफ्टेरियातिर दौडें। समाजशास्त्रको औपचारिक अध्ययनबिना नै सामाजिक विषयहरूमा लेख्ने हाम्रा लागि राजधानीबाट आउने प्राडा को दर्शन पाउन्ु दुर्लभ थियो। महाभारतको कथा साँचो हो वा झूटो त थाहा भएन तर उहाँलाई भेट्नु मेरा लागि त्यसभित्रकै एकलव्यहरूले द्रोणाचार्य भेटेजस्तै हुन आउँथ्यो। त्यहींमाथि सधैंभरि विभेद र हिंसाको रोना रोएको, समाजमा हिंसा होस्नहोस् लेखनमार्फत हिंसाको मनोविज्ञान छरेको आदि टिप्पणी सुनिरहने मलाई साँच्चिकै समाज कति अघि बढयो र कति पछि छ भनेर उहाँसँग बुझ्नु थियो। एक अर्थमा आजसम्मको आफ्नो लेखाइ सही बाटोमा छ या गलत भनेर भेरिफाई गराउनु थियो भनौं न। उहाँलाई भेट्नासाथ मैले प्रश्नहरू गरें, समाजका एकैथरी परिवर्तनलाई रफु भरेको जसरी जतासुकै लगेर भरिदिन मिल्छ? बाट। तपाईंका अगाडि यसरी जिन्स लगाएर सवालजवाफ गरिरहेकी मेरो स्थान के मेरो श्रीमान्को घरमा अझ कुनै बिहे व्रतबन्धजस्ता कार्यक्रममा हुन्छ? हुँदैन, मेरै श्रीमतीको समेत हुँदैन, उहाँको जवाफ थियो। मेरा प्रश्न लगातार सुनेर उहाँले अलि झिंझो मानेजस्तो पनि लाग्यो। तपाईं सुन्न आउनुभाको कि सुनाउन, म त तपाईं जति लामो बोल्न सक्दिनँ, भन्नुभो। यद्यपि मेरा प्रश्नको सम्बोधन गर्नुभयो सकारात्मक विभेद सधैं जरुरी छ, विभेद र हिंसाका बारे नि निमिटयान्न नहुन्जेल लेखिराख्नैपर्छ, म आफैं लेख्छु। तर समाजशास्त्र पढेर नभई परेर जानेको मेरो मनले धेरै बेरसम्म भनिराख्यो, यति ठूला समाजशास्त्रीलाई त समाजका सबै व्यक्तिको प्रकृति फरकफरक हुन्छ, कोही लामो बोल्छन् कोही छोटो, कोही धेरै बोल्छन् कोही कमजस्ता तथ्य त पक्कै थाहा होला। मजस्ता घरको भात आएर र भाँडा माझेर बचेको समयमा लेख लेख्ने महिलाको मनमा देशका प्रसिद्ध समाजशास्त्रीसँग कति उत्सुकता, गुनासा र तेजोवध हुनुको अनुभव गुम्सेर बसेका थिए होलान् जसले उसलाई पाँच मिनेटभित्रै मकैझैं पड्केर यी सबै कुरा सोध्न बाध्य बनायो भनेर उहाँले पक्कै बुझ्नु नै भएको होला। खुला विश्वविद्यालयको बारेमा प्रस्तुति दिंदै एक जना विज्ञ प्रमोद ढकालले भनेका थिए, प्राध्यापकहरूको ज्ञान विश्वविद्यालयका कोठाबाट बाहिर निस्कनुपर्नेछ। कर तिरेर उनीहरूलाई तलब खुवाएका सर्वसाधारणको घरगाउँसम्म, चौतारीसम्म त्यो ज्ञान पुग्नु जरुरी छ। अस्वाभाविकचाहिं मलाई यहाँका स्थानीय लेक्चररहरूको व्यवहार लाग्यो। जब म पाहुना प्राध्यापकसँग कुरा गर्थे उनीहरू बीचबीचमा टिप्पणी गर्थे। जस्तो हिंसाको कुरा गर्यो एक जना भन्थे, तपाईंहरू पीडित, पीडित भन्दाभन्दा आजकल आफैं पीडक बनिसक्नुभयो। हो सर? म प्रश्न पास गरिदिन्थें। पीडक बन्ने क्रममा हुनुहुन्छ, अर्काले भन्थे, हो सर? म फेरि प्रश्न पास गरिदिन्थे। धर्मशास्त्रमा आधारित रहेर समाजको व्याख्या गरिनु जरुरी छैन भन्दै गरेका प्राध्यापकलाई मैले सोधें, तर अझ पनि एफएमहरू स्वस्थानी घन्काउँछन्। यो बन्द नहुन्जेल यो गलत हो भनेर लेख्नेको पनि त अभिव्यक्ति स्वतन्त्रताको कुरा भो नि हैन र। मेरो प्रश्नमा अगाडिबाट एक जनाले भने बजाउनेको नि त अधिकारको कुरा भो, तपाईंले पाउन्नस् कसरी भन्न सक्नुहुन्छ? पछाडिबाट अर्का लेक्चररको आक्रमण थियो, अनि तपार्इंलाई कसले नलेख भन्यो? कसले मुद्दा हाल्यो। अति भएपछि मैले भने अनलाइनमा लज्जित गर्न गरिने ट्रोल हरू पनि मुद्दाजस्तै हुन् सर। एक जनाले पछाडिबाट यतिसम्म भने को हुनुहुँदो रहेछ अघिदेखि आएर बोलिरहनुभएको छ। आफ्ना पाहुनासँग बिनाकनै पूर्वजानकारी, मर्यादा र नुघीनिहुरीबिना नै सवालजवाफ गरिरहेकी यो आइमाई को हैसियत के होला भन्ने लागेको होला उनलाई। काठमाडौंदेखि आफूले ल्याएको वरिष्ठ प्राध्यापकलाई खोसी भन्ने लाग्यो होला उनलाई। समाजशास्त्र पढाउने लेक्चररहरूको ज्ञान र व्यवहार कति दर्दनाक हिंड्ने बेला अर्का लेक्चररले भन्नुभो, पख्नुस् मेरो एउटा कुरा सुनेर जानुस्। सिमोन द बुव (प्रसिद्ध द सेकेन्ड सेक्स की लेखक) लाई उनका प्रेमीले आउ बिहे गरौं बच्चा जन्माउँ भने रे। उनले तँ कति बाठो, आज बिहे गरौं बच्चा पाऔं भन्छस्। भोलि तँ स्वतन्त्रका स्वतन्त्र मचाहिं घरभित्र कैद? नाइँ पर्दैन भन्थिन् रे। तपार्इंहरूलाई देख्दा त्यस्तै लाग्छ। जिस्काएरै भनेका भए पनि कुराको चुरो आखिर त्यही त थियो। समाजशास्त्र पढाउने उनलाई पक्का थाहा होला कि कसरी एकनिष्ठ विवाह पद्धतिका कारण महिलाहरूको गतिशीलता घरभित्र कैद हुँदै गयो र पुरुषहरूको त्यही अनुपातमा फैलँदै गयो। आफ्ना पूर्ववत् स्वतन्त्रता खोसिने डरले नै आजका महिलाहरू प्रेम वा विवाहजस्ता कोमल सम्बन्धहरूलाई अपनाउन हिचकिचाइरहेका छन्। र जसलाई अपनाउनु छ उनीहरू पितृसत्तात्मक वैवाहिक व्यवस्थाप्रति आत्मसमर्पण गर्न बाध्य छन्। जब मेरी ९ वर्षकी छोरी भन्छे नाइँ म बिहा गर्दिनँ। लाग्छ , आफ्नो बाबुको घरमा आफ्नी आमाको पोजिसन देखेरै त उब्ज्यो होला यो डर उसको मनमा। विवाहलाई यतिसम्म गहिरो गरी संस्थागत गरिएको छ हाम्रो देशमा, कानुनमै बाबुको पत्तो नलागेको भनेर नागरिकतामा लेखिने प्रावधानसमेत छ। भर्खर जन्मेका छोरीहरूलाई समेत तँ अर्काको घर जाने जात र तेरा छोराछोरी भान्जाभान्जी भनेर संविधानले नै भनिदिएको छ। यही कारण बाआमा जतिसुकै प्यारा लागे पनि उनलाई छोड्नु छ र छोड्दाको घडीबाट घरभित्रका कुनै पनि आर्थिक, सांस्कृतिक, पारिवरिक मामलामा बोल्नेसमेतको हक उसले गुमाउनेछ। यसरी नयाँ पुस्ताका छोरीहरू विवाहसँग डराउन थाले भने उनीहरूको वयस्कताको अधिकारको के? प्रेम र प्रजननजस्ता कोमल र विशिष्ट मानवीय सम्बन्धको के। सबभन्दा ठूलो कुरा बिहा गरेर मात्र बच्चा जन्माउन पाइने विशिष्ट कानुन भएको देशमा महिलाले बिहे नै गर्न छाडे देशको जनसंख्याको अवस्था के हुने। महिला जो जनसंख्याका आपूर्तिकर्ता हुन् उनीहरू विवाह र सँगै जोडिएको प्रजनन्बाट वञ्चित रहे भने देशको नियमित जनसंख्या वृद्धिको हालत के हुन्छ? बिहे नगरी बच्चै नजन्मिने र बच्चा नजन्मी देशको जनसंख्या वृद्धि नै नहुने भएपछि पितृसत्तात्मक वैवाहिक व्यवस्थाको बहस र पुनर्परिभाषा जरुरी भइसक्यो कि भएन? यस्ता संस्था र सम्बन्धहरूका साथमै रहेर पनि महिलाले आफ्ना सम्पूर्ण अधिकारको प्रयोग गर्न पाउने अवस्था आउन अझै कति पुस्ता पर्खिनुपर्छ? क्याम्पसको क्वार्टरमा बस्छु। हिंड्दाडुल्दा दिनमा सयौं चन्चल सविताहरूसँग ठोकिन्छु। चुलोमा खाना पकाउँदै गर्दा कक्षाभित्रबाट एक हूल सविताहरूको चिरबिर सुन्छु। बाहिर निस्कँदा प्राध्यापकहरूका आवासमा उमारिएका फूलका बोटलाई पृष्ठभूमिमा पार्दै गरेर निर्धक्क फोटो खिचाइरहेका सविताहरूको अर्को हूल देखिन्छ। कुनै क्याफेमा आइसक्रिम चाटिरहेका सविता, बाटोमा हूल बाँधेर मुस्कुराउँदै हिंडिरहेका सविता वा स्ल्याम पोयट्री को कार्यक्रममा फुरफुर परेका लुगा लगाएर कविता भनिरहेका सविताहरू। यिनलाई पनि यिनका आमाहरू भन्दा हुन्, भोलि अर्काको घर गएर त भोग्नै छ सबथोक, पाउनै छ दु:ख, आज गरोस् न त रमाइलो। र, यही वाक्यले इंगित गरिरहेको हुनेछ उनीहरूको विवाहपछि खोसिने स्वतन्त्रताको बारेमा। वा भन्दा हुन्, १२ कक्षासम्मसम्म त पढाएँ अब उसकै घरकाले पढाउँछन् चाहिएमा। र, यसमै कुण्ठित भइराखेको हुनेछ, उनीहरूको शैक्षिक अधिकार। उनीहरूलाई देखेर गीत गाउँदा हुन् कुनै दिवानाहरू, मान्छयौ भने लान्छु हैन भने लतार्छु, जसले सीधै परिभाषित गरिरहेको हुनेछ उनीहरूको वैवाहिक स्वतन्त्रतामाथिको हस्तक्षेप र भइरहेको शाब्दिक हिंसा। आफ्नो वरिपरिका सविताहरू देखेपछि मलाई लाग्छ यिनीहरूको चञ्चलता र निर्दोषिता नखोसियोस्, सधैं कायम रहोस्। उनीहरूलाई सीमाले भनेझैं हजारवटा ढोका भत्काउँदै हिंड्न नपरोस्। शान्ता चौधरीले भनेकी थिइन्, कतै कि जब उनकि छोरी जन्मिइन्, तब उनलाई अब मेरी छोरीले पनि कम्लरी बस्नुपर्छ भन्ने लाग्यो। जसले उनलाई कमैया मुक्ति गरिछाड्नुपर्छ भन्ने अठोट दिलायो। नारीवादी भनेर खिसीयुक्त सम्बोधनले बोलाइने उपाधि गर्वसाथ बोकेर हिंडिरहेका हामीहरूको रोइलो भित्र पनि त्यही अठोट नै लुकेको छ कि? अघिल्लो पुस्ताका महिलाले हजारवटा संघर्ष गरेर, लाखवटा लाञ्छना बेहोरेर, पारिवारिक र भौतिक जीवनकै मूल्यमा लडेर ल्याएका अधिकारको स्थापनाले हामी यत्तिको स्थानमा आइपुगेका हौं कि। कम्तीमा शिक्षाको अवसर पाएको र थोरै भए पनि शब्द खेलाउने सीप भएकाले आफू र आफूजस्ताका लागि आवाज दिनुपर्छ भन्ने अचेतनमा रहेको चाहनाले अधिकारमुखी लेखनतर्फ डोर्यायो कि। हामीले आफ्नो तहका प्रश्नहरू समाजसँग गरिराखे हाम्रा छोरीहरूको जीवन हाम्रोभन्दा सहज होला कि। आज मैले गरेका प्रश्नको परिणामस्वरूप भोलि मेरी छोरीको पुस्ताले कुनै प्राध्यापकको बाटो छेकेर प्रश्नको पहाड तेस्र्याउनु नपर्ला कि? सविताकै प्रसंग निकालेर मैले उनै समाजशास्त्री प्राध्यापकलाई छुट्नुअघि भनेकी थिएँ, सर मेरो सपना छ यी सबै सविताहरू हुर्कुन्जेल समाज यति मानवतावादी भइसकोस् कि यो नारीवाद त्यही मानवतावादभित्रै विलीन होस्। नारीवाद नै नरहोस् र आजका सबै सविताहरू हामीले झैं तीस काटुन्जेल अनारीवादी बनिसकून्। सावित्रीको अनारीवादी सविता सपना। हयाप्पी नारी (महिला) दिवस !"
सत्ता र तिमी,"तिमीलाई सहिद बन्न प्रेरित गर्नेठूला धर्मग्रन्थजस्ता विचारग्रन्थहरूसम्पूर्ण उपदेश, महान् वाणीसुन्दर शब्दका सुन्दर सपनाएकाएक मलाई व्यर्थव्यर्थ रछलजस्तो मात्र लागिरहेछ।"
लिम्बुनी गाउा,यो देश हाम्रो पनि हो भनेर।
प्रकृतिलाई प्रेम,"फागुन पहिलो साताका पाँच दिन नवलपरासीको रजहरस्थित सामुदायिक प्राकृतिक चिकित्सालयमा बिताउने अवसर जुटयो। चिकित्सालयबारे सामान्य जानकारी चितवन र नवलपरासीका केही मित्रहरूबाट पहिले नै पाएको थिएं। अर्को एक जना साथीको पनि त्यहाँ जाने इच्छा थियो। यु ट्युबबाट सम्पर्क सूत्र र थप जानकारी मिल्यो। प्रमुख व्यवस्थापक हरि सापकोटा स्वयंले फोन उठाए। संक्षिप्त वार्तालाप र आवासीय सुविधाको जानकारी पाएपछि ५ फागुनमा म कलंकीबाट बिहान सबेरै नारायणघाटका लागि माइक्रो चढें। नारायणघाटमा पहिल्यै प्रतीक्षारत साथीसँगै अर्को २०२२ किलोमिटर यात्रापछि रजहर पुगियो। पूर्वपश्चिम राजमार्गको राजहर चोकबाट करिब ५ सय मिटर दक्षिणमा अगाडि पातलो बस्ती भएको फराकिलो फाँट र सामुदायिक बनको रमणीय वातावरणमा रहेछ चिकित्सालय। म खास कुनै स्वास्थ समस्याका कारण त्यहाँ गइराखेको थिइनँ। काठमाडौंको धूलो, तनाव र प्रदूषित राजनीतिबाट प्रकृतिनिकट ब्रेक खोजेको थिएँ। सामान्य प्रक्रिया पूरा गरेर प्राकृतिक चिकित्सक डा विनोद पौडेलसँगको परामर्शपछि हामी सोही दिनको अपराह्नदेखि चिकित्सालयको दैनिकीमा प्रवेश गर्यौं।बिहान ५ बजे उठ्ने, ५:३० मा योगका लागि तयार हुने। करिब एक घण्टा योगाभ्यास गर्ने। ७ बजे जमरा वा दुवोको जुस खाने। चिया, कफी बर्जित रहेछ। मलाई चिकित्सकको सल्लाह थियो मह हालेर कागती पानी खानु। ७:३० देखि उपचारमा लाग्ने। आफ्नो अवस्था र भइरहेको प्रगतिबारे चिकित्सकसँग परामर्शपछि आवश्यकताअनुसारको उपचार सुरु हुन्छ। मेरो खासै स्वास्थ्य समस्या नभएकाले चिसो तातो पानीको केही स्नान विधि, आँखा, नाइटो, छाती तथा घाँटीमा पट्टी बाँध्नेजस्ता केही सामान्य उपचारमा म सरिक हुन्थें। एकडेढ घण्टाको यो नियमित प्रक्रियापछि १० बजे बिहानको खानाको समय हुन्थ्यो। खाना पनि चिकित्सकको सल्लाहअनुसार २ वटा रोटी, १ कचौरा दलिया, २ कचौरा तरकारी, १ सानो गिलास गाईको दूध, दिउसो केही फलफूल। २:३० देखि फेरि उपचारको प्रक्रिया सुरु हुन्थ्यो। ५ बजे साँझको खाना। खानाको परिकार र मात्रा उही। त्यसपछि खास कुनै नियमित काम थिएन। एकाध घण्टा साँझमा घुमफिर गरिन्थ्यो। सुत्ने बेला अगाडिको समय बिताउन कठिन भए हलमा टीभी पनि थियो भुल्नका लागि। मैले एक जना मित्रको अध्यात्मसम्बन्धी पाण्डुलिपि बोकेको थिएँ। बेलुकाको समय त्यसैको अध्ययनमा उपयोग भयो। त्यहाँ बसाइको ५ दिनलाई मैले त्यहींको पद्धतिमा पूर्ण रूपले समर्पित गरेको थिएँ। मन शान्त, शरीर हलुका र आनन्द एवं सन्तोषपूर्ण थिए ती दिनहरू।तरकारी सामान्यत: लौका, बन्दा वा सागमध्ये दुईथरी हुन्थ्यो। नुन अत्यन्तै कम। चिल्लो, पीरो, मसला बन्द। सेतो चिनी पनि त्यहाँ बर्जित रहेछ। गुलियो खानुपर्ने भए मह, सखर, गुड आदि प्रयोग गर्न सकिन्थ्यो। सुरुको एक दुई छाक खान के नपुगेको, के नमिलेको जस्तो लागे पनि छिट्टै त्यसैमा स्वाद बस्यो। भान्छाको वातावरण पनि अत्यन्तै व्यवस्थित र राम्रो लाग्यो। चिकित्सक, सहयोगी, कर्मचारी सबैले त्यहीं र उस्तै खाना खाँदा रहेछन्। यसलाई मैले सिद्धान्त र व्यवहारमा समानताको प्रेरणादायी दृष्टान्त मानें। तरकारी र दूधदही चिकित्सालयको आफ्नै उत्पादन रहेछ। ६ बिघा जमिनमा तरकारी खेती र १६ वटा गाई पालिएका छन्। तरकारी खेतीका लागि नजिकै जग्गा लिइएको छ। विषादी र रासायनिक मलबाट मुक्त पूरै अर्गानिक तरकारीको स्वादसँगै खेतीको पनि मैले अवलोकन गर्ने मौका पाएँ। अहिले घरको नियमित खानामा मेरो द्वन्द्व हुन थालेको छ। चिकित्सालयको जस्तै आहारविहारले प्राथमिकता पाउन थालेको छ।विगत केही वर्षदेखि मेरो रुचि योगाभ्यास र अध्यात्मको स्वाध्यायन एवं स्वचिन्तनतर्फ बढेको छ। तर प्रकृतिसँग भने घुमफिरको अपवादबाहेक मैले खासै निकटता राख्न सकिराखेको थिइनँ। हुन त, आफ्नै घरआँगनको करेसाबारी र बोटबिरुवा गोडमेलमा घन्टौं समय बिताउनु मेरो नियमित अभ्यास नभएको पनि होइन। तर रजहरको यो चिकित्सालयमा मैले प्रकृतिमैत्री जीवनको जुन रस लिन पाएँ त्यो अविस्मरणीय र पालनयोग्य छ। जीवनलाई हेर्ने बुझ्ने दृष्टिकोण र व्यवहार नै अलि फरक हुन थालेको महसुस गर्दै छु। त्यहाँ बस्ताको अवलोकन र अनुभूति सामयिक महत्त्वको लागेको हुँदा यहाँ त्यसको थोरै चर्चा गर्नु उपयुक्त ठानेको छु।पूर्वपश्चिम राजमार्गको यो खण्डमा पर्ने रजहर सानो र सुन्दर बस्ती रहेछ। त्यहाँबाट हाइवे वारपार गर्दा रजहर चोकमा मानिसको आँखा ठोक्किन सक्छ। तर त्यतिमै यो बस्तीको सौन्दर्य बोध हुँदैन, चिकित्सालय त परैको कुरा। धूलो र हुइकिँदा गाडीहरूको भयबाट मुक्त यो बस्तीको असली पहिचान राजमार्गले दिंदैन। राजमार्गबाट भित्र दायाँबायाँ व्यवस्थित सानो सहर लुकेर बसेको रहेछ। भित्री मधेसको पहाडी काखमा चिटिक्क परेका घरहरू, योजनाबद्ध देखिने सफा बाटो, ढल सबै किसिमबाट बसूँबसूँ लाग्ने बस्ती रहेछ त्यो। आदिवासी थारू, मगर र बाहुनक्षत्रीको बाहुल्य रहेको त्यो बस्ती हेर्दा स्वस्थ, शान्त र समृद्ध पनि देखिन्छ। यो सुन्दर बस्तीको निर्माण सरकारी योजना वा कुनै प्रोजेक्टबाट नभई पहिलेदेखि बस्दै आएका वा राजमार्ग निर्माणसँगै बस्न आएका समुदाय आफैंले गरेको होला भनेर सहजै अनुमान गर्न सकिन्छ। न यो हिजोआज यत्रतत्र फैलिएको दलाल जग्गा कारोबारीले प्रकृतिको छाती कोरेझैं प्लटिङकै उपज हो, न त काठमाडौंमा बढ्दो अभिजातीय वर्गको विशिष्ट एनल्केभजस्तो महँगो रेसिडेन्सियल हाउसिङ नै हो। मनमनै कामना गरें, विकासका नाममा भद्दा कंक्रिट स्ट्रक्चरले यसको सौन्दर्य पछिसम्म नधमिलाओस, सुविधा भोगका लागि नवधनाढयको अलग बस्ती पनि नबनोस्।रजहरमा यो चिकित्सालय निर्माणको पनि सन्दर्भ आफ्नै खालको रहेछ। यसको ड्राइभिङ फोर्स समुदाय आफैं हो। ड्रइभिङ सिटमा हरि सापकोटा जो पहिले आफैं पेटको दीर्घरोगबाट पीडित जीवनको चौथो दशक पनि देख्न सकिन्न कि भनेर हरेस खाइसकेको अवस्थामा प्राकृतिक चिकित्साबाट नयाँ जीवन पाएका व्यक्ति रहेछन्। नाम चलेका अस्पताल र चिकित्सकहरूको वर्षौं एलोपेथिक उपचारबाट हायलकायल भई भारतको गोरखपुर र नेपालकै पोखरामा प्राकृतिक उपचारपछि उनले पूर्ण स्वास्थ्यलाभ गरेका रहेछन्। आफ्नो स्वास्थ्यलाभको अनुभव अरूका लागि पनि सहयोगी बनोस् भन्ने उद्देश्य र प्रतिबद्धताले उनलाई यो मिसनमा प्रेरित गरेछ। जनसमुदाय पनि सहयोगी बन्यो। स्थानीय सामुदायिक बनको भोगचलनमा रहेको जग्गा, स्थानीयवासीले देखाएको उत्साह र सहयोगी भावनाले रजहरको यो सुन्दर वातावरणमा प्राकृतिक चिकित्साको भरपर्दो आधार तयार भयो र २०६७ देखि ११ सयभन्दा बढी दाता सदस्य भएको सामुदायिक प्राकृतिक चिकित्सालयका रूपमा सञ्चालन हुँदै आएको छ। त्यहाँ उपचारार्थ आउने कसैलाई पनि बिरामी भनिंदो रहेनछ। स्वास्थ्यार्थी शब्दको प्रयोग निकै उपयुक्त र राम्रो लाग्यो। ४०४५ स्वास्थ्यार्थीले नियमित आवासीय स्वास्थ्य सेवा लिइरहेको प्रत्यक्ष देख्न पाइन्छ। आहार विहारलगायत प्राकृतिक चिकित्साको हिसाबले आवासीय उपचार अनिवार्य मानिंदो रहेछ।सरकारले उपलब्ध गराएको १० बिघा जमिनमा सञ्चालित यो चिकित्सालयबाट स्वास्थ्यलाभ गरी प्रेरित भएको दाताबाट समेत उपकरण जुटाइदिएका छन्। एउटा नयाँ भवनको पनि निर्माण गरिदिएका छन्। १५ कोठा भएको सो भवनका कारण अहिले थप ३० जनाले स्वास्थ्यलाभको सुविधा दिन सकिने भएको छ। हाम्रो ५ दिन पनि त्यही भवनको कोठामा बित्यो। अहिले करिब ५० स्वास्थ्यार्थीले दैनिक उपचार पाउने सुविधा उपलब्ध छ। स्वास्थ्य मन्त्रालयको आर्थिक सहयोगमा अर्को एउटा भवन पनि बन्दै छ। यो पूरा भएपछि ३ सय स्वास्थ्यार्थीले लाभ लिन सक्नेछन्। अन्तत: यसलाई प्राकृतिक चिकित्सा कलेज र अस्पताल मात्र होइन विश्वविद्यालय नै बनाउने लक्ष्य राखिएको छ जुन सरकारी नीतिअनुकूल भए यथार्थमा रूपान्तरण हुन धेरै लामो प्रतीक्षा गर्नुपर्ने छैन। यो नेपालका लागि आवश्यक पनि छ। प्राकृतिक चिकित्सा स्वास्थ्यकर्मी उत्पादनमा हामी शून्य छौं। कम्तीमा पनि यस विषयको कलेज बन्ने हो भने हाम्रो आफ्नै उत्पादन हुनेछ। अहिले एलोपेथिक पढाइमा जुन चाप छ, त्यसको पनि एउटा वैकल्पिक तर उपयोगी बाटो खुल्छ।गम्भीर सर्जरी गर्नुपर्नेबाहेक प्राय: सबै किसिमका स्वास्थ्य समस्याको उपचार गरिन्छ। तथापि नसा, ढाड, पेट, उच्च रक्तचाप, मृगौलासम्बन्धी समस्या भएकाहरू धेरै आउने गर्छन् र सफल परिणाम पनि यिनैमा पाइएको छ भनेर बताउँछन् चिकित्सालयमा कार्यरत प्राकृतिक चिकित्सक डा विनोद पौडेल। सामान्यतया दुई सातादेखि एक महिना आवासीय उपचार न्यूनतम मानिंदो रहेछ। गम्भीर एवं दीर्घरोगका लागि पनि ३ महिनाको निरन्तर उपचार र फलोअपबाट सफल परिणाम पाएको अनुभव सुनाउँछन् फलोअपमा आएका स्वास्थ्यार्थीहरू। माइग्रेन टाउको दुखाइ, मोटोपन, तनाव, डिप्रेसनका समस्या बोकेर आउने स्वास्थ्यार्थीको संख्या पनि कम छैन। यसरी आउनेमा महिलापुरुष दुवै उत्तिकै भेटिन्छन्। युरोपमा कार्यरत एक जना महिला, जो आफैं चिकित्सक पनि हुन्, मोटोपन घटाउन २ सातादेखि त्यहाँ उपचाररत भेटिइन्। उनी भन्दै थिइन् उनको वजन १२ किलो घटेको छ। त्यहाँ नदेखिएको एउटा उल्लेखनीय कुरा के हो भने उपचाररत बालबालिका।चिकित्सालय सञ्चालनको दैनिक खर्च उपचारका लागि आउने स्वास्थ्यार्थीहरूबाट प्राप्त हुने शुल्कबाट टरेको छ। एक जनाका लागि खानाबाहेक बेड र उपचार खर्च प्रतिदिन न्यूनतम ७ सय २० र अधिकतम १ हजार १ सय २० रुपैयाँ पर्ने बताउँछन् प्रमुख व्यवस्थापक हरि सापकोटा। यसमा बेडको १ सय देखि ५ सय र उपचारको ६ सय २० रुपैयाँ पर्छ। खाना अवस्था हेरेर सरदर दिनको सय रुपैयाँले पुग्छ। कम खर्चिलो पनि छ। हाम्रो शरीर पञ्च भौतिक तत्त्वले निर्माण गरेको छ र यसमा आउने कुनै पनि व्याधी विकार यसैका तत्त्व अर्थात् माटो, पानी, वायु, तेज, आकाशको प्रयोगबाट समन गर्न सकिन्छ भन्ने मान्यता प्राकृतिक उपचारको रहस्य हो। यही मान्यतामा प्राकृतिक चिकित्सा पद्धति विकास भएको छ। दैनिक दुई जना चिकित्सक, दर्जनौं सहयोगी उपचारमा संलग्न छन्। चिकित्सकले भारतमा शिक्षा प्राप्त गरेका छन् भने सहयोगीले त्यहींको तालिम र अनुभवबाट सिकेका छन्। गएको ६ वर्षमा १४ हजारले स्वास्थ्यलाभ गरेको बताउँछन् प्रमुख व्यवस्थापक हरि सापकोटा। प्राकृतिक चिकित्सा सनातनदेखि चल्दै आएको पद्धति हो। यसको योजनाबद्ध एवं समुचित विकास नेपालका लागि अनुकूल सावित हुन सक्छ। रोग लागेपछि उपचारभन्दा पनि प्रकृतिमैत्री जीवन पद्धतिको बानी बसाल्नु प्राकृतिक चिकित्साको महत्त्वपूर्ण सन्देश हो। एलोपेथिक हस्पिटलले जस्तो प्राकृतिक चिकित्साले हानिकारक फोहोर निकाल्दो रहेनछ। उपचारमा प्रयोग भएका सबै कुरा फेरि पञ्चतत्त्वमै मिल्छन्। अहिले स्वास्थ्यमन्त्री गगन थापा गम्भीर रोग लागेका सर्वसाधारणलाई औषधोपचार सुलभ गराउन सराहनीय रूपमा खटेको समाचार सुन्न पाइन्छ। उनको दृष्टि यतातिर पनि पुग्नु जरुरी छ। प्रकृतिमैत्री जीवन युवाहरूका लागि झन् बढी महत्त्वपूर्ण छ ताकि उनीहरू उमेर ढल्कँदै गएपछि राग्ने विविध रोगबाट मुक्त रहून्। राज्यले प्राकृतिक चिकित्सा नीति र कार्यक्रम बनाउन र त्यसको अपेक्षित कार्यान्वयनमा अरू ढिलो गर्न भएन।रोगको उपचारबाहेक यसको अर्को महत्त्वपूर्ण पक्ष भनेको प्रकृतिमैत्री जीवन पद्धति हो। अहिले सहरबजारका मानिस प्राकृतिक ब्रेकका लागि रिसोर्ट धाउने गर्छन्। मद्यपान र मीठोचिल्लो खानाको स्वाद बसेकाहरू त्यहाँबाट उल्टै रोग बोकेर आउँछन्। प्रकृतिमैत्री रिसोर्ट (नेचर केयर होम) प्राय: पाइन्न। रजहरको यो चिकित्सालयले उपचार र प्रकृतिमैत्री बसाइ दुवै दिन सक्छ। त्यसका लागि जमिन उपलब्ध छ, केही पूर्वाधार पनि बन्दै छन्। प्रकृतिमैत्री बसाइ एउटा राम्रो उद्यम पनि बन्न सक्छ। यसले त्यस कुरामा नेतृत्वदायी भूमिका खेल्न सक्छ। अरूले त्यसलाई पछयाउँदै विस्तार गर्नेछन्।"
साइकल सिटीको सपना,"काठमाडौंको अवस्थाकाठमाडौं उपत्यकामा करिब १ हजार ६ सय किमि सडक सञ्जाल छ्र। तर उपत्यकाको साइकल रूटको अवस्था निकै दयनीय छ। हालसम्म जम्मा तीनकुनेदेखि माइतीघरसम्म २६ किमि मात्र छ यस्तो लेन। यो बनेको तीन वर्ष भइसक्दा पनि यस्ता अन्य लेन बन्न सकेको छैन। साइकलको प्रवद्र्धन गर्दा दिगो यातायात प्रणाली विकास गर्न मद्दत पुग्छ भन्ने न नीतिनिर्माताले बुझे न सर्वसाधारणलाई नै ज्ञान भयो। जसका कारण साइकलजस्तो मितव्ययी र वातावरणमैत्री यातायातमा कसैको चासो भएन। बर्सनि झन्डै १ सय २५ अर्बको इन्धन आयात हुने नेपालजस्तो देशले साइकल प्रयोगलाई प्रोत्साहन गर्नुपर्छ। यसका लागि सडकका दुबैतिर १५२ मिटर चौडा साइकल लेन बनाउनतिर लाग्नु जरुरी छ। सुरक्षित सिस्टम बनाउन सकियो भने मानिसहरू साइकलमा आकर्षित हुन्छन्। कोपेनहागेन सहरमा सार्वजनिक यातायातका लागि रेल र बसको राम्रो हुँदाहँुदै पनि ५० प्रतिशत यात्रा साइकलबाट हुन्छ भने काठमाडौं उपत्यकाको त ट्राफिक व्यवस्थापन नै कमजोर छ। छोटो दूरीको यात्राका लागि काठमाडौंमा साइकल निकै उपयोगी हुन्छ। हाम्रोमा धनी मान्छेले साइकल केवल गरिबको साधन हो भन्ने गलत मान्यता छ। तर यो मितव्ययी र वातावरणमैत्री मात्र होइन मानिसलाई स्वस्थ बनाइराख्ने साधन पनि हो। के धनी मानिसलाई स्वस्थ जीवन चाहिँदैन र? सन् १९७० को दशकमा डेनमार्कमा नेपालमा जस्तै ऊर्जा संकट भइराखेको बेला डेनिसहरूले इन्धनको मितव्ययिताका लागि साइकल प्रयोगको अभियान अगाडि बढाउन सडक प्रदर्शनसमेत गरेका थिए। त्यही जागरणको फलस्वरूप डेनमार्कमा साइक्लिङ गर्नेको संख्या मात्र बढेन यसका लागि आवश्यक पूर्वाधार पनि क्रमिक रूपमा विकास हुँदै गयो। अनि सन् १९८२ देखि २००१ सम्म सरकारका हरेक बजेटमा साइक्लिङलाई प्रवद्र्धन गर्ने, त्यसका लागि पूर्वाधार विकास गर्ने तथा प्रयोगकर्तालाई थप आकर्षित गर्ने योजनाहरू निरन्तर आए।"
लद्दू छ जीवन,"यही टुक्राटुक्रा स्थितिले ईश्वर बल्लभलाई मुस्किलमा पारेको रहेछ। त्यस बेला आईबी राई दार्जिलिङ नगरपालिकामा भाइसचेयरमेन रहेछन्, अनि ईश्वरबल्लभ त्यहींको म्युनिसिपल स्कुल बिल्डिङ बनाउने ठेकेदार। भवन निर्माणका लागि चाहिने बालुवा, सिमेन्ट, रड आदि जुटाउनुपर्ने जिम्मा ठेकेदारको हुन्छ नै। तर, ठेकेदार बल्लभ भने, यो पाइनँ, त्यो पाइनँ भन्दै भाइसचेयरमेन आईबीलाई दिनहुँ गुनासो गर्ने रहेछन्। आफ्नै नीति नियमको कडाइमा रहेका भाइसचेयरमेन राईले कडा बनेर भन्नुपर्दो रहेछ, यदि तपाईंले समयमा भवन निर्माण कार्य पूरा गर्नुभएन भने म तपाईंको पैसा काट्छु, तपाईंलाई पेनाल्टी लाग्छ।यही कारण एउटा कवि मन, अर्को ठेकेदार मनसँग टुक्रिएको किस्सा पुस्तकमा उल्लेख गरिएको छ। दिनमा बालुवासिमेन्टको जोहोमा कस्सिनुपरे पनि रातमा कविको मन अलिक भिन्न बनेकै हुन्थ्यो। र, यही कारण कवि ईश्वरबल्लभले लेखेका रहेछन्, कालजयी गीतसारा दिन अरूलाई बाँडे,सायद यी रात मेरामेरा सुखहरू अरूकोसायद यी दु:ख मेरा"
६८ वर्षपछि बेस्टसेलर !,"यतिका वर्षपछि आएर नाइन्टिन एट्टी फोर ले बेस्टसेलरको शिखर चुम्नुका केही कारण जरुर छन्। अझ, सन् २००५ मा टाइमले यस किताबलाई १९२३ देखि २००५ सम्मका उच्चकोटिका सय पुस्तकको सूचीमा पनि पारेको थियो। अरवेलले उपन्यासको न्वारन नाइन्टिन एट्टी फोर गर्नुअघि आफ्ना प्रकाशकसामु एउटा हिचकिचाहट पनि राखेका थिए किताबको नाम लास्ट मेन इन युरोप राख्ने कि नाइन्टिन एट्टी फोर राख्ने भन्नेमा। प्रकाशक बाठा। पछिल्लो नाममा बजारीया सौन्दर्य बढी देखे। अन्तत: अरवेलको कालजयी उपन्यासको नाम नाइन्टिन एट्टी फोर रहयो।उपन्यासमा एउटा यस्तो ठाउँको कल्पना गरिएको छ जहाँ अधिनायकवाद (डिस्टोपिया) हावी छ। र, जसमा कल्पना गरिएको सत्यलाई अहिले आएर मानिसहरूले वास्तविकतासँग तुलना गर्न रुचाइरहेका छन्। विशेषगरी, अहिले पुस्तकको बिक्री अमेरिकी राष्ट्रपतिमा उग्रधारका डोनाल्ड ट्रम्पको उदयपछि एक्कासि बढेको हो। यसअघि पनि यो किताब अत्यधिक बिक्री हुने सूचीमा पटकपटक परिरहेकै थियो। विशेषत: विश्व राजनीति गुम्म फुलेको अवस्थामा पनि यो पुस्तकको बिक्री बढिरहेको थियो। यसपालि त बिक्री सूचीको सबैभन्दा माथि रहनुको कारण ट्रम्पले ल्याएका महत्त्वाकांक्षी र उग्र नीतिहरू हुन्। साथै, उनले बेलाबेला राख्ने गरेका उग्र विचारका कारण पनि हुन्। त्यसैमा केही अर्थ देखे पाठकहरूले। यो सामान्यावस्था होइन। यसलाई केवल एक संयोग हो भन्ने ढंगले मात्रै व्याख्या गर्न मिल्दैन पनि।किताबमा राजनीति छ। त्यो पनि उग्र खालको। अरवेलले त आफूले यो उपन्यास लेख्दाको समयभन्दा ३५ वर्षपछिको कालको कल्पना गरेका थिए। जुन त्यही बेलाको विश्वमा मात्र मेल नखाएर बेलाबेला विश्व राजनीतिमा देखिने अप्ठयारो अवस्थासँग पनि मिलिरहन्छ। पुस्तकमा एउटा यस्तो विश्वको परिकल्पना गरिएको छ जहाँ सयौँ देशको अस्तित्व छैन। ब्रह्माण्डमा केवल तीनवटा भब्य स्टेटहरू छन्। पूर्वी एसियाले चीन र छेउछाउका केही ठाउँको प्रतिनिधित्व गर्छ, युरेसियाले सोभियत युनियन र ओसियानाले संयुक्त राज्य अमेरिका, बेलायत र त्यसका आसपासका ठाउँ। त्यस भव्य राज्यलाई अधिनायकवादी राजनीतिक दलले शासन गरिरहेको छ जसको नाइके बिग ब्रदर हो।सांकेतिक अर्थ बोकेको बिग ब्रदरले सर्वव्यापी निगरानी राख्ने सरकार चलाउँछ। उसलाई पब्लिक म्यानिपुलेसन मा अघोरै विश्वास छ। केवल शक्तिप्रति प्रेम छ। जनताको अवस्थाप्रति बिग ब्रदर बिल्कुल बेफिक्री छ। उसको शासनमा व्यक्तिगत स्वतन्त्रताको नामोनिसान छैन। आम जनताको दैनन्दिनमाथि नजर लागिरहन्छ, टेलिस्क्रिनमार्फत। मानिसहरूको घरघरको झ्यालबाट प्रहरीले निगरानी गरिरहन्छ। प्रहरीले निगरानी नगरेको भए पनि, मानिसहरूलाई लाग्छ उनीहरूलाई सरकारले कतै न कतैबाट देखिरहेकै छ। सरकार आफूले खतरा महसुस गरेमा जोकोहीलाई तत्कालै पक्रन सक्छ। बिग ब्रदर इज वाचिङ यु पुस्तकको बहुचर्चित वाक्य हो यो। आफ्नो सरकारले जनतामाथि अलि धेरै निगरानी गरेको बेला विश्व राजनीतिका विश्लेषकहरूको मुखबाट यही वाक्य निस्कन्छ, कटाक्षस्वरूप।बिग ब्रदर नामक अधिनायकवादी पात्र इतिहासका सबै सत्यलाई नामेट पारेर आफ्नै सत्य निर्माण गर्न तम्सेको छ। अझ, मानिसहरूलाई आफ्नै आँखाले देखेको वा कानले सुनेको कुरालाई सत्य नमान्न आदेश पनि दिन्छ ओहो आफ्नै आँखाले देखेको वा कानले सुनेको सत्यलाई पनि विश्वास नगरेर आफैँले लादेको सत्य (?) लाई सत्य स्विकार्न अह्राउँछ अधिनायकवादी आँखा। उसले दुई र दुई जोड्दा पाँच हुन्छ भनेको खण्डमा मानिसहरूले त्यही नपत्याई सुखै छैन!त्यस शासन व्यवस्थामा तीन तहका मानिस छन्, सामान्य रूपमा काम गरेर खाने अनपढ मानिसहरूको संख्या ८५ प्रतिशत छ, मध्यम वर्ग १३ प्रतिशत छन् र ती सबैलाई शासन गर्नेहरू उच्च वर्गीय हुन् जो केवल २ प्रतिशत मात्रै छन्। नाम सुन्दा मात्रै पनि आनन्द आउने चार मन्त्रालय मात्रै छन्, सरकारका। दि मिनिस्ट्री अफ पिस (युद्ध र प्रतिरक्षा सम्हाल्ने), दि मिनिस्ट्री अफ प्लेन्टी (अर्थव्यवस्था सम्हाल्ने), दि मिनिस्ट्री अफ लभ (कानुन व्यवस्था हेर्ने) र दि मिनिस्ट्री अफ ट््रुथ (समाचार, मनोरञ्जन हेर्ने प्रोपोगान्डा आदि गर्ने)। नाम यस्ता लोभलाग्दा देखिए पनि यी सबै सरकारी निकायले आफ्नो नामको ठीक उल्टो काम मात्रै गर्छन्। जस्तै, मिनिस्ट्री अफ ट्रुथ झूट मात्रै फैलाउने काममा सक्रिय छ।मिनिस्ट्री अफ ट्रुथमा सम्पादकको जागिर खाएको छ विन्सटन स्मिथले। स्थापित सत्यलाई तोडमोड गरेर इतिहासमा घटेका घटनालाई रिभाइज गर्ने जिम्मा हो उसको। दुई र दुई जोड्दा चार होइन पाँच लेख्न खटाइएको छ उसलाई विन्स्टनलाई मानिसहरूले केही वर्षयता एडवर्ड स्नोडेनसँग तुलना पनि गर्ने गर्छन्। विन्स्टनको चरित्र केही विद्रोही छ। पार्टीले नगर् भनेको काम उसले गर्न खोज्छ, डायरी लेखेर। उसको चरित्रले स्वतन्त्रता रुचाउने एउटा आमनागरिकको प्रतिनिधित्व गर्छ। ऊ वरिपरिका घटना र तत्त्वले द्वन्द्वका विभिन्न अवस्था देखाउँछन्।अरवेलले उति बेलै गरेको यो एकदम अनौठो कल्पना उत्तर कोरियालगायतका देशमा सधैँभरि हावी भएको हामीले देखिरहेकै छौँ। अझ भन्दा, पोस्टट्रुथ समयमा अरवेलको त्यो कल्पना जबर्जस्त सावित भइरहँदा पनि नाइन्टिन एट्टी फोर मानिसहरूको प्रेम ह्वात्तै बढेको हो। अक्सफोर्ड डिक्सनरीको वर्ड अफ दि इयर२०१६ घोषित पोस्टट्रुथ शब्दले त्यस्तो सत्य जनाउँछ जसको सम्बन्ध तथ्य वा यथार्थसँग हुँदैन वस्तुगत तथ्यसँग पनि हुँदैन। केवल सार्वजनिक र व्यक्तिगत विश्वासले जे भन्यो त्यही सत्य ठहर हुन्छ। हो, त्यही सत्य निर्माणमा विन्स्टन खटाइएको छ। हामीले देखेकै छौँ, वेबमा गलत सूचना र समाचारको बाढीपहिरोले मानिसहरूको धारणामा कसरी असर गरिरहेको छ। ट्रम्पबारेका थुप्रै सहीगलत सूचनाको असर विश्व राजनीतिमा कसरी फैलिइरहेको छ त्यो हामीले थाहा पाइरहेका छौँ। लाखौँ आप्रवासीले आफूलाई पपुलर भोट पाउनबाट वञ्चित गरेको तथ्य ट्रम्पले फैलाउँदाको तरंग पनि देखिएको छ। बिल्कुल यस्तै खालका वितण्डाहरू ट्रम्पले फैलाएकै कारण नाइन्टिन एट्टी फोर अहिले बेस्टसेलर सूचीमा आश्चर्यजनक रूपमा परेको हो।विशेषत: जब तानाशाह र उग्र राजनीतिक धार बोकेका व्यक्तिले शासनको बागडोर सम्हाल्न पाउँछन् अनि मानिसहरू नाइन्टिन एट्टी फोर लाई सम्झन्छन्। अहिले, किताबको प्रमुख पात्र बिग ब्रदरलाई पाठकहरूले डोनाल्ड ट्रम्पसँग तुलना गरिरहेका छन्। नेपाली राजनीतिक परिप्रेक्ष्यमा पनि भारतसँगको सम्बन्धमा बिग ब्रदर को अर्थ विशेष भएको हामीलाई थाहा नै छ। अमेरिकी सन्दर्भमा बिग ब्रदर लाई त्यहाँको नेसनल सेक्युरिटी एजेन्सीसँग पनि तुलना गर्छन् मानिसहरू।मानिसहरूको मनमा डर देखाइरहन उपन्यासमा कसैले भन्छ, बिग ब्रदर इज वाचिङ यू बिग ब्रदरको महत्त्वलाई हामीले त्यस्तो अधिनायकवादी शासनसँग तुलना गर्न सक्छौँ जसको निगरानीमा रहन जनता हरबखत तैयार हुनुपर्छ। आफ्नो राजनीतिक सूचनाको विस्फोटक प्रसार गरेर अधिनायकवादी सरकारले जनताको सोच्न सक्ने, तर्क गर्न सक्ने क्षमता खोस्ने चेष्टा गर्छ। अझ, अधिनायकवादी सरकारले सबैथोक आफ्नो अवस्थाअनुकूल बनाउन प्रविधिको दुरुपयोग कुन हदसम्म गर्न सक्छ त्यही कुरा बताउँछ उपन्यासले।किताबमा न्युस्पिक नाम दिइएको यस्तो भाषाबारे पनि उल्लेख छ जसलाई अधिनायकवादीले आम मानिसको स्वतन्त्र विचार निमिट्यान्न पार्न प्रयोग गर्छन्। त्यो भाषाबाहेक अन्यमा मानिसलाई सोच्न पनि छुट छैन। केही समस्या भए न्युस्पिकको शब्दकोशमा अर्थ हेर्न सुझाव दिन्छ अधिनायकवादी सरकार। लादिएको व्यवस्थाको नाम इंग्लिस सोसियलिजम हो। बिग ब्रदरको उपस्थिति निकै बिम्बात्मक छ। ऊ उपन्यासको सर्वेसर्वा हो। उसकै अह्रनखटनमा सबैथोक हुन्छ। त्यही बिग ब्रदरको एटिच्युड देखाइरहेका ट्रम्पले स्थापित सत्यलाई कुल्चेर झूटको पर्खालले मानिसहरूको भ्रम चिर्न प्रयास गरिरहेको आरोप लगाइन्छ। इन्भायरोमेन्टल प्रोटेक्सन एजेन्सीका अनुसन्धाताहरूको तथ्य र अनुसन्धानलाई ट्रम्पले तीक्ष्ण दृष्टिले नियालीरहेका बताइन्छ। त्यसैगरी, आफूले लाद्न खोजेको सत्यलाई मानिसहरूको दिमागमा भर्न ट्रम्प प्रशासन सञ्चार नियन्त्रणमा पनि लागिरहेको छ। आफ्नो आलोचना गर्ने सञ्चारमाध्यमलाई ट्रम्पले तीव्र घृणा गर्ने गरेका पनि छन्। यी सबै यथार्थका कारण ट्रम्प र बिग ब्रदरमा मिल्ती देखिरहेका छन् मानिसहरू। यसप्रकार, ट्रम्पका हर्कतले मानिसलाई नाइन्टिन एट्टी फोर को झल्झली सम्झना दिलाइरहेको छ त्यसैले मानिसहरूले भन्न थालेका छन्, ट्रम्प नै बिग ब्रदर हुन्। ट्रम्पको बोली ट्रम्पस्पिक हो र त्यही नै न्युस्पिक हो।अरवेलले ६८ वर्षअघि प्रचूर कल्पना गरेर लेखेको कथाका थुप्रै पाटा समयको विभिन्न कालखण्डमा सत्य ठहरिँदै आएका छन्। किताब अहिले पढ्दा यस्तो लाग्छ, उनले आफूभन्दा पचासौँ वर्षपछिको काल स्पष्ट देख्न सकेका थिए।लेखकहरू भविष्यद्रष्टा हुन् !"
मानवशास्त्रीय दृष्टिमा रंगमञ्च,"नाटकको मानवशास्त्रीय सैद्धान्तिक व्याख्या गर्ने परम्परालाई मानवशास्त्री ग्रेगोरी ब्याटसन र मिडले इन्डोनेसियाको बालीमा ट्रान्स एन्ड डान्स इन बाली भन्ने सिनेमाबाट सुरु गरेका थिए। पछि गएर अर्का मानवशास्त्री जेन बेलोले प्रदर्शन र मञ्चनमा सैद्धान्तिक मानवशास्त्रीय अध्ययनलाई परम्परागत रीतिरिवाज मञ्चनमा आधिकारिक परम्परा अध्ययनको विषय हो भनी निरन्तरता दिएका थिए। यसै सिलसिलामा भिक्टर टर्नरले देम्बु रिचुअल माथि गरेको अध्ययनले प्रदर्शन कलाको अवधारणाको विकास गर्दै मानव गतिविधिको परिवर्तनको विषयमा प्रशस्त स्रोतहरू जुटाइदियो। यसैगरी मानवशास्त्री क्लिफोर्ड गर्जले प्रदर्शनका साथै अन्य आयामहरू जस्तै धर्म, राजनीति, मानिसको व्यक्तिगत आचारलाई आफ्नो बालिलिनिज् लाइफ भन्ने अध्ययनमा थप खुलाउने प्रयास गरेका थिए। मञ्चन साहित्यले खासगरेर रीतिरिवाज र नाटकीय गतिविधिलाई अलग्याउँछ। तर मेरो बुझाइमा थिएट्रिकल पर्फमेन्स भनेको कलाकार र दर्शकबीच कुनै निश्चित साझा स्थानमा गरिएको अन्तरक्रिया हो। यसै सन्दर्भमा नाटक दीक्षान्तले दर्शकसँग गरेको अन्तरक्रियाको संक्षिप्त चर्चा गर्छु। रीतिअनुसार बनेको शरीर संकथनमाथि खरो प्रश्न तेस्र्याएको छ नाटकले। दलितलाई देखाइने साहानुभूति र कोटा प्रणाली केवल यो विभेदको खाडल बढाउन ल्याइएका ललिपप हुन् भन्ने तर्क छ नाटकका नायक प्रकाशको। जतिसुकै अग्रगामी भन्नेहरू पनि विभेद गर्न पछि पर्दैनन्। चुरो कुरो बुझेर पनि बुझ पचाउनेहरूको संख्या ज्यादा छ। शरीरलाई कामको आधारमा व्याख्या गर्ने समाज किन एउटा दीक्षित युवकलाई स्विकार्न सक्दैन? नेपाली समाजको अवचेतमा रहको उँचनीचको भावना हटाउन उसले जन्मजात किन कुनै थरको पगरी गुथ्नुपर्ने? यदि साँच्चिकै कार्यको आधारमा रीति पनि परिवर्तन हुन्छ भने दलित भनिइरहनुपर्ने कारण बाँकी रहन्छ र?नाटकले नेपाली समाजको सुदूरपश्चिम क्षेत्रको दलित परिवारको सेरोफेरोलाई देखाउँछ। नाटकले नैतिकता र आचरणलाई अघि सारेर आफू ठूलो हुनका निमित्त देखाइएको संकटलाई उजागर गर्छ। नैतिकता भन्नाले समाजले व्याख्या गरेको गर्न हुने र नहुने नियमहरूबीचको सँगालो हो भने आचरण भनेको आफ्नो शुद्ध मनले अराएको निष्पक्ष विचार हो। निष्पक्ष विचार आए तापनि समाजबाट बहिष्कृत हुने डरले वा समाजले अर्थ लगाएको नैतिकताका खातिर मानिसले आफ्नो आचरणको ख्याल नराख्नु नै सबैभन्दा ठूलो समस्या हो नेपालमा। यसको समाधान त्यति सहज देखिँदैन तर नेपाली समाजलाई निकास अवश्य चाहिएको छ। यसका लागि के कस्ता प्राज्ञिक, राजनीतिक, सामाजिक छलफलहरूको जरुरी छ भन्ने बुझ्न जरुरी छ। सन् १९८० को दशकदेखि मानविकी तथा सामाजिक विज्ञानले मञ्चन कलाको क्षेत्रमा प्रबुद्धीकरण प्राप्त गर्दै आएको छ। यसै सन्दर्भमा मानवशास्त्री, भाषाविद् र लोक साहित्यका विद्वान्हरूले पारम्परिक विषयवस्तुहरूको खरो ज्ञान प्राप्त गर्न प्रदर्शन कला अर्थात् पर्फमेन्स आर्ट अध्ययन गर्दै आएका छन्। त्यसमा पनि मानवशास्त्रीहरूले नाटक प्रदर्शन वा मञ्चनले कसरी मानव जीवनका अन्य संस्थाहरू जस्तै धर्म, राजनीति, लैंगिक सम्बन्ध र जनजातीय पहिचानलाई उजागर गर्छ भन्ने विशेष अध्ययन गर्छन्। यसमा दर्शकहरूलाई गराइएको मनोरञ्जनलाई त्यति महत्त्वका साथ हेरिंदैन। विभिन्न अधिकारकर्मीहरूले डेरा जमाएको राजधानीमा लगभग एक महिना लामो अवधिसम्म चलेको नाटकको विशेष बहस आउन बाँकी नै होला। संसारभरि थिएटरहरू विभिन्न स्वरूपमा अस्तित्वमा छन्। सामान्यतया मानवशास्त्रीहरू थिएटरका विविध पक्षहरूलाई भन्दा कार्यको आधारमा तिनले समर्थन गरेका सांस्कृतिक संस्थाहरू जस्तै धर्म अथवा राजनीतिलाई महत्त्व दिन्छन्। यसरी व्याख्या गर्दा थिएटका विधाहरूलाई मुख्य चार कारकहरू जस्तै १ प्रस्तुतिमा प्रयोग गरिएको माध्यम, २ कलाकारको प्रकृति, ३ प्रस्तुत अन्तर्वस्तु र ४ दर्शकहरूको भूमिकाका माध्यमले हेर्न सकिन्छ। प्रस्तुत चार कारकहरूलाई अवस्थाअनुरूप विधिबद्ध ढंगले छुटयाउन सकिन्छ। बढी नै विधिबद्ध र विस्तृत पाराका नाटकहरूलाई कलात्मक भाकामा सबैले बुझ्ने शैलीमा निर्देशन र सम्पादन गरिएको हुन्छ। र, कम विधिबद्ध भएका परम्परालाई अलि बढी नै तत्कालीन र आँसुरचनाका माध्यमले स्थानीय स्तरमा प्रस्तुत गरिन्छ। इपिक थिएटरको मञ्चन शैली अपनाएको दीक्षान्त ले माथि उल्लिखित चारै कारकहरूको प्रयोग गरेको छ। सेतो पटुका र कालो चस्माका माध्यमले समाजलाई प्रतिनिधित्व गराएको छ नाटकले। सेतो पटुकाले साझा समस्यालाई देखाउँछ भने कालो चस्माले दृष्टि गुमाएको समाजको चरितार्थ गर्छ। अन्तमा खोलिएको पटुकाले परिवर्तन हुन खोज्ने तर नैतिकताको डर मान्ने समाजको धारणा राख्छ। यसो हेर्दा यो आँसुरचना अर्थात् इम्प्रोभाइजेसन जस्तो लाग्छ। अन्त्यमा भाँचिएको एउटा मात्र बारले विरलै हुने परिवर्तनको रूपक देखाए तापनि, नेपाली समाजलाई त्यत्ति सारो संकीर्ण हिसाबले हेर्नु हँुदैनजस्तो मलाई लाग्छ। चाहेजति नभए तापनि परिवर्तन युवाहरूबाट भइरहेका हामीले देखिरहेकै छौं। यस अर्थमा निर्देशकीय र मञ्चन दमदार हुँदाहुँदै पनि निर्देशक घिमिरे समाजको यथास्थिति देखाउन अलि पारम्पारिक भएका हुन् कि जस्तो लाग्छ। थिएटर सिद्धान्तहरूको अध्ययनले धार्मिक आधारहरू नै यसका स्रोतहरू हुन् भन्छ। विस्तृत नाटकीय गतिविधिहरू समाजमा व्याप्त कुरीति, थिचोमिचो र अपव्याख्या, पेसागत बेथिति इत्यादि माथि राखिएका तर्कहरूमा आधारित देखिन्छन्। आमनरनारीले भोग्दै आएका र भोगिरहेका रीतिहरू नै थिएटरसम्बन्धी गतिविधिहरूमा महत्त्वपूर्ण स्रोत हुन् भन्ने विश्वास छ समालोचक विक्टर टर्नरको। टर्नर र रिचार्ड सेख्नर दुवै यस्ता सामाजिक नाटकहरूलाई वास्तविक मञ्चमा उतार्दा देखिने अन्तरसम्बन्धबाट नै हामीले बाँचिरहेको समाज बुझ्न सकिने धारणा राख्छन्। वास्तवमा सामाजिक परिघटना र नाटक दुवै अन्तरनिहित विषयवस्तुहरू हुन्। यिनलाई अलग्याएर हेर्ने प्रयास पक्षपातपूर्ण हुन्छ। सामाजिक राजनीतिसँग सम्बद्ध सबै खाले नाटकहरूको चर्चा यो लेखमा सम्भव नभए तापनि खास केही नाटकको नाम लिन्छु। बालकृष्ण समको चिसो चुल्हो ले धेरै पहिले पनि दलितमाथिको विषय उठान गरेको थियो। यसैगरी नारीहरूको विषयलाई युग पाठकले लेखेको नाटक युमा सिर्जना सुब्बाको निर्देशनमा मण्डला थिएटरमा मञ्चन भएको थियो। राजनीतिक बेथितिलाई खोतल्दै सञ्जीव उप्रेतीको मकैको अर्कै खेती लाई विमल सुवेदी थिएटर भिलेजमा निर्देशन गरेका थिए। प्रस्तुत नाटकहरूमा अहिलेको राजनीतिक अवस्थाले ल्याएको भ्रम र नरनारीमा फैलिएका वितृष्णा मुख्य रूपले देख्न सकिन्छ।"
सुदूरको सान,"फागुन २७ र २९ गतेको पर्खाइमा छन्, नेपाली क्रिकेट खेलाडी र प्रशंसक। त्यसको कारण हो, विश्व क्रिकेट लिग च्याम्पियनसिपमा नेपाल र केन्याको प्रतिस्पर्धा। त्यो पनि घरेलु मैदानमा। च्याम्पियनसिपमा आठ देश छन्, यसबाट शीर्ष चार टिम विश्वकप छनोटमा पुग्नेछन्। त्यससमा पुग्न नेपाललाई केन्यासँगको नतिजा महत्वपूर्ण हुनेछ।च्याम्पियनसिपको कुरा देशकै प्रतिष्ठासँग जोडिएको छ। त्यसैले चासो र चिन्ता स्वभाविक हो। सुदूरपश्चिमेलीका नजर भने आफ्नो क्षेत्रका कति खेलाडीले केन्यासँग खेल्छन् भन्नेमा गढेका छन्। नेपाली खेलाडी छनोटको लागि भएको सुपर लिगमा ५२ खेलाडी थिए र त्यसमध्ये १२ क्रिकेटर सुदूरपश्चिमकै। यो नेपाली क्रिकेटमा सुदूरपश्चिमको बढ्दो प्रभावको संकेत हो। यसले पछिल्लो समय नेपाली क्रिकेटमा यो क्षेत्रको सहभागीता झल्काउँछ, क्षेत्रीय क्रिकेट विकास समिति (बैतडी) का पूर्वअध्यक्ष विनोद चन्द भन्छन्, विवादै विवाद र बाझाबाझले थिलोथिलो भएको नेपाल क्रिकेट संघ (क्यान) का आधिकारिक प्रतियोगिताहरू नभए पनि खेलाडीहरू स्वत:स्फूर्त रूपमा देखिनु महत्त्वपूर्ण हो।नेपाली क्रिकेटमा सुदूरपश्चिमको प्रतिनिधित्व आफैंमा गर्विलो छ। सुपर लिगमा यहाँका विनोद भण्डारी, प्रदीप ऐरी, नरेश बुढाऐर, दीपेन्द्रसिंह ऐरी, भुवन कार्की, राजु रिजाल, सुनिल धमला, विक्रम शोब, ललितसिंह भण्डारी, दिलीप नाथ, कमलसिंह ऐरी र प्रेम तामाङ थिए। उनीहरू अहिले नेपालकै महत्वपूर्ण खेलाडी बनेका छन्। विनोद, प्रदीप, नरेश, राजु, सुनिल, विक्रम र भुवनले राष्ट्रिय टिमबाट खेलीसकेका छन्। प्रतिभाशाली क्रिकेटको रुपमा उदाएका दीपेन्द्र यू १९ का उपकप्तान हुन्। कमलले युथ एसिया कप खेले। प्रेमले यू १९ विश्वकपमा प्रभाव देखाइसकेका छन्।स्थानीयस्तरमा सीमित स्रोत, साधनका बाबजुत पनि युवा खेलाडीहरू आफ्नो बल र ब्याटबाट छुट्टै पहिचान बनाउन सफल छन्, कञ्चनपुरका प्रशिक्षक वीरेन्द्र शाही भन्छन्।पाहाडमा क्रिकेटभारतसँग पश्चिमी सीमा जोडिएको बैतडी जिल्लालाई संस्थागत रूपमा क्रिकेट विकासमा अगुवाइको श्रेय जान्छ। सुरुवातमा सहिद दशरथ चन्द स्मृति प्रतिष्ठानले विभिन्न प्रतियोगितामार्फत क्रिकेट क्रेज बढाउन ठूलो मद्दत गर्यो। त्यसपछि ०५५ मा जिल्ला क्रिकेट संघ गठन गरेर आधिकारिक प्रतियोगिता हुन थालेपछि बैतडीले नेपाली क्रिकेटमा छलाङ मार्यो।१८ वर्षअघि जिल्ला संघको अध्यक्ष थिए, चतुरबहादर चन्द। उनी गत वर्ष क्यानका केन्द्रीय अध्यक्ष पनि चुनिए तर आन्तरिका विवाद र राष्ट्रिय खेलकुद परिषद्को हस्तक्षेपपछि उनको नेतृत्व नेपाली क्रिकेटको मुख्य संस्था आफू भएको दाबी गर्न अदालत नै पुगेको अवस्था छ। यसको फैसला भविष्यको गर्भमै छ तर जालझेल र विवादको चक्रव्यूहमा फसेको नेपाली क्रिकेटको लागि भने सुदूरपश्चिमले मेरुदण्डको रूपमा थेगीरहेको छ।बैतडीमा क्यानले पनि लगानीमा कन्जुस्याइँ गरिरहेको थियो, नेपालगन्जबाट छुटेर २०६१ सालमा बेग्लै क्षेत्र बनेको बैतडीका पूर्वअध्यक्ष विनोद चन्दले भने, बेग्लै क्षेत्र बनेपछि यहाँको क्रिकेटले विकासको गति लियो। बैतडीमा कार्यालय रहेपछि प्रतियोगिता बढ्न थाले। राष्ट्रिय प्रतियोगितामा पनि सफलता हात लागेपछि सबैको नजर सुदूरतिर सोझियो। त्यसपछि यो क्षेत्रमा क्रिकेट क्रेज ह्वात्तै बढ्यो र सुदूरको क्रिकेटले राष्ट्रिय स्तरमै फड्को मार्न थाल्यो।वारिको खेल, पारिको सिकाइअछामका राजु रिजाल मुम्बईमा हुर्के, बढे। क्रिकेटको प्रारम्भिक प्रशिक्षण उतै लिए। एसीसी यू १९ टिमका कप्तान भएपछि उनी चर्चित बने। उनी सिनियर टिमका पनि आसलाग्दा खेलाडी हुन्।कालिकोटमा जन्मिएका सुनिल धमलाको परिवार पनि भारतमै छ। रोजगारीका लागि हिमाञ्चलको बवनथान गएको उनको परिवार अझै उतै छ। भारतमा सिकेको क्रिकेट सीपलाई उनले पनि स्वदेशमा प्रयोग गर्न थालेका छन्। यू १५ देखि नेपाली क्रिकेटसँग जोडिएका सुनिल भन्छन्, बच्चैदेखि क्रिकेटमा रुचि थियो। उता सिकेको सीपलाई अहिले स्वदेशमा आएर तिखार्न थालेको छु। एक वर्षयता उनले घरेलु प्रतियोगितामा आफ्नो ब्याटिङ कला राम्रैसँग प्रदर्शन गर्दै आएका छन्।पहाडी भूगोल भएकाले कालिकोट र अछामलगायतमा खेल मैदान अभाव छ। नदीका बगर, स्थानीय टुँडिखेल तथा प्रयोगविहीन हवाई मैदानहरूमै खुम्चिएर खेल्नुपर्ने बाध्यता छ। ठूला मैदान नहुँदा खुलेर स्ट्रोक मार्न पनि समस्या छ। राजु र सुनिल भाग्यमानी निस्किए, धनगढी (क्षेत्रीय क्रिकेट विकास समिति ९) का पूर्वउपाध्यक्ष सुवास शाही भन्छन्, रोजगारीको बाध्यताले परिवारलाई भारत पुर्यायो। उनीहरूले आफ्नो प्रतिभा त्यही निखार्न पाए। अहिले स्वदेशमा आएर सदुपयोग गरिरहेका छन्। सुदूरपश्चिमेलीहरूको रोजगारको परम्परागत गन्तव्य भारत हो। कतिपय ठाउँमा सीमा र भूगोल मात्रै जोडिएको छैन्, वेशभूषा र भाषासमेत मिल्दोजुल्दो छ। रहनसहन र संस्कृति पनि उस्तै भएपछि क्रिकेटको बादशाह मानिने भारतबाट सिक्नु नौलो भएन। त्यसैले यहाँका अधिकांश खेलाडी सीमावर्ती सहरमा गएर प्रतियोगितामा भाग लिन्छन्। उताका एकेडेमीमा सिक्न जाने पनि धेरै छन्। एकताका नेपाली क्रिकेटमा बैतडीका धीरेन्द्र चन्द खुबै जमेका थिए। परिवारसहित भारत, कानपुरमा बस्दै आएका चन्दले नेपाली टिमबाट प्रारम्भिक बलरको रूपमा खेल्दै अन्तर्राष्ट्रिय क्रिकेटमा थुप्रै विकेट चट्काए। उनी अहिले क्रिकेटबाट लगभग आउट छन्। कानपुरको गल्ली क्रिकेट हँदै नेपालका तर्फबाट अन्तर्राष्ट्रिय प्रतिनिधित्व गरेका उनको योगदानलाई भने बिर्सन सकिन्न। तीव्र गतिका अर्का बलर चन्द्र साउदले पनि केही समय भारतको एकेडेमीमा बसेर आफ्नो सीप तिखारे। उता सिकेर यता खेल्ने धेरै छन् तर भारत र नेपालकै प्रमुख सहरहरूका बीचमा मैत्रीपूर्ण प्रतियोगिता गराएर हामीले धेरै लाभ लिन भने सकेका छैनौं, कोलकातामा प्रारम्भिक क्रिकेट सिकेका कञ्चनपुरका प्रशिक्षक वीरेन्द्र शाहीले भने।समस्या पनिराष्ट्रिय खेलकुद परिषद् (राखेप) ले बैतडी र कञ्चनपुरमा क्रिकेट मैदान निर्माणका लागि बजेट छुट्टयाएको थियो तर ती स्थल अहिले लथालिंग छन्। विवादले बैतडी सदरमुकामनजिकको सुन्दरखालीमा निर्माणाधीन सहिद दशरथ चन्द क्रिकेट मैदान अलपत्र छ। आर्थिक अनियमितताको उजुरी परेपछि अख्तियार दुरुपयोग अनुसन्धान आयोगले त्यसको छानबिन गरिरहेको छ। राखेपले पहिलो चरणमा १ करोड ४० लाख बजेट विनियोजन गरेको थियो। जिल्ला विकास समिति र नगरपालिकाले झन्डै ३२ लाख दिए। तैपनि मैदान निर्माण पूरा हुन सकेन। राखेपका प्राविधिकहरूले माटो परीक्षण गरेर अन्तिम डीपीआर बनाएका छन्, चन्द भन्छन्, तर, स्थानीयले नै भाँजो हालेपछि प्रक्रिया लम्बियो।छैटौं बृहत् राष्ट्रिय खेलकुद प्रतियोगिता २०६८ मा राखेपले कञ्चनपुरको महेन्द्रनगरस्थित कर्भडहल परिसरमा पनि क्रिकेट मैदानलाई बजेट दिएको थियो। त्यसमा ३५ लाख खर्च भइसकेको छ। त्यहाँ अरू खेल पनि सञ्चालन गरिँदा क्रिकेटलाई समस्या परेको छ। सबै किसिमले उपयुक्त मैदान भएकाले सरकारले निर्माण गर्नुपर्ने स्थानीय बताउँछन्।खेल मैदान तथा प्रशिक्षक, प्रशिक्षणलगायत पूर्वाधार अभावले स्तरीय खेल हुन नसक्ने भएकाले मैदान निर्माण पहिलो सर्त हो। क्रेज मात्र भएर पुग्दैन, बैतडी जिल्ला क्रिकेट संघका सचिव सिद्धराज बोगटी भन्छन्, भौतिक पूर्वाधार र प्रशिक्षण नपुग्दा अझै स्तर वृद्धि गर्न पुगेको छैन। सरकारले लगानी गर्नुपर्यो। त्यसको सुरुआत भएकोमा उत्साहित छौं।धनगढी : क्रिकेटको सहरराजनीतिक दलहरू राष्ट्रिय मुद्दामा एकमत भएको कहिल्यै सुनिएको छैन। धनगढी नगरपालिकाको नगरपरिषद्मा क्रिकेट सबै दलहरूको साझा मुद्दा बनेको छ। धनगढीलाई क्रिकेटको राजधानी बनाउनेमा उनीहरू ऐक्यबद्ध मात्र भएनन्, त्यसका लागि बजेट नै विनियोजन गरे। त्यो अभियानको ६ वर्षअघि सुरुआत सुवास शाहीले गरेका थिए। उनी अहिले नेपाली क्रिकेट व्यवस्थापनकै हस्तीका रूपमा आएका छन्।उनकै प्रयासमा २०६६ मा एसपीए कप प्रारम्भ भयो। सुदूरपश्चिमाञ्चल एकेडेमी (एसपीए) को आयोजनामा थालिएको यो प्रतियोगिता सुरु भएको सात वर्षमा देशकै आकर्षण बनेको छ। यस वर्षदेखि एसपीए र धनगढी क्रिकेट एकेडेमी (डीसीए) को संयुक्त आयोजनामा दुई करोड बढी लागतको धनगढी प्रिमियर लिग (डीपीएल) चैतमा हुँदै छ। त्यसमा पुरस्कार मात्र २८ लाख ५० हजार रुपैयाँ हुनेछ, जुन नेपाली क्रिकेटकै सबभन्दा बढी हो। विजेताले १५ र उपविजेताले ७ लाख रुपियाँ पाउनेछन्।हामी एउटा प्रतियोगिताको रूपमा मात्र होइन, क्रिकेट संस्कृति नै बसाल्न चाहन्छौं, डीसीएका अध्यक्षसमेत रहेका शाही भन्छन्, अब क्रिकेटलाई पनि पीपीपी (पब्लिक प्राइभेट पार्टनरसिप) मोडेलमा लानुपर्छ। निजी क्षेत्रलाई यसमै जोडेर लान सके मात्र क्रिकेटको विकास सही तरिकाले हुनेछ। उनले एउटा साना व्यापारीले पनि एक प्लेट म:म बेचेर एक रुपैयाँ क्रिकेट मैदान निर्माणमा लगाएको उदाहरण दिए।शाही नेतृत्वको टिमले फाप्ला मैदान निर्माणलाई पनि तीव्रता दिएको छ। तीन वर्षअगाडि सरकारको साढे दुई करोड रुपैयाँ खर्चमा नदीछेउ तटबन्ध बनाएर फाप्लालाई क्रिकेट मैदान बनाउन प्रयास गरिएको थियो। यसैलाई अन्तर्राष्ट्रिय रंगशाला बनाउन ड्रिम फाप्ला अभियान थालियो। एसपीए कपको चौथो संस्करणमा प्रतिटिकट ५ रुपैयाँ छुट्याई एक लाख रुपैयाँ बढी बढी रकम ड्रिम फाप्लाको खातामा हालिएको छ। शाहीका अनुसार सरकारले बजेटमै राखेर ६० लाख विनियोजन गरेको छ। एसियाली विकास बैंकले भीमदत्त राजमार्गबाट फाप्ला जाने एक किलोमिटर बाटो पनि बनाइदियो।"
केन्या पथ को भय,"भारतीय भूमिमा १९९६ मा भएको विश्वकप क्रिकेटको प्रभावबाट नेपाल पनि अछुतो थिएन। भारत, पाकिस्तान र श्रीलंकाले संयुक्त रूपमा क्रिकेटको सबैभन्दा ठूलो इभेन्ट गरेका थिए। बंगलादेश अझै यो स्तरमा आइसकेको थिएन। धेरैले मान्छन् स्याटेलाइटको माध्यमबाट उक्त विश्वकपले नेपाली क्रिकेटमा ठूलै तरङ्ग ल्यायो। नेपालको सिमानाबाट नजिकैको भारतीय सहर पटनामा पनि विश्वकप खेल भएको थियो। १९९६ मा केन्याले पहिलो पटक सहभागिता जनाउँदा नेपालका अहिलेका प्रमुख बलरद्वय सोमपाल कामी र सन्दीप लामिछाने जन्मिएकै थिएनन्। ज्ञानेन्द्र मल्ल र शरद भेषावकर १९९६ को विश्वकप टेलिभिजनमा प्रत्यक्ष हेरेपछि हुर्किएका पुस्ता हुन्। दुई शतकसहित सचिन तेन्दुलकर उक्त विश्वकपमा ५ सयभन्दा बढी रन बनाएका थिए। यसले शरदको खेल जीवनमा ठूलो प्रभाव जमायो। केन्याले पहिलो पटक विश्वकपमा सहभागिता जनाएको यही प्रतियोगिता थियो। पहिलो सहभागितामै उसले सनसनी नतिजा निकाल्यो। ब्रायन लारा, रिची रिचर्डसन, शिवनारायण चन्द्रपालजस्ता ब्याट्सम्यान समावेश वेस्ट इन्डिज माथि ७३ रनको विजय हात पारी केन्याले विश्व क्रिकेटमा हलचल ल्यायो। ८० को दशकको अन्त्यसम्म वेस्ट इन्डिजले विश्व क्रिकेटमा जमाएको वर्चस्व बाँकी नै रहेको समयमा केन्या विजयी भएको थियो। त्यति बेलासम्म नेपाल अन्तर्राष्ट्रिय क्रिकेटमा पुगिसकेको थिएन। भारतमा विश्वकप भएको लगभग त्यही समयमा वीरगन्जमा जय ट्रफी राष्ट्रिय प्रतियोगिता भइरहेको थियो। यो प्रतियोगिता पहिलो एसीसी ट्रफीका लागि आधार थियो, जसले नेपालको अन्तर्राष्ट्रिय प्रतियोगितामा ढोका खोल्दै थियो। १९९६ को सेप्टेम्बरमा मलेसियामा गएर नेपालले एसीसी ट्रफीमा सहभागिता जनायो। १९९६ को विश्वकपमा वेस्ट इन्डिजमाथि पाएको विजयपछि हौसिएको केन्याको लक्ष्य अझ ठूलो भइसकेको थियो। एसीसी ट्रफी २२ वर्षमा आयोजना हुन्थ्यो। त्यसको मतलब नेपालले अर्को प्रतियोगिता खेल्न २ वर्ष कुर्नुपथ्र्यो। ठूलो नभए पनि केन्याले आफूसरहका टिमसँग खेल्न पाइरहेको थियो। नेपालको अन्तर्राष्ट्रिय सहभागिता एसीसी ट्रफीमै सीमित भइरहेको थियो। केन्या १९९७ मा विश्वकपमा छनोटमा दोस्रो भएर लगातार दोस्रो पटक विश्वकपका लागि छानिएको थियो। २००३ को विश्वकपमा पुग्दै केन्याले हयाट्रिक गर्यो। अफ्रिकी भूमिमा पहिलो पटक आयोजित २००३ को विश्वकपले केन्याका लागि धेरै ढोकाहरू खोलिदिएको थियो। दक्षिण अफ्रिकासँग पहिलो खेलमा पराजित भए पनि केन्याले अर्को खेलमा क्यानाडालाई पराजित गरेको थियो र न्युजिल्यान्डबाट वाकओभर पाएको थियो। श्रीलंका र बंगलादेशसँगको विजयले केन्यालाई सुपर लिगमा पुर्याइसकेको थियो। वेस्ट इन्डिजसँगको अन्तिम खेलमा पराजय भोग्नुअगाडि नै केन्याको यात्रा सुपर लिगमा पुगेको थियो। सुपर लिगमा केन्या छिमेकी जिम्बावेलाई पनि पन्छाई विश्वकपको सेमिफाइनल पुग्ने पहिलो एसोसिएट राष्ट्र बन्यो। ठूलो टोलीमाथि विजय हात पारे एसोसिएट राष्ट्रका लागि टेस्टको ढोका खुल्थ्यो। १९९९ को विश्वकपमा बंगलादेशले पाकिस्तानमाथि विजय हात पारी टेस्ट राष्ट्रमा सूचीकृत भएको थियो। केन्याले प्रतिस्पर्धात्मक खेलबाटै श्रीलंका र बंगलादेशलाई पन्छाएको थियो। नतिजालाई नै आधार मान्ने हो भने पनि केन्या सेमिफाइनल पुगेको थियो। केन्या टेस्ट क्रिकेटको ११ औं राष्ट्र बन्ने क्रममा थियो। पछिल्ला आधारलाई मान्ने हो भने यसको घोषणा हुन मात्र बाँकी थियो। अन्तर्राष्ट्रिय क्रिकेट परिषद (आईसीसी) ले एउटा स्तर नाघिसकेपछि एसोसिएट राष्ट्रका लागि स्पष्ट खाका बनाएको छैन। केन्या यही खाल्डोमा पर्यो। २००३ देखि २००५ को अन्तसम्ममा केन्याले ठूलो टोली भनिएको टेस्ट खेल्ने राष्ट्रसँग केवल ५ एकदिवसीय अन्तर्राष्ट्रिय खेल्न पायो। टेस्ट मान्यता त टाढाकै विषय भइसकेको थियो। एक्सपोजर र अन्तर्राष्ट्रिय क्यालेन्डर अभावमा केन्याको क्रिकेट झन्झन् पछाडि धकेलिंदै थियो। २००७ र २०११ को विश्वकपमा जसोतसो छनोट भए पनि केन्याले त्यसअघिको जस्तो छाप छोड्न सकेन। २००१ मा आईसीसी ट्रफीमा प्रतिस्पर्धा गरेपछि नेपालको विश्वकपजस्ता प्रतियोगितामा छनोट हुने आधार खुलेको थियो। तर नेपालको प्रदर्शन एउटा स्तरभन्दा माथि पुगेको थिएन, खुम्चिएको थियो। २००७ मा विश्व क्रिकेट लिगको संरचना आएपछि नेपाललाई माथिल्लो स्तरमा पुग्ने सजिलो बाटो खुलेको थियो। डिभिजन ५ बाट सुरु नेपालको यात्रा अहिले डिभिजन २ मा पुगेको छ। विश्वकपको सेमिफाइनल पुगेको केन्याको प्रदर्शन पनि ओरालो लाग्दै झरेर डिभिजन २ मै आइपुगेको छ। नेपाल र केन्या दुवैको लक्ष्य अहिले विश्वकप र एकदिवसीय अन्तर्राष्ट्रिय मान्यता छ। अर्को साता विश्व क्रिकेट लिग च्याम्पियनसिपको खेलमा नेपालले कीर्तिपुर मैदानमा केन्याको आतिथ्य गर्दै छ। एक हिसाबमा नेपाल र केन्या समान हैसियतका छन्। विश्व क्रिकेट वरीयतामा केन्या १७ र नेपाल १८ औं स्थानमा छ। १९९६ देखि २००३ सम्म केन्याले विश्वकपमा देखाएको प्रदर्शन नेपालजस्ता एसोसिएट राष्ट्रका लागि उदाहरण थियो। त्यसयताको समय भने नेपाली क्रिकेटकै लागि चेतावनी थियो। मैदानभित्र केन्याले उत्कृष्ट नतिजा दिए पनि क्रिकेट व्यवस्थापन ठयाक्कै उल्टो थियो। यसैले केन्याको क्रिकेटलाई धराशायी बनायो। गत वर्षको नोभेम्बरमा केन्याले च्याम्पियनसिपकै खेलमा हङकङको आतिथ्य गरेको थियो। आईसीसीको रोहवरमा हुने खेल केन्याले चार वर्षपछि पहिलो पटक आयोजना गरेको थियो। त्यसको कारण एउटा थियो, नैरोबी आउने टोलीलाई केन्याले सुरक्षाको प्रत्याभूति दिन नसक्नु र अर्को केन्या क्रिकेट बोर्डमा कुनै जोस नै नहुनु। केन्या क्रिकेट बोर्डको कोही सबैभन्दा बढी आलोचक छ भने त्यो केन्याकै खेलाडी हुन्। स्टिभ टिक्लो, मोउरिस ओडुम्बे, थोमस ओडोयो, आसिफ करिम, हितेश मोदी, केनेडी ओटिइनो, मार्टिन सुजी, राजव अली केन्याका स्वर्णिम पुस्ताका खेलाडी हुन्। नेपालले मैदानबाट राम्रो नतिजा दिइरहेको समयमा नेपाल क्रिकेट संघ लथालिंग थियो। त्यसको निरन्तरता अहिले निलम्बनमा पुगिसकेको छ। नेपाल क्रिकेट संघको व्यवस्थापनको यही हालत देखेर तत्कालीन अवस्थामा प्रशिक्षक पुबुदु दासानायके र कप्तान पारस खड्काले नेपाल अर्को केन्या नबनोस् भनेर बारम्बर प्रतिक्रिया दिइरहन्थे। उनीहरूको डर थियो कतै नेपाली क्रिकेट अर्को केन्या बन्ने त होइन। संघका पदाधिकारीहरू भने यसलाई हारपछि प्रशिक्षक र कप्तानको ढाकछोप गर्ने वाणी भन्न पछि पर्दैन्थे। हङकङसँग गत वर्ष खेल्नुअघि केन्या क्रिकेटका सदावहार टिक्लोले आफ्नो देशको बोर्डमा भ्रष्टाचार ओपन सेक्रेट जस्तै रहेको बताउन कुनै संकोच मानेनन्। नेपाली क्रिकेट खेलाडीले पनि आफ्नोदेशको क्रिकेट बोर्डमा यस्तो उदाहरण धेरै देखेका थिए। २०१३ को ट्वान्टी२० विश्वकप छनोट खेल्न गएको नेपाली टोलीका खेलाडीलाई झन्डै ४५ हजार पर्ने ब्याट दिइएको थियो। त्यो समयमा त्यत्ति महँगो ब्याट भारतका केही प्रमुख खेलाडीले मात्र प्रयोग गर्थे, हाम्रो त खुसीको सिमै थिएन, एक खेलाडीले हालै यो प्रसंग उप्काउँदै भनेका थिए, तर दुबईमा प्रतियोगिता चलेसँगै माथिल्लो क्रममा ब्याटिङ गरेका ब्याट्सम्यानहरूको ब्याट १२ खेलपछि नै भाँचिएको थियो। हामीसँग अर्को ब्याट थिएन। यूएईमा एनआरएनका पदाधिकारीले ब्याट किनेपछि नै खेल्न पायौंजस्तो भयो र विश्वकपमा पनि पुग्यौं।नेपाली क्रिकेटका पदाधिकारीहरूको घर खर्च संघबाटै चल्ने गरेको खेलाडीहरूको खुल्लमखुला आरोप थियो। महँगो ब्याट खरिद प्रकरण एउटा उदाहरण मात्र थियो। आफूलाई पैसा आवश्यक परेमा पुरानो पासपोर्ट बनाएको लिन बाँकी रकम अथवा कुनै नयाँ शीर्षकमा पदाधिकारीहरू रकम निकाल्ने जोहो गरिहाल्थे। यसैमा खेलाडीहरूले नै अख्तियार दुरुपयोग अनुसान्धान आयोगमा क्यानमा अधिक भ्रष्टाचार भएको भनेर मुद्दा दर्ता गराए। अख्तियारले अनुसन्धान गरी विशेष अदालत पठायो। विशेष अदालतले प्रमाण अभावमा त्यसलाई खारेज गरिदियो। तर पनि संघ व्यवस्थापन स्ताको तस्तै नै रहयो। एक सयम यस्तो थियो केन्याको घरेलु क्रिकेटमा सञ्जय मान्जरेकर, किरण मोरे, सन्दीप पाटिल, मार्क रामप्रकाशजस्ता खेलाडी खेल्थे। लगातारको पतनपछि अहिले वर्षको ५ खेल हुन पनि गाह्रो परेको आरोप केन्याका पुराना खेलाडी करिमको छ। नेपाली क्रिकेटको घरेलु संरचना पनि एउटा टिमले वर्षमा ५ खेल खेल्न पाउने जस्तैमा अड्किएको थियो। ३ वर्षयता घरेलु क्रिकेटमा एकदिवसीय संरचनाको राष्ट्रिय प्रतियोगिता नै भएको छैन। आईसीसीले साढे दुई वर्षदेखि फन्ड रोकिरहेको अवस्थामा तत्काललाई एकदिवसीय राष्ट्रिय प्रतियोगिता हुने आधार पनि छैन। एक वर्षअघि आईसीसीले क्यानमा लगाएको निलम्बनपछि खर्च अभावमा एकदिवसीय राष्ट्रिय प्रतियोगिता एकादेशको कथाजस्तै भइसकेको छ। केन्याले जति खेर उच्च प्रदर्शन गरेको थियो, त्यो बेला बोर्ड राष्ट्रिय टोलीमा मात्र केन्द्रित हुने गरेको आरोप थियो। केन्याले २०१५ को सुरुआतमा एकदिवसीय अन्तराष्ट्रिय मान्यता गुमाउँदा टिक्लो अझै टोलीका प्रमुख खेलाडी थिए, जति खेर उनी ४२ वर्षका थिए। युवा क्रिकेटका लागि कुनै नयाँ कार्यक्रम थिएन। दासायनायके २०११ मा आएपछि नेपालको प्रदर्शन उकालो लाग्यो। २०१४ को ट्वान्टी२० विश्वकपमा छनोट हुँदा केन्यालाई ठूलो स्कोरको खेलमा पराजित गर्यो। नतिजा आएसँगै नेपाली क्रिकेट पनि राष्ट्रिय टोलीमा मात्र केन्द्रित हुन पुगेको आरोप छ। वर्तमान राष्ट्रिय टोली स्वर्णिम पुस्ता को छ। अहिलेलाई यो टोलीका खेलाडीलाई विस्थापित गाह्रो छ। भोलिका दिनमा नयाँ खेलाडी भेट्टिन गरो पर्ने अड्कल अहिले काटिएको छ। त्यसैले विश्लेषण गर्नेको बुझाइ नेपाली क्रिकेट लगभग केन्याकै पथमा अगाडि बढ्दै छ, वर्तमान संरचनाअनुसार पतनपथमा।टिक्लो प्रशिक्षक रूपमा नेपाल आउँदै छन्। १९९६ को विश्वकपमा वेस्ट इन्डिजमाथि स्मरणीय विजय पाउँदा म्यान अफ द म्याचमा चुनिएका ओडुम्बे ब्याटिङ प्रशिक्षक हुन्। च्याम्पियनसिपमा केन्या पाँचौं र नेपाल छैटौं स्थानमा छ। ८ राष्ट्र सहभागी च्याम्पियनसिपका शीर्ष चार टोलीले विश्वकप छनोटमा सोझै प्रवेश पाउनेछन्। तल्लो चार राष्ट्रले छनोटमा पुग्न कठिन बाटो तय गर्नुपर्ने हुन्छ। दुवै खेल जितेमा मात्र नेपाल र केन्यामध्ये एक राष्ट्रको शीर्ष चारमा पुग्ने सम्भावना रहन्छ। ११ जितले पनि दुवैको शीर्ष चारको ढोका बन्द हुन सक्छ। केन्यापथ छाडेर विश्वकप छनोटसम्म पुग्न नेपाल र केन्या दुवैका लागि तत्काल चाहिएको भनेको आफूअनुकुलको नतिजा हो। नतिजाकै हिसाबमा हार्ने केन्यापथ मै रहनेछ।"
आफैंलाई दोहोर्याउँदै,"एकै छिन हँसाउने जोक र पछिसम्म स्मरण भइरहने आनन्द फरक कुरा हुन्। कतिपय मानिसहरूलाई अवसादपूर्ण कथा वा चित्रले भित्रैदेखि छुन्छ, त्यसले आनन्द दिन्छ। बलिउडको धोवीघाट वा नेपाली भाषाकै साँघुरो जस्ता फिल्म त्यसका उदाहरण हुन्। मान्छेको प्रकृतिसँगको लामो संघर्ष र सम्झौताहरूको इतिहासबाट थेग्रिएर आएका विचार र सिद्धान्तहरूको समष्टि वा अभिव्यक्तिलाई कलाले आफूमा सञ्चित गर्ने मानिन्छ। चाहे चित्रकला होस्, चाहे साहित्य वा सिनेमा, यिनमा कलाको अंश तथा कलात्मक अभिव्यक्ति हुने हुनाले यिनको विश्वव्यापी ग्राहयता हुन्छ। संसारको एउटा कुनामा एउटा भाषामा लेखिएको साहित्य, बनाइएको सिनेमा, खेलिएको नाटक वा कोरिएको चित्रले अर्को कुनाका मानिसलाई आकर्षित गर्ने कारण त्यही हो। नेपाली फिल्मको पचास वर्षको इतिहासमा त्यस्ता कतिवटा फिल्म बने जो भाषाको सीमालाई नाघेर संसारमा पुगे? फ्रान्सेली एरिक भ्यालीले बनाएको क्याराभान लामो समयसम्म यस्तो एक्लो उदाहरण थियो। केही हदसम्म नवीन सुब्बा र छिरिङ रितारका फिल्महरूले त्यो सीमालाई धेकेल्ने प्रयास गरेका थिए। गत वर्ष भने मीन भामको कालो पोथी र दीपक रौनियारको सेतो सूर्य का साथै पूजा गुरुङको छोटो फिल्म दद्या ले त्यो सीमालाई नाघे। अन्तर्राष्ट्रिय फिल्म महोत्सवहरूमा, जहाँ फिल्मका पात्रले बोल्ने भाषा होइन कि दृश्यको भाषाको अर्थ हुन्छ, यी फिल्महरूले नेपाली फिल्मको उपस्थिति दर्ता गराए। क्यान्स, भेनिस र टोरन्टोजस्ता संसारका ठूला फिल्म फेस्टिभलहरूमा नेपालले भोगेको दसवर्षे द्वन्द्वको कथामार्फत यी फिल्महरूले नेपाली जीवनलाई उपस्थित बनाए। पछिल्ला वर्षहरूमा भएको यो उपलब्धि हो। अब आऊँ, मनोरञ्जन र व्यापारको स्थानीय बजारतिर। यो स्थानीय बजार अहिले नेपालको राजनीतिजस्तै भएको छ। नेपालको राजनीतिमा जसरी कुनै बेलाका विद्रोही (गुरिल्ला) युद्ध गरेकाहरू केन्द्रमा आइपुगेर संस्थापन बनेका छन्, फिल्ममा पनि करिब त्यस्तै दृश्य देखिन्छ। पुरानो मूलधार वा संस्थापनलाई विस्थापित गर्दै हिजोका गुरिल्लाहरू अहिले फिल्मका डन भएका छन्। तुलसी घिमिरे, दयाराम दाहाल र शिव रेग्मीहरूले निर्माण गरेको परम्परागत नेपाली फिल्मको मुख्य धारामा निश्चल बस्नेत, रामबाबु गुरुङ र दीपेन्द्र के खनालजस्ता निर्देशकहरू पानी धमिल्याउने बाहिरिया का रूपमा छिरेका थिए। राजेश हमाल, निखिल उप्रेती र विराज भट्टको बजार चलिरहेका बेला दयाहाङ राई, सौगात मल्ल, खगेन्द्र लामिछानेहरू नाटकमा संघर्ष गरिरहेका थिए। त्यसै बेला नेपाली फिल्ममा डिजिटल क्रान्ति सुरु भयो। डिजिटल क्यामेराको प्रयोगका साथै रंगमञ्चका कलाकार लिएर नयाँ निर्देशकहरूले फिल्म बनाउन सुरु गरे। स्थानीय विषय, मौलिक शैली र वास्तविकताको नजिक भएको अभिनयले फिल्मको स्वाद बिस्तारै फेरियो। देशभर बढेको मल्टिप्लेक्स र बढ्दो सहरीकरणका कारण फिल्मको प्रदर्शन र दर्शकमा पनि ठूलो परिवर्तन आयो। २०६२६३ को आन्दोलनले ल्याएको परिवर्तन र दसवर्षे जनयुद्ध को समाप्तिपछि नेपाली जीवनमा फरकखालको सोच र वातावरण विकास भयो। यी सबैको मिश्रणका रूपमा नेपाली फिल्मको विषय र शैलीमा आएको परिवर्तन स्थापित भयो। र, हिजोका गुरिल्लाहरू आजका सरकार भए। अहिले सबभन्दा बढी फिल्म निर्माण यही समूहले गरिरहेको छ। भुवनअनमोल केसी, विकास आचार्य र दीपकराज गिरीको समूह पनि निरन्तर फिल्म निर्माणमा सक्रिय छ। टेलिभिजन र रेडियोमार्फत हास्य कलाकारका रूपमा स्थापित दीपकराज गिरी र दीपाश्री निरौला पनि अहिले नेपाली फिल्मको मूलधार का रूपमा स्थापित छन्। पछिल्लो समय आएका लुट २, पुरानो डुंगा, जात्रा, कबड्डी कबड्डी, पशुपति प्रसाद, चपली हाइट २, नाइँ नभन्नु ल र छक्का पञ्जा चर्चित फिल्म हुन्। व्यापारकै हिसाबले पनि छक्का पञ्जा ले नयाँ कीर्तिमान राखेको छ। तर, प्रश्न उठ्छ यो नयाँ मूलधार ले फिल्मचाहिँ कस्ता बनाइरहेको छ? राजनीतिमा जस्तै नयाँ सरकार हरूले पुरानालाई नै पछयाइरहेका छन् कि नयाँ काम गरिरहेका छन्? बजारमा मन पराइएको कुनै पनि ब्रान्डको मूल्य अरूको तुलनामा बढी हुन्छ। चलेको कुनै पनि विचार, अनुहार वा नाम ब्रान्ड बन्न सक्छ। जसरी फिल्म बजारमा कुनै समय राजेश हमालको ब्रान्ड थियो। पोस्टरमा उनको फोटो नभई फिल्म चल्दैन भन्ने मान्यता स्थापित थियो। के अहिले निश्चल, दया वा सौगात त्यस्तै ब्रान्डमा परिणत भएका हुन्। निर्देशक नवीन सुब्बाले त दयाहाङलाई अर्को राजेश हमाल भनिसकेका छन्। के यस्तै भइरहेको हो त? कबड्डी ले पैसा कमाएपछि कबड्डी कबड्डी, चपली हाइट चलेपछि चपली हाइट २ वा लुट पछि लुट २ बन्नुमा बजारमा बिक्न सजिलो नाम भएका कारण हो कि? जसरी बलिउडमा गोलमाल वा हलिउडमा फास्ट एन्ड फयुरियस बनेका छन्, त्यस्तै बक्स अफिसमा हिट हुने ग्यारेन्टी दिने ब्रान्ड यी फिल्म र फिल्ममेकर बनेका हुन्? यदि हुन् भने यिनले आफ्नो सीमा पनि सँगै खिच्नेछन्। कुनै ब्रान्डको अर्थ निश्चित गुणस्तर, स्वाद वा शैलीमा अडिग, त्यसबाट तलमाथि नहुने भन्ने हुन्छ। तर, कला यस्तो चीज हो जसमा सधैं नयाँ चीजको खोजी हुन्छ, सीमाहीनताको खोजी हुन्छ। एउटै स्वाद वा शैली दोहोरिने हो भने त्यो सूत्र हुन्छ, सिर्जना हुँदैन। बजारमा सूत्र सजिलै बिक्छ, नयाँ सिर्जनालाई समय लाग्छ। कहिलेकाहीं त बजारमा यसका कोही ग्राहक नै नभेटिन पनि सक्छन्। सायद, यसैले होला, हिजोका गुरिल्लाहरू आज सजिलै ब्रान्डमा बदिलएका। गत साता प्रदर्शनमा आएको फिल्म लुट २ यो बदलावको एउटा उदाहरण हो। पहिलो लुट आउँदा योसँग जोडिएका सबैजसो कलाकारहरू नयाँ थिए। निर्देशक निश्चल नयाँ थिए, दया र सौगातहरू स्टार बनिसकेका थिएनन्। तर, जसरी फिल्मको नाम नै आफैंमा एउटा ब्रान्ड बन्यो, कलाकारहरू पनि स्टार बने। फिल्मका निर्माता माधव वाग्लेले एउटा अन्तर्वार्तामा बताएअनुसार उनले फिल्ममा कलाकारहरूलाई मात्रै ६० लाख पारिश्रमिक दिएका छन्। यसबाटै थाहा हुन्छ, लुटको ब्रान्ड कति ठूलो बन्यो। के ब्रान्डको यो वजनमा फिल्मको सिर्जनात्मकता र नवीनता सिकार बन्यो? लुट प्रदर्शनमा आउँदा जति नयाँ थियो, लुट २ पहिलो प्रदर्शनमै पुरानो। किनभने, यसका पात्र, कथा, संवाद र शैली सबैमा लुट नै दोहोरिएको छ। हाकु कालेको बोली होस् वा गोफ्लेको पागलपन सबै पहिले नै देखेजस्ता, चिनेजस्ता लाग्छन्। सिक्वेल वा कुनै स्थापित पात्रलाई लिएर बनाइने फिल्मको यो समस्या र समाधान दुवै हो। समस्या किनभने दर्शकले पहिले नै सबै थाहा पाइसकेका हुन्छन् र समाधान किनभने दर्शकले पहिले नै सबै थाहा पाइसकेका हुन्छन्, त्यसैले मन पराएर फेरि हेर्न आउँछन् लुट २ ले गरेको व्यापार त्यसकै साक्षी हो। तर, दर्शकका लागि मुख्य कुरा व्यापार होइन। लुट २ हेर्दा यसैलाई मुख्य कुरा ठानिएजस्तो लाग्छ। यसैले लाउड ब्याकग्राउन्ड म्युजिक, लामालामा दृश्य, अनावश्यक कमेडी, चेजिङ र फाइट अनि आइटम गीत सबैको भरमार फिल्ममा छ। बजारमा जुन चीज मानिसहरूले बढी रुचाउलान् भन्ने ठानिन्छ, त्यसको धेरै प्रयोग गरिनु पुरानै चलन हो। लुट २ मा पनि त्यही गरिएको छ। पहिले नै चलिसकेका पात्र भएकाले कसैलाई स्थापित गर्ने दुख पनि गर्नु परेन। न त कथाका लागि पृष्ठभूमिको रचनाको लफडा नै गर्नु पर्यो। लुट को सबभन्दा ठूलो आकर्षण कथाको ट्विस्ट थियो। जुन लुट २ मा सामान्य लाग्छ। मसलाहरूलाई धेरै समय दिनुपर्दा भूकम्प र नाकाबन्दीको कुरा उठाए पनि फिल्म तिनको असरतिर लाग्दैन। जेलबाट भागेको गोफ्ले ग्याङलाई त पुलिसको कुनै डर छैन। न त उनीहरू नयाँ परिस्थितिमा जीवनलाई नयाँ ढंगले अघि बढाउने बारे नै सोच्छन्। पहिलो लुट मा जति ध्यान पात्र निर्माण र पटकथामा दिइएको थियो दोस्रोमा त्यसलाई क्यास गर्नमै बढी समय खर्चिएजस्तो लाग्छ। लुट मा निर्माण गरिएको संसारभित्रै घुम्ने कथामा पात्रहरूको ४ वर्षमा बदलिएको मनोदशा भने फिल्ममा देखिन्छ। पैसा कमाउने जोसमा फस्न पुगेका युवाहरू अब कसरी बदलाको आगोमा झन् हिंस्रक बन्न पुगे भन्ने फिल्मले देखाउँछ। र, यो चार वर्षमा सोझा मानिस चतुर बन्दा ठग झन् कति चलाख ठग बन्दै छन् भन्ने पनि यसले देखाउँछ। ब्रान्ड बनेपछि मान्छेको जीवन, भोगिरहेको समयको यथार्थ वा सत्ता र समाजका विकृतिमाथि प्रश्न गर्ने आलोचनात्मक चेत बढाउनेतिर ध्यान दिन सकिँदैन। न त यिनले जीवन र जगत्का बारे कुनै नयाँ दृष्टिकोण दिन्छन् र नयाँ रहस्य खोतल्छन्। यतातिर नगएपछि मकैबारीको टहरामाथि मोटरसाइकलको करामत देख्न पाइन्छ। यसैले फिल्ममेकरहरूले फिल्म निर्माणकालमा बजारको दबाबलाई हावी हुन दिनु हुँदैन भनिन्छ। केही समयअघिको अर्को चर्चित फिल्म छक्का पञ्जा मा पनि यस्ता केही करामत थिए। वैदेशिक रोजगारी र नेपाली समाजमा महिलाको बदलिँदो जीवनजस्ता संवेदनशील विषयमा बनाइएको यो फिल्मले यी दुवै विषयलाई अत्यन्त हल्का र चटपटे विषयका रूपमा पेस गरेको थियो। फिल्मका एक दुई पात्र मात्र नभई करिब सबैजसो महिला पात्रलाई धोकेबाज र पैसाको पछि लाग्नेजस्तो देखाइएको थियो। यी हल्काफुल्का टिप्पणीले काम चल्ने विषय होइनन्। हल्काफुल्का टिप्पणी र ठट्टाहरूले फिल्मलाई बक्स अफिसमा त लोकप्रिय बनाउन सक्छ तर त्यो उत्कृष्ट कलाको नमुना भने बन्न सक्दैन। जुन कुरा छक्कापञ्जा को हकमा लागु भइरहेको छ। महिला निर्देशक दीपाश्रीले बनाएको यो फिल्मले व्यापारमा त कीर्तिमान बनायो तर आलोचना पनि उत्तिकै खेप्यो। कबड्डी, जात्रा, लुट र छक्का पञ्जा यी सबै चलेका फिल्ममा दर्शकलाई हास्यले आकर्षित गरेको हो। पशुपति प्रसाद र टलकजंग भर्सेज टुल्के मा चाहिँ यसका साथै करुणा र उदासीको मात्रा पनि मिलाइएको थियो। बेइमानी र ठगीको युगमा इमानदार मानिसहरू कसरी असफल हुन्छन् र समाप्तै हुन्छन् भन्ने कुराको बिम्ब यी दुवै फिल्ममा थिए। बलिउड र हलिउडजस्ता ठूला उद्योगमा पनि कुनै समय कमेडी फिल्महरू निकै चले। यिनलाई पक्का नाफा हुने जनरा मानियो। यसैले बलिउडमा एउटै निर्देशक डेविड धवनले गोविन्दाजस्ता कलाकारसँग १७ वटा फिल्म बनाए। तर, सन् २००० पछि जब भारतको अर्थतन्त्रमा परिवर्तन आयो, यसले त्यहाँको समाजमा पनि परिवर्तन ल्यायो। अनि फिल्महरू गोविन्दाका ग्रामीण कमेडी छोडेर युरोप अमेरिकातिर लाग्न थाले। अहिले त्यस्ता कमेडी निकै कम देखिन्छन्। ससाना विषयमा निकै नयाँ आइडिया मा फिल्म बन्ने क्रम बढ्न थालेको छ। नेपालमा पनि २०६२६३ पछि फिल्मको स्वरूप र कथामा ठूलो परिवर्तन आएको हो। पहिले विषय नै नमानिने साँघुरो, वधशाला, छाया र बिजुली मेसिन जस्ता नवीन सोचका फिल्म बने। मुस्ताङको एउटा थकाली पात्र फिल्ममा हिरोको रूपमा देखियो, जसरी काठमाडौंको छोइला कचिला बेच्ने हाकु कालेजस्तो पात्र मास्टर माइन्ड लिएर आयो। तर अहिले बिस्तारै के खतरा देखिएको छ भने परम्परागत ढर्राबाट हटेर अलि पर पुगेका फिल्मले फेरि आफैंलाई दोहोर्याउन थालेका छन्। दृश्य भाषामा नयाँपनको खोजी नभएसम्म नेपाली फिल्मको मौलिकताको बहस कुनै टुंगोमा पुग्दैन। कालो पोथी र सेतो सूर्य ले नेपाली समाजले भोगेको एउटा कालखण्डमाथि प्रश्न गरेका छन्। यस्ता प्रश्न र नयाँ दृष्टिकोणहरू नेपाली फिल्मका लागि अझै आवश्यक छ। यीभन्दा अझै अघि बढेर नयाँ अर्थहरूको खोजी हुनुपर्छ। यसको अर्थ सबै फिल्म एकै खाले उस्तै हुनुपर्छ भन्ने होइन। सबैले सामाजिक यथार्थवादकै हाँगो समाउनुपर्छ भन्ने छैन। तर, जुन हाँगोमा बसे पनि नयाँ सोच र फरक दृष्टिकोणचाहिँ होस्। फिल्ममेकरहरूले आफूलाई दोहोरिनबाट जोगाउने कोसिस गर्नुपर्छ। नवीनताले कलाको सार्थकता र अर्थलाई जोगाइराख्छ। याद गर्नुपर्ने कुराचाहिँ सबभन्दा सजिला बाटाहरू सबभन्दा चाँडै पुराना हुन्छन् !"
के ट्वीटर डुब्दै छ?,"केही महिनायता ट्वीटर चर्चाको केन्द्रमा रहयो। यसरी चर्चामा रहनु हरेक कम्पनीको सपना हुन्छ। राजनीतिज्ञ, कर्पोरेटका हाकिमहरू, अधिकारवादी र आम मानिससम्म सबै जना अमेरिकी राष्ट्रपतिको नयाँ ट्वीट पढ्न यस प्ल्याटफर्ममा झुम्मिरहन्छन्। पूरै विश्वले ट्वीटर हेरिरहेको छ, ट्वीटरका प्रमुख कार्यकारी अधिकृत ज्याक डोरसेले फेब्रुअरी ९ मा एक तथ्यांक प्रस्तुतिका क्रममा भने। तर, उनीसँग गर्नका लागि अन्य केही कुरा पनि थिएन।यद्यपि लड्खडाइरहेको यस कम्पनीलाई डोनाल्ड ट्रम्पले सोचेअनुरूपको बढावा दिन सकेनन्। केही समययता ट्वीटरको आर्थिक वृद्धि निकै सुस्त छ भने १६७ मिलियन डलर घाटा बेहोरिरहेको छ। प्रयोगकर्ताको वृद्धिदर पनि निकै न्यून छ। फेसबुकले ७ कोरड २० लाख प्रयोगकर्ता जोड्दा ट्वीटरले मात्र २० लाख जोड्न सफल रहयो। ट्वीटरको सेयर मूल्यमा पनि १२ प्रतिशतको गिरावट आएको थियो।विश्वका लगभग सबै मिडियामा राष्ट्रपति ट्रम्पका सेन्सेसनल ट्वीटका बारे समाचारहरू सम्प्रेषित हुने भए पनि यसले धेरैलाई ट्वीटरप्रति आकर्षित गराउन भने सकेको छैन। ट्रम्प पनि ट्वीटर कहिल्यै फेसबुक बन्न नसक्ने तथ्यलाई उल्टाउन सक्ने स्थितिमा छैनन्। तर यो विश्वका धेरै महत्त्वपूर्ण हस्तीहरूका लागि ३१ करोड ९० लाख प्रयोगकर्तासँग साक्षात्कार गर्ने राम्रो माध्यम हो। यसले अरब स्प्रिङ र ब्ल्याक लाइभ्स् म्याटर जस्ता आन्दोलनका लागि महत्त्वपूर्ण भूमिका खेलेको थियो।यसको पहिचान नै यसको स्वतन्त्र प्रकृति हो। यसमा विज्ञापन हाले प्रयोगकर्ताहरू घट्ने डर रहन्छ।ट्वीटरका हालका केही आर्थिक विवरणहरूले यसलाई सार्वजनिक कम्पनी बनाइनुहुन्न बरु सहकारीको रूपमा लैजानुपर्छ भन्नेहरूको मनोबललाई झनै उच्च बनाइदिन्छ। धेरैको विचारमा यो सार्वजनिक उपभोग्य वस्तु हो आम मानिसको साझा मञ्च। त्यसैले यसको प्रबन्धकहरूले आर्थिक लाभभन्दा बढी जनभावनाको कदर गर्नुपर्छ। यदि यो प्रयोगकर्ताहरूबाटै सहकारीको रूपमा विकसित भयो भने लगानीकर्ताहरूको अनावश्यक दबाबबाट मुक्त हुन सक्छ।सहकारीकै रूपमा ट्वीटरलाई विकास गर्ने बहसको टुंगोमा यति सजिलै पुग्न सकिन्न। किनकि यसको हालको बजार मूल्य १२ अर्ब डलर बढी छ। जुन लगानीकर्ताहरूले त्यसै गुमाउन चाहँदैनन्। यसले सबै कम्पनीलाई सार्वजनिक लगानीका लागि खुला गर्नु हुन्छ या हुँदैन भन्ने अर्को बहस पनि अगाडि सारिदिएको छ।विकल्पहरू धेरै छन्। तर कुन विकल्प ट्वीटरका लागि ठीक हुन्छ त्यो ठम्याउन भने उति सहज छैन। लगानीकर्ताको आर्थिक महत्त्वाकांक्षालाई टाढा राखेर कम्पनी चलाउने मोडलको प्रयोग यसमा गर्न सकिन्छ कि सकिँदैन यसै भन्न सकिने अवस्था छैन। मूल्यमा धेरै नै गिरावट आए अन्य कुनै टेक कम्पनीले यसलाई खरिद गरेर केही परिवर्तन गर्न सक्ने विषयलाई नकार्न सकिन्न। (दि इकनमिस्ट म्यागजिनबाट साभार)"
