शीर्षक,विवरण
निर्वाचन आयोगले भन्योवातावरण बनेन,"काठमाडौं स्थानीय तह निर्वाचन गराउने अन्तिम तयारीमा रहेको निर्वाचन आयोगले चुनावका लागि अनुकूल राजनीतिक वातावरण बन्न नसकेकामा चिन्ता प्रकट गरेको छ । खासगरी मधेसी मोर्चाको अवरोध र असन्तुष्टिले चुनाव प्रभावित हुन सक्ने आशंका बढिरहेका बेला आयोगले चुनाव अनुकूलको राजनीतिक वातावरणको सुनिश्चितता खोजेको हो । आयोगले मधेसी मोर्चाको अवरोध र अवज्ञाबारे स्पष्ट रूपमा उल्लेख नगरी मोर्चाका गतिविधिप्रति संकेत गर्दै राजनीतिक सहमतिको आवश्यकता औंल्याएको हो । हालकै अवस्थामा प्रदेश नम्बर २ मा चुनाव हुने सम्भावनाबारे आइतबार आयोगमा आयोजित पत्रकार सम्मेलनमा सोधिएको प्रश्नमा प्रमुख निर्वाचन आयुक्त अयोधीप्रसाद यादवले त्यहाँको अवस्थाबारे सचेत रहेको बताए ।२ नम्बर प्रदेशमा जुन अवस्था छ त्यसबारे निर्वाचन आयोगलाई अवगत छ, प्रमुख आयुक्त यादवले भने, चुनावमा सबै दलको सहभागिता सुनिश्चित होस् भन्ने आयोगको धारणा हो । यादवले केही दिनअघि प्रधानमन्त्री पुष्पकमल दाहाललाई भेटेर चुनावका लागि सुरक्षा र राजनीतिक वातावरण बनाउन आग्रह गरेका थिए । उनले सबै दलले चुनावमा भाग लिने वातावरण बनाउन प्रधानमन्त्रीको ध्यानाकर्षण गराएका थिए । चुनावी तयारीबारे जानकारी दिने क्रममा आइतबार पनि आयोगले राजनीतिक वातावरणबारे स्मरण गराएको हो । राजनीतिक दलहरूबीचको आपसी सद्भावले मात्र चुनावको व्यवस्थापनलाई सहयोग पुग्ने आयोगको निष्कर्ष छ । स्थानीय तहको निर्वाचनको ऐतिहासिक अभिभारा पूरा गर्न आयोग दु्रत गतिमा अघि बढिरहेको अवस्थामा राजनीतिक दलहरूबीच अपेक्षित सहमति, सहकार्य र विश्वास बढाउने काम अझै हुन नसक्नुले आयोगलाई गम्भीर बनाएको छ, यादवले भने, अत: सम्पूर्ण राजनीतिक दलबीच स्थानीय निर्वाचन व्यवस्थापन कार्यलाई सहज र सरल बनाउन आपसी सद्भाव कायम गरी निर्वाचनको अभियानमा जुट्न, सहभागी हुन म सबै राजनीतिक दलहरूमा हार्दिक अनुरोध गर्दछु । आयोगले कुनै दलको राजनीतिक असन्तुष्टि भए त्यसलाई चुनावमार्फत जनतामा लैजान पनि दलहरूको ध्यानाकर्षण गराएको छ । लोकतन्त्रको लामो लडाइँमा खारिएका राजनीतिक दलहरूको निर्वाचन सफल गराउने मुख्य दायित्व रहेको पनि आयोगले स्मरण गराएको छ । व्यवस्थापिका संसदभित्र र बाहिर रहेका राजनीतिक दल र यसका नेताहरू लोकतन्त्रको मूल्य, मान्यता र आदर्शप्रति प्रतिबद्ध हुनुहुन्छ, प्रमुख आयुक्त यादवले भने, कसैले आफ्ना कुनै माग र असन्तुष्टिलाई जनतामाझ नै राखेर मताधिकारको बलमा पूरा गराउने बाटोमा सबै पक्ष लाग्नु हुनेछ भन्ने विश्वास आयोगले लिएको छ । २०७४ माघ ७ भित्र स्थानीय तह, प्रदेश सभा र संघीय संसदको निर्वाचन हुनैपर्ने संवैधानिक प्रावधानप्रति दलहरू जानकार नै रहेको उल्लेख गर्दै आयोगले मात्र यो दायित्व पूरा गर्न नसक्नेप्रति ध्यानाकर्षण गराएको छ । निर्वाचन आयोग एक्लैले निर्वाचन सम्पन्न गराउन सक्दैन, सफल बनाउने दायित्व हामी सबै नेपालीको हो, आयोगले भनेको छ, यसमा नेपाल सरकार, राजनीतिक दल, नागरिक समाज, आमसञ्चारकर्मी, बुद्धिजीवी, निजामती प्रशासन, सुरक्षा निकाय, संवैधानिक अंगलगायत सबैको साथ, सहयोग र विश्वास आवश्यक पर्छ ।आयोगले निर्वाचनको सुरक्षा व्यवस्था मिलाउने प्रतिबद्धता सरकारबाट व्यक्त भएको उल्लेख गरेको छ । तर सुरक्षा गर्नुपर्ने व्यक्ति, स्थान र सामग्रीबारे ध्यानाकर्षण गराएको छ । निर्वाचन आयोगका पदाधिकारी, कर्मचारी, मतदानमा प्रयोग हुने सामग्री, ढुवानी व्यवस्थापन, मतदानस्थल, मतदाता, राजनीतिक दलका कार्यालय, उम्मेदवार यी सबैको भरपर्दो सुरक्षा हुनुपर्छ, आयोगले भनेको छ । तोकिएकै समयमा निर्वाचन गराउन आयोगले तयारीलाई तीव्रता दिइरहेको र स्थानीय तहसम्मै तयारी भइरहेको जनाएको छ । आयोगले आइतबारबाट चुनावका लागि आवश्यक पर्ने मतपत्र छपाइ सुरु गरेको छ । नेपाली सेनाको सुरक्षा व्यवस्थापनमा जनक शिक्षा सामग्री केन्द्रमा छपाइ सुरु भएको हो । मुलुकभरका ७ सय ४४ स्थानीय तहका लागि ७५ प्रकारका मतपत्र हुनेछन् । जिल्लागत दलहरूको सक्रियताका आधारमा आयोगले ६ वटा आकारमा मतपत्र डिजाइन गरेको छ । आयोगले चैत २० भित्र मतदाता नामावलीलाई अन्तिम रूप दिने जनाएको छ । यस पटक चुनावमा एक करोड ४० लाख मतदाता हुने आयोगको अनुमान छ । स्थानीय तहको पुन:संरचना भएकाले नयाँ संरचना अनुसारको ठेगाना खुल्ने गरी नामावली अद्यावधिक भइरहेको छ । नामावली तयार भएपछि मतदाता परिचयपत्र छपाइ थालिने आयोगले जनाएको छ । २०७३ फागुन ९ गते १८ वर्ष पूरा भई मतदाता नामावलीमा नाम दर्ता गराएकाहरूले चुनावमा मत हाल्न पाउनेछन् । चैत १० भित्र मतदान केन्द्रको टुंगो लाग्नेछ भने करिब २१ हजार मतदान केन्द्र हुनेछन् । २०७० को संविधानसभा चुनावमा १० हजार १३ स्थानमा १८ हजार ४ सय ३८ मतदान केन्द्र थिए । निर्वाचन अधिकृतको कार्यालय वैशाख ३ गतेभित्र स्थापना गर्ने आयोगले जनाएको छ । ७५ वटा मुख्य निर्वाचन अधिकृत र ६ सय ६९ निर्वाचन अधिकृतको नेतृत्वमा ७ सय ४४ वटा कार्यालय स्थापना गरिने छ । प्रत्येक मतदान केन्द्रमा ५ कर्मचारी र तीन स्वयंसेवक खटाउने आयोगको तयारी छ । करिब २१ हजार मतदान केन्द्रमा एक लाख पाँच हजार कर्मचारी र ६३ हजार स्वयंसेवक खटिने छन् । वडाको संख्या बढी भएका महानगर, उमहानगर, नगर र गाउँपालिकामा मनोनयन पत्र दर्तालगायत काममा थप कर्मचारी खटाइने आयोगले जनाएको छ ।निर्वाचन अनुगमनका लागि केन्द्रबाट उच्चस्तरीय अनुगमन संयन्त्र बनाएर कर्मचारी खटाइने आयोगले जनाएको छ । जिल्लास्तरबाट पनि अनुगमन टोली खटिने छन् । सुरक्षा संवेदनशीलतालाई ध्यान दिँदै केही जिल्लामा सूक्ष्म अनुगमनकर्ताहरू पनि परिचालन गर्ने आयोगको तयारी छ । स्थानीय तहको संरचना नयाँ, मतपत्रको डिजाइनसमेत जटिल भएकाले यस पटक मतदाता शिक्षा अत्यन्तै चुनौतीपूर्ण रहेको आयोगले बताएको छ । उम्मेदवारका रूपमा महिलाको संख्या बढी हुनुपर्ने भएकाले महिला उम्मेदवारलाई नै लक्षित गरी विशेष मतदाता शिक्षा कार्यक्रम ल्याउने आयोगले जनाएको छ । स्थानीय तहको निर्वाचनबाट ४ महानगरपालिका, १३ उपमहानगरपालिका र २ सय ४६ नगरपालिकाका लागि २ सय ६३ प्रमुख र उपप्रमुख गरी ७ सय २६ जना निर्वाचित हुनेछन् । त्यस्तै ४ सय ८१ गाउँपालिकाबाट अध्यक्ष र उपाध्यक्ष गरी ९ सय ६२ निर्वाचित हुन्छन् । ६ हजार ६ सय ८० वडाबाट त्यत्तिकै संख्यामा वडाध्यक्ष र मुलुकभरबाट २६ हजार ७ सय २० सदस्य चयन हुनेछन् ।"
मत आधारमा चिह्नक्रम,"काठमाडौं निर्वाचन आयोगले पछिल्लो संविधानसभा चुनावमा समानुपातिकतर्फ प्राप्त मतका आधारमा संसद्मा प्रतिनिधित्व गर्ने २६ दलको चुनाव चिह्नको क्रम मतपत्रमा तय गरेको छ । समानुपातिकमा सबभन्दा बढी मत ल्याएको कांग्रेसको रूख चुनाव चिह्न सुरुमा रहेको छ भने दोस्रो बढी मत ल्याएको एमालेको चुनाव चिह्न सूर्य मतपत्रको दोस्रो स्थानमा छ । माओवादी केन्द्रको गोलो घेराभित्रको हँसिया हथौडा तेस्रो र राप्रपाको गाई चुनाव चिह्न चौथो नम्बरमा रहनेछ । यसअघि चुनावका लागि दल दर्ता गर्न जो पहिला आउँछ, उसैको चुनाव चिह्न सुरुमा रहने परम्परा थियो । आफ्नोचुनाव चिह्न मतपत्रको माथिल्लो भागमा पार्न हुने हानाथाप अन्त्य गर्न आयोगले पछिल्लो चुनावको मतलाई आधार मानी क्रम तोकेको हो । दल दर्ता खुलेको दिन आयोगको कार्यालयमा पुग्न पार्टीहरूबीच हानाथाप हुने, नेता तथा कार्यकर्ता रातिदेखि लाइन बस्ने, कहिलेकाहीँ झगडा र कुटपिटसमेत हुने गथ्र्यो । आयोगले संसद्मा प्रतिनिधित्व गर्ने २६ दललाई उनीहरूको पुरानै चुनाव चिह्न दिएको छ । संसद्को प्रतिनिधित्व गर्ने ३० दलमध्ये राप्रपा र राप्रपा नेपाल एकीकृत भई राप्रपा तथा मधेसी जनअधिकार फोरम नेपाल र संघीय समाजवादी पार्टी मिलेर संघीय समाजवादी फोरम नेपाल बनेकाले संख्या घटेको हो । यस्तै नेपा: राष्ट्रिय पार्टी यस पटक आयोगमा दर्ता नै हुन आएन भने समाजवादी जनता पार्टी खारेजीको अवस्थामा रहेकाले २६ वटा मात्रै पार्टीले पुरानै चुनाव पाएका हुन् । स्थानीय तह निर्वाचनको मतपत्रमा चुनाव चिह्नको क्रम निर्धारण गर्दा संसद्मा प्रतिनिधित्व गर्ने दलले समानुपातिक निर्वाचन प्रणालीतर्फ प्राप्त गरेका मतसंख्याको आधारमा मतपत्रमा निर्वाचन चिह्नको क्रम निर्धारण गर्ने आयोगको निर्णयमा भनिएको छ । निर्णयअनुसार पाँचौं नम्बरमा संघीय समाजवादी फोरमको चुनाव चिह्न रहनेछ । त्यसपछि क्रमश: फोरम (लोकतान्त्रिक), तमलोपा, सद्भावना पार्टी, नेकपा (माले), नेमकिपा, तराईमधेस सद्भावना पार्टी, राष्ट्रिय जनमोर्चा, नेकपा (संयुक्त), नेपाल परिवार दल, राष्ट्रिय जनमुक्ति पार्टी, थरुहट तराई पार्टी, बहुजन शक्ति पार्टी, नेपाली जनता दल, फोरम (गणतान्त्रिक), नेपाल सद्भावना पार्टी, खम्बुवान राष्ट्रिय मोर्चा, अखण्ड नेपाल पार्टी, जनजागरण पार्टी, मधेस समता पार्टी, दलित जनजाति पार्टीको चुनाव चिह्न हुनेछ ।कांग्रेसले डोल्पामा र राप्रपाले ९ जिल्लामा चुनाव लड्न नपाउनेकांग्रेसले डोल्पामा र राप्रपाले ९ जिल्लामा स्थानीय तहको चुनाव लड्न नपाउने भएका छन् । आयोग स्रोतका अनुसार राप्रपाले मोरङ, सिरहा, महोत्तरी, धनुषा, रसुवा, बारा, लमजुङ, गोरखा र डोल्पा जिल्लामा चुनाव लड्न पाउने छैन । कांग्रेसले एक र राप्रपाले ९ जिल्ला निर्वाचन कार्यालयमा दल दर्ता नगरेकाले चुनाव लड्न नपाउने भएका हुन् । आयोगले स्थानीत तहको चुनावका दल दर्ता गर्न पुस २५ देखि माघ १७ सम्मको समय दिएको थियो । उक्त अवधिमा पार्टीहरूले आफूले चुनाव लड्ने जिल्लामा दल दर्ता गर्नपर्ने थियो । आफ्नो मागबमोजिम संविधान संशोधन हुन नसकेकामा असन्तुष्टि प्रकट गर्दै निर्वाचन बहिष्कारको घोषणा गरे पनि सबै मधेसी दलहरूले स्थानीय तहको चुनावका लागि तराईमधेसका सबै जिल्लामा दल दर्ता गराएका छन् । ती मधेसी पार्टीले तराईमधेसका २० जिल्लाका अतिरिक्त धेरैजसो पहाडी जिल्लामा समेत स्थानीय चुनावका लागि दल दर्ता गरेका छन् ।जिल्ला निर्वाचन कार्यालयमा दर्ता नगरेका पार्टीहरूले स्वतन्त्र हैसियतमा उम्मेदवार उठाउन सक्ने छन् । त्यसरी लड्दा पार्टीकै चुनाव चिह्न पाउने छैनन् । स्वतन्त्रकै चुनाव चिह्न लनुपर्ने छ ।"
कार्यदलमार्फत सहमति प्रयास,"काठमाडौं मधेसी मोर्चासँग संविधान संशोधन र स्थानीय चुनावलाई लिएर उत्पन्न असमझदारीबीच सरकारले दोस्रो तहका नेतामार्फत सहमति प्रयास थालेको छ । प्रधानमन्त्री पुष्पकमल दाहालका मुख्य राजनीतिक सल्लाहकार चक्रपाणि खनालका अनुसार सरकार र मधेसी मोर्चाको अनौपचारिक कार्यदलले सीमांकन बाहेकका विषयमा संविधान संशोधन गरेर स्थानीय चुनावमा जाने, त्यसपछि प्रदेश चुनावअघि सीमांकन टुंग्याउनेबारे छलफल गर्न नेतृत्वसँग परामर्श गरिरहेको छ । प्रधानमन्त्री निकट स्रोतका अनुसार कार्यदलमा अर्थमन्त्री कृष्णबहादुर महरा, कांग्रेस नेता कृष्ण सिटौला र राप्रपा नेता तथा मन्त्री दीपक बोहरा छन् । मोर्चाबाट संघीय समाजवादी फोरम सहअध्यक्ष राजेन्द्र श्रेष्ठ, सद्भावना पार्टी सहअध्यक्ष लक्ष्मणलाल कर्ण र तमसपा नेता पेशल ढकाल रहेको स्रोतको भनाइ छ । कार्यदलले शनिबार प्रधानमन्त्री निवास बालुवाटारमा पहिलो बैठक गरेको सल्लाहकार खनालले खुलाए । तमसपा नेता ढकालले कार्यदल बैठक भएको पुष्टि गरे । सिंहदरबारमा चैत २ मा मोर्चा नेताले सरकारलाई दिएको समर्थन फिर्ता गरेकै दिन दाहालले अनौपचारिक वार्ता गर्ने गरी कार्यदल प्रस्ताव गरेको स्रोतले बतायो । तमलोपा अध्यक्ष महन्थ ठाकुरले कार्यदल गठन गरेको पुष्टि गरे । संविधान संशोधनको विषयमा तीनतीन जनाको कार्यदलले फेरि गृहकार्य गर्ने प्रधानमन्त्रीजीसँग कुराकानी भएको हो, सीमांकनको बारेमा सहमति जुटाउँदै संविधान संशोधनको प्रयास गर्ने उहाँको प्रस्ताव थियो, ठाकुरले जनकपुरबाट फोनमा भने, हामीले पहिले पनि तीनबुँदे सहमतिको प्रतिबद्धता कार्यान्वयन नभएकाले धेरै विश्वास नलागेको बतायौं । त्यसैले विश्वसनीय ढंगले काम गरेर देखाउनुस् भनेर कार्यदलमा तीन जनाको नाम दियौं । कार्यदल बैठकले सीमांकनलाई संघीय आयोगमार्फत टुंग्याउन आवश्यक कार्यविधि र कार्यादेशबारे शीर्ष नेताहरूसँग परामर्श गरी तुरुन्तै अर्को बैठक गर्ने भन्दै दुवै पक्षका नेताहरू उठेका थिए । फोरम गणतान्त्रिक अध्यक्ष राजकिशोर यादवले कार्यदल अनौपचारिक रूपमा बनेको पुष्टि गर्दै त्यसले सीमांकनमा सहमति खोज्नेमा आशंका व्यक्त गरे । कार्यदल त बनेकै छ, उसले सहमति के हुन सक्छ भनेर छलफलसम्म गर्ने हो, यादवले भने, सरकारले म वार्तामा सक्रिय छु भन्ने देखाउनका लागि यो बनाएको हो । मोर्चा जिम्मेवार भएर प्रस्तुत हुनुपर्छ भन्ने उहाँहरूको दबाब हो, यसले निष्कर्ष दिँदैन । कार्यदलबारे मोर्चाभित्र अहिलेसम्म छलफल हुन नसकेको समेत उनले बताए । कार्यदल सदस्य रहेका तमसपा नेता ढकालले कार्यदलले तुरुन्तै निर्णय गर्नेभन्दा पनि सहमतिका विकल्पबारे छलफल मात्रै गर्ने प्रस्टीकरण दिए । शनिबारको बैठकमा चुनाव र मोर्चाको आन्दोलनलाई लिएर अनावश्यक तिक्तता नहोस् भन्नेमा पनि छलफल भएको उनले खुलाए । कार्यदलमा रहेका मोर्चा नेताहरू लक्ष्मणलाल कर्ण र श्रेष्ठसँग यसबारे बुझ्न खोज्दा उनीहरू सम्पर्कमा आउन चाहेनन् । प्रधानमन्त्री दाहालले प्रादेशिक सीमांकन हेरफेर थाती राखेर स्थानीय चुनावमा जानेबारे मधेसी मोर्चासँग आन्तरिक छलफल चलिरहेको दुई दिनअघि सानोठिमीमा आयोजित अखिल (क्रान्तिकारी) को पदाधिकारी बैठकमा खुुलासा गरेका थिए ।प्रधानमन्त्री तथा माओवादी केन्द्र अध्यक्ष दाहालले कुनै पनि हालतमा आफू स्थानीय चुनावको निर्णयबाट पछि नहट्ने भन्दै चुनाव निर्धारित मितिमा हुने दोहोर्याए । अखिल क्रान्तिकारीका एक पदाधिकारीका अनुसार उनले मोर्चालाई सीमांकन हेरफेर टुंग्याउन संघीय आयोगको विकल्पमा जानेबारे सहमति गराउन आफू लागिपरेको भन्दै स्थानीय चुनावमा मधेसी मोर्चा आएरै छाड्ने दाबी दोहोर्याए । फागुन २३ गते सप्तरी घटनापछि मधेसवादी दलले एक साताको अल्टिमेटममा सरकारले चुनाव नरोकेको भन्दै समर्थन फिर्ता लिए पनि दाहालले मोर्चासँग अनौपचारिक वार्ता भइरहेको बताए ।दाहालले आइतबार प्रधानमन्त्री कार्यालय सिंहदरबारमा कानुन मन्त्री, मुख्य सचिव र सचिवहरू बोलाएर संविधान कार्यान्वयन र चुनावका लागि आवश्यक संघीय कानुन निर्माणलाई तीव्रता दिन निर्देशन दिए । स्थानीय तहमा मापदण्ड बनाएर कर्मचारी खटाउन निर्देशन दिँदै थपे, अहिलेसम्मका काम सकारात्मक छन्, अब चुनाव र संघीयता कार्यान्वयनमा उदार नहुनुहोस् । सरकार प्रमुखका हैसियतले म संघीयतासम्बन्धी कानुन निर्माणको काम कति भइरहेको छ भन्नेमा कडाइका साथ लागेको छु । दाहालले पार्टी उच्च नेताहरूसँगको बैठकमा वैशाख ३१ को मिति नसार्ने भन्दै यसैबीचमा मधेसी मोर्चासँग अनौपचारिक कुराकानी भइरहेको पनि खुलाए । उनले चुनावमा हार्नुपरे पनि तयार हुने, तर कुनै पनि हालतमा चुनाव गरिछाड्ने भन्दै भ्रम नपाल्न बैठकमा आग्रह गरे । संविधान कार्यान्वयनका लागि तीन तहको चुनावबाहेक अब हामीसँग विकल्प छैन, माओवादीले आफ्नो युद्धको औचित्य पुष्टि गर्न पनि अब संविधान कार्यान्वयन गर्नैपर्छ, दाहाललाई उद्धृत गर्दै अखिल क्रान्तिकारीका एक पदाधिकारीले भने, चुनावमा हारिन्छ भनेर नडराउनुहोस् । मोर्चालाई ल्याएर निर्धारित मितिमा स्थानीय चुनाव गरेरै छाड्ने हो । म प्रधानमन्त्री भएको सहमति गर्न र चुनाव सफल पार्नका लागि हो । मलाई सफल पार्ने हो भने स्थानीय तहमा गएर तयारी थालिहाल्नुहोस् । माओवादी केन्द्रकी प्रवक्ता पम्फा भुसालले चुनावका लागि मोर्चासँग अझै सहमति प्रयास जारी रहेको बताइन् । चुनावको मिति सार्ने सम्भावना छैन, अहिले चुनाव सार्न थालियो भने तीनवटा चुनाव समयावधिभित्र गरिसक्ने सम्भावना कम हुन्छ भन्नेमा हामी स्पष्ट छौं, भुसालले भनिन् ।"
राप्रपाद्वारा संशोधन दर्ता,"काठमाडौँ सत्तारूढ राप्रपाले संविधानमा सनातन हिन्दु राष्ट्रको माग राख्दै संविधान संशोधन विधेयक दर्ता गराएको छ । राप्रपा संसदीय दलकी प्रमुख सचेतक कुन्तीकुमारी शाहीसहित ६ सांसदले दर्ता गराएको गैरसरकारी विधेयकमा संविधानको धारा ४ को उपधारा १ मा संशोधन प्रस्ताव गरिएको छ । संविधानको धारा ४ को उपधारा १ मा भएको धर्म निरपेक्ष भन्ने पदावलीको सट्टा पूर्ण धार्मिक स्वतन्त्रतासहितको सनातन हिन्दु राष्ट्र भन्ने वाक्यांश राख्ने विधेयकमा प्रस्तावित छ । सनातन हिन्दु राष्ट्रको हाम्रो मौलिक पहिचानका लागि यो संशोधन आवश्यक परेको हो, प्रस्तावक शाहीले भनिन्, संविधानको पहिलो एकीकृत मस्यौदामा देशव्यापी भएको छलफलमा पनि अधिकांशले हिन्दु राष्ट्रका पक्षमा मत जाहेर गरेका थिए, त्यही जनमतको सम्मानका लागि पनि यो संशोधन आवश्यक छ । संशोधनको उद्देश्य र कारणमा देशमा ८१ प्रतिशतभन्दा बढी हिन्दु र ९४ प्रतिशत ओमकार परिवारमा आबद्ध रहेको दाबी छ । राप्रपाले यसअघि सरकारले सदनमा पेस गरेको संविधान दोस्रो संशोधन विधेयक को भने विरोध गरिरहेको छ । संविधानको धारा २७४ मा नेपालको सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ताको प्रतिकूल नहुने गरी संविधान संशोधन गर्न सकिने व्यवस्था छ । संशोधन पारित हुन संसद्मा तत्काल कायम कुल सदस्य संख्या (५९५) को दुई तिहाइ (३९७) मत आवश्यक पर्छ । सदनको चौथो दल राप्रपाको सदनमा ३७ सिट छ । संसद् सदस्यलाई व्यक्तिगत रूपमा समेत विधेयक पेस गर्ने (अर्थसम्बन्धी विधेयकबाहेक) अधिकार भए पनि संसदीय अभ्यासमा गैरसरकारी विधेयक पारित हुने सम्भावना ज्यादै न्यून हुन्छ ।"
संविधानअनुसारै हटाएको : आयोग,"काठमाडौं निर्वाचन आयोगले संविधानविपरीत भएकाले राप्रपाको विधानबाट हिन्दु राष्ट्र र संवैधानिक राजतन्त्र भन्ने प्रावधान हटाएको बताएको छ । नेपालको संविधानअनुसार नै हटाइएको हो, यसलाई अन्यथा लिनु जरुरी छैन, प्रमुख निर्वाचन आयुक्त अयोधीप्रसाद यादवले भने, नेपाल धर्मनिरपेक्ष र गणतान्त्रिक राष्ट्र हो भन्ने कुरा संविधानले भनेको छ, त्यही संविधानअनुसार आयोगले आफ्नो कामकारबाही अघि बढाएको हो । यादवले आयोगमा दर्ता भएका ११३ वटै दलको विधान र हैसियतबारे स्पष्ट जानकारी रहेको उल्लेख गर्दै कुनै पनि दललाई आग्रह पूर्वाग्रह नगर्ने बताए ।"
एउटा मात्रै बिक्यो अनुदानको चुलो,"काठमाडौं चिनियाँ सरकारले उपलब्ध गराएको इन्डक्सन चुलो डेढ वर्षमा एउटा मात्रै बिक्री भएको छ । भारतीय नाकाबन्दीका बेला अनुदानमा आयातित चुलोको उचित व्यवस्थापन नहुँदा बिक्री हुन नसकेको हो । नाकाबन्दीले खाना पकाउने एलपी ग्यासको चरम अभाव भएपछि चीनले अनुदानमा ११ हजार ३ सय चुलो उपलब्ध गराएको थियो । उक्त चुलो नेसनल ट्ेरडिङ लिमिटेडमार्फत बिक्री गर्ने सरकारको योजना भए पनि डेढ वर्ष बित्न लाग्दा एउटा मात्रै बिक्री हुन सकेको छ । ट्रेडिङका महाप्रबन्धक लवराज जोशीले महँगो भएकाले बिक्री नभएको बताए । बजारमा ३ हजारदेखि ३ हजार ५ सय रुपैयाँमै इन्डक्सन चुलो पाइन्छ, तर अनुदानको चुलोको मूल्य ११ हजार ९ सय ९५ रुपैयाँ छ, उनले भने । नाकाबन्दीका कारण ग्यास अभाव भएका बेला त्यसको फाइदा उठाउँदै निजी व्यवसायीले इन्डक्सन चुलोको मूल्य मनोमानी असुलेका थिए । अभावलाई केही व्यवस्थापन गर्न चीनले अनुदान दिएको थियो । चिनियाँ सरकारले केरुङ नाकाबाट १३ सय र हवाई मार्गबाट १० हजार चुलो उपलब्ध गराएको हो । अनुदानको चुलो आउने हल्लाले बजार भाउ नियन्त्रण गर्न धेरै सहयोग पुगेको थियो । अनुदानबाट सर्वसाधारणले राहत पाउने महसुस गरेका थिए, ट्ेरडिङका उपत्यका बिक्रीवितरण व्यवस्था कार्यालय प्रमुख श्यामकुमार श्रेष्ठले भने, तर आयातित इन्डक्सन चुलोको उचित व्यवस्थापन हुन सकेन, गोदाममै थन्किएको छ ।ट्रेडिङका नायब वरिष्ठ अधिकृत चेतबहादुर खड्काका अनुसार केरुङ नाकाबाट २०७२ मंसिर २८ गते १३ सय थान आयात गरिएको थियो । इन्डक्सन चुलोको मूल्य निर्धारण गर्न वाणिज्य मन्त्रालयले २०७२ माघ ५ गते मूल्यांकन समिति गठन गरेको थियो । वाणिज्यका सहसचिवको संयोजकत्वमा गठित समितिमा अर्थ मन्त्रालयका उपसचिव, आपूर्ति मन्त्रालयका शाखा अधिकृत, परराष्ट्र मन्त्रालयका शाखा अधिकृत र नेसनल ट्रेडिङका दुई जना महाप्रबन्धक थिए । समितिले भन्सार शुल्क र ढुवानी खर्च जोडेर ११ हजार ९ सय ९५ रुपैयाँ मूल्य निर्धारण गरेको थियो, खड्काले भने ।ट्ेरडिङका अनुसार माघ २८ गते एक थान चुलो बिक्री भएको थियो । त्यसयता सर्वसाधारण हेर्न त आए, तर मूल्यकै कारण किनेनन् । अनुदानको चुलो भनेर हेर्न र किन्न भनेर सर्वसाधारण आउँछन्, उनले भने, तर बजारमा पाइनेभन्दा महँगो भएको भन्दै फर्कन्छन् । चीनबाट आयातित इन्डक्सन चुलो माइडिया कम्पनीले उत्पादन गरेको हो । जानकारहरूका अनुसार उक्त कम्पनीको चुलो ६ हजार रुपैयाँमा बजारमा सजिलै पाइन्छ । बजारसरह चुलोको मूल्य समायोजन गर्न आग्रह गरे पनि सरकारले बेवास्ता गर्दै आएको ट्रेडिङका अधिकारीहरूको गुनासो छ । मूल्य बढी भयो, बिक्री भएन भनेर आपूर्ति मन्त्रालयमार्फत पटकपटक अर्थ मन्त्रालयमा पत्रचार गरेका छौं, श्रेष्ठले भने, तर अर्थबाट सकारात्मक जवाफ पाएका छैनौं ।यतिसम्म कि, हवाई मार्गबाट आयात भएको १० हजार चुलो अझै नेपाल पारवहन तथा गोदाम व्यवस्थापन कार्यालयकै गोदाममा छ । भन्सार छुटे पनि पारवहन छुट्याइएको छैन । महाप्रबन्धक जोशीका अनुसार हवाई मार्गबाट २०७२ पुस १६ गते चुलो आयात भएको थियो । १० हजार चुलोको करिब २ करोड ५० लाख रुपैयाँ भन्सार बुझाइएको थियो । तर गोदाम व्यवस्थापन कार्यालयले विलम्ब शुल्क भन्दै एक करोड रुपैयाँ माग गरेपछि इन्डक्सन चुलो लिन नगएको महाप्रबन्धक जोशीले बताए । नीतिगत नियमकानुन निर्णय गर्दा प्रक्रिया नपुर्याएकाले लिलामीमा बेच्नुपर्ने अवस्था आएको छ, आपूर्ति मन्त्रालयका प्रवक्ता सूर्यप्रसाद श्रेष्ठले भने ।"
उपत्यकामा सेमेस्टर प्रणाली,"काठमाडौं त्रिभुवन विश्वविद्यालय (त्रिवि) ले यसपटकदेखि उपत्यकाका सबै क्याम्पसमा सेमेस्टर प्रणाली लागू गर्ने भएको छ । त्रिविले दुई वर्षअघि ३९ वटा केन्द्रीय विभागबाट सेमेस्टर सुरु गरेको थियो । त्रिविले यस वर्षदेखि उपत्यकाका २२ आंगिक र सम्बन्धन प्राप्त क्याम्पसमा स्नातकोत्तर तहमा सेमेस्टर सुरु गर्न लागेको हो । अर्को शैक्षिक सत्रदेखि उपत्यका बाहिरका सबै क्याम्पसमा पनि सेमेस्टर लागू हुने त्रिविले जनाएको छ । सेमेस्टर प्रणालीबाट अध्ययन गरेका विद्यार्थी वार्षिक प्रणालीबाट पढेको भन्दा योग्य हुने त्रिविको दाबी छ । त्रिविको मानविकी तथा सामाजिकशास्त्र संकाय र शिक्षा संकायको डिन कार्यालयले पहिलो समेस्टरको भर्ना आवेदन फारामसमेत खुलाइसकेका छन् । मानविकीको फागुन ३० देखि खुलाएको फाराम चैत २२ सम्म भर्न सकिने डिन कार्यालयले जनाएको छ । प्रवेश परीक्षा उत्तीर्ण भएका विद्यार्थी मात्रै सेमेस्टर प्रणालीमा अध्ययन गर्न पाउने छन् । डिन कार्यालयका अनुुसार चैत २८ मा प्रवेश परीक्षा हुनेछ । शिक्षाशास्त्र संकायले स्नातकोत्तर तह प्रथम सेमेस्टरको भर्ना आवेदन खुलाएको छ । डिन कार्यालयका अनुसार उपत्यकाभित्रका एमएड कार्यक्रम सञ्चालित सबै आंगिक तथा सम्बन्धन प्राप्त क्याम्पसहरू, खुुला तथा दूर सिकाइ कार्यक्रम, सूचना प्रविधि तथा सञ्चार शिक्षा, जीवविज्ञान, भौतिक शास्त्रमा सेमेस्टर प्रणालीबाट सुरु गर्न लागिएको हो । फागुन ३० देखि खुलेको आवेदन फाराम चैत १४ सम्म भर्नुपर्ने हुन्छ । चैत १९ मा प्रवेश परीक्षा लिएर विद्यार्थी छानेपछि चैत २८ देखि कक्षा सञ्चालन गर्ने डिन कार्यालयले जनाएको छ । केन्द्रीय विभागमा सेमेस्टर प्रणाली सुरु भएपछि शिक्षक र विद्यार्थी नियमित क्याम्पस आउन थालेको त्रिविका प्रवक्ता भोलाप्रसाद ढकालले बताए । यसअघि सुरु भएको सेमेस्टर प्रणालीबाट त्रिविको शैक्षिक गुणस्तर सुधारको संकेत देखा परेको छ, उनले भने, वार्षिकभन्दा अलि बढी शुल्क लाग्छ । शैक्षिक परिवर्तन पनि हुनेछ । यो प्रणालीले कक्षामा नआउने शिक्षकको खोजी विद्यार्थीले गर्न थालेको उनले बताए । ढकालका अनुसार वार्षिक प्रणालीमा विद्यार्थी भर्ना गरेर कक्षामा आउँदैन थिए । फाराम भरेर परीक्षामा मात्रै सहभागी हुन्थे । सेमेस्टर प्रणालीमा क्याम्पस खुलेको ८० प्रतिशतभन्दा बढी दिन हाजिर हुनैपर्ने प्रावधान छ । भर्ना भएका सबैजसो विद्यार्थी क्याम्पस आएपछि पढ्ने वातावरण बनेको ढकालले बताए । केन्द्रीय विभागहरूमा सेमेस्टर र काठमाडौं उपत्यकाका अन्य क्याम्पसमा वार्षिक प्रणालीअनुुसार पढाइ हुँदा न्यून विद्यार्थीको रोजाइ मात्रै सेमेस्टर हुन्थ्यो । त्रिविले सेमेस्टरबाट अध्ययन गर्न नसक्ने विद्यार्थीलाई खुला तथा दूर शिक्षाबाट अध्ययन गर्न सकिने ढोका खुला राखेको छ । काम गर्दै पढ्ने विद्यार्थी दूर शिक्षाबाट अध्ययन गर्न सक्छन्, ढकालले भने । चर्को आवेदन शुल्क त्रिविले सेमेस्टर प्रणाली लागू गरेसँगै रजिस्ट्रेसन फारामको शुल्क चर्को लिन थालेको छ । आवेदन फारामको एक हजार रुपैयाँ तय गरिएको छ । फारामकै एक हजार शुल्क लिएपछि शैक्षिक शुल्क महँगो हुन सक्ने भन्दै विद्यार्थीमा आशंका बढेको छ ।"
समितिमा पठाइयो सुविधा विधेयक,"काठमाडौं विधेयकमा पूर्वराष्ट्रपतिलाई मासिक दुई लाख रुपैयाँ घरभाडा, ५० हजार रुपैयाँ वृत्ति र सचिवालय सुविधा प्रस्तावित छ । पूर्वराष्ट्रपतिको तुलनामा थोरै देखिए पनि गरिब देशका पूर्वउपराष्ट्रपति, प्रधानमन्त्री, प्रधानन्यायाधीश, सभामुख र राष्ट्रियसभा अध्यक्षलाई प्रस्तावित सुविधाको औचित्य पुष्टि गर्न अप्ठ्यारो छ । विधेयकमा संवैधानिक भूमिकाबाट अवकाश पाएकापाउने पूर्वउपराष्ट्रपतिलाई स्वकीय सचिवालयको अतिरिक्त मासिक ४० हजार रुपैयाँ वृत्ति र ७५ हजार रुपैयाँ घरभाडा प्रस्ताव गरिएको छ । कार्यकारी भूमिकाबाट बिदा भएकाहुने पूर्वप्रधानमन्त्री, प्रधानन्यायाधीश र सभामुखलाई मासिक ७५ हजार रुपैयाँ घरभाडा र सचिवालय सुविधा भनिएको छ । विधेयक जस्ताको तस्तै पारित भएमा पूर्वराष्ट्रपतिले उपसचिवस्तरको स्वकीय सचिव, कार्यालय सहयोगी र सवारी चालक गरी तीन कर्मचारीको सुविधा आजीवन पाउने छन् । अन्य पूर्वपदाधिकारीले शाखा अधिकृतस्तरको एक कर्मचारी पाउने छन् । यसका अतिरिक्त उनीहरू सबैले राज्यकोषबाटै खर्च व्यहोर्ने गरी सवारी साधान, इन्धन र चालक सुविधासमेत आजीवन पाउने छन् । इन्धन पनि पूर्वराष्ट्रपतिलाई मन्त्रीसरह र अन्य पदाधिकारीलाई राज्यमन्त्रीसरह उपलब्ध गराउन खोजिएको छ ।सरकारले संसदीय समितिमा समेत छलफल नगराई सोझै सदनबाट विधेयक पारित गराउन आग्रह गरेपछि संसद् सचिवालयले आइतबारको बैठकका लागि शुक्रबार तय गरेको सम्भावित कार्यसूचीमा उक्त विधेयकमाथि आइतबार सदनमै दफावार छलफल सकेर सोझै पारित गराउने तय थियो । पूर्वराष्ट्रपतिलाई घरभाडा शीर्षकमा मात्रै राज्यकोषमा मासिक दुई लाख व्ययभार थप्दा गणतन्त्रप्रति जनतामा कस्तो सन्देश जान्छ भन्ने प्रश्न उठेपछि विधेयक समितिमा पठाउने निर्णय भएको हो । राज्यका प्रमुख पदहरूमा पुगिसकेका प्रमुख दलका शक्तिशाली नेताहरूले पूर्वपदाधिकारीको हैसियतमा तत्काल सुविधा प्राप्त गर्दैनन् । तर कुनै पनि बेला सक्रिय राजनीतिबाट बाहिरिनुपर्ने जोखिम देखिरहेका शीर्ष नेताहरूले पूर्वपदाधिकारीको सुविधासम्बन्धी विधेयकको पक्षपोषण गरिरहेको संकेत पाएका कारण ती दलका सांसदले समेत यसको विरोधमा मुख खोलेका छैनन् । राष्ट्रिय जनमोर्चाकी मीना पुनसहित केही सांसदले पूर्वपदाधिकारीको प्रस्तावित सुविधा कटौतीको संशोधन प्रस्ताव दर्ता गराएका छन् । राष्ट्रका लागि योगदान गरेका पूर्वपदाधिकारीलाई उचित सम्मान र सुरक्षा आवश्यक भए पनि कुनै पनि पूर्वपदाधिकारीका लागि मासिक २ लाख घरभाडा र अन्य सुविधाको औचित्य नभएको सांसद पुनले बताइन् । पूर्वराष्ट्रपति र निजको एकाघरका कुनै पनि सदस्यको देशको कुनै पनि स्थानमा घरसम्पत्ति नभएको अवस्थामा मात्रै मासिक ५० हजार रुपैयाँ आवास खर्च दिनु उपयुक्त हुन्छ, उनले भनिन्, काठमाडौं उपत्यकामा होइन, देशको जुनसुकै स्थानमा घरसम्पत्ति भएका पूर्वपदाधिकारीले राज्यकोषबाट आवास सुविधा लिनु हुन्न । अन्य पूर्वपदाधिकारीलाई पनि यस्तो सुविधा दिने कानुन बनाउनु हुँदैन । कांग्रेसका राजीव विक्रम शाहसहितका केही सांसदले भने पूर्वसांसदलाई सुविधा र मर्यादाक्रम राख्न संशोधन दर्ता गराएका छन् । कांग्रेसका तारणीदत्त चटौत, एमालेका अग्नि खरेल, माओवादी केन्द्रका रामनारायण विडारीसहितको संयुक्त संशोधनमा पूर्वपदाधिकारीले दोहोरो सुविधा लिन नपाउने व्यवस्था प्रस्तावित छ । निर्वाचन कानुन जहाँको त्यहीँसरकारले संसद्को चालु अधिवेशन अन्त्यको गृहकार्य गरिरहेका बेला राजनीतिक दलसम्बन्धी विधेयकसहित तीन तहको निर्वाचनसँग सम्बन्धित महत्त्वपूर्ण कानुन अघि बढेका छैनन् । दलसम्बन्धी विधेयक राज्यव्यवस्था समितिअन्तर्गतको उपसमितिमा अड्किएको अड्क्यै छ । राष्ट्रियसभा, प्रतिनिधिसभा र प्रदेशसभा सदस्य निर्वाचन विधेयक दर्तासमेत भएका छैनन् । राष्ट्रियसभा सदस्य चयन गर्ने प्रदेशसभा र स्थानीय तहका प्रमुखउपप्रमुखको मतको भार संघीय कानुनमा व्यवस्था भएबमोजिम फरक हुने संवैधानिक व्यवस्था कार्यान्वयनका लागि स्थानीय तह निर्वाचन परिणामअगावै ती कानुन आवश्यक पर्छन् । गत वैशाखबाट सुरु इतिहासकै सबैभन्दा लामो संसदको चालु अधिवेशन अन्त्यको तयारी भए पनि संविधान संशोधन विधेयकमाथिको अन्योलका कारण मिति तय भएको छैन । संसद् सचिवालयमा भएको गृहकार्यअनुसार सोमबार निर्वाचन क्षेत्र निर्धारण विधेयक र गाउँपालिका तथा नगरपालिका वडा संख्या निर्धारण विधेयक पारित हुने सम्भावना छ । कानुन, न्याय तथा संसदीय मामिला मन्त्री अजयशंकर नायक, प्रमुख तीन दलका प्रमुख सचेतकहरू र दुवै विधेयकमा संशोधन प्रस्ताव दर्ता गराएका सांसदको अनौपचारिक बैठकले आइतबार दुवै विधेयकका अन्तरवस्तुमा सहमति जुटाएको हो । प्रतिनिधिसभाको एक निर्वाचन क्षेत्रलाई प्रदेशसभाको दुई निर्वाचन क्षेत्र सुनिश्चित हुने गरी विधेयकमा परिमार्जन गर्ने सहमति भएको छ, एमाले सांसद कृष्णभक्त पोखरेलले भने, निर्वाचन क्षेत्र निर्धारण आयोगले आफ्नो अधिकार कसैलाई प्रत्यायोजन गर्न नपाउने प्रावधान थप गरिएको छ । प्रस्तावित संशोधनअनुसार सरकारले क्षेत्र निर्धारण आयोगको प्रतिवेदन प्राप्त गरेको १५ दिनभित्रै निर्वाचन आयोग पठाउनुपर्ने बाध्यात्मक व्यवस्था थप हुनेछ । दलहरूबीच गाउँपालिका तथा नगरपालिका वडाको संख्या निर्धारण विधेयकमा पनि सामान्य परिमार्जनको सहमति भएको छ । उनीहरूबीच स्थानीय तह पुन:संरचना आयोगको सिफारिसअनुसार सरकारले कार्यान्वयनमा ल्याएका वडालाई नयाँ कानुनअनुसारै मानिने गरी बनाउन प्रावधान थप गर्ने सहमति भएको हो । पोखरेलका अनुसार स्थानीय तहको वडा सीमा हेरफेरको निर्णय गाउँसभाको सिफारिसमा नेपाल सरकारले गर्नेछ भने स्थानीय तहको केन्द्र तोक्ने निर्णय गाउँपालिका र नगरपालिका आफंैले गर्नेछन् । विधेयकअनुसार स्थानीय तह निर्वाचनपछि पहिलो पटक केन्द्र तोक्ने निर्णय गाउँसभा वा नगरसभाको साधारण बहुमतले गर्न सक्छ । दोस्रो पटक केन्द्र सार्ने निर्णयका लागि भने गाउँसभानगरसभाको दुई तिहाइ मत आवश्यक पर्छ ।"
हिसाब बुझाउन म्यानपावर लाई निर्देशन,"कामदार कानुनी रूपमा कमजोर शून्य नीति लागू भएपछि मात्रै करिब साढे तीन लाख कामदार गइसकेका छन् । विभागका महानिर्देशक विश्वराज पाण्डे भन्छन्, त्यस मितिबाट अहिलेसम्म जति म्यानपावरलाई तोकिएका ७ देशमा कामदार पठाउने श्रम स्वीकृति दिइएको छ, ती सबै शून्य लागतमा हो ।कम्पनीको हैसियत, कामदारले पाउने तलब सुविधा हेरेर म्यानपावर व्यवसायीले सामान्य कामदारसँग ३० हजारदेखि १ लाख २० हजार रुपैयाँसम्म लिँदै आएका छन् । सबैभन्दा चर्को शुल्क सुरक्षा गार्डमा जानेले दिँदै आएका छन् । संयुक्त अरब इमिरेट्स (यूएई) को हिमाया सेक्युरेटी सर्भिसमा सुरक्षा गार्ड पठाउँदा एसआरएस म्यानपावर कम्पनीले प्रतिव्यक्तिसँग आठ लाख रुपैयाँसम्म रकम असुल गरेको उजुरी नेपाली दूतावाससँग छ । दूतावासले कारबाही गर्न सिफारिस गरेको छ । श्रम सचिवको टेबलमा भएको प्रतिवेदनमा कामदारसँग अत्यधिक रकम असुल गरी १० हजार रुपैयाँको मात्रै बिल दिने गरेको र कारबाही हुन नसक्दा म्यानपावर व्यवसायीको आत्मबल झन् बढेको उल्लेख छ । विभागमा गत आर्थिक वर्षमा म्यानपावरविरुद्ध १ हजार ९ सय ६ वटा उजुरी परेका थिए । त्यसमा कामदारले तिरेको २६ करोड २७ लाख ९६ हजार रुपैयाँ फिर्ता मागिएको थियो । कामदारसँग प्रमाण नहुँदा विभागले एकदमै कम ४ करोड ६० लाख रुपैयाँ मात्रै फिर्ता गराएको थियो । विभागमै नटुंगिएका १ सय ७५ मुद्दा वैदेशिक रोजगार न्यायाधिकरणमा पुगेका थिए । प्रमाण जुटाउन नसक्दा न्यायाधिकरणबाट पनि कामदारले चाहेको जस्तो न्याय पाएका छैनन् । न्यायाधिकरणले २४ जना दोषीलाई कारावास पठाएको छ । गत आर्थिक वर्षमै २१३ मुद्दा फछ्र्योट भएकामा ११८ वटा पूर्ण मागदाबीका लागि योग्य, ५७ वटाले सफाइ पाए भने २६ वटाले आंशिक सफाइ पाए । एउटा खारेज भयो भने ११ वटा निलम्बित भए । म्यानपावरका तर्क वैदेशिक रोजगार व्यवसायी संघले कार्यदलको प्रतिवेदनअनुसार मात्रै न्यूनतम लागत शुल्कको विषय कार्यान्वयन हुनुपर्ने अडान राख्दै आएको छ । संघले रोजगारदाता मुलुककम्पनीसँग नेपालले छलफल, सहमति नै नगरेकाले श्रम मन्त्रालयका सहसचिव गोविन्दमणि भुर्तेलको संयोजकत्वमा बनेको कार्यदलले अध्ययन गर्नुपर्छ भन्ने माग राखेको छ । संघका महासचिव रोहण गुरुङ भन्छन्, त्यो कार्यदल सबै मुलुक जानुपर्यो । वस्तुनिष्ठ प्रतिवेदन बुझाउनुपर्यो । संघले अन्य स्रोत देशले गरेको अभ्यासलाई पनि हेर्नुपर्ने अडान राखेको छ । संघले श्रम मन्त्रालयमा बुझाएको ज्ञापनपत्रअनुसार भारतले ४५ दिनको तलब, पाकिस्तानले ४ महिनाको तलब, फिलिपिन्सले एक महिनाको तलब श्रीलंकाले कामदारको पद र तलबअनुसार विभागले तोक्ने र बंगलादेशले ६ महिनाको तलब म्यानपावरलाई बुझाउने गरेको उल्लेख छ । हामीले एक महिनाको मात्रै तलब मागेका हौं, गुरुङले भने । साउदीका लागि पूर्वराजदूत उदयराज पाण्डे नेपालीका प्रतिस्पर्धी अरू देशका कामदार नभएकाले शून्य लागतमै कामदार पठाउनुपर्ने बताए ।विभाग अडिएला ? कामदार निकै ठगिएको उजुरी परेपछि गत वर्षको फागुनमा महानगरीय अपराध महाशाखाले छानबिन थालेको थियो । त्यतिखेर धेरै म्यानपावर व्यवसायी पक्राउमा पनि परे । यो विकृति रोक्न प्रहरीले अझ संगठित अपराध गरेको अभियोगमा मुद्दा चलाउने रणनीति पनि बनाएको थियो । तर म्यानपावर व्यवसायीको विरोध र पहँुचका कारण प्रहरीको अभियान लामो समय टिकेन । एक वर्षसम्म सुस्ताएको विभाग एक्कासि हिसाबकिताब मागी छानबिन गर्ने तहमा उत्रिएपछि फेरि माहोल तातेको छ । यतिखेर श्रममन्त्री सूर्यमान गुरुङले मन्त्रालय र यसका निकाय भ्रष्टाचारमा डुबेको भन्दै आफूलाई श्रम नभई सरम मन्त्री भएको बताउँदै आएका छन् । राज्यले शोषणरहित ढंगले कामदारलाई वैदेशिक रोजगारमा पठाउने नीति लिएपछि त्यसको कार्यान्वयन गर्ने मेरो जिम्मेवारी हो, विभागका महानिर्देशक पाण्डेले भने, ७ दिनभित्र हिसाबकिताबको विवरण मागेको छु, नपठाउनेलाई कस्तो कारबाही हुन्छ भन्ने कुरा म्यानपावरले बुझेका छन् । म कुनै हालतमा पछि हट्दिनँ । म्यानपावर व्यवसायी आफैंले भनेको स्वर्णकाल कस्तो रहेछ ? त्यो अब देखिएला ।"
बहुराष्ट्रिय सैनिक अभ्यास आजबाट,"काठमाडौं राष्ट्रसंघको शान्ति मिसनमा काम गर्दा सहज होस् भन्ने हेतुले आयोजना गरिने बहुराष्ट्रिय शान्ति प्रयास३ प्रशिक्षण काभ्रेको पाँचखालस्थित वीरेन्द्र शान्ति कार्य तालिम केन्द्रमा सोमबार सुरु हुँदैछ । नेपाली सेनाले तेस्रो पटक आयोजना गरेको प्रशिक्षण चैत ७ देखि २१ सम्म हुनेछ । प्रशिक्षणमा २८ मुलुकका १ हजार २४ सैनिक सहभागी हुँदैछन् । छिमेकी भारत र चीन भने यसमा सहभागी छैनन् । केन्द्रका प्रमुख महासेनानी प्रयोगजंग राणाले आइतबार आयोजित पत्रकार सम्मेलनमा महत्त्वपूर्ण प्रशिक्षणको तयारी पूरा भइसकेको बताए । नेपालले यसअघि सन् २००० र २०१३ मा यस्तो प्रशिक्षण गरेको थियो । बंगलादेश, इन्डोनेसिया, थाइल्यान्ड, मंगोलिया, श्रीलंकालगायत मुलुकले हरेक वर्ष विभिन्न नाममा शान्ति मिसनमा मिलेर काम गर्न सहज होस् भनेर उक्त प्रशिक्षण गर्दै आएका छन् । प्रशिक्षणमा नेपाल, बंगलादेश, कम्बोडिया, इन्डोनेसिया, मलेसिया, मंगोलिया, फिलिपिन्स, श्रीलंका, भियतनाम, बोस्निया हर्जगोभिना, घाना, रुवान्डा, जोर्डन, कजाकस्तान, पाकिस्तान, पाराग्वे, फिजी, मेक्सिको, उरुग्वे, अस्ट्रेलिया, क्यानडा, जापान, न्युजिल्यान्ड, दक्षिण कोरिया, बेलायत र अमेरिका सहभागी छन् । नेपाली सेनाले व्यवस्थापनको पूर्ण व्यवस्था गरे पनि यसको प्रशासन र आर्थिक पक्षमा नेपाली सेना र अमेरिकी प्यासिफिक कमान्डले संयुक्त रूपमा बेहोर्ने छन् । अमेरिकाको प्यासिफिक कमान्डका कमान्डर एडमिरल हेरी बी हेरिस जेआर पनि आएका छन् । प्रशिक्षणसँगै हुने क्षेत्रीय अभ्यास सेमिनारमा भाग लिन राष्ट्रसंघका महासचिवका शान्ति मिसन अपरेसनका सुरक्षा सल्लाहकार लेफटिनेन्ट जनरल कार्लोस हुम्बेर्टो आउँदै छन् ।"
उपरथी पुन प्रशिक्षण दिन बेलायतमा,"काठमाडौं शान्ति मिसनमा खटिएका बेलायती सैनिकलाई प्रशिक्षण दिन उपरथी रमेशकुमार पुन बेलायततर्फ लागेका छन् । दक्षिण सुडानमा खटिएका आफ्ना सैनिकलाई शान्ति मिसनका बारेमा जानकारी दिन भन्दै बेलायतले पुनलाई बोलाएको हो । सोहीअनुसार नेपाल सरकारले पुनलाई पठाएको सैनिक जनसम्पर्क निर्देशनालयले जनाएको छ । पुन रोयल मेलेटरी एकेडेमी सान्डहस्र्टबाट आयुक्त भइसकेका छन् । पुनले शान्ति स्थापना कार्यका लागि लेबनानमा इन्जिनियर प्लाटुन कमान्डर, क्रोएसियामा मिलिटरी पर्यवेक्षक, सियरालियोनमा गणपति र दक्षिण सुडानमा डिपुटी फोर्स कमान्डरको काम गरिसकेका छन् ।"
सीमांकनबाहेकमा संशोधनबारे छलफल गर्दै छौं,"काठमाडौं कांग्रेस सभापति शेरबहादुर देउवाले प्रदेशको सीमांकनसहित संविधान संशोधनको प्रस्ताव दुई तिहाइ मतले पारित हुने अवस्था नभए के गर्ने भन्नेबारे पार्टीका नेताहरूको सुझाव लिएका छन् । बूढानीलकण्ठस्थित निवासमा आइतबार नेताहरूलाई बोलाएर उनले सुझाव लिएका हुन् । अधिकांशले प्रदेश सीमांकनलाई थाती राखेर भए पनि निर्वाचनमा जानुपर्ने सुझाव दिएका थिए । उपप्रधान तथा गृहमन्त्री विमलेन्द्र निधि, फरमुल्ला मन्सुरलगायत मधेसबाट प्रतिनिधित्व गर्ने नेताहरूले भने निर्वाचनमा जानुअघि संशोधन प्रस्ताव नै टुंग्याउनुपर्नेमा जोड दिए । स्रोतका अनुसार त्यसक्रममा देउवाले स्थानीय तहको निर्वाचन अब नरोकिने अवस्थामा अघि बढेकाले मोर्चालाई फकाउन प्रधानमन्त्री पुष्पकमल दाहाल र आफू निरन्तर खटिरहेको बताएका थिए । संसदीय प्रक्रियामा रहेको संविधान संशोधन विधेयक पारित हुने अवस्था नरहे प्रदेशको सीमांकनलाई संघीय आयोगमार्फत हल खोज्ने गरी संशोधन प्रक्रिया अघि बढाउने विषयमा समेत छलफल भइरहेको देउवाले जानकारी दिएका थिए । उनले स्थानीय तहलाई प्रदेश मातहत राख्ने र राष्ट्रियसभा गठनका लागि बन्ने निर्वाचन मण्डलमा स्थानीय तहको प्रतिनिधित्व हटाउँदा मोर्चा सकारात्मक हुन सक्ने बताएका थिए ।"
मन्त्री छाड्ने निधिको चेतावनी,"देउवा निवासको छलफलमा उपप्रधान तथा गृहमन्त्री विमलेन्द्र निधिले प्रधानमन्त्रीपछिको मर्यादाक्रममा कमल थापालाई राखे आफू अपमानित भएर नबस्ने बताएका थिए । संसद् बैठकमा प्रधानमन्त्रीपछिको मर्यादाक्रममा थापा बस्ने गरेकोमा आपत्ति जनाउँदै निधिले दोस्रो मर्यादाक्रम नपाए आफूले मन्त्री छाड्ने सभापति देउवालाई जानकारी गराएका हुन् । निधिले यही विषय प्रधानमन्त्रीलाई जानकारी गराएको समेत बताए । संसद्को ठूलो दल र कार्यवाहक प्रधानमन्त्री भइसकेको हैसियतले दोस्रो मर्यादाक्रम नपाउने हो भने अपमानित भएर मलाई बस्न गाह्रो हुन्छ, निधिलाई उद्धृत गर्दै स्रोतले भन्यो । प्रधानमन्त्री दाहालले निधिलाई आफू चीन भ्रमणमा जाँदा कार्यवाहकको जिम्मेवारी दिने आश्वासन दिएका छन् ।"
सुनाकोठी सिभिल होम्समा पानी बन्द,"ललितपुर सिभिल होम्सले बनाएको सुनाकोठीस्थित संयुक्त आवासमा खानेपानी सेवा बन्द गरेको छ । प्रवद्र्धक कम्पनीका सञ्चालक र त्यहाँ बसिरहेका घर धनीबीच विवाद बढेपछि सिभिलले पानी बन्द गरेको हो । यसविरुद्ध सिभिल होम्स आवासीय समाज (होम्सका घरधनीहरूको संगठन) ले आइतबार जिल्ला प्रशासन कार्यालय ललितपुरमा उजुरी गरेका छन् ।सञ्चालक र कर्मचारीले शुक्रबार दिउँसो कोही नभएको मौकामा पर्खाल फोडेर सामुदायिक भवन तथा खानेपानी प्रशोधन केन्द्रमा तालाबन्दी गरेको समाजले विज्ञप्तिमार्फत जनाएको छ । सिभिलका सहायक महाप्रबन्धक ओमकृष्ण महर्जनको नेतृत्वमा आएका कर्मचारी भीम खरेल, हेमलाल अधिकारी, सुदीप पोखरेल, सन्तोष राउत, सञ्जीव पराजुलीलाई कारबाहीको मागसमेत विज्ञप्तिमा गरिएको छ । उनीहरूलाई प्रहरीले संरक्षण दिइरहेको घरधनीहरूको आरोप छ ।३ दिनदेखि खानेपानी बन्द हुँदा आवासका १ सय ९१ परिवार मर्कामा परेका छन् । सल्लाकार मोहनप्रसाद खनालका अनुसार सिभिल होम्सले समाजलाई परियोजनाको व्यवस्थापन हस्तान्तरण गरिसकेको छ । परियोजना अनुरूप बनाइएको सामुदायिक भवन, जिम हल, साउना, पौडीपोखरी, पार्क हामीले उपभोग गर्न पाउनुपर्छ, उनले भने, २०७२ देखि सामाजले प्रत्येक घरधनीसँग मासिक ३ हजार रुपैयाँका दरले रकम उठाएर सरसफाइ, खानेपानीलगायत सम्पूर्ण व्यवस्था गर्दै आएका छौं । उनले ताला खोल्न प्रशासनले चासो नदिए आवासका बासिन्दा ताला तोड्न बाध्य हुने चेतावनी दिए । सिभिल होम्सले भने समाजको आरोप सत्य नभएको दाबी गरेको छ । सिभिल होम्सका प्रवक्ता भीम खरेलले समाजलाई सुरक्षा व्यवस्था, बिजुली, टेलिफोन र निजी आवासको व्यवस्थापन मात्र हस्तान्तरण भएको दाबी गरे । सामुदायिक भवन, जिम हल, साउना, पौडीपोखरी, बाटो र पार्क हस्तान्तरण गरिएको छैन, उनले भने, कम्पनीसँग २ वर्षअघि कब्जामा लिइएको हो ।कम्पनीले घर नम्बर ५ एक व्यक्तिलाई बिक्री गरेको उनको भनाइ छ । उनले भने, समाजले खुला क्षेत्र मिचेर बनाइएको भन्दै उक्त घरमा पस्ने बाटोमा पर्खाल लगायो । प्रहरीमा उजुरी पर्यो । त्यस घरका व्यक्तिले १ महिनाअघि कम्पनीलाई पर्खाल भत्काउन आग्रह गरे । त्यसैले शुक्रबार प्रहरीसहितको टोली गएर भत्काएका हौं । उनले पानी भने बन्द नगरेको दाबी गरे । ४ रोपनी ७ आनामा बनेको साढे ३ तले सामुदायिक भवन (क्लब) मा जिम खाना, पौडीपोखरी, साउना छ ।प्रमुख जिल्ला अधिकारी दीपक काफ्लेले कम्पनीको स्वामित्वका विषयमा कानुनबमोजिम छानवीन गरेर समस्यालाई किनारा लगाइने बताए । मानिसको दैनिकीलाई नै असर पर्ने गरी काम भएको भए तत्काल एक्सनमा जानेछौं, उनले भने । संयुक्त आवासको स्वामित्वसम्बन्धी ऐन २०५४ दफा २४ को उपदफा १ मा सम्पूर्ण आवास एकाइ धनीहरूले भवनको सञ्चालन आफैंले गर्न लिखित सहमति जनाएर संस्थापक (सिभिल होम्स्) समक्ष पेस गरे एकाइ धनीहरूले सञ्चालन गर्न पाउने प्रावधान छ । दफा २७ मा गर्न नहुने कार्य अन्तर्गत संस्थापक वा समितिले आवास एकाइ धनीहरूको हितविपरीत हुने गरी कार्य गर्न पाइँदैन । तर सामुदायिक भवन, जिम हल, पौडीपोखरीको भाडा भने संस्थापक कम्पनीलाई बुझाउनुपर्ने सिभिलका प्रवक्ता खरेलले बताए । स्वीकृत परियोजनाभन्दा बढी घर निर्माण गरेको आरोप सिभिलमाथि लागेको छ । परियोजनाअनुसार १ सय ९१ घर मात्र बनाउन पाइन्छ । तर बाटो, पार्क साँघुरो बनाएर १ सय ९४ घर निर्माण गरिएको आरोप समाजका सल्लाकार जयदेव वैद्यले लगाए । उनले सिभिल होम्सभित्रको सामुदायिक भवन बैंकमा धितो राखेर ऋण लिन नपाएर रिसमा यस्तो गरिएको आरोप लगाए । काठमाडौं उपत्यका नगर विकास प्राधिकरण जिल्ला आयुक्तको कार्यालय ललितपुरका प्रमुख नारायणप्रसाद भण्डारीले फिल्ड गएर नापजाँच गर्दा परियोजना मापदण्डअनुसारै भएको दाबी गरे । सिभिलको फेज ३ को साबिक ठेचो ९ र सुनाकोठी २ मा बनाइएको होम्स १ सय २५ रोपनी ७ आना १ पैसामा फैलिएको छ ।"
देवता राख्ने सत्तलमा किराना पसल,"काठमाडौं इन्द्र जात्राका बेला देवता राख्ने सत्तलमा किराना पसल राखिएको छ । पूजा गर्न पैसा कम भयो भन्दै विश्व सम्पदामा सूचीकृत वसन्तपुर दरबार क्षेत्रको कँडेल चोक भगवती मन्दिरको सत्तल गुठी संस्थानले स्थानीय व्यापारीलाई भाडामा दिएको हो ।संस्थानलाई मासिक भाडा तिर्ने गरी स्थानीय हरिकृष्ण तन्डुकारले साताअघि सत्तलमा किराना पसल राखेका हुन् । यसलाई नुवाकोट भगवतीका रूपमा चिनिन्छ । खुला रहेको सत्तल भुइँचालो आएपछि ढोका हालिएको थियो । खुला ठाउँमा काठको बार लगाएर ८ दिन देवता राखिन्थ्यो । देवता राख्ने ठाउँमा पसल राखिएको छ, सम्पदा संरक्षण संघर्ष समितिका गणपतिलाल श्रेष्ठ भन्छन्, सुरक्षाका लागि भन्दै ढोका हालियो । विश्व सम्पदाको परम्परागत पाटी पौवासमेत बाँकी राखेनन् । भूकम्पले सत्तलमा सामान्य क्षति पुगेको थियो । सत्तलको मर्मत सम्भार गरी गुठीले ढोका हालेको थियो । सत्तलको माथिल्लो तलामा कँडेल चोक भगवती राखिन्छ । यसलाई नुवाकोट भगवतीका नामले पुकारिन्छ । यसको सुरक्षा नेपाली सेनाले गर्दै आएको छ ।व्यापारीलाई फाइदा हुने हिसाबले बिनाटेन्डर भाडामा दिएको पाइएको श्रेष्ठ बताउँछन् । त्यति नै ठाउँको भाडा बाहिर ८०८५ हजार रुपैयाँ तिर्नुपर्छ, श्रेष्ठ भन्छन्, यहाँ २० हजार रुपैयाँ मात्रै लिएको पाइयो । यो त व्यापारीलाई पोस्ने हिसाबले दिएको पाइयो ।शाखा कार्यालयको रेखदेख गर्ने रकमीले भाडामा दिएको गुठी संस्थानका प्रवक्ता सरोज थपालियाले बताए । हनुमानढोका दरबार हेरचाह कार्यालयका कर्मचारीसँग समन्वय गरी काम गर्न डोर पठाइसकेको छु, थपलिया भन्छन्, दिएको सही हो भने प्रतिवेदन दिनू भनेका छौं । यहाँको संरक्षणका लागि काठमाडौं महानगरपालिकाले पर्यटकसँग जनही हजार रुपैयाँ लिने गर्छ । त्यसमध्ये २ सय ५० हनुमाढोका दरबार क्षेत्र संरक्षण कार्यालयलाई दिन्छ । पैसा उठाए पनि संरक्षणमा चासो नदिएको श्रेष्ठ बताउँछन् । पर्यटकसँग पैसा उठाउँछन् तर पाटी पौवा अतिक्रमण हुँदा हटाउँदैनन्, श्रेष्ठ भन्छन्, अतिक्रमण खाली गर्नु महानगरको पनि दायित्व हो । महानगर भने हटाउने काम पुरातत्त्व विभागको हो भन्दै पन्छिने गरेको छ ।गुठी संस्थानअन्तर्गत सम्पदा गएपछि समस्या भएको मन्दिरका पुजारी बताउँछन् । गुठीले पूजा गर्ने खर्च कम भएको भन्दै सत्तल भाडामा दिएको हो । संस्थानले पुजारीलाई पूजा खर्च वर्षमा १५ हजार रुपैयाँ मात्रै दिने गरेको पुजारी वैकुण्ठमान राज नवट बताउँछन् । कँडेल चोक भगवतीका नाममा थुप्रै जमिन भए पनि संस्थानले भने खर्च दिनै कन्जुस्याइँ गरेको उनी बताउँछन् । मन्दिरका नाममा भएको जमिन गुठीले नदेखाएको उनको गुनासो छ । पाटन, एयरपोर्ट म्हैपीलगायत ठाउँमा ३ सय ७२ रोपनी जग्गा छ, पुजारी नवट भन्छन्, त्यति जग्गाले नै पूजा चलाउन पुगिहाल्थ्यो । तर गुठीले देखाउँदैन । सत्तलमा तीनवटा ढोका हालिएका छन् । छेउकै अरू सत्तलमा पनि ढोका हालेर यसअघि नै भाडामा दिइएको छ । कुन बेला भाडामा दिइयो भन्ने पत्तै थिएन । यो दरबार पहिला परिवारको संरक्षणमा थियो । २०६३ मा गणतन्त्र आएपछि मात्रै यो क्षेत्र पुरातत्त्व विभागको स्वामित्वमा आएको हो । प्राचीन स्मारक ऐन एक्टिभ भएपछि यहाँ पसल राख्न दिइएको छैन, हनुमानढोका दरबार हेरचाह कार्यालयकी कार्यकारी प्रमुख अरुणा नकर्मी भन्छिन् ।"
क्षतिग्रस्त विद्यालय पुनर्निर्माण,"भक्तपुर भूकम्पले क्षतिग्रस्त एउटा विद्यालय भवनको पुनर्निर्माण सुरु भएको छ । भूकम्पले क्षति पुगेको सूर्यविनायक ८, सिपाडोलको सरस्वती आधारभूत विद्यालय भवन पुनर्निर्माण सुरु भएको हो । पूर्वउद्योगमन्त्री महेश बस्नेतले आइतबार विद्यालय भवन पुनर्निर्माणको शुभारम्भ गरे । उक्त भवन एईआईएन लग्जम्बर्गको सहयोग तथा मानवीय आस्था नेपाल नामक संस्थाको संयोजनमा करिब ५३ लाख रुपैयाँमा को लागतमा पुनर्निर्माण गर्न लागिएको हो । एईआईएनको ४५ लाख र स्थानीयको १५ प्रतिशत (करिब ८ लाख) सहयोगमा ३ महिनाभित्र भवन निर्माण गरिसक्ने लक्ष्य रहेको परियोजनाका संयोजक रामप्रसाद मानन्धरले दिए । भूकम्पले विद्यालयको दुवै भवनमा क्षति पुग्दा विद्यार्थीलाई साँघुरो असुरक्षित भवनबाट अध्यापन गराउनुपर्ने बाध्यता रहेको प्रधानाध्यापक घनश्याम थापाले बताए । भवन नहुँदा ४ असुरक्षित कोठामा कक्षा ७ सम्मका विद्यार्थी एकै ठाउँमा राखेर अध्यापन गराउँदै आएका छौं, उनले भने, भवन अभावले विद्यार्थी पनि घटदै गएका छन् । यहाँ नैचाल, सोचे, पाटी भञ्ज्याङ, काभ्रेको रानीकोटलगायतका बालबालिका अध्ययनरत छन् । नैचाल क्षेत्रमा सरस्वतीबाहेक अन्य कुनै विद्यालय छैन । अन्यत्र जान चाहने विद्यार्थीले कम्तिमा २ घण्टा पैदल हिँडेर साँगा वा पलासे जानुपर्ने बाध्यता रहेको प्रअ थापा बताउँछन् । विद्यालय पुनर्निर्माणपछि नर्सरीदेखि कक्षा ८ सम्म पढाउने व्यवस्था गर्ने उनले बताए । अहिले यहाँ कक्षा ७ सम्म पढाइ हुन्छ । विद्यालयमा शिक्षक दरबन्दी पनि कम छ । ६ शिक्षक दरबन्दी रहेको विद्यालयमा संस्थाको सहयोगमा एक राहत शिक्षक राखी कक्षा सञ्चालन भइरहेको छ । संस्थाले विद्यालयका ७० विद्यार्थीलाई खाजा, शैक्षिक सामग्री, पोसाक, झोलालगायत सहयोग पुर्याउँदै आएको छ । यस्तै अभिभावकलाई आत्मनिर्भर बनाउन सीपमूलक काममा सहभागी गराउन आधुनिक कृषिका लागि टनेल तथा सिलाइकटाइ तालिम दिइएको मानवीय आस्था नेपालका अध्यक्ष श्रीकुमार रञ्जितले बताए । बालबालिकाको उच्च शिक्षाका लागि विद्यालयले आमा समूह गठन गरी अभिभावक तथा बाल बचत सुरु गरेको छ ।"
सरकारी फार्मेसी नाम मात्रैका,"काठमाडौं सरकारी अस्पतालभित्रको आफ्नै फार्मेसीमा औषधि अभाव हुने गरेको पाइएको छ । विभिन्न कानुनी प्रक्रियाले असजिलो पारेको भन्दै अस्पतालहरूमा ५० प्रतिशतभन्दा कम औषधि भएको निर्देशकहरूको भनाइ छ ।शिक्षण अस्पताल महाराजगन्जमा पत्नीको उपचार गराइरहेका ज्ञानप्रसाद आचार्यले आइतबार आइरन चक्की पाएनन् । दिनभरि कुर्दा पनि अस्पतालको फार्मेसीमा औषधि नपाएपछि उनले बाहिरबाटै किनेर ल्याएको बताए । कुनैकुनै औषधि मात्रै पाइन्छ, उनले भने । अस्पतालको फार्मेसीमा सस्तो मूल्यमै पाइने औषधि बाहिर दोब्बर वा अझै बढी मूल्यमा किन्नुपरेको आचार्यले बताए । सरकारी अस्पतालमा निजी फार्मेसीबाट बिरामी ठगिने र गुणस्तरीय औषधि नहुने भन्दै सरकारले गत मंसिरबाटै सबै सरकारी अस्पतालमा आफ्नै फार्मेसी खोल्ने निर्देशन दिएको थियो । यसका लागि सरकारले पहिलो चरणमा सबै सरकारी अस्पतालहरूलाई बीउ पुँजी का लागि बजेट पनि दिएको थियो । गत वर्ष मानसिक अस्पतालले १५ र मानव अंग प्रत्यारोपण केन्द्रले ३० लाख बजेट पाएका थिए ।उपत्यकाका वीर, कान्ति, मानव अंगप्रत्यारोपण केन्द्र, शिक्षण अस्पताल, प्रसूति गृह र पाटन अस्पतालले आफ्नै फार्मेसी चलाएका छन् । तर, सबैमा औषधि अभाव भएको बिरामीको गुनासो छ । खोकनाका दिनेश महर्जन वीरमा ढाडको उपचार गराइरहेका छन् । पीडा कम गर्ने सामान्य औषधि पनि भित्रको फार्मेसीमा नपाएपछि बाहिरबाटै किनेको उनले बताए । सस्तो औषधि त पाइन्छ पनि, महँगो पाइँदैन, उनले भने ।प्रसूति गृह थापाथलीका निर्देशक डा अमिरबाबु श्रेष्ठले टेन्डर प्रक्रिया लामो भएका कारण औषधि किन्न असजिलो भएको बताए । सकेसम्म त बिरामी औषधि किन्न बाहिर नजाऊन् भन्ने हाम्रो मनशाय हो, उनले भने, बिरामीको रोजाइको ब्रान्डअनुसारको सबै औषधि त नभएकै हो । बिरामीले नै रुचाएका सबै औषधि राखेर साध्य नहुने उनले बताए । वीर अस्पतालका निर्देशक डा भूपेन्द्र बस्नेतले पनि टेन्डर प्रक्रिया लामो भएकै कारण अस्पतालमा सबै औषधि राख्न नसकिएको बताए । कतिपय ब्रान्डमा चिकित्सकको पनि सिफरिस हुने गर्छ, उनले भने, धेरै ब्रान्डको एउटै औषधि उपलब्ध गराउन अस्पताल फार्मेसीलाई कठिन हुन्छ । यो समस्या लामो समयसम्म फार्मेसी सञ्चालनमा आएपछि बिस्तारै समाधान हुँदै जाने डा बस्नेतको तर्क छ ।औषधि अभाव हुन नदिने नाममा वर्षभरिका लागि एकैपटक खरिद गर्दा मिति गुज्रिएका औषधिको पनि मूल्य तिर्नुपर्ने अस्पतालका निर्देशकहरूले गुनासो गरे । सार्वजनिक खरिद ऐन, नियमावलीअनुसार अस्पतालमा औषधि अभाव हुन नदिन ५० लाखसम्मको औषधि सिधै खरिद सकिने गरी ऐन संशोधन भएको छ । अस्पतालले आफूसँग भएका औषधि बेचेपछि मात्र किनेको रकम तिर्नुपर्ने हुन्छ ।"
सहज बन्दै आवागमन,"कञ्चनपुर पुनर्वास गोलीकाण्डपछि ठप्प रहेको सीमा क्षेत्रको आवागमन सहज बन्दै गएको छ । शनिबारदेखि यातायात सुचारु भएको छ । व्यापारिक केन्द्रमा भीड देखिन थालेको छ । तनाव शान्त भएपछि जनजीवन क्रमश: सामान्य बन्दै गएको छ । फागुन २६ मा पुनर्वासको आनन्दबजारमा भारतीय सीमा सुरक्षा बल (एसएसबी) को गोली लागी स्थानीय गोविन्द गौतमको मृत्यु भएपछि सीमा क्षेत्रमा तनाव बढेको थियो । एक सातासम्म यातायात ठप्प हुँदा भारतबाट काम गरेर घर फर्किने मजदुर मर्कामा परेका थिए । सीमावर्ती बजारमा पनि भीड घटेको थियो । सीमा क्षेत्रमा ८ दिनदेखि बन्द रहेको यातायात सुचारु भएपछि चहलपहल बढेको छ, सीमास्थित इलाका प्रहरी कार्यालय गड्डाचौकीका इन्चार्ज सई कृष्णदेव पन्तले भने, भारतीय नम्बरका सवारी साधन वारि आउन थालेका छन् । उनका अनुसार नेपाली नम्बरका मोटरसाइकल तथा साना सवारी साधन फाटफुट रूपमा केही दिनअघिदेखि नै चल्न थालेका थिए । भारतीय नम्बरका गाडीहरू वारि आउन थालेपछि यताका सवारी पनि सीमावर्ती बजार वनवासासम्म पुग्न थालेका छन् । पुनर्वास घटनाकै दिन महेन्द्रनगरमा रहेका केही भारतीय नम्बरका गाडीहरूमाथि तोडफोड भएपछि भारतीय सुरक्षाकर्मीले सुरक्षा खतरा भन्दै त्यहाँका गाडी महाकाली पारिबाटै फिर्ता पठाउँदै आएको थियो । नेपाली पक्षले पनि सुरक्षाका कारण यताका गाडी भारत जान रोक लगाएको थियो । दुवैतर्फका सुरक्षाकर्मीले माथिको आदेश भन्दै सीमामा सवारी साधन रोकेका थिए । फेरि तोडफोड हुन सक्ने त्रासले भारतीय नम्बरका गाडी यहाँ आउन नदिइएको हो, सशस्त्र प्रहरीको राजस्व तथा भन्सार सुरक्षा गुल्म गड्डाचौकीका इन्चार्ज डीएसपी नेत्र केसीले भने, भारतबाट नेपाल भित्रिने दैनिक उपभोग्य सामग्रीसँगै तरकारी र अन्य सामान पनि बन्द भएको थियो । उनका अनुसार भारतीय नम्बरका गाडीहरू आउन थालेपछि सामान पनि धमाधम आउन थालेको छ । दक्षिणी क्षेत्रमा पनि गोलीकाण्ड भएको बाहेकका विभिन्न ठाउँबाट भारततर्फ आवागमन बढ्न थालेको छ । घटनास्थल आनन्दबजार क्षेत्रमा भने आउजाउ बन्द छ । आउजाउ बढेपनि सामान ल्याउन स्थानीयले रोक लगाएका छन्, सशस्त्र प्रहरीको सीमा सुरक्षाका एसपी इन्द्रराज कार्कीले भने ।"
सामाजिक सञ्जालबारे सचेतता,"इन्टरनेटले व्यापकता पाएसँगै विभिन्नखाले सामाजिक सञ्जालको प्रयोगबढ्दो छ । मोबाइल फोनमै इन्टरनेट सुविधा उपलब्ध हुन थालेपछि विशेष गरी फेसबुकको प्रयोग गाउँसहर सर्वत्र पुगेको छ । सामाजिक सञ्जाल धेरैका लागि आपसी अन्तरक्रिया बढाउने, घनिष्ठता बढाउने र सूचना आदानप्रदान गर्ने माध्यम बनेको छ । यसलाई कतिपयले अपराधको माध्यमसमेत बनाएका छन्, यसबाट अन्य विभिन्न विकृति पनि सिर्जना भएका छन् जुन चिन्ताको विषय हो । सामाजिक सञ्जाल दुरुपयोग नियन्त्रणका लागि राज्यबाट पहल भए पनि प्रभावकारी देखिएको छैन । अपराधका घटना र उजुरी पर्ने क्रम बढ्दो रूपमा समेत देखिएकाले राज्यले यसलाई गम्भीर रूपमा लिनुपर्ने भएको छ । सामाजिक सञ्जाल विशेष गरी फेसबुकमार्फत ठगीमा परेको भन्ने उजुरी प्रहरीमा बाक्लै पर्ने गरेको छ । प्रहरीको केन्द्रीय अनुसन्धान ब्युरोका अनुसारमा फेसबुकमार्फत भएको ठगीमा परेकामा अधिकांश महिला छन् । नेपाली नागरिक विदेशीबाट समेत ठगीमा परेको देखिएको छ । ब्युरोले साउनयताको आठ महिनामा भएका भर्चुअल ठगीमा अनुसन्धान गरिरहेको पाँच घटनामा मात्रै पीडितले ६४ लाख गुमाएको देखिएको छ । यसबीचमा दर्ता भएका सात घटनामा पीडितले ७० लाख गुमाएको दाबी छ । संगठित रूपमै फेसबुकमार्फत ठग्ने गरेको पनि पाइएको छ । कतिपयलाई विभिन्न आश्वासन दिएर विदेशसमेत पुर्याएर अलपत्र पारिएका छन् जसको पुष्टि दिल्लीस्थित नेपाली दूतावासमा एक वर्षमा २० जनाले दिएको उजुरीले पनि गर्छ । सामाजिक सञ्जालकै माध्यमबाट व्यक्तिहत्यासम्मका घटना भएको पनि देखिएको छ । कतिपयले सामाजिक सञ्जाललाई गालीगलौज गर्ने, हिंसा फैलाउने, क्षेत्रीय, सामाजिक, धार्मिक ध्रुवीकरण बढाउने माध्यम बनाएका छन् । यस्ता प्रवृत्तिका व्यक्तिले नक्कली वा अरू कसैका नाममा खाता खोल्ने गरेको देखिन्छ । सामाजिक सञ्जालको प्रयोगले सामाजिक अवस्थिति र सद्भाव नै बिथोलिनसमेत सक्ने देखिएकाले जटिल समस्या निम्तिनुअघि नै प्रभावकारी नियमन गर्न आवश्यक छ । इन्टरनेटको दुरुपयोग नियन्त्रण गर्न सरकारले कानुन बनाएको छ । विद्युतीय कारोबार ऐनले कम्प्युटर, इन्टरनेटलगायतका विद्युतीय सञ्चारमाध्यममा प्रचलित कानुनले प्रकाशन तथा प्रदर्शन गर्न नहुने भनी रोक लगाएका सामग्री वा सार्वजनिक नैतिकता, शिष्टाचारविरुद्धका सामग्री प्रकाशन वा प्रदर्शन गर्नेलगायतका कामलाई विद्युतीय कसुर भनेको छ । यही कानुनअनुसार प्रहरीले थुप्रैलाई कारबाहीको दायरामा समेत ल्याएको छ तर त्यसले अपराध घटाएको छैन । महानगरीय प्रहरी अपराध महाशाखाकै अनुसार पनि आर्थिक ०७१७२ मा साइबर अपराधसम्बन्धी करिब ३ सय उजुरी परेकामा ०७२७३ मा साढे ६ सय उजुरी परे जबकि चालु आर्थिक वर्षको ६ महिनामै साढे पाँच सय उजुरी परेका छन् । धेरै सामाजिक सञ्जाल प्रयोगकर्ता कानुनी प्रावधान र कारबाहीबारे बेखबर छन् । लापरबाहीपूर्ण तरिकाले सामाजिक सञ्जाल प्रयोग गर्छन् । समाजमा राम्रै हैसियत बनाएका व्यक्तिहरूसमेत गैरजिम्मेवार ढंगले प्रस्तुत भएको देखिन्छ । अरूको आश्वासनलाई शंकाका दृष्टिले हेर्न र गलत क्रियाकलाप भए सम्बन्धित ठाउँमा उजुरी गर्न अभ्यस्त देखिँदैनन् । सामाजिक सञ्जाललाई अपराधको माध्यमका रूपमा प्रयोग गर्ने क्रम बढिरहेका बेला निर्दोष व्यक्तिसमेत फस्न सक्ने जोखिम छ । दुरुपयोग रोक्न प्रयोगकर्ता नै मुख्य जिम्मेवार हुनुपर्छ । सामाजिक सञ्जाललाई सही ढंगले प्रयोग गर्न र अरूबाट ठगिन वा फस्नबाट जोगिन आफैं सचेत हुनुपर्छ । फेसबुक जुनसुकै उमेरका व्यक्तिले पनि प्रयोग गरिरहेको देखिन्छ । आफ्ना छोराछोरीबाट दुरुपयोग नहोस् भन्नेमा अभिभावकहरूले पनि निगरानी गर्न आवश्यक छ । सामाजिक सञ्जालको दुरुपयोगले अपराध बढाएको भन्दै विभिन्न क्षेत्रबाट बेलाबेला सञ्चालन हुने गरेका अभियानलाई व्यापकता दिनुपर्ने भएको छ । राज्यका तर्फबाट पनि नागरिकलाई सचेत बनाउने खालका सामग्रीको प्रचारप्रसारलाई प्राथमिकता दिनुपर्छ र निगरानीमा ध्यान दिन पनि उत्तिकै खाँचो छ ।"
समाधानको हिस्सा बन्ने कि समस्याको ?,"विश्व मानचित्रमा रहेको कुनै एउटा देश बाटो बनाउने, बिजुली निकाल्ने, उद्योग खोल्ने, सबैलाई रोजगारी दिने, रोटीऔषधी र पानी प्रबन्ध गर्ने सपना बोक्छ । तर सँगैमा त्यो देशका राजनीतिज्ञ भने पूर्वाग्रह रोप्छन्, आशा र विश्वास भत्काउँछन्, एकता खण्डित गर्छन्, शिरमा दम्भ बोक्छन् र असहिष्णुतालाई अघि लगाउँछन् भने त्यो देशको भविष्य के हुन्छ, लामो व्याख्या गरिरहनु पर्दैन । यसमा पनि लामो हिंसा र अस्थिरताबाट गुज्रिएको, पुरानो शासन प्रणाली विस्थापित गरेर नयाँ स्थापित गर्ने संक्रमण जारी रहेको, भूराजनीतिक जटिलताका अनेकन चुनौती र हस्तक्षेप सामना गरिरहेको हाम्रोजस्तो मुलुक आपसी असहिष्णुतालाई अघि लगाउने हो भने समुन्नतितर्फ बढ्न सक्दैन । नेपाल किन बन्न सकेन भन्ने बहस हामी आजको मितिसम्म गर्दै आएका छौं । यदि नेपाल देशको राष्ट्रिय मनोबल उठाउन सकिएन भने आपसी विश्वास र सहिष्णुता जगेर्ना गरिएन भने अबको १५ वर्षपछि हामी फेरि पनि बहस नै गरिरहेका हुनेछौं र विषय उही नै हुनेछ नेपाल किन बन्न सकेन ? यद्यपि द्वन्द्वको अनेकौं आयामबीच बितेका अढाई दशकमा हामीले थुप्रै भौतिक प्रगति गरेका छौं । बितेको एक दशकमा हिंसाबाट शान्तिमा, राजतन्त्रबाट गणतन्त्रमा र संविधान विहीनताबाट नयाँ संविधानमा हामी पुगेका छौं । निराश नै बन्नुपर्ने अवस्था पटक्कै छैन । तर आशाको दीयो बलिरहे पनि विश्वासको बत्ती मधुरो भएको छ । हामीले भुल्न मिल्दैन, देश संविधानको चिसा अक्षरले होइन, त्यसमा गाँसिने अपनत्वको न्यानोपनले बन्ने हो । सरकार नाम गरेको संयन्त्रसँगै संस्कारको तादत्म्यताले देश बन्ने हो । लोकतन्त्रमा द्वन्द्व सामान्य विषय हो, तर द्वन्द्वको दुई ध्रुवबीच पनि देश त सहिष्णुताले बन्ने हो । द्वन्द्वको हल गर्ने विधिप्रति ऐक्यबद्धताले देश बन्ने हो । तर दु:खद के छ भने देश हामीले संविधानको पुस्तकलाई जिम्मा लगाएका छौं, पुस्तकालयको आँगनमा उभिएर सहिष्णुताको पुत्ला जलाइरहेका छौं, अनि खरानी हातमा लिएर भनिरहेका छौं हामी देश बनाइरहेका छौं । जबकि हामी जान्दछौं, देश यसरी बन्दैन । मधेस एमालेको पनि हो कुनै पनि राजनीतिक दलले मुलुकको कुनै भूगोलमा कार्यक्रम गर्न चाहँदा त्यसमा अवरोध गरिंँदैछ भने बुझ्नुपर्छ, असहिष्णुता गहिरिंँदैछ । सीके राउतले विखण्डनको भाषण निर्वाध गर्न पाएको मधेसमा केपी ओलीले आफ्नो अभिव्यक्ति राख्न नपाउने हो भने त्यसलाई न्यायोचित ठहर्याउन सकिन्न । मधेसी मोर्चामा सहिष्णु चरित्र भए उसले ठूलो हृदय बनाएर एमाले अभियानलाई शुभकामना दिनुपथ्र्यो । राष्ट्रिय अखण्डतालाई खलल पुर्याउने गतिविधि बाहेक फरक मतका सबै शान्तिपूर्ण कार्यक्रमलाई सहज स्वीकार गर्ने पद्धति हो लोकतन्त्र र एमाले पार्टी त्यही लोकतन्त्र स्थापनाका लागि योगदान गर्ने मध्येको पार्टी हो । मधेस क्षेत्रमा कुनै कार्यक्रम गर्न एमाले या अरू कसैलाई पनि प्रवेशको भिसा दिने या नदिने कुनै सरकारी अड्डा होइन मोर्चा । यस अर्थमा उसले जो अवरोध एमाले अभियानलाई पुर्यायो, त्यो सर्वथा निन्दनीय र अलोकतान्त्रिक थियो । मोर्चाले भन्नुपथ्र्यो, मधेसमा आऊ, आफ्नो विचार राख र जाऊ । किनकि मधेस हाम्रोमात्रै होइन र देश तिम्रोमात्रै होइन । मोर्चाले त्यसो गरेको भए उसको राजनीतिक अडान कमजोर हुने थिएन, बरु मधेसको इज्जत बढ्ने थियो । मिथिलाको संस्कृतिले दुश्मनलाई पनि अतिथि मान्छ र अतिथिलाई देवता ठान्छ । मोर्चाले सहिष्णुताको त्यो संस्कृति विपरीत कर्म गरेको छ । मधेस उसको निश्चय नै हो, तर के भुल्नुहुन्न थियो भने मधेस एमालेको पनि हो र सबै नेपालीको हो । हठले चल्ने कि विधिले ? अघिल्लो वर्ष असोज ३ मा संविधान जारी गर्नुअघि मुख्य तीन दलका नेतृत्वहरूबीच सहमति भएको थियो, अहिले संविधान जारी गरौं, नमिलेका कुरा पछि मिलाउँदै जाऔंला । त्यसैलाई केन्द्रमा राखेर एमाले अध्यक्ष केपी शर्मा ओली प्रधानमन्त्री भएका बेला ९ माघ २०७२ मा यो संविधानमा पहिलो संशोधन गरियो । तर संशोधनको दोस्रो किस्ता जब तयार भयो, तब त्यसलाई अघि बढ्नबाट स्वयम् ओलीकै नेतृत्वमा संसद्मा अवरुद्ध गरियो र भनियो, यो प्रस्ताव राष्ट्रघाती छ । संविधानमा संशोधन गर्नु नै राष्ट्रघात हो भने प्रथम राष्ट्रघात केपी कमरेडकै पालामा भइसकेछ । पहाड र मधेसलाई अलग्याएर गरिएका सीमाङ्कन गलत छन् र गलत हुनेछन् । त्यस्ता गल्ती सच्याऊँ भन्नुपर्छ, तर उही गल्तीलाई सही ठहर्याएर प्रदेश नं २ मा सय पानामा हस्ताक्षर गर्ने अनि ५ नं प्रदेशमा राष्ट्रघात देख्ने प्रवृत्ति न नैतिक छ, नत राजनीतिक । अंगिकृतलाई उच्चपदको प्रावधान र हिन्दी भाषालाई राष्ट्रिय मान्यताको कुरा संशोधन प्रस्तावमा छैन । नभएका कुरा छन् भनेर प्रचारित गर्नु अनि विगतमा सहकार्य गरेका र भोलि पनि सहकार्य गर्नुपर्ने मित्र राजनीतिक दलहरूमाथि राष्ट्रघातको संगिन आरोप लगाउनु जिम्मेवार राजनीतिक दलको जिम्मेवार चरित्र विलकुलै होइन । मानिलिउँ, संशोधन प्रस्तावमा राष्ट्रघातको कुनै बुँदा छ, त्यस्तो अवस्थामा एउटा जिम्मेवार प्रतिपक्षी दलले क्रमश: ४ वटा कदम चाल्न सक्थ्योचाल्न सक्छ । एक, अमूक बुँदामा राष्ट्रघात छ । अत: त्यो बुँदालाई फिर्ता गरिनुपर्छ या परिमार्जन गरिनुपर्छ भनेर संसद्मा खुला छलफलमार्फत सरकारलाई दबाब दिँदै सडकको जनमतलाई पनि संसद्मा मुखरित गर्ने । दुई, प्रस्तावित बुँदा परिमार्जित गरेर राष्ट्रघात नहुने निश्चित भए पारित गर्न सघाउने (जसरी ओली सरकारका पालामा विपक्षी कांग्रेसले सघाएको थियो) । तीन, सरकारले त्यस्तो बुँदा फिर्ता नलिएको या परिमार्जन नगरेको खण्डमा त्यस्तो प्रस्ताव पारित हुन दुई तिहाइ पुग्न नदिई असफल तुल्याउन लाग्ने । चार, रोक्न प्रयास गर्दागर्दै पारित भएको खण्डमा त्यो संशोधन निम्न कारणले राष्ट्रघाती छ । अत: यसलाई आगामी दिनमा सच्याउन हामीलाई मत दिनुहोस् भनेर जनतासामु सत्तापक्षको विरुद्धमा र आफ्नो पक्षमा म्यान्डेड माग्ने । तर एमाले नेतृत्वले यो ढंगको परिपक्वतासाथ कदम चाल्न सकेन । एकातर्फ संसदीय प्रणाली सफल पारौं भन्ने तर अर्कोतर्फ जटिल मुद्दा हल गर्न संसदीय विधिमा प्रवेश गर्न नमान्ने, प्रवेश गर्नै नदिने । यस्तो हठले न लोकतन्त्र सुन्दर हुनसक्छ, नत सहिष्णु समाज बन्न सक्छ । मेचीकाली अभियानबाट फर्किएको एमाले पार्टीले अब सहमतिपूर्वक नयाँ समाधानको खोजीतर्फ आफूलाई अग्रसर तुल्याउनुपर्छ या संविधान संशोधनको प्रस्तावलाई पासफेलको प्रक्रियामा जान जिम्मेवार ढंगले सघाउनुपर्छ ।संशोधन प्रस्ताव अघि बढ्ने वातावरण बनेन भने मोर्चाले स्थानीय चुनाव आन्दोलनकै बीचमा उठ्नु उपयुक्त हुनेछ । संशोधनमार्फत थप अधिकार मधेसलाई दिलाउन कम्तीमा कांग्रेस र माओवादी केन्द्र प्रतिबद्ध छन् । तर संशोधनका लागि गणित नपुग्ने अवस्थामा स्थानीय चुनावलाई अवरोध गर्ने निर्णयमा मोर्चा पुग्यो भने त्यो गलत त हुनेछ नै, यो अवरोध मोर्चाका लागि आत्मघाती र सीके राउतहरूका लागि उपयोगी प्रमाणित हुनेछ । देश मधेसको पनि हो मधेसमा समस्या छ, कुण्ठा छ र क्रोध पनि छ । त्यहाँ चौतर्फी असन्तुष्टि छ । काठमाडौंले विभेद गर्यो भन्ने गुनासो र आक्रोश कांग्रेसएमालेकै कार्यकर्तामा पनि छ । अनेकन असन्तुष्टिलाई काठमाडौंले विश्वासमा लिन नसकोस् र ती असन्तुष्टि, आक्रोश र आवेगलाई संस्थागत गर्दै विखण्डनको अभिष्ट पुरा गर्न सकियोस् भनेर सल्बलाइरहेको सीके राउत प्रवृत्ति पनि त्यहाँ क्रियाशील छ । यस्तो बेला मधेस मुद्दाको बुद्धिमतापूर्ण हल खोज्न जरुरी छ । त्यो के हुनसक्छ ? भावनात्मक एकीकरणको नारा दिँदै एमालेको सम्पूर्ण नेतृत्व त्यहाँ पुग्यो, तर आगो लागिरहेको घरभित्र पसेर तलाउ, नदी वा समुद्रकै कविता सुनाए पनि त्यो कविताले आगो निभ्दो रहेनछ । अग्निकुण्डमा पसेर होइन, पानीको मूलमा बसेर दलहरूले समाधानको खोजी गर्नुपर्छ । आगो लागिरहेको घरमा परबाट पानी हाल्नुलाई नै सचेत र सतर्कताको कदम मानिन्छ । मुख्य तीन दलले चिन्तन गर्नुपर्ने यतिबेलाको मूल प्रश्नमधेसलाई काठमाडौंको प्रेम, प्रभाव र नियन्त्रणमा राख्ने या धकेलेर अन्तै पुर्याउने भन्ने हो । मधेस केन्द्रित दलहरूले चिन्तन गर्नुपर्ने साझा प्रश्न काठमाडौंसँग संघर्षसँगै सहमतिमा पुग्न ढिलो गर्दा कतै सीके राउतहरूको अतिवादले मोर्चालाई मर्चा बनाउने अनि विखण्डन चाहने तत्त्वहरूलाई मलिलो जमिन प्राप्त हुने त होइन ? भन्ने हो । कतिपय घरेलु अतिवादी र कतिपय बाह्य तत्त्वको भड्काउबाट मुक्त रहेर मोर्चाले मधेस र समग्रमा देशको हितका लागि काठमाडौंसँग हार्दिक बन्नैपर्छ ।संघीयतालाई स्वीकार गरेर, संविधानमा मधेस हितका थुप्रै प्रावधान राखेर, संशोधनमा थप अधिकार समाविष्ट गरेर काठमाडौं कुनै अर्कै जमानाको काठमाडौंभन्दा धेरै लचक बनिसकेको छ । अब अर्को एक संशोधनमार्फत मधेसलाई पूर्ण विश्वासमा लिन काठमाडौं एकढिक्का हुन जरुरी छ । काठमाडौंले मधेसप्रतिको पूर्वाग्रह त्यागोस् भनिरहँदा मधेसकेन्द्रित दलहरूले पहाडप्रतिको असहिष्णुताको अन्त्य खोज्नैपर्छ । यहाँको सुन्दर पहाडहरूमा पनि मधेसको हक लाग्छ । पहाडको सौन्दर्य, हिमालदेखि बग्दा पानी अनि चुरेको शक्तिलाई आफूमा गाँस्नुमा मधेसको भविष्य छ । मरुभूमिको राजा बन्ने अर्थहीन अडान त्यागेर सही समाधानमा पुग्नुपर्छ, मोर्चाका नेताहरू ।अंग्रेजीमा एउटा भनाइ छ, यदि तिमी समाधानको हिस्सा बन्न सक्दैनौ भने तिमी समस्याको हिस्सा हुन सक्छौ, धेरै बोल्नु नै नेता हुनु हो भने तित्रा अनि धेरै उफ्रिनु नै नेतृत्वको पहिचान भए फट्याङ्ग्रा संसारका सदावहार नेता हुने थिए । बोल्ने, उफ्रिने र समस्याको बखान गर्नसक्ने योग्यता होइन, नेतृत्वले संवाद र सहिष्णुतामार्फत समाधान पस्किने सामथ्र्य राख्नैपर्छ । आशा राखौं, हाम्रा सबै नायक यसमा गम्भीर बन्नुहुनेछ र नेपालमा नेतृत्वको संकट छ भन्ने निराशालाई सामुहिक ढंगले चिर्दै नेपाल बन्न सक्छ, अबको दशकमा भन्ने सन्देश प्रवाहित गर्न पनि सक्षम हुनुहुनेछ ।"
पहिचान जोगाउनै मुस्किल,"विभिन्न कारणले आदिवासी जनजातिको पहिचान लोप हुँदै गइरहेको छ । आधुनिक शिक्षा, विकास, विश्वव्यापीकरणको बढ्दो हस्तक्षेप र नीति निर्माताहरूको अदूरदर्शितासमेत पर्छन् । ६९ प्रतिशत तामाङ बाहुल्य भएको, आदिवासी जनजाति ८५ प्रतिशत भएको रसुवा जिल्लामा पहिचान झल्किने गाउँपालिकाको नाम भएर आएन । गोसाइँकुण्ड गाउँपालिका, पार्वतीकुण्ड गाउँपालिका, नौकुण्ड गाउँपालिका, कालिकामाई गाउँपालिका, उत्तरगया गाउँपालिका भएर आएछन् । हामीले सन्तुलन हुनेगरी नाम राखेर लेखिएका लेख सिफारिस गर्नेहरूले एकपटक पनि नपढेको हो कि ? तामाङ गाउँठाउँ र बौद्ध धर्म मान्ने गाउँठाउँ पनि बिर्सिदिएछन् । जनताको मनको प्रतिनिधित्व सिफारिस गर्दाको बेला उपस्थित राजनीतिक दलहरूले नगरेको देखियो । यसलाई धोका दिएको भन्ने कि नेताहरूको अदूरदर्शिता ? तेस्रो पर्यटन गन्तव्यको नामले परिचित लाङटाङसमेत भुलिदिएछन् । मेरा कतिपय हिन्दु साथीसमेत बौद्ध र तामाङ बाहुल्य भएको जिल्लाको गाउँपालिकाका नाममा हिन्दु नाम बढी राखेको देखेर अचम्म मान्छन् । पञ्चायत कालमा राखिएको गाउँ पञ्चायतका नामहरूले धार्मिक, सांस्कृतिक, जातीय, भौगोलिक सन्तुलनलाई आत्मसात गरेको देखिन्छ, जबकि ऊबेला पहिचानको माग उठेकै थिएन । सिफारिस गरी पठाएका केन्द्रसमेत परिवर्तन भएर आएको भनी विरोध गरेका छन् ।पहिचानको कुरा ढिँडोलाई ढिँडो वा ब्राकेन वा सेन भन्नु तामाङ गाउँठाउँमा जति सुहाउँछ, भात भनिदियो भने सुहाउँदैन । त्यतिका लागि हो । तर्सिनै पर्दैन केके न गर्ला भनेर । पार्वतीकुण्डलाई आमा छोदिङमो गाउँपालिका र नौकुण्डलाई यार्सा गाउँपालिका र प्रसिद्ध लाङटाङ हिमालको नामबाट समेत राख्न सकिन्थ्यो । फुर्पा तामाङरसुवागच्छदार अटाउलान् कांग्रेसमा ?नेपाली कांग्रेस छोडेको एक दशकको सेरोफेरोमा फोरम लोकतान्त्रिकका अध्यक्ष विजयकुमार गच्छदारलाई पुन: कांग्रेसमा नै फर्काउन नेपाली कांग्रेसभित्रकै मधेसी नेताहरूले लबिङ थालेको कुरा बाहिर आएको छ । जस्तोसुकै चुनावको मिति नजिक आओस्, राजनीतिक दल फुट्ने र जुट्ने क्रमले निरन्तरता पाउँछ नै । २०६४ सालको संविधानसभा निर्वाचनभन्दा केही समय अघिमात्रै कांग्रेसलाई छाडी उपेन्द्र यादवको तत्कालीन मधेसी जनअधिकार फोरममा प्रवेश गरेका गच्छदार विभिन्न प्रक्रियामा सहभागी हुँदै अहिले अस्तित्वविहीनजस्तै भएर रहेको मधेसी जनअधिकार फोरम (लोकतान्त्रिक) को नेतृत्व गरिरहेका छन् । उता नेपाली कांग्रेस आफैंभित्र बाफिएर बसेको छ । अहिलेकै अवस्थामा कांग्रेस मिल्नसकेको छैन, पदाधिकारी नियुक्त गर्न शेरबहादुर देउवालाई हम्मेहम्मे परेको छ । कांग्रेसले गच्छदारलाई पार्टी प्रवेश गराउने कुरा अगाडि सारे पनि गच्छदारले यसबारे आफ्नो धारणा बाहिर ल्याइसकेका छैनन् । पद भन्दा मरिहत्ते हाल्ने उनी उपयुक्त ठाउँ पाए कांग्रेसमा प्रवेश नगर्लान् भन्न सकिन्न । उनलाई कांग्रेसमा ल्याउन पाए मधेसका सम्पूर्ण क्षेत्रमा नेपाली कांग्रेसले आफ्नो बिग्रिएको अवस्थामा सुधार ल्याउन सक्ने कांग्रेसभित्रकै मधेसी नेताहरूको आकलन छ । यदि गच्छेदार यही अवस्थामा कांग्रेसमा हामफाले भने उनलाई कांग्रेसले कुन पोजिसनमा कहाँनेर राख्ला ? सुजन देवकोटापालुङटार८, गोरखा लथालिंग ट्राफिक व्यवस्थापनकाठमाडौंको सवारी चाप यति विकराल अवस्थामा पुगेको छ कि मानांै यही संख्यामा सवारी साधान थपिंँदै जाने हो भने अबको दुई वर्षमा सवारी जामकै कारण सहर अस्तव्यस्त हुने निश्चितप्राय: छ । सरकारले भाडाका २० वर्ष पुरानो गाडी हटाउन सुरु गरेको छ । यो एकदम सराहनीय कदम हो । निजी २० वर्षे सवारी साधन पनि तत्काल हटाउनुपर्छ । यो कोटामा मोटरसाइकललाई पनि समावेश गर्नु अपरिहार्य छ । कुरा उठ्ला, कन्डिसनमा रहेको गाडी किन हटाउनुपर्यो भनेर केहीले प्रश्न गर्न सक्छन् । एउटा बुझ्नुपर्ने कुरा के हो भने २०२० वर्ष उपभोग गरिसकेको सवारी साधनको डिप्रिसेसन काट्दै जाने हो भने त्यो सवारी साधनको मूल्य नै हुँदैन । अर्को कुरा जतिसक्दो चाँडो साना भाडाका सवारी साधन हटाएर ठूला बस राख्नुपर्यो । नयाँ बसपार्कलाई चक्रपथ बाहिर स्थानान्तरण गर्नुपर्यो र जथाभावी पार्किङलाई व्यवस्थित गर्नुपर्यो । तब मात्र यहाँको ट्राफिक व्यवस्थापनलाई सहज बनाउन सकिन्छ । अमिन पाण्डेयस्वयम्भू, काठमाडौंनेता नसुध्रेको चिन्ताअहिले पक्ष र विपक्षको राजनीति मौलाएको छ । सत्ता गठबन्धन, नेकपा एमाले र संयुक्त मधेसी लोकतान्त्रिक मोर्चाका अलगअलग उद्देश्य र हठ छन् । सरकारले विपक्षमा उभिएका राजनीतिक शक्तिका मागलाई सम्बोधन गर्न मिल्ने विषयलाई तुरुन्त सम्बोधन गर्नुपर्यो । हैन, सम्बोधन गर्न मिल्दैन भने कानुनी प्रक्रियामा लगेर टुंग्याउनुपर्छ । सधैं एउटै विषमा अल्झेर बस्नु उचित होइन । राम्रो कुरा त छिमेकी देशबाट सिक्नुपर्छ । हाम्रा नेताहरू सकेसम्म र मिलेसम्म हप्ताहप्तामा विदेश गइरहन्छन् । केही भने महिना दिनमा विदेश पुगेकै छन् । हाम्रा नेताहरूले विदेशमा भएका विकास, निर्माण र नीतिगत राम्रा कुरा सिकेर आफ्नै देशमा लागु गर्न किन सक्नुहुन्न ? विदेश मोजका लागिमात्र हो भने राज्यको ढुकुटी दोहन गरेर विदेश सयर गर्नु किन ? पछिल्लो घटनाक्रमअनुसार अन्तत: मधेसी मोर्चा आन्दोलनमा जाने नै भयो । विडम्बना नै मान्नुपर्छ । जनतालाई दु:ख, पीडा र कष्ट दिन पाइँदैन । सोझा जनतालाई थप पीडा थोपर्न पाइँदैन । आफूआफूमा जति लडाइँ, झगडा, हानाहान, मारामार, काटाकाट गरे पनि सिंहदरबार, संसद् भवन र पार्टी कार्यालयमा नै गर्नु उचित हो । नेताका कारणले हामी दिनभर काम गरेर बिहानबेलुकाको छाक टार्ने वर्गलाई अति नै समस्या परिरहेको छ । हाम्रा नेताहरूले जनतालाई दु:ख दिने काम नगर्नुपर्नेमा उहाँहरूको चेत अझै आएको देखिन्न । रामचन्द्र खनालपाल्पायही नियमावलीलाई अन्तरिम मानौं नयाँ शिक्षा ऐन (आठौं संशोधन) नआउँदा पनि विगतमा भएका व्यवस्थालाई कार्यान्वयन गर्न कतैबाट अवरोध थिएन । खालि सुशासन कायम गर्ने इच्छाशक्तिको मात्रै कमी थियो । संशोधित ऐनले व्यवस्था गरेका कुरा कार्यान्वयन गराउन नियमावली बनाइनुपर्ने भएपछि त्यसका लागि कार्यदल, अनेक सुझाव, बहस, छलफल र प्रक्रिया अगाडि बढाउने क्रममा यत्तिका समय बिते । यति भैकन बल्लबल्ल शिक्षा नियमावली पारित हुने संघारमा पुगेपछि यतिखेरै स्थानीय निकाय सक्रिय भएकोले अब यस्ता ऐननियमको व्यवस्था स्थानीय तथा संघीय प्रदेशले गर्ने हुँदा अहिले बनेका ऐन तथा नियमावलीको औचित्य समाप्त भएको भनिँदैछ । शिक्षाविदहरूको थप सुझाव, तत्कालका लागि अन्तरिम शिक्षा ऐन तथा नियमावली बनाउने भन्ने छ । तर यो युक्तिसंगत लाग्दैन । केन्द्रबाट कति विज्ञ भिडेर बनाएको नियमावलीलाई औचित्यहीन तथा संविधान विपरीत भन्दै अब त्यो बनाउने जिम्मा स्थानीय स्तरमा दिँदा त्यो कहिले पुरा होला र कसरी राम्रो होला ? अन्तरिम ऐन तथा नियमावली नबनाई नहुने नै हो भने अहिलेको स्थितिमा बरु पछि स्थानीय तथा प्रदेश सरकारले अर्को नबनाएसम्मका लागि पारित यही नियमावलीलाई नै अन्तरिम मानी यसमा व्यवस्था भएका कुरालाई कार्यान्वयन गर्नुगराउनु यथोचित हुनेछ । इन्द्रकुमार श्रेष्ठओखलढुंगाशिक्षा ऐन कार्यान्वयनका निम्ति शिक्षा नियमावली संसद्बाट पारित हुन नपाउँदै संविधानसम्मत संघीयता कार्यान्वयनमा गइरहेको तर शिक्षा ऐन केन्द्रीय रहेको बहस सम्बन्धी समाचारले ध्यानाकर्षण गराएको छ । नेपालको संविधानले शिक्षालाई नागरिकको मौलिक हकको रूपमा परिभाषित गर्दै आधारभूत शिक्षालाई अनिवार्य र निशुल्क तथा माध्यमिक शिक्षालाई निशुल्क पाउनुपर्ने भनी उल्लेख गरेको छ । स्थानीय सरकार गठन भइसकेको अवस्थामा स्थानीय सरकारले निशुल्क शिक्षा प्रदान गर्ने कार्यविधिसमेत ऐनमा हुनुपर्ने कुरा मनासिव देखिन्छ । तर २०७३ असारबाट कार्यान्वयनमा आएको नियमावलीविहीन ऐनको तुरुन्तै अवसान भएमा दसकौंदेखि अस्थायी रूपमा कार्यरत रहेका र सुरक्षित अवतरणको आसमा पर्खिबसेका शिक्षकहरूप्रति अन्याय हुन जानेछ र शिक्षा क्षेत्रमा ऊर्जावान युवाहरूको प्रवेशमार्गमा समेत ढिलाइ हुने भएकोले वर्तमान ऐनको नियमावली पारित र कार्यान्वयनपछि मात्र शिक्षा अन्तरिम ऐन ल्याउनु उपयुक्त हुनेछ । महेन्द्रसिंह बमटीकापुर१, कैलाली मधेस संकट र राउन्ड टेबलचैत ६ गते प्रकाशित मधेस संकट: कसरी खोज्ने मिलनविन्दु ? राउन्ड टेबल स्वागतयोग्य छ । यस्ता विषयमा केन्द्रित हुनु व्यावसायिक पत्रिका र पत्रकारको धर्म नै हो । यी र यस्ता विषयमा पाठकहरूलाई गतिलै खुराक हुन्छ । बहसमा सहभागीहरूका भनाइलाई सरसर्ती केलाउने हो भने अझै पनि मुख्य समस्याको समाधान निस्कने कुनै उपाय देखिन्न । जस्तो, गेजा शर्मा वाग्लेको भनाइलाई आधार मान्ने हो भने उहाँको अभिव्यक्तिमा नै त्रुटि छ । उहाँ भन्नुहुन्छ अघोषित नाकाबन्दीका कारण पहाडी समुदाय र मधेसी समुदायसँग दूरी बढ्दै गयो भन्दा त्यसको आधिकारिकतामा ध्यान किन दिइएन ? त्यो समयमा नाकाबन्दी मात्रै होइन, विनाशकारी भूकम्पले थला परेको पहाडी र हिमाली क्षेत्रका जनतालाई राहतस्वरूप झापा, मोरङ, राजविराज, लहान, जनकपुर, वीरगन्ज, भैरहवा, बुटवलदेखि कञ्चनपुरसम्मका तराईवासीले गरेको सहयोग बिर्सन मिल्छ ? यदि दूरी बढेको भए किन तराईबाट भारी परिमाणमा राहत आयो त पीडितहरूलाई ? तराईमा बाढी, आगलागी र अन्य प्राकृतिक प्रकोप हुँदा पहाडबाट राहत पुर्याउने काम विगतदेखि भएको छैन र ? होला राजनीतिक स्तरमा सम्बन्ध सङ्लो नहोला, तर जनस्तरमा सम्बन्ध यति प्रगाढ छ, जसलाई कसैले भत्काउने सपना नदेखे हुन्छ । तर दीपेन्द्र झाको तर्क सुन्दा अचम्म लाग्यो । नाकाबन्दीले पहाडमा असर परेकामा क्षमाप्रार्थी हुन्छांै । राज्यले हामीमाथि बन्दुक ताकेर संविधान जारी गरेको दिन दीपावली मनाएकामा पहाडले क्षमा माग्नुपर्छ भन्दा के नाकाबन्दी झाजीले नै लगाएको हो र ? नाकाबन्दीको असर पहाडलाई अधिक थियो कि तराईलाई नै अधिक भएको थियो ? नाकाबन्दीको फाइदा कसलाई भयो ? एकातिर तस्करले कालोबजारी गर्ने, अर्कातिर सरकारकै स्वामित्वमा रहेको आयल निगमले बीच बाटामै दोब्बरभन्दा बढी मूल्यमा कालोबजारमा बिक्री गरेको होइन र ? डिल्लीराम खनाल दमक१०, झापानेताको विदेश मोहप्रधानमन्त्री प्रचण्ड उत्तरतर्फको छिमेकी राष्ट्र चीनको राजकीय भ्रमण गर्दैछन् । छिमेकी मुलुकसँग सम्बन्ध राम्रो राख्नु ठीक हो । तर लम्पसार परेर तुम शरणाम भन्नुचाहिँ ठीक होइन । प्रधानमन्त्री प्रचण्डले योभन्दा अघि पनि चीनको भ्रमण नगरेका होइनन् । तर अहिले भने उनी निकै हतारमा देखिन्छन् । भ्रमण गर्नुलाई मात्र उपलब्धि मान्न मिल्दैन । त्यसबाट मुुलुकलाई के फाइदा भयो, त्यो महत्त्वपूर्ण हो । भारतसँगको सम्बन्ध चिसिने बित्तिकै नेपाली जनताले पाएको दु:खप्रति सरकारले विचार गर्न सकोस्, यो भ्रमणको क्रममा । जब पर्यो राति अनि बूढी ताती गर्नुको अर्थ छैन । प्रधानमन्त्री लगायत सांसदहरूलाई यतिबेला विदेश मोहले तानेको छ । स्थानीय चुनाव घोषणा भइसक्यो भने १० महिनाभित्र प्रदेश र संसद्को चुनाव गर्नुपर्ने दायित्व छ । आफ्नो कर्तव्य भुलेर अति आवश्यक बाहेक विदेश भ्रमण गर्नु जायज होइन । पुरुषोत्तम घिमिरेजोरपाटी, काठमाडौँ देश नबन्ने भयोफलानो व्यक्ति, दल वा सरकारले यो गरेन, त्यो गरेन भन्ने गुनासो नेपाली समाजमा प्रशस्त सुनिन्छ । तर आफूले के गर्ने, आफ्नो कर्तव्य के हो भन्नेबारे कमै चर्चा हुन्छ । यस्तै घटनाको ज्वलन्त उदाहरण गत शुक्रबार केयुकेएलको मीनभवन कार्यालयमा देखियो । ग्राहकहरू बिल तिर्न लामबद्ध थिए, तर १२३० बजे बन्द हुने काउन्टर ११ बजे नै बन्द भयो । कारण थियो, पेसागत सुरक्षा र सुदृढ व्यवस्थापनको नारासहित केयुकेएल कर्मचारी संघको महाधिवेशन आयोजना भएकाले धेरै कर्मचारी उता लागेका रैछन् । अन्य फांँटमा अन्य केही कर्मचारी त थिए, तर काउन्टरमा आउन सायद अनिच्छुक, पछि ग्राहकहरू गुनासो गर्न गएपछि कार्यालय प्रमुखले सबै कर्मचारीलाई काउन्टरमा पठाए अनि शुल्क लिने काम सम्पन्न भयो । कार्यालय समयमा ग्राहकको काम अवरुद्ध बनाएर कसको कस्तो पेसागत सुरक्षा हुन्छ, अनि व्यवस्थापनलाई यति निरीह बनाएपछि यसरी कुनै संस्थान चल्छ ? जनताको करबाट तलब खाने कर्मचारी अझ भनौ नागरिकका सेवक आफै महाधिवेशनको बहानामा नागरिक सेवाको कर्तव्यवाट च्युत भई जिम्मेवारीबाट भागेपछि देश कसले बनाउने हो ? सबैले अधिकारको मात्रको कुरा गरेर कर्तव्य बिर्सने हो भने को आउँछ, हाम्रो देश बनाउन ? मुकुन्द अर्यालपुतलीबजार१३ आयोगको सही निर्णयनिर्वाचन आयोगले राप्रपाको विधानबाट राजसंस्था र हिन्दु राष्ट्रसम्बन्धी वाक्यांश हटाइदिनु स्वाभाविक छ । संविधानसँग बाझिने कुरा राजनीतिक दलको विधानमा हुनु शोभनीय होइन । विगतमा गोरेबहादुर खपांगीको जातीय पार्टीलाई पनि निर्वाचन आयोगले मान्यता दिएको थिएन । आयोगको यस कार्यले ताक परे तिवारी नत्र गोतामे भन्ने उखानलाई आदर्श मान्ने राजनीतिक व्यक्तित्व छटपटिनु मनासिवै छ । राप्रपा अध्यक्ष कमल थापाले आयोगको निर्णयलाई अस्वीकार गर्ने र सर्वोच्च अदालतमा गएर कानुनी उपचार खोज्ने बताउनु उनको अधिकार हो । तर उनले भनेजस्तो आयोगको उक्त निर्णयलाई विचारमा बन्देज लगाउने र प्रजातान्त्रिक मान्यताविपरीत भन्न नमिल्ला । उनी अदालतमा गए भने यस कुराको निक्र्योल हुने नै छ । उनले ट्विटमा लेखेका विचार स्वतन्त्रतालाई निषेध गर्ने हो भने निर्वाचन होइन, विद्रोहको बाटो रोज्नुपर्ने हुन्छ । के हामीलाई त्यही बाटोतर्फ धकेल्न खोजिएको हो ? भन्नेजस्ता ध्वाँसयुक्त वाक्य लेख्नसक्नु भनेको खान पाए जे पनि गर्ने प्रवृत्ति भएका मानिसको परिचय पाएका व्यक्तिका आक्रोश यस्तै हुन् भनेर बुझ्दा फरक नपर्ला । विचारमा बन्देज मन नपराउने अध्यक्ष थापाले आफू गृहमन्त्री हुँदा भएगरेका कृत्यको डायरी पल्टाए प्रजातान्त्रिक मूल्यमान्यताको महत्त्व अरू स्पष्ट होला । महेशप्रसाद ढुंगानानयाँबानेश्वर, काठमाडौं चेपाङका नाममा झ्वामबत्तीमुनिको अँध्यारो भन्ने अर्थ खोज्न मुुलुकको दुर्गम तथा टाढा जिल्लामा पुग्नु पर्दैन, राजधानी सहर नजिक वा आसपासका जिल्लामा अनेक अभाव भेटिन्छ । पूर्वका काभ्रे, उत्तरका नुवाकोट तथा दक्षिण ललितपुरका दुर्गम या मकवानपुरभन्दा पश्चिम सिमाना धादिङकै पृथ्वीराजमार्ग आसपास अनेक कष्टले अभिशप्त जीवन जिउन विवश छन् । विशेषगरी चेपाङ बस्ती खाद्यान्न अभावमा जंगली कन्दमूल र भ्याकुर खाएर बाँचिरहेका छन् । चितवनको रामपुरमा पढेर हुर्केका पुष्पकमल दाहाल अहिले प्रधानमन्त्री पदमा छन् । अरू केही उल्लेख्य नगरे पनि त्यो बेवारिसे गरिबी निवारण र स्वरोजगार कोष तथा गरिबसँग विश्वेश्वर कार्यक्रमलाई यिनै चेपाङ, तराईका शीतलहरमा घुर तापेर रातभर जाग्राम बस्ने तथा भूकम्पले थिलथिलो बनेका वास्तविक गरिब जो अझै त्रिपाल, टहरो वा जस्ताको शीतमा कठ्यांग्रिएर रातभर सुत्न नसकी फेरि आउने वर्षातका झरीमा रुझ्ने परिवारमा पुगोस् । नकि डा भट्टराईले कान्दा क्षेत्रका चेपाङ बस्तीमा वर्षे भेलमा प्रधानमन्त्री हुँदा ट्याक्टर चढेर वान नाइट बसी चर्चा बटुलेजस्तै यो चैते हुरीमा हेलिकप्टरबाट हान्निएर आश्वासनसान्त्वना दिने हावादारी चर्चाको पुनरावृत्ति कर्म भने नहोस् । श्रीकृष्ण राजवंशी सिन्धुलीघिसिङलाई टेलिकम सारियोस्एनसेलले बेलाबेला नेपाली बजार मात्र हैन, सामाजिक सन्जालको बजार पनि राम्रैसँग तताइरहन्छ । त्यो तातोले चियादेखि भट्टी पसल र फेसबुकदेखि ट्वीटरसम्ममा मानिसको टाउको मजैले दुखाउँछ । तर मलाई खुब रमाइलो लाग्छ, सेवा जतिसुकै झुर किन नहोस् बोनस खान पल्किएका कर्मचारी पालेको राष्ट्रको सच्चा पहरेदार नेपाल टेलिकम देखेर । बोनस बाँड्नुको साटो त्यो पैसाले उपकरण थपेर जनतालाई चुस्त सेवा दिन सकेको भए नेपाली जनताले एनसेल प्रयोग गर्थे र ? तसर्थ मेरो आग्रह नेपाल त लोडसेडिङमुक्त भइसक्यो, अब कुलमान घिसिङलाई नेपाल टेलिकममा सरुवा गरियोस् र टेलिकमको सुधार एथाशीघ्र गरियोस् । अशोक तिवारी पाण्डेय न्युज एन्ड एड एजेन्सी, न्युरोड, काठमाडौंसच्याइएको चैत ६ गते प्रकाशित सुन तस्करहरूको अस्वाभाविक सम्पत्ति समाचारमा त्रिभुवन अन्तर्राष्ट्रिय विमानस्थल भन्सारको एक्सरे शाखामा रेडियो टेक्निसियनका रूपमा कार्यरत सरकारी कर्मचारी श्यामकृष्ण श्रेष्ठकी श्रीमतीको खातामा २०७३ सालमा २ करोड २ लाख ६३ हजार ३ सय ३४ रुपैयाँ देखिएको हुनुपर्नेमा अन्यथा भएकोमा सच्याइएको छ । प्रधान सम्पादक"
"मान्छे, अधिकार र फिल्म","नेपाल टुरिजम बोर्डमा चैत ३ देखि चारदिने पाँचौं अन्तर्राष्ट्रिय मानवअधिकार फिल्म महोत्सव चल्दै छ । दोस्रो दिन, एउटा खचाखच हलमा फेसा बनाम फेसिया शीर्षकको एउटा पाकिस्तानी डकुमेन्टरी पर्दामा लागेको छ । फैजल सायनी नामका युवक लेखक र निर्माताले बनाएको यो डकुमेन्टरीको विषय कार्टुन कलाकार फेसाको आत्मसंवाद छ । तिनलाई रिसाहा, वामपन्थी झुकाव भएका, राज्य र राजनीतिक दलले पनि मन नपराएका मानिसको रूपमा चित्रित गर्छन्, सायनी । तिनका दुई अवतार बीचमा कडा सम्वाद छ, फिल्ममा । फेसाका कार्टुनहरू देखिँंदै जान्छन् । जब समाजमा कलाकार वा रङ्गकर्मीले बाहिर सहज प्रस्तुति गर्न सक्दैन वा त्यहाँ उसलाई अनुकूल वातावरण हुँदैन, ऊ निजी मञ्चको रचना गर्छ । यसमा ऊ आपैं पात्र भएर आफ्नै मञ्च बनाउँछ । निर्माताका कुराबाट पनि बुझ्यौं । नाटकमा सेमुअल बेकेट त्यस्ता पात्रको रचना गर्छन्, जो समाजमा आफूअनुकूल वातावरण नपाएर आत्मकेन्द्रित अभिनय र मञ्च बनाउँछन् । बाहिर फिल्म समीक्षक र लेखक यज्ञश मानवअधिकार र फिल्म विषयको प्यानल सम्वाद चलाउँछन् । फिल्म निर्माण विषयका दुई सक्रिय ज्ञाताहरू रम्यता लिम्बु र अनुप सुवेदी छन् । तिनीहरूसँग मलाई पनि राखेका छन् । पाण्डव खत्रीको फोनको निम्तोमा पुगेको छु । यज्ञश मानवअधिकार फिल्ममा कसरी हेर्ने, नेपाली फिल्ममा मानवअधिकार कहाँबाट हेर्ने जस्ता विषयभित्र पसेर प्रश्नहरू निकाल्छन् । म मानवअधिकार र फिल्मका सम्बन्ध अनि यसको छोटो इतिहासबाट कुरा उठाउँछु । सन् १९८८ मा अधिकार वाचहरूले मानवअधिकार फिल्मको अन्तर्राष्ट्रिय कार्यक्रम न्युयोर्कबाट सुरु गरेको अनि बुएनस आयरसमा १९९७ मा फेरि धुमधामसँग यस्तो फेस्टिभल गरेको कुरा राख्छु । म जोडदार फिल्म हेर्ने मानिस होइन, तर भामको कालो पोथी, हिजोको नुमाफुङ, रङ्गकर्मी खगेन्द्र लामिछानेको टलकजङ भर्सेस टुल्के, रुवान्डा १९९४, ह्विसल ब्लोअर जस्ता अनेक फिल्मका आधार राख्छु । मानवअधिकारको विषयलाई लिएर फिल्म बनाउनेमाथि हिजो नदेखिएका चुनौती आएका छन् । विशाल मात्रामा मानिसको अधिकार हनन हुँदै गएकाले त्यस्तो भएको हो । लाखौं मानिस, त्यसमा पनि बालबालिकाको बिजोग भएका दारुण अवस्थालाई फिल्ममा उतार गर्ने आधार मिडियाका मानिसका क्यामेरा हुन्, तर तिनका शृङ्खला जोड्न समय चाहिन्छ । संसारका शक्तिशाली देशहरूमा घृणा र विभेद भएको सोझै भन्न मिल्ने संस्कृति बन्दैछ । मलाई सबैभन्दा मनपर्ने मानवअधिकार विषयका लेखक माइकल इग्नातिएभले ह्युमन राइट्स (२००१) मा भनेका कुराको सार छ, हामी मानिसको कुरा गर्दा उसको स्वभाव वा प्राकृतिक चरित्रको कुरा गर्दैनौं, बरु उसको इतिहासमा केके भइबस्छ भन्ने कुरा गर्छौं । जब मानिसको अधिकारको सुरक्षा हुँदैन, त्यसपछि उसलाई केके हुन्छ भन्ने कुरा गर्छौं । हामी आशाका अथवा भोलि त राम्रो होला नि भन्ने कुरा गर्नुभन्दा डरको चित्र अघि सारेर प्रमाण जुटाउँछौं । हिटलरले गरेको होलोकस्टको नरसंहारदेखि यता त मानवअधिकारको चेतना नै त्यही डरले बनिएको हो कि त जस्तो लाग्छ । इग्नातिएभले भनेको मान्छेको प्राकृतिक कुरा के हो अनि इतिहासले बनिएको कुरा के हो, त्यतातिरको विषय थोरै भए पनि राख्ने कोसिस गर्छु । कुरा यसरी राखौं । मान्छेको अधिकार दिनेभन्दा लिने कर्म गर्नेहरू यो जगतमा जुगजुगदेखि सक्रिय छन् । मान्छेको अधिकार लिने शासकहरूसँग हतियार र सिपाही हुन्छन् । बलियाले निर्धाको अधिकार खोस्छन् । अधिकार भनेको म पनि मानिस हुँ, म पनि तिमीजस्तै यो जगतको रचना हुँ, मेरो पनि जिउने चाहना छ, मेरो पनि इज्जत छ, म पनि माया गर्न सक्छु, अनि परिवार बनाएर त्यहाँ आफ्नै मर्यादाले बस्न सक्छु भन्ने कुराको माग हो । मेरो पनि यो पृथ्वीमा खनिखोस्री गरेर अन्न उमारेर जिउने अधिकार छ । म र तिमीमा फरक केही छैन । म पनि तिमीजस्तै सृष्टिको चक्रमा समयसँगै जन्मिएर आएपछि उमेर लिन्छु । बालक, युवा र बूढो हुन्छु र आफ्नो जीवनचक्र पुरा गर्छु । त्यसो गर्दा म कसैको त्यसरी जिउने हकमा बाधा नगरी एकअर्कामा सहयोग गरेर जिउँछु । मसँग आफ्नो जैविक पक्षमात्रै छैन । मसँग ज्ञान पनि छ । मेरो मन कुरा सिकेर राख्न बनिएको वस्तु हो । म जैविक वा प्राकृतिक कुराभन्दा अलग कुरा सिकेर पनि आफ्नो मनलाई बनाउन सक्छु । शिक्षा भनेको त्यही हो । त्यसरी बनाएको मन संस्कार हो । अनि मैले बाँच्ने मात्रै काम नगरी विचार र रचना गर्दा मेरो शास्त्र र साहित्य लेखिन्छ । म यो जगतमा केही रचना गर्न चाहन्छु । धार्मिक अधिकारी र महन्थहरू भन्छन्, ईश्वर छ, तर अदृश्य छ । त्यो सृष्टि गर्छ, तर मभित्र पनि उसले जस्तै केही बनाउने चाहना बलियो छ । म बनाउँछु, ईश्वरले जस्तै । मेरा पनि आफ्नै ससाना आकाश छन् । त्यसमा मेरा पनि घाम, जून र तारक दलहरू झुल्किन्छन्, अनि अस्ताउँछन् । म पनि हावापानी र मौसमसँग बस्छु । यसरी बस्दा यी सबै साइकलहरूलाई लिएर कथा बनाउँछु । अनि तिनै मिथक हुन्छन् । संसारका भिन्नाभिन्नै ठाउँमा प्रोफेटहरू आए । शास्त्र बने । कुनै धर्ममा मान्छेलाई यसले मेरो सेवा गरोस् भन्ने मिलाएर ईश्वरले सृष्टि गरे । कुनै धर्ममा मानिस मेरै आकारको होस् भनेर तिनले सृष्टि गरे । कुनैमा चराचरमा आकार र स्वरूप जति देखिन्छन्, ती सबैमा मानिसले मलाई देखुन् भनेर ईश्वरले कोटीकोटीका सिर्जना गरे । यसो भन्छन्, मूलधर्महरू । तर यसरी बनेको मानिसलाई उसले आफनो किसिमले माथि भनेजस्तो जीवन चलाउन पाउनु हुँदैन, म र उसमा फरक हुनुपर्छ भन्ने मानिस भित्रैबाट निस्के । तिनले भने, माथि भनेका कुरा अधिकार त हुन्, तर ती मैले बढी उपभोग गर्नुपर्छ । त्यसो भन्ने शक्तिशाली भए । मानिसमा निर्धा र बलियाको रचना भयो । सबैतिर निरीह र हैकम चलाउनेको रचना भयो । रोममा एउटा मानिसको कित्ता बनाइयो, जसलाई इटालीका आधुनिक युगका दार्शनिक गियोर्गियो आगाम्बेनले होमो सासर भने । त्यो देउतालाई दिइसकेको मानिस जसलाई मार्न पाइन्छ, तर ऊ देउतालाई बलि चढ्दैन । ऊ देउताको हो, तर असुरक्षित छ, जिउँछ, तर त्यो निराधार छ । आज युद्धमा दिनदिनै मरिरहेका नरनारी र बालक होमो सासरको अवस्थामा छन् । ती देउताका मानिस मानिन्छन्, तर निराधार छन् । तिनलाई देउताका मानिस भए पनि मारेमा खत लागेको देखिएन । अस्पताल र स्कुलमा ती बालक र शिक्षकशिक्षिका मारिए, तर त्यो युद्ध अपराध मानिएन । त्यसलाई यो क्रूरताको चाहना मानिसले मानिसमाथि नै गर्यो । आगाम्बेनले गत शताब्दीमा लेखेका कुरा अहिले झन् प्रकट भए । महात्मा गान्धीले त्यही मानिसका कुरा गरे । विश्वेश्वरप्रसाद कोइरालाले पुस १ गतेको घटनाको अदालतमा आलोचना गर्दा त्यहींदेखि नेपालमा साधारण मानिसको अधिकार हनन भएको कुरा भने । शोषण आर्थिक चाँजोपाँजो मिलाएर गरियो । त्यसमा पनि धन धेरै लिने र अरूलाई ठग्ने मानिस निस्के । यो विषयमा धेरै लेखिएका छन् । कार्लमाक्र्सले पुँजी भन्ने किताबको पहिलो खण्डमा श्रमिकलाई त्यसरी नै आर्थिक शोषणको हिसाबले होमो सासरजस्तै बनाएको देखे कि त । उनले श्रमिकलाई तेजिलो र विद्रोह गर्नसक्ने स्वभावको शोषकभन्दा श्रेष्ठ मानिस देखे । तर पुँजीपतिले श्रमिकलाई शोषण गर्छ, जुन कुरा जड वस्तु वा पुँजीले मानिसमाथि, मरेको श्रमले जीवित श्रमलाई गरेको शोषण हो, माक्र्सले भने । माक्र्सलाई मानेर राज्य र व्यवस्था चलाउनेहरूले बीसौं शताब्दीमा यो कुरा कति बुझेर काम गरे, इतिहासले भनेकै छ, अरू भन्दैजाला, तर माक्र्सले मानवअधिकार हननको अत्यन्त बलियो उदाहरण दिए । आजको युगमा मानवअधिकार हनन यस्ता अनेक शोषणबाट गरिन्छ । खाडी मुलुकमा काम गर्ने नेपाली र बङ्गलादेशी श्रमिकको आर्थिक र दैहिक शोषण मानवअधिकारको हनन हो, जडताको मानिसमाथि शोषण हो, मृत श्रमको जीवित श्रममाथि शोषण हो । लेख्ने ठाउँ छैन, यत्ति भनौं । मानवअधिकारको कुरा गर्दा पछिल्लो समयमा मानिसले मानिसका अधिकारको हननमात्रै होइन, तिनलाई दु:ख र यातना पनि दिएका छन् ।फिल्ममा त्यसलाई राख्ने कुरा जटिल छ, छलफलमा भन्दै जान्छु । फिक्सन फिल्ममा मानिसको कहाँकहाँ अधिकार हनन भएको छ, समीक्षा गरेर वा दर्शकले सोझै देखेर गरिन्छ । हिजोआज सेन्सरसिप विचारमा पनि हुन्छ । अधिकार हननका कुरा फिल्ममा देखाउन हिजोआज चुनौतीपूर्ण छ । उत्पात हुनसक्छ, थोरै कुराले । अर्कोतिर डकुमेन्टरी फिल्महरूमा गर्ने हो । तर विषय यति भयावह भयो कि क्यामेराले त्यो विशाल विभत्स कुरा देखाउनु मात्र यथार्थ भएको छ । तर यथार्थ र फिक्सनलाई मिलाउने फिल्म हामीले बनाउँदा मान्छेको अधिकार हनन कहाँ भयो भनेर थाहा हुन्छ, शाश्वत मानिस भेटिन्छ ।"
ध्वस्त कूटनीतिक हैसियत,"नेपालको कूटनीतिक हैसियत लगभग शून्यमै झरेको अनुभव अब आमरूपमै गर्न थालिएको छ । नेपालका लागि अहम् महत्त्वका मुलुक वा बहुराष्ट्रिय निकायस्थित नियोगका कामकारबाहीप्रति सम्बन्धित समकक्षी (काउन्टरपार्ट) लेगर्ने व्यवहार एवं त्यहाँको नेपाली समुदाय र सरोकारवालाको अपेक्षा वा सन्तुष्टिअसन्तुष्टि यस्तो हैसियतका मूल मापक हुन् । अहम् जिम्मेवारी बोकेका नियोगका आफ्नै गुनासा, सीमा र बाध्यताको फेहरिस्तको पनि आपैंमा कारक छँदैछ । यी सबै पक्षले समग्रमा नेपालको कूटनीतिक हैसियत, कूटनीति सञ्चालनको प्रभावकारिता र उपलब्धिलाई निर्धारण गर्ने हो । मुलुकले अन्तर्राष्ट्रिय मञ्चहरूमा प्रस्तुत गर्ने सार्थक कूटनीतिक हैसियतले नै त्यस मुलुकले उपभोग गरेको सम्प्रभुताको मात्रालाई पनि प्रतिनिधित्व गर्छ । मुलुकको वास्तविक अवस्थाको चित्रण गर्न मद्दत गर्छ । कूटनीति अपेक्षित रूपले सफल हुन नसक्दा राष्ट्रको छवि र स्वार्थ दुवै खण्डित हुन्छन् । आर्थिक कूटनीतिले मुलुकलाई पुर्याउने लाभ उपलब्धिको गणनायोग्य आयाम हो । यी मानकका आधारमा अहिले विश्वमा नेपालको कूटनीतिक उपस्थिति, कौशल र हैसियत प्रश्नातीत ढंगले दयनीय र दिशाहीन भएको छ । कुनै एक नियोग, दूत वा व्यक्तिलाई दोष दिएर वा राजनीतिक नेतृत्वले कुनै अप्ठ्यारो निर्देशन दिएर यो अवस्थामा रातारात सुधार हुने सम्भावना छैन । यसका लागि मुलुकको कूटनीतिक साख यसरी ध्वस्त नै हुनुका कारणहरूका तृणमूल तहसम्म पुगेर संरचनागत, प्रक्रियागत र कार्यक्रमगत सबै पक्षलाई पुन: परिभाषित र लक्षित गर्नु अपरिहार्य भइसकेको छ ।कामविहीन नियोगकर्मचारीहरूले नियमित हाजिर गर्नु, राहदानीका आवेदन जम्मा गर्नु, केही सय प्रवेशाज्ञा जारी गर्नु वा नेपाली समुदायसँग कहिलेकाहीं भेटघाट गर्नु जस्ता सीमित, नियमित कामबाहेक नियोगहरूमा उपलब्धिमूलक केही काम भइरहेको छैन । मुलुकको अन्तर्राष्ट्रिय उपस्थिति र अनुहार निर्माण गर्ने खास कामचाहिँ पटक्कै हुनसकेको छैन । कूटनीति मुलुकभित्रको राजनीतिको विस्तारित रूप हो भन्ने मान्यता विश्वव्यापी रूपमै स्थापित छ । यस अर्थमा नियोगहरूले मुलुकको सिङ्गो अवस्थालाई विदेशमा प्रतिनिधित्व गर्ने हो । र त्यो अधिकार र विषयवस्तु नियोगहरूलाई दिनुपर्छ । मुलुक भित्रका राजनीतिक घटनाक्रम कति लोकतन्त्रसम्मत ढंगले अगाडि बढेका छन् र राजनीतिक नेतृत्व पंक्तिको विश्वसनीयता कति छ भन्ने सेरोफेरोका प्रश्न कूटनीतिज्ञहरूले विदेशी समुदायबाट निरन्तर सामना गर्नुपर्छ । तर नेपालमा विकसित घटनाक्रम, राजनीतिको मार्गचित्र र परिणतिबारे के भन्ने वा के नभन्ने भन्नेमा नियोगहरू सधैं अन्योलमा छन् । उदाहरणका लागि अहिले मधेसको प्रतिरोध र चुनावबारे विदेशी समुदायलाई ठ्याक्कै के भन्ने नियोगहरूलाई जानकारी छैन । पश्चिमा मुलुकहरूले विशेष चासो राखेको सत्यनिरुपण र मेलमिलाप प्रयासको विश्वसनीयताबारे खासै केही बताउन सक्ने अवस्थामा नेपाली नियोगहरूलाई सुदृढ गरिएको छैन । महत्त्वपूर्ण राजनीतिक मुद्दामा राजनीतिक ब्रिफ उपलब्ध गराउने जोखिम नेपाल सरकार, पराराष्ट्र मन्त्रालयले लिने गरेको छैन । विगतमा अनुमानका आधारमा एउटा जानकारी दिइनसक्दै त्यसको विपरीत राजनीतिक परिदृश्यहरू विकसित हुने गरेकाले नेपाली कूटनीतिक प्रतिनिधिहरूले दिने जानकारीप्रति अर्को पक्षको विश्वसनीयता अक्सर संशयको घेरामा पर्ने गरेको छ । परिणामत: नेपालमा जेसुकै होस्, अन्तर्राष्ट्रिय समुदायले विलकुलै वास्ता नगर्ने प्रवृत्ति एक दशकयता अत्यधिक बढेको छ । नेपाली राजनीतिक नेतृत्वप्रतिको वितृष्णा विदेशी मुलुकका सरकारबीच पनि यत्ति बढेको छ कि नेपाल राजनीतिक रूपले स्थिर नहोउन्जेल कुरै गर्न नचाहने व्यवहार नेपालसँग यसअघि निकै घनिष्ट सम्बन्ध भएका भनिएका मुलुकहरूले पनि देखाउन थालेका छन् । नेपाल क्रमश: विश्व समुदायबाट एक्लिंँदैछ ।वर्तमान विश्वमा आर्थिक कूटनीति बहुपक्षीय र द्विपक्षीय सम्बन्धको मूल उद्देश्य भइसकेको छ । नेपालजस्तो मुलुकका लागि हिजो आर्थिक सहायता जुटाउन ध्येयकेन्द्रित गरिएको कूटनीति अब प्रत्यक्ष वैदेशिक लगानी भित्र्याउन र निर्यात व्यापार बढाउन लक्षित हुनुपर्ने हो । तर नेपालले आर्थिक कूटनीतिक सञ्चालनको खाका नै अहिलेसम्म बनाउनसकेको छैन । र नियोगहरूलाई आर्थिक कूटनीति सञ्चालन वा कार्यक्रम लागत जे भने पनि वार्षिक पाँचसात हजार डलरभन्दा बढी बजेट विनियोजन गर्ने गरिएको छैन । त्यो रकमले न कुनै कार्यक्रम गर्न पुग्छ, नत अरू प्रबद्र्धनात्मक गतिविधि नै । नेपालसँग आर्थिक कूटनीति सञ्चालन गर्न वर्षमा एक वा दुई करोड डलर खर्च गर्ने हैसियत नभएका कारण यसो भएको होइन । यो हास्यास्पद परिस्थिति हाम्रो मानसिक दरिद्रता र लक्ष्यहीनताको उपज हो । यसरी नियोग कर्मचारीहरूलाई अप्रत्यक्ष रूपले तलब मात्रै खाएर बस, अरू केही गर्नु पर्दैन भन्ने सन्देश दिएपछि थप केही उपलब्धि नहुनु स्वाभाविक हो ।नयाँ विकृतिविकसित मुलुकहरूमा अवैध रूपले बसोबास गर्ने नेपालीलाई त्यहाँको सरकारले सकेसम्म नेपाल नफर्काओस् भनेर आलटाल र बहाना गर्नु अचेल त्यहाँका नियोगहरूको नियमित काम हुने गरेको छ । यसो गरिदिन नेपालीसम्बद्ध संघसंस्थाले ठूलो दबाब दिने गरेका छन् । त्यो दबाब नेपाली समुदायले नेपालीलाई गर्ने अनिवार्य मद्दत मानिन थालेको छ । र नेपाली कूटनीति सञ्चालनको यो काइदाबारे हाम्रा मित्रराष्ट्रहरू अनभिज्ञ छैनन् । केही दर्जन नेपालीको स्वार्थरक्षा गरेकाले मुलुकको यसरी गुम्दै गएको इज्जत र कूटनीतिक साखको मूल्यबारे राज्यले आँखा चिम्लेर कतिन्जेल बस्न मिल्ला ?केही नेपाली राजदूत पदमा बहाल रहँदै अर्को जागिर खोजेर भागेका समाचार त आएकै छन् । विदेशका नियोगमा सरुवा भएर जाने उच्चमध्यम तहका धेरै कर्मचारीले उतै स्थायी बसोबास गर्न प्रयास गरेको पनि देखिएको छ । आपैं नबसेको देखाउनेहरूले पनि आफ्ना छोराछोरीलाई उतै राख्ने सबै तारतम्य मिलाइ सक्छन् । एउटा तथ्यांक आश्चर्यजनक छ । तीन दशकयता नेपालको राजदूत भएर कुनै पनि देशमा गएकामध्ये झन्डै शतप्रतिशत महामहिमका छोराछोरी नेपाल नफर्कनेगरी विदेश पलायन वा बसोबास गरिसकेका छन् । त्यो उनीहरूका छोराछोरीको स्वतन्त्रताको कुरा हो रे । यही स्वतन्त्रता अहिले मुलुकको पुँजी पलायनको मूलबाटो भइरहेको छ । आर्थिक कूटनीति सञ्चालन गरेर यो मुलुकको कल्याण गर्न खटिएको राष्ट्रको दूत नै पुँजी पलायनको कारण हुनुलाई राज्यले कुन दृष्टिले हेर्ने ? कस्तो व्यवहार गर्ने ? जनताको कर तिरेको पैसाले यस्तो आकर्षक जागिर खानेको नै मुलुकमा कुनै स्टेक बाँकी नरहेपछि उसले यो देशको हितका लागि कति दत्तचित्त भएर काम गर्ला ? यिनै प्रश्नको उत्तर समस्या समाधानको प्रारम्भ हुनसक्ला ।यतिखेर प्राय: सबै विदेशस्थित नेपाली नियोगमा एउटा समान रोग देखिएको छ, कार्यालय प्रमुख र उपप्रमुख बीचको झगडा, व्यक्तित्व टकराव वा असमझदारीले सिङ्गो नियोग नै कमजोर बन्ने । राजनीतिक नियुक्ति लिएर आउने राजदूतलाई नियमित कर्मचारीले असहयोग गर्ने, कम योग्यताका यस्ता राजदूत लघुताभासबाट पीडित हुने, अवकाशको अवस्थामा पुगेको परराष्ट्र कर्मचारी राजदूत बन्दा उसले त्यसलाई तलबी बिदाका रूपमा व्यवहार गर्ने शैली आदिले नियोगहरूको काम प्रभावकारी हुनसकेको छैन । नयाँदिल्ली जस्तो सर्वाधिक महत्त्वको दूतावास विगत दुई वर्षदेखि नियोग प्रमुख र उपप्रमुख बीचको चरम असमझदारीको सिकार भएको छ । यसमा मन्त्रालय रमिते मात्र बनेको छ । अरू धेरै नियोगमा यो रोग भुसको आगोभैं फैलिएको छ ।राजदूत नियुक्तिलामो समययता नेपालको राजदूत नियुक्ति प्रक्रिया अत्यन्तै विडम्बनापूर्ण र मुलुकका लागि प्रत्युत्पादक भएको छ । अझै नेपालको इतिहासमै राजदूत नियुक्तिका लागि मुलुकको प्रतिनिधित्व सबभन्दा अब्बल ढंगले गर्ने पात्रहरूको खोजी गर्ने मापदण्ड र परम्परा नै बसेन भन्नु बढी उपयुक्त होला । केही वर्ष अघिसम्म कुनै दलमा आबद्ध, अझ खास गुटको, औसत योग्यताका मानिसलाई राजदूत बनाइएको आरोप लाग्थ्यो । अहिले झन् एक कदम तल ओर्लेर विलकुलै अयोग्य, कुनै रानीतिक संलग्नता वा चेतसम्म नभएकालाई लिलाम बढाबढमा, सोझै पैसा असुलेर नियुक्ति दिन थालिएको धारणा आम छ । मुलुकको प्रतिष्ठा र प्रतिनिधिका रूपमा काम गर्नुपर्ने यो जिम्मेवारीका लागि जस्ता अनुहार (विहीन) छानिँंदैछन्, त्यो हेर्दा यी आरोप असत्य मान्नुपर्ने कारण छैन । यस्तो नियुक्तिमा अनुभव र योग्यता दृष्टिले नियमित परारष्ट्र सेवाका कर्मचारी बढी उपयुक्त देखिएको तर्क पनि यदाकदा गरिन्छ । तर त्यो पंक्ति पनि माथि भनिएभैं मुलुकको हित हेर्नभन्दा मुलुकबाट आफ्नो र सन्ततिको पलायन सहज बनाउनमात्रै राजदूत पद कुरेर बस्ने गरेको देखिन थालेको छ । जिम्मेवारी बहन गर्न जाने देशको भाषा र आर्थिक कूटनीतिको विशिष्ट ज्ञान कतै आवश्यक ठानिएको छैन । यी संस्थागत बन्दै गएका विकृतिलाई हटाउन निकै ठूलो प्रयास र प्रक्रिया आवश्यक पर्ने देखिन्छ ।यी अनेक विकृति नियन्त्रण होउन्, कम्तीमा देखाउनलायक व्यक्तित्व र पद अनुसारको जिम्मेवारी बहन गर्नसक्ने पात्रमात्रै अन्तिम नियुक्तिका लागि छानिउन् भनेर नै संसदीय सुनवाइको प्रावधान राखिएको होला । अमेरिकी संसद् (कंग्रेस) बाट त्यहाँको राष्ट्रपतिले छानेको व्यक्ति अनुमोदन हुनुपर्ने अभ्यासको सिको नेपालमा गर्न खोजिए जस्तो देखिन्छ । अनुमोदनको मतदान त्यहाँ पनि सामान्यत: दलगत आधारमै हुन्छ । तर त्यहाँ उम्मेदवारले प्रस्तुत गर्ने दृष्टिकोण र विषयगत ज्ञानलाई संसदीय रेकर्डमै राखिन्छ । वक्तव्यको लिखत दस्तावेज दर्ता गर्नुपर्छ । तर नेपालमा त्यो सुनवाइलाई अब सर्वथा अनावश्यक सावित गरिसकिएको छ । सुनवाइमा बस्ने सांसदहरूकै कूटनीतिक एवं भाषिक ज्ञान र औसत योग्यता प्रश्नातीत छैन । त्यसमाथि पनि मतदानमा उम्मेदवारको दल, गुट वा समुदाय पहिलो निर्णायक हुन्छ । देशको प्राथमिकता गौण हुने गरेको छ । सार्वभौम भनिएको संसदले कम्तीमा सांकेतिक रूपमै भए पनि एकदुईजना अत्यन्तै अयोग्यको नियुक्ति रोकेर देखाउने त हिम्मत गरोस् ।सम्भाव्य सुधारबृहत्तर दृष्टिमा, मुलुकको राजनीतिले राष्ट्रहितलाई केन्द्र भागमा नराखी यो समस्याको समाधान पनि हुँदैन । नियुक्ति बाँड्नेको प्राथमिकता मुलुकको हितभन्दा तत्काल आउने नगद होउन्जेल नियुक्ति पाउनेको अभिष्ट पनि मुलुकको हितअहित हेर्नुभन्दा पहिले आफूले नियुक्तिका लागि खर्च गरेको पैसा व्याजसहित असुल्नमा हुनु अस्वाभाविक होइन । यसका अतिरिक्त नियमित परराष्ट्र सेवाको क्षमता विस्तार र राष्ट्रप्रेमको अभिमुखीकरण पनि उत्तिकै आवश्यक भइसकेको छ ।"
मतदाता शिक्षामा ढिलाइ नगरौं,"मतदाताहरूलाई कानुन निर्माणमा सहभागिता, कानुनको शासन, संविधान र संविधानका अन्तरवस्तु, राजनीतिक प्रणाली, शासकीय व्यवस्था, निर्वाचन प्रणाली, समानुपातिक प्रतिनिधित्व, निर्वाचनका चरण र प्रक्रियाबारे सचेत गराउनु, जानकारी दिनु, उत्साहित तुल्याई निर्वाचन प्रक्रियामा सक्रिय सहभागिता गराउन सञ्चालन गरिने शिक्षा नै मतदाता शिक्षा हो । त्यसैले निर्वाचन आयोगले मतदातालाई कसरी भोट हाल्ने मात्र सिकाएर पुग्दैन, उनीहरूलाई किन भोट हाल्ने भन्ने कुरा पनि सिकाउन जरुरी छ ।एउटा मतदाताले अबको प्रजातान्त्रिक शासनमा भोट कसरी हाल्ने भन्नेमात्रै जानेर पुग्दैन, निर्वाचन किन ? भोट कसलाई र किन हाल्ने ? समेत जान्नु जरुरी छ । जुन कुराको सम्पूर्णत: जानकारी बृहत नागरिक शिक्षाको माध्यमबाट मात्रै सम्भव छ । नागरिक शिक्षाका विषयलाई चरणबद्ध रूपमा आम नागरिकसमक्ष लाने प्रमुख जिम्मेवारी सरकार, निर्वाचन सञ्चालन गर्ने निकाय, ओभर साइट एजेन्सीहरू, नागरिक समाज, राजनीतिक दल एवं सामुदायिक संगठनको रहन्छ । नागरिक शिक्षालाई बृहत रूपमा समुदायसमक्ष लाने लामो र निरन्तर प्रयास आवश्यक हुन्छ । मूलत: प्रजातान्त्रिक मुलुकहरूको लोकतान्त्रिक अभ्यास हेर्दा नागरिक शिक्षालाई प्रभावकारी बनाउन निम्न चरण उपयोग गर्ने गरेको पाइन्छ ।मतदाता सूचना : शासनमा सहभागिताको सुरुवात गर्नलागेका १८ वर्ष उमेर पुगेका नागरिकलाई निर्वाचनमा आकर्षित गरी लोकतान्त्रिक अभ्यासमा समाहित गराई असल प्रतिनिधि छनोट गर्न तिनलाई लक्षित गरी नामावली दर्ता प्रक्रियाका विविध पक्षबारे आधिकारिक सूचना दिने कार्यक्रम हो । यस्तो कार्यक्रम खासगरी निर्वाचन सञ्चालन एवं व्यवस्थापन गर्ने निकायले निरन्तर रूपमा सञ्चालन गर्ने गर्छन् ।मतदाता शिक्षा : आम मतदातालाई मतदानको लागि उत्साहित बनाउँदै तयारी अवस्थामा रहने बनाउन, निर्वाचनमार्फत लोकतन्त्रप्रति विश्वास बढाउन विशेषगरी निर्वाचन र लोकतन्त्र, प्रतिनिधित्व प्रणाली र मानवअधिकार, सार्वभौम मताधिकार, मौलिक हक, मतको गोपनीयता, मतपत्रको प्रयोग, बदर मत न्युनीकरण गर्ने, परिचयपत्र, मतदान गर्ने मिति, समय र स्थान, मतदाता पहिचानका आधार लगायत विषयमा दिइने जानकारीमूलक आधिकारिक सूचना दिने कार्यक्रम मतदाता शिक्षा हो । मतदाताका लागि अत्यावश्यक यस्तो जानकारी निर्वाचन व्यवस्थापन गर्ने निकायले निर्वाचनको केही समयअघि सञ्चालन गर्ने गर्छन् ।निर्वाचन शिक्षा : निर्वाचन शिक्षा मतदाता शिक्षाभन्दा ब्यापक रूपमा र मतदातासहित मतदाता हुन योग्य हुँदै गरेका समूह समेतलाई समेटेर सञ्चालन गरिन्छ, जसमा संवैधानिक एवं राजनीतिक विकासक्रम, निर्वाचन र लोकतन्त्र, प्रतिनिधित्व, समावेशीकरण, सामाजिक मूल्य, मतदाताका हक, अधिकार र कर्तव्य आदिबारे सुसूचित एवं पैरवी गरिन्छ । मूलत: यसमा स्कुल स्तरका बालबालिका एवं मतदाता र मतदाता सूचीमा सूचीकृत हुन छुटेका वर्ग एवं समुदायका नागरिकलाई समेटेर सञ्चालन गरिन्छ ।नागरिक शिक्षा : यसभित्र मतदाता सूचना, मतदाता शिक्षा र निर्वाचन शिक्षा लगायत राज्यको मूल कानुन, नागरिक अधिकार, कर्तव्य र दायित्व, सामाजिक एवं राजनीतिक मूल्य, निर्वाचन र लोकतन्त्र, समावेशीकरण, प्रतिनिधित्वको सिद्धान्त र समानुपातिक प्रतिनिधित्व, लैंगिकता, सूचनाको हक, राष्ट्रिय हित, एकता र अखण्डताजस्ता राज्य एवं नागरिक सरोकारका विषय समेटी व्यापक रूपमा सञ्चालनको कुरा समावेश गरिन्छ । यसको एकमात्र ध्येय नागरिकको उच्चतम गुणस्तरीय जीवनका लागि राज्य र नागरिकका तुलनात्मक र प्रतिस्पर्धात्मक लाभ र क्षमताका क्षेत्र पहिचान र सही उपयोगमार्फत राष्ट्र निर्माण र समृद्धि हो । २०१५ सालको संसदीय निर्वाचनमा राजनीतिक दल, उम्मेदवार, मतपत्र, भोट हाल्ने तरिकाबारे निर्वाचन आयोगले सर्वसाधारणलाई सुसूचित गरेको पाइन्छ । २०४६ पछिका निर्वाचनमा राजनीतिक दलहरूले पनि आआफ्ना घोषणापत्रमार्फत मतदातालाई सुसूचित गर्ने गरेका थिए ।संविधानसभा निर्वाचन २०६४ र ०७० मा औपचारिक रूपमै निर्वाचन आयोगले मतदाता शिक्षा कार्यक्रम सञ्चालन गरेको थियो । मतदाताहरूको भाषिक रुचि एवं उमेर र क्षेत्र पहिचान गरी सत्र भाषामा मतदाता सूचना सामग्री निर्माण गरी प्रकाशन र प्रसारण गरी स्वयम्सेवकमार्फत गाउँगाउँमा पुर्याउनसकेका कारण बदर मतको प्रतिशत न्युन गर्नसकेको थियो । मतदाता निर्वाचनका साधन र साध्य दुवै हुन् । लामो समयको पर्खाइपछि सरकारले २०७४ वैशाख ३१ गते ७४४ इकाइका लागि घोषण गरेको स्थानीय निर्वाचनका कारण आम मतदाता उत्साहित भएका छन् । करिब १ करोड ४० लाख मतदाता, करिब २१ हजार मतदान केन्द्रको सेरोफेरोमा मतदाता शिक्षा केन्द्रित हुनुपर्ने देखिन्छ । यो जटिल कार्य हो । मतदाताको वास्तविक पहिचानका लागि निर्वाचन आयोगले मतदाताको फोटो, औंठाछाप एवं तीनपुस्ते विवरण सहितको मतदाता नामावली (परिचयपत्र) तयारी भइरहेको बताएको छ ।तोकिएको स्थानीय निर्वाचनमा प्रयोग हुने मतपत्र धेरै ठूलो र जटिल, एउटै मतपत्रमा धेरै उम्मेदवारका चुनावचिन्ह रहने हुँदा मतदातालाई आफ्नो उम्मेदवार खोज्न समय लाग्ने देखिन्छ भने मतदाता अल्मलिन पुगी मत धेरै बदर हुन सक्नेतर्फ सचेत हुँदै यस पटकको मतदाता शिक्षालाई प्रभावकारी बनाउन निर्वाचन आयोगको प्रयासले मात्रै सम्भव देखिँदैन । यसमा सञ्चार माध्यम, युवा वर्ग, महिला समूह, सामुदायिक संस्थाहरूको सक्रियता जरुरी छ । मतदानलाई मात्रै केन्द्रित गरेर हेर्ने हो भने नमुना मतदानमा ज्यादा केन्द्रित गर्नुपर्ने देखिन्छ ।"
अस्पतालको हेलचेक्रयाइँ,"काभ्रेकी उमा निरौला स्वास्थ्य जाँच्न फागुन १९ गते त्रिवि शिक्षण अस्पताल, महाराजगञ्ज गइन् । धेरैखाले परीक्षण गराइन् । रगतको रिपोर्टमा क्रिटिनाइन ६२४ देखियो । महिलामा यो ०४ देखि ११० भित्र हुनुपर्छ । १६ देखि ७ को बीचमा हुनुपर्ने युरिया ९६ पाइयो । यो रिपोर्ट देख्नासाथ त्यहाँका एकजना डाक्टरले तुरुन्त मृगौला रोग विशेषज्ञलाई देखाउन सल्लाह दिए । क्रिटिनाइन त्यति धेरै हुनुको अर्थ मृगौला कामै नलाग्ने अवस्थामा पुग्नु हो भनेर उनले अथ्र्याए । काठमाडौंमै भएका आफन्तले उनलाई जँचाउन लगेका थिए । उनले तुरुन्त घरमा खबर गरिदिए । घरबाट तत्कालै आएर छोराछोरीले विशेषज्ञहरूको परामर्श लिए । उनीहरूकै सल्लाहमा एक निजी अस्पतालका मृगौला रोग विशेषज्ञकहाँ लगे । टिचिङ हस्पिटलको रिपोर्टमा शंका गर्न मिल्दैन, ती डाक्टरले बिरामीलाई सोझै भनेछन्, तपाईंका दुवै मृगौला कामै नलाग्ने अवस्थामा पुगेछन् । अब डाइलोसिस सुरु गर्नुपर्छ । चाँडै प्रत्यारोपणका लागि मृगौलाको खोजीमा लाग्नुहोला । उनले मृगौला मात्र होइन, मुटु र अन्य अंग पनि खराब भएको निचोड सुनाए । ६४ वर्षीया बिरामीले डाक्टरको आधा भाषा बुझिन्, आधा बुझिनन् । तर, यति चाहिँ बुझिन् आफ्ना महत्वपूर्ण अंग फेल भएछन् । उनी तनावले असिनपसिन भइन् । परिवारका सदस्य र आफन्तको अवस्था उस्तै थियो । कुन अंग कुन अवस्थामा पुगेका रहेछन् भन्न यकिन गर्न डाक्टरले भिडियो एक्सरे लिन चाहे । त्यसमा दुवै मृगौला एकदम राम्रा देखिए । तैपनि डाक्टर टिचिङकै रिपोर्टको पछि लागिरहे ।आफन्त भने नाम चलेको ल्याबमा रगत लिएर पुगे । क्रिटिनाइन ०७ देखियो, जुन अत्यन्त नर्मल थियो । युरिया पनि नर्मल नै पाइयो । त्यो रिपोर्ट हेरेर पनि डाक्टर निरोगी भएको निष्कर्षमा पुगेनन् । किनकि, टिचिङकै रिपोर्टलाई उनले बढ्ता जोड दिए । एक सातामा तेस्रो ठाउँमा देखाउन उनले सल्लाह दिए । चैत १ गते अर्को भरपर्दो ल्याबमा जँचाउँदा क्रिटिनाइन ०८ पाइयो । अनि मात्र डाक्टरले भनेछन्, टिचिङको रिपोर्ट गलत नै रहेछ ।अस्पतालको हेलचेक्य्राइँका कारण आएको गलत रिपोर्टका कारण निरौला परिवार करिब दुई साता तनावमा गुज्रियो । विभिन्न अस्पताल, क्लिनिक र ल्याब धाउँदाको हजारौं खर्च त छँदै छ । छोराहरू, छोरी र परिवारका अन्य सदस्यले गुगलबाट उपचारका अनेकन उपाय खोजे । कुन देशमा लग्यो भने प्रभावकारी उपचार सम्भव छ भनेर हामीले सर्च गर्यौं, छोरा प्रवीणले भने, केही रात निदाउनै सकिएन । धन्न मृगौला यस्तो रोग थियो, जसमा तत्काल औषधी चलाइएन । नत्र उनले बेकारमा कडा औषधीसमेत सेवन गर्नुपर्ने हुन सक्थ्यो । उक्त रिपोर्टबारे डाक्टरहरूको ठम्याइ छ कि परीक्षण गर्ने उपकरण बिग्रियो, कि रगत साटियो । उपकरण बिग्रिएको भए त्यहाँ धेरैको गलत उपचार भइरहेको छ । साटिएको भए कम्तीमा दुई जनाले यो अवस्था भोगे । निरौलाको रगत जसको नाममा पर्यो उनी निरोगी भएर घर फर्किए । जसको रगत निरौलाको नाममा आयो, त्यही कारण उनी बिरामी बन्नु पर्यो । बिरामीले बेलामा उपचार पाएनन्, स्वस्थ व्यक्तिले दु:ख पाउनु पर्यो (शिक्षण अस्पतालले यसबारे आफैं अनुसन्धान गर्न चाहे रसिदमा ३३६५३२२७५२ वा सी१५६ नम्बर लेखिएको छ, खोज्न सक्नेछ) । अस्पतालले निरोगी व्यक्तिलाई त्यस्तो रिपोर्ट दिने भूल त गरेकै छ, विशेषज्ञ चिकित्सकले बिरामीलाई रोगबारे जानकारी दिने शैली पनि ठीक छैन । स्वयं बिरामीलाई सोझै भनिन्छ, जुन झिरले हानेभन्दा कडा हुन्छ ।सेवामूलक निकायमा व्यावसायिकताको अभावका कारण यस्ता घटना देख्नसुन्न पाइरहन्छन् । आफ्नो रिपोर्ट सुनेर बिरामी बेहोस भएका र पछि अर्को ठाउँमा अर्कै रिपोर्ट आएका उदाहरण पनि प्रशस्तै छन् । अधिकांश ल्याबको भर छैन, डाक्टरले पनि तिनलाई मान्यता दिंदैनन् । तर, जुन ल्याबलाई सबैले पत्याउँछन्, विश्वास एवं ग्रहण गर्छन्, त्यहींको त्रुटिपूर्ण हुनु दु:खद हो । कमाएको विश्वसनीयता बचाइरहन अस्पताल प्रशासन विशेष चनाखो हुनुपर्छ । अलि गहन प्रकृतिका रोग प्रमाणित भएमा दोहोर्याएर परीक्षण गरी परिणाम सुनाउने प्रणाली निर्माण गर्न सकिन्छ कि ? वा, बिरामीको रगत साटिनै नसक्ने गरी प्रणाली बनाउन त पक्कै सकिन्छ ।आफ्नो शरीरको भित्री अवस्था पहिचान गर्ने निकाय अस्पताल नै हुन् । त्यसको उपचार गर्ने चिकित्सक हुन् । मानव जीवनसँग जोडिने हुनाले अस्पताल र चिकित्सकले झुक्किएर पनि हेलचेक्य्राइँ गर्नु हुँदैन । स्वास्थ्यकर्मीको सानो गल्ती कसैको जीवनका लागि ठूलो अभिशाप बन्न सक्छ । उमाजस्ता कति उमा होलान्, जसले गलत रिपोर्टका भरमा गलत उपचार भोगिरहेका छन् । परिवारका सदस्य शिक्षित र सक्षम भएकाले उमाका हकमा बेलैमा तथ्य पहिचान सम्भव भयो । यस्ता कति सर्वसाधारण अस्पताल पुग्छन्, जसले अन्य डाक्टरलाई हो कि होइन सोधेर जति ठाउँ भन्यो, त्यतित्यति ठाउँ पुगेर भनेजति जँचाउन सकुन् ? त्यसैले कृपया, सावधानी अपनाइदिनुहोस्, जसका कारण रोगीले निरोगी र निरोगीले रोगी साबित भई पीडा भोग्नु नपरोस् ।"
"छायो उत्साह, तोकियो मतदान केन्द्र","स्थानीय तह निर्वाचनको मिति घोषणा भएपछि गाउँगाउँमा उत्साह छाएको छ । सदरमुकाम केन्द्रित राजनीतिक दलहरू गाउँ पस्न थालेका छन् भने निर्वाचन कार्यालयहरूले तयारीलाई तीव्रता दिएका छन् । स्थानीय निकाय पुन:संरचनासँगै जिल्लाजिल्लामा निर्वाचनको बेग्लै माहोल छ । चोक चौराहदेखि सामाजिक सन्जालमा सम्भावित उम्मेदवारका बारेमा चर्चापरिचर्चा हुन थालेको छ । केही जिल्लामा मतदान केन्द्र थपिएका छन् । कतै घटेका छन् । केही जिल्लामा मतदान केन्द्र निर्धारणमा अझै सहमति जुट्न सकेको छैन ।बागलुङमा १ सय ३ मतदान केन्द्रबागलुङ स्थानीय तह निर्वाचनका लागि बागलुङमा १ सय ३ मतदान केन्द्र कायम गरिएको छ । प्रमुख जिल्ला अधिकारी भागिरथ पाण्डेयको अध्यक्षतामा रहेको जिल्लास्तरीय मतदान केन्द्र सिफारिस समितिले नगरपालिकाअन्तर्गत बागलुङमा २२, गलकोटमा १३, जैमिनी र ढोरपाटन नगरपालिकामा ११११ वटा गरी ५७ केन्द्र तोकेको छ ।गाउँपालिकाअन्र्तगत बडीगाडमा १२, काठेखोलामा १०, निसीखोलामा ७, ताराखोला र तमानमा ६६ वटा र बरेङमा ५ वटा गरी ४६ वटा मतदान केन्द्र तोकिएको जिल्ला निर्वाचन अधिकारी विकासचन्द्र पौडेलले बताए । नयाँ संरचनामा मतदान हुने भएकाले सुरक्षा र मतदातालाई पायक पर्ने स्थानमा मतदान केन्द्र तोकिएका छन् ।जिल्लामा कुल २ लाख ६८ हजार ६ सय १३ जनसंख्यामध्ये करिब ६१ प्रतिशत अर्थात १ लाख ६३ हजार २ सय ३७ जना मतदाता रहेको जिल्ला निर्वाचन कार्यालयले जनाएको छ । तीमध्ये महिलाको संख्या पुरुषको भन्दा ७ हजार ५ सय ३७ बढी छ । ८५ हजार ३ सय ८७ जना महिला मतदाता छन् । जिल्लामा १४ दल दर्ता भएका छन् । निर्वाचनमा मतदान प्रक्रियाबारे नागरिक सचेतनाका लागि घरहरूमा मतदाता शिक्षा स्वयंसेवकसमेत पठाइने प्रमुख जिल्ला अधिकारी पाण्डेयले बताए ।५ किमिभन्दा बढी हिँड्न नपर्नेस्याङजा जिल्ला निर्वाचन कार्यालयका अनुसार यहाँ १० वटा मतदान केन्द्र थपिएका छन् । सर्वदलीय बैठकको निर्णय आइतबार निर्वाचन आयोगमा पठाइएको हो । संविधानसभा निर्वाचनमा कायम मतदान केन्द्र यथावत् राखेर स्थानीय तहको नयाँ संरचनापछि गाउँ र नगरका नयाँ वडालाई ध्यानमा राख्दै केन्द्र थप्ने निर्णय भएको छ । कुनै पनि केन्द्रमा मतदान गर्न मतदाताले ५ किमिभन्दा बढी हिंड्न नपर्ने भएको छ । अघिल्लो संविधानसभा निर्वाचनमा १ सय ८९ मतदान केन्द्र थिए । यस्तै १९ वटा पार्टीले निर्वाचन कार्यालयमा दल दर्ता गराएको निर्वाचन अधिकृत गुरु मरासिनीले बताए । केन्द्र निर्धारणखोटाङ खोटाङमा पनि मतदान केन्द्र निर्धारण गरिएका छन् । जिल्ला मतदान केन्द्र पुनरावलोकन सिफारिस समितिको शनिबारको बैठकले एक सय ८० मतदान केन्द्र निर्धारण गरेको हो । समितिले चारवटा नयाँ केन्द्र थप गरेर आयोगमा सिफारिस गरेको छ । भौगोलिक विकटताको समस्यालाई मध्यनजर गर्दै हिमगंगा निमावि राजापानी, तोमाने निमावि फेदी, महेन्द्रोदय मावि वाप्लुखा र डिकुवा निमावि डिकुवामा नयाँ केन्द्र राख्न सिफारिस गरिएको जिल्ला निर्वाचन अधिकारी दिनेश खत्रीले बताए ।जिल्लामा अघिल्लो संविधानसभा निर्वाचनमा एक सय ७६ वटा केन्द्र तथा एक सय ३२ वटा मतदान स्थलबाट मत दिने व्यवस्था मिलाइएको थियो । यसअघिको सबै मतदान केन्द्र यथावत् रहने गरी चारवटा केन्द्र थप्न सिफारिस गरिएको खत्रीले बताए । राजनीतिक दल, अदालत, प्रशासन, सुरक्षा निकायलगायतको सहभागितामा मतदान केन्द्रका विषयमा छलफल भएको थियो । जिल्लाबाट प्रस्ताव गरिएको केन्द्र आयोगबाट प्रमाणित भएपछि कार्यान्वयमा आउने कार्यालयले जनाएको छ । जिल्लामा अहिलेसम्म एक लाख १८ हजार ३६ जनाले फोटोसहितको मतदाता नामावलीमा आफ्नो नाम दर्ता गराएका छन् । यसअघि २०७० को संविधानसभा निर्वाचनमा ९९ हजार ६ सय ६४ मतदाता थिए ।रुकुममा घटाइयो रुकुम यहाँ भने मतदान केन्द्र घटाइएको छ । साबिकमध्येबाट ४४ घटाई नयाँ मतदान केन्द्र कायम गरिएको हो । अबको स्थानीय तह निर्वाचनमा जिल्लाका १ सय ४ वटा केन्द्रमा मतदान हुनेछ । यसअघि १ सय ४८ मतदान केन्द्र थिए । मतदान केन्द्र पुनरावलोकन तथा सिफारिस समितिले एउटा वडामा एउटा मतदान केन्द्र बनाउने निर्णय गरेको जिल्ला निर्वाचन अधिकारी कमलमणि देवकोटाले जानकारी दिए । समितिमा एक वडा एक मतदान केन्द्र बनाउने निर्णय भएपछि निर्वाचन आयोगमा १ सय ४ मतदान केन्द्र सिफारिस गरिएको उनको भनाइ छ । जिल्लामा ३ नगरपालिका र ६ गाउँपालिकाका १ सय ४ वडा कायम गरिएको छ । जिल्लामा एक लाख पाँच हजार चार सय ३० जना मतदाता छन् ।अस्थायी टहरामै नुवाकोट यहाँ २ सय ४९ वटा मतदान केन्द्र तोकिएका छन् । निर्वाचन कार्यालयका प्रमुख जनार्दन अधिकारीका अनुसार बिहीबार र शुक्रबारको सर्वपक्षीय भेलापछि केन्द्र टुंगो लागेको हो । नयाँ संरचनाअनुसार केही मतदान केन्द्र थपिएका छन् । मतदाता संख्या, गाउँपालिका, नगरपालिका जनसंख्या, दूरी र साबिक हेरफेर गर्दा केन्द्र टुंगो लगाउन दुई दिन लागेको उनले बताए । जिल्लाको मतदाता संख्या १ लाख ९१ हजार ४ सय ६९ छ । जिल्लामा १० गाउँपालिका र २ नगरपालिका छन् । अधिकांश मतदान केन्द्र विद्यालयमा राखिएका छन् । सबैजसो विद्यालय अस्थायी टहरामा छन् । केही केन्द्र क्याम्पस, स्वास्थ्य चौकी, गाविस, चिज कारखाना भवन र मत्स्य अनुसन्धान केन्द्रमा कायम गरिएका छन् । ती सबै भवन भूकम्पले हल्लाएर जीर्ण बनेका छन् ।जुटेन सहमति सुर्खेत यहाँ मतदान केन्द्र निर्धारणमा सहमति जुट्न सकेको छैन् । साबिकको वडा विभाजन नहुने गरी मतदान केन्द्र कायम गर्नुपर्ने मापदण्ड भए पनि यहाँका दुई स्थानमा विवाद लम्बिँदा जिल्ला निर्वाचन कार्यालयले आयोगमा विवरणमा पठाउन नसकेको हो ।निर्वाचन आयोगले जिल्ला कार्यालयलाई शनिबारसम्म केन्द्र निर्धारण गरिसक्न समयसीमा तोकेको थियो । जिल्ला निर्वाचन अधिकारी सुनिता थापाले स्थानीय स्तरबाट आएको विवरण आफूले पनि हुबहु केन्द्रमा पठाउने जानकारी दिइन् । भेरीगंगा नपा ५ र बराहताल नपाको कुनाथरीमा मतदान केन्द्र मापदण्डविपरित सिफारिस भएका छन् । अन्तिम निर्णय केन्द्रले गर्ने भएकाले जिल्लाबाट प्राप्त विवरण पठाउने उनको भनाइ छ । जिल्ला निर्वाचन कार्यालयका अनुसार ९ स्थानीय तह रहेको सुर्खेतमा करिब एक सय ३७ मतदान केन्द्र कायम हुने सम्भावना छ । त्यस्तै, १७ दल दर्ता छन् । निर्वाचन सम्पन्न गर्न निजामती, शिक्षक, स्वास्थ्यकर्मी र संस्थान क्षेत्रका गरी २ हजार ७ सय ७९ कर्मचारी परिचालन हुने भएका छन् । कुल एक लाख ८५ हजार ५ सय २२ मतदातामध्ये महिला ९५ हजार ७ सय ३०, पुरुष ८९ हजार ७ सय ९१ र तेस्रोलिंगी एक जना छन् ।नेता गाउँ पसे मुगु कांग्रेसले स्थानीय तहको निर्वाचनका लागि उम्मेदवार चयन गर्न जिल्ला कार्यसमितिका पदाधिकारीलाई सदरमुकामबाहिर खटाएको छ । सोरु, खत्याड, करान र गम भेगमा टोली खटाएको हो । प्रत्येक वडामा अन्तक्र्रिया गरी कार्यकर्ताको छनोटका आधारमा उम्मेदवार चयन गरिने कांग्रेसले जनाएको छ । कार्यकर्ताले रुचाएका र विजयी हुने सम्भावना भएका उम्मेदवार चयन गर्न टोली खटाएको सभापति खड्गबहादुर शाहीले बताए । यस्तै एमाले, माओवादी केन्द्र, राप्रपालगायतका दल पनि स्थानीय निर्वाचनलाई लक्षित गर्दै विभिन्न कार्यक्रम सञ्चालन गरिरहेका छन् । पार्टी चुनावी प्रचारमा व्यस्त रहेको एमाले अध्यक्ष धर्मबहादुर शाहीले बताए । कार्यकर्ताको चाहनाअनुसारका उम्मेदवार नै चयन गर्ने योजना रहेको उनको भनाइ छ । चुनावी रन्को पाल्पा निर्वाचन घोषणासंगै गाउँमा चुनावको रन्को बढेको छ । राजनीतिक दलका गाउँ र नगरपालिकास्तरीय भेला, गोष्ठी र छलफल सुरु भएका छन् । कांग्रेसले माथागढी, पूर्वखोला, निस्दी गाउँपालिकामा भेला र प्रशिक्षण गरेको क्षेत्रीय सभापति सन्तोष थापाले बताए । अन्य पार्टीले भेला, छलफल, गोष्ठी सुरु गरेपछि हामी पनि अभियानमा छौं, उनले भने, गाउँमा चुनावको रन्को छ । एमालेले पनि आफ्ना गतिविधि बढाएको छ । पार्टी अध्यक्ष नारायण आचार्यका अनुसार पूर्वखोला, ताँहु, रामपुर लगायत स्थानमा गाउँ र नगरपालिकास्तरीय भेला, छलफल भएका छन् । गाउँमा चुनावी माहोल अघि बढेको छ । जनता भोट दिन र जनप्रतिनिधि छान्न आतुर छन्, उनले भने । माओवादी केन्द्रले पनि जिल्लाका ८ गाउँ पालिका र दुई नगरस्तरीय भेला सम्पन्न गरिसकेको छ । पोलिटब्यूरो सदस्य वसन्त शर्मा कुशलका अनुसार सबै गाउँपालिकामा समिति गठन भएर निर्वाचनको माहौल तयार गर्न कार्यकर्ता खटिएका छन् । उनीहरूले प्रशिक्षणका कार्यक्रम, वडा तहमा छलफल, भेटघाट लगायतका क्रियाकलाप अगाडि बढाएका छन् । जनतालाई निर्वाचनको माहोल सिर्जना गर्न कार्यकर्ता खटिएका छन्, उनले भने । राप्रपा, राष्ट्रिय जनमोर्चा, राष्ट्रिय जनमुक्ति पार्टी, नेकपा माले लगायतका साना दल पनि निर्वाचनको माहोल बनाउन अग्रसर देखिएका छन् ।"
उम्मेदवार बन्न राजीनामा,"उदयपुर स्थानीय तह निर्वाचनको तातो लागेपछि विभिन्न दल आबद्ध शिक्षक धमाधम राजीनामा दिन थालेका छन् । उम्मेदवार बन्न राजीनामा दिन थालेका हुन् ।निर्वाचन घोषणायता जिल्लाका विभिन्न सामुदायिक विद्यालयमा कार्यरत शिक्षकले राजीनामा दिएका छन् । पार्टीबाट टिकट लिएर निर्वाचनमा भाग लिने निश्चित भएका शिक्षकले राजीनामा दिइरहेका छन् । उनीहरू दलका निर्वाचन केन्द्रित कार्यक्रममा सहभागी हुन थालेका छन् ।सेवा अवधि २० वर्ष पुगिसकेकाहरूले राजीनामा दिएको शिक्षक सम्बद्ध संघसंगठनले जनाएका छन् । सातायता शिक्षक जितबहादुर खडा, उदीपनारायण चौधरी र यादव राईले राजीनामा दिइसकेका छन् । यस्तै कांग्रेस समर्थक नेपाल शिक्षक संघ सम्बद्ध दर्जन शिक्षक राजीनामा तयारीमा रहेका छन् । सेवा अवधि पनि पुगेका र राजनीतिक दलमा लागेर जिल्ला कार्यसमितिका विभिन्न पदमा रहेका शिक्षकले राजीनामा दिने भएका छन्, कांग्रेस जिल्ला कार्यसमिति सदस्य मदन कटुवाले भने, कांग्रेस आबद्ध झन्डै दर्जनभन्दा बढी शिक्षक राजीनामा दिने तयारी गरिरहेका छन् । निर्वाचन मिति र मनोनयन दर्ता समय नजिकिँदै जाँदा राजीनामा दिनेको संख्या बढ्ने उनको अनुमान छ ।संशोधित शिक्षा नियमावलीले समेत शिक्षकलाई पदमा रहेर राजनीति गर्न बन्देज गरेको छ । त्यसैले पनि राजीनामा दिने शिक्षक बढेका हुन् । राजनीतिमा सक्रिय शिक्षकले राजनीति नै रोज्नु उपयुक्त हो, त्रियुगा उच्चमावि गाईघाटका प्राचार्य सुवास विष्टले भने, विद्यालयमा राजनीति गर्दा शिक्षामा असर पर्ने भएकाले शिक्षक पनि हुने र राजनीति पनि गर्नु राम्रो होइन । शिक्षकले राजीनामा दिइरहेको जिल्ला शिक्षा अधिकारी हरिहर धितालले बताए । केही शिक्षकले राजीनामा दिइरहेका छन्, उनले भने, तर कुन प्रयोजनका लागि र किन दिए म यसै भन्न सक्दैन ।"
सबैका बेग्लै पहिचान,"मुस्ताङ मुस्ताङका नयाँ गाउँपालिकामा सांस्कृतिक र जातीय विविधताका आआफ्नै विशेषता छन् । नयाँ संरचनाका गाउँपालिकालाई विविधताबीचको एकताका रूपमा चित्रण गर्दै जिल्लावासी कार्यान्वयनमा जुटिरहेका छन् । साबिकका गाविस लोमन्थाङ, छोसेर र छोन्हुप मिसाएर लोमन्थाङ गाउँपालिका, घमी, चराङ र सुर्खाङ गाविस मिसाएर डालमे गाउँपालिका, छुसाङ, कागबेनी, मुक्तिनाथ र झोङ मिसाएर बाह्रगाउँमुक्तिक्षेत्र गाउँपालिका, जोमसोम र मार्फा गाविसबाट घरपझोङ गाउँपालिका र टुकुचे, लेते, कोबाङ र कुन्जो गाविस मिलाएर थासाङ गाउँपालिका भएको छ । लोमन्थाङ निकै पुरानो राजखलक रहेको क्षेत्र हो । लोवा जातिको बसोबास रहेको यो गाउँपालिका चीनको सिमानामा पर्छ । मुख्य पेसा पर्यटन र कृषि भएको यहाँका अधिकांश युवा अमेरिका र कोरिया पलायन भएका छन् । मुस्ताङी राजाले विसं १४०० देखि शासन चलाएको यो क्षेत्रमा बसोबास गर्ने अधिकांशको नातासम्बन्ध चीनको सिगात्सेसँग जोडिएको छ । ७ सय वर्षअगाडि मुस्ताङी राजपरिवारहरू सिगात्सेबाट नेपाल प्रवेश गरेका थिए ।लोमन्थाङ र डालमे गाउँपालिकाको सांस्कृतिक र जातीय विशेषता समान छ । धौलागिरि बोर्डिङ स्कुलका प्रिन्सिपल चन्द्रबहादुर गुरुङ ताङेका अनुसार यी दुवै गाउँपालिका उपल्लो मुस्ताङमा पर्ने भएकाले पेसा, धर्म, रीतिरिवाज एकै प्रकारका छन् । २०६३ सालसम्म दुवै गाउँपालिकामा प्रत्यक्ष मुस्ताङी राजाको शासन चल्ने गरेको थियो । डालमे गाउँपालिकाको केन्द्र चराङ तोकिएको छ । बाह्रगाउँमुक्तिक्षेत्रको विशेषता अझ फरक छ । छुसाङ, कागबेनी, मुक्तिनाथ र झोङ गाविस मिलाएर बनाइएको डालमे पुरानो ऐतिहासिक नाम हो । यहाँ पहिला १२ वटा गाउँ थिए । विवाह गर्नुपरे यिनै १२ गाउँभित्र मात्र गर्नुपर्ने नियम रहेको ताङेले जानकारी दिए । मुक्तिनाथ मन्दिर यो गाउँपालिकामा रहेकाले हिन्दु तथा बौद्ध धर्मको संगमका रूपमा चिनिएको छ, उनले भने, मुक्तिनाथले विश्वमै मुस्ताङको विशेषतालाई झल्काएको छ । जोमसोम र मार्फा गाविसबाट बनेको घरापझोङ गाउँपालिका यहाँको सदरमुकाम हो । स्याउ उत्पादन र होटल व्यवसायीका रूपमा यो क्षेत्र परिचित छ । यो क्षेत्र पहिले पाँच गाउँलेका रूपमा चिनिन्थ्यो । ठिनी, स्याङ, मार्फा, झैरो र सिमाङ गाउँबाट घरापझोङ बनेको हो । जोमसोमको नामकरण धेरै पछि गरिएको स्थानीय बताउँछन् । यो गाउँपालिकामा मुख्य गरी थकालीको बसोबास छ । थासाङ गाउँपालिका मुस्ताङको तल्लो क्षेत्र हो । शेरचन, भट्टचन, गौचन र तुलाचन नामबाट यो क्षेत्र चार चनका रूपमा चिनिएको छ । यो गाउँपालिका थकालीको पुख्र्यौली थलो हो । थाकखोलाका रूपमा प्रसिद्ध रहेको यहाँ थकालीका विविध सांस्कृतिक परम्परा रहेको समाजसेवी अशोक गौचनले जानकारी दिए । मंगलबारदेखि नै नयाँ संरचनाअनुसार काम सुरु गरिएको जिविसले जनाएको छ । साबिकका गाविस सचिवमध्ये वरिष्ठका आधारमा ५ वटै गाउँपालिकामा निमित्त कार्यकारी अधिकृत तोकिएको छ । नायब सुब्बाअन्तर्गत काम गरेका सचिव कर्मचारीलाई गाउँपालिकामा निमित्तको जिम्मा दिइएको जिविसका अधिकृत रवीन्द्र तिवारीले बताए । अन्य कनिष्ठ सचिवलाई वडा तहबाट काम गर्न जिम्मेवारी तोकिएको छ । सरकारले तोकेबमोजिमको संरचनाअनुसार यहाँका सबै गाउँपालिकाका कर्मचारीले काम सुरु गरेका छन् । साबिक मार्फा गाविसका सचिव प्रेम पौडेलले लेटरप्याड, छाप लगायतका सामग्री तयार गर्न थालिएको जानकारी दिए । वडा तहबाटै गाउँपालिकाको जिम्मेवारीअनुसार काम सुरु गरिसकेका छौं, उनले भने, आर्थिक वर्ष साउनसम्म नाम नयाँ तर पुरानै कामले निरन्तरता पाउनेछ । हाल तोकिएको नयाँ संरचनाले स्थानीयबीच निकै उत्साह थपिएको उनले बताए ।"
पर्वतमा दिनभर प्रदर्शन,"पर्वत उत्तरी जलजला गाउँपालिकाअन्तर्गतका पाँच गाविसका बासिन्दाले केन्द्र फेर्न माग गर्दै आइतबार आठौं दिन पनि प्रदर्शन गरेका छन् । माझफाँटका केही वडासहित धाइरिङ, बनौं, शालिजा र नांलीबाङका स्थानीयले नाराबाजीसहित सदरमुकाम परिक्रमा गर्दै दिनभर जिल्ला प्रशासन र जिल्ला समन्वय समितिको कार्यालय अघि धर्ना दिए । सबै गाउँवासीको पायक पर्ने स्थानमा केन्द्र नराखेसम्म कार्यालय सञ्चालन हुन नदिने चेतावनी उनीहरूले दिएका छन् । ७० प्रतिशत जनतालाई दु:ख दिनेगरी तोकिएको केन्द्र कुनै हालतमा मान्य हुने छैन, नांलीबाङका अगुवा हरिविकास जीसीले भने, नभए जीपीएस नक्सालाई आधार बनाएर केन्द्र राखियोस् । स्थानीयले केन्द्र नबदलेसम्म आन्दोलन जारी राख्ने बताए ।आन्दोलनमा उत्रिएकाहरूप्रति जिल्लाका सबै दलहरूले ऐक्यबद्धता जनाएका छन् । प्रशासनको गेटमा आयोजित कोणसभामा कांग्रेस, एमाले, माओवादी केन्द्र, राप्रपा, नयाँ शक्तिलगायत पार्टीका नेताहरूले गाउँपालिकाको केन्द्र अपायक भएको भन्दै सच्याउन माग गरे । बाँसखर्क, माझफाँट, लेकफाँट, शालिजा, धाइरिङ, बनौ र नांलीबाङलाई मिलाएर जलजला गाउँपालिका बनेको हो । पुन:संरचना आयोगका अध्यक्ष बालानन्द पौडेलले शक्ति र पहुँचका आधारमा केन्द्र तोकेको स्थानीयको आरोप छ । यस्तै जलजलाको केन्द्र बदल्ने विषयमा आइतबार जिल्ला समन्वय समितिको कार्यालयमा सर्वपक्षीय बैठक बसेको थियो । बैठक कुनै निष्कर्षमा पुग्न नसकेको संयन्त्रमा सहभागी नेकपा माओवादीका जिल्ला अध्यक्ष बैकुण्ठ गिरीले बताए ।"
संशोधनबिना चुनाव असम्भव,"जनकपुर निर्वाचन आयोगले स्थानीय तह निर्वाचनको तयारी तीव्र बनाइरहेका बेला विभिन्न दलमा आबद्ध मधेस पृष्ठभूमिका नेताले संविधान संशोधनबिना निर्वाचन सम्भव नहुने बताएका छन् ।आइतबार यहाँ भएको अन्तक्र्रियाका सहभागीले संविधान संशोधनबिना निर्वाचन हुनै नसक्ने जिकिर गरे । कांग्रेस केन्द्रीय सदस्य तथा सांसद महेन्द्र यादवले भने, मधेसको मनोविज्ञान संविधान संशोधनबिना निर्वाचनमा नजाने देखेको छु । यथास्थितिमा निर्वाचनमा गइयो भने मुलुक द्वन्द्वमा फस्न सक्छ ।माओवादी केन्द्रका पोलिटब्युरो सदस्य रामचन्द्र मण्डलले संविधान संशोधन र निर्वाचन दुवै मुलुकको तत्कालीन आवश्यकता रहेको उल्लेख गर्दै यथास्थितिमा निर्वाचन हुन नसक्ने बताए । मधेस केन्द्रित दल र एमालेको अदूरदर्शी निर्णय तथा क्रियाकलापका कारण मुलुक मुठभेडतिर अग्रसर भएको आरोप उनले लगाए । सरकारले चाहे निर्वाचन गराउन सक्छ तर संविधान संशोधन गराउन सक्दैन । संशोधनका लागि दुई तिहाई पुर्याउन आवश्यक पहल गर्नुपर्ने बेला मधेसवादी दलहरू प्रतिपक्षी बेन्चमा गएका छन् । यसरी संशोधन सम्भव हुँदैन, उनले भने । पहिलो संविधानसभामा माओवादी र मधेसवादी दलहरूको उपस्थिति निर्णायक रहेका बेला समग्र मधेस एक प्रदेशको विवाद झिकेर मधेस केन्द्रित दलका नेताले गल्ती गरेको आरोप कांग्रेस नेता यादव तथा माओवादी केन्द्रका नेता मण्डलले लगाए । राजनीतिमा हारजित मात्र हुँदैन, सम्झौता पनि हुन्छ । पहिलो संविधानसभामा मधेस केन्द्रित दलहरूले सम्झौता गरेको भए मधेसमैत्री संविधान बन्न सक्थ्यो, कांग्रेस नेता यादवको तर्क थियो ।तराई मधेस लोकतान्त्रिक पार्टीका केन्द्रीय कार्यसम्पादन समितिका सदस्य एवं सांसद विजयकुमार सिंहले प्रस्तावित स्थानीय तहको निर्वाचनलाई षड्यन्त्रको संज्ञा दिंदै स्थानीय तह, प्रदेश तथा केन्द्रको अन्तरसम्बन्ध प्रस्ट हुन नसकेका बेला निर्वाचनको घोषणा गर्नु बेइमानी भएको बताए । यस संविधानको स्वामित्व मधेसी जनताले अझै लिएका छैनन् । पहिले संविधान संशोधन गरेर मधेसी जनतालाई स्वामित्व लिन लगाउनुपर्छ । अन्यथा कुनै पनि निर्वाचन हुन सक्दैन, उनले भने । नेकपामाओवादीका केन्द्रीय सदस्य रोशन जनकपुरी, संघीय समाजवादी फोरमका नेता रामस्वार्थ राय, तराई मधेस समाजवादी पार्टीका मनोज चौधरी, श्रीलाल महासेठ लगायतका नेताले पनि संविधान संशोधनबिना निर्वाचन हुन नसक्ने बताए ।"
नि:शुल्क शिविर,"कालिकोट पाठेघर खसेका महिलाका लागि सञ्चालित नि:शुल्क शल्यक्रिया शिविरमा नाम दर्ता गर्नेको घुइँचो लागेको छ । पाठेघरको समस्याबाट पीडित महिला शिविरमा नाम लेखाउन २३ दिन पैदल हिँडेर जिल्ला अस्पताल पुगेका छन् । सुत्केरी भएका बेला गह्रांै भारी बोक्ने, शरीरलाई असर हुने गरी श्रम गर्ने, उचित सुत्केरी स्याहार नपाउने र सरसफाइमा ध्यान नपुर्याउँदा महिलामा पाठेघर समस्या देखिएको अस्पतालका प्रमुख डा कौशल अलीले बताए । जिल्लाका विभिन्न स्वास्थ्य संस्थामार्फत ५० भन्दा बढी महिला शिविरका लागि छनोट भएको डा अलीको भनाइ छ ।"
रेडक्रसले जग्गा किन्दा बदनियत,"भक्तपुर नेपाल रेडक्रसले गोदामघरका लागि जग्गा किन्दा ठूलो मात्रामा आर्थिक चलखेल भएको पाइएको छ । अत्यन्त आकर्षक भन्दै किनिएको महँगोमध्येको जग्गाको मोहडा र बनावट पूर्णत: कमसल छ ।चार कित्ता गरी ५ रोपनी १३ आना ३ पैसा जग्गामध्ये पिच सडकसँग जोडिएको जम्माजम्मी ३८ फिट मोहडा छ । यति ठूलो मात्रामा किनिएको जग्गामा ३८ फिट मोहडालाई आकर्षक भन्नु आफैंमा आश्चर्यलाग्दो हो, भक्तपुर नापीका एक अधिकारीले नक्सा हेर्दै भने, अझ त्यसकै मूल्यमा पछाडि सडकले नछोएका, कुनाकाप्चा निस्किएका जग्गा किन्नु बदनियतको पराकाष्ठा हो ।रेडक्रसले भूकम्पपीडितका लागि तत्काल राहत व्यवस्था मिलाउन विश्वभरिका दाताले दिएको रकमले विभिन्न ठाउँमा गोदामघर बनाउने निर्णय गर्यो । तीमध्ये राजधानी उपत्यकामा जग्गाको प्रस्ताव माग्दै गत भदौ २२ गते सूचना जारी गर्यो । २५ लाखभन्दा बढीको खरिदमा कम्तीमा एक महिनाको अवधि दिएर सूचना निकाल्नुपर्ने नियमावली भए पनि म्याद १५ दिन दिइयो । त्यसका आधारमा १० वटा प्रस्ताव परे । तीमध्ये छैटौं महँगो राजेश देशेमरुको प्रस्तावलाई स्विकारियो । अन्य सस्ता जग्गालाई अस्वीकार गर्नुका कारण चित्त नबुझेको देखाइयो । देशेमरुले पिच सडकले छोएको एउटा लाम्चो १४ आना ३ पैसाको घडेरीसँग पछाडि जोडिएका सस्ता (फरकफरक व्यक्तिका) जग्गा बेचिदिए । मूल्य भने अगाडिकै राखे । ती कुनै जग्गा उनका आफ्ना होइनन् । अन्य व्यक्तिका जग्गा बिक्रीका लागि उनले टेन्डर हाले । आफ्नो नाममा भुक्तानी लिए । अर्काका नामबाट रेडक्रसलाई पास गरिदिए । भुक्तानी एउटालाई दिनु, खरिद अर्कैसँग गर्नु नियमविपरीत हो, विज्ञहरू भन्छन्, त्यो भुक्तानी स्वत: बेरुजु हुन्छ । भक्तपुर ४ (क) मा पर्ने राम दुवालको ४९६, जगतमाया दुवालको ८६३ तथा हरिराम सुकुपायो र हरिकृष्ण सुकुपायोका ५८१ र ४९७ नम्बर कित्ताका अलगअलग जग्गा सोझै रेडक्रसलाई पास गरिएका थिए । तीमध्ये सडकमा जोडिएको जगतमायाको जग्गा मात्र हो । मूल्य भने सबैको बराबर छ । देशेमरुले आफूले नाफाका लागि अर्काको जग्गा व्यापार गरेको बताए । आनाको ६ लाख ५० हजारका दरले किन्ने कागज गरेर रेडक्रसलाई उनीहरूबाटै ६ लाख ७५ हजारले बेचेको हुँ, उनले सुनाए । जब कि जग्गा एकै व्यक्तिको सिंगो प्लट होइन । अगाडिको जग्गाको मूल्य, ठीकठीकै हो, पछाडिको त आधा नै पर्दैन, स्थानीय बासिन्दा भन्छन्, अगाडिको पनि ३८ फिट मोहडाको रिबन आकारको १४ आना ३ पैसा जग्गा न घडेरीमा बिक्थ्यो, न अरू कुनै काममा । कतै नबिक्ने जग्गा रेडक्रसलाई भिडाएछन् । बोलपत्र आहवानसमेत बेरीतको छ । खरिद नियमावलीमा २५ लाख रुपैयाँभन्दा बढीको बोलपत्र आहवान गर्दा कम्तीमा ३० दिनको समय दिनुपर्नेछ भनिएको छ । तर, १५ दिने सूचना निकालिएको छ । ५० लाख रुपैयाँभन्दा बढी रकमको बोलपत्र फारामको दस्तुर ३ हजार लिनुपर्ने नियमावलीमा भए पनि जम्मा ५ सय लिइएको छ । उक्त जग्गालाई ६ करोड ३२ लाख ८१ हजार २ सय ५० रुपैयाँ तिरिएको छ । पचास लाख रुपैयाँभन्दा बढीको बोलपत्रप्रस्ताव परीक्षण र मूल्यांकन गर्न कार्यकारी निर्देशकको संयोजकत्वमा समिति बनाउनुपर्ने नियमावलीमा छ । आर्थिक तथा स्रोत व्यवस्थापन विभागका निर्देशक त्यसका एक सदस्य रहनुपर्ने हुन्छ । तर, आर्थिक तथा स्रोत व्यवस्थापन विभागका कामु निर्देशक धर्मदत्त बिडारीलाई त्यसको मुख्य जिम्मेवारी दिइयो । पदभन्दा पनि भनेको सजिलै मान्ने को छ भन्नेमा जोड दिइयो, रेडक्रसकै एक उच्च अधिकारी भन्छन्, हामीकहाँ नियम, कानुन र नियमावली त कहिल्यै हेरिँदैन । पालना गर्ने कुरै छाडौं ।मूल्यांकन समितिले स्थलगत अध्ययन गरी सबै जग्गाको प्रतिवेदन दिएको थियो । देशेमरुको प्रस्तावमा मात्रै जग्गाको नराम्रो पक्ष खाली राखिएको छ । सबैभन्दा सस्तो प्रस्ताव ललितपुरको थियो, जसको राम्रो पक्षमा समितिले लेखेको थियो, एउटै प्लट, समथर जमिन, मूल्यका दृष्टिले सबैभन्दा कम दरको र सबभन्दा राम्रो सेपको जग्गा । त्यसको मूल्य प्रतिरोपनी ४० लाख छाडेर १ करोड लाख दरकोलाई खरिद गरिएको हो । रेडक्रस स्रोतका अनुसार प्रस्तावको सूचीसहितको टिप्पणी उठाउँदा देशेमरुको जग्गाको जम्मा मूल्य लेखिएको छैन । जग्गाको मात्रामा पनि पूरै केरमेट गरिएको छ । कम्तीमा ५ रोपनी भनिएकामा सुरुमा त्यति थिएन, स्रोतले भन्यो, अन्य व्यक्तिको थप्दै पछि पुर्याइएको हो । गतिलो लेनदेन भएकाले यसैलाई जसरी पनि पार्न सुरुदेखि नै गृहकार्य गरिएको हो । फागुन ११ गते जग्गा पास गर्न ४ गते नै राजस्वसहित ६ करोड ६१ लाख २८ हजार ९ सय ६ रुपैयाँको गुड फर पेमेन्ट चेक बनाइएको थियो । यस्तो चेक बनाएपछि त्यति रकम बैंकले आफ्नो खातामा तान्छ । भुक्तानी नलिएको अवधिको ब्याज दिँदैन । न्यूनतम ४ प्रतिशत ब्याज मान्दा पनि एक साता पहिल्यै चेक बनाएकै कारण ५० हजार ७ सय २९ रुपैयाँ रेडक्रसलाई घाटा लागेको छ । रेडक्रसका केन्द्रीय अध्यक्ष सञ्जीव थापाले मूल्यांकन समितिको सिफारिसका आधारमा महँगो भए पनि राम्रो लागेर उक्त जग्गा किनिएको दाबी गरे । चाँगुनारायण जाने पिच सडकमा यसभन्दा सस्तो जग्गा पाइँदैन, उनले भने, यसमा कुनै बदनियत छैन ।"
नयाँ सम्झौताको औचित्य छैन : विज्ञ,"बेइजिङ प्रधानमन्त्री पुष्पकमल दाहालको चीन भ्रमणले दुई देशबीचको सम्बन्धलाई थप उचाइ दिने चिनियाँ बुद्धिजीवीहरूले बताएका छन् । विशेषत: गत वर्ष तत्कालीन प्रधानमन्त्री केपी ओलीले गरेका सम्झौताको कार्यान्वयनमा प्रधानमन्त्री दाहालको भ्रमण केन्द्रित हुनुपर्ने सुझाव पनि उनीहरूको छ । भ्रमणलाई उपलब्धिमूलक बनाउन नेपालको तयारीमा भर पर्ने बताएका छन् । चिनियाँ राज्यपरिषदको अधीनमा रहेको चिनियाँ समसामयिक अन्तर्राष्ट्रिय सम्बन्ध अध्ययन संस्था (सीआईसीआईआर)को एसिया तथा ओसियानिक विभागका निर्देशक प्राध्यापक हु सिसेङले नेपालमा चिनियाँ सहयोग र लगानीको महत्त्वपूर्ण भूमिका रहेको बताए । नयाँ संविधानको कार्यान्वयन र स्थानीय निकायको निर्वाचनसँगै भूकम्पपछिको पुनर्निर्माणमा नेपाल लाग्नुपर्ने अवस्थामा नेपाललाई चाहिएको सहयोग गर्न चीन तयार रहेको उनले औंल्याए । नेपाल आर्थिक विकासमा केन्द्रित हुनुपर्ने र त्यसले चिनियाँ लगानीकर्तालाई आकर्षित गर्ने तर नेपाल सधैँ आन्तरिक राजनीतिक द्वन्द्वमा फसेको अवस्था रहँदा चीनलाई चिन्ता लागेको उनले बताए । यो संक्रमणकाल तुरुन्तै सकियोस् भन्ने चीनको चाहना छ, उनले कान्तिपुरलाई भने, स्थिरता र शान्ति भयो भने नेपालले आर्थिक विकासमा चाँडै फडको मार्न सक्छ र नेपालमा चिनियाँ रेल गुड्न सक्छ ।प्रधानमन्त्री दाहालको चीन भ्रमणले गतवर्ष तत्कालीन प्रधानमन्त्री ओलीले गरेका सम्झौताहरूको कार्यान्वयन नै दुई देशबीचको सम्बन्धको मुख्य विषय रहनुपर्ने उनले जोड दिए । म आशा गर्छु नेपालका प्रधानमन्त्री दाहालको भ्रमण उपलब्धिमूलक बन्नेछ, उनले थप प्रस्ट पार्दै भने, नेपालको तयारी र इच्छामा सबै कुरा निर्भर छ । चीनले त सधैं नै नेपाललाई सहयोग गर्ने बताउँदै आएको छ । दाहालको भ्रमणले आगामी मे महिनामा चीनले आयोजना गर्ने बेल्ट एन्ड रोड शिखर मञ्चमा नेपालको उपस्थिति बन्ने आशा पनि उनले प्रकट गरे । चीनको हपेई विश्वविद्यालयमा स्थापित नेपाल अध्ययन केन्द्रका निर्देशक सहप्राध्यापक चाङ सुबिनले प्रधानमन्त्री दाहालले नयाँ सम्झौता गर्नुभन्दा पनि पुराना सम्झौतालाई कार्यान्वयन गर्नुपर्ने विचार व्यक्त गरे । यसअघिका सम्झौतालाई कार्यान्वयन नगर्दा चीन असन्तुष्ट रहेको बताउँदै भने, तत्कालीन प्रधानमन्त्री ओलीले चीनसँग ऐतिहासिक र महत्त्वपूर्ण सम्झौता गरे तर उनलाई विस्थापित गरेका दाहालले ती सम्झौतालाई बेवास्ता गरे । ती सम्झौताहरू अहिले बेवारिसे बनेका छन् । अब दाहालले पनि सम्झौता गरे भने उनीपछि आउने देउवाले उसैगरी बेवास्ता गर्नेछन् । त्यसकारण नयाँ सम्झौता गर्नुको कुनै औचित्य मैले देखेको छैन । नेपालमा चिनियाँ लगानीको सुरक्षा हुनुपर्ने र चिनियाँ कम्पनीलाई निर्वाध रूपमा काम गर्न दिनुपर्ने उनको विचार छ ।"
सकियो फिल्म फेस्टिभल,"काठमाडौं डकुमेन्ट्री र फिक्सन विधाका ६ फिल्मलाई पुरस्कृत गर्दै आइतबार राजधानीमा नेपाल अन्तर्राष्ट्रिय मानव अधिकार फिल्म फेस्टिभल सकिएको छ ।यस पटक फेस्टिभलमा इन्टरनेसनल डकुमेन्ट्री पानारोमा अन्तर्गत चिलीका प्याट्रिसियो सान्त्यान्दरको डकुमेन्ट्री फिल्म द सोभल म्यान उत्कृष्ट ठहरियो भने इन्टरनेसनल फिक्सन अवार्ड जर्मनीका सार्लट ए रल्फसको फिल्म समिरा ले पायो । त्यस्तै नेपाल पानारोमा अन्तर्गत डकुमेन्ट्रीतर्फ शेलनाङ ग्याम्जो तामाङको झालो उत्कृष्ट ठहरियो भने देवकी विष्टको इन सर्च अफ देवकी फिक्सनतिर पुरस्कृत भयो ।द सोभल म्यान चिलीको पिसागुवा गाउँनजिकै उत्खनन गरिएको चिहानको कथा समेटिएको छ । समिरा ले आत्महत्याको धम्की दिने एउटी युवतीको कथा प्रस्तुत गरेको छ । नेपाली पानारोमा अन्तर्गत पुरस्कृत झालो मा शिक्षक र विद्यार्थी दुई भिक्षुको कथा कहिएको छ । इन सर्च अफ देवकी मा पश्चिम नेपालमा प्रचलित देउकी प्रथाको विषयवस्तु प्रस्तुत गरिएको छ ।यी सबै फिल्मले अवार्डसँगै जनही ४० हजार रुपैयाँ पाए ।त्यस्तै, जुरी अवार्डअन्तर्गत भने स्पेनका मार्काे हुएर्टेसको फिफ्टी सिक्स र इटालीका स्टेफन मोकार्जेल र मर्याम जुवेयरको टु वल्ड्र्स फिल्म उत्कृष्ट ठहरिए । फिफ्टी सिक्स मा मादागास्करका तीन बालबालिकाले स्कुलको शुल्कबापत पाइने ५६ किलो चामल पाउन गरेको संघर्षको नालीबेली समेटिएको छ । टु वल्ड्र्स मा मोन्ट्रियलमा काकाको रेस्टुरेन्टमा काम गर्ने सिरियाली शरणार्थी युवक सामी ले छुट्टिएका आमाबाबुसँग भेट्न गरेको संघर्ष देखाइएको छ । फेस्टिभलको जुरीमा नेपालबाट वरिष्ठ फिल्मकर्मी तुलसी घिमिरे, भारतका वरिष्ठ निर्देशक गिरीश कसरावली, बंगलादेशका फिल्म समीक्षक अहमद मुस्तफा जमाल र नेदरल्यान्डका फिल्म निर्देशक क्लेमेन्टाइन एडरभन थिए । फेस्टिभलमा देखाइएका १ सय १ फिल्ममध्ये उत्कृष्ट छान्न गाह्रो भएको कसरावलीले सुनाए । प्राय: फिल्महरू शरणार्थी, बसाइँसराइ, लैंगिक असमानता, अपांग व्यक्तिहरू, सीमान्तीकृतहरूका बारेमा थिए, उनले भने, मानव अधिकारका पक्षमा विश्वका राम्रा फिल्महरू छानेर देखाइएकोले जुरीलाई अलिक गाह्रो भएको हो ।महोत्सवमा फिक्सन, डकुमेन्ट्री, सर्टफिल्म र एनिमेटेड फिल्महरू समावेश गरिएको मानव अधिकार फिल्म सेन्टरका अध्यक्ष चिरञ्जीवी कर्णविहारीले सुनाए । फेस्टिभलको समापन ज्योतिकेशर सिंह ठकुरीको भुसको लोग्ने फिल्मबाट भएको थियो ।"
समर लभ मा अब फिल्म बन्ने,काठमाडौं सुबिन भट्टराईको उपन्यास समर लभ मै आधारित रही अब फिल्म बन्ने भएको छ । फिल्मको नाम पनि सोही हुने आइतबार आयोजित घोषणा कार्यक्रममा बताइएको छ ।टिन एजर्स लभस्टोरीलाई बान्की पारेर लेखिएकैले अल्लारे पाठकले अत्यधिक रुचाएको उपन्यासबाटै सामीप्यराज तिमल्सेनाले पटकथा लेखेका हुन् । फिल्मलाई मुस्कान ढकालले निर्देशन गर्ने भएका छन् ।नाइटिंगेल इन्टरटेनमेन्टको ब्यानरमा बनाउन लागिएको समर लभ का चर्चित जोडी साया र अतीतको भूमिकामा नयाँ कलाकारलाई डेब्यु गराइन लागिएको छ । नेपाली मूलकी रेवती क्षत्रीले सायाको भूमिका निर्वाह गर्दै छिन् । भारतको गुवाहाटीकी रेवती मिस इन्टरनेसनल भारत पनि हुन् भने थुप्रै ब्युटी पेजेन्टमा सहभागी भइसकेकी छन् । अतीतका रूपमा भने आशिष पियाले अभिनय गर्नेछन् । आशिषले आफू व्यवसायमा संलग्न हुँदाहुँदै फिल्म खेल्न आएको सुन्दर अवसरलाई खेर जान दिनु हुँदैन भनेर अभिनयमा राजी भएको बताए । रेवतीले भने भारतीय फिल्ममा अभिनयको अनुभव समेत संगालिसकेकी छन् । ग्याङ्स अफ नर्थवेस्ट मा खेलिसकेकी उनले खातुन शीर्षक अर्को भारतीय फिल्म पनि खेल्ने पक्कापक्की भइसकेको बताइन् ।काठमाडौंबाहेक पोखरा र धनगढीमा छायांकन गरिने फिल्मको सुटिङ वैशाख दोस्रो साता सुरु हुने निर्माण पक्षले जनाएको छ । त्यसो त फिल्मको विदेशमा समेत केही दृश्य खिचिने बताइएको छ । पुष्पन प्रधानको संगीत रहने फिल्मको संवाद भने सुबिन र सामीप्यले संयुक्त रूपमा तयार पारेका हुन् ।
शंकर लामिछाने पुरस्कार,"काठमाडौं शंकर लामिछाने प्रतिष्ठानले वरिष्ठ साहित्यकार मदनमणि दीक्षितलाई अभिनन्दन गरेको छ । प्रतिष्ठानले वरिष्ठ साहित्यकारभाषाशास्त्री बालकृष्ण पोखरेललाई ५० हजार रुपैयाँ र सम्मानपत्रसहित शंकर लामिछाने निबन्ध पुरस्कार तथा दामोदर पुडासैनीलाई २५ हजार रुपैयाँ र सम्मान पत्रसहितको शंकर लामिछाने युवा निबन्ध पुरस्कार प्रदान गरेको छ । नेपाल प्रज्ञा प्रतिष्ठानका उपकुलपति डा विष्णुविभु घिमिरेले शनिबार राजधानीमा पुरस्कार एवं सम्मान अर्पण गरे । अभिनन्दित र सम्मानित व्यक्तित्वबारे समालोचक डा लक्ष्मण गौतमले बोले । दीक्षितले आफू अभिनन्दित हुन पाउँदा खुसी लागेको बताए । भाषाशास्त्री पोखरेलले शंकर लामिछानेलाई सम्भिँदै प्रतिष्ठानप्रति आभार व्यक्त गरे । डा ताना शर्मा, पुडासैनी, युवराज नयाँघरे, लामिछाने प्रतिष्ठानका अध्यक्ष राधेश्याम लेकाली, प्रमुख संरक्षक रत्ना लामिछाने, सिन्धु गौतमलगायतले दिवंगत निबन्धकार लामिछानेलाई स्मरण गरे । प्रज्ञा प्रतिष्ठानकै सहकार्यमा आयोजित कार्यक्रममा निबन्धकार नरेन्द्रराज पौडेलको विमोचनको बिगबिगी हास्यव्यंग्य संग्रह लोकार्पणसमेत गरियो । दायित्व वाङ्मय प्रतिष्ठानले छापेको उक्त पुस्तकमा ३० वटा सिर्जना छन् । कृतिमाथि टिप्पणी गर्दै समालोचक डा ज्ञानू पाण्डेले थपिन्, हास्यव्यंग्य निबन्धमा हास्य मात्रै भयो भने त्यो निकै हल्का हुन्छ । निबन्धमा हास्यसँगै व्यंग्यको छोप हाल्ने खुबी पाउन लामो साधना चाहिन्छ । यो संग्रहका निबन्ध पढदा पौडेलजीले त्यो सिद्धि प्राप्त गर्नुभएको प्रतीत हुन्छ, जुन नेपाली निबन्धका लागि ठूलो उपलब्धि हो । कविता, समीक्षा, नियात्रासंस्मरण र कथाका गरी १९ कृति निकालिसकेका पौडेलका हास्यव्यंग्य निबन्ध संग्रह मात्रै सात वटा आइसकेका छ् ।"
विमर्शमा गुरिल्ला गर्ल,"दमक पाँच वर्षअघि प्रकाशित छापामार युवतीको डायरी को अंग्रेजी अनुवाद गुरिल्ला गर्ल पुस्तकमाथि विमर्श गरिएको छ ।दमकमा शनिबार साहित्यिक व्यक्तित्वहरूले छापामार युवतीको डायरी बेलायतबाट गुरिल्ला र्गका रूपमा प्रकाशन हुनु नेपाली महिलाहरूका लागि उच्च सफलता भएको विश्लेषण गरे । कवि सीमा आभाषले गाउँकी छापामार युवतीको बलिदानबाट मुलुकमा आएको परिवर्तनले सहरकी अर्की महिलाको अधिकार सुरक्षित गरेको टिप्पणी गरिन् । विमर्शमा वक्ताहरूले सामाजिक रूपान्तरण राजनीति मात्रै नभई व्यक्तिगत योगदान पनि आवश्यक रहेको उल्लेख गरे । तत्कालीन सशस्त्र द्वन्द्वमा होमिएकी इलामको पञ्चकन्याकी तारा राईको आत्मकथा छापामार युवतीको डायरी लाई जैयन्त शर्माको अनुवाद तथा नरेश काङबाङ र अबजशे काइँलाको संयुक्त सम्पादनमा बेलायतबाट गुरिल्ला गर्ल शीर्षकमा प्रकाशित गरिएको हो ।शब्द घर नेपालद्वारा आयोजित कार्यक्रममा २७ वर्षीया लेखक राईले छापामार हुँदै जेल जीवनको भोगाइ र त्यसपछिका सामाजिक कठिनाइहरू पुस्तकमा उल्लेख गरेको बताइन् । विमर्शमा पुस्तकका सम्पादनकर्ता काङबाङ र संगीतकार आभाष वक्ता थिए । १४ वर्षको उमेरमा २०६१ माघमा छापामार बनेकी राई तीन महिनापछि २०६२ वैशाखमा सेनाद्वारा गिरफ्तार भएकी थिइन् । इलाम, झापा र मोरङका विभिन्न कारागारमा गरी एक वर्ष जेल जीवन बिताएकी राई लोकतन्त्र स्थापनापछि रिहा भएकी थिइन् । तर घर फर्केपछि उनी सामाजिक तिरस्कारमा परिन् र त्यो भोगाइलाई डायरीमा उतार्न थालिन् । पछि त्यो पुस्तकाकारमा आयो । पत्रकार देवेन्द्र भट्टराई र साहित्यकार गणेश रसिकको सहयोगमा प्रकाशित छापामार युवतीको डायरी को अहिलेसम्म चौधौं संस्करण प्रकाशन भइसकेको छ ।"
घनिष्ठता नायिकागायिकाको,"काठमाडौं गायिका आस्था राउतले नायिका अशिष्मा नकर्मीसँग खिचेका केही तस्बिर फेसबुकमा राखेकी छन् । तिनका अधिकांश कमेन्ट समान आशयका छन् । भनिएको छ, साक्खै दिदीबहिनी जस्ता, जुम्ल्याहा हौ कि क्या हो ? सँगै हिँड्दाहिँड्दा एउटै देखिन थालेछौं  ।फ्यानहरूले जे भने पनि आस्थालाई आफूहरू दुरुस्त देखिने भन्ने चाहिँ लाग्दैन । तर, दुईबीच धेरै कुरा मिल्ने उनी बताउँछिन् । हामी दुवै जोली मुडका छौं, उनी भन्छिन्, हाँस्नुपर्ने, नाच्नुपर्ने बानी छ । दुवै जना मिलनसार छौं । घुम्न मन पराउँछौं । गफाडी छौं । गत वर्ष युरोप भ्रमणमा जाँदा खुब रमाइलो गरेको उनी सम्झिन्छिन् ।अशिष्मा पनि त्यो बेलाको क्षण जीवनभर यादगार रहने बताउँछिन् । उनका अनुसार एक महिना सँगै बस्दा उनीहरूले व्यक्तिगत कुरा सबै सेयर गरे । पर्सनल भन्ने नै बाँकी रहेन, उनी सुनाउँछिन्, मेरो सामान उसले चलाउने, उसको मैले चलाउने गथ्र्यौं । कसलाई कसको फोन आउँछदेखि आनीबानीसम्मका सबै कुरा थाहा हुन्थ्यो । के पनि भएछ भने, काठमाडौं फर्किने बेला अशिष्माको तौलिया आस्थाको ब्यागमा परेछ । आस्थाले अझै फिर्ता दिएकी छैनन् । त्यसले मागिराखेकी थिई, मैले दिन पाइनँ, आस्था भन्छिन्, अब दिन्नँ । तर, रुमाल चिनो राखे भेटघाट हुँदैन भनेर ऊ मागिराख्छे । मलाई चाहिँ त्यही टावेलले उसको सम्झना गराउने भएकाले दिन मन लाग्दैन ।हुन पनि युरोपबाट फर्केदेखि उनीहरूको भेटघाट भएकै छैन । अशिष्मा यसलाई त्यही तौलियाकै करामत पो हो कि भन्ठान्छिन् । तर, फोनमा गफगाफ भइरहन्छ । कहिलेकाहीँ त दुवै जना मोबाइलमा ब्यालेन्स सकिउन्जेल बात मार्छन् । त्यतिले नपुगेर फेरि ल्यान्डलाइनबाट पनि कुरा हुन्छ रे ।हामी अरूको कुरा काट्दैनौं, आस्था कसम खाउँला झैँ गर्दै भन्छिन्, आफ्नैबारे सुनाउनेसुन्ने गर्छौं ।मन पर्नेनपर्ने बानीजोसँग पनि तुरुन्तै घुलमिल हुन सक्ने आस्थाको बानी अशिष्मालाई राम्रो लाग्छ । उनी त आस्थालाई जेमा पनि मिसाउँदा हुने आलु नै मान्दी रहिछन् । भन्छिन्, जोसँग पनि मिल्ने, साथी बनिहाल्ने बानी छ उसको । आफू भने चित्त बुझेका मान्छेसँग मात्रै बोल्ने गरेको उनी खुलाउँछिन् । उनलाई आफू पनि आस्था झैं फ्रयांक हुन मन लाग्छ । आस्था चाहिँ अशिष्माको शान्तपनदेखि प्रभावित छिन् । आफ्नो झडंग रिसाउने बानी भए पनि अशिष्मा कुल पाराकी भइदिनाले सम्बन्ध सुमधुर रहिरहेको उनी बताउँछिन् । म चित्त नबुझेको कुरा प्याच्चै भन्छु, आस्था सुनाउँछिन्, ऊ अलि सोचेर जवाफ फर्काउँछे । बुज्झकी छे । अरूलाई नराम्रो भन्दिन । जहाँ पनि एडजस्ट हुन सक्छे ।दुईबीच झगडा पर्दा आस्था आफैं बोल्ने गरेको अशिष्मा बताउँछिन् ।चार वर्षको चिनजानले उनीहरूलाई एकअर्काको सबल र कमजोर पक्षबारे पनि धेरथोर अवगत गराइसकेको छ । त्यसैले एकअर्कालाई मोटिभेट गर्न खोज्छन् । तर, आपसका कतिपय कुरा उनीहरूलाई चित्त बुझ्दैन । जस्तै, आस्था अशिष्मा चित्त नबुझेको कुरा भनिहालून् भन्ने चाहन्छिन् । तर, अशिष्मा कुरा मनमा राखेर सोचिबस्छिन्, आफूले आफैंलाई दु:ख दिन्छिन् । अशिष्मा पनि बेलामौका बुझेर मात्रै आस्था जंगिए हुन्थ्यो भन्ने कामना गर्छिन् । तर, आस्थाको स्वभाव त्यस्तो छैन । ऊ त ठाडै जान्छे, जंगिएर, अशिष्मा भन्छिन्, केही कुरा चित्त बुझेन भने आयोजकलाई समेत थर्काउँछे । मान्छेले आफ्नो नराम्रो सुन्न चाहँदैन । ऊ भने चित्तै दुख्ने गरी प्याच्च भन्दिन्छे । गायिकाले कतिपय कुरा मनमै राख्नुपर्ने नायिकाको सुझाव छ ।पहिलो चिनजानचार वर्षअघि दाङमा भएको एउटा कार्यक्रमका बेला उनीहरूको परिचय भएको थियो । त्यो बेला आस्थालाई सालको पात टपरी बोलको रिमिक्स गीतका लागि चिनिन्थ्यो । अशिष्मा मोडलिङमा पाइला सार्दै थिइन् । उनले कार्यक्रममा समाहित फेसन शोमा सोज टपरका रूपमा भाग लिनु थियो । तर, त्यही बेला बिरामी भइन् । आस्था र मबीच राम्रोसँग चिनजान पनि भएको थिएन, अशिष्मा सम्झिन्छिन्, तर, ऊ मेरो स्वास्थ्यस्थिति सोध्न आइरहन्थी । औषधि पनि दिन्थी । सोधपुछ गरिरहन्थी । मलाई उसले केयर गरेको मन पर्यो ।त्यो कार्यक्रमपछि उनीहरूबीच घनिष्ठता बढ्यो । गत वर्ष युरोप गएपछि बेस्ट फ्रेन्ड नै भएर फर्किए । ऊ मेरो साथी मात्रै नभएर शिक्षक, मेकअप गुरु सबै हो, आस्था भन्छिन्, एल्बम रिलिज गर्दा साथीहरूमध्येबाट उसलाई मात्र बोलाएकी थिएँ ।मण्डला थिएटरमा आयोजित आस्थाको आधार लोकार्पणका क्रममा अशिष्मा नाचेकी पनि थिइन् । आस्थाका अनुसार अशिष्मा फाट्टफुट्ट गीत पनि गाउँछिन् । गा न गा भनेर उचाल्छु म, झुम्के बुलाकी गायिका भन्छिन्, बिगारी भने उडाउँछु पनि । ऊ रिसाउँछे ।गजब कुरा त के रहेछ भने, आस्था र अशिष्मा दुवैका बुबाहरू संगीतकर्मी हुन् । उनीहरूले रेडियो नेपालमा एकै समय जागिर खाएका थिए हाम्रो घर पनि नजिकै छ, अशिष्मा भन्छिन्, म बानेश्वर, ऊ अनामनगर । धोबीखोलाको वारि र पारि बस्छौं तर भेटघाट त्यति हुँदैन ।फरक क्षेत्रका भइदिनाले पनि भेटिराख्न मुस्किल परेको हुन सक्छ । तर, नभेटे पनि आफूहरूको मित्रता निकै प्रगाढ रहेको उनीहरू गर्वसाथ बताउँछन् । केटीको दुस्मन केटी नै हुन्छे भन्छन्, आस्था भन्छिन्, तर, हामी त्यस्ता छैनौं । एकअर्कालाई माया गर्छौं । समर्थन गर्छौं, सिकाउँछौं, हप्काउँछौं । उदाहरणीय पो छौं त । पक्कै ।"
अंशु मिस नेवा: पोखरा,"लेखनाथ फाइनलको निर्णायक राउन्डका प्रतिस्पर्धीहरू मञ्चमा थिए । उनीहरूलाई एउटी महिलाले डोकामा बच्चा बोकेर हिँडिरहेको तस्बिर देखाएर विवेचना गर्न भनियो । अन्तिममा प्राय: प्रश्न सोधिने सौन्दर्य प्रतियोगिताभन्दा पृथक् किसिमले निर्णायकले तस्बिर देखाएर विवेचना गर्न भनेपछि प्रतिस्पर्धीहरू अकमक्क परे । सबैले आफ्ना धारणा राख्दै गए । पालो आयो अंशु शाक्यको । उनले भनिन्, भगवान सबै ठाउँमा पुग्न सक्दैनन् । त्यही भएर धर्तीमा आमा पठाएका हुन् । आमाले हरतरहको कष्ट सहेर सन्तानलाई खुसी राख्छिन् । आफूले दु:ख भोगेर सन्तानको सुख चाहन्छिन् ।पोखरा सभागृह तालीले गुञ्जायमान भयो । उनै अंशुले मिस नेवा: पोखरा को उपाधि जितिन् । पूर्वविजेता एलिसा जोशीले २० वर्षीया अंशुलाई चाँदीको ताज पहिराइन् । अंशुले शनिबार मिस ट्यालेन्टको टाइटल पनि हात पारिन् । निर्णायकले सोधेका प्रश्नको उत्कृष्ट जवाफ दिँदै उनले १७ जनालाई पछाडि पारिन् । उनले ४० हजार रुपैयाँ, ३२ इन्चको एलईडी टीभी तथा गिफ्ट ह्याम्पर पनि पाइन् । नेवा: खल: कास्कीद्वारा आयोजित प्रतियोगितामा निकिता लिगल फस्र्ट रनरअप, प्रार्थना डंगोल सेकेन्ड रनरअप बने । रसना बुद्धाचार्यले भ्युअर्स च्वाइस अवार्ड र बेस्ट नेवारी ल्यांग्वेजको टाइटल जिते । ज्यास्मिन श्रेष्ठ बेस्ट स्माइल, श्रद्धा श्रेष्ठ मोस्ट फ्रेन्ड्ली र सिमरन श्रेष्ठ मिस फोटोजेनिक दरिए । कृष्णमोहन श्रेष्ठ, शान्ति उदास, निरञ्जन श्रेष्ठ, रत्नकाजी महर्जन, राजभाइ ज:कमी र आरती श्रेष्ठ प्रतियोगिताका निर्णायक थिए । नेवा: खल: कास्कीका अध्यक्ष अशोक पालिखेले युवा पुस्ताका माध्यमबाट नेवारी भाषा संस्कार र संस्कृति जगेर्ना गर्न प्रतियोगिता आयोजना गरेको बताए ।"
सुरम्य संगीतमा गुरूदेव,"काठमाडौं गायक तथा संगीतकर्मी गुरुदेव कामत शनिबार राजधानीमा प्रस्तुत भए । उनको प्रस्तुतिले शास्त्रीय संगीत अझै पनि लोकप्रिय रहेको पुष्टि गर्यो । राष्ट्रिय नाचघरमा काहो बनाबो झुठी बतिया बोलको ठुमरी गाइरहँदा श्रोताहरू बीचबीचमा तालीले उनलाई साथ दिन्थे । गुरुकुल संगीत पाठशालाले गरेको उनको यो २०औं सुरम्य सन्ध्या थियो । कार्यक्रममा शास्त्रीय संगीत, नेपाली, मैथिली, हिन्दी र उर्दू गीतगजल प्रस्तुत गरिएको थियो । पहिलोपटक उनले नेपाल भाषा (नेवारी)मा झिंझुया, झिंसुया गीत गुनगुनाए । गीतकार जीवराज कुँवरद्वारा रचित नेपाली गीत गुन्जियो मनमा कोइली बोली गुरुदेवले फरक शैलीमा पस्केका थिए । गीतकार कालीप्रसाद रिजालको मधुशाला पिउन गएको, प्यास लिएर फर्के प्रस्तुत गरिरहँदा दर्शकदीर्घामा सन्नाटा छाएझैं देखिन्थ्यो । कार्यक्रममा विनीत ठाकुरको मिथिलावासीलाई उठ्न गरेको आग्रह गीत उठुयौ मैथिल भेलैय भोर, चुनमुन चिरैया करय सोर मा गायक खुबै जमेका देखिन्थे । कार्यक्रममा नेपालभारत बीपी कोइराला फाउन्डेसन र टोयटालगायतले सहकार्य गरेका थिए ।"
नवीनको साथ,"लेखनाथ गायक नवीन कटुवालको दोस्रो एल्बम साथ आएको छ । पोखरामा आइतबार गायक बिनोद बानिया, संगीत प्रशिक्षक नवराज बराल, श्रीमान थुलुङ र मेनकाजी गुरुङले उक्त एल्बम विमोचन गरे । चार गीत समावेश एल्बमका सबै गीतमा प्रकाश नेपालीको संगीत छ । एल्बममा समावेश मलाई खुसी बोलको गीतको म्युजिक भिडियो पनि सार्वजनिक गरियो । म्युजिक भिडियोको निर्देशन र सम्पादन अपिल त्रिपाठीले गरेका हुन् । सरोज अधिकारीको छायांकन तथा सुवास अम्गाईले रंग संयोजन गरेको भिडियोमा मिलन थापा, अनु शाह र अनिल अधिकारीले मोडलिङ गरेका छन् ।"
मोदीले किन रोजे योगी ?,"नयाँँदिल्ली उत्तर प्रदेशको मुख्यमन्त्रीमा योगी आदित्यनाथको नियुक्तिसँगै उनको छवि र केही विवादास्पद पृष्ठभूमिका बारेमा समेत बहस सुरु भएको छ । वास्तवमा विगत २० वर्षमा भाजपा र योगीबीचको सम्बन्ध निकै उतारचढावपूर्ण रह्यो । निकै तनावका बीचमा पनि भाजपा र उनीबीच सम्वन्धविच्छेद भएन । कारण थियो कहिले भाजपालाई आदित्यनाथ नभई नहुने त कहिले आदित्यनाथलाई भाजपाको साथ चाहिने । पार्टीमा कुरा नमिल्दा उनले आफूलाई लो प्रोफाइल मा राखे तर आफ्नो शक्तिलाई बढाइराखे ।उनको चर्काे हिन्दु नाराले कतिपय समयमा भाजपालाई हानि समेत गर्यो तर त्योभन्दा बढी फाइदा नै भयो । भारतमा भन्ने गरिन्छ, गोरखपुरमा चुनाव जित्न योगीलाई भाजपा चाहिँदैन तर भाजपालाई उनी चाहिन्छ । गोरखपुरमा उनलाई समर्थकहरूले हिन्दु हृदय सम्राट भनी जयजयकार गर्ने गर्दछन् । त्यसैले प्रधानमन्त्री नरेन्द्र मोदीले उनलाई मुख्यमन्त्री चयन गरे, जसलाई भाजपाका वरिष्ठ नेता लालकृष्ण आडवाणीले समर्थन गरे । गृहमन्त्री तथा भाजपाका अर्का उत्तर प्रदेशकै ठूला नेता राजनाथ सिंह ओबीसी समूहबाट मुख्यमन्त्री बनाउने पक्षमा थिए । तर मोदी र आडवाणीको समर्थन भएपछि पार्टीले निर्णय लियो ।उत्तरप्रदेशको मुख्यमन्त्रीको रूपमा सिंहको नाम नै चर्चामा थियो तर उनले त्यो स्वीकार गरेनन् । सिंहले मोदीपछि आफूलाई प्रधानमन्त्रीको दाबेदारका रूपमा प्रस्तुत गरेका कारण पनि उनी मुख्यमन्त्रीका लागि तयार भएनन् । हुन पनि बीजेपीलाई मुख्यमन्त्रीको उम्मेदवार छान्ने कार्य आफैंमा जटिल थियो । त्यसैले उसले निर्वाचनअघि मुख्यमन्त्रीको उम्मेदवार नै घोषणा गरेको थिएन । मोदीले योगीलाई छनोट गर्नुका ८ कारण यी छन् : १ तीन वर्षअघिको जितमा भूमिकासन् २०१४ मा भएको लोकसभा निर्वाचनमा योगीले भाजपाको जितका लागि ठूलो भूमिका निर्वाह गरेका थिए । जसले गर्दा मोदी उनको कामबाट निकै प्रभावित भएका थिए । उक्त निर्वाचनमा बीजेपीले लोकसभाको ८० सिटमध्ये ७३ सिट जितेको थियो । त्यति बेला पार्टीले उनलाई हेलिकप्टर नै दिएर निर्वाचन अभियानमा सहभागी गराएको थियो । भाजपालाई उत्तरप्रदेशमा मुस्लिम समुदायको भोट कम आउने र उनको कट्टरहिन्दु छविका कारण मुस्लिम समुदायलाई विश्वासमा लिन उनलाई मुस्लिमको बढी बसोबास भएका क्षेत्रमा खटाइएको थियो । २ चुनावी अभियानका स्टार हालै सम्पन्न विधानसभा निर्वाचनमा योगी चुनावी अभियानका स्टार नै थिए । उनले भाजपालाई जिताउन उत्तरप्रदेशभरि नै आक्रामक चुनावी अभियान सञ्चालन गरेका थिए । जसले गर्दा विधानसभामा ४०३ सिटमध्ये बीजेपी गठबन्धनले ३२५ सिट जित्यो । ३ मोदीको अभियानलाई बढाउन सक्ने व्यक्तिप्रधानमन्त्री नरेन्द्र मोदीको सबैको साथ, सबैको विकास नामक राष्ट्रिय अभियानलाई राम्रोसँग अगाडि बढाउन सक्ने मुख्यमन्त्रीको रूपमा उनलाई लिइएको छ । उनले हिन्दुत्व र विकासको नारालाई सँगै अगाडि बढाउन सक्ने बीजेपीको विश्लेषण छ । ४ विजयलाई निरन्तरता दिने उपयुक्त पात्र सन् २०१९ मा हुने लोकसभा निर्वाचनमा पनि आफ्नो विजयलाई निरन्तरता दिन बीजेपी चाहन्छ । त्यसका लागि मोदीले देखेको उपयुक्त पात्र उनी नै हुन् । यसका लागि जातीय सन्तुलन आवश्यक पर्छ । त्यसैगरी उपमुख्यमन्त्रीहरू केशवप्रसाद मौर्य र दिनेश शर्माले ओबीसी समुदाय र ब्राह्मण समुदायलाई प्रतिनिधित्व गर्ने गर्दछन् ।५ विहारमा समेत प्रभाव पार्न सक्ने व्यक्तियोगीले गोरखनाथ मन्दिरको ट्रस्टमा काम गरे । विशेषगरी उत्तर प्रदेश र विहारमा यसका धेरै फलोअर छन् । विहारमा भएको विधानसभा निर्वाचनमा भाजपाले हार खानुपर्यो । त्यसैले मोदीले त्यहाँको राजनीतिलाई समेत प्रभावित पार्न उनलाई मुख्यमन्त्रीमा सिफारिस गरिएको विश्लेषण गरिएको छ । ६ दलित र सीमान्तकृत समुदायमा बलियो पकड कट्टर हिन्दु नेताको छवि बनाए पनि उनको दलित तथा सीमातन्कृत समुदायमा बलियो पकड छ । हालै सम्पन्न विधानसभा निर्वाचनमा दलित र पिछडिएको वर्गले बीजेपीलाई राम्रो भोट दिएका थिए जसलाई बीजेपी आगामी लोकसभा निर्वाचनमा समेत निरन्तरता दिन चाहन्छ । यति मात्र होइन, यही भोटलाई लक्षित गरेर उसले ओबीसी समुदायबाट मुख्यमन्त्री छनोट गर्ने गृहकार्य समेत गरेको थियो । योगीले निर्वाचनको समयमा सीमातन्कृत समुदायलाई राजनीतिको मूलधारमा ल्याउने विषयमा आफ्ना योजनासमेत प्रस्तुत गरेका थिए । यति मात्र होइन, मुस्लिम समुदायलाई समेत उनले खुसी राख्ने विश्वास गरिएको छ ।७ राममन्दिर बनाउने एजेन्डाअयोध्यामा राम मन्दिर बनाउने भाजपा र उनको मुख्य एजेन्डा छ, जुन चुनावी अभियानमा पनि महत्त्वपूर्ण एजेन्डा थियो । विशेषत: योगीले स्थापना गरेको हिन्दु युवा वाहिनीले उनलाई त्यस क्षेत्रमा स्थापित गरायो र उनलाई बीजेपीले समेत बेवास्ता गर्न सकेन । आगामी दिनमा यसले पार्टी झन सुदृढ हुने बीजेपीको विश्लेषण छ । ८ आरएसएसको दबाबयोगीलाई मुख्यमन्त्रीको रूपमा सिफारिस गर्न बीजेपीको भ्रातृ संस्था राष्ट्रिय स्यवंसेवक संघ (आरएसएस) ले प्रधानमन्त्री नरेन्द्र मोदी तथा अन्य नेताहरूलाई निकै नै दबाब दिएको थियो । तर उनको पृष्ठभूमि भने विवादास्पद छ । उनलाई सन् २००७ मा गोरखपुरमा दंगा फैलाएको आरोप समेत लाग्यो । उनलाई त्यतिबेला साम्प्रदायिक अभिव्यक्ति दिएको आरोप लागेको थियो । अहिले पनि उनको त्यो मुद्दा अदालतमा विचाराधीन छ ।योगी आदित्यनाथले लगातार साम्प्रदायिक अभिव्यक्ति भने दिइरहेका छन् । केही समयअघि उनले यदि एउटा हिन्दु केटीलाई मुस्लिममा परिणत गरियो भने आफूहरूले १०० मुस्लिमलाई हिन्दुमा परिणत गर्ने चुनौती दिएका थिए । उनी सन् २००७ मा संसद्मा राजनीतिक षड्यन्त्रका कारण आफूलाई गिरफतार गरिएको भन्दै रोएका थिए । उनले निरन्तर रूपमा पार्टीको तर्फबाट नै चुनाव लडे पनि जहिले पनि पार्टीबाट आफूलाई दूरीमा नै राख्ने गर्दथे । उनी लखनउ र दिल्लीमा हुने पार्टीका कार्यक्रमहरूमा खासै सहभागी हुने गर्दैनथे । सन् २०११ मा बीजेपीका अहिलेका गृहमन्त्री राजनाथ सिंह सद्भावना यात्राका क्रममा गोरखपुर पुग्दासमेत उनलाई कार्यक्रममा बोलाइएको थिएन । सन् २०१३ को विधानसभा निर्वाचनमा योगीले सिफारिस गरेका धेरैलाई बीजेपीले टिकट दिएन, त्यसैले उनका समर्थकहरूले बीजेपीविरुद्ध उम्मेदवारी समेत दिएका थिए । सन् २०१२ मा उत्तर प्रदेशमा भाजपाले त्यति राम्रो सिट नजितेपछि उनी र पार्टीबीचको सम्बन्ध सुध्रिने क्रम सुरु भयो । उनी मुख्यमन्त्री भएपछि भारतका नयाँ बहस सुरु भएको छ जातीय रूपमा यति विभाजित अभिव्यक्ति दिने योगीले यूपीका सबै जात र वर्गलाई कसरी मिलाएर अगाडि लैजालान् ? यसले भारतको राष्ट्रिय राजनीतिलाई कस्तो प्रभाव पार्ला ?"
उच्च क्षमताको रकेट परीक्षण गरेको दाबी,"सोल, अमेरिकाको सैन्य कारबाही चेतावनीका बाबजुद उत्तर कोरियाले उच्च क्षमताको रकेट परीक्षण गरेको दाबी गरेको छ । परीक्षण उत्तर कोरियाली नेता किम जोङ उनको उपस्थितिमा भएको जनाइएको छ । नेता किमले उक्त परीक्षणलाई उत्तर कोरियाको नयाँ अध्याय बताएको त्यहाँको सरकारी समाचार संस्था केसीएनएले जनाएको छ । किमले परीक्षण सफल भएको बताएको र छिट्ट्रै नै विश्वले उत्तर कोरियाको क्षमता थाहा पाउने बताएको केसीएनएले उल्लेख गरेको छ । अमेरिकी विदेशमन्त्री रेक्स टिलरसन र चिनियाँ राष्ट्रपति सी चिनफिङ बीच भेटवार्ता हुनुभन्दा केही घण्टाअगाडि मात्रै उत्तर कोरियाले रकेट परीक्षण गरेको जनाएको हो । अमेरिकाले उत्तर कोरियाको आणविक कार्यक्रम नियन्त्रणमा सघाउन चीनलाई आग्रह गर्दै आएको छ ।"
"डुंगा दुर्घटनामा दुईको मृत्यु, आठ बेपत्ता",हाङझाउ पूर्वी चीनको हाङझाउ प्रान्तमा माछा मार्ने माझी लिएर हिँडेका दुई छुट्टाछुट्टै डुंगा दुर्घटनामा दुई माझीको मृत्यु भएको छ । उक्त दुर्घटनामा आठ जना डुबेर बेपत्ता भएको स्थानीय सञ्चारमाध्यमले जनाएका छन् । बेपत्ता माझीको खोजी कार्य जारी रहेको बताइएको छ ।त्यस्तै एघार जना माझी सवार अर्काे डुंगा आइतबार बिहान करिब ५ बजेतिर सुलाङ्घु टापु नजिक डुबेको र पाँच जनालाई सुरक्षित उद्धार गरिएको तटवर्ती सुरक्षा प्रशासनका प्रवक्ताले बताए ।
लिए शपथ,"लखनउ पाँच पटक गोरखपुर क्षेत्रबाट लोकसभा सदस्यमा निर्वाचित योगी आदित्यनाथले आइतबार उत्तर प्रदेश (यूपी) को मुख्यमन्त्री पदको शपथ लिएका छन् । उनीसँगै दुई उपमुख्यमन्त्री र ४३ जना मन्त्रीहरूले पनि शपथ लिएका हुन् । लखनउस्थित स्मृति उपवनमा आयोजित शपथग्रहण समारोहमा प्रधानमन्त्री नरेन्द्र मोदी, भारतीय जनता पार्टीका अध्यक्ष अमित शाह, वरिष्ठ नेता लालकृष्ण आडवाणी, मुरलीमनोहर जोशी र विभिन्न राज्यका बीजेपी मुख्यमन्त्रीहरू सहभागी थिए । प्रधानमन्त्री मोदीले योगी नेतृत्वको टिमले उत्तर प्रदेशलाई उत्तम प्रदेश बनाउने विश्वास व्यक्त गरेका छन् । आइतबार नै ट्वीट गर्दै मोदीले भनेका छन्, मलाई पूर्ण विश्वास छ, यो नयाँ टिमले उत्तर प्रदेशलाई उत्तम प्रदेशको रूप दिँदै प्रदेशको विकासमा इतिहास रच्नेछ । उत्तर प्रदेशको विकास भएपछि मात्र भारतको विकास हुने उल्लेख गर्दै उनले भनेका छन्, हामीले यूपीका युवाहरूका लागि काम गर्न चाहेका छौँ, उनीहरूका लागि अवसरको सिर्जना गर्न चाहन्छौं ।उपमुख्यमन्त्री पदमा लखनउ सहरका पूर्व मेयर डा दिनेश शर्मा र यूपीका वरिष्ठ नेता केशवप्रसाद मौर्यले शपथ लिएका छन् । योगीको मन्त्रिमण्डलमा पूर्व क्रिकेट खेलाडीहरू चेतन चौहान र मोहसिन राजा पनि परेका छन् । बीजेपी गठबन्धनको सहयोगी दल सुहेलदेव भारतीय समाज पार्टीका नेता ओमप्रकाश राजभर पनि मन्त्री बनेका छन् । शपथग्रहण समारोहमा समाजवादी पार्टीका नेता मुलायम सिंह यादव र पूर्वमुख्यमन्त्री अखिलेश यादव पनि उपस्थित थिए । उत्तर प्रदेशको मुख्यमन्त्री भएपछि योगी आदित्यनाथले मोदीको सबैको साथ, सबैको विकास मन्त्रलाई पालना गरेर यूपीलाई अगाडि लैजाने बताए ।"
सस्तो बजारका नाममा कब्जा,"पोखरा नेपाल वायुसेवा निगम पोखरा मातहतको नयाँबजारस्थित जग्गामा झन्डै ५ वर्षअघि केही फुटपाथ व्यापारीलाई राखियो । उक्त स्थानमा अहिले सस्तो बजारका नाममा विभिन्न पसल सञ्चालित छन् ।प्रक्रियाअनुसार टेन्डर गरी २६ सय ३२ वर्गमिटर क्षेत्रफलको जग्गा भाडामा दिइएकामा २०७२ चैतमा म्याद सकिने भएपछि निगमले २०७२ माघ १७ मा नयाँ बोलपत्र आहान गर्यो । त्यसमा ३१ फर्मले टेन्डर हालेकामा चार सस्तो बजारभित्रकै व्यवसायीको थियो । टेन्डरमा २४ लाख रुपैयाँदेखि न्यूनतम ४ लाख मासिक भाडा तोकिएको थियो । ७ वटा फर्मले रुचि नदेखाएपछि आठौं नम्बरको सूर्यदिल ग्रुप इन्भेस्टमेन्टले हालेको टेन्डरअनुसार मासिक ११ लाख रुपैयाँ बुझाउने गरी ग्रुप र निगमबीच गत कात्तिक पहिलो दिन सम्झौता भयो । सूर्यदिलले फेवा एग्रिकल्चर प्रालिका सञ्चालक युवराज खतिवडालाई सस्तो बजार सञ्चालनका लागि टेन्डर प्रक्रियादेखि नै अख्तियारी दिएको थियो ।अख्तियारीअनुसार खतिवडाले उक्त जग्गा ठेक्का पाएको भन्दै सस्तो बजार चलाउन खोज्दा झडप हुन पुग्यो । खतिवडा घाइते भए । स्थानीय प्रशासनलगायत सरोकारवाला निकायले यो विषय अझै टुंग्याउन सकेका छैनन् । म्याद सकिएयताको भाडा निगमले पाएको छैन । जग्गामा बनेका २ सय १७ सटर एकापसमा किनबेच पनि हुन्छ । यसैगरी कृषि विकास बैंक बैंकिङ मुख्य शाखा कार्यालयका नाममा नयाँबजारको व्यापारिक महत्त्वको ठाउँमा रहेको ५ रोपनी ३ आना १ पैसा आधा दाम क्षेत्रफलको जग्गा पनि फुटपाथ व्यापारीको कब्जामा छ । सोही बेलादेखि उनीहरूलाई राखिएकामा अहिलेसम्म बैंकलाई एकसुको भाडा पनि दिइएको छैन । हामीलाई थाहै नदिई व्यवसायी लगेर राखिएछ, कृषि विकास बैंक क्षेत्रीय कार्यालयका कामु निर्देशक राजनप्रसाद श्रेष्ठले भने, कृषि बैंकको शाखा भवन बनाउन नक्सा पास गराइसकेका छौं । तर आफ्नै जग्गामा जान सकेका छैनौं । चिप्लेढुंगामा घर भाडामा लिएर शाखा सञ्चालन गर्नुपरेको छ । गण्डकी मिनी मार्केट सञ्चालन भएको उक्त स्थानमा करिब सयजति सर्टर छन् । सडक व्यवस्थित गर्ने भन्दै सरकारी जग्गामा फुटपाथ व्यवसायीलाई लगेर राख्दाको दुर्दशा हो यो । तत्कालीन अवस्थामा क्षेत्रीय प्रहरी कार्यालय, प्रशासन, उद्योग वाणिज्य संघलगायतले सरकारी जग्गामा व्यवस्थापन गरेका हुन् । यसले सम्बन्धित कार्यालयले आफ्नो जग्गा उपयोग गर्न पाएका छैनन् भने बस्दै आएकालाई हटाउन पनि सक्ने अवस्था छैन । श्रेष्ठले यस विषयमा स्थानीय प्रशासनमा जानकारी गराउँदा कुरा गरौंला भन्नेबाहेक समस्या समाधानमा कुनै चासो नदिइएको बताए । उक्त जग्गामा ६० प्रतिशत काम सकिएपछि अलपत्र अवस्थाको एउटा कोल्डस्टोर पनि छ । त्यो पनि अतिक्रमणमा परेको छ ।जग्गा यही कार्यालयको नाममा छ । भवन बनाउन बजेट आएको छ, कृषि विकास बैंक मुख्य बैंकिङ शाखा कार्यालयका प्रमुख रामचन्द्र आचार्यले भने, कानुनी प्रक्रिया पुर्याएर भाडा तिरेर बसे पनि चाहिएका बेला छाड्नुपर्छ । त्यहीमाथि भाडै नतिरी राखिएको छ । उनले यो समस्यालाई प्रशासनलगायतले छिटो समाधान गर्नुपर्ने बताए ।सरकारी जग्गा कसैलाई त्यसै दिन मिल्दैन । कानुनी प्रक्रियामा रहेर बोलपत्र आह्वान गर्नुपर्छ । निगमले सस्तो बजारका व्यवसायीलाई समेत ध्यानमा दिएर सोहीअनुसार बोलपत्र आह्वान गरेको, केही सहभागी भएको तर पछि आएर नियम, कानुन, विधिविधान मान्दैनौं, हामी छाड्दैनौं भन्दै प्रक्रिया नै रद्द गर्न भनेको निगमका प्रमुख बस्नेतले बताए । प्रजिअको अध्यक्षतामा सर्वदलीय बैठक बसेर समस्या समाधानका लागि पहल गरे पनि समाधान नभएको उनले बताए । टेन्डर प्रक्रिया रद्द गर्न नसकिने र व्यवसायीले छाड्न नमान्ने कारणले समस्या आएको उनको भनाइ छ । उनले भने, गृहमन्त्रालयले जग्गा खाली गराउन कास्की प्रशासनलाई पत्र पनि पठाएको छ । तर केही काम भएको छैन । नागरिक समाज पोखराका संयोजक रामबहादुर पौडेलका अनुसार राज्यले संवेदनशील भएर व्यवसायीको व्यवस्थापन गर्नुपर्छ । पृथ्वीचोकस्थित कृषि सामग्री कम्पनी शाखा कार्यालय कास्कीको ७ रोपनी जग्गामा पनि हालै फुटपाथ व्यवसायी लगेर राखिएको छ । पहिला खाली भएकाले बजारबासीले डम्पिङसाइड बनाएका थिए, शाखा प्रमुख शालिग्राम वाग्लेले भने, अहिले भाडा त आएको छ । अरू निकायको जग्गाको किचलो देख्दा पछि भनेका बेला नछाड्ने समस्या आउने होकी भन्ने त्रास भयो । सस्तो बजारको समस्या समाधानका लागि पोखरा उद्योग वाणिज्य संघका अध्यक्ष विश्वशंकर पालिखेको संयोजकत्वमा समिति गठन भएको थियो । उक्त समितिले दुवै पक्षलाई राखेर सहमतिको प्रयास गरेको थियो । तर दुवै पक्ष नमानेपछि कानुनअनुसार गर्नु भनेर कास्की प्रशासनलाई जानकारी दिइसकेका छौं, उनले भने । प्रमुख जिल्ला अधिकारी हरिप्रसाद मैनालीले समस्या लामो समयदेखि बल्झेकाले तत्काल समाधान नभएको बताए ।"
महिलाले चलाएका परीक्षा केन्द्र व्यवस्थित,"प्यूठान महिलाहरूले सञ्चालन गरेको माध्यमिक शिक्षा परीक्षा (एसईई) को परीक्षा केन्द्र जिल्लामै नमुना भएको छ । केन्द्राध्यक्षदेखि कार्यालय सहयोगीसम्म महिला नै रहेर विद्यानन्द मावि गोठिबाङमा चलाइएको परीक्षा केन्द्र नमुना भएको हो । बेलबास मावि बेलबास, जनता मावि बर्जिबाङ, लोकचेतना एकेडेमी बोर्डिङ स्कुल भिंगृका १ सय ९३ जना परीक्षार्थी परीक्षामा सहभागी छन् । परीक्षा केन्द्रको नेतृत्व विद्यानन्द मावि जुडापाटाकी प्रअ दिनाकुमारी क्षेत्रीले गरेकी छन् । केन्द्राध्यक्ष भएर यसअघि दुईपटक परीक्षा सञ्चालन गरेको बताउँदै उनले महिलै महिला बसेर पहिलोपटक परीक्षा चलाउँदा सहज भएको बताइन् ।महिलै महिलाले पनि राम्रोसँग सञ्चालन गर्न सकिन्छ भन्ने आँटले केन्द्र बनाउन माग गरेका थियौं , क्षेत्रीले भनिन्, पहिले पहिलेको भन्दा झन राम्रोसँग परीक्षा चलाएको अनूभति भएको छ । उनले सुरक्षाकर्मीसमेत महिला नै रहेको जानकारी दिइन् । अन्य सहकर्मी निरीक्षकको अनुभव नहुँदा आफूलाई काम धेरै गर्न परेको उनले जानकारी गराइन् । अह्राएको काम सबैले इमान्दारीपूर्वक गर्नुहुन्छ, उनले भनिन् ।केन्द्राध्यक्षलाई धेरै कुरा मिलाउनुपर्छ, क्षेत्रीले भनिन्, पुरुष निरीक्षकहरूलाई काम लगाउनुपरेको भए धेरै गाह्रो हुन्थ्यो । यसपालि निकै सहज भएको छ । उनले महिला शिक्षकमात्र भएकाले विद्यार्थीसमेत भयरहित वातावरणमा परीक्षा दिइरहेको बताइन् । परीक्षा केन्द्रमा सहायक केन्द्राध्यक्ष सिर्जना पण्डित, निरीक्षकहरू शान्ता सापकोटा, कमला पोख्रेल, शिवा बुढाथोकी, माधवा रावल, चन्द्र खत्री, पविक्षा सुनार, विष्णा रिजाल र कार्यालय सहयोगी लक्ष्मी घर्ती खटिएका छन् ।महिलाले मात्र चलाएको केन्द्रमा भएका कमीकमजोरी केलाउन भनेर जिल्लाबाट अनुगमनका लागि धेरै टोली आउने गरेको सहायक केन्द्राध्यक्ष सिर्जना पण्डितले बताइन् । अनुगमनमा आएका सबैले निकै राम्रोसँग चलेको रहेछ भन्नुहुन्छ, पण्डितले भनिन्, उहाँहरूको सुझावले झनै हौसला मिलेको छ । सहयोग समिति बनाई स्थानीयसँग सहयोग लिएर परीक्षा चलाएको पण्डितले बताइन् ।जुडापाटा केन्द्रमा महिला शिक्षकले नमुना परीक्षा चलाएका छन्, जिल्ला शिक्षा अधिकारी कल्पना घिमिरेले भनिन्, जिम्मेवार पाएपछि महिलाले पनि राम्रो गर्न सक्छन् भन्ने उदाहरण देखिएको छ । परीक्षार्थीले छोरा जन्माइन्दैलेख सदरमुकामको त्रिभुवन मावि केन्द्रमा माध्यमिक शिक्षा परीक्षा (एसईई) दिइरहेकी एक परीक्षार्थीले छोरा जन्माएकी छन् । जनता मावि कोटथाप्लाकी १७ वर्षीया पूजा नेपालीलाई परीक्षा दिइरहेकै समयमा प्रसूति व्यथाले च्यापेको थियो । तत्काल दैलेख अस्पताल पुर्याइएकी नेपालीले छोरा जन्माएकी छन् । अस्पतालका अनुसार उनको भेन्टिलेटरमा राखेर उपचार भइरहेको छ । आमा र बच्चा दुवैको स्वास्थ्य खतरामुक्त भएको डा शोभित थापाले जानकारी दिए ।"
मोर्चाको व्यवहार हिंस्रक : ओली,"नेपालगन्ज एमाले अध्यक्ष केपी ओलीले आफ्नो पार्टीको मेचीमहाकाली अभियानका क्रममा मधेसी मोर्चाले अराजनीतिक, अलोकतान्त्रिक र हिंस्रक व्यवहार देखाएको आरोप लगाएका छन् । अभियान सकेर राजधानी फर्किने क्रममा आइतबार नेपालगन्जमा पत्रकार सम्मेलन गर्दै उनले राजनीतिमा कतै स्वीकार्य नहुने काम छाडेर लोकतन्त्रमा विश्वास गर्न मोर्चालाई आग्रह गरे । निर्दोष जनतालाई भ्रममा पारेर उत्तेजनामा ल्याउने काम नगर्नुस्, उनले भने, पेट्रोल बम हानेर शान्तिपूर्ण आन्दोलन भन्न मिल्छ ? त्यो हिंसावादी व्यवहार हो । लोकतन्त्रमा हिंसाका लागि ठाउँ हुँदैन ।"
पार्टी एकीकरण हुन सक्छ : गच्छदार,"वीरगन्ज जिल्ला हुलाक कार्यालय पर्साले आफ्नो भोगचलनमा रहेको जग्गा भवन निर्माण गरी व्यापार, व्यवसायका लागि सस्तो मूल्यमा भाडामा दिएको पाइएको छ । कार्यालय भवनभन्दा पश्चिम मेन रोड सँग जोडिएको २० धुर (एक कठ्ठा) जग्गा मासिक करिब १२ हजार रुपैयाँमा १० वर्षका लागि २ जनालाई भाडामा लगाइएको छ । हुलाक कार्यालयसँग गत मंसिर ९ मा हस्ताक्षर गरेका सम्झौताकर्ताले धमाधम सोरुमका लागि पक्की भवन बनाउन थालेका छन् ।व्यवसायीका अनुसार हाल उक्त क्षेत्रमा एउटा सटर भाडाका लागि कम्तीमा १५ हजार रुपैयाँ मासिक रूपले घरधनीलाई बुझाउनु पर्छ । हुलाकले भने २० धुर जग्गासहित जम्मा १२ हजार रुपैयाँमा भाडा लगाएको सुन्दा व्यवसायी आश्चर्यचकित बनेका छन् ।सार्वजनिक जग्गा सरकारको पूर्व स्वीकृति नलिई कसैले आवाद गर्न वा आवाद गर्ने अनुमति दिन हुँदैन, आवाद गरेमा वा गर्न अनुमति दिएमा सो गर्न वा गर्ने अनुमति दिने व्यक्तिलाई बिगो बमोजिम जरिवाना वा तीन महिनासम्म कैद वा दुवै सजाय हुनेछ, भनी स्थानीय प्रशासन ऐनमा व्यवस्था गरिएको छ । हुलाकले सरकारको स्वीकृति बिनानै व्यवसायीसँगको मिलेमतोमा सरकारी जग्गा सस्तो मूल्यामा भाडामा लगाएको पाइएको छ । निमित्त हुलाक प्रमुख प्रदीपकुमार मेहताले सरकारबाट जग्गा भाडामा लगाउने पत्र आएको सुने पनि आफूले हालसम्म फेला नपारेको बताउँछन् ।यो सम्झौता मेरो कार्यकालमा भएको हैन, उनले भने, मन्त्रालयबाट भाडामा दिने स्वीकृति आएको सुनेको हुँ, तर पत्रनै देखेको छैन । कार्यालयको भोगचलनमा रहेको जग्गा कुन आधारमा पक्की भवन निर्माण गरी निजी प्रयोजनका लागि १० वर्षसम्म भाडामा दिइएको भनी सूचनाको हकसम्बन्धी ऐन अनुसार लिखित सूचना माग गर्दा पनि कार्यालयले सरकारी पत्र उपलब्ध गराउन सकेको छैन् । यस अघिका कार्यालय प्रमुख अमित गिरीको कार्यकालमा जग्गा व्यक्तिसँगको मिलेमतोमा व्यापार, व्यवसाय गर्न दिइएको कार्यालय स्रोतको दाबी छ । प्रमुख जिल्ला अधिकारी केशवराज घिमिरेले हुलाकले सरकारी जग्गा भाडामा लगाएको फाइल अध्ययनका लागि झिकाएको बताए । सरकारी जग्गा भाडा वा लिजमा लगाउँदा मन्त्रीस्तरीय निर्णय वा विभागको स्वीकृत आवश्यक पर्छ, उनले भने, गैरकानुनी भाडा लगाइएको छ भने त्यसलाई सच्याउन लगाउँछु ।"
हुलाकको जग्गा गैरकानुनी रूपले भाडा,"वीरगन्ज जिल्ला हुलाक कार्यालय पर्साले आफ्नो भोगचलनमा रहेको जग्गा भवन निर्माण गरी व्यापार, व्यवसायका लागि सस्तो मूल्यमा भाडामा दिएको पाइएको छ । कार्यालय भवनभन्दा पश्चिम मेन रोड सँग जोडिएको २० धुर (एक कठ्ठा) जग्गा मासिक करिब १२ हजार रुपैयाँमा १० वर्षका लागि २ जनालाई भाडामा लगाइएको छ । हुलाक कार्यालयसँग गत मंसिर ९ मा हस्ताक्षर गरेका सम्झौताकर्ताले धमाधम सोरुमका लागि पक्की भवन बनाउन थालेका छन् ।व्यवसायीका अनुसार हाल उक्त क्षेत्रमा एउटा सटर भाडाका लागि कम्तीमा १५ हजार रुपैयाँ मासिक रूपले घरधनीलाई बुझाउनु पर्छ । हुलाकले भने २० धुर जग्गासहित जम्मा १२ हजार रुपैयाँमा भाडा लगाएको सुन्दा व्यवसायी आश्चर्यचकित बनेका छन् ।सार्वजनिक जग्गा सरकारको पूर्व स्वीकृति नलिई कसैले आवाद गर्न वा आवाद गर्ने अनुमति दिन हुँदैन, आवाद गरेमा वा गर्न अनुमति दिएमा सो गर्न वा गर्ने अनुमति दिने व्यक्तिलाई बिगो बमोजिम जरिवाना वा तीन महिनासम्म कैद वा दुवै सजाय हुनेछ, भनी स्थानीय प्रशासन ऐनमा व्यवस्था गरिएको छ । हुलाकले सरकारको स्वीकृति बिनानै व्यवसायीसँगको मिलेमतोमा सरकारी जग्गा सस्तो मूल्यामा भाडामा लगाएको पाइएको छ । निमित्त हुलाक प्रमुख प्रदीपकुमार मेहताले सरकारबाट जग्गा भाडामा लगाउने पत्र आएको सुने पनि आफूले हालसम्म फेला नपारेको बताउँछन् ।यो सम्झौता मेरो कार्यकालमा भएको हैन, उनले भने, मन्त्रालयबाट भाडामा दिने स्वीकृति आएको सुनेको हुँ, तर पत्रनै देखेको छैन । कार्यालयको भोगचलनमा रहेको जग्गा कुन आधारमा पक्की भवन निर्माण गरी निजी प्रयोजनका लागि १० वर्षसम्म भाडामा दिइएको भनी सूचनाको हकसम्बन्धी ऐन अनुसार लिखित सूचना माग गर्दा पनि कार्यालयले सरकारी पत्र उपलब्ध गराउन सकेको छैन् । यस अघिका कार्यालय प्रमुख अमित गिरीको कार्यकालमा जग्गा व्यक्तिसँगको मिलेमतोमा व्यापार, व्यवसाय गर्न दिइएको कार्यालय स्रोतको दाबी छ । प्रमुख जिल्ला अधिकारी केशवराज घिमिरेले हुलाकले सरकारी जग्गा भाडामा लगाएको फाइल अध्ययनका लागि झिकाएको बताए । सरकारी जग्गा भाडा वा लिजमा लगाउँदा मन्त्रीस्तरीय निर्णय वा विभागको स्वीकृत आवश्यक पर्छ, उनले भने, गैरकानुनी भाडा लगाइएको छ भने त्यसलाई सच्याउन लगाउँछु ।"
हुन्डीबाट रकम नपठाउन अपिल,"क्वालालम्पुर (मलेसिया) वैदेशिक रोजगारीको कमाइ हुन्डीमार्फत नेपाल भित्रने क्रम बढेपछि गैरआवासीय नेपाली संघ (एनआरएनए) ले बैंकिङ माध्यमबाट मात्रै कारोबार गर्न अपिल गरेको छ । मलेसियाको क्वालालम्पुरमा भएको पाँचौं एसिया प्रशान्त सम्मेलनमा एनआरएनएले घोषणा पत्र जारी गर्दै वैदेशिक रोजगारीको कमाइ बैंकिङ माध्यमबाट मात्रै पठाउन अपिल गरेको हो । सम्मेलनमा श्रम समस्या, रोजगारीसम्बन्धी नीतिगत समस्या, कल्याणकारी कोष, नेपालमा भूकम्पपछिको पुनर्निर्माण र लगानी भित्र्याउनेलगायत विषयमा छलफल भएको थियो । नेपालको अर्थतन्त्रलाई सुदृढ बनाउन गैरआवासीय नेपालीहरूले पैसा पठाउँदा बैंकिङ च्यानल मात्र प्रयोग गर्न अपिल गर्ने, सम्मेलनपछि जारी घोषणा पत्रमा भनिएको छ । हुन्डीको कारोबार बढेपछि अर्थतन्त्रमा नै प्रभाव पर्ने गरेको छ । रेमिट्यान्स विगतको भन्दा घट्दै गएको र यसका कारण भूमिगत अर्थतन्त्रको विकास हुँदै जाने खतरा बढेको विज्ञहरूको चिन्ता छ । खासगरी वैदेशिक रोजगारीमा रहेकाहरूले आफ्नो कमाइ अनौपचारिक माध्यमबाट पठाउने गरेपछि यस्तो समस्या आएको हो । झन्डै ४० लाखभन्दा बढी नेपालीहरू विदेशमा छन् । सम्मेलनमा सहभागी हुन आएका राष्ट्र बैंकका गभर्नर चिरञ्जीवी नेपालले हुन्डीबारे बहस नै गरेका थिए । त्यसपछि एनआरएनले बैंकिङ माध्यम प्रयोग गर्न अपिल गरेको हो । सम्मेलनले श्रमसँग सम्बन्धित नीतिगत समस्याहरू सामधान गर्नका लागि अपिल गरेको छ । मध्यपूर्व, मलेसियालगायत विभिन्न मुलुकमा रोजगारमा ठगी, अनियमितता, अपारदर्शिताको अन्त्य गरी कामदारहरूको अधिकार र सुविधाको संरक्षण गर्दै वैदेशिक रोजगारलाई व्यवस्थित, मर्यादित, न्यायपूर्ण, सुविधायुक्त बनाउन न्यूनतम तलब, फ्री भिसा फ्रीटिकट लगायतका सरकारी निर्णयसहित मौजुदा कानुनको अक्षरश: कायान्वयन गराउन र दण्डहीनताको अन्त्य गरी पीडित कामदारहरूको शीघ्र उद्धार, न्याय र क्षतिपूर्तिको सुनिश्चिताका लागि आवश्यक कानुन संशोधन, स्रोत र संयन्त्रको विकासमा नेपाल सरकारसँग संस्थागत सहकार्य गर्न अन्तर्राष्ट्रिय समन्वय परिषद्लाई अनुरोध गर्ने निर्णय गरियो, घोषणा पत्रमा भनिएको छ । मलेसिया, थाइल्यान्ड र म्यानमारमा पुस्तौंदेखि बसोबास गर्दै आएका नेपाली मूलका बासिन्दाहरूलाई गैरआवासीय नेपाली परिचय पत्र उपलब्ध गराउन अन्तर्राष्ट्रिय समन्वय परिषद्मार्फत सरकारलाई अनुरोध गर्ने निर्णय पनि भेलाले गरेको छ । वैदेशिक रोजगारमा जानेहरूलाई कतिपय नेपाली मूलका नागरिकहरूले नै गरिआएको शोषण र ठगी कम गर्न सम्बन्धित गन्तव्य मुलुकको राजदूतावास र संघको सम्पूर्ण राष्ट्रिय तथा अन्तर्राष्ट्रिय समन्वय परिषद्मार्फत पहल गर्ने निर्णय गरियो, घोषणापत्रमा भनिएको छ, वैदेशिक रोजगारमा रहेका थोरै कमाइ भएका नेपालीहरूको सुरक्षित लगानीका निम्ति उपयुक्त क्षेत्र पहिचान गर्दै सामूहिक लगानीको प्रोत्साहन गरी साना तथा मझौला उद्योग तथा उत्पादनशील क्षेत्रहरूमा लगानी गर्न प्रोत्साहन गर्ने । भूकम्पपछिको पुनर्निर्माणका लागि नेपालमा दक्ष कामदारको अभाव भएकाले वैदेशिक रोजगारमा रहेकाहरूलाई नेपाल फर्कन प्रोत्साहन गर्नेसमेत भएको छ । दुई दिन चलेको सम्मेलनको उद्घाटन परराष्ट्रमन्त्री प्रकाशशरण महत र राष्ट्र बैंकका गभर्नर नेपालले गरेका हुन् । उद्घाटन कार्यक्रममा मन्त्री महतले नेपालमा राजनीति स्थायित्व कायम भइसकेको र विवादका केही विषय चाँडै अन्त्य हुने जनाउँदै गैरआवासीयहरूलाई नेपालमा लगानी बढाउन आह्वान गरे । संविधान कार्यान्वयनका केही प्रश्नचिह्नहरू बाँकी नै छन् । हामी तीन तहको निर्वाचनमार्फत विवादका विषयहरू टुग्याउँदै छौं, उनले भने । गभर्नर नेपालले सम्भावना नै सम्भावनाका क्षेत्रहरू भएको मुलुक नेपाल भएकाले नहिचकिचाई लगानी गर्न अनुरोध गरे । हरेक हिसाबले नेपाल लगानीका लागि उपयुक्त मुलुक हो । निजी क्षेत्रका लागि आवश्यक नीति नियम कानुन बनिरहेका छन्, उनले भने, निर्यातजन्य उद्योग स्थापनाका लागि अवसर नै अवसरहरू छन् । लगानीकर्ताका लागि हामी सहयोग गर्न चाहन्छौं, लगानी बढाउनुस् । एनआरएनए मलेसियाका अध्यक्ष विश्व राईका अनुसार कामदारको काल्याणकारी कामका लागि एक कोष खडा भइसकेको र त्यसलाई थप प्रवद्र्धन गर्नु सम्मेलनको एक उद्देश्य हो । ४२ हजार रिंगेट (मलेसियन पैसा) जम्मा भइसकेको छ, उनले भने । कोषका लागि सहयोगको आह्वान गरिएको छ । सम्मेलनमा एसिया प्रशान्त क्षेत्रका करिब २० राष्ट्रहरूबाट गैरआवासीय नेपालीहरू सहभागी भएका थिए । सम्मेलनमा एनआरएनएका संस्थापक अध्यक्ष उपेन्द्र महतो, पूर्वअध्यक्ष जीवा लामिछाने, वर्तमान अध्यक्ष शेष घलेसहित कार्यसमितिका पदाधिकारीहरू सहभागी भएका थिए । अध्यक्ष घलेले वैदेशिक रोजगारीमार्फत नेपालको अर्थतन्त्रलाई ठूलो योगदान गरिरहेको मलेसियाको विषयमा नेपाल सरकारले ध्यान दिन नसकिरहेको बताए । मुलुकमा रोजगारीको सम्भावना नभएकाले बिदेसिनु बाध्यता हो, उनले भने, तर, वैदेशिक रोजगारीबारे नेपाल सरकारले उचित सम्बोधन गर्नुपर्छ । बिदेसिने एकीकृत रूपमा नेपालको सम्भावना भएका क्षेत्रहरू कृषि, ऊर्जा पर्यटनमा लगानी बढाउनुपर्छ । संस्थापक अध्यक्ष महतोले मेरो इज्जत नेपालको समृद्धिसँग जोडिएको छ भन्ने सोच राखी लगानी बढाउन आह्वान गरे । कुरा हैन काम गरौं । हामी जुन अवस्थामा छौं, जे छ त्यही गरौं, उनले भने । पूर्वअध्यक्ष लामिछानेले मुलुक बाहिर रहेका नेपाली नागरिकले विश्वव्यापी सञ्जाल बनाएको र यसमार्फत मुलुकको समृद्धिमा सहयोग पुर्याउनुपर्ने धारणा राखे । अन्य कुनै पनि मुलुकका नागरिकले यस्तो सञ्जाल बनाएका छन् भन्ने मलाई लाग्दैन, उनले भने ।श्रम क्षेत्रमा देखिएको समस्याहरूको सूक्ष्म ढंगले छलफल भएको र त्यसलाई नीतिगत रूपमा सम्बोधन गर्ने पहल जारी रहने एनआरएनए मलेसियाका उपाध्यक्ष रमेश तिवारीले बताए । उनका अनुसार सम्मेलनमा झन्डै डेढ सय गैरआवासीय नेपालीहरू सम्मेलनमा सहभागी भए ।"
रोजगारीको जानकारी मोबाइलमै,"मलेसिया वैदेशिक रोजगारी, गन्तव्य हुलुक र विद्यमान ऐन कानुनबारे एकै ठाउँमा जानकारी पाइने भएको छ । मलेसियास्थित पत्रकार रामचन्द्र गिरीले तयार पारेको मुग्लान मोबाइल एप्लिीकेसन डाउनलोड गरी यसबारे जानकारी लिन सकिने भएको हो । एनआरएन एसिया प्रशान्त सम्मेलनको अवसर पारेर परराष्ट्रमन्त्री प्रकाशशरण महतले सोमबार उक्त एप्लिकेसनको सार्वजनिक गरेका छन् ।"
वरिष्ठ उपाध्यक्षको उम्मेदवारी घोषणा मोफसलबाट,"बुटवल नेपाल उद्योग वाणिज्य महासंघ (एफएनसीसीआई) को आगामी निर्वाचनका लागि आइतबार बुटवलबाट शेखर गोल्छाले वरिष्ठ उपाध्यक्षमा उम्मेदवारी घोषणा गरेका छन् । दुइ साताअघि अर्का प्रत्याशी किशोर प्रधानले विराटनगरबाट घोषणा गरेका थिए । अहिलको कार्यकालमा गोल्छा एसोसिएटतर्फका उपाध्यक्ष छन् भने प्रधान जिल्ला नगरतर्फका उपाध्यक्ष हुन् । वरिष्ठ उपाध्यक्षका उम्मेदवार शेखर गोल्छाले भावी अध्यक्ष भवानी राणाको कार्यकाल सफल बनाउन, सरकारसँग मिलेर उद्योग, व्यवसायसँग सम्बन्धित विभिन्न ऐनलाई पारित गराउन र कार्यान्वयनमा ल्याउन पहल गर्ने बताए । महासंघ सचिवालयलाई चुस्त दुरुस्त, जवाफदेही, पारदर्शी बनाउन र विदेशी लगानी बढाउनु पनि आफ्नो एजेन्डा रहेको उनको भनाइ थियो । अन्तर्राष्ट्रिय सस्थासँग समन्वय गरेर संस्थागत विकास र क्षमता बढाउने क्रियाकलापसमेत नियमित रूपमा गर्ने उनले जनाए । अबको १० वर्ष पूर्वाधार र औद्योगिक विकासमा स्वर्णीम वर्ष हुने भन्दै वरिष्ठ उपाध्यक्षका आकांक्षी गोल्छाले यसमा निजी क्षेत्रबाट योगद ान दिन पनि आफू सक्षम र उत्सुक रहेको बताए । सरकारलाई गाली नभई सहकार्य गरेर विकासका लागि बढ्न पनि मेरो नेतृत्व आवश्यक ठानेको छु, उनले भने, हामी निजी क्षेत्र, देशको उन्नति र समृद्धिका लागि काम गर्न चाहन्छौं । महासंघको नयाँ विधानअनुसार वरिष्ठ उपाध्यक्ष स्वत: अध्यक्ष हुने भएपछि उक्त पदको चुनावी माहौल तातेको छ । नयाँ विधानअनुसार नै हाल वरिष्ठ उपाध्यक्ष रहेकी राणा चैत २८ पछि स्वत: अध्यक्ष हुनेछिन् । चैत २८ मा महासंघको निर्वाचन हुँदै छ । वरिष्ठ उपाध्यक्षका अर्का प्रत्याशी प्रधानले पनि महासंघ सचिवालयको सुदृढीकरण औद्योगिक विस्तार र स्वदेशी उद्योग प्रवद्र्धनका लागि काम गर्ने बताएका छन् । स्वदेशी उत्पादनको प्रयोग, विदेशी संस्थासँगको समन्वय, सरकारसँगको सहकार्य एवं मजदुर लगानीकर्ताबीच सुमधुर सम्बन्ध कायम गर्न काम गर्नेछु, प्रधानले भने । दुवै पक्षले प्यानलसहित उम्मेदवारी घोषणा गरिरहेका छन् । बुटवल उद्योग वाणिज्य संघले आयोजना गरेको गोल्छाको उम्मेदवारी सभामा उनका तर्फबाट मैदानमा उत्रिएका अन्य उपाध्यक्षहरू र कोषाध्यक्षका आकांक्षीले पनि दावेदारी प्रस्तुत गरे । जसमा जिल्ला नगर उपाध्यक्षमा दिनेश श्रेष्ठ, वस्तुगत उपाध्यक्षमा उमेशलाल श्रेष्ठ, एसोसियट उपाध्यक्षमा चन्द्रप्रकाश ढकाल र कोषाध्यक्षमा ज्ञानेन्द्रलाल प्रधानले उम्मेदवारी घोषणा गरे । प्रधानका तर्फबाट भने जिल्ला नगर उपाध्यक्षमा प्रमोद श्रेष्ठ र वस्तुगतका तर्फबाट शंकर पाण्डेले उम्मेदवारी घोषणा गरिसकेका छन् । गोल्छाको उम्मेदवारी घोषणा सभामा वर्तमान अध्यक्ष पशुपति मुरारका, पूर्व अध्यक्षहरू रविभक्त श्रेष्ठ र चण्डी ढकालको उपस्थिति थियो । यसैगरी वरिष्ठ उपाध्यक्ष राणा पनि उम्मेदवारी सभामा सहभागी भइन् । शनिबार आयोजित प्रधान प्यानलतर्फका उपाध्यक्ष उम्मेदवार शंकर पाण्डेको उमेदवारी सार्वजनिक सभामा पूर्वअध्यक्षहरू कुशकुमार जोशी, सुरज वैद्य र विनोदबहादुर श्रेष्ठको उपस्थिति थियो । संशोधित विधानअनुसार अब वरिष्ठ उपाध्यक्ष, जिल्लानगर, वस्तुगत संघ र एसोसिएटबाट एकएक जना उपाध्यक्षको निर्वाचन हुनेछ । त्यस्तै ७ प्रदेशबाट एकएकजना अध्यक्ष र ७ जना सदस्यको पनि निर्वाचन हुनेछ । जिल्लानगरतर्फ १८, वस्तुगतबाट १४, एसोसिएटबाट १९ र द्विराष्ट्रिय संघबाट एकजना सदस्यमा निर्वाचन हुनेछ । निर्वाचित उक्त कार्यसमितिबाट कोषध्यक्ष चयन हुनेछ ।महासंघ सचिवालयका अनुसार जिल्ला नगरको मतदाता संख्या १ सय ५ हो । वस्तुगततर्फ ९९, एसोसिएटतर्फ ८ सय ५६ र द्विराष्ट्रियतर्फको मतदाता संख्या १२ छ । यी सबै मतदाताले वरिष्ठ उपाध्यक्षमा मतदान गर्न पाउनेछन् । जसमध्ये मतगणनामा जिल्लानगरको मतलाई ५० प्रतिशत, वस्तुगतलाई २० प्रतिशत र एसोसिएट र द्विराष्ट्रियलाई ३० प्रतिशत हिस्सा मानी औसत निकालेर बढी अंक ल्याउने उम्मेदारलाई विजयी घोषणा गरिनेछ । तर, जिल्ला नगरतर्फका उपाध्यक्षलाई सोहीतर्फका मतदाताले मात्रै मतदान गर्न पाउनेछन् । त्यसैगरी वस्तुगत र एसोसिएटतर्फका मतदाताले पनि सोहीतर्फका उपाध्यक्ष र सदस्यलाई मतदान गर्न पाउनेछन् । त्यसैगरी प्रदेशतर्फको अध्यक्ष र सदस्यहरूलाई सोही प्रदेशका मतदाताले मात्रै मतदान गर्न पाउनेछन् ।"
"सिँचाइ चाहिने एकातिर, सर्भे अर्कैतिर","नेपालगन्ज बाँके सीतापुरको राधापुर र ए गाउँका खेतखेतमा बोरिङमार्फत सिँचाइ सुविधा पुगेको छ । भूमिगत जलस्रोत डिभिजन कार्यालयले ८० लाख रुपैयाँको लगानीमा हालै डिप बोरिङ जडान गरेको हो । हिजोआज लाइन विस्तारको काम हुँदै छ । उक्त स्थानबाटै सिँचाइ आयोजनाको नहर लैजाने गरी सिक्टा सिँचाइ आयोजनाले दुई साताअघि सर्भे गरेको छ । सिक्टाको नहर राधापुर हुँदै जलपोखरीसम्म बनाउने गरी सर्भे गरिएको हो । नहर बनाउँदा भर्खरै निर्माण गरिएको डिप बोरिङको संरचना नष्ट हुने किसानहरू बताउँछन् । ओरालो भएकाले उक्त स्थानमा नहर निर्माण गरे साबिकको सीतापुर २ का खेतमा सिँचाइ गर्न नमिल्ने उनीहरूको दाबी छ । एकातिर पुरानो आयोजनाको लगानी खेर जाने र अर्कोतिर माथिल्लो भेगमा सिँचाइ सुविधा नहुने देखिएको छ । छिमेकी बेलभार गाउँका खेतमा सिँचाइ सुविधा छैन । स्थानीयले बेलभार ४ को भैयापुर हुँदै वनकटवा गाउँसम्म नहर निर्माण गरे सीतापुर र बेलभार दुवै गाविसमा सुविधा पुग्ने बताएका छन् । हामीले वर्षातको बेला जम्ने पानीको आँकलन गर्दा उक्त स्थान खाल्डो परेको पाएका थियौं, डिप बोरिङ सिँचाइ उपभोक्ता समितिका अध्यक्ष प्रदीप सुनारले भने, भूमिगत सिँचाइमार्फत भएको सरकारी लगानी पूरै खेर जाने देखियो । सीतापुर २ मा १६ वटा व्यक्तिगत बोरिङहरू सञ्चालनमा छन् । ती बोरिङहरू अधिकांश सरकारी अनुदानमै निर्माण गरिएका हुन् । सर्भे गरेको स्थानमा नहर बनाउँदा पूर्वी भेगमा सिँचाइ गर्न नमिल्ने स्थानीय बताउँछन् । सर्भे गरेको स्थान गाउँभन्दा ६ फिट ओरालो भएको भूमिगत सिँचाइका प्राविधिकले बताए । उपभोक्ता समितिका सचिव वीरेन्द्र मुराउले विपरीत दिशाबाट नहरको सर्भे गरिएको बताए । बेलभारका अधिकांश वडामा सिँचाइ सुविधा छैन, उनले भने, त्यहाँ बेवास्ता गर्ने, यता भएको बिगारेर सिँचाइ नहुने नहर खनेर फाइदा छैन । सिक्टाको नहर ल्याउँदा किसानको खेतीयोग्य जमिन पनि खेर जाने उनको भनाइ छ । उनले सीतापुर र बेलभारको सिमानाबाट नहर लैजाँदा आसपासका अन्य गाउँहरूमा पनि सिँचाइ पुग्ने बताए । उक्त भेगमा बोरिङ सुविधा छैन । नहर र बाटो निर्माण गर्दा करिब १५ मिटर जमिन आवश्यक हुन्छ । अर्का किसान लोकराज शर्मा नहरले खेतीयोग्य जमिनमा पनि ठूलो क्षति गर्ने भएकाले स्थानीयले विरोध गरेको बताउँछन् । एकातिर खेतीयोग्य जमिनमा क्षति हुन्छ, शर्माले भने, अर्को सिँचाइ सुविधा पाइन्न । यस्तोमा सर्भे सच्याउनुको विकल्प छैन । सिक्टा सिँचाइ आयोजना प्रमुख रमेश बस्नेतले हाल गरिएको सर्भे प्रारम्भिक मात्र भएकाले वैकल्पिक सिँचाइ प्रभावित हुने भए नहर रेखांकन हेरफेर गर्न सकिने बताए । यो प्रारम्भिक सर्भे हो । उपभोक्तासँग अन्तरक्रिया गरेर मात्र फाइनल हुन्छ, उनले कान्तिपुरसित भने, कुनै खेत नछुट्ने गरी सर्भे फाइनल गर्छौं । उक्त क्षेत्रको ५ हजार हेक्टर खेतमा सुविधा पुर्याउने गरी सर्भे भइरहेको र उपभोक्ता समूहको प्रत्यक्ष संलग्नतामै अन्तिम निर्णय गरिने आयोजना प्रमुख बस्नेतले बताए ।"
अशोक लिल्यान्डको भाइकिङ बस,"काठमाडौं अशोक लिल्यान्डले भाइकिङ बस नेपालमा भित्र्याएको छ । यो बसमा १८० एचपी इन्जिन, एयर सस्पेन्सन, इनलाइन एफआईपी तथा मेकानिकल गर्भनर भाइकिङ बसहरूले झैं न्यूनतम इन्धन खर्चमा उच्च प्रदर्शन गर्न सक्ने क्षमता रहेको कम्पनीले जनाएको छ । नेपालमा बिक्रेता एलटी इन्टरप्राइजेज प्रालिले राजधानीमा आयोजित कार्यक्रममा अशोक लिल्यान्डको उक्त बस सार्वजनिक गरेको जारी विज्ञपितमा छ ।"
कलर्स मोबाइलमा छुट अफर,"काठमाडौं कलर्स मोबाइलले आफ्ना केही मोबाइल सेटमा छुट अफर ल्याएको छ । कम्पनीको छुट अफरमा परेका मोबाइल सेटहरूमा पी ८५, पी ५० र पी ३२ रहेको जारी विज्ञप्तिमा छ । पी ८५ का विशेषताहरूमा औंला छापको सेन्सर प्रमुख हो, जसले तत्काल बन्द गर्न, खोल्न, तत्काल डायल गर्न, एप र म्यासेज बन्द गर्न, खोल्न मद्दत पुग्दछ । यसैगरी यसमा १६ जीबी रोम र १ जीबी र्याम, पछाडि ८ मेगापिक्सल र अगाडि ५ मेगापिक्सल क्यामरा रहेका छन् ।"
सेन्चुरीले अल्पाइन प्राप्ति गर्ने,"काठमाडौं सेन्चुरी कमर्सियल बैंक लिमिटेडले हेटौंडा ४ मकवानपुरमा केन्द्रीय कार्यालय रहेको अल्पाइन डेभलपमेन्ट बैंकलाई प्राप्ति गर्न सम्झौता पत्रमा हस्ताक्षर गरेको छ । अल्पाइन डेभलपमेन्टले आफ्नो पुँजीमा हकप्रद ज।री गरी करिब ४४ करोड पुर्याएर समाहित हुने जारी विज्ञप्तिमा छ । सेन्चुरीले यसअघि इन्नोभेटिभ डेभलपमेन्ट बैंक, अरनिको डेभलपमेन्ट बैंक तथा सगरमाथा फाइनान्सलाई प्राप्ति गर्ने सहमति गरिसकेको छ ।"
चौरीपालनमा युवा आकर्षित,"धादिङ जिल्लाको उत्तरी भेकमा परम्परागत चौरीपालनमा युवाहरूको आकर्षण बढेको छ । प्रशस्तै चरनको सुविधा र दुग्धजन्य उत्पादनबाट राम्रो कमाइ हुने भएपछि युवाहरू यो व्यवसायमा लागेका हुन् । एउटा चौरीको दूधले बर्सेनि ४० देखि ६० हजार रुपैयाँसम्म कमाइ हुन्छ, तिप्लिङ ५ का युवा जस थापाले भने, दूधबाट बन्ने छुर्पी र चिजले पनि राजधानीको बजार पाएको छ । उनको गोठमा हाल ४० वटा चौरी छन् । चौरीपालन उनको पुस्तौनी व्यावसाय हो । उनका बाबुको पालामा १८ वटा चौरी पालिएका थिए । त्यसबेला २ दिन टाढाका खर्कमा लिन जानु र हिँउदमा चौरीलाई बस्तीमा ल्याउने जस्ता काम उनी गर्थे । हाल उनी चिज र छुर्पी बेचेर वार्षिक ४ लाख रुपैयाँ कमाउने गरेको बताउँछन् । चौरी गाई नै पनि कम्तीमा ६० हजार रुपैयाँमा बिक्री हुन्छ । त्यसैगरी परम्परागत चौरीपालनबाट आय आर्जन गर्नेमा अर्का युवा दिनेश घलेले पनि पर्छन् । उनले ३ वर्ष पहिले हिमाली छुर्पी उद्योग दर्ता गरी सञ्चालन गरेका छन् । घलेले वार्षिक १५ देखि २० क्विन्टलसम्म छुर्पी उत्पादन गर्ने बताए । यसबाट अन्य चौरीपालकलाई पनि दूध बिक्री गर्न सहज भएको छ । सबैले उनको उद्योगमा दूध बेच्छन् । उनले उत्पादन गरेको छुर्पी लगेर काठमाडौंमा प्रतिकेजी ४ देखि ५ सयसम्ममा बेच्ने गरेका बताए । विगत २ वर्षअघिसम्म ७ वटा चौरीपालेका घलेले हाल १८ वटा पुर्याएका छन् । उनकामा १० वटा चौरी त बाहै्र महिना लैना हुन्छन् । उत्तरी सिमाना तिब्बत र पूर्वी सिमाना रसुवा जिल्ला रहेको तिप्लिङ सबैभन्दा बढी चौरी पाल्ने गाविस हो । चौरीपालनमा आकर्षण बढेको छ । विगत एक दशकअघिसम्म २ सय मात्रै चौरी रहेको तिप्लिङमा हाल ३५ वटा गोठमा ४ सयभन्दा बढी चौरीहरू छन् । चौरीपालनमा अहिले २० जना युवा र १५ जना वृद्धहरू संलग्न छन् ।चौरीपालनका लागि सबैभन्दा उत्तममा नरचेत खर्कलाई मानिन्छ । करिब ४५ सय मिटर उचाइमा रहेको यो खर्कसम्म चौरीहरू पुर्याउन स्थानीयवासीलाई २ दिन लाग्छ । जिल्लास्थित पशु सेवा कार्यालयबाट हरेक वर्ष चौरी उत्पादन र खर्क व्यवस्थापनमा बजेट विनियोजन हुने गर्छ । हामीले भाले याक खरिद र चौरीखर्क तथा गोठालालाई गोठ व्यवस्थापनका तालिमलगायतका अन्य अनुदान दिने योजनामा छौं, जिल्ला पशु सेवा कार्यालयका प्रमुख देवेन्द्र भगतले भने, चालु वर्षका लागि ५ लाख रुपैयाँ विनियोजन गरिएको छ ।"
ब्याज पटकपटक नबढाउन सर्वोच्चको निर्देशन,"काठमाडौं सर्वोच्च आदालतले बैंक तथा वित्तीय संस्थालाई पटकपटक ऋणको ब्याजदर नबढाउन निर्देशन दिएको छ । अदालतले कात्तिक ७ को फैसला आधारमा राष्ट्र बैंकलाई उक्त निर्देशन दिएको हो । पाँचबुँदे निर्देशन कार्यान्वयनका लागि राष्ट्र बैंकले आइतबार बैंक तथा वित्तीय संस्थालाई परिपत्र जारी गरेको छ । बैंक तथा वित्तीय संस्थाले मनपरी ढंगले ब्याजदर बढाएपछि नियन्त्रणका लागि राष्ट्र बैंकले ब्याज दर निर्धारण तथा पुनरावलोकनसम्बन्धी प्रावधान परामर्श पत्र तयार गरी राय सुझाव संकलन गरिरहेकै समयमा अदालतको निर्देशन आएको हो । निर्देशनअनुसार बैंक तथा वित्तीय संस्थाले कर्जा दिँदा बैंकले गरेको वाचाविपरीत बारम्बार ब्याज दर वृद्धि नगर्ननगराउन बन्देज लगाइएको छ ।सर्वोच्चको निर्देशनमा राष्ट्र बैंकले कर्जा दिने समयमै कर्जावालाको सम्पत्तिको सही मूल्यांकन हुने वातावरण सुनिश्चित गर्न, धितोको लिलामी बिक्री वा सकार गर्दा प्रचलित बजार मूल्यअनुसार नै गर्न भनेको छ । यसैगरी ऋणीका परिवार वा सरोकारवालाको सामाजिक प्रतिष्ठामा प्रतिकूल नपार्ने वातावरण मिलाउँदै न्यायोचित तरिकाले कर्जा असुलीको प्रक्रिया थाल्न पनि अदालतले निर्देशन दिएको छ । ऋण असुलीको प्रक्रिया प्रारम्भ भएपछि ऋणीको परिवारसँग सम्बन्धित अन्य सदस्यहरूको सामाजिक प्रतिष्ठा, इज्जत सम्मानमा प्रतिकूल प्रभाव नपर्ने गरी आवश्यक व्यवस्था मिलाउने, अदालतको निर्देशनमा भनिएको छ । यस्तै राष्ट्र बैंकले तयार पारेको ब्याज दर निर्धारणसम्बन्धी परामर्श पत्र हुबहु पारित भएमा कर्जाको बैंक तथा वित्तीय संस्थाले एक वर्षमा दुईपटक मात्र ब्याजदर समायोजन गर्न सक्नेछन् । त्यस्तै कर्जा प्रवाह भएपछि ६ महिनाभन्दा अघि ब्याज दर हेरफेर गर्न नपाइने व्यवस्था पनि परामर्श पत्रमा छ । यसरी तोकिएको अवधिभित्र ब्याज दर परिवर्तन गर्न परेमा कर्जाको अवधिअनुसार ३० देखि ४५ दिने अग्रिम सूचना जारी गर्नुपर्ने व्यवस्था छ ।"
लेखाले परामर्शदाता नियुक्तिमाथि छानबिन गर्ने,"काठमाडौं संसद्को सार्वजनिक लेखा समितिले जलाशययुक्त नलसिंगाड जलविद्युत् आयोजनाको विस्तृत आयोजना प्रतिवेदन (डीपीआर) तयार पार्न छनोट गरिएको परामर्शदाता नियुक्तिमा अनियमितता भएको आशंका व्यक्त गर्दै छानबिन गर्ने भएको छ । समितिको आइतबारको बैठकले अनियमितता गरी आयोजनाको परामर्शदाता छनोट भएको आशंकामा छानबिन गर्न उपसमिति गठन गर्ने निर्णय गरेको छ । समितिले सोमबार उपसमिति गठन गर्नेछ ।सदस्यहरूले नलसिंहगाड जलविद्युत् आयोजना विकास समितिले ४ सय १० मेगावाट क्षमताको आयोजनाको डीपीआर तयार गर्न परामर्शदाता छनोट प्रक्रियाको मूल्यांकन नै खोटपूर्ण रहेको उल्लेख गर्दै छानबिन हुनुपर्ने आवाज उठाएपछि बैठकले उपसमिति गठन गर्ने निर्णय गरेको हो । सदस्यहरूले डीपीआर तयार पार्न कम रकम प्रस्ताव गरेको परामर्शदातालाई नदिई बढी प्रस्ताव गर्नेलाई दिइएको, आर्थिक अपचलन गरिएको, योग्यता नपुगेका व्यक्तिलाई विज्ञका रूपमा नियुक्त गरिएको दाबी गरेका थिए । आयोजना विकास समितिले १ अर्ब १९ करोड ९१ लाख रुपैयाँ प्रस्ताव गरेको स्मेक जेभीलाई डीपीआरको काम दिएको छ । समितिले ८६ करोड ६५ लाख रुपैयाँ प्रस्ताव गरेको एएफ कन्सल्टलाई परामर्श नियुक्त नगरी किन स्मेक जेभीलाई छनोट गरेको भन्ने प्रश्न सदस्यहरूले गरेका थिए ।समितिका सदस्यहरू विकास लम्साल, योगेन्द्र चौधरी, मोहनबहादुर बस्नेत, रामहरि खतिवडालगायतले परामर्शदाता छनोट प्रक्रियामा आयोजना विकास समितिका कार्यकारी निर्देशकलगायतको नियतमै खोट रहेको दाबी गरेका थिए । न्यून रकम प्रस्ताव गर्नेलाई दिनुपर्ने सार्वजनिक खरिद ऐन तथा नियमावलीको प्रावधानविपरीत बढी प्रस्ताव गर्ने परामर्शदातालाई छनोट गरेर राष्ट्रिय स्रोतको दुरुपयोग गरिएको दाबीसमेत उनीहरूको थियो । उनीहरूले आयोजनाको काम निरन्तर अगाडि बढाउन र अनियमिततामा संलग्नमाथि कारबाही गर्न समितिले छानबिन गर्नुपर्ने धारणा राखेका थिए ।समितिमा आयोजना विकास समितिका कार्यकारी निर्देशक मोतीबहादुर कुँवरले परामर्शदाता छनोट प्रक्रियामा सार्वजनिक खरिद ऐन तथा नियमावलीविपरीत कुनै कार्य नभएको दाबी गरेका थिए । उनले ऐन र नियमावलीबमोजिम प्रस्तावक कम्पनीहरूको आर्थिक र प्राविधिक प्रस्ताव मूल्यांकन गरी परामर्शदाता छनोट गरिएको बताए । उनले समितिले गर्ने छानबिनमा विकास समिति र आफूले सहयोग गर्ने आश्वासनसमेत दिएका थिए ।"
६८ करोड ७७ लाखको सेयर कारोबार,"काठमाडौं अघिल्लो दिनको तुलनामा आइतबार सेयर बजार परिसूचक नेप्से २४८५ अंकले बढेर १ हजार ३ सय ८२१९ मा उक्लेको छ । यो करिब २ प्रतिशतको वृद्धि हो । कारोबारमा आएका सबै समूहको परिसूचक बढेपछि समग्र नेप्से उच्च अंकले बढेको हो । तीमध्ये पनि बिमा, जलविद्युत् र होटल समूहको परिसूचक धेरै अंकले बढे । बिमा समूहको परिसूचक ५८७, जलविद्युत्को ३३८ र होटलको ३३५ प्रतिशतले बढे । यसैगरी अन्य समूहको परिसूचक १४१ प्रतिशत, विकास बैंकको ११७ प्रतिशत, वित्त कम्पनीको ११ प्रतिशत, बैंकिङको १ प्रतिशत र उत्पादन तथा प्रशोधनको ०१२ प्रतिशतले उकालो लागे । कारोबारमा आएकामध्ये १ सय ३ कम्पनीको सेयर मूल्य बढ्यो, २० कम्पनीको घट्यो र १३ कम्पनीको सेयर मूल्य स्थिर रह्यो । ५ हजार १ सय १५ पटकको कारोबारबाट १ सय ३६ कम्पनीका १४ लाख ४८ हजार कित्ता सेयर किनबेच भए । ती किनबेचबाट ६८ करोड ७७ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम करिब १५ करोड रुपैयाँले बढी हो । योसँगै बजार पुँजीकरण (सेयर बजारको आकार) १५ खर्ब ६७ अर्ब रुपैयाँ कायम भएको छ । नेप्से बढेपछि सेन्सेटिभ क वर्गका कम्पनीको सेयर कारोबार मापक) परिसूचक १८८ प्रतिशतले र सेन्सेटिभ फ्लोट (कारोबारमा रहेका सबै कम्पनीको सेयर कारोबार मापक) परिसूचक १७९ प्रतिशतले बढे ।"
स्ट्यान्डर्ड चार्टर्डको एफपीओ १२ गुणा बढी,काठमाडौं स्ट्यान्डर्ड चार्टर्ड बैंकले निष्कासन गरेको एफपीओ (थप निष्कासन) मा झन्डै १२ गुणा बढी आवेदन परेको छ । आइतबारसम्मको प्रारम्भिक तथ्यांकका आधारमा ११ दशमलव ५७ गुणा बढी आवेदन परेको सेयर रजिस्ट्रार एवं बिक्री प्रबन्धक एनएमबी क्यापिटलले जनाएको छ । बैंकले ३ अर्ब ३० करोड रुपैयाँ बराबरको २५ लाख ५८ हजार १ सय ४० कित्ता एफपीओ निष्कासन गरेको थियो । अंकित मूल्य सय रुपैयाँमा १ हजार १ सय ९० रुपैयाँ थप गरी प्रतिकित्ता १ हजार २ सय ९० रुपैयाँमा सेयर निष्कासन गरिएको थियो । चैत १ देखि ४ गतेसम्म खुला गरिएको उक्त सेयरका लागि ३८ अर्ब २० करोड ९४ लाख रुपैयाँ बराबरको आवेदन परेको हो । एफपीओमा २ लाख २३ हजार आवदेन परेका थिए । तीमध्ये कागजी (भौतिक) रूपमा १ लाख ३८ हजार र आश्वामार्फत करिब ८५ हजार वटा आवेदन परेको जनाइएको छ । निष्कासन भएको मितिले बढीमा ६० दिनभित्र सेयर बाँडफाँट गरिसक्नुपर्ने कानुनी व्यवस्था छ ।
बैंक खाता रोक्का हुँदा योजना प्रभावित,"म्याग्दी स्थानीय तहको निर्वाचन मिति घोषणासँगै नयाँ संरचनाअनुसार जिल्ला समन्वय समितिको नाममा बैंक खाता नहुँदा विकास योजना प्रभावित भएका छन् । जिल्ला विकास समितिको नामका खाता नयाँ भूमिकामा रहेको समन्वय समितिको नाममा परिवर्तन भएका छैनन् । समन्वय समितिको नाममा यसअघि जिविसका बैंक खाता परिवर्तन हुनुपर्ने हो । यसबाट सम्पन्न भइसकेका आधा दर्जन योजनाको भुक्तानी रोकिएको छ । सम्झौता भएका दर्जनभन्दा बढी योजना कार्यान्वयन गर्न उपभोक्ता समितिले पेस्की झिक्न पाएका छैनन् । त्यसैगरी निर्वाचन क्षेत्र पूर्वाधार विकास कार्यक्रम र सांसदहरूले सञ्चालन गर्ने निर्वाचन क्षेत्र विकास कार्यक्रमका योजना पनि अलपत्र परेका छन् । जिविसको नाममा रहेका बैंक खाताहरू समन्वय समितिको नाममा परिवर्तन गर्न अलमल भएकाले दजर्नौं विकास योजनाका भुक्तानी र पेस्की रोकिएको छ, योजना शाखा अधिकृत चन्द्रदत्त शर्माले भने, बर्खा लाग्न थाल्यो, बैंक खाताको सञ्चालनमा ढिलाइले सम्झौता भएका योजनाहरू रोकिने अवस्था आयो ।बैंक खाता परिवर्तनमा ढिलाइले समन्वय समितिले नै आयोजना गराएको एउटा कार्यक्रमका सहभागीलाई दिनुपर्ने भत्ता र यातायात खर्च दिन सकेन । गाउँपालिका र नगरपालिकाको नयाँ संरचना कार्यान्वयनमा आएको एक साता बित्दासम्म तत्कालीन गाउँ विकास समितिको नाममा रहेका बैंक खाताहरू अझै नयाँ नामबाट सञ्चालनमा आएका छैनन् । बैंकको खाता प्रक्रिया रोकिँदा स्थानीय तहमा सञ्चालन हुने तत्कालीन गाविस अनुदानका कार्याक्रमहरू पनि ठप्प भएका छन् । नगरपालिकाको अवस्था पनि उस्तै छ । पुराना सबै खातापाता रोक्का छ । नयाँ कार्यकारी अधिकृतसमेतका कर्मचारी व्यवस्थापन नहुँदा नयाँ बैंक खाता सञ्चालन भएको छैन, अन्नपूर्ण गाउँपालिकाका निमित्त कार्यकारी बाबुराम शर्माले भने, योजनाको भुक्तानी र पेस्की तथा दैनिक कार्यालय सञ्चालनमा समस्या पर्न थालेको छ ।"
संस्थानले धान किन्न सकेन,"पर्सा निजी क्षेत्रसँग प्रतिस्पर्धा गर्न नसक्दा खाद्य संस्थान वीरगन्ज शाखाले यो वर्ष लक्ष्यअनुसार धान खरिद गर्न सकेको छैन । शाखाले गत पुस १२ देखि हालसम्म १० हजार ८४ क्विन्टल ९५ किलो सोना मन्सुली खरिद गरे पनि जिरा मसिनो धान किन्न सकेको छैन । यस वर्ष चैत मसान्तसम्ममा सोना मन्सुली १० हजार र जिरा मसिनो २५ हजार क्विन्टल खरिदको लक्ष्य राखेको थियो । शाखा प्रमुख पवित्र गौतम यस अवधिमा लक्ष्यअनुरूपको जिरा मसिनो धान खरिद हुन नसकेको बताउँछन् । हामीले सोना मन्सुली खरिद गर्न सफल भएका छौं, उनले भने, किसानले जिरा मसिनो धान एक गेडा पनि बिक्री गर्न ल्याएका छैनन् । यस वर्ष जिरा मसिनो खरिद हुन नसक्ने देखिएपछि संस्थान केन्द्रीय कार्यालयले बाँकी रहेको खरिदको लक्ष्य भेट्टाउन जिरा मसिनोको सट्टामा सोना मन्सुली खरिद गर्न निर्देशन दिएको उनले बताए । शाखाले सुरुमा सोनाको खरिद मूल्य प्रतिक्विन्टल २ हजार १ सय २५ र जिराको २ हजार ७ सय रुपैयाँ तोकेको थियो । त्यसलगत्तै तराईमा धानको मूल्य बढेकाले जिल्लास्तरीय प्राथमिक खरिद समितिको निर्णयले मूल्य बढाएर सोनाको प्रतिक्विन्टल २ हजार ३ सय र जिरा मसिनोको २ हजार ८ सय ७५ रुपैयाँ बनाएको थियो । त्यसपछि खाद्यले किसानको सोना मसिनो धान किन्न पाएको हो । यस भेगका किसानले जिरा मसिनोको खेती कम गर्न थालेकाले लक्ष्यअनुसारको धान खरिद हुन नसकेको शाखा प्रमुख गौतमले बताए ।हाल बजारमा सोनाको खरिद मूल्य प्रतिक्विन्टल २ हजार ४ सय रुपैयाँ पुगेको छ । समितिबाट पटकपटक धानको खरिद मूल्य बढाउन गाह्रो हुने भएकाले शाखाले तत्काललाई एकपटक बढाएको सोनाको मूल्यमा खरिद गरिरहेको गौतम बताउँछन् । शाखाले गत वर्ष १० हजार क्विन्टल सोना मन्सुली र ५ हजार क्विन्टल जिरा मसिनो धान खरिद गरेको थियो ।"
थोराङला चढ्न थाले पर्यटक,"लमजुङ हिमपातले बन्द रहेको चक्रीय अन्नपूर्ण पदमार्ग खुलेको छ । पदमार्ग र सहायक मार्गको हिउँ हटाएसँगै पर्यटकको चहलपहल बढेको छ । नेपाली सेना, प्रहरी, अन्नपूर्ण संरक्षण क्षेत्र आयोजना (एक्याप), होटल व्यवस्थापन उपसमिति र स्थानीय होटल व्यवसायीलगायत संघसंस्थाले पदमार्ग खुलाएका हुन् । मनाङ र मुस्ताङको सीमा क्षेत्र थोरोङला भञ्ज्याङ (५ हजार ४ सय १६ मिटर) सम्मको हिउँ हटाएपछि पर्यटक पदमार्गमा देखिन थालेका एक्याप मनाङका संरक्षण अधिकृत बाबुलाल तिरुवाले बताए । उनका अनुसार माथिल्लो मनाङदेखि थोराङला भञ्ज्याङ साथै खाङसार तिलिचोतर्फको बाटो खुलाइएको छ । बाटो खुलाइएपछि दैनिक ५० जना पर्यटक माथिल्लो क्षेत्र (थोराङला र तिलिचो) जान थालेका छन्, उनले भने । उनका अनुसार यीमध्ये धेरैजना थोराङला चढेर मुक्तिनाथ जानेछन् । सदरमुकाम चामे र वरपरका पदमार्ग साथै सडकमा जमेको हिउँलाई सेना र प्रहरीले हटाएका हुन् । लमजुङको सीमावर्ती क्षेत्र तालदेखि धारापानीसम्मको सडकमा खसेका ठूलाठूला ढुंगा डिभिजन सडक कार्यालय नं १ दमौलीको सहयोगमा हटाएर बाटो खुलाएको मनाङका निमित्त प्रमुख जिल्ला अधिकारी धीरेन्द्रराज पन्तले बताए । बेंसीसहरबाट चामेसम्म सहज रूपमा सवारी गुड्न थालेको उनले जानकारी दिए । बाक्लो हिमपातले मनाङको तिमाङदेखि खाङसारसम्मको अवरुद्ध सडक जिल्ला विकास समिति मनाङको सहयोगमा बाटो खुलाइएको छ । सडकमा जमेको बाक्लो हिउँले पदयात्रीलाई कठिनाइ भए पनि माथिल्लो क्षेत्र जान थालेका उनले बताए । सहज ठाउँमा सेना, प्रहरीका साथै सरकारी कर्मचारीसमेत खटियौं, उनले भने, अप्ठ्यारो ठाउँमा हिउँ फाल्न एक्साभेटरसमेत प्रयोग गरियो । कतिपय ठाउँमा मजदुर लगाएर पनि हिउँ पन्छाइएको उनले बताए । विकट ना र फु जाने बाटो पनि खुलेर स्थानीय आवतजावत गर्न थालेको उनले जानकारी दिए ।"
माछापालनमा आकर्षण,"दमक झापामा व्यावसायिक माछापालक किसान बढेका छन् । जिल्लामा १ हजार २ सयभन्दा बढी किसान माछापालन व्यवसायमा लागेका छन् । जिल्लामा हाल ३ सय १० हेक्टर क्षेत्रफलमा माछापालन गरिँदै आएकोमा प्रधानमन्त्री कृषि आधुनिकीकरण परियोजनाअन्तर्गत जिल्लामा दुईवटा ब्लकमा माछापालन गरिने भएको छ । यसअन्तर्गत बैगुनधुरा र तोपगाछी गाविसलाई माछा ब्लक तोकिएको छ । यी दुई गाविसको ६० हेक्टरभन्दा बढी क्षेत्रफलमा व्यावसायिक माछापालन गरिने कृषि विकास कार्यालयका प्राविधिक सहायक शालिकराम भट्टराईले बताए । परियोजनाअन्तर्गत ब्लकमा रहेर माछापालनका लागि कृषक उद्यमी, कृषक समूह र कृषि सहकारीका तर्फबाट कार्यालयमा ३० वटा निवेदन परेको भट्टराइले जानकारी दिए । निवेदनहरूमाथि अध्ययन गर्ने काम भइरहेको छ । चाँडै फिल्ड भिजिट सकेर चैतभित्रै कृषकहरूसँग सम्झौता गर्ने तयारी छ, भट्टराईले भने, वैशाखदेखि हामी पोखरी खन्ने काममा लाग्नेछौं । कृषि विकास कार्यालयका अनुसार जिल्लामा १ हजार ७२ टन माछा उत्पादन हुन्छ ।"
जहाज चढ्ने बढे,"भरतपुर जिल्लामा जहाज चढ्ने यात्रुको संख्या बढेको छ । नारायणगढमुग्लिन सडकको मर्मत र सवारी दुर्घटना बढेपछि यात्रुहरू जहाज चढ्न थालेका हुन् । भरतपुर विमानस्थल कार्यालय प्रमुख शिव उपाध्यायका अनुसार सन् २०१७ को जनवरी महिनामा १६ हजार २ सय यात्रुले जहाज चढेका थिए । यहाँबाट एकतर्फी मात्र ८ हजार १ सय ५२ ले यात्रा गरे । सडकलगायत विभिन्न कारणले जहाज चढ्नेको संख्या बढेको हो, उनले भने, एक वर्षको अवधिमा हवाई यात्रुको संख्या चार गुणाले बढेको छ । यात्रुको चाप र जहाज उडान संख्या बढेपछि विमानस्थलमा पूर्वाधार विकासको आवश्यकता खडकिएको छ । २५ वर्ष अगाडिको उडान क्षमता हेरेर भौतिक संरचना तयार पारिएको विमानस्थलमा यात्रुको चापअनुसार पूर्वाधार थप गर्नुपर्ने प्रमुख उपाध्यायले बताए । बुद्ध र अग्नि एयरले सेवा दिँदै आएकामा अब सिम्रिकले समेत उडान भर्न लागेको छ । यहाँबाट राजधानीको भाडा ३ हजार ५ सय छ । सन् २०१६ को जनवरी महिनामा हवाई यात्रुको संख्या जम्मा २ हजार ३ सय ४९ थियो । एक वर्षमा बढेर १६ हजार पुगेको हो । यसै वर्षको फेब्रुअरीमा ७ हजार ७ सय ४० जनाले यात्रा गरेको विमानस्थलको तथ्यांक छ । हाल दैनिक यतीले ३ र बुद्ध एयरले ४ वटा उडान गरिरहेका छन् । वर्षातको समय १२ वटासम्म उडान भएको थियो । तालिकाबाहेक दैनिक २ वटा जहाज चार्टर उडान हुने गरेको छ । कार्यालयका अनुसार सिम्रिक एयरलाइन्सले एउटा उडान भर्नका लागि अनुमति लिइसकेको छ । सिम्रिकले बिच क्राफ्ट जहाज (सानो) उडाउने भएको हो । उडान चाप र जहाज थपिएपछि ठूला जहाज (एटीआर) पार्किङमा समस्या पर्ने भएको छ । पछिल्लो समय हवाई यात्रुको संख्या बढेसँगै जहाज थपिने क्रम पनि बढेको छ । दिनहुँजसो खस्ने पहिरो र सवारी जामले सडक मार्ग यात्रा जोखिम भएपछि जहाज चढ्नेको संख्या ह्वात्तै बढेको हो ।"
बस्ती बचाउन योजना,"सिन्धुपाल्चोक भोटेकोसी बाढीले क्षतिग्रस्त गाउँबस्ती संरक्षण गर्न अर्थ मन्त्रालयले २० करोड रुपैयाँ विनियोजन गरेको छ । गत वर्षातको बाढीले क्षति पुर्याएको तातोपानीदेखि बलेफी गाउँपालिकाको लामोसाँघुसम्मका १२ वटा बस्ती संरक्षणका लागि उक्त रकम विनियोजन गरिएको हो । सांसद मोहनबहादुर बस्नेतका अनुसार स्थानीयको मागबमोजिम जलउत्पन्न प्रकोप नियन्त्रण कार्यालयमार्फत बजेट विनियोजन गरिएको हो । योजनाअन्तर्गत सुनकोसी किनारमा रहेको लामोसाँघुको खेल मैदानको संरक्षण र निर्माणसमेत हुनेछ । भूकम्प, भोटकोकोसी बाढी र जुरेपहिरोका कारण जोखिममा परेका बस्ती जोगाउन सरकारले उल्लेख्य योजना ल्याउन नसकेको स्थानीयको गुनासो छ । पुन:संरचनाका काम अझै हुन सकेको छैनन् । गत वर्षको भोटकोसी बाढीले उत्तरको एक मात्र महत्त्वपूर्ण तातोपानी नाकाको बस्ती नै उजाड बनाएको छ । त्यसपछि हालसम्म पनि सञ्चालनमा नआएको नाका कहिलेबाट चल्ने अझै यकिन छैन ।"
भलिबल टोलीको बिदाइ,"काठमाडौं माल्दिभ्सको मालेमा बुधबारदेखि हुने सिनियर एसियन सेन्ट्रल जोन च्याम्पियनसिपमा सहभागी हुन जाने नेपाली भलिबल टोलीको आइतबार बिदाइ गरिएको छ । च्याम्पियनसिपमा नेपालले आयोजक माल्दिभ्ससहित तुर्कमेनिस्तान र किर्गिस्तानको सामना गर्नेछ । सेटर इम रानामगरको कप्तानीमा रहेको नेपाली टोलीमा मानबहादुर श्रेष्ठ, धनबहादुर भट्ट, कुलबहादुर थापा र दिल सुनार ओपन स्पाइकर छन् । यस्तै क्विक स्पाइकरमा महेन्द्र श्रेष्ठ, भैरव बम र हरि अधिकारी छन् । साइड स्पाइकरमा नरेन्द्र गिरी, राजकुमार निरौला छन् भने सेटरमा दुर्गाप्रसाद महतो र लिबेरोमा ईश्वर थापामगर छन् । टोलीमा चार नयाँ खेलाडीले अन्तर्राष्ट्रिय डेब्यु गर्दैछन् । जसमा ओपन स्पाइकर दिल सुनार, क्विक स्पाइकर हरि अधिकारी, सेटर दुर्गाप्रसाद महतो र साइड स्पाइकर राजकुमार निरौला छन् । सुनार, अधिकारी र महतो नेपाल आर्मीका खेलाडी हुन् भने निरौला एपीएफसँग आबद्ध छन् । नेपाली टोलीको प्रशिक्षकमा वीरेन्द्र चौधरी तथा सहायक प्रशिक्षकमा जगदिश भट्ट छन् । नेपाली टोलीको व्यवस्थापकको जिम्मेवारी नेपाल भलिबल संघका सचिव डम्बरबहादुर नेपालीले सम्हाल्नेछन् । टोलीसँगै अन्तर्राष्ट्रिय रेफ्री क्यान्डिडेट चन्द्रा बदना राई पनि त्यसतर्फ जानेछिन् । नेपाली टोलीले पहिलो खेल मार्च २३ मा तुर्कमेनिस्तानसँग खेल्नेछ । यस्तै मार्च २४ मा आयोजक माल्दिभ्स र मार्च २७ मा किर्गिस्तानसँग प्रतिस्पर्धा गर्नेछ ।"
भारत बलियो स्थितिमा,राँची चेतेश्वर पुजाराले संयमित हुँदै बनाएको दोहोरो शतक र रिद्दिमान साहको अर्को शतक मदतले भारत अस्ट्ेरलियाविरुद्धको तेस्रो टेस्टको चौथो दिन बलियो स्थितिमा पुगेको छ । भारतले आफ्नो पहिलो इनिङ्स दिनको अन्त्यतिर नौ विकेट गुमाएर ६ सय ३ रनमा पूरा भएको घोषणा गरेको थियो । त्यसयता भारतले अस्ट्ेरलियाको दुई विकेट लिएको छ । त्यसमा १४ रन बनाएका प्रारम्भिक ब्याट्सम्यान डेविड वार्नरको विकेट सर्वाधिक बहुमूल्य रहेको छ । रवीन्द्र जडेजाले वार्नरको विकेट लिए । लगत्तै उनले नाइटवाचम्यानका रूपमा आएका नथान लायनलाई पनि दुई रनमा आउट पारे । दिनको समाप्तिमा अस्ट्ेरलिया दुई विकेट गुमाएर २३ रनको स्थितिमा छ र घरेलु टिमको तुलनामा अझै १ सय ५२ रनले पछाडि छ । भारतको इनिङ्समा जडेजाले नटआउट रहेर ५४ रनको ब्याटिङ पनि गरे । तर दिनको खेल भने पुजारा र साहको नाममा रह्यो । पुजाराले २ सय २ रन बनाए भने साहको ब्याटबाट १ सय १७ रन निस्क्यो । उनीहरूले सातौं विकेटका लागि १ सय ९९ रनको साझेदारी गरे । यसक्रममा उनीहरूले अस्ट्ेरलियाली बलिङ आक्रमणलाई लगातार निराश पारे । अस्ट्ेरलियाले दिनको सुरुआती दुई इनिङ्समा एउटा पनि विकेट लिन सकेन । भारतका लागि ४७ औं टेस्ट खेलिरहेका पुजाराले दोहोरो शतक बनाएको यो तेस्रोपल्ट हो । साहले भने आफ्नो व्यक्तिगत उच्च स्कोर बनाए । त्यस मदतले भारतले अस्ट्ेरलियाली पहिलो इनिङ्समा तयार ४ सय ५१ रनलाई उछिन्न सफल रहेको हो । पुजाराले चौथो दिन १ सय ३० रनबाट अगाडि खेल्न सुरु गरेका थिए । उनले कुल २१ चौका प्रहार गरे र ५ सय २५ बलको सामना गरे । बलको संख्या सामना गरेको आधारमा यो टेस्ट क्रिकेटमा कुनै पनि भारतीय ब्याट्सम्यानले सामना गरेको अहिलेसम्मको सर्वाधिक लामो इनिङ्स हो । सन् २०१२ मा इंग्ल्यान्डविरुद्ध २९ वर्षीय ब्याट्सम्यानले सर्वाधिक नटआउट २ सय ६ रन बनाएका थिए । उनलाई उछिन्न सक्ने स्थितिमा पुजारा लायनको बलमा आउट भए ।
कोन्टेद्वारा कोस्टाको बखान,"स्टोक चेल्सी व्यवस्थापक एन्टोनियो कोन्टेले आफ्ना स्ट्राइकर डिएगो कोस्टलाई टिमकै उदाहरणका रूपमा बखान गरेका छन् । स्टोक सिटीमाथि २१ को जितसँगै प्रिमियर लिगमा १३ अंकले अग्रता लिएपछि उनले यस्तो टिप्पणी गरेका हुन् । गत जनवरीमा कोन्टेसँगै झगडा परेको खबरबीच निकै सन्की स्वभावका कोस्टा टिममा परेका थिएनन् । तर त्यो अनुभवले पनि उनको झगडालु स्वभावमा कमी आएको छैन । उनी शनिबार खेलको १६ औं मिनेटमा विपक्षी खेलाडीलाई जिस्क्याएको आरोपमा पहेंलो कार्ड खान पुगे । खेल दौरान उनी स्टोक खेलाडीसँग पटकपटक भनाभनको अवस्थाामा पुगे, तर मैदानमा भने अडिइरहे । कोन्टेले कोस्टाको पेलाइमा नपर्ने बानीको प्रशंसा गरे । सुरुमै पहेंलो कार्ड पाएपछि खेल्न सजिलो हुँदैन, कोन्टेले भने,कुनै खेलाडीलाई उत्तेजित तुल्याएर अर्को फल निम्त्याउन खोज्नु साधारण कुरा हो । डिएगो अनुशासित बन्दै गएका छन् ।उनले टिमका लागि खेलिरहेको छु भन्ने देखाइरहेका छन् । म खेलाडीबाट यस्तै व्यवहारको अपेक्षा गर्छु । यो सिजन म उनीसँग खुसी छु ।चेल्सीले ८७ औं मिनेटमा सेन्टर ब्याक ग्यारी केहिलले गरेको गोलबाट जित हात पार्यो । विलियनले १३ औं मिनेटमा फ्रिकिकमार्फत गोल गरी चेल्सीले लिएको अग्रता खेल सकिन ७ मिनेट बाँकी हुँदा स्टोकका जोनाथन वाल्टरले पेनाल्टीमा गोल गरी भंग गरे । वाल्टरलाई लडाएर पेनाल्टी दिलाउने केहिलले नै गोल गरी टिमलाई हारबाट बचाए । चेल्सीले दोस्रो हाफमा आक्रामक खेल्यो । मार्कोस एलोन्सो र कोस्टाले गरेका प्रहार बारमा लागेर फर्किए । पेड्रोले गरेको प्रहार स्टोक गोलरक्षक लि ग्रान्टले रोके । यो चेल्सीको लगातार पाँचौं जित हो । उसको अविजित यात्रा १२ खेल पुगिसकेको छ । स्टोकले ८ खेलको अविजित जित शृंखला टुंग्याएको छ । कोन्टेको विश्वासमा चेल्सीले बाँकी १० खेलबाट मात्रै ७ अंक लिएमा गणितीय रूपमा टिमले उपाधि जित्नेछ । सिजनको यो विन्दुमा आएर राम्रो गुण र संगठन भएको टिमलाई हराउनु सजिलो थिएन, उनले भने,खेलको सुरुदेखि अन्त्यसम्म हामीले मिहिनेत गरेर खेल्यौं । स्टोकका व्यवस्थापक मार्क ह्युजले आफ्ना खेलाडीले कोस्टालाई उत्तेजित तुल्याउने गरी निसाना नबनाएको दाबी गरे । हामीले त्यसो गरेको होइन । हामी प्रतिस्पर्धात्मक खेल चाहन्थ्यौं, जुन भयो, उनले भने । उनले कोस्टाको व्यवहार उनी आफैंका लागि घातक हुने बताए ।उनी गजबका स्ट्राइकर हुन् । तर कहिलेकाहीं नसुहाउँदो व्यवहार देखाउँछन्, उनले भने । ह्युज आफैं आफ्नो जमानाका नामी सेन्टर फरवार्ड हुन् । ह्युजले म्याचविनर काहिल वाल्टरलाई लडाइसकेपछि पनि मैदानमा रहनु भाग्यको कुरा भएको बताए । यो रेडकार्डको विषय थियो, उनले भने ।"
म्यानचेस्टरको अपराजित यात्रा,मिडल्स्ब्रो मरोउने फेलानीले प्रिमियर लिगमा १५ महिनापछि गरेको गोल सहयोगमा म्यानचेस्टर युनाइटेडले रेलिगेसनको चुनौतीबाट गुज्रिएको मिडल्स्ब्रोलाई ३१ ले पन्छाउँदै आइतबार लिगमा अपराजित खेल संख्यालाई १८ पुर्याएको छ ।जेसे लिन्गार्डले सनसनीपूर्ण रूपमा दोस्रो गोल गरे भने युनाइटेडका पूर्वकिपर भिक्टर भाल्डेसको गम्भीर भूलमा एन्टोनियो भ्यालेन्सियाले अन्तिम समयमा तेस्रो गोल गरेका थिए । यसले युनाइटेड १९ साता छैटौं स्थानमा रहेपछि माथि उक्लिएको छ ।यो सफलताले युनाइटेडलाई प्रिमियर लिगमा ६ सयौं जित दिलायो र यसले शीर्षस्थानमा रहेको चेल्सीसँग १७ अंक नजिक पनि पुर्यायो । शीर्ष चारमा रहेर अर्को सिजनको च्याम्पियन्स लिगमा छनोट हुने दौडमा रहेको युनाइटेड नजिकका प्रतिद्वन्द्वी आर्सनल र सातौं स्थानमा रहेको एभरटनभन्दा दुई अंकले अगाडि छ । मिडल्स्ब्रोका लागि सब्स्टिच्युट रुडी गेस्टेडले गोल गरेका थिए । लिगमा ११ खेलयता जितविहीन रहेको मिडल्स्ब्रो पुछारबाट दोस्रोमा छ र सुरक्षित स्थानको टिमसँग पाँच अंक दूरीमा छ । एइटोर कारान्काले बाहिरिएपछि कार्यवाहक व्यवस्थापक बनेका स्टिभ आग्नेउले पहिलो खेलमै हार बेहोरेका हुन् ।
रियलको महत्त्वपूर्ण जित,"म्याड्रिड रियल म्याड्रिड व्यवस्थापक जिनेदिन जिदानले एथलेटिक बिलबाओमाथि उत्तराद्र्धको गोलबाट जित हासिल गरेपछि आफ्नो टिमको प्रशंसा गरेका छन् । ब्राजिली मिडफिल्डर कासिमिरो शनिबारको खेलमा अप्रत्याशित नायक सावित भएका थिए । कासिमिरोले खेल सकिन २२ मिनेट छँदा नजिकको दूरीबाट विजयी गोल गरेका हुन् । यो नतिजाले ला लिगा तालिकामा बार्सिलोनाभन्दा म्याड्रिड ५ अंकले अगाडि छ । हामीले धेरै दबाब थेग्नुपर्छ, तर हामी राम्रो खेलिछाड्छौं, जिदानले भने, यो खेल एकदमै महत्त्वपूर्ण थियो । करिम बेन्जेमाले पहिलो हाफमा क्रिस्टियानो रोनाल्डोको क्रसमा गोल गरी टिमलाई अग्रता दिए । बिलबाओका एरिज एडुरिजले बराबरी गोल गरे । बार्सिलोनाले आइतबार क्याम्प नोउमा भ्यालेन्सियालाई हराए अंक अन्तरलाई २ मा झार्न सक्छ । बिलबाओले घरेलु खेलमा बनाएको १९ खेलको अविजित शृंखला तोडिएको छ । टिम हाल सातौं स्थानमा छ । हामीले खेलमा आधिपत्य जमायौं, एडुरिजले सञ्चारकर्मीसँग भने, हामीले उनीहरूलाई निरन्तर दबाब दियौं तर पाएको अवसरलाई उनीहरूले सदुपयोग गरे ।म्याड्रिड सुरुको १० मिनेटमै दबाबमा पर्यो । म्याड्रिडले मौका कुरिरहेको थियो । उसले गरेको पहिलो गोल अफसाइड भयो । रोनाल्डोको प्रहारलाई बिलबाओका गोलरक्षकले विफल पारे । सर्जियो रामोसले पनि मौका गुमाए । उनले टोनी क्रुसको फ्रिकिकमा पोस्टबाहिर हेड गरे । म्याड्रिडले काउन्टर अट्याकमा ध्यान दिएको थियो । म्याड्रिड २५ औं मिनेटमा गोल गर्न सफल भयो । कासिमिरोले दिएको पासमा रोनाल्डोले अफसाइड ट्रयाप बिट गर्दै बेन्जेमाका लागि एकदमै सटीक लो क्रस निकालिदिए । बेन्जेमाले एथलेटिकोविरुद्ध आफ्नो व्यक्तिगत छैटौं गोल गरे ।दोस्रो हाफमा म्याड्रिड फेरि दबाबमा आयो । केलर नाभास र रामोसबीच समझदारी नहुँदा टिमले झन्डै आत्मघाती गोल खानुपरेको थियो । नाभासले पछिल्ला साता गम्भीर खाले गल्ती गर्ने स्वभाव प्रकट गरिरहेका छन् । तर उनले इनाकी विलियम्सको खतरनाक प्रहार रोकेर टिमलाई गुन पनि लगाए । खेलमा विलियम्सको दायाँ साइडतर्फ तुफानी गति निकै डरलाग्दो थियो । उनकै क्रसमा राउस गार्सियाले हेड पास गर्दा एडुरिजले गोल गर्ने मौका पाएका थिए । बिलबाओको बराबरी ३ मिनेटभन्दा बढी टिकेन । क्रुसको पासलाई रोनाल्डोले फ्लिक गरे, जसबाट ६ यार्डभित्र एक्लै परेका कासिमिरोले गोलमा परिणत गरे ।"
बंगलादेशलाई ऐतिहासिक सफलता,कोलम्बो प्रारम्भिक ब्याट्सम्यान तमिम इक्वालले दोस्रो इनिङ्समा सर्वाधिक ८२ रन बनाएपछि बंगलादेशले श्रीलंकाविरुद्धको दोस्रो टेस्टमा चार विकेटको ऐतिहासिक जित निकालेको छ । बंगलादेशका लागि यो दुर्लभ जित रहेको छ । घर बाहिर बंगलादेशको यो चौथो टेस्ट जित मात्र हो । यस्तै श्रीलंकामाथि १८ टेस्टयता पहिलो जित पनि हो । यससँगै दुई टेस्टको शृंखला ११ को बराबरीमा टुंगेको छ । श्रीलंकाले पहिलो टेस्ट २ सय ५९ रनले जितेको थियो । दोस्रो टेस्टमा बंगलादेशले जितका लागि १ सय ९१ रनको लक्ष्य पाएको थियो । त्यसमा किशोर ब्याट्सम्यान मेहेदी हसनले विजयी चौका प्रहार गरे । पाँचौं दिनको खेलको अन्तिम आधा घण्टा बंगलादेशका लागि तनावपूर्ण भने रह्यो । पाहुना टिम ५७७ ओभरमा जितसम्म पुगेको थियो । जितको आधार तयार पार्ने श्रेय भने तमिमको नाममा रह्यो र उनले आफ्नो २२ औं अर्धशतक पूरा गरे । उनले सब्बिर रहमानसँग तेस्रो विकेटमा १ सय ९ रनको साझेदारी गरे । रहमानले ४१ रनको योगदान दिए । दिलरुवान परेरा र कप्तान रंगना हेराथले उत्कृष्ट बलिङ गर्दै ३३ विकेट लिए र बंगलादेशलाई जितसम्म पुग्न मिहिनेत गर्न बाध्य पारे । तर उनीहरूले बंगलादेशलाई आफ्नो सयौं टेस्टमा जित निकाल्न भने रोक्न सकेनन् । तमिमले १ सय २५ बलको सामना गरे र सात चौका तथा एक छक्का प्रहार गरे । उनले चियापछि दिनेश चन्डिमलको बलमा परेरालाई क्याच दिए । लगत्तै परेराले सब्बिरलाई पनि आउट पारे । त्यस स्थितिमा श्रीलंकाले जितको सम्भावना देखेको थियो । चियापछि बंगलादेशलाई जितसम्म पुग्न अझै ३५ रन आवश्यक थियो । हेराथकै बलमा सकिब अल हसन १५ रनमा आउट भए । मुसफिकर २२ रन बनाएर नटआउट रहे । उनलाई अन्त्यतिर डेब्यु गरिरहेका मोसडोक हुसेनले साथ दिए । हुसेनले १३ रनको महत्त्वपूर्ण इनिङ्स खेले । कप्तान हेराथले बिहानको सेसनमा दुई विकेट लिएपछि बंगलादेश एक समय दुई विकेट गुमाएर ३८ रनको स्थितिमा थियो र टिम पूर्णत: दबाबमा आएको थियो ।
बुटवल११ विजयी,"भैरहवा टी२० क्रिकेट प्रतियोगिताअन्तर्गत आइतबार समूह ए को खेलमा बुटवल११ क्रिकेट क्लब बुटवल र समूह बी मा साई ग्लोबल क्रिकेट क्लब भैरहवा विजयी भएका छन् । बुटवल११ ले बुद्ध क्रिकेट क्लब भैरहवालाई ४६ रनले र साई ग्लोबलले ज्ञानोदय क्रिकेट क्लब करहियालाई १९ रनले पराजित गरे ।टस हारेको बुटवल११ ले निर्धारित २० ओभरमा ५ विकेट गुमाई १ सय २५ रन बनायो । टोलीका प्रथम पराजुलीले ३१, अमित श्रेष्ठले २३ र तौसिफ आलमले नटआउट १८ रन बनाए । बुद्धका प्रवेज आलमले २, सन्दीप साहनी, जमाल अहम्मद र रोशन गौतमले समान ११ विकेट लिए । बुद्धले ९ विकेट गुमाई ७९ रनमात्र बनाउन सक्यो । सन्दीप साहनीले १६ रन बनाउनुबाहेक अन्यले खासै योगदान दिन सकेनन् । बुटवलका तौसिफ आलमले ३, सुधन श्रेष्ठ र सुमन श्रेष्ठले २२ विकेट लिए । अर्को खेलमा साई ग्लोबल १९४ ओभरमा १ सय ४५ रनमा अलआउट भयो । रूपेश बाँस्तोलाले ३० तथा सन्देश शाक्यले २१ रनको योगदान दिए । ज्ञानोदयका पदम खवासले ३ र निशान्त शर्माले २ विकेट लिए । ज्ञानोदयले ५ विकेट गुमाई १ सय २६ रनमात्र बनाउन सक्यो । निशान्त शर्माले ३९ र जितेन्द्र साहनीले १४ रन बनाए । साई ग्लोबलका रूपेश बाँस्तोला र राहुल थापाले २२ विकेट लिए । प्रतियोगिताको विजेताले ५० हजार र उपविजेताले २५ हजार रुपैयाँ हात पार्नेछन् । उत्कृष्ट खेलाडीले १० हजार, बेस्ट ब्याट्सम्यान तथा बेस्ट बलरले ५५ हजार रुपैयाँ पाउनेछन् । प्रत्येक दिनको म्यान अफ द म्याचले एक हजार रुपैयाँ हासिल गर्नेछन् । प्रतियोगिता चैत १२ सम्म सञ्चालन हुनेछ ।"
टेटे टोली भारत प्रस्थान,"काठमाडौं आरएस एन्ड सीसी डायमण्ड जुब्ली आमन्त्रण अन्तर्राष्ट्रिय टेबलटेनिस प्रतियोगितामा सहभागी हुन १० खेलाडीसहित १२ सदस्यीय नेपाली टोली आइतबार भारतको सिलोङ प्रस्थान गरेको छ । चैत १० देखि १२ गतेसम्म हुने प्रतियोगतामा समान ५५ पुरुषमहिला खेलाडीले यू२१ उमेर समूहमा सिंगल्स, डबल्स, मिक्स र टिम स्पर्धामा प्रतिस्पर्धा गर्नेछन् ।पुरुषमा राष्ट्रिय च्याम्पियन श्यान्टु श्रेष्ठ, मणिकुमार लामा, रितिज जोशी, विपुल महर्जन र नारायण घिमिरे तथा महिलामा सोनु थापामगर, सिक्का सुवाल, गीता अर्याल, सुजाता दुवाल र मञ्जु सुवालले प्रतिस्पर्धा गर्नेछन् । प्रशिक्षकमा सञ्जय अर्याल तथा टिम व्यवस्थापकमा शिव देउजा छन् ।"
