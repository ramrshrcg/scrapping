शीर्षक,विवरण
जन्मेको ३ घण्टामै शिशु चोरी,"वीरगन्ज प्रसव बेथाले च्यापेपछि वीरगन्ज उपमहानगरपालिका१ छपकैयाकी रमावतीदेवी पासवानले जेठी बुहारी आशादेवीलाई शुक्रबार बिहानै नारायणी उपक्षेत्रीय अस्पतालमा पुर्याइन् । आमा र पेटमा रहेको बच्चाको स्वास्थ्य ठीक थियो । आशादेवीले अस्पतालको प्रसूति वार्डमा १० बजेर ४० मिनेटमा सामान्य अवस्थामै छोरो जन्माइन् ।बच्चा सफा गरेर नर्सले हजुरआमा (रमावती) को जिम्मा लगाए । अनि सुत्केरीलाई वार्डमा सारे । त्यतिबेलासम्म रमावतीकी कान्छी बुहारी खुस्बु पनि आइसकेकी थिइन् । कान्छी बुहारी र रमावती दुवै मिलेर परिवारको नयाँ सदस्य र सुत्केरीको रेखदेख गर्न थाले । सुत्केरी बुहारी शौच जान उठ्दा अत्यधिक रक्तस्राव भएपछि रमावतीले स्टाफ नर्सलाई खबर गरिन् । नर्सले वार्डमै आएर शय्या नम्बर ६५ को वरिपरि साडी बेरेर रगत सफा गरे । साढे १ बजेतिर छेउकै एक सुत्केरीलाई सुई लगाउन नर्स आउँदा पनि अवस्था सामान्य नै थियो । त्यसको केही बेरपछि नवजात शिशुकी हजुरआमा रमावती हमार बबुवा के कौन लेगइल भन्दै रुँदै कराउँदै अस्पताल परिसरतिर दौडिइन् ।उनले अस्पतालमा तैनाथ प्रहरी र सुरक्षा गार्डलाई बच्चा चोरी भएको बताइन् । सुरुमा कसैले विश्वास गरेनन् । रमावती भक्कानिने क्रम नरोकिएपछि सबै गम्भीर भए । प्रसूति वार्डबाट बाहिर निस्कने प्रत्येकलाई द्वारमा जाँच गर्न थाले । शय्यामा आराम गरिरहेकी आशादेवी नवजात छोरा चोरी भएको सुनेपछि अचेत भइन् । चारैतर्फ खोजबिन गरेर पनि बच्चा फेला नपरेपछि परिवारले आफन्तलाई खबर गर्न थाले । अपराह्न २ बजेपछि अस्पतालमा होहल्ला र नाराबाजी सुरु भयो । नर्सकै लापरबाहीले बच्चा हराएको आरोप लगाउँदै परिवार र आफन्तले नर्सलाई गाली गर्न थाले । त्यसपछि नर्सहरूले वार्ड छाडेर गएकाले वार्डका अन्य सुत्करी महिलासमेत अलपत्र परेका छन् । आक्रोशित भीडले अस्पताल गेट अगाडि टायर बालेर प्रदर्शन गरेको थियो । त्यसपछि अस्पतालमा प्रहरी तैनाथ गरिएको छ ।उपक्षेत्रीय अस्पतालमा झन्डै ४ लाख रुपैयाँ खर्चेर सीसीटीभी जडान गरिए पनि कुनै पनि चालु अवस्थामा छैनन् । कमिसनको चक्करमा कमसल क्यामेरा खरिद गरिएकाले जडान भएको केही दिनमै क्यामराले काम गर्न छोडेको कर्मचारी बताउँछन् । बिहान वार्डमा आएदेखि सँगै रहेकी एक अपरिचित महिलाले बच्चा चोरेकी हुन्, बिलौना गर्दै रमावतीले भनिन्, अस्पताल प्रशासनको लापरबाहीले यस्तो घटना भयो । उनका अनुसार पातलो शरीर र गहँु गोरो हुलिया भएकी ती महिला प्रसूति वार्डमै थिइन् । अस्पतालका गार्ड र नर्सले अरूलाई बाहिर निकाल्दा पनि ती महिला जतिखेर पनि वार्डमै घुमिरहेको देख्थें, गहभरि आँसु झार्दै उनले भनिन्, मैले सोचें, उनी पनि यहींकै स्टाफ हुन् । कान्छी बुहारी र म जेठीलाई स्याहार गर्दै थियौं, नाति रोएपछि ती महिलाले हातमा उठाएर खेलाउन थालिन्, उनले भनिन्, बाहिर निस्किएपछि बुहारी पनि पछिपछि लागिन् तर एकछिनमै ती महिला बच्चा लिएर बेपत्ता भइन् । वार्डका अन्य कुरुवाका अनुसार ती महिला रमावतीसँग घुलमिल भइसकेकी थिइन् । दूध र पाउरोटी खरिदका लागि ५० रुपैयाँ पनि ती महिलाले दिएकी थिइन्, वार्डमा भेटिएका एक कुरुवाले भने । प्रसूति गृहमा पहिलोपटक नवजात शिशु हराएपछि चिकित्सक, नर्स र कर्मचारी स्तब्ध छन् । यही प्रसूति वार्डमा काम गरेको १७ वर्ष भयो, स्टाफ नर्स गीता केसीले भनिन्, पहिलो पटक बच्चा चोरीको घटना सुन्दै छु, मेरो आफ्नै मुटु कामिरहेको छ । मेडिकल सुपरिटेन्डेन्ट डा चितरञ्जन साहले नर्मल डेलिभरी भएकाले बच्चा परिवारको जिम्मा लगाएर सुत्केरीलाई वार्डमा सारिएको बताए । यस्तो घटना कहिल्यै भएको थिएन, डा साहले भने, प्रहरी प्रशासनको सहयोगमा बच्चा खोजीमा लागेका छौं । प्रसूति गृहमा जो कोहीले सजिलै प्रवेश पाउने गरेको छ ।"
दाहालको यूटर्न !,"प्रधानमन्त्री पुष्पकमल दाहालले स्थानीय चुनावको तयारीबारे निर्वाचन आयोगलाई चिठी लेखे पनि पत्रमा मिति उल्लेख नगरेको खुलासा गर्दै नआत्तिन मधेसी मोर्चालाई बचन दिएका छन् । बिहीबारको मन्त्रिपरिषद्बाट जेठ १० भित्र चुनाव गर्ने गरी आयोगलाई पत्र लेख्ने निर्णय लिएको २४ घण्टा नबित्दै यूटर्न लिएका दाहालले शुक्रबार बालुवाटारमा मोर्चाका नेताहरूसँग वार्ता गर्दै आयोगलाई पठाएको पत्रमा मिति उल्लेख नगरिएको जानकारी गराएका हुन् । मोर्चालाई दिएको आश्वासनसँगै दाहालले चुनावको निर्णयबाट यूटर्न लिनु र मोर्चासँगको अघिल्ला बैठकहरूमा नियमित सहभागी हुने सत्तारूढ कांग्रेस शुक्रबार भने सहभागी नहुनुलाई अर्थपूर्ण रूपमा हेरिएको छ ।आयोगलाई चिठी मात्रै लेखेको हुँ, चुनावको समयावधि तोकिसकेको छैन, आयोगले चुनाव तयारीमा कम्तीमा ९० दिन लाग्ने भनेपछि यसबारे अझै विचार गर्नुपर्ने भयो, दाहालले मोर्चा नेताहरूलाई भने, संविधान संशोधन विधेयक पनि छलफलबाट छिट्टै सहमति निकालेर पारित गराउँछु । विधेयकको भाषालाई परिमार्जन गर्न तपाईंहरू पनि तयार रहनुहोस् । अनि मात्रै चुनावमा जाने हो । स्रोतका अनुसार मोर्चा नेताहरूले विधेयक टुंगो नलगाई कांग्रेस, एमाले र माओवादी केन्द्र चुनावमा जान लागेका हुन् ? भनी एकैसाथ प्रश्न राखेपछि दाहालले आश्वस्त तुल्याएका थिए ।दाहालले संघीय मामिला तथा स्थानीय विकासमन्त्री हितराज पाण्डे नेतृत्वमा बनेको स्थानीय तहको क्षेत्र, संख्या तथा सिमानासम्बन्धी देखिएका विवाद निरूपण गर्ने समितिले सहमतिका लागि प्रयास गर्ने भन्दै स्थानीय तह पुन:संरचना आयोगले छुट्याउन बाँकी स्वायत्त क्षेत्र, संरक्षित क्षेत्र र विशेष क्षेत्रको किटानीपछि बाँकी क्षेत्रलाई जनसंख्याका आधारमा स्थानीय तह बनाउन सरकार सकारात्मक रहेको समेत बताएका थिए । स्रोतका अनुसार यी सबै कामका लागि समय लाग्ने भन्दै दाहालले संविधान संशोधनपछि हुने चुनावमा सबै पक्षको स्वामित्व रहने भएकाले आफ्नो जोड त्यसैमा रहेको हुँदा कुनै पक्षलाई छाडेर एक्लै निर्णय नलिने बताएका थिए । उनले प्रतिपक्षी एमालेले सीधै चुनाव घोषणा गर्न भनिरहे पनि राजनीतिक सहमति आफ्ना लागि प्राथमिक रहेको प्रस्ट्याएका थिए । संशोधन विधेयक पारित गराउनेमा प्रधानमन्त्रीको जोड अझै पनि छँदै छ भन्नेमै हामीलाई बताउनुभयो, त्यसैले सहमतिबाट मात्रै चुनावको मिति घोषणा हुन्छ भन्नेमा अब हामी विश्वस्त छौं, बैठकपछि संघीय समाजवादी फोरम सहअध्यक्ष राजेन्द्र श्रेष्ठले भने, वार्तामा भनिएभन्दा अलग ढंगले चुनाव घोषणा भयो भने हामी मान्दैनौं भनेर प्रस्टै भनिदिएका छौं । प्रधानमन्त्रीले त्यसो हुँदैन भन्नुभएको छ । बैठकमा सहभागी मोर्चाका अर्का नेताले प्रधानमन्त्री बिहीबारको निर्णयबाट पछि हटेको आफूले महसुस गरेको कान्तिपुरलाई बताए । माओवादी केन्द्रका नेता मातृका यादवले प्रधानमन्त्री चुनावबाट पछि नहटेको, तर त्यसभन्दा पहिले संशोधन विधेयकलाई टुंगो लगाउन अग्रसर रहेको दाबी गरे । विधेयकलाई यत्तिकै छाडेर चुनावमा जाने कुरा भएन, प्रधानमन्त्रीले यही कुरा बैठकमा राख्नुभएको हो, यादवले भने, राजनीतिक सहमतिबाटै चुनाव घोषणा हुन्छ भन्ने कुरा बैठकमा भयो । तमलोपा अध्यक्ष महन्थ ठाकुर, तमसपा अध्यक्ष महेन्द्र राय यादव तथा फोरम वरिष्ठ नेता अशोक राईले सरकारले प्राथमिकता पन्छाउन खोजेको हो कि भन्ने आशंका राखेपछि दाहाल तथा माओवादी नेताहरूले मोर्चा पक्षलाई थुम्थुम्याउन खोजेका थिए । बैठकमा दाहालसहित माओवादी नेताहरू नारायणकाजी श्रेष्ठ, रामबहादुर थापा, पम्फा भुसाल, मातृका यादव सहभागी थिए भने मोर्चाबाट ठाकुर, राय, राईसहित सद्भावना पार्टी सहअध्यक्ष लक्ष्मणलाल कर्ण सहभागी थिए । कांग्रेस आएनअघिल्ला वार्ताहरूमा सहभागी हुने गरेका कांग्रेस सभापति शेरबहादुर देउवा तथा उपप्रधानमन्त्री विमलेन्द्र निधि शुक्रबारको बैठकमा सहभागी भएनन् । प्रधानमन्त्री निकट स्रोतले दाहालले एकपल्ट मोर्चासँग छुट्टै कुरा गर्न चाहेको बतायो । यसबारे बुझ्दा निधिले बैठकबारे आफूलाई थाहा नभएको बताए । प्रधानमन्त्रीज्यूले हिजोको मन्त्रिपरिषद् निर्णयबारे जानकारी दिन बोलाउनुभएको होला, मलाई थाहा भएन, निधिले भने । निधिले कांग्रेस र प्रधानमन्त्रीबीच दूरी बढ्न थालेको भनी हुँदै गरेका चर्चा भने अस्वीकार गरे । स्थानीय चुनावपछि सभापति देउवालाई कुर्सी हस्तान्तरण गर्ने भनी असार २८ गते भएको भद्र सहमतिबाट प्रधानमन्त्री पन्छिन खोजेको आशंका कांग्रेसभित्र हुन थालेको छ । बिहीबारको मन्त्रिपरिषद् बैठकले भने वैशाख अन्तिम सातादेखि जेठ १० भित्र चुनाव गरिसक्ने गरी तयारी थाल्न आयोगलाई पत्र लेख्ने निर्णय गरेको थियो ।"
कार्यान्वयन ढिलाइप्रति असन्तुष्टि,"सरकारले स्थानीय तह पुन:संरचना आयोगको प्रतिवेदन कार्यान्वयन नगरी अध्ययन कार्यदल गठन गरेकामा आयोगका पदाधिकारीले असन्तुष्टि व्यक्त गरेका छन् । आयोगले पुस २२ मा सरकारलाई ७ सय १९ गाउँपालिका र नगरपालिका निर्धारण गरिएको प्रतिवेदन बुझाएको थियो । प्रतिवेदन बुझाइएको एक महिनापछि सरकारले त्यसलाई कार्यान्वयनमा नलगी अध्ययन गर्ने निर्णय गरेको हो । आयोगका अध्यक्ष बालानन्द पौडेलले सरकारले हतारो लगाएकैले आफूहरूले छोटो अवधिमा काम सकेको बताए । सरकारले चुनाव गर्नुछ, त्यो पनि पुन:संरचनापछिको स्थानीय तहकै, भन्दै आयो, उनले भने, हाम्रो कारणले नै चुनाव प्रभावित नहोस् भनेर समयको चापमा काम गर्यौंं । उनले अब चुनाव गर्नेनगर्ने सरकारको कुरा भएको बताए । बिहीबार बसेको मन्त्रिपरिषद् बैठकले सरकारले तोकेको मापदण्डअनुसार पुन:संरचना भएनभएको र पुन:संरचनालाई लिएर आएका गुनासा सम्बन्धमा अध्ययन गर्न तीन मन्त्री रहेको कार्यदल गठन गरेको छ । संघीय मामिला तथा स्थानीय विकासमन्त्री हितराज पाण्डेको संयोजकत्वमा गठित प्रतिवेदन अध्ययन कार्यदलमा उद्योगमन्त्री नवीन्द्रराज जोशी र आपूर्तिमन्त्री दीपक बोहरा छन् । आयोगको प्रतिवेदन सार्वजनिक गरिएको छैन । तर, चुहिएका विषयलाई लिएरै कैयौं जिल्लामा आन्दोलन भएका छन् । प्रदेश नम्बर २ को तराईका ८ जिल्लामा स्थानीयको सहमतिबिना आयोगले आफूखुसी काम गरेकोप्रति राजनीतिक दलहरूको असन्तुष्टि छ । मधेसी मोर्चाले त्यसप्रति विरोध जनाउँदै आएको छ । प्रतिवेदनलाई केही परिमार्जन गरेर मोर्चालाई सहमत बनाउन सकिने सरकारको बुझाइ रहेकाले पनि अध्ययन कार्यदल बनाइएको छ । कार्यदललाई २ नम्बर प्रदेशको स्थानीय तह निर्धारणबारे विशेष ध्यान दिन कार्यादेश दिइएको छ । आयोग अध्यक्ष पौडेलले पुन:संरचनाको विषय नै जटिल भएकाले त्यो सर्वस्वीकार्य होला भनेर कल्पना गर्न नसकिने बताए । उनले प्रदेश नम्बर २ का जिल्लामा स्थानीयस्तरमा छलफलका लागि प्रशस्त प्रयास गरिए पनि मोर्चाको विरोधले सफल नभएपछि निर्वाचित जनप्रतिनिधिबाट सुझाव लिएर काम गरिएको दाबी गरे । कार्यदल सदस्य उद्योगमन्त्री जोशीले सरकारले दिएको मापदण्डअनुसार प्रतिवेदन रहेनरहेको अध्ययन गरिने बताए । मापदण्डका आधारमा प्रतिवेदन के कस्तो छ, कार्यदलले हेर्छ, उनले भने, प्राप्त गुनासाको समेत अध्ययन गरेर एउटा सुझाव मन्त्रिपरिषदलाई दिनेछ । कार्यदलको सुझावपछि मात्रै प्रतिवेदन परिमार्जन गरेर वा नगरिकनै कार्यान्वयनमा लाने विषयमा मन्त्रिपरिषदले निर्णय गर्नेछ । आयोगका सदस्य निरज शाहले सरकारले प्रतिवेदन सिधै कार्यान्वयन नगरेर विवादित बनाएको आरोप लगाए । अध्ययन गर्ने, गुनासा सुन्ने विषयले समाधानभन्दा विवाद बढाउँछ, उनले भने, संवैधानिक आयोगले तयार पारेको प्रतिवेदनलाई सिधै कार्यान्वयनमा लगेको भए राम्रो हुन्थ्यो । उनले निर्वाचनका लागि सरकारकै दबाबमा छिटो प्रतिवेदन तयार पारिए पनि अहिले सरकारले फुर्सदिलो तरिकाले अध्ययन थालेकोमा आश्चर्य व्यक्त गरे । सरकारले दिएको मापदण्डभित्र रहेर सकभर गुनासो नहुने किसिमले हामीले काम गरेका छौं, त्यसमा सबै कुरा मिलेकै होलान् भनेर घमण्ड गर्दैनौं, उनले भने, त्यसका लागि कम्तीमा एक निर्वाचनपछि मात्रै मिलाउने पहल गरिनुपर्छ । सरकारको निर्णयले चुनावलाई असर गर्न सक्छ । आयोग स्वयंले आफ्नो अन्तिम प्रतिवेदनमा एउटा निर्वाचनपछि पुन:संरचनामा नमिलेका विषय मिलाउन सरकारलाई सिफारिस गर्ने तयारी गरेको उनले बताए । आयोग अध्यक्ष पौडेलले पनि निर्वाचनको एउटा कोर्स सकिएपछि आवश्यक विधि विधानऐन बनाएर सरकारले पुन:संरचनालाई परिमार्जन गर्न सक्ने बताए । स्थानीय तहको सीमा र संख्याको सिफारिस गर्ने होइन निर्धारणका लागि बनाइएको आयोग हो । संविधान पढदा आयोगले निर्धारण गरेको काममाथि पुन: निर्धारणको अधिकार कसैलाई दिएजस्तो लाग्दैन । त्यसको अन्तिम व्याख्या सर्वोच्चले गर्ला, उनले भने, तर, पुन:संरचना भनेको निरन्तर भइरहने विषय भएकाले आवश्यक विधि विधान, ऐन बनाएर त्यसका लागि वैज्ञानिक बाटो रोज्नुपर्छ । आयोगका अर्का सदस्य डाश्यामकृष्ण भुर्तेलले एउटा विवादलाई कोट्याउने बित्तिकै देशैभरबाट विवादको चाङ थपिने बताए । उनले आयोगले प्रतिवेदन बुझाइसकेकाले संविधानको व्यवस्था हेरेर कदम चाल्ने आगामी जिम्मेवारी सरकारको रहेको उल्लेख गरे । प्रतिवेदनमा यो मिलेन, यो पुगेन भन्दै यसलाई विवादित बनाएर पुरानै संरचनाको स्थानीय निकायको चुनाव गर्नेतिर जाने सरकारको तयारी त छैन ? उनले शंका व्यक्त गरे । प्रतिवेदन सार्वजनिक नहुँदा काम प्रभावित आफैंले तयार पारेको पुन:संरचनाको प्रतिवेदन सरकारले सार्वजनिक नगरिदिँदा आयोगको बाँकी काम प्रभावित भएको छ । आयोगले विशेष, संरक्षित वा स्वायत्त क्षेत्रको संख्या र सिमाना निर्धारणको काम गर्न बाँकी छ । विकास सञ्चार समाज नेपालले शुक्रबार राजधानीमा स्थानीय तह पुन:संरचना सम्बन्धमा गरेको अन्तक्र्रियामा अध्यक्ष बालानन्द पौडेलले प्रतिवेदन सार्वजनिक हुन भइरहेको ढिलाइले काममा समस्या आएको बताए । निर्धारण गरिएका गाउँपालिका र नगरपालिकाको सीमाभित्रै विशेष, संरक्षित वा स्वायत्त क्षेत्र छुट्याउनुपर्ने मापदण्ड सरकारले आयोगलाई दिएको छ । बाँकी काम गाउँपालिका र नगरपालिकाभित्रै रहेर गर्नुपर्ने छ । गाउँपालिका र नगरपालिकाको सीमा सार्वजनिक नहुँदा जिल्लाबाट त्यसबारे सुझाव माग्न समस्या भएको छ, उनले भने, आयोगले सरकारलाई प्रतिवेदन बुझाइसकेकाले त्यसलाई सार्वजनिक गर्ने दायित्व सरकारको हो । उनले आवश्यक आधिकारिक तथ्यांक उपलब्धताको समस्या पनि आयोगका अगाडि चुनौती रहेको बताए ।"
तीनै तहको निर्वाचन हुन्छ,"काठमाडौं कांग्रेस सभापति शेरबहादुर देउवाले स्थानीय तहको निर्वाचन भएरै छाड्ने बताएका छन् । तीनै तहको निर्वाचन सम्पन्न नहुँदासम्म संविधान कार्यान्वयनले पूर्णता नपाउने भन्दै देउवाले चुनावका लागि राजनीतिक सहमतिको वातावरण बन्दै गएको बताए । संविधानअनुसार आगामी माघभित्र तीनै तहको निर्वाचन हुनुपर्छ, निर्वाचन गराउने जिम्मेवारी सबै राजनीतिक दलको हो, कांग्रेसको भ्रातृ संस्था नेपाल सांस्कृतिक संघको दोस्रो अधिवेशनको शुक्रबार उद्घाटन गर्दै देउवाले भने, अब कुनै पनि बहानामा निर्वाचनमा जान ढिलाइ गर्न हुन्न । उनले अबको एक वर्ष निर्वाचनमा देश होमिने भएकाले क्रियाशील भएर लाग्नसमेत पार्टीका नेता तथा कार्यकर्ताहरूलाई आहवान गरे । अब चुनाव लाग्यो । एक वर्षसम्म चुनावमा खट्नुहोस्, देउवाले भने, चुनावमा क्रियाशीलता हेरेर पार्टीमा जिम्मेवारी दिइन्छ । पार्टीका वरिष्ठ नेता रामचन्द्र पौडेलले पनि तीनै तहको निर्वाचन सम्पन्न नहुँदासम्म संविधान कार्यान्वयन नहुने बताएका छन् । पौडेलले चुनावलाई केन्द्रमा राखेर अघि बढ्नुपर्ने बताए । कार्यक्रममा पूर्वमहामन्त्री प्रकाशमान सिंह र कृष्णप्रसाद सिटौलासहितका नेताहरूले कुनै पनि हालतमा स्थानीय तहको निर्वाचन गराउनुपर्नेमा जोड दिएका थिए । अधिवेशनले संघको नयाँ कार्यसमिति चयनसमेत गर्नेछ ।"
सुझाव समितिद्वारा प्रतिवेदन हस्तान्तरण,"काठमाडौं नेपाली सेनाको सुदृढीकरण तथा आधुनिकीकरण गर्दै रक्षा मन्त्रालय र राष्ट्रिय सुरक्षा परिषदको सचिवालय समेतलाई सबल एवं सक्षम बनाउने सम्बन्धमा अध्ययन गर्न गठित समितिले बिहीबार रक्षामन्त्री बालकृष्ण खाँडलाई प्रतिवेदन बुझाएको छ । रक्षा मन्त्रालयका पूर्वकामु सचिव देवेन्द्रप्रसाद सिटौलाको संयोजकत्वमा गठित समितिमा मन्त्रालयकै सहसचिव आनन्दराम रेग्मी र नेपाली सेनाका सहायक रथी शिवराम खरेल सदस्य छन् ।समितिले राज्य पुन:संरचनाका दृष्टिकोणले सेनाको पुन: ढाँचा एवम् सुदृढीकरणका सम्बन्धमा सिफारिससहितको प्रतिवेदन दिएको रक्षा मन्त्रालयले जनाएको छ । प्रतिवेदनले सेनाको जिम्मेवारी तथा भूमिकाको विश्लेषण गर्दै विगतमा प्रस्तुत भएका प्रतिवेदन, नीति तथा योजना अध्ययन गरी व्यावहारिक र कार्यान्वयनयोग्य देखिएका तत्कालीन र दीर्घकालीन रूपमा लागू गरिनुपर्ने खालका सुझाव समेटेको मन्त्रालयद्वारा जारी विज्ञप्तिमा उल्लेख छ । प्रतिवेदन ग्रहण गर्दै रक्षामन्त्री खाँडले प्रतिवेदन कार्यान्वयन गर्दै सेनालाई सबल, सक्षम र सुदृढ बनाइने बताए ।"
शिक्षकको तलब अब मासिक रूपमा,काठमाडौं सरकारले शिक्षकको तलब अब मासिक रूपमा उपलब्ध गराउने भएको छ । शिक्षा कार्यालयले शिक्षकको तलब चौमासिक रूपमा विद्यालयलाई उपलब्ध गराउने र विद्यालयले मासिक रूपमा शिक्षकलाई दिने व्यवस्था गर्न लागिएको हो । चौमासिक तलब भत्ता बुझदै आएका शिक्षकलाई मासिक रूपमा तलब उपलब्ध गराउन शिक्षा विभागले शिक्षा कार्यालय र क्षेत्रीय शिक्षा निर्देशनालयलाई निर्देशन दिइसकेको छ । शिक्षा मन्त्रालयको माघ ३ को सचिवस्तरीय निर्णयअनुसार शिक्षकको तलब मासिक भुक्तानी गर्न लागिएको हो । यो व्यवस्था लागू गर्न साउनको सुरुमै विद्यालयहरूबाट माग फारम संकलन गर्न विभागले जिशिकाहरूलाई निर्देशन दिएको छ । साउनको अन्त्यसम्ममा प्रथम चौमासिक अवधिको शिक्षकको तलब निकासा गर्ने तथा दोस्रो र तेस्रो चौमासिक अवधिको पनि त्यही विधिबाट माग फारम लिएर चौमासिकको सुरु महिनामै तलब निकासाको व्यवस्था मिलाउन विभागले निर्देशन दिएको हो । निकासा प्राप्त गरेको रकमबाट विद्यालयले शिक्षकलाई मासिक रूपमा तलब भुक्तानीको व्यवस्था मिलाउन विभागले निर्देशन दिएको छ । शिक्षक महासंघले मंसिर अन्तिम साता शिक्षा सचिवलाई भेटेर शिक्षकको तलब मासिक भुक्तानीको व्यवस्था मिलाउन माग गरेको थियो ।
खाली सिटीस्क्यान भरिभराउ,काठमाडौं शुक्रराज ट्रपिकल तथा सरुवा रोग अस्पताल टेकुमा शुक्रबार ११ जनाले सिटीस्क्यान गराए । अत्याधुनिक मेसिनबाट मुलुककै सबभन्दा सस्तो सिटीस्क्यान सेवा दिइरहेको यो अस्पतालमा यसअघि ६० दिनमा ५० जनाले मात्र उक्त सेवा लिएका थिए । मुलुकमै सबैभन्दा अत्याधुनिक र सस्तो सिटीस्क्यान गर्ने ठाउँमा सेवाग्राही अभावबारे समाचार बुधबार कान्तिपुरमा प्रकाशित भएपछि सेवा लिनेको संख्यामा उल्लेख्य वृद्घि भएको अस्पतालका निर्देशक डा रमेशकुमार खरेलले बताए । यहाँ सिटीस्क्यान शुल्क दुई हजारदेखि साढे चार हजार रुपैयाँसम्म तोकिएको छ । रेडियोलजिस्ट डा मन्दिप दुलालका अनुसार यो सेवा शुल्क मुलुकमा भएका सबै निजी र सरकारी स्वास्थ्य संस्थाको दाँजोमा कम हो ।
तीन स्वास्थ्य प्रतिष्ठानमा उपकुलपति सिफारिस,"काठमाडौं तीन स्वास्थ्य प्रतिष्ठानमा रिक्त उपकुलपति छनोट गर्न गठित सर्च कमिटीले प्रत्येक प्रतिष्ठानका लागि तीनतीन जनाको नाम सिफारिस गरेको छ । कमिटीले पाटन स्वास्थ्य विज्ञान प्रतिष्ठानको उपकुलपतिका लागि डा भरत यादव, डा गोपी अर्याल र डा रूपा सिंह, पोखरा स्वास्थ्य विज्ञान प्रतिष्ठानका लागि डा बुद्धिबहादुर थापा, डा नीलाम्बर झा र डा डुकबहादुर क्षत्री र कर्णाली स्वास्थ्य विज्ञान प्रतिष्ठानका लागि डा अमिरबाबु श्रेष्ठ, डा गेहनाथ बराल र डा राजेन्द्र वाग्लेको नाम सिफारिस गरेको छ । उपकुलपतिका लागि तीनतीन जना नाम सिफारिस गर्न स्वास्थ्यमन्त्री गगनकुमार थापाको संयोजकत्वमा स्वास्थ्य सचिव डा सेनेन्द्रराज उप्रेती र योजना आयोगका सदस्य गीताभक्त जोशी सदस्य रहेको सर्च कमिटी गठन गरिएको थियो । स्वास्थ्य मन्त्रालयले गत पुसमा उपकुलपति बन्न इच्छुक योग्य व्यक्तिलाई १० पृष्ठ लामो कार्ययोजनासहित प्रस्ताव पेस गर्न सार्वजनिक रूपमा आहवान गरेको थियो । पाटनमा १५, पोखरामा १० र कर्णाली स्वास्थ्य विज्ञान प्रतिष्ठानमा ५ जनाले आवेदन दिएका थिए । प्रधानमन्त्री पुष्पकमल दाहालले कमिटीको सिफारिसमा परेकामध्येबाट तीन उपकुलपति नियुक्त गर्नेछन् ।"
यातायातमा चियापानी र सास्ती,"मोटरसाइकल नामसारी गर्न बुटवलस्थित लुम्बिनी यातायात कार्यालय आएका थर्कबहादुर मगरले कार्यालयका कर्मचारीलाई बिहीबार हात गाँठो पारेर चियापानी खर्च दिए । शाखामा बसेका कर्मचारीले हाँस्दै धन्यवाद भनेर खल्तीमा राखे । खल्तीमा हात हालेर त्यही लाइनमा बसेका घनश्याम न्यौपानेले भने, धेरथोर त दिनैपर्छ । नत्र काम हुँदैन । रुट परमिटका लागि लाइनमा बसेका शिव क्षत्रीेले चियापानी खर्चकै लागि कर्मचारीले गल्ती गरिदिने र सच्याउन आउँदा दिन बाध्य हुनुपर्ने सुनाए । पुरानो फाइल खोज्ने ठाउँमा समेत चियापानी खर्च बढी नै चल्छ । बिहीबार तौलिहवाबाट मोटरसाइकलको नामसारी गर्न आएकी साधना कहारले फाइल भेटिए एक हजार रुपैयाँ दिनुपर्ने सर्त कर्मचारीले राखेको सुनाइन् । कार्यालय प्रमुख चेतप्रसाद उप्रेतीले पनि यसलाई सामान्य रूपमा लिए । उनले नयाँ सवारी साधन किन्नेले हौसलाका रूपमा कर्मचारीलाई केही दिने वा खुवाउने चलन रहेको बताए । सवारी किनबेच गर्नेले आफ्नो रवाफ देखाउन पनि काम गरिदिने कर्मचारीलाई खाउँ वा खाम भन्ने चलन रहेछ, उनले भने, कर्मचारीले कामबापत मागेका हुँदैनन् ।कान्तिपुरले बिहीबार र शुक्रबार विभिन्न यातायात कार्यालयमा गरेको प्रत्यक्ष अनुगमनका क्रममा घूस नभई कामै नहुने गरेको पाइयो । कर्मचारीका आफन्त, ड्राइभिङ सेन्टरका सञ्चालक वा लेखन्दासले बिचौलिया बनेर त्यसको मध्यस्थता गर्ने गरेका छन् । लाइसेन्स बनाउने बिचौलियाहरू गाउँगाउँ र जिल्लाजिल्लामा छन् । कतिपय कार्यालयमा भने कर्मचारीले हाकाहाकी खाने गरेका छन् । खाने माध्यम बिचौलिया नेपालगन्जकी एक युवतीले स्कुटर चालक अनुमतिका लागि लिखित परीक्षापछि आठ हजार घूस दिएकी थिइन् । ट्रायल फेलपछि पनि उनी ढुक्क थिइन् । २४ वर्षीया उनले बिनालाइसेन्स स्कुटी चलाइरहेकी छन् । तर, पैसा बुझेका बिचौलियाले रिजल्ट निस्किने अघिल्लो दिन फोन गरेर भने, यसपालि प्रहरी र यातायातका हाकिमको कुरा मिलेन । सरी, पैसा लिनुहुन्छ कि अर्कोपल्टलाई मिलाउँ ? यातायात व्यवस्था कार्यालयका अधिकारी, ट्राफिक प्रहरी र बिचौलियाले छुट्टाछुट्टै कोटा बाँडेका छन् । कोटामा कुरा नमिल्दा र अख्तियारले चासो राख्दाबाहेक अरू बेला लाखौं घूस उठाउने गरेको पाइएको छ । मोटरसाइकल र स्कुटीका लागि आठ हजारसम्म घूस लिने गरेका छन् भने कार, जिप र ट्याक्टरका लागि १५ हजारसम्म लिएको पाइएको छ । बझाङका जगतबहादुर रोकायाले गाडी नामसारी गर्न तीन दिन धनगढी बस्नुपर्यो । कहिले कुनै कागज नपुगेको, कहिले प्रक्रिया नपुगेको त कहिले फाँटका कर्मचारी नभएको भन्दै यातायात व्यवस्था कार्यालयमा उनको काम हुन सकेन । कार्यालयबाहिर बस्ने एक दलालको सहयोग लिएपछि न कुनै कागज चाहियो, न प्रक्रिया । आधा घण्टामा सबै काम भयो ।कार्यालय परिसरबाहिर रहेका ड्राइभिङ सेन्टरका नाममा खोकाछाप्रामा रहेका एजेन्टहरूले नै यातायात व्यवस्था कार्यालयमा जाने सेवाग्राहीबाट मोटो रकम असुल्छन् । सीधै कार्यालयमा फाराम भर्दा ५ सयमा काम हुन्छ भने दलालमार्फत जाँदा एउटै फारामको १४ सयसम्म सेवाग्राहीले तिुर्नपर्छ, कैलाली लम्कीका वसन्त शर्माले भने, सेवाग्राहीले सीधै काम गर्दा हुनै सक्दैन, दलालमार्फत जानुपर्ने बाध्यताजस्तो छ । निमित्त प्रमुख केशवराज जोशी पनि दलालहरूलाई दोष दिन्छन् । उनले भने, अवैध असुली दलालहरूले गर्छन्, कर्मचारीको बदनाम हुन्छ । छिमेकी भीमबहादुर वाइबालाई आफ्नो मोटरसाइकल बिक्री गरेका सर्लाही नयाँरोडका मणिराम उप्रेती मोटरसाइकल नामसारी गर्न शुक्रबार वीरगन्जस्थित यातायात व्यवस्था कार्यालयमा आइपुगे । नयाँ मानिस देख्नासाथ दलालहरूले उनीहरूलाई घेरिहाले । अन्तत: एउटा दलालले डेढ घण्टामै काम फत्ते गरिदिए । ६ सय रुपैयाँ पारिश्रमिक माग गरेका दलाललाई मोलतोलपछि वाइबाले ५ सय रुपैयाँ दिए । के गर्ने काम गर्न दलाल नलगाई हुँदैन, वाइबाले भने, हामी आफैंले गर्न चाहेको भए दुई दिनमा पनि यो काम हुन्थेन, दलालले डेढ घण्टामै काम सकायो ।उप्रेती पनि आफूलाई विदेश जाने हतार भएकाले काम छिटो सक्न दलालकै भर पर्नुपरेको बताउँछन् । मसँग समय छैन, मोटरसाइकल नामसारी गर्न पाए ठूलो काम छिनिन्थ्यो, उनले भने, यो कार्यालयमा दलाललाई काम नदिई धरै छैन, दलालबाहेक सेवाग्राही आफैं काम लिएर जाँदा कर्मचारीले फाइलसमेत निकालिदिँदैनन्, अनि के गर्ने ? नवलपरासी गैंडाकोटका भीमराज पौडेल आफ्नो हराएको मोटरसाइकल रोक्का गर्न यो कार्यालयमा आएका थिए । रोक्का गर्न १ हजार सरकारी दस्तुर खर्च गरेका उनले दलाललाई पारिश्रमिकबापत १ हजार रुपैयाँ दिएको सुनाए । के गर्ने यो अफिसमा दलाललाई जिम्मा नलगाई कुनै काम नै हुँदैन, उनले भने, म मात्रै होइन, सबै सेवाग्राहीले यसरी दलालै मार्फत काम गराउँदा रहेछन् ।बिचौलियामार्फत सेटिङ मिल्दा र नमिल्दा लाइसेन्सको नतिजामा ठूलो फरक पर्ने गरेको छ । नेपालगन्जमा गत वर्ष १ हजार ५ सय ७२ जनाले स्कुटर चालक अनुमतिपत्र पाएका थिए । तर, परीक्षा बोर्डका तीन सदस्यबीच राम्रो सेटिङ नहुँदा गत महिना २ हजारभन्दा धेरै आवेदकमध्ये ८१ जनाले मात्र अनुमतिपत्र पाए । यातायात कार्यालय प्रमुख अध्यक्ष रहेको लाइसेन्स परीक्षा बोर्डमा जिल्ला ट्राफिक प्रमुख र मेकानिकल इन्जिनियर सदस्य रहन्छन् । फूलबारीका चेतकृष्ण भुर्तेल बिहीबार सवारी चालक अनुमतिपत्र गण्डकी कार्यालयमा लाइसेन्स नवीकरणका लागि पुगे । कार्यालयमा ठूलो भीड थियो । त्यहाँ लाइनमा उभिएर उनले आफ्नो काम फत्ते गर्न महाभारत देखे । त्यसपछि एक बिचौलियालाई खाजा खर्च दिएर काममा लगाएर उनी चौरमा बसे । कार्यालयको भद्रगोल देखेर थाहा हुँदाहुँदै पनि विकल्प खोज्नुपर्यो, उनले भने, सरकारी कार्यालयमा कुनै प्रणाली र व्यवस्थापन बस्न सकेन ।ढिलासुस्ती ठूलो समस्यामोटरसाइकल नामसारी गर्न लहानस्थित सगरमाथा अञ्चल यातायात कार्यालयमा १० बजे पुगेका सिरहा गुदिगाउँका अशोक कामतीलाई दिउँसो २ बजेमात्रै बिलबुक सहितको कागजपत्र हात पर्यो । यो फाँट र त्यो फाँट दौडिँदा हैरान भएँ, उनले भने, कार्यालयमै लेखिएको नागरिक बडापत्रमा नामसारी दुई घण्टामा सकिन्छ भनिएको छ ।कार्यालयमा कामको प्रकृतिअनुसार आवश्यक कागजात र प्रक्रिया पुर्याएर जाने सेवाग्राहीको काम सम्बन्धित फाँटमा पुगेको ३० मिनेटदेखि दुई घण्टाभित्र नभए सम्बन्धित फाँटवालाबाट सेवाग्राहीले क्षतिपूर्ति भराउन सक्ने व्यवस्था र क्षतिपूर्तिसहितको सेवा सुरु गरिए पनि यातायात कार्यालयमा कार्यान्वयन हुन सकेको छैन् । सेवाग्राहीले सम्बन्धित फाँटवालाले ढिलासुस्ती गरेको आरोपको प्रमाणसहित क्षेत्रीय प्रशासन कार्यालयमा उजुरी दिएपछि त्यसको छानबिनमा आरोप प्रमाणित भए २ सय ५० रुपैयाँदेखि एक हजार रुपैयाँसम्म क्षतिपूर्ति फाँटवालाको तलब सुविधाबाट कट्टा गरी सेवाग्राहीलाई उपलब्ध गराइने प्रावधान छ । तर, फाँटवालाको ढिलासुस्तीलगायत सेवामा गुनासो सहितको उजुरी नपरेपछि क्षतिपूर्ति सेवा कार्यान्वयन हुनसकेको छैन । उल्टै कार्यालयमा लेखापढी व्यवसायीले १० रुपैयाँको फारामलाई ५० रुपैयाँसम्म लिने गरेका छन् । पाँच महिनाअघि मोटरसाइकलको लाइसेन्सका लागि आवेदन दिएका महेन्द्रनगरका रमेश लुहार बिहीबार महाकाली यातायात कार्यालयमा लिखित परीक्षाको नतिजा पर्खिरहेका थिए । लिखित परीक्षा हुनुअघि र पछि गरेर उनी ६७ पटक नतिजाकै बारेमा सोध्न आइसके । निवेदन दिएको ४ महिनापछि पुस तेस्रो साता बल्ल लिखित परीक्षा त गरायो तर नतिजा अझै आएको छैन । जहिले सोध्दा पनि एकदुई दिनमै लिखितको रिजल्ट आउँछ भन्छन्, रमेशले भने, तर लाइसेन्स कहिले पाइने हो थाहा छैन । कार्यालयले चार पाङ्ग्रेको लाइसेन्स नखोलेको त ३ वर्षभन्दा बढी भइसक्यो । एक साताभित्रै दुई पाङ्ग्रेको लिखित परीक्षाको नतिजा आउँछ, कार्यालय प्रमुख वासुदेव रेग्मीले भने, कर्मचारी अभाव र परीक्षा दिनेको संख्या बढी भएकाले ढिलाइ भएको हो । लाइसेन्स लिन ९ महिनानेपालगन्जको यातायात कार्यालयमा बाह्रै महिना उत्तिकै भीड लाग्छ । गत साउनमा आवेदन आहवान गरेको एक साताभित्रै झन्डै २८ हजारले आवेदन दिए । धम्बोझी माविमा सातामा एक दिन ५ हजारका दरले डेढ महिना लगाएर लिखित परीक्षा लिइयो । त्यसमा २० हजारको हाराहारीमा भाग लिए । केहीको ट्रायल भइसकेको छ । सबैभन्दा अधिक आवेदक रहेको मोटरसाइकलको भने लिखित परीक्षाको नतिजा प्रकाशितसमेत हुन बाँकी छ । ट्याक्टर, हेभी गाडी र स्कुटीको ट्रायल सकेर लाइसेन्स दिइसक्यौं । अहिले कार, जिपको भइरहेको छ, निमित्त प्रमुख सीताराम खनालले भने, मोटरसाइकलको ट्रायल सकेर लाइसेन्स दिन चैत लाग्छ होला । उनका अनुसार साउनमा दरखास्त भरेका मोटरसाइकलका सफल आवेदकले नौ महिनापछि चैत अन्त्यमा मात्र सवारी अनुमतिपत्र पाउने छन् ।फाइलै हराउँछन् सुरेश अधिकारीको मारुती कार खरिद गरेर आफ्नोमा नामसारी गर्न खोजेका पोखराका धरमबहादुर लामिछाने एक सातादेखि अनौठो तनावमा छन् । सबै प्रक्रिया सिध्याएर बिलबुकमा फोटो पनि टाँस गरेपछि मंगलबारदेखि उनको फाइल यातायात कार्यालयबाटै बेपत्ता छ । फाइल खोज्न अधिकारी र लामिछाने बुधबार पुगे, भेटेनन् । बिहीबार पनि काम भएन ।सबै प्रक्रिया पूरा गरेर छाडेको फाइल कर्मचारीको टेबुलबाटै हराएपछि हामीले कहाँबाट ल्याउने ? अधिकारीले भने, मेरा सातआठवटा गाडी छन्, अब त तिनको पनि फाइल यातायातमा छ कि छैन भन्ने पो शंका लागेको छ । समस्या लामिछाने र अधिकारीलाई मात्रै परेको होइन, बिहीबार यस्तो समस्या लिएर पुग्नेहरू अरू तीनजना थिए । कर्मचारीको जवाफ थियो, जुन लेखापढी गर्नेसँग तपाईं आउनुभयो, उनैले काम सकेर फाइल लगेको हुनुपर्छ । कार्यालय प्रमुख तिलक पौडेलले फाइल हराउनुलाई गम्भीर रूपमा लिएको बताए । फाइल हराउनु नियतवश हुनुपर्छ भन्ने मेरो ठहर हो, उनले भने, सुधारका केही काम भएका छन् तर टाउको मात्रै फेरिएर अरू संयन्त्र पुरानै भएपछि परिवर्तन सजिलो हुँदैन ।सर्भर बिग्रिइरहने साझा रोगयातायातका प्राय: कार्यालयको अर्को साझा रोग छ सर्भर बिग्रिइरहने । घोराही११ का हरि बुढाथोकी मोटरसाइकल नवीकरण गर्न यातायात व्यवस्था कार्यालय तुलसीपुर पुगे । सर्भरले काम गरेको छैन भनेपछि दिनभर कुर्न बाध्य भए । अन्तत: कामै नभएर फर्किए । सर्भरका नाममा काममा ढिलाइ हुन्छ । दिनभर लाइनमा बस्दा पनि काम हुँदैन, उनले भने, यसरी सेवाग्राहीलाई सास्ती दिन कहाँ पाइन्छ ? तुलसीपुर२ की सीमा शर्मा पनि स्कुटरको लाइसेन्स नवीकरण गर्न दिनभर लाइनमा बसिन् तर काम हुन सकेन । उनले दिनभर अनाहकमा समय खेर फालिन् । जतिबेला पनि सर्भरले काम गरेको छैन भन्छन्, उनले भनिन्, आफ्नो सबै काम बर्बाद हुँदा पनि यहाँ काम भएन । मंसिर अन्तिम साता लिएको चालक अनुमतिपत्रको आवेदनमाथि यहाँ अहिलेसम्म काम हुन सकेको छैन । सर्भरले काम नगरेकै कारण परीक्षा सञ्चालनमा ढिलाइ भइरहेको छ । हालसम्म कम्प्युटरमा इन्ट्री गर्न नपाएको कार्यालय प्रमुख अच्युतप्रसाद दाहालले बताए । सर्भरले काम नगर्दा कार्यालयका कामहरूमा ढिलाइ भएको छ, उनले भने, अब सर्भरले काम गरेमा परीक्षाको काम अगाडि बढाउन सकिन्छ ।बागलुङमा पनि उही समस्या छ । मोटरसाइकल नवीकरण गर्न आएको तीन दिनमा बल्ल काम भयो, बागलुङ बजारका राजन सापकोटाले भने, हैरान भइयो । कार्यालयले दुई पाङ्ग्रे सवारीसाधनको लाइसेन्स वितरणका लागि दरखास्त माग गरेर ६ सय जनाको लिखित परीक्षासमेत लिइसकेको छ । सर्भरले काम नगर्दा समस्या भएको कार्यालयका प्रमुख राजेन्द्रप्रसाद घिमिरेले बताए । उनका अनुसार बुधबारदेखि सर्भर चले पनि ढिला हुने समस्या अझै छ । डेढ महिनादेखि सर्भर नचलेकैले कोसी यातायात कार्यालयमा परीक्षा दिएर पास भई लाइसेन्स लिनुपर्ने र परीक्षा दिनुपर्ने १० हजार सेवाग्राही मारमा परेका छन् । दुई पाङ्ग्रे सवारीको माघ १ गते भनिएको लिखित परीक्षा सर्भर डाउन भएको कारण अर्काे सूचना नहुन्जेल गर्न नसकिने भन्दै कार्यालयले सूचना नै टाँस गरेको छ । यसअघि मंसिर २५ र पुस २ गते लिएको प्रयोगात्मक परीक्षाको समेत रिजल्ट प्रभावित भएको छ । २५ गतेको रिजल्ट सिस्टममा अपलोड भए पनि सर्भरका कारण लाइसेन्स वितरणमा समस्या आएको छ । परीक्षा दिनुपर्ने र रिजल्ट निकाल्नुपर्ने गरी १० हजारको नतिजा जाम भएको कार्यालय प्रमुख श्यामकुमार साहले बताए ।अन्यत्र चाप छ, दुई वर्षअघि स्थापना गरिएको कर्णाली यातायात कार्यालय भने सुनसान छ । कार्यालय स्थापना भएदेखि हालसम्म एक हजार ५ सय ८१ जनाले यहाँबाट लाइसेन्स लिएका छन् ।"
गिद्ध प्रयोग गरी प्याराहकिङ,"काठमाडौंपोखरा बेलायती नागरिक स्कट म्यासनले दुर्लभ गोब्रे गिद्ध (इजिप्सियन भल्चर) प्रयोग गर्दै झन्डै दशकदेखि पोखरामा प्याराहकिङ सञ्चालन गर्दै आए पनि सम्बन्धित निकायले नियन्त्रणमा ध्यान दिएका छैनन् । गोब्रे गिद्ध नेपालमा संकटापन्न सूचीमा छ भने अन्तर्राष्ट्रिय प्रकृति संरक्षण संघ (आईयूसीएन) ले पनि यसलाई त्यही सूचीमा राखेको छ । कुनै सिकारी चरासँगै आकाशमा प्याराग्लाइडिङ गर्नुलाई प्याराहकिङ भनिन्छ । स्कटले पर्यटकका लागि थप साहसिक मनोरञ्जन दिन भन्दै पोखराको खपांैदीमा रिसोर्ट नै खोलेर प्याराहकिङ सञ्चालन गर्दै आएका छन् । उनी प्याराग्लाइडिङका पाइलटसमेत हुन् । चरा संरक्षणमा काम गर्ने संस्था र चराविद्हरूले यसलाई अवैध भनेका छन् । फेवातालको सिरान खपौंदीमा मायादेवी भिलेज रिसोर्टमा स्कटले प्याराहकिङका लागि आवश्यक पर्ने गिद्ध र बाजसमेत पालेका छन् । यो पनि अवैध हो । दस वर्षदेखि स्कटले गिद्ध पालेर प्याराहकिङ सञ्चालन गरेको पोखराभरि चर्चा भए पनि सम्बन्धित अधिकारी जिल्ला वन अधिकृत (डीएफओ) केदार बरालले गिद्ध प्रयोगबारे सरासर ढाँटे । हो र ? अहिलेसम्म मैले सुनेकै थिइनँ, बरालले कान्तिपुरसित भने, बुझेर कानुनी प्रक्रियामा ल्याउँछु । बबरमहलस्थित राष्ट्रिय निकुञ्ज तथा वन्यजन्तु संरक्षण विभागका इकोलोजिस्ट लक्ष्मण पौड्यालले त्यसरी गिद्ध, बाजलगायत चरा प्रयोग गर्नु अवैध भएको बताए । उनले भने, वनले किन नियन्त्रण गरेन, बुझेर बताउँछु । वरिष्ठ चराविद् डा हेमसागर बरालले स्कटले आफूले चरा संरक्षणमा डोनेसन गर्दै आएको भनी गिद्ध, बाजलगायत चरा दुरुपयोग गरिरहेको बताए । टुहुरा र घाइते चरालाई उपचार गर्ने बहानामा उनले व्यापार गरिरहेका छन्, बरालले भने, सम्बन्धित निकायले निगरानी नगर्दा यस्तो अवैध गतिविधि मौलाएको छ । गिद्ध संरक्षणमा काम गर्ने नेपाल पन्छी संरक्षण संघ (बीसीएन) का गिद्ध संरक्षण कार्यक्रम अधिकृत कृष्णप्रसाद भुसालले स्कटले गिद्धको उद्धार र उपचारमा मात्र आफू सक्रिय भएको दाबी गर्ने गरेको उल्लेख गरे । उपचारपछि सम्बन्धित निकायलाई बुझाउनुपर्ने हो, भुसालले भने, व्यवसायमा गिद्ध प्रयोग गर्नु गलत हो । पटकपटक कोसिस गर्दा पनि स्कटले कान्तिपुरसित कुरा गर्न चाहेनन् । बर्सेनि भिसा थप्दै उनले यो व्यवसाय सञ्चालन गर्दै आएका छन् । तालिम प्राप्त चरालाई प्याराग्लाइडिङसँगै उडाउनुका साथै यात्रुको हातमा पनि बाँधेर उडाइन्छ । सराङकोटबाट प्याराग्लाइडिङको टेक अफ सँगै गिद्ध र बाजले पनि वेग हान्ने गर्छन् । पाइलटको इसारामा गिद्ध आकाशमा उडछन् । त्यसैमा यात्रुले आनन्द लिने गरेका छन् । तालिम दिइएकाले इसाराकै आधारमा यात्रुको हातमा आएर बस्ने, उड्ने र साथमा भएको मासुलगायत खानेकुरा खान्छन् । स्कटले खपौंदीस्थित रिसोर्टमा अलग्गै घर बनाएर दुइटा गोब्रे गिद्ध (इजिप्सियन भल्चर) र तीनवटा बाजसमेत पालेका छन् । तिनलाई उड्ने तालिम पनि दिइसकिएको छ । ब्लु स्काई र फ्लाई नेपाल प्याराग्लाइडिङ कम्पनीअन्तर्गत रहेर उडाइन्छ । ब्लु स्काई प्याराग्लाइडिङ कम्पनीका सञ्चालक नारायण पराजुलीले आफूहरूले स्कटलाई प्याराग्लाइडिङ मात्र उपलब्ध गराएको र गिद्ध उसैको भएको बताए । प्याराग्लाइडिङसँगै चरा उडाउने काम वैधअवैध के हो, मलाई थाहा छैन, उनले भने, हामीसँग त्यस्ता चरा पनि छैनन्, प्याराहकिङको बुकिङ पनि गर्दैनौं । प्याराहकिङको पैसा स्कटले नै लिने हो, कानुनी कुरा पनि उनैको हो । स्कटले दुई वर्षअघिसम्म फ्रन्टियर्स प्याराग्लाइडिङमार्फत प्याराहकिङ सञ्चालन गर्ने गरेका थिए । आधा घण्टा प्याराहकिङ गरेको २२ हजार ५ सय र भिडियो तथा तस्बिर खिचेको थप २५ सय गरी २५ हजार रुपैयाँ शुल्क लिने गरिएको छ । स्कटले आफ्नो वेबसाइट प्याराहकिङ डट कममा २ सय ७५ देखि २२ सय २० अमेरिकी डलरमा १२ दिनसम्मको लजिङ, फुडिङ र प्याराहकिङ प्याकेज सञ्चालन गर्ने उल्लेख गरेका छन् । उक्त वेबसाइटमा उनले हिमालयन सिकारी चरा उद्धार आयोजनाअन्तर्गत उद्धार गरिएका गिद्धलाई तालिम दिएर प्याराहकिङमा प्रयोग गर्ने गरिएको उल्लेख गरेका छन् । समाचारका लागि प्रतिक्रिया लिन खोज्दा उनले वेबसाइट नै बन्द गरेका छन् । केही विदेशी व्यक्तिसँग मिलेर उनले सन् २००४ देखि खपौंदीमा मायादेवी भिलेज रिसोर्ट सञ्चालन गर्दै आएका हुन् । प्याराहकिङको मुख्य सिजन असोजदेखि मंसिरसम्म हो । अघिपछि भने फाट्टफुट्ट मात्र सञ्चालन हुने गरेको छ । बेलायतमा चरासम्बन्धी काम गरेका स्कट सन् २००१ मा पहिलो पटक नेपाल आएका थिए ।"
शल्यक्रिया मात्रै समाधान होइन,"भैंसेपाटीकी रिना लामालाई पाठेघरको मुखको क्यान्सर भएको छ । ४२ वर्षीया लामाको क्यान्सर अहिले तेस्रो स्टेजमा छ । ३० वर्ष लाग्दै गर्दा उनको शरीरमा परिवर्तन आउन थाल्यो । बेस्सरी मोटाएँ, पिसाब गर्न जाँदा यौनांग अलिअलि पोल्थ्यो, चिलाउँथ्यो, उनले भनिन् । बच्चा जन्माएको शरीर भएर मोटाएको होला भनेर उनले बढदो शरीरप्रति वास्ता गरिनन् । यौनांग, पोल्ने, चिलाउनेलाई पनि खासै वास्ता नगरेको उनले बताइन् । पछि बेस्सरी गन्हाउने पानी बग्ने र एक महिनामै तीनपटकसम्म महिनावारी हुने र रगत बगिरहने भएपछि उनी उपचारका लागि थापाथलीको प्रसूति गृह पुगिन् । सबै जाँचपछि थाहा भयो उनलाई पाठेघरको क्यान्सर भएको रहेछ । त्यति मात्रै होइन क्यान्सर तेस्रो स्टेजसम्म पुगिसकेको रहेछ । मेरै करमा पाठेघरको अपरेसन गरी फालिदिएँ, उनले भनिन् । अपरेसनपछि शरीर धेरै कमजोर भएको, शारीरिक काम गर्नै नसक्ने भएको उनको अनुभव छ । उनी भन्छिन्, सधैंका लागि बिरामी भइयो । भक्तपुर जगातेकी इशु महर्जनलाई पनि पाठेघरको मुखको क्यान्सर भएको छ । ३९ वर्षीया महर्जनको २८ वर्ष हुँदादेखि नै पेट फुल्ने, दुख्ने, हावा भरिएजस्तो हुन्थ्यो । ग्यास्ट्रिक होला भनेर वास्तै गरिनँ, मेडिकलबाट ग्यास्ट्रिकको औषधि किनेर खाइरहें, निको भएन, बरु समस्या बढदै गयो, उनले भनिन् । दिनहुँ स्वास्थ्यमा अनेक समस्या आउन थालेपछि परिवारका सदस्यले उनलाई जबरजस्ती उपचारका लागि अस्पताल लगे । पिसाब र रगत जाँच अनि भिडियो एक्सरेपछि थाहा भयो उनको पाठेघरमा क्यान्सर फैलिसकेको रहेछ । तुरुन्तै भक्तपुर क्यान्सर अस्पताल पुगें, उनले भनिन्, अहिले उपचार चलिरहेको छ । डाक्टरले अपरेसन गर्नुपर्नेजस्तो छ भनेका छन्, खर्च छैन ।रिना र इशुजस्ता पाठेघरको मुखको रोग लिएर प्रसूति गृह, भक्तपुर क्यान्सर अस्पतालमा महिलाहरूको दिनहुँ लाम हुने अस्पतालका निर्देशकहरू बताउँछन् । भक्तपुर क्यान्सर अस्पतालका निर्देशक तथा क्यान्सर रोग विशेषज्ञ डा राजेन्द्र बरालका अनुसार पाठेघरसम्बन्धी रोग लिएर दैनिक ३० देखि ४० जनासम्म आउँछन् त्यसमा कम्तीमा ८ जनाको त पाठेघरको मुखमै क्यान्सर देखिँदा तुरुन्तै शल्यक्रिया गर्नुपर्ने अवस्था हुने उनले बताए । नेपालमा प्रत्येक वर्ष करिब १० हजार २० जनामा यो रोग हुने अनुमान गरिएको छ । अधिकांश महिला लाजले रोग लुकाएर बस्ने, सानातिना पीडा वास्तै नगर्ने र आकस्मिक अवस्थामा मात्रै अस्पताल पुग्ने गरेको डा बराल बताउँछन् । यस्तै लापरबाहीले उपचारमा ढिलाइ भएर कैयौं महिला मृत्युको मुखसम्म पुगिरहेका छन्, उनले भने । पाठेघरको मुखको क्यान्सरका बिरामी बढेका भए पनि यकिन तथ्यांक भने नभएको उनले बताए । सहरीभन्दा ग्रामीण भेकका महिलामा पाठेघरको मुखको क्यान्सर बढी देखिने अस्पतालको तथ्यांकमा छ । सानैमा विवाह गर्ने, बच्चा जन्माउने तथा धेरै बच्चा जन्माउने, रोगसम्बन्धी जानकारी नहुँदा यस्ता रोग बढदै गएको डा बरालको तर्क छ । पाठेघरसम्बन्धी रोग लागेका महिलाले नियमित स्वास्थ्य जाँच नगराउँदा पछि यसले धेरैमा क्यान्सरको रूप लिने उनले बताए ।७५ प्रतिशत महिला क्यान्सरको तेस्रो स्टेजमा मात्रै उपचार गर्न आउने उनले बताए । यस्तो अवस्थामा शल्यक्रिया गर्नुपर्ने तर सबै सफल हुन नसक्ने उनले बताए । पाठेघरको मुखको क्यान्सरबाट बच्न १० वर्ष उमेरसम्मका बालिकालाई खोप लगाउन सकिन्छ । यो खोप सरकारले नि:शुल्क लगाउने अभियान थालेको छ । नेपालमा महिलामा हुनेमध्ये सबैभन्दा बढी अर्थात् ७० प्रतिशत क्यान्सर पाठेघरको मुखको हुने तथ्यांकले देखाएको छ । कम्तीमा वर्षमा एकपटक पाठेघर जचाउने, अनुशासित यौनजीवन बनाउने, मोटोपन बढ्न नदिने सावधानी अपनाए रोगबाट बच्न सकिने क्यान्सर विशेषज्ञ डा सरिता घिमिरे बताउँछिन् । पाठेघरको क्यान्सर देखिँदैमा अधिकांश महिला शल्यक्रिया गर्न हतारिने गरेको भन्दै उनले यो नै समाधान नभएको बताउँछिन् ।पाठेघरको क्यान्सरको उपचारमा कम्तीमा ५ देखि ४० लाखसम्म लाग्ने डा बराल बताउँछन् । गरिब र विपन्नका लागि सरकारले क्यान्सरको उपचारमा १ लाखसम्मको अनुदान व्यवस्था गरेको छ । तर, विशेषज्ञहरू भन्छन्, १ लाख त हात्तीको मुखमा जिरा जत्तिकै हो, उपचार धेरै महँगो छ । क्यान्सरको उपचारका लागि सरकारले कम्तीमा ३ लाख अनुदान दिनैपर्ने उनीहरूको माग छ । डा बराल भन्छन्, कति गरिब उपचार खर्च नभएर आँखैअघि मरेको देखिन्छ । हेरिरहन बाध्य छौं हामी । विश्व स्वास्थ्य सङ्ठनका अनुसार विश्वभर प्रत्येक वर्ष २ लाख ७० हजारभन्दा बढी महिलाको पाठेघरको मुखको क्यान्सरले मृत्यु हुन्छ । जसमध्ये ८५ प्रतिशत मृत्यु विकासोन्मुख देशमै हुन्छ । पाठेघरको मुखको क्यान्सर ३५ देखि ६४ वर्षसम्मका महिलामा धेरै हुने गरेको छ । प्रारम्भिक अवस्थामै निदान गरी उपचार गरे यसबाट बच्न सकिने विशेषज्ञहरू बताउँछन् ।"
बढ्दै मानसिक रोगी,"काठमाडौं नेपालमा बर्सेनि मानसिक रोगी बढदै गएको तथ्यांकले देखाएको छ । मानसिक अस्पताल पाटनको तथ्यांकअनुसार दैनिक सयदेखि १ सय ३० जनासम्म उपचारका लागि आउँछन् ।अस्पतालका तथ्यांक अधिकृत तथा मनोचिकित्सक डा वासुदेव कार्कीका अनुसार मानसिक रोगीको यो संख्या वास्तविकभन्दा निकै कम हो । नेपाली समाजमा अझै पनि मानसिक रोगबारे बेवास्ता गर्ने र यसलाई सामान्य लिने, रोगै नमान्ने र उपचारमा चासो नदेखाउने प्रवृत्तिका कारण रोगी कम देखिएको उनले बताए । पेट दुखे, टाउको दुखे औषधि खान तयार भइहाल्छन् । तर, मानसिक रोग लागेको छछैन भनेर जचाउन चाहँदैनन्, बुझेकाहरू पनि डराउने, लजाउने गर्छन्, उनले भने, रोग लागेको थाहा पाए धेरैले साबिकभन्दा बढी चिन्ता लिन्छन् कतिले त आत्महत्यासमेत गर्छन् ।मानसिक अस्पताल पाटनको पछिल्लो २ वर्षको तथ्यांक केलाउँदा ०७१७२ मा ३१ हजार ३ सय ३१ जनाले मानसिक रोगको उपचार गराएका थिए । आव ०७२७३ को तथ्यांक हेर्दा ३२ हजार ३ सय ८३ जनाले मानसिक रोगको उपचार गराए ।अस्पतालका निर्देशक सुरेन्द्र श्रेष्ठका अनुसार गत वर्ष १६ सय ४८ जनाको अवस्था चिन्तानजक भएकाले अस्पतालमै भर्ना लिएर उपचार गर्नुपरेको थियो । उनले भने, रोग लुकाएर बस्ने अनि अन्तिम अवस्थामा मात्रै उपचार गर्न आउने प्रवृत्तिले यस्तो भएको हो । नेपाली समाजमा मानसिक रोगीलाई अवहेला गर्ने परम्परागत सोचका कारण रोग लुकाउने प्रवृत्तिमा परिवर्तन नआएको उनको तर्क छ ।डा कार्कीका अनुसार मानसिक रोगको उपचार गर्न आउनेमा अधिकांश युवा छन् । बालबालिकामा यस्ता रोगको लक्षण पत्ता लगाउन असजिलो हुने, वृद्धवृद्धामा मानसिक रोगको चेतना र वास्ता नहुनाले उपचार लिनेमा युवाको संख्या धेरै रहेको उनले बताए । युवा शिक्षित र सचेत हुने, उपचारको महत्त्व बुझ्ने भएकाले पनि उपचारमा उनीहरूको बाहुल्यता देखिएको हो, उनले भने, नत्र मानसिक रोग सबै उमेर समूहमा देखिन सक्छ । सचेत भए मात्र लुकेका रोग पत्ता लगाउन सहज हुने उनी बताउँछन् ।मुख्यत: जैविक, सामाजिक र मनोवैज्ञानिक कारणले उत्पन्न गर्ने रसायनले गर्दा मस्तिष्क गडबड भई मानसिक रोग लाग्ने डा कार्कीले बताए । मानसिक रोग पनि अरूजस्तै भएकाले डराउन र आत्तिन नपर्ने उनको सुझाव छ । उनले भने, उपचार गरे ठीक हुन्छ । सामान्यत: मानसिक तनाव, द्वन्द्व, वैदेशिक रोजगारी, सांस्कृतिक परिवर्तन आदि कारणले मानसिक रोग देखापर्ने गरेको उनले बताए ।"
गाविस सचिवहरूलाई काममा फर्कन आग्रह,"काठमाडौं सरकारले आन्दोलनरत गाविस सचिवहरूको मागप्रति सकारात्मक भएको जनाउँदै काममा फर्कन आग्रह गरेको छ । संघीय मामिला तथा स्थानीय विकास मन्त्रालयले विज्ञप्ति जारी गरी सचिवहरूको मागप्रति ध्यानाकर्षण भएको जनाउँदै जनताको सेवा प्राप्त गर्ने मौलिक अधिकारबाट वञ्चित नगर्न आग्रह गरेको हो । मन्त्रालयका सचिव केदारबहादुर अधिकारीले पनि गाविस सचिवहरूको माग पूरा हुने बताएका छन् । सचिवहरूको मागबमोजिम गत आवको साउनबाटै रकम निकासा गर्ने गरी अर्थ मन्त्रालयसँग सहमति मागिसकेको अधिकारीले बताए । मन्त्रिपरिषदमा पनि कुरा पुगिसकेको छ, अर्थ मन्त्रालयबाट चाँडै रकम निकासा हुनेछ, उनले भने । मुलुकभरका गाविस सचिवहरूले मन्त्रालयले प्रोत्साहन भत्ता रोक्का गरेको भन्दै बुधबारदेखि काम ठप्प पारेका थिए । गाविस सचिव हकहित संरक्षण केन्द्रका उपाध्यक्ष एकनारायण काफ्लेले माग सम्बोधन नभएसम्म आन्दोलन यथावत रहने बताए । वार्तामा कुनै पनि कुरा सकारात्मक ढंगबाट अगाडि बढेन, उनले भने, वार्ता कोसँग गर्ने भन्ने कुराको पनि कार्यदल बनाएको छैन । केन्द्रले सरकारसमक्ष प्रोत्साहन भत्ता उपलब्ध गराउनुपर्ने, चाँडै स्थानीय चुनाव गर्नुपर्ने, स्थानीय तहको पुन:संरचनामा कर्मचारी समायोजन गर्दा एक श्रेणी बढुवा गर्नुपर्नेलगायत ९ बुँदे माग राखेको छ । सरकारले २०७३ वैशाख ७ मा काठमाडौं र भक्तपुरका गाविसका सचिवबाहेक अन्य जिल्लाकालाई कार्यसम्पादन सूचकका आधारमा सुरु तलबको ५० प्रतिशत प्रोत्साहन भत्ता उपलब्ध गराउने निर्णय गरेको थियो । वैशाख, जेठ र असारसम्मको वितरण पनि गरिएको थियो । तर १३ जिल्लाका बाहेक अन्यले सेवा प्रवाह र आयोजना कार्यान्वयनमा सुधार भएनभएको सम्बन्धी मूल्यांकन नपठाएको भन्दै मन्त्रालयले साउनबाट प्रोत्साहन भत्ता प्राणालीलाई निरन्तरता दिन सम्भव नरहेको जनाएको थियो । स्थानीय निकाय ट्ेरड युनियन केन्द्रीय समन्वय समितिले पनि आफूहरूले राखेका माग पूरा गर्न चासो नदिएको भन्दै आन्दोलन जारी राखेको छ । प्रदेश, क्षेत्र, अञ्चल, जिल्ला, एकाइमा आन्दोलन परिचालन समिति गठन भएको युनियनले बताएको छ । गाविस कर्मचारी संघका अध्यक्ष विक्रम महर्जनले आइतबार सम्बन्धित जिल्ला प्रमुख र स्थानीय विकास मन्त्रालयमा ज्ञापन पत्र बुझाइने बताए । मंगलबार कालोपट्टी बाँधेर काम गर्नेछौं, उनले भने, फागुन १ देखि सम्पूर्ण सेवा ठप्प पारिनेछ । युनियनको अस्थायी तथा करार कर्मचारीलाई स्थायित्वको व्यवस्थापन गर्नुपर्ने, कर्मचारीको सेवा, सुविधा, वृत्ति विकासको सुनिश्चितता गर्नुपर्ने, कर्मचारी सम्बद्ध ऐन, नियम, कानुन तर्जुमा गर्दा युनियनलाई अनिवार्य सहभागी गराउनुपर्ने, प्रभावकारी सेवा प्रवाह गर्न सक्ने सांगठनिक संरचना र जनशक्ति व्यवस्थापन गर्नुपर्नेलगायत ६ बुँदे माग छ । आन्दोलनले सेवाग्राही मर्कामा ललितपुर बुखेल बिमिरेका रमेश दाहालको आवास पुनर्निर्माण अनुदान सम्झौता फारममा सर्वेक्षण घरधनीको क्रम संख्या सच्याउनुपर्ने थियो । त्यसका लागि उनी गाउँबाट मंगलबार सहर आए । सोही दिन सचिव भेट्न सकेनन् । दाहालका अनुसार सचिवसँग बुधबार भेट भए पनि काम गर्न मानेनन् । सच्याइदिएको भए बैंकमा बुझाएर बुधबारै घर फर्कन सकिन्थ्यो, उनले भने, सानो कामका लागि सहर आउँदा पनि बास बस्न आफन्त खोज्दै हिँड्नुपर्ने अवस्था छ । उनी भन्छन्, खाना, खाजा र गाडी भाडा गरेर १५ सय रुपैयाँ सकिसक्यो । बुखेल १ का राम दाहालको पुनर्निर्माण अनुदान सम्झौता फारममा सर्वेक्षण निस्सा नम्बर सच्याउनुपर्ने थियो । उनको काम पनि सचिवले गर्न मानेनन् । तीन दिनदेखि जारी सचिवको आन्दोलनका कारण ७३ जिल्लाका सेवाग्राहीहरू मर्कामा परेका छन् । जन्मदर्ता, सिफारिसजस्ता सामान्य कामका लागि चर्को भाडा तिरेर सदरमुकाम आए पनि काम भने हुन सकेको छैन । द्वन्द्वकालमा सचिवहरूलाई सरकारले सदरमुकाममा बसेर काम गर्न छुट दिएको थियो । देशमा द्वन्द्व सकिएको १० वर्ष बितिसक्दा पनि अधिकांश सचिवहरू भने सहरमै छन् । ललितपुरको हकमा अधिकांश गाविस सचिवहरूले गाउँको विकास बजेटबाट मोटरसाइकल खरिद गरेका छन्, कार्यालय आउजाउ सजिलो होस् भनेर । यसरी सुविधा लिए पनि उनीहरू गाउँ भने जाने गरेका छैनन् । त्यसमाथि प्रोत्साहन भत्ता नपाएको भन्दै सेवा छाडेर आन्दोलनमा उत्रेपछि ललितपुरका गाविस सहायकहरूले आपत्ति जनाएका छन् ।"
अंग्रेजी सिक्दै ट्राफिक प्रहरी,"काठमाडौं प्रहरी जवान नविता श्रेष्ठ बिहानै कापीकिताब बोकेर अंग्रेजी भाषा सिक्न पुतलीसडकस्थित अर्बिट इन्टरनेसल एजुकेसन पुग्छिन् । ट्राफिक महाशाखामा कार्यरत उनी १९ सहकर्मीसँग अंग्रेजी कक्षा लिन्छिन् । कक्षा लिन थालेपछि अंग्रेजी भाषा सजिलै सिक्न सकिन्छ भन्ने विश्वास बढेको उनी बताउँछिन् । नियमित कक्षा लिन सके त, रामै्र सुधार हुनेरहेछ, उनले भनिन्, अंग्रेजीदेखि डर लाग्थ्यो, अहिले अलि सजिलो भएको छ, सिक्दै गए सजिलो हुँदो रहेछ । सई श्यामसुन्दर कामत पनि अंग्रेजी भाषा सुधार्न निकै मिहिनेत गर्नु परेको बताउँछन् । समय पर्याप्त भए भाषामा राम्रै सुधार हुने रहेछ, उनले भने, पर्याप्त समय नहुँदा चाहेजति सुधार्न सकिएको छैन, जे भए पनि अंग्रेजी जान्नैपर्ने रहेछ, विदेशी मिसनमा जान पनि आवश्यक छ । ट्राफिक पोस्ट जावालाखेलमा कार्यरत असई सुमन रानामगरले ट्राफिक प्रहरीले अनिवार्य अंग्रेजी सिक्नुपर्ने बताए । सडकमा पर्यटकले सोधपुछ गर्छन् अंग्रेजी नजाने त जवाफै दिन सकिँदेन, उनले भने, त्यसकारण ट्राफिक प्रहरीले त झनै अंग्रेजी भाषा दक्ष हुनैपर्छ । काठमाडौं उपत्यका ट्राफिक महाशाखाका प्रमुख प्रकाश अर्यालले प्रत्येक प्रहरीले विदेशीसँग सामजस्य कायम गर्न अंग्रेजी भाषा सुधार्नु पर्ने बताए । अर्बिट इन्टरनेसल एजुकेसनका अध्यक्ष केशवप्रसाद अधिकारीले सामाजिक उत्तरदायित्वअन्तर्गत भाषा कक्षा सञ्चालन गरेको बताए । सांसद्, कर्मचारी, गृहणीलगायतलाई पनि अंग्रेजी भाषा सिकाउने गरेको अधिकारीले बताए ।"
इन्जिनियरिङ प्रदर्शनी,"काठमाडौं पुल्चोक इन्जिनियरिङ क्याम्पसमा शुक्रबार सातांै राष्ट्रिय मेकानिकल इन्जिनियरिङ प्रदर्शनी सुरु भएको छ । तीनदिने उक्त प्रदर्शनी सोसाइटी अफ मेकानिकल इन्जिनियरिङ स्टुडेन्टस् र इन्स्टिच्युट अफ इन्जिनियरिङ, मेकानिकल इन्जिनियरिङ विभागले आयोजना गरेका हुन् ।"
वार्षिकोत्सवमा पुरस्कार,"काठमाडौं गान्धी आदर्श माविको ६३औं वार्षिकोत्सव तथा अभिभावक दिवसमा विभिन्न प्रतियोगिताका विजयी विद्यार्थीलाई पुरस्कार वितरण गरिएको छ । खेलकुद र हाजिरीजवाफ, चित्रकलालगायत विधामा प्रथम, द्वितीय र तृतीयलाई पुरस्कार प्रदान गरिएको प्राचार्य गणेश चन्द बताए । शुक्रबार आयोजित कार्यक्रममा काठमाडौं २ का सांसद दीपकप्रसाद कुइँकेलले विद्यार्थीको मनोभावना बुझेर शिक्षामा जोड दिन शिक्षकहरूलाई सुझाव दिए । कार्यक्रममा २०१० माघ २१ मा साबिक गोठाटारमा रहेको नेपाल चर्खा प्रचारक गान्धी तुलसी स्मारक महागुठीको ५५ रोपनीमध्ये विद्यालयले चर्चेको १४ रोपनी विद्यालय व्यवस्थापन समितिले विद्यालयकै नाम पास गर्न अनुरोध गर्दै आएको समिति अध्यक्ष राधेश्याम खड्काले जानकारी दिए । विद्यालयको स्थापना समाजसेवी तुलसीमेहर श्रेष्ठले गरेका हुन् ।"
१५ दिनमै उप्कियो कालोपत्रे,"विश्व बैंकको सहयोगमा तानसेनका विभिन्न सडकमा गरिएको कालोपत्रे आधा महिना नबित्दै उप्किएको छ । अर्कातिर काम भइरहे पनि कालोपत्रे राखिसकिएको स्थानमा धमाधम उप्किन थालेको हो । झन्डै ९ करोड लगानीको योजना सम्पन्न हुन अझै केही दिन लाग्ने देखिए पनि विश्व बैंकले दिएको सयमसीमा भने मंगलबारै सकिएको छ । निर्माण व्यवसायीले सबैतिर कालोपत्रेको काम पूरा गर्न नभ्याउँदै कतिपय स्थानमा उप्किसकेको स्थानीयले बताए । तानसेनको बसपार्कदेखि मिसन जाने सडकमा गरिएको कालोपत्रे १५ दिन पनि नटिकेकाले छानबिन गरी निर्माण व्यवसायीलाई कारबाही हुनुपर्ने उनीहरूको माग छ । सडकमा कालोपत्रेको निगरानी र अनुगमन नगरपालिकाले गर्दै आएको छ । तानसेनका जीवन आचार्यले सडकको मेहलधारा क्षेत्रमा कालोपत्रे उप्किएको बताए । गुणस्तरहीन काम भएको यसैबाट थाहा हुन्छ, उनले भने । बसपार्कमिसन सडक, मिसनआँखा अस्पतालअन्तर्गतको सडक, होलाङदीगौरीशंकर खण्डमा कालोपत्रे भइरहेको छ । प्रभासबाघखोर सडकको काम बाँकी छ । बन्दीपोखरालक्ष्मी उमावि सडकमा काम जारी छ । कालोपत्रे उप्किएको बारे स्थानीयले नगरपालिकाका प्रतिनिधिलाई समेत जानकारी गराइसकेका छन् । म्याद गुजार्ने ठेकेदारलाई तानसेन नगरपालिका कार्यालयले गुणस्तरीय काम गराउन नसक्दा यस्तो अवस्था निम्तिएको उनीहरूको भनाइ छ । ओटासिल गरेको बाटोमा ठूला सवारीले ब्रेक लगायो कि सबै निस्कन्छ, मेहलधाराका केशव पौडेलले भने, हामीले काम गुणस्तरहीन भयो भनेर जानकारी दिइसकेका छौं । आयोजनाको समयावधि सकिन लाग्दा हतारमा गुणस्तरहीन काम गरिएको स्थानीयको बुझाइ छ । ठेकेदारले चाँडो काम सक्न ग्राभेललाई राम्रोसँग रोलर नलगाएको, ग्राभेल सुक्न नपाउँदै कालोपत्रे बिछ्याएको, चिसो मौसममा कालोपत्रे गरेकाले समस्या आएको हुन सक्ने प्राविधिक बताउँछन् । तानसेनको विकासमा विश्व बैंकसँग ७ किलोमिटर सडक कालोपत्रेसहित कामका लागि झन्डै २२ करोड लगानी गर्ने सम्झौता भएको हो । तीन वर्ष ढिला सुरु कार्यक्रमको रकम दुई वर्षभित्र खर्चिनुपर्ने थियो । तानसेन नगरपालिकाका सूचना अधिकारी विष्णु पौडेलका अनुसार विश्व बैंकको ऋण तथा अनुदान सहयोगमा सदरमुकाम तानसेनभित्रका सात ठूला आयोजनाको काम भएको हो । सहरी शासकीय क्षमता विकास कार्यक्रमअन्तर्गत नगरभित्रका पाँचवटा महत्त्वपूर्ण सडक साथै श्रीनगरडाँडा र नारायणस्थान फूलबारी पार्क निर्माण गर्ने सम्झौता भएको पनि उनले जानकारी दिए । निर्माण व्यवसायीले समयमा काम सकेको छैन, उनले भने, सँगै काममा गुणस्तर भएन भन्ने गुनासो आएको छ । थपेको म्यादसमेत मंगलबार सकिएको उनले बताए । कागजी रूपमा बिल मिलाएर काम गर्न दिने तयारीमा नगरपालिका लागेको स्रोतले जनाएको छ । विश्व बैंकको सहयोगमा श्रीनगरडाँडामा पार्क, पिकनिक स्थल, बाल उद्यान, मनोरञ्जनस्थल निर्माण भइरहेको छ । टँुडिखेलमा रहेको फूलबारी पार्क निर्माणका साथै पाहुना घरको काम पूरा भएको छैन । सम्झौताअनुसार नारायणस्थान मन्दिर व्यवस्थापन तथा जीर्णोद्धारको कामसमेत सकिएको छैन ।"
पेन्सन खर्चेर सडक,"बोच गाविसका डम्बरबहादुर कार्कीले व्यक्तिगत लगानीमा साढे ३ किमि सडकको ट्रयाक खोलिदिएका हुन्दोलखा भूकम्पपीडितलाई घर बनाउने सामान ढुवानी सहज पारिदिन बोच गाविसका एक व्यक्तिले पेन्सनबाट आएको रकम खर्चेर साढे ३ किलोमिटर सडक बनाइदिएका छन् । पूर्वसुवेदार डम्बरबहादुर कार्कीले १० महिनाको पेन्सनबाट प्राप्त १ लाख ५२ हजार ६ सय रुपैयाँ सडक बनाउन खर्चिएका हुन् । सडक खुलेपछि गाउँलेलाई पुनर्निर्माण सामग्री ढुवानी गराउन सजिलो भएको छ । बोच गाविसका वडा नम्बर ६ र ७ का बासिन्दालाई पायक पर्ने सडक डम्बरकी १ सय ४ वर्षीया आमा मासोभा कार्कीले उद्घाटन गरिन् । सडक बनेको खुसीमा गाउँलेले नाचगान गरे । उक्त सडकबाट पहिलोपटक आएको मोटरलाई गाउँलेले पूजाअर्चनासहित स्वागत गरेका थिए । उक्त गाउँमा ३ सय ४१ घरधुरी छन् । गाडी पुग्नेबित्तिकै भूकम्पपीडितले निर्माण सामग्री ढुवानी गर्न थालेको गाविस सचिव तीर्थराज घिमिरेले बताए । डोजरले ९ दिन खनेपछि गाविसको स्वीकृति अनुसार गुम्बाडाँडादेखि कार्कीगाउँ, लप्से च्यानडाँडासम्म ट्रयाक खुलेको हो । गाउँमा सडक पुर्याउन पाँच वर्ष धाउँदा पनि कसैले सहयोग नगरेपछि आफ्नै लगानीमा निर्माण थालेको डम्बरले बताए । उनले पिता टेकबहादुरको स्मृतिमा स्वेच्छाले सडकमा लगानी गरेका हुन् । उद्घाटन कार्यक्रममा स्थानीय राजनीतिक दलका प्रतिनिधिले डम्बरबहादुरको प्रशंसा गरे । कार्यक्रमपछि दलीय सहमतिमा उक्त सडकमा नाला बनाउन र सोलिङ गर्न गाविसले डेढ लाख रुपैयाँ विनियोजन गरेको छ । कांग्रेसका नारायण बस्नेत, एमालेका बाबुराम कायस्थ र माओवादी केन्द्रका मानबहादुर केसीले मोटरबाटो बन्नेबित्तिकै छेउछाउका जग्गाको मूल्यांकन पनि वृद्धि भएको बताए । अब बैंकले जग्गा धितो राखेर ऋण दिने वातावरण बनेको छ, उनीहरूले भने ।"
राजमार्गमा खाल्टैखाल्टा,"काभ्रे पूर्वी भेग जोड्ने राजमार्ग र रणनीतिक महत्त्वका सडक जीर्ण बन्दै गएका छन् । गुणस्तरीय संरचना नहुँदा निर्माण भएको दुई महिना नबित्दै सडकमा खाल्टैखाल्टा बनेका छन् । यात्रुले सास्ती मात्र बेहोरेका छैनन्, दुर्घटनाको जोखिम पनि बढेको छ । काभ्रे भएर उत्तरी चीन जोड्ने अरनिको राजमार्ग र तराईका जोड्ने बीपी राजमार्गमा दैनिक १० हजार गाडी गुड्छन् । ती दुवै राजमार्गको अवस्था भने दयनीय छ । जापान सरकारले २०७२ असार १८ मा हस्तान्तरण गरेको बीपी राजमार्ग सवारी चापसँगै जीर्ण बन्दै गएको हो । सडकले धान्नै नसक्ने गरी क्रसर उद्योगका लागि गुड्ने ट्रिपर र यात्रुबाहक सवारीको अत्यधिक चापले खाल्टाखुल्टी बढेका छन् । काभ्रे भञ्ज्याङदेखि नेपालथोकसम्मको ठाउँठाउँमा कालोपत्रे भत्किएको छ । दैनिक दुई सय ट्रिपर आउजाउ गर्छन् । १० टन क्षमताका ट्रिपरले १३ देखि १८ टनसम्म भार बोक्छन् । बनेपाबर्दिबास सडक (बीपी राजमार्ग) आयोजनाका प्रमुख भरतकाजी देवजूले भूकम्प, बाढीपहिरोको कारण क्षति पुगेका पुल, बाटोलगायत संरचना सुधारका लागि जाइका सँग १ अर्ब ४० करोड प्रस्ताव गरिएको जानकारी दिए । क्षमताभन्दा बढी सामान बोकेका ट्रिपरका कारण सडक बिग्रेको हो, उनले भने, मर्मतका लागि १० करोडको ठेक्का आहान भइसकेको छ, प्रक्रिया सकिएपछि मर्मत सुरु गर्छौं । जापान सरकारको अनुदानमा बनेको १ सय ६० किलोमिटर दूरीको बनेपाबर्दिबास सडक २५ अर्ब जापानी एन लागतमा सन् १९५५ मा सुरु भई २०१५ मार्च १ मा सम्पन्न भएको थियो ।"
नेताका आआफ्नै बोली,"राजविराज मधेसी जनअधिकार फोरम लोकतान्त्रिकका अध्यक्ष विजयकुमार गच्छदारले आफू मधेसविरोधी नभएको बताएका छन् । मधेस आन्दोलनलाई मलजल गर्ने र घाइतेको उपचारका लागि ३० लाख रुपैयाँको बन्दोबस्त गर्ने आफू मधेसविरोधी नभई मधेसीको सच्चा हिमायती भएको दाबी गरे ।फोरम लोकतान्त्रिकको अगुवा कार्यकर्ता भेलालाई शुक्रबार सम्बोधन गर्दै गच्छदारले भने, मधेस आन्दोलनलाई पुनर्जीवन दिने काम मैले गरेको हँु, पहिलो मधेस आन्दोलनका घाइते राजधानीमा छटपटाइरहेका बेला उनीहरूका लागि ३० लाख रुपैयाँ बन्दोबस्त गर्ने मै हुँ, मधेसको माग लिएर ४० दिन संसद् अवरुद्ध गर्ने मै हुँ, अनि कसरी भएँ मधेसविरोधी ? मधेसभन्दा ठूलो देशको स्वार्थ भएको उनले बताए । मभन्दा ठूलो मेरो पार्टी हो, मेरो पार्टीभन्दा ठूलो मधेस हो र मधेसभन्दा ठूलो मेरा लागि देश हो । आफू कुनै पनि नेताभन्दा कम मधेसवादी र कुनै पनि पहाडीभन्दा कम राष्ट्रवादी नभएको उनले बताए । २००७ सालको क्रान्तिदेखि हालसम्म कांग्रेस, एमाले र माओवादीले देशको नेतृत्व गरेको बताउँदै गच्छदारले तीन ठूला दलको नेतृत्व असफल भइसकेको जिकिर गरे ।"
गाउँलेले बनाए ताल,"पाँचथर सदरमुकाम फिदिमदेखि २० कोश दक्षिणतर्फ लिम्बा ८ लेकगाउँका बासिन्दाले आफ्नै पहलमा ताल बनाएका छन् । उनीहरूले बाह्रै महिना छिपछिपे पानी उम्रिने फराकिलो र गहिरो सिमसार क्षेत्रमा दुवैतिर बाँध हालेर तालको स्वरूप दिएका हुन् । लिम्बा १ कन्याटार र मिक्लाजोङ चुचुराको मध्यमा पर्ने लेकगाउँमा निर्मित तालले आन्तरिक तथा बाह्य पर्यटक लोभ्याउन थालेको छ । कन्याटार हुँदै दुरदिम्बा ६ बुधबारे तथा तराईपहाड आउजाउ गर्नेहरू तालमा रमाउँछन् ।स्थानीय सुरेन्द्रकुमार बानु राईका अनुसार मोटरसाइकल, गाडीमा सवार हुन् वा पैदलयात्री, रोकिएर ताल नहेरी अगाडि बढ्दैनन् । अर्को महिनादेखि डुंगा चलाउने तयारी भइरहेको छ, मिक्लाजोङ लालीगुराँस क्लबका सदस्य दिलेन्द्र राईले भने, यसले आकर्षण अझ थप्ने सम्भावना छ । उनी मिक्लाजोङ पर्यटकीय क्षेत्रको पूर्वाधार विकासमा सक्रिय छन् । ताल संरक्षणका निम्ति सरकारले मेची पर्यटन बोर्डमार्फत तीन वर्षयता रकम उपलब्ध गराउँदै आएको छ । स्थानीयवासी र मेची पर्यटन बोर्डले पोखरी संरक्षणमा १८ लाख रुपैयाँ खर्चिएको क्लब सदस्य दिलेन्द्र राईले बताए । उनका अनुसार उक्त मानवनिर्मित तालको लम्बाइ ३ सय मिटर, चौडाइ ९७ मिटर र गहिराइ ७ मिटर छ । दलदले सिमसार क्षेत्र अझै बाँकी रहेकाले तालको क्षेत्रफल करिब एक सय मिटर बढाउनुपर्ने स्थानीयको माग छ । तालवरिपरि पर्यटकीय पूर्वाधार निर्माण बनाउनुका साथै पर्खाल लगाएर व्यावसायिक डुंगा सयरको व्यवस्था मिलाउन आर्थिक सहयोग माग गरिएको पनि उनीहरूले बताए । भौगोलिक संरचना हेर्दा उहिले पनि पोखरी नै थियो होला, तालकै छेउमा घर भएका ६५ वर्षीय बलबहादुर साम्सोहाङ राईले भने, दुवैपट्टि थुनेपछि अब त ठूलै ताल बन्यो । स्थानीयले यसलाई गुदला बोजोला पोखरी भन्दै आएका छन् । इलाम र पाँचथरको सिमानामा पर्ने उक्त तालले मिक्लाजोङ पर्यटकीय क्षेत्र विकासमा टेवा पुग्ने भएकाले रकम विनियोजन गर्नुपर्ने पाँचथरका सांसद भीष्मराज आङ्देम्बेले बताए । उनले आगामी वैशाखदेखि डुंगा सञ्चालनका लागि सहयोग गर्ने आश्वासन दिएका छन् ।"
"कस्तो छ, प्रदेशहरूको सामथ्र्य ?","प्रदेशको प्रशासनिक खर्च ५५ अर्ब ७७ करोड रुपैयाँ हुन जान्छ । साझा सूचीसहित गरी प्रदेशको आय केवल २६ अर्ब ८४ करोड रुपैयाँ मात्र छ । विकास निर्माणको काम त परै जाओस्, प्राय: सबै प्रदेशको प्रशासनिक खर्च सञ्चालन गर्न आधाभन्दा बढी वित्तीय सहयोग संघको चाहिन्छ ।नयाँ संविधानले राज्यशक्तिको अधिकारलाई जनताको घरदैलोसम्म पुग्नेगरी बाँडफाँड गरेको छ । संविधान अनुसार तीन तहको सरकार रहने हुँदा अधिकार क्षेत्रहरू बाँडफाँड हुनु स्वाभाविकै हो । संविधानमा सेना संघको अधिकार सूचीमा छ । तर प्रहरी तीन तहकै अधिकार सूचीमा पर्छ । यस हिसाबले अब प्रहरीको संरचना तीन तहकै सरकारले कानुनअनुसार आआफ्नो अनुकूल निर्माण गर्न सक्छन् । संविधान अनुसार प्रदेश मातहत प्रहरी प्रशासनको अलावा वित्तीय संस्थाहरूको सञ्चालन, रेडियो, टेलिभिजन, एफएम सञ्चालन, प्रदेश निजामती र अन्य सरकारी सेवा लगायत २१ वटा अधिकारको सूची छ । यसैगरी संघ र प्रदेशको साझा सूचीका रूपमा २५ वटा र तीन तहकै साझा अधिकार सूचीका रूपमा १५ वटा अधिकारहरू छन् ।सिद्धान्तत: प्रदेशको अधिकार क्षेत्रभित्र परेका कार्यहरूका लागि योजना बनाउने, प्राथमिकता तोक्ने, नियमन गर्ने, वित्तीय व्यवस्था गर्ने, उत्पादन र प्रबन्ध तथा सेवा प्रवाह गर्ने कामहरू अब प्रदेशले नै गर्नुपर्ने हुन्छ । यसका लागि ठूलो साधन र स्रोतको आवश्यकता पर्छ । हाल जिल्लामा रहेका कार्यालयभन्दा पनि थप अतिरिक्त कैयांै थप कार्यालय तथा संस्थाहरूको आवश्यकता अब प्रदेश स्तरमा चाहिन्छ । यी थप संस्थामा प्रादेशिक संसद, उच्च अदालत, मुख्य मन्त्री, मन्त्रालय, विभाग, संवैधानिक निकायहरू, निजामती सेवा, सभामुख, उपसभामुख र प्रदेशसभाको सचिवको सचिवालय, मुख्य न्यायाधिवक्ता, मुख्य मन्त्री, प्रदेश प्रमुख लगायतका लागि निवास आदि हुन् । यी सबै संस्थाहरूको निर्माण तथा सञ्चालनका लागि ठूलो धनराशिको आवश्यकता पर्छ । धनराशिका लागि प्रादेशिक सामथ्र्यको विश्लेषण हुनु आवश्यक छ । यो आलेखमा प्रदेशहरूको कुल गार्हस्थ उत्पादन लगायत सामथ्र्य र खर्च सम्बन्धी केही विवरणको विवेचना गरिएको छ । कुल गार्हस्थ उत्पादन तथा रोजगारनेपाल मानव विकास प्रतिवेदन २०१४ अनुसार नेपालको प्रतिव्यक्ति कुल गार्हस्थ्य उत्पादनमा सबभन्दा धेरै योगदान तीन नम्बर प्रदेशको ३२ प्रतिशत छ । कुल जनसंख्याको २०४० प्रतिशत बसोबास गर्ने दुई नम्बर प्रदेशले मुलुकको कुल गार्हस्थ उत्पादनमा १६२ प्रतिशतले योगदान गर्छ । कुल गार्हस्थ उत्पादनमा सबभन्दा कम योगदान ६ नम्बर प्रदेशको चार प्रतिशत मात्र छ । जुन प्रदेशको जनसंख्याभन्दा एक दसमलव ७३ प्रतिशतले कमी हो । जनसंख्या बराबरी कुल गार्हस्थ उत्पादनमा योगदान पुर्याउने प्रदेश एक नम्बर हो । कुल जनसंख्याको १७ दसमलव १२ प्रतिशत मानिसहरू यस प्रदेशमा बसोबास गर्छन् । कुल गार्हस्थ उत्पादनमा यस प्रदेशको योगदान जनसंख्या जत्तिकै १७ दसमलव ४६ प्रतिशत छ । जिल्लागत रूपमा कुल गार्हस्थ उत्पादनमा सबभन्दा धेरै योगदान पुर्याउने जिल्ला काठमाडौं (१५७६ प्रतिशत) हो । त्यसपछि क्रमश: मोरङ (३९३ प्रतिशत) र बारा (३३३ प्रतिशत ) हुन् । समग्रमा दुई नम्बर प्रदेशको कुल गार्हस्थ उत्पादनमा बारा र पर्सा जिल्लाको योगदान ३५ प्रतिशत छ । बाँकी ६ जिल्लाको योगदान ६५ प्रतिशत छ । आर्थिक सर्वेक्षण ०७२७३ अनुसार कुल गार्हस्थ उत्पादनमा कृषि क्षेत्रको योगदान ३१ प्रतिशत छ । तराईलाई अन्नको भण्डार पनि भनिन्छ । तर वास्तविकता त्यस्तो छैन । राष्ट्रिय योजना आयोगले सन् २०१५ मा गरेको एक अध्ययन प्रतिवेदनमा उल्लेखित कृषि तथा पशुका जिल्लास्तरीय सूचकहरूको विश्लेषणका आधारमा कृषि तथा पशु क्षेत्रको कुल उत्पादनमा चितवनसहित समग्र तराईका २० जिल्लाको योगदान ४० प्रतिशत छ । सबभन्दा धेरै चितवनको ३५ प्रतिशत छ । यसपछि मोरङ र झापाको क्रमश: २९१ प्रतिशत र २३५ प्रतिशत छ । दुई नम्बर प्रदेश अन्तर्गतका सप्तरी र सिरहा जिल्ला क्रमश: नवौं र दसौं नम्बरमा पर्छन् । समग्र मुलुकको कृषि तथा पशु क्षेत्रको उत्पादनमा दुई नम्बर प्रदेशको योगदान जम्मा १३ प्रतिशत मात्र छ । कृषि र पशुलाई अलगअलग गर्ने हो भने करिब दुई प्रतिशतको फरक छ, जसअनुसार कृषितर्फ समग्र योगदान १४ प्रतिशत पशुतर्फ १२ प्रतिशत हुन आउँछ । कृषि तथा पशुमा नेपालमा सबभन्दा बढी उत्पादन चितवन जिल्लाकै छ । कुल कृषि र पशु उत्पादनमा चितवनको योगदान क्रमश: ६६८ प्रतिशत र ३५३ प्रतिशत छ । कृषि उत्पादनमा दोस्रो बढी योगदान गर्ने जिल्ला झापा (३३८ प्रतिशत) हो । यसैगरी पशुमा काभ्रेपलाञ्चोकको (३५१ प्रतिशत) छ । पशु क्षेत्रको उत्पादनमा चितवन र काभ्रेको योगदान झन्डैझन्डै बराबरी छ ।कृषि तथा पशु क्षेत्रको उत्पादनमा पनि उल्लेखनीय भूमिका तीन नम्बर प्रदेशकै छ । कृषिको योगदान २६ प्रतिशत छ भने पशुको २० प्रतिशत । तीन नम्बर प्रदेशपछि सबभन्दा धेरै योगदान क्रमश: एक र पाँच नम्बर प्रदेशको छ । यसपछि मात्र दुई नम्बर प्रदेश पर्छ । जनसंख्याको अनुपात र उर्वर कृषिभूमि नामकरणका आधारमा विवेचना गर्ने हो भने दुई नम्बर प्रदेशको कृषि तथा पशु क्षेत्रको उत्पादन निकै नै कम हो । उद्योग विभागमा दर्ता भएका उद्योगको संख्या २०७३ कात्तिक मसान्तसम्ममा ६,७२५ वटा छ । यी उद्योगको कुल पुँजी १२४२ अर्ब रुपैयाँ र रोजगारी संख्या पाँच लाख तीस हजार छ । यी उद्योगमध्ये झन्डै आधाजति (४५ प्रतिशत) काठमाडौं जिल्लामा छन् । यसपछि ललितपुर, कास्की, मोरङ र बारामा क्रमश : ११ प्रतिशत, ५ प्रतिशत, ३४९ प्रतिशत र ३२० प्रतिशत छन् । सबभन्दा धेरै ६८ प्रतिशत उद्योग तीन नम्बर प्रदेशमा छन् । यसपछि एक नम्बर प्रदेशमा नौ प्रतिशत छ भने दुई नम्बर प्रदेशमा केवल ७ प्रतिशत मात्र छन् । कच्चा सामग्री, श्रम, बजार, भन्सार आदिका दृष्टिले पनि उद्योगको संख्या दुई नम्बर प्रदेशमा तुलनात्मक रूपले धेरै हुनुपर्ने हो । तर वास्तविकता त्यस्तो छैन । मानवीय पूर्वाधार विकासमा प्रदेशहरुको अवस्था मानव विकास सूचकका आधारमा दुई, छ र सात नम्बर प्रदेश राष्ट्रिय औसतभन्दा निकै तल छन् । मानव विकास सूचक कमजोर हुनु भनेको समग्र शिक्षा, स्वास्थ्य, खानेपानी, सरसफाइ, आम्दानी लगायतका क्षेत्रमा कमजोर हुनु हो । दुई नम्बर प्रदेशको शिशु मृत्युदर सबभन्दा धेरै छ । एक हजार शिशु जन्मिँदा यस प्रदेशमा ५८ जनाको एक वर्ष नपुग्दै मृत्यु हुन्छ । छ र सात नम्बर प्रदेशमा क्रमश: ५४ र ४८ जनाको मृत्यु हुन्छ । शिशु मृत्युदरलाई विकासको परिपूरकका रूपमा लिने विश्वव्यापी प्रचलन छ । शिशु मृत्युदर बढी हुनु भनेको विकासको स्तर कमजोर हुनु हो । मानिसको चेतनाको स्तर, स्वास्थ्य, आय, शिक्षा आदिसंँग शिशु मृत्युदर प्रत्यक्ष सम्बन्धित छ । यसैगरी साक्षरता प्रतिशत दुई, छ र सात नम्बर प्रदेशको राष्ट्रिय औसत ६६६ प्रतिशतभन्दा कम छ । यो दुई नम्बर प्रदेशमा जम्मा ५० प्रतिशत छ भने ६ र सात नम्बर प्रदेशमा क्रमश: ६० र ६३ प्रतिशत छ । यसैगरी दुई नम्बर प्रदेशको ७४ प्रतिशत घरमा शौचालय सुविधा छैन । यस प्रदेशपछि शौचालय सुविधा कम हुने प्रदेश सात र छ हो । यी प्रदेशमा क्रमश: ५५ प्रतिशत र ५० प्रतिशत घरधुरीमा शौचालय सुविधा छैन । दुई, छ र सात नम्बर प्रदेश सामाजिकआर्थिक पूर्वाधार विकासमा साह्रै कमजोर छन् । यी प्रदेशको समग्र विकास गर्ने हो भने शिक्षा, स्वास्थ्य, सरसफाइ जस्ता मानवीय पूर्वाधार विकासमा ठूलो लगानी आवश्यक छ । धेरैले भन्ने गर्छन्, दुई नम्बर प्रदेश (वा समग्र तराई) को विकास गर्ने हो भने हुलाकी राजमार्ग बनाउनुपर्छ । हुलाकी राजमार्ग बनाउनुपर्छ, यसमा कुनै विवाद छैन । तर वास्तविकता त्यो हैन । विकासका लागि सडकै चाहिने हो भने हुम्लाभन्दा पनि रौतहट, सर्लाही र महोत्तरीको साक्षरता प्रतिशत किन कम छभयो ? यसमा बहस हुनु आवश्यक छ । हुम्लाका वासिन्दाले अहिलेसम्म गाडीको अनुहार देखेका छैनन् । सडकसँगको पहँुच अहिले पनि त्यहाँँ छैन । मानव विकासमा सबभन्दा पछाडि परेको र सडकको पनि सहज पहँुच नभएको बाजुराभन्दा रौतहट र धनुषाको शिशु मृत्युदर किन धेरै छ ? प्रतिव्यक्ति अस्पताल वा स्वास्थ्य संस्थाहरूको कुरा गर्ने हो भने रौतहट र धनुषामा धेरै छन् । बढीमा एकडेढ घन्टामा नै स्वास्थ्य संस्थाहरूमा सेवाग्राही पुग्न सक्छन् । तर बाजुरा, हुम्ला, बझाङ, डोल्पाजस्ता विकट स्थानका वासिन्दा बिरामी भएमा अस्पताल लग्न हेलिकप्टरको समेत प्रयोग गर्नुपर्ने बाध्यता छ । वास्तवमा दुई नम्बर प्रदेशको विकासका लागि सोचमा परिवर्तन ल्याउनु आवश्यक छ । जुन शिक्षाले मात्रै ल्याउन सक्छ । यसैगरी बसाइँसराइको दृष्टिले सबभन्दा उर्वर प्रदेश पाँच र सात हुन् । सबै जिल्ला विकास समितिको ०७१ र ०७२ को औसत तथ्यांकअनुसार कुल बसाइँसराइका १०० घरपरिवारमध्ये (आउने र जानेमा) पाँच र सात नम्बर प्रदेशमा क्रमश: ६० घरधुरी र ५९ घरधुरी प्रदेशमा भित्रिन्छन् भने ४० घरधुरी र ४१ घरधुरी प्रदेशबाट बाहिरिन्छन् । तीन नम्बर र एक नम्बर प्रदेशमा क्रमश: ५६ घरधुरी र ५१ घरधुरी भित्रिन्छन् । अन्य प्रदेशमा बाहिरिने घरधुरी संख्या धेरै छ । शान्ति सुरक्षा, शैक्षिक तथा रोजगारी अवसर लगायतका कारण मानिसहरू आफ्नो थातथलो छाड्ने गर्छन् । प्रदेशको सञ्चालन भइसकेपछि पनि बाहिरिने संख्या धेरै भएमा प्रदेशप्रतिको दृष्टिकोण नकारात्मक बन्न जान्छ । स्रोतसाधनको उपलब्धता र राजस्व संकलनपानी, वनजंगल, जमिन, हावा, खनिज, हिमाल, पहाड, जंगली जीवजन्तु आदि प्राकृतिक साधन र स्रोत हुन् । यी साधन र स्रोत मानव जीवनको प्रमुख आधार हुन् । सरकारले प्रत्येक वर्ष प्राकृतिक साधनको उपयोगबाट करोडौं राजस्व संकलन गर्छ । विद्युत क्षेत्रको रोयल्टीबाट आर्थिक वर्ष २०७२७३ मा ३ अर्ब ८ करोड रुपैयाँ राजस्व संकलन भएको छ । यस क्षेत्रको रोयल्टीका लागि जलविद्युत आयोजनाहरू हुनुपर्छ । नेपालको सबभन्दा बढी आर्थिक सम्भावना भएको क्षेत्र पनि यही नै हो । ऊर्जा मन्त्रालयका अनुसार नेपालमा जलविद्युत आयोजनाको सम्भाव्यता नभएको प्रदेश दुई नम्बर मात्र हो । पर्वतारोहण र पदयात्रा स्वीकृतबाट समेत सरकारले मनग्ये रोयल्टी संकलन गर्छ । आव २०७२७३ मा सरकारले यस क्षेत्रबाट १ अर्ब ३५ करोड रुपैयाँ रोयल्टी संकलन गरेको थियो । तर विद्युुतजस्तै दुई नम्बर प्रदेशमा हिमाल पनि छैन । यसैगरी खानी रोयल्टीबाट सरकारले ८४ करोड रुपैयाँ राजस्व संकलन गरेको थियो । खानी तथा भूगर्भ विभागका अनुसार दुई नम्बर प्रदेशमा खानीको पनि खासै सम्भाव्यता छैन । प्राकृतिक साधनका रूपमा दुई नम्बर प्रदेशमा अलि सम्भाव्यता देखिएको क्षेत्र वन हो । तर समग्रमा वन क्षेत्रको आय त्यति उत्साहजनक छैन । आव २०७२७३ मा सरकारले वन क्षेत्रबाट २ अर्ब २२ करोड रुपैयाँ राजस्व संकलन गरेको थियो । संकलित कुल राजस्वको ४ करोड २४ लाख रुपैयाँ (१९१ प्रतिशत ) मात्र दुई नम्बर प्रदेशबाट संकलित भएको थियो । तात्कालिक रूपमा त्यति धेरै राजस्व नदेखिए पनि प्राकृतिक साधन तथा स्रोतको सम्भाव्यताका रूपमा अन्य प्रदेशहरू निकै नै सक्षम छन् । हिमालका रूपमा एक नम्बर प्रदेशमा सिङ्गो सगरमाथा हिमशृङखला छ । यसैगरी कोशी नदी र यसका केही शाखा नदीहरूसमेत यस प्रदेशमा छन् । सगरमाथा, मकालु, कञ्चनजंघा आदि लगायतका हिमालको आरोहणबाट सरकारले प्रत्येक वर्ष करोडौं रोयाल्टी संकलन गर्छ । तीन र चार नम्बर प्रदेशमा सबभन्दा धेरै जलविद्युत आयोजनाहरू छन् । सम्भाव्यता पनि यी प्रदेशमा प्रचुर मात्रामा छ । एक हिसाबले भन्ने हो भने समग्र पयर्टकीय दृष्टिले समेत यी प्रदेशमा सबभन्दा बढी सम्भाव्यता छ । तात्कालिक रूपमा त्यति लाभ प्राप्त गर्न नसके पनि राराताल, सिङ्गो कर्णाली, जडिबुटी, शुक्लाफाँटा आरक्ष, खप्तड राष्ट्रिय निकुज्ज, पञ्चेश्वर, पश्चिम सेती र बुढीगङ्गा आदि लगायतका कारण ६ र ७ नम्बर प्रदेश प्राकृतिक साधन र स्रोतको सम्भावनाका हिसाबले प्रचुर सम्भावना भएका प्रदेश हुन् । अन्य प्रदेशजस्तो त्यति सम्भावना नभए तापनि नौमुरे, शारदा, झिमरुक लगायतका मध्यम खालका विद्युत परियोजना, बर्दिया राष्ट्रिय निकुञ्ज लगायतका प्राकृतिक सम्भावना पाँच नम्बर प्रदेशमा छ । संविधानले प्राकृतिक साधन र स्रोत (विद्युत, पवर्तारोहण, वन, खनिज आदि) को राजस्वरोयल्टी तीन तहको सरकारका लागि बाँडफाँड गर्नेगरी राजस्व अधिकारको सूचीमा राखेको छ । हाल सरकारले प्राकृतिक साधनको उपयोगबाट प्राप्त रोयल्टी जिल्ला विकास समितिसँग बाँडफाँड गर्छ । जस्तो जलविद्युत र खानीको रोयल्टीबाट उठेको ५० प्रतिशत, वनको १० प्रतिशत, पवर्तारोहण र पदयात्राको ३० प्रतिशत सम्बन्धित जिल्ला विकास समितिलाई बाँडफाँड गर्छ । यसैगरी घरजग्गा रजिस्ट्रेसनबाट प्राप्त हुने रोयल्टी प्रदेश र स्थानीय तहको साझा सूचीमा छ । यसबाट प्राप्त हुने रोयल्टी पनि हाल सरकारले स्थानीय निकाय (जिविस र नगपालिका) सँग बाँडफाँड गर्छ । संविधान अनुसार अब यो रकम प्रदेश र स्थानीय तहबीच बाँडफाँड हुन्छ । यसैगरी अन्य प्राकृतिक स्रोतबाट प्राप्त हुने रोयल्टी अब तीन तहकै सरकार बीचमा बाँडफाँड गर्नुपर्ने हुन्छ । संविधानमा प्रदेशको राजस्व अधिकारमा कृषि आयमा लाग्ने करमात्र हो । तर यस करको संकलन निकै नै न्युन छ । प्रदेशको राजस्व अधिकारमा रहेको सवारी साधन कर, मनोरञ्जन कर, विज्ञापन कर, पर्यटन शुल्क आदि स्थानीय तहको अधिकार सूचीमा समेत छ । गत आर्थिक वर्षमा घरजग्गा रजिष्ट्रेसन शुल्कबाट १४ अर्ब ७१ करोड रुपैयाँ संकलन भएको छ । यो राजस्व प्रदेश र स्थानीय तह बीचमा बाँडफाँड गरिनुपर्छ । सवारी साधन कर (चालक अनुमतिपत्र र व्लुबुक दस्तुरसहित) बाट ८ अर्ब ४५ करोड रुपैयाँ संकलन भएको देखिन्छ । यसैगरी सरकारले प्राकृतिक साधन र स्रोतबाट ३ अर्ब ५४ करोड रुपैयाँ रोयल्टी संकलन गरेको छ । माथि उल्लेखित चारवटा राजस्वका क्षेत्रहरू कृषि उत्पादनको बिक्री कर, घरजग्गा रजिस्ट्रेसन दस्तुर, सवारी साधन कर र प्राकृतिक साधन र स्रोतबाट प्राप्त रोयाल्टीमा संकलित कुल राजस्व २६ अर्ब ८४ करोड रुपैयाँ मात्र हो । संकलित राजस्वमा सबभन्दा धेरै तीन नम्बर प्रदेशमा ६३ दसमलव ६० प्रतिशत छ । यसपछि क्रमश: पाँच नम्बर प्रदेशमा ११ दसमलव १२ प्रतिशत, चार नम्बर प्रदेशमा ८ दसमलव १९ प्रतिशत, एक नम्बरमा ७ दसमलव ७९ प्रतिशत र दुई नम्बर प्रदेशमा ६ दसमलव शून्य ९ प्रतिशत छ । सबभन्दा थोरै ६ र ७ नम्बर प्रदेशमा क्रमश: शून्य दसमलव ८२ प्रतिशत र २ दसमलव ३८ प्रतिशत छ । अन्य जिल्लामा अवस्थित प्राकृतिक साधन र स्रोतको उपयोगबाट संकलित ३ अर्ब ३१ करोड रुपैयाँ राजस्वको विवरण काठमाडौं जिल्लामा राखिएको हुँदा तीन नम्बर प्रदेशको ग्राफ अलि माथि गएको देखिन्छ । सो राजस्व कटाउँदा पनि यस प्रदेशको राजस्व सबभन्दा धेरै ५१ प्रतिशत हुन्छ । संकलित राजस्वमा सबभन्दा कम ६ नम्बर प्रदेशको २२ करोड रुपैयाँ मात्र छ । सबभन्दा धेरै हुने तीन नम्बर प्रदेशको १३ अर्ब ६९ करोड रुपैयाँ (काठमाडौंको तीन अर्ब ३१ करोड कटाएर) छ । तात्कालिक रूपमा प्रदेशको सञ्चालनका लागि संकलित हुने वास्तविक राजस्वको विवरण यही हो । संविधान अनुसार यो राजस्व पनि अन्य सरकारसँग बाँडफाँड गर्नुपर्ने हुन्छ । प्रशासनिक खर्च प्रदेश अन्तर्गतका जिल्लाहरूमा अवस्थित विभिन्न सरकारी कार्यालयहरूको आव २०७२७३ मा कर्मचारीको पारिश्रमिक सुविधा, कार्यालय सञ्चालन खर्च जस्तै पानी, बिजुली, सञ्चार, घरभाडा, इन्धन, मर्मतसम्भार, गोष्ठी, तालिम, परामर्श सेवा, अनुगमन आदि लगायतका क्षेत्रमा कुल १३४ अर्ब रुपैयाँ खर्च भएको देखिन्छ । यस खर्चमा काठमाडौं उपत्यकाका जिल्लामा अवस्थित विभिन्न मन्त्रालय, विभाग, आयोग, प्रतिष्ठान, आयोजनाहरू आदिमा भएको कर्मचारीहरूको तलबभत्ता लगायतको प्रशासनिक खर्च पनि समावेश छ । आय र खर्च दाखिला सम्बन्धी नेपाल सरकारको विद्यमान प्रणाली पनि अचम्मकै छ । मन्त्रालय, विभाग, आयोग, प्रतिष्ठान आदि लगायतका निकायमा भएको तलबभत्ता लगायतको कार्यक्षेत्रमा भएको खर्च काठमाडौं उपत्यकाका जिल्लामा समावेश हुनु त स्वाभाविकै हो । तर अन्यत्र जिल्लामा हुने आयोजनाको खर्च विवरण पनि काठमाडौं उपत्यकाकै जिल्लामा समावेश हुनु विलकुल ठिक हैन । लेखा प्रणाली आफ्नो स्थानमा ठिक होला । तर यस्तो किसिमको तथ्यांकीय विधिले समाजमा एक किसिमको द्वन्द्वको सिर्जनासमेत गरेको छ । जस्तै मध्यपहाडी लोकमार्ग, हुलाकी राजमार्ग, पञ्चेश्वर बहुउद्देश्यीय आयोजना, बुढीगङ्गा जलविद्युत आयोजना, कान्ति लोकपथ सडक आयोजना आदिमा भएको कर्मचारीको तलबभत्ता लगायतको विवरणसमेत काठमाडौं उपत्यकाका जिल्लामा छ । वास्तविक रूपमा काठमाडौं उपत्यकाका जिल्लाका लागि एक रुपैयाँ पनि खर्च नगर्ने तर गलत लेखा प्रणालीका कारण यी जिल्लाको खर्चको ग्राफ निकै माथि जाने गरेको छ । आधाभन्दा बढी विभाग, आयोग, प्रतिष्ठान आदिले काठमाडांै उपत्यकाको जिल्लाका लागि सिन्को पनि भाँच्दैनन् । तर बजेट वितरण र खर्चमा काठमाडौं सधैं धेरैमाथि देखिने हुँदा अन्य जिल्लाका वासिन्दाका लागि सरकारले खाली बजेट काठमाडौंमा मात्र धेरै वितरण गर्छ भन्ने गलत सन्देश गएको छ । राजेन्द्र महतो लगायत मधेसवादी दलहरूले त सधैंजसो यस्तो किसिमको आरोप लगाउने गरेको पाइएको छ । अर्थ मन्त्रालयका अनुसार काठमाडौं उपत्यकाका तीनवटा जिल्लामा आव २०७२७३ मा ५४ अर्ब २० करोड रुपैयाँ प्रशासनिक खर्च भएको छ । यस खर्चमा ३२ अर्ब ९८ करोड (६०८५ प्रतिशत) विभिन्न मन्त्रालय, निकाय र आयोजनाहरूका लागि भएको देखिन्छ । कुल प्रशासनिक खर्चमा पारिश्रमिकसुविधामा मात्र ६६ प्रतिशत छ । यसपछि सबभन्दा धेरै खर्च कार्यक्रम सम्बन्धी शीर्षकमा १५ प्रतिशत छ । कार्यक्रम सम्बन्धी खर्च अन्तर्गत कर्मचारी तालिम, विभिन्न गोष्ठी तथा सेमिनारहरू लगायत पर्छ । कुल प्रशासनिक खर्चमा सबभन्दा धेरै तीन नम्बर प्रदेशको ३२ दसमलव ९० प्रतिशत छ । यदि वास्तविक खर्च नकटाउने हो भने खर्च प्रतिशत ४९ दसमलव ४४ प्रतिशत हुन्छ । तीन नम्बर प्रदेशपछि सबभन्दा धेरै खर्च एक नम्बर र पाँच नम्बर प्रदेशको बराबरी १४ प्रतिशत छ । दुई नम्बर प्रदेशको खर्च प्रतिशत ११ छ । सबभन्दा थोरै खर्च ६ नम्बर र ७ नम्बर प्रदेशको क्रमश: आठ र नौ प्रतिशत छ । चार नम्बर प्रदेशको खर्च १० प्रतिशत छ । प्रदेश अन्तर्गतका सबै सरकारी कार्यालयहरूमा अवस्थित कर्मचारीहरूको तलबभत्ता लगायत प्रशासनिक खर्चका लागि आव २०७२७३ मा कुल १३४ अर्ब रुपैयाँ खर्च भएको छ । मन्त्रालय, विभाग, प्रतिष्ठान, आयोजना कार्यान्वयन निकाय आदिको प्रशासनिक खर्च कटाउँदा १०० अर्ब रुपैयाँ हुन्छ । संविधान कार्यान्वयन गर्ने हो भने योभन्दा धेरै प्रशासनिक खर्च प्रदेशमा हुन्छ । झन्डैझन्डै केन्द्रकै हाराहारीमा मन्त्रालय, विभाग लगायतका निकायहरू अब प्रदेशमा हुन्छन् । आव २०७२७३ को कुल खर्चमा शिक्षाको १५ प्रतिशत र स्वास्थ्य ६ प्रतिशत छ । शिक्षाको प्रशासनिक खर्चमा ८० प्रतिशतजति शिक्षकहरूको तलबभत्तामा नै खर्च हुन्छ । यसैगरी स्वास्थ्यको पनि जिल्ला जनस्वास्थ्य कार्यालय, हेल्थपोस्ट र सवहेल्थपोस्टमा कार्यरत जनशक्तिका लागि हुन्छ । शिक्षामा माध्यमिक तहसम्मको अधिकार स्थानीयलाई छ । यसैगरी स्वास्थ्यमा आधारभूत स्वास्थ्यसेवाको अधिकार स्थानीय तहलाई छ । सामान्य विश्लेषणका आधारमा शिक्षा तथा स्वास्थ्यको कुल बजेट खर्चमा संघ र प्रदेशका लागि २०२० प्रतिशत र स्थानीय तहका लागि ६० प्रतिशत छुट्याउँदा खासै फरक पर्दैन । यसैगरी कुल खर्चमा रक्षाको योगदान ६ प्रतिशत छ । संविधान अनुसार यो खर्च बजेट पुरै संघका लागि हुन जान्छ । शिक्षा, स्वास्थ्य र रक्षाको बजेट कटाउँदा प्रदेशको प्रशासनिक खर्च ७५ अर्ब ८४ करोड रुपैयाँ हुन जान्छ । यस खर्चमा संघको अधिकार क्षेत्रभित्र पर्ने कर, भन्सार, अदालत, कारागार, केन्द्रीय विश्वविद्यालय, अस्पताल (राष्ट्रिय र विशिष्ट) आदिको प्रशासनिक खर्चसमेत समावेश छ । हुन त संविधानत: प्रादेशिक कर कार्यालय, प्रादेशिक विश्वविद्यालय तथा अस्पताल आदि प्रादेशिक तहमा पनि हुनु आवश्यक छ । यसैगरी यस खर्चमा कृषि, पशु, मालपोत, सहकारी, नापी, भूमिसुधार, प्राविधिक, भूसंरक्षण, महिला तथा बालबालिका आदि क्षेत्रको खर्च पनि समावेश छ । संविधान अनुसार प्राय: यी कार्यक्षेत्रहरू स्थानीयको भए पनि प्रदेशको अधिकार क्षेत्र (एकल वा साझाका रूपमा) मा समेत समावेश छ । कुल खर्चमा यी क्षेत्रको खर्च खासै धेरै पनि छैन । वास्तवमा प्रदेश सरकारले यी सबै क्षेत्रमा काम गर्नुपर्ने नै हुन्छ । यी क्षेत्रमा भएको प्रशासनिक खर्च करिब २० अर्ब रुपैयाँ कटाउँदा प्रदेशको प्रशासनिक खर्च ५५ अर्ब ७७ करोड रुपैयाँ हुन जान्छ । साझा सूचीसहित गरी प्रदेशको आय केवल २६ अर्ब ८४ करोड रुपैयाँ मात्र छ । यो सबै आय प्रदेशको हुने अनुमानका आधारमा पनि आधाभन्दा बढी प्रादेशिक प्रशासनिक खर्च न्युन हुन जान्छ । विकास निर्माणको काम त परै जाओस्, प्राय: सबै प्रदेशको प्रशासनिक खर्च सञ्चालन गर्न आधाभन्दा बढी वित्तीय सहयोग संघको चाहिन्छ ।"
सबै गायब थिए,"मेरो कुनै विशेष प्रतिबद्ध प्रकारको प्रसिद्धि रहेको छैन । तथापि मलाई प्रतिबद्ध क्लबको स्वर्णिम जयन्ती समारोहको प्रमुख अतिथिको रूपमा किन आमन्त्रित गरिएको होला, मेरो अनुमानभन्दा विलकुलै बाहिरको कुरो थियो यो !स्वागत छ, हजुर । क्लबको स्वागतद्वारनेर एक बुज्रुक टाइप व्यक्ति उभिएको थियो ।धन्यवाद । म गर्वले ठाडो भएँ । राम्रोसँग आइपुग्नुभयो हजुर ? ऊ केही विनम्रतापूर्वक निहुरियो । राम्ररी नै आइपुगेंँ । भनेंँ ।एउटा कुरा रामबाबु । उसले मलाई यहाँसम्म ल्याइपुर्याउने युवकतिर फर्केर भन्यो, हाम्रो प्रमुख अतिथिलाई राम्रोसँग ल्यायौ तिमीले ?रामै्रसँग ल्याएँ अध्यक्षज्यू । रामबाबु मुस्कुरायो ।त्यसो भए हजुर राम्रोसँग यहाँ आइपुग्नुभयो । अध्यक्ष (प्रतिबद्ध क्लबको अध्यक्ष हुनुपर्छ) पनि मुस्कुरायो, होइन त हजुर ?राम्रैसँग आइपुगेंँ नि मैले कुरो बुझ्न नसकेर भनेंँ, के भयो ?प्रतिबद्ध क्लबका अध्यक्षले रामबाबुतिर पुलुक्क हेर्यो, त्यसपछि ओठ टेढो पारेर हाँस्न थाल्यो । यसको तत्काल जवाफमा उसरी नै हाँस्न थाल्यो । रामबाबु पनि । दुवै केही बेरसम्म मजासँग हाँसिरहे ।केही औपचारिक कुराकानीपछि हामी प्रतिबद्ध क्लबको मूलकक्षमा आइपुगेका थियौं । त्यहाँ क्लबका अन्य पदाधिकारीहरू लामबद्ध भएर उभिएका थिए । सबैले हात जोडेर मेरो हार्दिक स्वागत गरे । तत्पश्चात मलाई ससम्मान स्वर्णिम जयन्ती समारोहको मञ्चमा पुर्याइयो । म नरमदार सोफामा बस्नासाथ दर्शकदीर्घाबाट परर्र तालीसहित मेरो उपस्थितिको न्यानो अनुमोदन भयो । केही बेरपछि क्लबको एक कार्यकर्ता आएर मेरो कानमा खुसुखुसु गर्न थाल्यो । अब मैले प्रतिबद्ध क्लबको स्वर्णिम जयन्ती समारोहको विधिपूर्वक उद्घाटन गर्नुपरेको थियो । त्यसकारण म सोफाबाट सुस्तरी उभिएँ । र मेरो सामुन्ने ठडिएको अग्लो पित्तले पानसमा बत्ती बालेंँ । एक पटक फेरि तालीको पर्राले समारोहस्थल गुञ्जायमान भयो । र म सन्तुष्ट मुद्रामा आफ्नो आसनमा फर्किएँ । म बसिसकेपछि ससंगीत मधुर स्वागतगान चालु भयो । अनि लगत्तै एक हुल नृत्यसुन्दरीले शानदार प्रस्तुति दिए । यस्तै अरु प्रतिबद्ध किसिमका आइटमहरूका निरन्तरता पनि कायम रह्यो । जस्तै छोटो स्वागत भाषण, लामो प्रतिबद्ध क्लबको परिचय र क्लबको वार्षिक हिसाबकिताबको खुलासा । र यही क्रममा प्रतिबद्ध क्लबका पदाधिकारीहरूले पालैपालो आआफ्नो मन्तव्य प्रकट गरे । अध्यक्ष नरवीरबहादुर सिंह, उपाध्यक्ष झंकनाथ उपाध्याय, महासचिव शिवसुन्दरलाल दास र कोषाध्यक्ष हंसमान राजभण्डारीका प्रतिबद्ध भाषणपछि आखिरीमा मेरो भाषणको पालो आयो । म सोफाबाट जुरुक्क उठेर माइकनेर पुगेंँ । र मेरो दायाँबायाँ बडीगार्ड जस्तै उभिएका दुई तरुण प्रतिबद्ध कार्यकर्तातिर हलुका दृष्टि दिएर जोशका साथ बोल्न थालेंँ ।मेरा प्रतिबद्ध दाजुभाइ तथा दिदीबहिनीहरू,तपाईहरूका महान प्रतिबद्धताको प्रत्यक्ष अवलोकन गरेर म हीनभावनाले ग्रस्त भएको छु । असलमा कुरो के हो भने म तपाईहरूजस्तै कुनै प्रतिबद्ध व्यक्ति होइन । यस्तो प्रतिबद्ध प्रतिभा मसँग रहेको छैन । त्यसैले तपाईहरू मलाई एक अप्रतिबद्ध प्रकारको व्यक्ति पनि भन्न सक्नुहुन्छ । र यही एकदमै सत्य कुरो पनि हो । तैपनि मलाई प्रतिबद्ध क्लबको भव्य स्वर्णिम जयन्ती समारोहको प्रमुख अतिथि बनाएर यहाँ बोलाइएकोले म अति नै गदगद भएको छु । अहिले सम्पूर्ण मुलुकको वातावरण नै यस्तै छ । प्रतिबद्धताले टनाटन भरिएको । के नेता र के जनता सबै असाध्यै प्रतिबद्ध देखिएका छन् । को प्रतिबद्ध छैन ? यस्तोमा तपाईहरूले प्रतिबद्ध क्लबको स्वर्णिम जयन्ती मनाएर शुभकार्य गर्नुभएको छ । त्यसैले म के भन्छु भने म यहाँ आएको गलत भएको छैन । यो शतप्रतिशत सार्थक भएको छ । यो सुनेर दर्शकदीर्घामा हलल्ल हाँसोको लहर फैलियो । मैले कुनै हास्य विषयको उठान गरेको थिइन । एक प्रकारले गम्भीर कुरो नै गरेको थिएँ । तैपनि यो हाँसो किन ? जे होस्, मैले आफ्नो भाषण टुंग्याएँ । र प्रतिबद्ध क्लबको स्वर्णिम जयन्ती समारोहको सम्पूर्ण कार्यक्रम समाप्त गरेर फर्कने बेलामा अध्यक्ष नरवीरबहादुर सिंहले मसँग हात मिलाएर विस्तारै भन्यो, हजुरले हाम्रो प्रतिबद्ध क्लबको स्वर्णिम जयन्ती सफल पारिदिनुभएकोमा धेरैधेरै धन्यवाद !धन्यवाद । मैले पनि मुस्कुराएर भनँें ।एक पटक आफ्नो पाइन्टको पकेट छाम्नोस् त हजुर । एकाएक उसले मसँग भन्यो ।किन, के भयो मेरो पकटेलाई ? मैले भनँें ।होइन, छामेर त हेर्नाेस् हजुर । उसले बल नै गर्यो ।मैले पाइन्टको पकेटलाई छामेर हेरेंँ । केही भएको थिएन । ठिकै थियो त मलाई पाइन्टको पकेट छामेको देखेर मलाई यहाँ ल्याइपुर्याउने प्रतिबद्ध क्लबको कार्यकर्ता रामबाबुले भन्यो, दायाँ होइन, बायाँ पकेटमा हेर्नाेस् हजुर । त्यसैले मैले यसो आफ्नो बायाँ पकेट छामेर हेरेंँ, त्यो पुरै ह्वाङ्ग थियो । अर्थात मेरो पकेट काटिएको थियो । यो देखेर प्रतिबद्ध क्लबका सबै पदाधिकारी मरीमरी हाँस्न थाले । यसरी हाँस्दाहाँस्दै अध्यक्ष नरवीरबहादुर सिंहले मलाई भन्यो, हजुरको पकेटमा कति रुपियाँ थियो ?यही सात सय पचासजति । मैले ह्वाङ्ग पकेटबाट हात बाहिर निकालेर भनँें, केही चानचुन पनि ।हाम्रो प्रमुख अतिथिको रुपियाँ फर्काइदेऊ रामबाबु । अध्यक्षले रामबाबुलाई अह्राएर मतिर हेर्यो, मैले अघि नै राम्रोसँग आइपुग्नुभयो हजुर भनेर त्यसै सोधेको होइन हजुर ।रामबाबुले आफ्नो इष्टकोटको गोजीबाट सात सय पचास रुपियाँ झिकेर थपक्क मेरो हातमा राखिदियो । म जिल परेर उभिएको थिएँ । मैले केही बुझ्न सकिरहेको थिइन, यो के भइरहेको हो ? मेरो जिल्लाराम अवस्थालाई हेरेर क्लबको अध्यक्ष नरवीरबहादुर सिंह हलुका ढंगले मुस्कुरायो, अनि तुरुन्तै गम्भीरता ओढेर भन्यो, हेर्नोस् हजुर, रामबाबु हाम्रो प्रतिबद्ध क्लबको एक प्रतिबद्ध सदस्य हो । ऊ आफ्नो कार्यमा पुरै प्रतिबद्ध रहेको छ । त्यसैले आफ्नो प्रतिबद्धताको परीक्षण गर्न रामबाबुले हजुरको सहयोग लिएको हो । अब त हजुरले कुरो बुझ्नुभयो ? मैले अबुझ भाव अनुहारमा ल्याएपछि उसले फेरि भन्यो, हजुर हाम्रो प्रतिबद्ध क्लबको स्वर्णिम जयन्ती समारोहको प्रमुख अतिथि भएकोले के लुकाउने ? वास्तवमा रामबाबु एक प्रतिबद्ध पकेटमार हो । र हामी पनि आआफ्ना क्षेत्रका पुरै प्रतिबद्ध व्यक्ति हौं । अब योभन्दा धेरै केही नभनुँ ।म वरिपरि उभिएका सबै प्रतिबद्ध क्लबका पदाधिकारीहरू हो,हो,हो गरी जोडजोडले हाँसिरहेका थिए । मलाई टाउकोमा चिसोचिसो महसुस भयो । यसो छामेको त त्यहाँ मेरो टोपी थिएन । म आत्तिएँ । र यताउता छामछुम गर्न थालेंँ । मेरो नाडीको घडी, औंलाको औंठी, पावरदार चस्मा, पकेटको कलम, मोबाइल फोन, गलाको गलबन्दी, पकेट रुमाल, खुट्टाको जुत्ता सबै गायव थिए ।"
"भूकम्पले घर ढले, अनुदानले परिवार","भूकम्पपछि वितरण गरिएको राहत र सरकारी अनुदान रकमका कारण संयुक्त परिवारमा बस्ने ग्रामीण समाजको परम्परा नराम्ररी बिथोलिएको छ । यो सरकारी पैसाकै कारण थुप्रै दाजुभाइ, बाबुछोरा र श्रीमान्श्रीमतीबीच सम्बन्धमा दरार आएको छ । दोलखाको कथा : दोलखाको नेवारी बस्ती गणेशटोल यतिखेर पारिवारिक कचिंगलको भुमरीमा छ । यहाँका थुप्रै परिवारका सदस्यबीच सम्बन्ध पानी बाराबारको अवस्थामा छ । संयुक्त परिवार नेपाली ग्रामीण समाजको चरित्र नै हो, जहाँ परिवारका धेरै सदस्यले पुस्तौंपुस्तासम्म पनि कानुनी रूपमा अंशबन्डा गरेका हुँदैनन् । तर भूकम्पपछिको राहत र अनुदान रकमले यो मान्यतालाई नराम्ररी हल्लाइदिएको छ ।पुस्तौंदेखि एउटै भान्छामा चाडपर्व मनाउँदै आएका गणेशटोलका नेवार परिवार अहिले छिन्नभिन्न छन् । बाउ र छोरा, दाजु र भाइबीच बोलचाल बन्द छ । हिन्दुहरूको महान चाड दसैंमा ठूलाका हातबाट टीका लगाउने मान्यतासमेत यो टोलमा तोडिन पुग्यो । यसको कारक हो, १२ वैशाख २०७२ को महाभूकम्प र त्यसपछि वितरण गरिएको र गरिने भनिएको राहत तथा सहयोग रकम । पैसाका कारण भूकम्पपछि टोलका धेरेजसो परिवारभित्रको सम्बन्ध नराम्ररी खलबलिएको छ ।भूकम्पपछि राहत सुविधा प्राप्त गर्न कानुनी रूपमा परिवार छुट्टी भिन्न भएको प्रमाण चाहिने भयो । छुट्टिएको प्रमाणमध्ये लालपुर्जालाई प्रमुख मानिएपछि परिवारभित्र कचिंगल सुरु भएको देखिन्छ । गणेशटोलका दीपक कुसुको आफ्नै ठूलोबा गोपालकृष्णसँग सम्बन्ध बिग्रिएको छ । बाउबराजुदेखि एउटै घरमा मिलेर बस्थ्यौं, अहिले घर बनाउने अनुदान सूचीमा ठूलोबाको मात्र नाम निस्कियो, दीपक भन्छन, अनुदान रकम बाँडेर छुट्टाछुट्टै घर बनाऔं भन्दा ठूलोबा बोल्नै छाड्नुभो ।पीडितको सूचीमा ठूलोबाको नाम छ, तर नागरिकता नम्बर र निसा नम्बर भने बुबा बालकृष्णको उल्लेख छ, दीपकले भने, अनुदानको ५० हजार रुपैयाँ ठूलोबाले मात्रै लिनुभो । सगोलको घर भए पनि लालपुर्जा बुबा बालकृष्णको भएकाले उनकै मात्र नाम सूचीमा परेको हो । तर पनि ठूलोबा गोपालकृष्णले राहत रकम बाडौं भन्दा मान्नुभएन । अनि घरमा झगडा भयो ।अन्याय भो भन्ने लागेपछि दीपकले ठूलोबाले लिएको रकम बाँड्नुपर्ने भनेर भीमेश्वर नगरपालिकामा उजुरी हाले । त्यसको सुनवाइ भएन, दीपकको ठूलोबासँगको सम्बन्ध झन् बिग्रियो । दीपकले भने, सरकारले राहत उपलब्ध गराइदेलाकी भनेर गुनासो फारम दर्ता गराएको छु । नेवारी समुदायका प्राय: परिवारमा बाजेदेखि पनातिसम्म एउटै घरमा जसोतसो मिलेर बस्छन् । त्यसैले गणेशटोलको सात परिवारको स्वामित्व रहेको एउटा घर भूकम्पले भत्किँदा परिवारभित्र विग्रह आएको हो । यो समस्या एउटा टोलको मात्रै होइन । यसरी अन्यायमा परेको भनेर दोलखाका २१ हजार ७ सय १८ ले गुनासो फारम भरेका छन् । छुट्टै परिवार दाबी गर्दै गुनासो दर्ता गराउनेमध्ये धेरैजसोमा घरजग्गा स्वामित्वको विवाद छ ।एउटै घरमा ठूलोबासँंग मिलेर बसेका शंकर खड्कीलाई पनि यस्तै समस्या आएको छ । भूकम्प अघिसम्म घरमा कुनै समस्या थिएन । मिलेर बसेको थियो, संयुक्त परिवार । तर जब भूकम्पपछि अनुदान रकमको पहिलो किस्ता ठूलोबा लीलाबहादुरको हातमा पर्यो, तब घरमा झगडा सुरु भयो । शंकर भन्छन्, पैसा हात परेपछि संयुक्त घर बनाउनुपर्छ भन्ने पीरले ठूलोबा बोल्नै छाड्नुभयो ।राष्ट्रिय पुनर्निर्माण प्राधिकरण गठन हुनुपूर्व केद्रीय र जिल्ला दैवी उद्धार समितिको निर्णयमा भूकम्प पीडितको लगत संकलन, राहत वितरणको काम भएको थियो । जिल्ला दैवी प्रकोप उद्धार समिति दोलखाले २०७२ जेठदेखि राहत वितरण गर्दा लालपुर्जा, नागरिकता, बिजुलीको बिल तिरेको रसिदलाई प्रमाण मान्न थालेपछि परिवारभित्र छुट्टी भिन्न हुने लहर चल्यो । किनकि यसो गर्दा परिवारैपिच्छे राहत र आर्थिक सहायता प्राप्त हुन्थ्यो । त्यसपछि गणेशटोलमा दाजुभाइ बाबुछोरा, ठूलोबाका बीच फाटो आउन थाल्यो । टोलमा सगोलमा बसोबास गर्ने थुप्रै परिवार छन् । त्यसबेलासम्म समितिले दोलखा जिल्लामा ५९ हजार ५ सय १० भूकम्प पीडित परिवार किटान गरेको थियो । छुट्टी भिन्न भएपछि मात्रै राहत पाउने नियमले केही समयभित्रै यो पारिवार संख्या बढेर ८० हजार ७ सय ११ पुग्यो । अझै परिचयपत्र पाउँ भन्दै आवेदन गर्नेको संख्या ४ हजार १ सय ३७ छ । सगोलको घर भत्किएपछि घरविहीन भएका गणेशटोलकै बुद्धिबहादुर कसाईं र तीर्थबहादुर कसाईंको सम्बन्ध अहिले चिसिएको छ । एकाघरका दाजुभाइले भत्किएको घर अगाडि बसेर फोटो खिचाए, नाम पनि संयुक्त रूपमै टिपाए । तर पीडितको सूचीमा दाजु बुद्धिबहादुरको मात्रै नाम निस्कियो । त्यसपछि सुरु भयो, झगडा, तीर्थबहादुर भन्छन्, अनुदानको पैसाको कुरा झिक्ने बित्तिकै दाजु टाढिँदै गए । स्थिति यतिसम्म बिग्रियो कि एउटै कुलमा पूजाआजा गर्ने, एउटै लहरमा भोजभतेरमा सामेल भई संस्कार धान्ने दाजुभाइ गएको दसैंमा एकठाउँमा भेट भएनन् । दाइ बुद्धिबहादुरको व्यवहारले भाइ तीर्थबहादुर चिढिए । तीर्थबहादुरले भने, दाजुले अनुदानको रकममा लोभ गरेपछि मलाई साह्रै चित्त दुख्यो, दसैंमा टीका थाप्नसमेत गइन । बुद्धिबहादुर आफ्नो नाममा आएको पैसा भाइलाई बाँड्नु जरुरी ठान्दैनन् । उनी भन्छन्, रिसाए के गर्नु त भाइलाई म ढोग्न जान्छु ? यहीँ आउनुपर्यो नि मिल्न ।यी भए दाजुभाइ बीचका विवाद । भूकम्पपछि कतिपय परिवारमा बाउछोराबीच पनि पानी बारबारको स्थिति छ । झगडा बढ्दै गएपछि वृद्ध बाबुआमा छाडेर छोराबुहारी गाउँबाटै हिँडेका उदाहरण पनि छन् । दोलखा नाम्दु९ का चन्द्रप्रसाद घिमिरे जन्मदिने बुबासँग बोल्नै छोडे, त्यतिमात्रै होइन, उनी गाउँ नै छाडेर सदरमुकाम चरिकोटमा बसेका छन् । लाभग्राहीको सूचीमा आफ्नो नाम परे पनि बाबु नन्दलालले अंशमा घडेरीसम्म नदिएपछि राहत र अनुदान रकम नपाउने झोँकमा उनी दसैंमा बाबुको हातको टीका थाप्नसमेत गएनन् । घडेरी नभएपछि घर बनाउन पाउने अनुदानको रकमसमेत गुम्ने भएर उनी बाबुसँग आक्रोशित भएका हुन् ।बाबुछोराबीच सम्बन्ध साँच्चिकै बिग्रिएको छ, यो परिवारमा । अब चारै दाजुभाइ जम्मा भएर बुबालाई सोध्ने, अंश दिन्न नै भन्नुभयो भने बुबासँगको सम्बन्ध नै त्याग्ने सोचमा पुगेका छन्, जेठा चन्दप्रसाद । माइला मलेसियामा छन् । माइली बुहारी रीताले पनि ससुरासंँग घर बनाउने जग्गा नपाएपछि रिसाएर गाउँ छाडिन् । काठमाडौं जडिबुटीमा डेरा गरेर बसेकी रीता भन्छिन्, ससुराले मेरो शेषपछि मात्रै लिनु, अहिले जग्गा दिन्न भनेपछि झगडा पर्यो, चित्त दु:खेपछि गाउँ छाडेर आएँ । नन्दलालका कान्छा छोरा प्रदीपले चाहिँ जसोतसो बुबाकै बारीमा घर बनाएका छन् । तर उनले पनि लालपुर्जा पाएका छैनन् । ७४ वर्षीय नन्दलाल पनि छोराबुहारीबाट अलग्गिएर पत्नीसँग बस्न थालेका छन् । छुट्टी भिन्न भएको देखाएर राहत र अनुदान रकम लिन खोज्ने छोराबुहारी र आफू बाँचुन्जेल अंश नदिने बाबुको अडानले यो परिवार छिन्नभिन्न भएको हो ।भूकम्पले धेरै प्रभावित जिल्ला मध्येमा पर्छ, दोलखा । त्यसैले यहाँ प्रत्येकजसो घरमा धेरथोर भौतिक र केहीमा मानवीय क्षति भएको छ । त्यसैले भूकम्प पीडितको परिचयपत्र र राहत रकम आफ्नो पार्न धेरै परिवारमा विवाद, बेमेल र खटपट भएका उदाहरणहरू छन् । जिल्ला प्रहरी कार्यालय दोलखामा राहत, अनुदान र भूकम्प पीडितको परिचयपत्र लिएर श्रीमतीले अर्कैसँंग विवाह गरेका गुनासासमेत पुगेका छन् । यस्ता गुनासामा छलफल चलाउने प्रहरी निरीक्षक ललनप्रसाद कुर्मी अहिलेसम्म अर्कौसँग विवाह गरेर गएकी महिलाबाट पूर्वपतिलाई सात लाख रुपैयाँ दिलाएको बताउँछन् । यस्तै मध्येका एक पीडित हुन्, बुलुङ ८ का हेमबहादुर श्रेष्ठ । उनी भन्छन्, म दुबईमा थिएँ । भूकम्पपछि श्रीमती र बच्चा सम्झिएँ । बिजोग भयो भनेर चार लाख रुपैयाँ पठाइदिएँ । श्रीमतीकै नाममा भूकम्प पीडित परिचयपत्र बनाउन लगाएँ । आएको सबै राहत श्रीमतीलाई नै लिनु भनेँ । घर बनाउन सरकारले दिने अनुदानको सम्झौता पनि श्रीमतीकै नाममा गर्न लगाएँ । अहिले घर आउँदा श्रीमती अर्कैसंँग । हेमबहादुरले अहिले अर्को विवाह गरेका छन् । आफूसँंग भूकम्प पीडितको परिचयपत्र नभएकोमा उनलाई पछुतो छ । हेमबहादुृर भन्छन्, एउटी श्रीमती गइन्, अर्की आइन्, तर नियम अनुसार आफ्नो नाममा भूकम्प पीडित परिचयपत्र बनाउन नमिल्दा चिन्तामा छु । सम्बन्धविच्छेद गर्ने सहमतिपछि प्रहरी कार्यालयमा भएको मिलापत्रको क्रममा हेमबहादुरकी श्रीमतीले भनेकी छन्, विदेशमा भएका हेमले फोनमा टर्चर गरे, त्यो सहन नसकेर अरुसँग जाने निधोमा पुगेँ । उनले छलफलले ठहर्याएर अनुसार एउटा लेनदेनको कागज गरेर ७ लाख ५० हजार रुपैयाँ हेमलाई फिर्ता गरेकी छन् ।परिवारभित्र देखिने किचलोमा भूकम्पपछि पाएको पैसा कारण बन्ने गरेको जिल्ला प्रहरी कार्यालय दोलखाका प्रहरी नायव उपरीक्षक रवीन कार्की बताउँछन् । जिल्ला प्रहरी कार्यालय दोलखामा एउटा निवेदन यस्तो पनि छ कि श्रीमानले भूकम्प पीडित परिचयपत्र नबनाइदिएको भनेर श्रीमतीले उजुरी गरेकी छन् । स्थानीय हावा४ की गोमा खत्रीले आफ्ना श्रीमान प्रकाश खत्रीले परिचयपत्र नबनाइदिएको भनेर उजुरी गरेकी हुन् । प्रहरी निरीक्षक ललनप्रसाद कुर्मीले भने, भूकम्प पीडित परिचयपत्र, राहत सामग्री र अनुदान रकमको पैसा जोडिएका झगडा र विवाद प्रहरीमा आइरहन्छन् ।लोभले पारिवारिक विग्रहभूकम्प आउने बित्तिकै वितरण हुनथालेको त्रिपालदेखि नै पारिवारिक विग्रह सुरु भएको हो । राहतको रूपमा जिन्सी हुँदै नगद प्राप्तिको अवसर आउँदा मानिसहरू झन्झन् लोभको फन्दामा पँस्दै गए । त्यसपछि दाजुभाइ, बाबुछोरा, श्रीमानश्रीमतीबीच अंश, हक कायम, सम्बन्धविच्छेददेखि चुल्हो छुट्टिनेसम्मका विवादहरू थपिँदै गए । दोलखा जिल्ला अदालतको अभिलेखमा भूकम्पपछि अंशबन्डा र सम्बन्धविच्छेदका घटना बढेको देखिन्छ । जिल्ला न्यायाधीश (हालै उच्च अदालतको न्यायाधीश नियुक्त) शालिग्राम कोइराला भन्छन्, भूकम्पपछि परिवारबीच सम्पत्तिको लोभले अशान्ति बढेर सम्बन्धविच्छेद, अंशबन्डा, मानाचामल भर्ने र बहुविवाह जस्ता मुद्दा बढेका छन् । हुन पनि आर्थिक वर्ष २०७१०७२ मा सम्बन्धविच्छेद, अंशबन्डा, मानाचामल भर्ने र बहुविवाह सम्बन्धी ४१ वटा मुद्दा दर्ता भएकामा ०७२७३ मा यो संख्या ६२ पुगेको छ । २०७३ साउनदेखि मंसिर मसान्तसम्म मात्रै त्यस्ता प्रकृतिका ३३ मुद्दा दर्ता भैसकेको न्यायाधीश कोइरालाले बताए । उनले भने, मुद्दा केलाउँदा झगडाको भित्री कारण राहत, अनुदान सुविधाको लोभ देखिन्छ ।कानुनी प्रक्रियामा नगइकन घरपरिवारमा झैझगडा गरेर बसिरहेका कति छन् भन्ने विवरण पाउन सजिलो छैन । तर भूकम्प अगाडिभन्दा अहिले अंशबन्डा, अंश बुझेको भर्पाइ, हालैको बकसपत्र जस्ता जग्गा हस्तान्तरण गर्ने काम ह्वात्तै बढेको छ । मालपोत कार्यालय दोलखाको अभिलेख अनुसार २०७२ वैशाखदेखि ०७३ मंसिरसम्म करिब ११ हजारले नयाँ लालपुर्जा लिएको देखिन्छ । अघिल्लो वर्षहरूको तुलनामा यो संख्या दोब्बरभन्दा बढी हो । भूकम्पपछि अवसर छोप्न व्यक्तिहरू लालपुर्जा बनाउन सक्रिय भएको दोलखा मालपोत कार्यालयका सूचना अधिकारी अर्जुनप्रसाद पोखरेलको बुझाइ छ ।अरुसँग जग्गा खरिद गर्दा राजीनामा गरेर लिइन्छ । कानुनत: बाउबाजेसँग भएको जग्गा लिँदा अंशबन्डा र अंश बुझेको भर्पाइको रूपमा लिइन्छ । कानुनी हिसाबले दुइटै कुरा नमिलेको हकमा बकसपत्रमार्फत पनि जग्गा लिनदिन सकिन्छ । त्यो पनि मिलेन भने राजीनामाकै रूपमा भए पनि लिन सकिन्छ । मालपोत कार्यालयका अनुसार पछिल्लो वर्ष सबैभन्दा बढी बाबुआमाबाट अंश लिनेहरू छन् । सूचना अधिकारी पोखरेल भन्छन्, परिवार भित्रबाट जग्गा लिने प्रक्रिया भूकम्पपछि ह्वात्तै बढेको छ ।कानुनी रूपमा अंशबन्डा भएकोलाई मात्रै परिवार मानेर राहत दिने चर्चा भएपछि दोलखा मालपोत कार्यालयमा एकाएक भिड बढ्न थालेको हो । सूचना अधिकारी पोखरेलले भने, इतिहासमै नभएको घटना २१ जेठ २०७२ का दिन देखियो । सो एक दिनमात्रै दोलखामा जग्गा पासको गर्नेको संख्या ८५ थियो । जग्गा पासको प्रवृत्ति हेर्दा संंयुक्त परिवारमा बस्ने दोलखाको सामाजिक परम्परा तोडिँदै गएको पोखरेलको भनाइ थियो ।परिवारमा बाबुसँग छोराछोरीले, श्रीमानबाट श्रीमतीले, दाजुबाट भाइले अंश लिने उदाहरणहरू सामान्य हुन् । तर यहाँ छोराबाट आमाले अंश लिएको पनि भेटियो । भीमेश्वर नगरपालिका७ की ६४ वर्षीया शान्ता बुढाथोकीले अनुदान रकम प्राप्त गर्नकै लागि छोरा पुष्करसँग २५ हजार हालेर जग्गा किनिन् । मालपोत कार्यालयको अभिलेख अनुसार १८ असार २०७२ मा उनले दुई कित्ताको ३५ वर्गमिटर जमिन त्यति पैसामा किनेकी हुन् । शान्ताका नाममा सो जग्गा भएको विवरणका आधारमा उनको नाम भूकम्प पीडितको सूचीमा निस्कियो । तर पुष्करकी सौतेनीआमा हरिमाया बुढाथोकीको नाम भने अनुदान पाउने सूचीमा परेन । श्रीमान रंगबहादुर बितेपछि पुष्कर (सौताका छोरा) ले ऋण मिलाउन भनेर जग्गा माग्यो, मैले उसैको नाममा पास गरिदिएँ, हरिमाया भन्छिन्, अहिले उसले उसैकी आमालाई त्यो जग्गा बेचेको सुन्छु । तर आफूले दिएको जग्गा देखाएर काठमाडौंमा बस्दै आएकी शान्ताको नाम पीडितको सूचीमा निस्किएकोमा हरिमायालाई खासै खिन्नता छैन । उनी भन्छिन्, मेरो भने नाम निस्किएन । मलाई कसैले हेर्दैनन्, एक्ली छु । अब घर बनाउने पैसा पनि नआउने भो । स्थानीय लेखनदास नवीन श्रेष्ठका भनाइमा, भूकम्प गएको एक महिनादेखि यसरी परिवारभित्रै एकले अर्कालाई जग्गा पास गरिदिने काम बढ्दै गएको हो ।समाज र परिवारमा बिरलै हुने काम यस बीचमा दोलखामा भए । भूकम्पपछि ससुराले बुहारीलाई जग्गा बेचेको उदाहरण पनि छ । मालपोत कार्यालयका अनुसार, लाकुरी ४ मा ससुरा पहलबहादुर श्रेष्ठले ८३२ कित्ता नम्बरको ३०० वर्गमिटर जग्गा ९९ हजारमा बुहारी शीवकुमारीलाई हालैको बकसपत्र गरिदिएका छन् । मालपोत कार्यालय दोलखाका अभिलेख शाखाका कर्मचारी अर्जुनप्रसाद चौलागाईंका भनाइमा राहत लिन लालपुर्जा अनिवार्य हुनुपर्ने हल्ला चलेपछि यसरी एकले अर्कोलाई कागजी रूपमा जग्गा बेचेको देखाउने काम सुरु भयो । मालपोत कार्यालयमा सुरक्षित एउटा लिखतअनुसार श्रीमानले श्रीमतीलाई एक लाख रुपैयाँ लिएर जग्गा बेचेको देखिएको छ । लाकुरी४ का चित्रबहादुर श्रेष्ठले ३२ सय ९५ वर्गमिटर जग्गा हालैको बकसपत्र गरेर एक लाख रुपैयाँमा श्रीमतीलाई बेचिदिए । कागजी प्रमाण अनुसार श्रीमानश्रीमती अहिले भिन्नै चुल्हो सञ्चालन गर्छन् । किनकि अनुदान उपयोग गर्न र थप प्राप्त गर्न अलगअलग घरमा बसेको हुनुपर्छ । लाकँुरीडाँडा गाविस अध्यक्ष तीर्थराज घिमिरे भन्छन्, यो गाविसमा श्रीमानश्रीमती बीचको यस्तै एउटा मुद्दा अहिलेसम्म पनि हामीले मिलाउन सकिरहेका छैनौं । नीति बदलियो, काम रोकिएनलालपुर्जा बनाएर जग्गा खण्डीकरण गर्ने क्रम बढेपछि २८ चैत २०७२ मा राष्ट्रिय पुनर्निर्माण प्राधिकरण निर्देशक समितिको बैठकले राहत र अनुदानका लागि लालपुर्जा नभए पनि हुने नीति अगाडि सार्यो । संशोधित कार्यविधिमा तर अंशबन्डा कागज अड्डाबाट पारित नगरेको भए पनि भूकम्प अगावै केन्द्रीय तथ्याङ्क विभागको लगत सूचीमा नाम परेको र छुट्टी भिन्न भई अलगअलग घर बनाई बसेको स्थानीय गाविस वा नगरपालिकाले तोकेको कर्मचारीको रोहबरमा भएको सरजमिनमा ठहरिए छुट्टै परिवार गणना गरी अनुदान उपलब्ध गराउने भनियो । तर संशोधित नीतिले पनि बढ्दो पारिवारिक कचिंगललाई रोक्नसकेको छैन । कतिपय अहिले पनि लालपुर्जा निकाल्न मालपोत धाइरहेका छन् । राष्ट्रिय पुनर्निर्माण प्राधिकरणका दोलखा कार्यालय प्रमुख सागर आचार्य लालपुर्जालाई परिवार मान्ने प्रमाण मानिएपछि जग्गाको लेनदेन यति बढ्यो कि हामीले कार्यविधि नै संशोधन गर्नुपर्यो । सरकारले भूकम्प लगत्तै दोलखामा त्रिपाल बाँड्यो । त्यसपछि प्रारम्भिक भूकम्प पीडित पहिचान गर्न परिचयपत्र बाँड्यो । परिचयपत्र वितरणको क्रममा अलग परिवार हुनेका लागि आधिकारिक रूपमा अंशबन्डा भएको हुनुपर्ने भनियो । जिल्ला दैवी प्रकोप उद्धार समितिले किटान गरेभन्दा २५ हजार ३३८ परिवार बढी संख्यामा भूकम्प पीडित परिचयपत्र वितरण भएको देखियो । यसबाट बुझिन्छ, अनुदान रकमप्रतिको लोभ र त्यसले सिर्जना गरेका नक्कली परिवार संख्या ।परिचयपत्र वितरण कार्यपछि नक्कली भूकम्प पीडित भनेर सर्वत्र आलोचना भयो, तर जथाभावी परिचयपत्र वितरण गर्ने काम रोकिएन । जिल्लामा क्रियाशील दलहरूले यसलाई राजनीतिक मसला बनाए । नक्कलीलाई परिचयपत्र दिने काम बढ्दै गयो । परिचयपत्रका आकाङ्क्षी बढ्दै गएपछि अस्थायी टहरा बनाउन १५ हजार रुपैयाँ वितरण गर्ने सरकारको काम नै विवादमा पर्यो । न्यानो कपडाका लागि १० हजार रुपैयाँ वितरण गर्ने अभियान पनि सबै पीडितसम्म पुग्न सकेन । दक्षिणको मेलुङ गाविसमा राहत रकम नपाउनेहरूले अहिले पनि झगडा झिकेर गाविसको काममा अवरोध गरिरहेका छन् । शैलुङ्गेश्वर गाविसवासीले लाभग्राही सूचीमा नाम छुटाएको भन्दै आन्दोलन गरिराखेका छन् । छुटाइएको नाम समावेश नभएसम्म कसैले पनि घर बनाउने अनुदान सम्झौता नगर्ने अडानमा छन्, उनीहरू । राष्ट्रिय पुनर्निर्माण प्राधिकरणले घर बनाउन पहिचान भएका भूकम्प पीडित प्रतिपरिवार ३ लाख रुपैयाँ दिने भनेको छ । यसले परिवारभित्र झन् द्वन्द्व चर्किरहेको छ । बुढाबुढी भएपछि छोराबुहारी र नातिनातिनासँग आश्रित हुनुपर्ने बाध्यता नेपाली ग्रामीण समाजमा छ । भूकम्पपछि पाइने राहत र अनुदान रकमका लोभले ज्येष्ठ नागरिकहरूसमेत धमाधम भिन्न बस्न थालेका छन् । ज्येष्ठ नागरिक संघका अध्यक्ष रामदास श्रेष्ठ भूकम्पपछि आउने अनुदानको लोभले भन्दा पनि बाँकी जीवन सुरक्षाका निम्ति जग्गाको स्वामित्व खोजेको हुनसक्ने ठान्छन् । उनी भन्छन्, कतिपय ज्येष्ठ नागरिक अनुदान रकमको हकदार हुनखोज्दा किचलोमा फँसेका हुनसक्छन् ।परिवार छुट्टी भिन्न हुने क्रम बढेपछि त्यसको असर जग्गामा परेको छ । अहिले दोलखामा ब्यापक रूपमा जग्गा खण्डीकरण भइरहेको छ । जमिन खण्डीकरण हुँदा कृषि उत्पादनमा नकारात्मक असर पर्छ । यसले आधुनिक कृषि प्रणालीलाई फाइदा नपुग्ने नापी कार्यालय दोलखाका निमित्त प्रमुख सर्भेक्षक विष्णुराज जोशी बताउँछन् । नापी कार्यालयको तथ्याङ्क हेर्दा आर्थिक वर्ष २०७१७२ मा ६ हजार ७ सय २६ कित्ताकाट भएका थियो । तर ०७२७३ मा तेब्बर बढी १७ हजार ८ सय ९५ वटा कित्ताकाट भएको छ । चालु आर्थिक वर्षको मंसिरसम्म मात्रै ७ हजार २ सय ७० कित्ताकाट भैसकेको छ । जोशी भन्छन्, यो हद भयो । समग्र उत्पादन प्रक्रियामा यसको नकारात्मक असर देखिनेछ ।राष्ट्रिय पुनर्निर्माण प्राधिकरणले दोलखामा ५१ हजार ९ सय ४० भूकम्प पीडित प्रमाणित गरेको छ । चित्त नबुझेर गुनासो गर्नेमध्ये हालैमात्र ६ सय १९ लाई लाभग्राही सूचीमा थप्ने निर्णय गरेको छ । ३ हजार ९ सय ६० जनालाई छुट्टी भिन्न भएको प्रमाणको आधारमा बहुस्वामित्व पुनर्निर्माण लाभग्राही सूचीमा राखेको छ । बाँकीको हकमा सर्भेक्षण गर्नुपर्ने, अन्यत्र घर भएको र सुनवाइ अस्वीकृत भएको सूची प्राधिकरणले सार्वजनिक गरेको छ ।खोज पत्रकारिता केन्द्रको सहयोगमा"
ट्राफिक जाम कम गर्ने उपाय,"ट्राफिक जाम र सडक विस्तार सम्बन्धी दुई विपरीत धारणा छन्: पहिलो, सडक विस्तार गरेर मात्र ट्राफिक जाम समाधान गर्न सम्भव हुँदैन । त्यसैले ट्राफिक जाम घटाउन वा अन्त्य गर्न सडक विस्तार गर्नु व्यर्थ हो, किनभने धरै क्षमता भएको सडकमा धेरै ट्राफिक हुन्छ । यसर्थ सडक क्षमता विस्तार गरेर ट्राफिक जाम समाधान गर्न सकिँदैन । दोस्रो, ट्राफिक मागलाई सम्बोधन गर्न र ट्राफिक जाम कम वा समाप्त गर्न सडक विस्तार वा अन्य सडक बनाउनुपर्छ, किनकि विद्यमान सडककले थप सवारीहरूलाई समायोजन गर्न सक्दैन । यसर्थ सडक विस्तार नै ट्राफिक जाम समाधान गर्ने एकमात्र उपाय हो ।संसारभरि ट्राफिक जाम समाधान गर्न धेरै सडक निर्माण भइरहेका छन् । तर के ट्राफिक जाम समाधान भएको छ त ? अथवा राजमार्ग विस्तारले सहरी समस्या समाधान भएको छ त ? राजमार्ग जमिनको सतहमा, जमिनमुनि (मेट्रो लाइन) र सतहमाथि बनाउन सकिन्छ । यो उदहारण नेपालको हकमा पनि लागु हुन्छ । नेपालमा थुप्रै राजमार्ग छन्, जहाँ प्राय: ट्राफिक जाम हुने गर्छ । उदाहरणका लागि पृथ्वी राजमार्ग, त्रिभुवन राजपथ, अरनिको राजमार्ग आदि ।राजधानी काठमाडौंमा प्राय: ट्राफिक जाम हुने गर्छ । यो विशेषगरी कलंकी, चक्रपथ, जमल आदि क्षेत्रमा हुने गर्छ । ट्राफिक जाम नेपालको सन्दर्भमा ठूलो समस्या हो, विशेषगरी राजमार्गहरूका लागि । सडक पनि साना छन् । यसले गर्दा गाडीहरू जाममा पर्छन् । सानो सडकले गर्दा वर्षेनि थुप्रै दुर्घटना हुने गर्छन् । सडक विस्तारका कार्य पनि धमाधम भइरहेका छन् । यसका लागि सरकारी जग्गामा निर्माण गरिएका घरहरूलाई भत्काउने कार्य भइरहेको छ । हाल नेपालमा जमिनमुनि र सतहमाथि राजमार्ग छैनन् । यद्यपि जमिनमुनि राजमार्ग बनाउने सरकारले निर्णय गरेको छ । यो कलंकी क्षेत्रको जामलाई कम गर्न बनाउन लागिएको हो । निर्माणाधीन यो सडक २ वर्षभित्र सम्पन्न हुने अनुमान छ ।उत्पन्न यात्रा सिद्धान्तअनुसार राजमार्गको क्षमता विस्तारले अतिरिक्त ट्राफिकलाई बढावा दिन्छ । यो विविध व्यावहारिक यन्त्र रचनाहरूले गर्दा हुनसक्छ, जसमा मोड सिफट, रुट सिफ्ट, यात्राको पुन: वितरण, नयाँ यात्राको उत्पन्न र जमिनको लामो समयको प्रयोग परिवर्तनले नयाँ र लामो यात्रा सिर्जना गर्छन् । पुरानो जमानाको कठिन र लामो यात्रामा मोटरसाइकल यात्री टाढा र लामो दूरी यात्रा गर्न असफल हुन्छन् । राजमार्गको क्षमता विस्तारले कति यात्रा प्रभाभित हुन्छ भन्ने कुरा पहिल्यै निर्धारण गर्न सकिँदैन । त्यसकारण राजमार्ग क्षमता विस्तारमा लगानी छान्न मुस्किल हुन्छ्र । त्यसो भएर उत्पन्न ट्राफिक जहिले पनि राजमार्ग छान्न समस्याग्रस्त हुन्छ भन्ने सोचिन्छ । यो रायअनुसार राजमार्ग विस्तार र बढावाले समस्या समाधान गर्छ भन्ने ठानिन्छ । तर वास्तवमा यो भने होइन । ट्राफिक जाम हुनुको मूलकारण चालकहरूले जामको शुल्क नतिर्दा हो । यसका लागि प्याराडाइम सिफ्ट आवश्यक हुन्छ, जुन अर्थशास्त्रीहरू दशकौंदेखि भन्दै आइरहेका छन् । प्याराडाइम सिफ्ट भनेको जामको मूल्य निर्धारण गर्नु हो । किनभने चालकहरू समय ढिलाइको पैसा तिर्दैनन् र जथाभावी गाडी रोकिदिने गर्छन्, जसले गर्दा अस्तव्यस्त सडक जाम हुनपुग्छ । साथै, सडक प्रयोगकर्ताहरूलाई सडक कर लगाउँदा पनि सडक प्रयोगकर्ताहरू घट्छन् र सडकमा ट्राफिक जाम कम हुन्छ । यसको ज्वलन्त उदाहरण स्टकहोम हो । त्यहाँ सडक कर लागु गरेपछि ट्राफिक जाम हटेको थियो ।सडक जाम बारेको विरोधाभाससडक विस्तार र ट्राफिक जामबारे तीनवटा विरोधभास छन्: १ पिगुनाइट डावन्स विरोधाभास सडक विस्तारले यात्रा अवधि घटाउँदैन, किनकि सवारीहरू जाम भएको सडकबाट जाम नभएको सडकमा सर्छन् र धेरै क्षमता भएको सडकमा पुन: जाम हुन्छ । जब यात्रा अवधि दुवै राजमार्गमा बराबर हुन्छ, तब सन्तुलनका लागि गति परिवर्तन हुन्छ । २ डावन्सथोम्सन विरोधाभास यस विरोधाभास अनुसार सन्तुलन, राजमार्ग सञ्जाल र सार्वजनिक संक्रमणबीच हुन्छ्र । उदहारणका लागि रेल संक्रमण लाइन जुन सस्तो हुन्छ । यसकारण गति सार्वजनिक संक्रमणबाट राजमार्गमा सर्छ । फलस्वरूप जाम राजमार्गमा हुन्छ र सम्पूर्ण यात्रा अवधि बढ्छ । यसर्थ राजमार्ग क्षमता विस्तारले पनि ट्राफिक जामको समस्या समाधान हुँदैन र यसले झन् अवरोध खडा हुन्छ । ३ ब्रास विरोधाभास सडक सञ्जाल विस्तारले ट्राफिकलाई पुन: वितरण गर्छ, जसको फलस्वरूप व्यक्तिगत समय अवधि बढ्छ ।यी विरोधाभासहरूलाई समर्थन गर्ने थुप्रै उदहारण छन् । जस्तै सन् १९६९ मा सडक सञ्जालको विस्तारले स्टुटगार्ड, जर्मनीको ट्राफिक जामको समस्या समाधान गरेन । त्यसकारण निर्माण सम्पन्न गर्नासाथ उक्त सडक ट्राफिकका लागि बन्द गरियो । सोल, दक्षिण कोरियामा सवारीहरूको गति बढ्यो, जब एउटा राजमार्ग चेओनग्येचेओन पुन:स्थापना परियोजनाका लागि हटाइयो । सन् १९९० मा न्युयोर्क, अमेरिकाको ४२ आंै स्ट्रीट बन्दले त्यहाँको जामको मात्रा घट्यो । त्यसैले सडक नीति निर्माणकर्ता र योजनाकारहरूले माथिका विरोधभासलाई ध्यान दिनुपर्छ र विगतमा संसारभरि सडक विस्तारले मात्र ट्राफिक जामको समस्यालाई समाधान गर्यो कि गरेन भनी हेर्नुपर्छ ।समस्या समाधान मुख्यत: उत्पन्न ट्राफिक र सडक विस्तार सम्बन्धी दुइटा समस्या छन् । पहिलो, सडक विस्तारको कारणले उत्पन्न ट्राफिकको प्रक्षेपण गर्न आइपर्ने समस्या हो । दोस्रो, सडक सम्बन्धी नीति निर्माता र योजनाविदहरूमा परेको गलत छाप । थप सडक निर्माण र भइरहेका सडकहरूको विस्तार नै ट्राफिक जामको समस्या समाधान हो । सडक सम्बन्धी नीति निर्माता र योजनाविदहरूले माथि उल्लेखित सडक जामसम्बन्धी तीनवटै विरोधाभासलाई ध्यान दिनुपर्छ । उत्पन्न ट्राफिकको अध्ययनले आवश्यक शिक्षा निश्चय नै दिन्छ । यद्यपि ती शिक्षा सधैं र सबै अवस्थामा लागु हँुदैनन् । राजमार्गहरूको क्षमतामा मात्र विस्तारभन्दा पनि जामको कुशल व्यवस्थापन नै समाधान हो भन्ने लाग्छ । धेरै मानिस र केही विज्ञका अनुसार ट्राफिक जामको समाधान भनेको सडक विस्तार हो । तर ट्राफिक जाम कम गर्ने थुप्रै उपाय छन् । जस्तै सडक करको कार्यान्वयन । मानिसहरू ५० लाखको गाडी चढ्न सक्छन्, तर उनीहरू वर्षको १० हजार सडक कर तिर्न किन सक्दैनन् ? सडक करको कार्यान्वयनले ट्राफिक जाम समाधान गर्न सकिन्छ ।अर्को उपाय भनेको फुटपाथलाई प्राथमिकता दिने । ट्राफिक जाम कम हुने सोचाइले सडक विस्तार गरिन्छ, जसका लागि फुटपथ हटाइन्छ वा भत्काइन्छ । फुटपाथ नभएपछि मानिसहरू व्यस्त सडकबाट हिँड्न बाध्य हुन्छन् र जहाँ पायो त्यहीँबाट सडक काट्छन् । जसको परिणाम ट्राफिक जाम नै हुने गर्छ । त्यसो भएर फुटपाथको निर्माण गर्नुपर्छ, जहाँबाट मानिसहरू सजिलै आवतजावत गर्न सकुन् । यसले गुडिरहेका गाडीहरूलाई कुनै अवरोध सिर्जना गर्दैन र ट्राफिक जाम हुँदैन । अर्को उपाय भनेको सार्वजनिक यातायातलाई बढी प्रोत्साहित गर्ने हो । ट्राफिक जाम हुनुको मुख्य कारण निजी यातायात हुन्, जुन बढी संख्यामा सडकमा गुड्ने गर्छन् । यसको जल्दोबल्दो उदाहरण काठमाडौं सहर हो । सार्वजनिक यातायात कम भएकाले मानिसहरू चर्को शुल्क तिरेर निजी यातायात चढ्न बाध्य हुन्छन्, जसमा बढी भिडभाड हुन्छ । सार्वजनिक यातायातलाई प्रोत्साहित गर्न यसमा कम र निजी यातायातमा बढी सडक कर लगाउन सकिन्छ । यसो भयो भने मानिसहरूले सार्वजनिक यातायातलाई बढी प्राथमिकता दिनेछन् । साथै सार्वजनिक यातायात र निजी यातायात गुड्ने छुट्टै लेन बनाउनु पनि आवश्यक हुन्छ । दुवै यातायात एउटै लेनबाट गुड्ने हुनाले पनि ट्राफिक जाम हुने गर्छ । भिन्नै लेन निर्माणले ट्राफिक जामलाई धेरै हदसम्म कम गर्छ ।"
"क्यान्सर जुधे जीवन, भागे मृत्यु","हाम्रो मुलुकमा अझै करिब ९० प्रतिशत क्यान्सर रोगी अन्तिम अवस्थामा पुगेपछि उपचारमा पुग्ने गर्छन् । यसैले गर्दा क्यान्सर पहिचान भएको छ महिनादेखि एक वर्षमै मृत्यु हुने स्थिति हाम्रो मुलुकमा कायमै छ ।राम्रो स्वास्थ्य सेवा उपलब्ध भएका मुलुकहरूमा क्यान्सरको पहिचान भएपछि बिरामीहरू सरदर पाँच वर्षसम्म बाँच्ने दर बढी छ । हामीकहाँ ढिलो रोग पहिचान नै मुख्य समस्या हो । यसैले गर्दा रोग निको हुने, उमेर लम्बिने, जीवनस्तर सहज हुनेजस्ता प्रक्रियाको फाइदा अन्तिम अवस्थामा आएकाहरूले पाउन सकिरहेका छैनन् । अन्तिम अवस्थाका बिरामीहरूमा उपचारको परिणामसमेत राम्रो नदेखिने र खर्चसमेत धेरै बढी हुने स्थिति विद्यमान छ । अपवादलाई छाडेर सबैजसो बिरामी क्यान्सरको प्रत्यक्ष लक्षण देखिएपछि नै उपचार प्रक्रियामा जान्छन्, बीपी कोइराला मेमोरियल क्यान्सर अस्पताल (बीपीकेएमसीएच) का क्यान्सर रोकथाम नियन्त्रण तथा अनुसन्धान विभागका प्रमुख भोला सिवाकोटी भन्छन् । उनका अनुसार ९० प्रतिशतजति बिरामी उपचार प्रक्रियाका लागि क्यान्सरको अन्तिम अवस्थामै पुग्ने गरेका छन् । उपचारका लागि विशेषज्ञकहाँ पुग्ने बिरामीबारे वरिष्ठ स्त्रीरोग क्यान्सर विशेषज्ञ डा सरिता घिमिरेको अनुभवसमेत पृथक् छैन । आफूकहाँ अन्तिम अवस्थाकै बिरामी मुख्य रूपमा आउने भएकाले पाठेघरको मुख क्यान्सर, स्तन क्यान्सरजस्ता सहजै निको हुन सक्ने रोगमा समेत बिरामीले कष्टप्रद मृत्युवरण गर्नुपरेको उनी बताउँछिन् । फिजिसियनले समेत आफूकहाँ आउने शंकास्पद रोगीलाई समयमै क्यान्सर विशेषज्ञकहाँ रेफर नगरेर मुलुकमा बिरामीलाई अलमल्याउने काम भइरहेको सिवाकोटी बताउँछन् । यसले समेत बिरामी रोगको अन्तिम अवस्थामा मात्र विशेषज्ञको उपचार सेवा लिन पुग्ने गरेका हुन् ।क्यान्सर पहिलो अवस्थामा आफ्नो प्राथमिक अंगमै सीमित रहन्छ । यसपछि यो बिस्तारै शरीरका विभिन्न भागमा फैलिन थाल्छ । क्यान्सरका बिरामीहरू उपचारका लागि ढिलो आउनु नै हालको मुख्य समस्या हो । सुरुको अवस्थामै उपचार प्रक्रिया सुरु गर्दा रोग निको हुने सम्भावना धेरै बढी रहेको औंल्याउँदै वरिष्ठ क्यान्सर रोग विशेषज्ञ डा राजेन्द्रप्रसाद बराल भन्छन्, फिजिसियन र शल्यचिकित्सकले क्यान्सरलाई समेत ध्यान दिएर रोग पहिचान प्रक्रिया सुरु गरे हाम्रो मुलुकमा बिरामीले क्यान्सर विशेषज्ञबाट अलि छिटो उचित उपचार पाउन सक्छन् ।हाम्रो मुलुकमा क्यान्सर रोगबारे कुनै विशेष अध्ययन गरिएको छैन । बीपीकेएमसीएचको आकलनअनुसार मुलुकको एक लाख जनसंख्यामा एक सयदेखि एक सय बीस जनासम्म नयाँ रोगी हरेक वर्ष थपिन्छन् । मुलुकमा यो रोगले हुने मृत्युदर आदिलाई गणना गरेर नेपालमा बाह्रै महिना करिब ५५ हजार क्यान्सरका बिरामी हुन्छन् ।विश्व स्वास्थ्य संगठन (डब्लूएचओ) का अनुसार बर्सेनि ८२ लाख व्यक्तिको मृत्यु क्यान्सरले हुन्छ । यो विश्वव्यापी रूपमा बर्सेनि हुने कुल मृत्युको १३ प्रतिशत हो । विश्वमा हाल एक सय प्रकारका क्यान्सर देखिएका छन् । सामान्यत: यो जुन तन्तु वा अंगमा देखिन्छ त्यसैको क्यान्सर भनिन्छ । यसले शरीरको जुनसुकै अंग, खण्डलाई प्रभावित गर्न सक्छ । प्रत्येकका लागि विशिष्ट प्रकारको निदान र उपचार चाहिन्छ । बीपीकेएमसीएचका अनुसार मुलुकमा सबैभन्दा बढी देखिएको क्यान्सर फोक्सोको छ । यसपछि पाठेघरको मुख र स्तन क्यान्सरका बिरामीहरू छन् । हाल अन्ननली, आन्द्रा, पेट (ग्यास्ट्रो इन्टेस्टाइन ट्रयाक) को क्यान्सरसमेत बढदो देखिएको छ । यस्तै, रगत र कलेजोको क्यान्सर रोगीको संख्या पनि पछिल्ला दिनमा बढेको छ । के हो क्यान्सर ?हाम्रो शरीर असंख्य कोषिकाले बनेको हुन्छ । यी कोषिकाहरू आवश्यकताअनुसार एउटा नियन्त्रित प्रणालीअन्तर्गत विभाजित हुन्छन् । आवश्यकता नहुँदा भने यी कोषिका विभाजित हुँदैनन् । यिनै कोषिकामा आनुवांशिक परिवर्तनले गर्दा यसको नियन्त्रित विभाजन प्रणाली पूर्ण रूपमा समाप्त हुन्छ । यसपछि कोषिका असामान्य र अनियन्त्रित रूपले विभाजित हुन थाल्छन् । कोषिकाको यस्तो अनियन्त्रित र असामान्य वृद्धि नै क्यान्सर हो ।क्यान्सरबाट जोगिन सकिन्छ जीवनशैली र खानपानमा सुधार गरेर करिब ६० प्रतिशत मामिलामा क्यान्सर हुनबाट आफूलाई जोगाउनसमेत सकिन्छ । डब्लूएचओका अनुसार न्यूनतम सबै प्रकारका एकतिहाइ क्यान्सर लाग्नबाट बचाउ गर्न सकिन्छ । तमाखु नखाएर, स्वस्थकर खानपान गरेर, शारीरिक रूपमा सक्रिय भएर, मदिराको कम उपयोग गरेर क्यान्सर हुनबाट करिब ३० प्रतिशत बच्न सकिन्छ । विकासोन्मुख देशमा एचबीभी र एचपीभी संक्रमणविरुद्घ खोप लगाएर अझ क्यान्सरले हुने २० प्रतिशत मृत्यु रोक्न सकिन्छ । तमाखु मात्रै उपयोग नगर्दा पनि धेरै प्रकारका क्यान्सरबाट बच्न सकिन्छ । क्यान्सरबाट हुने कुल मृत्युको २२ प्रतिशत तमाखुले गर्दा हुने क्यान्सरबाट हुन्छ । निको हुन्छ क्यान्सर क्यान्सर हुँदैमा ज्यान जाने होइन । समयमै उचित उपचार गरे केही क्यान्सर बिरामी आयु लम्बिएर सहज जीवन बाँच्न सक्छन् । केही क्यान्सर निकोसमेत हुन्छ । क्यान्सर रोगको पहिचान र उपचार प्रारम्भिक अवस्थामा गरिँदा यो रोगको पूर्ण उपचार सम्भव छ । डब्लूएचओका अनुसार छिट्टै थाहा पाए क्यान्सर रोगको महत्त्वपूर्ण अनुपातलाई शल्यक्रिया, रेडियोथेरापी वा किमोथेरापीका माध्यमले निको पार्न सकिन्छ । खतराको संकेत"
मिस ओसनिया,"काठमाडौं दुई वर्षअघि अस्ट्ेरलिया पुग्दा रुषा बरालको दिमागमा पढाइबाहेक केही थिएन । सेन्ट मेरिज कलेजबाट ए लभेल सकेपछि उनी नर्सिङ पढ्न सिड्नी गएकी थिइन् । युनिभर्सिटी अफ टेक्नोलजी सिड्नीमा भर्ना भएर खुरुखुरु पढिरहेका बेला एक आफन्तले मिस ओसनियामा भाग लिन सुझाव दिए । त्यसपश्चात् उनको दैनिकी फेरियो ।भिनाजुले फर्म भरिदिनुभएपछि भाग लिनै पर्यो, तीन साताका लागि स्वदेश आएकी रुषाले शुक्रबार कान्तिपुरसँग भनिन्, सौन्दर्य प्रतियोगितामा सहभागी हुने रहर पुरानै थियो । तर, गइहाल्ने आँट थिएन । भिनाजुले धकेल्दिनुभयो ।नेपालमा छँदा मिस नेपाल, मिस टिनजस्ता प्रतियोगिताले सधंै लोभ्याउँथे रुषालाई । तर, मान्छेका अगाडि उभिने साहस कहिल्यै आएन । अस्ट्ेरलिया जानुअघि ब्रिटिस काउन्सिलमा व्यक्तित्व विकासको कक्षा लिएपछि आत्मबल बढ्यो । विदेशको प्याजेन्टमा भाग लिन सजिलोचाहिँ थिएन, उनले त्यो दु:ख सुनाइन्, विद्यार्थी भिजामा गएकी थिएँ । काम गर्नै पर्यो । काम सकेर ट्ेरनिङमा जान्थेँ । हेक्टिक हुन्थ्यो ।अस्ट्ेरलिया, न्युजिल्यानड र फिजीका २० नेपाली युवती सहभागी प्रतियोगितामा रुषा अब्बल दरिइन् । उनले सन् २०१६ को टाइटल क्राउन जितेपछि दिनचर्या झनै दौडधुपले भरियो । बरु पहिला फ्री थिएँ, गहुँगोरो वर्णकी हँसिली रुषाले भनिन्, अहिले त तालिकाअनुसार काम गरेन भने भद्रगोल हुन्छ । प्रतियोगिताले आफूलाई एक्सपोज गराएकोमा उनी दङ्ग पनि छन् ।मिस ओसनियाको आयोजक युनाइटेड नेप्लिज आर्ट एन्ड इन्टरटेन्मेन्ट (यूएनएई) का प्रतिनिधिकै साथ नेपाल आएकी रुषा यो अवधिबीच केही सामाजिक कार्यमा जुटिन् । उनले दमककी एक बालिकालाई कक्षा १२ सम्मको पढाइ खर्च जुटाइदिने भएकी छन् । ती नानी साह्रै राम्रो पढ्दी रहिछन्, उनले भनिन्, परिवारको आर्थिक अवस्था बलियो रहेनछ । सहयोग गर्न मन लाग्यो ।रुषाले अस्ट्ेरलिया बस्ने आफन्त र साथीभाइलाई खुत्रुके बाँड्ने र सातैपिच्छे केही रकम त्यसमा जम्मा गरेर पढाइ खर्च जुटाइदिने उपाय निकालेकी छन् । आइतबार कोटेश्वरको बालआश्रम पनि भ्रमण गर्ने उनको योजना छ । सबैलाई सहयोग गर्ने हैसियतमा छैन तर अरूको सुखदु:खमा साथी मात्रै पनि भइदिने रहर छ, उनले भनिन् । पाँच वर्षदेखि सञ्चालन हुँदै आएको मिस ओसनिया यसपालिबाट मिस नेपालसँग जोडिने भएको छ । यसो गर्दा मिस ओसनियाकी विजेताले नेपालस्थित द हिडेन ट्ेरजरले आयोजना गर्ने मिस नेपालमा सिधै सहभागी हुन पाउनेछिन् । यसअघि मिस पूर्वाञ्चल, मिस पोखरा र मिस चितवनले मिस नेपालमा डाइरेक्ट एक्सेस पाउँथे ।विदेशमा रहेका प्रतिभाको लागि बाटो खोलिदिऊँ भनेर हिडेन ट्ेरजरसँग सम्बन्ध जोडेका हौं, यूएनएईका नेपाल संयोजक मिङमा तामाङले भने, अब मिस नेपाल र मिस ओसनियाले एकअर्काबाट सिक्न सक्छन् ।हिडेन ट्ेरजरका अध्यक्ष गोपाल सुन्दरलाल कक्षपतीले पनि यूएनएईसँग जोडिँदा आफूहरूको दायरा फराकिलो हुने बताए । मिस नेपालमा भाग लिन विदेशबाट पनि आउने गरेका छन्, उनले भने, उनीहरूलाई यो गठबन्धनले सजिलो बनाइदेला ।सिधै सहभागी हुन मिस ओसनियासँग नेपाली नागरिकता, पासपोर्ट आदि भने हुनुपर्नेछ ।"
अनि रोइन् माया,"लमजुङ श्रोताहरूले दिएको नाम लोकगायिका । चर्चामा आएको नाम माया गुरुङ । नागरिकताको नाम देवीमाया थापा गुरुङ । यी परिचयझैं उनको भोगाइ पनि एकनासको छैन ।गाउँसहरमा लमजुङ दरबार, मायालाई दिने थिएँ फूलजस्तो जोवन, भैसक्यो मेरो घरबार गीतले परिचित गायिका माया गुरुङ बेंसीसहरमा शुक्रबार एकाएक रोइन् । आमाको आँसुले दर्शकदीर्घामा रहेकी कान्छी छोरी (१७ वर्षीया सिम्रन गुरुङ) पनि रुन बाध्य बनायो । ठाडोभाका लोककला प्रतिष्ठान लमजुङका अध्यक्ष नवराज पहाडीले मायाले जीवनमा भोगेका दु:खकष्ट कहिरहँदा गायिकाका आँखा पनि रसाइरहे । कार्यक्रम थियो मायालाई नै सम्मान गर्ने । जीवनको धेरैजसो समय हन्डर खाएकी गायिका सार्वजनिक रूपमा सम्मानित हुन पाउँदा भावुक हुनु अस्वाभाविक पनि थिएन । लामो संघर्षपछि पतिको नाम कायम गरी ५३ वर्ष (खास उमेर ५६ वर्ष) मा नागरिकता पाएकी उनी र उनको सिंगो परिवार अहिले भाइखलक र गाउँसमाजबाट अपहेलित छन् । अदालतको फैसलापछि उनका पति लेखमानले गत साउन १७ मा नागरिकता पाएका थिए । पतिले नागरिकता पाएपछि मायाका लागि पनि बाटो खुलेको थियो ।मैले नागरिकता पाएपछि गाउँसमाजले हामीलाई बहिष्कार गरेको छ, भाइखकलले स्योरा (भइपरी आउँदा उठाइने अन्न) मा समावेश गराएको छैन, उनले रुँदै भनिन्, जे हुनु भइसक्यो । अब पनि यस्तो व्यवहार गरेर हुन्छ र ?भाइखलकका नाइके ससुरा मनिराज भएकाले उनको कुरा सुनी सबैले बहिष्कार गरेको मायाले बताइन् । उनका पाँच सन्तानमध्ये ठूली छोरी विष्णु र ठूलो छोरा सन्दीपको विवाह भइसकेको छ । माइली संगीता र कान्छो अजय चितवनमा बस्छन् भने कान्छी गाउँकै अन्नपूर्ण माविमा १० कक्षा पढ्छन् । बुवाआमाको नागरिकता बनेपछि उमेर पुगेका सन्तानको नागरिकता बनाइएको उनले बताइन् । १२ वर्षको उमेरदेखि गीत गाउँदै हिँडेकी उनले नागरिकताका लागि २५ वर्ष संघर्ष गर्नुपरेको सुनाइन् ।मायाका अनुसार नागरिकता नपाउनुको कारण अन्तरजातीय विवाह थियो । उनी र लेखमान दुवै बेसीसहर नगरपालिका१५ का बासिन्दा हुन् । यी दुईले २०४३ सालमा भागेर पोखराको बिन्ध्यवासिनी मन्दिरमा गई विवाह गर्दा गाउँमा रुचाइएको थिएन ।मैले रोधी घरमा मादल बजाउने गुरुङ ठिटासँग प्रेमविवाह गरेकी हुँ, सम्मान ग्रहणपछि थापामगरकी छोरीले सबैका अगाडि भनिन्, जात नमिल्ने ल्याएको भनेर ससुराले आफ्नै छोरालाई नागरिकता दिनुभएन । हामी नागरिकताविहीन भयौं ।डीएनए परीक्षणपछिको अदालती प्रक्रियाबाट बाबुछोरा नाता कायम भएपछि मात्रै पति लेखमानले नागरिकता पाएको मायाले बताइन् । नागरिकता पाएपछि संसार जितेको अनुभूति भएको छ, भावुक स्वरमा उनले भनिन्, अब मेरा छोराछोरीको भविष्य पनि उज्ज्यालो हुन्छ ।मायाको सांगीतिक जीवनचाहिँ पहिलेदेखि नै उज्ज्यालो छ । सैलुंगे डाँडा नाल्माको, माया सरर, र खुर्पेटो डोकोले सहित २ सयजति गीत गाएकी उनका ११ एल्बम निक्लेका छन् ।जीवनमा आफ्नै श्रीमानको नामबाट नागरिकता बनाउने र एउटा एकल साँझ गर्ने ठूलो धोको थियो, उनले भनिन्, नागरिकता पाएँ । अब एकल साँझ पनि गर्छु गाउँसहरमा लमजुङ दरबार ।"
श्रेष्ठ सम्मानित,"काठमाडौं शास्त्रीय संगीतकर्मी इन्दिरा श्रेष्ठलाई अलंकार विशेष सम्मान प्रदान गरिएको छ । अलंकार संगीत कला केन्द्रको तेस्रो वार्षिकोत्सवमा पूर्वप्रधानमन्त्री लोकेन्द्रबहादुर चन्दले श्रेष्ठलाई सम्मानपत्र हस्तान्तरण गरे । आफू संगीतको ज्ञाता नभए पनि राम्रो पारखी भएको उल्लेख गर्दै चन्दले संगीत क्षेत्रमा लाग्ने व्यक्तिले समाज परिवर्तन गर्न सक्ने बताए ।संसारको विकाससँगै संगीतको विकास भएकाले संसारै संगीतमय रहेको श्रेष्ठले सुनाइन् । संगीतको व्याकरण नै शास्त्रीय संगीत हो, उनले भनिन्, युवापुस्तालाई शास्त्रीय संगीततर्फ आकर्षण गराउनु जरुरी छ । केन्द्रका निर्देशक प्रेम खड्काले स्रष्टालाई सम्मान गरेर युवाहरूलाई प्रेरणा दिन खोजेको बताए ।कार्यक्रममा गायिका संगीता राना प्रधान, पूजा लामा र गायक प्रदीप लामालगायतले शास्त्रीय गायन गरे । केन्द्रले रञ्जना देव, भवानी खड्का, प्रेम खड्का, शिवा रेग्मी, सरस्वती आचार्य, रमा दाहाल, शर्मिला थापालगायतका गायकगायिकालाई कदर पत्र प्रदान गरेको थियो ।"
टीकाको टिम मा छोरा निर्देशक,"काठमाडौं लामो समयदेखि अभिनयमा क्रियाशील टीका पहारीले अब फिल्म निर्माण पनि गर्ने भएका छन् । आफ्नै ब्यानर साउटिङ माउन्टेन्सबाट उनले टिम निर्माणको घोषणा गरेका छन् ।उक्त फिल्म पहारीकै कान्छा छोरा सुलभले निर्देशन गर्दै छन् । टिम बाट उनले फिचर फिल्म निर्देशनमा डेब्यु गर्न लागेका हुन् फुटबलसँग सम्बन्धित कथामा आधारित रहने फिल्मका लागि यति बेला कलाकारहरूले नेपाली फुटबल टिमका पूर्वकप्तान राजु शाक्यसँग आधारभूत प्रशिक्षणसमेत लिइरहेका छन् । फिल्ममा टीकाकै जेठा छोरा गौरव पहारीसँगै सुनील पोखरेल, हरिहर शर्मा, मेनुका प्रधान, युवराज लामालगायतको अभिनय रहनेछ ।फिल्मको छायांकन माघ अन्तिम सातादेखि हुनेछ । काठमाडौं र झापामा छायांकन हुने फिल्मको निर्माणमा टीकालाई महावीर घिरहियाले समेत सघाउने भएका छन् । प्रज्ञान थापाको लेखन रहेको टिम लाई भारतबाट आएका हरि र सतीशले खिच्नेछन् । यस्तै, फिल्ममा संगीत एक्सेस ब्यान्ड, कालीप्रसाद बाँस्कोटा र भाष्कर स्वाँरको रहनेछ ।"
अविरलको एघारौँ,"काठमाडौं लेखक कृष्ण अविरल उपन्याससाथ आएका छन् । नम्रता उनको एघारौँ कृति हो ।मञ्जरी पब्लिकेसनले छापेको उपन्यासमा बाबुआमाले मार्गनिर्देशन गर्न नजान्दा किशोरकिशोरीमा केकस्तामनोवैज्ञानिक असर पर्न सक्छन् भन्ने विषय खोतलिएको छ । विज्ञप्तिअनुसार, नम्रता मा २०५० को दशकको झापाको परिवेश छ । किशोरकिशोरीबीचको सामान्य आकर्षणलाई पनि अस्वाभाविक मान्ने सामाजिक मनोविज्ञानको चित्रण गरेको भनिएको उपन्यासले अभिभावकलाई हुर्किंदा सन्तानप्रतिको व्यवहारबारे आत्मसमीक्षा गर्न बाध्य बनाउने दाबी पनि गरिएको छ ।अविरलका यसअघि रक्तकुण्ड, लालचुडी, रक्तवीज जस्ता उपन्यास निस्केका छन् ।"
करोड कमाउने टीभी सेलिब्रेटी,भेराइटीको सर्वेक्षणमा एन्डरसन कुपर उच्च पारिश्रमिक पाउने टीभी सेलिब्रेटीमा १७औं नम्बरमा आउँछन् । उनको तलब ९० लाखदेखि १ करोड १० लाखबीचमा रहेको अनुमान छ । उनले सन् २००३ देखि सीएनएनमा एन्डरसन कुपर३६० कार्यक्रम चलाउँदै आएका छन् ।स्रोत : बिजनेस इन्साइडर अनलाइन
वनमा अल्झियो माथिल्लो कर्णाली,"वन क्षेत्रको जग्गा प्राप्तिमा ढिलाइ हुँदा ९ सय मेगावाटको माथिल्लो कर्णाली जलविद्युत् आयोजनाको कामकाज प्रभावित हुन पुगेको छ । वन मन्त्रालयले आयोजनाका लागि आवश्यक पर्ने जग्गा कार्यविधि अभावको समस्या देखाउँदै हस्तान्तरणमा ढिलाइ गरेको छ । लगानी बोर्डका सहसचिव एवं प्रवक्ता मधुप्रसाद भेटवालले वन मन्त्रालयबाट अपेक्षाअनुरूपको सहयोग नपाएको बताए । परियोजना विकास सम्झौता (पीडीए) मा आयोजनाका लागि आवश्यक जग्गा सरकारले उपलब्ध गराउने उल्लेख भए पनि वन मन्त्रालयले जग्गा हन्तान्तरण प्रक्रिया नीतिगत कारण देखाउँदै उपलब्ध नभएको भनाइ छ । नाफामूलक आयोजनालाई कसरी जग्गा दिने ? भन्ने सन्दर्भमा वन मन्त्रालय गृहकार्यमा जुटेको लगानी बोर्डले जनाएको छ । प्रधानमन्त्री पुष्पकमल दाहालको अध्यक्षतामा पुस २४ मा बोर्ड बैठकले दुई महिनाभित्र सार्वजनिक जग्गा आयोजनालाई हस्तान्तरण गर्ने निर्णय गरेको थियो । आयोजनाका लागि दैलेख र अछामको २ सय ७३ हेक्टर वन क्षेत्र आवश्यक छ । वन क्षेत्रको टुंगो नलाग्दा निजी जग्गा अधिग्रहण प्रक्रियासमेत प्रभावित हुन पुगेको विकासकर्ता कम्पनी जीएमआरले जनाएको छ । त्यस्तै आयोजनाले ४८ हेक्टर निजी जग्गा अधिग्रहणको तयारी गरेको छ । त्यसका लागि जीएमआरले प्रतिरोपनी ८ लाख ९५ हजार रुपैयाँ मुआब्जा वितरण गर्ने सहमति गरिसकेको छ । सम्बन्धित जग्गाधनीसँग कम्पनी आफैंले वार्ता गरेर मुआब्जा रकमको टुंगो लगाएको हो । अछामको भैरवस्थान गाविसमा पर्ने ७ हेक्टर निजी जग्गा मालपोतमा रजिस्ट्ेरसन हुन बाँकी नै छ । सशस्त्र द्वन्द्वकालमा मंगलसेन आक्रमणका बेला कार्यालय ध्वस्त भएपछि विशेष टोलीले पुन: नापी गरेको थियो । माथिल्लो कर्णाली सरोकार समितिका संयोजक बमबहादुर बीसीले विशेष टोलीले आफ्नो जिम्मेवारी पूरा गरे पनि जिल्लास्थित नापी र मालपोत कार्यालयमा दर्ता हुन बाँकी रहेको बताए । मालपोत दर्तामा ढिलाइ गरिँदा मुआब्जा वितरणमा असर पर्ने देखियो, उनले भने । कम्पनीले मुआब्जा वितरणका लागि स्थानीयस्तरमा गठित पुन:स्थापना तथा पुनर्वास समन्वय समितिलाई जिम्मेवारी दिने भएको छ । समितिले जग्गाधनी पुर्जा संकलन गर्ने र उसैको सिफारिस लिएर धनीको हस्ताक्षरसहित पुर्जा रोक्का गराइनेछ, जीएमआरका एक इन्जिनियरले भने, नापीमा दर्ता हुन बाँकी जग्गाका कारण अधिग्रहणमा केही ढिलाइ हुने देखिन्छ । जग्गाधनी र कम्पनीबीच मंसिर २ मा भएको सहमतिमा सात महिनाभित्र मुआब्जा वितरण गरिसक्ने उल्लेख छ । यसका लागि जीएमआरले घरको बाहेक ८९ करोड ५० लाख रुपैयाँ जग्गा अधिग्रहणमा खर्च गर्ने तयारी गरेको छ ।सरकारले जग्गा समयमै उपलब्ध नगराएका कारण वित्तीय व्यवस्थापनमा समस्या परेको कम्पनीको गुनासो छ । पीडीएमा दुई वर्षभित्र वित्तीय व्यवस्थापन गर्ने उल्लेख भए पनि निर्माणपूर्वको तयारी अभावका कारण सरकार थप एक वर्ष म्याद थप्न बाध्य भएको छ । बोर्डको गत पुसमा बसेको बैठकले वित्तीय व्यवस्थापनका लागि जीएमआरलाई १० महिना थप गरेको हो । म्याद थपसँगै माथिल्लो कर्णालीको प्रवद्र्धक जीएमआर अपरकर्णाली हाइड्रोपावर लिमिटेडले आगामी असोज २ सम्म वित्तीय व्यवस्थापन गरिसक्नुपर्नेछ । लगानी बोर्ड र जीएमआरबीच ०७१ असोज ३ गते भएको पीडीएमा दुई वर्ष अर्थात् ०७३ असोज ३ गतेसम्म वित्तीय व्यवस्थापन गरिसक्नुपर्ने थियो । जीएमआर भारतको बहुराष्ट्रिय कम्पनी हो ।दैलेखका सात्तला, सिंगौडी, लयाटीविन्द्रासैनी, नेपा, नाउलेकटुवाल र खडावाडा सुर्खेतका पोखरीकाँडा, छाप्रे, सालकोट र अछामका भैरवस्थान, रहफ, रानीवन गाविस आयोजनाबाट प्रत्यक्ष प्रभावित हुनेछन् । पुन:स्थापना तथा पुनर्वाससम्बन्धी कार्ययोजनाका अनुसार कुल ४ सय २६ घरधुरीलाई मुआब्जा दिनुपर्नेछ । आयोजनाबाट ५६ घरधुरी विस्थापित हुनेछन् । दैलेखको डाबमा १ सय ५० फिट अग्लो ड्याम बनाई अढाई किमि लामो सुरुङमार्फत अछामको बल्देमा पानी खसालेर विद्युत् उत्पादन गर्ने लक्ष्य छ । आयोजनाबाट नेपालले २७ प्रतिशत सेयर तथा १२ प्रतिशत बिजुली नि:शुल्क पाउनेछ । नि:शुल्क प्राप्त हुनेबाहेक थप बिजुली नेपालले चाहेको खण्डमा जीएमआरबाट किन्न पाउने प्रावधान खुला राखिएको छ । आयोजनाको लागत १ खर्ब १६ अर्ब अनुमान गरिएको छ ।"
माथिल्लो खोरुङ्गा खोला जलविद्युत् निर्माण सुरु,"जिल्लाको माथिल्लो खोरुङ्गा खोला विद्युत् आयोजना निर्माणको काम सुरु भएको छ । तेह्रथुम पावर कम्पनीले ७५ मेगावाट क्षमताको आयोजनाको काम अघि बढाएको हो । उक्त आयोजनको सभासद भवानी खापुङले शिलान्यास गरे । उक्त आयोजनाले ४ वर्षभित्र बिजुलीको व्यापारिक उत्पादन थाल्ने कम्पनीका प्रबन्ध सञ्चालक मोहनकुमार डांगीले बताए । उत्पादित विद्युत् खरिद गर्न नेपाल विद्युत् प्राधिकरण र प्रवद्र्धक कम्पनीबीच विद्युत् खरिद सम्झौता (पीपीए) भइसकेको छ । हिउँदयाममा प्रतियुनिट ८ रुपैयाँ ४० पैसा र वर्षायाममा ४ रुपैयाँ ८० पैसामा खरिद गर्ने सम्झौता भएको हो । आयोजनाको मोराहाङको खोरुङ्गा खोलामा पावरहाउस निर्माण हुनेछ । हिउँदयाममा नजिकैको इवा खोलाबाट पानी ल्याई वर्षातको जति नै परिमाणमा बिजुली उत्पादन गरिने कम्पनीका अध्यक्ष भूपतिलाल श्रेष्ठले बताए । आयोजनाले आगामी ०७६ पुस १ भित्रमा व्यापारिक किसिमले बिजुली उत्पादन गर्ने गरी पीपीए भएको कम्पनीका प्रबन्ध सञ्चालक डांगीले बताए । आयोजना निर्माणका लागि स्थानीयको १० प्रतिशत, सर्वसाधारणको २० प्रतिशत र बाँकी प्रवद्र्धक कम्पनीले लगानी गर्नेछ ।आयोजनाको लागत १ अर्ब ३७ करोड रुपैयाँ छ । उत्पादित बिजुली जिरीखिम्तीस्थित प्राधिकरणको सबस्टेसनमा ल्याएर जोडिने आयोजनाले जनाएको छ । सबस्टेसन, पावरहाउस, र ड्याम साइड निर्माणका लागि चाहिने करिब १ सय रोपनी जग्गा खरिद गरिसकिएको सञ्चालक लक्ष्मण तिवारीले बताए । आगामी १ महिनाभित्र आयोजनाको वित्तीय व्यवस्थापनको काम गरिसक्ने कम्पनीले जनाएको छ । त्यसका लागि माछापुछ्रे बैंकको अगुवाइमा नेपाल बंगलादेश बैंक र जनता बैंकले लगानी गर्नेछन् ।"
गैंडाकोटमा खाद्य मेला,"चितवन विभिन्न समुदायको परम्परागत खाना र खाजाको विकास, विस्तार तथा संरक्षण गर्दै लग्ने उद्देश्य लिएर नवलपरासीको गैंडाकोटमा शुक्रबारबाट खाद्य मेला सुरु भएको छ । परम्परागत स्थानीय पोषिला खाद्य पदार्थहरूको प्रवद्र्धन गरौं, असल पोषणका लागि खानेबानीमा सुधार गरौं भन्ने नाराका साथ मेला आयोजना गरिएको हो । नारायणी नदी किनारमा सुरु मेलामा खाना तथा खाद्यसँग सम्बन्धित विभिन्न संघसंस्था एवं व्यवसायीका ५० भन्दा बढी स्टल राखिएका छन् । स्टलमा विभिन्न जातजातिका लोप हुन लागेका खाद्य वस्तु बिक्री वितरणका लागि राखिएको छ । मेलामा हिमाल, पहाड, तराईका जातजातिको परम्परागत खाजा, खानामा प्रयोग गर्ने सामग्री प्रदर्शनीमा छन् । शनिबारसम्म चल्ने महोत्सवको थप आकर्षण थारू समुदायको परिकार, केराका परिकार, च्याउका परिकार छन् । कृषि विकास मन्त्रालय क्षेत्रीय खाद्य प्रविधि तथा गुण नियन्त्रण कार्यालय भैरहवाको आयोजना तथा उद्योग वाणिज्य संघ गैंडाकोटको सहआयोजनामा मेला सुरु भएको हो ।"
बजेट अभावमा तीन दर्जन सडक अलपत्र,"बजेट अभावले जाजरकोटका तीन दर्जन सडकको निर्माण लामो समयदेखि अलपत्र परेका छन् । तीन सम्भावित रणनीतिक मार्ग र २८ क्षेत्रीय तथा सहरी सडकको काम अघि बढ्न सकेको छैन । जुम्ला जोड्ने सम्भावित रणनीतिक मार्ग निर्माणमा चालु आर्थिक वर्षमा बजेट निकासा नहुँदा सडक डिभिजनको टेन्डरसमेत रद्द भएका छन् । अर्थ मन्त्रालयबाट बजेट विनियोजन गर्न राजनीतिक पहँुच नहुँदा र सडक डिभिजनको लापरबाहीले सडक आयोजनाको काम अघि बढ्न नसकेको स्थानीयको गुनासो छ । चालु आर्थिक वर्षको ६ महिना बित्दासमेत जाजरकोटजुम्ला जोड्ने मार्गमा बजेट कार्यक्रमको अख्तियारी नआएको सडक डिभिजन चौरजहारीका प्रमुख आशिष थापा मगरले बताए । बजेट अख्तियारी तथा प्राविधिक कारणले यो सडक निर्माणका लागि ४ महिनाअघि गरेका २ टेन्डर रद्द गर्नुपर्यो, डिभिजन प्रमुख थापा मगरले भने । जाजरकोट पाँचकाटीया पैंक ब्याउलीढुंगा जुम्ला, छेडा चाँदे जुम्ला र पाँचकाटीया बारेकोट चाखुरे हुँदै जुम्ला जोड्ने मार्ग निर्माणमा बजेट अख्तियारी नआएको हो । जाजरकोटको तीन दिशाबाट जुम्ला जोड्ने रणनीतिक सडक र जाजरकोटडोल्पाभेरी करिडोरका लागि पर्याप्त बजेट आउन नसकेको थापामगरले बताए । ती सडकको स्तरोन्नति, ट्रयाक खोल्नेलगायत कामका लागि न्यून बजेट विनियोजन हुने गरेको छ । १ सय १६ किलोमिटर दूरीको भेरी करिडोर (सहायक राजमार्ग) जाजरकोट डोल्पा खण्ड, ७० किलोमिटर जाजरकोट पाँचकाटिया पैंक ब्याउलीढुंगा जुम्ला सडक, ९० किलोमिटर दूरीको छेडा चाँदे जुम्ला सडक र १ सय ४० किलोमीटरको जाजरकोट बारेकोट चाखुरे जुम्ला सडक निर्माणका लागि पर्याप्त बजेट छुट्टिने गरेको छैन । जाजरकोट जुम्ला जोड्ने ३ रणनीतिक मार्गका लागि हरेक वर्ष २० करोड रुपैयाँका दरले र जाजरकोट डोल्पा भेरी करिडोरका लागि ४० करोड रुपैयाँ बजटेको खाँचो पर्ने डिभिजन प्रमुख थापा मगरको राय छ । जाजरकोट हुँदै डोल्पा र जुम्ला जोड्ने सडकका कामले तीव्रता नलिएको स्थानीय अमरसिंह राठौरले बताए । बजेट अभावमा सडक निर्माणले गति लिन सकेको छैन, उनले भने । सुरु भएको दशक बित्दासमेत ती सडक जाजरकोटको सुरु सिमाना छेउमै अलपत्र परेको उनले बताए । जाजरकोटजुम्ला सडक पाँचकाटिया र मोर्कबजारमै अडकिएको छ । त्यस्तै जाजरकोटडोल्पाभेरी करिडोरको ट्रयाक ओपन डोल्पाको सिमाना त्रिवेणीसम्म पूरा भए पनि स्तरोन्नतिको कार्य सदरमुकाम खलंगास्थित जिरो प्वाइन्टमै रोकिएको राठौरले बताए । विभागका प्राविधिकले सर्भे डिजाइनलगायत कार्यक्रम समयमा नबनाउँदा पनि समस्या भएको हो । जिल्लामा बजेट भित्र्याउन प्रभावशाली मन्त्री तथा नेताको खाँचो पर्ने रहेछ, राठौरले भने । सडक निर्माणसँगसँगै छिन्चुजाजरकोटडोल्पा खण्डका पुल निर्माण पनि अलपत्र परेका छन् । चिसापानी बैरीताल, पासागाड, सिम्लेखोला, नलसिंहगाड, ताँत्रगारलगायत दर्जन पुलको काम अघि बढेको छैन । यस जिल्लामा निर्माण हुने क्षेत्रीय तथा सहरी सडकमा विनियोजित बजेट कनिका छराइ भएको डिभिजन प्रमुख थापामगरले बताए । सहरी सडकमा ४ लाख र क्षेत्रीय सडकमा ८ लाख रुपैयाँ मात्र बजेट विनियोजन हुने गरेको कार्यालयले जनाएको छ । १३ सहरी सडकमा ५२ लाख र १५ क्षेत्रीय सडकमा १ करोड २० लाख रुपैयाँ बजेट आएको छ । यो थोरै बजेटले सडक निर्माण नहुने र अलपत्र पर्ने प्राविधिकहरू बताउँछन् ।"
लघुवित्त व्यवसायी सम्मानित,काठमाडौं नेपाली सेना कल्याणकारी बोर्डले सर्वोत्कृष्ट उद्यमी जानकीदेवी बमलाई चाँदीको सिक्कासहित सम्मान गरेको छ । बोर्डले नेपाल इन्भेस्टमेन्ट बैंकको सहकार्यमा सुदूरपश्चिमका नेपाली सैनिक परिवारका लागि लघुवित्त कार्यक्रम सञ्चालन गर्दै आएको छ । बमले बैंकबाट बंगुर र कुखुरापालनका लागि कर्जा लिएर सर्वोत्कृष्ट भएकी जारी विज्ञप्तिमा उल्लेख छ । उक्त अवसरमा लघु उद्यम तथा व्यापारमा लागेका बैंकका ३ असल ऋणीलाई जनही ७ लाख रुपैयाँ सहयोग गरिएको जनाइएको छ ।
लक्षित वर्ग अझै टाढा,"कानुनी सेवामा विपन्न समुदायको पहुँच बढाउन सरकारले जिल्ला अदालतमार्फत नि:शुल्क कानुनी सहायताको व्यवस्था गरे पनि लक्षित वर्ग लाभान्वित हुन सकेको छैन । ग्रामीण भेगका सर्वसाधारणलाई सेवाबारे जानकारी नभएकै कारण टाठाबाठाले मात्र लाभ लिइरहेका छन् । सरकारले विपन्नलाई कानुनी सहायताका लागि वैतनिक वकिल व्यवस्था गरिदिएको छ । सरकारको नि:शुल्क कानुनी सहायताबारे गाउँमा थाहै छैन, नानीकोट९ की तारा शाहीले भनिन्, वैतनिक वकिलले नि:शुल्क रूपमा मुद्दा लेख्नुपर्ने रहेछ, थाहै छैन । वार्षिक ४० हजारभन्दा कम आयस्रोत हुनेलाई नि:शुल्क कानुनी सहायता दिने प्रावधान राम्रो भए पनि दुर्गमका बासिन्दाले पाउन नसकेको दलित महिला हजा सुनारले बताइन् । उनले वैतनिक वकिलबाटै पीडितले मुद्दा कमजोर भएको महसुस गर्न थालेको सुनाइन् । नि:शुल्क कानुनी सहायता टाठाबाठा र वकिलले आस्था राख्ने पार्टीका कार्यकताले मात्र पाएका छन्, दलित महिला संघ जिल्ला अध्यक्ष सुनारले भनिन्, दलगत आस्थाका आधारमा वकिलले मुद्दा लेख्ने गरेका छन् । कालीकोट जिल्ला अदालतमा वैतनिक वकिलका रूपमा काम गर्ने व्यक्ति पार्टीका नेताकार्यकर्ता भएकाले दल हेरेर काम गर्ने गरेको एमाओवादी नेता खेमबहादुर सिंहले आरोप लगाए । वैतनिक वकिलले आस्थाका आधारमा कानुनी सल्लाह र सेवा दिने गरेका छन्, पूर्वजिल्ला खेलकुद विकास समितिका अध्यक्षसमेत रहेका सिंहले भने, प्रहरीले पनि सोर्सफोर्सका आधारमा मुद्दा दर्ता गर्छ । जिल्ला बारको संयोजनमा ६६ महिनामा सुविधा पाउने गरी वकिलले आलोपालो काम गर्ने गरेका छन् । जातीय छुवाछूत र महिला हिंसाका घटना दिनहुँ भइरहे पनि पीडितले न्याय नपाएको दलित अधिकारकर्मी दिनेश चदाराले बताए । जातीय छुवाछूत र महिला हिंसाका पीडित गाउँबाट सदरमुकाम मान्म पुग्न कठिन छ, उनले भने, सदरमुकाम पुगे पनि सहयोग र सल्लाह दिने व्यक्ति पाउँदैनन् । जिल्लामा अझै पनि जातीय छुवाछूत, कुटपिट, बलात्कारजस्ता जघन्य घटनामा गाउँमै पञ्चभलाद्मी बसेर मिलापत्र गराउने चलन रहेको नेत्री विजया विष्टले बताइन् । सदरमुकाम आएका मुद्दा पनि प्रहरीले दर्ता गर्न आलटाल गरी मिलापत्रतिरै दबाब दिने उनको भनाइ छ । अधिवक्ता दमनराज बमले भने पीडितलाई सम्बन्धित गाविसको सिफारिसमा अदालतको आदेशपछि कानुनी सहायता दिने गरिएको दाबी गरे । नि:शुल्क सहायता पाउनेमा सदरमुकामवासी बढी रहे पनि प्राथमिकता भने ग्रामीण सेवाग्राहीलाई नै दिने गरिएको बताए । मैले आफू वैतनिक वकिल भएयता १२ वटा मुद्दा नि:शुल्क लेखें, ५ वटामा बहस गरें, ५० जनाजतिलाई नि:शुल्क परामर्श सेवा दिएको छु, उनले भने । नि:शुल्क कानुनी सहायताबारे २०५४ मा ऐन आए पनि वैतनिक वकिलको व्यवस्था दुई वर्षअघि मात्र भएको हो । जिल्ला बार अध्यक्ष हिक्मतबहादुर विष्टले नि:शुल्क सेवा दिन कोषको पनि अभाव रहेको बताए । जिल्ला अदालतका स्रेस्तेदार विदुरकुमार उपाध्यायले वैतनिक वकिलबारे प्रचारप्रसार नभएकाले सबै पीडितसम्म सेवा पुग्न नसकेको स्वीकारे । तर, आएजति विपन्नले सेवा पाइरहेको पनि उनले दाबी गरे । वैतनिक वकिलले कसैलाई पनि पक्षपात गर्न मिल्दैन, उनले भने, जिल्ला अदालतमा कानुनी सहायता परियोजनामार्फत पनि विपन्नलाई सेवा दिन सकिन्छ । जातीय छुवाछूत, महिला हिंसा, बालविवाह, बहुविवाह, कुटपिटसहित लेनदेनका समस्या बढी आउने गरेको जिल्ला प्रहरी कार्यालयले जनाएको छ ।"
धरानमा कान्तिपुर रोड सो,"धरान भानुचोकमा राखिएको मिनी ट्रकलाई रेडिमेड स्टेज बनाएर शुक्रबार गायिका मिलन अमात्य र धर्मेन्द्र सेवान देखा पर्दा धराने फ्यान चकित परे । रेडियो कान्तिपुरले आफ्नो प्रवद्र्धन गर्न मेचीदेखि महाकालीसम्मका ११ प्रमुख सहरमा रेडियो अन हिल्स रोड सो आयोजना गर्दै धरान पुगेका बेला गायिका अमात्य र सेवानले साथ दिएका थिए । गायिका अमात्यले गाला रातै गाला रातै, स्लोली स्लोली, गुलेलीले हानौं कि, के सम्झी मलाई, लगायत नयाँ, पुराना र रिलिज हुन बाँकी गीत सुनाएर फ्यानलाई मक्ख पारिन् । स्काइवर्थ, जोप्पो स्मार्टफोनको सहयोगमा अयोजित रोड सो झापाको बिर्तामोड र दमकबाट सुरु भएर धरान आइपुगेको थियो । रेडियो कान्तिपुरका आरजे महेश लिम्बू र स्मिता रानाले उक्त रोड सोमा विभिन्न क्विज र खेलमा श्रोतालाई सहभागी गराएर विजेतालाई उपहार प्रदान गरेका थिए ।"
क्यान्सर जोखिममा कृषक,"शान्तिनगर (झापा) उत्तरी झापाको शान्तिनगर ९ की ५९ वर्षीया जीवनकला भण्डारीको गत साता शुक्रबार क्यान्सर रोगले निधन भयो । त्यसै दिन शान्तिनगर ८ का नारायण खतिवडाले पनि क्यान्सरबाटै मृत्युवरण गरे । जीवनकला यो गाउँका क्यान्सरका कारण ज्यान गुमाउने १७ औं व्यक्ति हुन् भने नारायण १८ औं । यसअघि १६ जनाको क्यान्सरबाटै मृत्यु भइसकेको छ । केही दिनअघि मात्र जीवनकलाले लामो समय खेतबारीमा विषादी प्रयोग गरेका कारण क्यान्सर भएको बताएकी थिइन् । यो गाउँका अधिकांश कृषकले उब्जनी बढ्ने र मनग्गे आम्दानी हुने लोभमा विषादी प्रयोग गरेको पाइएको छ । शान्तिनगर टमाटर खेतीका लागि जिल्लामै चिनिएको गाविस हो । विषादी प्रयोगका कारण यहाँ क्यान्सर प्रकोप बढेको अनुसन्धानले देखाएको छ । अत्यधिक विषादी प्रयोग गर्ने जिल्लामा झापा पहिलो नम्बरमा छ । तरकारी तथा कृषिजन्य उत्पादन बढाउन यस क्षेत्रमा घातक विषादी प्रयोग पाइएको स्थानीय बासिन्दा तथा मेचीनगर नगरपालिकाका पूर्वउपप्रमुख चन्द्र भण्डारीले दाबी गरे । १८ जनाको मृत्यु भइसक्यो, उनी भन्छन्, धेरै स्थानीय क्यान्सरको जोखिममा छन् । भण्डारीका अनुसार अहिले युवामा कान नसन्ने, मिर्गौला बिग्रने र महिलामा पाठेघर, स्तन क्यान्सरका साथै थाइरोइडजस्ता रोग देखिन थालेका छन् । बीपी कोइराला क्यान्सर अस्पताल भरतपुरका चिकित्सक डा अञ्जनीकुमार झा ३० वर्षयता विषादीले मुलुकलाई गाँज्दै लगेको बताउँछन् । विषादी अत्यधिक प्रयोगकै कारण क्यान्सरको जोखिम बढेको उनले दाबी गरे । विषादीको अत्यधिक प्रयोगबाट क्यान्सरसाथै बाँझोपन, नसारोग लगायतका समस्या निम्तिन सक्छन् । विषादीबाट नेपालमा बर्सेनि ३० लाखभन्दा बढी सर्वसाधारण प्रभावित भइरहेको र १८ हजारभन्दा बढीले ज्यान गुमाउने गरेको झाले बताए । सहरका भन्दा ग्रामीण किसान विषादीको बढी जोखिममा छन् । ग्रामीण किसानले खानामार्फत मात्र नभएर विषादी भण्डारण गर्दा र छर्दासमेत ग्रहण गरिरहेका हुन्छन्, उनले भने ।झापामा तरकारी बालीका साथै चियाखेतीमा घातक विषादीको अत्यधिक प्रयोग पाइएको छ । झापापछि काभ्रे, चितवन, सप्तरी र सिराहामा विषादीको अत्याधिक प्रयोग पाइएको जिल्ला कृषि विकास कार्यालय झापाले जनाएको छ । कार्यालयका अनुसार पछिल्लो समय शान्तिनगरमा भने विषादीको प्रयोग घट्दो छ । विगतमा गरेको अत्यधिक प्रयोगको असर अहिले देखिएको हुन सक्छ, कृषि विकास कार्यालयका वाली विज्ञ राजेन्द्र खरेलले भने,अहिले देखिएको समस्या तत्कालको होइन । विषादी विरुद्धका अभियन्ता दीपेन्द्र पौड्यालले चियाबाली र त्यसपछि तरकारीमा बढी विषादी प्रयोग भइरहेको दाबी गरे । उनका अनुसार चिया वालीमा इमिडा क्लोरोपिड, इमामेक्टिम, बेन्जोएट, स्पाइरोमेसिफिन, एसितामापिड लगायतका दर्जनौं विषादी प्रयोग गरिन्छ । जुन स्वास्थ्यका दृष्टिकोणले ज्यादै घातक मानिन्छ । एक बिघा चिया बगानमा ५० लिटरभन्दा बढी विषादी प्रयोग भइरहेको छ, पौड्यालले भने ।"
हत्या आरोपी जेल चलान,"ताप्लेजुङ इलाका वन कार्यालय खोक्लिङका वन रक्षक गणेशबहादुर शाहीको हत्या अभियोगका ६ जनालाई अदालतले पुर्पक्षका लागि जेल चलान गरेको छ । जिल्ला न्यायाधीश अशोककुमार बस्नेतको इजलासले टेकबहादुर लिम्बू, दावा शेर्पा, चेतबहादुर गुरुङ, सार्के गुरुङ, नन्दराम गुरुङ र वीरबहादुर गुरुङलाई थुना राख्न आदेश दिएको हो ।"
पर्यटक मृत भेटिइन्,पोखरा पोखराको बिरौटामा एक अस्ट्रेलियन महिला पर्यटक शुक्रबार मृत फेला परेकी छन् । गत बुधबारदेखि बिरौटाको होटल सांग्रिलाको १२३ नम्बर कोठामा बस्दै आएकी ४२ वर्षीया केन्डेल एने हल मृत फेला परेकी हुन् । शव पोस्टमार्टमका लागि पठाएर घटनाको अनुसन्धान थालिएको प्रहरीले जनाएको छ ।
विद्यार्थीको शव फेला,पोखरा शैक्षिक भ्रमणमा आएका बेला फुस्रे खोलामा पौडी खेल्दा बेपत्ता भएका एक किशोरको शव शुक्रबार फेला परेको छ । बिहीबार पौडी खेल्दा हराएका राजधानीको बूढानीलकण्ठस्थित भ्याली पब्लिक स्कुलका १० कक्षाका छात्र १५ वर्षीय पेसल घिमिरेको शव सशस्त्र प्रहरीको टोलीले निकालेको हो । ९४ विद्यार्थी र १० शिक्षक शैक्षिक भ्रमणमा पोखरा आएका थिए ।
प्रविधिमा प्रहरी पछाडि,"धनगढी प्रहरी महानिरीक्षक उपेन्द्रकान्त अर्यालले सूचनाप्रविधि प्रयोगमा अपराधीका तुलनामा प्रहरी पछाडि रहेकाले गम्भीर चुनौती निम्तिएको बताएका छन् । सूचना प्रविधिमा प्रहरीभन्दा अपराधी अगाडि छन्, यसले अपराध नियन्त्रणमा चुनौती थपिएको छ, उनले भने । कैलालीमा शुक्रबार जिल्ला प्रहरी कार्यालयको सुविधासम्पन्न भवन उद्घाटन गर्दै महानिरीक्षक अर्यालले प्रहरीको व्यवहार, योग्यता र क्षमता समयसापेक्ष रूपमा अभिवृद्धि गर्नुपर्ने आवश्यकता औंल्याए ।"
चौकी स्थापना,पर्वत कार्किनेटा प्रहरी चौकीको शुक्रबार प्रहरी नायव महानिरीक्षक कमलसिंह बमले उद्घाटन गरे । उक्त चौकी शान्ति तथा पुनर्निर्माण मन्त्रालयको शान्ति कोषको सहयोगमा प्रहरी इकाई पुनर्निर्माण आयोजनाअन्तर्गत निर्माण भएको हो ।
चन्दा उठाएर मन्दिर,"काभ्रे पनौती १२ खोपासीका स्थानीयले चन्दा उठाएर भूकम्पले क्षतिग्रस्त द्रौपदा मन्दिरको पुनर्निर्माण गरेका छन् । ८ सय वर्ष पुरानो मन्दिर पुनर्निर्माणका लागि ४७ लाख ५० हजार रकम संकलन गरेको पुनर्निर्माण समिति अध्यक्ष विष्णु भण्डारीले जानकारी दिए । संघसंस्था, सरकारी निकाय तथा धार्मिक व्यक्तित्वहरूबाट चन्दा संकलन गरिएको थियो ।"
भारतीय राष्ट्रपति भवनमा आगलागी,"नयाँदिल्ली भारतको राजधानी नयाँदिल्लीस्थित राष्ट्रपति भवनमा शुक्रबार बिहान आगलागी भएको छ । आगलागीबाट कुनै मानवीय क्षति नभएको सरकारी उच्च अधिकारीहरूले बताएका छन् । स्थानीय समयअनुसार बिहान ८:४० मा लेखा शाखाबाट आगलागी सुरु भएको थियो । आगलागीमा परी इन्भर्टर, टेबल, कुर्सीसहित केही फर्निचर जलेका छन् । आगलागीलाई ६ वटा बारुणयन्त्रले १० मिनेटमा नियन्त्रणमा लिएका थिए । विद्युत् आपूर्तिमा भएको गडबडीका कारण आगलागी भएको हुन सक्ने प्रारम्भिक अनुमान छ । बेलायतले भारतमा शासन गरेको बेला १९२९ मा यो भवन बनाइएको थियो, जसमा तीन सय कोठा छन् ।"
ईयूलाई ट्रम्पको दबाब अस्वीकार्य : फ्रान्सेली राष्ट्रपति,"माल्टा फ्रान्सका राष्ट्रपति फ्रान्स्वाँ ओलान्डले शुक्रबार अमेरिकी समकक्षी डोनाल्ड ट्रम्पबाट युरोपियन युनियन (ईयू) माथि आउने कुनै पनि दबाब अस्वीकार्य हुने बताएका छन् । ट्रम्पले पछिल्लो समय ईयूको समूह राष्ट्रभित्र फुट ल्याउने उद्देश्यले आफ्नो गतिविधि सञ्चालन गरेको ओलान्डको भनाइ छ । अमेरिकी राष्ट्रपतिले केही विज्ञप्तिमा ईयूलाई यो वा त्यो गर्न हुने वा नहुने भनी दिएका अभिव्यक्ति ईयूलाई मान्य नहुने माल्टामा भइरहेको ईयू शिखर सम्मेलनका क्रममा ओलान्डले बताए । ओलान्डले अमेरिकी राष्ट्रपति ट्रम्पले विशेषगरी ट्रान्स एटलान्टिक गठनबन्धन र खर्चको बाँडफाँडका सम्बन्धमा दिएको अभिव्यक्ति कुन उद्देश्यले आएका हुन् भन्ने विषय नै शंकाको घेरामा रहेको उल्लेख गरे । पोल्यान्ड र हंगेरीका नेताहरूबाट व्यक्त भएका विषयमा फ्रान्सको के अडान छ भन्ने प्रश्नमा ओलान्डले भने, यदि अमेरिका ईयूको भविष्यका बारेमा अमेरिका र ईयूबीच सहकार्य गरेर अघि बढ्न नसक्ने हो भने ट्रम्पको भविष्यसमेत उज्ज्वल रहने छैन । ईयूका सदस्य रहेका धेरै राष्ट्रहरूले आफ्नो भविष्यका बारेमा पहिला ईयूसँग सहकार्य नगरी अमेरिकासँग द्विपक्षीय सम्बन्ध स्थापना गर्दैमा सहज नहुने उनको धारणा थियो । अमेरिकी राष्ट्रपति ट्रम्पले युरोपका कतिपय मुलुकलाई बेलायतको ईयू बहिर्गमनको विषयप्रति चिन्तन गर्न गरेको आग्रहलाई ओलान्डले अस्वाभाविक ठाने । जर्मन चान्सलर एन्जेला मर्केलले २८ राष्ट्र ईयूले आफ्नो भविष्यप्रति सजग रहेको टिप्पणी गरिन् । ईयूलाई जति बलियो पार्न सक्यो यसको विश्व समुदायमा त्यति नै विश्वसनीयता बढ्ने छ, मर्केलले भनिन् । त्यसैगरी, अस्ट्रियन चान्सलर क्रिस्टियन कर्नले ट्रम्पको विवादास्पद आप्रवासी नीतिको आलोचना गरे ।"
झापाको उपाधि दाबेदारी,"आयोजक झापा ११ टिम बिर्तामोडमा जारी रमपम झापा गोल्डकप फुटबल प्रतियोगिताको फाइनल पुगेको छ ।डोमालाल राजवंशी रंगशालामा शुक्रबार झापाले पहिलो सेमिफाइनलमा हिमालयन शेर्पा क्लबलाई ४० ले हराउँदै उपाधि दाबेदारिता प्रस्तुत गरेको छ । पहिलो हाफमा झापासामु हिमालयन शेर्पा कमजोर देखिए पनि दोस्रो हाफमा उसले सुधारेर खेलेको थियो । तर, अन्तिम समयसम्म पनि एक गोल समेत असफल भयो ।पहिलो हाफमा झापाले १० को अग्रता लिएको थियो । २८ औं मिनेटमा झापाका स्ट्राइकर कर्ण लिम्बूले खाता खोले । रजिन धिमालको लामो पासमा कर्णले हेडबाट गोल गरे । दोस्रो हाफमा झापाले तीन गोल थप्यो । कर्णले व्यक्तिगत दोस्रो गोल गर्दै झापालाई २० को अग्रता दिलाए । खेलको ७९ औं मिनेटमा पेनाल्टी बक्सभित्र बुद्ध चेम्जोङले मिलाइदिएको पासमा कर्णले दोस्रो गोल गरेका हुन् ।तेस्रो गोल बुद्ध चेम्जोङले गरे । उनले दिलेन लोक्तामको पासमा ८७ औं मिनेटमा गोल गर्दै टिमको विजय सुनिश्चित गराए । लगत्तै ९० औं मिनेटमा झापाका खमिर गिल्सन कन्दङाले गोल गर्दै झापाको जितलाई फराकिलो बनाए । खेलको छैटांै मिनेटमा झापाका कप्तान नगेन्द्रमणि लिम्बूले गोललाइन नजिकैबाट हानेको बल बाहिरियो । २२ औं मिनेटमा झापाका संजोग राईको लामो प्रहारले सही दिशा लिन सकेन । हिमालयनका विश्वास श्रेष्ठले ३३ औं मिनेटमा ११ को बराबरी गर्ने अवसर गुमाए । उनको प्रहार पोलमा लागेर फर्कियो ।दोस्रो हाफलगत्तै झापाका संजोगको प्रहार पोस्ट बाहिर गयो । दोस्रो हाफकै २४ औं मिनेटमा हिमालयनका निशान्त लिम्बूले हेड गरेको बल झापाका गोलरक्षक एलन न्यौपानेले बाहिर पठाइदिए । झापा र हिमालयन शेर्पाको यसअघि एकपटक भेट भएको थियो । मंसिरमा काँकडभिट्टा गोल्डकपमा पनि झापाले हिमालयन शेर्पालाई टाइब्रेकरमा ५४ ले हराएको थियो । शुक्रबार म्यान अफ द म्याच कर्ण लिम्बू घोषित भए । उनलाई म्याप्स हाउजिङबाट ७ हजारसहित दुई तोला चाँदीको पदक प्रदान गरियो ।झापाका प्रशिक्षक सन्जय राईले खेलाडीको राम्रो प्रदर्शनले फाइनल यात्रा तय भएको बताए । उनले मिडफिल्डमा सुधार गरेर फाइनल तयारीमा लाग्ने बताए । हिमालयन शेर्पाका प्रशिक्षक विकास गौचनले पहिलो हाफमा सेट हुन नसक्दा पछि पर्नुपरेको बताए । उनले दोस्रो हाफमा सुधार गरे पनि खेलाडीबीच तालमेल नमिल्दा गोल नभएको स्वीकारे । शनिबार दोस्रो सेमिफाइनलमा त्रिभुवन आर्मीले मनाङ मस्र्याङदी क्लबसँग खेल्नेछ ।"
बगर र सानो गौचरन सेमिफाइनलमा,"काठमाडौं पोखराको बगर भाइखलक, सानो गौचरन नाइट किङ, हिमालयन शेर्पा र नवलपरासीको अभिषेक चर्च जारी रुस्लान जावलाखेल कप भेट्रान फुटबल प्रतियोगिताको सेमिफाइनल पुगेका छन् । जावलाखेल फुटबल मैदानमा बगरले आयोजक जावलाखेल युथलाई पेनाल्टी सुटआउटमा हरायो । निर्धारित ४० मिनेट र ५ पेनाल्टीमा पनि नतिजा नआएपछि आठौं पेनाल्टीमा छिनोफानो हुँदा बगर टिम ६५ ले विजयी भयो । विजेताका रविन शाही म्यान अफ द म्याचमा चुनिए । बगरले सानो गौचरनसँग फाइनलमा पुग्न प्रतिस्पर्धा गर्नेछ । शशी रिमालको गोलमा सानो गौचरनले त्रिभुवन आर्मीलाई १० ले पराजित गर्यो । अर्को सेमिफाइनल हिमालयन शेर्पा र नवपरासीबीच हुनेछ । हिमालयनले कैलालीलाई पेनाल्टी सुटआउटमा ५४ ले पराजित गर्यो । निर्धारित समयको खेल २२ को बराबरीमा टुंगिँदा हिमालयनका आनन्द गुरुङ र म्यान अफ द म्याच सुविन शाक्य तथा कैलालीका सिद्धि व्यन्जनकार र सुरज लामाले गोल गरेका थिए । अन्तिम क्वार्टरफाइनलमा नवलपरासीले सामाखुसी फुटसललाई २१ ले हरायो । सामाखुसीबाट निमा लामा र नवलपरासीबाट म्यान अफ द म्याच चक्र पुनले गोल फर्काएका थिए । सेमिफाइनल र फाइनल शनिबार हुनेछ ।"
बुढासुब्बा गोल्डकप फागुनमा,"धरान अन्तर्राष्ट्रिय आमन्त्रण बुढासुब्बा रेडबुल गोल्डकप फुटबल प्रतियोगिताको १९ औं संस्करण फागुन ५ देखि हुने भएको छ । आयोजक धरान फुटबल क्लबले शुक्रबार पत्रकार सम्मेलन गर्दै प्रतियोगितामा १० टिमले भाग लिने जानकारी गराएका छ । एन्फा टेक्निकल सेन्टर मैदानमा फागुन १४ सम्म हुने प्रतियोगितामा सम्भावित टिममा रुपन्देही ११, एपिएफ, त्रिभुवन आर्मी, नेपाल पुलिस, आयोजक धरान फुटबल क्लब रातो र नीलो, सहारा क्लब पोखरा, भुटानी राष्ट्रिय टिम, बंगलादेशको धनमुन्दी क्लब, भारतको सिलोङ टिम, हङहङनेप्लिज टिमले भाग लिने जनाइएको छ ।विजेताले ५ लाख र उपविजेताले २ लाख ५० हजार नगद पुरस्कार जित्ने छन् । आयोजकका अनुसार गतवर्ष भन्दा पुरस्कार राशि बढाइएको छ । यसअघि विजेताले ४ लाख र उपविजेताले २ लाख रुपैयाँ पाएका थिए ।"
आमन्त्रण भलिबल आजबाट,"पोखरा सिर्जना आमन्त्रण अन्तर्राष्ट्रिय महिलापुरुष राष्ट्रिय भलिबल प्रतियोगिताको तयारी पूरा भएको छ । पोखरा रंगशालामा शनिबार सुरु हुने लिगकम नकआउट प्रतियोगिताको उद्घाटन खेलमा पुरुषतर्फ त्रिभुवन आमी र एपीएफ क्लबबीच प्रतिस्पर्धा हुनेछ । आयोजक पश्चिमाञ्चल क्षेत्रीय खेलकुद विकास समितिले प्रतियोगितामा आर्मी, एपीएफ र नेपाल प्रहरीका साथै पश्चिमाञ्चल, न्यु डायमन्ड एकेडेमी, हेल्प नेपाल स्पोटर््स क्लब र भारतको यूपी भलिबल टिमले भाग लिने जनाएको छ । शुक्रबार रंगशालामा पत्रकार सम्मेलनमा दुवैतर्फका विजेता र उपविजेताले क्रमश: एक लाख ५५ हजार ५ सय र ७७ हजार ७ सय रुपैयाँ पुरस्कार पाउने जानकारी गराइयो । तेस्रो हुने टिमले ३३ हजार ३ सय नगद पुरस्कार पाउनेछ । उत्कृष्ट खेलाडीले १०१० हजार र विधागत उत्कृष्टले ५५ हजार पुरस्कार राखिएको अध्यक्ष खगराज पौडेलले बताए । रंगशालामै निर्माणाधीन क्षेत्रीय भलिबल प्रशिक्षण केन्द्रमा प्रतियोगिता गर्न रबर म्याट बिछयाइएको छ भने दर्शकदीर्घा पनि अस्थायी प्यारापिट निर्माण गरिएको छ ।"
कस्तुरी च्याम्पियन,"धरान पाँचौं हिसान खेलकुद सप्ताहअन्तर्गत फुटबलको उपाधि इटहरीको कस्तुरी कलेजले धरान आदर्श उच्चमाविलाई १० ले हराउँदै उपाधि जितेको छ । रेमन लिम्बूले पेनाल्टीमा निर्णायक गोल गरे । इन्जुरी समयमा धरानका सौगात थापाले पेनाल्टी बक्समा फाउल गरेपछि कस्तुरीले पेनाल्टी पाएको थियो । खेलको म्यान अफ द म्याच धरानका राजु लिम्बु घोषित भए । डिफेन्समा आदर्शका हाङगेन लिम्बू, गोलकिपरमा कस्तुरीका अभिषेक खड्का, सर्वाधिक गोलकर्तामा धरानका क्षितिज राई, म्यान अफ द सिरिजमा कस्तुरीका भोजराज राई चुनिए । फेयर प्ले टिम डिपोट उमावि भयो । स्पर्धा हिसान सुनसरीद्वारा आयोजना भएको हो ।"
एन्जल हर्ट विजयी,"काठमाडौं हिसान खेलकुद सप्ताहअन्तर्गत भलिबलको उपाधि एन्जल हर्ट कलेजले जितेको छ । शुक्रबार फाइनलका एन्जलले हिमालय कलेजलाई २५२०, ३१२९, २५१९ को सेटमा हराएको थियो । सेमिफाइनलमा एन्जलले नवोदित र हिमालयले प्रिसियस कलेजलाई हराएका थिए । भलिबलमा १६ टिम सहभागी थिए ।शुक्रबारै सम्पन्न चेसको उपाधि गोल्डेनगेट कलेजका मिलन लामाले जितेका छन् । गोल्डेनगेटकै विवेक श्रेष्ठ दोस्रा र सुजना लोहनी तेस्रा भएका छन् । छात्रा बास्केटबलमा गोल्डेनगेट भएको छ । शुक्रबार गोल्डेनगेटले नेपाल मेगालाई ३७१२ स्कोरले हराएको छ । रोजबडले पेन्टागनलाई ५४१२, नेपाल मेगाले चाणक्यलाई ३५३४ र ट्रिनिटीले आइन्स्टाइनलाई ४८३० ले हराए । टेबलटेनिस र ब्याडमिन्टन प्रतियोगिता पनि शुक्रबार सुरु भएको छ ।"
प्राइम र एचएचसीए विजेता,"काठमाडौं प्राइम कलेज र एचएचसीए १५ औं ज्ञान निकेतन बास्केटबल प्रतियोगितामा च्याम्पियन भएका छन् । शुक्रबार प्लस टु ब्वाइज फाइनलमा प्राइमले जेभियर कलेजलाई ६१४० ले पराजित गर्दा प्रह्लाद बस्नेतले १५ स्कोर गरे ।सिनियर ब्वाइजको फाइनलमा पुष्पसदनलाई ५०४३ ले हराउँदै एचएचसीए लगातार तेस्रोपल्ट च्याम्पियन बन्यो । विजेताका विशाल राईले २५ स्कोर जोडे ।नेरिक एकेडेमीले जुनियर ब्वाइज र रिलायन्स स्कुलले सिनियर गल्र्सको उपाधि जिते ।प्लस टुमा प्राइमका प्रहलाद बस्नेत, सिनियरमा एचएचसीएका विशाल राई, जुनियरमा नेरिकका सुजन खत्री र गल्र्समा रिलायन्सकी रिना भण्डारी मोस्ट भेलुएबल प्लेयर भए ।"
कुस्ती सुरु,राजविराज लोप हुँदै गएको कुस्तीलाई जर्गेना गर्ने उद्देश्यले शुक्रबार तिलाठीमा कुस्ती प्रतियोगिता सुरु भएको छ । ८ दशकदेखि तिलाठीमा मनाइँदै आएको सरस्वती पूजाका अवसरमा कुस्ती आयोजना गरिएको हो । तीनदिने प्रतियोगितामा नेपाल र भारतका ८० महिला र पुरुष खेलाडीको सहभागिता रहने आयोजकले जनाएको छ ।
महेन्द्रलाई अग्रता,काठमाडौं महेन्द्रकुमार मैनाली ३६ अंक जोडेर लुम्बिनी इन्स्योरेन्स गल्फमा शुक्रबार शीर्षस्थानमा रहेका छन् । उनले रोयल नेपाल गल्फ क्लबमा सुरुका नौ होलमा १७ र पछिल्ला नौमा १९ अंक बनाए । स्टेबलफोर्ड ३४ ह्यान्डीक्यापका आधारमा आयोजित १८ होलको दुईदिने प्रतियोगितामा पहिलो दिन पूर्णमान शाक्य ३५ अंकसहित दोस्रोमा रहेका छन् ।
राङभाङलाई नवज्योति कप,स्याङ्जा ओरस्टे गाविसको मड्कीनामा दोस्रो नवज्योति कप फुटसलको उपाधि राङभाङले जितेको छ । बिहीबार फाइनलमा राङभाङले आयोजक ए लाई २० ले पराजित गरी ४० हजार नगद पुरस्कारमा कब्जा जमाएको हो । उपविजेताले २५ हजारमा जित्यो । राङभाङ१ ज्यामिरेका अरुण गुरुङ सर्वाधिक गोलकर्ता र कोल्मा६ का अतित गुरुङ उत्कृष्ट खेलाडी भए । प्रतियोगितामा १६ टिम सहभागी थिए ।
शारीरिक सुगठन हुने,काठमाडौं हिमालयन किङडम नेप्लिज फेडेरेसन अफ बडी बिल्डिङ एन्ड फिटनेसले दोस्रो राष्ट्रव्यापी शारीरिक सुगठन च्याम्पियनसिप वैशाखमा गर्ने भएको छ । करिब ३ सय खेलाडीले भाग लिने अपेक्षा गरिएको आयोजक अध्यक्ष शिवलाल श्रेष्ठले शुक्रबार जानकारी गराए । विभिन्न ६ तौल समूहमा प्रतिस्पर्धा हुनेछ । च्याम्पियनले २ लाख जित्ने छन् । अन्यले पनि नगद पुुरस्कार पाउँछन् । पुरुषको फिजिक र महिलाको विकिनी वजन र उचाइ तथा ४० वर्ष माथिको मास्टर्स क्लास विधामा प्रतिस्पर्धा गराइने जनाइएको छ ।
पक्का व्यावसायिक,"प्रत्येक चेल्सी समर्थकले कहिल्यै नबिर्सिने क्षण हो, यो । सन् २००५ अप्रिल ३०, बोल्टनविरुद्ध उसकै घरमा खेल । लाम्पार्डले एक प्रतिद्वन्द्वी खेलाडीलाई छक्याए, अर्कोलाई काटे र सुन्दर गोल गरे । त्यस खेलमा विजयी रहेको भए, सन् १९५५ यता चेल्सीले पहिलोपल्ट लिग जित्ने थियो । त्यो पनि क्लबको इतिहासले सय वर्ष छोएको बेला । लाम्पार्डको गोलसँगै चेल्सी समर्थकमाझ खुसीयाली सुरु भइसकेको थियो । लाम्पार्ड त्यतिमै रोकिएनन् । दोस्रो हाफमा फेरि गोल थपे ।खेल चेल्सीको पक्षमा २० भयो । चेल्सी इङलिस प्रिमियर लिग च्याम्पियन बन्यो । लाम्पार्ड पनि च्याम्पियन खेलाडी बने । धेरैले लाम्पार्ड धेरै अगाडि नपुग्ने खेलाडीका रूपमा व्याख्या गर्ने गर्थे । यस्तोमा उनका लागि यो कम्ती सानो उपलब्धि थिएन । लाम्पार्ड साँच्चै त्यतिमै रोकिएनन् । यो उनले जितेको दोस्रो ठूलो उपाधि थियो । यसअघि चेल्सीले फेब्रुअरीमा लिगकप पनि जितेको थियो । त्यसयता लाम्पार्डले ११ ठूलो उपाधि जिते, सबै उनको प्रिय क्लब चेल्सीका लागि ।सन् २००१ मा लाम्पार्ड वेस्ट ह्यामबाट चेल्सी आएका थिए । उनको खेलजीवनको सबैभन्दा उल्लेखनीय पक्ष, निर्विवाद रूपमा सन् २०१२ को युरोपेली च्याम्पियन्स लिग जित्नु नै थियो । उनी त्यति बेला कप्तान पनि थिए । जोन टेरी फाइनलमा प्रतिबन्धित थिए । फाइनलमा चेल्सीले बायर्न म्युनिखलाई पेनाल्टी सुटआउटमा हराएको थियो । अब भने लाम्पार्ड साँच्चै रोकिएका छन् । ३८ वर्षको उमेरमा, २१ वर्ष व्यावसायिक फुटबल खेलेपछि । उनले भर्खरमात्र संन्यासको निर्णय लिएका छन् ।लाम्पार्डले तीनपल्ट प्रिमियर लिग जिते । यस्तै चारपल्ट एफए कप । दुईपल्ट लिगकप । अनि एकएक पल्ट च्याम्पियन्स लिग र युरोपा लिग । अर्को भाषामा भन्ने हो भने उनले क्लबका लागि सबै जिते, क्लिन स्विप जस्तै । यो उनको सफलताको कथा भयो । इङलिस राष्ट्रिय टिमका लागि भने त्यस्तो केही पनि भएन । २००४ को युरोमा भने उनले राम्रो खेले, इङल्यान्डले तय गरेको क्वाटरफाइनलसम्मको यात्रामा तीन गोल गरे । तर २००६, २०१० र २०१४ को विश्वकप सबै लाम्पार्डका लागि खराब रह्यो ।सन् २००६ मा पोर्चुगलसँग क्वाटरफाइनलमा टाइब्रेकरबाट हार्दा लाम्पार्ड पेनाल्टीमा चुके । त्यसको चार वर्षपछि अन्तिम १६ मा जर्मन्ीविरुद्ध उनले प्रहार गरेको बलले क्रसबार चुमेर गोललाइन त नाघ्यो, तर गोल दिइएन । त्यसले गोलको मान्यता पाएको भए, खेल २२ को बराबरीमा पुग्ने थियो । तर खेल इङल्यान्डले ४१ ले गुमायो । खासमा भन्ने हो भने यही खेलले लाम्पार्डको अन्तर्राष्ट्रिय खेलजीवन भने व्याख्या गर्छ । उनले १ सय ६ क्याप जिते, त्यसमा २९ गोल गरे ।यो उनको असफलताको कथा भयो । सेन्ट्रल मिडफिल्डमा स्टेफन जेरार्डसँग उनको सम्बन्धलाई लिएर धेरै आलोचना भएको पाइन्छ । यो रोकिने पनि छैन । इङलिस फुटबलका यी दुई खेलाडीको तालमेल ठीक रहेन । जे होस्, लाम्पार्डलाई प्रिमियर लिग युगको एक सफल खेलाडीका रूपमा लिइन्छ । अझ महान खेलाडी । यस पछाडि उनको कहिल्यै नथाक्ने मिहिनेती मानसिकता सबैभन्दा प्रमुख कारण बनेको छ । यसक्रममा प्रत्येकपल्ट उनले आफ्ना आलोचकलाई उत्तर दिनुपरेको थियो ।यसक्रममा उनले प्रत्येक पल्ट आफ्ना आलोचकको मुख पनि बन्द गर्नुपरेको थियो । लाम्पार्ड छानो छँदा धेरैले भन्थे, उनी राम्रा खेलाडी त हुन, तर त्यति राम्रो पनि होइन, वेस्ट ह्याम एकेडेमीका पूर्व निर्देशक टोनी कार यस्तै घटना सम्झिन्छन् । कारकै रेखदेखमा लाम्पार्ड हुर्केका हुन् । सानोमा लाम्पार्डले इङल्यान्डका लागि उमेर समूहमा खेल्न नै पाएनन् । त्यति बेला वेस्ट ह्यामका प्रशिक्षक ह्यारी रेडन्याप थिए । रेडन्याप पनि लाम्पार्ड किन राष्ट्रिय टिममा पर्दैनन् भने चिन्तित थिए ।एकपल्ट रेडन्यापले त्यति बेलाका इङलिस प्रशिक्षक डेभ बर्नसाइडलाई फोन गरेर कारण सोध्न खोजे । उताबाट बर्नसाइडको उत्तर थियो, हामीसँग लाम्पार्डभन्दा राम्रो विकल्प छ । यस्तैयस्तै आलोचनाले पछि लाम्पार्ड कडा मिहिनेत खेलाडी बने । उनले प्रत्येकपल्ट आफूलाई सुधार्न चाहे । यसैक्रममा उनी पक्का व्यावसायिक खेलाडी बने । त्यसैले लाम्पार्डको प्रशंसा गर्ने धेरै छन्, यो दृष्टिकोणबाट । संन्यास घोषणापछि लाम्पार्डबारे धेरैले उनीबारे बोलेका छन् ।त्यसमा एक हुन्, उनै टेरी । चेल्सीमा टेरी लाम्पार्डका धेरै लामो समयका साथी हुन् । टेरी लाम्पार्डलाई जेन्टलम्यान मान्छन् । टेरीले भनेका छन्, अभ्यासका बेला लाम्पार्ड जत्तिको पसिना बगाउने अरु कोही सायदै होला । उनको कडा मिहिनेत देखेर पनि अरु पनि लाजैले त्यस्तो गर्न खोज्थे । प्रत्येक सिजन लाम्पार्डले २० को हाराहारीमा गोल गरे । तर यो उनलाई पुगेको थिएन । उनी कम्तीमा २५३० गोल गर्न चाहन्थे । लाम्पार्ड प्रत्येक युवा खेलाडीका लागि प्रेरणा हुन सक्छन् । द गार्डियन"
बोल्टको निट्रो एथलेटिक्स,"मेलबर्न क्रिकेटको अति चर्चित ट्वान्टी२० ढाँचाको सफलताबाट प्रेरित भई एथलेटिक्स दुनियाँमा नयांँखाले टिम इभेन्ट सुरु हँुदै छ । समकालीन विश्वका सर्वाधिक सफल धावक उसेन बोल्टबाट प्रवद्र्धित उक्त इभेन्ट शनिबार अस्ट्ेरलियामा सुरु हँुदै छ । मेलबर्नमा सुरु हुन लागेको निट्रो एथलेटिक्स मिट फेबु्रअरी ९ र १० मा पनि हुने कार्यक्रम छ । यसमा मिडल डिस्टेन्स र हर्डल्स रिलेजस्ता गैरपारम्परिक इभेन्ट समावेश छन् । सय मिटर दौडका विश्व कीर्तिमानधारी बोल्टले शुक्रबार भने, हाम्रो यो प्रयासमा मानिसहरूको प्रतिक्रिया कस्तो हुन्छ भनेर हेर्दै छौं ।निट्रो एथलेटिक्सका १२ विधाका हरेकमा इलिमिनेसन माइल हुनेछ, जसमा सबैभन्दा स्लो दौड्नेहरू स्पर्धाबाट बाहिरने छन् । बोल्टको यो प्रयासमा अमेरिकी ओलम्पिक हर्डल्स च्याम्पियन केरोन क्लेमेन्ट र स्प्रिन्टर असाफा पावेलले पनि मद्दत गरेका छन् । मलाई लाग्छ यो सफल बन्दैछ, टी२० क्रिकेटजस्तै, बोल्टले भने ।"
मैदान एकातिर प्रतियोगिता अन्तै,"कञ्चनपुर छैटौं राष्ट्रिय खेलकुद हुनुअघि र त्यसपछि पनि क्रिकेट मैदान निर्माणका लागि थुप्रै लगानी गरिएको छ । जिल्ला खेलकुद विकास समितिको कभर्ड हलमा रहेको जमिनमा फिल्ड सम्याउनेदेखि पिच बनाउने र घेराबार लगाउन करिब ४०५० लाख खर्च भएको देखिन्छ । तर त्यही ठाउँमा अन्य खेल हुने भएकाले क्रिकेट प्रतियोगिता र अभ्यास खुला मञ्चमा गर्नुपर्ने बाध्यता छ । महेन्द्रनगरमा प्रायजसो महिनैपिच्छे ठूला तथा साना खालका क्रिकेट प्रतियोगिता भइरहन्छन् । तर पूर्वाधार निर्माणमा खर्च भएको लगानीअनुसार मैदान नबन्दा खुला मन्चै प्रतियोगिता हुने गरेका हुन् । क्रिकेट मैदानमा सबै खेल हुने भएकाले पिच सुरक्षित रहँदैन, लामो समयदेखि क्रिकेट प्रशिक्षण गराइरहेका क्यानका प्रशिक्षक वीरेन्द्र शाहीले भने, पूर्वाधार बनेर पनि अभ्यास तथा प्रतियोगिता गर्न सकिएको छैन । जिल्ला खेलकुद विकास समितिका अनुसार छैटौंका बेला बाहेक क्रिकेट मैदान बनाउन र घेराबार लगाउन करिब ३५ लाख खर्च भइसकेको छ । छैटौं राष्ट्रिय प्रतियोगिताका बेला समेत माटो भर्नदेखि फिल्ड सम्याउने र पिच बनाउने लगायतका काम भएका थिए । दुई वर्षअघि मैदानमा प्रथम एनपीएल क्रिकेट आयोजना भएको हो । हालका वर्षमा जिल्ला खेलकुद विकास समितिबाट आवश्यक रेखदेख र निगरानी हुन नसक्दा अहिले उक्त मैदानमा फुटबल, हक्कीलगायत अन्य खेलसमेत हुने गरेका छन् । जसका कारण त्यहाँ बनाइएको पिच खेल्नलायक छैन । आफै बनाउन नसक्ने र बनाए पनि फेरि अरु खेल खेलाइँदा बिग्रिने भएकाले मञ्चमै अभ्यास गर्नुपरेको खेलाडीहरू बताउँछन् । त्यहाँ अभ्यास गर्न पनि पिच छैन, खेलाडी मनोज भट्टले भने, त्यही भएर खुला मञ्चकै मैदानमा अभ्यास गर्छौं । दुई साताअघि इन्टरनेसनल कप र प्यासन कप क्रिकेट प्रतियोगिता खुला मञ्चमै गरिएको थियो । यतिबेला एक्सपर्ट स्कुल क्रिकेट लिग पनि मञ्चमै भइरहेको छ । विभिन्न राजनीतिक तथा सार्वजनिक कार्यक्रमहरू पनि मञ्चमै हुने भएकाले प्रतियोगिता र अभ्यास रोक्नुपर्ने बाध्यता रहेको प्रशिक्षक शाहीले बताए । जिल्ला खेलकुद विकास समिति कञ्चनपुरका अध्यक्ष शेरबहादुर चन्दका अनुसार गुरुयोजना विपरीत क्रिकेट मैदानमा लगानी गरिएकाले समस्या भएको हो । उनले गुरुयोजनाअनुसार क्रिकेट मैदानमै पूर्वाधार निर्माण गरिएको भए अहिलेसम्म क्रिकेट स्टेडियमको धेरै पूर्वाधार तयार भइसकेको हुने बताए । अहिले बनाइएको क्रिकेट मैदान अनुपयुक्त ठाउँमा छ, उनले भने, सबै खेलाडीले त्यहीं जाँदा क्रिकेटका खेलाडीलाई समस्या भएको हो । २०५४ मा जिल्ला खेलकुद विकास समितिले निर्माण गरेको गुरुयोजनाअनुसार राष्ट्रिय खेलकुद परिषद्ले क्रिकेट स्टेडियम निर्माणका लागि हालै डीपीआर निर्माण गरेको अध्यक्ष चन्दले बताए । उनका अनुसार राखेपको प्राविधिक टोलीले गत महिना मात्रै माटो परीक्षणसमेत गरेको छ । सरकारले देशका विभिन्न ठाउँमा अन्तर्राष्ट्रिय स्तरका क्रिकेट स्टेडियम निर्माणको सूचीमा महेन्द्रनगरलाई पनि राखेको अध्यक्ष चन्दले बताए ।"
सनराइजको सुरुवात,"कञ्चनपुर सनराइज उच्च मावि महेन्द्रनगरको विजयसँगै एक्सपर्ट स्कुल क्रिकेट लिग सुरु भएको छ । हिमालयन क्रिकेट एकेडेमीको आयोजनामा महेन्द्रनगरको खुला मन्चमा जारी प्रतियोगितामा सनराइजले चन्द्रसूर्य स्कुल झलारीलाई ५५ रनले हरायो । टस जितेको सनराइजले १८ ओभरमा ३ विकेट गुमाई १ सय ४३ रन बनायो । भीम सार्कीले ७१, शंकर ओझाले २९ र भाष्कर पन्तले १५ रन बनाए । चन्द्रसूर्यका सुरेश रावल, हिक्मत ऐर र लोकेन्द्र जोशीले ११ विकेट लिए । चन्द्रसूर्यले १८ ओभरमा ७ विकेट गुमाएर ८८ रनमात्र बनाउन सक्यो । जनजीवन कुँवरको १७ र सुरेश रावलको १५ रनबाहेक अन्य खेलाडीले दोहोरो अंकमा रन जोड्न सकेनन् । सनराइजका मनोज ठगुन्ना र अभिषेक गुरूङले २२ तथा शंकर ओझा र निराजन कुँवरले ११ विकेट लिए । १६ विद्यालयले फागुन ११ सम्म प्रतिस्पर्धा गर्नेछ । देशका ८ सहरमा जिल्लास्तरीय प्रतियोगितापछि राष्ट्रिय प्रतियोगिता गरिनेछ । आयोजकका अनुसार महेन्द्रनगर सँगै धनगढी, नेपालगन्ज, भैरहवा, पोखरा, काठमाडौं, विराटनगर र बिर्तामोडमा प्रतियोगिता हुनेछ । सबै ठाउँमा प्रतियोगिता सकिएपछि फागुन २५ देखि महेन्द्रनगरमै राष्ट्रिय स्तरको प्रतियोगिता हुने आयोजक हिमालय क्रिकेट एकेडेमीका कार्यकारी निर्देशक शक्ति भण्डारीले बताए । विभिन्न स्थानका विजेता टिम राष्ट्रिय प्रतियोगितामा सहभागी हुन पाउँछ । राष्ट्रिय प्रतियोगिताका ८ वटैटिमबाट ३० खेलाडी छनोट गरेर बन्द प्रशिक्षणमा राखिने र उनीहरूलाई बंगलादेशमा यू१६ क्रिकेट टिमसँग खेल्ने अवसर दिइने भण्डारीले बताए । प्रतियोगिताको मुख्य प्रायोजन एक्सपर्ट एजुकेसन एन्ड भिसा सर्भिस प्रालिले गरेको छ ।"
संकटाको सेमिफाइनल यात्रा,बारा विभागीय टिम सशस्त्र प्रहरीको एपीएफ क्लबलाई पन्छाउँदै सीएमजी क्लब संकटा यहाँ जारी रुस्लान आठौं सिमरा गोल्डकप फुटबलको सेमिफाइनल पुगेको छ । शुक्रबार संकटा २० ले विजयी भयो । राज पौडेल र सुशील केसीले संकटाका लागि गोल गरेका थिए । सुरुमा तालमेलमा देखिए पनि फिनिसिङ कमजोर बनेको एपीएफमाथि संकटाले ४१ औं मिनेटमा अग्रता लिएको थियो । राजले अफ्रिकन खेलाडी मार्टिन अजाईले पेनाल्टी बक्सभित्र मिलाइदिएको बल सदुपयोग गरेर गोल गरेका थिए । त्यसको पाँच मिनेट बित्न नपाउँदै संकटाले अग्रता दोब्बर बनायो । पहिलो हाफको इन्जुरी समयमा सुशीलले दोस्रो गोल गरे । उनले पनि मार्टिनकै क्रस उपयोग गरेका थिए । दुई गोलले पछि परेपछि एपीएफले दोस्रो हाफमा भने लय देखाउन सकेन । यद्यपि खेलमा फर्कने केही अवसर सिर्जना गरे पनि एपीएफ सफल भएन । एपीएफका युवराज खड्काले केही अवसर गुमाए । एपीएफका प्रशिक्षक कुमार थापाले दोस्रो हाफमा सुधारिएर खेल्न नसक्दा हार बेहोर्नुपरेको बताए । संकटाका प्रशिक्षक सल्यान खड्गीले रणनीतिअनुसार खेलाडीले खेलेका कारण जित हात पारेको प्रतिक्रिया दिए । उनले एपीएफविरुद्ध अग्रता लिएपछि रक्षात्मक खेलेको बताए । संकटाका मार्टिन अजाई पतन्जली म्यान अफ द म्याच घोषित भए । उनले ५ हजार नगद पाए । शनिबार सहारा क्लब पोखरा र वीरगन्ज युनाइटेड क्लबबीच प्रतिस्पर्धा हुनेछ ।
नेपाल १० विकेटले पराजित,काठमाडौं नेपाल दृष्टिविहीन ट्वान्टीट्वान्टी विश्वकप क्रिकेटमा शुक्रबार पाकिस्तानसँग १० विकेटले पराजित भएको छ । अघिल्लो दिन दक्षिण अफ्रिकामामाथि ६ विकेटको अविस्मरणीय जित हात पारेको नेपालको भारतमा जारी प्रतिपहिला ब्याटिङ गरेको नेपालले निर्धारित २० ओभरमा ८ विकेट गुमाई १ सय १८ रनमात्र बनाउन सक्यो । नेपालबाट सुनील रानामगरले ४० बलमा ७ चौकासहित ४० रन बनाए । रमेशबहादुर बानियाँ १५ र लोकबहादुर थापा १० रनमा आउट भए । पाकिस्तानले ७५ ओभरमै लक्ष्य पूरा गर्यो । मतिउल्लाहले ५० र रियासत खानले नटआउट ५६ रन बनाउँदै पाकिस्तानलाई सजिलो विजय दिलाए । यसअघि बंगलादेश र अस्ट्रेलियासँग पराजित भइसकेको छ ।योगितामा यो तेस्रो हार हो ।
लपु खेलाडी संघमा नयाँ,"काठमाडौं राष्ट्रिय कराते खेलाडी मुकुन्द्र महर्जनको अध्यक्षतामा ललितपुर जिल्ला राष्ट्रिय तथा अन्तर्राष्ट्रिय खेलाडी संघ पुनर्गठन गरिएको छ । पुनर्गठित ११ सदस्यीय जिल्ला कार्यसमितिको उपाध्यक्षमा माया लामा, सचिवमा ज्याकी महर्जन, कोषाध्यक्षमा पुरुषोत्तम वज्राचार्य छन् । सदस्यमा निमेश श्रेष्ठ, मनीषा रानाभाट, साजनकृष्ण ताम्राकार, राजन जोशी, आशिष महर्जन, सदिना श्रेष्ठ र सीमा खड्का छन् ।"
गर्जो पर्दा समुदायको साथ,"लाहा ८ केसिरियाका जोगानन्द सरदारले सात वर्षअघि छोरी लक्ष्मीको विवाह गर्ने निदो गर्दा साथमा ५ हजार रुपैयाँमात्र थियो । अन्नपात केही थिएन । छोरीको विवाहमा झन्डै ५ लाख खर्च भयो । तर उनको साथमा रहेको ५ हजार रुपैयाँ बिहे सकिँदा जस्ताको तस्तै रह्यो ।उल्टै उनको घरमा ६ महिना खान पुग्ने खाद्यान्न जोहो भयो । मैले आफन्त र छिमेकलाई छोरीको विवाह गर्ने निर्णय सुनाएँ, सम्पत्तिका नाममा दुई कट्ठा जमिन भएका जोगानन्दले भने, उनीहरूले बिहेमा चाहिने सबै सामान र लक्ष्मीलाई झन्डै ५ लाख मूल्य बराबरका दाइजो जुटाइदिए ।एक हजारभन्दा बढीलाई भोज खुवाएर घरमा ६ महिना पुग्ने खाद्यान्नको जोहो आफन्तले गरिदिएपछि छोरी अन्माउन समस्या नभएको उनले सुनाए । कसैले मोटरसाइकल, कसैले फर्निचर, टेलिभिजन, घडी, सुनचाँदी, खाद्यान्न, कपडा र भोजका लागि खसी सुँगुरको व्यवस्था गर्दा छोरी अन्माउन कुनै समस्या नभएको उनी सम्झन्छन् । त्यसयता आफन्त र छिमेकले छोरीको विवाहमा जुटाइदिएको सबै सामान उनले फिर्ता गरिसकेका छन् । अब आफू पनि नातिनातिनीको बिहेका लागि आफन्त र छिमेकमा लगानी गर्न थालेको उनले सुनाए । उनकै भाइ बलराम सरदारले छोरी कल्पनाको यही माघ २४ गते दादरवैरिया २ का अनिल सरदारसँग विवाह गर्ने निर्णय गरे । यो थाहा पाएका छरछिमेकले विवाहमा चाहिने सामग्री घरमा ल्याइदिन थालेका छन् ।छोरीको बिहे निर्णय गर्दा गोजीमा २० हजारमात्र थियो, बलरामले भने, मोटरसाइकल, २१ इन्चको टेलिभिजन, फर्निचर, सुनचाँदी, कपडा र खाद्यान्नको प्रबन्ध आफन्त र छिमेकले गर्ने वचन दिएका छन् । फर्निचरका सामान उनको घरमा आइसक्यो । दुई कट्ठा जमिन भएका बलराम भेन्टिलेसन बनाउने मिस्त्री हुन् । उनले छोरीलाई झन्डै ७ लाखसम्मको दाइजो दिनुपर्ने बताए । कुनै पनि सामान मैले किन्नुपर्दैन, उनले भने, सबै आफन्त र छिमेकीले ल्याइदिन्छन् । छोरीको बिहेमा ६ सयभन्दा बढी निम्तो बाँडेका बलरामले छरछिमेकहाँ कसैको विवाह हुँदा तिर्नुपर्ने बुझेका छन् । थलाहामा बसोबास गर्ने ८ सय ८० परिवार सरदारको कसैको पनि घरमा विवाह हुँदा घर मुलीले आर्थिक र भौतिक सामग्रीको जोहो गर्नुपर्दैन । हामी सरदारहरू दलित हौं र गरिब पनि छौं, योगेन्द्रले भने, तर हामी आफ्नो समूहमा मनका धनी छौं । हाम्रो यो पुर्खादेखिको परम्परा हो ।छोरा वा छोरीको विवाहको टुंगो लागेपछि उक्त परिवारका आफन्त र छिमेक सबै भेला हुन्छन् । त्यही भेलाले विवाहका लागि आवश्यक सामान ककसले हाल्ने भन्ने निर्णय गर्छ । उनले भने त्यही निर्णयअनुसार विवाह हुने घरमा सामान आउन थाल्छ । त्यसरी आएका सामान घरधनीले अरूका छोराछोरीको विवाह गर्दा आफ्नामा परेअनुसार फर्काउनुपर्छ, योगेन्द्रले भने, अहिले मैले बलरामको छोरीको विवाहमा २५ हजारको टेलिभिजन हाले भनेपछि छोरीको विवाहमा उसले पनि त्यतिनै रुपैयाँ बराबरको टेलिभिजन हाल्नुपर्छ ।स्थानीय भूपेन सरदारका अनुसार कतिपय परिवारले त नातिनातिनीको विवाहका लागि पनि आफन्त र छिमेकलाई लगानी लगाइसकेका छन् । लगानीमा अन्नपातदेखि आवश्यक सबै सामान पैंचो लगाइन्छ । गाविसका मुखियासमेत रहेका भगवान् सरदारले भने विवाहबाहेक अन्य कार्यक्रम आआफ्नै तरिकाले गरिन्छ । सरदार समुदायमा विवाहका लागि यस्तो सहकार्य पुर्खादेखिकै हो । उनले भने, दशकअघिसम्म हाम्रो समुदायको विवाह झन्झटिलो थियो, अहिले छरितो गर्न थालेका छौं ।पहिला जन्ती आएपछि दुई दिनसम्म भोज खुवाएर तेस्रो दिनमात्र बेहुली अन्माउने चलन थियो । त्यो भद्दा विधिलाई छोट्याएर अहिले बिहान जन्ती आए बेलुका र बेलुका आए भोलिपल्ट बिहान बिदा गर्ने चलन बसालेको उनले बताए । थलाहामा १७ सय ३ घर छन् । गाविस सचिव भोजराज भुजेलका अनुसार गाविसको ९ हजार ६ सय ३७ जनसंख्यामध्ये ६२ प्रतिशत सरदारको छ । तीमध्ये कसैको घरमा विवाह हुँदा घर मुलीलाई तत्काल आर्थिक भार पर्दैन । विवाहका लागि सरदार परिवारको एकता अनुकरणीय छ, उनले भने, गोजीका एक रुपैयाँ र घरमा एक गेडा पनि अन्न नहुने सरदार परिवारले पनि छोरी अन्माउन र बुहारी भित्र्याउन आरामले सक्छ ।"
क्षेत्रीय स्तरको अस्पताल नबन्दा समस्या,"विराटनगर वार्षिक करोडौं रुपैयाँ आयव्यय हुने कोसी अञ्चल अस्पताललाई क्षेत्रीयस्तरको बनाउने माग लगातार उठ्दै आए पनि सरकारबाट सुनुवाइ भएको छैन ।सम्पूर्ण पूर्वाधार भएको यस अस्पताललाई सरकारले क्षेत्रीयस्तरको बनाए मानव संसाधन र उपकरण अभावलगायत सबै समस्या समाधान हुने मेडिकल सुपरिन्टेन्डेन्ट डा रोशन पोखरेलले बताएका छन् ।क्षेत्रीयस्तरको बनाउन दुई वर्षदेखि स्वास्थ्य मन्त्रालय, उपप्रधानमन्त्री र विभागीय मन्त्रीलाई प्रस्तावसहित लिखित पत्राचार गरिरहेको उनले बताए । स्थलगत भ्रमणका क्रममा यहाँ आउँदा हरेकपल्ट उनीहरूले क्षेत्रीयस्तरको बनाउने प्रतिबद्धता जाहेर गरेका छन् । राजधानी फर्केलगत्तै विर्सन्छन् ।हुनुपर्छ, हुन्छ भन्ने जवाफ आउँछ तर हुन्न, पोखरेलले भने । यो अस्पताल क्षेत्रीयस्तरको बन्न नसक्दा जनशक्ति अभावलाई पूर्ति गर्न जसोतसो अहिले करारमा कर्मचारी र स्वयंसेवक राखेर सञ्चालन गर्नुपरेको उनले जानकारी दिए । मागअनुरूपको आवश्यक जनशक्ति, बेड, उपकरण र बजेट पाएमा यही वर्षदेखि अस्पताल क्षेत्रीय स्तरका रूपमा सञ्चालन हुने उनले बताए । अञ्चल अस्पतालमा २ सय बेडको प्रावधान भए पनि यहाँ ३ सयभन्दा बढी बेड छन् । अस्पताल विकास समितिको अग्रसरतामा यहाँ बेडको संख्याअनुरूप चिकित्साक सहित कर्मचारी थपिएका छन् । ५ बिघा ८ कट्ठा ४ धुरमा फैलिएको यो ३ सय ५० शय्याको अस्पतालमा विकासका प्रशस्तै सम्भावना छन् । यति बेला अस्पतालले आकस्मिक, एक्सरे, प्रयोगशाला एवं सीटी स्क्यानका २४ घण्टे सेवा प्रदान गरिरहेको छ । क्षेत्रीय अस्पताल हुनलाई ४ सय बेड हुनुपर्ने प्रावधान छ । यो माग पूरा हुनेबित्तिकै त्यहीअनुरूपको जनशक्ति पदपूर्ति हुने उनले बताए । क्षेत्रीयस्तरको दर्जा पाए यहाँ १ सय ५० शय्या थपेर तोकिएको भन्दा बढी झन्डै ५ सय पुर्याउने योजना पोखरेलले बताउँछन् । क्षेत्रीय हुनासाथ सरकारले सबै आवश्यकता पूरा गर्नुपर्छ, उनले भने । १ सय २६ वर्ष पुरानो अस्पतालमा नयाँ थपिएको मिर्गौला र क्यान्सरको समेत गरी १० बार्ड छन् । यहाँ ८५ चिकित्सकसहित ५ सय कर्मचारी कार्यरत छन् । पोखरेलका अनुसार क्षेत्रीय स्तरमा लानलाई अहिले उपलब्ध ५ सय जनशक्तिमा सय जना थपे पुग्छ । उक्त अञ्चल अस्पतालले बहिरंग विभागबाट बिक्री गरिने पुर्जीबाट १ करोडभन्दा बढी, प्रयोगशाला एवं एक्सरेबाट दुईदुई करोड, मेडिकल कलेजबाट प्राक्टिकल गर्न आउनेबाट १ करोड र विविध क्षेत्रबाट गरी वार्षिक ७ करोड रुपैयाँ आम्दानी गर्छ । उसले तलब र भत्ता गरी झन्डै ५ सय कर्मचारीमाथि वार्षिक १३ देखि १५ करोड रुपैयाँ खर्च गर्छ । तीमध्ये २ सय ५० कर्मचारी अस्पताल विकास समितिले नियुक्त गरेका छन् ।"
सुख्खा क्षेत्रमा तमोरको पानी,"पाँचथर सुख्खा क्षेत्रका बासिन्दालाई पिउने पानी आपूर्ति गर्न तमोर नदीबाट विद्युतीय पम्पिङ खानेपानी आयोजना निर्माणले तीव्रता पाएको छ । तमोर नदीबाट विद्युतीय उपकरण प्रविधिले पानी तानेर उपभोक्तालाई वितरण गर्न लागिएको हो ।धारा, कुवा, पँधेरा, खोला, खोल्सी सुकेपछि मुहान अभावले वर्षांैदेखि पिउने पानी समस्या झेल्दै आएका पाँचथरको सुख्खा क्षेत्रका बासिन्दालाई खानेपानी व्यवस्थापन गर्न सरकारले ५२ करोड रुपैयाँ लागतमा आयोजना सञ्चालनमा ल्याएको हो ।सरकारले ०६८ सालमा याशोक, रानीगाउँ र स्यावरुम्बा गाविसलाई सुख्खा क्षेत्र घोषणा गरेपछि तमोरबाट विद्युतीय पम्पिङ सुरु गरिएको फिदिमस्थित खानेपानी सरसफाइ सबडिभिजन कार्यालयले जनाएको छ । तमोर खानेपानी आयोजना निर्माणले तीव्रता पाएपछि वर्षायाममा आकाशे र हिउँदमा आहालको पानी उमालेर पिउँदै आएका उपभोक्ताको मुहार उज्यालो हुन थालेको छ । वर्षायाममा जमेको आहालको पानी सुकेपछि आधा दिनको बाटोमा घण्टौं लाइन बसेर कुवाको पानी बोकेर जीवन धान्दै आएका थिए ।बगेर खेर जाने तमोरको पानी पम्पबाट ३ सय ३६ मिटर तलदेखि ६ सय ८७ मिटर उचाइसम्म तानेर याशोक, स्यावरुम्बा र रानीगाउँको उच्च ठाउँमा दसवटा ठूलठूला ट्यांकीमा जम्मा गरिने छ । सुख्खा क्षेत्रका बासिन्दालाई छिटोभन्दा छिटो घरघरमा धारा पुर्याउन प्रयत्नरत रहेको आयोजना उपभोक्ता सहयोग समितिका सचिव देवेन्द्रकुमार लावतीले बताए ।आयोजना निर्माणमा ठेकेदार प्रेरणा स्वामी नारायण संयुक्त कम्पनीसित ५१ करोड ३० लाख २० हजार ५ सय ६८ रुपैयाँ उपलब्ध गराउने सम्झौता रहेको खानेपानी तथा सरसफाइ सबडिभिजन कार्यालयले जनाएको छ । सरकारले तीन वर्षमा पूरा गर्ने लक्ष्यसाथ ०७२ पुस १६ गते ठेकेदारसित सम्झौता गरेको थियो ।सम्झौताअनुसार ०७४ पुस १७ गते पूरा गरी उपभोक्ताको घरघरमा पानी पुग्नुपर्ने सबडिभिजन कार्यालयलका इन्जिनियर रवीन्द्र रायले बताए । ठेकेदार कम्पनीले भने सम्झौताको एक वर्षपछि मात्र निर्माण थालेकाले तोकिएको मितिमा पूरा नहुने सम्भावना भएकाले आयोजना छिट्टै सम्पन्न गर्न सरकारी निकाय, निर्माण व्यवसायी, उपभोक्ता समिति र स्थानीयले समेत सहयोग गर्दै आएको सचिव लावतीले बताए । उनका अनुसार उपभोक्ताले कुल लागतको १ प्रतिशत रकम प्रतिघर २ हजार ६ सयका दरले ५३ लाख रुपैयाँ जम्मा गरेका छन् । सुख्खा क्षेत्र याशोक, रानीगाउँ र स्यावरुम्बामा गरी २ हजार ७ सय २९ परिवारका १२ हजार ४ सय २६ जना बसोबास गर्छन् । यसमध्ये पिउने पानी अभावले बर्सेनि १ सय ५० परिवार बसाइँ जाने गरेको जनाइएको छ । पाँच वर्ष अवधिमा ७ सय ५४ परिवार बसाइँ सरेको गाविस सचिवहरूले जनाएका छन् ।"
डुबेर मृत्यु,दमक मोरङ पथरीशनिश्चरेका एक वृद्धको पानीमा डुबेर मृत्यु भएको छ । घरनजिकै खोल्सामा डुबेको अवस्थामा स्थानीय ६२ वर्षीय शेरहाङ ध्वज लिम्बू फेला परेको प्रहरीले जनाएको छ ।
आगोले क्षति,"पाँचथर विद्युत् सर्ट भएर आगो लाग्दा रानीटारमा ठूलो धनमाल क्षति भएको छ । रानीटार ६ का गोरे मुखियाको घरमा आगलागी हुँदा एकतले पक्की घर, एकतले काठ र कर्कतपाताको घर जलेको हो । घरभित्रका खाद्यान्न, कपडा, नगद गरी १९ लाख ७३ हजार बराबरको क्षति भएको प्रहरीले जनायो ।"
पुस्तकालय बन्द,"तेह्रथुम आठराई क्षेत्रको संक्रान्ति बजारमा रहेको जिल्लाकै पुरानो पुस्तकालय पुस्तक अभावमा बन्द भएको छ । विस २०२० मा स्थापित जनप्रिय पुस्तकालय बन्द भएको हो । राणाकालमा स्थापना भएको पुस्तकालय गत वर्षदेखि पूर्णरूपमा बन्द गरिएको छ । पुस्तकालय तेह्रथुम, पाँचथर र ताप्लेजुङका पाठकले प्रयोग गर्दै आएका थिए ।"
मैयुङहाँसपोखरी महोत्सव हुने,"भोजपुर मैयुङडाँडामा महोत्सव हुने भएको छ । खोटाङ सीमास्थलमा वैशाख १ देखि ३ सम्म मैयुङहाँसपोखरी महोत्सव हुन लागेको हो । पर्यटकीय सम्भावना बोकेको मैयुङको प्रचारप्रसार गरी पर्यटन प्रवद्र्धन तथा स्थानीय तहमै आर्थिक उपार्जनका लागि टेवा पुर्याउने उद्देश्यले महोत्सव गर्न लागिएको आयोजकले बताए । महोत्सवको तिम्मा सरोकार समाजले तयारी गरिरहेको छ । यस क्षेत्रको लोपोन्मुख चौंरीपालन निरन्तरता र व्यवसायीकरणका लागि प्रोत्साहन कार्यक्रम भित्र्याउने, ऐतिहासिक महत्त्वलाई प्रचारप्रसार गर्ने लक्ष्य राखिएको छ ।"
सामुदायिक वनमा डम्पिङ साइट,"पूर्वपश्चिम राजमार्ग आसपासको वन क्षेत्र डम्पिङ साइट का रूपमा प्रयोग भइरहेको छ । गैंडाकोटदेखि सुनवल बजारसम्म उत्पादन हुने अधिकांश फोहोर वन क्षेत्रमा फयाँक्ने गरिएको छ । गैंडाकोट, देवचुली, कावासोती, चोरमारा, अरुणखोला, दुम्किबासलगायत मुख्य बजार क्षेत्रबाट उत्पादन हुने फोहोर राजमार्ग आसपासको वन क्षेत्रमा फयाँक्ने गरिए पनि कसैले नियमन गरेको छैन ।जिल्लामा ७ नगरपालिका छन् । तर, कुनै पनि नगरपालिकामा व्यवस्थित डम्पिङ साइट छैनन् । जसका कारण नगरपालिका र बजार क्षेत्रमा उत्पादन हुने फोहोर सामुदायिक र राष्ट्रिय वनमा फाल्ने गरिएको छ । गैंडाकोटले नगर क्षेत्रमा उत्पादन हुने फोहोर नारायणी नदीकिनारको हनुमान धार्मिक वनमा फयाँक्ने गरेको छ । उसले फोहोर फयाँक्ने स्थान राजमार्गभन्दा दक्षिणतर्फ नारायणी नदीकिनारमा छ । धार्मिक वन क्षेत्रमा फोहोर नफयाँक्न आग्रह गरे पनि नगरपालिकाले अटेर गरेको वन समितिका अध्यक्ष फणिन्द्र शर्मा सापकोटा बताउँछन् । फोहोरले मन्दिर र वन क्षेत्रको सौन्दर्यका साथै नदीमा समेत वातावरणीय असर परेको छ, उनले भने । उक्त स्थानमा फोहोर नफयाँक्न पटकपटक आग्रह गर्दा पनि बेवास्ता गरिएको उनले बताए । नगरपालिकाले भने अस्थायी रूपमा उक्त क्षेत्रमा फोहोर व्यवस्थापन गरेको जनाएको छ । फोहोर व्यवस्थापन गर्दा वातावरणमा पर्ने नकारात्मक असर कसरी कम गर्न सकिन्छ भन्ने विषयमा कार्यालय सजक रहेको नगरपालिकाका कार्यकारी अधिकृत श्रीकृष्ण नेपालले बताए । भौगोलिक र प्राकृतिक बनावटले फोहोरलाई अहिले अस्थायी रूपमा सो क्षेत्रमा व्यवस्थापन गरिएको उनको भनाइ छ ।कुहिने र नकुहिने फोहोरको वर्गीकरण गरी फोहोर व्यवस्थापन गरेका छौं, उनले भने, फोहोरको प्रभाव नदीमा नपरोस् भन्ने उद्देश्यले पर्खाल उठाएका छौं । नगरपालिका क्षेत्रमा फोहोर फाल्ने स्थान खरिद गर्न नपाउँदा समस्या परेको उनले बताए । वातावरणमैत्री कार्यक्रम लागू भएको जिल्लामा यसरी वन क्षेत्र र नदीकिनारमा फोहोर फयाँक्दा प्रभावकारी हुन नसकेको स्थानीय बताउँछन् । देवचुली, कावासोती, मध्यविन्दु, बर्दघाट, सुनवललगायत नगरपालिकाले समेत पूर्वपश्चिम राजमार्ग आसपासका क्षेत्रमा रहेका वनमा फोहोर व्यवस्थापन गर्दै आएका छन् ।वनमा फयाँक्न नपाएका दिन साँझ परेपछि बजारको मुख्यमुख्य चोकमा फोहोर जम्मा गरी जलाउने गर्दा थप असर परेको स्थानीय बताउँछन । कावासोतीको मुख्य बजार थानाचोकमा रात परेपछि फोहोर जलाउँदा नगर धुवाँमय हुने गरेको छ । जिल्ला वन अधिकृत वियजराज सुवेदीले वन क्षेत्रमा फोहोर फाल्नु गैरकानुनी भएको भन्दै यसले सरोकारवाला निकायबीच द्वन्द्व बढ्न सक्ने चिन्ता व्यक्त गरे । वन क्षेत्रमा फाल्ने फोहोरका कारण वातावरणीय सँगै पर्यावरण र वन्यजन्तुमा समेत नकारात्मक असर पारेको सुवेदीले बताए । वन क्षेत्रमा फोहोर फाल्नु वन क्षेत्र अतिक्रमणभित्र पर्ने भन्दै तत्काल यो नरोकिए जिल्ला वन कार्यालयले आवश्यक कदम चाल्ने सुवेदीले चेतावनी दिए ।"
उस्तै छ सिर्सिया,"पर्सा बारा औद्योगिक करिडोरका उद्योगबाट निस्किने फोहोर बग्ने सिर्सिया खोला अझै सङ्लो बनेको छैन । त्यहाँ प्रदूर्षण घटाउन ८ वर्षअघि तत्कालीन प्रमुख जिल्ला अधिकारी नागेन्द्र झाले प्रयास गरेका थिए । उनले ४५ पटकसम्म सम्बन्धित उद्योगीसमेतको सर्वपक्षीय बैठक बोलाएर ध्यानाकर्षण गराएका थिए । उनीपछि जिल्लामा आधा दर्जन प्रजिअ फेरिए । सबैले केही न केही प्रयास गरे पनि असफल भए । प्रशासकहरू मात्र नभई यहाँका नेताले पनि सिर्सियालाई प्रदूषण मुक्त बनाउने एजेन्डा नउठाएका होइनन् । तर, चुनाव सकिएपछि नेता, सांसदको ध्यान यतातिर गएन । ३ दशकयता खोलाको अवस्था जीर्ण बनेको हो । कुनै बेला नुहाउनुका साथै खोला आसपासका थुप्रै बस्तीका बासिन्दाले पानी पिउने, खाना पकाउने, चौपायालाई खुवाउने, लुगाधुने गर्थे । पर्साबारा औद्योगिक करिडोरका अधिकांश उद्योगले उद्योगबाट निस्कने फोहोर फाल्ने गरेकाले खोलाको अस्तित्व संकटमा छ । २०३६ यता बढेको औद्योगिक करिडोरसँगै खोलाको अस्तित्व गुम्दै गएको हो । त्यसयता खोला ढलका रूपमा परिणत हुँदै गयो । करिडोरका उद्योगमध्ये बढीजसो छाला, कपडा र डिस्टिलरी छन् । यी उद्योगले नै खोला प्रदूषित गरेको प्रसौनीका विजय कुशवाह बताउँछन् । खोलालाई प्रदूषणमुक्त बनाउन आसपासका बासिन्दाले दबाब नदिएका पनि होइनन् ।वीरगन्ज उद्योग वाणिज्य संघका वरिष्ठ उपाध्यक्ष गोपाल केडिया आफूहरू पनि सिर्सियाको पानी सफा हुनुपर्छ भन्ने पक्षमा रहेको बताउँछन् । श्रम कार्यालय वीरगन्जका सूचना अधिकृत सुन्दर श्रेष्ठले यस वर्षको छठ पूजामा सहायक प्रजिअ डिजन भट्टराईको निर्देशनपछि गरिएको स्थलगत निरीक्षणमा करिडोरका ४३ उद्योगले खोलामा सोझै प्रदूषित पानी फालेको पाइएको बताए । पर्साका प्रजिअ केशवराज घिमिरे आफूले सिर्सियाको पानी सफा बनाउने प्रयास जारी राखेको बताए ।"
यातायातमा अर्ब लगानी,"पाल्पा यहाँका व्यवसायीले यातायात सेवा क्षेत्रमा १ अर्बभन्दा बढी लगानी पुर्याएका छन् । श्रीनगर यातायात व्यवसायी समितिमार्फत यस क्षेत्रमा प्रत्येक वर्ष लगानी थपिँदै गएको हो ।२०५४ सालमा १० जिपबाट सेवा थालेको समितिमा अहिले ५ सय ६२ सवारी साधन पुगेका छन् । १ करोडबाट सुरु भएको लगानी अहिले अर्ब नाघिसकेको समिति अध्यक्ष डिलबहादुर ढुंगानाले जानकारी दिए । लगानी थपिने क्रम बढेको छ, उनले भने, हामीले ग्रामीण भेकमा जिप सञ्चालन गरेका छौं । समितिले जिपसँगै हायस, केही मिनी र डिलक्स बस सेवा सञ्चालन गरेको छ ।हामीले जस्तो सोचेर काम थालेका हौं त्योभन्दा धेरै सफलता पाएका छौं, उनले भने । खुला प्रतिस्पर्धाबाट सवारी साधन सञ्चालन गर्न पाउँदा लगानीको अवसर बढ्दै गएको उनको भनाइ छ । समितिले काठमाडौंका लागि डिलक्स बस सेवा सञ्चालन गरेको छ । जनतालाई स्तरीय सेवा दिन पनि लगानी बढेको छ, उनले भने, जसले गर्दा सुविधाजन्य सवारी साधन सञ्चालन गर्दा सबै खुसी छन् ।कार्यालय सचिव भविन्द्र गौतमका अनुसार समितिले २० वर्ष पुराना गाडी विस्थापित गर्ने योजना अघि सारेको छ । गाडी मालिक तथा कर्मचारीलाई ३ लाखको दुर्घटना बिमाको व्यवस्था छ, उनले भने, मालिक, चालक, कर्मचारीलाई २० हजार औषधि उपचार खर्च दिने गरेको छ । दुर्घटना न्यूनीकरणका लागि समितिले सचेतना अभियान सञ्चालन गर्ने योजना बनाएको छ । चालक र मजदुरलाई नियमित प्रशिक्षण दिने तयारी छ, उनले भने । महासचिव जगत बरालका अनुसार समितिले आव ०७२७३ मा २ करोड ५२ लाख २१ हजार बराबरको कारोबार गरेको छ ।"
चिठीबाट पत्रिकातिर,"अर्घाखाँची दशकअघिसम्म हल्कारा ऋषभ खनालले दैनिक ४ सयभन्दा बढी चिठीको भारी बोक्नुपथ्र्याे । त्यतिबेला मोबाइल फोन र इन्टरनेटको सुविधा थिएन । स्वदेश, विदेशबाट आफन्तलाई चिठीबाटै सञ्चो बिसञ्चोको खबर पठाइन्थ्यो । तर, अहिले सञ्चारको तीव्रतर विकासले थैलीमा धेरै चिठी हुँदैनन् । दैनिक ३४ वटा मात्रै हुन्छन् । कहिलेकाहीं एउटा चिठी नभए पनि दैनिक पत्रिकाले व्यस्तता भने उस्तै रहेको उनी बताउँछन् ।पहिले गाउँगाउँमा पुर्याउने गोप्य चिठी हुन्थे, उनले भने, अहिले गाविसलगायत सरकारी र संघसंस्थाको अफिस, आमा समूह, स्कुल र मान्छेका घरमा पत्रिका बोकेर जानुपर्छ । जिल्लाबाट दैनिक पत्रिका प्रकाशित नभए पनि राष्ट्रियस्तरका पत्रिकाको चाङ हुने उनले बताए । गाउँमा पत्रिका पढनेको लहर चलेको छ ।नुवाकोटका सुवास पौडेलले १० वर्षअघिसम्म दिल्लीबाट घरमा हुलाकमार्फत चिठी पठाउँथे । झन्डै १५ दिनमा घरमा आइपुग्थ्यो ।अहिले चिठी पठाउन छाडेको ९ वर्ष भयो । पहिला मोबाइल फोन आयो । त्यसपछि इन्टरनेट सुविधाले भिडियो कलमा कुराकानी हुन थालेको उनले बताए ।हुलाकबाट कहिलेकाहीं पढ्नलायक भारतीय पत्रिका र म्याग्जिन पठाउने गरेको बताए । जिल्ला हुलाक कार्यालय प्रमुख राजमीप्रसाद मरासिनीले सबै गाविसका सरकारी, विभिन्न संघसंस्था र व्यक्तिकहाँ राष्ट्रियस्तरका पत्रिकाले हुलाकको काम नघटेको बताए ।"
आर्थिक संकटमा बैंक,"पर्वत कुश्मास्थित नेपालबंगलादेश बैंकको शाखाका कर्जा प्रमुख उपेन्द्र मैनाली ग्राहकसँग डिपोजिट (बचत) मा बढेको ब्याजदरबारे आकर्षक कुरा गर्दै पैसा जम्मा गर्न अनुरोध गरिरहेका थिए ।सामान्यत: बैंकहरूले नयाँ शाखा खोलेपछि स्थानीय बजारका व्यवसायीहरूलाई सस्तो ब्याजको लोभ देखाएर ऋण लगानी गर्ने चलन हो । तर, पर्वतमा भर्खरै मात्र शाखा विस्तार गरेको नेपालबंगलादेश र एनआईसी एसिया बैंकले ग्राहकलाई सस्तो ब्याजमा ऋण दिनुको सट्टा महँगो ब्याज दिएर डिपोजिट संकलनलाई बढी जोड दिएका छन् । केही दिनदेखि मुलुकभर देखिएको आर्थिक संकट पर्वतका बैंक तथा वित्तीय संस्थाहरूमा पनि देखिएको छ । यहाँ शाखा विस्तार गरेका बैंक तथा वित्तीय संस्थाहरूले करिब र्२ सातादेखि लगानी शून्यमा झारेका छन् । स्थानीय बजारमा रकम अभाव भएपछि उपभोक्ताहरूलाई चर्को ब्याजको विज्ञापन गरी डिपोजिट बढाउन केन्द्रित देखिन्छन् । बजारमा तरलता अभाव चरम विन्दुमा पुगेको भन्दै बैंकहरूले लगानी रोकेका हुन् ।यहाँ शाखा विस्तार गरेका करिब दर्जन वाणिज्य बैंक तथा आधा दर्जन विकास बैंकले तरलता बढाउन आकर्षक ब्याजसहितको विज्ञापन गरेका छन् । केही सातायता हरेक बैंकले बचतमा ब्याज बढाएका ब्यानर राखेर विज्ञापन गरेका छन् । केही बैंकले गत सातादेखि जारी पर्वत महोत्सवमा स्टल राखेर विज्ञापन गरिरहेका छन् । कतिपय बैंक भने सहकारीजस्तै घरदैलो अभियान सञ्चालन गरी बचत संकलनमा जुटेका छन् । सामान्य अवस्थामा भन्दा बैंकहरूले बचतमै ८ प्रतिशतसम्म ब्याजदर बढाएका छन् । यो मुलुकभरकै समस्या हो, नेपालबंगलादेश बैंककी शाखा प्रबन्धक सुष्मा पन्तले भनिन्, लिक्युडिटी नबढाएसम्म कसरी लगानी गर्ने ? बैंकमा बचत बढाएपछि मात्रै लगानी गर्ने उनले बताइन् । बैंकले १ सय ८० दिने बचतमा १२ प्रतिशत ब्याजको विज्ञापन गरेको छ । त्यस्तै अन्य बैंकहरूले पनि विभिन्न शीर्षकमा ९ देखि साढे १२ प्रतिशतसम्म ब्याज दिने विज्ञापन गरिरहेका छन् । विशेषगरी लगानीमै केन्द्रित रहने केही बैंकसमेत दुई सातादेखि लगानी शून्यमा झारेर बचत संकलनमा केन्द्रित भएका छन् । तर, बैंकहरूले ब्याजको लोभ देखाए पनि अपेक्षित बचत संकलन भएको छैन । साताअघि शाखा खुलेको नेपालबंगलादेशमा करिब ५० ग्राहकले मात्रै नयाँ खाता खोलेको बैंकले जनाएको छ ।सरकारको लगानी रहेका बैंकहरूले पनि केही दिनदेखि आन्तरिक बजारमा निर्भर भएर मात्रै लगानी गर्ने भन्दै रोकेका छन् । माथिल्लो निकायले फन्ड पठाउन नसक्ने भनेकाले नयाँ कर्जा स्वीकृत गरिएको छैन, कृषि विकास बैंकका प्रबन्धक गोविन्द पौडेलले भने, यहाँ संकलन भएको ८० प्रतिशत लगानी गर्न सकिन्छ । त्यसैको व्यवस्थापनमा जुटेका छौं । नेपाल बैंकका प्रबन्धक सुरेश लामिछानेले मुलुकभरको समस्या भएकाले स्थानीय बजारमा खुलेर लगानी गर्न समस्या भएको बताए ।"
तनहुँमा चिडियाखाना बन्ने,तनहुँ घाँसीकुवा र भानु नगरपालिका आसपासको जंगलमा चिडियाखाना बनाउने मन्त्रिपरिषदले निर्णय गरेको छ । वनमन्त्री शंकर भण्डारीको अगुवाइमा ३ महिनादेखि गरिएको गृहकार्यपछि बिहीबारको मन्त्रिपरिषद्ले यस्तो निर्णय गरेको हो । छिर्कनदेखि देउराली र घाँसीकुवा उत्तरतर्फको ८ सामुदायिक वन र ५ कबुलियती वनको ४२५ हेक्टरमा चिडियाखाना बनाउने तयारी भएको वन अधिकृत अम्बिकाप्रसाद पौडेलले बताए ।
शैक्षिक महोत्सवमा करोड संकलन,लमजुङ भोर्लेटारस्थित इशानेश्वर क्याम्पसको पूर्वाधार निर्माणका लागि आयोजित धार्मिक तथा शैक्षिक महोत्सवमा करिब १ करोड रुपैयाँ संकलन भएको छ । आइतबारदेखि सुरु भएको महोत्सवमा क्याम्पस सञ्चालक समितिका पूर्वअध्यक्ष वसन्तराज घिमिरेले ४ आना जग्गा र अध्यक्ष प्रेमलाल श्रेष्ठले ५ लाख रुपैयाँ दान गरेका छन् । ३ करोड रुपैयाँ सहयोग संकलनको लक्ष्यसहित महोत्सव आयोजना गरिएको हो ।
वेस्टपोइन्टलाई उपाधि,"म्याग्दी सर्वाधिक अंक जोड्दै विद्यालयस्तरीय तेस्रो राष्ट्रपति रनिङ सिल्डको उपाधि न्यु वेस्टपोइन्ट आवासीय माविले जितेको छ । प्रतियोगितामा सहभागी छात्रछात्रा एथेलेटिक्स, भलिबल तथा कबड्डी खेलमा सर्वाधिक २ सय २६ अंकसहित वेस्टपोइन्टले सिल्ड जितेको हो । माउन्ट एभरेस्ट आवासीय मावि १ सय २६ अंकले दोस्रो र १ सय १० अंकले महेन्द्ररत्न मावि तेस्रो भएका छन् । छात्र भलिबलतर्फ महेन्द्ररत्न मावि बरंजा पहिलो, धनजनता मावि मुना दोस्रो, छात्रातर्फ वेस्टपोइन्ट पहिलो र महेन्द्ररत्न मावि दोस्रो भए । प्रतियोगितामा जिल्लाका ४२ माविका करिब ५ सय खेलाडी सहभागी भए ।"
विद्यालयमा अक्षयकोष,"पाल्पा रामपुर ६, सीताकुण्डस्थित सीता माविमा १ लाखको छात्रवृत्ति अक्षयकोष स्थापना गरिएको छ । साहित्यकर्मी लीला रानाले ससुरासासूको सम्झनामा अक्षयकोष राखेका हुन् । उक्त रकम विद्यालयका प्रधानाध्यापक दिलबहादुर राना र व्यवस्थापन समिति अध्यक्ष ओमबहादुर मल्ललाई हस्तान्तरण गरिएको छ ।"
गाउँका स्वास्थ्य संस्थामा औषधि अभाव,"जिल्ला अस्पतालले साउनयता तीन पटक ४० लाख मूल्यको औषधि खरिद गरिसकेको छ । गत असोज १ गते तीन लाख, २१ गते तीन लाख र मंसिर १२ गते ३४ लाख रुपैयाँको औषधि अस्पतालले किनिसकेको छ । जिल्ला अस्पतालको स्टोरमा औषधि पर्याप्त छ तर गाउँका स्वास्थ्य चौकी भने रित्तै छन् । स्थानीयका अनुसार गोतामकोट, चौखावाङ, साँख, मोरावाङ, तकसेरा, पोखरा, महत, काँक्री, स्यालाखदी, रन्मामैकोट, हुकाम, सिस्ने, कोल, राङसीको स्वास्थ्य चौकीमा औषधि पुग्न सकेको छैन । औषधि अभावमा सर्वसाधारणले दु:ख पाइरहेका छन् । मोरावाङका जुद्धु बुढाले लामो समयदेखि स्वास्थ्य चौकीमा औषधि नभएको बताए । औषधिका लागि स्वास्थ्य चौकी धाउन थालेको धेरै भइसक्यो, बुढाले भने, औषधि भएको दिन कहिल्यै छैन । जिल्ला अस्पताल स्रोतका अनुसार स्वास्थ्य चौकी प्रमुखहरू जिल्ला सम्म नआउनु, आए पनि ढुवानी भाडा, सडकको कारण देखाउँदै औषधि नलिनु तथा कतिपय स्वास्थ्य चौकी इन्चार्जहरू घर बिदामा गएका कारण डेढ महिनादेखि गाउँमा औषधि छैन । विशेष गरी जिल्लाको पूर्वी क्षेत्रका स्वास्थ्य चौकी इन्चार्जहरू यही सिजनमा घर बिदामा जाने गर्दछन् । जिल्ला अस्पताल प्रमुख डा राजेन्द्र जिसीले जिल्लाका कतिपय स्वास्थ्य चौकीमा औषधि पुग्न नसकेको स्विकारे । जिल्लाका केही दुर्गम स्वास्थ्य चौकीमा औषधि पुगेको छैन, डाक्टर जीसीले भने, कतै ढुवानी गर्ने मान्छे छैनन्, कतैका इन्चार्जहरू जिल्लासम्म पुगेका छैनन् । अबको केही दिनमा सबैतिर औषधि पुर्याउने व्यवस्था मिलाउने उनले बताए । अस्पतालका स्टोरकिपर जनक खडकाले औषधि खरिदका लागि मन्त्रालयले थप ८ लाख रुपैयाँ पठाइदिएको बताए । खडकाका अनुसार ८ लाख रुपैयाँको औषधि पनि खरिदको तयारी भइरहेको छ । तत्कालका लागि अभाव टर्योबाँके केन्द्रले औषधि पठाएपछि बाँकेमा तत्कालका लागि औषधि अभाव टरेको छ । व्यापक दबाबपछि क्षेत्रीय मेडिकल स्टोरमार्फत सरकारले ७० लाखको औषधि पठाएको हो । त्यस्तै, जिल्ला जनस्वास्थ्य कार्यालयले २९ लाखको औषधि खरिद गरेको छ । थप औषधि किन्नका लागि टेन्डर प्रक्रिया सुरु भएको छ । केन्द्र र स्थानीयस्तरबाट करिब १ करोडको औषधि बाँके आएपछि अभाव टरेको जिल्ला जनस्वास्थ्य कार्यालय, बाँकेका प्रमुख खिमबहादुर खड्काले बताए । उनका अनुसार अभाव भएका स्वास्थ्य चौकीमा औषधि पठाई सकिएको छ । अभाव भएका सबै स्वास्थ्य संस्थामा औषधि पठाइसकेका छौं । अपुग भए लिन आउन भनिसकेका छौं, उनको दाबी छ, सरकारले नि:शुल्क वितरण गर्ने सबै औषधि सर्वसाधारणले स्वास्थ्य संस्थामा पाउन सक्छन् । सरकारले प्राथमिक स्वास्थ्य केन्द्रबाट ५८ र उपस्वास्थ्य चौकीमा ३५ प्रकारका औषधि नि:शुल्क वितरण गर्ने प्रतिबद्धता जनाएको छ । तर, अभाव भएपछि सर्वसाधारणहरूलाई सिटामोलसमेत किन्नुपर्ने बाध्यता थियो । गर्भवती र सुत्केरी महिलाले प्रयोग गर्ने आइरन चक्की, जीवन जलसमेत अभाव थियो । उपचारका लागि स्वास्थ्य संस्थामा पुगेका बिरामी रित्तो हात फर्किनुपरेको थियो ।जिल्लामा आवश्यक पर्ने ७० प्रतिशत औषधि केन्द्रले किनेर पठाउने गरेका कारण अभाव सिर्जना हुने गरेको हो । तर, चर्को दबाबपछि सरकारले बाँकेका लागि केही औषधि पठाएको छ । बाँकेका लागि केन्द्रबाट २ करोडको औषधि आवश्यक पर्छ । जिल्ला जनस्वास्थ्यले औषधि किन्नका लागि वार्षिक ५५ लाख रुपैयाँ बजेट पाउँछ । जिल्लाको बजेटले दुईतीन महिनाका लागिमात्रै औषधि पुग्छ । त्यसैले केन्द्रको मुख ताक्नुपर्ने बाध्यता रहेको जिल्ला जनस्वास्थ्यले जनाएको छ । औषधि अभाव हुन नदिन स्वास्थ्य चौकी व्यवस्थापन समितिको निर्णय गराएर ५ हजारदेखि १५ हजारसम्मको औषधि किन्न पाइने नयाँ नियम बनाइएको छ । बाँकेमा ३ प्राथमिक स्वास्थ्य केन्द्र र ४४ उपस्वास्थ्य चौकी छन् ।"
चौरजहारीमा अत्याधुनिक मेसिन,"रुकुम चौरजहारी अस्पतालले अत्याधुनिक मेसिनबाट उपचार थालेको छ । अस्पतालले विभिन्न रोगको उपचारमा अत्याधुनिक मेसिन प्रयोगमा ल्याएको हो । करिब ७० लाख रुपैयाँको लगानीमा मेसिन खरिद गरी जडान गरिएको छ ।बिरामीको स्वास्थ्य समस्यालाई पहिचान गरेर रोग निदानमा सहयोग पुर्याउने उद्देश्यले आधुनिक मेसिन सञ्चालनमा ल्याइएको प्रशासक डिलबहादुर गिरीले जानकारी दिए । उनका अनुसार अस्पतालमा विशेष प्रकारको सीआर एक्सरे मेसिन, डीआर डिजिटल एक्सरे, जनरल एनेस्थेसिया मेसिन र बायो केमेस्ट्रिक एनलाइजरबाट उपचार थालिएको छ । सीआर एक्सरे मेसिनको प्रयोगबाट बिरामीको अप्रेसन गर्दा मनिटरमा भिडियो हेर्न मिल्छ । यही कारण अप्रेसन गर्नुपर्ने भाग वा अंगको सफल र भरपर्दाे तरिकाले सेवा सञ्चालन हुने विश्वास लिइएको गिरी बताउँछन् ।डीआर डिजिटल एक्सरेबाट हाडजोर्नीका रोगीको शल्यक्रिया गर्दा १० सेकेन्डमै मिलेनमिलेको थाहा पाउन सकिने सुविधा रहेको अस्पतालका मेडिकल डाइरेक्टर डा कालेव बुढाले बताए । उनका अनुसार उक्त मेसिनको सहायताले बिरामीको शल्यक्रिया गर्दा रडकिला राख्न र निकाल्न सहज भइरहेको छ । अस्पतालमा थपिएको बायो केमिस्ट्रिक एनलाइजर मेसिन बिरामीहरूको रगतमा भएको खराबी पत्ता लगाउन उपयोगी हुनेछ । एनालाइजरले मुटु, कलेजो, मृगौला, प्यांक्रिज, सुगर पनि सजिलै पत्ता लगाउन सकिन्छ । त्यसैगरी अस्पतालमा प्रयोगमा आएको जनरल एनेस्थेसिया मेसिन बिरामीको अप्रेसन गर्नुपूर्व बेहोस गराउन प्रयोग गरिने छ । अस्पतालमा आधुनिक मेसिनबाट उपचार सुरु भएसँगै सेवाग्राहीको चाप पनि बढेको छ । यसअघि दैनिक १ सय ५० जनासम्म बिरामी आउनेमा अहिले २ सयभन्दा बढी हुने गरेका छन् । अस्पतालमा रुकुमसहित सल्यान, जाजरकोट, सुर्खेतका केही भागको साथै डोल्पाका समेत बिरामी आउने गरेका छन् । ५० शय्याको उक्त अस्पतालमा ६ जना विशेषज्ञ डाक्टरसहित ४० स्वास्थ्यकर्मी कार्यरत छन् ।"
सडकको कामै नभई भुक्तानी,"बैतडी गत असारमा सम्पन्न देखाइएको सडक निर्माण पटकपटक ताकेता गर्दासमेत पूरा नगरेको भन्दै दशरथ चन्द नगरपालिका ९ डुंगरा र नागार्जुन गाविसका बासिन्दा जिविस पुगेका छन् । सदरमुकाम पञ्चेश्वर सडकको डुंगरादेखि नागार्जुन सीमाको घट्टीगाडसम्म काम गर्ने लक्ष्य थियो । पछि गर्ने भन्दै जिविसले अधुरै कामको मूल्यांकन देखाएर उपभोक्ता समितिलाई भुक्तानी गरेको हो । जिविस र उपभोक्ता समितिको मिलेमतोमा कागजमै काम देखाएर बजेट सकेको स्थानीय उपभोक्ताको आरोप छ ।उक्त सडकमा गत वर्ष जिविसले सुरुमा १३ लाख ठेक्काबाट काम गराएको थियो । असार अन्तिममा ४७ लाख निर्माण उपभोक्ता समितिबाट गराउन थपियो । प्राविधिक र उपभोक्ता समितिको मिलेमतोमा उक्त रकमले ६० मिटर मात्रै निर्माण गरी काम पूरा भएको देखाएको स्थानीय घनश्याम भट्टले बताए । किसन भट्टको अध्यक्षतामा गठित उपभोक्ता समितिलाई खबर नै नगरी जिविसले अर्कै किसन भट्टको नेतृत्वमा समिति गठन गर्न लगाएर सम्झौता गरेको उनीहरूको आरोप छ । डेढ महिनासम्म काम पूरा नगरेपछि गत भदौ १९ गते स्थानीयले जिल्ला प्रशासन र जिविसमा उपभोक्ता समितिको विवरण र कामको मूल्यांकनबारे जानकारी र छानबिन माग गरेका थिए । पटकपटक लिखित र मौखिक गुनासो गर्दा पनि काम पूरा गरेनन्, भट्टले भने, सय मिटर सडक खनेर साढे ३ सयको मूल्यांकन गरिएको छ । उक्त कामको छानबिन गर्न स्थानीय प्रशासनले सहरी विकास तथा भवन डिभिजन कार्यालयका इन्जिनियर शिवराम महर्जन नेतृत्वमा छानबिन समिति बनाएको थियो । समितिको प्रतिवेदन सार्वजनिक भएको छैन । असोजमै प्रतिवेदन प्रशासनमा बुझाएको महर्जनले बताए । छानबिन थालेको एक सातापछि समितिले करिब सय मिटर थप काम गरेको स्थानीय नरीदत्त भट्टले बताए । सडक निर्माणका कारण पैदल बाटोसमेत अवरुद्ध हुँदा घाँसदाउरा ल्याउनसमेत समस्या भएको उनीहरूको गुनासो छ । न सडक बन्यो, पैदल बाटोसमेत रहेन, नागार्जुनका श्याम चन्दले भने, कागजमा काम देखाएर भुक्तानी भयो । डुंगरादेखि घट्टीगाडको खोलासम्म पैदल बाटो पुरिँदा नागार्जुन, गिरेगाडालगायत गाउँमा घोडा, खच्चड आउजाउ गर्नसमेत सक्दैनन् ।जिविसका ओभरसियर भक्तराज भट्टले रकम फ्रिज हुने डरले पछि काम गर्ने सर्तमा कागजमा ३ सय २५ मिटर सकिएको देखाएको स्विकारेका छन् । मूल्यांकनअनुसार सय मिटर काम बाँकी रहेकाले छिट्टै बनाउन लगाइने उनले बताए । तोकिएको काम पूरा नगरेकाले उपभोक्ता समितिको खाता रोक्का गरेको स्थानीय विकास अधिकारी खेमराज विष्टले बताए । उपभोक्ता समितिलाई बोलाएर तत्काल काम सुरु गर्न लगाउँछौं, विष्टले भने, काम नगरेसम्म रकम झिक्न नदिन खाता रोकिएको हो । ०५३ मा सुरु उक्त सडक ३ किलोमिटर मात्रै निर्माण भएको छ । २ दशकसम्म निर्माणले गति नलिँदा नागार्जुन, गिरेगाडा क्षेत्रका बासिन्दा समस्यामा छन् ।"
वर्षान्तमा जनता आवासको बजेट,"सुर्खेत आर्थिक वर्ष सकिन एक चौमासिक अवधिमात्रै बाँकी रहँदा सरकारले जनता आवास कार्यक्रमअन्तर्गतको बजेट परिचालन गर्ने तयारी गरेको छ । सहरी विकास तथा भवन डिभिजन कार्यालयले चालू आवभित्र वादी, गन्धर्वसहित अति विपन्न दलित परिवारका लागि १ हजार ५० घर निर्माण गर्न लागेको हो । उक्त कार्यक्रमअन्तर्गत वादी समुदायका लागि ३ सय १९, गन्धर्वका लागि ९७ र बाँकी विपन्न दलितको पहिचान गरेर घर बनाउन लागिएको हो । भवन डिभिजन कार्यालयका प्रमुख थम्बराज श्रेष्ठले तीन नगरपालिका र सबै गाविसबाट सिफारिस भएर आएका ३ सय १९ वादी, ९७ गन्धर्व परिवारका लागि घर निर्माणका लागि केन्द्रीय समन्वय समितिमा पठाउने निर्णय भएको जानकारी दिए । वादीगन्धर्व समुदायको छनोट प्रक्रिया सकिएपछि बचेका आवास संख्या विपन्न दलित परिवारलाई प्राथमिकता दिइनेछ, उनले भने, विपन्न दलित परिवार छनोटको जिम्मा गाविस र नगरपालिकालाई दिइएको छ ।आव ०६८६९ देखि सुरु जनता आवास कार्यक्रमअन्तर्गत अहिलेसम्म सुर्खेतमा १ सय ८३ घर निर्माण गरेर वादी, गन्धर्व र कुसुन्डा जातिलाई हस्तान्तरण गरिसकेको छ । तीमध्ये १ सय ३२ घर वादी छन् । तीन कुसुण्डा र बाँकी गन्धर्व समुदायकाले घर पाइसकेका छन् । सरकारले कार्यक्रमको जिल्ला समन्वय समिति संयोजकमा कांग्रेस नेता पूर्णबहादुर खड्कालाई जिम्मेवारी दिएको छ । समितिले जनता आवास कार्यक्रम कार्यान्वयन कार्यविधि ०७३ को दफा ४ बमोजिम छनोट भएका घर वन क्षेत्रभित्र निर्माण नगर्ने र बनिसकेका घरपरिवार दोहोरिन नदिन सचेत हुने बताएको छ । सुर्खेतमा पाँच सयको हाराहारीमा बादी र गन्धर्व समुदाय बसोबास छन् । चालू आवभित्रै वादीगन्धर्व समुदायलाई घर निर्माण गरेर हस्तान्तरण गरिने कार्यक्रम रहेको समितिले जनाएको छ । कार्यक्रमअन्तर्गत सरकारले १ लाख ९० हजारमा दुई कोठा, एक बरन्डा र एक शौचालय बनाइदिने छ । लागतको २० प्रतिशत सम्बन्धित घरधनीले श्रमदान गर्नुपर्ने कार्यविधिमा उल्लेख छ । जनता आवासअन्तर्गत आव ०६८६९ मा ४२, ०६९७० मा ४४, ०७०७१ मा १०, ०७१७२ मा ४२ र ०७२७३ मा ४५ घर निर्माण गरी वादी, गन्धर्व र कुसुन्डालाई दिइएको थियो ।"
इलाका परिषद् बहिष्कार,"सल्यान जिविसले पुरानै इलाकालाई आधार मानेर परिषद् स्थान तोकेको भन्दै ४ नम्बर इलाकाका कांग्रेस, एमाले, माओवादी केन्द्र, राप्रपालगायतका नेताले परिषद् बहिस्कार गरेका छन् । उनीहरूले पाथीभरा छायाक्षेत्र गाउँपालिका नामकरण गरी लेखपोखरा केन्द्र राखेर परिषद् गर्नुपर्ने सहमतिलाई जिविसले बेवास्ता गरेको कांग्रेस स्थानीय नेता शिवप्रसाद केसीको आरोप छ । नयाँ संरचनाअनुसार केन्द्र नयाँ हुनुपर्ने एमालेका गोबिन्द केसीले जनाए । उनीहरूले नयाँ स्थानमा परिषद् नगरिए आन्दोलन गर्ने चेतावनी दिएका छन् ।"
दृष्टिविहीनलाई पठनपाठन समस्या,"सल्यान १८ वर्षीय दृष्टिविहीन सन्तोष पुन दुई वर्षदेखि छात्राबास बसेर शिवजन माविमा कक्षा ९ मा पढ्दै आएका छन् । बामेका सन्तोष दृष्टिविहीन भए पनि सपाङ्ग साथीहरूसँगै बसेर पढ्दा पढाएको बुझ्न कठिन भएको बताउँछन् । चाँदेकरेन्जीकी १४ वर्षीया सबिना बुढाथोकीको समस्या पनि उस्तै छ ।उनीहरूमात्र होइन, छात्राबासमा बसेर शिवजन माविमा पढ्दै आएका २० दृष्टिविहीन छात्रछात्रालाई सपाङ्ग विद्यार्थीसँगै पढ्दा शैक्षिक उपलब्धि हासिल गर्न समस्या भएको बताउँछन् । शिक्षकले बोलेका कुरा त सुन्छु । तर बोर्डमा लेखेका नदेख्दा पढाइमा समस्या भएको छ, पुनले भने, अरू साथीलाई केन्द्रित गरेर सरले पढाउनुहुन्छ । हामीले अरू जति बुझ्न सक्दैनौं । शिक्षकले बोलेका कुरा प्रस्ट भए पनि बोर्डमा लेखेका नदेख्दा बारम्बार सोधिरहनुपर्ने बाध्यता रहेको कक्षा ९ का पूर्ण विकले बताए । अन्य विषयभन्दा गणित पढा गाह्रो हुने उनले सुनाए । विकका अनुसार विज्ञान तथा अन्य प्रयोगात्मक विषयमा पनि समस्या छ । पढ्नका लागि ब्रेल पुस्तक भए पनि सामूहिक रूपमा पढाइ हुँदा गाह्रो हुन्छ, उनले भने, अरू साथीहरूको होहल्लाले पढाएको स्पष्ट बुझिँदैन । दृष्टिविहीनका लागि छुट्टै शिक्षक भए पनि सँगै राखेर पढाउँदा समस्या हुने भल्चौरका नीमबहादुर केसीले बताए । उनले दृष्टिविहीनका लागि छुट्टै कक्षा सञ्चालन गर्न पटकपटक गाग्रह गरे पनि सुनुवाइ नभएकामा दु:ख व्यक्त गरे । एकपटक नबुझेका कुरा अर्कोपटक सोध्नसमेत गाह्रो हुने उनी सुनाउँछन् । सपांगले शिक्षकले पढाएका सुन्छन् र लेखेको पनि देख्छन् । शिक्षकको हाउभाउबाट पनि बुझ्न सजिलो हुन्छ होला, उनले दु:खेसो पोखे, छुट्टै कक्षा भए व्यावहारिक र सैद्धान्तिक दुवै विधिबाट बुझ्न सजिलो हुन्थ्यो ।बालबालिकाको संरक्षण गर्दै आएका दृष्टिविहीन शिक्षक राजेश अर्यालले सामूहिक रूपमा पढ्नुपर्दा अन्यको तुलनामा समस्या हुने गरेको बताए । शिक्षकले छिटोछिटो पढाए महत्त्वपूर्ण कुरा टिप्न नभ्याउने उनको अनुभव छ । जिल्लामा दृष्टिविहीनलाई पढाउने छुट्टै विद्यालय नभएकाले सामूहिक रूपमा पढाउन बाध्य भएको उनी बताउँछन् । शिक्षा कार्यालयले दृष्टिविहीनका लागि ०५९ देखि सरस्वती निमावि फारुला रामपुरमा कक्षा सञ्चालन गरेको थियो । सुरुमा रामपुरमा पढाइ सुरु गरे पनि द्वन्द्वका कारण उक्त कक्षा महेन्द्र मावि पिपलनेटामा सारियो । शान्ति सम्झौतापछि पुरानै विद्यालयमा फर्काइएको विद्यालयले जनाएको छ ।"
"कति सफा, कति मैलो ?","लेखनमा कला भनेको के ? कति लिटर राजनीतिमा कति लिटर कला घोलेपछि त्यो साहित्य बन्छ ? अनि यो मात्रा ठिक्क भयो भनेर भनेर निर्धारण गर्नेचाहिं को ?एक जुगमा एक दिन एकचोटि आउँछ उलटपुलट उथलपुथल हेरफेर ल्याउँछलेखनका नाममा राजनीति गर्न पाइँदैन । साहित्यका नाममा नारा ओकल्न पाइँदैन । लेखनमा कला हुनुपर्छ । साहित्यिक सम्मेलन वा सामाजिक सञ्जालमा गन्यमान्य हरूका यस्ता अभिव्यक्ति सुनेपढेपिच्छे मेरो दिमागको ढोका गोपालप्रसाद रिमालको यही कालजयी गीतले ढकढक्याउँछ । यो गीत थियो कि नारा ? यसले राजनीति गर्यो कि गरेन ? उनले यो गीत राजनीति नै गर्छु (आफ्नो दलविशेषको प्रचार गरौंला वा गीतकै बलमा कुनै सार्वजनिक लाभको पद धारण गर्न पाउँला भनेर) भनेर लेखे वा यो उनको चेतनाबोधको समयसापेक्ष र स्वाभाविक अभिव्यक्ति थियो ? अझ रिमाललाई यसले राजनीति गर्नका लागि नारा लेखेको हो भनेर उनका समकालीन र अग्रजहरूले सार्वजनिक मञ्चहरूमै तेजोबध गरे वा गरेनन् होला ? विक्रम संवत् १९७७ मा मकैको खेती लेखेका सुब्बा कृष्णलाल अधिकारीले पनि उक्त किताब राजनीति गर्नका लागि लेखे वा किताबले आफैं राजनीति गर्यो ? आफूले अनुवाद गरेका वामपन्थी राजनीतिका किताबहरूकै बदौलत नेपालमा व्यवस्था परिवर्तनका आन्दोलन नै भए भन्ने लेखक खगेन्द्र संग्रौलाको भनाइलाई के मान्ने ? किताब अनुवाद गरिदिएर अरूलाई राजनीति गर्न सघाउने उनको लेखन आफैंमा राजनीति थियो कि थिएन ? गाउँगाउँबाट उठ बस्तीबस्तीबाट उठ भनेर देशभरि चेतनाका गीत गाउँदै घुम्ने राल्फा समूहका गीतले देशमा पञ्चायती व्यवस्था ढाल्न विशिष्ट योगदान दिए । ती गीतहरू के थिए ? चिलीका कवि पाब्लो नेरुदा राजनीतिमा जति सक्रिय थिए, कवितामा उत्पीडितहरूका मुद्दा उठाउनमा त्योभन्दा बढी मुखर थिए । उदाहरणका लागि स्पेनी गृहयुद्ध, गार्सिया लोर्काको हत्या र स्पेनी जनतालाई विषय बनाएर नेरुदाले लेखेको स्पेन इन द हार्ट लाई नारासंग्रह भन्ने कि कवितासंग्रह ? अरबको तेल राजनीतिबारे प्रश्न उठाउने असरफ फयादका कविता नारा थिए कि कविता ? उनलाई सुनाइएको मृत्युदण्डको विरोधमा कविता लेखेकै भरमा मृत्युदण्ड नै रोक्न सफल संसारभरिका कविहरूले गरेको अभियान राजनीति थियो कि थिएन ? त्यति बेला फयादको पैरवी गरेर लेखिएका विश्वभरका कविका कविताहरू नारा थिए कि कविता ?लेखनमा कला भनेको के ? कति लिटर राजनीतिमा कति लिटर कला घोलेपछि त्यो साहित्य बन्छ ? अनि यो मात्रा ठिक्क भयो भनेर भनेर निर्धारण गर्नेचाहिं को ? मेडिकल काउन्सिलजस्तै साहित्य काउन्सिल पनि हुन्छ कि जाँच लिने ? उड्ने पन्छीजस्ता स्वतन्त्र हुन्छन् भनेर बारम्बार व्याख्या गरिइने कवि लेखकहरूको चारित्रिक विशेषता यो कला र राजनीतिको पारिभाषिक रस्सी तानातानमा कहाँनिर अटाउँछ ? अभिव्यक्तिका कुनै पनि शास्त्रीय परिधिमा कैद हुन नसक्ने साहित्यकारका अभिव्यक्तिलाई फेरि लेखनका यतियति शास्त्रीय मापदण्ड पालना गरेर लेखे मात्र तेरो यो चीज कला भयो नत्र राजनीति भनेर उनै शास्त्रीय मान्यता भत्काउँदै आएका अग्रजहरूले नै भन्नु त्यसो भए शास्त्रीयतातर्फकै प्रतिगमन हो भनेर बुझ्न पाइने कि नपाइने ? कुनै पनि राजनीतिक दल, तिनका भ्रातृ वा पेसागत संगठनसँग कहिल्यै आवद्धता रहेन । तर लेखन र राजनीतिबारे यी सबै कुरा मेरो दिमागले मलाई सोध्नै छोड्दैन । मैले बुझेको राजनीति राजनीतिबारे पढिंदै सुनिंदै आएको अर्थ हो राज्यको नीति । राज्य चलाउने नीति भएकाले यसले सर्वश्रेष्ठ नीतिको दर्जा पाएको हुनुपर्छ । राज्यका बासिन्दाको जन्मदेखि जीवनयापन र मृत्युसम्मका सम्पूर्ण व्यवस्था, सुव्यवस्था र अव्यवस्था निर्धारण गर्ने प्रमुख प्रणाली नै यही भएकाले राजनीति सर्वश्रेष्ठ अर्थात् प्रमुख नीति हो । कुनै पनि राज्यको प्रचलित व्यवस्था आफैंमा राजनीति हो जसले राज्यका सम्पूर्ण संयन्त्र सञ्चालनका लागि नीतिनियमहरू बनाउँछ । मानवले जन्मनासाथ चुस्ने आमाको छातीदेखि मृत्युपश्चात् उसको दाहसंस्कारका लागि गरिने प्रबन्धसम्मका सम्पूर्ण प्रक्रिया राजनीति अर्थात् देशको शासन व्यवस्थाले निर्धारण गर्छ । कुनै विकट गाउँमा जन्मेको बच्चालाई पुग्ने गरी उसकी आमाको छातीबाट बग्ने दूधको धाराको अवस्था उसकी आमाको पोषणले निर्धारण गर्छ र यो पोषणको अवस्था निर्धारण गर्छ देशको राजनीतिले । त्यस्तै अरबमा जीवन गुमाएको कुनै कामदारको कुनै कामदारको दाहसंस्कार परिवारले समयमा गर्न पाउँछन् कि पाउँदैनन् भन्ने कुरा उसको शव कति छिटो आइपुग्छ भन्ने कुरामा भर पर्छ जुन देशको राजनीतिले निर्धारण गर्छ । राजनीति कुनै न कुनै वाद (इज्म) हो । कुनै सिद्धान्त वा विचारको पालना गरेर फरकफरक व्यक्तिहरू फरकफरक जनसमूहको नेतृत्व गर्छन् । फरकफरक चुनाव चिन्ह बनाउँछन् (लोकतन्त्रमा) । शासनसत्ताको बागडोर सम्हाल्छन् र आफूले अँगालेको वादअनुसारको प्रणाली राज्यमा लागू गराउँछन् । जनसाधारणलाई त्यहीअनुसारको जीवनशैली पालना गर्न लगाउँछन् । राजनीति नामक सिक्काकै अर्को पाटो हो प्रचलित व्यवस्थामाथि निरन्तर प्रश्न गर्ने काम । विश्वको इतिहासको हरेक कालखण्डमा समयक्रमसँगै प्रचलित व्यवस्थाको विरोध वा सुधारका माग गरिंदै आएका छन् । लोकतान्त्रिक व्यवस्थामा अनिवार्य मानिने सत्तापक्ष र प्रतिपक्षको सर्वकालीन उपस्थितिले पनि प्रश्न गर्ने काम, विरोध वा खबरदारी पनि राजनीतिकै अंग हो भन्ने सिद्धान्तलाई पुष्टि गर्छ । आधुनिक संसद्मा प्रतिपक्ष उपाधिका साथ उभिएर प्रचलित व्यवस्था, शासक वा शासन प्रणालीमाथि निगरानी राख्ने, प्रश्न गर्ने र परिवर्तनका लागि आवाज उठाउने विपक्षी दलहरूको हैसियत सत्ता सञ्चालकहरूकै बराबरको हुनु पनि यसको थप प्रमाण हो । पुनर्जागरणका लागि राजनीतियुरोपको इतिहासको एउटा महत्त्वपूर्ण कालखण्ड हो पुनर्जागरण जो फ्रेन्च भाषामा रेनेसा अर्थात् पुनर्जन्म नामले परिचित छ । समाजका स्थापित मान्यताहरूलाई चुनौती दिइनु वा ती मान्यताहरूमाथि प्रश्न गर्नु पनि राजनीति हो भन्ने कुराको सबैभन्दा दरिलो प्रमाण हो पुनर्जागरण । पुनर्जागरणकालीन युरोपमा सायदै कुनै यस्तो चेतनशील व्यक्ति बाँकी हुँदो हो जो राजनीति गर्नबाट अछुतो रहयो । स्थापित मध्ययुगीन मान्यता र संस्थाहरूप्रतिको घट्दो विश्वासले धर्म, संस्कृति, कला, साहित्य र वास्तुकला, दर्शन र संगीतजस्ता सबै क्षेत्रमा जागरण र चेतनाको लहर उठयो । यति बेला मान्छेहरूमा आएको व्यक्तिगत चेतनाको विकासले मध्ययुगीन सामन्ती व्यवस्थाको अन्त्य गर्यो । भौतिक विकासप्रति आकर्षण जगायो र युरोपलाई नयाँनयाँ आविष्कारतर्फ डोर्यायो । यही कालखण्डमा युरोपमा व्यापारको विकास भयो, प्रिन्टिङ प्रेस र सामुद्रिक कम्पासको खोज भयो । यो राजनीतिको बिँडो सबभन्दा पहिला कोपर्निकसले उठाए । दार्शनिक, वैज्ञानिक र गणितज्ञ र खगोलशास्त्रीसमेत रहेका कोपर्निकसले तत्कालीन जियोसेन्ट्रिक भौगोलिक मान्यतालाई चुनौती दिए सूर्यले पृथ्वीलाई होइन पृथ्वीले सूर्यलाई घुम्छ भनेर । पृथ्वीले सूर्यलाई घुम्छ भनेर ठाउँठाउँमा प्रवचन दिंदै हिंड्ने कोपर्निकसको बारम्बारको देशनिकालापछि अन्तत: हत्या नै भयो । कालान्तरमा टेलिस्कोपको आविष्कार गरेर ग्यालिलियोले कोपर्निकसको यही सिद्धान्तलाई प्रमाणित गरिदिए । यसर्थ प्रचलित स्थापित मान्यतामाथि प्रश्न गरेर उनीहरूले वैज्ञानिक भईकन पनि राजनीति गरे । त्यसैगरी मार्टिन लुथरले परम्परागत मध्ययुगीन चर्चका शिक्षा र अभ्यासलाई चुनौती दिए जसले सिंगो क्रिस्चियन समुदायलाई नै क्याथोलिक र प्रोटेस्टेन्ट गरी दुई धारमा विभाजित गरिदियो । सेक्सपियरले आफ्ना कृतिहरूमा समकालीन र नि:सर्त प्रेमकथाहरूको वर्णनमार्फत ग्रीकोरोमन शास्त्रीय कथाहरूमा जेलिएको युरोपलाई त्यो जालोबाट मुक्ति दिलाए । लियोनार्दो दा भिन्ची, माइकलेन्जेलो, मेकियाभेली, जोन मिल्टन, क्रिस्टोफर मार्लोजस्ता कवि, कलाकार र दार्शनिकको योगदान झिकिदिने हो भने सिंगो पुनर्जागरणको परिभाषा नै अपूरो हुन जान्छ ।राजनीतिज्ञ लेखकहरू जहाँ पुग्दैनन् रवि त्यहाँ पुग्दछन् कवि । हाम्रै समाजमा प्रचलित यो उक्तिको पनि सीधा अर्थ हो रवि अर्थात् सूर्य नपुगेको ठाउँमा समेत कविहरू (उनीहरूको प्रसिद्धि वा विचार) पुगेका हुन्छन् । संसारका हरेका परिवर्तनका इतिहास अध्ययन गर्दा कवि लेखक र कलाकारको चेतना सधैं सर्वसाधारणको भन्दा सशक्त देखिन्छ । उनीहरूले सधैं प्रचलित व्यवस्थाका विसंगतिमाथि प्रश्न गरेका छन् र सर्वसाधारणको सुषुप्त चेतनालाई बिउँझाएका छन् । आजको जमानामा पनि शासकहरूले स्थापित गरेका मान्यतालाई चुनौती दिइराख्ने तस्लिमा नसरिन, अरुन्धती रोय, नोम चोम्स्की , रोमिला थापर, उदय प्रकाश वा अरू थुप्रै लेखक छन् जो लेखनमार्फत राजनीति गर्छन् । कुनै पनि वाद भनेको पार्टीहरूका दस्तावेजबाहेक अरू पनि केही हो भन्ने उदाहरण नेपालकै लेखकहरूले प्रशस्तै प्रस्तुत गरेका छन् । आइमाईले बोल्नु हुँदैन भन्ने सामाजिक मान्यतालाई व्यंग्य गरिएको कुन्ता शर्माको कविता पोथी बास्नु हुँदैन र युगौंदेखि महिला भान्साको चौघेरामा कसरी जकडिएका छन् भन्ने वर्णन गरिएका सरिता तिवारीको कविता दैनिकी पुरुषवादमाथिका सशक्त प्रहार हुन् ।विजेताहरूको इतिहासको गाथाभित्र नभेटिएको आफ्नो पहिचानको निरन्तर खोजी गरिराख्ने, इतिहास निर्माणमा खर्च भएको आफ्नो समुदायको श्रमको लगातार हिसाबकिताब माग्ने राजन मुकारुङ, हाङयुग अज्ञात, भूपाल राई, चन्द्रवीर तुम्बापो, उपेन्द्र सुब्बा, राजु स्याङतानहरू एकातिर छन् । अर्कोतिर बेचबिखनको चपेटामा पर्ने तामाङ चेलीहरूको अभिशप्त कथालाई कवितामा उतार्ने बिना थिङजस्ता कवि छन् । उनीहरूको सबैको लेखन आफैंमा राजनीति हो । प्रचलित राज्य व्यवस्थामाथिको प्रश्न हो ।त्योबाहेक लेखकले कुनै राजनीतिक दस्तावेजमा आधारित वाद समातेर सक्रिय राजनीति गर्नै नपाउने भन्ने कुनै लिखित नियमकानुन पनि छैन । लेखक आफैंमा सार्वभौम नागरिक हो र उसलाई पनि अरू नागरिकलाई झैं सक्रिय राजनीति गर्ने अधिकार अवश्य रहन्छ । बरु नेपालमा यस्ता राजनीतिज्ञ लेखक प्रशस्तै छन् । बीपी कोइराला, मोदनाथ प्रश्रित, प्रदीप नेपाल, मञ्जुलजस्ता राजनीतिज्ञलेखकलाई लेखनमा उनीहरूले उठाएका मुद्दाको आधारमा पनि शुद्ध राजनीतिज्ञ मान्न सकिन्छ । कुनै समय कवि कुन्ता शर्मा आफैं सक्रिय राजनीतिमा थिइन् । आजको पुस्तामा आहूतिजस्ता सक्रिय राजनीतिज्ञ छन् जो गहुँगोरो अफ्रिका वा दलन जस्ता कृतिहरूका माध्यमले दलितहरूका पक्षमा लेखनमार्फत पनि राजनीति गर्छन् । लेखनमा यदि कसैले आफ्नो वैचारिक पक्षधरता स्पष्ट उल्लेख गर्छ भने त्यो उसको वैयक्तिक अधिकार र अभियक्ति स्वतन्त्रताको कुरा हो । जब मान्छेको चेतनाको स्तर बढ्दै जान्छ उसले त्यहीअनुसारको लेखन बनाउँदै लैजान्छ । कुनै कविको विचारको स्तर सधैं गाई हाम्री माता हुन् गोरु हाम्रा पिता हुन् भन्ने स्तरका कविता लेख्नेकै रहिरहनुपर्छ भनेर उसलाई कसैले बाध्य पार्न वा नियन्त्रण गर्न खोज्नु आफैंमा अभिव्यक्ति स्वतन्त्रतामाथिको हस्तक्षेप हो ।राजनीतिकै बारेमा जर्मन साहित्यकार ब्रेक्तले भनेका छन्, निरक्षरमध्येको सबैभन्दा निकृष्ट निरक्षर हो राजनीतिक असाक्षर । ऊ सुन्दैन, बोल्दैन र राजनीतिक प्रदर्शनहरूमा कहिले भाग पनि लिंदैन । ऊ दालचामलको मूल्यबाट अनभिज्ञ रहन्छ, घरभाडाको, जुत्ताचप्पलको, औषधिको र समग्रमा जीवनकै मूल्यबाट अनभिज्ञ रहन्छ किनकि यी सबैका मूल्य राजनीतिक निर्णयहरूले तय गर्छन् । उसको यही राजनीतिक अज्ञानका कारण नै सबैभन्दा खराब चोरहरू र बहुराष्ट्रिय कम्पनीको इसारामा नाच्ने भ्रष्ट राजनीतिज्ञहरूको उदय हुन्छ । र पनि मूर्खतापूर्ण गौरवका साथ छाती फुलाएर ऊ भनिनै रहन्छ म राजनीतिलाई घृणा गर्छु ।राजनीतिको वैकल्पिक प्रजाति डर्टी पोलिटिक्सराजनीति डर्टी गेम हो भनेर कलेजअगाडिको चियापसलमा बसेर गफ जोतिरहेको कुनै विद्यार्थीलाई थाहा नहुन पनि सक्छ आज उसले पढिरहेको कलेज भएको ठाउँमा कुनै समय घना जंगल थियो । राजनीतिक व्यवस्था परिवर्तनका लागि उसका पितापुर्खाले लडेर, मरेर शिक्षा प्राप्त गर्ने हक शासकहरूको हातबाट खोसेर आफूमा ल्याए । राजनीति गरे, नारा लगाए र उनीहरूलाई शिक्षण संस्था खोल्न बाध्य पारे । कलेजमा छात्रवृत्ति पाएकाले शिक्षण शुल्क तिर्न नपरेको पैसालाई चियापसलमा धूवाँ बनाएर उडाइरहेको उसलाई यो पनि थाहा नहुन सक्छ उसले पाएको छात्रवृत्ति शिक्षा मन्त्रालयदेखि कलेज हुँदै ऊसम्म आइपुगेको छ जुन शिक्षा मन्त्रालयलाई राजनीतिले नै चलाउँछ । लेखनमा राजनीति गरेकाहरूको कटाक्ष गर्दै तेजोबध गरेका ट्वीटले सय नाघेर हन्ड्रेड आरटी क्लब को गर्विलो सदस्य बनेको कुनै फुल टाइम लेखकलाई आज यो थाहा नहुन पनि सक्छ कथंकदाचित भोलि मृगौला फेल वा क्यान्सरजस्ता खर्चिला बिमारले ग्रस्त बनेमा जीवनभर लेखेर देश सेवा गरेका व्यक्तिलाई बचाऔं भन्दै उनै कटाक्ष पीडितहरू नाराले जलप गरिएका सयौं कविता लेखेर उसैका लागि राजनीति गर्नेछन् सरकारलाई दबाब दिनका लागि जुन सरकार राजनीतिमार्फत नै चल्छ ।एक जुगमा एक दिन एकचोटि आउँछ जस्ता जुरुक्कै उचाल्ने गीत लेख्ने गोपालप्रसाद रिमाल अन्तत: मानसिक असन्तुलनका कारण उठ्नै नसक्ने गरी अस्वस्थ भए । मकैको खेती लेखेबापत सुब्बा कृष्णलाल जेल परे, यातना पाए र जेलभित्रै उनको चोला उठयो । तर आफ्ना कृतिमार्फत उनीहरूले गरेको राजनीति र त्यसबापत आएको व्यवस्था परिवर्तनको फाइदा सबैले उठाए । दुर्भाग्यवश, हाम्रो देशमा प्रकट रूपमा वा विचारमार्फत कहिले राजनीति गर्न नसक्ने, भित्रभित्रै अनेकखाले राजनीतिक भने तिकडम गरिरहने, खुलेर व्यवस्थाको विरोध गर्न नसक्ने तर व्यवस्था परिवर्तनमार्फत आएको अनुकूलनको फाइदा उठाउन सधैं अग्रपंक्तिमा रहनेहरूको जमात इतिहासका हरेक कालखण्डमा रहयो । अफसोस वाङमयिक योगदान पुर्याएबापत भन्दै चुनाव चिन्हका आधारमा प्रदान गरिने राजनीतिक नियुक्तिका लागि सधैं ओपन रहने र विचारमार्फत लेखनमा राजनीति गर्नेहरूलाई सधैंभरि लज्जित गरिरहने प्रवृत्तिलाई सुशोभित गर्न डर्टी पोलिटिक्स बाहेक अर्को नाम म फेलै पार्दिनँ ।फ्रान्सेली प्रगतिशीलता, जर्मन पाइपर र नेपाली मुसाइतिहासमा पढेको फ्रान्सेली राज्यक्रान्तिपछि त्यहाँको सदनमा प्रगतिशील विचारधारा राख्ने सांसदहरू सदनको बायाँतर्फ बस्न थाले । यसैकारण उनीहरूलाई वामपन्थी वा लेफ्टिस्ट भन्न थालियो । यही क्रम संसारभर चल्दै आयो । त्यही परम्पराअनुसार वामपन्थलाई आधार बनाएर लेख्न सुरु गरेका लेखकहरूलाई प्रगतिशील लेखक भन्न थालिएको होला । अर्थात् स्वाभाविक रूपमा उनै लेखकहरू प्रगतिशील बने जो वामपन्थी विचारधारा राख्छन् । नेपालमा पनि वर्षौंदेखि प्रगतिशील लेखनकै धार समातेर हिंडेका अग्रज लेखकहरूको एक हूल छ र उनीहरूकै दौराको फेर समातेर हिंडिरहेका अनुजहरूको अर्को जमात पनि । अर्को प्रसंग जर्मनीको लोककथा छ पाइड पाइपर र मुसाको । सहरभरि मुसा र प्लेगको आतंकले ग्रसित हयामलिन सहरका बासिन्दाले एक जना पाइप (एक प्रकारको बाजा) बजाउनेलाई भेट्छन् । उसले सहरका सबै मुसालाई सहरबाहिर पुर्याइदिन सक्ने आश्वासन दिन्छ । सहरबासीसँगको मोलमोलाइपछि पाइपरले पाइप बजाउँदै सहर घुम्छ, मुसाहरू लठ्ठिंदै उसको पछि लाग्छन् । अन्तत: उसले सबै मुसालाई सहरबाहिर लगेर फालिदिन्छ । एकातिर प्रगतिशील लेखनलाई नै आधार बनाएर लेखिरहेका समकालीन साथीहरूको आँखामा हेछर््ुु, लेखनमार्फत नै दुनियालाई अपसाइड डाउन गर्न सकिन्छ भन्ने विश्वास देख्छु । अर्कातिर प्रगतिशील वा वामपन्थी लेखनमा आधारित रहेर वर्षौं लेखिसकेपछि अहिले त्यही लेखनको ब्याज खाइरहेका अग्रजहरू भन्छन्, आजकालकाहरू नारा लेख्छन् । अभिव्यक्ति स्वतन्त्रताको नाममा लामो लडाइँ लडिएको नेपालजस्तो देशमा लेखनमा राजनीति गर्यो, नारा लेख्यो भनेर कसैको वैचारिक लडाइँलाई बारम्बार हतोत्साही गर्न डर्टी पोलिटिसियन हरूको जमात त पहिल्यै छँदै थियो । जीवनभर यस्तै लेख्नुपर्छ भनेर आफ्नो पछिपछि लाग्न आफैंले प्रेरित गरेका अनुज प्रगतिशील हरूलाई जब कुनै भूतपूर्व अग्रज प्रगतिशील ले पनि सार्वजनिक मञ्चबाटै तिमीहरू कवितामा नारा लेख्छौ वा लेखनमा राजनीति गर्छौ जस्ता टिप्पणी गर्छन्, त्यति बेला ठयाक्कै पाइड पाइपर र मुसाको जर्मन कथा याद आउँछ । लाग्छ अग्रजहरू पाइपर हुन् र अनुजहरू मुसा ।"
मेरा चलचित्र ! मेरा कमजोरी !,"बधशाला बनाएको ४ वर्षपछि मलाई थाहा भयो मैले उक्त चलचित्रमा सबैभन्दा ठूलो गल्ती के गरें । त्यो गल्ती यति भयानक र सूक्ष्म थियो कि मैले सम्पूर्ण बुुद्धिविवेक लाउँदा पनि चलचित्रलाई कमजोर र रोगग्रस्त हुनबाट जोगाउन सकिनँ । जबजब म दासढुंगा सम्झन्छु तबतब मेरो मन चुकचुकाउँछ कि मेरो स्वार्थको बोझ उक्त चलचित्रले जीवनभर भोग्नुपर्यो ।चलचित्र बनाउन हामी वास्तवमै हतार गर्छांै । मानांै, चलचित्र बनाउनु र हलसम्म पुर्याउनु नै सम्पूर्ण उपलब्धि हो । निर्देशकको नाम पाउनकै लागि मरिहत्ते गर्ने हामी त्यो चलचित्रले पछि कति पीडा भोग्छ भन्ने मानवीय दृष्टिकोणबाट कहिले सोच्दैनौं । के चलचित्र एउटा निर्जीव वस्तु हो ? चलचित्रमा पात्र, संसार, भावना, विचार, द्वन्द्व, कथा सबै हुन्छ । जुन हाम्रो संसारिक जीवनमा पनि रहन्छ भने त्यो निर्जीव वस्तु मात्रै हुनै सक्दैन । अनि त्यसको सजीवताबारे हामीले नसोच्ने ? चलचित्रभित्रको जीवन्तताप्रति बेवास्ता गर्ने या त्यसको जीवन्ततालाई मूर्तता दिन हाम्रो सोचमै सुधार ल्याउने ? हाम्रा चलचित्र हाम्रा कमजोरी र लापरबाहीबाट प्रताडित भएका हुन्, स्वार्थहरूको र अज्ञानताको बन्दी भएका हुन् ।मैले स्विकार्नैपर्छ हालसम्म मैले शक्तिशाली चलचित्र बनाउनै सकेको छैन, यसको पछाडि अरू केही कारण छैन । केवल मेरा सैद्धान्तिक वस्तुगत कमजोरी जिम्मेवार छन् । तर कहिलेसम्म चलचित्र बनाएको ढोङ गर्दै यसउपर अन्याय गर्ने ? यस्तो आत्मप्रश्न गर्दा अत्यन्त सशक्त गहिरा सूक्ष्म गल्ती गरेको रहेछु । चलचित्र श्रष्टाको सपना रहेछ भन्ने आत्मअनुभूति भएपछि भ्रम टुटयो र थाहा भयो, आत्मरतिकै स्तरमा मात्र चलचित्र बनाइरहेको रहेछु ।सबैभन्दा पहिलो त, चलचित्र बनाउनुका पछाडि मेरा उद्देश्यमै खोट थियो । मेरा आफ्ना आग्रह, पूर्वाग्रह, लोभ, आवश्यकता, विद्वता, अहम्, सम्बन्धलगायतका विभिन्न किसिमका अनेकौं सतहका सर्तहरूले पनि असर गर्यो कि कथा निर्माण र प्रस्तुतीकरणभन्दा आफ्नो स्वार्थका अस्तित्वले पनि असर गर्यो । दासढुंगा बनाउँदा उक्त घटना हत्याकाण्ड थियो भन्ने प्रमाणित गर्नेदेखि लिएर स्किजोफ्रोनिया रोगको मेरो रोमाञ्चकता अनि चलचित्र व्यापारको नयाँ शैलीमा प्रस्तुति गर्ने अहम् आदि यति धेरै हावी भयो कि मैले उक्त चलचित्रलाई म को परिचय बनाउन जबरजस्ती जन्माउने भूल गरें, सिजरिङ गरें । त्यस्तै बधशाला बनाउँदा मानव अधिकार, भैरवनाथगणका बन्दीहरूप्रतिको अमानवीय व्यवहार आदि देखाउने, बहस छेड्ने, प्रमाणित गर्ने, लालसा, महत्त्वाकांक्षा र स्वार्थले कथाको वास्तविक जन्म र विकासलाई एकदम संकुचित बनाएँ ।म कथाभन्दा पनि तथ्य प्रस्तुत गर्न लालायित भएँ । जसले मैले बनाएका चलचित्र मेरा स्वार्थहरूको प्रस्तुतीकरण मात्र भइदिए । यसको अत्यन्त ठूलो प्रभाव त्यही पृष्ठभूमि र कथाबीचको भिन्नता छुटयाउन नसकिने अवस्थामा रूपान्तरण हुँदो रहेछ । कथा निर्माणभन्दा पनि पृष्ठभूमि निर्माणमा चलचित्रको अधिकांश समय खर्च गरें । यस्तो कमजोरी पनि रहयो पृष्ठभूमिलाई कथा मानियो र वास्तविक कथा सुरु हुने अवस्थामै चलचित्र समाप्त भइदियो । पृष्ठभूमि र कथा दुई फरक तर समानान्तर अस्तित्व हुन् भन्ने तथ्य मलाई बुझ्न मेरो चलचित्रहरूले बलि चढ्नुपर्यो । बधशाला यस समस्याबाट अत्यन्त ग्रसित चलचित्र हो जसले कथाको पृष्ठभूमि यति हावी भयो कि कथाले जीवन नै पाउनै सकेन ।पृष्ठभूमि हावी भएपछि पात्रका बकबक र दृश्यका ठेलमेल हावी हुन्छन् र चलचित्रको अस्मिता भुटिन थाल्छ । पृष्ठभूमिले कथालाई ओझेल बनाएपछि त्यसको वस्तुगत असर चलचित्रका पात्रहरूको संघर्षमा पर्दो रहेछ । संघर्ष त्यो हो जसले कथालाई पृष्ठभूमिबाट छुटाएर श्रष्टाको नवीनतम सिर्जनाको संसारमा लैजान्छ र हरेक दर्शकलाई कुनै पनि चलचित्र हेर्नुपछाडिको उद्देश्य र उपलब्धिसँगै जोड्दो रहेछ । अस्तित्वको प्राकृतिक नियम नै संघर्ष हो भन्ने मूल तत्त्वलाई मैले आधारभूत रूपमै आत्मसात् गर्न नसक्दा मेरो चलचित्र पृष्ठभूमिको भुलभुलैयामा अलमलियो ।संघर्षको पहिचान र अस्तित्व स्थापित गर्न नसकेपछि यसले दुइटा महत्त्वपूर्ण तत्त्वलाई असर गरेको मैले पाएँ । माओवादी सशस्त्र विद्रोह भएपछि बहसको बेलामा सुनिएको शब्द द्वन्द्व आधारभूत तहमै बुझिएन । त्यसकारण राजेन्द्र खड्गी, गोपाल भुटानी आदिका नामसँगै जोडिने पेसा मात्रै भइदियो यो शब्द हाम्रा चलचित्रका लागि । द्वन्द्व तिनटा तत्त्वको समष्टिगत अवस्था हो लक्ष्य, अवरोध र संघर्ष तर यसको केन्द्रीय अवस्था भनेको चाहिँ दोधार र दुविधाको अवस्था हो । मैले बनाएको कुनै पनि चलचित्र द्वन्द्वको त्यो सिर्जनात्मक उचाइसम्म पुग्न सकेका छैनन् । तसर्थ ती अत्यन्त सामान्य चलचित्र मात्र बन्न सके । फिक्सन इज फिक्सन र फ्रिक्सन इज फ्रिक्सन भन्ने दुई भनाइले चलचित्रको कथा निर्माणको आधारभूत तत्त्वलाई इंगित गर्छ । तर, कथाभित्रको द्वन्द्व पहिचान, द्वन्द्व विकास र द्वन्द्व चरमोत्कर्ष तथा द्वन्द्व व्यवस्थापन आदि पक्षमा रत्ति पनि विवेकशील बन्न नसक्नुले मेरो फिक्सनज्ञानको कमजोर धरातल प्रमाणित गर्छ ।द्वन्द्वको वस्तुगत र सैद्धान्तिक पाटोको रूपमा गाँसिएर आउने पक्ष हो लक्ष्य । लक्ष्य एकदम सतही हुनु, त्यो पनि स्पस्ट नहुनु, यसले पात्रहरूको जीवनसँगै गहिरो सम्बन्ध राख्न नसक्नु र अत्यन्त महत्त्वहीन हुनुजस्ता पक्षले कथा कमजोर त बन्छ नै, यसले दर्शकसँगको सम्बन्ध पनि महत्त्वहीन बनाइदिन्छ । कतिपय अवस्थामा पात्रहरूको लक्ष्य थाहा पाउँदा नै लञ्जाबोध हुन्छ । मैले बनाएको पहिलो चलचित्रको नाम लक्ष्य थियो । त्यसको लक्ष्य नै यति फितलो र मानवीयकरणको दृष्टिकोणबाट महत्त्वहीन थियो कि त्यसकै कारण चलचित्र अपांग बन्न पुग्यो । लक्ष्यको निर्धारणले नै कथाले मानवीयता, वैचारिकता, दर्शन, संवेदनशीलता तथा ग्राहयता हाँसिल गर्ने हो । तर मेरा सबै चलचित्रमा यसलाई सही तरिकाले स्थापित गर्न र प्रमाणित गर्न चुकेको पीडा मैले सधैं बोकिरहनुपर्नेछ ।लक्ष्य, द्वन्द्व र संघर्षसँगै गाँसिएर मेरुदण्डका रूपमा आउने तत्त्व पात्र हो । जसको छनोट गर्ने महत्त्वपूर्ण घडीमा पनि चुकेको महसुस हुन्छ । प्रमुख पात्र छान्ने (कलाकार छान्ने होइन) अवस्था नै त्यस्तो संवेदनशील क्षण हो जसले कथाको बनोटलाई निधारण गर्छ । अंग्रेजी साहित्यले भन्ने प्रोटागोनिस्ट र एन्टागोनिस्ट तथा हामीले साधारण भाषामा भन्ने नायक र खलनायकको निर्धारणले कथा कस्तो आर्थिक, समाजिक, सांस्कृतिक, भौगोलिक, मनोवैज्ञानिक र राजनीतिक सामाजिक सन्दर्भमा हुर्कन्छ भन्ने आधारस्तम्भ स्पष्ट पार्छ । साथै यसले चलचित्रको श्रष्टाको प्रतिनिधित्व गर्छ । पात्रहरू मार्फतै श्रष्टाले सामाजिक यथार्थ र आदर्श समाजको परिकल्पना गर्छ । यी पात्रहरूको जीवन्तताको प्रभावले समाजसँग श्रष्टाको दरिलो अन्तक्र्रिया हुन्छ । म त्यस्ता शक्तिशाली पात्रहरू सिर्जना गर्न हालसम्म असफल छु भन्ने पीडाबोध हुन्छ ।प्रमुख पात्रको महत्त्वपूर्ण पक्ष उसको लक्ष्य हो । उक्त लक्ष्य आफैंमा द्वन्द्वात्मक हुँदै बहुआयामिक भई चेतनाका विभिन्न तहसँग आवद्ध हुँदा प्रमुख पात्रहरू अत्यन्तै जीवन्त र प्रभावशाली बन्न सक्दा रहेछन् अनि मात्र चलचित्रसँग दर्शकको भावनात्मक सम्बन्ध स्थापित हुन सक्छ भन्ने तथ्य नबुझेकै कारण मेरा चलचित्रहरूले त्यस्तो सम्बन्ध बनाउन सकेनछन् । प्रमुख पात्र जीवनको अन्धकारसँगै संघर्ष गर्दै अगाडि बढ्दा यस्तो अवस्थामा पुग्छ जहाँ उनीहरूले अत्यन्त गहिरो क्षति वा विषम परिस्थिति भोग्नुपर्ने हुन्छ । त्यस्तै अवस्थाका कारण दर्शकीय समवेदना सगरमाथाको चुचुरोमा पुग्छ, जहाँ पुगेपछि दर्शक प्रमुख पात्रका पक्षमा उभिन पुग्छन् र उसको संघर्षलाई आफ्नो संघर्ष मान्न तयार हुन्छन् । त्यस्तो प्रक्रियाको निर्माण गर्न आफ्ना कथा चुकेको पीडा अहिले भइरहेको छ । रिस्क भ्यालु बिनाको कथा के कथा भनेर भनिन्थ्यो तर आफूले त्यसको प्रयोग गर्न नसक्दा चलचित्र रोगग्रस्त हुन पुग्यो । उपचार तत्काल गर्नुपर्थ्यो तर आफ्नै अक्षमता अहमता र दूरदृष्टिको अभावमा रोग पहिचान नै गर्न सकिएन ।हामी आफूजस्तै अर्को मानवीयता कहाँ कसरी कस्तो अनौठो परिस्थितिमा पुग्छ भन्ने अनुभूति गर्न चाहन्छौं, त्यसकारण कथा पढ्छौंसुन्छौंहेर्छाैं । त्यहाँ त्यो पात्रलाई कस्तो भाव उत्पन्न हुन्छ र उसले त्यस परिस्थितिबाट उम्कन कसरी सघर्ष गर्छ ? त्यस्ता परिस्थितिहरूलाई आफूसँगै जोडेर कल्पना गर्दा अकल्पनीय भावहरू तरंगित हुन्छन् र त्यसमा हामी जीवनको अनुभूति गर्छौं । म आफ्ना चलचित्रहरूमा त्यस्ता परिस्थितिहरू कहीं कतै अत्यन्त मार्मिकतासाथ प्रस्तुत भएका छन् कि भनेर खोज्छु, शून्य मात्र हात पर्छ । यसको एउटै कारण हो काल्पनिकताको अभाव । यसकै अभावमा लामो समयदेखि सैद्धान्तिक भ्रममा अल्झिएको भूल गरिरहेको रहेछु ।चलचित्र काल्पनिक यथार्थ हो । नकि यथार्थपूर्ण यथार्थ । यो आधारभूत सिद्धान्त आत्मसात् नगर्दा मैले अपांग चलचित्र मात्र निर्माण गर्न सकें । हामीले कथात्मक संसार निर्माण गर्ने हो जो हाम्रो यथार्थ संसारजस्तै विश्वसनीय लागोस् । तर विश्वसनीयता प्रस्तुत गर्न नसक्दा हामीले नेपाली माटो, सुगन्ध भनेर जति भाषण फलाके पनि हाम्रा चलचित्र नेपाली हुन सकेका छैनन् । अझ म त भन्छु पहिला चलचित्र नै हुन सकेका छैनन् । विश्वसनीयता सिर्जना गराउन सक्नु श्रष्टाको शिल्पको परीक्षण हो । त्यस्तो परीक्षणमा उत्तीर्ण हुनेबित्तिकै जस्तो पनि कथाले सशक्त ढंगले दर्शकको मनमस्तिष्कमा छाप हान्न सक्छ । बधशाला र दासढुंगा यही सैद्धान्तिक भूलको अत्यन्त ठूलो बोझभित्र दबिएका चलचित्र हुन् ।मैले बुझ्नुपर्ने थियो यथार्थको सेकेन्ड टेक हुँदैन । मैले सेकेन्ड टेकको रूपमा चलचित्र बनाउने चेष्टा गरेको थिएँ । त्यसैको परिणाम मैले कथा प्रस्तुतिभन्दा पनि तथ्यहरूको डकुमेन्टेसन गर्ने भूल गरेको रहेछु । जबकि कथामा यथार्थ या त्यस्ता सामाजिक, सांस्कृतिक, राजनीतिक आदि सम्पूर्ण तथ्य जसलाई हामी इस्यु भन्छौं ती त पात्रहरूको लक्ष्य निर्माण गर्ने या हाँसिल गर्ने संघर्षमा आउने अवरोध मात्र हुन् । इस्यु कथा हैन यो त केवल कथालाई धकेल्ने साधन मात्र हुन् । इस्युुमा चलचित्र बनाउँदा मलाई क्षणभरका लागि चर्चापरिचर्चा कमाउन मद्दत गरे पनि चलचित्र श्रष्टाको दृष्टिकोणबाट अत्यन्त नकारात्मक असर गरेको छ । रिसर्चको नाउँमा काल्पनिकताको भारी बिसाउन सजिलो गराइदिएको छ तर सिर्जनशीलताको हतियार भने भुत्ते बनाइदिएको छ । कुनैकुनै अवस्थामा त म आफूलाई पत्रकारभन्दा फरक पाउँदिनँ । कथा मर्छ समाचार उब्जन्छ, कथाकार मर्छ पत्रकार जन्मन्छ ।एक त कथा पृष्ठभूमिबाट दमित हुने, दोस्रो काल्पनिकताको अस्वीकार्यता र डकुमेन्टेसनको आधिपत्य, तेस्रो पात्र, लक्ष्य, द्वन्द्व, संघर्ष, परिस्थिति आदि गौण हुने अवस्थाका कारण चलचित्रको आधारभूत चरित्र दृश्यात्मक कथा प्रस्तुति नै गुमाएको तीतो यथार्थ छ । शब्दमा कथा निर्माण गर्न नसक्ने हाम्रो पुस्ताले दृश्यमा कथा भन्न सक्ने त अत्यन्त टाढाको चन्द्रमा जस्तै भएको छ । त्यसैले नवीन सुब्बा दाइले बेलाबेलामा मलाई भनेको सम्झन्छु कथाकथा मात्र नभन मनोज, दृश्य खोइ त हाम्रो ।दृश्य कथाको पात्र पृष्ठभूमि, द्वन्द्व, संघर्षको उतारचढाव, संवेदन आदिले निर्माण गर्छ, कथाको मनोविज्ञानले निर्माण गर्छ, अझ गहिरिएर भन्दा कथाको संस्कृतिले निर्माण गर्छ । हामी त केवल प्रविधिले उत्पादन गर्ने अमूक उत्पादनलाई दृश्य भन्छौं । तर दृश्य त दर्शन हो । हामीले त्यो दर्शन सोचेकै छैनौं । यसकारण म मेरा दृश्यलाई केवल क्यामराको उत्पादन मात्रै भनेर स्विकार्छु न कि श्रष्टाको दर्शनबाट उब्जेको दृश्य । यसले मलाई दृश्यकलाको सौन्दर्य अनुभूति गर्ने अवसरबाट वञ्चित गरायो ।आफ्ना कमजोरीका थाक सँगालेर विगतका चलचित्रहरूलाई संवदेना दिइरहँदा संरचनाको अज्ञानताबीच संरचनाकै विद्रोहको प्रयत्न पनि झस्याङ्ग अगाडि आउँछ । संरचनाको ज्ञान नहुँदा नहुँदै नयाँ र फरक आँट गर्ने यी यस्ता अव्ययहरूले आन्तरिक भासमा फसाइदिंदो रहेछ । संरचना बुझेर नै मुक्त हुनु आवश्यक थियो तर मैले जोशको अहमतामा सबै कुराको विद्रोह छेडें । तर विद्रोह केविरुद्ध थियो भन्नेचाहिँ पहिचान नै गरिनँ । सतहमा विद्रोह गरें तर केन्द्र कहिल्यै खोजिनँ । कला केन्द्रको खोजी रहेछ तर सतहमा दृश्य पोत्दै कलाको आडम्बरता बोल्दा ठूलाठूला दुर्घटनाबाट गुज्रें । र, दुर्घटना मेरै कारण भएको हो भन्ने बुझ्न धेरै समय लगाएँ ।मेरा चलचित्रहरूका केन्द्र मैले कहिले भेटाउन सकिनँ । त्यो केन्द्र मेरा दर्शकहरूले भेटाउन त सम्भवै भएन । मेरा चलचित्र र दर्शकबीच कुनै एउटा बिन्दु वा केन्द्रमा हुनुपर्ने मिलन कहिले भएन किनकि केन्द्र सायद हराएको थियो । चलचित्र सारांशमा भन्दा त्यो साधन मात्र हो जहाँको केन्द्रमा दर्शक र श्रष्टाको मिलन हुन्छ । मेरा चलचित्रहरूमा त्यो केन्द्र पहिचान गर्न सकेको भए मात्र आफ्ना दर्शकहरूलाई त्यहाँसम्म पुराउन सक्थें । जसको प्रतिफल हरेक चलचित्रले मानवीय अस्तित्वको लेखौटमा दरिलो छाप छाड्न सक्थ्यो । मलाई लाग्छ मभित्रै त्यो मनोबल कमजोर छ जसले त्यो केन्द्र खोज्ने संघर्ष गर्न मलाई अवरोध सिर्जना गरिरहन्छ । मलाई डर लाग्छ, पात्रहरूको मनोविज्ञानको चरमोत्कर्ष छुन् । म झस्किन्छ, द्वन्द्वको चरम अवस्था छुन खोज्दा, म भाग्दछु असीम र अकल्पनीय लक्ष्यहरूको रगत र पसिनाको भेलबाट जोगिन । अनि, त्यस्तो सतह खोज्छु जहाँ मलाई सहज हुन्छ । म धेरै संघर्ष गर्नु नपर्ने ठाउँ खोज्छु ताकि बिनाक्षति आफ्नो लक्ष्य हासिल गर्न सकूँ । मेरो कमजोर मनोबल मेरा चलचित्रहरूको फ्रेमबाट उदाफ्रिहेका हुन्छन् । म मेरा चलचित्रहरूका लागि नै सबभन्दा खतरनाक अवरोध बन्छु, खलपात्र बन्छु ।सतही सोच, सतही संरचना, सतही सिद्धान्त, सतहलाई सम्पूर्ण मान्दै जन्माइने चलचित्रहरू सतहमै हराएर गइरहेको अमूर्त पीडाबाट बाहिर निस्कन श्रष्टाहरूले आपैंभित्रबाट संघर्ष गर्ने हो । समस्या आफैंसँग छ, समाधान पनि आफैंसँग छ भन्ने विश्वास मैले हाँसिल गरेको छु । जीवनको दोस्रो टेक हुँदैन भनेजस्तै चलचित्रको पनि दोस्रो टेक हुँदैन । म मेरो कमजोरीबाट मुक्त नभई जीवन्त चलचित्र बनाउन सक्दिनँ । यही द्वन्द्वबीचको मेरो लक्ष्य र संघर्षले एउटा त्यस्तो केन्द्र खोज्नु छ जहाँ म मेरा दर्शकलाई विश्वसनीयताका साथ पुर्याउन सकौं । र त्यहाँ पुगेपछि दर्शकले त्यो संवेदनालाई अनुभूति गर्न सकुन् जसले उनीहरूलाई आफू हुनुको महत्त्व स्थापित गरोस् ।जीवन आखिर कथा नै त हो, चलचित्रले देखाउने पनि कथा नै हो । तसर्थ हरेक चलचित्रको जन्म एउटा जीवनको जन्म हो । अभिभावकत्वको सम्मान हासिल गर्न हामीले यसको गाम्भीर्यतालाई स्विकार्न सक्नुपर्छ ।"
लङ्काविजय गरेपछि,"त्यसपछि भारद्वाजले भने, हे मुनिवर, हजुरले मलाई अति उत्तम राम कथा सुनाउनुभयो, जसलाई सुनेर म कृतार्थ भएँ । परन्तु भगवान्, लङ्काविजय गरिसकेपछि बाँदरहरूका चरित्रका बारेमा हजुरले केही भन्नु भएन । अयोध्या फर्केर बाँदरहरूले केकस्ता कामहरू गरे, ती कुरा अब सम्झाउनुहोला ।याज्ञवल्क्यले भने, हे भारद्वाज, त्यो प्रसंग श्रद्धालु भक्तहरूका लागि श्रवणयोग्य छैन । त्यसबाट श्रद्धा स्खलित हुन्छ । त्यो प्रसंगको वक्ता र श्रोता दुवै नै पापका भागीदार हुन्छन् ।उति बेला भारद्वाजले हात जोड्दै भन्न लागे, भगवान्, हजुर त परम ज्ञानी हुनुहुन्छ । जानकार नै हुुनुहुन्छ, श्रद्धाको आवरणमा सत्यलाई लुकाउनुहुन्न । म एक जना सत्यान्वेषी हुँ । कृपा गरेर मलाई बाँदरहरूको सत्यचरित्र नै सुनाउनुहोस् ।याज्ञवल्क्यले प्रसन्न भएर भने, हे मुनि, म तिम्रो सत्यनिष्ठा देखेर धेरै प्रसन्न भएँ । तिम्रो पात्रता देखेर अब म तिमीलाई त्यो दुर्लभ प्रसंग सुनाउँछु, ध्यान दिएर सुन ।यति भन्दै याज्ञवल्क्यले आँखा बन्द गरे र ध्यानमग्न भए । भारद्वाज उनको त्यो ज्ञानोदीप्त अनुहार हेरिरहे । त्यो सहज, शान्त र सौम्य अनुहारमा आवेग र क्षोभको चिन्ह प्रकट हुन लाग्यो र निधारमा रेखाहरूका गुच्चमुच्च मुजा सोहोरिए । त्यसपछि आँखा खोलेर याज्ञवल्क्यले भन्न सुरु गरे :हे भारद्वाज, एक दिन भरत बडो खिन्न र चिन्तित हुँदै महाराज रामचन्द्रकहाँ पुगेर भन्न लागें, दाजु, हजुरका यी बाँदरहरूले ठूलै उत्पात मचाउँदै छन् । नागरिकहरू यिनीहरूका दिनानुदिनको उपद्रवबाट आजित भइसके । यी बाँदर लङ्काविजयको मदले उन्मत्त भए । यिनीहरू कसैको बगैंचामा पस्छन् र सोत्तर पार्छन् , कसैको घरमाथि बलजफ्ती अधिकार जमाउँछन् । कसैको पनि धनधान्य छिन्छन्, कसैको स्त्रीलाई अपहरण गर्छन् । नागरिकले विरोध गरे भने भन्छन्, हामीले तिमीहरूको स्वतन्त्रताका लागि जीउज्यान दिएर लडयौंं, हामीले तिमीहरूका भूमिलाई राक्षसबाट बचायौं, हामी नलडेको भए तिमीहरू अनार्यहरूको अधीनमा हुन्थ्यौ, हामीले तिमीहरूको आर्यभूमिका लागि त्याग र बलिदान गर्यौं । हेर, हाम्रो शरीरको घाउ ।भन्दाभन्दै भरत आवेशले विचलित भए । फेरि दिक्क मान्दै भने, दाजु, मैले हजुरलाई पहिला नै भनेको थिएँ, यी बाँदरहरूलाई काँध नचढाउनुस् । हजुर अयोध्याकै अनुशासित सेनालाई नै साथ राख्नुस् भनेर म चित्रकुटसम्म सेना लिएर गएको थिएँ, तर हजुरले मेरो कुरा सुन्नुभएन र अहिले हामी परिणाम भोग्दै छौं । यी हजुरका बाँदरहरू प्रजालाई लुटिरहेका छन् । एक प्रकारको यहाँ बाँदर राज्य नै चलिसक्यो ।भरतको मुखबाट रिसले गर्दा कुनै शब्द निस्किरहेको थिएन । उनी मौन भए । रामचन्द्र पनि शिर निहुराउँदै सोच्न लागे । हे मुनिवर, उति बेला मर्यादापुरुषोत्तमको शान्त अनुहारमा पनि चिन्ता र उद्वेगको भाव झुल्किन लाग्यो ।अकस्मात् द्वारमा कोलाहल मच्चियो । भरत तुरुन्त उठेर द्वारतिर गए र एकै छिनमा फर्कंदा उनको अनुहार रिसले रातो भइसकेको थियो । आवेशमा आउँदै दाजुसित भने, दाजु, हजुरका बाँदर नयाँ बखेडा झिक्दै छन् । ढोकाअगाडि एकै ठाउँमा जम्मा भएर चिच्याइरहेका छन्, हामीहरूले आर्यभूमिको रक्षा गरेका हौं, त्यसैले राज्यमा हाम्रो अधिकार हुनुपर्छ । राज्यका सबै पदहरू हाम्रा हुनुपर्छ, शासन पनि हामी नै गर्छौं ।हे भारद्वाज, यति के रामले सुनेका थिए, उठेर भरतसँगै ढोकामा गए । चर्को आवाजमा भने, बाँदरहरू हो, आफ्नो कामको बारेमा पटकपटक आफैं बखान गरी मलाई लज्जित नगर्नू । तिमीहरूले देशका लागि लडेका हौ, यसलाई कसैले अस्वीकार गर्दैन । परन्तु लड्नु यौटा कुरा हो र शासन गर्नु सर्वथा भिन्न कुरा । अब यो देशको विकास गर्नु छ, यसको उन्नति गर्नु छ । त्यसैले शासनको अभिभारा योग्य व्यक्तिहरूलाई नै सुम्पिइनेछ । तिमीहरू अरू नागरिकहरूले झैं मिहिनेत गरेर जीविकोपार्जन गर र प्रजाको सामुन्ने आदर्श स्थापित गर ।महाराज रामचन्द्रको शब्द सुनेर बाँदरबीच ठूलो हलचल मचियो । केहीले उनको कुरालाई उचित नै भने । तर अधिकांश बाँदर रिसले चुर भए । तीमध्येको मुखियाले भने, महाराज, हामी श्रम गर्न सक्दैनौं । हजुरको जय भन्नुभन्दा बढी श्रम हामीबाट हुँदैन । हामीले लडाइँमा धेरै श्रम गरिसक्यौं । पछि गएर साधारण जनताले झैं खेतबारीमा खनजोत गर्नु नपरोस् भनेर नै हामीले लडाइँमा भाग लिएका हौं र आफ्नो योग्यताको परिचय हामीले लङ्कामा नै पर्याप्त दिइसकेका छौं । हाम्रो शरीरमा लागेका यी घाउहरू हाम्रो योग्यताका प्रमाण हुन् । यी घाउबाट नै हाम्रो योग्यताको मूल्याङ्कन होस् । हाम्रो घाउ गणना होस् ।हे भारद्वाज, रामले उनीहरूलाई सम्झाउने धेरै प्रयत्न गरे, तर बाँदरहरूले भएका बुद्धि पनि वनमै छोडिसकेका रहेछन् । हतास भएर रामले भरतसित भने, भाइ, यिनीहरूले पक्कै मान्दैनन् । यिनीहरूको घाउ गन्नैपर्ने हुन्छ ।यसै बेला भीडबाट गगनभेदी स्वर गुन्जियो, हामीहरूको घाउ गणना होस् । हाम्रा घाउ नै हामीहरूका योग्यता हुन् ।तब भरतले भने, बाँदर हो, अब शान्त हुनू । भोलि अयोध्यामा घाउको पञ्जीकरण गर्ने कार्यालय खोलिनेछ । तिमीहरू कार्यालयको अधिकारी कहाँ पुगेर आफ्नो ठीकठीक तरिकाले घाउ देखाउनू र उनीहरूसित प्रमाणपत्र लिनू । घाउको गणना भइसकेपछि तिमीहरूलाई योग्यतानुसार राज्यमा पद दिइनेछ ।यसमा बाँदरहरूले हर्षबढाइँ गरे । आकाशबाट देवताहरूले जयजयकार गर्दै पुष्पवृष्टि गरे । हे भारद्वाज, कामको नाममा सिन्को नभाँँँच्ने अकर्मण्यलाई अर्काको विजयमा जय बोल्ने र फूल बर्साउनेभन्दा अर्को के काम नै हुन्छ र ? बाँदरहरू प्रसन्न भएर आआफ्ना बासतिर फर्के ।अर्को दिनदेखि निर्वस्त्र बाँदर राजमार्गमा नाच्दै घाउ गणना गराउन जान लागे । अयोध्याका सभ्य नागरिक तिनीहरूको नाङ्गोनाच देखेर लाजले भुतुक्कै भए ।हे भारद्वाज, यस बेला बाँदरहरूले ठूलठूला विचित्र चरित्र देखाए । एउटा बाँदर घरमा तलबारले काटेर आफैं नै घाउ बनाइरहेको थियो । उसकी स्वास्नीले डराउँदै भनी, हजुर, यो के गरिरहनुभएको हो ? बाँदरले हाँसेर भन्यो, प्रिय शरीरमा घाउ बनाइरहेको छु । आजभोलि घाउ गन्दै जागिर दिइरहेको छ । रामरावण संग्रामको समयमा त भागेर वनमा लुकिबसेँ । त्यसपछि जब रामको विजयसेना फर्के, तब म त्यसमा सामेल भएँ । मजस्तै अरू धेरै बाँदरहरू वनबाट निस्केर त्यस विजयी सेनामा घुसे । हाम्रो शरीरमा एउटा पनि घाउ थिएन, त्यसैले हामीलाई सामान्य परिचारकको पद पनि मिल्नेवाला छैन । अब हामीहरू आफ्नो जीउमा आफैं घाउ पार्दै छौं ।स्वास्नीले शङ्का व्यक्त गरी, तर हजुर, के कार्यालयले यो रामरावण संग्रामको बेलाको घाउ हैन भनेर थाहा पाउँदैन र ?बाँदरले हाँस्दै भन्यो, प्रिय, तिमी साह्रै अबुझ छौ, त्यहाँ पनि धाँधली चल्छ ।स्वास्नीले सोधी, हजुर, कुन पद लिनुहुन्छ ?बाँदरले भन्यो, प्रिय, म कुलपति हुन्छु । मलाई बालककालदेखि नै विद्यासित बडो प्रेम थियो । म ऋषिहरूको आश्रम वरिपरि घुमिरहन्थें । म विद्यार्थीहरूको कपाल लुछेर भाग्थें, होमसामग्री झम्टेर लिन्थें । एकचोटि त ऋषिको कमण्डलु नै लिएर भागेको थिएँ । यसैबाट तिमी मेरो विद्याप्रेमलाई अनुमान गर्न सक्छौं । म त कुलपति नै बन्नेछु ।याज्ञवल्क्य एकै छिन रोकिँदै बोले, हे मुनि, यस प्रकार घाउ गणना गराउँदै बाँदर जहाँजहाँ राज्यको उचमा पदमा आसिन भए र बाँदरवृत्तिअनुसार नै राज्य चलाउन लागे । केही समयसम्म अयोध्यामा रामराजको स्थानमा बाँदर राज नै चल्यो ।भारद्वाजले भने , मुनिवर, बाँदर त असङ्ख्य थिए, तर राज्यको पद भने सीमित । बाँकी बाँदरहरूले के गरे ?याज्ञवल्क्यले भने, हे मुनि, बाँकी बाँदर अनेक प्रकारको पाखण्ड रच्दै प्रजाबाट धन हडप्न लागे । जब रामचन्द्रले जगज्जननी सीतालाई परित्याग गरे, तब केही बाँदरहरूले सीता सहायताकोष खोले र अयोध्याका उदार, श्रद्धालु नागरिकहरूबाट चन्दा उठाएर खान थाले ।याज्ञवल्क्यले त्यसपछि आँखा चिम्म गरे र धेरै बेरसम्म चिन्तामा लीन रहे । फेरि आँखा उघारेर भने, हे भारद्वाज, श्रद्धालुहरूका लागि वर्जित यो प्रसंग मैले तिमीलाई सुनाएँ । यसलाई भन्ने र सुन्ने दुवैलाई पाप लाग्छ । त्यसैले हे मुनि, हामी दुवैले प्रायश्चित्तस्वरूप तीन दिनसम्म उपवास बस्नेछौं ।अनुवाद : रत्न कोजू"
"भारतले यसरी गर्यो, उपयोग","भारतको बठयाइँपूर्ण खेलको गोटी बने, राजा ज्ञानेन्द्र । भारतले ज्ञानेन्द्रलाई माओवादी तह लगाउन उचाल्थ्यो । उनी भारतको साथ पाएको छु भन्ने भ्रममा दंग पर्दै दलहरू र माओवादीलाई एकैसाथ दमन गर्न सक्रिय भए । भारतले बाहिर देखाउन मात्रै आफ्नो शासनको विरोध गरेको तर भित्री रूपमा चाहिँ समर्थन रहेको भ्रममा रमाएका थिए, राजा । अर्कातिर माओवादीले भारत वा चीन कुनै एकलाई मध्यस्थकर्ता बनाएर राजासँग वार्ता गर्न चाहेका थिए । सुमा माओवादीले भारत मार्फत वार्ता अगाडि बढाउन खोजेको थियो । भारतले धेरै महत्त्व नदिएपछि चीनमार्फत वार्ताको योजना बनाएका थिए । माओवादी द्वन्द्वको समाधान राजनीतिक तवरबाट मात्रै सम्भव थियो । तर राजा मन्त्रिपरिषद्मा रहेका राजनीतिक व्यक्तिका कुरा रत्तिभर पत्याउँदैनथे । रमेशनाथ पाण्डे, जगत गौचन र सेनाका सीमित अधिकारीका कुराचाहिँ गम्भीर ढंगले लिन्थे । उनीहरूले प्रचण्ड भन्ने मान्छे छैन भन्दासमेत पत्याउँथे । ज्ञानेन्द्रको स्वभाव धामीझाँक्री, ज्योतिषीमा विश्वास गर्ने पुरातनवादी थियो ।डा तुलसीले भनेजस्तै राजा ज्ञानेन्द्र हीनताबोधी मानसिकताका महत्त्वाकांक्षी व्यक्ति रहेछन् । विश्वासिला आसेपासेहरूले सरकार पराक्रमी, बुद्धिमत्ता, एकदमै शूरवीर सम्राट् होइबक्सन्छ भनेर महत्त्वाकांक्षा एवं प्रशंसा बढाइदिए प्रफुल्ल हुने बानी रहेछ । चाटुकारहरूले माओवादीहरूले एक दिन मौसुफको अगाडि शरण परेर हतियार बुझाउनेछन्, दलहरूले पनि आत्मसमर्पण गर्नेछन् भनेर उचालेकाले उनी कसैसँग वार्तामा नबस्ने मनस्थितिमा पुगेछन्, जुन कुरा मैले पछि मात्र जानकारी पाएँ । त्यस बेला दलहरूको शक्ति र आफ्नो यथार्थ हैसियत राजालाई पत्तो भएन ।भारतकै सल्लाहमा राजा देशको पूर्वपश्चिम क्षेत्रीय भ्रमणमा निस्किएका थिए । आफ्नो जनसमर्थन देखाउन उनलाई भारतले यस्तो सल्लाह दिएको थियो । भारतले नै माओवादीलाई राजाको भ्रमणमा अवरोध नगर्न सुझाएको थियो । जिल्ला सदरमुकाम, सेनाका ब्यारेक र सामान्य प्रहरी चौकीमा आक्रमण गर्न पछि नपर्ने माओवादीले देशका विभिन्न स्थानमा भएको राजाको भ्रमणमा सामान्य अवरोध पनि नगर्नु आश्चर्यजनक लाग्छ । राजा हेर्न सोझा सीधा जनताको बाक्लै उपस्थिति भएपछि ज्ञानेन्द्र आफ्नो पक्षमा व्यापक समर्थन रहेको भ्रममा परे । जसले गर्दा उनी माओवादी र राजनीतिक दल दुवैलाई दमन गर्न हौसिए । खासमा भारतले चाहेको पनि त्यही थियो । राजाले उपहास र दमन गरेपछि माओवादी र राजनीतिक दल दुवै शक्ति आफ्नो शरणमा आइपुग्छन् । त्यही मौकामा राजाविरोधी मोर्चा बनाइदिएर राजतन्त्र फाल्न सकिने भारतीय संस्थापन पक्षको योजना थियो ।राजाको शासनको अन्तिम कालखण्डमा मण्डले चरित्रका मन्त्रीहरू रमेशनाथ पाण्डेलगायतले उनलाई यस्ता रिपोर्ट गर्न थाले कि फलानो ठाउँमा सरकारको समर्थनमा जुलुस निस्कादा गिरिजाप्रसाद कोइरालालाई निद्रा लागेन सरकार । राजा यस्ता सतही प्रचार सुनेर दंग पर्थे । मैले राजालाई धेरै पटक भनें, यस्ता व्यक्तिका कुरा सुनेर मुलुकको समस्या समाधान हुन्न सरकार । पूर्वपञ्चहरू त यसै पनि सरकारका पक्षमा छँदै छन् । नयाँ मानिसहरूको समर्थन जुटाएर नयाँ ढंगले राजनीतिक समाधान खोजेर मात्र शासन लोकप्रिय बन्छ । तर दरबारियाहरू राजाको हितैषी भनेकै मण्डलेहरू मात्रै भएको अनौठो ठम्याइमा थिए । तिनै मण्डले, आसेपासेहरूको सहारा लिए मात्र समस्या समाधान हुने विश्वासमा थिए, राजा ज्ञानेन्द्र । शान्ति प्रक्रियामा आएपछि जसरी माओवादी प्राधिकारजस्तो ठानिएका प्रचण्ड गलाभरि फूलमाला पहिरिने आकर्षणमा लोभिए, त्यसैगरी सत्तामा रहादा राजा ज्ञानेन्द्रमा पनि मण्डले समर्थकहरूको अन्ध प्रशंसाको भोक देखियो । समयक्रममा यी दुवै पात्र साझा रोगका कारण राजनीतिक शक्तिकेन्द्रबाट किनारा लाग्दै गए । हुन त यति बेला प्रचण्ड प्रधानमन्त्रीको कुर्सीमा बिराजमान छन् तर उनको भविष्य पनि उज्ज्वल देखिन्न ।भारत नेपालबाट राजतन्त्र उन्मूलन गर्न २००८ सालदेखि नै लागिपरेको कुरा छर्लंग छ । २०६२०६३ मा भने नेपालभित्रै दोहारो भूमिका खेलेर राजतन्त्र हटाउन सफल भयो । भारतले दूरदृष्टिविहीन महत्त्वाकांक्षी राजा र अवसरवादी प्रचण्डलाई राजनीतिक रूपमा खेलाएर लामो समयदेखिको आफ्नो अभीष्ट पूरा गर्यो । भारत नेपाललाई आफूअनुकूल चलाउन चाहन्थ्यो । नेपालका राजाहरू २००७ सालबाटै कांग्रेसलाई मुख्य शत्रु मान्दै उसका विरोधीहरूलाई देशभक्त ठान्ने विश्लेषणमा रमिरहे । अन्तत: दरबारको यही गलत मूल्यांकनले आफ्नो अवसान आफैं निम्त्यायो ।ज्ञानेन्द्रले राजनीतिक व्यक्तिहरूलाई समेटेर भारत वा चीनको मध्यस्थतामा माओवादीसँग वार्ता गरेका भए द्वन्द्वको सहज समाधान निस्कन सक्थ्यो । किनभने माओवादीहरूले आफ्नो सिद्धान्तभन्दा सत्तालाई प्रिय बनाएर वार्ता प्रसंग अघि बढाएका थिए । माओवादीका केही नेताहरूको उद्देश्य, सिद्धान्त साँच्चिकै सामाजिक विभेद, अन्याय, शोषणको अन्त्य गर्ने, मुलुकलाई समृद्धिको बाटोमा लैजाने, जनगणतन्त्र ल्याउने थियो होला । तर, उनीहरूका प्राधिकार प्रचण्डको महत्त्वाकांक्षाले छिट्टै प्रधानमन्त्री बन्ने, सत्ताको सुखसयलमा जीवन कटाउने सपना मात्र देखिरहेको थियो । उनी केही हदसम्म राजाको अधिकार कटौती गरेर शक्तिशाली प्रधानमन्त्रीको कुर्सी मात्र खोजिरहेका थिए ।प्रचण्ड सिद्धान्तवादीभन्दा तीव्र महत्त्वाकांक्षी र प्रयोगवादी व्यक्ति हुन् । आफ्नो महत्त्वाकांक्षा पूरा गर्न जस्तोसुकै हथकण्डा अपनाउन पछि नहट्ने नेता हुन्, उनी । प्रचण्डको यही महत्त्वाकांक्षी स्वभावलाई बुझेर राजतन्त्र अन्त्यपछि तिमी चीनको माओ शैलीको राष्ट्रपति, बाबुराम भट्टराई चाओ एनलाई शैलीको प्रधानमन्त्री भनेर भारतीय शक्तिकेन्द्रहरूले उचाल्दा फुर्केर भुइा न भाँडो बनेका थिए । पहिलो संविधानसभापछि प्रचण्डको नाम भित्ते राष्ट्रपतिको रूपमा चर्चा हुनु उनको महत्त्वाकांक्षा माथि भारतीय खेलको प्रतिबिम्ब थियो ।सक्रिय राजकाजपछि राजासँग भेटसक्रिय शासनबाट किनारामा धकेलिएपछि राजा ज्ञानेन्द्रसँग दुई पटक भेटघाट भयो । पहिलो भेट २०६४ सालको संविधानसभा चुनाव हुनुभन्दा अघि भएको थियो । दोस्रो भेट गणतन्त्र घोषणा हुने समयको आसपास भयो । राजालाई मैले पहिलो पटक नारायणहिटीमै र दोस्रो पटक नागार्जुनमा भेटें । यी दुवै भेटमा मैले के अनुभव गरें भने दरबारमा चाकडीको प्रथा उही थियो । दरबारका कर्मचारीहरू राजा अत्यन्त व्यस्त भएजस्तो देखाउन भित्रबाहिर दौडधुप गरिरहन्थे । तर राजालाई भेट्न जाने मान्छे दिनमा एकदुई जनाभन्दा बढी हुँदैनथे ।नागार्जुनको भेटमा राजाले पुराना कुरा खोतलेनन् । मैले पनि त्यसलाई उप्काइना । तत्कालीन राजनीतिक अवस्थाबारे उनले जिज्ञासा राखे । देश गणतन्त्रतिर गइसक्यो, मैले भनें । राजाले निन्याउरो अनुहार लगाए । नेपालमा गणतन्त्र स्थापना हुने कुरालाई छिमेकी मुलुकद्वय भारत र चीनले कसरी लिएका छन् भन्ने विषयमा चासो व्यक्त गरे । त्यसबाहेक लामा राजनीतिक कुरा गर्ने मानसिकता र अवस्था दुवै थिएन, राजासँग ।(पत्रकारद्वय माधव बस्नेत र मनबहादुर बस्नेतद्वारा सम्पादित राधाकृष्ण मैनालीको संस्मरणात्मक पुस्तक नलेखिएको इतिहासबाट ।)"
गर्मी,"चैतवैशाखमाघामले पोल्नु त ठीकै थियोबगायौं केही थोपा नुनिलो पसिनाडढाइयौं अनुहारका केही पाटायसरी नै बित्यो जेठआयो असारकेही भेलहरु दु:खकाउर्लेर आए साउनमार, नथाम्दै ती भेलभागेर गयो भदौतर, अचम्म !मौसम बदलिने छाँटकाँट नै देखिएनअसोज त फूलहरूको यामबास्न चल्यो या चलेन ?भेउ पाउनै छाड्यो यो नाकलेके माहुरीहरु भुन्भुनाए होलान् ?होस नै भएन यी कानहरुलाईकात्तिक कट्योमंसिर पनि गयोलौ ! छेकछन्दै छैन चिसोकोपुसमाघमा त जम्थ्यो ठिहीपथ्र्यो तुसारोकठयाँग्रिन्थ्यो मुटुओ आस्याङ ?के भएको हो यस्तो ?किन महसुस हुँदैन चिसो ?स्याँठ कता हरायो ?यो तातो भुंग्रो हिउँको हो कि गर्मीकोछालाले किन गुमाउँदै छ संवेदना ?आँखा खोल आस्याङ, आँखा खोल !उल्टो झुन्डयाएर हामीलाईयो देशका शासकहरुहाम्रा टाउकामुन्तिरयुगौंदेखि तेल पो उमालिरहेका रहेछन् ।"
महाराष्ट्रको गाउँमा तीनदेशीय संवाद,"जनवरी ६ र ७ मा भारतको बृहत् छिमेक नीतिबारे बुम्बई विश्वविद्यालयले गरेको सेमिनारमा भाग लिन म र पद्मकन्या क्याम्पसका प्राध्यापक धनप्रसाद पण्डित पुगेका थियौं । महाराष्ट्रको सिभ्ले भन्ने गाउँमा कार्यक्रम थियो । मुम्बई मुख्य सहरबाट झन्डै १०० किलोमिटर टाढा थियो उक्त गाउँ । कार्यक्रममा चीनबाट आएका दुई महिलासहित ३ जना, हामी दुई नेपाली र भारतीय सहभागीहरू थिए । सेमिनारको उद्घाटनपछि पेकिङ विश्वविद्यालयका शोधार्थी नौजवान चिनियाँ मित्रले एउटा सानो लिखित नोट हामीतिर तेस्र्याएर हामीलाई पढ्न भने । त्यहाँ लेखिएको थियो, भारत नेपालको मुख्य डर हो किनभने भारतको नेपाललाई सिक्किम बनाउने रणनीति छ । अहिले भारतले भुटानलाई सिक्किम र नेपाललाई भुटान बनाउने प्रक्रिया चलाइरहेको छ । र, भुटानको सिक्किमीकरण प्रक्रिया समाप्तिपश्चात् नेपाललाई पनि त्यही प्रक्रियामा लैजानेछ । सभा चलिरहेकाले हामीले पछि कुरा गरौंला भन्यौं । उद्घाटन सत्रका अधिकांश प्रस्तुति मराठी भाषामा भएकाले सबै कुरा त बुझिएन तर धेरैले बारम्बार चीन, पाकिस्तान र नेपालको नाम लिइरहेको र नेपाल मामलामा चीनले बढी दख्खल दिन थालेको भन्ने त्यहाँको बुझाइ रहेको देखिन्थ्थो । खानापछि जेएनयूका प्राध्यापक राजेश खरातले अध्यक्षता गरेको सत्रमा प्रथम वक्ता म थिएँ । मैले आफूलाई मुम्बई नजिकको गाउँमा हुन गइरहेको यस प्रकारको गोष्ठीको महत्त्व र यसले नेपालभारत सम्बन्धमा पार्ने असरबारे केन्द्रित गरें । मेरो प्रस्तुतिको सार थियो : नेपाल र भारतको सम्बन्ध विशेष र अतुलनीय भनिन्छ, तर यो सरकार र सरकारबीचका सन्धि र सम्झौता अनि सहमतिले भन्दा पनि जनताजनताको कारण टिकेको हो । आज दिल्ली र काठमाडौंको सत्ता पक्षको अलग्गै स्वार्थ भएका कारण नेपालभारत सम्बन्धमा चिसोपना आएको हो । उनीहरूलाई दुवै देशका जनताले खबरदारी गरेनन् भने यो सम्बन्ध अझ बिगारिदिन्छन् । तपाईं र हाम्रो जनस्तरमा संवादमा कमीका कारणले आज तपाईंहरूमध्ये धेरैले दिल्लीको धारणालाई सही मान्न परेको देखिन्छ । तर दिल्ली आफ्ना नागरिकलाई अँध्यारोमा राख्न र इमोसनल बनाउन खोज्दै छ । नेपालमा पनि काठमाडौंले उही गरिरहेको छ । जहाँसम्म नेपाल चीनतिर लस्सियो भन्ने भनाइ छ, यो सत्य होइन । एक त नेपालले चाहेर पनि चीन नेपाललाई आफ्नो तर्फ लिन चाहन्न किनभने नेपाललाई विश्वासमा लिँदा नेपाललाई पारवहन सुविधा पनि सहज पारिदिनुपर्छ र त्यसो गर्दा खासमा तिब्बतियनहरूले अरू चलखेल गर्ने अवसर पाउने र चीनलाई अरू अप्ठयारो हुने कुरा चीनले राम्ररी बुझेको छ ।नेपालबारे खासै छलफल नहुने त्यो मञ्चमा अलिक नयाँ धारणा पनि पुगोस् भनेर थपें, तपाईंहरूमध्ये धेरैको बुझाइ भारतले गत वर्ष नेपालविरुद्ध गरेको नाकाबन्दी नेपालले चीनतिर अलिक बढी नै झुकाव राखेका कारण भन्ने पाइयो तर त्यो यथार्थ होइन । वास्तवमा दिल्लीले नेपालको संविधानमार्फत नेपाली जनतामा थोपर्न खोजेको विषयमा नेपाली नेतृत्वले काम नगरिदिएका कारण उसले खेलेको प्रपञ्च थियो । नेपालीले यति पनि मानेनन्, त्यसैले नाकाबन्दी गरियो भन्दा आफ्ना जनताबाट सरकारलाई एक सार्वभौम नेपालले तिम्रा कुरा किन मान्नैपर्ने त भनेर प्रश्न उठाउने भएकाले दिल्लीले नेपालको चीनसँगको सम्बन्ध देखाएर जनतालाई ढाँटेको छ । धनप्रसाद सरले संस्कृत र हिन्दीमा मन्तव्य दिँदै नेपाल र भारतबीचको सांस्कृतिक सम्वन्धमा जोड दिंदै भारत लोकतान्त्रिक मुलुक हुँदाहँुदै उसले नेपालमा माओवादी आन्दोलनलाई समेत सहयोग र समर्थन गरेको रोचक रूपमा कोटयाइदिनुभयो । कार्यक्रम सकेर फर्कने क्रममा ती चिनियाँ मित्रले आफ्ना तर्क र जिज्ञासा सुरु गरिहाले । उनले भारतको समाजतर्फ गिज्याउँदै भने समाज भनेको त हाम्रो (चीनको) जस्तो समतामूलक पो हुनुपर्छ त । यहाँ त अझै भेदभाव र उचनीचको भावना छ । यो प्रकारको समता चीनले अपनाएको आधुनिक विकासको मोडलका कारण भएको हो । सबै समस्याको समाधान विकास हो, विकास । भारतीयले जवाफ नदिए पनि मैले त्यहाँ बोल्नैपर्ने ठानेर भनें, तपाईंको विचार अलिक अपूरो र पूर्वाग्रही देखियो । हरेक समाजमा समस्या छ तर समस्याको प्रकृति फरक छ । उनी त्यसलाई मान्न तयार भएनन् र मलाई प्रतिप्रश्न गरे । मैले उनलाई सोधें, जसरी तिमीलाई तिम्रो देशले संसार घुम्न अनुमति दिएको छ, के एउटा तिव्वतको मान्छेले त्यो अधिकार पाएको छ ? तुरुन्तै उनले स्विकारेर भनें हो, छैन । मैले थपें, कमसेकम भारतमा उक्त गल्तीको अनुभूति देखिन्छ र उनीहरू त्यसलाई सच्याउन सकारात्मक विभेद, कोटा इत्यादि मार्फत प्रयासरत छन् । तर तिम्रोमा त त्यो अनुभूतिसमेत छैन । यही मौकामा उसले नेपाल, भुटान, सिक्किम र चीनको विषयमा कार्यक्रमस्थलमा उनले उठाएको सबाल पनि कोटयाउँदै सोधें, चीनले मंगोलियालाई गरेको नाकाबन्दीलाई कसरी हेर्ने ? उनको जवाफ थियो, यो त मंगोलियालाई चीनले दिएको सानो सजाय मात्र हो । यदि चीनको विरुद्ध कसैले खेल्न खोज्छ भने सजाय दिन्छ ।यस्ता कुराहरूबीच सय किलोमिटरको यात्रा सम्पन्न गरेर गेस्टहाउस पुगियो । सुत्ने तरखरमा गरिरहँदा ती चिनियाँ आइपुगे र भने, मलाई आशा छ, म तपाईंहरूबाट नेपाल, सिक्किम, तिब्बत, भुटानका बारेमा अरू थप सिक्नेछु । उनले भारतले भुटान र नेपाललाई सिक्किम बनाउँदै छ भन्ने कुरामा आफू विश्वस्त भएको भन्दै त्यसबारे हाम्रो प्रतिक्रिया चाहेको बताए । मैले भनाइको आधार सोधें जसमा उनको जवाफ थियो एक जना साथीले भनेको । उनले केही दस्तावेजको पनि हवाला दिए । उनको भनाइमा इन्दिरा गान्धीले सत्तरीको दशकमा गरेको भनिएको योजनाको दह्रो छाप देख्न पाइयो । अनि मैले सोधें, के सबैले देखेका सपना साकार हुन्छन् ? के कसैको सपनाको पछि लागेर हामीले हिँड्न हुन्छ ? मैले पनि इन्दिरा गान्धीको त्यो सपनाको बारेमा सुनेको र पढेको हुँ । तर म त्यसलाई महत्त्व नदिन र उनको सपनाकै रूपमा लिन चाहन्छु । र त्यस्तो सपनालाई आधार मानेर हेर्ने हो भने नेपाल, सिक्किम, तिब्बत, भुटानका बारेमा चीनको धारणा पनि त्यस्तै पाइन्छ र त्यसका लागि माओको सन् पचासको दशकको एउटा भनाइ नै काफी छ । तिब्बत चीनका लागि हातको हत्केला हो भने नेपाल, सिक्किम, भुटान, लदाक र अरुणाञ्चल उक्त हातका पाँच औंलाहरूसरह भन्ने माओको भनाइ र इन्दिरा गान्धीको भनिएको सपना उस्तै होलान् । तर यी दुई सपनाका बाबजुत नेपाल र भुटानले आफूलाई स्वतन्त्र राख्न सकेका छन् र भविष्यमा पनि यी सपना सपना नै रहने र हामी अझ सशक्त सार्वभौम राज्य रहनेछौं ।छलफलका क्रममा उनले नेपालको हितमा कुन छिमेकी होला त भनेर प्रश्न गरिरहे । मैले जवाफ दिएँ, सन् १७९२ सम्म हाम्रो सम्बन्ध एकल रूपमा तिब्बतसँग थियो । ल्हासासम्म नेपाली व्यापारीको दबदबा थियो । अहिलेजस्तो सीमासीमा केही थिएन । व्यापार गर्ने नेपालीलाई नेपालमा बिहे गरेको भए पनि तिब्बतमा पनि अर्को बिहे गरेर बस्न अनुमति थियो । त्यहाँ नेपाली नागरिकले आफ्नो नेपाली पहिचान कायमै राखेर बस्न र व्यापार गर्न पाउँथे । नेपालको तिब्बतमाथिको यो प्रभाव या सम्बन्धलाई चीनले तिब्बतको अनुरोधलाई सन् १७९२ मा स्वीकार गरेर नेपालीमाथि जाई लागेर कमजोर गर्न सुरु गरेको हो । जब नेपाल र तिब्बतबीच चीनको दबाबमा बेत्रावती सन्धि भयो, नेपालको उत्तरतिरको यात्रा र सम्बन्ध कठोरतातिर लाग्यो । अनि मात्र नेपालले आफ्नो एकीकरण को यात्रा दक्षिण र पश्चिमतिर मोडेको हो । बीचमा सन् १८५६ मा चीन आन्तरिक रूपमा व्यस्त भएको मौका पारेर जंगबहादुरले फेरि एक पटक ल्हासा आक्रमण गरी प्रतिवर्ष रु दस हजार सलामी नेपाललाई दिन थापाथली सन्धिमार्फत तिब्बतलाई बाध्य बनाएका थिए र त्यो पनि चीनले तिब्बतलाई आफ्नो स्वशासित क्षेत्र घोषणा गरेको केही वर्षपछि राजा महेन्द्रसँग डिल गरेर १९५४ देखि बन्द गरिदियो । १९५५ मा जब चीन र नेपालबीच प्रत्यक्ष कूटनीतिक सम्बन्ध स्थापना भयो, चीनले नेपालतिब्बतबीच चलिरहेको सुमधुर आवतजावत, व्यापार, बिहेवारीलगायत सीमाक्षेत्रका जनताजनताबीच हुने जनस्तरमा सम्पूर्ण सम्बन्धमा तगारा तेस्र्याइदिएका पाइन्छ । ल्हासालगायतका स्थानमा व्यापारलगायत अन्य पेसा गरेर बसेका नेपालीलाई सन् १९६२ मा आएर चीनले कि नेपाली नागरिकता त्यागेर यहाँ बस्ने, नत्र नेपाल जानैपर्ने भन्ने दुई विकल्पमध्ये एउटा रोज्न बाध्य बनायो भने १९५६ देखि १९६८ का बीचमा भएका विभिन्न सहमतिका नाममा सीमाक्षेत्रका जनताले गर्दै आएका सम्पूर्ण परम्परागत व्यापार र व्यवसाय पनि उनीहरूलाई आवतजावत गर्न नै भिसा लिनुपर्नेसम्मको प्रावधान राखिदिएर समाप्त गरियो । यसरी नेपालको उत्तरतिरको सम्बन्ध जनस्तरबाट राज्यस्तरमा र अनौपचारिकबाट औपचारिकमा सीमित भएको हो । हामीले थप्यौं, जहाँसम्म नेपाललाई कसबाट बढी खतरा होला भन्ने प्रश्न छ, यी दुई देश मिले भने नेपाललाई खतरा बढी देखिन्छ र अन्य हिसाबले त दुवै देश नेपाललाई सहयोग गर्न हैन, आफ्नै स्वार्थ लिएर आउने हुन् भन्ने हामीले भुल्नु हुँदैन । अनि धेरै नयाँ कुरा सिकें यसबारेमा अरू समझका लागि मलाई भविष्यमा पनि सहयोग गर्नुहोला भनेर उनी बिदा भए ।"
अब कसैले सपना मात्रै बेच्न सक्दैन,"नयाँ दिल्ली र छत्तीसगढ सीतापुरको गाउँ ओहोरदोहोर गरिरहने उदय प्रकाशको नाम समकालीन भारतीय लेखकमध्ये अग्रपंक्तिमा लिइन्छ । भारतीय प्राज्ञ एमएम कलबुर्गीको हत्याविरुद्ध प्रतिष्ठित साहित्य अकादमी पुरस्कार फिर्ता गर्ने निर्णय लिएर पछिल्लो समय चर्चामा आएका उनका मोहनदास, पिली छतरीवाली लड्की, वाल्ज अफ् दिल्ली, चिनी बाबा लगायत आख्यान प्रकाशित छन् । दसभन्दा बढी भाषाहरूमा अनूदित उदय प्रकाशका मोहनदास र नेलकटर लाई अनुवादक यज्ञशले नेपालका पाठकसामु भित्र्याएका हुन् । तीमध्ये नेलकटर सार्वजनिक गर्न उदय आफैं नेपाल आए । नेपाल लिटरेचर फेस्टिभलमा सहभागी हुन गत साता नेपाल आएका यी कवि, सिनेमा लेखक तथा जवाहरलाल नेहरू विश्वविद्यालयका पूर्वप्राध्यापकसँग बसन्त बस्नेतले सोमबार पोखरामा गरेको कुराकानी : विश्वभरि फैलँदो दक्षिणपन्थी हावाले दक्षिण एसियालाई पनि छोइसकेको छ । तपाईं प्रतिष्ठित भारतीय वाम लेखक हुनुहुन्छ । कसरी हेर्दै हुनुहुन्छ ?अहिले राष्ट्रवादको नाममा जहाँतहीँ प्रजातान्त्रिक अधिकार, नागरिक हक र मानवअधिकारजस्ता आधारभूत विषयमाथि प्रश्न उठाउन थालिएको छ । भारत, नेपाल र यो क्षेत्रमा मात्रै होइन, यस्तो दक्षिणपन्थी हावा संसारभरि नै छ । दक्षिणपन्थीहरूको बोलवाला बढ्दै जाने क्रममा नै नेपालमा पहिलो संविधानसभा समस्यामा पर्यो । यो क्षेत्रका अरू देश पनि कुनै न कुनै खाले समस्यामा परेको देखिन्छ । नयाँ अमेरिकी राष्ट्रपति डोनाल्ड ट्रम्प मेक्सिको सिमानामा पर्खाल लगाउने भन्दै छन् । नेपालभारत सिमाना वा बंगलादेशभारत सिमानामा पनि कुनै बेला पर्खाल लगाउने प्रस्ताव कतैबाट आयो भने आश्चर्य नमाने हुन्छ ।अब कसैले सपना मात्रै बेच्न सक्दैन म तपाईं पत्रकारहरूजस्तो राजनीतिक विश्लेषक भएर यो सबै रौंचिरा केलाएर भन्न सक्दिनँ । म सिर्जनशील लेखक हुँ । तर एउटा सचेत लेखकका रूपमा मेरा सबै एन्टिनाहरू खुला राखेर बस्छु । आफ्नो देशमा, छिमेकमा अनि विश्वमा के भइरहेको छ भन्ने जिज्ञासा एउटा लेखकभित्र सधैं भइरहनुपर्छ भन्ने ठान्छु । अहिले विश्वभरि नै पपुलिज्म (लोकप्रियतावाद) फैलँदो छ । यसो गर्नेमा दक्षिणपन्थी मात्रै छैनन् । २००९ र २०१० तिर युरो सिंगल करेन्सी को ठूल्ठूलो कुरा गरियो । सिंगो युरोप नै एउटै देशजस्तो गरी एकीकृत चस्माबाट हेर्न खोजियो । हिजो पनि कुनै बेला उत्तर एटलान्टिक सन्धि संगठन (नाटो) का रूपमा यस्तो प्रयास गरिएकै हो । यस्तै खाले उतारचढावले राष्ट्रवादी दक्षिणपन्थी लहर उठाएको हो । आज राष्ट्रवादको नाममा आप्रवासीमाथि अत्याचार सुरु भएको छ । आप्रवासी पनि मुस्लिम र गैरमुस्लिमबीच विभेद गरिएको छ । ट्रम्पले बोलेका कुरालाई नीतिका रूपमा लागू गर्न खोजिँदै छ । उनको यही अनुदार शैलीका कारण शपथ ग्रहण नहुँदै विश्वभरिका ६ सय ७८ ठूला सहरहरूमा ट्रम्पविरोधी प्रदर्शन भइरहेका छन् । मैले यसअघि कुनै पनि राष्ट्रपतिको शपथ हुँदै गर्दा यतिबिघ्न विरोध देखेको थिइनँ ।यो लहरमा भारत कहाँनेर छ ? भारतमा पनि जनता पार्टी जब शक्तिमा आयो, आजको भाजपा एउटा पक्षका रूपमा त्यहा थियो । त्यस बेला भाजपा आजको जस्तो भइसकेको थिएन, उदारवादी दृष्टिकोण थियो । भारतमा मनुस्मृति, उच्च जातीय र निम्न जातीय राजनीतिलाई ठाउँ दिइयो । दलित, आदिवासी र मुस्लिमले भारतमा यसैकारण दु:ख पाएका हुन् । जहाँसम्म नेपालको कुरा छ, हामीबीच दुई देशबीचको सम्बन्ध मात्रै रहेन । दुई देशका जनताबीचको सहभागितापूर्ण दोहोरो सम्बन्धका आधारमा यी दुई देश आजसम्म चलेका छन् । जस्तो नेपाल र भारतका जनता जहाँको पनि लोकतान्त्रिक आन्दोलनका लागि लडेका छन् । १९८९ मा नवउदारवादसँगै विश्व राजनीतिको व्यवस्था बदलियो । पहिले अमेरिका र सोभियत संघ रहेकामा अब दुई व्यवस्थाका ठाउँमा एक व्यवस्था आयो । टिना (देयर इज नो अल्टरनेटिभ) को धारणा यसै क्रममा अघि सारियो । सोभियत संघ ढलेपछि, अनि बर्लिनको पर्खाल ढालिएपछि युगोस्लाभिया, कोसोभो, अनि सर्बहरूले आफ्नो शक्ति दाबी गरे । उदारवादको राज त्यसरी सुरु भएको हो ।त्यो व्यवस्था उदार थियो त ?कहाँको हुनु ? उनीहरू भन्नलाई आर्थिक उदारवाद भन्छन्, तर उदारता भन्ने शब्दको मर्मलाई त्यसले प्रतिनिधित्व गर्दैन । उनीहरूले उदारवाद र सुधारवादको कुरा गर्दै भने, पहिले राज्यले सबै कुरा नियन्त्रण गर्यो, अब स्वतन्त्र बजारको प्रतिस्पर्धा हुनेछ । धनीहरूले माथि बसेर गर्ने आपसी प्रतिस्पर्धाको फाइदा ट्रिकल डाउन हुँदै गरिबहरूले पाउनेछन् भनियो । अनि समाज विकसित र समृद्ध हँुदै जानेछ भनियो । तर आज हामी कहाँ आइपुग्यौं ? संसारको एक प्रतिशतले ८६ प्रतिशतभन्दा बढी पुँजी र स्रोत कब्जा गरिसक्दासम्म तलतिर त केही पनि ट्रिकल डाउन भइरहेको (चुहिरहेको) छैन । स्रोत साधनको केही पनि बाँडफाँट भइरहेको छैन । केवल बन्दुक, बम, युद्ध, हस्तक्षेप, चर्को कर, मूल्यवृद्धि, श्रमिकको अधिकार कटौती मात्रै भइरहेको छ । उदारवादको अनुदार अनुहार यही हो । हिजो पो समाजवादी र पुँजीवादीका दुई विपरीत ध्रुव थिए । अहिले त पुँजीवादका अन्तसंघर्ष चर्कंदै छन् । सिटिजन्स अफ् द इम्पायर भन्ने रोबर्ट जेन्सनको पुस्तकले यसको बारेमा राम्ररी व्याख्या गरेको छ ।तर यो विश्वव्यवस्था बदलिँदै छ, अमेरिकाको एकछत्र राजमा चीन आफ्नो हिस्सा दाबी गर्ने ठाउँमा आइपुगेको छ भन्ने किसिमका तर्कहरूसमेत आइरहेका छन् नि ?सुरुमा विश्वव्यवस्था एकध्रुवीय (युनिपोलर) देखिए पनि वास्तवमा भइसकेको छैन । पाकिस्तानी बौद्धिक तारिक अलीले एउटा लेख लेखेर अझै विश्व बाइपोलर, दुईध्रुवीय भएको तर्क गरेका छन् । अली भन्छन्, दुर्भाग्य यो छ कि ती दुवै ध्रुवहरू पुँजीवादी ध्रुवहरू हुन् । चीन, भारत, जापान भनेका पुँजीवादी अर्को ध्रुवकै विस्तारित एसियाली रूप मात्रै हुन्, अमेरिका र युरोपका विकल्प होइनन् । यस्तो अवस्था छ । अब नेपाललाई हेरौं । कुनै बेला भारत जब असंलग्न राष्ट्रको नेतृत्व गर्दै थियो, त्यस बेला उसको झुकाव समाजवादतिर थियो । सोभियत संघसँग उसको राम्रो सम्बन्ध थियो । आज त्यो अवस्था छैन । अहिले नेपाल दुई ठूला शक्ति राष्ट्र चीन र भारतसँग बार्गेनिङ गर्ने ठाउँमा छ । चीन कुनै पनि उदियमान पुँजीवादी देशभन्दा सर्वाधिक छिटो विकास भएको अर्थतन्त्र बन्न पुगेको छ । यता प्रजातान्त्रिक भारतचाहिं म्यानमारका प्रजातन्त्रवादी जनताका विरुद्ध सैन्य जुन्टाहरूलाई समर्थन दिइरहेको छ । सरकारले जनवरी २६ को गणतन्त्र दिवसमा युनाइटेड अरब इमिरेट्सका युवराजलाई मुख्य अतिथि बनायो । यूएईले पूर्वी एसियाका देश अनि आफ्नै जनताविरुद्ध मोरल पुलिसिङ गर्ने नीति लिइरहेको छ । यूएई भनेको आज अमेरिका र इजरायलको साथी हो । यस्तोमा कल्पना गरौं त, के हुन्छ ? यसरी एसिया र अरबसमेतको यो सिफ्टलाई समाजशास्त्रीय र राजनीतिशास्त्रीय आधारमा हेरियो भने धर्म, जातिजस्ता विषयमा सर्वाधिक ठूला हेजेमोनी बनेका देशहरू एक आपससँग मिलेका देखिन्छन् । आजको भारत पुरुषवादी, उच्च जातीय र दक्षिणपन्थी हिन्दु हो । तपाईं आज भारतको सत्ताधारी वर्गमा अरूमाथि घृणा फैलाउने माइन्डसेट मात्रै भेट्नुहुन्छ ।भारत त समावेशी लोकतन्त्र भएको देश होइन र ? यसले राजनीतिक, सामाजिक अल्पसंख्यकहरूलाई समेट्छ भनिन्छ नि ?भारत एउटा बहुल देश हो । यसभित्रको विविधताभित्रको प्रचुरताले नै सबैमा आशाहरू बाँड्छ । भारतलाई एकल वा एकपक्षीय चेप्टो समाज बनाउने कसैको प्रयास छ भने त्यो सफल हुने छैन । तर हामीभित्रको जातीय व्यवस्थालाई सही ढंगले निरुपण नगर्दा यसले आपसमा दूरी र भिन्नता बढाउँदै लगेको छ । यो विविधतापूर्ण विचारको मान्यताविरुद्ध छ । महात्मा गान्धी एउटा सिन्ड्रोम थिए, जसले स्वतन्त्रता वा राष्ट्रवादी लडाइँका क्रममा सबै अल्पसंख्यकसमेतलाई एक बनाउने प्रयास गरे । भारत स्वतन्त्रताका लागि लड्ने थुप्रै समुदाय थिए, जसलाई लडाइँका क्रममा एक बनाउने प्रयास गर्नु अस्वाभाविक पनि थिएन । संघर्षको बेलामा सबैले एकसाथ काम गर्नु उचित पनि हो । अहिले नेपालमा पनि यही बहस आएको छ । नेपालको सिमानाभित्र को पहिले आयो, को पछि भन्ने बहसका आधारमा आज विवाद भइरहेको छ । यो संघर्ष त पछिसम्मै चलिरहन्छ । लोकतन्त्र यस्तो राजनीतिक आविष्कार हो, जुन बजारले सबै खाले समाधान दिन सक्दैन । फ्रिडम्यानको एउटा सिद्धान्त आयो सरकारले सबै समाधान दिन सक्दैन, त्यसका लागि बजार चाहिएको हो । आज हामी २००७ को विश्वव्यापी मन्दीपछि बजारको असफलता पनि देखिहाल्यौं । उता अमेरिकाको असफलताका कारण यहाँ (भारतमा) समेत रुपियाँको स्फीति भयो । अहिले पनि भर्खरै नोटबन्दी भएको छ, भारतमा ।नोटबन्दीले भारतमा कालोधन रोक्न सहयोग गर्यो भन्छन् नि ?सहयोग भएको भए विश्वभरिका नामी अर्थशास्त्रीहरूले भारतीय सरकारको खिसीटयुरी किन गर्थे र ? इतिहासमा यसको प्रयास ६ पल्ट गरिसकियो । सधैं फेल । यो सफल भएमा ऐतिहासिक चमत्कार हुने थियो । कालोधन, जो पहिल्यै घरजग्गामा लगानी गरिसकियो, अनि विदेश लगेर सुरक्षित गरिसकियो । यसको बारेमा मैले मेरो वाल्ज् अफ् दिल्ली पुस्तक मा पनि लेखिसकेको छु । १९९१ मा ब्ल्याक इकोनमी इन् इन्डिया पुस्तक छापियो । भारतमा ४५ प्रतिशत ब्ल्याक मनी रहेको आकलन त्यो बेला थियो । त्यस बेला सय रुपियाँको मूल्य घटेर माइनस ४५ पो हुन पुग्यो । अहिले पनि के भयो ? नोभेम्बर ८ मा रिजर्भ बैंक अफ् इन्डिया अनि उच्च सल्लाहकार कसैसित सल्लाह नगरी यो झ्वाट्ट ल्याइयो । त्यसयता कति मानिस बैंक अगाडि लाइन लाग्दालाग्दै मरिसके । यो त लाजैमर्दो भयो । भारतीय नागरिक समाज यस्तो बेलामा कसरी काम गरिरहेको छ ?हामी सधैं चिन्तित छौं, तर एक ठाउँमा उभिएर काम गरिरहेका छैनौं । प्रतिरोध आज असंगठित र विभाजित छ । सूक्ष्म तहसम्म गएर हेरियो भने थाहा हुन्छ एउटै सीमान्त जातिको मानिस दक्षिणपन्थी छ, अनि प्रतिरोधमा पनि छ । भारतका चर्का मोदीपन्थी त थुपै्र सीमान्तकृत समुदायबाट आएका छन् । यस्तो बेला कति कठिन होला !यस्तो बेला परिवारभित्रै लड्नुपर्ने भएको छ । मजस्तो लेखक, जो सोचिरहन्छ सबै कुरा परिवर्तन भइसक्यो । कुनै बेला विश्वकै ठूलो सोभियत संघमा फहराएको लालझन्डा आज म्युजियममा किन छ ? किन वामपन्थ वा लोकतन्त्र दुवैको पुनर्परिभाषित नगर्ने ? लोकतन्त्र १९७९ मा फ्रान्समा जन्मेको थियो । समानता, भ्रातृत्व र स्वतन्त्रताको नारासहित आएको थियो । तर समय क्रममा जर्मनीका हिटलर, स्पेनका फ्रान्कोलगायत तानाशाहले पनि लोकतन्त्रको शब्द भजाएको देखियो । लोकतन्त्र शब्दको दुरुपयोग गर्नेको संख्या झन् बढ्दै छ । यो बेला नागरिकहरूको सक्रिय चेतना चाहिन्छ ।कम्युनिस्ट पार्टीको अवस्थाचाहिं के छ ?जिजेकले भनेका छन्, कम्युनिस्ट पार्टी नवधनाढयको भयो । त्योभन्दा पहिले मध्यमवर्गको थियो । मध्यम वर्ग सुरुमा आफैं गएर श्रमिक वर्गसँग काम गथ्र्यो । त्योभन्दा पहिले श्रमजीवी वर्गको पार्टी थियो । अहिले त नवउदारवाद मध्यवर्गमा यसरी घुस्यो, पहिलेको भाषा बोल्ने मध्यवर्ग अब बोल्नै सक्दैन । कर्पोरेट स्वार्थमा बोल्ने मध्यमवर्ग मात्रै हामीकहाँ बाँकी छ । अहिले पनि टिना (देयर इज नो अल्टरनेटिभ) नै जहींतहीं काम गरिरहेको छ ।बंगाल केरलातिर वामको हाल के छ ?उनीहरू समीक्षाको चरणमा छन् भन्ने लाग्छ । यो बीचमा धेरै थोक बिग्रिइसक्यो । आन्दोलन चलाउने हो भने जनता चाहिन्छ । उनीहरू जनतामा फर्कनैपर्छ । कम्युनिस्ट पार्टी जनताबिना चल्न सक्दैन ।तपाईंले सीपीआईबाट राजीनामा दिएको सुनेको थिएँ । वामपन्थी लेखकले पार्टी सदस्य हुनु उचित हो कि होइन ?मैले राजीनामा दिएको होइन, सदस्यता नवीकरण नगरेको मात्रै हो (हाँसो) । १९८२ यता मैले नवीकरण गरेको छैन । म लेखकको संघमा पनि सक्रिय थिए । पछि केही समय सीपीआईएममा आएँ । त्यस बेला डाँगे हाम्रो नेता थिए । म उनीहरूको लाइनसँग सहमत भइनँ । उनीहरू सधैं पार्टी निर्णयलाई सिपाहीझैं अनुसरण गर्नुपर्छ भन्ने, अलिकति प्रश्न उठायो कि शंका गर्न थाल्ने । लेखक, पार्टी सदस्य र कार्यकर्ताबीच फरक छुटयाउनै नसक्ने । लेखक सधैं आलोचनात्मक हुन्छ । त्यसैले हामीले इन्दिरा गान्धीको संकटकाललाई कमरेड डाँगे सघाउन जाँदै गर्दा विरोध गर्यौं । त्यस बेला डाँगेले भारत जोगाएको भन्दै इन्दिराले भाषण नै ठोकिन् । बैंक, कोइलाखानी आदिको धमधाम सरकारीकरण गर्न थालियो । सीपीआई इन्दिरालाई जवाहरलाल नेहरूभन्दा पनि प्रगतिशील देख्न थाल्यो । उनीहरू कंग्रेसका थिंकटयांक बने । सरकारबाट टन्नै फाइदा लिए । सरकारमा शक्ति बाँडफाँट मात्रै गरेनन्, चुनावमा सँगै भिडे पनि । यसले तत्काललाई कम्युनिस्ट पार्टीको सिट त बढेको देखियो, तर जनाधार सधैंका लागि गुमाए । हेर्नुस् त, आज उनीहरू कहीं छैनन् । लेखक संघ, ट्रेड युनियन मात्रै छिटफुट छन् ।यस्तो त नेपालमा पनि भइरहेको छ ।यो त संसारैभरि छ । बंगलादेश, नेपाल, भारत वा पाकिस्तानको कुुरै भएन । पाकिस्तानभित्र कुनै बेला बलियो वाम आन्दोलन थियो, आज छैन । हंगेरी, रोमानियातिरको कथा त्यस्तै छ । रोमानियाका कम्युनिस्ट नेता चाउचेस्कुको बाथरुममा भेटिएका हीराजुहारत, अनि बसाइ यस्तो राजसी थियो कि त्यस्तो त अम्बानीको पनि थिएन । आज त कुनै कुरा पनि लुक्दैन, क्यामेरा सबैतिर छ । अहिले हामी पोस्टएडल्सेन्ट युगमा छौं । अब हामीलाई कसैले सपना मात्रै बेच्न सक्दैन । खुला बजारवालाले सन् ९० मा जुन समृद्धिको सपना बेचे, त्यस्तै सपना कम्युनिस्टहरूले पहिल्यै बेचिसकेका थिए वर्गविहीन समाज, समानता र मुक्तिको । अहिले २०१७ रुसी अक्टोबर क्रान्तिको शताब्दी वर्ष हो । आज त्यो कहाँ छ ? त्यसैले अहिलेको उत्तरसमाजवादी र उत्तरपुँजीवादी युगमा बाँचिरहेका छौं हामी ।उसो भए संसारको यो परिवर्तनसँगै तल्लो वर्गका जनताको पार्टी अब रहिरहन सम्भव छ ?अझै पनि सम्भव छ । तपाईंले घोत्लिएर कार्ल माक्र्स पढ्नुभयो भने उनको दर्शन र विचारले अझै पनि त्यसको मार्गनिर्देशन गरेको पाउनुहुन्छ । यस्तो बेला माक्र्सको दर्शन आयो, जुन बेला अराजकतावादीहरू, अनि शुद्धतावादीहरू एकआपसमा बहस गर्दै थिए । १९०५ देखि १९१७ सम्मको अवधिसम्म साना समूहहरू सक्रिय थिए । संगठन बन्न पाएको छैन, तर त्यहा व्यक्तित्व टकराव ठूलो थियो । अहिले पनि भारतमा कन्हैया कुमार, जिग्नेस, केजरीवालजस्ता थुप्रै अनुहार आइरहेका छन् । यसो आउँछन्, चर्चित हुन्छन्, अनि कहाँ बिलाउँछन् । दक्षिणपन्थीतिर पनि अनुहार आउने क्रम छँदै छ । जस्तो कि पछिल्लो समय तल्लो वर्गले मोदीमा नै आफ्नो आशा देख्यो । पपुलिज्मको उदय खतरनाक छ । लोकतन्त्रलाई यसले भीडतन्त्रका परिणत गरिदिने खतरा छ । गोरुको मासु खाइरहेको मानिस भेटियो भने अहिले हिन्दुवादीको आक्रमणमा पर्न सक्छ ।नेपाल लिटरेचर फेस्टिभलको सत्रमा पनि तपाईंले लेखक एक्टिभिस्ट बन्न नहुने तर्क राख्नुभयो नि। म एक्टिभस्ट हुँ, भाषाको । मलाई यहीँ रहन दिनुस् । सडक मेरो होइन । सडकमा भीड हुन्छ । भीडमा विचारहरू सुरक्षित हुन्छन् भन्ने मलाई कमै लाग्छ । लेखक कसरी जाने, जहा कंग्रेसलगायत पार्टीहरूका पुराना मानिसहरू सामन्तजस्तो उद्घाटनमा जान्छन् । मञ्चमा बस्ने । भाषण गर्ने । अनि फर्कने । भोलि त्यही गर्ने । पर्सि त्यही गर्ने । यस्तोमा लेखक सहज हुँदैन ।उसोभए साहित्य अकादमी अवार्ड किन फिर्ता गर्नुभएको ? त्यो पनि एक्टिभिज्म नै होइन ?३ सेप्टेम्बर २०१५ मा मैले अवार्ड फर्काउने घोषणा गरे । त्यसो गर्ने म पहिलो भारतीय थिए । त्यसको आठ नौ दिनसम्म मानिसहरूले मेरो आलोचना गर्दै बसे । वामपन्थीहरूसमेत मैले स्टन्ट गरेको भनी आरोप लगाए । कलबुर्गीको हत्या हुँदै गर्दा म छत्तीसगढस्थित गाउँमा थिएँ । राज्यको क्रूरताविरुद्ध एउटा सचेत नागरिकको प्रतिरोध थियो, त्यो । त्यसपछि नयनतारा सेगल, के सचितानन्दन, सारा जोसेफले पनि फर्काए । कन्नडा लेखकहरू पनि थिए । उनीहरू हत्याविरुद्ध मुख्यमन्त्रीलाई भेट्न चाहन्थे । यो त लहरै भएर चल्यो । जुनसुकै नागरिक आन्दोलन यसरी नै स्वतस्फूर्त उठ्ने गर्छ । अनि पुराना राजनीतिक दलहरू त्यसलाई मन लागी वा नलागी पछयाउँछन् । यो नैतिक विश्वसनीयताको शक्ति हो । मजस्तो लेखकको समस्या के हो भने म कुनै पनि पार्टीमा गएर मेरो अभिभावक वा गुरु खोज्दै हिँड्न सक्दिनँ । म जातीय, धार्मिक संकीर्णता रुचाउँदिन भन्ने कुरा सबैलाई थाहा छ । मेरा पाठकलाई अझै थाहा छ । त्यस बेला पार्टीका मानिसहरू मलाई नै समस्या ठान्न थाल्छन् ।उनीहरू तपाईंलाई के आरोप लगाउँछन् ?के लगाउनु र, उही सदावहार गालीहरू (हाँसो) ? अमेरिकालाई गाली गरुन्जेल यहा वामपन्थी भइन्छ । सामन्तवादलाई गाली गर्दासम्म पनि वामपन्थी भइरहिन्छ । पाकिस्तानको विरोध गरे त झनै वामपन्थी । तर देशभित्रको जातीय व्यवस्था अनि धार्मिक प्रभुत्वको विरोध गरिहेर्नुस् त ? के हुँदो रहेछ ? हिन्दु ब्राह्मणवादलाई छुनै हुँदैन । गान्धीलाई कसले मारेको होजस्ता प्रश्न गर्नै हुँदैन । थाहै छ नि, गान्धीलाई मार्ने आठमध्ये सात जना एउटै जातका थिए । मैले पिली छतरीवाली लड्की (गर्ल विद् अ गोल्डेन पारासोल उपन्यास यस्तै जातीय व्यवस्थामाथि लेखें । यो धेरै चर्चित भयो । भारतका सबैजसो भाषामा अनुवाद भयो । अनि प्रतिष्ठित अमेरिकी पेन ग्रान्ट पनि पायो । मैले दयानन्द सरस्वती वा विवेकानन्दका आध्यात्मिक एन्टिकास्ट सिस्टम तर्क, कोटेसनहरू राख्दै यसअघि लेख्ने चलन तोडें । त्यसको ठाउँमा मैले केही मानवशास्त्रीय ढंगबाट खोजी गर्न खोजेको मात्रै हुँ । मैले एउटै परिवारको पाँच पुस्ताको फोटो हेर्यो भने कसैको कसैसँग फरक देखिने भएकाले कुन जाति ठूलो वा सानो भन्ने तर्क बेकार भएको मान्यता स्थापित गर्न खोजें । त्यो छापिएपछि यस्तो धुलाइ भेटियो कि, त्यस्तो प्रहार गर्नेमा वाम लेखक पनि त्यत्तिकै ठूलो संख्यामा थिए । त्यसैले त फेरि भन्दै छु, को वामपन्थी हो भन्ने अब पुनर्मूल्यांकन गर्नैपर्छ । गड दयाट फेल्ड भन्ने एघार लेखकको एउटा विख्यात पुस्तक छ । कम्युनिस्ट पार्टीका पूर्वसदस्यहरू, महान् लेखकहरूको साझा कृति हो त्यो । उनीहरू वामपन्थका विरोधी होइनन्, प्रश्नकर्ता भने हुन् । विलियम राइट नामक अश्वेत वाम लेखक थिए । उनले विद्यार्थीकालमा कसरी माक्र्सवाद बुझ्न पुगे, अनि कसरी नजिक पुगे, लेफ्टहरूले आफ्नै मानिसलाई मात्रै ठूलो हुन् भन्दै महिमामन्डन गरेको पनि देखे । कम्युनिस्ट पार्टीका नाममा स्वान्तसुखाय: गर्नेहरू सबै गोराहरू मात्रै थिए, कालाहरू थिएनन् । कम्युनिस्ट पार्टीमा त झन् कालाहरू बढी हुनुपर्ने होइन र ? अनि राइट लेख्छन्, मेरो अझै एउटा प्रश्न भने छँदै छ, किन यी सबै अमेरिकी कम्युनिस्टहरू गोरा समुदाय र उच्च वर्गबाट मात्रै आए ? भारतमा पनि यस्तै छ । किन वाम नेतृत्व सबै उच्च जातबाट मात्रै आयो ? किन दलितबाट, सीमान्त समुदायबाट आएन ?साम्राज्यवादी, विस्तारवादीहरूले देशभित्रको स्थिरता खल्बल्याउन जनजाति र मधेसका जातीय, क्षेत्रीय प्रश्न ब्युझाउँछन्, उनीहरूमार्फत राष्ट्र वाम आन्दोलन कमजोर बनाउँछन् भन्ने मान्यता यहाँका कम्युनिस्ट पार्टीहरूमा छ । त्यो सही हो ?यहीँनेर माक्र्सवादको ऐतिहासिक सीमा देखिन्छ । कार्ल माक्र्सले जर्मनी, फ्रान्स र युरोपका ती देशहरू हेरे, जहाँ एउटै जाति, संस्कृति, भाषा हावी थियो । तर भारत र यसका छिमेकी देशहरूमा जातीय सांस्कृतिक विभिन्नता छ, जुन युरोपमा थिएन । सूक्ष्म ढंगले सामाजिक संरचनाहरूमा हेर्दै गयो भने यहाँ जाति र वर्गहरू एक अर्कासँग छुट्टिन नसक्ने गरी गाँसिएको भेटिन्छ । वर्ग मात्रै भनियो भने यो समस्यालाई सम्पूर्ण रूपमा बुझ्न सकिन्न । १९६८ मा एके रोयले सीपीआईएममा जमसेदपुर क्षेत्रमा आयोजित एउटा कम्युनिस्ट सम्मेलनमा कार्यपत्र पेस गरे, जहाँ समाजको विविधतालाई वर्गीय दृष्टिकोण मात्रैले सम्बोधन गर्न नसकेको विचार राखे । यो पहिलोपल्ट कम्युनिस्ट पार्टीमा नयाँ कोणबाट उठेको प्रश्न थियो । कम्युनिस्ट पार्टीमा यो विचार नराम्ररी निषेधित भयो, किनकि जातीय प्रश्नको बारेमा कार्ल माक्र्सले केही पनि भनेका थिएनन् (हाँसो) । अहिले विश्वभरिका विश्वविद्यालयका कन्फ्लिक्ट स्टडिज पढाइन्छ । कर्पोरेट राजनीति अरू देशका द्वन्द्वमाथि अध्ययन गर्न रुचि पनि राख्छ । वर्ग, समाजवाद, पहिचानजस्ता विषयमाथि यसबीचमा पढाइ भइरह्यो, पहिचानका अधारमा कसरी विभेद भयो भन्नेबारे पनि पढाइयो । सपना त बाँडेको बाँडै गरियो, भविष्यमा आउने समाजवादको । जब पूर्वी जर्मनीमा पुग्दा थाहा भयो, यतापट्टि केही खान पाउने अवस्था छैन । समाज पनि अस्तव्यस्त छ, केवल काम गर, काम गर भनिएको छ । उता पश्चिम जर्मनीपट्टि खाना, जलपानलगायत जीवननको सबै आनन्द छ । गुडबाई लेनिन भन्ने सिनेमा हेर्नैपर्छ, यो बुझ्न । गजबको सिनेमा छ, यो । ७०८० वर्षसम्म कसलाई पर्खिरहने ?भारतमा आदर्श कम्युनिस्ट नेता छैनन् ?जब सीतेराम येचुरी, प्रकाश करात वा कुनै सीपीआई नेता अल इन्डिया ट्रेड युनियन कंग्रेसको सभा वा कुनै आन्दालनमा जान्छन्, आजकाल जनता हाँसोउठ्दो प्रश्न सोधेर हैरान लगाउँछन् । आम मानिसलाई त के छ र सधैं सानाठूला समस्यामा परिरहेका हुन्छन् । उनीहरूले पाउने केही हुँदैन, अनि सोधिदिनछन् । कम्युनिस्ट नेताहरू विलासी कारबाट निस्केर मजदुरको सभामा बोल्छन् । कोक, पेप्सी वा कुनै बहुराष्ट्रिय कम्पनीको पानी पिएर फर्कन्छन् । कम्युनिस्ट नेताले आफूलाई साधारण अवस्थामा राख्नुपर्छ, किनकि उनीहरूलाई नेता बनाएको भुइँका आम जनताले हो । ग्राम्सीले यो प्रश्न पहिल्यै उठाएका छन् : नेताले आफूलाई डिक्लास गर्नुपर्छ, नत्र जनताको भावना, अनि संघर्षलाई सम्मान गर्ने क्षमता आउँदैन । कम्युनिस्ट नेताहरूले आफूलाई त्यसरी डिक्लास गर्ने दिन आउला ?गर्नैपर्छ । म परिवर्तनप्रति सधैं आशावादी छु । मैले अघि पनि भने कम्युनिस्ट आन्दोलन वा कुनै पनि वाम आन्दोलन बचाउने, अघि बढाउने जनताको सहयोगले हो । कर्पोरेटको पैसाले कम्युनिस्ट पार्टी चल्न सक्दैन ।भारतीय वामहरूको बारेमा अरुन्धती रोयले पनि आलोचनात्मक कोणबाट लेखिरहेकी छिन् । उनको विचारसँग तपाईंले कत्तिको समानता पाउनुहुन्छ ?उनी प्रतिभाशाली लेखक हुन् । असाध्यै साहसी पनि । उनी जति शक्तिशाली लेख्छिन्, उनी आफैं त्योभन्दा बढी शक्तिशाली छिन् । त्यति साहसी म छैन । उनी भीडमा जान सक्छिन्, कहिलेकाहीं हेलाहोचो पनि खप्छिन् । म त्यस्ता परिणामहरूको सामना गर्न अप्ठयारो मान्छु । म बढी नै भावुक किसिमको छु । छिटो दुख्छ मलाई । म नारा लगाउन रुचि मान्दिनँ । दलहरूलाई यस्तो काम गर्न दिनुपर्छ । लेखकहरूले लेख्ने नै हो ।नेपालमा दशक लामो माओवादी सशस्त्र युद्ध चल्यो, अझैसम्म भारतमा माओवादीहरू लडिरहेका छन्, के भन्नुहुन्छ ?म उनीहरूसित सहमत छैन । म कुनै पनि खाले हिंसाको विरोधी हुँ । मेरो लागि त्यो उचित बाटो होइन । तर यसको मतलब कर्पोरेटहरूले गर्ने हिंसाको स्केल पनि सानो छैन । यो उत्तिकै भत्र्सनायोग्य छ ।तपाईंले चिनेको नेपाल कस्तो हो ?नेपाल संघर्षहरूको बीचबाट परिवर्तन भइरहेको जुझारु देश हो । एउटा समय थियो, भारत, नेपाल र छेउछाउका देशहरू लोकतन्त्रको साझा लडाइँमा थिए । एक अर्काप्रति ऐक्यबद्धता पनि थियो । परस्पर सम्मानको भावना थियो । अब सबैले आआफ्नो बाटो पक्रने बेला भएकै हो । यस्तो कार्यमा न त चीन, न भारत वा पाकिस्तानले अनावश्यक बढ्ता गतिविधि गर्ने हो हो । यो देश (नेपाल) शान्त र स्वतन्त्र भएर बाँच्नुपर्छ । कुनै पनि खाले राजनीतिक हस्तक्षेपहरू ठीक होइन । कसैले कसैलाई पेल्ने वा मर्कामा पार्नेतिर जानुभएन । यहाँ पनि हिन्दु राष्ट्र हुनुपर्छ भन्ने सल्लाहरू भारतका केही समूहहरूबाट आइरहेको बुझिन्छ । त्यो सही छैन । सबै धर्म र विचारहरूलाई राज्यले हेर्ने दृष्टि समान हुनुपर्छ । लोकतन्त्रको मूल्यले यसै भन्छ ।मन पर्ने लेखक को हुन् ?प्रेमचन्द, अरुन्धती, होर्खे लुई बोर्खेस, मिखाइल बुलुवाकोभ, बोरिस पास्तरनाक, अनि सधैं मार्खेज ।लेखक र जीविकाको प्रश्न नेपालमा पनि उठिरहन्छ । तपाईं के ठान्नुहुन्छ ?कहिलेकाहीं पैसा नभई बाँच्दा पनि पैसाको महत्त्व थाहा हुने रहेछ । त्यसले पैसका लागि संघर्ष गर्न सिकाउँछ । कुनै बेला श्रीमतीसँग भाडाको कोठामा बस्थें । आज त गाजियावादमा मेरो राम्रो घर छ । लेखक भएरै तपाईं विलासी जीवन बिताउन पाउला भन्ने कल्पना नगर्नुस् ।सिर्जनशील लेखकले संघहरूमा बस्नु उचित हो ?लेखक कहिलेकाहीं साह्रै एक्लो र विचलित महसुस गर्छ । मानिस नै हो ऊ पनि । तर संघहरूमा बस्दा साह्रै उकुसमुकुस हुने रहेछ । मेरो विचारमा कुनै लेखक वा कलाकार सोलो पर्फमर हो । मलाई आफ्नै गीत गाउन सहज हुन्छ, कोरसमा के गाइरहनु ? मैले एक्लै बसेर मुक्त मनोभावमा लेखें भने झन् शक्तिशाली बन्न सक्छु । म स्पिरिचुअल बुद्धिस्ट गान्धीयन् माक्र्सिस्ट हुँ । मलाई यसै हालतमा रहन मन पर्छ ।"
राउटेमा उपचार द्वन्द्व,"तपाईंहरू दुनियाँ, हामी राउटे । तपाईंहरू राउटे हुन सक्नुहुन्छ ? त्यसैले दुनियाँले जेजे गर्छ । राउटेले त्यही गर्न सक्दैन । राउटेले पनि अस्पताल गएर उपचार गर्छ ? औषधिको पोको देखेपछि राउटे महामुखिया महिनबहादुर शाहीले सोधे, यो मेडिकलको होकी स्वास्थ्य चौकीको ? मेडिकलबाट किनेको भनेपछि आश्वस्त भए । ६७ महिनादेखि पेटसम्बन्धी रोगले थलिएकी १९ वर्षीया छोरी ढुंग्या शाहीलाई जाँच गर्न उनले एउटा सर्त तेर्साए, काठमाडौंका डाक्टरसँग मात्र जाँच गराउने । मध्यपश्चिम क्षेत्रीय अस्पताल सुर्खेतका डाक्टर पारस चिपालुले आफ्नो घर काठमाडौंै भएको बताए । स्वास्थ्य शिविर लिएर पुगेको टोलीले पनि डाक्टरसाप काठमाडौंकै भएकाले ढुक्क हुन आग्रह गर्यो । डाक्टर र औषधिबारे निकै सोधीखोजी गरेपछि महामुखियाले छोरीको समस्या सुनाए । कुन औषधि कति बेला खुवाउने ? दोहोर्याईतेहर्याई सोधे । करिब चार वर्षअघि यिनै महिनबहादुरले पत्नी दुनीको जावलाखेलस्थित अल्का अस्पतालमा खुट्टाको अप्रेसन गराएका थिए । मुखियाले अस्पताल लिएर औषधि उपचार गराएको भन्दै अन्य सदस्यले त्यति बेला महिनबहादुरको विरोध गरेका थिए । बस्तीमा जति विरोध भए पनि खुट्टाको समस्या ठीक भएपछि उनलाई काठमाडौंका डाक्टरप्रति ठूलो भरोसा जाग्न थालेछ । महिनबहादुर समुदायकै परिवर्तनशील अगुवा मानिन्छन् । उदार स्वभावका उनले बिरामी सदस्यलाई उपचार गर्न अनुरोध गरे पनि अन्य मुखियाहरू भने उनको प्रयासमा छेकबार लगाउने गर्छन् ।अस्पताल गएर उपचार गर्नु हुन्न भन्ने मान्यताकै सिकार बनेका छन्, एक राउटे युवा । मुखिया वीरबहादुर शाहीका १९ वर्षीय छोरा कपिल आगोले जलेर घाइते भएको १३ महिना बित्यो । घीउ र जडीबुटीले पोलिएको घाउ निको पार्ने प्रयासमै लागे । निको भएन । घाउ बल्झेर शरीरभर फैलिएको छ । कपिललाई अत्याधुनिक अस्पताल लगेर उपचार गर्न पोहोरदेखि बस्ती धाइरहेका दीपेश पुन केही अघि सुर्खेतबाट एम्बुलेन्स लिएरै गए । तर राउटेले उपचार गराउन मानेनन् । अछामको नाडास्थित राउटे बस्ती पुगेका उपराष्ट्रपति पुत्र दीपेश यसपल्ट पनि निराश भएर फर्किए । कपिल हिँडडुल गर्न सक्दैनन् । हातखुट्टा सुक्दै गएका छन् । तर, उनी उपचार गर्न डराइरहेका छन् । बस्तीमा पुगेका चिकित्सकसँग कपिलले उपचार गर्न जाँदा बाटोमा घाउ दुख्ने चिन्ता सुनाए । घाउ दुख्यो भने के गर्ने ? सुई लगाएपछि झन् दुख्ला ? उनले डाक्टरसँग भनेका थिए, उता (अस्पताल) गएर दु:ख पाउनुभन्दा बरु यतै ठीक छ । अनेक सम्झाइबुझाइ गर्दासमेत कपिल र, उनको परिवारले मानेन । उपचार गर्नुपर्छ र गर्नु हुन्न भन्ने दुई थरी वर्गमा राउटे विभाजित छ । एउटा तप्काले कपिललाई अस्पताल पठाउँ भन्छ दीपेश भन्छन्, अर्कोथरी बीचैमा आएर हुन्न भनेर भड्काइहाल्छ । एक किसिमले यो जातिमा स्वास्थ्य उपचारको बहसले स्थान पाइरहेको छ । उपचार गर्नुपर्छ भन्ने विचारको पक्षमा महामुखिया महिनबहादुर र, गर्नै हुन्न भन्ने पक्षमा मुखियाहरू वीरबहादुर शाही र सूर्यनारायण शाहीले नेतृत्व गरेका छन् । कसैले आदेशविपरीत औषधि ल्यायो, उपचार गरायो भने आफ्नै भाषा खाम्सीमा उसलाई हर्पार्ने गर्छन् । केही दिनअघि त्यहाँ आयोजित एक शिविरमा बिरामीको संख्याभन्दा निकै कमले मात्र स्वास्थ्य जाँच गराए । राउटे समुदायमा बालकदेखि वृद्धसम्मले काठको काम गर्छन् । काठे सामग्री बनाउँदो हात, खुट्टा काटिने समस्या हुन्छ । काटिएको उपचार गर्दैनन् । जाडोबाट जोगिन आगो ताप्ने क्रममा पोलिएका उस्तै हुन्छन् । अधिकांश कुनै न कुनै स्वास्थ्य समस्याबाट पीडित छन् । एकातिर जंगलको कष्टकर बसोबास र, अर्कोतिर औषधि उपचार गर्नु हुन्न भन्ने मान्यताका छन् राउटेहरू । पश्चिम नेपालको मध्यपहाडी जंगलमा फिरन्ते जीवन बिताउने यो समुदायको आधुनिक औषधि उपचार पद्धतिप्रति खासै भरोसा छैन । जंगलमा बस्नेले पनि अस्पतालमा गएर उपचार गर्छ ? गर्दैन, मुखिया सूर्यनारायण भन्छन् । तपाईंहरू दुनियाँ, हामी राउटे । तपाईं राउटे हुनुस् हामी दुनिया हुन्छौं, उनी भन्छन्, त्यसैले दुनियाँले जेजे गर्छ । राउटेले त्यही गर्न सक्दैन । राउटेको संख्या १ सय ४९ छ । दुई वर्षअघि १ सय ९० हाराहारी थियो । साउनयता मात्रै अकालमा पाँच जनाको मृत्यु भइसकेको छ । विभिन्न अनौपचारिक अध्ययनले यो संख्या बर्सेनि घट्दै गइरहेको देखाएको छ । राउटेहरू गणना गर्न दिन्नन् । त्यसैले वास्तविक संख्या पत्ता नलागेको हो । अहिलेसम्म उनीहरूको जनगणना भएको छैन । एक प्रकारले यो जाति राज्य संयन्त्रको परिधिदेखि टाढा छ । नागरिकता बनाउँदैनन् । भन्छन् राउटेलाई किन चाहियो नागरिकता ? त्रिभुवन विश्वविद्यालय प्राणीशास्त्र विभागका प्राध्याक डा नन्दबहादुर सिंहले राउटे संस्कार, संस्कृतिमाथि अहिलेजस्तै आक्रमण भए यो जातिको अस्तित्व हराउन धेरै वर्ष पर्खनुनपर्ने बताउँछन् । भन्छन्, राउटे वंश, धर्म संस्कृति, बेग्लै भाषा भएको दुर्लभ मानव जाति पृथ्वीबाट लोप हुनु दुर्भाग्य हो । सरकार गम्भीर भएको देखिएन् । लोपोन्मुख भत्ता दिएर मात्र सरकार पन्छिन नमिल्ने उनको भनाइ छ । राउटे वंशको सुरक्षा महत्त्वपूर्ण सवाल हो । मानसिक रूपले स्वस्थ भए पनि शारीरिक एवं भौतिक रूपले उनीहरूको अवस्था रुग्ण बनेको पाइयो, मध्यपश्चिम क्षेत्रीय अस्पतालका चिकित्सक डा पारस चिपालु भन्छन्, भोलिको चिन्ता नहुँदा अन्य जातिको तुलनामा मानसिक रूपले राउटे धेरै स्वस्थ छन् । यो स्वास्थ्य विज्ञानकै लागि नौलो र खुसीको कुरा हो ।राउटे समुदायमा शिशु मृत्युदरसमेत उच्च छ । मुखिया वीरबहादुर शाहीका १४ सन्तानमध्ये हाल पाचमा जीवित छन् । दुई ठूलो उमरेमा बितेको र अन्य पाँच वर्षमुनिमै बिते । पाँच वर्षको उमेरसम्म बचाउन गाह्रो हुन्छ, प्राणीशास्त्री सिंहले भन्छन्, परिवार नियोजन, गर्भनिरोधक साधन प्रयोग नगर्ने हुँदा प्रजनन दर उच्च छ । सँगसँगै शिशु मृत्युदर पनि उच्च छ । अधिकांशले आफ्नो प्रजनन अवधिभर १० भन्दा बढी सन्तान जन्माएको बताउँछन् । तीमध्ये ६० प्रतिशतको अकालमै मृत्यु गरेको पाइएको छ । प्रा नन्दबहादुर सिंह राउटेलाई राज्यले संरक्षित मानव समुदायका रूपमा विकास गर्नुपर्ने धारणा राख्छन् । राउटे कला, भाषा, संस्कृति, परम्परा, वेशभूषाको जगेर्ना हुनुपर्छ, उनी भन्छन्, भत्ता रकम कुलतमा खर्च हुन नदिन ध्यान दिनुपर्छ । सरकारले चालु आवदेखि भत्ता बढाएर प्रतिव्यक्ति मासिक दुई हजार रुपैयाँ प्रदान गर्दै आएको छ । राउटे परिभ्रमण क्षेत्रका जंगलमा कन्दमूल खेती गर्ने, काठसामग्रीको बजारीकरणको व्यवस्था गर्ने, बस्तीलाई टुरिस्ट एरिया को रूपमा विकास गर्नुपर्ने उनको सुझाव छ ।"
देब्रे आँखा माथि देब्रे दृष्टि,"सानो स्पष्टीकरण र क्षमायाचनाबाट म यो झाराटारुवा टिप्पणी सुरु गर्छु । कसैको विनयशील आग्रहको प्रत्युत्तरमा नाइँ भन्न मेरो मन मान्दैन । र, यो आफ्नै स्वभावजन्य कमजोरीले मलाई प्राय: उल्झनमा अल्झाइरहन्छ । हेर्नोस्त मेरो होस्ल्याङे ताल, कार्यक्रमको सनातनी ढाँचाबारे कुराको चुरै नबुझी रेशम विरहीको देब्रे आँखा सम्बन्धी विमर्शमा हाजिर हुने निम्ता मैले स्वीकार गरेँछु । मेरो लाटो लख कटाइ थियो पुस्तकबारे कुनै विज्ञले कार्यपत्र प्रस्तुत गर्ला र त्यसबारे टिप्पणी गर्ने काम मेरो भागमा पर्ला । पछि सरस्वती प्रतीक्षासँग मिहिन कुरो बुझ्दा पो थाहा भयो, कार्यपत्र प्रस्तुत गर्ने पण्डित मै लम्फू रहेँछु । अब परेन कि डोठयाङ । कुराको तत्त्व जब खुल्यो, म परेँ बिलखबन्द । मेरो वाचा गिरिसकेको थियो, र वाचा फिर्ता लिन धेरै विलम्ब भइसकेको थियो ।संस्थाको नाम छ र्यान्डम रिडर्स, कार्यक्रमको ढाँचा भने फम्र्याटबद्ध । र्यान्डम रिडर्स ले मेरो मानसमा गरेको भावसम्प्रेषणमा फम्र्याटबद्ध कार्यक्रमको चित्र थिएन, बरु खुकुलो संरचनामा नितान्त अनौपचारिक वातावरणमा गरिने अन्तरंग संवादको चित्र पो थियो । सिर्जनकर्मसम्बन्धी मेरा मान्यता, मेरो स्वभाव र शैलीले फम्र्याटबद्ध ढाँचासँग कतै मेल खाँदैनन् । औपचारिक कार्यपत्रबारे म यसै पनि अनविज्ञ त छु नै, यसप्रति ममा चाख पनि छैन । साहित्यका इतिहासकार, साहित्य समीक्षक, प्राध्यापक वा विकासेहरू फम्र्याटबद्ध कार्यपत्र लेख्न जान्दछन्, म जान्दिनँ । यस प्रयोजनका लागि म सर्वथा गलत पात्र हुँ । तसर्थ मलाई आयोजक संस्थासँग क्षमायाचना गर्नुपर्ने खण्ड आइलाग्यो । सरस्वती प्रतीक्षाको पाँच सयहजार शब्दको खेस्रा टिपोट भए काम चल्छ भन्ने उदार वचनले मलाई त्राण प्राप्त भयो, र नै बिनाकार्यपत्र म कार्यक्रममा हाजिर भएको छु । मेरो यो टिपोटलाई आस्वादनपत्र वा अज्ञानतापत्र वा अलपत्रेपत्र जे भनिदिए पनि हुन्छ ।जवाहरलाल नेहरू विश्वविद्यालय (जेएनयू) मा समाजशास्त्रका एक जना विख्यात प्रोफेसर छन्, अभिजित पाठक । उनी विधिशास्त्र (म्याथोडोलोजी) पढाउँछन्, र फम्र्याटबद्ध, यान्त्रिक एवं रूढ विधिको खिल्ली उडाउँछन् । फम्र्याटबद्ध लेखनको चरित्रबारे उनका केही घतलाग्दा कथन छन् । एउटा कथन हो, कार्ल माक्र्स हातमा प्रश्नावलीको मुठो बोकेर मानिसहरूका घरदैला चहार्दै हिँडेका भए उनबाट कम्युनिस्ट मेनिफेस्टो किमार्थ लेखिने थिएन । र अर्को । जेएनयूको एउटा भवनको माथिल्लो तलातर्फ आँखा तन्काएर उनी विद्यार्थीहरूलाई भन्छन्, हेर, त्यो सुनसान कोठामा पीएचडीका थिसिस वा शोधढड्डाहरू छन् । ती कसैले पढ्दैन । किन ? किनभने ती फम्र्याटबद्ध छन् । यहाँ प्रोफेसर पाठकको अभिप्राय हो फम्र्याटबद्ध लेखनमा कल्पनाशीलता र सिर्जनशीलताका पखेटा काटिन्छन् र लेखन फम्र्याटरूपी पिँजराको सुगा बन्छ । थाहा छ, पोखरा कल्पनाशीलता र सिर्जनशीलताको उर्बरभूमि हो । यस्तो भूमिमा कल्पनाशीलता र सिर्जनशीलताभक्षी यो फम्र्याटप्रति यत्रो मोह किन ? अन्वेषणशील सिर्जनकर्म त फम्र्याटभञ्जक पो हुन्छ । शंकर लामिछानेले निजात्मक शैलीमा पारिजातको शिरीषको फूल को भूमिका लेखेर रूढ प्रकृतिको भूमिकालेखनलाई भञ्जन गरे । कृष्णचन्द्रसिंह प्रधानले निजात्मक पाराले उनै पारिजातको बोनी कथामालाको समीक्षा गर्दै समीक्षालेखनको रूढ प्रचलनमाथि औँलो ठडयाए । उन्मुक्त अभिव्यक्तिको बाटोमा जे तगारो बन्छ, स्वतन्त्र चिन्तक र सर्जकले त्यसलाई भत्काएरै छाड्छ ।मेरो अनुभवमा कार्यपत्रयुक्त कार्यक्रम प्राय:जसो पटयारलाग्दो हुन्छ । कार्यपत्रको लेखक रूढिगत औपचारिकताका चार किल्ला बाँधेर लेखिएको लम्बेतान कार्यपत्र घाँटीका नसा फुलाउँदै र फिँज काड्दै रिठ्ठो नबिराई पढ्छ । यो पठनमा ऊ आनन्दित हुन्छ, कारण उसलाई लाग्छ म श्रोतागणलाई अमूल्य दुई शब्द प्रदान गर्दै छु । आफ्नो कार्यपत्रको भारले किचिएर श्रोतागण निसास्सिएको उसलाई रत्तिभर चेत हुँदैन । सकस र अत्यासको भावलाई दबाएर झर्कोलाग्दो कार्यपत्र अद्योपान्त सुन्न श्रोतागण अभिशप्त हुन्छ । मलाई जे मन मर्दैन, श्रोताहरूमाथि मैले त्यो चीज थोपर्न चाहिनँ । मेसँग यो खेस्रा टिपोट छ । म यो पढ्दिनँ । यसका आधारमा म रेशम विराहीको देब्रे आँखा बारे आफ्नो आस्वादकीय टिप्पणी प्रस्तुत गर्छु ।देब्रे आँखा को अगाडि र पछाडि गरी पुस्तकमाथि नौ जना विद्वान्का प्रशंसामय कथनहरू राखिएका छन् । कतिपय कथन त पुस्तकको सामथ्र्यले धान्नै नसक्ने गरी अतिरञ्जित महिमा मण्डनयुक्त छन् । सामान्यतया पुस्तकको अन्तिम पृष्ठमा एकाध ब्लर राख्ने प्रचलन छ । पुस्तकमाथि आएका प्रतिक्रियाहरूबाट दोस्रो संस्करणमा अरू एकाध कथन थप्ने प्रचलन वा फेसन पनि छ । तर प्राय: शिष्टतावश यतिविधि प्रशंसाका वचनहरूको ओइरो लगाइँदैन । पुस्तकको अगाडि र पछाडि प्रशंसायुक्त कथनहरूको यो लामबन्दी देख्दा भुइँचालोले हल्लाएको फुकीढल भवनलाई निम्छरा टेकाहरूले अडयाउन खोजेजस्तो लाग्छ । पाठकले जब यो पुस्तक पढिसक्छ, उसलाई यी टेकाहरू एकदमै अनावश्यक लाग्छन् । कारण आफूलाई अविचल राख्न पुस्तक आपैं समर्थ छ । देब्रे आँखा का लेखकको परिचाय दिन र यो पुस्तकको महत्तामाथि प्रकाश पार्न श्यामलको सुन्दर भूमिका नै पर्याप्त छ । प्रशंसाकारी वचनको यो ओइरो लेखकको रुचि र रोजाइ हो भने त्यसको अर्थ हुन्छ, लेखकमा आफ्नो रचनात्मक सामथ्र्यप्रति यथेष्ट आत्मविश्वास छैन । यो प्रकाशकको रुचि र रोजाइ हो भने त्यसको अर्थ हुन्छ, प्रकाशकमा छिटो लगानी उठाउने र लाभ हात पार्ने आतुरता छ । कारण जेसुकै होस्, पुस्तकमा सँगालिने यस्ता प्रशंसाकारी वचनहरूको आधिक्यले पाठकहरूको आलोचनात्मक चेत र निर्णयकारी सामथ्र्यमाथि धावा बोल्छन् ।रेशम विरहीको व्यक्तित्व उनले कर्म गरेका तीन विधा अर्थात् राजनीति, साहित्य र पत्रिकारिताको सुन्दर संगम हो । विधागत कार्यक्षेत्रको यो विविधताका कारण विरहीका अनुभूति र अनुभवहरूमा मनमोहक विविधता छ । त्यसैले विरहीका निबन्धहरूको विषयगत र पात्रगत वृत्त एवं दृष्टिक्षितिज फराकिलो छ । यी निबन्धहरूविचार र अनुभूतिको एक रङ र एक रस, एक लय र एक सुरको सरलरेखीय रूढपनाबाट निकै नै मुक्त छन् । र नै पढ्नलाई यी रुचिकर छन् ।देब्रे आँखा का दुई खण्ड छन् दृष्टि र सोच । दृष्टि खण्डमा लेखकले जीवनका भिन्नभिन्न कालखण्डमा संगत गर्न पाएका केही राजनीतिज्ञ र लेखककलाकारहरूको विचार, सिर्जना र व्यक्तित्वमाथि दृष्टिपात गरिएको छ । र, दोस्रो खण्डमा लेखकले आफ्नो जीवनका अनेक कालमा र अनेक ठाउँमा राजनीति, पत्रकारिकता र साहित्य साधनाको क्रममा आर्जन गरेका अनुभूति र अनुभवहरूका शब्दचित्रहरू सजिएका छन् । प्रायजसो निबन्ध पढ्दा लाग्छ, लेखकको मनोदशा सैलुङे लेकको मौसमझैँ छिनछिनमा फेरिइरहन्छ र सँगसँगै फेरिन्छ निबन्धको शैलीगत बान्की पनि । एउटै निबन्ध कतै कोरा र सपाट अभिव्यक्तिमा प्रकट हुन्छ, कतै माधुर्ययुक्त लयद्वारा सज्जित भएर आउँछ । एउटै निबन्धमा निहित यो शैलीगत असंगतिले निबन्धको लय भंग गर्छ, पाठकको पठनआनन्दमा बाधा पार्छ र परिणामस्वरूप रचनाको पाठकमाथिको प्रभावलाई निम्छरो तुल्याउँछ । तथापि यी निबन्धहरूले पाठकसामु यहाँ बिम्बित व्यक्तिहरूका सोच, कर्म र कृतिहरूका न्यूनाधिक सजीव चित्र अवश्य प्रस्तुत गर्छन् । यिनमा खास गरेर जीवन आचार्य र प्रेमविनोद नन्दनको व्यक्तिबिम्बको चित्रण कथ्य र सीपको संयोजनका दृष्टिले सुन्दर छन् । सोच खण्डका स्विपर मालती र चपरगौढी डायरी लाई पनि रचनाको यही कोटिमा राख्न सकिन्छ ।दृष्टि खण्डमा भाङ्ग्राको टोपीमा गुएँलीको फूल शीर्षकको निबन्धमा चेतकान्त नामक कवि छन्, जो आम पाठकलाई निबन्ध पढिसकेर पनि सायद अपरिचित वा अज्ञय लाग्छन् । चेतकान्त नवलपरासी कतैका कवि हुन् । तिनका कृतिहरूको पहुँच र प्रभावद्वारा तिनको परिचय राष्ट्रिय तहमा उठेको मलाई थाहा छैन । निबन्धकारले भूगोलको स्थानीय वृत्तमा सीमित तिनको परिचयलाई तिनका सामान्यीकृत विशिष्टताहरूको जगबाट उच्च र व्यापक तहमा उठाउने चेष्टा गरेका छैनन् । त्यसैले रैथाने परिवेशबाहिरका पाठकका लागि अपरिचित चेतकान्त निबन्धको अन्त्यमा पनि अपरिचिततुल्य नै रहन्छन् । यो सम्प्रेषणको संकट हो । सोच खण्डमा यस्तै एउटा निबन्ध छ, पूर्णलाल चुकेलाई पत्र । सायद आमपाठक यो निबन्ध पढिसकेर पनि पूर्णलाल चुकेलाई चिन्दैन । निबन्धबाट यति मात्र थाहा हुन्छ पूर्णलाल चुके प्रकाशक हुन्, रेशम विरही उनको प्रकाशनका स्तम्भकार । निबन्धभरि लेखकको उल्झिएको आवेगको उत्ताल वेग व्याप्त छ । त्यो चुकेको निन्दा हो कि प्रशंसा हो पाठकले भेउ पाउँदैन । पाठकले केवल लेखक र प्रकाशकमाझ केही न केही खटपट छ भन्ने अनुमान मात्र गर्न सक्छ । उसलाई जडी कुराको तत्त्वबोध हुँदैन । सम्प्रेषणसम्बन्धी अघिल्लो निबन्धको उही समस्या यहाँ पुनरावृत्त भएको छ । सायद कुनै रैथाने पत्रमा रैथाने वृत्तमा सीमित विषयको निबन्ध छापिएको हुँदो हो । त्यसलाई जुरुक्क उचालेर ज्यूँका त्यूँ संकलनमा राखियो । र, फेरि सम्प्रेषणको संकट उत्पन्न भयो । माल्दाइ २ : विचारको सकस र चालीस वर्षपछि पुनरावृत्तिको अर्को उदाहरण हो । योचाहिँ विषयगत पुनरावृत्ति हो । यो पछिल्लो निबन्ध झन्डैझन्डै पहिलो निबन्धको कार्बनकपीजस्तो लाग्छ । यी त पुनरावृत्तिका केही मात्र उदाहरण हुन् ।शीर्षक देब्रे आँखा ले यसै पनि संकेत गर्छ लेखक रेशम विरही देब्रे ढल्कुवा मनुवा हुन् । लेखकले सोच खण्डभरि आफू क्रियाशील कर्ता र सजग अवलोकनकर्ता दुवै भएर यात्रा गरेको, मसिनोसँग नियालेको र आफ्नै ढंगले बुझेको नेपाली कम्युनिस्ट आन्दोलनका यात्राका डोबहरू अंकित गरेका छन् । लेखक परे कम्युनिस्ट आन्दोलनभित्रको जडवत् प्रवृत्ति, अवसरवाद, ढोङ, द्रव्यतृष्णा र भोगलिप्साका भुक्तभोगी साक्षी । र नै सोच खण्डमा वामवृत्तका खास गरेर लेखकलाई रुष्ट, क्षुब्ध र मर्माहत तुल्याउने घटना र पात्र एवं मनोवृत्ति र प्रवृत्तिको आलोचनात्मक चर्चा छ । माक्र्सवाद रहस्यवादको समेत रहस्योद्घाटन गर्ने भौतिकवादी दर्शन हो । तर आफूलाई अविचल माक्र्सवादी मान्ने विरहीको माक्र्सवादमा यत्रतत्र रहस्यवादको छनक पाइन्छ । कतिपय घटना, पात्र र तिनका प्रवृत्ति रहस्यको कुहिरोभित्र लुकेका वा लुकाइएका लाग्छन् । यहाँ प्रत्येक निबन्धमा प्रवेश नगरी माक्र्सवादी विरहीका यस्ता रहस्य र चिन्तनका केही असंगतिले मेरो मनमा पैदा गरेका केही जिज्ञासा वा प्रश्नहरूको म उठान गर्छु ।साधनाको महानाटकीय यन्त्रशाला की इन्द्रमाया के हो ? स्वैरकल्पनाको उपज कि सांसारिक यथार्थ मानव ? लेखकसँग केवल भावुक सम्बन्धको झीनो तुन्तुले बाँधिएकी इन्द्रमाया पाठक होइन । तथापि ऊ किन लेखकका हजार पुस्तक लिन्छे र दिन इन्कार गर्छे ? अनि उही इन्द्रमाया पछि पुस्तकालयलाई प्रदान गर्न लेखकलाई पुस्तक किन दिन्छे ? ज्ञात मानवचरित्रभित्र यो अज्ञात रहस्य माक्र्सवादी चिन्तनमा कहाँनेर कसरी फिट हुन्छ ? र, यो रहस्यको रचनामा लेखकको माक्र्सवादी यथार्थवाद कहाँ विलुप्त छ ?लेखक रेशम विरही सत्र वर्षको लामो कालखण्ड बिताएको नेपालगन्जबाट अतिशय विषादको मुद्रामा पाखा लाग्नुको पाठकले चाल पाउनु नुहने कारण के होला ? स्विपर मालती को मुखबाट लेखकले नेपालगन्जको आफ्नो जीवनको कारुणिक बिम्ब उतारेका छन् । मालतीको मुखबाट लेखक बोल्छन्, उसले धेरैलाई कृतार्थ बनायो तर कसैले पनि कृतार्थबोध गरेनन्, कृतघ्न भएर बिर्सिए । र मालती थप्छे नेपालगन्जबाट बाटो लाग्ने बेलामा उसलाई एक कप चिया खुवाउने पनि कोही भएन । सामाजिक सत्संगका तीनतीन विधामा साधना गरी व्यापक जनपहिचानको निधि आर्जन गरेका जोदाहा, कवि र पत्रकार नेपालगन्जमा किन त्यतिसाह्रो एक्ला, तिरष्कृत र निरीह ? यो एक्लोपना, तिरष्कार र निरीहताको कारण लेखकबाहिरको लोकमा मात्र छ कि लेखकभित्रको अव्यक्त ग्रन्थिमा पनि छ ? बृहत्तर समाज यतिबिघ्न कृतघ्न हुने गरी पतित भएको हो र ? लेखकले बाहय लोकलाई हेर्ने दृष्टि आफ्नै अन्तरतर्फ लगाएका भए आभ्यान्तरिक यथार्थको कस्तो चित्र गोचर हुँदो हो ?राजनीतिक कार्यव्यापारमा उदात्त आदर्शका संवाहक पात्रहरूको वैचारिक र नैतिक पतन आदर्श स्वयंको पतनको पर्याय किमार्थ होइन । र, असल व्यवस्थाका सञ्चालकहरूको भ्रष्टता व्यवस्था स्वयंको भ्रष्टताको परिचायक किमार्थ होइन । तर लेखक विरही अतिशय आक्रोशित आवेगको प्रभावमा कम्युनिस्ट नामक पात्रहरूको पतनलाई तिनले बहन गरेको उदात्त आदर्शलाई नै निषेध गर्ने गरी किन प्रक्षेपण गर्छन् ? यो अप्रीतिकर प्रक्षेपण हेर्दा प्रश्न उठ्छ के कम्युनिस्ट रेशम विरहीलाई सबभन्दा मन नपर्ने मानिस कम्युनिस्ट नै हो ? के पुस्तकमा यत्रतत्र जम्काभेट हुने विरहीका यस्ता अभिव्यक्तिहरू साँच्चि नै उनको अभिप्रायका यथार्थपरक प्रतिबिम्बन हुन् ?यो संग्रहमा एउटा ठग पात्र छ, ठक्करसिंह । लेखकको निरुपणमा ठग ठक्करसिंह माओवादी प्रवृत्तिको प्रतिमूर्ति हो । लेखकको दृष्टिमा माओवादी दानव हो र माओवादीकृत जनयुद्ध दानवी ताण्डव हो । सत्य हो, माओवादी जनयुद्ध ज्यादतीमुक्त थिएन । त्यसमा चर्को हिंसामोह थियो । त्यसमा व्यापक अराजकता र उग्र असहिष्णुता थियो । तर यो सब त इतिहास भयो । जनयुद्धको ज्वलन्त परिणाम वर्तमानमा प्रत्यक्ष छ । व्यापक जनजागरण, गणतन्त्रको स्थापना, धर्मनिरपेक्षता, संघीयता र समावेशिताका दृष्टान्त एवं प्रक्रियाहरूको पछिल्तिर, मेरो विचारमा, मूलत: उही जनयुद्धको भूमिका छ । के माओवादीको ऐतिहासिक भूमिकालाई निरपेक्ष रूपले निषेध गर्दा गणतन्त्र र संघीयता आदि पनि स्वत: निषेधमा पर्दैनन् ? लेखक विरहीको यो आग्रह माक्र्सवादी सर्जकको इतिहासदृष्टिमा कहाँनेर फिट हुन्छ ?भुङ्ग्रो, खड्कुलो र बन्दुक मा लेखक भन्छन्, म कम्युनिस्ट कदापि थिइनँ र होइन पनि तथापि माक्र्सवादको वैचारिक जगमा कतै विचलित भएको पनि छैन । उता श्यामलसितको मित्र संवाद मा उनै लेखक भन्छन्, म एमालेमा वर्षको २ सय २५ तिर्ने कार्यकर्ता हुँ । पार्टीलाई लेबी तिर्ने कम्युनिस्ट हुनु र छातीमा मुड्की ठोकेर म कम्युनिस्ट हुँ भन्ने हयाउ नहुनु कस्तो कम्युनिस्ट हुनु हो ? पुस्तकमा अंकित लेखकको अन्तर्विरोधी धारणाको यो दृष्टान्त पहिलो र अन्तिम होइन । यस्ता अन्तर्विरोधी धारणाहरू पुस्तकमा यत्रतत्र व्याप्त छन् ।भूमिका नभनिएको भूमिकामा श्यामल रेशम विरहीको अस्तित्वको चित्रण यसरी गर्छन्, द्रव्यदास र शक्तिपूजक संस्कृतिमा ऊ द्रव्यहीन र शक्तिहीन देखिएको छ । श्यामलको यो कथनमा विरहीप्रति करुणाजनक सहानुभूतिको आभास हुन्छ । बागी दृष्टियुक्त सिर्जनशील लेखक समाज र सत्ताको सतत: आलोचक हो । ऊ आफ्नो स्वत्व र निजत्वको रक्षा गर्न सदैव सत्तादेखि निश्चित दूरीमा बस्छ । तसर्थ द्रव्यहीन र शक्तिहीन हुनु त लेखकले राजीखुसीले राजेको नियति नै होइन र ?विचार र शिल्प दुवै तहमा गोडमेल नपुगेजस्तो लाग्ने यो निबन्धसंग्रह मलाई एक अभागी कम्युनिस्टको कारुणिक बकपत्रजस्तो लाग्यो । रेशम विरहीजस्ता आफ्नो स्वत्व र निजत्वको सबल जगमाथि उभिएका समर्थवान् लेखकमा यो निरीह आत्मकारुणाभाव किन ?(र्यान्डम रिडर्स, पोखरामा बोलिएका कुराको सम्पादित र थोरै विस्तारित संस्करण)"
शब्दचित्रभित्र चार सहिद,"प्रपमाणमा, शंकामा मानिसहरूको धरपकड सुरु भयो । सर्वत्र आतंक फैलिन थाल्यो । कुन दिन कसलाई मुन्टाएर लैजाने हो वातावरण विक्षुब्ध भएर आयो । शुक्रराज शास्त्रीलाई पचलीको रूखमा फाँसी, धर्मभक्तलाई सिफलको रूखमा, गंगालाल र दशरथ चन्दलाई शोभा भगवती विष्णुमतीको वगर बाँसमा बाँधेर गोली हानेर निर्मम हत्यटा गरेपछि यो पर्वको क्षणिक विसर्जन भयो । त्यसबखत जुद्धशमशेर नागार्जुनको बंगलामा बसेका थिए जहाँबाट उनले यो हेर्न सक्तथे । (उनले दुर्बिनले अवश्य हेरिरहेका पनि थिए होलान् ।)सहिद शुक्रराजको दर्शन गर्न म पचली गएको थिएँ । ठूलो भीडको बीच एउटा फोटोग्राफरले सहिदको फोटो खिच्न लाग्दा पुलिसहरूले उसलाई झपारेर, घोक्राएर पठाएको मैले देखें । अनि मलाई सुझ्यो यो मूर्तिको अवश्य पनि ऐतिहासिक महत्त्व हुन्छ । अनि त्यो काम मैले लिएँ । यानी शब्दचित्र लेख्न थालें सहिदको मुखाकृति, आंगिक ढाँचा, वेशभूषा आदिको निरीक्षण गर्ने र निकै टाढा गएर कापीमा त्यो उतार्ने, फेरि आउने निरीक्षण गर्ने फेरि टाढा जाने उतार्ने यही क्रमले मैले शब्द चित्र तयार पारें । सहिद शुक्रराज शास्त्रीको मात्र होइन यही क्रमले सहिद धर्मभक्त, सहिद गंगालाल र सहिद दशरथ चन्दको पनि । ती शब्द चित्र यिनै हुन् ।सहिद शुक्रराज शास्त्रीस्थान पचलीको चौबाटो, पात सबै झरेको रूखको आग्नेय कोणपट्टिको हाँगामा झुन्डाइएका घाँटी छड्के परेको, आँखा चिम्लेका ।वस्त्र डम्बरकुमारी फलाटिनको भोटो, फनफन बेरिएको धोती, जन्हैमा साँचो देखिएको, मुडुलो शिर, टुपी र दाह्री लामा । कागजको गाता छातीमा झुन्डिने गरेर घाँटीमा बाँधिदिएको जसमा लेखिएको थियो, भर्खर शिक्षा पाएका नवयुवकलाई भड्काएर देशमा विद्रोह फैलाउने र राजकाजमा समेत चलेको हुनाले यस्तो सजाय भयो ।सहिद धर्मभक्तधोवीखोलापारि सिफलको उकालोमा बकैनुको पश्चिमपट्टिको हाँगामा झुन्डाइएका, घाँटी छड्के परेको आधाआधा आँखा चिम्लेका । मुखबाट रगत आएर चिउँडोमा कट्कटिएको एक धर्सो । माथितिर फर्काएको कपाल, अलिअलि दाह्री, गोडाको टुप्पोले भुइँ छुनैछुनै लागेको ।वस्त्र सेतो सुरुवाल, नीलो कमिज, उनी भेस्ट, घाँटीमा उस्तै कागज झुन्डाएको । जसमा लेखिएको थियो, संस्था खडा गरी दुनियाँ भड्काउन पर्चा छरी हात हतियार खोजी हिंडी केही जम्मा गरी श्री ५ सरकार, श्री ३ सरकार र रोलवाला जर्नेलहरूको गाथ बिताई राजकाज समेत आफू भई चलाउने उद्योग गरेको हुनाले यस्तो सजाय भयो ।(धर्मभक्तलाई फाँसी दिन मेरै घरको बाटोबाट मोटरमा लगेका थिए । मोटरको अगिपछि अरू मोटर र लरीहरू पनि थिए त्यस दिन राति आठ बजेसम्ममा डिल्लीबजारका सब पसल बन्द गर्नू भन्ने ठानाको उर्दी थियो म राति बिउँझै थिएँ, छट्पटाइरहेको थिएँ, बर्बराइरहेको थिएँ, लग्यौ नि हत्यारा हो । लग्यौ । मार्न आँटयौ अब । मेरो घरैनिरको चौबाटोमा पूर्वतिर मोटर मोडियो । मेरो छटपट बढ्न, पसिना बहन थाल्यो । मैले ठानेको थिएँ वनकालीको वनमा लगेर झुन्डाउन आँटे ।केही बेरपछि ती सब मोटर लरीहरू उस्तै आवाज गरेर फर्के अनि मैले ठानें सिध्याएर फर्किए !)सहिद गंगालाल र सहिद दशरथ चन्दशोभा भगवती, भचाखुसी र विष्णुमतीको दोभाननेर बगरमा खाँबा गाडेर त्यसैमा दुवै हात बाँधेर उभ्याइएका, कम्मर अथवा कोखामा दुईदुई गोली रगतका कैयन् धारा, गंगालालको जीउ झुकेको, चिम्लेका आँखा ।वस्त्र कोगिटी रंगी चारखाने सुरुवाल, कलसौंदो कमिज, तगुवा भोटो, कालो कस्मिराको इस्टकोट, पाकेटमा रुमाल फाउन्टेन पेन, काँगियोको टुप्पो, नाडी घडी, लामो कपाल, छातीमा उस्तै कागजमा सिसा कलमले लेखिएको थियो, अर्काको देशको चाला ल्याई सीधासाधा रैती भड्काई श्री ५ सरकार श्री ३ सरकारको गाथ ताक्नेलाई यो सजाय भयो ।दशरथ चन्दको निहुरेको जीउ, टललल हेरिरहेका आँखा ।वस्त्र कोगिटाको सुरुवाल, सेतो कमिज, मुडुल्लो शिर, अलिअलि कपाल र दाह्री । छातीमा लेखिएको चाहिं गंगालालको जस्तै थियो ।सन्ध्या भ्रमणबाट राति घर फर्कंदा आर्यघाटमा लम्पसार परेका, भस्मेश्वर चितामा जलिरहेका, धोवीखोलाको बाटोबाट, अगाडिअगाडि शंखको आवाज, बाँसमा झुन्डेर गएका कैयौं लास, सयौं लास मैले देखेको थिएँ । ती दृश्यबाट मलाई कत्ति पनि भयको अनुभव हुँदैनथ्यो । मनमा डरको लेशसम्म पनि हुँदैनथ्यो । तर ती चार सहिदहरूको दर्शनपछि एक महिना जति मेरो मुटु नै बदलियो अँध्यारोमा हिंड्न नसक्ने, बत्ती निभाएर कोठामा सुत्न नसक्ने । यहाँतक भयो कोठामा बत्ती बलिरहेछ, झ्यालबाट बाहिर अँधकारतिर हेर्दा पनि सहसा मुटु ढक्क फुलेर, डर लागेर आउने !सहिद दशरथ चन्दबाहेक अरू सबैसित मेरो राम्रै चिनाजानी, बोलचाल, कुराकानी थियो ।(साहित्यकार भीमनिधि तिवारीको अप्रकाशित आत्मजीवनी बाट यो अंश कोसेलीलाई डा बेन्जु शर्माले उपलब्ध गराएकी हुन् )"
सेरेनाको शान,"के सेरेना विलियम्स सन् १९६८ यताका सबैभन्दा महान् महिला टेनिस खेलाडी हुन् ? उनले भर्खरै अस्ट्ेरलियन ओपन जितिन् । यो उनले जितेको २३ औं ग्रान्डस्लाम थियो । विश्व टेनिसका लागि सन् १९६८ को वर्षले ठूलै महत्त्व राख्छ, किनभने त्यसै बेलादेखि त हो यो खेलमा व्यावसायिक खेलाडीले प्रवेश पाएको । अझ भनौं, ग्रान्डस्लाम प्रतियोगितामा खेल्न थालेको । यसअघि गैरव्यावसायिक खेलाडी मात्र ठूलठूला प्रतियोगितामा भिड्थे । त्यो वर्षदेखि सबै फेरियो । टेनिसमा नयाँ युग सुरु भयो । अहिले टेनिसबारे केही लेख्नुपर्यो कि, सन् १९६८ थेगोजस्तै झुन्डिएर आउँछ । यसअगाडि टेनिसमा के भयो, त्यसले खासै केही अर्थ राख्दैन ।अहिले विश्वको सबैभन्दा व्यावसायिक खेलमा पर्छ, टेनिस । यो सबै पृष्ठभूमि किन महत्वपुर्ण छ भने अहिले एउटा मीठो बहस छेडिएको छ, महिला टेनिसलाई लिएर । प्रश्न हो, के सेरेना विलियम्स सन् १९६८ यताका सबैभन्दा महान् महिला टेनिस खेलाडी हुन् त ? अमेरिकी ३५ वर्षीया सेरेनाले भर्खरै अस्ट्ेरलियन ओपन जितिन् । फाइनलमा उनले आफ्नै दिदी भेनसलाई हराएकी थिइन् । यो उनले जितेको २३ औं ग्रान्डस्लाम थियो । ग्रान्डस्लाम अर्थात्, चार ठूला मुख्य प्रतियोगिता ।अस्ट्ेरलियन ओपनसँगै आयोजना समयको हिसाबमा क्रमश: फ्रेन्च ओपन, बिम्बल्डन र यूएस ओपन । ठीक यही बेला बहस किनभन्दा यस वर्षको पहिलो ग्रान्डस्लाम जितेर सेरेनाले स्टेफी ग्राफलाई उछिनेकी छन् । जर्मनीकी ग्राफले आफ्नो समयमा २२ ग्रान्डस्लाम जितेकी थिइन् । त्यति बेला भनिएको थियो, ग्राफको यो उपलब्धि कसैले तोड्न सक्ने छैन । सेरेनाले यसलाई गलत साबित गरिन् । अब सेरेना अगाडि एकै खेलाडी मात्र छिन्, मार्गरेट कोर्ट । कोर्टले २४ ग्रान्ड स्लाम जितेकी छन् ।मेलबर्नमा हात परेको सफलतायता सेरेनाले भनिसकेकी छन्, मेरो सन्न्यास लिने कुनै योजना छैन । यस्तोमा सेरेनाले एकाध वर्ष मात्र खेल्ने हो भने त्यसमा कम्तीमा दुई मात्र ग्रान्डस्लाम जिते पनि कोर्टलाई उछिन्न सक्नेछिन् । कोर्टको चर्चा गर्दा उही सन् १९६८ आउँछ । कोर्टले जितेका २४ ग्रान्डस्लाममध्ये ११ मात्र आधुनिक समयको थियो । बाँकी १३ पुरानो समयको । फेरि कोर्टको जमानाको टेनिस अहिलेको जस्तो कहाँ थियो र ? टुच्च टुच्च बल प्रहार गर्ने जमाना थियो त्यो ।खेलाडी अहिलेका पक्का हाउस वाइफ जस्तै हुन्थे । खेलाडी पूरा शरीर ढाक्ने लुगा लगाउँथे । जे होस, त्यति बेलाको टेनिस नै भिन्न थियो । बहसमा सेरेनासँग जोडिएर आउने पहिलो नाम हो, उनै ग्राफ । विश्व टेनिसले एउटा के तथ्य मान्छ भने उनी जत्तिको खेलाडीले विरलै पाइनेछ । उनको खेल हेर्नुपर्छ, त्यसमा मिहिनेत पटक्कै लागेको देखिन्न । खुबै सजिलै खेल्थिन्, उनी । उनको ट्ेरडमार्क थियो, फोरहयान्ड । तर उनले जति समय खेलिन्, खासै प्रतिद्वन्द्वी नै पाइनन् ।अर्जेन्टिनी ग्याब्रियला सबाटिनी खुबै राम्री थिइन्, तर खेल त्यसअनुसार रहेन । आराँन्च सान्चेज भिकोरियो सधैं ग्राफविरुद्धको खेलमै रोकिन्थिन् । उनी त्यो समयको सहनायिकाजस्तै थिइन् । ग्राफका लागि बाटो खोलिदिने, तर जति बेला ग्राफ अगाडि हुन्थ्यो, केही गर्न नसक्ने । र, रहयो मोनिका सेलेस, उनी अभाग्यशाली रहिन् । उनलाई कोर्टमै के छुरा रोपियो, उनी फेरि पुरानो खेलाडी रहिनन् । आधुनिक टेनिसको पहिलो ठूलो स्टारमा पर्छन्, मार्टिना नभरातिलोभा र क्रिस एभर्ट ।दुवैले १८१८ ग्रान्डस्लाम उपाधि जिते । नभरातिलोभाले तत्कालीन चेकोस्लाभाकिया छाडेर अमेरिका छिरेकी थिइन् । त्यति बेला उनको साम्यवादी देशबाट अमेरिकाको यात्रा आपैंमा ठूलो थियो । नभरातिलोभाले महिला टेनिसलाई पनि परिवर्तन गरिन् । उनी शारीरिक रूपमा बलियो खेलाडी थिइन् । पुरुषले जस्तै शक्तिशाली प्रहार गर्न सक्थिन् । कोर्टबाहिर जिम जाने सायद उनी पहिलो महिला टेनिस खेलाडी थिइन् । त्यसैले उनको बलिया न बलिया मांसपेशी पुरुषको भन्दा कम थिएनन् ।पछि धेरैले उनको शैली र प्रवृत्ति पछयाउन थाले । एभर्ट भने भिन्न खाले खेलाडी थिइन् । उनी पनि उत्तिकै सुन्दरी खेलाडी हुन् र उनी शारीरिकभन्दा मानसिक खेलमा बढी जोड दिने गर्थिन् । र, फेरि सेलेसकै प्रसङ्ग । यी खेलाडी पनि युगोस्लाभाकिया छाडेर अमेरिका आएकी थिइन् । उनले नौ ग्रान्डस्लाम मात्र जितिन् । तर उनीमाथि कोर्टमै छुरा रोपिएपछि टेनिसले फेरि अर्को कोल्टे फेरेको थियो । पूरा घटना यस्तो थियो, सन् १९९३ मा मोनिका खुबै लयमा थिइन् र एकपछि अर्को खेलमा ग्राफलाई हराउन थालेकी थिइन् ।उनी त्यति बेला नम्बर १ खेलाडी थिइन्, उमेरले भने भर्खरै किशोर अवस्था छाडेको थियो । त्यही वर्षको अप्रिल ३० मा सेलेस हयाम्बर्गमा माघलडेना मालेभिनाविरुद्ध क्वाटरफाइनल खेल खेलिरहेकी थिइन् । दर्शकको माझबाट एक युवक कोर्टमा झरे र छुराले सेलेसमाथि प्रहार गरे । उनलाई तुरुन्तै हस्पिटल लगियो । चोट गहिरो त थिएन । तर सेलेस मानसिक रूपमा गलिन् । उनको खेलमा पुरानो लय कहिल्यै देखिएन । एउटा अनुमान नै सही, सेलेसमाथि त्यो दुर्घटना नभएको भए, उनले सायद अझ धेरै ग्रान्डस्लाम जित्ने थिइन् ।उनलाई छुरा प्रहार गर्ने गुन्टर पारचे मानसिक रूपमा बिरामी थिए । कसैले भन्थे, उनी ग्राफका समर्थक थिए, त्यसैले सेलेसको प्रगतिले उनलाई डाहा भएको थियो । अर्कोथरी सेलेसले युगोस्लाभिया छाडेको हुनाले उनीमाथि बदला लिने प्रयास भयो भन्थे । यो घटनापछि टेनिसमा पनि कडा सुरक्षा व्यवस्था सुरु भयो । तर सेलेसमाथि भएको ठूलो अन्याय पुरिन सक्ने खालको थिएन । र, फेरि अब सेरेनाकै प्रसंग । विश्व खेलकुदमा फरकफरक समयका खेलाडीबीच दाँज्ने काम राम्रो होइन भन्ने सिद्धान्त पनि छ ।तर पनि यस्तो हुन्छ । सेरेना पनि नभरातिलोभा पाराकै खेलाडी हुन् । उनको मजबुत शरीर र आक्रामक खेल्ने शैली देखेर यिनले त केटाले जस्तै खेल्छिन् भन्ने पनि छन् । सेरेना आपैं यो सुन्न चाहन्निन् । तर यस्तै खेलले उनी महिला टेनिसकै सबैभन्दा सफल महिला खेलाडी भने भएकी छन् । उनले आफ्नो समयमा उत्तिकै बलियो चुनौती पनि पाइन् । मार्टिना हिंगिस, लिन्ड्से डेभनपोर्ट, मारिया सारापोभा, जस्टिन हेनिन, किन क्लाइस्टर्स सबै उनकै समयका खेलाडी हुन् ।यसमा उनका एक वर्षले जेठी दिदी भेनसलाई पनि छुटयाउन भएन । सेरेनालाई लिएर सबैभन्दा ठूलो तथ्य, उनले यस्तो खेलमा वर्चस्व कायम गरिन्, जहाँ श्वेत महिला खेलाडीको मात्र लगातार वर्चस्व थियो । विलियम्स दिदीबहिनी छाडेर महिला टेनिसमा अर्को कोही अश्वेत खेलाडीको नाम सम्झिन पनि गाह्रो छ । यस्तोमा सेरेना नै आधुनिक महिला टेनिसले देखेको सबैभन्दा महान् खेलाडी मान्न सकिन्छ । आखिरमा उनले जितेको उपाधिले यस्तै दाबी गर्छ ।"
ताप्लेजुङमा पाथिभरा मात्रै छ ?,"ताप्लेजुङको विशेषता के हुन् भनेर सोध्दा तोङ्वा र सुकुटी भनेर त आयोजकले पनि ख्याल गर्दै उडाउँछन् । तोङवा र सुकुटी बेचेरै संस्कृति जोगिएला त ?ताप्लेजुङमा जन्मेहुर्केर काठमाडौंमा गीत गाउन आएँ । तर, गायिका भएर संगीत खोज्नचाहिँ फेरि ताप्लेजुङ नै फर्किनुपरेको छ । फर्किने क्रममा जे देखे जे भोगे, यो भोगाइ अरूको भन्दा भिन्न हुन सक्छ ।संगीत भनेको संस्कृति हो, यो संस्कृतिभित्र धेरै कुरा जोडिएका छन् । जस्तो भाषा, खानपान, पहिरन, नाचगान आदि । भाषा एक समुदायदेखि अर्को समुदायसम्म आफ्नो कुरा पुर्याउने माध्यम बनेको छ भने पहिरन मौसमअनुसारको कुरो मात्रै होइन, सांस्कृतिक सेतु पनि हो । खानपान पनि समय र समुदाय अनि ठाउँअनुसार खाँदै जाँदा थपिंदै जाने कुरा हो । अहिले यसमा पनि यो मेरो समुदायको, त्यो उसको समुदायको खाना भनेर छुटयाउन थालिएको छ । अब चाडबाड र नाचगानहरू प्राय: सँगै जोडिएर आउन थालेको पाइएको छ । मठमन्दिर, पूजाआजा, चाडबाड र नाचगान यसरी एकै ठाउँमा आएका छन् । मानिसमा बढ्दै गएको चेतनाले चाडबाड जन्मायो, भगवान्देवता जन्मायो, धर्म जन्मायो । मठ मन्दिर बने, भजन गाउन थालियो, नाचगानबाट एकअर्काको खुसी साटासाट गर्न थालियो । यी सबै चेतनाले हुर्काएबढाएका बिषय हुन् । तर, आवाज भने यो चेतनाको खोजीभन्दा अघि जन्मिएको हो । संगीत पनि त्यस्तै स्वतस्फूर्त आविष्कार हो । आफ्नो जन्मथलो ताप्लेजुङसँग जोडिएर यो आवाज र संगीत जन्मको कुरा म यहाँ उल्लेख गर्दै छु ।यसर्थ जुन समुदाय अथवा भेगक्षेत्र हो, त्यसलाई चिनिने पहिलो र प्राथमिक आधार आवाज हो । हामी आजसम्मै त्यही कुरालाई बेवास्ता गरेर बसेका छौं । आआफ्नो समुदाय र क्षेत्रबाट आफ्नो मौलिक आवाज (संगीत) का बारे के सोधीखोजी हुन सकेको छ ? कि यो मनोविनोद र रमाइलोको विषय मात्रै हो । यहाँका कलेजविश्वविद्यालयमा पढाइ हुने संगीतको शिक्षाबाट नेपाली (मौलिक) संगीतको कुन पाटोलाई फाइदा भएको छ ? सांस्कृतिक संस्थान, संगीतनाटय प्रज्ञा प्रतिष्ठान, जनजाति प्रतिष्ठान आदि निकायबाट यसतर्फ केकति काम भए ?ताप्लेजुङमा पाथिभरा मात्र छ, जस्तो गरेर मिडियादेखि पर्यटन व्यवसायी सबै प्रचारमा लागेका देखिन्छन् । तर, ताप्लेजुङको अस्तित्व र चिनारी त्यत्ति मात्रै होइन । मुन्धुममा बिजुवा उठाउँदा सुरुमा नै सेमुत्ती मुत्ती फोमाकोक्मा भनेर पुकारिन्छ । त्यही ठाउँलाई युमाले तान बुनेको मुक्कुमलुङमाको शिर भनेर पनि सम्बोधन गरिन्छ भने अहिलेचाहिं यहाँनेर बाहिरपट्टि एउटा आधुनिक खालको निकै आकर्षक मूर्ति राखिएको छ र, नामकरण गरिएको छ पाथिभरा । त्यो शक्तिपीठको पछाडिपट्टि छ मुक्कुमलुङमाको शिर । त्यहाँ पूजापाठ पनि हुँदैन र, त्यसको आफ्नो (मौलिक) नाम स्थानीयबासीसमेतलाई थाहा छैन । बरु, त्यसको महत्त्वबारे पनि अरू बनिबनाउ कथाहरू जोड्दै सुनाउने गरिएको रहेछ ।ताप्लेजुङकै नाङ्खोल्याङमा अर्को एक ऐतिहासिक थलो छ केसाप्लुङ । यसको पनि धार्मिकऐतिहासिक महत्त्व छ । सबै हिमाली र पहाडी क्षेत्रको खोलानाला मिसिंदै गंगामा पुगेपछि त्यही गंगाजल बन्छ, हिन्दु धर्मको अत्यन्तै पवित्र तत्त्व । गंगासम्म पुग्दा राम्रानराम्रा सबै कुरा बहँदै गएको हुन्छ, तैपनि त्यो पवित्र मानिन्छ । त्यसको मूल हो तमोरखोला । इम्बिरी याङ्थाङवा बाट तावामा (पानी उम्रने) भयो । तावामाबाट ताम्वर हँुदै अहिले तमोर खोला भयो । वरिपरि हिमशृंखलाहरूको मनमोहक दृश्यसंँगै बीचमा मानव, चराचुरुंगी, गाईको उत्पत्ति र गायनको सुरुआत गरेको किंवदन्तीको ठाउँ हो यो, बाजागाजाको उत्पत्तिस्थल पनि यही हो ।ताप्लेजुङमै मानव सृष्टि भएको भनेर मानिएको ठाउँ काई लुङथुङ नामले चिनिन्छ । यो लेलेप गाविसमा छ । स्थानीयले यो ढुंगालाई हल्लिने ढुंगा भन्ने गरेका छन् । यो ढुंगालाई एक जनाले एक्लै पनि हल्लाउन सकिने भएकाले यसलाई हल्लिने ढुंगा भनिएको रहेछ । यो सँगैको अर्को ढुंगामा मुन्धुमअनुसार तेत्लारा लाहादङनाले सृष्टिक्रममा टेकेको भनिएको देब्रे खुट्टाको पाइला पनि छ । यसलाई चैं स्थानीयले लिम्बुनी पाइला भन्ने रहेछन् । त्यस्तै तागेरा फुक्को भित्र यस्ता धेरै आकृति छन् जो संसारका विश्वविख्यात कलाकारले बनाएको पेन्टिङ अथवा कँुदेको कलाभन्दा विछट्टै मौलिक र आकर्षक छ । यो हरेक चित्रहरूको आफ्नै विशेषता छ । नेपाल तथा भारतभरि जति पनि मानिएका र विश्वास गरिएका शक्तिपीठहरू छन् त्योभन्दा धेरै अभूतपूर्व त्यस्ता ठाउँहरू तमोरखोला आसपास एकै ठाउँमा पाइन्छ । जीवनदेखि मृत्युसम्मका मानव सभ्यताको मूलभूत कुरा मुन्धुममा पाइन्छन् भने त्यसको प्रमाणस्वरूप त्यहाँको ढुंगा, माटो, चट्टान, रूखपात अझै उभिएका छन् । हाम्रै ठाउँमा भएका त्यस्ता ऐतिहासिक, धार्मिक स्थलहरूको प्रचारप्रसार नभएको हो कि ? अथवा, स्थानीय तवरबाट केही सरोकार नजुटेर हो कि ? यही कारण केन्द्रमुखी पद्धतिको राज्यले थाहा पाउन नसकेको हो कि ?यस्ता पवित्र स्थलहरूलाई संरक्षण र प्रचारप्रसार गरेर राष्ट्रिय सम्पदा सूचीमा राख्न पाए संसारभरिका संस्कृतिका शोधकर्तादेखि, तिर्थालुसम्म भित्र्याउन सकिन्छ । धेरै हिँड्न नपर्ने गाडीको बाटोबाट ओर्लिएपछि यी सबै ऐतिहासिक ठाउँहरूको दर्शन गर्न छोटो समयमा सकिने गरी बाटोको रुट मिलाउन र यसको सही प्रचार गर्न सके सांस्कृतिक पर्यटनको ठूलो सम्भावना देखिन्छ ।विदेशी पर्यटक नेपाल घुम्न आउँदा गोरो छाला देख्नेबित्तिकै स्वर्गबाट भगवान्को अर्को रूप अवतरण गरेझैं सम्झिएर एकोहोरिएर सर्वस्व छाड्ने मनस्थितिमाझ आफ्नो मौलिकता कहाँ छ ? केही विदेशी नेपाल आएर यहाँको स्थानीय भाका सुनाउ त भन्दा सगर्व आफ्नो धुन, रागरागिनी सुनाउँदै दंग परेर आतिथ्य गर्ने हामीहरू नै हौं । त्यसबापत हातमा ५ सय, १ हजार रुपैयाँ पर्यो भने हामी दंगै हुन्छौं । हाम्रो धुन (टयुन) लगेर त्यसलाई साउन्डकन्भर्ट गर्दै कुनै पराइले आफ्नो बनाइरहेको हुन्छ । कहाँ छ, हाम्रो कपी राइट ? कहाँ छ पेटेन्ट राइट ?अनौठो यो छ कि हामी अर्काको देशमा गएर मरीमरी काम गर्छौं । अनि, हामीचैं विदेशी अनुसन्धाता र खोजकर्ताले हामीकहाँ आएर केही गरिदिउन् भनेर आस गर्छौं । प्रचारप्रसारका लागि र देखाउनैका लागि केही डकुमेन्ट्री बनाइन्छ । महोत्सव हुन्छ । भाषणगोष्ठी पनि चल्छ । तर, त्यो सबै सदरमुकाम केन्द्रित हुन्छ । यो वर्ष सुकेटार विमानस्थलतिर यस्तै सांस्कृतिक झाँकी देखाउने र काठमाडौंका केही ट्रयाककलाकार लगेर गीत सुनाउने काम धुमधामसँग भयो । ताप्लेजुङका विशेषता के हुन् भनेर सोध्दा तोङ्वा र सुकुटी भनेर त आयोजकले पनि ख्याल गर्दै उडाउँछन् । तोङवा र सुकुटी बेचेरै संस्कृति जोगिएला त ? सदरमुकाममै महोत्सव गरे पनि भित्री लुकेका र ऐतिहासिक थातथलोको तस्बिरसम्म मात्रै देखाउन सके पनि ठूलै काम गरेको ठहर्ने थियो । जिल्लामा राजनीतिक पार्टीका कार्यकर्ताहरू एकअर्काको मुख ताक्नैमा व्यस्त हुने रहेछन् । संरक्षक समितिमा पनि राजनीतिक भागबन्डा खोज्ने रहेछन् । आफ्नो ठाउँको प्रचार, संरक्षण र संवद्र्धन कञ्चनजंघा संरक्षण (केक्याप) अन्तर्गत गर्दा पनि हुने थियो । यो केक्याप पनि कञ्चनजंघाकुम्भकर्ण हिमाल वा केही जीवजन्तु र फूलवनस्पतिकै सेरोफेरोमै हराइरहेको पाउन सकिन्छ । जुन ठाउँको मुन्धुम गौरवलाई कसैले याद नगरी बाहिरी आवरणलाई मात्र प्रचार गरिएको छ, यसबारेमा के भन्न सकिन्छ र ?ताप्लेजुङको पानीका मूलहरू, तालतलैया र ढुंगाओडारको कथा मुन्धुमले मात्रै भन्छ । तर, पर्यटन भनेको हिमाल मात्रै हो कि झैं पर्यटन बोर्ड बसेको भान स्पष्ट हुन्छ ताप्लेजुङ पुग्दा । अहिले त सडकको बाटो छिरुवानीसम्म जान्छ, ओलाङचुङगोलासम्म जोडिने काम धमाधम हुँदै छ । सडक बाटो खन्दा कहाँबाट लैजाने, केकति कुरा खन्ने अथवा के नभत्काउने भन्ने सामान्य विवेकसम्म पनि ठेकेदारप्राविधिकले राखेका रहेनछन् । छिरुवानीमा यसपालि गाडीको बाटो खन्ने क्रममा स्थानीय ऐतिहासिक थलोहरू खन्नेभत्काउने तयारी भइरहेको थाहा पाएर स्थानीय र बाहिरबाट आएका जानकारले यसको विरोध गरेपछि बाटो घुमाउने निर्णय भएको थियो । अब यो बहुआयामिक समस्या र सरोकारलाई सुनिदिने कसले ?"
शाहरुखको ओरालो यात्रा,"बक्सअफिसमा भिडन्त चाखलाग्दो छ । २७ सय पर्दामा रिलिज भएको रईस ले २० करोड ४२ लाख भारुबाट बुधबार ओपनिङ व्यापार गरेको थियो भने २२ सय पर्दामा लागेको काबिल ले त्यसको ठीक आधा मात्रै व्यापार गरेको थियो । तर रिलिजको आठौं दिनसम्म आइपुग्दा काबिल ले दूरी घटाएको छ । सलमान खान अभिनीत सुल्तान सँग इदमा जुध्न नचाहेर पछि हटेका शाहरूख खानले त्यसपछि पनि रइस लाई बक्सअफिसमा बिग फाइट हुनबाट जोगाउन सकेनन् । गत साता उक्त फिल्मसँगै हृतिक रोशन अभिनीत काबिल पनि रिलिज भयो । पत्नीसँगको १४ वर्ष लामो वैवाहिक सम्बन्धविच्छेद र लगत्तै नायिका कंगना रनौतसँगको कक फाइटबाट वर्ष दिनयता सख्त घाइते बनेका हृतिकको चार्म फिल्म रिलिजअघि फिका थियो । तुलनात्मक रूपमा यस पटक शाहरूख बलिया देखिएका थिए । करिअरको सुरुआत एन्टी हिरोबाटै गरेर वाहवाही बटुलेका शाहरूख रइस मा पनि एक अवैध रूपमा रक्सी धन्दा चलाइरहेको रइसकै भूमिकामा देखिँदै थिए । यस पटक उनलाई सलमान खानले पनि प्रचारमा राम्रै साथ दिनुले फिल्मको व्यापारलाई त फाइदा गर्ने पूर्वानुमान थियो नै, रोमान्टिक हिरोमा एकछत्र चम्किएका शाहरूखको पनि डर, अन्जाम र बाजिगर कै एंग्री योङ म्यानको स्वादले फयानमा पुनर्ताजगी गराउने अनुमानले पनि रइस बढी अपेक्षित थियो ।तर योद्धा जति नै साहसी भए पनि हतियारमा खिया लाग्यो भने लडाइँ जित्न मुस्किल पर्छ । त्यही भयो शाहरूखको हकमा पनि । रइस ले उम्दा समीक्षा पाएन । न त पाँच दिन लामो विकेन्डमा नै फिल्मले चल्तीमा रहेको सय करोड क्लब ज्वाइन गर्न सक्यो । मुस्लिम परिवारमा जन्मेर गुजरातमा हुर्किरहेको एउटा केटो जसलाई मर्नुअघि आमाले भनेकी हुन्छिन्, कुनै पनि धन्दा सानो हुँदैन र धन्दाभन्दा ठूलो धर्म केही छैन । त्यही केटो रइस रक्सीको अवैध धन्दामा लाग्छ र छोटो समयकै गुजरातको ठूलो तस्कर बन्छ । प्रहरी अधिकृत मज्मुदार (नवाजुद्दिन सिद्दिकी) रइसको धन्दापानी बन्द गर्ने चक्करमा लागेपछि दुईबीच द्वन्द्व उत्पन्न हुन्छ । स्क्रिप्टले पूर्णत: शाहरूखलाई भिलेन र नवाजुद्दिनलाई हिरोका रूपमा स्विकार्न नसक्दा फिल्मले द्वन्द्वको चरम रूप लिन सकेको छैन । एन्टी हिरोका रूपमा चित्रण गरिएका शाहरूख गलत धन्दाबाट कमाएको पैसा सामाजिक हितमा लगाउन चाहन्छन् । तर रइस का घटनाक्रम हलको पर्दादेखि दर्शकको मनसम्म यात्रा गर्न असफल देखिन्छन् ।शाहरूख र नवाजुद्दिन आमनेसामने भएको फिल्ममा संवाद र अभिनय सशक्त हुनु अपेक्षित नै हो । फिल्मले त्यसलाई भने पूरा गरेको छ । गीत ठीकठाक देखिएको फिल्ममा संगीत उम्दा छ । एक्सन थ्रिल फिल्मलाई संगीतले धेरै हदसम्म उचालेको छ । तर हावादारी दृश्य र सामान्य क्लाइमेक्सले कमजोर देखिएको स्क्रिनप्लेले शाहरूख लडाइँमा कमजोर हतियार साबित भए । परिणाम कम आँकिएको काबिल भारी परिरहेको छ ।दुई दृष्टिविहीन मुख्य पात्र रोहण भट्नाकर (हृत्तिक) र सुप्रिया (यामी गौतम) को प्रेमकथालाई उनिएको काबिल ले समीक्षात्मक दृष्टिले रिलिजको पहिलो सोबाटै एउटा लडाइँमा रइस लाई उछिनिसकेको थियो । दृष्टिविहीन भए पनि रोहणले आफ्नी पत्नीको बलात्कार गरी आत्महत्याका लागि बाध्य पार्नेविरुद्ध कानुनी सजाय दिलाउन नसके पनि कसरी बदला लिन्छ भन्ने नै फिल्मको मुख्य कथा हो । अविश्वसनीय लाग्ने घटनाक्रमलाई पनि विश्वसनीय बनाउन सक्नु नै काबिल को सशक्त पक्ष हो । त्यसमा हृतिकलगायत कलाकारको अभिनय सुनमा सुगन्ध बनेको छ ।बक्सअफिसमा पनि भिडन्त चाखलाग्दो देखिएको छ । २७ सय पर्दामा रिलिज भएको रइस ले २० करोड ४२ लाख भारुबाट बुधबार ओपनिङ व्यापार गरेको थियो भने २२ सय पर्दामा लागेको काबिल ले त्यसको ठीक आधा मात्रै व्यापार गरेको थियो । तर रिलिजको आठौं दिनसम्म आइपुग्दा काबिल ले दूरी घटाएको छ । अर्थात् वर्ड अफ माउथ का आधारमा व्यापारमा पनि काबिल ले बिस्तारै पिकअप लिइरहेको छ ।बलिउडमा निरन्तर २५ वर्ष अभिनयमै बिताइसकेका शाहरूखका लागि भिडन्त नौलो भने हैन । सन् १९९३ मै उनको बाजिगर अजय देवगणउर्मिला मातोडकर अभिनीत बेदर्दी सँग भिडेको थियो । जसमा बाजिगर ले नौ करोड भारु कमाएको थियो भने बेदर्दी ले मात्र २ करोड । त्यसैगरी उनको रामजाने पनि आमीर खान स्टारर अकेले हम अकेले तुम सँग भिडेर पनि कमाइमा माथि परेको थियो ।दिलवाले दुल्हनियाँ ले जाएगें पनि त्यसताकाका हिट ऋषि कपुर र माधुरी दीक्षित स्टारर याराना सँग जुध्दा बाजी शाहरूखले नै मारेका थिए । कुछ कुछ होता है मा पनि उनको भिडन्त अमिताभ बच्चन र गोविन्दा स्टारर बडे मियाँ छोटे मियाँ सँग रिलिजदेखि नै भयो । यस पटक पनि नतिजा शाहरूखकै पक्षमा आयो । हृतिक रोशन पहिलो पटक शाहरूखसँग सन् २००० मा भिडेका थिए । त्यस बेला शाहरूखको मोहब्बतें ले हृतिक, सञ्जय दत्त स्टारर मिसन कास्मिर भन्दा दोब्बर कमाइ गरिदिएको थियो । त्यसैगरी वीर जारा अक्षयकुमारको ऐतराज, डन सलमानको जानेमन र ओम शान्ति ओम रणवीर कपुर स्टारर सावरिया सँग भिडेर पनि खरो उत्रेको थियो । अधिकांश फिल्म ठूला भिडन्तमा परेर पनि नतिजा आफ्नो पक्षमा ल्याउन सक्ने खुबीकै कारण पनि शाहरूखलाई बलिउडका किङ खान भनेर मानिन्छ ।तर शाहरूखका फिल्म जुन बेला सय करोड क्लबमा छिर्न थाले, त्यही बेलादेखि उनको करिअर पनि ओरालो लाग्न थालेको आलोचना गरिन्छ । हुन पनि उनको पहिलो सय करोड भारु कमाउने फिल्म रावन बाट उनले तारिफभन्दा बढी आलोचना सहे । बिग बजेटको फिल्मले मुस्किलले सय करोड क्लबमा सामेल हुनुलाई खासै उपलब्धि मानिएन भने क्रिटिकल्ली पनि फिल्म कमजोर मानियो । त्यसपछिको सिक्वेल डन २ करोड क्लबमा पुगेर पनि शाहरूखका लागि उम्दा केही गरेन । बरु धेरैले पुरानो डन कै अमिताभ बच्चनलाई मिस गरिरहे । जब तक है जान अजय देवगणको कमेडी फिल्म सन अफ सरदार सँग भिडेर झन्डै बराबरीको नतिजामा चित्त बुझाउनुपर्यो । त्यस बेला यश चोपडाको निधनको समवेदनाले पनि खासै केही गर्न सकेन ।चेन्नाई एक्सप्रेस, हयाप्पी न्यू इयर, दिलवाले जस्ता फिल्मले करोड बढीको कमाइ त गरे तर शाहरूखले आफ्ना फयान पनि भड्काउँदै गए । विषयवस्तु र अभिनयमा जोड दिने शाहरूख पछिल्ला फिल्ममा बढी पैसामुखी भएको आरोपबाट गुज्रिनुपर्यो । करोड क्बलको ब्यारोमिटरमा शाहरूखले आफ्नो पुरानो छविलाई मेट्दै रइस सम्म आइपुग्दा आफू खस्किएको चालै पाएनन् । जबकि उनका प्रतिस्पर्धी आमीर खान, सलमान खान कमाइ र तारिफ दुवै हिसाबले धेरै माथि पुगिसके । शाहरूखले ठूलो आशा राखेको फयान ले त घरेलु बक्सअफिसमा ८० करोड भारु मात्रै उठायो ।कुनै बेला लगातारका लडाइँ जित्ने हैसियत राखेका शाहरूखका लागि केही वर्षयताका भिडन्त महँगा परिरहेका छन् । उनले छनोट गरेका फिल्म हेर्दा शाहरूखको करिअर क्रमश: विचलित हुँदै गइरहेको देखिन्छ । ओरालो लागेका शाहरूखलाई अन्तत: कमजोर अवस्थामा रहेका हृतिकसमेत दनक दिन काबिल देखिए ।"
