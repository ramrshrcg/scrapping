शीर्षक,विवरण
स्थिरताका लागि ३ थ्रेसहोल्ड,"समानुपातिक निर्वाचन प्रणालीको अभ्यास गरेका अरू देशमा पनि थ्रेसहोल्डको अभ्यास गरिएकाले हामीकहाँ पनि हुनुपर्ने विज्ञहरूको भनाइ छ। प्रत्यक्ष प्रणालीतर्फ जुनसुकै दल वा स्वतन्त्र उम्मेदवारले पनि सिट जित्न सकिहाल्छन्, पूर्वप्रमुख निर्वाचन आयुक्त नीलकण्ठ उप्रेतीले भने, समानुपातिकतर्फ ३ प्रतिशतको थ्रेसहोल्ड राखियो भने दलहरूको विभाजन रोकिन्छ र विचारका आधारमा धु्रवीकरण सुरु हुन्छ। जर्मनीमा ३ प्रतिशत र टर्कीमा १० प्रतिशतको थ्रेसहोल्ड छ। प्रमुख दलहरूबीच राष्ट्रिय दलको मान्यता प्राप्त गर्न, संघीय संसद् र प्रदेशसभामा समानुपातिक सिट प्राप्त गर्न पाउनुपर्ने न्यूनतम मत सीमा (थ्रेसहोल्ड) कानुनमै उल्लेख गर्नेमा विवाद छैन। तर साना दलको दबाब र असन्तुष्टिका कारण उनीहरूले प्रस्तावित समानुपातिकतर्फ ३ प्रतिशत मत प्राप्त गरेको र प्रत्यक्षतर्फ कम्तीमा एक सिट जितेको थ्रेसहोल्ड परिमार्जनको विकल्पमा छलफल गरिरहेका छन्। उपसमितिका सदस्यहरू समानुपातिकतर्फ कम्तीमा २ प्रतिशत मत प्राप्त गरेको वा प्रत्यक्षतर्फ कम्तीमा एक क्षेत्रबाट विजयी दललाई राष्ट्रिय मान्यता दिने समझदारीको नजिक छन्। थ्रेसहोल्डको अभावमा साना दलहरूको संख्या धेरै हुँदा उनीहरूले समानुपातिकसमावेशी प्रतिनिधित्व गराउन सक्दैनन्, उप्रेती भन्छन्, महिला, पछि परेको वर्ग र समुदायको समावेशी प्रतिनिधित्व साना दलहरूबाट सुनिश्चित हुँदैन। पहिलो र दोस्रो संविधानसभा निर्वाचनमा ३० प्रतिशतभन्दा थोरै उम्मेदवारी दिने साना दलहरूले समानुपातिक कोटाको सूची समावेशी नभए पनि हुने छुट पाएका थिए। दुवै सभामा दर्जनभन्दा बढी एकसिटे दलहरू रहँदा महिला, दलित, आदिवासी जनजाति, मधेसी, पिछडिएको क्षेत्रजस्ता आरक्षित सिटमा तीमध्ये अधिकांशको प्रतिनिधित्व थिएन। थ्रेसहोल्ड नहुँदा पहिलो संविधानसभामा ३१ र दोस्रो संविधानसभामा ३० दलको प्रतिनिधित्व थियो। साना दलहरूमा सिट बाँडिएका कारण सरकार निर्माणका बेला प्राय: दुई दल मिल्दा पनि बहुमत नपुग्ने अवस्था हुन्छ। दुईभन्दा बढी दलहरूको समीकरणमा बहुमत वा दुई तिहाइ पुर्याउन सत्तापक्षको रोजाइमा पर्ने एकदुई सिटे दलका सांसद बारम्बर मन्त्री बन्ने गरेका छन्। उनीहरूलाई चित्त बुझाउन मन्त्रालय विभाजन गरेर भए पनि जम्बो मन्त्रिपरिषद् बनाइने गरेको छ। दोस्रो संविधानसभामा देशभरिबाट १८ हजारसम्म मत जम्मा गर्ने समूहले समेत एक सिट प्राप्त गरेका थिए। थ्रेसहोल्डको प्रस्ताव संविधानको प्रस्तावनाविपरीत हुने उल्लेख गर्दै साना दलहरूले भने राजनीतिक अस्थिरताको कारक आफूहरू नरहेको दाबी गरेका छन्। हाम्रो राजनीतिक अस्थिरताको कारण भारतसँगको खुला सीमा र राजनीतिमा हुने बाह्य हस्तक्षेप हो, नेमकिपाकी सांसद अनुराधा थापाले बिहीबार संसद्को विशेष समयमा भनिन्, राजनीतिक हस्तक्षेपका लागि भारत गुहार्ने दलमाथि प्रतिबन्ध गर्ने गरी संसद्मा विधेयक किन आउँदैन? समानुपातिक सिटका लागि निश्चित मत प्राप्त गरेकै हुनुपर्ने सीमा निर्धारण गरिँदा थ्रेसहोल्डका लागि आवश्यक मत जम्मा गर्न कालो धन प्रयोग हुने र त्यसरी प्राप्त सिट पनि माफियाले नै कब्जा गर्ने उनको आशंका छ। बरु दश प्रतिशतभन्दा कम मत प्राप्त गर्ने दललाई सरकारमा लगिनु हुँदैन, उनले भनिन्। संविधानसभा निर्वाचनअघि समानुपातिक प्रणालीको अभ्यास नहुँदा पनि ३ प्रतिशतको थ्रेसहोल्डको अभ्यास थियो। प्रत्यक्ष निर्वाचन प्रणाली मात्र स्वीकार गरेको २०४७ को संविधानले ३ प्रतिशत मत प्राप्त गर्ने दलहरूलाई मात्र राष्ट्रिय दलको मान्यता दिएको थियो। तर यसभन्दा कम मत प्राप्त गरे पनि कुनै क्षेत्रबाट विजयी सांसदले प्रतिनिधिसभामा प्रतिनिधित्व भने गर्थे। अहिले पनि साना दललाई प्रत्यक्ष चुनाव जित्नबाट रोक्न खोजिएको होइन, राज्यव्यवस्था समितिका सदस्य रामेश्वर फुँयाल भन्छन्, समानुपातिकतर्फको सिट प्राप्तिका लागि थ्रेसहोल्ड राख्न खोजिएको हो। यस्तो थ्रेसहोल्डको सीमा कम्तीमा पनि ३ प्रतिशत हुनुपर्छ। दलसम्बन्धी विधेयकमा एमालेका तर्फबाट फुँयाल र कांग्रेसका रामहरि खतिवडाले ५ प्रतिशत थ्रेसहोल्डको प्रस्ताव गरेका छन्। स्थानीय तह निर्वाचन विधेयक पारित स्थानीय तहको निर्वाचनसम्बन्धी व्यवस्था गर्न बनेको विधेयक संसद्बाट बिहीबार पारित भएको छ। यो विधेयक पारित भएसँगै स्थानीय चुनावका लागि आधारभूत कानुन बनेका छन्। स्थानीय तहको निर्वाचनसम्बन्धी विधेयकले भ्रष्टाचार, जबरजस्ती करणी जस्ता गम्भीर प्रकृतिका फौजदारी कसुरमा सजाय पाएका व्यक्तिलाई उम्मेदवार बन्नबाट रोक्ने व्यवस्था गरी राजनीतिमा अपराधीकरण निरुत्साहित गर्ने प्रयास गरेको छ। यो विधेयकले थ्रेसहोल्डसम्बन्धी व्यवस्थालाई पनि सैद्धान्तिक रूपमा पारित गरेको छ। निर्वाचन चिह्न वितरण गर्दा राजनीतिक दलसम्बन्धी प्रचलित संघीय कानुनबमोजिम राष्ट्रिय दलको रूपमा मान्यता प्राप्त गरेको दलको उम्मेदवारलाई मात्र सम्बन्धित दलको निर्वाचन चिह्न वितरण गरिनेछ, विधेयकको दफा २६ मा भनिएको छ।"
चुनाव जेठ १० भित्र,"एमालेले भन्यो स्वागतयोग्यसरकारको पक्षमै मत हालेका मोर्चा नेताहरूले चुनावमा जाने निर्णयको विरोध गरे पनि प्रमुख प्रतिपक्षी एमालेले स्वागत गरेको छ। एमालेले संविधान कार्यान्वयनका लागि चुनावको मिति घोषणा गर्न पटकपटक जोड दिँदै आएको जनाउँदै पार्टी उपाध्यक्ष भीम रावलले मन्त्रिपरिषद् निर्णय ढिलै भए पनि स्वागतयोग्य रहेको बताए। सरकारको मुख्य काम निर्वाचन घोषणा गर्नु, आवश्यक कानुन पास गर्नु र संविधान कार्यान्वयन गर्नु हो, उनले भने, निर्णय साँच्चिकै लागू भए यो स्वागतयोग्य छ। अब सरकार चुनावबाट पछि हट्नु हुँदैन। रावलले कुनै पनि बहानामा चुनावमा ढिलाइ गर्न नहुने बताए। अर्का एक एमाले नेताले भने चुनाव हुनेमा अझै आशंका रहेको बताए।"
कान्तिपुरविरुद्धका दुई मुद्दा खारेज,"कान्तिपुरले प्रकाशन गरेको समाचार, लेख, सम्पादकीयहरूले नियतवश न्यायालयको जनआस्थामा चोट पुर्याउने नियत रहेको देखिन नआएकाले, संयुक्त इजलासको आदेशमा भनिएको छ, प्रस्तुत निवेदन खारेज हुने ठहर्छ। कान्तिपुरमा २०७० र ०७१ सालमा प्रकाशित मुख्य अभियुक्त छुटे, चालक जेलमा, जता पराजुली उतै रिट लगायतका समाचार, न्यायिक विचलन शीर्षक सम्पादकीय, पद र पहिचानबीचको महान अन्तर शीर्षक लेखसहितका सामग्रीले अदालतको अवहेलना भएको दाबीसहित दुई छुट्टाछुट्टै निवेदन दर्ता गरिएका थिए। उक्त लेख र सम्पादकीयलाई अध्ययन गर्दा अदालतबाट भएका फैसला, आदेशहरूका बारेमा नै समाचार सम्प्रेषण गरेको पाइन्छ, आदेशमा भनिएको छ, अदालतबाट भएको आदेश फैसलाहरू पब्लिक डोमेनमा जाने हुँदा त्यस्तो फैसला, आदेशहरूको सूचना प्रकाशनले अवहेलनाजन्य कार्य हुन सक्दैन। अधिवक्ता अञ्जनीकुमार पोखरेलले कान्तिपुर पब्लिकेसन्सका अध्यक्ष तथा प्रबन्ध निर्देशक कैलाश सिरोहिया, निर्देशक स्वस्तिका सिरोहिया, प्रधानसम्पादक सुधीर शर्मा र तत्कालीन स्तम्भकार विजयकुमार पाण्डेलाई तथा अधिवक्ता रत्नकुमारी श्रेष्ठले कान्तिपुरका प्रधानसम्पादक शर्मा र संवाददाता घनश्याम खड्कालाई विपक्षी बनाई अदालतको अवहेलना गरेको भन्दै दायर गरेका दुई छुट्टाछुट्टै निवेदनमा सर्वोच्च अदालतले मागदाबी नपुग्ने ठहर्याएको हो। कान्तिपुर पब्लिकेसन्सका विपक्षी बनाइएका व्यक्तिहरूबाट अदालतको अवहेलना गर्ने सोच र मनसायबाट कुनै काम नभएको र भविष्यमा पनि अदालतप्रतिको आस्था वृद्धि गराउने काममा प्रतिबद्ध रहेको भन्ने जवाफ आएको भन्दै सर्वोच्चले न्यायालयप्रतिको आस्थामा प्रहार गर्ने नियत नदेखिएको आदेशमा उल्लेख गरेको छ। सर्वोच्चको आदेशमा अनुचित उद्देश्य र मनसायले आरोपित गर्ने, भ्रामक रूपमा टिप्पणी गर्ने, जनमानसलाई उत्तेजित गर्ने कामले न्याय सम्पादन र न्याय प्रशासनलाई गम्भीर आघात परी न्यायको स्वीकार्यतालाई गुमाउने परिस्थिति आउन सक्ने भन्दै समाचार सम्प्रेषण गर्दा न्यायमा अवरोध गर्ने उद्देश्य र नियत राख्न नहुने सैद्धान्तिक मान्यता पनि स्पष्ट पारिएको छ।आदेश हुनुअघि कान्तिपुरका तर्फबाट वरिष्ठ अधिवक्ताहरू हरिहर दाहाल, शम्भु थापा, रामकृष्ण निराला तथा अधिवक्ताहरू टीकाराम भट्टराई, माधव बस्नेत, बाबुराम अर्याल, रमण कर्ण, अम्बर राउत, प्रबल शर्मालगायतले बहस गरेका थिए। त्यस क्रममा वरिष्ठ अधिवक्ता दाहालले वस्तुपरक सूचना सम्प्रेषण गरेकै आधारमा अवहेलना ठहर्याउन नमिल्ने दाबी गरेका थिए। पत्रकारिता समाजको दर्पण हो, उनले प्रश्न गरे, समाजका घटनाहरू यथार्थपरक रूपमा चित्रण गर्दा कसरी मर्यादाको हनन हुन्छ?वरिष्ठ अधिवक्ता शम्भु थापाले लोकतान्त्रिक समाजमा अदालतको कामकारबाहीमाथि निष्पक्ष भएर टीकाटिप्पणी गर्न छुट हुने बताए। समाचारमा प्रकाशित कुनै पनि तथ्यविवरणहरू झूट नभएको उल्लेख गर्दै उनले भने, न्यायाधीश र इजलासबाट भएका यथार्थ कुरा लेख्दा अवहेलना हुँदैन। त्यसैगरी वरिष्ठ अधिवक्ता रामकृष्ण निरालाले कठिन परिस्थितिमा अदालतकै कारण प्रेस स्वतन्त्रताको संरक्षण भएको उल्लेख गर्दै कान्तिपुरले पनि अदालतको मर्यादामा प्रहार गर्ने उद्देश्य नराखेको बताए। अधिवक्ता टीकाराम भट्टराईले संसदीय सुनुवाइमा उठेको विषयवस्तु सम्प्रेषण गर्दा न्यायाधीशको मानहानि नहुने बताए। संसदीय सुनुवाइको विषयवस्तु सम्प्रेषण गर्दा कारबाहीको भागीदार बनाउनुपर्छ भनी मुद्दा दिनु पूर्वाग्रही सोच हो, उनले भने, सूचना सम्प्रेषणमा पूर्वप्रतिबन्ध लगाउनुपर्ने सोच र मानसिकताले संविधानकै मर्ममाथि प्रहार गर्छ। अधिवक्ता माधव बस्नेतले संसदीय सुनुवाइका क्रममा हुने राजनीतिक प्रक्रियामा भएको टीकाटिप्पणीले अदालतको न्यायिक प्रक्रियालाई अवरोध गर्यो भनेर आरोप लगाउनु हास्यास्पद हुने जिकिर गरे। जनप्रतिनिधिमूलक संस्था संसद्ले नै सार्वजनिक सूचना निकालेर प्रस्तावित न्यायाधीशबारे जायज उजुरी माग गर्छ भने कान्तिपुरले त्यसमाथि समाचार लेख्न किन नहुने? उनको प्रश्न थियो। अधिवक्ता बाबुराम अर्यालले न्यायाधीशको व्यक्तिगत टिप्पणीले अदालतको अवहेलना नहुने बताए। न्यायालयको कामकारबाहीमाथिको टिप्पणी र आलोचना अभिव्यक्ति स्वतन्त्रताको हिस्सा हुने उल्लेख गर्दै उनले कान्तिपुरविरुद्ध दायर निवेदनको कुनै औचित्य नभएको बताए। अधिवक्ता रमण कर्णले भारतमै पनि पूर्वप्रधानन्यायाधीशहरूले अदालतको काम कारबाहीमा खरो टिप्पणी गरेको उल्लेख गर्दै अदालतले फैसलाका क्रममा त्यस्ता टिप्पणीलाई सकारात्मक रूपमा व्याख्या गरेका नजिरहरू पेस गरेका थिए। अधिवक्ता अम्बर राउतले न्याय सम्पादनमा अवरोध हुँदा प्रयोग हुने अवहेलनाको हतियार जथाभावी रूपमा प्रयोग गर्न नहुने विचार राखे। कान्तिपुरविरुद्ध निवेदकको तर्फबाट बहस गर्दै रत्नदेवी महर्जन, शालिकराम आचार्य, कृष्णप्रसाद सुवेदी, दिवस लोहनी, बबिता कार्कीलगायतले विचार तथा अभिव्यक्ति स्वतन्त्रताको बन्देजरहित उपभोग हुन नसक्ने दाबी गर्दै कान्तिपुरमाथि कारबाही हुनुपर्ने दाबी गरेका थिए। निवेदकको पक्षमा वकालतनामा गरेका र यसअघि कान्तिपुरविरुद्ध आक्रामक रूपमा प्रस्तुत भएका डेमोक्रेटिक लयर्स एसोसिएसनका पूर्वअध्यक्ष गोपालकृष्ण घिमिरे भने बिहीबारको बहसमा सहभागी भएनन्। कान्तिपुरविरुद्धकै उजुरीकर्ता अञ्जनीकुमार पोखरेलले भने यसअघि नै म्याद गुजारेका थिए। लोकमानसिंह कार्कीलाई अख्तियारको प्रमुख आयुक्तमा नियुक्तिको सिफारिस गर्ने संवैधानिक परिषद्को निर्णयविरुद्ध परेको रिटमा तत्कालीन न्यायाधीशद्वय तर्कराज भट्ट र गिरीशचन्द्र लालको संयुक्त इजलासमा भएका न्यायिक कामकारबाही लगायतका विषयमा कान्तिपुरमा समाचार प्रकाशित भएपछि अधिवक्ता पोखेरलले कान्तिपुरविरुद्ध निवेदन दिएका थिए। त्यसैगरी सर्वोच्च अदालतका लागि सिफारिस केही न्यायाधीशहरूको विवादास्पद पृष्ठभूमि र संसदीय सुनुवाइमा परेको उजुरीको विषयमा कान्तिपुरमा समाचार प्रकाशित भएपछि अधिवक्ता रत्नकुमारी श्रेष्ठले सोही मितिमै अर्को उजुरी दिएकी थिइन्। न्यायाधीश गोपाल पराजुलीको इजलासले एक वर्षअघिको सहित नयाँसमेत गरी दुवै मुद्दालाई एकसाथ फौजदारी अवहेलनाको रूपमा लगाउ राख्न आदेश दिएपछि ०७१ भदौ १० गते दुवै निवेदन दर्ता भएका थिए। न्यायाधीश पराजुलीले ०७१ भदौ १० गते जारी गरेको आदेशमा कान्तिपुरले मिडिया ट्रायल गर्न खोजेको, पत्रकारिताको आधारभूत र न्यूनतम मान्यताको ठाडो उल्लंघन गरेको निष्कर्ष उल्लेख गरिएको थियो, जसलाई बिहीबारको संयुक्त इजलासले खारेज गरिदिएको छ।"
कमिसनको खेलले बर्बाद बनायो,"काठमाडौं संयुक्त अरब इमिरेट्स (यूएई) को हिमाया सेक्युरिटी सर्भिस कम्पनीमा पुगेका एक सय २४ नेपाली रोजगारी पाउनुको सट्टा स्वदेश फिर्नुपर्ने भएपछि तनावमा छन्। कम्पनीले तीनवर्षे सम्झौता पत्रमा हस्ताक्षर गरी आवासीय भिसामा लगेको भए पनि उनीहरूले मापदण्ड तालिम पूरा गरेको नौ महिनासम्म पनि काम पाएका छैनन्। सम्झौताअनुसार यूएई पुगेको तीन महिनाभित्र उनीहरूलाई काम लगाइसक्नुपर्ने हो। कम्पनीले कार्यस्थलमा पठाउनुको सट्टा नेपालै पठाउने तयारी गरेपछि उनीहरूले समस्या सार्वजनिक गरेका हुन्। हाम्रो आर्थिक शोषणको कुरा छोडौं, मानसिक र शारीरिक रूपमा पाएको यातनाको क्षतिपूर्ति कसले दिन्छ? एक पीडितले भने। यूएईको कानुनअनुसार उनीहरूले श्रम अदालतमा क्षतिपूर्ति दाबी गर्दै उजुरी गर्न पाउँछन्। म्यानपावर कम्पनीले नै थुमथुम्याइरहेकाले के गर्ने भनेर हामी अन्योलमा छौं, उनले भने। हिमाया व्यवस्थापनले नेपाली श्रम काउन्सिलर भेषबहादुर कार्कीलाई कम्पनीले नयाँ काम नपाएकाले काम दिन नसकेको जानकारी गराएको छ। जानकारहरू भने यसमा कमिसनसँग जोडिएको बताउँछन्। हिमायाले आबुधाबी प्रहरी, अबसेर, अलवादा, इर्सद जस्ता प्रतिष्ठित र सरकारी निकायलाई सुरक्षागार्ड आपूर्ति गर्छ। यी कामदारलाई पठाउन गाह्रो छैन, हिमाया व्यवस्थापननजिक स्रोतले भन्यो, हिमायाको व्यवस्थापन परिवर्तन भएकाले यो समस्या आएको हो। यी सुरक्षागार्ड पहिलेको व्यवस्थापनले ल्याएको हो, नयाँ आएकाले कमिसन नपाएपछि काममा नलगाएका हुन्। यी सुरक्षा गार्डलाई फिर्ता पठाएर कमिसन पाउने गरी नयाँ कामदार आपूर्ति गर्न खोजिएको पनि स्रोतले बतायो। हिमायाले कामदार आपूर्ति गर्न यूएईस्थित ग्लोबल ट्यालेन्ट रिक्रुटमेन्ट र अमला रिक्रुटमेन्ट सर्भिसलाई जिम्मा दिँदै आएको थियो। ग्लोबल र अमलाले नेपालका म्यानपावर कम्पनीलाई मागपत्र उपलब्ध गराउँछन्। यी दुई म्यानपावरलाई एउटा भिसाबापत ६ देखि १० हजार दिनार (तीन लाख रुपैयाँ) सम्म नेपालका म्यानपावरले तिर्ने गर्छन्। हिमायाको उच्च व्यवस्थापनले कामदार आपूर्ति गर्दा लाग्ने सेवा शुल्क र भिसा उपलब्ध गराएबापतको सेवा शुल्क लिन्छ, करोबारमा संलग्न एक एजेन्टले कान्तिपुरलाई भने, यो ठूलो कारोबारको खेल हो।"
दुई सचिवमा बढुवा,"काठमाडौं सरकारले दुई वरिष्ठ सहसचिवलाई सचिवमा बढुवा गरेको छ। मन्त्रिपरिषद्को बिहीबार बसेको बैठकले बढुवा समितिको सिफारिसमा भन्सार विभागका महानिर्देशक शिशिरकुमार ढुंगानालाई सचिवमा पदोन्नति गरेको छ। मन्त्रिपरिषद्ले उद्योग मन्त्रालयकी सहसचिव यामकुमारी खतिवडालाई कायममुकायम सचिवमा बढुवा गरेको छ। खतिवडा लगातार दुईपटक सचिव बढुवाको सिफारिसमा परेकी थिइन्। ६५ जना विशिष्ट श्रेणी (सचिव) मा खतिवडा एक्ली महिला हुन्। ढुंगानालाई क्षेत्रीय प्रशासन कार्यालय, दिपायल र खतिवडालाई क्षेत्रीय प्रशासन कार्यालय पोखराको क्षेत्रीय प्रशासकमा पदस्थापन गरिएको छ।"
दुई विधेयक प्रमाणीकरण,"काठमाडौं राष्ट्रपति विद्यादेवी भण्डारीले संसद् बैठकबाट पारित दुई विधेयक बिहीबार प्रमाणीकरण गरेकी छन्। उनले संविधानको धारा ११३ को उपधारा (२) बमोजिम निर्वाचन आयोग विधेयक, २०७३ र मतदाता नामावली विधेयक, २०७३ प्रमाणीकरण गरेको राष्ट्रपतिको कार्यालयद्वारा जारी विज्ञप्तिमा उल्लेख छ। सरकारले राजपत्रमा प्रकाशित गरेपछि ती विधेयक ऐनका रूपमा कार्यान्वयनमा आउने छन्।"
जनहितद्वारा सहयोग,"काठमाडौं जनहित सेवा प्रतिष्ठानले सामाजिक क्षेत्रमा महत्त्वपूर्ण योगदान पुर्याएबापत ६ संस्था तथा व्यक्तिलाई नगद सहयोगसहित सम्मान गरेको छ। प्रतिष्ठानले सेरिबल पाल्सी नामक संस्था, गामबेंसीको चेपाङ संरक्षण केन्द्र र गार्गी कन्या गुरुकुललाई सहयोग गरेको हो ।"
शिक्षक आयोगले काम गर्न पाएन,"काठमाडौं शिक्षा ऐन संशोधन भएको सात महिना बितिसक्दा पनि रिक्त दरबन्दीको तथ्यांक उपलब्ध हुन नसक्दा शिक्षक आयोगले काम गर्न सकेको छैन। शिक्षा मन्त्रालयले उपलब्ध गराएको शिक्षकको रिक्त दरबन्दी र तहगत आधारमा शिक्षक सेवा आयोगले पदपूर्ति र बढुवा गर्छ। मन्त्रालयले तथ्यांक उपलब्ध नगराएका कारण देशभरिका रिक्त दरबन्दीमा शिक्षकको पदपूर्ति, बढुवा र लाइसेन्स वितरण गर्ने आयोगको वार्षिक कार्यतालिका प्रभावित भएको छ। ऐन तथा नियमावलीअनुसार १३ हजार ८ सय ८५ अस्थायी शिक्षकलाई गोल्डेन हयान्डसेक (स्वैच्छिक अवकाश) दिलाउने भनिएको छ। इच्छुकले आयोगमार्फत स्थायी दरबन्दीमा प्रतिपस्र्धा गर्नुपर्छ। अहिलेसम्म कुन जिल्लामा केकति र कस्ता शिक्षक छन् भन्नेबारे मन्त्रालयले जानकारी दिन सकेको छैन। शिक्षा मन्त्रालयले ल्याप्चे लगाएर शिक्षकलाई स्वैच्छिक अवकाश लिने कि प्रतिस्पर्धा गर्ने भनेर ऐनमै विकल्प दिएको छ, मन्त्रालय स्रोतले भन्यो, तर शिक्षक महासंघ र मन्त्रालयबीचमै के कस्ता सहमति भइरहेका छन्, हामीलाई थाहा छैन। यसले गर्दा प्रक्रिया अघि बढ्न सकेन।आयोगका अध्यक्ष ताना शर्मा चालु आर्थिक वर्षमा आयोगले खासै काम गर्न नपाएको बताउँछन्। ऐन आएको सात महिना पुग्यो, न बढुवा न खुला प्रतिस्पर्धाको विज्ञापन गर्न पाएका छौं, अध्यक्ष शर्माले भने, विभाग, मन्त्रालय, क्षेत्रीय शिक्षा निर्देशकहरूसित चरणबद्ध छलफल भयो। राज्यले बनाएको कानुन पालना तत्काल हुनुपर्छ भनेर शिक्षामन्त्रीसँग समेत समय लिएर छलफल गर्यौं। केही निकास आएन। ऐनले शिशु कक्षादेखि ८ सम्म आधारभूत र कक्षा ९ देखि १२ सम्म माध्यमिक तह बनाएको छ। पदपूर्ति गर्दा तह, क्षेत्र, विषय, संख्याका आधारमा गर्नुपर्ने हुन्छ। त्यसैगरी बढुवा गर्दा पनि क्षेत्र, तह, संख्या आवश्यक रहन्छ। शिक्षा मन्त्रालय र विभागले कुन जिल्लामा कति शिक्षक दरबन्दी रिक्त छ भन्ने विवरण दिएपछि मात्र नयाँ विज्ञापन गराउन सक्छौं, अध्यक्ष शर्माले भने। आयोगले अस्थायी अध्यापन अनुमतिपत्र (शिक्षक लाइसेन्स) को आवेदन बुझ्नेबाहेक अन्य काम गर्न सकेको छैन।कानुनत: ऐन जारी भएको एक वर्षभित्र त्यसमा उल्लेख भएका सबै प्रक्रिया कार्यान्वयन हुनुपर्छ। पाठ्यक्रम पुनरावलोकन कार्य परीक्षा हुनुभन्दा तीन महिनाअघि गरिसक्नुपर्छ। शिक्षा मन्त्रालय, विभाग, क्षेत्रीय शिक्षा निर्देशनालय र जिल्ला शिक्षा कार्यालयबीच समन्वय नहुँदा यो समस्या देखिएको हो। जिल्लाबाट जेजति शिक्षकको रिक्त संख्या आएको छ, दिनोस्, त्यतिलाई राखेर विज्ञापन गर्छौं भन्यौं, विज्ञापनको वातावरण बनाउने निकाय आयोगमात्र भएको उल्लेख गर्दै अध्यक्ष शर्माले भने, तर अहिलेसम्म पाएनौं। जति ढिलो विज्ञापन भयो, उमेर हदले अस्थायी शिक्षक अन्यायमा परेका छन्।शिक्षा मन्त्रालयका प्रवक्ता हरिप्रसाद लम्साल शिक्षकको विवरण लिने जिम्मेवारी विभागको भएको बताउँछन्। शिक्षक सेवा नियमावली बन्ने क्रममा रहेको उल्लेख गर्दै लम्सालले भने, अब चाँडै हुन्छ। विभागका महानिर्देशक बाबुराम पौडेलले केही जिल्लाबाट शिक्षकको विवरण आउन बाँकी रहेकाले ढिलाइ भएको बताए। देशभरि २९ हजार सामुदायिक विद्यालय छन्। ती विद्यालयमा कार्यरत शिक्षक संख्या करिब साढे दुई लाख रहेको अनुमान गरिएको छ। आयोगको तथ्यांकअनुसार १ लाख ८ हजार जति दरबन्दी छ। शिक्षकको उमेर हद, मृत्यु, स्वैच्छिक अवकाशजस्ता कारणबाट रिक्त स्थानमा आयोगले पदपूर्ति गर्छ।"
नेविसंघलाई नबिथोल्न निर्देशन,"काठमाडौं कांग्रेसले कुनै पनि हालतमा स्ववियु निर्वाचन गर्नुपर्ने भन्दै उमेर हदको विषय उठाएर वातवरण नबिथोल्न आफ्ना विद्यार्थी नेताहरूलाई निर्देशन दिएको छ। कांग्रेस सभापति शेरबहादुर देउवासहितका पदाधिकारीले नेविसंघको केन्द्रीय नेतृत्वलाई एक मतका साथ निर्वाचनमा प्रतिस्पर्धा गर्न निर्देशन दिएका हुन्। स्ववियु निर्वाचनको विषयमा कांग्रेस पदाधिकारी, नेविसंघ र उपत्यकाका वर्तमान र निवर्तमान क्याम्पस इकाई अध्यक्षहरूको संयुक्त बैठक बिहीबार बसेको थियो। बैठकले नेविसंघको ०३६ सालको आन्दोलनबाट स्थापित स्ववियुको ऐतिहासिक क्षण स्मरण गर्दै लामो समयदेखि हुन नसकेको स्ववियु निर्वाचन सम्पन्न गर्न त्रिविले प्रकाशित गरेको कार्यतालिकाअनुसार जाने निर्णय गरेको नेविसंघ अध्यक्ष नैनसिंह महरले बताए। त्रिभुवन विश्वविद्यालयले स्ववियु निर्वाचनको कार्यतालिका प्रकाशित गरिसकेकाले उमेर समूह प्रणालीबारे कुनै द्विविधामा नरहेर हाल लागू गरेको विधि र विधान अनुसार प्रजातान्त्रिक पद्धति संरक्षण गर्न एक मतका साथ चुनावमा जान पार्टी सभापति शेरबहादुर देउवाले निर्देशन दिनुभएको छ, बैठकपछि जारी विज्ञप्तिमा भनिएको छ। देउवाले अब कुनै द्विविधामा नरही शैक्षिक रूपान्तरण, गुणस्तरीय र व्यावहारिक शिक्षा एवं संविधान कार्यान्वयन गर्न नेविसंघलाई स्ववियु निर्वाचनमा बहुमतले विजय गराउन निर्देशन दिएका छन्।नेता तिवारीको निधनकांग्रेस नेता एवं उद्योगपति चिरञ्जीवीनिधि तिवारीको ७३ वर्षको उमेरमा निधन भएको छ। प्यांक्रियाजको क्यान्सरबाट पीडित तिवारीको बुधबार साँझ नेपाल क्यान्सर अस्पताल हरिसिद्धीमा उपचारका क्रममा निधन भएको हो। काठमाडौं क्षेत्र नं ४ का महासमिति सदस्य रहेका तिवारी कांग्रेसको भ्रातृ संगठन नेपाल विद्यार्थी संघको संस्थापक सदस्यसमेत हुन्। उनी नेपाल उद्योग वाणिज्य महासंघको पूर्वउपाध्यक्ष र नेपाल तयारी पोसाक उद्योग संघका पूर्वअध्यक्षसमेत थिए। उनी २०५६ को संसदीय निर्वाचनमा कांग्रेसका तर्फबाट काठमाडौं निर्वाचन क्षेत्र नं ३ बाट उम्मेदवार थिए। तिवारीका एक श्रीमती, दुई छोरा र दुई छोरी छन्।"
इच्छामृत्युमा एमिकस क्युरी माग,"काठमाडौं सर्वोच्च अदालतले इच्छामृत्युको कानुनी अधिकारका विषयमा परेको रिटमा छलफल गर्न एमिकस क्युरी (अदालतका सहयोगी कानुन व्यवसायी) बोलाउने निर्णय गरेको छ। न्यायाधीशद्वय गोपाल पराजुली र चोलेन्द्रशमशेर राणाको संयुक्त इजलासले बिहीबार इच्छामृत्युको कानुनी अधिकारसम्बन्धी विषय गम्भीर प्रकृतिको भएकाले बृहत् छलफलका लागि नेपाल बार एसोसिएसन र सर्वोच्च अदालत बारबाट एमिकस क्युरी बोलाउने आदेश दिएको हो। इजलासले मृत्यु हुन पाउने अधिकारको विषयमा बृहत् संवैधानिक तथा कानुनी छलफलका लागि नेपाल बार र सर्वोच्च बारबाट तीनतीन जना वरिष्ठ अधिवक्ता वा अधिवक्ता उपलब्ध गराउन आग्रह गरेको जानकारी सर्वोच्च अदालत प्रशासनले दिएको छ। बाँच्न पाउने अधिकारजस्तै मृत्युवरण गर्न पाउने कुरालाई समेत कानुनी अधिकारका रूपमा व्यवस्था गर्नुपर्ने आदेशको माग गर्दै अधिवक्ता उत्तमप्रसाद रिमालले दुई वर्षअघि दायर गरेको रिटमा सर्वोच्चले एमिकस क्युरी माग गरेको हो। रिटमा लामो समयसम्म कोमामा रहेका बिरामी, अशक्त र उपचार गरेर ठीक नहुने बिरामीलाई स्वेच्छाले मृत्युवरण गर्न पाउने कानुनी अधिकार दिने व्यवस्था गर्न सरकारका नाममा परमादेश जारी गर्न माग गरिएको छ।"
गाविस सचिव गाउँ गएनन्,"ललितपुर अधिकांश गाविस सचिव मतदाता नामावली संकलन र अद्यावधिक गर्न गाउँ गएका छैनन्। जिल्ला निर्वाचन कार्यालयले माघ १५ भित्र मतदाताहरूको विवरण अद्यावधिक गर्न गाविस सचिव र उपमहानगर तथा नगरका सचिवहरूलाई पुस १ मा निर्देशन दिएको थियो।हालसम्म गाविसका सँगै उपमहानगरपालिकासहित ४ नगरपालिकाका वडा सचिवहरूले मतदाताको अद्यावधिक विवरण निर्वाचन कार्यालयमा पेस गरेका छैनन्। जिल्ला निर्वाचन कार्यालयका अनुसार अद्यावधिक गरेबापत प्रत्येक सचिवलाई ३ हजार रुपैयाँका दरले थप पारिश्रमिकको समेत व्यवस्था गरिएको छ। जिल्ला निर्वाचन अधिकारी सीता साम्बाले सचिवहरूले अद्यावधिकको काम गम्भीर रूपमा नलिएको बताइन्। मतदाता अद्यावधिकको काम सचिवबाहेक अरूले गर्न नमिल्ने कानुनी प्रावधान छ, उनले भनिन्, माघभित्र पेस गर्न भनेका छौं।उनका अनुसार सचिवहरूले मतदाताको विवरण पेस नगर्दा निर्वाचन आयोगमा पठाउनसमेत ढिला भएको छ। निर्वाचन आयोगले कार्यालयलाई फागुन १५ भित्र मतदाताको अद्यावधिक विवरण पठाइसक्न भनेको छ, उनले भनिन्, त्यसका लागि सचिवहरूले माघ मसान्तभित्र बसाइसराइ गरी आएका, मृत्यु भएका, अघिल्लो विवरणमा भएका त्रुटि सच्याउनेलगायत काम गरी मतदाताको नाम निर्वाचन कार्यालयलाई बुझाउनुपर्छ।संविधानअनुसार स्थानीय, प्रादेशिक र केन्द्रीय गरी ३ तहको निर्वाचन गर्न ११ महिना बाँकी छ। निर्वाचन २०७४ माघभित्र गरिसक्नुपर्छ। समयसीमाभित्र निर्वाचन गर्न सचिवको पनि भूमिका रहने उनले बताइन्।वज्रबाराही नगरपालिकाका कार्यकारी प्रमुख टेकराज पन्थीले वडा सचिवहरूले मतदाता अद्यावधिक गरेनगरेकोबारे आफूलाई थाहा नभएको बताए। मानिखेल गाविस सचिव कृष्णबहादुर खत्रीले आफूले अद्यावधिक गर्ने काम पूरा गरेको दाबी गरे। निर्वाचन कार्यालयमा पेस गर्न मात्र बाँकी छ, उनले भने।घुसेल गाविस सचिव अम्बिकाप्रसाद देवकोटाले निर्वाचन कार्यालयमा विवरण बुझाइसकेको बताए। जिल्ला निर्वाचन अधिकारी साम्बाले अब पनि सचिवहरूले मतदाता अद्यावधिक गरी नबुझाए निर्वाचनबारे जानकारी दिन मतदाता शिक्षा कार्यक्रम सञ्चालन गर्न समस्या हुने बताइन्। स्थानीय विकास मन्त्रालयले मंसिर २६ मा मतदाता नामावली संकलन तथा अद्यावधिक गर्न जिविस, नगरपालिकालाई कर्मचारी खटाउन पत्र पनि पठाएको थियो। गाविस सचिवसहित स्थानीय निकायका कर्मचारीहरूले अद्यावधिकको कामप्रति चासो नदिएको निर्वाचन कार्यालयको भनाइ छ।"
४ सय ८० रोपनी जग्गा जफत,"ललितपुर भूमिसुधार मन्त्रालयले ललितपुर जिल्लामा मात्र हदबन्दीभन्दा बढी ४ सय ८० रोपनी जग्गा जफत गरेको छ। हदबन्दीभन्दा बढी जग्गा खोज्ने क्रममा जिल्ला भूमिसुधार कार्यालय ललितपुरले उक्त परिमाणमा जग्गा जफत गरेको हो। कार्यालयका अनुसार जग्गाधनी सुरेन्द्रशमशेर राणाले हदबन्दीभन्दा बढी जग्गा राखेको विषयमा थालिएको छानबिन अन्तिम चरणमा पुगेको छ। आव ०७२७३ सम्ममा राणाको नाममा हदबन्दीभन्दा बढी खुल्न आएको १६ रोपनी १४ आना २ पैसा २ दाम जग्गा जफत गरिसकिएको छ। कार्यालयका सूचना अधिकारी कुलप्रसाद पराजुलीले राणाको हदबन्दीभन्दा बढी जग्गाको छानबिन भइरहेको जानकारी दिए। राणाको नाममा खुल्न आएको मोही जनिएको १ रोपनी १० आना २ पैसा १ दाम जग्गा मोहीका नाममा नामसारी भइसकेको छ, उनले भने, ४ रोपनी १५ आना ३ पैसा १ दाम नामसारी हुन बाँकी छ।उनका अनुसार छानबिनबाट राणाको नाममा चापागाउँमा १ रोपनी ३ आना, नगर क्षेत्रमा ४ रोपनी ३८ आना ५ पैसा २ दाम, काठमाडौंमा १७ आना २ पैसा, भक्तपुरको सिरुटारमा ६ रोपनी ५१ आना ५ पैसा जग्गा हदबन्दीभन्दा बढी खुल्न आएको छ।आव ०७२७३ को छानबिन प्रतिवेदनअनुसार जगदम्बाकुमारी राणा, पीताम्बरशमशेर जबरा, अचला राज्यलक्ष्मी शान्तशमशेर, महेश्वरशमशेर जबरा, ताराशमशेर र देवराज्यलक्ष्मी राणा (संयुक्त), धापाखेलका पोस्टजंग पाण्डे, गोप्रसाद घिमिरे र नीरशमशेर राणासँग हदबन्दीभन्दा बढी जग्गा रहेको खुलेको छ।कार्यालयका अनुसार नीरशमशेर राणाको हदबन्दी बढी जग्गामा भने प्रेम राणा, राजुशमशेरविमला राणा र विमला राणाले हकदाबी गर्न आएका छन्। छानबिन विवरणअनुसार किरणशमशेर जबराको नाममा हकबन्दीभन्दा बढी जग्गा खुल्न आएको उपत्यकाको १५ रोपनी १५ आना २ पैसा २ दाम र सिन्धुपाल्चोकको ३५ रोपनी २ आना २ पैसा २ दाम जफत गरिएको छ।धापाखेलका पाण्डेको नाममा खुल्न आएको ६५ रोपनी ८ आना १ पैसा र पीताम्बरको नाममा नगर क्षेत्र, इमाडोल, सानागाउँ, छम्पी, टीकाथली रहेको १ सय ५ रोपनी ४ आना २ पैसा २ दाम जफत गरिएको छ। पाण्डेको ६२ रोपनी १३ आना ३ पैसा जग्गा मोहीका नाममा नामसारी गरिएको छ भने २ रोपनी १० आना २ पैसा जग्गा नामसारी हुन बाँकी रहेको विवरणमा छ। पीताम्बरको ११ रोपनी ८ आना २ पैसा १ दाम जग्गा खोज्न गर्न बाँकी रहेको विवरणमा उल्लेख छ।अचला राज्यलक्ष्मीको १ सय ५ रोपनी ८ आना १ पैसा १ दाम, गोप्रसाद घिमिरेको घुसेलमा ४५ रोपनी ४ आना, महेश्वरको माल्टा र घुसेलमा १ सय ९६ रोपनी ३४ आना ५ पैसा जग्गा जफत गरिएको छ। अचलाको नाममा रहेको जग्गामा मोही जनिएको १ सय ३ रोपनी १२ आना बिक्री भइसकेको र १ रोपनी १२ आना १ पैसा १ दाम जग्गा नामसारी हुन बाँकी रहेको कार्यालयले जनाएको छ।भूमि ऐन २०२१ को दफा ७ को उपदफा १ मा उपत्यकामा २५ रोपनी मात्र जग्गा राख्न पाइने व्यवस्था छ। दफा ८ मा मोहीको हैसियतले उपत्यकामा ५ रोपनी जग्गा राख्न पाइने कानुनी व्यवस्था छ। आवासका लागि थप ५ रोपनी जग्गा राख्न पाइने भूमि ऐनमा उल्लेख छ। तर, यी जग्गाधनीहरूले कानुनविपरीत बढी जग्गा राखेको पाइएकाले जफत गरिएको सूचना अधिकारी पराजुलीले बताए। कसैले हदबन्दीभन्दा बढी जग्गा रहेको उजुरी दिए तत्काल छानबिन थालिने उनले बताए।"
बन्ने भयो काठमाडौं भ्यू टावर,"काठमाडौं पुरानो बसपार्कमा २९ तले काठमाडांै भ्यू टावर को निर्माण सुरु भएको छ। करिब ५ वर्ष अघिदेखि चर्चामा रहेको बहुउद्देश्यीय भवनको निर्माण कार्य जलेश्वर स्वच्छन्द विको विल्डर्स कम्पनीले अघि बढाएको हो। निर्माण, सञ्चालन र हस्तान्तरण (बुट) प्रणाली अनुसार काठमाडौं महानगरपालिकाले ४ वर्षअघि नै उक्त कम्पीनसँग सम्झौता गरेको थियो। तर, अख्तियार दुरुपयोग अनुसन्धान आयोगमा कम्पनीविरुद्ध उजुरी परेपछि निर्माण प्रक्रियामा ढिलाइ भएको थियो। गत वर्ष उपराष्ट्रपति नन्दबहादुर पुनले टावरको शिलान्यास गरेपछि यसको निर्माण कार्य अघि बढेको हो। यसबीचमा बसपार्कलाई खुलामञ्चमा सार्ने काम भएको छ। भूकम्पका कारण निर्माणमा केही अवरोध आए पनि अब द्रुतगतिमा काम हुने कम्पनीले जनाएको छ।महानगरका प्रवक्ता ज्ञानेन्द्रबहादुर कार्कीले तीन वर्षभित्र भ्यू टावर निर्माण सम्पन्न हुने बताए। टावरबाट सम्पूर्ण उपत्यकाको दृश्यावलोकन गर्न सकिन्छ, उनले भने, यो अत्याधुनिक भवन हो, पहिलो चरणमा १२ तल्लामात्र निर्माण गर्ने सम्झौता भएको छ, त्यसपछि विस्तारै अरू तल्ला निर्माणको अनुमति दिइन्छ। कम्पनीले सम्पूर्ण अध्ययन गरेर निर्माण कार्य अघि बढाएको भन्दै उनले यो व्यावसायिक भवनमात्र नभएर मुलुककै इज्जत बढाउने दाबी गरे। परम्परागत कला र शैलीमा भवन निर्माण गरिन्छ, उनले भने, भूकम्पले सुन्धरास्थित धरहरा ढलेपछि टावरको खाँचो छ। उनका अनुसार अन्तर्राष्ट्रिय मापदण्डअनुसार टावर निर्माण हुनेछ।भ्यु टावरको भूमिगत दुई तलामा पार्किङ, त्यसमाथि बस, टेम्पोलगायतका सवारी साधन, मोटरसाइकललगायतका स्टेसन बनाइने छ। निर्माण भइसकेपछि पहिलेजस्तै यहाँबाट यातायातका साधन उपत्यका विभिन्न स्थानका लागि छुट्ने उनले बताए। निर्माण सम्पन्न भएपछि अन्य मुलुकका महानगरमा जस्तै भ्यू टावरले पनि छुट्टै पहिचान दिनेछ, न्युरोड लगायतको ट्राफिकजाम पनि कम हुन्छ, उनले भने। न्युरोडसम्म घुम्न र किनमेल गर्न जानेहरूले भ्यु टावरमै गाडी पार्किङको सुविधा पाउने उनले बताए। राजधानीमा पर्यटकीय आकर्षणसमेत बढ्ने विश्वास महानगरको छ।टावरलाई व्यापारिक केन्द्रका रूपमा विकसित गरिने बताइएको छ। टावरमा चारवटा मनोरञ्जन हल, बैंक, अस्पताल, फिल्म हल, रेस्टुरेन्ट, पुस्तकालयसमेत बनाइनेछ। टावरका सबै तला चौबीसै घन्टा खुला रहनेछन्। जलेश्वर स्वच्छन्द बिकोई विल्डर्स कम्पनीले तीस वर्षसम्म उक्त टावर सञ्चालन गर्नेछ। सम्झौताअनुसार कम्पनीले तीस वर्षपछि महानगरलाई टावर हस्तान्तरण गर्नेछ। टावर निर्माण गर्न करिब २ अर्ब रुपैयाँ लाग्ने अनुमान कम्पनीको छ। जमिनको प्रत्येक वर्ष ७० लाख रुपैयाँ भाडा तिर्नेछ भने त्यो पनि वर्षैपिच्छे दस प्रतिशतका दरले बढ्ने सम्झौता भएको छ।टावर निर्माणपश्चात् प्रत्येक वर्ष १ करोड ६५ लाख रुपैयाँ महानगरलाई राजस्व बुझाउने र त्यो वर्षैपिच्छे तीन प्रतिशतका दरले बढ्नेछ। कम्पनीका प्रबन्ध निर्देशक मनोजकुमार भेटवालले निर्माणका लागि अधिकांश उपकरण ल्याइसकेको बताए। तीन वर्षभित्र जसरी पनि निर्माण सम्पन्न गर्ने उनले बताए।"
विद्यालय बन्द गर्ने निर्णय,"ललितपुर जिल्ला शिक्षा कार्यालयको अनुमतिबिना शुभतारा स्कुलले वैशाखबाट कक्षा १ देखि ३ सम्म सञ्चालन नगर्ने र सानेपामा रहेको विद्यालय बन्द गर्ने भन्दै अभिभावकलाई पत्र पठाएको छ। शुभताराको सानेपा स्कुल बन्द गर्ने निर्णयले तल्लो कक्षामा भर्ना भएका विद्यार्थी र तिनका अभिभावक मारमा परेका छन्। विद्यालयको बोर्ड बैठकले सानेपामा चलिरहेको १ देखि ४ सम्मको कक्षा बन्द गर्ने तर कक्षा ४ को पढाइ भने लामाटारस्थित विद्यालयमा गर्ने निर्णय गरेको विद्यालयका सिनियर एकेडेमिक सुभरभाइजर उदित पौडेलले बताए। ललितपुरका शिक्षा अधिकारी दिलनाथ पुरीले अनुमति लिएर सञ्चालन गरेको विद्यालयले आफूखुसी बन्द गर्न नपाइने बताए। विद्यालयको कक्षा बन्द गर्ने हामीलाई जानकारी दिएको छैन, उनले भने, हाम्रो अनुमतिबिना कक्षा बन्द गर्ने भन्दै अभिभावक र विद्यार्थीलाई आतंक फैलाउन मिल्दैन। विद्यालयको निर्णयले कक्षा १ बाट २ मा पुग्ने र २ बाट ३ मा जाने विद्यार्थीले अन्यत्र विद्यालय खोज्नु पर्ने भएको छ। अघिल्लो वर्ष भर्ना हुँदै विद्यालय बन्द गर्ने भनेको भए हुन्थ्यो, एक अभिभावकले भने, व्यवस्थापन पक्ष राम्रो छ भनेर विश्वास गरियो। अहिले आकस्मिक रूपमा पत्र पठाएपछि निराश बनायो। राम्रा भनिएका विद्यालयमा कक्षा १ र ६ मा मात्रै नयाँ विद्यार्थी भर्ना लिन्छन्। यस्ता विद्यालयले कक्षा २ र ३ मा खासै भर्ना लिँदैनन्। विद्यालयको ठाउँ सानो, बस राख्ने ठाउँको अभाव, स्थानीयको विरोध जस्ता कारण देखाएर बन्द गर्ने निर्णय भएको अभिभावकलाई पठाइएको पत्रमा उल्लेख छ।"
छाप बुझाएर जिविसमा धर्ना,"सुर्खेत तलबको ५० प्रतिशत प्रोत्साहन भत्ता माग राखी आन्दोलित गाविस सचिवले तत्काल स्थानीय निर्वाचन गर्न सरकारसँग आग्रह गरेका छन्। स्थानीय निकाय जनप्रतिनिधिविहीन भएयताका हरेक आन्दोलनमा निर्वाचनको माग राखे पनि सरकार गम्भीर नहँुँदा कार्यबोझ बढेको उनीहरूको भनाइ छ। जनप्रतिनिधि हुँदा ५३ जनाले गर्ने काम १४ वर्षयता एक्लै गर्नुपरेको सचिवको गुनासो छ। गाविस सचिव हकहित संरक्षण केन्द्रका केन्द्रीय प्रतिनिधि तिलकराम अधिकारीले निर्वाचन नहुँदा सबै दोष आफूहरूमाथि थपिएको बताए। जुनसुकै सरकारले हाम्रो समस्यालाई गम्भीरतापूर्वक लिएनन्, उनले भने, यसले गर्दा गाविस सचिवले अनावश्यक तनाब झेल्नुपरेको छ। ०५९ साउन १ देखि मुलुकभरका गाविस जनप्रतिनिधिविहीन छन्। त्यसयता सबै काम सचिवले गर्दै आएका छन्। जनशक्ति उही छ। बजेट र कार्यक्रम बढेको बढ्यै छन्। एक्लो सचिवले कति मात्र भ्याउने?, सालकोट गाविसका सचिवसमेत रहेका उनले भने, अन्य निकायका कर्मचारीले जसरी हामीले सेवासुविधा पाउन सकेका छैनौं।कार्यबोझ बढी, दलीय हस्तक्षेपलगायत कारणले निजामती सेवाका अधिकांश कर्मचारी गाविस आउन मान्दैनन्। गाविस सचिव हकहित संरक्षण केन्द्रका जिल्ला अध्यक्ष नारायणदेव गिरीले हुलाक सेवाका बाहेक अन्य सेवाबाट कर्मचारी गाविसमा आउन नचाहेको सुनाए। सरकारले गाविसबाट अन्य सेवामा सरुवा भई अन्य मन्त्रालयतअन्तर्गतका निकायमा जान रोक लगाएको छ। गाविस सचिवले यो प्रावधान हटाउन माग गरेका छन्। त्यस्तै, निजामती सेवालाई प्रदेश र संघमा वर्गीकरण गरी प्रदेश सेवामा खटाउँदा स्वत: एक तह बढाएर समायोजन गर्नुपर्ने माग छ। केन्द्रको अगुवाइमा भइरहेको आन्दोलनका कारण बुधबारदेखि गाविसको कामकाज ठप्प छ। जिल्लाका सबै सचिव सदरमुकाममा छन्। उनीहरूले स्थानीय विकास अधिकारीलाई गाविसको छाप बुझाएर जिविसमा धर्ना दिए। अध्यक्ष गिरीले तत्काल माग सम्बोधन आग्रह गरे। आन्दोलनका कारण नागरिकतालगायत महत्त्वपूर्ण सिफारिस रोकिएको छ। कामकाज ठप्प केन्द्रकै अगुवामा दैलेखका गाविस सचिव पनि चरणबद्ध कार्यक्रम घोषणा गरी आन्दोलनमा उत्रिएका छन्। बिहीबारदेखि उनीहरूले गाविसको कामकाज ठप्प पारेका छन्। आफ्ना माग बेवास्ता गरिएकाले आन्दोलनमा जानुपरेको केन्द्रको जिल्ला समितिका कार्यवाहक अध्यक्ष गणेशमान सिंहले बताए। उनले सरकारबाट गत वर्ष स्वीकृत भएको कार्यसम्पादनमा आधारित प्रोत्साहन भत्ता तुरुन्त भुक्तानी गर्न माग गरे। सेवाग्राही मर्कामाप्रोत्साहन भत्तासहित विभिन्न नौबुँदे माग राखेर आन्दोलनरत गाविस सचिवले काम रोकेपछि म्याग्दीका सेवाग्राही मर्कामा परेका छन्। सचिवले बिहीबार कार्यालयको छाप जिविसमा बुझाइदिएका छन्। नागरिकता सिफारिस, व्यक्तिगत घटना दर्ता र मालपोत सिफारिससँगै विकास निर्माणका काम पनि रोकिएका छन्। गाविस सचिवहरूले कार्यालयको छाप बुझाएपछि गाविस तहबाट हुने सबै काम रोकिएको छ। यसबारे लिखित जानकारी मन्त्रालयमा पठाएका छौं, जिविसका सूचना अधिकारी पदमबहादुर भण्डारीले भने। गाविसमै काम नभएपछि बिहीबार जिल्ला प्रशासन कार्यालय र मालपोत कार्यालयसमेत प्रभावित हुन पुगे। दैनिक २५३० वटा नागरिकता वितरण गर्ने प्रशासन कार्यालय सुनसानजस्तै थियो। गाविस सचिवले पहिल्यै सिफारिस गरेका सेवाग्राही मात्र आएका छन्, सहायक प्रजिअ यादवनाथ आचार्यले भने, गाविस सचिवहरूले कार्यालयको छाप नै जिविसमा बुझाएकाले सेवाग्राही समस्यामा परेको भन्ने जानकारी आएको छ।बिरामी प्रभावितगाविस सचिवको आन्दोलनले सातादेखि जनकपुमार नागरिकता, पासपोर्ट, जग्गा नामसारी, व्यक्ति पहिचान खुल्ने सिफारिसका काम रोकिएका छन्। क्यान्सरग्रस्त पिता रामशोभित ठाकुरको उपचारका लागि गाविसको सिफारिस लिन बिहीबार जिविस आएका खरिहानी२ का जितेन्द्रकुमार ठाकुर रित्तै हात फर्किए। उनले भने, सरकारले गरिबका लागि उपचारमा छुट दिने घोषणा गरेको छ तर गाविसले सिफारिस दिँदैन। मेरा पिता उपचार नपाएरै बित्ने भए। उनका बुबा ६५ वर्षीय रामसोभित बीपी कोइराला मेमोरियल क्यान्सर अस्पताल, भरतपुरमा माघ १ गतेदेखि भर्ना छन्। १३ गतेदेखि काम ठप्प पारेका गाविस सचिवले माग पूरा नभएसम्म आन्दोलन जारी रहने चेतावनी दिएका छन्। गाविस सचिव हकहित संरक्षण केन्द्र, धनुषाका अध्यक्ष केवलकुमार दासका अनुसार स्थानीय विकास अधिकारीले पटकपटक मौखिक तथा लिखित प्रतिबद्धता जनाए पनि माग पूरा गरेका छैनन्। सेवाग्राहीलाई मर्का परिरहेको हामीलाई थाहा छ तर हामीले स्थानीय विकास अधिकारी लिखित प्रतिबद्धता दिनसमेत तयार छैनन्? उनले भने। यहाँका गाविस सचिवले पनि आआफ्ना लेटरप्याड र छाप जिविसमा बुझाइसकेका छन्। पुनर्निर्माणमा अवरोधगाविस सचिव आन्दोलनमा उत्रिएपछि सिन्धुलीका ५० वटै गाविसको काम प्रभावित हुन पुगेको छ। विशेष गरी गाविसबाट नागरिकतालगायत विभिन्न सिफारिस लिनुपर्ने सर्वसाधारण तथा आवास अनुदानको दोस्रो किस्ता लिने तयारीमा रहेका भूकम्पपीडित मर्कामा छन्। दोस्रो किस्ता वितरण गर्न प्राविधिकको मूल्यांकन र गाविस सचिवको सिफारिस आवश्यक पर्छ। सचिवहरू दुई दिनयता गाविस छाडेर सदरमुकाममा जम्मा भएका छन्। माग पूरा नभएसम्म गाविसका कुनै काम नगर्ने गाविस हकहित संरक्षण केन्द्र, सिन्धुलीका अध्यक्ष रोहित कार्कीले बताए। केन्द्रको सर्कुलर अनुसार बुधबार जिल्लाका ५० वटै गाविसका सचिव र अध्यक्षको छाप जिविसमा बुझाइसकेका छौं, उनले भने, माग सम्बोधन गरिए तत्काल काम फर्कन्छौं। भूकम्प पीडितदेखि नियमितसाथै विकास निर्माणका काम समेत प्रभावित हुने भएपछि सचिवहरूलाई गाविस फर्कन निर्देशन गरिए पनि अटेरी गरेको स्थानीय विकास अधिकारी शिवप्रसाद हुमागााईले जनाए। नियमसम्मत माग भए सरकारले सम्बोधन गर्छ तर काम नरोक्नुस् भनेका छौं, उनले भने।"
निर्माण सामग्री असाध्यै महँगो,"काभ्रे पुनर्निर्माणका लागि निर्माण सामग्रीको माग बढिरहँदा व्यवसायीले चर्को मूल्य असुलिरहेका छन्। यसले गर्दा भूकम्पपीडित मर्कामा परिरहे पनि प्रशासन मौन छ। जिल्ला विकास समितिबाट प्रतिक्युफिट ३ रुपैयाँमा ठेक्का लिएका क्रसर उद्योगले तयारी सामान प्रति क्युफिट ६२ रुपैयाँमा बिक्री गरिरहेका छन्। क्रसर रहेको सिपाघाट क्षेत्रबाट सदरमुकाम धुलिखेल, बनेपालगायत सुगम क्षेत्रमै सामान आइपुग्दा बालुवाको २६ हजार र गिट्टीको २१ हजार रुपैयाँ पर्छ। राम्रो गुणस्तरको मानिने कालढुंगाबाट आउने गिट्टीको जिल्लाभित्रै २४ हजार पर्छ। काठमाडौं उपत्यका लैजानुपरे त्यसको मूल्य अझ बढाइन्छ। ठाउँ हेरेर बालुवाको २८ हजारदेखि ३५ हजारसम्म पर्छ। गिट्टीको पनि ३० हजारसम्म पर्छ। मागअनुसार आपूर्ति नभएको, पालो पर्खनुपर्ने र ढुवानी खर्च महँगो भएको कारण देखाउँदै निर्माण सामग्री सप्लायर्सले आफूखुसी रकम असुल्ने गरेका हुन्। क्रसर उद्योगमा बालुवाको १३ हजार र गिट्टीको मूल्य ८ हजार पर्छ तर उपभोक्तासम्म पुग्दा चौबरभन्दा बढी लिइन्छ। व्यवसायीहरू उद्योग नियमित सञ्चालन गर्न नपाएकाले महँगो परेको बताउँछन्। सरकारी नीति नियमकै कारण मुस्किलले ६ महिना पनि क्रसर तथा खानी नियमित चल्न पाउँदैनन्, त्यसको असर उपभोक्तालाई परेको हुन सक्छ, क्रसर तथा खानी व्यवसायी संघ काभ्रेका अध्यक्ष दावा दोर्जे लामाले भने, हामीले उत्पादन गरेर १० हजारमा बेच्ने हो, मूल्य बढेको मलाई जानकारी छैन। उनले संघले मूल्य बढाउने निर्णय नगरेको पनि प्रस्ट्याए। ट्रिपरमार्फत गरिने ढुवानीको भाडा पनि उस्तै महँगो छ। जिल्लाभित्र ४० किलोमिटर ढुवानी गरेको १३ हजार र राजधानीको कोटेश्वरसम्म लैजाँदा थप २ हजार भाडा तिर्नुपर्छ। चक्रपथबाहिर पुर्याउँदा अझ बढी तिर्नुपर्छ। वाग्मती टिपर व्यवसायी संघ अध्यक्ष शेरबहादुर कुँवर पालो पर्खनुपर्ने र चालकभत्ता महँगो भएका कारण भाडा बढेको तर्क गर्छन्। एक टिप सामान पाउन २ दिन लाइन बस्नुपर्छ, चालकलाई दैनिक १५ सय भत्ता दिनुपर्छ, उनले भने, सामान नपाउँदा बढेको खर्चको भार उपभोक्तालाई परेको हो। उनले एक टिपमा ५ देखि ६ हजारसम्म बच्ने जानकारी दिए। बीचबाटोमै चोरिन्छ सामान क्रसर उद्योगबाट ट्रिपरले साढे ७ घनमिटर बालुवा, गिट्टी ल्याउने गरे पनि बीच बाटौमा सामान झारेर अर्को गाडी भर्ने गरिन्छ। भरी सामान ल्याएर बीचमा नै चालकले अर्को गाडीमा लोड गर्छन्, एक व्यवसायीले भने, दुईवटा ट्रिपरबाट निकाल्दा अर्को एउटा निसान गाडी भरिन्छ, व्यवसायी आफैं पनि चालकबाट ठगिन्छन्। निर्माण सामग्री सप्लायर्सको पनि काम गर्दै आएका व्यवसायी संघ अध्यक्ष कुँवरले भने त्यस्तो आरोप खण्डन गरे। एकाधले गरेको कुरामा सबै व्यवसायीलाई मुछ्न मिल्दैन, त्यो चालकको बदमासी हो, उनले भने, मैले त अनलोड गर्दा पनि सामग्री नापेर मात्रै दिने गरेको छु। एक ट्रिपरको क्षमता साढे ७ घनमिटर भए पनि उपभोक्ताकोमा ६ घनमिटर मात्रै पुग्छ। प्रहरीको भवन निर्माण गर्न क्रसर तथा खानी उद्योगले नि:शुल्क सामग्री उपलब्ध गराउने गरेका कारण प्रहरीले पनि कडाइ गर्न सकेको छैन। प्रमुख जिल्ला अधिकारी शिव सिंखडा भने यसबारे अहिलेसम्म आधिकारिक उजुरी नआएको बताउँछन्। राजीखुसीमा कारोबार भइरहेकाले हामीले केही गर्ने अवस्था रहँदैन, उपभोक्ताले पनि उजुरी दिनुपर्यो, उनले भने, मूल्य चर्को भएकोबारे पुनर्निर्माण प्राधिकरणका सीईओसँग पनि कुरा भएको छ, कारबाही अघि बढाउँछौं।"
सामूहिक बलात्कारपछि हत्या,"सिन्धुली सामूहिक बलात्कारपछि हत्या गरेको आरोपमा प्रहरीले ४ जनालाई बिहीबार पक्राउ गरेको छ। रानिवास २, डाँडाटोलकी १७ वर्षीया बिपना माझीको बलात्कारपछि हत्या भएको भन्दै बाबु जिरेले उजुरी दिएपछि निरोज माझी, अजय परियार, पवन विक र रामजी खत्री पक्राउ परेका हुन्।पोस्टमार्टम रिपोर्ट आइनसकेकाले बलात्कारबारे अहिल्यै केही भन्न नसकिए पनि किशोरीको शरीरमा घाउ र नीलडाम रहेको डीएसपी सुवासचन्द्र बोहोराले बताए। भिमानस्थित इलाका प्रहरी कार्यालयले उनीहरूलाई पक्राउ गरेको हो। रानीवासको प्रभात उमाविमा १० कक्षा अध्ययनरत बिपनालाई बुधबार राति करिब १११२ बजेको समयमा सोही ठाउँका निरोज माझीले फोन गरी घर बाहिर बोलाएका थिए। घर नजिकको खेतमा लगेर सामूहिक बलात्कारपछि हत्या गरेको मृतक बिपनाका बुबा जिरेको आरोप छ।हत्यापछि किशोरीलाई पुन: उनी सुत्ने घरको कोठामै ल्याएर राखेपछि आफूहरूले थाहा पाएको जिरेले बताए। राति करिब १ बजे कोठाको ढोकामा आवाज आयो। त्यसपछि आमा सुकमाया उठेर छोरी सुत्ने कोठामा हेर्न जाँदा ढोका खुला भएको र छोरी अचेत अवस्थामा भेटिएपछि सबैलाई खबर भयो, उनले भने। स्थानीयले एम्बुलेन्समार्फत जनकपुरस्थित जानकी मेडिकल कलेज पुर्याएका थिए। चिकित्सकले अस्पताल पुर्याउनुअघि नै मृत्यु भएको बताएका थिए। मेडिकल कलेजका चिकित्सकले मृत्यु भइसकेको जनाउँदै भर्ना लिन नमानेपछि बिपनाको शव पोस्टमार्टमका लागि बिहीबार बिहान सिन्धुली अस्पताल ल्याइएको छ। तर, रिपोर्ट आइसकेको छैन। हत्या आरोप लागेका निरोजले मृतक बिपनालाई प्रेम गर्ने गरेको स्थानीयको भनाइ छ। तर, बिपनाले नस्वीकारेकै कारण अन्य युवाको साथ लिएर बलात्कार गरी हत्या गरेको आशंका भएको प्रभात उमाविका शिक्षक पुजन बख्रेलले बताए। प्रहरीले सामूहिक बलात्कारपछि हत्यामा सामेल भएको आशंकामा बिहीबार बिहानै स्थानीय चार जनालाई पक्राउ गरेको थियो। पक्राउ परेकालाई जिल्ला प्रहरी कार्यालयमा ल्याएर थप अनुसन्धान भइरहेको डीएसपी बोहोराले जनाए। पोस्टमार्टम रिपोर्ट आइनसकेकाले बलात्कारबारेमा यसै भन्न सकिँदैन। तर घाउचोट हेर्दा हत्या गरिएको जस्तो देखिन्छ, उनले भने।"
महिला उम्मेदवार जुटाउनै हम्मे,"कालिखोला (ताप्लेजुङ) स्थानीय तह निर्वाचनमा जिल्लामा क्रियाशील राजनीतिक दललाई महिला उम्मेदवार तयार पार्न हम्मे पर्ने देखिएको छ। प्रजातन्त्र स्थापनापछिको तीन दशकमा उनीहरूले स्थानीय तह हाँक्न सक्ने सक्षम महिला नेतृत्व उत्पादन गर्न सकेका छैनन्। संसद्बाट केही दिनअघि पारित ऐनले स्थानीय तहको प्रमुख वा उपप्रमुखमा एक महिला अनिवार्य गरेको छ। त्यसैअनुसार दलले यी पदमा उम्मेदवारी दिँदा कम्तीमा एक प्रत्यासी महिला राख्नुपर्ने बाध्यात्मक अवस्था छ। स्थानीय निर्वाचनको बहस चर्किंदै जाँदा यतिखेर दलहरू अब्बल महिला नेतृत्वको खोजीमा जुटेका छन्। यसकै लागि उनीहरू विशेष कार्यक्रमको तयारीमा छन्। कांग्रेस जिल्ला सभापति लीलादेवी बोखिम आफूलाई जिल्लाको नेतृत्वमा पुग्न कति संघर्ष गर्नुपर्यो भन्ने अनुभव भएकाले पढालेखा र नेतृत्व गर्न सक्ने क्षमताका महिलालाई अगाडि ल्याउने बताउँछिन््। उनका अनुसार सबै पार्टीमा महिलाको अवस्था उस्तै रहेकाले धेरै चिन्ता लिनुपर्ने अवस्था छैन। तर, मतदानका बेला उम्मेदवारको क्षमताले नै पहिचान निर्धारण गर्ने भएकाले पार्टी संगठनमा विशेष कार्यक्रम गर्न आवश्यक छ, बोखिमले भनिन्। आफ्नो पार्टीमा अहिले पनि एकदुई गाविसका महिला नेतृत्व गर्ने क्षमताका भएकाले आत्तिहाल्नुपर्ने अवस्था नरहेको दाबी गर्छिन् उनी। एमाले जिल्ला कमिटी अध्यक्ष बलबहादुर साम्सोहाङ पार्टीले प्रयास गरे सबल नेतृत्वका महिला तयार पार्न समय नलाग्ने बताउँछन्। आफ्नो पार्टीको साँवा गाउँ कमिटीको अध्यक्ष महिला रहेको उदाहरण दिँदै उनले भने, हुँदै नभएका होइनन् तर पुरुषजस्तो सबै काम छाडेर राजनीतिमा होमिनेको संख्या कम छ। बाध्यकारी नियम महिलाका लागि अवसर भएकाले पार्टीले नेतृत्वसम्बन्धी प्रशिक्षणमा जोड दिने उनले बताए। माओवादी केन्द्रका केन्द्रीय सदस्य प्रेम सेलिङ लिम्बू आफ्नो पार्टीले जनयुद्धदेखि नै महिलाको क्षमता विकास गरेको र अब केवल तिखार्ने काम मात्रै बाँकी रहेको बताउँछन्। तर, प्रत्येक वडामा नेतृत्व गर्न सक्ने महिला जनशक्ति भने कम हुन सक्छ, उनले भने। तथ्यांकअनुसार कुनै पनि दलमा ३३ प्रतिशत महिला सहभागिता छैन। कांग्रेसको २८ जनाको जिल्ला समितिमा ५ महिला अर्थात् १७ दशमलव ८६ प्रतिशत, एमालेको ७० सदस्यीय कमिटीमा ९ महिला अर्थात् १२ दशमलव ८ प्रतिशत, माओवादी केन्द्रको ३ सय ४५ सदस्यीय कमिटीमा ३५ महिला छन्। राप्रपाको जिल्ला समितिमा भने प्रतिशतका हिसाबले अन्य दलको तुलनामा महिला सहभागिता बढी छ। उक्त पार्टीको ३१ सदस्यीय समितिमा ९ जनाको सहभागिता छ।जागरण नेपालले ६ जिल्लाका पाँचपाँच गाविसमा महिला नेतृत्व जन्माउन तालिम तथा प्रशिक्षण कार्यक्रम सञ्चालन गरिरहेको छ। ताप्लेजुङ, पाँचथर, इलाम, झापा, मोरङ र काभ्रेका ३० गाविसमा कार्यक्रम चलाइएको छ। जिल्लाका गैरसरकारी संस्थासँगको सहकार्यमा जागरणले नेतृत्व तहको महत्त्व, खेल्नुपर्ने भूमिका, राजनीतिक दलले गर्नुपर्ने काम, मानव अधिकार र कानुनका विषयमा प्रशिक्षित गराउन थालेको हो। स्थानीय निकायले गर्नुपर्ने काम, जिल्लाबाट प्रवाह गरिने सेवासुविधाजस्ता विषयमा गाउँ, दलका नेता तथा सरकारी कार्यालयका प्रमुखसँग अन्तक्र्रिया गराइने ताप्लेजुङमा कार्यक्रम सञ्चालन गर्दै आएको नेपाल महिला उद्यमी संघका कार्यक्रम संयोजक शंकर राई बताउँछन्। जिल्लाका आँखोप, साब्लाखु, लिम्बुदिन, मेहेले र सुरुमखिम गाविस प्रत्येकमा २५ जनाका दरले महिलालाई प्रशिक्षणमा सहभागिता गराइएको छ।"
खाली खुट्टै विद्यालय,"ठाडोखोला (चितवन) चण्डीभन्ज्याङ ४ स्थित ठाडो खोलाका कुशल चेपाङ ८ वर्षका भए। उनको खुट्टामा अहिलेसम्म चप्पल परेको छैन। घरायसी कामले पाखापखेरा चहार्दा होस् वा पढ्न जाँदा, खाली खुट्टै हिँड्नुको विकल्प हुँदैन। घरछेउमै रहेको बालविकासमा पढ्ने उनीसित किताबकापी र कलमसमेत छैन। घरमा खानेकुरा भए खान्छन्, नभए खाली पेट नै पढ्न दौडन्छन्। फाटेको टिसर्ट र कट्टुको भरमा जाडो छल्न बाध्य छन्। जाडोमा आगो बालेर सुत्ने हो, उनले भने, लाउने छैन, ओड्ने लुगा सबैलाई पुग्दैन। घर भूकम्पले भत्किएको छ। बाबुआमासहित परिवारमा ८ जना छन्। कोही छाप्रो त कोही बाख्राको खोरमा सुत्छन्। यो लुगा पनि सहरतिरका मान्छेले दसैंमा दिएका हुन रे, उनले भने, फाटिसक्यो, लाउने अरू छैन। यस क्षेत्रका अधिकांश बालबालिकाको अवस्था यस्तै छ। परिवारसँग कापी, कलम किनिदिन सक्ने हैसियत छैन। चप्पल र लुगा त झन् परको कुरा। एउटै लुगाको भरमा वर्ष दिन धान्नुपर्ने बाध्यता छ। अघिपछिभन्दा जाडोमा बालबालिका बढी प्रभावित हुन्छन्। उनीहरू सकेसम्म पढ्न जान मान्दैनन्। शिक्षक घरैघरै पुगेर ल्याउनुपर्ने बाध्यता छ। बालविकासमा २५ जना भर्ना भएका छन् तर उपस्थित भने मुस्किलले १२ जनाजति हुन्छन्। त्यहाँ पढ्ने सबैजसो चेपाङ बालबालिका हुन्। उनीहरू ३ देखि ८ वर्ष उमेर समूहका छन्। बालविकासकी शिक्षिका हुन् अस्मिता गुरुङ। अहिले उनी बिदामा रहेकाले भाइ विकासले कक्षा चलाउँदै आएका छन्। पहिले खाजा व्यवस्था हुँदा पढ्न आउने धेरै हुन्थे, उनले भने, अहिले छैनन्, भोकभोकै पढ्न आउन मान्दैनन्। बालविकासभन्दा उपल्लो तहको विद्यालय नजिकमा छैन। कम्तीमा तीन घण्टा हिँडे मात्र पुगिन्छ। त्यसैले विद्यालय जाने उमेर हुँदा पनि उनीहरू बालविकासमा अल्झिइरहन बाध्य छन्। चिसोमा पाल ओछ्याएर पढाउने गरिएको छ, डेस्कबेन्च छैनन्। पढ्न आउने सबै चेपाङ बालबालिका छन्, विकासले भने, उनीहरूले आर्थिक अवस्था राम्रो छैन, त्यसैले कापीकलम किन्न सक्दैनन्, यत्तिकै पढाउँदै आएका छौं। न्यानो लुगा नभएकै कारण पढ्न जाने बालबालिका जाडोयाममा घाम लागेपछि मात्र घरबाट निस्कन्छन्। न्यानो लुगा नभएकाले जाडोमा पढ्न सक्ने अवस्था छैन, बालविकास केन्द्र सञ्चालन समितिका सचिव सुकबहादुर चेपाङले भने, सबैलाई गरिबीले सताएको छ, खान छैन, लाउन छैन, अभिभावकलाई सन्तान पढाउनुपर्छ भन्ने ज्ञान पनि छैन।"
आमरण अनशन,जनकपुर जनकपुर क्षेत्र विकास परिषद् अध्यक्ष रामकुमार शर्माको अगुवाइमा बिहीबारदेखि आमरण अनशन थालिएको छ। आधुनिक जनकपुर निर्माणको माग गर्दै उनी अनशन बसेका हुन्। नयाँ शक्ति नेपालका प्रदेश २ सहसंयोजक कलामुद्दीन राइनले उनलाई साथ दिएका छन्।
चुनाव समानुपातिक गर्न माग,"झापा, दमक स्ववियु निर्वाचन पूर्ण समानुपातिक प्रणालीमा गर्न माग गर्दै समाजवादी विद्यार्थी फोरम नेपालले ज्ञापनपत्र बुझाएको छ। फोरमले बिहीबार स्ववियु निर्वाचन हुने क्याम्पसमा एकैसाथ ज्ञापनपत्र बुझाएको हो। क्याम्पस प्रमुखमार्फत त्रिभुवन विश्वविद्यालयका उपकुलपतिलाई ज्ञापनपत्र पठाएको विद्यार्थी फोरमका केन्द्रीय उपाध्यक्ष सुवास लाबुङले बताए।"
दुर्घटनामा तीनको मृत्यु,काठमाडौं छुट्टाछुट्टै दुर्घटनामा बिहीबार तीन जनाको मृत्यु भएको छ। सिरहामा स१त २६८७ नम्बरको ट्रयाक्टरले किचेर धनगढी १ का भोलेनाथ मण्डलका १३ वर्षीय छोरा सुरजको मृत्यु भएको छ। त्यस्तै बाँकेको भे१ज ६२३ नम्बरको म्याजिक भ्यानले भे४प ३२६१ नम्बर मोटरसाइकललाई ठक्कर दिंदा मोटरसाइकल चालक कोहलपुर ९ का ५० वर्षीय बमबहादुर गुरुङको मृत्यु भएको छ। उनी पूर्वसशस्त्र प्रहरी निरीक्षक हुन्। कञ्चनपुरमा पनि ट्याक्टरको ठक्करले प्रहरी जवान धर्मानन्द भट्टको ज्यान गएको छ।
सीके राउत पक्राउ,जनकपुर स्वतन्त्र मधेस अभियान चलाइरहेका सीके राउतलाई प्रहरीले बिहीबार आफ्नै डेराबाट पक्राउ गरेको छ। जनकपुर उपनगरपालिका ४ माछा बजारमा रहेको उनको डेराबाट धनुषा प्रहरीले साढे ३ बजे पक्राउ गरेको हो। राउतलाई सिरहा पठाइएको छ।
कोसीलाई प्राथमिकता,संखुवासभा भौतिक योजना तथा यातायातमन्त्री रमेश लेखकले दुई ठूला छिमेकी देश जोड्ने छोटो दूरीको जोगवनीकिमाथांका कोसी राजमार्ग निर्माण तीव्र गतिमा सम्पन्न गर्ने बताएका छन्। सदरमुकाम खाँदबारीमा बिहीबार उनले किमाथांकाजोगवनी सडकले नेपालको आर्थिक विकास हुने प्रस्ट्याए।
अख्तियारको गिर्दाे छवि,"अख्तियारको विगत तीन वर्षयताको कामकारबाहीमा जेजति सफलता हात लागेको छ, त्यो नक्कली प्रमाणपत्रको सवालमा मात्रै हो। अन्य अनियमितताका घटनामा अख्तियार आरोप लगाउने तहमा मात्रै सीमित भएको छ। त्यसो त यसबीच अख्तियार आफैंले ठूला भ्रष्टाचारका मुद्दाहरूप्रति बेवास्ता गर्ने तर कतिपयलाई प्रतिशोध साध्नकै लागि मात्रै भ्रष्टाचारको मुद्दा दायर गर्ने प्रवृत्ति पनि नदेखिएको होइन। त्यस अतिरिक्त प्रमुख आयुक्तमा अयोग्य पात्र नियुक्ति गरिएपछि विगत पौने तीन वर्ष अख्तियार विवादको भुमरीमै अल्झिरह्यो। यो अवधिमा विवादास्पद पृष्ठभूमिका पूर्वमुख्यसचिव लोकमानसिंह कार्की अख्तियारको प्रमुख आयुक्त थिए, जसलाई सर्वोच्च अदालतले गत पुसमा नियुक्तिको मितिदेखि नै अयोग्य भनी घोषित गरिसकेको छ। अदालतले कार्कीलाई संविधानबमोजिम उच्च नैतिक चरित्रलगायत योग्यता नपुगेको ठहर गर्दै अख्तियारको प्रमुख आयुक्तबाट पदमुक्त गर्ने फैसला गर्नुले भ्रष्टाचार नियन्त्रणका संयन्त्रहरूको कार्यशैलीलाई केही हदसम्म प्रतिविम्बित गर्छ। त्यसो त, कार्कीले अख्तियार प्रमुख हुँदा पदको दुरुपयोग गरी सबैजसो सरकारी निकायहरूलाई अनावश्यक दबाबमा पारेको र कैयौं गैरकानुनी निर्णय गर्न बाध्य पार्दै त्यसबाट नाजायज फाइदा लिएका घटना सार्वजनिक भइसकेका विषय हुन्। एक हिसाबले भन्ने हो भने भ्रष्टाचार नियन्त्रण गर्ने संवैधानिक निकायमा प्रमुख आयुक्तका रूपमा रहेको कार्की हावी भएकै कारण पनि संस्थाप्रतिको आस्था र मर्यादा घट्न पुग्यो, जसले अख्तियारप्रति प्रत्यक्ष रूपमा चुनौती थपिदिएको हो। अब आयोगले ह्वात्तै घटेको साख वृद्धिका निम्ति विश्वसनीय तवरमा अनुसन्धान प्रक्रिया अघि बढाउन जरुरी छ। अख्तियारमा कार्की रहँदाका अवधिमा भ्रष्टाचार नियन्त्रण गर्नेभन्दा प्रतिशोध साध्ने र अनावश्यक दु:ख दिने निकायमा परिणत भएका अनेक फेहरिस्त सार्वजनिक भइसकेका छन्। त्यो अवधिमा अख्तियार प्रमुखका कामकारबाहीलाई लिएर मिडियादेखि नागरिक समाजले आलोचनात्मक टिप्पणी गरेकै हुन्। तर, यसको मतलव भ्रष्टाचार नियन्त्रणका लागि खडा गरिने यस्ता निर्णय चाहिँदैन भनिएको होइन। बरु यस्ता निर्णयहरूलाई बलियो र प्रभावकारी बनाउनुपर्छ न कि प्रतिशोध साध्ने हतियारका रूपमा मात्रै भनिएको हो। त्यसो त कार्कीलाई अयोग्य भनी गरेको फैसलाका क्रममा सर्वाेच्च अदालतले समेत अख्तियारमा तुरुन्त अर्काे प्रमुख आयुक्त नियुक्ति गर्न भनेकै हो। यसले पनि अख्तियार दुरुपयोग अनुसन्धान आयोगको महत्त्वलाई दर्शाउँछ। सरकारी हिसाबकिताब केलाउने अर्काे संवैधानिक अंग महालेखा परीक्षकको पद पनि लामो समय रिक्त छ। तर, सर्वाेच्चले तत्काल नियुक्त गर्नु भनी फैसला गरे पनि संवैधानिक परिषद्को ध्यान भने यसतर्फ जान सकेको देखिँदैन। प्रधानमन्त्रीको अध्यक्षतामा गठन हुने संवैधानिक परिषद्मा अहिलेको अवस्थामा प्रधानन्यायाधीश, सभामुख, विपक्षी दलको नेता र उपसभामुख हुने व्यवस्था छ। त्यसैले परिषद्को नेतृत्वको हैसियतले प्रधानमन्त्री पुष्पकमल दाहालले विपक्षी दलका नेतालाई समेत विश्वासमा लिई छिटोभन्दा छिटो अख्तियार प्रमुख र महालेखा परीक्षकमा सिफारिस गर्न जरुरी छ। तर, यसरी सिफारिस गर्दा अख्तियारको गुमेका प्रतिष्ठा फर्काउन सक्ने, निर्भीक र भ्रष्टाचार मुद्दामा छानबिनका क्रममा इमानदार र स्वतन्त्र हुन सक्ने व्यक्तिको चयन गर्न आवश्यक छ। त्यसो भयो भने अहिले गुमेको अख्तियारको प्रतिष्ठामा केही हदसम्म सुधार हुनेछ साथै भ्रष्टाचार नियन्त्रणमा समेत सहयोग पुग्नेछ।"
छरपस्टिएको छिमेक नीति,"पोहोर २०७२ असोजमा संविधान जारी भएपछि त्यसप्रति असहमति जनाई मुलुकभित्र र बाहिरबाट जेजस्तो प्रतिक्रिया आए र त्यही अनुरुपको परिस्थितिबाट मुलुक गुज्रिनुपर्यो, त्यसमा अझै तात्त्विक भिन्नता आएको छैन। सबैलाई समेटेर संविधान बनाउने सुझावनिर्देशन सतही तवरबाट सार्वजनिक भए पनि नेपालविज्ञ भनी परिचित भारतीय प्राध्यापक एसडी मुनीका अनुसार नेपालको संविधानप्रति मोदी सरकारको असन्तुष्टिको प्रमुख कारण सत्तारुढ भाजपा भित्रको हिन्दुवादी शक्ति हो, जो नेपाललाई हिन्दु राष्ट्र र भविष्यमा राजतन्त्रको पुन:स्थापनाको लागि सक्रिय छ। भाजपाको यही प्रभावशाली पंक्तिले नेपालभित्रको हिन्दुवादी शक्तिको परिचालन गर्नुसितै भौतिक सहयोग उपलब्ध गरिरहेको छ। अर्काे कारण, धर्म र संघीयताको विषयमा चीन र युरोपियन युनियनप्रति नेपाल बढी ढल्केको भारतको बुझाइ रहेको प्राध्यापक मुनीको भनाइ छ (कान्तिपुर, १५ जेठ २०७३)। यस भनाइबाट नेपालको संविधान अनि नेपालले अँगालेको राजनीतिक प्रक्रियाप्रति नै भारतमा सत्तारुढ दलको एउटा शक्तिशाली गुट सन्तुष्ट नरहेको स्पष्ट गर्छ। भारतीय संस्थापन पक्षको नेपाल नीति र व्यवहार त्यही गुटबाट प्रभावित भएको छ, जसको नाइके प्रधानमन्त्री मोदी स्वयम् हुन्। चीन संघीयताको पक्षधर राष्ट्र नभए पनि उसले नेपालको संविधानको औपचारिक रूपमा स्वागत नै गरेको छ। माथि उल्लेखित भनाइ पत्याउने हो भने भारतले चीनको इष्र्या गरेको छ। यसको पनि कारण छ। चीन कहिल्यै दोषमुक्त रहन सकेन। नेपालभारत बीचको विशेष सम्बन्ध नै द्विपक्षीय कलहको कारण बनेको छ। अर्काेतिर चीनले नेपालको राजनीतिक दलका नेताहरूसित अति उच्चस्तरमा सम्पर्क र सम्बन्ध कायम गरेको छ। संस्थागत तथा संरचनागत तवरमा द्विपक्षीय सम्बन्ध फलदायी बनाउनु नेपालसितको अन्तरक्रियालाई सतर्कतापूर्वक अघि बढाउनु नै आफ्नो विदेश मन्त्रालय अन्तर्गत बाह्य सुरक्षा मामिला विभागका उपनिर्देशक उ चुन्ताईलाई नै राजदूत नियुक्त गरी नेपाल पठाएको थियो। उनको कार्यकाल (सन् २०१३२०१६) मै द्विपक्षीय सम्बन्धमा नयाँ मोड आएको छ। त्यस अघि सन् २००८ मा चीनमा ओलम्पिक समापन समारोहमा प्रधानमन्त्रीको हैसियतमा प्रचण्ड बेइजिङ पुगेपछि उनी चिनियाँहरूको आँखामा चढेका थिए। अब स्थिति त्यस्तो रहेन। कांग्रेस नेतृत्वसित चीनको पुरानो सम्बन्ध रहे पनि विद्यमान नेतृत्वसित उसको सतर्कता बढेको छ। बरु पञ्चायतकालदेखि लामो अवधि पर्यवेक्षणमा रहेका राप्रपा नेतृत्वसित चीन अभ्यस्त रहेको छ।चिनियाँ राष्ट्रपति सी जिनपिङको आन्तरिक र बाह्य राजनीतिमा जुन शासकीय शैली झल्किएको छ, त्यसबाट एमाले नेतृत्व, खासगरी पार्टी अध्यक्ष केपी ओलीको जातीय राष्ट्रवादी हाँकसित चीनको नीतिगत सामीप्य पाइन्छ। त्यसमाथि ओलीले नेपालको शासकीय अधिकारको प्रतिनिधित्व गर्दै चीनसित व्यापार र पारवहन सन्धि गरेर द्विपक्षीय सम्बन्धमा नयाँ अवसरको सिर्जना गरेकोमा उनीप्रति चिनियाँ सद्भाव बढेको छ। त्यसैले सरकारबाट उनको बहिर्गमनको तथ्य चीनले पचाएको छैन। तर चीनको नेपालसितको संरचनागत सम्बन्ध अब सरकार र नेतृत्वमुखीमा मात्र सीमित छैन। राजनीतिक, सैनिकका साथै अन्य सुरक्षा अंगका सम्भ्रान्त वर्गसितको सम्बन्धको परिधिभन्दा बाहिर जनसम्पर्क पनि बढेको छ, सात्विक शक्ति (सफ्ट पावर) को प्रयोगद्वारा (भलै भाषिक अवरोध किन नहोस्) ठेक्कापट्टाको कामदेखि विभिन्न व्यवसायमा संलग्नतासितै चीनले नेपालमा आफ्नो उपस्थिति बढाएको छ। सुदूर पश्चिमको दार्चुलादेखि पूर्वी नेपालको ताप्लेजुङसम्म तिब्बतसित साँध जोडिएका जिल्लाहरूमा बसोबास गर्ने जनताको जीवनस्तर उकास्न सीमा व्यापार र सांस्कृतिक आदानप्रदानले टेवा पुर्याएको छ। चीनले नेपालसितको व्यापारमा अभिवृद्धि गर्नु द्विपक्षीय संरचनागत सम्बन्ध सुदृढ गर्नुसितै नेपालको निम्ति विकल्पको प्रस्तुति गर्नु रहेको छ। वास्तवमा चीनले नेपालमा पूर्वाधार निर्माण कार्यमा लगानी गर्न अभिरुचि राखेको छ,जुन उसको वान बेल्ट वान रोड नीति अन्तर्गतकै महत्त्वपूर्ण अंश हो। चिनियाँहरू भने अथक संघर्षबाट उठेका नेपाली राजनीतिक नेतृत्व वर्गको अपरिपक्वता र राष्ट्रप्रतिको दायित्वहीनता देखेर छक्क पर्छन्। उनीहरू विश्व राजनीतिमा अवसरवादितालाई अपवाद मान्दैनन् तर अवसरको उपयोगिता राष्ट्रियहित निहित हुनुपर्छ, व्यक्तिगत लाभको निम्ति होइन भन्छन्। वान बेल्ट वान रोडको अवधारणा राष्ट्रपति सी जिनपिङको चिनियाँ सपना साकार गर्ने विदेश नीतिको मूलभूत उद्देश्य रहेको छ। नेपालसितको सम्बन्धमा यो अवधारणाले दूरगामी प्रभाव पार्नसक्ने तथ्यबाट हामी अवगत छौं। यही नीतिको कार्यान्वयनद्वारा चीनले आर्थिक समृद्धि हासिल गर्नुसितै सामरिक शक्तिराष्ट्र बन्ने चाहना राखेको छ। जबकि हाम्रो सरकारले उक्त अवसरको उपयोगिताबारे चासोसमेत राखेको छैन त्रिपक्षीय सहकार्यको ढ्वाङ फुके पनि। चीनकै उद्देश्य पछ्याउँदै गरेको भारत शक्तिराष्ट्र बन्ने होडमा यसलाई चुनौतीको रूपमा मात्र नभई आफ्नो राष्ट्रिय स्वार्थमा खतराकै रूपमा लिन बाध्य भएको छ। यही परिप्रेक्ष्यमा हामीले भारत अमेरिकाको ओत लाग्दै सौहार्दतापूर्ण सामरिक सम्बन्ध कायम गर्न पुगेको बुझ्नुपर्छ। हाम्रो उत्तरी छिमेकी चीन भएकै कारण अमेरिकी संस्थापन पक्षले पनि नेपाल हेर्न भारतीय आँखा पाएको छ। पाकिस्तानप्रति अमेरिकी दृष्टिकोण पनि फेरिएको छ। त्यसैले सन् २०११२०१५ बीच पाकिस्तानमा चिनियाँ हतियारको आपूर्ति ३५ प्रतिशत र बंगलादेशमा २० प्रतिशतले वृद्धि भएको लन्डनको फाइनान्सियल टाइम्सले २२ फेब्रुअरी २०१६ मा छापेको थियो। चीनले नेपालको गैरसांघातिक (ननलेथल) सैन्य सामग्रीहरूको खाँचो पनि बेलामौकामा टार्दै आएको छ। अब त नेपालचीन संयुक्त सैन्य अभ्यास पनि छिट्टै हुँदैछ। यसैले गर्दा पनि भारतीय पूर्वविदेश सचिव श्यामशरणका अनुसार चीनको वान बेल्ट वान रोड अवधारणाले प्रदान गरेको अवसरको उपयोग गर्न भारत हच्किनु हँुदैन भने पनि दक्षिण एसियामा चीनको बढ्दो गतिविधिकै कारण भारत बढी सशंकित भएको छ।आन्तरिक हिंसा र अस्थिरताले आक्रान्त अफगानिस्तान, पाकिस्तानसित झनै बिगँ्रदो सम्बन्ध र नेपालसित कुराकानीमा सुधिँ्रदो तर असहज र अनिश्चित सम्बन्धकै कारण कतै वैभवशाली भारतको महाशक्ति बन्ने आकांक्षा र अभियान क्षेत्रीय राजनीतिमै कँुजिने त होइन भन्ने आशंका बढ्न थालेको छ। यसको पुष्टि नयाँदिल्लीस्थित अब्जर्भर रिसर्च फाउन्डेसनको हालै सार्वजनिक भएको प्रतिवेदनले गरेको छ, जस अनुसार नेपाल लगायत अन्य सार्क राष्ट्रहरूको चीनसित द्विपक्षीय सम्बन्ध सुदृढ रहेको छ। चीन सार्कको पर्यवेक्षक राष्ट्रमात्र हो, भारतजस्तो ओजस्वी प्रभावशाली सदस्य राष्ट्र होइन। किन, कसरी, के कारणले यस्तो भयो भन्ने प्रश्नमा भने प्रतिवेदन मौन छ जुन स्वाभाविक हो। किनभने उक्त प्रश्न खोतल्ने काममा भारतीय कूटनीतिक प्रवृत्ति र आचरणको निष्पक्ष विश्लेषण र संश्लेषण गर्नुपर्ने अवस्था आउँथ्यो र भारतको छिमेकी नीतिको कारुणिक सन्दर्भको समीक्षा गर्नुपर्ने हुन्थ्यो जुन भारतीय संस्थापन पक्षको निम्ति अपाच्य हुनसक्थ्यो। छुद्र मानसिकताको धनी भारतीय संस्थापन पक्षको अनुदार नेतृत्व वर्गले आफ्नो गल्तीबाट पाठ सिक्न चाहँदैन भन्ने तथ्य उक्त प्रतिवदेनले औंल्याएको छ। अन्यथा भारतीय कूटनीतिको कमीकमजोरीसितै अभ्यासमा परिमार्जन गर्नुपर्ने केही सुझाव उक्त प्रतिवेदनमा झल्किन सक्थ्यो।तसर्थ के भारत अब पनि आफ्ना छिमेकीहरूसितको सम्बन्धमा आवश्यक पुनर्विचार र चिन्तन गर्न छोडी शक्ति दम्भमै अडेर बस्ने? यसो नहँुदो हो त ससाना छिमेकीहरूसितको द्विपक्षीय सम्बन्धको सकारात्मक पक्ष केलाएरै सम्बन्ध सुधारको प्रक्रिया थाल्न सकिन्थ्यो। त्यसो भएको भए चीनबाट नेपालको निम्ति रेल छुट्दा भारतमा ज्वरो आउँदैन थियो। चिनियाँ कार्गाे रेलले त करिब २९ करोड रुपैयाँको सामान बोकेको थियो। जबकि भारत र चीन बीचकै व्यापारिक सम्बन्धले सन् २०१६ मा ७१७२ अर्ब अमेरिकी डलर छोएको थियो। र अहिले भारतीयहरूको घरदैलोमा चिनियाँ सामानको ओइरो लागेको छ, मोदीको मेक इन इन्डिया नारालाई गिज्याउँदै। नेपालको चीनसितको १०३ अर्बको कुल व्यापारमा निर्यातको अंश २ अर्ब ३६ करोड रुपियाँको छ। जबकि इकोनोमिक टाइम्स अनुसार चीनसित भारतको व्यापार घाटा नै ५३ अर्ब अमेरिकी डलर पुगेको छ। यी आँकडाबाट हामीले बुझ्नुपर्ने तथ्य के भने कुनै पनि मुलुकको आर्थिक शक्ति त्यसको अन्तर्राष्ट्रिय व्यापार क्षमताले बुझाउँछ। यसैले नेपालमा भारतको चिन्ता भने चीनले आफ्नो एकलौटी व्यापार खोस्न लागेको र भाग खान खोजेकोमा छ।भारतको बुझाइमा चीनले नेपालको माध्यमद्वारा भारतको मुटु छेड्न (पेनीट्रेट हार्टल्यान्ड) चाहेको छ। त्यसैले वान बेल्ट वान रोडद्वारा कनेक्टिभिटीको प्रस्तावप्रति उसले मौनता साँधेको छ। त्यसको सट्टा नेपाल र अन्य छिमेकी राष्ट्रहरूलाई आफ्नै रणनीतिक परिधिमा बाँध्न भारतले बीबीआईएन (बंगलादेश, भुटान, इन्डिया र नेपाल) सम्मिलित उपक्षेत्रीय संगठनको प्रस्ताव अघि सारेको छ, जसमा आसियान सदस्य राष्ट्र म्यानमार (बर्मा) समेतको सहभागिता आकर्षित गर्न खोजेको छ। धर्म (बुद्धिष्ट सर्किट) र व्यापारको समिश्रण नै समृद्धिको आधारशिला हुने सोचिएको छ। तर मुस्लिम बंगलादेश र बौद्ध म्यानमार बीचको तनावपूर्ण सम्बन्धसित भारतसँग बंगलादेशको सतर्कतापूर्ण दौत्य सम्बन्धको सन्दर्भमा बीबीआईएन होइन बीआईएन (भुटान, इन्डिया र नेपाल) को कति सार्थकता हुन्छ र त्यो कसको निम्ति आकर्षित कारोबारमै लाभप्रद हुन्छ, विचारणीय छ। नेपाललाई चीनसितको व्यापारिक सम्बन्ध अभिवृद्धि गर्न बीबीआईएनले सुझाएझैं भारतको नाथुला होइन, आफ्नै केरुङ र कोरला भए यथेष्ट हुन्छ। तातोपानी सदैव बन्द हुँदैन होला साथै बीबीआईएन प्रस्ताव शंकास्पद हुनुको अर्काे कारण भारतले सार्क क्षेत्रबाट पाकिस्तानलाई एकल्याउन चाहनुसितै सार्क क्षेत्रीय संगठनलाई नै कमजोरमात्र नभई असान्दर्भिक गर्न चाहेको तथ्य अरुले नबुझेका होइनन्। पाकिस्तानलाई आतंकवादको जननीको संज्ञा दिँंदै सार्कको १९ औं सम्मेलनलाई नै स्थगित गरेर अब उक्त सम्मेलन हुने वा नहुने अन्योलबीच बीबीआईएन जस्तो उपक्षेत्रीय अवधारणा अघि सारिएको छ, औपचारिक, अनौपचारिक जे होस्। भारतप्रति हाम्रो दृष्टिकोणमा सामञ्जस्य भने कहिल्यै रहेन। लोकतान्त्रिक पद्धतिमा अभ्यस्त दलहरूबीच पनि विदेश सम्बन्धमा वैचारिक मतैक्य बनेन। नेपाली कांग्रेस लोकतन्त्रवादी दल भएको हुनाले सदैव भारतपरस्तको बिल्ला भिर्नुपर्यो, सत्यतथ्यबारे कसैको चासो रहेन। चीनपरस्तको आक्षेप भने अहिले एमाले अध्यक्ष ओलीलाई लागेको छ। किनभने क्रान्तिकारी माओवादीको जन्मकुण्डलीबारे कोही नेपाली अनभिज्ञ छैनन्। त्यसैले दलहरूबीच परराष्ट्र नीतिमा न सहमति बन्न सक्यो, नत संयोजन नै हुनसक्यो। अहिले नेपालको परराष्ट्रनीति होइन, दलविशेष अझ व्यक्ति विशेषको नीति भनेर बुझ्नुपरेको छ। विडम्बना त के भने हाम्रो आन्तरिक मामिला नै मित्रराष्ट्र भारतको उत्कण्ठा र चासोको विषय भएको छ, जसले हाम्रो द्विपक्षीय सम्बन्धमा गम्भीर प्रभाव पारेको छ। संविधान संशोधनको अपरिहार्यताबारे हामीले दबाब थेग्नु परिरहेको छ। हाम्रो संविधान द्विपक्षीय सम्बन्धसित भएको छ। संशोधनको निम्ति देउवा दबाबमा पर्नु भनेको सत्ता हस्तान्तरण प्रक्रिया अनिश्चित हुनु हो। निर्देशित राजनीतिकै कारण हामीले स्वतन्त्र निर्णय लिन सकिरहेका छैनौं। यसैले चीनसितको सम्बन्धमा अपेक्षाकृत प्रगति हुन सकिरहेको छैन। हाम्रो राष्ट्रिय राजनीति नै भारतको स्वार्थसित गाँसिन पुग्दा उसैको सर्तमा मात्र सम्बन्ध सामान्यीकरण हुने अपेक्षा राख्न सकिन्छ। हाम्रो राजनीतिक अव्यवस्था र अकर्मण्यताले गर्दा आन्तरिक र बाह्य दुवै फाँटमा हामी नीतिहीन र गतिहीन भएका छौं। दुवैतिरका छिमेकीहरूसित सकारात्मक अनि सारगर्भित सम्बन्ध राख्न नसक्नु यसको प्रतिफल हो। के यस्तो हाम्रै कमीकमजोरीको कारणले भएको हो वा हाम्रा हितैषी भनाउँदाहरूको हामीप्रतिको सोचाइ र व्यवहारले भएको हो? भोलिको नेपालबारे सोच्दा हामीले आफ्नो विगतको गम्भीर समीक्षा नगरी सुखै छैन। अन्यथा हाम्रो अवस्था राष्ट्रिय गौरव को योजनाहरूजस्तै थला पर्नुबाहेक अरु केही हुने छैन।"
अख्तियारको आस्था,"अख्तियार दुरुपयोग अनुसन्धान आयोगजस्तो निकायमा हरतरहले उपयुक्त नदेखिएका लोकमानसिंह कार्की जस्तालाई प्रमुख आयुक्तका रूपमा नियुक्त गरिन्छन् भने त्यो संस्था ओरालोतिर नलागेर के हुने? पछिल्ला दिनका कार्कीका विषयमा छताछुल्ल भएका क्रियाकलापको पूर्व अडकलबाजीले गर्दा नै ती व्यक्ति उक्त पदका लागि उपयुक्त थिएनन् भन्ने आवाज त्यसबखत उठेको हो। दलहरूको स्वार्थ जानीजानी त्यस्ता व्यक्तिको चयन गरिएझंै देखिनेगरी गरिएको कार्यले आखिरमा एउटा पवित्र संस्थाको रूपमा स्थापित हुनुपर्ने संवैधानिक निकायको इतिहासमा दाग लाग्ने काम भयो। अब रिक्त हुनआएको अदुअआको प्रमुख आयुक्तको पदमा आयोगको पवित्र उद्देश्य अनुरुप इमानदारितासाथ काम गर्नसक्ने इच्छुक, कर्तव्यनिष्ठ र राष्ट्रिय जीवनका सबै क्षेत्रबाट स्वीकार्य हुने खालका व्यक्तित्वको चयन हुनसकेमात्र ओरालो लागेको अख्तियारको ग्राफचित्र माथितिर लाग्न सक्ला। होइन भने यस संवैधानिक निकायको प्रयोजनकै विषयमा आवाज उठ्ने दिन आउन धेरै दिन पर्खनुपर्ने छैन। महेशप्रसाद ढुंगानानयाँबानेश्वर, काठमाडौं"
अतिवादको चेपुवामा हामी,"मधेसी मोर्चाको अडानहामीले स्थानीय निर्वाचनको विषयमा बहस गर्दै गर्दा मधेसी मोर्चाले पहिले संसद, त्यसपछि प्रदेशसभा र अन्तिममा मात्र स्थानीय निर्वाचन गर्नुपर्ने बताइरहेको छ। उसले स्थानीय तहलाई दिइएका अधिकार कटौती गरेर प्रदेशलाई शक्तिशाली बनाउनुपर्ने र स्थानीय तहलाई प्रदेश मातहत राखिनुपर्ने पनि माग गरिरहेको छ। उसका यस्ता मागलाई अहिलेको संशोधनले पनि सम्बोधन गर्न सक्दैन। त्यसका लागि फेरि अर्कोपटक संविधानको संशोधन गर्नुपर्छ। अहिले आयोगले गरेको पुनर्संरचना अनुसार हिमालपहाडमा धेरै र तराईमधेसमा कम स्थानीय तह छन्। झन्डै ६८ प्रतिशत तह हिमालपहाडमा छन् भने ३२ प्रतिशत तह तराईमधेसमा रहेका छन्। यदि यो ५५४५ को हाराहारीमा भइदिएको भए मोर्चाले स्वीकाथ्र्यो पनि होला। तर आयोगले यो सन्तुलनलाई मिलाउनसकेको छैन। आयोगले हिमालपहाडमा भूगोल र जनसंख्या तथा तराईमधेसमा जनसंख्या र भूगोललाई आधार मानेर पुनर्संरचना गर्नसकेको भए यो विवाद नआउन पनि सक्थ्यो। आफ्नो क्षेत्रमा कम तह निर्धारण भएपछि स्थानीय स्तरमा तराईमधेसका जनताले नै नमान्ने खतरा पनि आउन सक्छ। आज हिमालपहाडमा एमालेको उग्रराष्ट्रवाद र तराईमधेसमा उग्रमधेसवादको नारा लाग्नथालेको छ। जसले गर्दा जातीय द्वन्द्व निम्तने खतरा बढेर गएको छ। यसप्रति एमाले र मधेसी मोर्चा अत्यन्तै संवेदनशील बन्न जरुरी छ। देशलाई उग्रराष्ट्रवाद र उग्रमधेसवादको चंगुलबाट बचाउन पनि निर्वाचन आवश्यक छ। त्यसका लागि सबै दल मिलेर वातावरण बनाउनुपर्छ। यस क्रममा कांग्रेस र माओवादीले सरकार तर्फबाट निर्वाचन सम्बन्धी ऐनकानुन छिटो ल्याउनुपर्छ। एमालेले संशोधन विधेयकमाथिको संसदीय प्रक्रियालाई नअल्झाई छलफल गर्न दिनुपर्छ। मधेसी मोर्चा र राप्रपाले ती कानुन पारित गर्न सघाउनुपर्छ। अनि मधेसी मोर्चाले पनि विधेयक पास वा फेल जे भए पनि निर्वाचनमा जान्छौं भन्न सक्नुपर्छ। अनिमात्रै नेपाली राजनीति आकाशमा देखिएको उग्रराष्ट्रवाद र उग्रमधेसवादको बादल हट्न सक्छ। समयमै राजनीतिक दल जिम्मेवार नबन्ने र देशको संवेदनशीलता नबुझ्ने हो भने परिस्थिति अँध्यारो बाटोमा प्रवेश गर्ने निश्चित छ। यसका निम्ति दलीय दम्भ, स्वार्थ र हठ सबैले त्याग्न सक्नुपर्छ, अनिमात्र मुलुकले निकास पाउँछ।कोइराला कांग्रेस केन्द्रीय सदस्य तथा सांसद हुन् ।"
लोकतन्त्रीकरणमा दास प्रथा १,"हाम्रो देशबाट दास प्रथा विशेषत: कमाराकमारी प्रथा उन्मूलन भएको लामो समय भइसकेको छ। यो प्रथा उन्मूलन गर्ने श्रेय चन्द्र शमशेरलाई दिइन्छ। त्यसपछि पनि दास प्रथाकै अवशेषको रूपमा रहेको कमैया, हलिया, हरूवा, चरुवा प्रथाहरू क्रमश: लोकतन्त्र प्राप्तिपछि उन्मूलन हुँदै जाने क्रममा रहेका छन्। व्यवहारमै अनुभूति गर्न अझै पनि धेरै अप्ठ्याराहरू छन्। तर सिद्धान्तत: दास प्रथा र तिनका अवशेषहरू उन्मूलनमुखी छन् भन्न सकिन्छ। इतिहासलाई केलाएर हेर्दा दास प्रथा र महिलालाई दोस्रो दर्जाको रूपमा स्थापित गराउने परम्पराको सुरुवात सँगसँगै भएको देखिन्छ। छोटकरीमा भन्ने हो भने अर्काको शरीर र श्रममाथिको नियन्त्रणमार्फत मुनाफा कमाउने अभिप्रायबाट दास प्रथा सुरु भएको हो भने अर्काको शरीर श्रम र प्रजननमाथिको नियन्त्रण गरेर आफ्नो वंश र सत्ता चलाउने परम्परा महिलामाथिको नियन्त्रण हो। यी दुबैलाई आफ्नो व्यक्तिगत सम्पत्तिको रूपमा संरचनागत रूपले नै रूपान्तरण गरी उनीहरूमथि नियन्त्रण गर्ने परम्पराको थालनी भएको हो भन्न सकिन्छ। त्यसैले दासदासीलाई जमिनदारले आफ्नो सम्पत्तिको रूपमा हेर्छन् भने परिवारले महिलालाई आफ्नो सम्पत्तिको रूपमा!संसारभर मानवअधिकार आन्दोलनको सुरुवात नै दास प्रथा विरुद्धको आन्दोलनबाट भएको भन्न मिल्छ। त्यसैगरी महिला अधिकारको आन्दोलन महिला मुक्तिका लागि हाम्रो देशमा विशेषत: २०४६ सालको जनआन्दोलनले एकातिर देशमा मानवअधिकारका मुद्दाहरूमा खुलेर कुरा गर्ने अवसर दिनुका साथै महिलाहरूमाथि शोषणको अन्त्य हुनुपर्छ भनी वकालत गर्ने आधार निर्माण गर्यो। देशले मानवअधिकारको आधार मानिने ठूला मानवअधिकार सम्बन्धी महासन्धिहरूमा हस्ताक्षर गरी देशबाट दास प्रथा पूर्णरूपले हटाउने प्रतिबद्धता सार्वजनिक गर्यो। महिलामाथि हुने सबै प्रकारका विभेदहरू हटाउने घोषणा गर्यो। २०४६ सालदेखि ०६३ सालसम्म सतहमा रहेका हुन् वा भूमिगत भएका हुन्, सबै खाले राजनीतिक पार्टीहरूले कुरामा, भाषणमा घोषणा गरे। जनमानसमा केही हदसम्म भए पनि आशा पलायो। केही सकारात्मक विभेदको सिद्धान्तहरूमा आधारित कार्यक्रमहरू भए, बिभिन्न नीतिहरूमा परिवर्तन भए। परिवर्तन हुन नसकेका नीतिहरू देश लोकतान्त्रिक गणतन्त्रमा रूपान्तरित भएपछि मात्र हुनसक्ने तर्कहरू अगाडि सारिए। त्यसैले पनि २०६२०६३ को आन्दोलनमा सदियौंदेखि दोस्रो दर्जामा बस्न बाध्य गराइएका आफ्नो श्रमले अर्काको पुँजी वृद्धि गर्ने काम गर्न बाध्य बनाइएका व्यक्तिहरू होमिए। संसारलाई नै चकित बनाउनेगरी सडकमा मानव सागर उर्लियो।अन्तत: देश लोकतान्त्रिक गणतन्त्रमा रूपान्तरित भयो। जुनसुकै देशमा पनि रूपान्तरण सहज हुँदैन। त्यसैले हाम्रो देशमा पनि रूपान्तरणका प्रक्रियाहरू सहज गरी अघि बढ्न सकेनन् सकेका छैनन्। त्यसमा जनताले चित्त बुझाएकै छन्। फलस्वरुप नेताहरूद्वारा जनताहरूको इच्छा, आकांक्षाहरूमाथि हस्तक्षेप गरिँदा कुठाराघात गरिँदा पनि जनता अझै शान्त छन्। तर भनिन्छ नि अति गर्नु अतिचार नगर्नु। सायद अब देशमा यो भन्ने बेला आएको छ। कारण यो अतिको सिलसिलालाई अगाडि बढाउँदै अब सदनमा २०२० सालमा बनेको मुलुकी ऐनलाई विस्थापन गर्ने भनी देवानी र फौजदारी कानुनको संशोधन र एकीकरण गर्न बनेको विधेयक छलफलमा लगिएको छ। यो विधेयक पास भएपछि देशमा हालसम्म रहेका विभेदकारी प्रचलनहरू कानुनत: अन्त्य हुनेगरिने विश्वास गरिएको छ। तर विडम्बना अहिले विधायन समितिमा छलफलमा रहेका यी विधेयकहरूको मस्यौदा स्वरुप हेर्दा यसलाई नेताहरूले गर्न खोजेको अत्याचारको एउटा नमुना मान्न सकिन्छ। यी विधेयकहरूमा उठाउनुपर्ने कुराहरू धेरै छन्, तर यो लेखको सन्दर्भमा कुरा गरौं, देवानी कानुनको संशोधन र एकीकरण गर्न बनेको विधेयकको धारा नं ६६५ को घरेलु सहायक सम्बन्धी विशेष व्यवस्था सम्बन्धमा।भनिन्छ, कानुन समाजको सोचको ऐना हो। नेपालको सन्दर्भमा भन्नुपर्दा कानुनलाई कानुन बनाउने तहमा रहेका व्यक्तिहरूको सोचको ऐना भन्नु उचित हुन्छ। कारण व्यवहारमा समाजमा रहेका व्यक्तिहरूको सोच र धारणा कानुन बनाउने ठाउँमा रहेका केही व्यक्तिहरूको भन्दा बढी उच्च र फराकिलो छ भन्न सकिन्छ। फेरि चर्चा गरौं, ६६५ धाराको रूपमा प्रस्तावित घरेलु सहायक सम्बन्धी व्यवस्थामा। माथि उल्लेख गरेझैं हाम्रो समाज कुनै पनि हालतमा दास प्रथा स्वीकार्न तयार छैन। तर अपसोच, देशलाई लोकतान्त्रिक गणतन्त्रको रूपमा रूपान्तरित गर्न अगुवाइ गर्ने पार्टीनेताहरू जो आफूलाई जनप्रतिनिधिसमेत मान्नुहुन्छ, उहाँहरूद्वारा तयार गरिएको प्रस्तावित विधेयकको माध्यमबाट घरभित्र काम गर्ने व्यक्तिहरूलाई श्रमिक मान्न हुँदैन, उनीहरूलाई सहायक भनी अर्धदासको रूपमा रूपान्तरित गर्न उद्यत देखिनुहुन्छ। यसको मूलकारण त्यस्ता व्यक्तिहरूभित्र रहेको अर्धसामन्ती पितृसत्तात्मक सोच हो भन्नु ठिक होला। घरेलु सहायक र त्योभित्र जोडिएको कामको केही मूल्य दिने प्रस्तावलाई आधार मान्दा उहाँहरू सामन्ती सोचभन्दा अलिकति माथि उठी अर्धसामन्ती सोचमा पुग्नुभएको छ भने सामाजिकीकरणको प्रक्रियाभित्र देख्दै र सिक्दै आएको पितृसत्तात्मक मानसिकताले घरभित्रको काम आखिर महिलाहरूले नै गर्ने हो, त्यसैले उहाँहरूलाई सहायकसम्म भनिदिँदा पुगिहाल्छ भन्ने निक्र्योल निकालेको देखिन्छ। भर्खरै मात्रै संसारभर घरभित्र गरिने काम पनि काम हो भन्ने मान्यता स्थापित गर्दै संयुक्त राष्ट्र संघद्वारा दिगो विकास लक्ष्य जारी गरिएको छ। संयुक्त राष्ट्र संघको सदस्य राष्ट्रको रूपमा नेपाल सरकारद्वारा पनि दिगो विकास लक्ष्य सार्वजनिक गरिएको छ। यो अनुरुप अहिले रहेकोसम्म पैसा नदिई गराइनेहुने स्याहारमूलक कामहरूको मूल्यांकनबिना संसारमा दिगो विकास हुन सक्दैन भनी निक्र्योल निकालिएको छ। थप नेपालको हालको अर्थव्यवस्था वैदेशिक रोजगारमा जाने व्यक्तिहरूद्वारा पठाइने विप्रेषणले धानेको छ। यसरी वैदेशिक रोजगारमा जाने व्यक्तिहरूको ठूलो संख्या घरेलु श्रमिकको छ। अझ दु:खलाग्दो कुरो त के छ भने वैदेशिक रोजगारको क्रममा सबैभन्दा बढी पीडा भोग्ने, शोषित हुने व्यक्तिहरू घरेलु कामदारका रूपमा रहेका व्यक्तिहरू छन्। यो स्थिति उनीहरूलाई श्रमिकका रूपमा नमान्ने र श्रम कानुनले नओगट्ने भएको कारणले हो। त्यसैले घरभित्र काम गर्नेलाई घरेलु श्रमिकका रूपमा मान्नुपर्छ, न्यूनतम पारिश्रमिक निर्धारण गर्नुपर्छ भनी सरकारभित्रै पनि चर्चा भैरहेको छ। जुन देशले आफ्नो देशभित्रै घरेलु कामदारलाई श्रमिक मान्दैन, न्युनतम ज्याला निर्धारण गर्दैन, घरेलु सहायकको सोच स्थापित गरी कानुनी रूपले चन्द्र शमशेरद्वारा हटाइएको दास प्रथा बिउँताउन खोज्छ, के त्यो देशलाई अर्काको देशले आफ्ना नागरिकलाई सम्मान देओस् भन्न सक्छ? आफूले आफ्नो देशभित्र, घरभित्र काम गर्नेलाई घरेलु सहायकको रूपमा राख्छ भने अरु देशसँग उसले आफ्नो नागरिकको हितमा कस्तो खाले सम्झौता गर्ला? अनुमान गर्न सकिन्छ। त्यसैले अझै ढिलो भएको छैन, प्रस्तावित विधेयकमा सच्याउन। अब यो मस्यौदा सदनमा आउनेछ, छलफलमा। अझै पनि विश्वास छ, हामीसँग सामाजिक न्याय, मानवअधिकार, श्रमिकका अधिकार र समानतामा विश्वास राख्ने धेरै सांसदहरू हुनुहुन्छ। उहाँहरूले यो मुद्दालाई गम्भीरतासाथ लिनुहुनेछ र अहिलेको प्रस्तावित विधेयकमा निम्न संशोधन गर्नुहुनेछ।१) घरभित्र काम गर्ने व्यक्तिलाई घरेलु सहायक नभनी घरेलु श्रमिकको नाम दिने। २) घरेलु श्रमिकलाई न्युनतम पारिश्रमिक निर्धारण गर्ने।३) घरेलु श्रमिकको काम गर्ने न्युनतम समय (८ घण्टा) निर्धारण गर्ने, बढी काम गर्नेलाई ओभर टाइमको व्यवस्था गर्ने।४) घरमा बसेर काम गर्नेका लागि विशेष व्यवस्थाको प्रावधान राख्ने।५) सबै घरेलु श्रमिकले नियुक्तिपत्रघरमालिकसँग करार गरेर काम गर्ने व्यवस्था गर्ने।न्युनतम रूपमा माथि उल्लेखित यी बँुदाहरू समावेश गरी देवानी संहिता ल्याइयो भने यसले ६६५ धाराको सन्दर्भमा २०६२०६३ को जनआकांक्षा पुरा गर्ला। नत्रभने यसलाई लोकतन्त्रीकरणभित्र लुकेको दास प्रथा फस्टाउने दस्तावेज भन्दा अत्युक्ति नहोला।"
समृद्धिको पाँच सपना,"पहिलो, कन्फ्युसियन समाजको सपना। प्रत्येक युवा र वयस्कले आफ्नो सीप र श्रमको पूर्ण सदुपयोग गर्छ। हरेक मानिसले आफ्नोमात्र हैन, अरुको बालबच्चाको पनि हेरचाह गर्छ, हरेक बालबालिकाले खुसीसाथ आफ्नो रुचि अनुसारको गुणस्तरीय शिक्षा पाउँछ। हरेक वृद्धवृद्धा, असहाय, अशक्तको उचित स्याहार हुन्छ। भौतिक आवश्यकताका सबै कुरा प्राप्त भएको, उच्च नैतिक आदर्श र सामाजिक उत्तरदायित्व बहन गर्ने मानिसले भरिपूर्ण, महान दार्शनिक एवं गुुरु कन्फ्युसियसले परिकल्पना गरेको कन्फ्युसियन समाज निर्माणको सपना। दोस्रो, रोमको सपना। इसापूर्व छैटौंसातौं शताब्दीमा रोम विश्वको केन्द्र बन्दै गयो। इपु दोस्रो शताब्दीमा आइपुग्दा विश्वको करिब एक तिहाइ जनसंख्या रोम र आसपासको भूमिमा केन्द्रित भयो। चेतना र शक्ति दुवैमा अब्बल रोमबारे प्रचलित भनाइ थियो, सबै बाटो रोम पुग्छन्। यसरी नै अब चीनलाई विश्वको केन्द्रीय आकर्षणको भूमि बनाउने, बेल्ट रोड इनिसिएटिभमार्फत विश्वलाई चीनसंँग जोड्ने अर्थात प्राचीन कालको रोम बन्ने सपना। तेस्रो, थाङ वंशकालीन चीनको सपना। सातौं शताब्दीको सुरुवातदेखि दसौं शताब्दीको सुरुवातसम्म चीनको विशाल भूमिमा थाङ वंशको साम्राज्य थियो। यसको राजधानी चङ्गन (आजको सियान), त्यसकालको संसारकै समृद्ध र बढी जनसंख्या भएको सहर थियो। तत्कालीन प्रविधि, ज्ञान, सैन्यशक्ति र कौशल, सांस्कृतिक तथा व्यापारिक सम्पन्नताका दृष्टिले विश्वमै अगाडि थियो। त्यतिबेलाका तीन सय देशले थाङ साम्राज्यसँग कूटनीतिक सम्बन्ध स्थापना गरेका थिए। संसारभर थाङ साम्राज्यको सांस्कृतिक प्रभाव अत्यन्त बलियो थियो। यो थाङ वंशकालीन चीनलाई फेरि विश्वमा स्थापित गर्ने सपना।चौथो, सोभियत युनियनको सपना। प्रथम विश्वयुद्ध लगत्तै रसियामा अक्टोबर क्रान्ति भयो र विश्वमा पहिलो समाजवादी मुलुक देखापर्यो। १९३० देखि १९५० सम्म समाजवादी सोभियत युनियन यति प्रभावशाली भयो कि संसारभरका सबै प्रगतिशील तप्काका लागि आकर्षण र प्रेरणाको स्रोत बन्न पुग्यो। संसारभर समाजवाद अवश्यम्भावी छ भन्ने विश्वासलाई अझ बलियो बनायो। दोस्रो विश्वयुद्धपछि सोभियत युनियन अमेरिका बराबरको विश्व महाशक्ति बन्यो। चिनियाँ क्रान्तिमा पनि सोभियत युनियनको गहिरो प्रभाव पर्यो तथापि पछि चीनले आफ्नै बाटो समात्यो। संसारभरका प्रगतिशील मानवतावादीहरूको आकर्षण र प्रेरणाको स्रोत, तत्कालीन सोभियत युनियनजस्तै सम्मानित र ग्राह्य बन्ने सपना।पाँचौं, विश्व प्रसिद्ध अमेरिकी सपना। १९६० को दशकमा एक प्रख्यात बेलायती गायक अमेरिका पुग्छन्। किन आफ्नो भूमि छोडेर अमेरिका आएको भन्ने प्रश्नमा उनी भन्छन्, प्राचीन कालमा हरेक मानिस रोम जान चाहन्थ्यो, किनकि रोम विश्वको केन्द्र थियो, आज म न्युयोर्क आएँ, किनकि आजको केन्द्र अमेरिका हो। मानिसहरू आफ्नो विकास र समृद्धिका लागि असीमित अवसर प्रदान गर्ने भूमिको खोजीमा हुन्छन्। आज अधिकांशको नजरमा सपनाको प्रसिद्ध भूमि अमेरिका हो। मानिसहरू ठान्छन्, अमेरिकामा हरेकको आफ्नो उद्यमका लागि वातावरण छ, हरेकलाई आफ्नो निजी जेट विमान राख्नेसमेत अवसर छ। मानिसहरूको यस्तो लोकप्रिय अमेरिकी सपनालाई कालक्रममा चिनियाँ सपनाले विस्थापित गर्ने। चीनलाई विश्वको केन्द्र बनाउने सपना।यी पाँच सपनाको पूर्णतालाई चिनियाँ समृद्धि भन्छन्, उनीहरू। यस्तो समृद्धि हासिल गर्नका निम्ति दुई महत्त्वपूर्ण सय वर्षे उपहार चिनियाँ जनतामाझ बाँड्ने अठोट गरेका छन्। पहिलो, चिनियाँ कम्युनिष्ट पार्टी स्थापनाको सय वर्षको अवसरमा (१९२१२०२१) चीनलाई मोडरेट्ली प्रोस्पेरस सोसाइटी (मध्यम समृद्ध समाज) घोषणा गर्ने। यो भन्नाले, चिनियाँ परिभाषा र तथ्यांकअनुसार अहिले पाँच करोड मानिस गरिबीको रेखामुनि छन्। करिब पाँच करोड बेरोजगार छन्। अबको चार वर्षमा यी प्रत्येकलाई गरिबीको रेखाबाट माथि उठाउने र हरेकलाई रोजगारी दिलाउने। सामान्यतया कोही गरिब नभएको र कोही पनि बेरोजगार नभएको मध्यमस्तरको समृद्ध समाज, पहिलो सयवर्षे कोशेलीस्वरुप आपसमा बाँड्ने राष्ट्रिय लक्ष्य छ। यसका लागि हरेक वर्ष ६५ प्रतिशतको आर्थिक वृद्धि आवश्यक रहेको उनीहरूको ठम्याइ छ। दोस्रो, चिनियाँ क्रान्तिको सय वर्षको अवसरमा (१९४९२०४९) चीनलाई विश्वकै समृद्ध, सभ्य र लोकतान्त्रिक समाज घोषणा गर्ने। यसलाई उनीहरू चीनको महान पुनरुत्थान भन्दैछन्। यसो भन्नाले त्यसबेला हरेक चिनियाँले रुचि अनुसारको गुणस्तरीय शिक्षा पाउँछ, हरेकले गुणस्तरीय स्वास्थ्यसेवा पाउँछ, हरेकको जीवन गुजारा सहज हुन्छ, अत्यन्त राम्रा रोजगारीको अवसर र आकर्षक आम्दानी हुन्छ। क्रयशक्ति अत्यधिक हुन्छ। वातावरण अझ सफा र मानवमैत्री हुन्छ। यसरी संसारभरका मानिसको सभ्यता र संस्कृतिको केन्द्र, स्थिर, शान्त र मानवीय चीन बनाउने। संसारको नम्बर एक अर्थतन्त्र चीन बनाउने।चिनियाँहरू आफूलाई सपना देख्न र पहिल्याउन निकै सिपालु ठान्छन्। यी दुबै सयवर्षे लक्ष्य प्राप्त गर्न उत्प्रेरित गर्ने केही सुखद सयवर्षे संयोगका उदाहरण चीनसँग छन्। १९०३ मा एक चिनियाँ विद्वान लिआङ छि चाओले शान्तिपूर्ण संसारको परिकल्पना गरे र त्यहाँको एक सहरमा शान्ति सम्मेलनको आयोजना भयो। त्यसको ठिक सय वर्षपछि २००३ मा चीनको तीव्र विकासलाई संसारको चुनौतीको रूपमा चर्चा भइरहेको बेला, बोआओ फोरम फर एसियाको वार्षिक सम्मेलन भव्यतापूर्वक आयोजना गरी चीनले आफू संसारका चुनौती नभई विश्व शान्तिको पहरेदार भएको सन्देश दियो। यसैगरी १९०८ ताका बेइजिङ छेउका बासिन्दाले प्रश्न गरे, चीनले कहिले खेलाडी ओलम्पिकमा पठाउँछ, कहिले स्वर्णपदक जित्छ र कहिले ओलम्पिक आयोजना गर्छ? चिनियाँ जनताको यो ओलम्पिक सपना पनि ठिक सय वर्ष पछाडि २००८ मा शानदार बेइजिङ ओलम्पिकमार्फत पुरा भयो। अमेरिका र चीनले बराबर स्वर्णपदक जिते र समग्रमा चीन प्रथम भयो। चीनको अन्तरिक्ष यान मानिस लिएर अन्तरिक्षमा जाने र तत्कालीन छिङ वंशको झण्डा अन्तरिक्षमा राखेको प्रसङ्ग एक विज्ञान कथाको संग्रहमा १९०९ मा प्रकाशित भयो। १९९९ मा पहिलोपटक चीनले अन्तरिक्ष यान चलायो। २००३ मा मानवसहितको यान अन्तरिक्षमा पठायो। २०१३ मा दसौं यान पठायो। यसरी करिब सय वर्षमा चीनको अन्तरिक्ष सपना सार्थक भयो। यस्तै १९१० मा साहित्यकार लु शिअले आफ्नो उपन्यासमा संसारभरका उद्यमीहरू, कला संस्कृतिहरूको विशाल प्रदर्शनी र जमघट चीनमा भएको परिकल्पना गरे। त्यसको पनि ठिक सय वर्षपछि २०१० मा सांघाईमा वल्र्ड एक्सपोको आयोजना भयो। करिब १९० देश र ५६ वटा अन्तर्राष्ट्रिय संस्थाहरूले सांघाई विश्व प्रदर्शनीमा आफ्नो विकास र उत्पादन प्रदर्शन गरे। अनेकन चुनौतीका बाबजुद यस्ता प्रेरक इतिहास र आफ्नो दृढ अठोटको बलमा समृद्ध चीन बनाउने कुरामा चिनियाँहरू ढुक्क र कटिबद्ध छन्। यो लक्ष्य प्राप्तिका लागि आवश्यक ज्ञान, सीप र क्षमताले भरिएका जनशक्ति निर्माण गर्न त्यहाँको शिक्षालय, विश्वविद्यालय र समग्र प्राज्ञिक क्षेत्र लोभलाग्दो हिसाबले राजनीतिक अभियानसंँग गाँँसिएको छ। वर्षौंवर्ष संविधानकै नाममा, अब अझै संघीयता र नवनिर्मित संविधान कार्यान्वयनको अन्योल र अलमलमै पँसिरहेको नेपाली राजनीतिले राष्ट्रिय लक्ष्य निर्धारण गर्ने र सोको कार्यान्वयनका निम्ति चिनियाँ अनुभवबाट सिकेर समग्र राजनीतिक, प्राज्ञिक र सामाजिक जीवनका अन्य क्षेत्र र संस्थालाई एकत्रित गरे हाम्रो समृद्धि पनि सन्निकट छ। त्यसका लागि युगले क्षणिक सत्तास्वार्थ र क्षुद्र व्यक्तिगत लाभहानिको सोचबाट मुक्त भएको, स्वाभिमानी तथा देशभक्त, राजनीति र राजनीतिक अगुवा खोजिरहेको छ ।"
टिफिन बक्स प्रभावहीन,"पाल्पा पाल्पाली मोडल का रूपमा सामुदायिक विद्यालयमा लागू गरिएको टिफिन बक्स अभियान प्रभावहीन बनेको छ। सामुदायिक विद्यालयका विद्यार्थीले पोसाक, टाई बेल्ट र जुत्ता लगाएर झोलामा पानी र घरमै बनाएको खाजा बोक्नुपर्ने अभियान दुई वर्षयता कागजमा मात्र सीमित भएको हो।यो अभियान सुरुमा पश्चिम भेगका विद्यालयमा बढी प्रभावकारी थियो। अहिले त्यस क्षेत्रका विद्यालयहरूमै जंक फुड बिक्री हुन थालेको छ। कुनै विद्यार्थीले घरमा बनाएको खाजा लैजाँदैनन्।सरकारी विद्यालय क्षेत्रभित्र जंक फुड निषेध अभियान सफल पार्न शिक्षा कार्यालयले चार वर्षअघि यस्तो अभियान सुरु गरेको थियो। शिक्षा कार्यालयको निर्देशनमा जिल्लाका अधिकांश विद्यालयले विद्यार्थीलाई टिफिन बक्स वितरण गर्न ठूलो धनराशिसमेत खर्च गरेका थिए। यसमा गाविस, सामुदायिक वन, अभिभावकहरूको समेत ठूलो लगानी थियो।घरमै बनाएका खाजा खाने बानीको विकास गर्न टिफिन बक्स वितरण गरे पनि अहिले निरन्तरता पाउन सकेन, शिक्षा कार्यालयका सूचना अधिकृत महेन्द्र सुवेदीले भने। सरकारीसामुदायिक विद्यालयका विद्यार्थी दिनभर भोकै बस्ने अनुसन्धानले देखाएकाले विद्यार्थीको वृद्धि र विकासमा सहयोग पुर्याउन यस्तो अभियान थालिएको थियो। सुरुवात भयो, त्यसपछि टिफिन बक्स लैजानलाई विद्यालयमा फलोअप भएन, शिक्षाकै एक कर्मचारीले भने, विद्यालयहरूले पनि बेवास्ता गर्दै गए। यो कार्यक्रम सफल नहुनुमा विद्यालय निरीक्षक, स्रोतव्यक्ति र प्रधानाध्यापकको समेत कमजोरी छ। अचेल विद्यार्थीले दिउँसो खाजा छुट्टीमा पसल र होटल चहार्ने गरेका छन्। चाउचाउ, बिस्कुट लगायत उनीहरूको खाजा बन्ने गरेका छन्। शिक्षकले पढाएका कुरा बुझ्न भोको पेटमा विद्यार्थीलाई समस्या हुन्छ, सूचना अधिकारी सुवेदीले भने, त्यसैले दिउँसो घरबाट ल्याएका जुनसुकै खानेकुरा खानुपर्छ भन्ने हाम्रो अभियान थियो। दिउँसो भोक लागेका बेला पौष्टिक आहार खान पाएपछि विद्यार्थीलाई शिक्षकले पढाएका कुरा सिक्न सजिलो हुन्थ्यो। छहरा, सत्यवती, कुसुमखोला, नायरनमतलेस, ताँहु, भैरवस्थान स्रोत केन्द्रका झन्डै १ सय ५० विद्यालयमा जंक फुड निषेध भई टिफिन बक्समा घरमै बनेका खाजा लैजाने अभियान सफल भएको थियो। देवीनगर, हेक्लाङ, आर्यभन्ज्याङ, राम्दी स्रोत केन्द्रमा पनि कार्यक्रम लागु भएको थियो। गाविस, अभिभावक, सामुदायिक वनको सहयोगमा कतिपय विद्यालयले पूर्णरूपमा टिफिन बक्स कार्यक्रम लागूसमेत गरे। अहिले कुनै विद्यालयमा टिफिन बक्स लिएर जाने विद्यार्थी विरलै भेटिन्छन्। अधिकांश विद्यार्थीले खाजाका रूपमा जंक फुड नै प्रयोग गर्छन्। बाध्यता बनाएको धेरै टिक्ने रहेनछ, सूचना अधिकारी सुवेदीले भने, अभिभावक आफै सचेत बनेको भए कार्यक्रम सफल हुने थियो।शिक्षा अधिकारी संगीता रेग्मीले विगतमा मोटिभेसन बाट विद्यालयले पूर्णरूपमा जंक फुड निषेध बनाउन टिफिन बक्स वितरण गरे पनि अहिले नियमितता दिन नसकेको बताइन्। विद्यालय व्यवस्थापन समितिका पदाधिकारीलाई टिफिन बक्सबाट हुने फाइदा बुझाउन सके पनि अभियानले निरन्तरता पाउन सकेन। त्यस बेला टिफिन बक्स वितरण गर्न ठूलै कार्यक्रमसमेत गरेका थिए। गाविस, विद्यालय र अभिभावकको लगानीमा बक्स वितरण गर्ने गरेका स्रोतव्यक्ति अर्जुन श्रेष्ठले बताए।सरकारले कतिपय जिल्लामा विद्यार्थीलाई विद्यालयमा आकर्षित गर्न तेल, पिठो, लिटो वितरण गर्ने गरेको छ। यस्तै, खाजाका लागि जिल्लाकै बोटे समुदायलाई प्रतिविद्यार्थी १२ देखि १५ रुपैयाँसम्म दिने गरेको छ।सरकारले लगानी गरेका दुई मोडलभन्दा फरक तरिकाले हामीले खाजाको व्यवस्थापन गर्न टिफिन बक्स सुरु गरेका हौँ, शिक्षा अधिकारी रेग्मीले भनिन्। तर, पाल्पाली मोडल का रूपमा लिइएको यो अभियान खेर गएको छ।"
साउथवेस्टनमा विज्ञान प्रदर्शनी,"काठमाडौं राजधानीको साउथवेस्टन स्टेट कलेजले सातौं विज्ञान प्रदर्शनी तथा करिअर इन म्यानेजमेन्ट सुरु गरेको छ। उपराष्ट्रपति नन्दबहादुर पुनले उक्त दुईदिने प्रदर्शनीको उद्घाटन गरेका हुन्।प्रदर्शनीमा साउथवेस्टन स्टेट कलेज, गोल्डन गेट, ट्रिनिटीलगायत विभिन्न कलेजका विद्यार्थी सहभागी छन्। विद्यार्थीले बनाएका हेलिकप्टर, स्थानीय साम्रगीबाट ब्रिकेट उत्पादन, हाइड्रोलिक क्रेन, भोटिङ मेसिन, सोलार प्लान्ट, इको सिस्टम प्रदर्शनीमा राखिएका छन्। अमेरिकी दूतावास, विभिन्न कजेल, विद्यालय तथा संघसंस्थाका ४० भन्दा बढी स्टल छन्।उपराष्ट्रपति पुनले विज्ञान तथा प्रविधिको विकास र विस्तारले मुलुक समृद्ध बन्ने उल्लेख गर्दै यसमा लगानी बढाउनुपर्ने बताए। कलेज अध्यक्ष वासुदेव विष्ट, प्रमुख डा राजेन्द्र केसीले प्रदर्शनी र विद्यार्थीको असीमित क्षमताबारे बोले। कलेजका कार्यक्रम संयोजक राजेन्द्रप्रसाद लामिछानेले नेपाली, विज्ञान तथा प्रविधि प्रदर्शनीलाई निरन्तर गर्दै आगामी वर्ष थप परिमार्जनका साथ अघि बढ्ने विज्ञप्तिमा जनाएका छन्।"
यु्टयुबमा हिट फिल्मी गीत,"काठमाडौं कुन गीत कति चर्चित छ भन्ने थाहा पाउन कुनै गाह्रो छैन अचेल। युटयुबमा एकएक गन्ती हुने भएकाले कसैले फुर्ती लाउनसमेत पाउँदैन। त्यसैले भ्युजलाई नै ख्याति नाप्ने आधार मान्न थालिएको छ यो बेला। त्यसमा दिइने फिडब्याकले पनि भिडियोको लोकप्रियता झल्काइदिन्छ। यद्यपि केहीले कमेन्ट गर्न नपाइनेसमेत बनाइदिएका हुन्छन्। थुप्रै नेपाली म्युजिक भिडियोले लाखौं भ्युअर्स पाएका छन्। युटयुबमा सर्वाधिक हेरिएका उत्कृष्ट दस फिल्मी गीतमध्ये दुइटा त करोडकै क्लबमा परेका छन्।युटयुबमा सर्वाधिक हेरिएका फिल्ममध्ये पहिलो नम्बरमा वडा नम्बर ६ को गीत सुर्के थैली खै छ। बिहीबारसम्म यसको भ्युज १ करोड १५ लाख ४४ हजार ७ सय २० थियो। राजनराज सिवाकोटीको शब्द र संगीतमा अञ्जु पन्त, राजु विश्वकर्मा र राजन स्वयंको स्वर गीतमा सुन्न सकिन्छ। १ करोड भ्युज पुगेको यो पहिलो नेपाली गीत पनि हो। राजनकै अर्को गीत पूर्वपश्चिम रेल लाई १ करोड ५ लाखभन्दा बढीले हेरेका छन्। ३ हजारजति त प्रतिक्रिया नै आएका छन्। यतिबिघ्न कमेन्ट सुर्के थैली ले समेत पाएको छैन। गीत चर्चित भए पनि कतिपय फिल्म नचल्ने भइरहेका बेला छक्का पञ्जा अपवाद रह्यो। यद्यपि पाइरेसीमा परेकाले फिल्म अहिले युटयुबमै आइसकेको छ।तेस्रो नम्बरमा छ, प्रदर्शन हुन बाँकी लुट २ को गीत ठमेल बजार। मीना निरौला, कालीप्रसाद बाँस्कोटा र भानुभक्त ढकालको स्वर रहेको गीत अहिले बिहे, व्रतबन्धका पार्टीहरूमा पनि निकै बजेको सुनिन्छ। यतिबिघ्न पपुलर होला भन्ने लागेको थिएन, मीराले भनिन्, तर, फ्लप हुँदैन भन्नेचाहिँ पक्का थियो। शब्द, संगीत, संयोजन, गायकी सबै थोक मिलेकोले गीत मन पराइएको हुन सक्ने उनले बताइन्।मेलिना राईले गाएको शिरैमा शिरबन्दी र कम्मरमाथि पटुकी लाई पनि आधा करोडले हेरिसकेका छन्। दुवै गीत विशेष गरी स्कुले कार्यक्रमहरूमा नाच्नका लागि रोजिने गरेका छन्। हाल दोस्रो एल्बमको तयारीमा व्यस्त मेलिनाले खराब अर्थ नलाग्ने शब्द भएका गीत छानेर गाउँदा राम्रो प्रतिक्रिया आउने बताइन्। गीतजस्तो शैलीको भए पनि त्यसमा नेपालीपन मिसिएको छछैन याद गर्छु, उनले भनिन्, नेपाली भाकाका गीत दर्शकश्रोताले तुरुन्त मन पराउनुहुन्छ।भाइरल गायक को टाइटलै पाइसकेका कालीप्रसादलाई पुरानो डुंगा को गीत निर जैले रिसाउनी मा सुन्न सकिन्छ। त्यसको रचना र संगीत पनि उनकै हो। अफिसियल भिडियो आउनुअघि नै युटयुबमा यसको कभर भिडियो प्रशस्त बनाइयो।लोकगायक नारायण रायमाझी, प्रशान्त तामाङ र मिलन अमात्यले गाएको कुरा खाँट्टी हो मा ५७ लाखभन्दा बढी भ्युज छ। परदेशी फिल्मको उक्त गीतमा बीबी अनुरागीले संगीत भरेका हुन्, शब्द पनि उनकै हो। सुगम पोखरेल र अञ्जु पन्तको स्वर रहेको म यस्तो गीत गाउँछु लाई युगल जोडीले मात्रै नभएर सबैले मन पराए। म्युजिक नेपालको युटयुब च्यानलमा रहेको उक्त गीतमा १७ हजारभन्दा बढीले लाइक्स हानेका छन्। गीत मन नपराउनेचाहिँ ११ सय ६३ जना देखिए। त्यो गीतको बिहीबार सम्मको भ्युअर्स संख्या ५२ लाख ८३ हजार २ सय १२ थियो। गीतमा अर्जुन पोखरेलका शब्द र संगीत सुन्न पाइन्छ। विकास आचार्य निर्देशित नाइँ नभन्नु ल ४ को गीत चिया कफी भने नवौं स्थानमा देखिन्छ। वसन्त सापकोटाको रचना र संगीत रहेको गीतमा सुगम र इन्दिरा जोशीले सुर लगाएका छन्। बुढासुब्बा डिजिटलले अपलोड गरेका २८ सय ७६ वटा भिडियोमध्ये यो लोकप्रियताको तेस्रो नम्बरमा छ।दसौं स्थानमा भने देख न चम्पा परेको छ, जसलाई ४७ लाखभन्दा बढीले हेरेका छन्। कृष्ण काफ्ले र दीपाश्री निरौलाले गाएको उक्त गीत शान्ति प्रियले लेखेका हुन् भने दीपक शर्माले संगीतबद्ध गरेका हुन्।"
पूर्वमा काजोल खातुन,"दमक नेपाली द्वन्द्व साहित्य लेखनको ट्रेन्ड कस्तो छ? दशक लामो द्वन्द्वले नेपाली साहित्यमा केकस्तो असार पार्यो? यसबारे दमकमा बिहीबार बहस चल्यो।रेडक्रस भवनमा सातादेखि जारी बृहत् पुस्तक प्रदर्शनी तथा साहित्य महोत्सवको आठौं दिन फूलमान वलको कथा संग्रह काजोल खातुन माथि अन्तरक्रिया गर्ने क्रममा साहित्यकार तथा समालोचकहरूले नेपाली द्वन्द्व साहित्यको अवस्थिति औंल्याएका हुन्। युवा समालोचक मुनाराज शेर्माले साठीको दशकयता नेपाली साहित्यको मूलधारमा द्वन्द्व र युद्धको असर देखिएको उल्लेख गर्दै पछिल्लो समय द्वन्द्वमाथि कथा, उपन्यास, कविता लेखनदेखि फिल्म र नाटकसमेत बनिरहेको औंल्याए। यस्ता सिर्जनाले इतिहासको खास कालखण्डलाई जनमानसमा सुरक्षित पार्ने काम गर्छन्, उनले भने, वलको कथाकृतिले पनि त्यही विशेषता बोकेको छ। यसका कथाहरूले द्वन्द्वको पृष्ठभूमिमा प्रेम र मानवताको वकालत गरेका छन्।प्यानल डिस्कसनका क्रममा प्रकाश थाम्सुहाङले उक्त संग्रहका कथाहरूमा द्वन्द्वपीडितहरूको मनोदशा पाइने दाबी गर्दै थपे, वलले कवितामार्फत प्रस्तुत गर्दै आएको तामाङ सौन्दर्य भने कथाहरूमा भेटिँदैन। तैपनि यसले द्वन्द्वको अन्तर्राष्ट्रिय संवेदनालाई आख्यानीकरण गरेको छ।स्रष्टा नवीन प्राचीले संयोजन गरेको सेसनमा कथाकार वलले कथाहरू द्वन्द्व चलिरहेका बेला लेखिएकाले संग्रहका केही सीमितता रहेको खुलाए। यो कृति समग्र द्वन्द्वको प्रभाव मूल्यांकन हैन, उनले भने, द्वन्द्व चलिरहेको बेला नागरिक पीडाको मनोदशाको कस्तो थियो, यसैलाई विभिन्न पात्रमार्फत अभिव्यक्त गर्न खोजेको हुँ।डिकुरा पब्लिकेसन्स र नेपाल लिटरेरी ग्रुपले गरेको महोत्सवको आठौं दिन बाल कविता प्रतियोगितासमेत गरियो।"
सर्वहारीको एकल,"दाङथारू गाउँमामघौटा नाचको धुनअनि माघी आइल रेगीतको कोरस तर माधुरामलाई छुन सकेको छैनगीतसंगीतले उसको कानमाछोराछोरीले बिसाएको बिन्ती प्रतिध्वनित भइरहेको छलेखकपत्रकार कृष्णराज सर्वहारीले थारू गाउँको यो कहानी नेपाली भाषामा सुनाइरहँदा घोराहीस्थित पत्रकार महासंघको हलमा केही श्रोता थारू समुदायको कठिन जीवनको महसुस गर्दै थिए। थारू भाषासंस्कृतिका अनुसन्धानकर्ता सर्वहारीले नेपाली र थारू भाषामा दर्जनौं कविता सुनाए।थारू समुदायको भाषा, कला, साहित्य र संस्कृति गर्व गर्न लायक कहिले होला भनेर उनले चिन्ता व्यक्त गरे। अखिर कैहयासम? कविताले थारू संस्कृतिप्रतिको चिन्ता उजागर गर्यो। थारू पत्रकार संघ, जिल्ला शाखाद्वारा आयोजित एकल वाचन कार्यक्रममा राप्ती साहित्य परिषद्का अध्यक्ष पुरुषोत्तम खनालले उनका कविता प्रगतिशिल रहेको टिप्पणी गरे। महासंघका जिल्ला शाखा अध्यक्ष सुदीप गौतम, प्रगतिशील लेखक संघका अध्यक्ष शरद अधिकारी, लेखक संंघका अध्यक्ष खगराज न्यौपाने, महासंघका पूर्व अध्यक्ष केबी मसाल, थारू पत्रकार संघका सल्लाहकार छविलाल कोपिलाले समेत सर्वहारीको लेखनबारे बोलेका थिए।"
अस्ट्रेलियाका प्रधानमन्त्रीसँग जंगिए ट्रम्प,"वासिङ्टन शरणार्थी आदानप्रदानको विषयलाई लिएर अमेरिकी राष्ट्रपति डोनाल्ड ट्रप अस्ट्ेरलियामा प्रधानमन्त्री माल्कम टर्नबुलसँग जंगिएका छन्। ट्रम्पको नीति शरणार्थी र आप्रवासीमा मामिलामा अनुदार छ। पूर्वराष्ट्रपति बाराक ओबामाको पालामा अस्ट्ेरलियाली बन्दीगृहबाट अमेरिका शरणार्थी ल्याउनेबारे सम्झौताबारे टर्नबुलले बुझ्न खोज्दा टम्प उनीसँग जंगिएको स्थानीय मिडियाहरूले उल्लेख गरेका छन्। ओबामा प्रशासनले अस्ट्ेरलियाली बन्दीगृहबाट १२ सय भन्दा बढी शरणार्थीलाई पुन:स्थापनाका लागि ल्याउने सम्झौता गरेको थियो।ट्रम्पले यो सम्झौतालाई खराब भन्दै ओबामा प्रशासनले गरेको सम्झौता नमान्ने बताएका छन्। तपाईं विश्वास गर्नुहुन्छ? ओबामा प्रशासनले अस्ट्ेरलियाबाट हजारौं गैरकानुनी आप्रवासीलाई ल्याउने सहमति गरेको थियो। किन? म त्यो विवेकहीन सहमतिको अध्ययन गर्छु, ट्रम्पले ट्वीटर मार्फत भनेका छन्। करिब २५ मिनेट उनीहरूबीच टेलिफोन कुराकानी भएको थियो। प्रधानमन्त्री टर्नबुलले वार्ताबारे कुनै टिप्पणी गरेका छैनन्। ट्रम्पले हालै कार्यकारी आदेश जारी गर्दै मुसलमान बाहुल्य ७ देशका शरणार्थीलाई अमेरिका प्रवेशमा अस्थायी रोक लगाएका छन्। यही आदेशपछि अस्ट्ेरलियाली प्रधानमन्त्री टर्नबुल शरणाथीको विषयमा अमेरिकासँग भएको पूर्वसम्झौताबारे प्रष्ट हुन खोजेका थिए। टर्नबुलसँग कुरा गर्दागर्दै जंगिएका ट्रम्पले एकाएक फोन काटेका थिए।"
ब्रेक्जिट विधेयक बहुमतले पारित,"लन्डन बेलायत सरकारले पेस गरेको युरोपियन युनियनसँग बहिर्गमन प्रक्रिया (ब्रेक्जिट) गर्न प्रस्तुत गरेको विधेयक बेलायती संसद्ले बुधबार अत्याधिक बहुमतले पारित गरेको छ। विधेयकको पक्षमा ४ सय ९८ र विपक्षमा १ सय १४ मत परेको थियो। यसले बेलायत सरकारले मार्च अन्तिमबाट सुरु गर्ने लक्ष्य राखेको ब्रेक्जिट प्रक्रियाका लागि आधिकारिक रूपमा ढोका खुलेको छ। प्रस्तुत उक्त विधेयकमाथि संसद्मा दुई दिन चर्को बहस हुँदा प्रतिपक्षी लेबरका ४७, बेलायतको तेस्रो ठूलो स्कटिस नेसनल पार्टीका ५०, चौथो ठूलो पार्टी लिवरल डेमोक्रयाटका ७ सांसदसहित बाँकी अन्यले विपक्षमा मतदान गरेका थिए। स्कटिस नेसनल पार्टीले गरेको संशोधन पराजित भएको थियो। उक्त पार्टीले स्कटल्यान्डका बहुसंख्यक जनताले जनमत संग्रहमा यूके ईयूमा रहनुपर्ने पक्षमा मत हालेकाले स्कटिस जनताले चाहेजस्तो छुट्टै ईयूसँग सम्झौता हुनुपर्ने माग राख्दै आएको छ। गत जुनमा भएको जनमत संग्रहपछि धेरै उतारचढाब हुँदै गत साता सर्वोच्च अदालतले ब्रेक्जिट प्रक्रिया संसद्ले पारित गर्नुपर्ने फैसला गरेको थियो। ब्रेक्जिट मुद्दामा बेलायती समाज विभाजित रहँदै आएकाले सबैलाई मान्य हुने सर्तबाट ईयू छोड्न बेलायत सरकारलाई ठूलो चुनौती छ। आफूले चाहेजस्तो सर्तमा ईयू बहिर्गमन नभए बिनासम्झौता नै बेलायत ईयूबाट बाहिरिने भन्ने बेलायती प्रधानमन्त्री टेरेजा मेको कडा उद्घोषले ईयू समर्थकहरू आक्रोशित छन्।अमेरिकी राष्ट्रपति ट्रम्प, रसिया र इस्लामिक आतंकवाद नै ईयूको ऐक्यबद्धताका लागि मुख्य चुनौती रहेको बताउँदै ईयूले बेलायतले चाहेको मात्र सबै पूरा नहुने प्रतिक्रिया दिएको छ। रेस्टुरेन्टमा आफूले चाहेको खाना रोजेजस्तो ब्रेक्जिट वार्ता नहुने युरोपियन युनियनको स्पष्ट अडान छ।ब्रेक्जिटको खास अर्थ ईयूसँग बेलायतको पारपाचुके हुने भएकाले आर्टिकल ५० निस्कने शुल्कको सम्झौता हो भन्ने विश्लेषकहरूको राय छ। युरोपियन युनियनसँग तोकिएको दुई वर्षको समयावधिपछि बेलायतले करिब ६० अर्ब पाउन्डको सम्बन्धविच्छेद बिल फस्र्याैट गर्नुपर्ने अनुमान गरिएको छ।"
अमेरिकी विदेशमन्त्रीमा टिलरसन छानिए,वासिङ्टन अमेरिकी विदेशमन्त्रीमा रेक्स टिलरसन चयन भएका छन्। तेल कम्पनीका पूर्वप्रमुख कार्यकारी टिलरसनलाई अमेरिकी सिनेटले विदेशमन्त्रीमा अनुमोदन गरेको हो। टिलरसन तेल कम्पनी एक्जनमोबिल पूर्वप्रमुख कार्यकारी रहेका थिए। अमेरिकी राष्ट्रपति डोनाल्ड ट्रम्पले ६४ वर्षीय टिलरसनलाई अमेरिकी सिनेटले विदेशमन्त्रीमा अनुमोदन गरेपछि अब ताजा विदेश नीति अपनाइने बताए। विगतमा कुनै पनि सार्वजनिक पदधारण नगरेका टिलरसनलाई रूससँग निकटसम्बन्ध रहेको भनेर आलोचना हुँदै आएको थियो। विशाल तेल कम्पनीका पूर्वप्रमुख टिलरसनले रूसी सरकारी तेल कम्पनी रोसनपेटसँग अर्बौं डलरबराबरको व्यापारिक सम्झौता गरेका थिए। अमेरिकी सिनेटमा टिलरसनलाई अनुदानका लागि भएको मतदानमा रिपब्लिकनले उनको समर्थन गरेका थिए। अधिकांश डेमोक्रयाटले भने विरोध गरे। सिनेटमा ५६ भोट उनको पक्षमा र विपक्षमा ४३ भोट परेको थियो।
खिम्तीढल्केबर २२० केभी प्रसारण लाइन पूरा,"तामाकोसी करिडोरमा विद्युत् खरिद सम्झौता भएका आयोजनाबाट उत्पादित विद्युत् केन्द्रीय ग्रिडसम्म लैजानका लागि उक्त आयोजनाले सहयोग पुर्याउने घिसिङले बताए। उक्त लाइन बनाउन ०६३ सालमा सुरु भएको थियो। जग्गा अधिग्रहणमा समस्या भएपछि आयोजना निर्धारित समयभन्दा ५ वर्ष ढिला प्रसारण लाइनअन्तर्गतको पहिलो फेजको काम सम्पन्न भएको हो। सबैभन्दा बढी कमलामाई नगरपालिका ७ मा आयोजनाले सास्ती झेल्नुपर्यो। स्थानीयलाई फिडर सडकका नाममा तारपोल एरियाको १५१५ मिटर दायाँबायाँ जग्गा अधिग्रहण गरी मुआब्जा वितरण गरिएको छ। सन् २००६ मा टेन्डर भएर निर्माण कार्य थालिए पनि स्थानीयको विवादका कारण पटकपटक म्याद थप गरी सम्पन्न गरियो। यो प्रसारण लाइन दोलखाको सहरेस्थित किर्नेटारबाट सुरु भई रामेछाप, सिन्धुलीको खुर्कोट हुँदै महोत्तरीको गौरीबास, धनुषा जिल्लाको तुलसी, बेंगाडावर र अन्तिममा ढल्केबर सबस्टेसन जोडिएको छ। पहिलो सर्किटको निर्माण सकिएसँगै खिम्ती ढल्केबर प्रसारण लाइनमा विद्युत् सुचारु गरिएको आयोजनाले जनाएको छ। आयोजना प्रमुख श्यामकुमार यादवका अनुसार परीक्षण प्रसारण सफल भएको छ। पहिलो सर्किटको निर्माण कार्य पूरा भई परीक्षणका रूपमा विद्युत् सुचारु गर्न थालिएको छ, आयोजना प्रमुख यादवले भने, दोस्रो सर्किटको काम पनि चाँडै पूरा हुन्छ। दोस्रो सर्किटको काम पनि यसै आर्थिक वर्षमा सम्पन्न गर्ने आयोजनाको लक्ष्य छ।"
२२ बैंकको सीसीडीले सीमा नाघ्यो,"उक्त अवधिमा निक्षेप २० प्रतिशतले र कर्जा ३० प्रतिशतले बढेको छ, राष्ट्र बैंकका प्रवक्ता पौडेलले भने, यो राष्ट्र बैंकको वार्षिक लक्ष्यभन्दा पनि बढी हो। यसरी निक्षेपको तुलनामा कर्जा प्रवाह धेरै भएकै कारण बैंक तथा वित्तीय संस्थाको सीसीडी रेसियोमा दबाब परेको हो। राष्ट्र बैंकबाट पुँजी वृद्धिको निर्देशन आएपछि बैंक तथा वित्तीय संस्थाले करिब डेढ वर्षमा गुणासम्म पुँजी बढाउने योजना सार्वजनिक गरे। सोही योजनाबमोजिम दुई गुणाभन्दा बढी पुँजी पनि थपिसकेका छन्। थपिएको अधिकांश पुँजी संस्थापक सेयरधनीमार्फत आएको छ। यसले बढेको पुँजीअनुसार प्रतिफल बढाउने दबाब बैंकहरूलाई परेपछि बैंकहरूले अनियन्त्रित ढंगले कर्जा प्रवाह गरे। परिणाम वित्तीय प्रणालीमा तरलता अभाव भएको र बैंकहरूको सीसीडी रेसियो निर्देशित सीमाभन्दा माथि गएको विज्ञहरूले बताएका छन्।"
नेप्से र कारोबार रकम घटे,"काठमाडौं अघिल्लो दिनको तुलनामा बिहीबार सेयर परिसूचक नेप्से र कारोबार रकम दुवैमा कमी आएको छ। बुधबार करिब ६३ अंकले बढेको नेप्से बिहीबार सवा ७ अंकले घटेर बन्द भयो। यो घटाइले नेप्से १ हजार ३ सय ८२ दशमलव ४५ विन्दुमा पुर्याएको छ। कारोबार रकम पनि करिब ६ करोड ३५ लाख रुपैयाँले घटेर ५४ करोड ३१ लाख रुपैयाँमा सीमित भएको नेप्सेले जनाएको छ। विकास बैंकबाहेक कारोबारमा आएका बाँकी सबै समूहको परिसूचक घटेपछि समग्र नेप्से ओरालो लागेको हो। मंगलबार र बुधबार गरी दुई दिनमा नेप्से करिब ७५ अंकले बढेको छ। बढेको बजारमा केही अल्पकालीन लगानीकर्ताले मुनाफा सुरक्षण गर्न थालेपछि नेप्सेमा करेक्सन भएको विज्ञहरूले बताएका छन्। कारोबारमा आएकामध्ये ४४ कम्पनीको सेयर मूल्य बढ्यो, ८५ कम्पनीको सेयर मूल्य घट्यो। बाँकी ११ कम्पनी सेयर मूल्य स्थिर रह्यो। करिब साढे ५ हजार कारोबारबाट १ सय ४० कम्पनीका १२ लाख ९५ हजार ५ सय ९९ कित्ता सेयर किनबेच भए। योसँगै सेयर बजारको आकार (बजार पुँजीकरण) १५ खर्ब ५५ अर्ब रुपैयाँ कायम भएको छ। क वर्गका कम्पनीको सेयर कारोबार मापक सेन्सिेटिभ परिसूचक ० दशलमव ४५ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ० दशमलव ४७ प्रतिशतले ओरालो लागे।"
कुमारी बैंकमा चार संस्था गाभिने,"काठमाडौं कुमारी बैंकले काष्ठमण्डप डेभलपमेन्ट बैंक लिमिटेड, पश्चिमाञ्चल फाइनान्स कम्पनी लिमिटेड, महाकाली विकास बैंक लिमिटेड र काँक्रेबिहार विकास बैंक लिमिटेडलाई प्रतिसेयर ८५ रुपैयाँका दरले गाभ्ने निर्णय भएको बैंकद्वारा जारी विज्ञप्तिमा उल्लेख छ।"
सुनचाँदी गहनामा मिसावट,"काठमाडौं बजारमा सुनचाँदीका गहनामा मिसावट भेटिन थालेको छ। बजार अनुगमन गर्न जिम्मा पाएको आपूर्ति व्यवस्थापन तथा उपभोक्ता हित संरक्षण विभाग गरेको अनुगमनमा यस्तो फेला परेको हो। गहनामा मिसावटले नाकमा घाउ भएको र पाकेको उजुरी परेपछि विभागको टोलीले माघ ७ गते गहना पसलमा अनुगमन गरेको थियो। त्यसक्रममा शुक्रपथमा रहेको नोज पिन हाउस, शुभलाभ ज्वेलर्स, जे एन्ड जे सिल्भर हाउस प्रालि, जय श्रीकृष्ण ज्वेलर्स प्रालिबाट गहनाका नमुना संकलन गरिएको थियो। संकलन गरिएको गहनाको नमुना गुणस्तर तथा नापतौल विभागमा परीक्षण गरिएको थियो। परीक्षणका क्रममा गहनामा मिसावट भएको फेला परेको हो। विभागले तयार पारेको नमुनाको प्रतिवेदनअनुसार कोखला चिकमखोला नामक चाँदीको गहनामा ८६ दशमलव ८७ प्रतिशत मात्रै शुद्धता छ। उक्त गहनामा ६ दशमलव १७ प्रतिशत कपर, २ दशमलव ३७ प्रतिशत जिन्क मिसावट छ। यस्तै ४ दशमलव ३६ प्रतिशत क्याडमियम मिसावट गरेको पाइएको छ। क्याडमियम मानव स्वास्थका लागि हानिकारक रसायन हो। गहनामा क्याडमियम प्रयोग गर्नु गलत हो, सुनचाँदी व्यवसायी महासंघका अध्यक्ष मोहन सुनारले भने, क्याडमियम प्रयोग गरिएको गहना स्वास्थका लागि हानिकारक हुन सक्छ। जानकारहरूका अनुसार यसले छालासम्बन्धी रोग, एलर्जीसँगै क्यान्सरसमेत हुन सक्छ। प्रतिवेदनअनुसार नोज पिन नामक सुनको गहनामा ९१ दशमलव २१ प्रतिशत शुद्धता छ। २ दशमलव २५ प्रतिशत चाँदी र ६ दशमलव १२ प्रतिशत कपर मिसावट गरिएको छ। अर्को सुनको गहनामा ९२ दशमलव ३६ प्रतिशत मात्रै शुद्धता छ। २ दशमलव ६३ प्रतिशत चाँदी र ३ दशमलव ८६ प्रतिशत कपर मिसावट भएको प्रतिवेदनमा उल्लेख छ। २४ क्यारेट दाबी गरिएको गहनामा ९८ दशमलव ५ प्रशिततसम्म अनिवार्य शुद्धता हुनुपर्छ। ९८ प्रतिशतभन्दा कम हुन भनेको उपभोक्ता ठगी गर्नु हो। उच्च गुणस्तरको नाममा कमसल गहना बिक्री गर्नेलाई कारबाहीको दायरामा ल्याउनुपर्ने उपभोक्ताकर्मीहरू बताउँछन्। गहनामा बढी मात्रामा मिसावट त्यसमा पनि स्वास्थ्यलाई हानिकारक रसायन मिसावट भएको छ। सर्वसाधारणको ज्यानमाथि खेलबाड गर्ने अधिकार कुनै व्यवसायीको छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, ठगी गर्ने व्यवसायीलाई कानुनअनुसार कडा कारबाही हुनुपर्छ। आपूर्ति व्यवस्थापन तथा उपभोक्ता हित संरक्षण विभागका अनुगमन शाखा निर्देशक लक्ष्मण श्रेष्ठले ठगी गर्ने व्यवसायीलाई कारबाहीको दायरामा ल्याइने बताए। गुणस्तर विभागबाट रिपोर्ट आएको छ। तर, विस्तृत रूपमा अध्ययन गरेका छैनौं, उनले भने, प्रतिवेदन अध्ययन गरी ठगी गर्नेलाई कारबाही हुन्छ। विभागका अनुसार गहनामा मिसावट गरी बिक्री गर्नेलाई उपभोक्ता संरक्षण ऐन २०५४ अनुसार कारबाही गरिनेछ। ऐनअनुसार आर्थिक जरिवानासँगै मुद्दासमेत दायर गर्न सकिन्छ। यसअघि विभागले गरेको अनुगमनमा व्यवसायीले तोकिएभन्दा कम तौल तथा गुणस्तरको सुनचाँदी बिक्री गरेको भेटिएको थियो।"
ग्यासमा मूल्य वृद्धिको विरोध,"गत महिना इन्धनको तस्करीको बहानामा पेट्रोल, डिजेल र मटितेलमा प्रतिलिटर साढे ४ रुपैयाँ मूल्य वद्धि भयो। हाल ग्यासको मूल्य २५ रुपैयाँ बढाएको छ। मूल्य वृद्धिको हामी भत्र्सना गर्दछौं, मञ्चले प्रधानमन्त्री कार्यालय र आपूर्ति मन्त्रालयमा बुझाएको ज्ञापन पत्रमा भनिएको छ, अन्तर्राष्ट्रिय बजारमा इन्धनको मूल्य गत डिसेम्बरदेखि अहिलेसम्म प्रतिब्यारेल ५० देखि ५२ डलरको हाराहारी स्थिर छ। तर, अन्तर्राष्ट्रिय बजारमा मूल्य बढ्यो भन्ने तर्क आफैंमा खण्डनयोग्य छ। इन्डियन आयलबाट ल्याएको तेल भारतमा तस्कर भयो भन्ने झनै राष्ट्रिय बेइज्जतीको कुरा हो। यो सुरक्षा संयन्त्रलाई निकम्मापन देखाउने काम हो।मञ्चका अध्यक्ष प्रेमलाल महर्जनले शुक्रबार व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिमा पनि ज्ञापन पत्र बुझाउने बताए। निगमको भनाइअनुसार प्रतिसिलिन्डर १ सय ६२ रुपैयाँ घाटा छ। तर, पेट्रोल, मटितेल र हवाइ इन्धनमा ठूलो नाफा छ, उनले भने, मूल्य बढेको बहानामा उपभोक्तालाई शोषण गरी कर्मचारीलाई बोनस बाँड्ने षड्यन्त्रबाहेक अरू केही हुनै सक्दैन।उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि वैज्ञानिक विधि अपनाएर मात्रै मूल्य समायोजन गर्नुपर्ने बताए। हाल गरिएको मूल्य वृद्धि सर्वसाधारणको दैनिकीमा असर गर्ने उनले बताए। मूल्य बढाउनु वैज्ञानिक र व्यावहारिक छैन। अन्तर्राष्ट्रिय बजारमा मूल्य बढेको अवस्थामा मूल्य स्थिरीकरण कोषको रकम चलाउनुपर्छ, उनले भने, तर, अस्वाभाविक रूपमा मूल्य बढाएको छ। अनुचित मूल्य तत्काल फिर्ता लिनुपर्छ। निगमले भने भारतीय आयल निगम (आईओसी) ले पठाएको नयाँ मूल्यसूचीअनुसार नै ग्यासको मूल्य बढेको दाबी गरेको छ। निगमका अनुसार प्रतिसिलन्डर २५ रुपैयाँ वृद्धि गरे पनि प्रतिसिलिन्डर १ सय ६२ रुपैयाँ ५१ पैसा घाटा छ। ग्यासमा मात्रै पाक्षिक घाटा १५ करोड ३ लाख रुपैयाँ रहेको निगमको दाबी छ।नयाँ मूल्यसूचीअनुसार प्रतिलिटर पेट्रोलमा ५६ पैसा, मटितेलमा १३ रुपैयाँ ४० पैसा नाफा छ। हवाई इन्धन आन्तरिकतर्फ ५ रुपैयाँ ७७ पैसा र अन्तर्राष्ट्रियतर्फ १३ रुपैयाँ ३९ पैसा नाफा छ। पेट्रोलबाट पाक्षिक नाफा ९२ लाख, मटितेलबाट १ करोड १७ लाख, हवाई इन्धन आन्तरिकतर्फ १ करोड २४ लाख, हवाई इन्धन अन्तर्राष्ट्रियतर्फ ६ करोड ७३ लाख रुपैयाँ नाफा छ। डिजेलमा भने प्रतिलिटर ३ रुपैयाँ १७ घाटा छ। नयाँ मूल्यअनुसार निगमको कुल पाक्षिक घाटा २३ करोड ९३ लाख रुपैयाँ रहेको जनाएको छ।"
मनाङ सेमिफाइनलमा,"बिर्तामोड रमपम झापा गोल्डकप फुटबलको अन्तिम क्वाटरफाइनलबाट फराकिलो जितसहित मनाङ मस्र्याङदी क्लब अन्तिम चारमा पुगेको छ। उसले बुधबार एनआरटीलाई ४० ले पराजित गरेपछि गोल्डकपको सेमिफाइनल समीकरण पूरा भएको छ।अब सेमिफाइनलमा मनाङको भेट शनिबार विभागीय टिम त्रिभुवन आर्मी क्लबसँग हुनेछ। आधा दर्जन राष्ट्रिय खेलाडीसहित मैदान उत्रिएको मनाङले सुरुदेखि नै खेल पकडमा राखेको थियो। मनाङबाट निराजन मल्लले २, ओलावाले र सुशील लामाले ११ गोल गरे।मनाङ आक्रामक प्रस्तुत हुँदा एनआरटीले रक्षात्मक खेल खेले पनि सफल हुन सकेन। मनाङले २५ औं मिनेटमा खाता खोल्यो। विदेशी खेलाडी ओलावालेको पासमा निराजनले गोल गर्दै मनाङलाई अग्रता दिलाए। दुई मिनेटपछि सुशीलले दोस्रो गरे। उनले पनि ओलावालेकै पास सदुपयोग गरेका थिए। ३४ औं मिनेटमा निराजनले व्यक्तिगत दोस्रो गोल गर्दै पहिलो हाफमा मनाङको अग्रता ३० पारे। सुशीलले पेनाल्टी क्षेत्रभित्र मिलाइदिएको पास ओलावालेले छाडे। तर निराजनले त्यसलाई आकर्षक ढंगले गोलमा परिणत गरे।दोस्रो हाफमा पनि मनाङको गोल गर्ने क्रम रोकिएन। ५९ औं मिनेटमा ओलावालेले गोल गर्दै ४० को स्थिति बनाए। उनले विशाल राईको पासमा गोल गरेका हुन्। यसअघि २० औं मिनेटमा मनाङका सुजल श्रेष्ठको फ्रिकिक बारमाथिबाट बाहिरियो। ३०औा मिनेटमा एनआरटीका प्रवीण गुरूङको कडा प्रहार बाहिरियो। ३१ औं मिनेटमा मनाङका ओलावालेको प्रहार एनआरटीका गोलरक्षक सन्देश गुरुङले बचाउ गरे। म्यान अफ द म्याच मनाङका रोहित चन्द घोषित भए। एनआरटीका प्रशिक्षक श्याम मालीले छोटो समयमा गरेको तयारी पर्याप्त नभएकाले हार बेहोर्नुपरेको बताए। मनाङका प्रशिक्षक छिरिङ लोप्साङ गुरूङले विपक्षीको फिनिसिङ हुन नसक्दा आफ्नो टिमको जित सहज भएको बताए। शुक्रबार पहिलो सेमिफाइनलमा आयोजक झापा११ ले हिमालयन शेर्पा क्लबसँग खेल्नेछ।"
सरस्वतीको सफल सुरुवात,सिमरा आठौं रुस्लान गोल्डकप फुटबल प्रतियोगिताको बिहीबार उद्घाटन खलमा आयोजक नव जनजागृति युवा क्लब काठमाडौंको सरस्वती युथ क्लबसँग पराजित भएको छ। सिमरा रंगशालामा सरस्वतीले २० को जित हात पार्यो। सरस्वतीको जितमा तीर्थ बस्नेत र जोनम लिगलले गोल गरे। आयोजकसामु उत्कृष्ट सुरुवात गरेको सरस्वतीले २२ औं मिनेटमा अग्रता लियो। तीर्थले विपक्षीको कमजोर रंक्षापंक्तिको फाइदा उठाउँदै दिपेश श्रेष्ठले पेनाल्टी बक्सभित्र मिलाइदिएको पास उपयोग गर्दै गोल गरेका थिए। अग्रता लिएको पाँच मिनेटमै अर्को गोल थप्यो। २७ औं मिनेटमा आयोजकका अजय पौडेलले सरस्वतीका कप्तान दिपेश श्रेष्ठलाई पेनाल्टी बक्समा लडाए। सरस्वतीले पेनाल्टीको अवसर पायो। पेनाल्टीमा जोनमले गोल गरे। उनको प्रहार गोलरक्षक विशाल श्रेष्ठले ठम्याउन सकेनन्। खेलमा २० ले पछि परेपछि आयोजक दबाबमा पर्यो। पहिलो हाफमा तालमेलको अभाव देखिन्थ्यो। खेलको दोस्रो हाफमा सुधारिएर प्रदर्शन गरेको आयोजकले अवसर सदुपयोग गर्न नसक्दा पराजित हुन पुग्यो। खेलको पतन्जली म्यान अफ द म्याच सरस्वतीका कप्तान दिपेश श्रेष्ठ भए। उनले ५ हजार पाए। शुक्रबार सिएमजी क्लब संकटा र एपीएफ क्लबबीच प्रतिस्पर्धा हुनेछ।
लुम्बिनी गल्फ आजदेखि,काठमाडौं लुम्बिनी इन्स्योरेन्स गल्फ प्रतियोगिता रोयल नेपाल गल्फ क्लबमा शुक्रबार सुरु हुँदै छ। स्टेबलफोर्ड ३४ ह्यान्डीक्यापका आभारमा हुने दुईदिने १८ होलको प्रतियोगितामा १ सय बढी आमन्त्रित गल्फर सहभागी हुने आयोजक लुम्बिनी इन्स्योरेन्सका अध्यक्ष मनोहरदास मूलले बताए।
हिमालय फाइनलमा,"काठमाडौं हिसान खेलकुद सप्ताहअन्तर्गत भलिबलमा हिमालय कलेज फाइनलमा पुगेको छ। बिहबिार हिमालयले प्रिसियस कलेजलाई २७२४, २२२५, २५१४ को सेटमा हरायो। एन्जल हर्ट र नवोदित कलेज भने सेमिफाइनल पुगेका छन्। बास्केटबलको छात्रामा जेभियर, गोल्डेनगेट र सीसीआरसीले सफलता पाए् । छात्रा फुटसलमा गोल्डेनगेट सेमिफाइनल पुगेको छ ।"
अन्तर्राष्ट्रिय तेक्वान्दो हुने,"काठमाडौं नेपाल तेक्वान्दो संघमा आबद्ध युनाइटेड तेक्वान्दो डोजाङले प्रथम काठमाडौं अन्तर्राष्ट्रिय तेक्वान्दो च्याम्पियनसिप माघ २७ देखि २९ गतेसम्म काठमाडौंमा आयोजना गर्ने भएको छ। प्रतियोगितामा नेपालसहित दक्षिण कोरिया, भारत,बंगलादेश, भुटान, मलेशिया, इन्डोनेसिया र सिंगापुरका करिब ५ सय खेलाडीले भाग लिने संयोजक नोर्बु लामाले बिहीबार जानकारी गराए।"
कैलाली क्वाटरफाइनलमा,"काठमाडौं कैलाली, सानोगौचरन नाइटकिङ, सामाखुसी फुटसल, हिमालयन शेर्पा र पोखराको बगर भाइखलक टिम बिहीबार रुस्लान जावलाखेल कप भेट्रान फुटबलको क्वाटरफाइनल पुगेका छन्।"
भैंसीको संख्या घट्दै,तेह्रथुम दूध उत्पादनका लागि ग्रामीण क्षेत्रमा पालिएका दुधालु भैंसीसमेत मासुका लागि बिक्री हुन थालेपछि भैंसीको संख्या घट्न थालेको छ। मासुबाहेक सुकुटी र म:म खाने संस्कार बढेसँगै गाउँमा भैंसी र पाडापाडी अभाव देखिएको हो।किसानमाझ भैंसी र पाडापाडी अभाव भएको र बाँकी रहेकाको मूल्य अकासिएकाले व्यावसायिक भैंसीपालक किसानले सरकारसँग संरक्षण कार्यक्रम गर्न माग गरेका छन्। दुधालु भैंसीको संरक्षण र पाडी उत्पादनका लागि छुट्टै कार्यक्रम नगर्दा बर्सेनि संख्या घटदै गएको हो।सडक असुविधाका कारण टाढाबाट भैंसी किनेर ल्याउन नसकिने र स्थानीयस्तरमा असीमित मूल्य बढदा सामान्य किसानको पहुँचभन्दा बाहिर गइसकेको खाम्लालुङका अगुवा भैंसीपालक गोपी ढुंगानाले बताए। भैंसी संरक्षणका लागि सरकारीस्तरबाट कार्यक्रम सञ्चालन नगरे लोप हुने जोखिम रहेको उनले बताए।दूध उत्पादनका लागि महँगो मूल्यमा किनेर पालिएका उन्नत जातका भैंसीसमेत मासुका लागि व्यापारीलाई बिक्री गर्न थालिएकाले जिल्लाभर अभाव खडकिएको भैंसीपालक किसानको गुनासो छ।जिल्लामा सुरुमा लिमे र पारकोटे जातका भैंसीमा मुर्रा जात क्रस गराएर पाडापाडीको उत्पादन गरिएको भए पनि प्रभावकारी नभएको पशु सेवाले जनाएको छ। कार्यालयले केही वर्षअघि जिल्लामा भैंसीको संख्या बढाउन विभिन्न क्षेत्रमा भैंसीपालन पकेट क्षेत्र घोषणा गरेर मुर्रा जातका पाडी र बीउ राँगा वितरण गरेको थियो।तर व्यावसायिक भैंसीपालनमा किसानको ध्यान त्यति नगएको पशु सेवा कार्यालयका वरिष्ठ पशु विकास अधिकृत शिवजीप्रसाद दासले बताए। सुरुमा गाउँँगाउँमा किसान स्तरमा गठन गरिएका भैंसीपालन समूहसमेत अहिले निष्क्रिय छन्। थोरै तर स्वादिलो दूध दिने रैथाने भैंसी मासुका लागि काटिने क्रम बढदो छ। स्थानीय हावापानीमा राम्ररी फस्टाउने यस्ता भैंसीको समेत गाउँघरतिर अभाव छ। रैथाने भैंसीको अभाव भएर दूधका लागि उन्नत जातको मुर्रा पशु सेवा कार्यालयको सहयोगमा किसानले भित्र्याएका थिए।
मोटर बिग्रिँदा दूषित पानीको भर,"सिद्धिपुर (उदयपुर) चार वर्षयता सञ्चालित खानेपानी योजनाको मोटर बिग्रिँदा सिद्धिपुर ७ मा पिउने पानी अभाव भएको छ। पानी तान्ने मोटर बिग्रँदा स्थानीय ८० परिवारसहित २ सय ५० विद्यार्थी समस्यमा परेका हुन्।लिफ्ट खानोपानी योजनाको मोटर बिग्रेपछि वैकल्पिक व्यवस्था नहुँदा विद्यालयको जोहो गर्न चुनौती थपिएको छ। स्वच्छ पिउने पानीका लागि सञ्चालित योजना बन्द हुँदा सर्वसाधारण मुढोटोङ कुवाको दूषित पानी पिउन बाध्य छन्। गाउँले र विद्यार्थी दुवैको एकमात्र पानी स्रोत मुढोटोङ मा समेत पर्याप्त पानी नहुँदा व्यवस्थापनमा चुनौती थपिएको शारदा निमाविका प्रअ अर्जुन ओझाले बताए। खानेपानी योजना बन्द भएपछि चार वर्ष पहिलेकै अवस्था भएको छ, उनले भने, योजना सञ्चालनपछि खानेपानी समस्या समाधान भएको थियो।गरिबी निवारण कोषको १८ लाख २२ हजार र श्रमदान ४ लाख ५० हजारसमेत २२ लाख ७२ हजार लागतमा उक्त योजना निर्माण गरिएको हो। ०६९ बाट सञ्चालनमा आएको खानेपानी अहिलेमात्रै बिग्रिएको उपभोक्ता समिति सचिव बद्रीकुमार राईले बताए। पानीको अन्य स्रोत नएपछि मुहानाभन्दा ५ किलोमिटरमाथि डाँडामा रहेको गाउँ र विद्यालयलाई लक्षित गरेर लिफ्ट योजना चलाइएको थियो, उनले भने, पम्पले तानेर माथि ट्यांकीमा जम्मा गरी पानी वितरण गरिएको थियो। अहिले मोटर बिग्रिएपछि अति समस्या भएको उनले बताए। मोटर मर्मतका लागि करिब १ लाख लाग्ने अनुमान गरिएको छ, उपभोक्ता समिति अध्यक्ष अमर राईले भने, स्थानीय उपभोक्ता र विद्यालय दुवैले लाख रुपैयाँ खर्च गर्ने अवस्था छैन। पानी नहुँदा मुढोटोङ को कुवामै भर पर्नुपरेको छ, स्थानीय ७५ वर्षीया शिवमाया मगरले भनिन्, कुवामा समेत पानी सुक्दै गएकाले मध्यरातमै पालो बस्नुपर्छ। एक घण्टामा २ गाग्रो पानी जम्मा हुन्छ, त्यसैलाई आलोपालो गरेर भर्नुपर्ने भएको छ। मुढोटोङ कुवामा ८० घर गाउँले र करिब २ सय ५० विद्यार्थीले पानी प्रयोग गर्दै आएका छन्। पर्याप्त पानी नहुँदा विद्यार्थीको पढाइसमेत प्रभावित भएको छ। त्यसैगरी विद्यालय निर्माण र खुला दिसामुक्त भएको विद्यालय क्षेत्र पुन: दूषित बन्दै गएको छ। योजनाले विद्यालयसहित समुदायमा १० वटा सार्वजनिक धारा वितरण गरेको छ।"
सम्झौताको वर्ष दिनपछि शिलान्यास,"इलाम जोगमाई खोलामा सम्झौता भएको एक वर्षपछि मात्र पक्की पुल निर्माण सुरु भएको छ। मैनाचुली कम्पनीसँग गएको फागुनमा सम्झौता भए पनि समयमा बजेट निकासा नहुँदा निर्माण भने ढिला भएको हो।आउँदो जेठसम्ममा निर्माण सक्नुपर्ने गरी सम्झौता भए पनि छोटो अवधिमा पुल पूरा नहुने निश्चित देखिन्छ। सम्झौता गरेपछि पाउने मोभिलाइजेसन रकम प्राप्त नहुँदा काम थाल्न ढिलाइ भएको निर्माण कम्पन्नी मैनाचुली झापाली जेभीले जनाएको छ। सम्बन्धित कार्यालयको हेलचक्रयाइँले समयमा काम सक्न कठिनाइ भएको कम्पनीका प्रोपाइटर शेरबहादुर बस्नेतले बताए। समयमै काम सक्ने गरी लागेका छौं, उनले भने, तर बर्खायाम सुरु हुनै लाग्दा काम थालिने भएकाले समयमै निर्माण सक्न कठिन छ।पुल अभावमा हिउँदयाममा मात्रै यातायात सञ्चालन हुने उक्त ठाउँमा पक्की पुल बनेपछि त्यस क्षेत्रका जोगमाई, नयाँबजार, गोर्खे, पशुपतिनगरलगायतका बासिन्दालाई प्रत्यक्ष फाइदा पुग्नेछ। यहाँबाट सीधा सदरमुकाम पुग्न पनि स्थानीयलाई सहज हुनेछ। सडक डिभिजनअन्तर्गत निर्माण हुने पुलको मंगलबार एक कार्यक्रमबीच क्षेत्र नं ३ का सांसद केशव थापाले शिलान्यस गरेका हुन्। यस क्षेत्रको भाग्य र भविष्य जोडिएको पुललाई गुणस्तरीय र समयमै पूरा गर्न स्थानीयले नियमित अनगुमन गर्नुपर्नेमा सांसद थापाको जोड थियो। विकास निर्माणका हरेक गतिविधिलाई राजनीतिक आँखाबाट नहेरी अघि बढ्ने वातावरण बनाउनुपर्छ, उनको आग्रह छ।शनिश्चरे बजारनजिक बन्ने पुलको आरसीसी पुल लम्बाइ १६ मिटर छ। दुई करोड ३६ लाख लागतमा पुल निर्माण सम्झौता भएको हो। गाविस सचिव गोविन्द भट्टराईले पुल निर्माण सम्बन्धमा कार्यालयमा कुनै पनि जानकारी नदिइएको वताए। अनुगमन समिति गठन गरेर निर्माण कार्यलाई गुणस्तरीय बनाउन सहयोग गर्नुपर्ने हो, उनले भने, सम्बन्धित कार्यालयले कुनै पनि सहयोग नगरेकाले समिति गठन पनि गर्न समस्या भएको छ।ढिलै भए पनि काम सुरु भएकामा स्थानीय हर्षित छन्। पुल निर्माणलाई गुणस्तरीय बनाउँदै चाँडै सेवा लिन गाउँका सबैले सहयोग गर्नुपर्छ, स्थानीय अमर थामीले भने। फिक्कलबाट करिब २० किलोमिटर उत्तरको जोगमाईमा कच्ची सडक मार्फत यातायात सञ्चालन हुँदै आएको छ। जोगमाईबाट १० किलोमिटर टाढा नयाँबजार र अन्य गाउँ जानका लागि पुलको आवश्यकता भएको हो। जोगमाई र गोर्खे क्षेत्रका बासिन्दा पुल निर्माण थालिएपछि फिक्कल हुँदै लामो फेरो लगाएर सदरमुकाम पुग्नुपर्ने बाध्यताबाट मुक्ति पाउने स्थानीय मोहन बस्नेतले बताए।"
छुरी प्रहारले ६ घाइते,"धरान छाताचोकमा नाम र ठेगाना नखुलेका एक युवाले बिहीबार अन्धाधुन्ध धारिलो हतियारले प्रहार गर्दा ६ जना घाइते भएका छन्। सडकमा हिँड्ने जसलाई भेट्यो उसैलाई छुरी प्रहार गर्न थालेपछि छाताचोकमा आतंकित मच्चिएर मान्छे भागाभाग गरेका थिए। ती युवाको उमेर २० वर्षको जति देखिन्छ। छ जनालाई घाइते बनाएर अरुमाथि पनि आक्रमण गर्दै गर्दा इलाका प्रहरीबाट आएको टोलीले नियन्त्रणमा लिएको डीएसपी ढकेन्द्र खतिवडाले बताए। प्रहरीको हिरासतमा रहे पनि केही नबोलेकाले दोहोरो संवाद हुन नपाएको प्रहरीले जनाएको छ। खतिवडाका अनुसार छाताचोक क्षेत्रमा हिँडिरहेकामध्ये धरान १५ का विवेक लामा, १४ का सोम राई, ४ का बच्चु ठाकुर, मोरङ दुलारी बस्ने ज्योति चौधरी, ६ बस्ने सीता लिम्बू र १६ का जीवन कोइराला घाइते छन्।गोविन्द मैनालीले भने चोकमा मान्छेको भीडमा जथाभावी छुरी जस्तो धारिलो हतियारले महिला, बालबालिका, युवा वृद्ध केही नभनी जताततै प्रहार गर्न थालेपछि भागाभाग भयो। ती युवाले चोकमा पुगेपछि एक्कासि जसलाई भेट्यो उसैलाई हतियारले प्रहार गरिरहँदा चोकका बासिन्दाले ग्याङ फाइट भएको ठानेर पसल बन्द गर्न थालेको मैनालीले बताए।"
होटल अनुगमन,"तेह्रथुम जिल्ला प्रशासनले म्याङलुङ बजारका होटल रेस्टुरेन्टको अनुगमन गरेको छ। सहायक प्रजिअ जयप्रकाश बस्नेत नेतृत्वमा क्षेत्रीय खाद्य प्रविधि तथा गुण नियन्त्रण कार्यालय विराटनगरका प्राविधिकसहितको टोलीले अनुगमन गरेको हो। होटल, रेस्टुरेन्टका भान्सा घर, खाद्य सामग्री, पेय पदार्थ, सरसफाइ र खाद्य सामग्रीको गुणस्तर, उपभोग्य अवधिलगायतको जानकारी लिएको प्रशासनले जनाएको छ। होटलमा भेटिएका म्याद नाघेका तयारी खाद्य वस्तु तथा पेय पदार्थ टोलीले नष्ट गरेको छ। अनुगमन क्रममा सफाइ, व्यवसाय, दर्ता, नवीकरण, मूल्यसूची तथा साइनबोर्ड राखे नराखेको साथै धूमपान निषेधित क्षेत्र छुट्याउनसमेत निर्देशन दिएको बस्नेतले बताए।"
बल्न छाड्यो सडकबत्ती,"भोजपुर सदरमुकाम बजारमा जडान गरिएको सडक बत्ती बल्न छाडेपछि सर्वसाधारणलाई सास्ती भएको छ। कर तिर्दै आए पनि असोजयता बत्ती बल्न छाडेको हो। गेटरोडदेखि चारभञ्ज्याङसम्म, टक्सार बजार क्षेत्रका कुनै पनि बत्ती बल्दैनन्।नगरपालिकाले कर नतिर्दा लाइन काटिएको प्राधिकरणले बताएको छ। ०७१ मा भोजपुर नगरपालिका घोषणा भएसँगै बल्न थालेका बत्ती अहिले बल्दैनन्। स्थानीयलाई आवतजावत गर्न समस्या छ। कर तिरे पनि उपभोग गर्न नपाएको नगरवासीको गुनासो छ। नगरपालिका बनेपछि केके नै होला भन्ने थियो, बल्दै गरेको बत्ती पनि कााटियो, कर तिर्यातिरै छौं, स्थानीय रसिला उदासले भनिन्।"
सञ्चारकर्मीलाई पुरस्कार,"तेह्रथुम विभिन्न सञ्चार माध्यममा कार्यरत ९ सञ्चारकर्मी पुरस्कृत हुने भएका छन्। महासंघ जिल्ला शाखाको साधारणसभा तथा अधिवेशनमा तेह्रथुम पत्रकारिता पुरस्कार, क्रियाशील पत्रकारिता पुरस्कार र सहयोगी आर्थिक पत्रकारिता पुरस्कारबाट ९ सञ्चारकर्मीलाई पुरस्कृत गर्ने निर्णय गरिएको अध्यक्ष उद्धव तिम्सिनाले बताए।"
मासिंदै तालपोखरी,"पाल्पा प्राकृतिक महत्त्वका पोखरी र ताल संकटमा परेका छन्। ऐतिहासिक एवं पर्यटकीय महत्त्वको कोलडाँडाको सत्यवती ताल सुकेको छ। प्रभास पोखरीमा विगतमा जस्तो पानी छैन। सीता कुण्ड, सत्यवती, बल्ढेङगढी र मुझुङलगायतका गाविसमा रहेका प्राकृतिक र मानवनिर्मित पोखरीसमेत सुकेका छन्। ज्यामिरे, मित्याल र बहादुरपुरमा रहेको पोखरीमा पानी जम्मा हुन छाडेको छ। तानसेन नगरपालिका ११ र १४ का बीचमा रहेको प्रभास पोखरीलाई मानवीय अतिक्रमणबाट रोक्दै तत्काल संरक्षण गर्नुपर्ने देखिएको स्थानीय महेश पन्तले बताए। तानसेनको श्रीनगरमा खनिएको पोखरीमा पानी अडिँदैन। डिभिजन खानेपानीले गाविस र तानसेनमा पनि प्राकृतिक पोखरी सुक्दै गएकाले अब संरक्षणमा चासो दिनुपर्ने जनाएको छ। डिभिजन प्रमुख केशवलाल शाक्यले प्राकृतिक पोखरीमा पानी सुक्दै गएकाले मानवनिर्मित भए पनि डाँडाबस्तीमा पोखरी बनाउनुपर्ने बताए।बल्ढेङ्गगढीको पोखरीमा पानी सुकेको छ। स्थानीय केशव खडकाले यहाँको पोखरीमा पानी संकलन गर्नलाई अघिल्लो वर्ष पानी कम पर्दा समस्या आएको बताए। उनका अनुसार तालपोखरीहरू यस वर्ष सबै सुकेका छन्। वर्षातको पानी संकलन हुने स्थानमा यस वर्ष कहीं पनि पानी छैन, मुझुङका कृष्ण दर्नालले भने, खडेरीले प्राकृतिक ताल संकटमा परेका छन्। बुढा पुरानाले पोखरी बनाउने र मौलो गाड्ने चलन थियो। अहिले यसलाई संरक्षण गर्न पनि सकिएको छैन, बल्ढेङ्गगढीका भोजबहादुर खडकाले भने, पहिलाको पोखरी अहिले जोगाउनै मुस्किल भइसकेको छ। कतिपय पुराना पोखरी, कुवासमेत मोटरबाटो खन्दा पुरिएका छन्। मानवीय र पशुको अतिक्रमणले पनि पोखरी संकटमा परेका हुन्। सीता कुण्ड, प्रभास, सत्यवती जस्ता धार्मिक एवं ऐतिहासिक पोखरीलाई संरक्षणको प्रयास भए पनि मानवीय अतिक्रमणले संकटमा छन।सीताकुण्डमा दुईवर्षदेखि संरक्षणको काम हुँदै आएको छ। प्रभासमा भने लुम्बिनी मेडिकल कलेज र निजी क्षेत्रको आवासले पुरिँदै गएर दुर्गन्धित बनेको छ। सत्यवतीमा पोखरी वरिपरि वृक्षरोपण गर्ने काम गरिए पनि अहिले उस्तै छ। वर्षैभरि दलदल रहने सत्यवतीमा यसवर्ष भने सुख्खा नै भएको स्थानीय सन्तबहादुर गाहाले बताए। जिल्लाका डाँडाबस्तीमा पुराना कुवा, पानीको मुहान नजिकको दलदलसमेत अहिले सुकेका छन्।स्थानीयमा चेतना नहुँदा ताल, कुवा, पोखरी संकटमा परेका हुन्। डाँडामा पोखरी, कुवा र दलदल रहेका तालका कारण तल्लो बस्तीमा पानीको स्रोत थपिने डिभिजन खानेपानी प्रमुख शाक्यले बताए। सामुदायिक वन, भू:संरक्षणले यस्ता विषयमा ध्यान दिनुपर्ने उनको सुझाव छ। प्राकृतिक रूपमा बनेका तालतलैयामा पनि आगामी वर्षमा यसलाई कसरी संरक्षण गर्न सकिन्छ भन्ने सोच्नुपर्ने बेला आएको उनले बताए। जिल्लाको कुनै पनि निकायले अहिलेसम्म कति ताल, पोखरी, कुवा र दलदल रहने सिमसार छन् भन्ने अध्ययन गरेका छैनन्।"
सित्तैका भेडीगोठाला,"उनले २५ वर्ष भारतका विभिन्न राज्यमा राइफल भिरेर लडाइमा होमिए। घरछुट्टीमा आउँदा पनि भेडीगोठमै धेरै रात बिताएको उनले बताए। हिमाल, पहाड एकसरो लुगामै हिँड्न रुचाउने उनले कम्मरमा नाम्लो र खुर्पेटो कहिल्यै टुटाउँदैनन्। पल्टन जानुअघि पनि यही गोठमै थिएँ। अहिले पनि, उनले भने, मलाई नपुग्दो केही छैन। तर, गोठ छोड्न मन छैन। खुदी ३, ढगैंबेसीमा उनको गोठ आइपुग्दा सँगै हुन्छन् सिउरुङकै तुलसीप्रसाद गुरुङ। ४७ वर्षीय उनी १० वर्षको उमेरदेखि भेडीगोठमा छन्। उनी झण्डै २ सय ४० भेडाका गोठाला हुन्। आफ्ना २५ वटा बाहेक सबै अरूका नासो हुन्। १० घरका भेडा उनको जिम्मामा छन्। गोठालालाई दिनु त कहाँ छ कहाँ, कहिलेकाहीं बाघले भेडा खाइदिँदा, बिख खाएर मर्दा धनीको गाली खाइन्छ, उनले भने।उनका अनुसार पुसमा गाउँ नजिकै आएदेखि दुवै गोठाला सँगसँगै गोठ बनाएर बस्छन्। अरूको खेतमा मलका लागि राख्ने गरिएकाले पुसदेखि चैतसम्म खेतधनीले खर्च भर्छन्। वैशाखदेखि भने गोठ छुटिन्छ। खुदी, घनपोखरा, ताघ्रिङको लेक हुँदै दूधपोखरी जाने बाटोको थुर्जुसम्म पुग्छ। जनैपूर्णिमामा दूधपोखरी नुहाउन आउने फर्किएपछि गोठ तल सर्दै आउने गरेको उनले बताए। धनीले हामीलाई दिने भनेको दूध हो। भेडाको दूध कति नै पो हुन्छ र? तुलसीप्रसादले भने, ऊन समेत काटेर आफैं लान्छन्। हामी सित्तैमा गोठाला बनेका छौं। विदेश जाने सपना कहिल्यै नसाँचेका उनले भेडीगोठभन्दा विकल्प पनि सोंचेनन्। बाउबाजेले भेडा पाल्दै आए, यही पनि नपाले कहाँ के गर्ने र खै?भेडापालनबाट उनीहरूले घरखर्च भने पठाउने गरेका छन्। आफ्नै भेडाको साँढ बेच्ने गरेका उनीहरूले बर्सेनि डेढलाखदेखि २ लाख रुपैयाँसम्म कमाउँछन। साँढ र बुढी माउ गरेर ८१० वटा आफ्नै बिक्री हुन्छ। डेढ लाखभन्दा बढी आम्दानी हुन्छ खिमबहादुरले भने, म पैसा नै कमाउन गोठ बसेको होइन। डेढलाख मेरो ६ महिनामा पेन्सन आउँछ। गोठ छोड्न नसकेरमात्रै हो। तुलसीप्रसादले भने त्यही डेढलाखले घरखर्च धान्दै आएका छन्। मेरो त यही हो आम्दानी। यति पनि नगरे घरखर्च कसरी धानिएला र? उनले भने।"
नवलपरासीका सबै क्रसर उद्योग बन्द,कार्यालयले माघ १७ गतेभित्र स्रोत खुलाउन समय दिएको थियो। स्थानीय विकास अधिकारी युवराज कट्टेलका अनुसार व्यवसायीले स्रोत नखुलाएकाले मंगलबारदेखि पूर्ण रूपमा उद्योग बन्द गर्न निर्देशन दिइएको हो। जिविसको निर्देशनपछि १२ वटा क्रसर बन्द भएका छन्। व्यवसायीले भने सामग्रीको नाप जाँच गरी परिमाण निकाल्न समय लाग्ने भन्दै केही दिनको म्याद मागेका छन्। व्यवसायीको मागपछि पाँच दिनभित्र स्रोत खुलाउन म्याद थपेको छ। व्यवसायीको माग अनुसार माघ २२ सम्मका लागि समय दिइएको तर २२ गतेसम्म उद्योगले बिक्री वितरण र प्रशोधन गर्न नपाउने कट्टेलले बताए।थप गरिएको समयभित्र पनि स्रोत नखुलाए सबै सामग्री जिविसको हुने र लिलाम गरिने छ। दुई वर्षदेखि खोलामा ठेक्का नलागेको भन्दै जिविसले १० दिनको समय दिएर क्रसर उद्योगमा रहेका सामग्रीको संकलन बारे स्रोत खुलाउन पत्रचार गरेको थियो। जिल्लामा सञ्चालित १२ उद्योगमा ८ लाख ७ सय ५९ घनमिटर नदीजन्य पदार्थ मौज्जात रहेको छ। उद्योगमा रहेका नदीजन्य पदार्थको परिमाण र अहिलेसम्म बिक्री भएको लगत संकलन गर्न जिविसले दिएको सयम अपुग भएकाले केही समय माग गरेको क्रसर व्यवसायी संघ जिल्ला अध्यक्ष रामु अधिकारीले बताए। क्रसर उद्योग बन्द भएपछि जिल्लामा निर्माण भइरहेका आयोजना र व्यक्तिका निर्माण कार्यसमेत प्रभावित हुने देखिएको छ।
बिरामी बढेपछि शय्या विस्तार,"सल्यान जिल्ला अस्पतालमा उपचार गराउन आउने बिरामीको चाप बढ्दै गएपछि १५ शय्यालाई बढाइएको छ। सामान्य बिरामीको मात्र उपचार गर्दै आएको जिल्ला अस्पतालले भिडियो एक्सरे, सामान्य शल्यक्रिया, मानसिक रोगीलाई परामर्श सेवा, एआरटी, नि:शुल्क गर्भपतन, मृगौला रोग परीक्षण सेवा थप गरेपछि सेवाग्राही पनि बढेका हुन्। अस्पताललाई ५० शय्याको बनाउन माग गरिए पनि स्वीकृत भएन।अस्पतालमा फार्मेसी सेवा र छाला प्रत्यारोपण तथा शल्यक्रियासमेत सुरु गरिएको छ। गुणस्तरीय स्वास्थ्य सेवाका लागि उपकरण थप गरिएको जिल्ला स्वास्थ्य प्रमुख डा मनीषा रावलले बताइन्। यहाँ दैनिक १ सय ५० सम्म बिरामी आउने गरेका छन्। प्रविधि थपेर र सेवालाई व्यवस्थित बनाउन सुरु गरिएपछि आर्थिक अवस्था कमजोर भएकालाई ऋण काढेर उपचारका लागि बाहिर जान नपर्ने भएको छ, उनले भनिन्, यसले गरिबलाई धेरै राहत मिलेको छ। १५ शय्या अस्पताललाई ५० बनाउन केन्द्रमा माग पत्र पठाइसकेको जानकारी उनले गराइन्। अस्पतालमा खोलिएको फार्मेसीले बिरामी उपचारमा सजिलो भएको छ। रातको समयमा एक घण्टासम्म हिँडेर औषधि लिन बाहिर जानुपर्ने बिरामीलाई अस्पतालमै सञ्चालित सेवाले राहत मिलेको उनको भनाइ छ। पानी अभावमा भने अस्पताल सरसफाइमा समस्या भएको उनले दुखेसो पोखिन्। शल्यक्रिया र प्रसूति सेवाका लागि पर्याप्त पानी चाहिने भए पनि आपूर्ति नहुँदा दु:ख भोग्नुपरेको उनी बताउँछिन्।"
गाउँलेबिनै गाउँ परिषद्,"गाविस सचिव गोविन्द बुढाथोकीले भने सबैको सहमतिमा परिषद् भएको जिकिर गरे। सबै कुरा राजनीतिक सहमतिको आधारमा हुने भन्दै सबैको सहमतिमै परिषद् भएको उनको धारणा छ। माइन्युटै हेर्न पनि सकिन्छ, बुढाथोकीले भने, हामीले बकाइदा सबैको उपस्थितिमा परिषद् गरेका छौं। गाविसस्तरीय कृषि, वन तथा वातावरण समितिमा एमालेले आफ्नो प्रतिनिधित्व खोज्दै परिषद् अघि बढ्न दिएको थिएन।सअघि नै गठित उक्त समितिमा आफ्नो पार्टीका तर्फबाट पनि सहभागिता हुनुपर्ने माग एमालेले गरेको थियो। परिषद् सम्पन्न भएपछि कृषि, वन तथा वातावरण समिति पुनर्गठन गर्ने लिखित सहमतिपछि एमाले मञ्जुर भएको बताइएको छ।"
करको दायरामा छैनन् व्यवसायी,"डोटी नगरभित्र सञ्चालित अधिकांश व्यवसाय करको दायरामा आएका छैनन्। जिल्ला प्रशासन र दिपायल सिलगढी नगरपालिकाको संयुक्त अनुगमन टोलीले बुधबार करको दायरामा नआएका व्यवसायीलाई कडाइ गरेको छ।डोटीको पिपल्ला, राजपुर, पुरानो एयरपोर्टलगायत बजारमा गरिएको अनुगमनमा केही व्यवसायीले मात्र दिपायल सिलगढी नगरपालिकामा व्यवसाय दर्ता गरेको भेटिएको थियो। अधिकांशले दर्ता नै नगरी व्यवसाय चलाएका रहेछन्, अनुगमन टोली प्रमुख शंकर बिष्टले भने, दर्ता गरेका पनि धेरैले नविकरण गरेका छैनन्।दिपायल सिलगढी नगरपालिका प्रमुख तुलसीप्रसाद आचार्यले करको दायरामा ल्याउन नगरपालिकाले विशेष अभियान अघि बढाइरहेको बताए। हाम्रा केही कर्मचारी व्यवसाय दर्ता गराउनकै लागि बजारमै खटाउँदै छौं, उनले भने, व्यवसायीले पनि सकारात्मक कुरा राख्नुभएको छ, अब सबै करको दायरामा आउँछन्। अधिकांश व्यवसायी उद्योग वाणिज्य संघ, घरेलु तथा साना उद्योग विकास समिति र कर कार्यालयमा दर्ता भए पनि नगरपालिकामा दर्ता छैनन्। अनुगमनका क्रममा किराना पसल, अस्पताल, सुनचाँदी पसल र होटलहरूमा निरीक्षण गरिएको थियो। यसअघि नगरपालिका र प्रशासनको संयुक्त टोलीले सिलगढी क्षेत्रमा अनुगमन गरेको हो। सिलगढी, पिपल्ला, एयरपोर्ट बजार, राजपुरलगायतका व्यापारीले नगरपालिकामा व्यवसाय दर्ता गर्न अस्वीकार गर्दै आएका थिए। नगरपालिकाले संकलन गर्ने कर सदुपयोग नगरेकामा आलोचना गर्दै उद्योग वाणिज्य संघ आहवानमा दर्ता तथा नविकरण गर्न व्यवसायी मानेका थिएनन्। दुबै पक्षबीच सम्बन्ध सुमधुर हुनु राम्रो हो, अनुगमन टोली सदस्य तथा डोटी उद्योग वाणिज्य संघ सदस्य गणेश साउदले भने, उठेको करको पारदर्शिता र सदुपयोग हुन्छ भन्ने विश्वास दिन सके व्यवसायी करको दायरामा आउन सहमत छन्। उता गणेश ट्ेरडर्स सञ्चालक गणेश भट्टले कुन र कस्ता व्यवसायी दर्ता प्रक्रियामा जाने भन्ने कुरा नगरपालिकाले स्पष्ट पार्नुपर्ने माग राखे। एउटै व्यवसायीले एकभन्दा बढी फर्मबाट कारोबार गरिरहेका छन्, उनले भने, नगरपालिकामा दर्ता भएको एउटामात्र छ, सबै फर्मलाई दर्ता गर्ने कि एउटामात्र भए पुग्छ। स्पष्ट हुन जरुरी छ।"
प्रांगारिक कृषि मेला सुरु,"कञ्चनपुर प्रांगारिक मलको प्रचारप्रसार र कृषकलाई अर्गानिक खेतीतर्फ आकर्षित गराउने उद्देश्यले महेन्द्रनगरमा शुक्रबारबाट दसौं राष्ट्रिय प्रांगारिक कृषि मेला सुरु भएको छ। कृषि व्यवसाय प्रवद्र्धन, क्षेत्रीय कृषि निर्देशनालय र जिल्ला कृषि विकासको आयोजनामा माघ २४ सम्म मेला सञ्चालन हुनेछ।रासायनिक मल प्रयोग घटाउने र प्रांगारिकबारे जानकारी दिने उद्देश्यले मेला गर्न लागेको हो। बढो रासायनिक मल प्रयोगले माटोको उर्वराशक्ति ह्रास हुनुका साथै मानव स्वास्थ्यमा समेत विभिन्न किसिमका नकारात्मक असर देखा परेकाले कृषकलाई अर्गानिक खेतीतर्फ आकर्षित गराउन मेलाको मुख्य उद्देश्य रहेको छ।प्रांगारिक कृषि पद्धतिको अवलम्बन, पर्यावरण संरक्षण र स्वस्थ जीवन भन्ने नारासाथ कृषि सामग्री कम्पनी लिमिटेडको मैदानमा लाग्ने मेलाको उद्घाटन कृषि मन्त्री गौरीशंकर चौधरीले गर्नेछन्। यसको मुख्य लक्ष्य अर्गानिक उत्पादनलाई प्रोत्साहन र प्रांगारिक मलको प्रयोग बढाउने हो, मेलाबारे जानकारी दिन आयोजित पत्रकार सम्मेलनमा क्षेत्रीय कृषि निर्देशनालय दिपायलका निर्देशक नरहरिप्रसाद घिमिरेले भने, प्रांगारिक मलको प्रयोगबाट हुने फाइदा र त्यसको उत्पादनबारे समेत मेलामा जानकारी दिइनेछ।मेलामा देशका विभिन्न भागमा उत्पादित प्रांगारिक कृषि उपज र प्रविधिको प्रदर्शन गरिनेछ। यसका साथै अर्गानिक उत्पादकबीच प्रतियोगिता र तिनको खरिद बिक्रीसँगै प्रांगारिक कृषि सम्बन्धमा अन्तरक्रिया हुनेछ। यसैगरी मेला अवधिमा बाली उपचार, माटो परीक्षण र प्रांगारिक कृषि सूचना केन्द्रसमेत राखिने आयोजकले जनाए। उत्कृष्ट प्रदर्शकलाई मेला समापनका दिन सम्मान तथा पुरस्कार प्रदान गरिनेछ। मेलामा प्रांगारिक मल र अर्गानिक उत्पादनसहित १ सय २० वटा स्टल रहनेछन्। करिब १ लाखले मेलाको अवलोकन गर्ने र सुदूरपश्चिममा प्रांगारिक कृषिबारे जनचेतना वृद्धि हुने अपेक्षा लिएको क्षेत्रीय निर्देशक घिमिरेले बताए। अन्त्यमा प्रांगारिक कृषिको प्रवद्र्धन नै हाम्रो मुख्य उद्देश्य हो, उनले भने, यसले अर्गानिक उत्पादनमा उपभोक्ताको आकर्षण पनि बढ्नेछ। उनका अनुसार मेलामा सरकारले छुट्याएको २० लाख र विभिन्न सहयोगी संस्थाबाट करिब ५ लाख गरी २५ लाखसम्म खर्च हुने अनुमान गरिएको छ। कृषकहरूले गोठे र वनस्पति मलको प्रयोग गर्दै आए पनि यससँगै रासायनिक मलको समेत प्रयोग भइरहेकाले अर्गानिक उत्पादन बढ्न नसकेको कृषि प्राविधिकहरू बताउँछन्। कतिपय ठाउँमा गाईबस्तु पाल्ने प्रवृत्ति कम हुँदै जाँदा गोबरमलको उपलब्धतासमेत घटदै गएको र कृषकहरू पूर्ण रूपमा रासायनिक मलमै निर्भर हुन थालेको उनीहरू बताउँछन्। रासायनिक मलको प्रयोगले हरेक वर्ष उत्पादकत्वमा ह्रास हँुदै गएको छ, वरिष्ठ कृषि विकास अधिकृत यज्ञराज जोशीले भने, यसलाई निरुत्साहित गर्न जरुरी छ।"
दुर्घटनामा ६ घाइते,बाँके पूर्वपश्चिम राजमार्गअन्र्तगत शमशेरगन्जको कचनापुरमा बुधबार बिहान भएको दुर्घटनामा ६ जना घाइते भएका छन्। ना५ख ५७७१ नम्बरको बस र विपरीत दिशाबाट आएको ना५ख ९९२४ को ट्रक ठोक्किएलगत्तै पछाडिबाट आइरहेको भे५प ४३३६ मोटरसाइकल ठोकिएको थियो। दुर्घटनामा बसमा सवार ५ यात्रु र मोटरसाइकल चालक झक्कु ओली घाइते भए।
प्रहरीको विकल्प राम्रो प्रहरी,"महेन्द्रनगर शान्तिसुरक्षाका नयाँ चुनौती सामना गर्न र अपराध अनुसन्धान प्रभावकारी बनाउन प्रहरीले दिने सेवा प्रभावकारी बनाउनुको विकल्प नरहेको प्रहरी महानिरीक्षक उपेन्द्रकान्त अर्यालले बताएका छन्। समाजमा धेरै कुरा सम्झौता गरिन्छ, तर अपराध र शान्तिसुरक्षामा हुनै सक्तैन, सुदूरपश्चिम भ्रमणमा रहेका अर्यालले बिहीबार कञ्चनपुरको कृष्णपुर नगरपालिका वाणीमा दंगा नियन्त्रण प्रहरी गण भवन उद्घाटन गरे ।"
इनोभेसन पछाडिका स्टोरी,"महेन्द्रोदय माविमा पढ्ने गुरुङ सेभेन क्लास मा पुगेपछि स्कुलमा नयाँ साइन्स टिचर शिव ढकाल आए। साइन्स ग्य्राजुएट शिव योङ एन्ड इनर्जेटिक थिए। स्टुडेन्ट लाई थ्योरी भन्दा प्राक्टिकल मा घोटाउँथे। डु समथिङ न्यु भनेर जेम्स वाट, न्युटनदेखि आइन्सटाइनका किस्सा सुनाउँथे। भोलि सबैले सोलार सिस्टम बनाएर ल्याउनु भन्दै एक दिन ढकालले होमवर्क दिए। क्लास का सबैले ब्ल्याङ्क पेपर मा पेन्सिलले सोलार सिस्टम को स्केच कोरेर ल्याए। ती सबै बीच राजन गुरुङचाहिँ समथिङ डिफेरन्ट देखिए। उनले काठ, बाँस, तार, टिन र रेडियोमा प्रयोग हुने मोटर जोडेर लाइभ सोलार सिस्टम बनाएका थिए। राजनको आर्ट र इनोभेसन देखेपछि ढकालले गुरुङलाई यस्तरी हौस्याए, जुन उनले कहिल्यै पाएका थिएनन्। साइन्स टिचरको त्यही इन्सपाइरेसनले राजनको इनोभेटिभ जर्नी ट्रिगर भयो। आखिर उनलाई ट्रिगर दबाउनु न थियो, एक्सिलेटर त पहिलेदेखि हर्ट एन्ड माइन्डमा छँदै थियो। शिव सरले त्यस दिन मलाई हौसला नदिनु भएको भए, सायद म अरू केही पनि गर्ने थिइनँ, राजन भन्छन्, उहाँले मलाई हौसला मात्र दिनु भएन, हेल्प पनि गर्नुभयो, त्यसले अरू चीज बनाउन मोटिभेट गर्यो। १९ वर्षीय राजनले काठ, बाँस, निगालोलगायतका लोकल सामानलाई प्रयोग गरेर विभिन्न खाले इक्युपमेन्ट बनाइसकेका छन्। उनले बनाएका इक्युपमेन्ट डमी मात्र होइनन्, चलाउन मिल्छन्। तिनलाई ठूलो सेप मा निर्माण गर्न सकिने सम्भावना राजनले देखाइसकेका छन्। चाहिनेजति खर्चको व्यवस्था गरिदिने मान्छे भए, धेरै कुरा बनाउन सक्छु, चलाएर पनि देखाएकै छु, उनी भन्छन्। ढकालको हेल्प पछि बनाएका कुरा देखाउन लजाउने राजनले स्कुलमा ल्याएर टिचर लाई देखाउन थाले। सुरुमा ह्यान्ड जेनेरेटर बनाए। त्यसमा इनर्जी प्रोडक्सन मात्र भएन, बिजुली नै बल्यो। गुरुङको इनोभेसन देखेपछि टिचर हरूले उनले बनाएका सबै इक्युपमेन्ट को प्रदर्शनी गर्ने व्यवस्था मिलाइदिए। प्रदर्शनीबाट आएको करिब ५० हजार रुपैयाँले थप इक्युपमेन्ट बनाउन सहयोग पुग्यो।तीन वर्षअघि तत्कालीन शिक्षामन्त्री चित्रलेखा यादव पर्वत पुगेका बेला गुरुङको इनोभेसन हेरिन्। एसएलसी सकेपछि काठमाडौं आए फर्दर स्टडी का लागि सहयोग गर्ने आश्वासन दिइन्। एसएसली गरेपछि गुरुङ काठमाडौं त आए तर सरकारी सहयोग पाउन सकेनन्। उनले फस्ट डिभिजन नल्याएकाले साइन्स पढ्न पाउने भएनन्। साइन्स नै पढ्न नपाएपछि स्कलरसिप पाउने कुरै भएन। सरकारी सहयोग नपाए पनि गुरुङले आफ्नो इनोभेसन लाई जारी राखे। पोखरा आएर दिदीसँग बस्न थाले। लोकल चीज खोजेर त्यसमा पुराना रेडियो, टीभी, डीभीडी प्लेयरलगायतका पार्टपुर्जा जोडी थप नयाँ कुरा बनाउन थाले। गुरुङको इनोभेसन बारे चर्चा हुन थाल्यो। फ्यामेली को आर्थिक अवस्थाले फर्दर स्टडी रोकिएको कुरा बाहिर आयो। त्यसपछि पोखरा इन्जिनियरिङ कलेजले उनलाई फुल स्कलरसिप दिने निर्णय गर्यो। राजन अहिले त्यही इन्जिनियरिङ डिप्लोमा गर्दैछन्। गुरुङले इनोभेसन लाई कन्टिन्यु गर्दै सेन्सर ले चल्ने तोप र ड्रोन बनाएका छन्। उनले लाठीचार्ज गर्ने र होटलमा टी सर्भ गर्ने रोबोट पनि बनाइसकेका छन्। यसै साता सकिएको क्यान इन्फोटेक मा सहभागी हुन आइपुगेका गुरुङले सेन्सरबाट ड्रोन उडाएर र तोप पड्काएर धेरैलाई चकित पारेका थिए। उनले त्यहाँ होटलमा टी सर्भ गर्ने रोबोटलाई पनि काम गराएर देखाए। केही नयाँ कुरा बनाउन खोज्ने राजनले रिमोटबाट चल्ने ड्रोन को साटो सेन्सर ले चल्ने बनाएका हुन्। यो ड्रोनमा औषधि राखेर दुर्गममा पठाउन सकिन्छ, हातको सेन्सरले कन्ट्रोल हुने हुँदा सजिलो पनि छ, उनले भने, यसका लागि फ्रिक्वेन्सी आवश्यक पर्छ, फ्रिक्वेन्सीका लागि सरकारसँग अनुमति लिनुपर्ने रहेछ, अनुमति लिएर यसलाई औषधि पठाउने काममा प्रयोग गर्न सकिन्छ। गुरुङलाई क्यान इन्फोटेक सम्म ल्याउन र इनोभेसन का लागि सहयोग गर्ने काइचो स्मार्ट स्कुल का सुमन पौडेल पनि यो ड्रोन लाई हुमेनिटेरियन वर्क मा लाउन सकिने बताउँछन्। ब्याड वेदरमा पनि ड्रोनलाई पठाउन सकिने भएकाले हुमेनिटेरियन वर्क मा लगाउन सकिन्छ, उनले भने, यो ४ सय मेगाहर्ज ब्यान्डको फ्रिक्वेन्सीमा चल्न सक्छ।जसरी टिचर को इन्सपाइरेसन ले राजनलाई ट्रिगरिङ फ्याक्टर को काम गर्यो त्यसैगरी स्याङ्जाका कृष्ण तिमिल्सिना, चितवनका प्रयास रिमाल र हेटांैडाका सुमित ढकाललाई भने गत वर्षको ब्लकेड ले ट्रिगरिङ को काम गर्न पुग्यो। तीनै जना इन्जिनियरिङ अध्ययन संस्थान पश्चिमाञ्चल क्याम्पस पोखरामा मेकानिकल इन्जिनियरिङका स्टुडेन्ट अनि कार रेसिङ का पारखी। पढ्ने बाहेकको समय युट्युबमा कार रेसिङ हेरेर बित्थ्यो। फाइनल सेमेस्टर नजिकिँदै जाँदा तिनलाई प्रोजेक्ट को चिन्ताले सताइरहेको थियो। एक दिन युट्युबमा कार रेसिङ को भिडियो खोज्दा उनीहरूले भेटे सोलार कार रेसिङ प्रतियोगिता। नेपालको संविधानमा असहमति जनाउँदै भारतले ब्लकेट लगाएको बेला थियो। सोलार कार रेसिङ ले तिनको दिमागमा पनि सोलार कार बनाउने भूत चढाइदियो। त्यसपछि हामी तीन जनाले सल्लाह गरेर सोलार कार बनाउने प्रपोजल तयार पार्यौं, तिमिल्सिना भन्छन्, क्याम्पसमा गएर भोलिपल्ट हाम्रो प्रोजेक्टमा ज्वाइन गर्न चाहने साथीहरूलाई पनि समेटेर ८ जनाको ग्रुप बनायांै। उनीहरूको समूहमा थपिए पोखराकै सौगात कोइराला, नवलपरासीका राजन खनाल, बर्दियाका सागर अधिकारी, दोलखाका दीपक कार्की र मोरङका खगेन्द्र कार्की।स्वदेशमै कार त्यो पनि सोलारबाट चल्ने। इन्जिनियर हरूले इम्याजिनेसन त गरे तर इन्जिन बनाउने कसरी? अनि कारको नमुना बनाएर मात्र भएन गुड्नु पनि पर्यो। धेरैले उनीहरूलाई डिस्करेज नै गरे। क्याम्पसका कतिपय प्राध्यापकहरूले समेत यत्रो ठूलो प्रोजेक्ट आँटेर सक्सेस हुँदैनौ, सानो केही गर भन्ने सजेसन दिए। हामी अरूका कुरा सुनेर डिसमोटिभेटेड भएनांै, तिमिल्सिना भन्छन्, नत्र त सक्सेस हुने चान्स नै थिएन।आठ युवाको त्यो समूहले आखिर सोलारबाट चल्ने कार बनाएरै छाड्यो। भलै त्यसका लागि एक वर्षको मेहनत लाग्यो। उनीहरूले पुरानो गाडीको स्टेयरिङ खोजेर ल्याए। त्यसलाई धेरै मेहनत गरेर घोटीघोटी मिलाउने काम गरे। रक्सौल पुगेर डिफ्रेन्सियल र मोटर खरिद गरे। अनि तीनलाई जोडेर इन्जिन बनाउन सफल भए। टिन, फलाम र सिसाको साटो बाक्लो प्लास्टिक लगाएर कार तयार पारे। गत भदौमा उनीहरूले तयार पारेको कार गुड्यो आफ्नै क्याम्पस परिसरमा, त्यसपछि पोखरा सहरमा। नेपालीले बनाएको कार सहरमा गुडेपछि त्यसलाई हेर्नेको घुइँचो लाग्यो। उनीहरूले पोखरा उकालो मानिने नदिपुर हाइटमा पनि कार उकाले। हामीले पोखरामा गुडाउँदा उकालो पनि चढेकाले नेपालको भूगोललाई पनि सुहाउने गरि कार बनाउन सकिँदोरहेछ भन्ने भएको छ, कार निर्माता समूहकै रिमालले भने। घाम र बिजुली दुवैबाट चार्ज गर्न मिल्ने ब्याट्री यसमा प्रयोग गरिएकाले उनीहरूले यो कारलाई नाम दिएका छन् सोलार हाइब्रिड। अहिले टोयोटा, होन्डालगायतका कम्पनीहरूले पेट्रोल वा डिजेलबाट चल्ने हाइब्रिड कार बनाइसकेका छन्। ती कारलाई ब्याट्री वा पेट्रोलडिजेलबाट चलाउन सकिन्छ। तिनै कार जसरी दुईखाले इनर्जी बाट चलाउन सकिने भएकाले उनीहरूले यो कारलाई पनि सोलार हाइब्रिड भनेका हुन्। एक सय ९० वाटका दुईवटा सोलार प्यानल राख्न मिल्ने यो कारमा २४ भोल्टको ब्याट्री जोड्नुपर्छ। अहिले उनीहरूले १२१२ भोल्टका दुईवटा ब्याट्री जोड्ने सिस्टम बनाएका छन्। करिब २ लाख खर्च गरेर बनाएको कारमा चार जना बस्न मिल्छ। एकपटक चार्ज गरेपछि करिब १ सय ५० किलोमिटर गुडाउन सकिने यो कार नेपालका लागि सुइटेबल बताउँछन् रिमाल। यो कार हामीलाई एकदमै ठीक हुन्छ, सिटी ड्राइभका लाग त सबैभन्दा राम्रो, उनले भने, ५ लाखसम्ममा नेपालमै बनाउन सकिन्छ। लगानीकर्ता भेटे आफूहरू अझै मोडिफाई गरेर स्वदेशमै सस्तोमा कार उत्पादनका गर्न सक्ने उनीहरू बताउछन्। पर्वतका गुरुङ र पोखराका युवाको इनोभेटिभ ब्रेन लाई क्लिक गरेर जागरुक बनाएदुई फरक इन्सिडेन्टले। कतै तपाईंको ब्रेन ले पनि इनोभेसन का लागि ट्रिगरिङ फ्याक्टर त खोजिरहेको छैन?"
किङ खानका २५ वर्ष,"दिवाना बाट शाहरूखले उत्कृष्ट डेब्युको फिल्म फेयर अवार्ड नै जिते। फिल्म पनि उक्त वर्षको बेटा पछि सर्वाधिक कमाइ गरेर ब्लकबस्टर्समा दरियो। दिल आसना है लाई केहीले शाहरूखको डेब्यु भने तापनि रिलिजका आधारमा भने दिवाना नै उनको पहिलो फिल्म थियो। त्यसको दोस्रो सातामै शाहरूखको दोस्रो फिल्म चमत्कार पनि रिलिज भयो। जसमा उनी उर्मिला मातोडकरसँग सोलो हिरोका रूपमा देखिए। र, पहिलो फिल्म रिलिजको चार महिनाभित्रमा शाहरूखले हलमा ह्याट्रिक हाने, दिल आसना है मार्फत । हेमा मालिनीको निर्देशन र निर्माण दुवै रहेको उक्त फिल्ममा पनि शाहरूख दिव्या भारतीसँगै देखिएका थिए। अन्तत: बलिउड टेकेको पहिलो वर्षको पाँचौं महिनामा उनले दर्शकका लागि पाँचांै फिल्म दिए, राजु बन गया जेन्टलम्यान। जुही चावलासँगको शाहरूखको केमेस्ट्रीलाई दर्शकले अत्यधिक रुचाइदिए।लगत्तै अर्को वर्ष पनि शाहरूखका पाँच वटै फिल्म रिलिज भए, माया मेमसाब, पेहला नशा, किङ अंकल, बाजिगर र डर। बाजिगर मा शाहरूखले करिअर सुरुवातको दोस्रो वर्ष नै एन्टी हिरोको भूमिकामा आफूलाई प्रयोग गराए। अन्तत: सोही रोल उनका लागि ब्रेक थु्र साबित भयो। अजयको भूमिकाका लागि शाहरूखलाई फिल्म फेयर अवार्ड नै मिल्यो। र, शाहरूख र काजलको पहिलो फिल्म पनि यही थियो। बाजिगर बाट एक्टरको फिल्म फेयर जितेकै वर्ष शाहरूख डर का लागि बेस्ट नेगेटिभ रोलका लागि पनि नोमिनेट भएका थिए। यसै फिल्मबाट सनी देवल नायकका रुपमा बलिउडमा डेब्यु गरेका हुन्। जबकि डर को दुवै भूमिकाका लागि सनीलाई रोज्न दिइएको थियो। पछि सनीले नायकमा खेल्ने गरी छोडेको भूमिकामा शाहरूखलाई लिइएको हो। शाहरूखको त्यसै वर्ष आएको अर्को फिल्म माया मेमसाब ले पनि नेसनल फिल्म अवार्ड जित्यो। जसमा शाहरूखले दीपा शाहीसँग न्युड सिन नै दिएका थिए। तर उक्त दृश्यपछि सेन्सर बोर्डले राख्न दिएन।जहानियाँतन्त्र हाबी रहेको बलिउडमा शाहरूख फिल्म खानदानबाट आएका थिएनन्। नयाँदिल्लीमा ५१ वर्षअघि जन्मेका शाहरूखका पिता पठान र आमा हैदराबादी हुन्। भाडाको अपार्टमेन्टमा हुर्केका शाहरूखका बाबु रेस्टुरेन्ट व्यवसायी थिए। शाहरूख स्कुलमा छिटफुट स्टेज नाटकमा अभिनय गर्थे र तारिफ कमाउँथे। अभिनेत्री अमृता सिंह उनकै स्कुले कोएक्टर थिइन्।अर्थशास्त्रमा स्नातक गरे पनि शाहरूखको मन भने दिल्लीकै थिएटर एक्सन ग्रुपले खिचिदियो। त्यहीं उनले निर्देशक ब्यारी जोनसँग अभिनयको पहिलो कक्षा लिए। बलिउड नै छिरेपछि भने शाहरूखले दिल्लीको प्रतिष्ठित नेसनल स्कुल अफ ड्रामामा पनि पढे।शाहरूखले टीभी सिरिज दिल दरिया मार्फत व्यावसायिक अभिनय थालेका थिए। तर उक्त सिरिज अघि नै उनको डेब्यु भने सन् १९८९ मै फौजी सिरियलबाट भयो। लगातार टीभी सिरिजमा देखिन थालेका शाहरूखलाई त्यो बेला मिडियाले दिलीपकुमारको अभिनय कौशलसँग दाँज्न थाले। तर शाहरूख स्वयं भने आफू फिल्मका लागि अझै उपयुक्त नभएको ठान्थे। तर सन् १९९१ मा आमाको निधनपछि उनले फिल्ममा नखेल्ने पूर्ववत् सोचमा परिवर्तन गरे। बुबाको पनि पहिले नै निधन भइसकेकाले घरको सबै जिम्मेवारी शाहरूखको काँधमा आइलाग्यो। त्यसपछि दिल्लीबाट मुम्बई हान्निएका उनले एकसाथ चार फिल्ममा साइन गरेका थिए। फिल्मका लागि पहिलो अफर हेमा मालिनीले गरेकी थिइन्। दिल आसना है हेमाको पनि डेब्यु डाइरेक्सन थियो।बलिउड छिरेको तेस्रो वर्ष पनि शाहरूखले तहल्का मच्चाउन छोडेनन्। कभी हाँ कभी ना मा उनले गरेको रोललाई स्वयं शाहरूखले फेभरेट मान्छन् भने यसै रोलका लागि उनलाई फिल्म फेयरमा बेस्ट पर्फमेन्सको क्रिटिक्स अवार्ड नै मिलेको थियो। सोही वर्ष शाहरूखले अञ्जाम का लागि नेगेटिभ रोलका लागि फिल्म फेयर पनि जिते।छोटो समयमै हिरोदेखि भिलेनसम्ममा आफूलाई उत्कृष्ट सिद्ध गरिसकेका शाहरूखको रोमान्टिक हिरोको छवि भने सन् १९९५ मा रिलिज दिलवाले दुल्हनियाँ ले जाएंगे बाट उदायो। काजोलसँगको शाहरूखको पेयरिङलाई अत्यधिक रुचाइयो। यसै फिल्मबाट शाहरूखले पुन: बेस्ट एक्टरको फिल्म फेयर जिते। दस फिल्म फेयर जितेको उक्त फिल्म अझै पनि मुम्बईको मराठा मन्दिरमा चलिरहेको छ। एकाएक बलिउडका किङ खान बनेका शाहरूखलाई लगत्तैको वर्ष भने अफाप सिद्ध भयो। रिलिज भएका चारै फिल्म फ्लप भए। तर फेरि अर्को वर्ष रिलिज भएका उनका चारै फिल्म कोयला, यश बोस, परदेश र दिल तो पागल है ले फेरि शाहरूखलाई उचाले। परदेश अमेरिकामा सफल पहिलो बलिउड फिल्म मानिन्छ। त्यसैले पनि आजसम्म शाहरूखको ग्लोबल फ्यान फलोइङ बढी हुनुमा परदेश को जगलाई मानिन्छ।शाहरूखलाई बलिउडमा एक नम्बरमै राखिराख्न दिल से, कुछ कुछ होता है, बादशाह, मोहब्बते, कभी खुसी कभी गम हुँदै देवदास ले ठूलो भूमिका खेले। नायकका रूपमा सुरुवातदेखि सफलता चाख्न पाएका शाहरूखले नायिका जुही चावलासँग मिलेर खोलेको ड्रिम्ज युनाइटेडको पहिलो फिल्म फिर दिल है हिन्दुस्तानी ले असफलता चखायो। उक्त फिल्म हृतिक रोशनको डेब्यु फिल्म कहोना प्यार है को सफलताको चपेटामा पर्यो। सोही कम्पनीबाट निर्माण भएको अर्को फिल्म अशोका ले पनि शाहरूखलाई असफल निर्माताका रूपमा चिनायो। पछि पत्नी गौरीलाई सामेल गराएर ड्रिम्ज युनाइटेडलाई रेड चिलिज इन्टरटेनमेन्टमा परिणत गरेपछि भने शाहरूखलाई राहत मिल्यो। उक्त कम्पनीको पहिलो फिल्म मै हुँ ना ले शाहरूखको खाता बलियो बनाइदियो भने पछि वीर जारा पनि सन् २००४ मै सर्वाधिक कमाइ गर्ने फिल्म बन्यो।शाहरूखले बीचमा कौन बनेगा करोडपति को एक सिजन पनि होस्ट गरे। तर खासै सफलता पाएनन्। फरक फरक भूमिकामा आफूलाई प्रयोग गरेजस्तै शाहरूख व्यवसायमा पनि विविधता गर्न खोज्छन्। यतिबेला उनी क्रिकेट क्लब कोलकता नाइट राइडर्सका पनि मालिक हुन्। अहिले शाहरूखको मुख्य आम्दानी नै यही भइरहेको छ।करिअरमा १४ फिल्म फेयर जितेका शाहरूखको पछिल्लो साता रइस रिलिज भयो। एकाध वर्षयता शाहरूखको दिन राम्रो चलिरहेको छैन। उक्त कुरा स्वयं शाहरूखले पनि सहज स्वीकार गरेका छन्। पृथक् अभिनयमा फ्यानमाझ रुचाइएका शाहरूखका पछिल्ला फिल्म दिलवाले, फ्यान र डियर जिन्दगी ले ठीकठाक मात्रै प्रशंसा बटुले। रइस सम्म आइपुग्दा पनि अवस्था सुध्रिसकेको छैन।यतिबेला बलिउडका तीन खान शाहरूख, आमिर र सलमानलाई मुख्य पिलर मानिन्छ। आमिर फिल्मलाई शैक्षिक मुद्दासँग जोडेर चेतनामूलक गम्भीर फिल्म बनाउन माहिर मानिन्छन्। सलमान मास हिरोका रूपमा चलिरहेका बेला शाहरूख पछिल्लो समय केही धर्मराएको अवस्थामा छन्। तर उनी कुनै पनि बेला उठ्न सक्छन् नै। बाघ बूढो भए पनि घाँस खाँदैन। आखिर पनि त बलिउडले मानेका किङ खान हुन्।"
दिलुको दोस्रो इनिङ,"१२ वर्षअघि कान्तिपथमा राज रेस्टुरेन्ट सञ्चालन गर्दा १ करोड लगानी डुबाइसकेका दिलुले गिन्जामा करिब २ करोड रुपैयाँ लगानी भइसकेको सुनाए। यसमा उनले जापानमा सिकेको हस्पिटालिटीलाई उतार्ने छन्। यो आउटलेटमा दिलु र उनका काभ्रेली साथी भुवन अधिकारीको संयुक्त लगानी हो। अधिकारी पनि दुई दशकदेखि जापानमै रेस्टुरेन्ट पेसामा आबद्ध छन्। २२ वर्षअघि बाग्लुङबाट एसएलसी सकेर रोजगारीका लागि भारतको राजधानी नयाँदिल्ली पुगेका यी उद्यमीले त्यहाँ तल्लो तहबाट होटलमा जागिर थाले। ११ वर्षपछि भारतीय रेसिपीहरूमा पारंगत भएपछि त्यतैबाट हानिए जापान। अहिले जापानको राजधानी टोकियो, चिवाकेन र इभाराकीमा आफ्नो ७ वटा रेस्टुरेन्ट भएको उनले सुनाए। त्यहाँ राजा नाममा इन्डियन रेसिपीहरू राखेर मैले सात वटा रेस्टुरेन्ट चलाइरहेको छु, नेपाली गीतसंगीतका म्युजिक भिडियोमा पनि आफूलाई मोडलका रूपमा उतारेका दिलुले सुनाए। अब चैं नेपालमै केही उद्यम गरांै भनेर यता फर्किएको हुँ, एसएलसीपछि अध्ययनलाई निरन्तरता नदिएका उनले भने। काठमाडौंको दोस्रो प्रोजेक्ट मज्जाले चल्नेमा उनी ढुक्क छन्। दुई तले आउटलेटलाई उनले अलि अलि जापानी फास्टफुड शैलीमा ढालेका छन्। र, आम्दानी पनि राम्रै रहेको यिनले बताए। १ लाख रुपैयाँसम्म कारोबार भयो, दिलुले भने, जापानमा रहेका मेरा रेस्टुरेन्टले दिनको २सवा २ लाखको कारोबार गर्छन्। मेनुमा यिनले भारतीय खान्कीलाई पनि समेट्न खोजेका छन् बिरयानी, तन्दुरी, पुलाउ, करी, पनिर आदि इत्यादि। वेस्टर्न र नेपाली रेसिपी पनि मेनुमा समेटिएको गिन्जाले सर्भिस चार्ज भने राखेको छैन। विदेशमा जस्तो सर्भिस दिलाउने उद्देश्यले यिनले यहाँ वेटरहरूलाई युनिफर्ममा एकरूपता दिएका छन्। यो मेरो सानो योजना होइन, यसलाई काठमाडौंबाट पोखरा हँुदै धेरै स्थानमा विस्तार गर्ने सोच रहेको छ, हाल शंखमूलमै घर बनाइसकेका दिलुले भने। जापानमा ३९ जना नेपालीलाई रोजगारी दिएका उनले यहाँको आउटलेटमा जापानी खानेकुरा बनाउन जान्ने सेफ पनि ल्याउने योजना रहेको सुनाए।"
डेबिटको रुट्स,"सानैदेखि गायक बन्ने भूत सवार थियो डेबिटमा। त्यही हुटहुटीले आज उनलाई एउटा अब्बल गायकको परिचय दिलाएको छ। यद्यपि गायनमा जम्न अझै संघर्षको मैदानमै छन् उनी। गायकका रूपमा स्थापित हुन अझै धेरै पापड बेल्ने प्रयत्नमा छु, उनी आशावादी बन्छन्, एक दिन त पक्कै सफल भइन्छ होला। नेपालमा गायक कलाकारहरू अब आफ्नो कला देखाएर बाँच्न सक्ने हैसियतमा पुगेका छन्। उनी भने गाएरै बाँच्ने हैसियत बनाउन दिनरात संघर्षरत छन्। गायन अब रुचि र सोख मात्रै रहेन, डेबिट भन्छन्, यसैबाट जिन्दगी चलाउने माध्यम पनि सोचेको छु।"
वी आर लेडिज गाइड,"पोखराकी थ्री सिस्टर्स२४ वर्ष अगाडि महिलालाई हेर्ने दृष्टिकोण अहिले जस्तो पक्कै थिएन। त्यतिखेरै पोखराको लेकसाइडमा लक्की, डिक्की र निक्की छेत्री नामका ३ दिदीबहिनी मिलेर सानो लज खोले। लजमा धेरै पर्यटक आएर बस्थे। खासगरी महिला पर्यटकहरू कहिलेकाहीँ आफ्नो पुरुष गाइडबाट दुव्र्यवहार भोगेको सुनाउँथे। विस्तारै महिला गाइड पनि आवश्यक रहेछ भन्ने उनीहरूले महसुस गरे। कत्तिको सम्भव होला भनेर उनीहरू पहिलोपटक अन्नपूर्ण बेस क्याम्प पुगे। अनि महिलाले पनि गाइड पेसा गर्न पक्कै सकिन्छ भन्ने यकिन गरे। त्यसपछि उनीहरूले थ्री सिस्टर्स एडभेन्चर ट्रेकिङ अ वुमन ओन्ड कम्पनी सुरु गरे। सम्भवत: नेपालमा गाइड पेसा सुरु गर्ने पहिलो महिला उनै थिए। अहिले लक्कीको उमेरले ५० काटिसक्यो। डिक्की ४८ र निक्की ४० वर्षकी भइन्। उनीहरूले नेपाल मात्रै नभएर भारत, भुटान, चीनको तिब्बत लगायतका देशमा समेत पर्यटकलाई घुमाउने गरेका छन्। सोही कम्पनीले पछि यो पेशामा आउन चाहने महिलालाई तालिमको आवश्यकता देखेर तालिम पनि दिन थाल्यो। सयभन्दा बढी महिला गाइड हाम्रो कम्पनीले उत्पादन गरेर काम गरिरहेको छ, लक्कीले भनिन्, तालिम मात्र लिने देशी विदेशी त दुई सयभन्दा बढी पुगिसके। तीन दिदीबहिनी यो पेसाबाट पूर्ण रूपमा सन्तुष्ट छन्। घर छोडेर विदेशीका ठूलाठूला समूहसँग महिनौं हिँड्दा सुरुमा कतिपयले कुरा पनि काटे। तर अहिले अवस्था फरक भइसकेको छ। उनीहरूले सबैतिरबाट सम्मान पाएका छन्। माउन्टेन गाइड पासाङ सोलुखुम्बु लुक्लाकी पासाङ ल्हामु आफ्नो घरैअघिबाट पर्यटकको लस्कर हिँडेको सानैदेखि देख्थिन्। विदेशी महिला गाइड देखे पनि उनले नेपाली महिलाचाहिँ देखिनन्। त्यसपछि नेपाली महिलाले पनि किन गाइड काम नगर्ने भन्ने सोच आयो। तर उनका परिवारले छोरीलाई महिनौंसम्म घर बाहिर हिँड्न दिन सक्ने अवस्था थिएन। तैपनि उनी आफैंले गरेको यो निर्णयले उनलाई सुरुमा ट्रेकिङ गाइड बनायो। त्यसपछि विस्तारै हिमाल आरोहण गर्ने लक्ष्य थपियो। उनले सगरमाथासहित संसारका उच्च जोखिमपूर्ण अधिकांश हिमाल आरोहण गरिसकिन्। त्यसयता उनी निरन्तर माउन्टेन गाइड बनेकी छन्। भर्खरै मात्र अमेरिकाबाट नेपाल आइपुगेकी छु, पासाङ ल्हामुले भनिन्, संसारमै माउन्टेन गाइड गर्ने महिला कम छन्। त्यसमा पनि नेपालमा त २३ जना मात्रै छौं। माउन्टेन गाइड भएकै कारण उनले संसारका दर्जनौं देश घुमिसकिन्। सबैभन्दा ठूलो साहस हो, उनले भनिन्, आफू नयाँ ठाउँ, भाषा, संस्कार र समाजबारे अध्ययन गर्न पनि पाइने अर्कोतिर पैसा पनि कमाइने, दुवै तरिकाले यो पेसाबाट फाइदा छ। आवश्यक तालिम र ज्ञान लिएर गाइड पेसामा लाग्छु भन्ने महिलाका लागि अझै पनि धेरै अवसरहरू नेपालमै रहेको उनले बताइन्। फ्रिलान्सर का रूपमा काम गर्दै आएकी उनलाई पर्यटकको खाँचो छैन। अहिले परिवार, समाज मात्र नभएर विदेशीले समेत उच्च सम्मानका साथ आफ्नो पेसालाई स्विकारेको उनको अनुभव छ। र्याफ्टिङ की ऋतुबेत्रावती रसुवामा जन्मिएकी ऋतु ग्याम्दन तामाङले एसएलसी पास गरेपछि होटल म्यानेजमेन्ट पढिन्। त्यसभित्र टुरिजम पनि पढ्नुपर्ने भएकाले उनलाई झनै प्रेरणा मिल्यो। रसुवामा नियमितजसो पर्यटक देख्दै आएकाले यही पेसा अपनाउन सकिन्छ कि भन्ने सम्भावनाको खोजीमा ऋतु थिइन्। त्यति नै खेर उनले र्याफ्टिङको तालिम लिने अवसर पाइन्। त्यसपछि भने उनलाई फर्किएर हेर्नु परेन। उनी ट्रेकिङ गाइडको काम पनि गरिरहेकी छन्। दुवै गाइड सिजनमा मात्र गर्नुपर्ने भएकाले धेरैजसो ट्रेकिङ गाइडमै व्यस्त हुनुपर्छ। र्याफ्टिङ गाइड गर्ने महिलाहरू नेपालमा ९१० जना मात्र छन्। ट्रेकिङमा भन्दा र्याफ्टिङमा जोखिम र चुनौती धेरै भएको ऋतुले बताइन्। फिजिकल्ली बलियो, भाषा, पढाइ, तालिम सबै किसिमका ज्ञान र्याफ्टिङमा अनिवार्य छ, ऋतुले भनिन्, चुनौती सामना गर्न सक्ने महिलाका लागि यो क्षेत्रमा प्रशस्त अवसर छन्। ट्रेकिङकी दिकी नुम ४ संखुवासभामा जन्मिएकी २५ वर्षीया दिकी शेर्पालाई जीवनमा पर्यटक गाइड बन्छु भन्ने लागेको थिएन। उनको पति आङबाबु शेर्पा पर्यटन पेसामा थिए। पिक प्रमोसन प्रालि मा निर्देशक रहेका आफ्नै पतिबाट उनलाई प्रेरणा मिल्यो। उनले गाइड पेसा सुरु गरेको ६ वर्ष बित्यो। सुरुमा तालिम लिएर यो पेसा सुरु गरेकी हुन्। धेरैजसो एभरेस्ट, लाङटाङ, मनाङ, मकालु क्षेत्रमा उनी पर्यटक लिएर जाने गरेकी छन्। ६ हजार मिटरसम्मका पिकहरू पनि उनले चढिसकेकी छन्। यो काममा लागेपछि विस्तारै छोड्नै नसक्ने अवस्थामा पुगेकी छु, दिकीले भनिन्, पेसाले आफैंमा आत्मनिर्भर मात्र बनाएको छैन। समाज, संस्कृति र नयाँ ठाउँको अध्ययन गर्ने अवसर पनि दिएको छ।अझै पनि पर्यटन गाइड र आरोहणसम्बन्धी विभिन्न किसिमका तालिम लिइरहेकी छन्। अब पहिले जस्तो हचुवाको भरमा पेसा गरेर सफल हुन नसकिने उनको तर्क छ। भाषा, ज्ञान र तालिम आवश्यक भएकाले सबैले जानेर मात्र यो पेसामा लाग्न सके नेपालको पर्यटन पेसा बदनाम हुनबाट जोगिने उनले बताइन्। फ्रान्स गाइड याङजीचौंरीखर्क, ९, सानो गुमेला, सोलुखुम्बुमा जन्मिएकी याङजी शेर्पा प्लस टु तहको पढाइ सकेपछि भाषा सिक्न फ्रान्स पुगिन्। भाषा सिकेपछि त्यहीँ बस्न सकिने अवसर हुँदाहुँदै उनी नेपाल फर्किइन्। उनलाई लाग्यो, अब म नेपालको पर्यटनमै केही गर्छु। त्यसयता उनलाई रोजगारी र अवसरको खाँचो छैन। त्यसो त उनका दाजुहरू पनि गाइड पेसामै थिए। १९ वर्षको उमेरदेखि फ्रान्सेली पर्यटकलाई गाइड गर्न थालेकी याङजी उमेरले अहिले २८ वर्षकी भइन्।पेसाबाट पूर्ण रूपमा सन्तुष्ट छु याङजीले भनिन्, यो पेसामा सबैभन्दा पहिला जान्नुपर्ने भाषा रहेछ भन्ने लाग्यो। भर्जिन नेपाल ट्ेरक एन्ड एक्सपिडिसनमार्फत गाइड गरिरहेकी याङजीलाई अन्य कम्पनीबाट पनि उत्तिकै अफर आउँछ। गाइडहरूमा पनि तीन वटा ग्रेड छन्। तर उनी ए ग्रेडकी गाइड हुन्। १५२० जनासम्म पर्यटकलाई एक्लै गाइड गरेको अनुभव उनलाई छ।एकपटक थोराङला पास गराउँदा लेक लागेर बिरामी भएकी ५५ वर्षीया फ्रान्सेली महिलालाई बचाएर फर्काउन सफल हुँदा उनलाई मेरो छोरीभन्दा असल भनियो। त्यसले उनलाई झनै पेसाप्रति इमानदार बन्न सिकायो।"
मान्छेभन्दा माथि?,"फेसबुक, गुगल, अमेजन, आईबीएम र माइक्रोसफ्ट अहिले प्रविधि क्षेत्रमा कहलिएका कम्पनी हुन्। यी एउटै कम्पनीले सार्वजनिक गर्ने एउटै प्रडक्ट वा सेवाले मानिसको जीवन थोरबहुत सहज बनाउन सघाइरहेको छ। तर, यी सबै कम्पनी मिलेर एउटै काम गरे भने के हुन्छ? झन्, यी कम्पनीको सूचीमा एप्पल पनि थपिएपछि यिनीहरूले गर्ने भनेको कामको सफलता कत्ति नजिक आइपुग्ला? हो, यही प्रश्नले अघिल्लो सातादेखि चर्चा पाइरहेको छ। एक वर्षअघि फेसबुक, गुगल, अमेजन, माइक्रोसफ्ट र आईबीएम मिलेर एउटा उद्देश्यको लागि सुरु गरेको अभियानमा अघिल्लो सातादेखि एप्पल पनि मिसिएको छ। यो अभियानको नाम हो एआई टु बेनिफिट पिपुल एन्ड सोसाइटी।एआईको अर्थ आर्टिफिसियल इन्टेलिजेन्स हो। कुनै मेसिनले मानिसले जस्तै बुद्धि, विवेक प्रदर्शन गरी काम गर्छ भने त्यसलाई आर्टिफिसियल इन्टेलिजेन्स भनिन्छ। यसलाई मेसिन लर्निङ प्रविधि पनि भनिन्छ जसले मानिसको व्यवहार र भावको नक्कल गरी सोहीअनुसारको काम गर्न सक्छ।यही प्रविधिका लागि अहिलेका ठूला प्रविधि कम्पनीहरूले अघिल्लो वर्षदेखि सुरु गरेको सामूहिक अभियानमा गत सातादेखि एप्पल पनि जोडिएको छ। यो अभियानमा ठूला कम्पनीहरू एकसाथ आएपछि धेरैको विश्लेषण छ उनीहरूको लक्ष्य चाँडै पूरा हुनेछ। तर, एकसाथ चिन्ताको स्वरहरू पनि सार्वजनिक हुन थालेको छ कि यी कम्पनीहरू मिलेर मानिसले जस्तै काम गर्न सक्ने रोबोट, मेसिन वा कुनै प्रविधिहरू बनाए पनि मानिसको हातबाट रोजगारी गुम्ने त होइन?अहिले यी सबै ठूला कम्पनीको ध्यान यस्तै मेसिन लर्निङ टेक्नोलोजीमा छ। जस्तो : एप्पलको सिरी, फेसबुकको म्यासेन्जर बुट र अमेजनको एलेक्सा। एप्पलको सिरीले आफूसँग भएको डाटाको आधारमा प्रयोगकर्ताले सोधेको प्रश्नको उत्तर दिन्छ। यो उत्तर दिने काम मानिसले नभई मेसिनले गरिरहेको छ। अमेजनको एलेक्साले पनि प्रयोगकर्ताले आवाजमार्फत दिएको निर्देशनअनुसार केही काम गर्न सक्छ। फेसबुकले गत वर्षदेखि सुरु गरेको म्यासेन्जर बुट अहिले व्यापारिक प्रयोजनका लागि लोकप्रिय भइरहेको छ। यसले म्यासेन्जरमा कसैले पठाएको प्रश्नको उत्तर दिन सक्छ। म्यासेन्जर बुटले कुनै कम्पनीको कस्टमर केयरमा काम गर्ने मानिसको संख्या घटाउन सहयोग गरिरहेको छ। यी त भए पर्सनल असिस्टेन्टका कुरा। अहिले सबैभन्दा चर्चामा रहेको अर्को विषय हो चालकविहीन कार। सबै ठूला प्रविधि कम्पनी र कार निर्माता कम्पनीहरू यसमा लागिपरेका छन् र केहीले परीक्षणसमेत गर्न भ्याइसकेका छन्। यो उपक्रम सफल हँुदै जाँदा भविष्यमा कार चलाउन मानिसको आवश्यकता नपर्न सक्छ। सिंगापुरले सन् २०२० भित्र सबै मानव सञ्चालित ट्याक्सी हटाएर चालकविहीन ट्याक्सी सुरु गर्ने घोषणा गरिसकेको छ। उद्योगमा खतरनाक काम गर्न मानिसको सट्टा रोबोट प्रयोग भएको उदाहरण त धेरै अघिदेखि सुरु भएको हो। यसअघि नै युनिभर्सिटी क्यालिफोर्नियाका अनुसन्धानकर्ताहरूले रोबोटलाई मानिसको सहयोगबिना शल्यक्रिया गर्न सक्ने गरी तयार पारिरहेको खबर आइसकेको छ। यसमा उनीहरूलाई सफलता हात लागे, पक्कै थरीथरीका शल्यक्रिया मानिसको सहयोगबिना नै रोबोटले गर्न सक्नेछन्। दुई वर्षअघि समाचार संस्था एपीले एक बास्केटबल खेलको समाचार रिपोर्टिङ रोबोटमार्फत गराएर सफलता पाइसकेको छ र एकै प्रकृतिका समाचार लेख्नका लागि यो उपयोगी हुने पुष्टि भइसकेको छ। तर, आर्टिफिसियल इन्टेलिजेन्ससँगको डर भनेको के भने यसले मानिसको व्यवहार र बुद्धि तथा कौशलहरू सिकेर त्यसैगरी काम गर्न सक्छ। यसले केके काम गर्न सक्नेछन् भन्ने कुरा यसमा हात लाग्ने सफलताले निर्धारण गर्नेछ। र, केही सफलता यसअघि नै हात लागिसकेका छन्। यस्तै प्रविधिका लागि ठूला कम्पनीहरू एकसाथ जोडिएका छन्। ठूला कम्पनीहरू एकसाथ उभिनु भनेको उनीहरूसँग भएको डाटाबेस, सीप, अनुभव र दक्ष जनशक्तिसमेत एकीकृत हुनु हो। र, अहिलेका ठूला कम्पनीहरू एकजुट भएर विकास गर्ने प्रविधिले मानिसको काम मात्रै खोस्नेछ वा उनीहरूलाई थप अवसर दिनेछ त्यो भने समयले बताउनेछ। एजेन्सीको सहयोगमा"
ह्वाट्सएपमा अपडेट,"एक वर्षअघि भाइबरले सुरु गरेको फिचर ह्वाट्सएपले आफ्नो नयाँ अपडेटमा ल्याउने तयारी गरेको छ। ह्वाट्सएप प्रयोगकर्ताले केही समयमा आफूले अर्को प्रयोगकर्तालाई पठाइसकेको म्यासेज डिलिट गर्न पाउने छन्। यसका लागि पठाउने प्रयोगकर्ताले पाउने व्यक्तिले पढ्नुअघि नै डिलिट गरिसक्नुपर्नेछ। ह्वाट्सएपले अहिले यो फिचर आईओएस एपको बेटा भर्सनमा परीक्षण गरिरहेको छ। केही महिना अघि मात्रै ह्वाट्सएपले भिडियो कलिङ फिचर सार्वजनिक गरेको थियो। आफ्नो भिडियो कलिङ फिचर लो इन्टरनेटमा पनि राम्ररी काम गर्न सक्ने कम्पनीको दाबी छ।यो बाहेक ह्वाट्सएपले जीआईएफ फाइल सर्च गर्न मिल्ने, फोटोलाई इडिट गर्न मिल्ने र एकै पटक ३० वटासम्म मिडिया फाइल पठाउन मिल्ने ससाना सुविधाहरू पछिल्लो समय थपेको छ।"
ट्वीटरमा एक्सप्लोर,"ट्वीटरले आफ्नो पुरानो मोमेन्ट फिचरको सट्टामा एक्सप्लोर फिचर सुरु गर्ने भएको छ। यसका लागि ट्वीटरले अहिले केही सीमित आईओएस प्रयोगकर्तामाझ यसको परीक्षण गरिरहेको छ। र, यो फिचर केही सातामै सबै एन्ड्रोइड प्रयोगकर्ताका लागि पनि खुला हुनेछ। यो फिचर वेबमा समेत उपलब्ध हुने कम्पनीले जनाएको छ। दुई वर्षअघि ट्वीटरले सुरु गरेको मोमेन्ट फिचरमा चर्चित ट्वीटरहरू समावेश गरिन्थ्यो भने एक्सप्लोर फिचरमा भने लाइभ, फोटो, भिडियोहरूसमेत समावेश हुनेछ जहाँ प्रयोगकर्ताले आफू ट्वीटरभन्दा बाहिर रहेको बेलाको महत्त्वपूर्ण सामग्री फेला पार्न सक्नेछन्।अब हुने फिचरमा लाइभ, भिडियो साथै, ट्रेन्डिङ नाउ अप्सन, टुडेज मोमेन्ट र एक्सप्लोर अल अप्सन हुनेछ जसले प्रयोगकर्तालाई आफूले चाहेको सामग्री खोज्न सजिलो बनाउनेछ"
