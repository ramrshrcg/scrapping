शीर्षक,विवरण
ऋणमा चर्को ब्याज,"काठमाडौं सर्वसाधारणको बचतमा न्यून प्रतिफल दिइरहेका बैंक र वित्तीय संस्थाले सानाठूला सबै ऋणको ब्याज भने धमाधम बढाउन थालेका छन् । तरलता अभाव भएको भन्दै ३ प्रतिशत विन्दुसम्म ऋणको ब्याज बढाइरहेका वित्तीय संस्थाले साधारण र अन्य नाममा ल्याइएका बचत (सेभिङ्स) मा भने बढाएका छैनन् । यसबाट सर्वसाधारण सबैभन्दा बढी मर्कामा परेका छन् । गत मंसिरसम्म बैंक तथा वित्तीय संस्थाको कुल निक्षेपमा व्यक्तिगत (सर्वसाधारण) को अंश करिब ५३ प्रतिशत छ । त्यसमध्ये १०१२ प्रतिशत मुद्दतीमा रहेको मान्दा पनि कुल निक्षेपमा करिब ४० प्रतिशत सर्वसाधारणको बचत देखिन्छ । यसले पनि बैंक तथा वित्तीय संस्थाको निक्षेपमा सर्वसाधारण बचतको योगदान महत्त्वपूर्ण रहेको स्पष्ट हुन्छ । तर, अधिकांश बैंक तथा वित्तीय संस्थाहरूले उनीहरूको योगदान बेवास्ता गर्दै ३ प्रतिशतभन्दा कम ब्याजदर दिइरहेका छन् । उक्त ब्याजदर करिब एक वर्षअघि (वित्तीय प्रणालीमा अधिक तरलता हुँदा) को हो ।लगानीयोग्य रकम नभएर ऋण प्रवाह नै रोक्नुपर्ने अवस्था आउँदा पनि सर्वसाधारणको निक्षेपको ब्याजदर नबढ्नु गम्भीर भएको पूर्वबैंकर शोभनदेव पन्तले बताए । नेपालको वित्तीय प्रणालीमा सर्वसाधारण बचतकर्ताहरू सधैंभरि अन्यायमा पर्दै आएका छन्, उनले भने, अहिलेको अवस्था पनि त्यही हो । न्यून ब्याजदर दिएकै कारण सर्वसाधारण बचतकर्तालाई बचत गर्न प्रोत्साहन गर्न नसकिएको उनको भनाइ छ । बैंक तथा वित्तीय संस्थाहरू प्रत्यक्ष मुनाफामा मात्र लागेकाले बचतको ब्याज नबढेको हो, उनले भने । यो मुद्दामा नियामक निकाय पनि चुकेको जनाउँदै उनले भने, बचतको ब्याजदर वृद्धि गरी बृहत् रूपमा सर्वसाधारणबाट निक्षेप संकलन गर्नुपर्छ । यो सही तरिका भएन ।राष्ट्र बैंकको निर्देशनअनुसार बैंक तथा वित्तीय संस्थाले कर्जा निक्षेपबीचको ब्याज अन्तर (स्प्रेड) बढीमा ५ प्रतिशत कायम गर्नुपर्छ । दबाबमै भए पनि अधिकांश बैंकहरूले उक्त सीमा कायम गरेको देखिन्छ । यद्यपि केही बैंकहरूको स्प्रेड दर पाँच प्रतिशतभन्दा माथि पनि पुगिसकेको छ । तर, सर्वसाधारणले भने बढेको ब्याजदरको लाभ पाउन सकेका छैनन् । केही बैंकले सामान्य दरमा बढाए पनि बचतको ब्याजदर तिनमा पनि ५ प्रतिशतमुनि नै छ । तर यसअघि अधिक तरलता हुँदा कम ब्याजमा ऋण लिएका सबै प्रकारका ऋणीको ब्याजदर बढेको छ । बचत नबढेको मात्रै नभई पुराना मुद्दती निक्षेपका ग्राहकको पनि अधिकांशको ब्याज बढेको छैन । ब्याजदर बढाएका केही बैंकहरूले पनि पुरानाको दर यथावत् राखी नयाँ निक्षेपमा मात्र हो भनिरहेका छन् । उनीहरूले नयाँ बचत गरे भइहाल्यो नि, किन पुरानो भनेर कराउनुपर्यो, एक बैंकरले भने । तर मुद्दती निक्षेपमा राखेको बचत तोकिएको समयअगावै निकाल्दा ग्राहकले हर्जाना (जरिवाना) तिर्नुपर्छ । यही कारण पनि अधिकांश ग्राहक सस्तो दरमा भए पनि पैसा बचत गर्न बाध्य छन् । राष्ट्र बैंकको तथ्यांकअनुसार गत मंसिरसम्म बैंक तथा वित्तीय संस्थाको कुल निक्षेप २२ खर्ब १३ अर्ब रुपैयाँ छ । त्यसमध्ये करिब ११ खर्ब ७६ अर्ब रुपैयाँ व्यक्तिगत बचतमा छ । यो कुल निक्षेपको ५३ दशमलव २ प्रतिशत हुन आउँछ । अधिकांश बैंक तथा वित्तीय संस्थाले यस्तो बचतमा ब्याज बढाएका छैनन् । यद्यपि ब्याजदर बढेनबढे पनि सर्वसाधारणबाट छिट्टै कुनै प्रतिक्रिया नआउने भएकाले बैंकहरूले बचतमा ब्याजदर नबढाएको एक वाणिज्य बैंकका प्रमुख कार्यकारी अधिकृतले बताए । अहिले यो कुरा बोल्दा धेरैलाई नराम्रो लाग्ला तर बचतमा ब्याजदर नबढाएर बैंकहरूले ठूलो गल्ती गरेका हुन्, ती बैंकरले भने, बैंक तथा वित्तीय संस्थाले आफ्नो मुनाफामात्रै हेरेकाले ब्याज नबढाएका हुन् । मुनाफामा असर पर्ने कुनै पनि काम गर्दैनन् । अहिले बचतको ब्याजदर बढाउँदा लगानीकर्ता उत्साहित हुने भएकाले बंैकिङ प्रणालीबाहिर रहेको बचत बैंक तथा वित्तीय संस्थामा आउने उनको तर्क छ । सबै प्रकारका दरबढ्दा बचतको दर बढाउनुपर्छ कि पर्दैन ? उनले प्रतिप्रश्न गरे । कोषको लागत (कस्ट अफ फन्ड) बढेसँगै बैंकहरूले मुद्दती निक्षेपमा ब्याजदर बढाइसकेकाले बिस्तारै बचतमा पनि बढाउने तयारी भइरहेको बैंकर्स संघका पूर्वअध्यक्ष उपेन्द्र पौड्यालले बताए । उनले भने, केही बैंकले बचतको ब्याजदर पनि बढाइसकेका छन् । बाँकी पनि बढाउने तयारीमा देखिन्छन् । एकैपटक बचतको ब्याज बढाउँदा कर्जाको दर पनि बढाउनुपर्ने भएकाले लागत बढ्ने र त्यसले समग्र अर्थतन्त्रमा समस्या ल्याउने उनले जनाए । तरलता अभावको सुरुको अवस्था भएकाले बैंकहरू तरलता अनुपात सन्तुलित बनाउन लागिपरेका छन् । त्यसका लागि ठूलो रकम निक्षेप चाहिएकाले यसो भएको हो, पौड्यालले भने, बिस्तारै अन्य बचतको दर पनि बढ्छ । बैंक तथा वित्तीय संस्थाले सर्वसाधारणलाई बचतमा न्यून ब्याज दिएकाले केही बैंकरलाई चित्त बुझेको छैन । अधिक तरलताका कारण अघिल्लो वर्ष ऋणको ब्याजदर र निक्षेपको ब्याजदर दुवै तल झर्नु न्यायसंगत नभएको ग्लोबल आईएमई बैंकका प्रमुख कार्यकारी अधिकृत अनिल ज्ञवालीले बताए । बचतमा सर्वसाधारणले पाउँदै आएको ब्याजदर न्यायोचित होइन, उनले भने, यद्यपि ब्याज बढाउँदैमा एकै पटक ठूलो निक्षेप आउला र विद्यमान समस्या समाधान होला जस्तो लाग्दैन । यसैकारण बैंकले बचतको ब्याजदर एकैपटक नबढाएका होलान् । बैंकहरूलाई लामो समयका लागि तरलता चाहिएको हो । सर्वसाधारणको बचत अल्पकालीन हुने भएकाले अपेक्षित रूपमा ती योजनामा ब्याजदर नबढेको हुन सक्ने राष्ट्र बैंकका प्रवक्ता नारायण पौडेलले बताए । सर्वसाधारणको बचतको प्रकृति उतारचढावपूर्ण हुने भएकाले बैंकहरूले ब्याजदर नबढाएको पूर्वबैंकर परशुराम खत्रीले बताए । राष्ट्र बैंकले दिएको कर्जा निक्षेपबीचको ब्याज अन्तर (स्प्रेड) बीचमा रहेर व्यवसाय गर्न छुट छ, उनले भने, त्यसैले बचतको दर नबढाएका होलान् । ब्याजदर बढ्दैमा एकैपटक सिस्टममा आउँछ भन्ने हँुदैन । समस्या समाधान गर्न व्यापारिक उद्देश्यले खरिद हुने जग्गामा कर्जा विस्तार रोक्न र सरकारी खर्च बढाउनुपर्ने उनको सुझाव छ ।"
अर्को विधेयकमा जुट्यो सहमति,"काठमाडौं स्थानीय तहको पहिलो निर्वाचनमा व्यवस्थापिका संसद्मा प्रतिनिधित्व गर्ने सबै दलले राष्ट्रिय दलको हैसियतमा निर्वाचन चिह्न प्राप्त गरी प्रतिस्पर्धा गर्न पाउने भएका छन् । राष्ट्रिय मान्यता प्राप्त दलको निर्धारण राजनीतिक दलसम्बन्धी संघीय कानुनमा उल्लेख भएअनुसार हुने व्यवस्थासहित संसद्को राज्यव्यवस्था समितिअन्तर्गतको उपसमितिले मंगलबार स्थानीय तहको निर्वाचनसम्बन्धी व्यवस्था गर्न बनेको विधेयकमा सहमति जुटाएको हो । उपसमितिका संयोजक आनन्दप्रसाद ढुंगानाका अनुसार सबै दफामा सहमति जुटेको स्थानीय तहको निर्वाचन विधेयकसम्बन्धी प्रतिवेदन बुधबार समितिको पूर्ण बैठकमा पेस गरेपछि राजनीतिक दलसम्बन्धी विधेयकमा उपसमितिले थप छलफल गर्नेछ । राष्ट्रिय दलको मान्यता पाउन र समानुपातिक प्रणालीतर्फ सिट प्राप्त गर्नका लागि दलले पाउनुपर्ने न्यूनतम मतको सीमा (थ्रेस होल्ड) सम्बन्धी व्यवस्था भने उपसमितिमै विचाराधीन राजनीतिक दलसम्बन्धी विधेयकमा हुनेछ । उक्त विधेयकमा समानुपातिक प्रणालीतर्फ कम्तीमा ३ प्रतिशत मत प्राप्त गरेको वा प्रत्यक्षतर्फ एक सिट प्राप्त गर्ने दललाई राष्ट्रिय दलको मान्यता दिने गरी सहमति हुने सम्भावना छ । समितिका सदस्य रामेश्वर फुयालका अनुसार उपसमितिमा भएको सहमतिअनुसार विधेयक प्रारम्भ भएपछिको पहिलो स्थानीय निर्वाचनका लागि व्यवस्थापिका संसद्माप्रतिनिधित्व गर्ने सबै दलले दलीय निर्वाचन चिह्न प्राप्त गर्नेछन् । अन्य दल र स्वतन्त्र उम्मेदवारहरूले भने निर्वाचन आयोगले स्वतन्त्र उम्मेदवारका लागि निर्धारण गर्ने चिह्नमध्येबाट निर्वाचन चिह्न प्राप्त गर्नेछन् । निर्वाचन आयोगले निर्वाचन प्रयोजनका लागि आयोगमा दर्ता भएका १ सय ११ दललाई दलीय चिह्न दिँदा मतपत्र छपाइ र मतदानमा हुने कठिनाइका कारण यस्तो व्यवस्था गर्नु उपयुक्त हुने सुझाव दिएको थियो । उपसमितिले मतपत्रमा दलको चिह्न राख्ने क्रमको निर्धारण निर्वाचनअघिको प्रतिनिधिसभा निर्वाचनमा सम्बन्धित दलले प्राप्त गरेको मतका आधारमा तय गर्ने सहमति जुटाएको छ । यसअघि दल दर्ताका आधारमा चिह्नको क्रम निर्धारण गर्ने अभ्यास थियो । विधेयक पारित भएपछिको पहिलो निर्वाचनका लागि भने मतपत्रमा दलको चिह्नको क्रम निर्धारण संविधानसभाको दोस्रो निर्वाचनमा सम्बन्धित दलले समानुपातिकतर्फ प्राप्त गरेको मतका आधारमा हुनेछ । उपसमितिले स्थानीय तहका निर्वाचित जनप्रतिनिधिको ५ वर्षे कार्यकाल सकिनु दुई महिनाअगावै अर्को निर्वाचन गर्नुपर्ने बाध्यात्मक व्यवस्थामा सहमति गरेको छ । समितिका सदस्य फुयालका अनुसार जनताको सबैभन्दा नजिक र पहुँचको सरकारलाई एक दिन पनि जनप्रतिनिधिविहीन हुन नदिन यस्तो व्यवस्था गरिएको हो । स्थानीय तहका निर्वाचित प्रतिनिधिको ५ वर्षे कार्यकाल सकिनु दुई महिनाअगावै अर्को निर्वाचन भए पनि नवनिर्वाचित जनप्रतिनिधिको कार्यकाल गणना र पदभार ग्रहण पुराना प्रतिनिधिको कार्यकाल सकिएको दिनबाट मात्र हुने व्यवस्थामा सहमति जुटेको हो, फुयालले भने, यसले आवधिक निर्वाचन सुनिश्चित मात्र गर्दैन, लोकतन्त्रको जरा बलियो बनाउँछ । उनले निर्वाचित जनप्रतिनिधिको कार्यकालभित्रै अर्को निर्वाचन गर्ने र स्थानीय तहको कार्यकारी तहमा महिला सिट आरक्षण गर्नेसम्बन्धी छुट्टाछुट्टै संशोधन राखेका थिए । विधेयकमा भएको सहमतिअनुसार पहिलो पटक निर्वाचित जनप्रतिनिधिको कार्यकाल भने निर्वाचन भएको मितिको सातांै दिनबाट गणना हुन्छ । स्थानीय तहको चुनावको मिति निर्वाचन आयोगको परामर्शमा सरकारले तोक्ने व्यवस्था छ ।विधेयकमा गाउँपालिका, नगरपालिका र जिल्ला समन्वय समितिको प्रमुख र उपप्रमुखमा उम्मेदवारी दिने दलहरूले कम्तीमा ५० प्रतिशत महिला उम्मेदवार बनाउनुपर्ने व्यवस्था गरिएको छ । प्रमुखउपप्रमुखमध्ये कुनै एकमा मात्र उम्मेदवारी दिने दलका हकमा भने यो व्यवस्था लागू हुने छैन । प्रमुख दलहरूले स्थानीय तहको कार्यकारी हैसियत हुने दुवै तहमा प्रतिस्पर्धा गर्ने भएकाले गाउँपालिका, नगरपालिका र जिल्लासभाका प्रमुखउपप्रमुखको कुल संख्यामध्ये आधा महिला हुने निश्चित छ । दलीय प्रतिस्पर्धामा सामान्यत: एकै दलको प्रमुखउपप्रमुख निर्वाचित हुने हुँदा स्थानीय तहमा जनप्रतिनिधि बहाल हुँदा कार्यकारी हैसियतमा आधा महिला हुनेछन् । उपसमितिले गाउँपालिका र नगरपालिकाका प्रत्येक वडामा एक दलित महिला सिट आरक्षित गरेको छ । दलहरूले स्थानीय तहमा दुई महिला वडा सदस्यका लागि उम्मेदवारी दिँदा एक दलित महिला उम्मेदवार बनाउनुपर्ने बाध्यात्मक व्यवस्थामा सहमति जुटाउँदै उपसमितिले दलित महिला उम्मेदवारहरूको समूहबाट सबैभन्दा बढी मत प्राप्त गर्ने व्यक्ति नै वडा सदस्य हुने प्रावधान राखेको छ । त्यसैगरी दोस्रो सदस्य पनि महिलामध्ये बढी मत प्राप्त गर्ने उम्मेदवार विजयी घोषित हुनेछिन् भने बाँकी २ वडा सदस्यमा मात्र खुला प्रतिस्पर्धा हुनेछ । खुला समूहका उम्मेदवारमध्ये मतदाताले एक जनालाई मात्र मत दिन पाउने प्रावधानअनुरूप सबभन्दा बढी मत प्राप्त गर्ने दुई उम्मेदवार विजयी हुनेछन् । गाउँपालिकाका अध्यक्ष, उपाध्यक्ष, नगरपालिकाका प्रमुखउपप्रमुख र वडा अध्यक्षको चयन भने प्रत्यक्ष (एक व्यक्ति एक मतका आधारमा पहिलो हुने निर्वाचित हुने) प्रणालीका आधारमा हुनेछ । विधेयकअनुसार भ्रष्टाचार, जबर्जस्ती करणी, मानव बेचबिखन तथा ओसारपासार, लागूऔषध, सम्पत्ति शुद्धीकरण, राहदानी दुरुपयोग, अपहरण वा नैतिक पतन देखिने फौजदारी कसुर वा अन्य कुनै कसुरमा २० वर्ष वा सोभन्दा बढी कैदको सजाय पाई त्यस्तो फैसला अन्तिम भएको व्यक्ति स्थानीय तहको निर्वाचनमा उम्मेदवार बन्न पाउने छैन । त्यसमा उपसमितिले संगठित अपराधसम्बन्धी कसुरमा कैदको सजाय पाएको वा भवितव्यबाहेक ज्यानसम्बन्धी कसुरमा २० वर्षभन्दा कम सजाय पाएको व्यक्तिले सजाय भुक्तान गरेको ६ वर्ष पूरा नहुँदासम्म उम्मेदवार बन्न नपाउने व्यवस्था थप गरेको छ । जातीय भेदभाव, छुवाछूत, बोक्सी, बहुविवाह वा भवितव्य ज्यानसम्बन्धी कसुरमा कैदको सजाय पाई भुक्तान गरेको मितिले ३ वर्ष पूरा नगरेको व्यक्तिले पनि स्थानीय तहको निर्वाचनमा उम्मेदवार बन्न पाउने छैन । त्यसैगरी निर्वाचन कसुरमा सजाय पाएको व्यक्तिले पनि सजाय भुक्तान गरेको दुई वर्षसम्म उम्मेदवार बन्न पाउने छैन । उपसमितिका संयोजक ढुंगानाका अनुसार अपराधको प्रकृतिअनुसार सजायमा हुने प्राकृतिक न्यायको सिद्धान्तअनुसार निर्वाचनमा उम्मेदवार बन्न नपाउने अवधि निर्धारण गरिएको हो । हामीले वर्गीकरण र पारदर्शिताको सिद्धान्तअनुरूप गरेका छौं, उनले भने, गम्भीर प्रकृतिको फौजदारी अभियोग प्रमाणित भएकाहरूले भने आजीवन चुनाव लड्न पाउँदैनन् ।विधेयकले निर्वाचन अधिकृतका रूपमा न्याय सेवाका राजपत्रांकित अधिकृतलाई मात्र नियुक्ति गर्न नसकिएमा निजामती सेवाभित्रका अन्य सेवाका राजपत्रांकित अधिकृतलाई नियुक्त गर्न सकिने बाटो खुला राखेको छ । निर्वाचनको काममा खटिने कर्मचारी, सामुदायिक विद्यालयका शिक्षक र कर्मचारीलाई घरपायक बुथमा जान नपाउने व्यवस्था प्रस्तावित छ । निर्वाचनका काममा जाने कर्मचारीलाई उसको घरठेगाना रहेको स्थानको सम्बन्धित वडामा र शिक्षकका हकमा कार्यरत स्थान र घरठेगाना रहेको वडामा नपर्ने गरी खटाइने व्यव्स्थामा भएको हो । दृष्टिविहीन वा शारीरिक रूपमा अशक्त मतदाताको सहयोगका लागि साथमा आएको एकाघरको परिवारको सदस्य वा मतदान अधिकृतले मतपत्रमा छाप लगाउने कार्यमा सहयोग गर्ने व्यवस्था गरिएको छ । विधेयकमा गाउँपालिका र नगरपालिकामा दलित वा अल्पसंख्यक समुदायबाट हुने सदस्यका लागि सम्बन्धित गाउँ वा नगरसभाका सदस्यहरूले गाउँपालिकामा सबैभन्दा बढी मत प्राप्त गर्ने दुई र नगरपालिकामा तीन जना निर्वाचित हुने प्रणाली प्रस्तावित छ । उपसमितिले यस प्रयोजनका लागि अल्पसंख्यकको परिभाषा तय गरेको छ । अल्पसंख्यक भन्नाले पछिल्लो राष्ट्रिय जनगणनाका आधारमा संविधानको धारा ३०६ को उपधारा १ को खण्ड (क) को अधीनमा रही नेपाल सरकारले राजपत्रमा सूचनामा प्रकाशित गरी तोकिएबमोजिमका जातीय, भाषिक र धार्मिक समूह सम्झनुपर्छ, अल्पसंख्यकको परिभाषामा भनिएको छ । संविधानको धारा ३०६ को उपधारा १ को खण्ड (क) मा भनिएको छ अल्पसंख्यक भन्नाले संघीय कानुनबमोजिम निर्धारित प्रतिशतभन्दा कम जनसंख्या रहेका जातीय, भाषिक र धार्मिक समूह सम्झनुपर्छ र सो शब्दले आफ्नै जातीय, आर्थिक र भाषिक विशिष्टता भएको, त्यसलाई बचाइराख्ने आकांक्षा रहेका, विभेद र उत्पीडन भोगेका समूहसमेतलाई जनाउँछ ।स्थानीय तहको निर्वाचन विधेयक"
सर्वोच्चमा दुई न्यायाधीश थपिए,काठमाडौं सर्वोच्च अदालतमा दुई न्यायाधीश नियुक्त भएका छन् । न्याय परिषद्को सिफारिसलाई संसदीय समितिले अनुमोदन गरेपछि राष्ट्रपति विद्यादेवी भण्डारीले तेजबहादुर केसी र पुरुषोत्तम भण्डारीलाई सर्वोच्च अदालतको न्यायाधीशमा नियुक्त गरेकी हुन् । राष्ट्रपति भवनमा मंगलबार आयोजित कार्यक्रममा प्रधानन्यायाधीश सुशीला कार्कीले दुवै न्यायाधीशलाई शपथ गराइन् । लगत्तै पदबहाली गरेका उनीहरूले बुधबारदेखि इजलास सम्हाल्ने छन् । २१ न्यायाधीश हुने सर्वोच्च अदालतमा अघिल्लो महिना उमेर हदका कारण वरिष्ठतम् न्यायाधीश वैद्यनाथ उपाध्यायले अवकाश लिएकाले अझै एक पद रिक्त छ ।
कतिन्जेल धाउने राजधानी ?,"काठमाडौं सरकारले विभिन्न प्रकारका गम्भीर रोगका बिरामीलाई दिने गरेको आर्थिक सहुलियत पाउन राजधानी नै धाउनुपर्ने बाध्यता देखिएको छ । सरकारद्वारा सूचीकृत अस्पतालमार्फत सरकारी सहयोगको उपचार पाउने व्यवस्था छ । धेरैजसो रोगको उपचार राजधानीका अस्पतालबाट मात्रै हुने भएकाले टाढाका बिरामीहरू रोग पहिचान गरेर अस्पतालसम्म आइपुग्दा सरकारले दिने सहुलियतभन्दा बढी खर्च भइसक्ने गरेको छ । सरकारले २०६८ देखि आठ थरीका रोग मृगौला, जुनसुकै क्यान्सर, टाउकाको चोटपटक, मेरुदण्डको चोटपटक, पार्किन्सन, अल्जाइमर, सिक्कलसेल एनिमिया र मुटुरोगका लागि उपचार सहयोग दिँदै आएको छ । यसमा मृगौलाबाहेक अन्य सबै रोगका लागि सरकारले अधिकतम एक लाख रुपैयाँसम्म उपचार सहयोग उपलब्ध गराउने गरेको छ । मृगौलामा भने प्रत्यारोपण नगराउँदासम्म सातामा दुई पटक वा चिकित्सकको सिफारिसमा तीन पटकसम्मको डायलासिस शुल्क सरकारले बेहोर्छ । मृगौला एक पटक डायलासिस गर्दा २५ सय रुपैयाँ लाग्छ । मृगौला प्रत्यारोपण गराउनसमेत सरकारले दुई लाख रुपैयाँ आर्थिक सहयोग र प्रत्यारोपणपछि खानुपर्ने औषधिका लागि एक लाख दिने गरेको छ । पछिल्लो दुई महिनामा सरकारले सहुलियत दिने रोगमा कलेजो उपचार, थालासेमिया, एप्लास्टिक एनिमिया, मस्तिष्कघात र बोनम्यारो ट्रान्सप्लान्ट थपिएका छन् । यी सबैमा अधिकतम एक लाखसम्म सहुलियत उपचार हुन्छ । स्वास्थ्य मन्त्री गगन थापाले फागुन १ गतेदेखि मुटुको भल्भको शल्यक्रिया नि:शुल्क गरिने घोषणा गरेका छन् । यसमा अढाईदेखि सवा तीन लाखसम्म खर्च हुन सक्छ । सरकारले सहुलियतमा उपचार गर्ने घोषणा गरेका १४ वटै रोगको उपचार हुने चारवटा मात्र अस्पताल छन् त्रिवि शिक्षण अस्पताल, वीर अस्पताल, पाटन स्वास्थ्य विज्ञान प्रतिष्ठान र बीपी कोइराला स्वास्थ्य विज्ञान प्रतिष्ठान । यीमध्ये बीपी कोइराला स्वास्थ्य प्रतिष्ठान धरानबाहेक सबै अस्पताल राजधानीमा छन् । यसबाहेक अञ्चलस्तरका केही अस्पताललाई कुनै खास रोगको उपचारका लागि सूचीकृत गरिए पनि अझै उपचार पाउन राजधानी आउनुपर्ने अवस्था छ । सरकारले हालसम्म सरकारी र गैरसरकारी गरी ५० स्वास्थ्य संस्था नि:शुल्क उपचारका लागि सूचीकृत गरेको छ । यीमध्ये २२ स्वास्थ्य संस्था मृगौलाको डायलासिसका लागि मात्रै सूचीकृत हुन् । सिक्कलसेल एनिमियाको उपचारका लागि लुम्बिनी, भेरी, सेती अञ्चल अस्पताल र राजधानीको निजामती अस्पताल सूचीकृत छन् । निजामती अस्पताल बोनम्यारो ट्रान्सप्लान्टका लागि पनि सूचीकृत छ । मुटुरोगको उपचारका लागि गंगालाल राष्ट्रिय ह्दय केन्द्र, कलेजो र मृगौला उपचारका लागि मानव अंग प्रत्यारोपण केन्द्र भक्तपुर, थालासेमिया र एप्लास्टिक एनिमियाका लागि कान्ति बाल अस्पताल सूचीकृत छन् । क्यान्सरका लागि बीपी कोइराला मेमोरियल क्यान्सर अस्पताल चितवन सूचीकृत छ । अधिकांश रोगको उपचारका लागि राजधानी नै आउनुपर्ने भएकाले धेरैजसो बिरामीलाई सरकारले दिने सहुलियत निकै थोरै हुने गरेको छ । क्षेत्रमा उपयुक्त र गुणस्तरीय उपचार सुविधा उपलब्ध नहुँदा रोग पहिचान नहुँदै विभिन्न ठाउँमा धाउँदा नै सरकारले दिने लाख रुपैयाँभन्दा बढी खर्च भइसक्छ । यसमा स्वास्थ्य मन्त्रालयको अवस्था भने फरक छ । यो आर्थिक वर्षमा विपन्न नागरिक औषधि उपचारका लागि छुट्याइएको एक अर्ब रुपैयाँ हाल दोस्रो चौमासिकसम्म आइपुग्दा सबै खर्च भइसकेको स्वास्थ्य मन्त्रालय, विपन्न नागरिक औषधि उपचार शाखाका प्रमुख डारामराज पन्थी बताउँछन् । उनले थप ६० करोडसम्म आवश्यक रहेको पनि बताए ।अत्याधुनिक उपकरण र दक्ष जनशक्तिसहितको अत्यावश्यक सेवा विस्तार सबै अञ्चलमा नभइन्जेलसम्म विशेष उपचारका लागि राजधानी आउने बाध्यता कायमै रहने डापन्थी बताउँछन् । सरकारले धेरैजसो रोगमा एक लाखसम्मको अस्पतालको बिल तिरिदिन्छ, स्वास्थ्य मन्त्रालयका एक विशेषज्ञले भने, आफन्तसहित राजधानीमा आएर उपचार गराउँदा खानबस्न नै योभन्दा बढी खर्च हुने गरेको छ ।"
अनाहकमा ७ वर्ष जेल,"काठमाडौं हत्या अभियोगमा सात वर्ष साउदी अरबको जेलमा बसेर काठमाडौं आइपुगेका १० नेपालीले प्रधानमन्त्री पुष्पकमल दाहाललाई भेटेर आफूहरूलाई न्याय र क्षतिपूर्ति दिलाउन अनुरोध गरेका छन् । नेपाल सरकारले बेवास्ता गरिदिँदा हामी अनाहकमा ७ वर्ष जेल बस्नुपर्यो, विराटनगर ५ का ३२ वर्षीय भीम चिमरियाले दाहाललाई भने, साउदीमा रहेको नेपाली दूतावासले बेलैमा महत्त्वका साथ हाम्रो मुद्दा हेरिदिएको भए तीन महिनाभन्दा बढी बस्न पर्दैनथ्यो । दूतावासले नहेरिदिएकाले ७ वर्षसम्म जेल बस्नुपर्यो । साउदी प्रहरीले भारतीय नागरिक मारिएको मुद्दामा समातेर हत्या अभियोग लगाएको थियो । अभियोग प्रमाणित हुन नसकेपछि आफूहरू स्वदेश फिरेको उनीहरूले बताए । चिमरियासँगै सुनसरीका चक्रबहादुर गुरुङ, नवलपरासीका कृष्णबहादुर दमाई, भोजपुरका श्रीकुमार राई, ओखलढुंगाका वीरबहादुर बुढाथोकी, झापाका दीपेन्द्र शेर्मा, नुवाकोटका रामबहादुर तामाङ, तनहुँका केशवहादुर नेपाली, रूपन्देहीका भक्तबहादुर दर्जी र रसुवाका सोमबहादुर तामाङ प्रधानमन्त्री निवास बालुवाटार पुगेका थिए । उनीहरू गत डिसेम्बर १८ मा काठमाडौं आइपुगेका हुन् । पीडित श्रीकुमारले आफूहरू दोहोरो अन्यायमा परेको प्रधानमन्त्री दाहाललाई बताए । पहिलो त हामीलाई लगाएको हत्या अभियोग प्रमाणित हुन सकेन । मृतकको शवमा भेटिएको रगत र फिंगरप्रिन्ट हामी कसैको मिलेन, उनले भने, दोस्रो, हत्या नगरे पनि हामीले अदालतले सुनाएको सजाय भुक्तान भएको वर्षौं बितेपछि मात्रै स्वदेश फिर्न पायौं । अदालतले दीपेन्द्र, भीम र श्रीकुमारलाई ५ वर्ष, रामबहादुर र वीरबहादुरलाई ४ वर्ष, केशबहादुर र चक्रबहादुरलाई ३ वर्ष, भक्तबहादुर, सोमबहादुर र कृष्णबहादुरलाई २ वर्ष फैसला सुनाएको थियो । यो फैसला आउँदा उनीहरू जेल बसेको ५ वर्ष भइसकेको थियो । जसलाई जति वर्ष सुनाइए पनि सबै ७ वर्षसम्म बस्नुपर्यो, भक्तले भने, अदालतले कुन मुद्दामा यो सजाय सुनाएको हो, हामीलाई थाहा भएन । उनीहरूले आफूसँगै पक्राउ परी जेलमै मृत्यु भएका झापाका उमेश श्रेष्ठको शव खोजी पीडित परिवारलाई उपलब्ध गराइदिन पनि माग गरे । हामी त बाँचेर फर्कियौं । हाम्रा साथी उमेशको जेलमै मृत्यु भयो । उसको शव कहाँ छ ? भीमले भने, उनको परिवारलाई शव दिलाइदिनुपर्यो । पीडितहरूले आफूहरूको समस्या बेवास्ता गर्ने साउदीका लागि नेपाली राजदूत र कर्मचारीहरूमाथि कारबाही गर्नसमेत माग गरेका थिए । उनीहरूले यस घटनालाई नेपाल सरकारले पाठका रूपमा लिनुपर्ने बताउँदै आफूहरूले ७ वर्षसम्म अनाहकमा बस्नुपरेकाले क्षतिपूर्ति दिनुपर्ने माग गरेका थिए । हामी र हाम्रा परिवारले ठूलो मानसिक यातना सहनुपर्यो । यसको क्षतिपूर्ति कसले दिन्छ ? साउदीसँग हाम्राबारे कुरा हुन्छ कि हुँदैन ? यहीबारे कुरा गर्न आएका हौं, चक्रले प्रधानमन्त्रीलाई भने, हामी तपाईंबाट न्याय चाहन्छौं ।प्रधानमन्त्री दाहालले सरकारबाट सान्त्वना स्वरूप राहत दिइने प्रतिबद्धता जनाए । तपाईंहरू ठूलो पीडा सहेर यहाँ आइपुग्नुभयो । तपाईंहरू पनि मृत्युको मुखमा परेर निस्कनुभएछ । एक जनाको शवलाई स्वदेश ल्याउन सरकारले पहल लिनेछ, उनले भने, सरकारको तर्फबाट पहल गरेर तपाईंहरूलाई क्षतिपूर्ति दिलाइनेछ । उनले यस घटनालाई पाठका रूपमा लिँदै समीक्षाका लागि दूतावासबाट पनि रिपोर्ट माग्ने बताए । विदेशमा भएका नेपालीलाई संरक्षण गर्ने दायित्व सरकारको हो । यो विषयमा हामी कूटनीतिक माध्यमबाट साउदी सरकारसँग पनि कुरा गर्नेछौं, उनले भने ।"
तत्काल राजदूत नियुक्त गर्नू : संसदीय समिति,"काठमाडौं संसद्को अन्तर्राष्ट्रिय सम्बन्ध तथा श्रम समितिले राजदूत रिक्त रहेका नेपाली नियोगहरूमा तत्काल नियुक्त गर्न सरकारलाई निर्देशन दिएको छ । समितिको मंगलबार बसेको बैठकमा सांसदहरूले लामो समयदेखि राजदूत नियुक्ति नहुँदा कामदार, विद्यार्थी तथा भ्रमणमा जाने नेपालीले समस्या बेहोर्नुपरेको भन्दै तत्काल नियुक्ति गर्नुपर्ने बताएका थिए । ६ लाख नेपाली कामदार रहेको खाडी मुलुक साउदी अरेबियासहित अस्ट्रेलिया, जापान, बंगलादेश, डेनमार्क, श्रीलंका, युएई, दक्षिण कोरिया, इजरायल र म्यानमारमा नेपाली राजदूत छैनन् । कतारमा सन् २०१३ नोभेम्बरबाट राजदूत खाली छ भने ओमान र बहराइनमा ४ वर्षअघि दूतावास स्थापना गरिए पनि हालसम्म राजदूत नियुक्त गरिएको छैन । बैठकमा उपस्थित परराष्ट्रमन्त्री प्रकाशशरण महतले सबै देशमा छिट्टै राजदूत नियुक्त हुने बताएका थिए । संयुक्त सरकार भएकाले नियुक्ति गर्न ढिलाइ भएको पनि उनले बताएका थिए । सांसदहरूले सरकारले नियुक्त गर्ने तथा नेपालमा काम गर्ने अवैतनिक वाणिज्यदूतको काम र अन्य प्रक्रियाका बारेमा ध्यान दिन पनि सरकारलाई सुझाव दिएका थिए । राजदूत रिक्त राख्दा दूतावासहरूले सम्बन्धित मुलुकसँग उच्चस्तरको सम्बन्ध राख्न सकेका छैनन् । साउदीका लागि नेपालका पूर्वराजदूत उदयराज पाण्डे राजदूत नहुँदा समस्या आउने बताउँछन् । पूर्ण राजदूत हुँदा भेटघाट र समस्या समाधानमा सहज हुन्छ, उनले भने, कार्यवाहक हुँदा त्यो सहज हुँदैन, कार्यवाहक राजदूत उपसचिवस्तरका हुन्छन् । परराष्ट्र सचिव शंकरदास वैरागीले हाल विभिन्न देशमा ६४ जना अवैतनिक वाणिज्य दूत रहेका र नौ जनाको म्याद थपको प्रक्रियामा रहेको जानकारी दिए । बैठकमा मन्त्री महतले राष्ट्रिय स्वार्थअनुसार दुवै छिमेक भारत र चीनसँगको सम्बन्धलाई सरकारले सुमधुर बनाइरहेको बताए । तर, बैठकमा सत्तारूढ नेपाली कांग्रेसकै केन्दीय सदस्यसमेत रहेका सांसद बलबहादुर केसी र एमालेका सांसद चूडामणि जंगलीले सरकारले छिमेकसँगको सम्बन्ध सुधार्न नसकेको आरोप लगाएका थिए ।"
असन्तुष्टलाई समेटेर संविधान संशोधन,"काठमाडौं सरकारले नेपालस्थित कूटनीतिक समुदायलाई बोलाएर असन्तुष्टका कुरा समेटेर संविधान संशोधन गर्ने प्रतिबद्धता गरेको छ । पुष्पकमल दाहाल नेतृत्वमा मन्त्रिपरिषद गठन भएको करिब ६ महिनापछि मंगलबार नेपालस्थित कूटनीतिक समुदायलाई बोलाएर सरकारले मुलुकको पछिल्लो घटना क्रमबारे ब्रिफिङ गरेको हो । त्यस क्रममा संविधान संशोधन गरेर अघि बढ्ने जानकारी दिइएको हो । सरकारले असन्तुष्ट पक्षका कुरालाई समेटेर संविधान संशोधन गर्छ, ब्रिफिङपछि मन्त्रालयमा आयोतिज पत्रकार सम्मेलनमा परराष्ट्रमन्त्री प्रकाशशरण महतले भने, सबैलाई मान्य हुने गरी संविधान संशोधन गरेर त्यसको कार्यान्वयनको पक्षमा जाने कुरा जानकारी गराएका छौं ।सरकारले दर्ता गरेको संविधान संशोधन प्रस्ताव अहिले संसदमा छ । असन्तुष्ट मधेसी मोर्चालाई मनाउन सरकारले उक्त संशोधन विधेयक पारित गराउन लबिइङ गरिरहेको छ । तर, प्रस्तावको पक्षमा सरकारले दुई तिहाइ बहुमत पुर्याउन सकेको छैन । बिफ्रिङमा भारत, चीन, अमेरिका, बेलायत, जापानलगायत देशका नेपालस्थित २४ मुलुकका राजदूत तथा कार्यवाहक राजदूत सहभागी थिए । नेपालस्थित संयुक्त राष्ट्रसंघीय नियोग, युरोपेली युनियन, सार्क सचिवालयका प्रतिनिधिहरू पनि त्यस अवसरमा उपस्थित थिए । मन्त्री महतले संविधान कार्यान्वयन गर्न सबैलाई चित्त बुझाउने वातावरण बनाउन सरकार लागेको प्रस्ट पारे । उनले नेपाल विदेश सम्बन्धमा प्राथमिकताका साथ अघि बढ्न खोजेको समेत बताए । विदेशी राजदूत तथा प्रतिनिधिहरूले संविधान संशोधन, निर्वाचन, पुनर्निर्माण, मानव अधिकार र नेपालको संक्रमणकालीन न्याय, सरकारको खर्च गर्ने क्षमतामा देखिएको कमजोरीलगायत विषयमा प्रश्न उठाएका थिए । ब्रिफिङलगत्तै मन्त्री महतले भारत र चीनका राजदूतसँग हलबाहिर छुट्टै कुरा पनि गरेका थिए । उनले भारतीय राजदूत रणजित रायसँग करिब १० मिनेट आफ्नो कार्यकक्षमा छुट्टै कुरा गरेका थिए । सबैलाई साथमा लिएर निर्वाचन घोषणापरराष्ट्रमन्त्री महतले संविधान कार्यान्वयन प्राथमिकतामा रहेको उल्लेख गर्दै सबैलाई साथमा लिई सरकार निर्वाचनको मिति घोषणा गर्ने तयारीमा रहेको समेत जानकारी गराए । असन्तुष्ट पक्ष र विपक्षी दललाई समेत साथमा लिएर स्थानीय तहको निर्वाचनको तयारीमा रहेको जानकारी दिएका छौं, उनले भने । मन्त्री महतले एक वर्षभित्रमा तीन तहकै निर्वाचन गर्नुपर्ने चुनौती रहे पनि सरकारले सकेसम्म समयभित्र काम गर्ने तयारी गरिरहेको जानकारी दिएको समेत प्रस्ट पारे । वैशाखभित्रमा स्थानीय निकायको निर्वाचन गर्नेगरी गृहकार्य भइरहेका छन् । सबैलाई साथमा नलिई निर्वाचनको मिति घोषणा गर्दा राम्रो हुँदैन, उनले भने । उनले कानुन निर्माणको काम भइरहेको पनि जानकारी दिए । महतले पुनर्निर्माणका सम्बन्धमा सरकारले गरिरहेको कामको समेत जानकारी दिएका थिए । कूटनीतिक समुदायले नेपाल सरकारको खर्च गर्ने क्षमताप्रति उठाएको प्रश्नबारे मन्त्री महतले नेपाललाई सहयोग गरिरहन आग्रह गर्दै खर्च गर्ने क्षमतामा अभिवृद्धि गर्ने काम भइरहेको जानकारी दिएका थिए । परराष्ट्र स्रोतका अनुसार ब्रिफिङमा अस्ट्रेलिया, बेलायत र स्विट्जरल्यान्डका राजदूतहरूले प्रश्न गरेका थिए ।"
दुई सचिवको सरुवा,काठमाडौं मन्त्रिपरिषद्ले कानुन समूहका दुई सचिवको सरुवा गरेको छ । प्रधानमन्त्री तथा मन्त्रिपरिषद् कार्यालयका सचिव कमलशाली घिमिरेलाई कानुन मन्त्रालय सारिएको छ । कानुन मन्त्रालयका सचिव राजीव गौतमलाई प्रधानमन्त्री तथा मन्त्रिपरिषद् कार्यालयमा सारिएको छ । यसैबीच सरकारले नेपाल टेलिभिजनका अध्यक्ष महेशराज दाहाललाई कार्यकारी प्रमुख नियुक्त गरेको छ । मीनेन्द्र रिजाल सूचना तथा सञ्चारमन्त्री भएका बेला दाहाल एनटीभीको अध्यक्ष नियुक्त भएका थिए । सञ्चारमन्त्री सुरेन्द्र कार्कीको प्रस्तावमा मन्त्रिपरिषद्को पछिल्लो बैठकले दाहाललाई कार्यकारी अध्यक्ष बनाएको हो ।
करोडौं ठग्ने पक्राउ,"काठमाडौं वैदेशिक रोजगारीमा पठाइदिने भन्दै रकम उठाउँदै हिँडेका २९ वर्षीय मोहम्मद अजमत अली साह (अमन) लाई प्रहरीले मंगलबार सार्वजनिक गरेको छ । उनले अहिलेसम्म १ करोड ३५ लाख रुपैयाँ ठगी गरेको अनुसन्धानले देखाएको छ । धनुषाको मिथिलेश्वर गाविसका साहलाई केन्द्रीय अनुसन्धान ब्युरोको टोलीले लुकिछिपी बसिरहेको अवस्थामा सानेपाबाट पक्राउ गरेको थियो । अनुसन्धानका क्रममा उनले १ वर्षमा डेढ सयभन्दा बढीसँग पासपोर्ट र पैसा उठाएको खुलेको छ । उनको कोठाबाट ३ भारतीयसहित १८० थान पासपोर्ट बरामद भएकाले पीडितबाट जाहेरीको संख्या बढ्न सक्ने एसएसपी मनोज न्यौपानेले बताए । नेपालबाट विदेश जान पासपोर्ट दिएकाहरूका भारतीय आफन्तबाट पनि पासपोर्ट र पैसा उठाएको अनुसन्धानका क्रममा खुलेको छ । पैसा उठाएर सम्पर्कविहीन हुने उनले रकम र पासपोर्ट फिर्ता माग्दा उल्टै धम्की दिने गर्थे । साहले प्रतिव्यक्ति १ लाख १० हजारदेखि ३ लाखसम्म उठाउने गरेका थिए । पुस २९ गते पक्राउ परेदेखि उनले ठगेको भन्दै प्रहरीमा ९४ जनाले जाहेरी दिइसकेको न्यौपानेले बताए । पीडित लगभग सबै साहका आफन्त, परिचित छन् । पीडितकै कागजात प्रयोग गर्दै निकालिएका १५ भन्दा बढी सिमकार्ड प्रहरीले बरामद गरेको छ ।"
गाविस सचिवको तीन दिने अल्टिमेटम,"भक्तपुर गाविस हकहित संरक्षण केन्द्र नेपालले सरकारले गाविस सचिवहरूको मागलाई बेवास्ता गरेको भन्दै आन्दोलनको चेतावनी दिएको छ । केन्द्रले भक्तपुरमा पत्रकार सम्मेलन गर्दै आफूहरूले सरकारसमक्ष पेस गरेको पाँचबुँदे मागलाई सम्बोधन नगरे आगामी बिहीबारबाट देशैभरि कामकाज ठप्प पार्ने चेतावनी दिएको हो । संघीय मामिला तथा स्थानीय विकास मन्त्रालय, सामान्य प्रशासन मन्त्रालय र राष्ट्रिय पुनर्निर्माण प्राधिकरणमार्फत सरकारलाई माग पेस गरेको केन्द्रले जनाएको छ । केन्द्रले सरकारले गत वर्ष स्वीकृत गरेको कार्यसम्पादनमा आधारित प्रोत्साहन भत्ता तुरुन्त भुक्तानी गर्न माग गरेको छ । गाविस सचिवलाई सरुवा भई अन्यत्र जानबाट लगाइएको प्रतिबन्ध फुकुवाको माग पेस गर्दै केन्द्रले सुनसरीको तनमुजा गाविसका सचिव हरिकुमार थापामाथि भएको दुव्र्यवहारको घटनाप्रति भत्र्सना गरेको छ ।"
८५ प्रतिशत पाइप बिछयाइयो,"काठमाडौं मेलम्ची खानेपानी आयोजनाले ८५ प्रतिशत खानेपानीको पाइप बिछयाउने काम पूरा भएको जनाएको छ । मेलम्ची खानेपानी आयोजना निर्देशनालयका अनुसार मुख्य र सहायक पाइपलाइन तथा धारा जडान प्रक्रिया तीव्र रूपमा अघि बढिरहेको छ । निर्देशनालयका प्रमुख त्रिरेशप्रसाद खत्रीले असोजमा सबै काम पूरा हुने दाबी गरे । मुख्य पाइप प्रणाली असारमा र सहायक असोजमा वितरण कार्य सकिन्छ, उनले भने, त्यसपछि दोस्रो चरणको कामको प्रक्रिया अघि बढ्छ । मेलम्ची खानेपानीको सुरुङपछि दोस्रो ठूलो पाइप बिछयाउने काम मानिन्छ ।६ सय ७० मध्ये ५ सय ३० किमि शाखा पाइप बिछयाउने काम भइसकेको उनले बताए । रातदिन गरी पाइप बिछयाउने काम गरेका छौं, उनले भने, मुख्य ४ किमि र शाखा दैनिक ३० देखि ३५ किमि पाइप बिछयाइरहेका छौं, दिउँसो यातायात व्यवस्थापनमा समस्या नहोस् भनेर निकै सजग छौं । यही अनुपातमा काम भए पहिलो चरणको काम अगामी भदौअघि नै सकिने उनले दाबी गरे । पाइपलाइन खन्दा निस्केको माटो उडेर राजधानीको वातावरण धुलाम्मे भएको भन्ने जनगुनासो बढेको भन्दै उनले त्यसका लागि ब्रुमर ल्याउन लागेको बताए । सडकमा भएको धूलो सफा गर्न ब्रुमर ल्याउँदै छौं, सडक विभागसँग कुरा गरिसकेका छौं, उनले भने, ब्रुमर आयोजनाले ल्याउँदै छ । ८० हजार खानेपानीको धारामध्ये ३५ हजारभन्दा बढी जडान भइसकेको उनले बताए । ६ पानीपोखरीमध्ये ४ वटाको अधिकांश निर्माण सम्पन्न भइसकेको उनले बताए । खुमलटार, बाँसबारी, महांकाल चौर र बालाजुको पानीपोखरीको निर्माण कार्य अन्तिम चरणमा रहेको उनले बताए । महाराजगन्जस्थित पानीपोखरी र आरुबारीको पानीपोखरीहरू निर्माणाधीन रहेको उनले बताए । लामो समयदेखि राजधानीवासीको प्रतीक्षा बनेको मेलम्चीको पानी उपत्यकामा समानुपातिक वितरणका लागि ४९ हजारभन्दा बढी घनमिटर क्षमताका ९ पानीपोखरी निर्माण हुने खत्रीले बताए । ती पोखरीबाट मुख्य पाइप र त्यसपछि सहायक पाइपमा पानी पठाइने उनले बताए । सहायक पाइप लाइनबाट सामानुपातिक प्रणालीले प्रत्येक व्यक्तिका घरमा पानी वितरण गरिने उनले बताए । कुनै घरमा थोरै, कसैमा धेरै वितरण हुँदैन, उनले भने, आधुनिक मेसिनद्वारा पानी वितरण गरिन्छ ।रिङरोडभित्रका लागि ६ र बाहिरका लागि ३ पोखरी निर्माण हुनेछन् । रिङरोडभित्रका लागि आरुबारी, महांकालचौर, बाँसबारी, बालाजु, पानीपोखरी र खुमलटारमा तथा बाहिरका लागि कोडकु, सल्लाघारी र धोबीघाटमा पोखरी निर्माण गरिनेछ । पहिलो चरणमा रिङरोडभित्र, दोस्रो चरणमा कीर्तिपुर, भक्तपुरको टिंगनी र कटुन्जेलगायत स्थानमा पानी वितरण गरिनेछ । रिङरोडबाहिर भने २ वर्षपछि पानी वितरण गरिनेछ । उपत्यकाको ढल व्यवस्थापन प्रणालीलाई व्यवस्थित बनाउन ९ स्थानमा प्रशोधन केन्द्र निर्माण गरिने उनले बताए । गुहयेश्वरीमा निर्माण प्रक्रिया सुरु भइसकेको भन्दै उनले कोड र सल्लाघारीमा निर्माणको लागि सम्झौता भइसकेको बताए । अन्य स्थानमा पनि निर्माणका लागि छलफल भइरहेको उनले बताए ।"
फोटो प्रदर्शनी,भक्तपुर विश्व सम्पदामा सूचीकृत भक्तपुर दरबार स्क्वायर परिसरमा माधवनारायण व्रत विशेष फोटो प्रदर्शनी गरिएको छ । भक्तपुर नगरपालिका र पर्यटन विकास समितिको संयुक्त आयोजना प्रदर्शनी गरिएको हो ।
"गाडी साधारण, भाडा डिलक्सको","काठमाडौं ्यातायात व्यवस्था विभागको स्वीकृतिपछि मात्र सार्वजनिक यातायात र टिकटमा डिलक्स वा सुपर डिलक्स लेख्न पाइन्छ । तर, लामो रूटका लगभग सबै र विशेषगरी रात्रि सेवाका गाडीमा स्वीकृतिबिनै लेख्ने गरिएको छ । हिजोआज डिलक्स लेख्नु फेसन भइसक्यो, जलेश्वरका यातायात मजदुर अशोककुमार चौधरी भन्छन्, गाडीमा डिलक्सजस्तो सेवा सुविधा नभए पनि लेखिएको हुन्छ । जसले पनि डिलक्स लेखेपछि वास्तविक प्रमाणपत्र लिनेलाई भने घाटा भइरहेको उनी बताउँछन् ।काठमाडौंमलंगवा रुटका अधिकांश रात्रि बस थोत्रो भए पनि भाडा डिलक्सको लिने गरेको सर्लाहीका धीरज झाको गुनासो छ । पंखा चल्दैन, सिट साँघुरो हुन्छ, झयाल पनि आफैं खुल्ने हुन्छ तैपनि टिकटमा डिलक्स लेख्छन्, भाडा पनि डिलक्सकै लिन्छन्, उनले भने । विभागले काठमाडौंदेखि मलंगवासम्म ३ सय ४१ किमिको भाडा ६ सय १० रुपैयाँ कायम गरेको छ । तर, डिलक्स गाडी भन्दै ७८ सय भाडा लिने गरिएको छ ।काठमाडौंसिरहा यात्रा गरिरहने अनिल चौधरीको पनि गुनासो उस्तै छ । डिलक्स बस भनेर ७ देखि ९ सय रुपैयाँ लिए पनि बस र टिकटमा लेखिएजस्तो वाइफाई, फोल्डिङ सिट, पंखा र कतिपयमा त बत्तीले पनि काम नगर्ने हुन्छ । यात्रु चौधरीका अनुसार हायसले काठमाडौंदेखि बर्दिबास हुँदै सिरहासम्मको हजारदेखि ११ सयसम्म लिन्छ । जबकि सिन्धुली हुँदै बर्दिबाससम्म २ सय किमिको ५३३ रुपैयाँ भाडादर कायम गरिएको छ । व्यवसायीले त्यहाँबाट लगभग ६० किमि टाढा सिरहासम्मको भाडा दोब्बर लिने गरेका छन् । रात्रिबसहरूले डिलक्स र सुविधा सम्पन्न भन्दै विद्यार्थी छुट पनि नदिएको धरानका विवेक कर्णको भनाइ छ । डिलक्स भनेर पैसा तिरे पनि त्यसअनुसारको सुविधा नपाइने उनको अनुभव छ ।बसभन्दा बढी हायस र सुमोमा मनपरि हुने यात्रु बताउँछन् । मेची बस व्यवसायी संघसम्बद्ध श्रीप्रसाद मैनालीले पूर्व रुटका बसहरूमा डिलक्सको सुविधा भए मात्र डिलक्स लेख्ने गरेको र सबै सुविधा यात्रुलाई उपलब्ध गराउने दाबी गर्दै भने, त्यस्तो प्राय: हायसहरू वा माइक्रोमा हुने गरेको छ । डबल इन्जिन नभए पनि भाडा एसी (सुपर डिलक्स) को लिने गरेका छन् । काठमाडौंदेखि मलंगवासम्मको हायसको भाडा सोध्न जाँदा कोटेश्वरस्थित एक टिकट काउन्टरमा बस्नेले १४ सय भने । किन यति महँगो भन्ने प्रश्नको जवाफ थियो, हायस हो, आरामदायी यात्रा हुन्छ डिलक्स हो, एसी छ त्यसैले । सुमोको भाडा पनि यत्तिकै महँगो हुन्छ । तर, कोटेश्वरबाट छुट्ने सार्वजनिक हायसले विभागबाट डिलक्सको स्वीकृति लिएका छैनन् । निकै कम माइक्रोबस मात्र डिलक्स सुविधायुक्त छन् । नियमानुसार थोरै सिट क्षमताका जिप प्रकृतिका सवारीसाधनले विशेष परिस्थितिबाहेक २ सय ५० किमिसम्म मात्र यात्रा गर्न पाउँछन् । तर, एसी रहेको भन्दै सुमो तथा हायसले तोकिएभन्दा बढी भाडा असुल्नुका साथै लामो यात्रा पनि गरिरहेका छन् । यता विभागसँग कति डिलक्स र सुपर डिलक्स गाडी छन् भन्ने तथ्यांक छैन । विभागका प्रवक्ता टोकराज पाण्डेले भने, प्रमाणपत्र लिन आए परीक्षणपश्चात छाप लगाएर पठाउने गरेका छौं । त्यसैले रेकर्ड छैन । तर औसतमा १ वर्षमा २ सय ५० देखि ३ सय सवारी डिलक्सको प्रमाणपत्र लिन आउने गरेका छन् भने सुपर डिलक्सको संख्या बढीमा सय रहेको विभागका मेकानिकल इन्जिनियर गोगन हमाल बताउँछन् ।गाडीमा डिलक्स लेखेर बढी भाडा लिने गरिएको भन्दै विभागका प्रवक्ता पाण्डेले सीमित स्रोतसाधनबीच अनुगमन गर्नुपर्ने भएकाले प्रभावकारी हुन नसकेको बताए । अनुगमनका क्रममा २० देखि ३० प्रतिशत नियमविपरीतका क्रियाकलाप गरेको भेटिने र डिलक्स लेखेर सोहीअनुसारको भाडा उठाएको भेटिए १ देखि २ हजार रुपैयाँसम्म जरिवाना गर्ने गरिएको उनको भनाइ छ । तर, पहिले डिलक्सको स्वीकृति लिइसकेको गाडीको अवस्था कस्तो छ, सुविधामा कमी छछैन भन्नेबारे अनुगमन हुन सकेको छैन । जिल्ला र अञ्चलस्तरमा यातायात कार्यालयहरूले अनुगमन गर्नुपर्ने हो । डिलक्सको सुविधा छछैन भनेर नभई हामी समग्रमा अनुगमन गर्छौं, मेची अञ्चल यातायात कार्यालयका जनार्दन भट्टराईले भने, वर्षमा २४ पटक अनुगमन गर्छौं, तर डिलक्सको भाडा लिइरहेको साधारण गाडी भेटेका छैनौं । उनले पनि स्रोतसाधनको कमीले अनुगमन राम्ररी हुन नसकेको बताए ।यातायात व्यवसायी महासंघका कार्यवाहक अध्यक्ष डोलनाथ खनाल गाडीको ब्लुबुकमा छाप लगाएकाले मात्र टिकट र गाडीमा डिलक्स लेखी सहीअनुसार भाडा उठाइरहेको दाबी गरे । डिलक्स गाडीले निर्धारितभन्दा २० प्रतिशतसम्म र सुपर डिलक्सले ४४ प्रतिशतसम्म बढी शुल्क लिन पाउँछन् । एकपल्ट डिलक्सको लाइसेन्स लिएपछि ५ वर्षसम्म मान्य हुन्छ । त्यसपछि पुन: गाडीको परीक्षण गरी मापदण्ड मिले लाइसेन्स नवीकरण गरिन्छ । अन्यथा त्यो सामान्य स्तरको गाडीमा परिणत हुन्छ । तर, अहिलेसम्म नवीकरणका लागि एउटा पनि निवेदन नपरेको विभागका अधिकारी बताउँछन् ।डिलक्स हुन निवेदन परेपछि पंखा, आरामदायी सिट, सफा पर्दा, अग्नि नियन्त्रक यन्त्र, एलइडी टीभीलगायत सुविधा भएनभएको भनेर भेहिकल फिटनेस टेस्ट सेन्टर मा प्राविधिकहरूले जाँच गरी ५ वर्षका लागि स्वीकृति दिन्छन् । सुपर डिलक्सको हकमा डिलक्सका सुविधाका साथै एयर टाइट झयाल, हाइड्रोलिक ढोका, एसी र एसी चलाउन छुट्टै इन्जिन, क्याबिनमा ड्राइभर मात्र बस्न सक्ने वातावरणलगायत मापदण्ड कायम गरिएको छ । बढी जसो पर्यटक ओसारपसार गर्ने गाडीले सुपर डिलक्सका लागि स्वीकृति माग्ने गरेका छन् । विभागले अहिले तथ्यांक संकलनको काम गरिरहेको छ । यसका साथै सर्वसाधारणलाई सहज होस् भनि डिलक्स र सुपर डिलक्समा स्टिकर टाँस्ने काम पनि अघि बढाउने भएको छ । हामी स्टिकर टाँस्ने विषयमा छलफल गर्दै छौं, इन्जिनियर हमालले भने, यातायात व्यवसायी र ट्राफिक प्रहरीसँगको सहकार्यमा चाँडै यो कार्यान्वयन हुनेछ ।"
आज अक्षरारम्भ,"काठमाडौं गौशालाकी सिर्जना पोखरेल साढे दुई वर्षीया छोरी स्मृतिलाई बुधबार गुह्येश्वरीमा लगेर अक्षर लेखाउने सोचमा छिन् । बिहान मन्दिरमा अक्षर लेखाएर दिउँसो विद्यालयमा नाम दर्ता गराउँदै छिन् । श्रीपञ्चमीमा अक्षर लेख्न सुरु गरे ज्ञानी र पढाइ राम्रो हुन्छ भन्ने भनाइ छ, उनले भनिन् । उनीजस्तै भक्तपुर बालकोटकी रूपा केसीले पनि छोरालाई सरस्वतीखेलको सरस्वती मन्दिरमा अक्षर लेखाउन लैजाँदै छिन् । विद्याकी देवी सरस्वतीको पूजा गरेर पढाइ सुरु गरे ज्ञान र पढाइ राम्रो हुने विश्वास गरिन्छ । छोरालाई पहिलो अक्षर लेखाउन केसीले नयाँ कापी र कलम पनि किनिसकेकी छन् । मन्दिरको भित्तामा लेख्दा आफ्नो बच्चाले लेखेको अक्षर कुन हो भन्ने थाहा हुँदैन, उनले भनिन्, कापीमा हात समाएर लेखाएको अक्षर सधैं राख्न सकिन्छ । सिर्जना र रूपाले जस्तै अरू अभिभावकले पनि आफ्ना नानीबाबुलाई माघ शुक्ल पञ्चमीमा सरस्वती पूजा गराएर अक्षर लेख्न सिकाउँछन् । संस्कृतिविद् हरेराम जोशीले प्राथमिक तहमा शिक्षाको आरम्भको सुरुवात श्रीपञ्चमीदेखि हुने गरेको र उच्च शिक्षा गुरुपूर्णिमादेखि हुने गरेको बताए । श्रीपञ्चमीदेखि लेखपढ गर्नुपर्ने चलन पहिलेदेखि चलिआएको हो, उनले भने, यही दिनदेखि क, ख लेख्न लगाइन्छ । महान् व्यक्तिलाई आदर, सम्मान, बोलीरूपी देवीदेवतालाई नमस्कार गर्न सिकाइन्छ । ज्योतिषी वासुदेवकृष्ण शास्त्रीले पञ्चमीबाट अक्षर आरम्भ गर्दा ज्ञान प्राप्त हुने शास्त्रीय मान्यता रहेको बताए । मकर संक्रान्तिदेखि सूर्य उत्तरी गोलार्धमा सर्छ । यसलाई उत्तरायण भनिन्छ । सूर्यको गति उत्तरतर्फ लागेपछि देवताहरूका दिन सुरु भएको मानिन्छ । देवदिनमा अक्षर लेख्न सुरु गरे आध्यात्मिक, भौतिक र सामाजिक ज्ञान प्राप्त हुने विश्वास गरिन्छ, उनले भने, अक्षरको वर्ण, ह्रस्व, दीर्घ, हलन्त, अनुस्वार, विन्दु, विसर्ग, स्वर वर्ण, व्यञ्जन वर्ण, नाद वर्ण, सरगम, सप्तस्वर संगीत, ध्वनि, वर्ण सबै भगवान् शंकरको डमरुको नादबाट निस्केका हुन् भन्ने मान्यता छ ।"
"रोग गम्भीर, उपचार नाम मात्रैको","सरकारले नि:शुल्क उपचार गर्ने घोषणा गरेका १४ प्रकारका रोगमध्ये कमको मात्र क्षेत्रीयउपक्षेत्रीय र अञ्चल अस्पतालमा उपचार हुन्छ । विशेषगरी क्यान्सर, मुटु रोगका बिरामीलाई राजधानी वा अन्य ठूला अस्पतालमा पठाइन्छ । यसको कारण हो, विशेषज्ञ चिकित्सक, परीक्षण गर्ने मेसिन र किट अभाव । विराटनगरबाट जितेन्द्र साह, झापाबाट पर्वत पोर्तेल, सप्तरीबाट अवधेशकुमार झा, जनकपुरबाट श्यामसुन्दर शशि, पोखराबाट लालप्रसाद शर्मा, वीरगन्जबाट भूषण यादव र बुटवलबाट अमृता अनमोलको रिपोर्ट :विराटनगरमा एक मात्र सरकारी अस्पताल छ जसलाई धेरैले सुविधासम्पन्न एवं कठिन रोगको उपचार हुने थलो भनेर कल्पना गर्छन् । तर यसको सेवासुविधा कमजोर छ । सरकारले गम्भीर प्रकृतिका १४ रोगमा विपन्न समुदायले नि:शुल्क उपचार एवं खर्च पाउने घोषणा गरे पनि यो सुविधा विराटनगरस्थित कोसी अञ्चल अस्पतालमा नाम मात्रको छ । यहाँ न्युरो सर्जरी (नसाको शल्यक्रिया), मूत्रसम्बन्धी युरोलोजी र मुटु समस्या उपचारका लागि छुट्टै कार्डियोलोजी विभाग छैन । युरो सर्जरी र मुटु रोग विशेषज्ञ यहाँ छैनन् । बहिरंग विभागको सामान्य कक्षमै अन्य चिकित्सकले जटिल रोगका बिरामीलाई हेर्छन् । जनशक्ति र उपकरणको अभावमा ती सुविधा दिन नसकेको अस्पतालका मेडिकल सुपरिटेन्डेन्ट डा रोशन पोखरेलले बताए । छुट्टै विभाग नहुँदा बिरामीले एकीकृत एवं पूर्ण उपचार पाउँदैनन्, उनले कान्तिपुरसँग भने, अन्यत्र रिफर गर्नुपर्छ । महत्त्वपूर्ण सेवा नहुँदा थोरै भए पनि आम्दानी र बिरामीले सस्तो उपचार गुमाएको डा पोखरेलले स्विकारे । यी उपचार सेवा अञ्चल अस्पतालमा नदिए कहाँ दिने त ? उनकै सरकारसँग प्रश्न छ । सरकारले गरिबलाई मिर्गौला, मुटु, क्यान्सर, पार्किनसन्स (काम्ने रोग), अल्जाइमर्स (बिर्सने रोग) र मेरुदण्ड तथा टाउकोमा चोटपटकजस्ता स्वास्थ्य समस्यामा नि:शुल्क उपचार एवं खर्च दिने घोषणा गरेको छ । तर यस अस्पतालमा सरकारले मिर्गौला रोगीका लागि मात्र बजेट उपलब्ध गराएको छ । जिल्ला जनस्वास्थ्य कार्यालय मोरङमा आव २०७०७१ मा ६६, २०७१७२ मा ८९ र २०७२७३ मा सय जनाभन्दा बढी विपन्न मिर्गौला रोगीले नि:शुल्क उपचार पाउनलाई सिफारिस लिएको देखिन्छ । तीन वर्षको अवधिमा जिल्ला जनस्वास्थ्य कार्यालयमा ६ सय ९६ जना क्यान्सर र ३ सय ३९ जनाभन्दा बढी मुटुका रोगीले नि: शुल्क उपचारका लागि सिफारिस लिए । २०७० मा क्यान्सरका २ सय १२ र मुटुका १ सय ४, २०७१ मा क्यान्सरका २ सय ५९, मुटुका १ सय १ र अल्जाइमर्सका १ तथा २०७२ मा क्यान्सरका २ सय २५, मुटुका १ सय ३४, पार्किन्सन्सका २ र अल्जाइमर्सका २ बिरामी सिफारिसका लागि आएको कार्यालयले जनाएको छ । उक्त कार्यालयबाट दैनिक ३४ जना बिरामीले नि:शुल्क उपचारका लागि सिफारिस लिन्छन् । अधिकांश रोगको उपचार विराटनगरमा नहुने र भए पनि अधुरो मात्र हुने भएकाले बिरामी भने उपचारका लागि बाहिर जान्छन् । यहाँको अञ्चल अस्पतालमा मिर्गौला र क्यान्सर रोग युनिट भए पनि भौतिक पूर्वाधार, पर्याप्त जनशक्ति एवं उपकरण अभावमा पूर्ण सेवा उपलब्ध छैन । यहाँ मिर्गौलाको डायलासिस तीन मेसिनबाट दैनिक दुई सिफ्ट गरिन्छ । दुई विज्ञसहित क्यान्सरको ६ बेडको बेग्लै वार्ड छ । मिर्गौला र क्यान्सरका हकमा समेत यहाँ केही आधारभूत परीक्षण तथा सामान्य शल्यक्रियाको मात्र सुविधा हुँदा बिरामी निजी नर्सिङ होम एवं अन्यत्रको अस्पतालमा जान बाध्य छन् । सुनसरी सीतागन्ज५ की कौशल्यादेवी यादवले गम्भीर खालका स्वास्थ्य समस्या भए निजी अस्पतालमै जाने गरेको सुनाइन् । बाहिर धेरै पैसा खर्च हुन्छ । गम्भीर रोगको उपचार पनि कोसी अञ्चल अस्पतालमै भए राहत हुन्थ्यो, उनले भनिन् । अस्पतालको रेकर्डमा भने दैनिक आउने हजार बिरामीमा ४० प्रतिशत विपन्न र अन्य निम्नमध्यम वर्गका नै हुन्छन् । यहाँ पूर्वाञ्चलका विभिन्न जिल्ला र विहारबाट उपचारका लागि आउँछन् । यस अस्पतालको सामाजिक सेवा एकाइबाट एकल, वृद्ध, हिंसापीडित, महिला स्वयंसेविका, दलित र वर्गीकृत जातिका गरी वार्षिक करिब १० हजारले नि:शुल्क वा अर्धनि:शुल्क सेवा पाउँछन् । अस्पतालले गत वर्ष मात्रै उक्त समूहका लागि करिब १ करोड १० लाख खर्च गरेको डा पोखरेलले जानकारी दिए । पहुँचवालाको बोलवालाझापा, भद्रपुरस्थित मेची अञ्चल अस्पताल परिसरमा भेटिएकी झापा पथरियाकी उपासी राजवंशीलाई सरकारले दिने नि:शुल्क उपचारबारे थाहै छैन । ज्वरो र घाँटी दुख्ने समस्याका कारण अस्पताल पुगेकी उनले भनिन्, नि:शुल्क उपचार हुन्छ भन्ने थाहै भएन ।सरकारले उनीजस्ता विपन्न र अशक्त बिरामीलाई नि:शुल्क स्वास्थ्य सेवा प्रदान गर्ने भने पनि पहुँच नहुँदा लक्षित समुदाय यो सेवावाट वञ्चित छ । झन्झटिलो प्रक्रियाका कारण पनि सर्वसुलभ बन्न सकेको छैन । श्रीमती नानीमाया हेमरमको उपचारका लागि आएका हल्दीबारीका चम्पतलाल हेमरमले प्रश्न गरे, हाम्रो बोल्दिने को छ र नि:शुल्क सेवा पाउने ?पहँुच नभएका कारण नि:शुल्क उपचारवाट अधिकांश ठगिँदै आएका छन् । लक्षित समुदायले सहुलियतको उपचार पाएकै छैनन्, अस्पताल स्रोत भन्छ, विभिन्न झन्झटका कारण उनीहरू नि:शुल्क सेवाबाट वञ्चित छन् । सहुलियतको सेवा लिन सम्बद्ध डाक्टरले बिरामी जाँचेर आवश्यकताअनुसार नि:शुल्क फारमका लागि सिफारिस गर्छन् । तीनवटा फारम भर्नुपर्छ । त्यसमा मेडिकल सुपरिटेन्डेन्टले हस्ताक्षर गरेपछि उपचार सुरु हुन्छ ।बिरामीले ल्याब टेस्ट, एक्सरे, इसीजीलगायत सबै सेवा नि:शुल्क पाउनुपर्ने हो । सहुलियत उपचार सेवा कहाँ कसरी पाइन्छ भन्ने जानकारी धेरैलाई छैन । जसलाई थाहा छ, ती पहुँचवाला मात्रै छन् । उनीहरू नि:शुल्क सेवाका लागि भन्न सक्दैनन्, अस्पताल स्रोतले भन्यो, डाक्टरहरूले पहिचान गर्न सक्दैनन् । छैनन् विशेषज्ञसप्तरी राजविराजस्थित गजेन्द्रनारायण सिंह सगरमाथा अञ्चल अस्पतालमा हाइड्रोसिलको शल्यक्रिया नि:शुल्क छ । तर उक्त शल्यक्रिया गर्ने चिकित्सक छैनन् । हाइड्रोसिलको शल्यक्रिया गर्ने चिकित्सक नहुँदा अस्पतालले उक्त सेवाबारे प्रचारप्रसार समेत गर्ने गरेको छैन । सेवा सञ्चालन नहुँदा दुई वर्षयता उक्त कार्यक्रमका लागि आउने बजेट फर्किने गरेको अस्पतालले जनाएको छ । मेडिकल सुपरिटेन्डेन्ट डा दिलीपकुमार साहका अनुसार चालु आर्थिक वर्षमा सयजनाको पाठेघर खस्ने समस्याको शल्यक्रिया नि:शुल्क गर्ने गरी स्वास्थ्य मन्त्रालयबाट बजेट आएको छ । तर आर्थिक वर्ष सुरु भएको ६ महिना बित्न लाग्दा ३ जनाको मात्र पाठेघर समस्याको शल्यक्रिया भएको छ । महिनाअघि मात्र सुरु भएको पाठेघर शल्यक्रिया ३ जनाले मात्र सेवा लिएका छन् । एउटा मात्र सेवा नि:शुल्क उपचार गर्ने घोषणा गरिएका आठ कडा रोगमध्ये डायलासिस सेवा मात्र जनकपुर अञ्चल अस्पतालमा उपलब्ध छ । पछिल्लो पटक क्यान्सर, मिर्गौला, मुटुरोग, मानसिक रोग, स्पाइनल इन्जुरी, हेड इन्जुरीलगायत रोगको उपचार नि:शुल्क गर्ने निर्णय गरिए पनि जनकपुर अञ्चल अस्पतालमा यी सबै सेवा छैनन् । मिर्गौलाका बिरामीको डायलासिस सेवामात्र उपलब्ध छ ।जिल्ला जनस्वास्थ्य प्रमुख सच्चिदानन्द देवका अनुसार गाविस वा नगरपालिकाको सिफारिस, चिकित्सकको सल्लाह, नागरिकता तथा निवेदनको आधारमा जिल्लास्थित समितिले सिफारिस गर्छ अनि यसै सिफारिसका आधारमा सम्बन्धित स्वास्थ्य केन्द्रमा उपचारमा एक लाखसम्मको छुट दिइन्छ । अञ्चल अस्पताल ओपीडी सेवाका प्रमुख बेचन यादवका अनुसार १० जना बिरामीले नियमित डायलासिस गराउँदै आएका छन् । एउटा बिरामीलाई महिनामा तीनपटक डायलासिस गर्नुपर्ने हुन्छ । यसबाहेक टीबी, कुष्ठरोग, मलेरिया, कालाजार, फलेरिया, एचआईभी एड्स जस्ता रोगको नि:शुल्क उपचार हुँदै आएको छ ।अञ्चल अस्पतालमा सञ्चालित प्रसूति, आङ खस्ने, मिनी ल्याब, हाइड्रोसिललगायत बिरामीलाई पनि नि:शुल्क उपचार गरिन्छ । अस्पतालमा बच्चा जन्माउने महिलालाई नि:शुल्क उपचारसँगै यातायात खर्चबापत ५ सय नगद पनि दिने गरिएको छ ।मुटु र क्यान्सरका बिरामी रेफरक्षेत्रीय अस्पताल पोखरामा क्यान्सर, मिर्गौला, मुटुरोग, हाइड्रोसिल, पाठेघर (आङ खस्ने रोग), बुढेसकालमा हुने अल्जाइमर्स, सिकलसेल एनिमियाजस्ता रोगको नि:शुल्क उपचार भए पनि मुटु र क्यान्सर रोगको उपचार हुँदैन ।अस्पतालको सामाजिक सेवा एकाइ इन्चार्ज सुस्मिता शर्माले लक्षित समूह र रोगका बिरामीले सेवा पाइरहेको बताइन् । परिचयपत्र, स्थानीय निकाय, महिला विकास कार्यालय तथा प्रहरीको सिफारिस, आफैं हेरेर बुझेर पनि औषधोपचार गरिन्छ, उनले भनिन्, सरकारले नि:शुल्क तोकेका ७० सहित थप त्यति नै औषधि पनि उपलब्ध गराइएको छ । मिर्गौला फेल भएका बिरामीलाई डायलासिसको सुविधा छ । दुई सिफ्टमा चल्ने डायलासिसका लागि ८ मेसिनमा एउटा बिग्रेको छ । अब दुईवटा थप्ने योजना छ । मुटु रोगको पहिचानबाहेक शल्यक्रियालगायत उपचार यहाँ हुँदैन । १५ वर्षमुनिका बालबालिकालाई मुटुको समस्या भए काठमाडौंको गंगालाल अस्पतालमा सिफारिस हुन्छ । मुटुको भल्भ फेर्ने सुविधा नभएकाले सिफारिसको विकल्प नरहेको अस्पतालका मेडिकल सुपरिटेन्डेन्ट डा श्रीकृष्ण श्रेष्ठले बताए । उनका अनुसार बुढेसकालका व्यक्तिलाई हुने अल्जाइमर्स रोगको पनि पुरै नि:शुल्क उपचार हुन्छ ।क्यान्सरका बिरामीलाई एकलाख मूल्य बराबरको उचपार सुविधा भए पनि क्षेत्रीय अस्पतालमा क्यान्सर रोग विशेषज्ञ नभएकाले यहाँ हुँदैन । केन्द्रमा सिफारिसमात्रै गरिन्छ । सिकलसेल एनिमियाको उपचार नि:शुल्क हुने भए पनि त्यो पहाडमा नदेखिएकाले गर्नुपरेको छैन । हात्तीपाइले रोगका कारण हुने हाइड्रोसिलको पनि नि:शुल्क अप्रेसन हुन्छ । प्रसूति सेवा, पाठेघरको समस्या तथा यससँग जोडिएका अन्य रोगको पनि नि:शुल्क उपचार हुन्छ । यस्ता रोग लागेको पहिचान भएपछि शल्यक्रियासहित सबै स्वत: नि:शुल्क उपचार गरिन्छ, श्रेष्ठले भने, ७० वर्षमाथिकालाई बेड चार्ज नि:शुल्क, औषधिमा सक्नेलाई ५० प्रतिशत र नसक्नेलाई शतप्रतिशत नि:शुल्क गरिएको छ ।धौलागिरि अञ्चल अस्पतालमा गम्भीर प्रकृतिका रोगको उपचार हुँदैन । त्यहाँ आउने गम्भीर प्रकृतिका बिरामीलाई अन्यत्रै पठाउने गरिन्छ । अस्पतालका प्रमुख डा सागरकुमार राजभण्डारीले गम्भीर प्रकृतिका बाहेक अन्य तोकिएका रोगको नि:शुल्क उपचार भइरहेको जानकारी दिए ।जनशक्ति अभाव स्वास्थ्य विभागले पाठेघरको मुखको क्यान्सर पत्ता लगाउने उपचार नि:शुल्क गर्ने परिपत्र गरे पनि वीरगन्जस्थित नारायणी उपक्षेत्रीय अस्पतालमा प्याथोलोजिस्ट अभावका कारण उपचार हुन सकेको छैन । उपक्षेत्रीय अस्पतालका मेडिकल सुपरिटेन्डेन्ट डा चित्तरञ्जन साहका अनुसार गम्भीर रोग मुटुरोग र क्यान्सरको उपचार हुँदैन । मृगौला डायलेसिस, आङ खस्ने, अल्जाइमर्स, एनेमियाजस्ता गम्भीर रोगको उपचार हुने गरेको छ । त्यस्तै लुम्बिनी अञ्चल अस्पतालमा मुटुको प्रारम्भिक उपचार हुन्छ । अस्पतालमा क्यान्सर विशेषज्ञ भए पनि उपकरण छैन । मुटु रोग विशेषज्ञ भए थप जाँचका लागि उपकरण नभएको सूचना अधिकृत लक्ष्मीराज रेग्मीले जानकारी दिए ।सामाजिक एकाइमार्फत सेवादुई महिनाअघि रुपन्देहीको बुटवलस्थित लुम्बिनी अञ्चल अस्पतालमा जन्मने नवजात शिशुले बीसीजी खोप लगाउन पाएनन् । जन्मनासाथ लगाउनुपर्ने क्षयरोगविरुद्धको यो खोपबाट त्यस अवधिमा जन्मिएका १ हजार ८ सय शिशु वञ्चित भए । अस्पताल प्रशासनले औषधि नहुँदा समस्या भएको जनायो । जिल्ला जनस्वास्थ्य कार्यालयमार्फत क्षेत्रीय मेडिकल स्टोरले बीसीजी खोप नियमित उपलब्ध गराउनुपर्छ । सूचना अधिकृत लक्ष्मीराज रेग्मीले त्यस समयमा आफू बिदामा भएको बताए । स्वास्थ्यकर्मीबाट समयमा सही सूचना नआउदा पनि यस्तो हुन सक्ने जनाए । मेडिकल सुपरिटेन्डेन्ट डा विकास देवकोटाका अनुसार अस्पतालले गर्भपतन सेवा, एचआईभी, हाइड्रोसिल, एनआईसीयू, आकस्मिक उपचार कक्षको प्राथमिक उपचार र बाल कुपोषणका सबै उपचार र औषधि नि:शुल्क गरेको छ ।"
टाठबाठाले लिन्छन् नि:शुल्क सुविधा,"पर्सा नगरदाहा९ का ३२ वर्षीय परमेश यादव ८ वर्षीय छोरालाई लिएर सोमबार बिहान ११ बजे नारायणी उपक्षेत्रीय अस्पताल वीरगन्ज आए । दाहिने खुट्टाको घाउ गाउँको उपस्वास्थ्य चौकीमा उपचार गराउँदा निको नभएपछि उनी साइकलमा छोरालाई लिएर वीरगन्ज आएका थिए । बहिरंग सेवा (ओपीडी) मा टिकट काटेर देखाएपछि चिकित्सकले पुर्जीमा केही औषधि लेखिदिए ।अस्पताल परिसरमै सञ्चालित एक पसलमा गएर पुर्जाअनुसार औषधि लिए । पैसा अपुग भएपछि अस्पतालमै भेटिएका एक आफन्तसँग सापट लिएर पसलेलाई बुझाए । गाउँमा घडेरीको नाममा एउटा फुसको झुपडी मात्र भएको यादवले वीरगन्जमा दैनिक ज्यालामजदुरी गरी ५ जनाको परिवार पालेका छन् । उपक्षेत्रीय अस्पतालले गरिब, असहायलाई नि:शुल्क औषधि वितरण गर्छ भन्ने उनलाई जानकारी नै छैन । क्लिनिक भन्दा सरकारीमा केही सस्तो पर्ने चाहिँ थाहा छ, अस्पताल परिसरमै भेटिएका यादवले भने, औषधि पनि नि:शुल्क पाइन्छ र ? अस्पताल लेखा फाँटका अनुसार गरिबका लागि औषधि खरिदमा मासिक करिब ७० हजार रुपैयाँ खर्च हुने गरेको छ । सूचना अधिकृत रमेश चौधरीका अनुसार वार्ड इन्चार्ज र चिकित्सकले सिफारिस गरेको आधारमा अस्पतालले गरिब बिरामीलाई साझा औषधि पसलबाट नि:शुल्क औषधि उपलब्ध गराउँदै आएको छ । अस्पतालमा कार्यरत कर्मचारीले पनि नि:शुल्क सेवाबारे सबै बिरामीलाई जानकारी नै गराउँदैनन् । नि:शुल्क औषधि त चिकित्सककर्मचारी निकटका बिरामीले पाउँछन्, सम्बद्ध स्रोतले भन्यो, कि त पहुँचवाला व्यक्तिले सिफारिस गरेका बिरामीले । केही कर्मचारी मिलेमतोमा गरिबको नाममा आएको औषधि निकासा गराएर आधामा बिक्री गर्ने गरेका छन् । नि:शुल्क औषधि पाउने फारममा फर्जी बिरामीको नाम र ठेगाना लेखेर लाखौं रकम अनियमितता गरेको उजागर भएपछि २ वर्षअगाडि अख्तियार दुरुपयोग अनुसन्धान आयोगको हेटौंडास्थित क्षेत्रीय कार्यालयले छापा मारी कागजात नियन्त्रणमा लिएको थियो । प्रमाणसहित अनियमितता उजागर भए पनि ४ महिनापछि बिनाकारबाही कागजात फिर्ता आएको थियो ।"
"कू लाई नभुलौं, गल्तीहरू सच्याऔं","तत्कालीन राजतन्त्रले लोकतान्त्रिक व्यवस्थाविरुद्ध २०६१ माघ १९ मा सत्ताविप्लव गरेको बुधबार १२ वर्ष पुगेको छ । त्यो कू सम्झनासाथ उसबेला नागरिक एवम् राजनीतिक अधिकारहरू छिनिएको, जथाभावी गिरफ्तारी र दमन अभियान चलाइएको, सञ्चारगृहहरूलाई सैन्य नियन्त्रणमा लिएर सेन्सरसिप लागू गरिएको, लोकतान्त्रिक पद्धति अवरुद्ध पारेर अस्थिरताको नयाँ चक्र आरम्भ गरिएको दृश्य सामुन्नेमा आउँछ । तिनै घटनाले ऐतिहासिक जनआन्दोलनको जग खनेको र गणतन्त्रलाई अनिवार्य गन्तव्य बनाएको आम स्मरणमा ताजै छ । आज १२ वर्ष पछाडि फर्केर हेर्दा, हाम्रो राजनीतिक नेतृत्वले त्यो विप्लवकारी घटनाबाट पाठ सिक्न र गरेका गल्तीहरू सच्याउन सकेको छैन । नयाँ संघीय गणतान्त्रिक संविधान बनाए पनि संक्रमण सकिएको छैन । राजनीतिक नेतृत्वले कमजोरीहरू नसच्याउने र परिवर्तनका कार्यसूचीलाई राम्ररी व्यवस्थापन गर्न नसक्ने हो भने कुनैखाले विप्लवका बाछिटा भविष्यमा पनि देखा नपर्लान् भन्न सकिन्न ।वास्तवमा गणतन्त्रको स्थापनासँगै राजतन्त्र त विस्थापित भयो, तर गणतान्त्रिक नेताहरू आफैं नयाँ शाही अवतारमा देखा पर्न थाले । शासनसत्ता सम्हाल्दैमा जनप्रतिनिधिहरूले राजतन्त्रको जस्तो व्यवहार देखाउनु कुनै हिसाबले सुहाउने विषय होइन । त्यसमाथि प्रमुख नेताहरूको ध्यान नै सत्ता मात्र हुन थाल्यो । उनीहरू सत्ताका लागि जेसुकै गर्ने परिपाटीमा अभ्यस्त भएकाले संक्रमण लम्बियो र राजनीतिक स्थायित्व कायम हुन सकेन । यो अस्थिरताले गर्दा मुलुकले आर्थिक समृद्धिको बाटो पक्रन सकेन, जनताको जीवनस्तर जहाँको त्यहीं रह्यो । राजनीतिक परिवर्तनपछि नेताहरूले आर्थिक क्रान्ति, आर्थिक रूपान्तरण, समृद्धिजस्ता अनेकौं शब्दावली ल्याए पनि ती प्रतिबद्धता केवल आश्वासनमा सीमित भए, जसले गर्दा समाजमा निराशा र असन्तुष्टि मात्र बढ्यो । यस्तो नकारात्मक परिवेश निर्माण गर्नमा राजनीतिक दल र तिनका नेतृत्व नै जिम्मेवार छन् । परिस्थितिजन्य कारणहरूलाई देखाएर नेतृत्व उम्किन मिल्दैन । अहिले कतिपय दलनेताहरू परिवर्तनका क्रममा आफैंले अघि सारेका नीति, विचार र कार्यक्रमबाट समेत पछाडि हट्न थालेका छन्, जुन दुर्भाग्यपूर्ण अवस्था हो । वास्तवमा सर्वसाधारणलाई पुरानै व्यवस्था ठीक भन्नेतिर धकेल्नुमा प्रमुख दलहरूको त्रुटिपूर्ण कार्यशैली नै बढी जिम्मेवार छ । तर, वर्तमानको समाधान विगतको खराब कालखण्डमा फर्केर पाइन्न । सामान्यत: समाज पछाडि पनि फर्कंदैन, यसलाई सही दिशामा निरन्तर अगाडि बढाउनमै सबैको जोड हुनुपर्छ । अहिले परिवर्तन पक्षधर शक्तिहरू एकअर्काको अस्तित्व नै स्वीकार नगर्ने गरी जसरी लागेका छन्, त्यसले अन्तत: फाइदा पुग्ने प्रतिगामी शक्तिहरूलाई नै हो । निश्चय पनि नेताहरूले जनआन्दोलनको मनोभावनाअनुरूप काम गरेका छैनन्, तर गणतन्त्र, संघीयता, समावेशीतालगायत यसबीच हासिल भएका परिवर्तनकारी मुद्दाहरू आफैंमा कम उपलब्धिमूलक होइनन्, बृहत्तर सामाजिक परिवर्तनका दृष्टिबाट हेर्ने हो भने । यद्यपि यसलाई स्थापित एवम् कार्यान्वयन गर्ने दिशामा देखिएको ढुलमुल र व्यवस्थापकीय कमजोरी राजनीतिक नेतृत्वको सर्वाधिक आलोच्य पक्ष हो । यसैलाई आड बनाएर अहिले परिवर्तनका मुद्दामाथि जेजसरी उल्टो बहस गर्न खोजिँदै छ, त्यो लोकतान्त्रिक व्यवस्थाका लागि सकारात्मक सूचक होइन । नेतृत्वले यसलाई समयमै ठम्याएर आफ्ना गल्ती नसच्याउने हो भने सम्भावित जोखिम टर्नेछैन । त्यो भनेको संविधान बनाएपश्चात् पनि नसिद्धिएको संक्रमण टुंग्याउनु र निर्दिष्ट समय सीमाभित्र निर्वाचनहरू गरेर सही अर्थमा संविधानको कार्यान्वयन गर्नु हो ।"
माघ१९ र अहिले,"२०१७ सालमा राजा महेन्द्रले संसदीय व्यवस्थाविरुद्ध सैनिक कू गरेको बेला तत्कालीन प्रधानमन्त्री र मन्त्रीहरूलाई समेत पदमा रहँदारहँदै गिरफ्तार गरी हिरासतमा राखिएको थियो । त्यसबेला प्रधानमन्त्री बीपी कोइराला, मन्त्री गणेशमान सिंह लगायत राजनीतिक दलका कतिपय नेताहरूलाई भ्रष्टाचारीजस्ता आरोपहरू लगाइएको थियो । त्यो घटनापछि नेपालको राजनीतिक आन्दोलनको अध्यायले ३० वर्ष लामो कालो र जनविरोधी कालखण्ड बेहोर्नुपर्यो π इतिहासको त्यो प्रसंग नेपालको राजनीतिक आन्दोलनको अध्ययन गर्ने विद्यार्थीहरूका लागि भविष्यमा पनि एउटा महत्त्वपूर्ण विषय बनिरहनेछ । झन्डै साढे चार दशकपछि, २०६१ माघ १९ गते त्यस्तै कू दोहोरिएको थियो π २०१७ सालमा राजा महेन्द्रले गरेजस्तै २०६१ मा उनैका माहिला छोरा ज्ञानेन्द्रले लगभग उस्तै कदम चाले । र दोस्रो पटकको शाही कूको सिकार तत्कालीन प्रधानमन्त्री, मन्त्री, नेता लगायत मन्त्री पदमा बहाल रहेकै बेलामा म आफू स्वयम् पनि भएको थिएँ । गिरफ्तारीमा परेको बेला एउटा अनौठो, अत्यासलाग्दो र अनिश्चित अवस्था थियो । राजनीतिक दलहरूका गतिविधिमाथि प्रतिबन्ध लगाइएको थियो र स्वतन्त्र सञ्चार माध्यमहरू प्रतिबन्धित वा कडा सेन्सरसिपमा थिए । आम नागरिकहरूले भोलि के हुन्छ, राजनीतिक परिस्थिति कता जान्छ भन्ने कुरा यसै भन्न सक्ने अवस्था थिएन । काठमाडौं बाहिर (राजविराज) मा औपचारिक कार्यक्रममा गएका बेला राजा ज्ञानेन्द्रले सम्पूर्ण शासनसत्ता आफ्नो हातमा लिएको घोषणा गरेसँगै तत्क्षण मलाई गिरफ्तार गरियो र सुरक्षाकर्मीहरूको विशेष घेरामा बाहिरी भेटघाट र सञ्चारको संसारबाट विलकुल अलग गरेर राखियो । सुरक्षाकर्मीहरूको सुरक्षा घेराभित्र केहीकेही सूचनाहरूहल्लाहरू आइपुग्थे । त्यस्ता सूचना र हल्लाहरूमध्ये कतिपय त अत्यासलाग्दा नै हुन्थे । बाहिर सबै राजनीतिक पार्टीका कार्यालयहरू सुरक्षाकर्मीको घेरानियन्त्रणमा राखिएका छन्, नेताहरू सबै गिरफ्तारीमा परिसके, सबै नेताहरूलाई भ्रष्टाचारको मुद्दा लगाइँदैछ, यसका लागि शाही आयोग गठन गरिँदैछ, अब कोही पनि उम्कन सक्तैन, अब मुलुक राजाको प्रत्यक्ष शासनमा गयो आदि हल्लाहरू हिरासतभित्रै आइपुग्थे । कुनै बेला त केही सुरक्षाकर्मीहरू नै जासुस बनेर आउँथे र बाहिरका केही त्यस्तै खालका कुराहरू ल्याउँथे सुनाउँथे π उनीहरू भन्थेहजुरहरूलाई त बाहिर एकदम खतरा छ, के हुन्छ भन्नै सकिन्न । विलकुल एक्लो बनाएर राखिएका बेला त्यस्ता खबरहरूले चरम मानसिक छटपटी र यातनाको अनुभव हुन्थ्यो । २०१७ को प्रजातन्त्र विरोधी प्रतिगामी कदम नेपाली कांग्रेसले संसदीय निर्वाचनमा दुई तिहाइभन्दा बढी सिट प्राप्त गरेको दुई वर्ष नबित्दै चालिएको थियो । २०६१ को ज्ञानेन्द्रको कू भने बहुदलीय व्यवस्था पुन:स्थापना भएको झन्डै १५ वर्षपछि, मुलुकमा प्रजातन्त्रले परिपक्वता प्राप्त गर्न नसकिरहेकै अवस्थामा, राजनीतिक अस्थिरताका अनेक कुचक्रहरू र त्यसक्रममा प्रकट विकृतिविसंगतिहरू झेल्दै जानेक्रममा गरिएको थियो । यी दुबै समयमा नेपाली जनताले प्राप्त गरेका राजनीतिक अधिकारहरू खोसिएका थिए र मुलुकलाई निरंकुश, स्वेच्छाचारी र अधिनायकवादी शासन व्यवस्थातर्फ लैजाने उद्देश्यसाथ चालिएका कदम थिए । मलाई त्यसरी गिरफ्तार गरी राखिएको झन्डै तीन हप्तापछि हिरासतमै राखिएको ठाउँमा एउटा अस्वाभाविक घटना घट्यो । त्यहीं ब्यारेकका सुरक्षा प्रमुखले मेरो कोठामा प्रवेश गरी वरपर पल्याकपुलुक हेर्दै लगाइरहेको ज्याकेटको भित्री पकेटबाट गुटमुटाइएका केही पत्रिकाहरू निकाल्दै पढेर भोलि मलाई फिर्ता गर्नुपर्ला भन्दै दिएका थिए । मलाई सुरुमा त खुसी नै लाग्यो π धेरै दिनदेखि पत्रपत्रिका पढ्न नपाएर भोकाएको थिएँ । मैले उनलाई धन्यवाद दिँदै हतारहतारमा ती पत्रिकाका पानाहरू पल्टाएको थिएँ । एकैछिन बसेर उनी हिँंडिहाले, मलाई पनि उनी गइहाले धक फुकाएर ती पत्रिकाहरू पढ्थेंँ भन्ने लागेको थियो । माघ १९ लगत्तै एउटा साप्ताहिकमा मेराविरुद्ध अफवाहपूर्ण समाचार र त्यसैमा आधारित लेख छापिएको रहेछ । त्यसलाई ब्यग्रतासाथ ओल्टाइपल्टाइ हेरँें । त्यसमा मन्त्री ईश्वर पोखरेलले आफ्नो घरको पानी ट्यांकीमा लुकाएर राखेको तीन करोड रूपियाँ सुरक्षाकर्मीले खानतलासीको क्रममा फेला पार्यो π यस्तै लेखिएको समाचार बडो नाटकीय ढंगले दिइएको थियो । त्यो पढेर म चकित परेंँ π सम्पूर्ण रूपमा कपोलकल्पित समाचार π अनि एकजना वामपन्थी भन्न रुचाउने चर्चित लेखकले तिनै समाचारमा आधारित भएर अत्यन्त कलात्मक लाग्नेगरी मेराविरुद्ध लेख लेखेका रहेछन् । ती सामग्री पढेपछि मेरो चियो गर्न आउने गरेका सुरक्षाकर्मीहरू र पत्रिका लुकाएर ल्याएको अभिनय गर्ने सुरक्षा प्रमुखका अभिव्यक्ति र हाउभाउहरूको स्मरण भयो । मेरो मनोदशा बुझ्न वा मानसिक यातना दिने प्रयत्न हुँदै थियो, सायद । म ती सम्पादकलाई सामान्य रूपमा चिन्थँें जसले प्रतिशोधपुर्ण हिसावले त्यो सामाग्री प्रकाशित गरेका थिए । ज्ञानेन्द्रको कूका कारण म आफूले भोग्नुपरेको त्यो त एउटा सानो दृष्टान्त मात्रै थियो । तर सबैभन्दा डरलाग्दो त सिंगै मुलुक र आम नेपाली नागरिकले त्यसबाट सिर्जित पीडा तथा अपमान झेल्नुपरेको थियो । मेरो भोगाइ र अनुभूति त प्रतिनिधि अनुभूति मात्र थियो । लोकतन्त्र प्राप्ति तथा सुदृढ गर्ने आन्दोलनमा नेपाली जनताका अनुभव र अनुभूतिहरू गम्भीर महत्त्वका रहिरहने नै छन् । अहिले नेपाली जनता लोकतन्त्र र गणतन्त्र प्राप्त गर्नसकेकोमा गर्वबोध गर्छन् । तर संँगसँंगै यी उपलब्धि र यीसित गाँसिएका सबै प्रक्रिया बारेमा उनीहरू समीक्षा गर्नुपर्ने आवश्यकता पनि महसुस गर्न थालेका छन् । किन नेपालका राजनीतिक पार्टीहरू र आम नेपाली जनताले लोकतन्त्र प्राप्तिका लागि पटकपटक संघर्ष गर्नु पर्दैछ ? किन उनीहरूले बलिदानी संघर्षबाट प्राप्त गरेका उपलब्धिहरू गुमाउनुपर्ने, प्रतिगमनको सिकार हुनुपर्ने नियति भोग्नु पर्दैछ ? २०६२०६३ को ऐतिहासिक परिवर्तन भएको र गणतन्त्र प्राप्त भएको पनि एक दशक पुगेको छ । सार्वभौम नेपाली जनताका प्रतिनिधिहरूले संविधानसभा मार्फत संविधान निर्माण गरिसकेका छन् । तर मुलुक राजनीतिक स्थायित्व, विकास र समृद्धिको बाटोमा अगाडि बढ्न सकिरहेको छैन । किन आजकल प्रतिगमनको खतरा बारेमा चर्चा हुन थाल्दैछ ? किन नेपाली जनताका प्रतिनिधिले बनाएको घोषणा गरेको संविधानलाई कार्यान्वयन गर्ने विषयमा उल्टासुल्टा कुराहरू गर्न सुरु गरिँदैछ ? किन फेरि नयाँ ढंगले प्रतिगमनको चर्चा गरिँदैछ ? किन जनताले प्राप्त गरेका ऐतिहासिक उपलब्धिहरू गुम्ने खतरा पैदा हुँदैछ ? यस्तो परिस्थिति उत्पन्न हुनु पछाडिका कारणहरू के हुन् ? परिवर्तनका संवाहक भएको दाबी गर्ने राजनीतिक पार्टी र तिनका नेताहरूले यस्तो परिस्थिति निर्माण हुनुमा जिम्मेवारी लिनुपर्छ कि पर्दैन ?सत्ता अवसरवादले अहिले मुलुकको राजनीतिलाई नराम्ररी गाँज्दै लगेको छ र यसलाई प्रदूषित बनाउँदै लगेको छ । कतिपय राजनीतिक पार्टी र कतिपय नेताहरू यो अवसरवादका वाहक बनेका छन् । उनीहरूका कतिपय व्यवहारहरू उनीहरू आफैले गरेका औपचारिक घोषणा विपरीत छन् । उनीहरू स्वयम् आफैले अघि सारेका नीति, विचार, कार्यक्रम र योजनाहरूलाई लत्याउँदंै अगाडि बढेको देखिँदैछ । कतिपयले आफूलाई सत्ता अवसरवादको अधीनस्थ बनाएका वा बनाउँदै लगेका देखिँदैछन् । सत्तामा पुग्न वा टिकिरहन, प्रधानमन्त्री, मन्त्री बन्न जेजस्ता कामकुराहरू गर्न पछि नपरेका उदाहरणहरू राजनीतिको नेतृत्व तहमै देखिँदैछन् । यस्तो प्रवृत्तिले असैद्धान्तिक विवाद र आन्तरिक विभाजनलाई बढावा दिँदै आएको छ । बाह्य शक्तिहरूको चाकरी गर्ने, उनीहरूको निर्देशनमा चल्ने, देश र जनताको हितविपरीत कामकुराहरू गर्न पछि नपर्ने कुरालाई प्रोत्साहित गरिँदैछ । राजनीतिक नेतृत्वमा यस्तो प्रवृत्ति हावी हुनथालेपछि राजनीति प्रदूषित हुने, परिवर्तनको गति रोकिने र प्राप्त भएका उपलब्धिहरू पनि गुम्ने खतरा पैदा हुन्छ, जुन अहिले देखापर्न खोजिरहेको छ । २०१५ सालको संसदीय निर्वाचनमा दुई तिहाइभन्दा बढी स्थानमा विजय हासिल गरेको नेपाली कांग्रेस दुई वर्ष पुग्दानपुग्दै सत्ताच्युत हुनपुग्यो । २०४६ सालको परिवर्तनपछि पुन:स्थापित बहुदलीय व्यवस्था तत्कालीन राजनीतिक नेतृत्वको अदूरदर्शिता, सत्ता दुरुपयोग तथा सत्ता अवसरवादका कारण क्रमश: धराशायी हुँदै राजाको हातमा शासनसत्ता पुग्यो । २०६२०६३ को ऐतिहासिक परिवर्तनले मुलुकमा गणतन्त्र घोषणा, संविधानसभाको निर्वाचन, त्यही संविधानसभाले संविधान बनाइसकेपछि पनि मुलुकले गति लिन सकिरहेको छैन । यस्तो हुनुमा राजनीतिक नेतृत्वमा रहेका एकै किसिमका प्रवृत्तिगत समस्या वा कारणहरू छन् भन्ने कुरा बुझ्नुपर्छ । राजनीतिक दलहरू, तिनका कतिपय नेताहरूबाट सत्ता प्राप्ति गर्न र सत्तामा टिकिरहनका लागि देश र जनताको स्वार्थविपरीत कामहरू हुँदै आएका छन् । राजनीतिक मूल्यमान्यता विपरीतका काम तथा प्रदर्शित हुने कतिपय व्यवहारका कारण राजनीति र राजनीतिक दलहरूप्रति वितृष्णाभाव पैदा हुनपुगेको छ । यस्तै आधार र पृष्ठभूमिमा मुलुकले विगतमा प्रतिगमन झेल्नुपरेको हो । यतिबेला माओवादी केन्द्रनेपाली कांग्रेसको गठबन्धन सरकार बन्नु, त्यसकै नेतृत्वमा जारी संविधानलाई कार्यान्वयन हुनबाट रोकिनु, निर्वाचनलाई अनिश्चित बनाउँदै जानु र यसो गर्दै मुलुकलाई संवैधानिक र राजनीतिक संकटतर्फ धकेल्दै जानुका पछाडि माथि उल्लेख गरिएकै कारणहरू प्रमुख हुन् । आजको आवश्यकता राजनीतिमा देखापर्ने यस्ता चिन्तन, प्रवृत्ति, गतिविधि र पात्रहरू विरुद्ध सुझबुझपूर्ण संघर्ष गर्नु हो । यो अहिलेको राष्ट्रिय राजनीतिक आवश्यकता र चुनौती दुवै हो ।यस्ता अनेकन समस्याहरू देखिएका भए पनि यतिबेला मुलुकमा सकारात्मक प्रवृत्तिहरू पनि जबर्जस्त रूपमा प्रकट र विकसित भइरहेका छन् । संविधानको पक्षपोषण, राष्ट्रिय स्वाभिमानको रक्षा, आत्मनिर्भरता र कुनै एउटा देशवेष्टित भएर रहनेभन्दा साँचो अर्थमा एउटा स्वतन्त्र, सार्वभौम भूपरिवेष्टित मुलुकका रूपमा नेपाललाई स्थापित गर्नुपर्छ भन्ने मान्यता वरिपरि जबर्जस्त गोलबन्दी गर्ने काम भइरहेको छ । यसलाई सकारात्मक संकेतका रूपमा बुझ्नुपर्छ । यस दिशालाई दृढ र एकताबद्ध पहलप्रयत्न गरेर मात्र राष्ट्रियता, मुलुकको सार्वभौमिकता, अखण्डता, सामाजिक सद्भाव र एकतालाई बलियो पार्न सकिन्छ । यिनै कुराको जगमा मात्र बेलाबेला प्रकट हुनेहुन खोज्ने प्रतिगमनका तमाम प्रयत्नहरूलाई असफल बनाउन र लोकतन्त्रलाई सुदृढ गर्दै समृद्धिको दिशामा अघि बढ्न सकिन्छ ।"
सेयरमा पहिरो,"यतिखेर सेयर बजारमा ठूलो पहिरो गएको छ । पँुजी बजार नराम्रोसँंग खस्केको छ । सोमबार एकैदिन सेयर बजार ६५ अंकले घट्यो । फलस्वरूप सेयर लगानीकर्ताहरूले एक दिनमै ७३ अर्ब रुपैयाँ गुमाए । १८८१ बाट १३०९ अंकमा झर्न पुगेको सेयर बजार कहाँ गएर थामिएला र कहिलेदेखि उकालो यात्रा थाल्ला भनी कसैले भन्न सक्ने अवस्था छैन । लगानीकर्ताहरू यति आत्तिएका छन् कि यस्तै तालले घट्ने हो भने हजारांै साना लगानीकर्ताको घरबास सखाप भई उनीहरू आत्महत्याको बाटोमा लाग्न बेर छैन । तर पनि सरकारी र नियामक निकायहरू यसलाई सुधार्न, बजारमा तरलताको व्यवस्था गर्न र बंैकहरूको ब्याज दरलाई बढ्नबाट रोक्न कुनै कदम चालिरहेका छैनन् । सरकारले पुँजीगत खर्च गर्न नसक्दा यतिखेर सरकारी ढुकुटीमा २ खर्ब थन्किएर बसेको छ । उता ब्रोकरहरूले जिल्लाजिल्लामा खोल्ने भनिएको शाखा कार्यालयहरू नखुल्दा सेयर बजारमा मोफसलका नयाँ लगानीकर्ता आउनसकेका छैनन् । फलस्वरूप बजारको दायरा बढ्नसकेको छैन । यस विषम परिस्थितिमा लाखांै लगानीकर्तालाई साथ दिनुपर्नेमा वाणिज्य बैंकहरूले उल्टै कर्जाको ब्याजदर धमाधम बढाएर मर्माहित पारिरहेका छन् । बंैकहरूले आफ्नो लागत मूल्य बढाउन मुद्दती खातामा मात्र ब्याज बढाई कर्जाको ब्याज बढाइरहेका छन् । किन उनीहरू बचत खाताको ब्याज बढाउन चाहिरहेका छैनन् ? यसमा नेपाल राष्ट्र बैंकले हस्तक्षेप गरेमा मात्र बैंकहरूले बचत खातामा ब्याज बढाउन बाध्य हुनेछन् । मुद्दतीमा मात्र ब्याजदर बढाएर कष्ट अफ फन्ड बढाई कर्जाको ब्याजदर बढाउने बंैकहरूको बदमासीको कारण पनि सेयर बजार ओरालो लागेको हो । गोपाल दवकोटाचाबहिल, काठमाडौं"
तरलता संकट र पुँजीगत खर्च,"विगतका वर्षहरूमा जस्तै यस पटकको पुसमाघ महिनामा बैंकहरूले तरलता संकट बेहोर्नुपरेको छ । तरलता संकटका कारण मुलुकका प्राय: बैंकहरूले कर्जा प्रवाह रोकेका छन् भने पहिले नै स्वीकृत भएको ऋणसमेत लगानीकर्ताले सहज रूपमा पाउनसकेका छैनन् । यस वर्ष विगतको भन्दा पनि तरलता संकट बढी गहिरिएको हो कि भन्ने आभाष भइरहेको छ । लगानीका लागि बैंकबाट ऋण नपाउने अवस्था कुनै पनि मुलुकका लागि सामान्य मान्न सकिँदैन । यसको असरले निजी क्षेत्र खुम्चने मात्र नभई अन्तत: राज्यको स्रोत नै संकुचित हुने भएकाले तरलता संकटको दीर्घकालीन अन्त्यका लागि केही महत्त्वपूर्ण व्यवस्था गर्नैपर्ने देखिएको छ । तरलता संकट लामो अवधिसम्म रहने छैन भन्ने स्पष्ट छ । फागुनचैतदेखि नै विकास निर्माणका कामहरू धमाधम सुरु हुने र यसले सरकारको ढुकुटीमा जम्मा भएको रकम बजारमा पुग्ने भएकाले अहिलेको अवस्था रहँदैन । यस्तै भूकम्प पीडितलाई घर निर्माणका लागि दिइने अनुदानको निकासाले पनि यो संकट लम्ब्याउने देखिँदैन । तर समस्याको गहिराइमा नपुगी टालटुले समाधान खोजिँदा अर्को वर्ष पनि यो सिजनमा यस्तै नियति भोग्नैपर्छ । त्यसैले तरलताको समस्या वर्षैभरि सिर्जना हुन नदिन नेपाल सरकार, नेपाल राष्ट्र बैंक लगायत बैंक तथा वित्तीय संस्थाहरूले पनि आफ्नो नीतिमा महत्त्वपूर्ण परिवर्तन गर्नु जरुरी देखिन्छ । कर्जा संकटको अवस्था आउनु भनेको मुलुकको वित्तीय प्रणाली नै असफलताको दिशातर्फ गइरहेको छ भन्ने संकेत हो । निजी क्षेत्रले आफ्नो व्यापार व्यवसाय विस्तार गर्न बैंक तथा वित्तीय संस्थासँग सहयोग लिनुको कुनै विकल्प छैन । ती संस्थाबाट कर्जा पाउन अहिले पनि व्यवस्था निकै झन्झटिलोसमेत भएको अवस्थामा अहिले ऋण नै नपाउनु भनेको सम्पूर्ण आर्थिक गतिविधि ठप्प हुनु हो । सरकारी ढुकुटीमा भएको रकम कहिले बजारमा आउला र तरलता सहज होला भनेर धैर्य गर्नसक्ने अवस्था छैन । बजारमा जतिबेला सरकारले रकम छाड्छ, त्यो बेला निकै ढिलो भइसकेको हुनेछ । सरकारले विकास निर्माणका काम सुरु भइसकेपछि अथवा एउटा चरण पुरा भइसकेपछि मात्र रकम भुक्तानी सुरु गर्छ । तर निजी क्षेत्रले त्यसपछि भुक्तानी लिएर बजारमा आवश्यक सामानको उत्पादन सुरु गर्न सक्दैन । समयमै निर्माण सामग्री बजारमा पाउन नसक्नुको कारण पनि यही नै हो । बालुवा वा रोडाजस्तो सिमेन्ट, डन्डी, इँटा, पाइप, बिटुमिनजस्ता वस्तुहरू तुरुन्तै उत्पादन गर्न सकिँदैन । यिनका कच्चा पदार्थका लागि एलसी खोल्नेदेखि भन्सार छुटाउन र ढुवानी गर्नसम्मका लागि ठूलो पुँजी चाहिन्छ । तर बैंकहरू आफैं रित्तिएपछि यी क्षेत्र स्वाभाविक रूपमा ठप्प हुने नै भए । निर्माण कार्यका लागि आवश्यक हेभी इक्युपमेन्टदेखि जनशक्ति व्यवस्थापनसम्मलाई पुँजी पहिल्यै जरुरी हुन्छ । तर अहिलेको तरलता संकटका कारण यसमा आम व्यवसायीले निकै अप्ठ्यारो बेहोरिरहेका छन् । त्यसैले अहिलेको तरलता संकटका कारण आम व्यवसायीले मात्र नभई सरकारले पनि लक्ष्यअनुसार विकास निर्माणका काम भोलिका दिनमा समेत अघि बढाउन सक्ने देखिँदैन । तरलता संकटका धेरै कारणहरू छन्, जसमध्ये सरकारको खर्च नहुनु नै प्रमुख कारण हो भन्दा अत्युक्ति हुँदैन । महालेखा नियन्त्रकको कार्यालयका अनुसार माघको दोस्रो सातासम्म पुँजीगत बजेट १४५२ प्रतिशत र चालु बजेट ३७१४ प्रतिशत खर्च भइसकेको छ । जबकि राजस्व भने वार्षिक लक्ष्यको ५२०५ प्रतिशत संकलन भइसकेको अवस्था छ । सरकारले एकातिर लक्ष्यभन्दा बढी राजस्व संकलन गर्ने अर्कोतर्फ ढुकुटीको पैसा लक्ष्यभन्दा एकदमै न्युन खर्च गर्ने प्रवृत्ति छ । र यो प्रवृत्ति नै अहिलेको संकटको मूल कारण हो । यस बाहेक बैंकहरूले प्राथमिकता प्राप्त क्षेत्रभन्दा अन्यत्र कर्जा प्रवाह बढी गरेको भन्नेजस्ता राष्ट्र बैंकका विश्लेषण तरलता संकटका सहायक कारणमात्रै हुनसक्लान् । तर मूल कारण भनेकै सरकारी खर्चमा देखिएको कमजोरी नै हो ।सरकारले प्रत्येक वर्ष ठूलो आकारको बजेट ल्याउने र त्यसका लागि स्रोत जुटाउन भन्दै करका दरहरू बढाउने प्रवृत्ति हिजोदेखिकै हो । करका दायरा नबढाई दर बढाउने गर्दा एकथरी व्यवसायीहरू सधैं पीडित भइरहने र अर्काथरीले सधैं उन्मुक्ति पाइरहने अवस्था छ । त्योभन्दा पनि विडम्बना त जनहितका काम र विकास निर्माणका लागि खर्च गर्छु भनेर निजी क्षेत्रमार्फत जनताबाट उठाएको कर खर्च नगरी ढुकुटीमा साँचो लगाएर राख्नु जिम्मेवार राज्यको परिचायक होइन । यसले कर तिर्ने जनतामाथि नै बेइमानी भएको छ भन्न हिचकिचाउनु पर्दैन । त्यसैले समयमै विकास निर्माणका काम सुरु नगर्ने परिपाटीको अन्त्य हुनैपर्छ । व्यवसायीको घाँटी समाएर बढी कर संकलन गर्दैमा त्यसलाई बहादुरी मान्ने परिपाटीको अन्त्य गर्दै विकास निर्माणका योजना समयमै सुरु गर्ने र सम्पन्न गर्नेहरूलाई मात्र सम्मान गर्ने परिपाटी बसाल्नुपर्छ । मुलुकको आर्थिक गतिविधि नै ठप्प पार्नेगरी कर किन उठाउने भन्ने आम व्यवसायीको मत छ र हामी भन्न चाहन्छौं कि खर्च गर्ने हैसियत नभए बजारको सन्तुलन नै बिग्रनेगरी कर असुल्नु राम्रो होइन । हरेक वर्ष बजेटमा आएका कार्यक्रम राम्रा नै हुन्छन् । पछिल्लो दशकका बजेट हेर्ने हो भने कार्यक्रमसँगै कार्यान्वयनका योजनाहरू पनि प्राथमिकतासाथ सार्वजनिक गरिएको पाउँछौं । हामी निजी क्षेत्रले पनि बजेट जेजस्तो भए पनि कार्यान्वयनमा तदारुकता देखाउनुपर्छ भनेर बारम्बार जिम्मेवार अधिकारीहरूलाई भनिरहेका हुन्छौं । चालु आर्थिक वर्षकै कुरा गर्ने हो भने पनि बजेट कार्यान्वयन वर्ष भनिएको छ । तर परिणाम शून्य अवस्था छ । यस वर्ष त विगतको गल्ती नदोहोर्याउने भन्दै आर्थिक वर्ष सुरु हुनुभन्दा ४५ दिन पहिल्यै बजेट ल्याइएकाले हामी निकै आशावादी पनि थियौं । यसकारण नीति बन्दैमा अथवा आकर्षक कार्यक्रम ल्याउँदैमा मात्र विकास खर्च हुनसक्दैन भन्ने निष्कर्षमा निजी क्षेत्र पुगिसकेको छ र यसका लागि दृढ राजनीतिक र प्रशासनिक इच्छाशक्ति नै एकमात्र विकल्प हो भन्ने हाम्रो ठहर छ । ऊर्जा क्षेत्रमा पछिल्ला दिनमा देखिएको एकपछि अर्को उपलब्धि हेर्ने हो भने यहाँ नीति हैन नेतृत्वको खडेरी रहेछ भन्ने स्पष्टसँग बुझ्न सकिन्छ ।पुँजीगत बजेट बढाउन प्रधानमन्त्रीको निर्देशन, अर्थ मन्त्रालयको अनुगमन अथवा संसदीय समितिको छलफल निस्प्रभावी देखिनु विडम्बनाको विषय हो । अन्तरमन्त्रालय समन्वय अभाव अहिलेको प्रमुख समस्या हो । वातावरण र वन मन्त्रालयलाई यति शक्तिशाली बनाइएको छ कि ती मन्त्रालय र निकायबाट कुनै फाइल स्वीकृत गर्न नै महिनौं लाग्ने अवस्था छ । राज्यकै योजना कार्यान्वयनमा समेत भाँजो हाल्ने ती मन्त्रालयले निजी क्षेत्रबाट सञ्चालन हुने आयोजनाहरूलाई झन् कति दु:ख दिँदा हुन् भनेर सहजै अनुमान गर्न सकिन्छ । यस बाहेक विगतदेखि नै अख्तियारको त्रास, कर्मचारीको सरुवा, हचुवा योजना, कमिसन, ठेकेदारको मनोमानी र राजनीतिक खिचातानी लगायतका कारण देखाएर पुँजीगत खर्च हुनसकेको थिएन । यसमध्ये कतिपय कारण अहिले पनि विद्यमान नै छन् । यी कारणहरूमध्ये केही समस्याकै रूपमा रहे पनि सबैभन्दा ठूलो समस्या त पारदर्शिता र इच्छाशक्तिको अभाव नै हो । जसका कारण दशकौंदेखि विकास निर्माणका लागि विनियोजित बजेट खर्च नहुँदा अर्थतन्त्र र सर्वसाधारणको जीविकामा नकारात्मक असर परिरहेको छ ।राज्यका कार्यकारी निकाय र संसद्को प्रयासले समेत बढ्न नसकेको पुँजीगत खर्च वृद्धिका लागि अनिवार्य वार्षिक विकास क्यालेन्डर प्रकाशित गर्न सकिन्छ । कुन आयोजना कहिलेसम्म टेन्डरमा जाने, निर्माण सुरु हुने र सम्पन्न हुने मिति पहिले नै सार्वजनिक गर्नसके नागरिक स्तरबाट पनि खबरदारी हुने र छिटो सम्पन्न गर्न दबाब सिर्जना हुनसक्थ्यो । आयोजनाको प्रकृतिका आधारमा पुरस्कार र सजायसम्बन्धी व्यवस्था पनि गर्न सकिन्छ । सँगसँगै केही नीति, ऐन, कानुनको पनि परिमार्जन जरुरी छ । निर्माणसँग सम्बन्धित निजी क्षेत्रलाई विश्वास गर्न नसक्नु राज्यका निकायहरूको अर्को कमजोरी हो । विदेशी निर्माण कम्पनीले मेलम्चीको सुरुङ निर्माणदेखि विमानस्थल विस्तारका काममा ढिलाइ गर्दा कुनै कारबाही गर्न नसक्ने तर नेपालकै निजी क्षेत्रमाथि भने अनावश्यक झमेला बेहोर्न बाध्य बनाउने सरकारी रवैयाको पनि अन्त्य जरुरी छ । पुँजीगत बजेट खर्च अब राज्यको मात्रै चासो र चिन्ताको विषय रहेन । सम्पूर्ण अर्थतन्त्र नै ठप्प बनाउने यो विषय अब सरकार, संसद्, राजनीतिक दल, निजी क्षेत्र र नागरिक सबैका लागि उत्तिकै महत्त्वपूर्ण छ । कुन आयोजनामा किन खर्च हुनसकेन भनेर तत्काल श्वेतपत्र जारी गर्दै आगामी वर्षका लागि खर्च हुने योजनामात्रै छनोट गरिनुपर्छ । मेलम्ची आयोजनाको पानी वितरणका लागि अहिले जसरी काठमाडौंमा रात्रिकालीन समयमा पनि काम भइरहेको छ, त्यही मोडलमा अन्य आयोजनाहरू पनि अगाडि बढाउन सकिन्छ । अर्कोतर्फ बैंकहरूले पनि तरलता संकट समाधानका लागि केही जोखिमपूर्ण कामहरू गर्नैपर्छ । वर्षेनि नाफा बढाएर करोडौंबाट अर्बौंमा पुर्याउँदैमा बैंकहरूलाई सफल मान्न सकिंँदैन । उनीहरूले प्रवाह गर्ने कर्जामार्फत मुलुकको अर्थतन्त्रको विकास र विस्तार कति हुनसक्यो र हुनसकेको छैन भने उनीहरू कहाँनेर चुके भन्ने सूक्ष्म विश्लेषण अति जरुरी छ । यसर्थ तरलता संकटको भयावह अवस्थालाई शिक्षाका रूपमा आत्मसात गर्दै आगामी दिनको वस्तुगत रणनीति तय गर्नु आजको प्रमुख आवश्यकता हो । राजनीतिक दलहरू हुन् वा सरकार सबैको पहिलो प्राथमिकता मुलुकको समृद्धि र समुन्नति नै हो । यसैले विकासका आयोजनाहरूको प्राथमिकीकरण र यिनलाई निर्वाध सञ्चालन हुनदिनु नै मुलुकको पहिलो आवश्यकता हो । विगतका वर्षहरूमा समयमै बजेट ल्याउन नसक्दा संविधानमा नै बजेट ल्याउने मिति तोकिएको छ । अब कार्यान्वयनमा पनि यस्तै संवैधानिक वा प्रभावकारी कानुनी व्यवस्थाहरू गरिनु उचित हुन्छ । आयोजना सम्बद्ध कर्मचारी र नेतृत्व वर्गलाई दण्ड र पुरस्कारको व्यवस्था गर्दै यसका सरोकारवालाहरूको पनि अधिकतम परिचालन गर्नु उचित हुनेछ । यसका लागि सरकार, राजनीतिक दल, निजी क्षेत्र तथा अन्य सरोकारवाहरू एक ठाउँमा आउनैपर्छ । हामी आफैंले समाधान गर्नसक्ने सामान्य समस्याले असामान्य परिणाम ल्याइसक्दा पनि अझै मनन गरेनौं भने अझै कठिन अवस्थाको सामना गर्नुपर्ने हुनसक्छ । निजी क्षेत्र सधैं समृद्धि र समुन्नतिको पक्षमा छ । समृद्धिका योजनाहरूमा सबैसँग सधैं हातेमालो गर्दै अगाडि बढ्न तयार छ । राणा नेपाल उद्योग वाणिज्य महासंघकी वरिष्ठ उपाध्यक्ष हुन् ।"
लिङ्ग पहिचान : भ्रम र यथार्थ,"घट्दै बालिकाहरू, छोरीलाई गर्भमा थुनछेक, लिङ्ग पहिचानपछि छोरी भए गर्भमै हत्या प्राय:जसो सञ्चार माध्यममा झुल्किने यी समाचारहरूबारे हामी कोही अनभिज्ञ छैनौं । प्रतिष्ठा र सामाजिक आडम्बरसँग गाँसिएको यो अपराध गोप्य रूपमा बढ्दै सामाजिक सन्तुलनमा खलल पुर्याएको देखिन्छ । त्यही कारण यदाकदा सञ्चार माध्यममा यसले चर्चा पाउने गर्छ । पुरातन पितृसत्तात्मक ढाँचाबाट चलिरहेको हाम्रो समाजका विभिन्न प्रचलन र मान्यताले छोरालाई एक विशेष जिम्मेवारी दिएको छ । बदलिँदो समाजले यो मान्यता उछिन्न नसक्दा समाजमा अझै पनि छोराको चाहना अकासिएकै छ । त्यही अविछिन्न चाहनाको आपराधिक पृष्ठभूमिमा मौलाउँदै छ, छोरी भ्रूणहत्या । सामान्यतया विवाहित महिलामा परिवार नियोजनको साधनको नियमित प्रयोग नगरेको बेला महिनावारी नभए पिसाबको जाँचबाट गर्भ बसेको थाहा पाउन सकिन्छ । गर्भधारणको इच्छा नहुँदा गर्भ बस्न गएमा गर्भपतन गर्न पाउने अधिकार रहन्छ । मुलुकी ऐनको ११ औं संशोधनपछि नेपालमा गर्भपतनले कानुनी मान्यता पायो र २०६० मा सुरक्षित गर्भपतन सम्बन्धी राष्ट्रिय नीति पारित भयो । यसमा गर्भवती महिलाको मन्जुरीले १२ हप्तासम्मको गर्भ, बलात्कार वा हाडनाता करणीबाट रहन गएको १८ हप्तासम्मको गर्भ र गर्भपतन नगराएमा गर्भवती महिलाको ज्यानको खतरा हुने वा शारीरिक, मानसिक स्वास्थ्यमा असर पर्ने वा विकलांग बच्चा जन्मन सक्ने सम्भावना भएमा जुनसुकै समयमा पनि महिलाको मन्जुरीमा गर्भपतन गराउन सकिने व्यवस्था छ । महिला प्रजनन सम्बन्धीको यो अधिकार अन्तर्राष्ट्रिय मान्यता बमोजिम नेपालमा समेत स्थापित भयो र यसबाट धेरै परिवार लाभान्वित भए । तर सँगै भित्रियो, अनिच्छित गर्भ हटाउने नाममा छोरी गर्भ हटाउने चलन । मुलुकी ऐनले गर्भपतन गर्नेगराउने उद्देश्यले लिङ्ग पहिचान गर्नेगराउनेलाई ३ महिनादेखि ६ महिनासम्म र लिङ्गको आधारमा गर्भपतन गर्ने र गराउनेलाई ६ महिनादेखि २ वर्षसम्म कैद सजायको व्यवस्था गरेको छ । विश्वका विभिन्न देशमा यससम्बन्धी आफ्नै नियम कानुन छन् । चिकित्सा विज्ञानमा समेत लिङ्ग पहिचानको महत्त्व छ । कतिपय आनुवांशिक रोगको अवस्था र भविष्य लिङ्ग पहिचानबाट सहज हुन्छ । नेपालमा गर्भको लिङ्ग पहिचान गैरकानुनी हो । तर यही गोरखधन्दा चलाएर छोरी भ्रूणहत्या भइरहेको तितो यथार्थ हामीसामु छ । सामाजिक मान्यताको बलियो जरो र कानुनको फितलो प्रभावले सायद यो अपराध मौलाएको मान्न सकिन्छ । तर अपराधको एउटा अर्को बहस नभएको पाटोसमेत हामीसामु छ । के छोरी भ्रूणहत्या भनेर गरिएको हत्या छोरीकै हो त ? लिङ्ग पहिचान गरिरहेका कथित चिकित्सकले तपाईंको गर्भमा भएको बच्चाको लिङ्ग सही ठम्याएका छन् ? छोरी भनेर तुहाइएको तपाईंको गर्भ छोरी नै थियो भन्ने केही प्रमाण हुन्छ, तपाईसँग ? गर्भपतनपछि रगताम्य भ्रूणका अंशमा कुनै प्रमाण रहन्न । विज्ञानले दिएका केही प्रमाणहरूलाई केलाउँदै हामी यो अपराधसँग जोडिएको तथ्यहरू केलाउने छौं । छोरा र छोरीको शरीरमा आउने फरक परिवर्तनका कारण विज्ञानले विभिन्न किसिमबाट गर्भको लिङ्ग बिभिन्न सटिकतासाथ ठम्याउन सक्छ, जसमध्ये अल्ट्रासाउन्ड एक सहज रूपमा उपलब्ध प्रविधि हो । गर्भको पहिलो त्रैमासिकमा लिङ्ग पहिचानका लागि भएको एक अनुसन्धानका अनुसार ९० प्रतिशतमा मात्र सही रूपमा लिङ्ग पहिचान भएको पाइयो, जसमध्ये छोरा लिङ्ग पहिचान ४६ प्रतिशतमा मात्र सही रूपमा भयो । अर्थात् शतप्रतिशत लिङ्ग पहिचान सम्भव देखिएन । एक अनुमानका भरमा गरिएको लिङ्ग पहिचानको भर परेर धेरैले छोरी भ्रूणहत्याका नाममा छोरा भ्रूणहत्या गरेको हुनसक्ने भयो । यो तथ्य विशेषज्ञले गरेको अनुसन्धानमा आधारित हो भने हामीकहाँ यस्ता अपराधमा संलग्न व्यक्ति प्राय:जसो विज्ञभन्दा सामान्य तालिम प्राप्तहरू हुन्छन् । साथै बद्नियतपूर्वक तपाईंको गर्भमा छोरा नै भएको थाहा पाए पनि गर्भपतन गराउँदा झन् बढी पैसा असुल्न मिल्ने भएकाले उक्त गर्भ छोरी नै हो भनिदिने सम्भावना पनि उत्तिकै प्रचुर छ । कानुनी रूपमा वर्जित लिङ्ग पहिचान पैसाका लागि गर्नसक्नेले अझै बढी पैसाका लागि तपाईंको गर्भको वास्तविक लिङ्ग लुकाउन नसक्लान् भन्ने केही छ ? मनन गर्नुपर्ने प्रश्न हो, एक अभिष्ट चाहना पुरा गर्न मानवता उपरको जघन्य अपराध र साथै अज्ञानतामा आफूमाथि नै अन्याय गर्दै हुनुहुँदैछ कि ? गर्भको उमेर बढ्दै गएसँगै लिङ्ग पहिचानको परिणाम बढी सटिक हुँदै जान्छ । तर बढ्दो उमेरसँगै गरिएको गर्भपतनले कानुनी उल्लंघनका साथै आमाको ज्यान जोखिममा पार्छ । नेपाल मेडिकल काउन्सिल वा अन्य निकायमा धेरथोर यस्ता गतिविधिबारे उजुरी भए तापनि कुनै ठोस अनुसन्धान भएको देखिँदैन । राज्यको उदासीनता नै यसका प्रमुख मलजल हुन् । महिलापुरुषको अनुपातमा आउने असमानताले दीर्घकालीन रूपमा धेरै सामजिक समस्याहरू निम्त्याउँछन् । सामाजिक मान्यता र प्रचलनका कुरामा समेत छोराजत्तिकै छोरीलाई पनि भागिदार बनाउनुपर्छ र समान महत्त्वका चलनहरू अवलम्बन गर्नुपर्छ । एक उन्नत समाजको सन्तुलित परिकल्पना गर्न छोरा र छोरीको प्राकृतिक रूप स्वीकार गर्नुको विकल्प हामीसँग छैन ।लोहनी र झा त्रिवि शिक्षण अस्पताल, महाराजगन्जका चिकित्सक हुन् ।"
सरस्वतीलाई सम्झने दिन,"नारायणं नमस्कृत्य नरं चैव नरोत्तमम्देवीं सरस्वतीं व्यासं ततो जयमुदीरयेत्महाभारतको मङ्गलाचरणमा सरस्वतीलाई प्रणाम गरी ग्रन्थको प्रारम्भ गरिएको छ । आज विद्याकी देवीको रूपमा सम्मान पूजा गरिने सरस्वती देवी वैदिक समयमा पवित्र नदीको रूपमा स्थापित थिइन् । हिन्दुहरूका अधिकांश प्राचीन शास्त्र सरस्वती नदीकै किनारमा लिपिबद्ध गरिएका थिए । एक ईश्वर, बहुईश्वर र सर्वईश्वरवादमा विश्वास गर्ने सनातन धर्म लामो कालखण्ड पार गर्दै आजको स्वरूपमा आइपुगेको हो । त्यही परिवर्तनको एउटा ज्वलन्त स्वरूप हो, सरस्वती नदी विद्याकी आराध्यदेवी माताको रूपमा पुजिनु । भारतको पञ्जाबमा गङ्गाको ७ धारामध्ये एउटा धारालाई सरस्वती नदी भनिन्छ । पुराण र महाभारतमा ऋषि दधिची र सरस्वती नदीको संगमद्वारा जन्मिएका सारस्वत मुनीको उल्लेख छ । आफ्नो शरीरको हड्डी दान गरेर सम्पूर्ण लोकको कल्याण चाहने ऋषि दधिचीको कठिन तपस्या र त्यागबाट देवराज इन्द्र डराए । तपस्या भङ्ग गर्न उनले अप्सरा अलम्बुषालाई खटाए । हाउभाउ, नाचगान र मोहिनी लगाउन अलम्बुषा सिपालु थिइन् । सुन्दरी अलम्बुषाको रूपको जालोमा दधिची परे । अप्सरासँग आँखा लड्दा ऋषिले आफूलाई काबुमा राख्न सकेनन्, उनको वीर्य सरस्वती नदीमा खस्यो । मानव जन्मको चक्र पुरा भएजस्तै समय भएपछि एक सुन्दर बालकको जन्म भयो । विश्वमा ती बालक सारस्वत नामले प्रसिद्ध भए । सरस्वती पुत्र भएकाले उनी दिव्य त छँदै थिए, प्रकाण्ड विद्वान पनि भए ।ब्रह्माको मुखबाट जन्मिएकी सरस्वतीको सौम्य स्वरूपको चर्चा पुराणहरूमा छ । त्यही अनुरूप प्रतिमा विज्ञानका पुस्तकले नीति निर्देशन गरेर सरस्वतीको चित्र मूर्ति बनेका छन् । चार बाहुमा पुस्तक, जपमाला, वीणा र कमण्डलु धारण गरेकी, सेतो वस्त्र लगाएकी सरस्वतीको उभिएको मूर्ति बनाउने विधान विष्णुधर्मोत्तरमा छ । अग्निपुराणमा अक्षमाला, त्रिशूल, पुस्तक र कमण्डलु लिएको सौम्य स्वरूपकी सरस्वती माताको मूर्तिको वर्णन छ । जटामुकुट लगाएकी सरस्वती माताले माणिकको कुण्डल धारण गर्ने विधान अंशुमद्भेदागममा छ । सरस्वतीको चित्र र मूर्तिमा जनै बनाउने नियमको उल्लेख पनि पाइन्छ । पूर्वकारणागममा सरस्वती मातालाई मोतीको कुण्डल पहिराउनुपर्ने उल्लेख छ । उपत्यकामा निर्मित सरस्वती मूर्तिहरूका हातमा रुद्राक्ष माला, पुस्तक, वीणा, मसीको भाँडो, तुम्भी, अभय र वरद मुद्रा अंकित छ । ब्रह्माण्डका सृष्टिकर्ता ब्रह्माकी सन्तान सरस्वतीलाई कालान्तारमा गायत्री, सावित्रीसँगै सम्बोधन गरेर शक्ति स्वरूपमा दर्शाइयो । मत्स्यपुराणमा हाँसमा बसेका, चारमुख, चारहात भएका ब्रह्माको दायाँबायाँ सावित्री र सरस्वतीको उल्लेख छ । वैदिक समयमा ब्रह्माको शक्तिको रूपमा वर्णन गरिएकी सरस्वती पौराणिक समयमा पालनकर्ता विष्णुको शक्तिको रूपमा स्थापित हुनपुगिन् । सरस्वतीका विविध रूपको स्थापना र पूजनबारे रूपमण्डन र देवतामूर्ति प्रकरणमा वर्णन छ । देवतामूर्ति प्रकरणमा सूत्रधार मण्डनले द्वादश सरस्वतीको मूर्ति विधानको उल्लेख गरेका छन् । महाविद्या, महावाणी, भारती, सरस्वती, आर्या, ब्राह्मी, महाधेनु, वेदगर्मा, ईश्वरी, महालक्ष्मी, महाकाली र महासरस्वतीको उल्लेख देवतामूर्ति प्रकरणमा छ । शारदा सरस्वतीको पाँच भेदमा वाणी सरस्वती, वागिश्वरी सरस्वती, वाचा सरस्वती, वाक्प्रदा सरस्वती, पारिजात सरस्वती पर्छन् । यसै गरेर ब्राह्मी सरस्वतीका सात भेद (चिन्तामणि, ज्ञान, नील, महा, किनी, अन्तरिक्ष र घट सरस्वती) स्वरूपको वर्णन शास्त्रमा पाइन्छ । सरस्वतीलाई बच्चाहरूको रक्षाको लागि आराधना गरिएका प्रमाण पनि प्राप्त भएका छन् । त्रिरत्न सौन्दर्य गाथामा भूतप्रेत हटाउन जाउलाखेलमा सरस्वतीको मूर्ति स्थापना गरिएको वर्णन छ । राजा रणबहादुर शाहले रानी कान्तिमतिको मृत्युपछि अपशकुन हटाउने विभिन्न उपाय अपनाए । गिद्धहरूले अपशकुन फैलाउने विश्वास अनुसार रणबहादुरले आकाशमा देखेसम्म गिद्धहरू मार्न लगाए । ती गिद्धलाई जावलाखेलको ठूलो चौरमा पोलियो । बाटो हिँड्ने बटुवा र बच्चाहरूलाई भूतप्रेतले दु:ख नदेओस् भनी गुरुपुरोहितहरूको सल्लाहअनुसार त्यहाँ सरस्वतीको मूर्ति स्थापना गरियो । यसरी वसन्त पञ्चमीमा विद्याको लागि विशेष पूजा गरिने सरस्वती देवी विविध स्वरूप र शक्तिमा सम्मानित देखिन्छिन् । राजहंसले जस्तै दूध र पानी छुट्याउने क्षमता सबैमा हुनुपर्छ भन्ने सन्देश सरस्वतीको वाहन राजहंसद्वारा पाइन्छ । ऋतुहरूको राजा हुन् वसन्त । वसन्त पञ्चमीको दिन सामुहिक रूपमा नै वसन्त श्रवण गर्ने र वसन्त ऋतुका स्वामी, प्रेमका प्रतीक कामदेवलाई आह्वान पूजन गर्ने चलन छ । कामदेव र उनकी पत्नी रति दुवैको स्मरण वसन्त श्रवणमा गरिन्छ । माता यशोधरा र पिता सहिष्णुका पुत्रको रूपमा कामदेवको उल्लेख आउँछ । पृथ्वीका स्त्री र पुरुषमा सम्भोग र प्रेमको भावना जगाउन कामदेवले सुन्दर र मिठो वास्ना आउने फूलहरूको वाण चलाउँछन् । माघ महिनाको शुक्लपक्षको पञ्चमी तिथिमा विद्याकी देवी सरस्वती र प्रेमका देवता कामदेव दुवैको आह्वान गरेर जीवनमा सन्तुलन ल्याउने सन्देश प्रवाह गरिन्छ । नेपालका बौद्ध धर्मावलम्बीहरू पनि ज्ञान र प्रज्ञाको प्रतीक अन्धकारलाई हटाउने मञ्जुश्रीको आराधना र पूजा गर्छन् । नेपाली समाजमा विद्यमान धार्मिक सहिष्णुताका ज्वलन्त उदाहरण मञ्जुश्रीलाई सरस्वतीको रूपमा पूजाआराधना गर्नु हो । वसन्त पञ्चमी, सरस्वतीको जन्मदिन भएकोले देवीलाई प्रसन्न पारेर कृपा प्राप्त गर्न विद्यार्थीहरू प्रयत्न गर्छन् । पुस्तक, कापी, कलमलाई पूजा गर्ने र मन्दिर गएर सरस्वती वन्दना गर्ने हो । शैक्षिक समुदायले आआफ्नो कार्यथलोमा पर्वकै रूपमा सरस्वती पूजा गर्ने प्रचलन बढ्दैछ । विद्या, कला, साहित्य र सङ्गीतकी देवी सरस्वतीको प्राचीन मूर्तिहरूसँगै आजकाल हरेक वर्ष नयाँनयाँ मूर्तिहरू बनाउने र पण्डालमा स्थापना गरेर पूजा गर्ने प्रचलन बढ्दैछ । माटोबाट बनाइएका सरस्वती मूर्तिहरू पूजापश्चात् नदीमा विसर्जन गर्ने परम्परा छ । यसको सकारात्मक पक्षसँगै प्रदूषणको नकारात्मक पक्ष पनि छ । फर्पिङको कमलपोखरी पाटीमा रहेको मिति र अभिलेख सहितको सरस्वती मूर्ति सबैभन्दा प्राचीन हो । तेजचन्द्र नामका व्यक्तिले नेस ३१२ (इस ११९१) मा स्थापना गरेको यस सुन्दर मूर्ति टुक्राटुक्रा गरेर चोर्ने प्रयत्न धेरैपल्ट भएको छ । चोरी भएको सरस्वतीको शिर हालै विदेशबाट फर्काएर राष्ट्रिय संग्रहालयमा प्रदर्शन गरिएको छ । हाम्रा सांस्कृतिक सम्पदा संरक्षणमा युवावर्ग जागरुक हुन आवश्यक छ । जाडो मौसममा पर्ने श्रीपञ्चमीको दिन नाक, कान छेड्ने चलन पनि छ । दुर्गा सप्तसतीमा वर्णन गरिएका महाकाली, महालक्ष्मी र महासरस्वतीको पूजा दसैँमा गरिए पनि सरस्वतीको विशेष पूजा श्रीपञ्चमीकै दिन गरिन्छ । विद्या धनं सर्व धनं प्रधानम् भन्दै विषयको विट मार्ने अनुमति माग्छु । देवीका विविध रूपमध्ये सरस्वतीको कृपा प्राप्त भए सबैथोक उपलब्ध हुने भएकाले आजको दिनको सम्मान सबै वर्ग र स्तरकाहरूले गर्छन् ।"
उपकुलपति चयनका कुटिलता,"नेपालमा हाल १० वटा विश्वविद्यालय र ५ वटा विश्वविद्यालय स्तरका मेडिकल प्रतिष्ठान छन् र दुईवटा विश्वविद्यालय संसदीय समितिमा छलफलका क्रममा छ भने निजी लगायत थुप्रै अरू पाइप लाइनमा छन् । छाता ऐनले चिनिने उच्चशिक्षा विधेयक थाँती राखी राजनीतिक आग्रहका आधारमा विश्वविद्यालय खुल्ने क्रम जारी रहनु, छाता ऐन आफैंमा विवादित हुनु र छाता ऐन तुरुन्तै पास हुने जिकिर विगतका र वर्तमानका मन्त्रीहरूले गरिरहनुले यो देशको उच्च शिक्षाको दिशानिर्देश गर्न नेपाल सरकार पूर्णत: असफल भएको सङ्केत गर्छ । त्यसमाथि विश्वविद्यालयमध्ये पनि जेठो विश्वविद्यालयको भर्ना प्रतिशतमा कमी हुँदै जानु र विद्यार्थी उत्तीर्ण प्रतिशत ओरालो लाग्ने क्रममा रहनु पक्कै सुखद छैन । विश्वविद्यालय अनुदान आयोगको पहलमा तयार भएको नेपालको उच्चशिक्षा नीति विश्वविद्यालयहरूले आफूअनुकूल प्रयोग गर्नु, स्वायत्तताको पगरी ओढेका कुनै पनि विश्वविद्यालय स्वायत्त नहुनु, रकम विनियोजन गरेकै भरमा विश्वविद्यालयमाथि नियन्त्रण गर्ने मनसायले छाता ऐन निर्माण हुनु, र विश्वविद्यालयमा प्राज्ञिक नेतृत्वको बदला राजनीतिक नेतृत्व हावी हुने प्रवृत्तिले हाम्रो देशको उच्चशिक्षा संसारले नपत्याउने भैसकेको छ । विश्वमा विश्वविद्यालयको नेतृत्व अन्तर्राष्ट्रिय विज्ञको प्रतिस्पर्धामा गराउने प्रचलन बढ्दै जाँदा नेपालमा भने दलका गणेशहरू प्रतिस्पर्धाविनै उपकुलपति हुने क्रम नरोकिनुले कुलपतिको हैसियतले नियुक्तिदाता प्रधानमन्त्री (कुलपति) उच्च शिक्षाप्रति कति गैरजिम्मेवार छन् भन्ने कुराको पुष्टि गर्छ । त्यसमाथि उपकुलपति चयनका लागि गठन हुने समितिमा स्वार्थसहितका सदस्य राख्ने परम्पराले गर्दा हालै काठमाडौं विश्वविद्यालयको उपकुलपति नियुक्तिमा प्रधानमन्त्री र समितिका सदस्यले एकजना च्याप्ने र शिक्षामन्त्रीले अर्कोजना च्याप्ने जुहारीले उक्त विश्वविद्यालय झन्डै ६ हप्ता उपकुलपतिविहीन बन्न पुग्यो । २०६३०६४ मा यसैगरी त्रिभुवन विश्वविद्यालय ९ महिना उपकुलपतिविहीन भएको तितो इतिहास बिर्सन सकिन्न । विगतकै कुरा गर्ने हो भने विश्वविद्यालय अनुदान आयोग, पूर्वाञ्चल विश्वविद्यालय र केही मेडिकल प्रतिष्ठानको हकमा पनि यस्तो दुर्दशा प्रस्ट रूपमा भेट्न सकिन्छ । त्यसमाथि राजनीति गर्ने प्राध्यापकहरूले बाहिरबाट कोही पनि उपकुलपति आउनु हुँदैन भन्ने हास्यास्पद लडाइँ गरेर विश्वविद्यालय जस्तो सार्वजनिक ज्ञान बाँड्ने संस्थाको नेतृत्वलाई खुम्चाउने काम गरेका छन् । दलकै मान्छे नेतृत्व तहमा भर्ना गर्नुपरे पनि स्वस्थ प्रतिस्पर्धाको आधारमा तीमध्ये पनि सक्षमलाई नियुक्ति दिने परम्परा भएको भए उच्चशिक्षा यति थिलोथिलो हुने थिएन । बरु राष्ट्रिय परीक्षा बोर्डको अध्यक्ष र प्राविधिक शिक्षा तथा व्यावसायिक तालिम परिषदको सदस्य सचिव पदमा यो काम यस वर्ष सुरु भएकोमा त्यसप्रति गर्व गर्ने ठाउँ बनेको छ । जसरी भए पनि सत्तासिन दलकै गणेश उपकुलपति बनाउने हो भने समिति गठनको नाटक किन ? सोझै प्रधानमन्त्रीको खल्तीबाट नियुक्ति गरे भैहाल्यो । सिफारिसमा दबाब दिने मन्त्री र प्रधानमन्त्री दोषी कि समितिका सदस्य ? अनि समितिका सदस्यले पनि दलको छाप लागेको व्यक्तिलाई एक नम्बरमा सिफारिस गरेर छवि राम्रो भएका र दलसँंग सम्बद्ध नभएका व्यक्तिलाई नाम मात्रको लागि देखाउने दाँत बनाएर घुसार्ने चलन छ । त्यसैले यसबाट उनीहरू पनि दोषमुक्त छैनन् । झन् काठमाडौँ विश्वविद्यालयको ऐनमा एक जनाको मात्र नाम सिफारिस गर्ने प्रावधान हुँदाहुँदै योपटक ५ जनाको नाम सिफारिस हुनु नेपालका प्रधानमन्त्री (कुलपति) र छनोट समितिका अध्यक्ष एवं शिक्षामन्त्री (सहकुलपति) लाई पटक्कै लाज लागेको छैन । राजनीतिक शक्तिका आधारमा उपकुलपति बन्नेले प्राज्ञिक आधार गुमाउँछ । त्यसैले त ऊ विश्वविद्यालयप्रति भन्दा दलप्रति उत्तरदायी देखिन्छ । दल र तिनका भ्रातृ संगठनका नितान्त राजनीतिक कार्यक्रममा पुच्छर बनेर सहभागी हुने, दलीय चुनावमा सक्रिय रूपमा उपस्थिति जनाउने र विश्वविद्यालयलाई दलका कार्यकर्ताको भर्तीकेन्द्र बनाउने उपकुलपतिहरू यसका ताजा उदाहरण हुन् । त्यसैका कारण आज नेपालका विश्वविद्यालयहरू राजनीतिले ग्रस्त छन् र उच्चशिक्षा ओरालो लाग्ने क्रममा रहेको छ । हुँदाहुँदा प्राध्यापकजस्तो गरिमामय पद पनि राजनीतिक खिचातानीको सिकार बन्दैछ भने योभन्दा लज्जास्पद विषय के हुनसक्छ ? यस्तो भद्रगोल अवस्थाबाट छनोट गरिएका उपकुलपतिले विश्वविद्यालयको प्राज्ञिक नेतृत्व सम्हाल्न सक्ने कुरै भएन । त्यसैले त उनीहरू दलको इसारामा विश्वविद्यालयको प्रमुख पदमा को राख्ने र को हटाउने खेलमा मात्र सीमित छन् । त्यसमाथि प्रत्येक विश्वविद्यालयमा निगरानी राख्नेगरी प्रत्येक ठूला दलले विद्यार्थी वा स्थानीय नेताका रूपमा कार्यकर्ता तोकिएबाट तिनका दबाब झेल्न र चित्त बुझाउन उपकुलपतिहरू विश्वविद्यालयको स्रोतको दुरुपयोग गर्न पनि पछि परेका छैनन् । चाहे त्यो चन्दाको नाममा होस् वा कथित कार्यक्रम सञ्चालनका नाममा होस् । भ्रमण भत्ताको नाममा होस् या नक्कली बिल बनाएर टेबुल मुनिबाट सहयोग गरेको अवस्था होस् । त्यस्तै जोकोहीले भर्ना नपाउने र पाए पनि रकम तिर्न नसक्ने ठानिएको काठमाडौं विश्वविद्यालय लगायतका संस्थाहरूको रेकर्डमा हेरौं, राजनीतिक कार्यकर्ताले एक पैसो नतिरी डिग्री लिएका सयौं उदाहरण भेटिन्छन् । र यस्तो अपारदर्शी छात्रवृत्तिले खाँट्टी गरिब र जेहेनदार विद्यार्थी मारमा परेका छन् । यदि यसो हुन नसके उनीहरूबाट हुने बन्द र तोडफोडका धम्की खपिनसक्नु बन्दछ । बेलाबेलामा हुने तालाबन्दी र शैक्षिक वितन्डालाई व्यवस्थापन गर्ने क्षमता उपकुलपतिहरूमा भैदिएको भए यति नाङ्गो नाच नाच्न उनीहरू बाध्य हुने थिएनन् । यस्तो विषम परिस्थितिमा बाँचेका हाम्रा विश्वविद्यालयहरू कुपोषित छन् र यसमा अध्ययनरत विद्यार्थीलाई एक्काइसौं शताब्दीको ज्ञान बाँड्न असक्षम छन्, जसको फलस्वरूप दिक्षान्तपश्चात् उनीहरूका लागि बजार छैन । यदि उपकुलपतिहरू सक्षम भैदिएको भए उनीहरूले विश्वविद्यालय र बजारबीच समन्वय गर्ने थिए, बजारको माग बमोजिम नयाँनयाँ कार्यक्रम विश्वविद्यालयमा भित्र्याउने थिए, प्रविधिपरक व्यवस्था गरी शिक्षण सिकाइलाई चुस्त राख्ने थिए, अनि गुणस्तरीय उत्पादनले बजार पाउने थियो । हाम्रा भविष्यका कर्णधारका गुणस्तरीय शिक्षा र कार्य बजारको पहुँच सपनामै सीमित हुनपुगेको छ । उपकुलपतिहरू जागिर खाइरहेछन् । एकपटक उपकुलपति भैसकेपछि जे गरे पनि ४ वर्षका लागि कानुनी रूपले ढुक्क छन् । उनीहरू नत विद्यार्थीको सुन्छन् न प्राज्ञिक जगतको । आफ्ना आसेपासेहरूलाई सिनेटमा मनोनीत गरेर आफ्नो स्वार्थअनुकूल प्रस्ताव सहजै पास गर्ने परम्परा प्राय: विश्वविद्यालयमा जोकसैले भेट्न सक्छ र आफैंआबद्ध दलको हालीमुहाली गर्न उपकुलपतिले गर्ने काममध्ये यो पनि एउटा ज्वलन्त उदाहरण हो । जबसम्म वैधानिक रूपमा सबै विश्वविद्यालयमा बोर्ड अफ ट्रस्टिजको व्यवस्था गरिँंदैन र विश्वविद्यालयको आर्थिक र प्राज्ञिक नेतृत्व चयनका लागि उनीहरूले नै स्वस्थ प्रतिस्पर्धाका आधारमा उपकुलपति चयन गर्ने व्यवस्थाको थालनी हुँदैन, तबसम्म नेपालको उच्चशिक्षा र यसका उत्पादनहरू सक्षम हुने छैनन् ।"
दशगजा मिचेर सडक,"महोत्तरी भारतीय पक्षले दशगजा मिचेर सडक निर्माण गरेको छ । गान्धी चोक उत्तर महोत्तरीको मटिहानी ८ तर्फ २० फिट जमिन अतिक्रमण गरी कालोपत्रेमाथि पीसीसी गरेको हो ।सशस्त्र प्रहरीले दशगजा क्षेत्रमा स्थायी संरचना नबनाउन भारतीय पक्षलाई आग्रह गरे पनि नटेरेको जनाएको छ । सशस्त्र प्रहरीको सीमा सुरक्षा कार्यालय (सीसुका) का एसपी प्रकाश श्रेष्ठका अनुसार जनवरी पहिलो सातामै एसएसबीसँग दशगजामा कुनै पनि निर्माण कार्य हुन नदिन सहमति भएको थियो । तर, जनवरी २५ मा ५०६० जनाको भारतीय समूह आएर सडक बनाएको हो ।अतिक्रमणलगत्तै मैले प्रमुख जिल्ला अधिकारीलाई खबर गरें, एसपी श्रेष्ठले भने, प्रजिअले नापी टोली पठाएर सर्भे गर्दा २० फिट जमिन अतिक्रमण भएको ठहरिएपछि भारतीय समकक्षीसँग यसबारे छलफल भएको हो । नेपाली र भारतीय अधिकारीबीच सीमा अतिक्रमण समस्याका बारेमा मंगलबार बैठक नै बस्यो । भारतको जयनगरस्थित एसएसबीको ४८ औं बाहिनी क्याम्पमा बसेको दुई पक्षीय बैठकमा सीमा अतिक्रमण र भारतीय पक्षले गरेको हेपाहा प्रवृत्तिबारे नेपाली पक्षले गम्भीर आपत्ति जनाएको थियो । बैठकमा नेपाली पक्षले सीमा अतिक्रमणको विरोध गरेको बैठकका सहभागी नेपाली अधिकारीले जनाए । मधुवनी जिल्लाका डिस्ट्रिक्ट मजिस्ट्ेरट (डीएम) गिरवर दयाल सिंहले अतिक्रमण तत्काल हटाई सीमा क्षेत्रमा कुनै पनि प्रकारको निर्माण कार्य हुन नदिन मातहतका कर्मचारीलाई आदेश दिएका छन् ।"
निर्दोषलाई सजाय !,"गोरखा १३ दिनअघि अदालतले फैसला गरिदिएको भए हजुरआमाको मुख देख्न पाउने थिएँ, मंगलबार कारागारबाट छुट्दै गर्दा गोरखाको केराबारी ३ का २५ वर्षीय नारायण ढकालले भने । न्यायालयले उनीविरुद्धको मुद्दामा ढिलासुस्ती मात्रै गरेन ८ वर्ष जेल बसिसकेपछि उनलाई निर्दोष ठहर गर्यो । उनी जेलबाट छुट्दा घरमा ९८ वर्षीया हजुरआमाको १३ दिने पुण्यतिथि थियो ।कर्तव्य ज्यान मुद्दामा गोरखा जिल्ला अदालत र पुनरावेदन अदालत पोखराबाट सर्वस्वसहित जन्मकैदको सजाय पाएका ढकाललाई मंगलबार सर्वोच्च अदालतले सफाइ दिएको हो । सर्वोच्चको सफाइपछि ७ वर्ष ९ महिनामा कारागारबाट उनले मुक्ति पाएको जिल्ला अदालतका स्रेस्तेदार गोविन्द्र घिमिरेले बताए । सर्वोच्चका न्यायाधीश गोपाल पराजुली र देवेन्द्रगोपाल श्रेष्ठको इजलासले जिल्ला र पुनरावेदनको फैसलालाई उल्टयाउँदै ढकाललाई सफाइ दिएको हो । फैसलामा भनिएको छ, सर्वस्वसहित जन्मकैदको सजाय फौजदारी न्यायको सिद्धान्त र अदालतबाट प्रतिपादित कानुनी सिद्धान्तहरूको समेत प्रतिकूल रहेकाले अभियोग दाबीबाट सफाइ दिइएको छ । सर्वोच्चले निर्दोष ठहर गरे पनि ढकालले भने आठ वर्षको जेल सजाय भुक्तान गरिसकेका छन् । २०६६ वैशाख १४ गते केराबारी ५ की मीरा रेग्मीको रहस्यमय तरिकाले मृत्यु भयो । उनी गर्भवती थिइन् । प्रेम सम्बन्धका कारण नारायणले उनको हत्या गरेको आरोपमा मुद्दा अघि बढ्यो । गर्भको बच्चा स्वीकार गर्नुको सट्टा नारायणले मीरालाई भीरबाट धकलेर हत्या गरेको भन्दै प्रहरीले घटनाको एक सातापछि हिरासतमा लिएको थियो । तत्कालीन जिल्ला न्यायाधीश प्रभा बस्नेतले २०६७ फागुन ३० मा उक्त मुद्दामा प्रतिवादी नारायणलाई सर्वस्वसहित जन्मकैदको सजायको फैसला गरेकी थिइन् । गाउँमा घटना हुँदा म एसएलसी दिन काठमाडौं गएको थिएँ, नारायणले भने, जिल्लाको फैसलामा न्याय नपाएपछि पुनरावेदन गएँ, पुनरावेदनले पनि जिल्लाकै फैसला सदर गर्यो । २०६८ चैत ३० मा पुनरावेदन पोखराले फैसला सुनाएको थियो । सर्वोच्चले ढिलै भए पनि न्याय दिएको छ तर मैले न्याय पाउन धेरै कुर्नुपर्यो, उनले भने ।प्रहरीले यातना दिएर जबर्जस्ती हत्या स्वीकार गर्न लगाएको उनले गुनासो गरे । हिरासतमा पुलिसको पिटाइले गर्दा जेलमै हुँदा केन्द्रीय कारागार बसेर टिचिङ अस्पतालमा उपचार गराएँ । मीराको मृत्युपछि उनकी साथीले नारायणसँग प्रेम सम्बन्ध रहेको बताएपछि परिवारले प्रहरीमा जाहेरी दिएका थिए । हामी सँगै पढेकाबढेका हौं तर उनले मनमनै मन पराएको थियो भन्ने कुरा मैले कसरी बुझनु ?, उनले भने । कारागार बस्नु पर्दा पढाइ अघि बढाउन नसकेको उनले बताए । कारागारभित्र बसेर पढ्ने वातावरण पाइन, उनले भने, नगरेको कसुरमा सजाय पाएको मान्छेले पढ्न पनि त गाह्रो हुन्छ । सर्वोच्चको फैसलापछि उनलाई थुनामुक्त गरिएको स्रेस्तेदार घिमिरेले बताए । थुनामा रहँदा असल चालचलनका कारण ढकाल गोरखा कारागारका नाइकेको जिम्मेवारी पनि पाएका थिए । निर्दोष सावित भएपछि कैदीबन्दीले उनलाई अविर र खादा लगाएर विदाइ गरे । आठ वर्षपछि निर्दोष सावित भए पनि जेल बसेको क्षतिपूर्ति पाउने कानुनी प्रावधान नेपालमा नभएको कानुन व्यवसायीले बताएको उनले सुनाए । उनले भने, म एसएलसी पास गरेको मान्छेलाई ल्याप्चे लगाउन लगाएर मुद्दा चलाइएको थियो । क्षतिपूर्ति नपाए पनि ढकालको जीवनमा खुसी फर्किएको छ । सर्वोच्चले चाहिँ न्याय दिन्छ भनेर आस लागेको थियो, उनले भने । अदालतका एक कर्मचारीले भने, शंकाको भरमा मुद्दा अघि बढाउँदा ढकालले सजाय भोग्नु परेको हो, अदालतका एक कर्मचारीले भने, कुनै पनि मुद्दामा कसुरदार ठहरिन साक्षी र बलियो प्रमाण पनि जरुरी हुन्छ ।"
मनाङमा हिमपातले कष्ट,"लमजुङ केही दिनयताको हिमपातले मनाङको जनजीवन कष्टकर बनेको छ । चिसो अत्यधिक बढेको छ । हिमपात हुँदा चक्रीय अन्नपूर्ण पदयात्राका लागि निस्किएका पर्यटक बीच बाटोमै रोकिएका छन् । स्थानीय प्रशासन र एक्यापले हिमपातका बेला पर्यटकलाई गन्तव्यमा नजान सुझाव दिएको छ । मनाङमा ४५ दिनयता दिन बिराएर हिमपात भइरहेको हो । माथिल्लो मनाङ क्षेत्रमा मंगलबार दिउँसोदेखि हिमपात भइरहेको पिसाङका याङडुङ गुरुङले बताए । हिउँ परेर बाहिर निस्कन सकेको छैन । बाटोभरि हिउँ जमेको छ । मान्छे हिँड्न र गाडी गुडाउन मिलेको छैन, उनले भने । सदरमुकाम चामेदेखि माथिल्लो क्षेत्रमा भारी हिमपात भएको छ ।१३ गाविस रहेको मनाङको माथिल्लो मनाङका ७ गाविस, नार र फूका साथै चामे गाविसका मानव बस्तीमा हिमपात भएको छ । मनाङ गाउँमा रहेको अन्नपूर्ण संरक्षण क्षेत्र आयोजना (एक्याप) का पर्यटन सहायक क्षेत्र गुरुङका अनुसार हिमपातले स्थानीय जनजीवन प्रभावित बनेको छ । हिमपातले चिसो हवात्तै बढेको छ, उनले भने । तल्लो क्षेत्रबाट माथिल्लो क्षेत्रमा जाने सवारी आवागमन रोकिएको डीएसपी चित्रबहादुर गुरुङले बताए । उनका अनुसार माथिल्लो मनाङको ७ गाविस, नार र फूका साथै तल्लो क्षेत्रको थाञ्चोक र तिमाङसम्म हिमपात भएको छ । तल्लो क्षेत्रको धारापानी, ताचैबगरछाप, थोंचेलगायतका मानव बस्तीमा पानी परेको र उच्च क्षेत्रमा हिमपात भएको उनले बताए ।हिमपातका कारण स्थानीय जनजीवन प्रभावित बनेको निमित्त प्रमुख जिल्ला अधिकारी धिरेन्द्रराज पन्तले बताए । उनका अनुसार सदरमुकाम चामेमा मंगलबार दिउँसोदेखि सामान्य हावाहुरीका साथ हिमपात भइरहेको छ । तापक्रम माइनस ७ डिग्रीमा झरेको छ ।"
करेन्टले मृत्यु,"नेपालगन्जनेपालगन्ज उपमहानगरपालिका १ शिवमन्दिर नजिकै चार्जमा राखेको अटो रिक्साबाट करेन्ट लाग्दा मंगलबार साँझ एक महिलाको ज्यानको गएको छ । बर्दिया, सौरहवा २ की ३५ बर्षीया बासमती चौधरीको मृत्यु भएको हो । प्रहरीका अनुसार उनलाई उपचार लागि अस्पताल लैजादै गर्दा बाटोमै मृत्यु भएको हो । नेपालगन्जमा तरकारी बेचेर घर फर्किदै गरेकी उनलाई करेन्ट लागेको हो । चार्ज गरिरहेको २०३ नम्बरको अटो रिक्साका चालकलाई नियन्त्रणमा लिइ अनुसन्धान थालिएको प्रहरीले जनाएको छ ।"
२० गाविस पूर्ण खोपमुक्त,धादिङ जिल्लाका २० गाविस आधारभूत रूपले पूर्ण खोपमुक्त गाविस घोषणा गरिएका छन् । स्वास्थ्य राज्यमन्त्री तारामान गुरुङले किरान्चोक गाविसलाई गत सोमबार खोपयुक्त गाविस घोषण गरेका हुन् । जिल्लाका ४६ गाविसमध्ये किरान्चोक २० औं खोपमुक्त गाविस भएको हो । उक्त गाविसका ९२ जना बालबालिकाले एक वर्षमुनि लिइसक्नुपर्ने सबै खोप लगाएका छन् । पूर्ण खोपयुक्त गाविस घोषण गर्नुअघि राज्यमन्त्री गुरुङ र वरिष्ठ जनस्वास्थ्य प्रशासक महेश्वर श्रेष्ठले जनस्वास्थ्य र जीआईजेडले संयुक्त रूपमा निर्माण गरेको स्वास्थ्य चौकी भवनको उद्घाटन गरेका थिए ।
सामुदायिक पुस्तकालय,"सिन्धुपाल्चोक ठोकर्पा र भोटसिपामा आधुनिक पुस्तकालय खोलिएका छन् । ५ थान कम्प्युटर र इन्टरनेट सुविधासहितका पुस्तकालयमा साहित्यिक पुस्तक, बालमैत्री शैक्षिक सामग्री र प्रौढ सिकाइ गराउन श्रव्यदृश्य सामग्री राखिएका छन् । रिड सूचना तथा स्रोत केन्द्र (रिड नेपाल), ब्युटिफुल स्टोर फाउन्डेसन र सामासुङ इन्जिनियरिङ साउथ कोरियाको आर्थिक तथा प्राविधिक सहयोगमा पुस्तकालय खुलेका हुन् । ठोकर्पाका बालबालिकादेखि वृद्धवृद्धाले यस्तो सुविधाबाट फाइदा लिन थालेको स्थानीय अमृता खड्काले जानकारी दिइन् ।"
बसको ठक्करबाट मृत्यु,दाङ पश्चिमबाट पूर्वतर्फ गइरहेको ना५ख ८१४३ नम्बरको बसले मंगलबार लमही नगरपालिका १ नर्तीमा ठक्कर दिँदा गढवा ५ खवरीका ५० वर्षीय धनबहादुर सार्कीको घटनास्थलमै मृत्यु भएको छ । ठक्कर दिने बस र चालकलाई नियन्त्रणमा लिएको वडा प्रहरी कार्यालय लमहीले जनाएको छ ।
जिविसमा काम सुचारु,"नुवाकोट जिल्ला विकास समितिमा मंगलबारदेखि काम सुचारु भएको छ । स्थानीय तह पुन: संरचनामा छुट्टै गाउँपालिका माग गर्दै आन्दोलनमा उत्रेका स्थानीयले गत ७ गते तोडफोड, आगजनी र दुव्र्यवहार गरेको भन्दै कर्मचारीले काम ठप्प पारेका थिए ।"
बिरामीको पहुँचै पुगेन,"सरकारले उपस्वाथ्य चौकीदेखि जिल्ला अस्पतालसम्म केही औषधि नि:शुल्क गराए पनि त्यसको प्रभावकारिता देखिएको छैन । जनचेतना, उपकरण तथा दक्ष जनशक्ति अभावले लक्षित वर्ग ओझेलमै छ । यसै सन्दर्भमा महेन्द्रनगरबाट चित्राङ्ग थापा, धनगढीबाट डीआर पन्त र डढेलधुराबाट मोहन बुढाऐर लेख्छन् :डडेलधुरा नि:शुल्क स्वास्थ्य सेवाको चर्चा हुँदा सबैभन्दा प्रभावकारी देखिएको बालबालिकालाई दिइने खोप कार्यक्रम नै हो । तर कैलालीको हौसलपुर गाउँका बासिन्दालाई खोपका विषयमा जानकारीसमेत छैन । गाउँमा न कुनै स्वास्थ्य स्वयंसेविका छन् न कसैलाई सरकारले नि:शुल्क उपचार गर्छ भन्ने जानकारी नै छ । यहाँ अहिलेसम्म सरकारी स्तरका कुनै पनि स्वास्थ्य कार्यक्रम पुगेका छैनन् । यो गाउँ रतनपुर ९ मोहना नदीपारि रहेको हो ।सरकारले क्षय तथा कुष्टरोग, औलो, एचआईभी, मातृशिशु सेवा, सुत्केरी सेवा तथा खोप कार्यक्रम तथा त्यसम्बन्धी औषधिहरू नि:शुल्क उपलब्ध गराउँदै आएको दाबी गरेको छ । कञ्चनपुरको महाकाली अञ्चल अस्पतालका मेडिकल सुपरिन्टेन्डेन्ट डा श्रीकृष्ण भट्टका अनुसार अस्पतालले रेबिज र सर्पदंशका बिरामीलाई पनि नि:शुल्क उपचार गराउँदै आएको छ । उनले नि:शुल्क उपचारका लागि केही औषधि सोझै केन्द्रबाटै उपलब्ध हुने गरेको र केही औषधि जिल्ला जनस्वास्थ्य कार्यालय मार्फत उपलब्ध हुने जानकारी दिए ।कैलालीमा सिकलसेल परीक्षण सुरुसेती अञ्चल अस्पतालमा सिकलसेल परीक्षण गर्ने उपकरण आएको दुई महिना बितिसकेको छ तर रोगको प्रकोप अनुरूप सेवाग्राही भने न्यून देखिएका छन् । सरकारले सिकलसेलको नि:शुल्क उपचार गर्छ भन्ने अधिकांश सर्वसाधारणले जानकारी नै पाउन सकेका छैनन् । ग्रामीण क्षेत्रमा विभिन्न निजी अस्पताल र स्वास्थ्य शिविरमा सिकलसेल परीक्षण गर्नेको घुइँचो लाग्ने गर्छ तर नि:शुल्क उपचार हुने अस्पतालमा भने चाप निकै कम देखिएको छ । थारू बुद्धिजीवी बलराम चौधरीले भने, खै धेरैलाई जानकारी नै छैन ।एचआईभी संक्रमितहरूका लागि नि:शुल्क उपलब्ध हुने एआरटी (एन्टी रेक्टोभाइरल थेरापी) को औषधि लिन सदरमुकाममा रहेको अञ्चल अस्पताल पुग्नुपर्ने अवस्था छ । कञ्चनपुरका एचआईभी संक्रमितहरू महाकाली अञ्चल अस्पतालबाट प्रत्येक महिना नियमित औषधि लिन जिल्लाका दूरदराजबाट सदरमुकाम धाउने गर्छन् । औषधि लिन सदरमुकाम आउजाउ गर्दा निकै खर्च लाग्छ, कञ्चनपुरमा एचआईभी संक्रमितहरूको संस्था नवआशाका अध्यक्ष प्रेम खडका भन्छन्, बाँचुन्जेल औषधि लिन अस्पताल नै पुग्नुपर्ने भयो, गाउँका स्वास्थ्य संस्थाबाटै औषधि उपलब्ध भए राहत हुन्थ्यो । सुदूरका तराई जिल्ला कैलाली र कञ्चनपुरमा रहेका अञ्चल अस्पतालमा एआरटी सेन्टर सञ्चालनमा रहेका छन् । कैलालीमा ६ सय २५ र कञ्चनपुरमा २ सय २५ एचआईभी संक्रमितहरूले एआरटी सेन्टरबाट नि:शुल्क औषधि पाइरहेका छन् । यसैगरी डडेलधुराको उपक्षेत्रीय अस्पतालमा सञ्चालित एआरटी सेन्टरबाट संक्रमितहरूलाई नि:शुल्क औषधि उपलब्ध भइरहेको मेडिकल सुपरिन्टेन्डेन्ट डा श्रीराम तिवारीले बताए ।कैलालीमा ४७ जना नयाँ कुष्टरोगी फेला परेको प्रकाशमा आयो । तीन महिनाअघि पनि यसरी नै कुष्टरोगी बढेको सूचना सेती अञ्चल अस्पतालले दियो । तर अहिलेसम्म कुष्टरोगीको स्थिति र अवस्थाका विषयमा भने अस्पतालसँग सन्तोषजनक उत्तर छैन । अस्पताल मात्र नभई रोगीहरू पनि पाउनुपर्ने सेवा सुविधाबाट सन्तुष्ट देखिँदैनन् । सेती अञ्चल अस्पतालमा अहिले ९० जना कुष्टरोगी उपचार गराइरहेका छन् ।कञ्चनपुर जनस्वास्थ्य कार्यालयका क्षयकुष्ट अधिकृत उद्धव ठगुन्नाका अनुसार जिल्लामा कात्तिक सम्मका तथ्यांकमा क्षयरोगी २ सय ५०, कुष्टरोगी ३८ रहेका छन् । क्षय र कुष्टरोगीलाई जिल्लाका २१ वटै स्वास्थ्य केन्द्रबाट नियमित औषधि वितरण भइरहेको छ, उनले भने ।दक्ष जनशक्ति र उपकरणको अभावक्षय रोग, रेबिज, सर्पदंशजस्ता सरकारले प्राथमिकतामा राखेका रोगको निवारणका लागि स्वास्थ्यसंस्थाले औपचारिक कामभन्दा बढी केही पनि गर्न नसकेको सर्वसाधारणले गुनासो गरेका छन् । असाध्य रोग मात्र होइन कैलालीमा प्रसूति सेवा, नियमित गर्भजाँच, खोप सेवाजस्ता अति संवेदनशील स्वास्थ्य सेवा पनि सहज तरिकाले सञ्चालन हुन सकेका छैनन् । विभिन्न स्वास्थ्य केन्द्र र अस्पतालको स्थिति नै नाजुक रहेको छ । कतै स्वास्थ्यकर्मी छैनन् भने स्वास्थ्यकर्मी भएका ठाउँमा स्वास्थ्य उपकरण र औषधि छैन ।सरकारले स्वास्थ्य संस्थामार्फत नि:शुल्क प्रसूति सेवा उपलब्ध गराएको दाबी गर्दै आएका बेला कञ्चनपुरको महाकाली अञ्चल अस्पतालमा विगत ३ वर्षयता स्त्री तथा प्रसूति रोग विशेषज्ञ डाक्टर नै छैनन् । धेरैजसो जटिल केसहरू धनगढी, नेपालगन्ज र सीमापारि भारतीय सहर रिफर गरिन्छ । एक जना गाइनोसम्बन्धी डाक्टरले केही महिना सेवा दिँदै आएकोमा उनको सरुवा भएपछि डाक्टर नै छैनन् मेसु डा भट्टले भने, विशेषज्ञ डाक्टर र एनेस्थेसिया नभएकाले आईसीयू पनि सञ्चाल हुन सकेको छैन ।२ वटा अञ्चल अस्पताल र १ उपक्षेत्रीय अस्पताल रहेको सुदूरपश्चिम क्षेत्रमा जम्मा ४ बेड आईसीयूको व्यवस्था छ । त्यो पनि धनगढीको सेती अञ्चल अस्पतालमा मात्रै ।उपक्षेत्रीय अस्पतालमा बालरोग विशेषज्ञ छैनन्डडेलधुरा उपक्षेत्रीय अस्पतालमा सरकारले नि:शुल्क उपचार घोषणा गरेका सबै रोगहरूका रोगीलाई सेवा दिन सकेको छैन । गर्भपतन सेवा र एक महिनामुनिका बालबालिकालाई दिने भनेको नि:शुल्क सेवा अस्पतालले दिन सकेको छैन । अस्पतालका मेडिकल सुपरिन्टेन्डेन्ट डा श्रीराम तिवारीले गर्भपतनको अर्काे महिनादेखि नि:शुल्क सेवा दिने तयारी भइरहेको बताए । यो सरकारले भर्खरै गरेको निर्णय हो, उनले भने, यसको तयारीमा जुटेका छौं । एक महिनामुनिका बच्चाहरूको उपचार सेवाका लागि उपक्षेत्रीय अस्पतालमा बालरोग विशेषज्ञ डाक्टर नभएको उनले बताए । विशेषज्ञ डाक्टर पाउन सकिएको भए सेवा दिन सकिन्थ्यो उनले भने, अहिले बच्चाहरूको उपचारका लागि नेपालगन्ज, धनगढी रिफर गर्न बाध्य छौं ।उनले एचाआईभी संक्रमितहरूलाई एआरटी सेवा, कुष्ट तथा क्षयरोगी, प्रसूति लगायतका अन्य सरकारले दिने भनिएका नि:शुल्क सेवालाई दिँदै आएको बताए । यससम्बन्धी औषधिसमेत अहिलेलाई पर्याप्त रहेको बताए । सरकारले घोषणा गरेका जटिल प्रकृतिका मुटुरोगसम्बन्धी र क्यान्सर लगायतका बिरामीको नि:शुल्क उपचारका लागि जिल्लाबाट केन्द्रीय अस्पतालमा सिफारिस गरिने व्यवस्था छ ।"
बढ्दै कुपोषित बालबालिका,"रोल्पा बिरामी भई उपचार गराउन आएका अति कुपोषित केही बालबालिकालाई जिल्ला अस्पतालले नेपालगन्जको पोषण गृहमा पठायो । पर्याप्त खाद्य पदार्थ, भिटामिन तथा पौष्टिक पदार्थ अभावले यहाँ कुपोषित हुने बालबालिकाको संख्या बढ्दो छ ।कुपोषित बालबालिकालाई अभिभावकले पर्याप्त मात्रामा खाद्य पदार्थसमेत खुवाउन नसकेको अस्पतालले जनाएको छ । वरिष्ठ अहेव कुलबहादुर डाँगीका अनुसार स्वास्थ्य र सरसफाइमा ध्यान नदिँदासमेत बालबालिकालाई सानैदेखि रोग लाग्ने गरेको पाइएको छ । उनी भन्छन्, घरैमा भएको वस्तुलाई मिलाएर खुवाउन नजानेकाले बालबालिका कुपोषित हुने गरेको पाइएको छ । स्थानीय उत्पादनमा कमी हुनु, पौष्टिक खाद्यपदार्थ प्राप्त गर्न नसक्नु तथा गरिबीका कारण बर्सेनि कुपोषित बालबालिकाको संख्या बढेको छ ।जिल्ला शिक्षा कार्यालयका अनुसार विद्यालयमा भर्ना भएका बालबालिकालाई पौष्टिक पदार्थ दिनुपर्छ भन्ने चेतना अभिभावकलाई दिने गरे पनि कतिपयले गरिबीलाई मुख्य चुनौती देखाउने गरेका छन् । शिक्षा अधिकारी चिरञ्जीवी पौडेल भन्छन्, आफ्नो भान्सामा पर्याप्त पौष्टिक पदार्थ जुटाउन नसक्नु सयौं अभिभावकका लागि समस्याको विषय बनेको छ । गाउँघरमा खेतीमा संलग्न हुने जनशक्ति नभएकाले स्थानीय उत्पादनलाई बेवास्ता गर्दा कुपोषित बालबालिकाको संख्या बढेको हो । जिल्ला शिक्षा तथा स्वास्थ्य कार्यालयले कुपोषित बालबालिकाको एकिन संख्या पत्ता लगाउन नसकिएको जनाएका छन् । स्थानीय गैरसरकारी संस्था मानव अधिकार सचेतन केन्द्र हुरेकले जिल्लाका १५ गाविसका १ सय १८ बालविकास केन्द्रमा सञ्चालित कार्यक्रम अनुसार ३५ जना कुपोषित बालबालिका फेला परेको जनाएको छ । अभिभावकले बालविकास केन्द्रमा ल्याएका बालबालिकाको स्वास्थ्य जाँच गर्दा उनीहरूलाई फेला पारिएको हो । लिबाङ नगरपालिकासहित खुंग्री, अरेश, सखी, कोर्चाबाङ, धबाङ, ह्वामा, जंकोट, नुवागाउँमा कार्यक्रम सञ्चालन गरिएको हो । बालबालिकाको अवस्था सुधार गर्न सरकारी तथा गैरसरकारी कार्यालयले ठूलो रकम खर्चेर कार्यक्रम चलाएका छन् । गैरसरकारी क्षेत्रबाहेक जिल्ला स्वास्थ्य, शिक्षा, जिविस, महिला तथा बालबालिका कार्यालय, कृषि लगायतका कार्यालयले करोडौ रकम खर्चेका छन् । विदेशी गैरसरकारी संस्था सेभ द चिल्ड्रेन, सुआहारा लगायतले बर्सेनि करोडौंको रकम यसैमा खर्च गरे पनि उपलब्धि न्यून अवस्थामै छ ।"
भुटानी शरणार्थी भोकभोकै,"शिविरमा क्रियाशील करिब ५ सय स्वयंसेवकले रासन वितरण नगरेका हुन । शिविरका शरणार्थीले नवौं दिन पनि रासन पाउन सकेनन् । आर्थिक अवस्था कमजोर भएका अधिकांश शरणार्थी भोकभोकै पर्न थालेको बेलडाँगी शिविर व्यवस्थापन समितिका सचिव सञ्चहाङ सुब्बाले बताए । उनले रासन संकटले शिविरमा भोकमरीको अवस्था सिर्जना हुन लागेको जनाए । अहिलेसम्म पालोपैचो गरेर खायौं । अब कुनै विकल्प छैन । यही अवस्था अझै केही दिनसम्म रहेमा खानै नपाएर ज्यानै जान सक्छ, उनले भने । डब्लूएफपीले दिँदै आएको प्रतिशरणार्थी ३ सय ३५ ग्राम चामल, ६० ग्राम दाल र २० ग्राम खाने तेलमध्ये चामलबाहेक दाल र तेलमा कटौती गरेको हो । स्वयंसेवकले रासन वितरण गर्न मानेका छैनन् । चामल मात्र खाएर शिविरमा स्वयंसेवकको काम गर्न सक्ने अवस्था नभएकाले वितरण नगरेको बेलडाँगी शिविरका तेजबहादुर कार्कीले बताए ।राहत वितरण नभएपछि बेलडाँगी शिविरका ८ हजार २ सय ९४ शरणार्थीको दैनिकी कष्टकर बनेको छ । ३१ वर्षीया हरिमाया दंगाल छोराछोरीलाई बचाउनै गाह्रो भएको दुखेसो पोख्छिन् । उनले भनिन्, घरमा एक गेडो चामल छैन, बाहिरबाट कमाएर ल्याउने मान्छे पनि छैनन्, दुई जना छोराछोरीलाई मैले के खुवाउनु ? रासन अभावमा भोकै बस्नुपरेको भन्दै शिविरमा अध्ययनरत विद्यार्थीले सरोकारवालालाई मंगलबार घेराउ गरे । विद्यालय पोसाकमै प्ले कार्ड बोकेका उनीहरूले तत्काल रासन वितरण गर्न माग गर्दै शरणार्थीसम्बन्धी राष्ट्रसंघीय उच्चायोग (यूएनएचसीआर) का प्रतिनिधि सवार गाडी घेराउ गरेका हुन् । उनीहरूले फिल्ड कार्यालयमा धर्ना थिए । सातादेखि भरपेट खान नपाउँदा धर्ना बस्न आएको विद्यार्थी रोहित मगरले बताए ।भुटानी शरणार्थी प्रतिनिधि स्वदेश फिर्ती समितिका अध्यक्ष भम्पा राईले शिविरमा मानवीय संकट उत्पन्न हुन नदिन नेपाल सरकार जिम्मेवार हुनुपर्ने बताए । उनले सरकारले दाता राष्ट्र खोजी गरेर शरणार्थीहरूले भरपेट खान पाउने अवस्था सिर्जना गरिदिनुपर्ने माग गरे । शिविर व्यवस्थापन समितिका सहसचिव टीकाराम रसाइलीले शरणार्थीको दीर्घकालीन समाधान नहुँदा अहिलेको संकट उत्पन्न भएको बताए । उनले शिविरमा रहेका करिब ११ हजार शरणार्थीमध्ये पुनर्वास जान नचाहनेलाई यही रहने व्यवस्था गरिदिनुपर्ने माग राखे । जुटेन सहमतिरोकिएको राहत वितरणबारे सरोकारवालाबीच मंगलबार छलफल भए पनि कुनै ठोस सहमति जुट्न सकेन । छलफलमा शरणार्थी समन्वय एकाइका शाखा अधिकृत यज्ञ निरौला, लुथरन विश्व फेडेरेसनका दमक प्रमुख डा शम्भु कट्टेल, यूएनएचसीआरकी फिल्ड सहायक गंगा सेन, क्याम्प सुपरिवेक्षक रामकुमार पौडेल, डब्लूएफपीका प्रतिनिधि सागर नेपाल र शिविर व्यवस्थापन समितिका पदाधिकारी सहभागी थिए । छलफलमा शिविर व्यवस्थापन समितिले रासन कटौती नगर्नेबारे डब्लूएफपीको ध्यानाकर्षण गराउने र सरोकारवाला निकायले थप दाताका लागि सरकारसमक्ष अनुरोध गर्नेबारे छलफल भएको शिविर सचिव सुब्बाले बताए ।"
नागरिकको कर्तव्य निभाएका हौं,"अस्ट्रेलिया उनीहरूले पछिल्लो समयमा जे गरिरहेका छन्, त्यसले सरकारले गर्न नसकेको काम गरे भनेर वाहवाही दिलायो । विशेष गरी सामाजिक सञ्जालमा त सरकारलाई नै चुनौती बनेका धारणाहरूसमेत सार्वजनिक भयो । उनीहरू भने आफूहरूले नागरिकको कर्तव्य पूरा गर्ने कोसिस मात्र गरेको ठान्छन् । तर पनि उनीहरूको यो अभियान जारी छ, सरकारको कुनै उल्लेख्य सहयोगबिनै । कला क्षेत्रमा अलग पहिचान बनाएका सीताराम कट्टेल धुर्मुस र कुञ्जना घिमिरे सुन्तली हुन पनि नेपालको दुर्गम भेगका दुई स्थानमा नमुना बस्ती निर्माण सकेर अर्काे बस्ती निर्माणमा लागिसकेका छन् । यसका लागि आफ्नो रोजीरोटी बनेको कला क्षेत्रलाई नै छायामा राखेर दिनरात लागिपरेका छन् । त्यसकै लागि रकम संकलन गर्न अहिले उनीहरू अस्ट्रेलियाका विभिन्न सहरको भ्रमणमा छन् । किनकि उनीहरूलाई थाहा छ विदेशमा रहेका नेपालीहरूको सहयोगबिना उनीहरूको यो अभियान सफल हुनै सक्दैन । विदेश र नेपालमा रहेका नेपालीभाषी र नेपालीहरूको सहयोग कति रह्यो भने, गिरानचौरका लागि आशा गरिएभन्दा १ करोड बढी रकम संकलन भयो । उनीहरूले सहयोग संकलनै बन्द गर्नुपर्यो । नेपाली र नेपालीभाषीहरूको सहयोगका लागि त हामी जीवनभर ऋणी छौं, अस्ट्रेलिया भ्रमणमा रहेका धुर्मुससुन्तलीले कान्तिपुरसँग भने, यसले पनि हामीलाई अर्काे नमुनाबस्ती निर्माणको लागि प्रेरणा दिएको हो ।हुन पनि, सिड्नी र एडिलेडमा भएको कार्यक्रमबाट मात्र उनीहरूले ३० लाख रुपैयाँभन्दा बढी संकलन गरिसकेका छन् । त्यसमा मेलबर्न र ब्रिसबनबाट समेत उल्लेख्य रकम थपिने आशामा उनीहरू छन् । उनीहरूले आफ्नो तेस्रो एकीकृत नमुना बस्तीका रूपमा छनोट गरेको महोत्तरीको मुसहर गाउँको कथा बेग्लै छ । अशिक्षा, गरिबी अभावलगायत सबै थोकले पछि परेको उक्त बस्तीमा उनीहरू पहिलोपटक सरसफाइ अभियान लिएर गएका थिए । त्यति बेला नै त्यहाँको अवस्था महसुस गरेका उनीहरूले केही गर्नुपर्छ भन्ने सोच बनाएका थिए । अब अहिले आएर त्यो सोचले मूर्तरूप लिएको मात्र छैन, ५० मुसहर परिवारलाई यही नयाँ वर्षको दिन घर हस्तान्तरण नै गर्ने योजना बनिसकेको छ । यसका लागि अहिलेसम्म २० प्रतिशत काम सम्पन्न भइसकेको छ । कहिलेकाहीं उठाइएको रकम पारदर्शिताको कुरासमेत उठाइने गरिएको छ उनीहरूसँग । तर उनीहरू ढुक्क छन् । भने, हामीले कति उठायौं, कसले कति दिनुभयो, कसरी र कहाँ खर्च भइरहेको छ, त्यो जोसुकै आएर जहिले पनि हेर्न सक्छ ।समाजमा केही गर्न इच्छाशक्ति हुने हो भने सम्भव रहेछ भन्ने आफूहरूको अनुभव सुनाउँछ उनीहरू । हुन पनि, अहिलेसम्म कसैले गर्न नसकेको काम गरेर देखाइदिएका छने धुर्मुससुन्तलीले । टेलिभिजन, नाटकलगायतमा काम गर्दागर्दै नेपालीमाझ चिनिएका उनीहरूलाई यो कामले कलाकारभन्दा पनि समाजसेवीका रूपमा स्थापित गरिदिएको छ । तर उनीहरू चाहन्छन्, आफूहरूलाई कलाकारकै रूपमा नेपालीले चिनून् । हो, हामीेले आफ्नो समाजका लागि केही गर्न सकिन्छ कि भनेर कोसिस गरिरहेका छौं, उनीहरूले भने, तर हाम्रो मुख्य पेसा कलाकारिता नै हो र हामी जीवनभर कलाकारकै रूपमा नेपालीका मनमनमा बाँच्न चाहन्छांै ।"
संगीतकार योञ्जन पुरस्कृत,"हेटौंडा भीम विराग संगीत साहित्य कला प्रतिष्ठानले बिजुलीमाया वन श्रेष्ठ राष्ट्रिय संगीत पुरस्कार कला साधक कर्म योञ्जनलाई प्रदान गरेको छ । एक लाख रुपैयाँ र सम्मान पत्र रहेको पुरस्कार बिजुलीमाया वन श्रेष्ठका छोरा युवा उद्योगी कन्हैयाकृष्ण श्रेष्ठले एक दशकअघि स्थापना गरेका हुन् । दार्जिलिङमा जन्मेका योञ्जनले नेपाली संगीतलाई गायन र संगीत संयोजनमार्फत अन्तर्राष्ट्रिय क्षेत्रमा पुर्याएको विशिष्ट योगदानको कदर गर्दै पुरस्कृत गरिएको प्रतिष्ठानले जनाएको छ । वरिष्ठ चलचित्रकर्मी चेतन कार्की र ८७ वर्षीया बिजुलीमाया वन श्रेष्ठले शनिबार संगीतकार योञ्जनलाई दोसल्ला ओढाई सम्मानपत्रसहित पुरस्कार प्रदान गरे । पुरस्कार पाउने योञ्जन दसौं स्रष्टा हुन् ।कार्यक्रममा गायक दुर्गा खरेलले सारंगीको तारले मेरो मनको गीत गाउँछ सहित तीन गीत गाइन् । प्रकाश सायमीले नेपाली संगीत क्षेत्रमा योञ्जनको योगदानबारे बोले । पुरस्कृत योञ्जनले नेपालले दार्जिलिङका साहित्यकार, कलाकार, संगीतकार र गीतकारलाई चिनाउने काम गरेको बताए ।"
सहरमा लखनउको स्वाद,"काठमाडौं मुखमा हाल्दा बिलाइजाने खसीको मासु । न ज्यादा स्पाइसी न धेरै चिल्ली । बालबालिकादेखि बूढापाकासम्मले आरामले निल्न सक्ने । मटन गेलावती कवाब नामक यो सजिलो र स्वादिष्ठ परिकार होटल सोल्टी क्राउन प्लाजाले आयोजना गरेको लखनवी फुड फेस्टिभल मा उपलब्ध छ ।फेस्टिभलमा लखनउको प्रख्यात कवाब बिर्यानी पनि राखिएको छ, जुन अन्य ठाउँको भन्दा बिछट्टै फरक स्वादको छ । घ्यू, काजु, दालचिनी आदिको सुगन्धले बिर्यानी हेर्दै खाऊँखाऊँ लाग्ने देखिन्छ । खाँदा धीत नमर्ने स्वाद । होटलको डेक, गार्डेन टेरेसमा आयोजित फेस्टिभलमा दम मुर्ग काली मिर्ची, काकुरी कवाब, पसन्दा कवाब जस्ता परिकार चाख्न पाइन्छ । शाकाहारीका लागि पनिर साँझानी, सब्जी गेलावती, सिर्मल लगायत खाना राखिएका छन् । लखनउको हरेक परिकार निकै रिच हुन्छ, होटलका एक्ज्युक्युटिभ सेफ युवराज पोखरेलले भने, नबावहरूका पालामा त्यहाँजस्तो रिच खाना खाने चलन थियो, त्यो अझै कायम छ ।पोखरेलका अनुसार लखनवीहरू बजारिया मसला चलाउँदैनन् । नबावहरूले पकवानलाई कलासँग जोड्ने गरेकाले त्यहाँका परिकारहरू मीठा र फरक स्वादका हुने गरेको उनले बताए । अलि महँगो पर्ने भएकाले यी परिकारको नक्कल अरूले खासै गरेका छैनन्, उनले भने ।शताब्दीऔंअघिको रेसिपी र स्वादलाई पुन: ताजा बनाउने उद्देश्यले सोल्टीले फुड फेस्टिभल आयोजना गरेको विज्ञप्तिमा उल्लेख छ । फेस्टिभलमा लखउनबाटै आएका मास्टर सेफ मिराज अहमद र सेफ अरर अहमदले खानाका परिकारमार्फत भारतीय शाहीकालको झल्को दिइरहेका छन् । सानो आगोमा धेरै बेर लगाएर पकाइने नवाबी परिकारहरू नेपालका होटलहरूमा खासै उपलब्ध छैनन् । सोल्टी आफैंले भने मेनुमा लखनवी कुजिन थपेको छ ।लखनउका परिकारमा सुक्खा फललाई मसलाका रूपमा प्रयोग गरिन्छ । जुस, लस्सीजस्ता पेय पदार्थमा पनि बदाम, चेरी, चन्दन आदि मिसाइएको हुन्छ ।माघ १३ मा सुरु भएको फेस्टिभल आउँदो शनिबारसम्म चल्नेछ । लखनवी गीत र गजल सुन्दै राजसी खानाको स्वाद लिन चाहनेलाई यो अवसर सुनौलो हुन सक्छ ।"
डाइङ क्यान्डल माघ २८ देखि,"काठमाडौं हिमाली भेगमा बसोबास गर्ने दिदी र भाइबीचको ममतालाई मूल कथाका रूपमा राखेर बनाइएको फिल्म डाइङ क्यानडल माघ २८ देखि सार्वजनिक प्रदर्शनीमा आउने भएको छ । नरेशकुमार केसीको लेखन तथा निर्देशन रहेको उक्त फिल्ममा दिदीको भूमिकामा सृजना सुब्बा अभिनीत छिन् । त्यसबाहेक फिल्ममा सौगात मल्ल, अर्पण थापा, लाक्पा सिंह तामाङ, विद्या कार्कीलगायतको पनि अभिनय रहेको छ । अमेरिकामा हुने क्विन्स फिल्म फेस्टिभलमा छनोट भई उत्कृष्ट छायांकनमा अवार्ड जितेको डाइङ क्यान्डल उत्कृष्ट फिल्म र अभिनेत्री विधातर्फ पनि मनोनयनमा परेको थियो । उक्त फिल्मलाई चलचित्र विकास बोर्डले समेत विशेष फिल्ममा पारेको छ ।फिल्मको रिलिज मिति घोषणासँगै यसका गीत र प्रोमो पनि रिलिज गरिएका छन् । उत्तम केसी, रविन आचार्य र विमल सुवेदीको निर्माण रहेको फिल्मलाई दिपङर सिग्देल र रविन आचार्यले खिचेका हुन् भने भूपेन्द्र अधिकारीले सम्पादन गरेका हुन् । फिल्ममा डेल सम्नरको संगीत र श्याम नेपालीको संगीत संयोजन रहेको छ ।"
निसाफ घोषणा,"काठमाडौँ विवेक सापकोटाको निर्देशनमा फिल्म निसाफ बन्ने भएको छ । क्राइम र लभस्टोरीमा आधारित रहने फिल्मलाई सुपरियल फिल्मसको ब्यानरमा एस जंग रानाले निर्माण गर्ने भएका हुन् । अनुपविक्रम शाही, सरोज खनाल, धु्रव कोइराला, यादव बैरागी, भरत ढुंगानासँगै साधना सिलवाल, शिशिर भट्ट, सगुन थापा, विजयजंग रायमाझीलगायत कलाकारको फिल्ममा मुख्य भूमिका रहने बताइएको छ ।निर्देशक सापकोटाकै पटकथा रहेको फिल्मलाई दिव्य सुवेदीले छायांकन गर्नेछन् भने मनोज चौलागार्इंको संगीत र श्री श्रेष्ठको द्वन्द्व रहने बताइको छ । फागुन ५ देखि फिल्मको छायांकन सुरु हुने निर्देशकले बताए ।"
रेलिमाई बाट उठेको रकम अनाथ आश्रमलाई,"दोलखा रेलिमाई की नायिका पूर्णिमा लामाले आफ्नो गृहजिल्लाको एउटा अनाथ आश्रमलाई सहयोग गरेकी छन् ।उक्त फिल्मको च्यारिटी सो बाट उठेको रकममध्ये २० हजार १ सय ५१ रुपैयाँ उनले सहयोग गरेकी हुन् । आफू अध्यक्ष रहेको फेथ नेपालका तर्फबाट आयोजित च्यारिटी सोबाट उठेको रकम गौरीशंकर बाल गृहलाई सहयोग गरेको उनले बताइन् । दोलखाको चरिकोटस्थित चोथाङको तामाङबस्तीमा जन्मिएर हाल मोडलिङ, अभियन र फिल्म निर्माणमा पहिचान बनाउँदै गएकी उनले उक्त रकम जिल्ला प्रशासन कार्यालयमार्फत बालगृहलाई हस्तान्तरण गरिन् । बाल गृहमा रहेका १२ अनाथले भोकभोकै दैनिकी गुजारिरहेको समाचार आएपछि सहयोग गर्न च्यारिटी सो गरेको पूर्णिमाले बताइन् । बालगृहका कर्मचारी निरञ्जन सापकोटाले रकम बुझ्दै केन्द्रीय बाल कल्याण समितिले तीन महिनादेखि पैसा नपठाएकाले ६० हजारको उधारो खाद्यपदार्थ ल्याएर छाक टार्ने गरिएको बताए ।"
राम्री देखिन माइक्रोब्लेडिङ,"काठमाडौं आँखीभौं पातलो हुनुको पीडा महिलाहरूलाई भलिभाँती थाहा छ । घरबाट बाहिर निस्किँदैपिच्छे पेन्सिलले कोर्नुपर्छ । पिग्मेन्ट जेल दल्नुपर्छ । रौं बाक्लो देखाउन कोहीले त टयाटु नै खोपाएका हुन्छन् । तर टयाटुले आँखीभौं बनाउँदा केही समयपछि रङ बदलिएर कुरूप देखिन सक्छ । ब्युटी थेरापिस्ट रुसिया राईले आइब्रो बाक्लो बनाउने एउटा नयाँ विधि सुरु गरेकी छन् । लन्डनको फिब्रोज कम्पनीमा तालिम लिएकी उनले माइक्रोब्लेडिङ भन्ने शैली नेपालमा अपनाउन आँटेकी छन् । यसमा पिग्मेन्टलाई छालाभित्र छिराइन्छ । हुन त यो सेमी पर्मानेन्ट टयाटु नै हो, तर पर्मानेन्टभन्दा निख्खर प्राकृतिक र सुन्दर देखिन्छ । विदेशमा यसको लोकप्रियता बढ्दो छ । माइक्रोब्लेडिङ गर्दा सबै डिस्पोजेबल यन्त्र प्रयोग गर्नुपर्छ, धुलिखेल अस्पतालमा नर्ससमेत गरेकी रुसियाले भनिन्, छालाको मध्य भागमा पिग्मेन्ट राखिने भएकाले कुनै प्रकारको साइड इफेक्ट हुँदैन । उनका अनुसार टयाटु दुई वर्ष ढुक्कैले टिक्छ । माइक्रोब्लेडिङ गरिसकेपछि ट्रिटमेन्ट क्रिमहरू भने लगाइरहनुपर्छ । छाला र अनुहारको बनावटअनुरूप आइब्रोको सेप मिलाएपछि मात्रै ब्लेडिङ सुरु गरिन्छ । यसो गर्दा आँखीभौंको हड्डी ख्याल गर्नुपर्ने रुसियाले बताइन् । भनिन्, हड्डीअनुसारकै सेप निकाल्नुपर्छ । सुहाउँदो सेप निकालेपछि खोप्न सुरु गरिन्छ । एक जनाको माइक्रोब्लेडिङ गर्न दुई घण्टाजति लाग्छ । यो विधिले आइब्रो मिलाइराख्नुपर्ने झन्झटबाट मुक्ति दिन्छ । पातलोलाई भनेजस्तै बाक्लो बनाइदिन्छ । अनुहार सुहाउँदो सेप निकालिने भएकाले टयाटुको अवधि सकिएपछि पनि थ्रेडिङ गर्न सहज हुन्छ । आँखीभौं राम्रो भए रूपै राम्रो देखिन्छ, रुसियाले भनिन्, एजिङ (उमेर) को असरलाई पनि घटाउँछ यसले ।नेपालमा खासै प्रचलनमा नआएको यो विधिबारे जानकारी दिन यी थेरापिस्ट तीन महिनाका लागि स्वदेश आएकी छन् । फेब्रुअरी १ बाट उनले लाजिम्पाटको सिटी स्पामा केही इच्छुकको माइक्रोब्लेडिङ गराउने बताइन् । आफ्नै दिदीको समेत गराइसकेकी छन् ।पातलो आइब्रो थियो मेरो, दिदी चाहिँले भनिन्, भी सेप थियो । सुहाएकै थिएन । अहिले अनुहार नै फेरिएजस्तो लागेको छ ।"
चाँदनी मिस दाङ,"दाङ घोराही१० नयाँ बजारकी चाँदनी मल्लले मिस दाङ को ताज पहिरिएकी छन् । पेज थ्री इन्टरटेन्मेन्टले गरेको प्रतियोगितामा उनले १३ प्रतिस्पर्धीलाई पछि पार्दै ५० हजार रुपैयाँ पुरस्कार पनि जितिन् ।फस्ट रनरअप घोराहीकै रजनी बर्मा र सेकेन्ड रनरअप जेनी राना भए । उनीहरूले क्रमश: २० हजार र १५ हजार रुपैयाँ पाए । पूर्वमिस नेपाल सुगारिका केसी, निर्देशक हेमराज बीसी, नृत्यांगना पूर्णिमा श्रेष्ठ, मोडल कृति भट्टराई र गायकसंगीतकार हर्कुलिस बस्नेत निर्णायकमा थिए ।"
परम्परा संगीत पाठशाला,"काठमाडौं शास्त्रीय संगीतलाई मूलधारमा राखेर अन्य विधाबारे पनि प्रशिक्षण दिने गरी परम्परा संगीत पाठशाला खोलिएको छ । बत्तीसपुतलीस्थित पाठशालाको उद्घाटन पूर्वगभर्नर हिमालयशमशेर राणाले गरे । पुस १ देखि सञ्चालनमा आएको विद्यालयको औपचारिक उद्घाट गरिएको थियो ।संगीतको जरो नै शास्त्रीय संगीत हो, राणाले भने, शास्त्र जाने संगीत परिपक्व बन्छ । कार्यक्रममा गीतकार राजेन्द्र थापा, सितावादक डा ध्रुवेशचन्द्र रेग्मी, बाँसुरीवादक जीवन आलेलगायत संगीतकर्मी उपस्थित थिए । उत्तम रिमालले सञ्चालन गरेको विद्यालयमा गायन, वादन र नृत्यसमेत सिकाइन्छ ।"
ट्रम्पको आदेशविरुद्ध प्रदर्शन बढ्दै,"वासिङ्टन डीसी अमेरिकी राष्ट्रपति डोनाल्ड ट्रम्पको पछिल्ला निणर्यका विरुद्धमा जुलुस, विरोध र धर्ना दैनिक बढेका छन् । मुख्य सडक, उपराष्ट्रपतिको निवासदेखि अन्तर्राष्ट्रिय विमान स्थलहरूमा समेत विरोध भएका छन् । राति अबेरसम्म मैनबत्ती बालेर जुलुस निकालेका छन् । एक घण्टा लाग्ने सडक घुमेर वैकल्पिक बाटो लिँदा वा थाहा नभएर त्यही बाटो जाँदा कैयौं कामकाजीहरूलाई असहजसमेत हुन पुगेको छ । राष्ट्रपति निर्वाचनको बहसमा नै पटकपटक आप्रवासी मुस्लिमलाई अमेरिकाबाट लखेट्ने बताउँदै आएका ट्रम्पले पाँच दिनअघि त्यस्तै निर्णय लिए । अध्यागमन अधिकारीलाई सबै अधिकार तोकिदिएको छ । बाहिर गएकाहरू अमेरिका प्रवेश गर्न नपाउने परिवार अमेरिकामा आफू बाहिर हुने अवस्थासमेत देखिन थालेको छ । ग्रिन कार्ड लिएर बस्नेलाई पनि पुन: प्रवेश लिने या नलिने भन्ने सबै अधिकार अध्यागमन अधिकारीको निर्णयमा रहेकाले धेरै नवअमेरिकीहरू अन्योलमा परेका हुन् । दैनिकजसो राति सडकमा क्यान्डल लाइट बालेर उपराष्टपति भवनअगाडि हजारांैको संख्यामा प्रदर्शनकारीहरू उत्रेका छन् । उनीहरू भन्दै थिए, अमेरिका ट्रम्पको मात्र होइन । यो मुलुक बनाउन हामीले पनि योगदान गरेका छौं । जुन निर्णयहरू भइरहेका छन्, यो गलत हो । सुरक्षा व्यवस्था पनि निकै कडा बनाइएको छ । सबैलाई आफ्नो परिचयपत्र लिएर हिँड्न निर्देशन दिइएको छ ।ट्रम्पको घोषणाले केही क्रिस्चियन र अन्य धर्म भएका मुलुकलाई भने फाइदा हुने देखिएको छ । नेपाल, भारत, रसिया, चीन, युरोपेली मुलुकहरूलाई भने सहज हुने वातावरण बनाउनेतर्फ उनी लागेका छन् । केही समयमा यस्ता आन्दोलन साम्य हुने धारणाहरू पनि आउन थालेका छन् । उनले अमेरिकामा ठूलो संख्यामा रहेका भारतीय र अन्य मुलुकको साथ लिने संकेत देखाएका छन् । पुराना अमेरिकीले भन्दा पनि यहाँ आएर अमेरिकी बनेका नवअमेरिकीले अन्य नागरिक नथपिऊन् भन्ने धारणा राखेकोले ट्रम्पले साथ पाएको हुन सक्ने अर्कैखाले अनुमान स्थानीय समाचारहरूमा आउन थालेका छन् ।नेपालीको फोनको ओइरोनेपाली दूतावासमा पनि राष्ट्रपति ट्रम्पको निर्णयपछि दैनिकजसो नेपालीहरूको फोन आउने गरेको राजदूत डा अर्जुन कार्कीले बताएका छन् । निर्णय भएको विषय तत्काल सञ्चारमाध्यममा आए पनि के भएको होला, कुनै जानकारी छ कि भनेर नेपाली समुदाय बढी जिज्ञासु बनेका छन् । के उत्तर दिनु कागजपत्र भएर बसेका नेपालीहरू र अन्य सबैलाई धैर्य गर्न भन्ने गरेको छु, राजदूत कार्कीले भने, विरोध पनि भइरहेको छ । निर्णय पनि हुँदै गएका छन् । हामी हेर्ने र सुन्ने हो । अन्य मुलुकको आन्तरिक मामिलामा हाम्रो कुनै धारणा हामीले बोल्नु हँुदैन ।"
"आदेश नमान्ने बर्खास्त, नयाँ नियुक्ति","वसिङ्टन अमेरिकी राष्ट्रपति डोनाल्ड ट्रम्पले आफूले ल्याएको कार्यकारी आदेशको विरोध गर्ने कामु संघीय महान्यायाधिवक्ता स्याल्ली क्विलिएन एट्सलाई सोमबार राति बर्खास्त गरेका छन् । उनले कार्यकारी आदेशको बचाउ नगर्ने बताएकी थिइन् । उनको ठाउँमा ट्रम्पले डाना बोएन्टेलाई नियुक्त गरेका छन् । डेमोक्रयाटिक पार्टीका समर्थक, पूर्वराष्ट्रपति बाराक ओबामाका पालामा नियुक्त महान्यायाधिवक्ता एट्सको गतिविधिबाट क्रूद्ध भई राष्ट्रपति ट्रम्पले उनलाई बर्खास्त गरी उक्त पदमा बोएन्टेलाई नियुक्त गरेका हुन् । राष्ट्रपति ट्रम्पको निजी सचिवालयमा सोमबार राति नै डाना बोएन्टेले शपथग्रहण गरेका छन् । ट्रम्पले कार्यकारी आदेश जारी गरेपछि त्यसको समर्थन र पक्षमा बहस नगर्ने भन्दै एट्सले न्याय मन्त्रालयअन्तर्गतका सबै महान्यायाधिवक्ताका नाममा आदेश जारेकी थिइन् ।"
अस्तित्वकै संकटमा राउटे,"नाडा (अछाम) थातथलो नभएका राउटे समुदायको जनसंख्या घट्दै गएको छ । बालमृत्यु दर उच्च छ । धर्मसंस्कृतिका कारण स्वास्थ्य संस्थामा गएर उपचार नगराउने भएकाले कतिपय बस्तीमै थलिएका छन् । राउटे जातिका सम्बन्धमा लामो अध्ययनअनुसन्धान गरेका त्रिभुवन विश्वविद्यालय प्राणिशास्त्र केन्द्रीय विभागका प्राध्यापक डा नन्दबहादुर सिंहले राउटेलाई राज्यले संरक्षित मानव समुदायका रूपमा विकास गर्नुपर्ने बताए । राउटे कला, भाषा, संस्कृति, परम्परा, वेशभूषाको जगेर्ना हुनुपर्छ, उनले भने, राउटेलाई एनजीओकरणबाट मुक्त गर्नुपर्छ । भत्ता रकम कुलतमा खर्च हुन नदिन ध्यान दिनुपर्छ । सरकारले चालु आवदेखि भत्ता रकम बढाएर प्रतिव्यक्ति मासिक दुई हजार रुपैयाँ प्रदान गर्दै आएको छ । उनले प्रजनन दर बढी रहे पनि पाँच वर्षमुनिका बच्चाहरूको मृत्यु दर बढिरहेको आफ्नो अध्ययनले देखाएको बताए । १४ जनासम्म जन्माउनेका मुस्किलले ४५ जना बाँचेको देखियो, डा सिंहले भने, यही अवस्था रहेमा दुर्लभ जाति राउटे लोप हुन बेर छैन । सरकारी बेवास्तकै कारण दुर्लभ मानव जाति राउटे अति संकटापन्न अवस्थामा पुग्यो । हाल नेपालमा राउटेको संख्या १ सय ४९ छ । दुई वर्षअघि १ सय ९० थियो ।चेतना अभाव र अव्यवस्थित जीवनशैलीकै कारण राउटे समुदायमा गम्भीर स्वास्थ्य समस्या देखिँदै आएको छ ।१९ वर्षीय कपिल शाही अघिल्लो वर्ष मंसिरमा आगोले जलेर घाइते भए । बाबु मुखिया वीरबहादुर शाहीले स्थानीय जडीबुटी प्रयोग गरे पनि निको भएन । परम्परा र अन्धविश्वासकै कारण उनीहरू अस्पताल जाँदैनन् । सोही बस्तीकी साढे तीन वर्षीया याप्पा शाहीको ओठ काटिएको छ । समयमा उपचार नगर्दा उनको अनुहारै कुरूप बनेको छ । अर्को छाप्रोमा ३० वर्षीय चित्रबहादुर शाहीको अनुहार पोलिएको छ । पोलिएको भाग पाकेर अनुहारभर फैलिँदैछ । १९ वर्षीया ढुंग्या शाही पेटको बिरामी भएको लामो समय भयो । राउटेहरू बिरामीले थलिएको समाचार कान्तिपुरमा प्रकाशित भएपछि एमिटी फाउन्डेसनको सहयोगमा रूपान्तर भक्तपुर नामक गैससले बस्तीमा स्वास्थ्य शिविर सञ्चालन गर्यो । मुखियाहरूको आदेश पाएपछि १९ जनाले स्वास्थ्य जाँच गराएका थिए । अधिकांश जाँच गराउन, उपचारका लागि स्वास्थ्य संस्था आउन राजी भएनन् । यी प्रतिनिधिमूलक बिरामी हुन् । एक साताअघि दमले थलिएकी नेरी शाहीको कोल्लीमोरास्थित छाप्रोमै मृत्यु भयो । उनकै मृत्युको कारण राउटेहरू त्यहाँबाट एक घण्टाको उकालोमा पर्ने जंगलमा सरेका छन् । नेरीसहित साउन यता पाँच जनाको अकालमा मृत्यु भइसकेको छ । जंगलमा फिरन्ते जीवन बिताउने यो समुदायको संख्या १ सय ४९ छ । तीमध्ये अधिकांश कुनै न कुनै स्वास्थ्य समस्याबाट पीडित छन् । आगो ताप्ने क्रममा जल्ने, सिकार गर्दा लड्ने, काठको काम गर्दा घाउ चोटपटक लाग्ने र उपचार नहुँदा घाउ बल्झेर अन्तत: क्यान्सरकै रूप लिएको पाइन्छ ।"
दोहोरो चरित्रले संविधान धरापमा,"हेटौंडा एमाले सचिव प्रदीप ज्ञवालीले प्रधानमन्त्री पुष्पकमल दाहालको दोहोरो चरित्रका कारण मुलुक र संविधान कार्यान्वयन धरापमा पर्दै गएको बताएका छन् । निर्वाचनको मिति तोकेर चुनावको वातावरण बनाउनुपर्ने बेलामा मधेसवादी दलका केही नेताको चाकडी मा प्रधानमन्त्री दाहाल लागेकाले मुलुक संकटमा फस्दै गएको उनको आरोप छ । प्रेस चौतारीद्वारा मंगलबार यहाँ आयोजित पत्रकार सम्मेलनमा उनले सरकारसित तत्काल स्थानीय तहको निर्वाचनको मिति तोक्न र निर्वाचन क्षेत्र निर्धारण गठन गर्न माग गरेका छन् । संविधान कार्यान्वयन गर्न स्थानीय तहको निर्वाचन गर्नुपर्ने बेलामा संविधान संशोधनको प्रस्ताव संसद्मा पेस गर्नु सरकारको नालायकीपन हो, उनले भने ।"
फँडानीबारे प्रशासन मौन,"डोटी कर्मचारीको मिलेमतोमा जोरायलमा वन फँडानी भइरहेको बारे दिनहुँ समाचार आइरहे पनि जिल्ला वनले त्यसबारे सत्यतथ्य सार्वजनिक गरेको छैन । जनस्तरबाट अहिले उच्चस्तरको छानबिन समिति गठनका लागि दबाब सुरु भएको छ । जिल्ला वनले कर्मचारीलाई बचाउ प्रयास गरिरहेको उनीहरूले आरोप लगाएका छन् । जिल्ला वनसमेत दोषी रहेको भन्दै राष्ट्रिय जनमोर्चा डोटीले प्रधानमन्त्रीलाई उच्चस्तरको छानबिन माग गर्दै ज्ञापन बुझाएको छ । सहायक वन अधिकृत सुरेश रोकायाको नेतृत्वमा खटिएको अध्ययन टोलीले सत्यतथ्य नल्याउँदासम्म घटनाबारे बोल्न नसकिने भन्दै जिल्ला वन अधिकृत बद्रीकुमार कार्कीले थप कुरा खोलेका छैनन् । ढुक्क हुनुस्, प्रतिबेदन आएपछि सबै कुरा राख्छु, उनले भने, गल्ती प्रमाणित भए कर्मचारीलाई अवश्य कारबाही अवश्य हुन्छ । उता वन विभागका प्रवक्ता चन्द्रमान डंगोलले जोरायल वन पँडानीबारे आफूलाई कुनै जानकारी नआएको बताए ।के भएको रहेछ, म बुझ्छु । अहिलेसम्म जानकारी आएको छैन, उनले भने । रोकाया नेतृत्वको टोलीले अवैध कटानी गरेका काठ नापजाच गरी नियन्त्रणमा लिइसकेको छ ।"
घूससहित पक्राउ,"इटहरी अख्तियार दुरुपयोग अनुसन्धान आयोगले घूससहित यातायात व्यवस्था कार्यालयका लेखापाल भूपेन्द्र कटुवाललाई सोमबार पक्राउ गरेको छ । उनले चारपांग्रे सवारीका दुईवटा लाइसेन्स बनाइदिने सर्तमा लिएको ४० हजार रुपैयाँसहित अख्तियार टोलीले पक्राउ गरेको हो । कार्यालय नजिकैको खोटाङ होटलमा दुईवटा लाइसेन्स बनाइदिने सर्तमा सेवाग्राहीबाट ४० हजार घूस लिइरहेका बेला आयोगको इटहरीस्थित कार्यालयबाट प्रहरी निरीक्षक ओमप्रकाश खनालको नेतृत्वमा गएको टोलीले पक्राउ गरेको थियो । उनले दुईवटा फारम दर्ता गराउन पनि १५१५ सय लिएको प्रहरीले जनाएको छ । स्थानीय तारा पोखरेलले आफूले अख्तियारलाई घूस काण्डबारे जानकारी गराएको बताए । उनले लेखापाल कटुवालले आवश्यकताभन्दा बढी रकम लिएर लाइसेन्स दिने गरेको जानकारी पाएका आधारमा आफूले दिएका नोटहरूको समेत फोटोकपी गरेर अख्तियार बोलाएको बताए । लेखापाललाई मैले २०६३ देखि फलो गरेको हुँ, अहिले फेला पारें, पोखरेलले भने । दुई महिनायता यातायात कार्यालयको सर्बर बिग्रेर कुनै पनि निवेदन दर्ता, प्रतिलिपि र नयाँ वितरणसमेत ठप्प थियो । सवारी चालक अनुमतिपत्र वितरण कार्यालयका प्रमुख श्यामकुमार सिंहले अहिले कुनै पनि परीक्षाको निवेदन नलिइएको बताए ।"
कक्षामा सीसीटीभी निगरानी,"रामेछाप कक्षाकोठामा हुने हल्ला नियन्त्रणका लागि बेथानस्थित डहु माविले नयाँ उपाय अपनाएको छ । त्यो हो, सीसी क्यामेरामार्फत विद्यार्थीमाथि निगरानी गर्ने । क्यामेरा राखेपछि कक्षाकोठामा हुने यस्ता गतिविधिमा कमी आएको शिक्षकले अनुभव गरेका छन् । विद्यालयले सोमबार ८, ९ र १० कक्षामा क्यामेरा जडान गरेको हो ।अहिले विद्यार्थी कक्षामा पढाइमा ध्यान दिएर बस्ने गरेको प्रधानाध्यापक दलबहादुर लामाले बताए । क्यामेराबाट कक्षाकोठा निगरानी गर्ने उपाय सजिलो र प्रभावकारी लाग्यो, यस्तो थाहा पाएको भए पहिल्यै जडान गरिसक्थें । कक्षाकोठामा विद्यार्थी मात्र होइन ४५ मिनेट अवधिको घण्टीमा शिक्षकले कसरी पढाउँछ भन्ने पनि बुझ्न सजिलो भएको लामाको बुझाइ छ । विद्यार्थी मात्र होइन, सीसी क्यामराले शिक्षकलाई पनि ठाउँमा ल्याओस् भन्ने उद्देश्य हो, उनले भने । विद्यालयमा ३ सय ७५ जना विद्यार्थी छन् । क्यामरा जडित कक्षा ८ देखि १० सम्मका कोठामा ३८ जनाका दरले बस्छन् । शिक्षक कक्षाकोठामा पसेर पूरै घण्टी कसरी कभर गरिरहेको हुन्छ, त्यो कुरा हामी अब १५ दिनपछि पनि मोनिटरमा अनुगमन गर्ने अवस्थामा पुगेका छौं, लामा भन्छन् । सोमबारदेखि नै विद्यालयमा रहेका २२ वटा कम्युटरमा इन्टरनेट सुविधा सञ्चालनमा आएको छ ।"
लक्ष्य हासिल गर्न सात गुणा खर्च बढाउनुपर्ने,"काठमाडौं सरकारले चालु आर्थिक वर्षको बजेटमा लिएका लक्ष्य हासिल गर्न विकास लक्षित पुँजीगत खर्च विगतको भन्दा ७ गुणा बढाउनुपर्ने भएको छ । चालु आर्थिक वर्षको ६ महिनामा पुँजीगत खर्च अत्यन्त न्यून भएकाले पूरै खर्च गरिसक्न दैनिक डेढ अर्ब रुपैयाँ खर्च गर्नुपर्ने भएको छ । पछिल्लो साढे ७ महिनाको औसत दैनिक पुँजीगत खर्च २३ करोड रुपैयाँ छ । दैनिक डेढ अर्ब रुपैयाँ खर्च गरिसक्नुपर्ने बाध्यता सरकारसामु रहे पनि जुन असम्भव देखिन्छ । अर्थ मन्त्रालयले यही भएर सबै मन्त्रालयका सचिवहरूसँग मंगलबार छलफल गरेको छ । आज यहाँ नीतिगत छलफल भयो जुन राम्रो हो, अर्थमन्त्री कृष्णबहादुर महराले भने, अब कार्यान्वयन गर्ने निकायका प्रमुखसँग तपाईंहरू छलफल गरी खर्च बढाउनुहोस् । पुँजीगत खर्च बढाउन संविधानमै बजेट पेस गर्ने मिति तोकी आर्थिक वर्ष अगावै सार्वजनिक गरे पनि खर्चको स्थिति भने विगतकै वर्षहरूको जस्तै देखिएको छ । महालेखा नियन्त्रकको कार्यालयका अनुसार सोमबारसम्म ४५ अर्ब ९६ करोड ५२ लाख ३८ हजार रुपैयाँ पुँजीगत खर्च भएको छ । जुन १४ दशमलव ७३ प्रतिशत मात्रै हो । चालु वर्षका लागि ३ खर्ब ११ अर्ब ९४ करोड ६३ लाख २५ हजार रुपैयाँ विनियोजन भएको थियो । अर्थ मन्त्रालयमा आयोजित कार्यक्रममा दिइएको जानकारीअनुसार जेठ १५ गते बजेट आए पनि पहिलो ६ महिनाको खर्चको अवस्था हेर्दा छिटो बजेटको प्रभाव कार्यान्वयनमा परेको छैन । पहिलो चौमासिकमा कुल बजेटको ३० दशमलव ८ प्रतिशत खर्च गर्ने गरी चौमासिक विभाजन गरिएकामा चौमासिक लक्ष्यको ४९ दशमलव ३६ प्रतिशत मात्र खर्च हुन गएको छ, मध्यावधि समीक्षामा भनिएको छ, मंसिरपुस महिनामा अनुगमन गर्दा केही निकायहरू जस्तै सडक, सिँचाइ, नदी नियन्त्रण, खानेपानी, कृषि र सहरी विकास आयोगअन्तर्गत सबै अख्तियारी नदिई खण्डीकरण गरेको र आयोजनाका लागि छुट्याइएको बजेटभन्दा कम रकमको खर्च गर्ने अख्तियारी दिइएको पाइन्छ ।अख्तियारी दिने माथिल्लो तहका कर्मचारी, आयोजना प्रमुखलगायतले यस्तो काम गरेकाले समयमै खर्च तल्लो निकायसम्म नपुगेको हो । अर्थका अनुसार कार्यक्रम स्वीकृतिमा समेत ढिलाइ भयो । अझै केही कार्यक्रम स्वीकृत हुन बाँकी छ, अर्थले भनेको छ, असोज महिनामा कर्मचारी सरुवा त्यसपछिको दसैं, तिहार, छठ आदिले नयाँ कर्मचारीको टिम कार्यस्थलमा पुग्न ढिलाइ । कात्तिक मंसिरभित्र ठेक्का पट्टाको काम सम्पन्न गर्नुपर्ने हुन नसकेको । अर्थ सचिव शान्तराज सुवेदीले आवश्यक परे स्रोतान्तर र रकमान्तर गर्न सकिने बताए । हामी आवश्यक ठाउँमा बजेट अभाव हुन दिँदैनौं, उनले भने, तर, तपाईहरू खर्च गरिदिनुस् । विकास निर्माणमा ठूलो हिस्सा राख्ने भौतिक पूर्वाधार मन्त्रालयका सचिव वा अन्य प्रतिनिधि भने समीक्षा बैठकमा सहभागी थिएनन् । निर्माण व्यवसायीलाई काममा लगाउन नसकिएको, ठूला आयोजनाको काममा सुस्तता छाएकोलगायत कारणले पनि पुँजीगत खर्च हुन नसकिरहेको समीक्षामा औंल्याइएको छ । निर्माण व्यवसायीलाई समयमा नै काम सम्पन्न गराउन नसकिएको । गौतम बुद्ध विमानस्थल निर्माण, उपत्यका सडक विस्तारअन्तर्गत पिच गर्ने काम, व्यापारिक मार्ग विस्तार आयोजना, भेरीबबई डाइभर्सन बहुउद्देश्यीय आयोजना, रानी जमराकुलरिया सिँचाइ आयोजनाको काममा सुस्तता, खर्च हुन नसकेको कारणमा भनिएको छ, काठमाडौंतराई दु्रुत मार्ग, दोस्रो अन्तर्राष्ट्रिय विमानस्थल, बूढीगण्डकी जलविद्युत् आयोजना, सघन सहरी विकास आदिको निर्माण मोडालिटी निर्धारण नभएकाले छुटयाइएको बजेट खर्च गर्न कठिन हुने । नदी क्षेत्रमा आधारित निर्माण सामग्रीहरू ढुंगा, गिट्टी, बालुवा उपलब्ध गराउनेसम्बन्धी नेपाल सरकार मन्त्रिपरिषद्को ०७२ माघ २० गतेको निर्णयको स्थानीयस्तरमा प्रभावकारी ढंगबाट कार्यान्वयन हुन नसकी विकास निर्माणको काम प्रभावित भएको समीक्षामा जनाइएको छ । जस्तै बुटबलबेलहिया सडक, गौतमबुद्ध विमानस्थलको स्थलगत अनुगमन गर्दा यो समस्या टड्कारो देखिएको, समीक्षामा औंल्याइएको छ, आयोजनाका लागि आवश्यक पर्ने जग्गा प्राप्ति र रूख कटानमा ढिलाइ हुने गरेको छ । हरेक वर्ष यस्तै समस्या आंैल्याउने, पुँजीगत खर्च कम हुने प्रवृत्ति निरन्तर रहेकाले सरकारले जेठ १५ मै बजेट पेस गरी सार्वजनिक गरेको हो । यस विषयमा व्यवस्थापिका संसद्का समितिहरू, योजना आयोज, अर्थ मन्त्रालय, प्रधानमन्त्रीलगायतले पटकपटक निर्देशन दिने गरे पनि खर्चमा सुधार हुन सकेको छैन । विकास बजेट खर्च हुन नसक्नुको प्रमुख कारण नै कार्यपालिकाको कमजोर इच्छाशक्ति रहेको भन्दै व्यवस्थापिका संसद्को विकास समितिले पुँजीगत खर्च नगर्ने कर्मचारीलाई कारबाही गर्न निर्देशनसमेत दिएको छ । अर्थ मन्त्रालयले पनि सबै मन्त्रालयहरूलाई पुँजीगत खर्च बढाउन ९ बुँदे निर्देशन दिएको थियो । मध्यावधि समीक्षामा अर्थ तथा उपप्रधानमन्त्री कृष्णबहादुर महराले हरेक मन्त्रालयहरूलाई मातहतका निकाय तथा आयोजना प्रमुखहरूसँग छलफल गरी खर्च बढाउन निर्देशन दिए ।"
नेप्सेमा १७ अंकको सुधार,"काठमाडौं अघिल्लो दिनको तुलनामा मंगलबार सेयर बजार परिसूचक नेप्से करिब १७ अंकले बढेको छ । अघिल्लो दिन साढे ६५ अंकले घटेर १ हजार ३ सय ९ मा झरेको बजार मंगलबार बढेर १ हजार ३ सय २६ दशमलव ६० विन्दुमा उक्लेको हो । कारोबारमा आएका मध्ये बिमा र अन्य बाहेक सबै समूहको परिसूचक बढेपछि समग्र नेप्सेको वृद्धिमा टेवा पुगेको हो । अघिल्ला पाँच दिनको करिब डेढ सय अंकले घटेको बजारमा लगानीकर्ताले लगानी बढाएपछि नेप्से बढेको विश्लेषकहरूको भनाइ छ । करिब ४ हजार ४ सय कारोबारबाट १ सय ३७ कम्पनीका १७ लाख ४९ हजार ७ सय ९८ कित्ता सेयर खरिद बिक्री भए । उक्त कारोबारबाट ५२ करोड ८५ लाख रुपैयाँ बराबरको सेयर खरिद बिक्री भए । अघिल्लो दिनको तुलनामा कारोबार रकम करिब १ करोड रुपैयाँले कम हो । उक्त दिन बजार पुँजीकरण १४ खर्ब ९२ अर्ब रुपैयाँ कायम भएको छ । क वर्गका कम्पनीको सेयर कारोबार मापक सेन्सिेटिभ परिसूचक १ दशलमव ४१ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १ दशमलव ३१ प्रतिशतले उकालो लागेको नेप्सेले जनाएको छ । उक्त दिन बिमा र अन्य समूहको परिसूचक क्रमश: ० दशमलव ५ र ० दशमलव ०४ प्रतिशतले सकारात्मक रहे । तर, बैंकिङ समूहको परिसूचक २ दशमलव ०४, होटलको ६ दशमलव ६६, विकास बैंकको २ दशलमव २४, जलविद्युत्को ० दशमलव ८५, वित्त कम्पनीको १ दशमलव ४९ र उत्पादन तथा प्रशोधनको ० दशलमव ९२ प्रतिशतले बढे ।"
मौसमले उडान प्रभावित,मोरङ विराटनगर विमानस्थलबाट हुने उडान प्रतिकूल मौसमले मंगलबार प्रभावित भएका छन् । बिहानैदेखि हुस्सु लागेर मौसम सफा नभएकाले उडान प्रभावित भएका हुन् । नियमित हुने ११ उडानमध्ये ५ वटा मात्रै भएका यती एयरलाइन्सका विराटनगर स्टेसन म्यानेजर प्रेम कुँवरले बताए । उनले पहाडी जिल्लामा हुने सबै उडान रद्द भएको जनाए ।
थप सय मेगावाट ल्याउन पहल,"ती दुवै ठाउँमा भारततर्फको प्रसारण लाइन भारतीय विदेश मन्त्रालयले निर्माण गरेको हो । परराष्ट्र मन्त्रालयले पत्राचार गरी कूटनीतिक पहल गरेपछि नेपालभारतबीचको विद्युत् व्यापार सम्झौता (पीटीए) अन्तर्गतको दुवै देशका ऊर्जा सचिव र सहसचिव रहेको ज्वाइन्ट स्टेरिङ कमिटी र ज्वाइन्ट वर्किङ कमिटीको बैठक बोलाइने भएको छ । ती दुई ठाउँबाट विद्युत् खरिद गर्न छिट्टै दुवै कमिटीको बैठक बस्छ । बैठकमा सहमति भएपछि प्राधिकरणले ती दुई ठाउँ हुँदै भारतबाट ५०५० मेगावाट बिजुली ल्याउनेछ, प्राधिकरणका प्रवक्ता प्रबल अधिकारीले कान्तिपुरसित भने । स्रोतका अनुसार परराष्ट्र मन्त्रालयले ऊर्जाको आग्रहमा भारतीय विदेश मन्त्रालयलाई पीटीएअन्तर्गतको संयुक्त समितिको बैठक बोलाउन कूटनीतिक आग्रह गरिदिइसकेको छ । सम्भवत: मार्चको दोस्रो सातामा ज्वाइन्ट कमिटीको बैठक बस्ने सम्भावना छ । दुवै देशका ऊर्जा मन्त्रालयको थप कूटनीतिक पहलबाट बैठकको मिति तय हुनेछ ।ऊर्जा मन्त्रालयका सहसचिव दिनेश घिमिरेले ती दुई विद्युत् नाकाबाट नेपालले भारतको केन्द्रीय विद्युत् प्रणालीबाट सोझै बिजुली आयात गर्न चाहेको छ । भारतले भने नेपाललाई बिहार स्टेटबाट बिजुली खरिद गर्न भनिरहेको छ । भारतको केन्द्रीय विद्युत् प्रणालीबाट किन्दा प्रतिस्पर्धी (सस्तो) मूल्यमा बिजुली पाइन्छ, बिहार स्टेटसित किन्दा महँगो पर्छ । त्यही कारण ज्वाइन्ट कमिटीको बैठकमा नेपालले भारतसित उसको केन्द्रीय विद्युत् प्रणालीबाट विद्युत् दिन आग्रह गर्छौं । त्यसमा सहमति हुने सम्भावना छ, घिमिरले भने । उनका अनुसार ढल्केबरमुजफ्फरपुर अन्तरदेशीय प्रसारण लाइन हुँदै प्राधिकरणले भारतबाट प्रतियुनिट ५ रुपैयाँ ७६ पैसा (३६० भारु) विद्युत् खरिद गरिरहेको छ । यदि भारतको केन्द्रीय विद्युत् प्रणालीबाट ल्याउने सहमति भएमा थप सय मेगावाट बिजुलीसमेत सोही मूल्यमा खरिद गर्न पाइनेछ । बिहार स्टेटबाट बिजुली ल्याउँदा भने प्रतियुनिट ८ रुपैयाँभन्दा बढी पर्छ ।यसैबीच प्राधिकरणले ढल्केबरमुजफ्फरपुर अन्तरदेशीय प्रसारण लाइन हुँदै मंगलबार रातिदेखि थप २५ मेगावाट बिजुली आयात गर्न थालेको छ । प्राधिकरण र भारतीय विद्युत् व्यापार निगम (एनबीबीएन) बीच उक्त प्रसारण लाइनबाट मंगलबार रातिदेखि थप ४० मेगावाट बिजुली ल्याउने सहमति भएको थियो । मुलुकमा लोडसेडिङ घटाउन हाललाई २५ मेगावाट मात्र थप बिजुली ल्याउन थालिएको जानकारी अधिकारीले दिए । एनबीबीएनसित प्राधिकरणले पत्राचार गरी हाललाई थप २५ मेगावाट मात्र बिजुली ल्याउन थालिएको हो । आवश्यक परेमा त्यहाँबाट थप १५ मेगावाट बिजुली ल्याउन सकिन्छ, अधिकारीले भने ।अधिकारीका अनुसार भारतबाट थप आयात भएको बिजुली लाहान र वीरगन्जतर्फ पठाइएको छ । मागबराबरको विद्युत् नपुगेकाले वीरगन्जमा भोल्टेजको समस्या थियो । भारतबाट थप बिजुली आएपछि वीरगन्जको भोल्टेजको समस्या समाधान भएको छ । ढल्केबरमुजफ्फरपुर प्रसारण लाइनबाट प्राधिकरणले १ सय २० मेगावाट बिजुली आयात गरिरहेको थियो । मंगलबार रातिदेखि उक्त प्रसारण लाइनबाट आयातित बिजुली १ सय ४५ मेगावाट पुगेको छ । अन्तरदेशीय प्रसारण लाइन हुँदै भारतबाट आयात गरिएको बिजुलीमध्ये राजधानीलाई लोडसेडिङमुक्त गराउन आवश्यक २५ देखि ४० मेगावाटसम्म ढल्केबरखिम्तीखिम्तीभक्तपुर प्रसारण लाइनबाट काठमाडौं ल्याइएको छ । राजधानीलाई लोडसेडिङमुक्त गर्न आवश्यक परेमा भारतबाट आयातित थप बिजुली काठमाडौं ल्याइनेछ, अधिकारीले भने । प्राधिकरणले भारतबाट थप आयात भएको बिजुली प्रतियुनिट ५ रुपैयाँ ७६ पैसा (३६० भारु) खरिद गरेको हो । ढल्केबरमुजफ्फरपुरबाट बिजुली ल्याउन नेपालले भारतलाई प्रसारण लाइनको ह्वीलिङ चार्जबापत वर्षेनि १ अर्ब ७ करोड रुपैयाँ तिनुपर्छ । उक्त प्रसारण लाइनबाट अघिल्लो वर्ष फागुन दोस्रो सातादेखि भारतबाट ८० मेगावाट बिजुली ल्याउन थालेदेखि नै उक्त ह्वीलिङ शुल्क सुरु भइसकेको छ ।मुलुकमा हाल ५ सय १२ मेगावाट बिजुली उत्पादन भइरहेको छ । लोडसेडिङमुक्त गर्न र घटाउन प्राधिकरणले कटैयाकुसाहा, टनकपुर, ढल्केबरलगायतका विद्युत् नाकाबाट भारतबाट ३ सय ५० मेगावाट विद्युत् आयात गर्दै आएको थियो । मंगलबार रातिदेखि भारतबाट आयाति बिजुली ३ सय ७५ मेगावाटसम्म पुगेको छ । भारतबाट अघिल्लो वर्ष सुख्खायाममा ३ सय ४७ मेगावाट बिजुली आयात गरेको थियो भने यस वर्ष फागुनचैतवैशाख र जेठमा ५ सय ५० मेगावाटसम्म बिजुली आयात गर्ने योजना प्राधिकरणको छ । अधिकारीका अनुसार बढी माग हुने साँझको समयमा मुलुकमा विद्युत्को माग १ हजार २ सय ६७ मेगावाट छ । अहिले मुलुकमा उत्पादित र भारतबाट आयातित गरी ८ सय ६२ मेगावाट बिजुली उपलब्ध भएकाले ४ सय ५ मेगावाट विद्युत् अपुग रहेको जानकारी अधिकारीले दिए । उनका अनुसार विद्युत् अपुग भएकाले सबै औद्योगिक कोरिडोर र राजधानीबाहिर कतिपय ठाउँमा दैनिक ३४ घण्टाको हाराहारीमा लोडसेडिङ छ ।"
क्रसर व्यवसायीद्वारा समय थप्न माग,नवलपरासी जिल्लाका क्रसर उद्योगीले मौज्दात नदीजन्य सामग्रीको स्रोत खुलाउन जिविसले दिएको समय अपुग भएको भन्दै थप्न माग गरेका छन् । नदीजन्य सामग्रीको परिमाण र हालसम्म बिक्री भएको लगत संकलन गर्न समय लाग्ने भएकाले १० दिनको समय माग गरिएको क्रसर व्यवसायी संघका जिल्ला अध्यक्ष रामु अधिकारीले बताए । दुई वर्षदेखि खोलामा ठेक्का नलागेको अवस्थामा क्रसर उद्योगमा नदीजन्य वस्तु ल्याएर क्रसिङ गराएको भन्दै माघ १७ गतेभित्र स्रोत खुलाउन जिविसले पत्रचार गरेको थियो । दुई वर्ष अगाडि जिविसमा पेस गरेका तथ्यांकअनुसार उद्योगलाई स्रोत खुलाउन पत्रचार गरिएको स्थानीय विकास अधिकारी युवराज कटेलले बताए । उनका अनुसार जिल्लामा सञ्चालित १२ उद्योगमा ८ लाख ७ सय ५९ घनमिटर नदीजन्य वस्तु मौज्दात रहेको छ ।
नयाँ स्कोडा र्यापिड बजारमा,"काठमाडौं नयाँ स्कोडा र्यापिड नेपाली बजारमा उपलब्ध भएको छ । नेपालका लागि स्कोडाको आधिकारिक बिक्रेता एमएडब्लू इन्टरप्राइजेजले उक्त गाडी भित्र्याएको हो । कम्पनीद्वारा जारी विज्ञप्तिअनुसार स्कोडा र्यापिड १६ सय सीसीको पेट्रोल इन्जिन र १५ सय सीसीको डिजेल इन्जिनमा उपलब्ध हुनेछ । कम्पनीका अनुसार विभिन्न ६ रङमा यी गाडी उपलब्ध हुनेछन् । नयाँ स्कोडा र्यापिडले नेपाली सेडानप्रेमीहको अपेक्षालाई पूर्ति गर्नेछ, एमएडब्लू इन्टरप्राइजेजका प्रबन्ध निर्देशक विष्णुकुमार अग्रवालको भनाइ विज्ञप्तिमा उल्लेख छ ।"
पाटाको तालिममा १ सय ९०,"काठमाडौं पर्यटन बजारमा सीपयुक्त जनशक्ति दिलाउने उद्देश्य राखेर प्यासिफिक एसिया ट्राभल एसोसिएसन (पाटा) नेपाल च्याप्टरले आयोजना गरेको तालिममा १ सय ९० सहभागी भएका छन् । कार्यक्रममा होटल, रेस्टुरेन्ट, एयरलाइन्स तथा होटल म्यानेजमेन्ट कलेजहरूबाट १ सय ९० जनाले सहभागिता जनाएको पाटाले जनाएको छ । यस अभियानअन्तर्गत पाटा नेपालले नेपाल पर्यटन बोर्ड र नेपाल वायुसेवा निगमको सहयोगमा सोमबारदेखि राजधानीको र्याडिसन होटलमा दुईदिने स्मार्ट प्राक्टिसेस इन रेस्टुरेन्ट बिजनेस शीर्षकमा २ दिने तालिम आयोजना गरेको थियो । प्रशिक्षणमा हङकङ पोलिटेक्निक युनिभर्सिटीका प्राध्यापक मुरे म्याकन्सि र र्यान स्मिथ थिए । प्रशिक्षकहरूले रेस्टुरेन्ट तथा क्याटरिङ बिजनेसमा नवीतम तथा सफल अभ्यासहरूअन्तर्गत स्ट्राटेजिक मेनु डिजाइन, रेस्टुरेन्ट टेक्नोलोजी, वाइन सेलिङ एन्ड मार्केटिङ, फुड एन्ड वाइन पेरिङ, वाइन टेस्टिङजस्ता विषयमा प्रशिक्षण दिएको पाटा नेपाल च्याप्टरका कार्यकारी प्रबन्धक सुरेशसिहं बुडालले बताए । यो कार्यक्रम बिहीबार रेस्टुरेन्ट तथा बार एसोसिएसन नेपाल पोखरासँगको सहकार्यमा पोखरामा पनि हुँदै छ ।"
हाईएमले काठमाडौंमा सम्मेलन गर्ने,"काठमाडौं सन् २०१६ मा श्रीलंकामा अन्तर्राष्ट्रियस्तरको सम्मेलन गरेको हस्पिटालिटी क्षेत्र (होटल उद्योग) मा कार्यरत भारतीय कम्पनी हाईएमले यस वर्षको सम्मेलन काठमाडौंमा गर्ने भएको छ । काठमाडौंको सोल्टी होटलमा फागुन १० र ११ गते यो सम्मेलन हुनेछ । हस्पिटालिटी क्षेत्रका कार्यरत उद्यमी, विज्ञले सम्मेलनमा पर्यटन प्रवद्र्धनका लागि विचार आदानप्रदान गर्ने उदेश्य राखेर बहस गर्ने छन् । सम्मेलनमा होटल आर्किटेक्चर, इन्टेरियर डिजाइन, व्यवस्थापनलगायतका विषयमा बहस हुने हाईएमका प्रबन्ध निर्देशक अनील शर्माले बताए । सम्मेलनमा बहस, कार्यपत्र प्रस्तुतिबाहेक होटल क्षेत्रसँग सम्बन्धित वस्तुहरूबारे पनि प्रदर्शनी हुने आयोजकले बताएको छ । पर्यटन तथा हस्पिटालिटी क्षेत्रको प्रवद्र्धन गर्ने उदेश्यले स्थापना भएको यस मञ्चले संयुक्त राष्ट्रसंघले घोषणा गरेको दिगो विकासका लागि पर्यटन नारा भएको उल्लेख गर्दै भूकम्पले थलिएको नेपालको पर्यटन बजारलाई चलायमान बनाउन यस वर्षको सम्मेलनले नेपाललाई मद्दत पुर्याउने जनाएको छ । सम्मेलनमा अमेरिका, बेलायत, हङकङ, बैंकक, सिंगापुर, दुबई, भारत, नेपाललगायतका विश्वका २ सयभन्दा बढी लगानीकर्ता, डेभलपर, प्रविधिमा संलग्न विषेशज्ञलगायत सहभागी हुनेछन् ।"
जनता बैंकको अध्यक्षमा रायमाझी,काठमाडौं जनता बैंकको अध्यक्षमा केशवबहादुर रायमाझी चयन भएका छन् । मंगलबार बसेको बैंक सञ्चालक समितिको बैठकले रायमाझीलाई सर्वसम्मत चयन गरेको हो । यसअघि अध्यक्ष रहेका उदय नेपाली श्रेष्ठले राजीनामा दिएपछि उक्त पद खाली थियो । श्रेष्ठले व्यक्तिगत कारण देखाउँदै यही माघ १४ गते राजीनामा दिएका थिए ।
रेडबुलको बिजेता छनोट,काठमाडौं रेडबुल क्यासफुल प्रचार योजनाअन्तर्गत काठमाडौंको अमित थापा तथा बुटवलको जितेन्द्र बानियाँले नगद ११ लाख रुपैयाँ जितेका छन् । हालसम्म कुल २२ जना विजेताहरूले १ लाख रुपैयाँ र देशभरिका ५ हजारभन्दा बढीले १ देखि २० हजारसम्म जितेको जारी विज्ञप्तिमा उल्लेख छ ।
हिमालयको दोस्रो एयरबस आयो,काठमाडौं नेपाली र चिनियाँ व्यवसायीहरूको संयुक्त लगानीमा सञ्चालित हिमालय एयरलाइन्सको दोस्रो विमान मंगलबार ११ बजे काठमाडौंमा अवतरण गरेको छ । जर्मनको हैम्बर्गबाट फेरीफ्लाइट गरेर ल्याइएको यो विमानलाई पानीको तोपद्वारा सलामका साथ स्वागत गरिएको थियो । १२ वर्षका लागि ड्राई लिजमा ल्याइएको यो विमानको नेपाली रजिस्ट्ेरसन नाइनएनएएलभी रहेको छ ।हिमालय एयरलाइन्सद्वारा जारी विज्ञप्तिअनुसार जहाजलाई स्वागत गर्न विमानस्थलमा आयोजना गरिएको कार्यक्रममा पर्यटनमन्त्री जीवनबहादुर शाही सहभागी थिए । यस एयरलाइन्समा ४८ दशमलव ९९ प्रतिशत लगानी चिनियाँ कम्पनी तिब्बत एयरलाइन्सको छ । यो विमानमा पनि पहिलेको विमानजस्तै १ सय ५८ वटा सिट छन् । जसमा ८ वटा बिजनेस श्रेणीका रहेका छन् भने बाँकी इकोनमी श्रेणीका रहेका छन् । यसको पहिलो विमान गत वर्ष फागुन २६ गते काठमाडौंमा ल्याइएको थियो ।
सम्झौताको ९३ प्रतिशत पीडितलाई अनुदान,"काठमाडौं सम्झौता गरेमध्ये ९३ प्रतिशत भूकम्पपीडितलाई अनुदानको पहिलो किस्ता वितरण गरिसकेको पुनर्निर्माण प्राधिकरणले जनाएको छ । प्राधिकरणले मंगलबार प्रेस विज्ञप्ति जारी गर्दै भूकम्प अति प्रभावित १४ जिल्लामा सम्झौताको ९३ प्रतिशतलाई घर पुनर्निर्माण अनुदानको पहिलो किस्ताको ५० हजार रुपैयाँ वितरण गरिसकेको जनाएको हो । निजी घर पुनर्निर्माणका लागि अनुदान सम्झौता गरेका ५ लाख ५० हजार २ सय ४१ घरधनीमध्ये माघ १८ सम्म ५ लाख १० हजार १ सय ३० ले पहिलो किस्ताको ५० हजार रुपैयाँ प्राप्त गरेका हुन्, विज्ञप्तिमा भनिएको छ, सबैभन्दा बढी मानवीय क्षति भएको सिन्धुपाल्चोकमा अनुदान सम्झौता गरेका ७४ हजार ९ सय २४ घरधनीमध्ये ७४ हजार ९ सय १२ ले पहिलो किस्ताको अनुदान रकम प्राप्त गरेको संघीय मामिला तथा स्थानीय विकास मन्त्रालयअन्तर्गतको केन्द्रीय आयोजना कार्यान्वयन इकाईले जनाएको छ । भूकम्प प्रभावित ओखलढुंगामा १८ हजार ३ सय १, नुवाकोटमा ६० हजार ४ सय ७४, रामेछापमा ३९ हजार ७ सय ५९, दोलखामा ७४ हजार ७९ ले अनुदान प्राप्त गरेको प्राधिकरणले जनाएको छ । गोरखामा ५२ हजार ६ सय ७५, काभ्रेमा ५९ हजार ७ सय ५१, रसुवामा ८ हजार ८ सय ४८, सिन्धुलीमा २६ हजार १ सय ६२, धादिङमा ५२ हजार ९ सय १७ र मकवानपुरमा १९ हजार ९ घरधनीले पहिलो किस्ताको अनुदान रकम प्राप्त गरेका छन् । काठमाडौं, ललितपुर र भक्तपुरमा जिल्लामा अनुदान सम्झौता गरेका ७१ हजार ६ सय ८३ घरधनीमध्ये ५० हजार २ सय ४३ ले पहिलो किस्ता प्राप्त गरेको जनाइएको छ । पहिलो किस्ताको अनुदान पाएर मापदण्डअनुसार घरको जग निर्माण गरेका ७ सय २० घरधनीले दोस्रो किस्ताबापतको १ लाख ५० हजार रुपैयाँ प्राप्त गरिसकेका छन् । प्राधिकरणले उपलब्ध गराएको तथ्यांकअनुसार अनुदान पाउनयोग्य परिवारमध्ये करिब १९ प्रतिशतले भने अझै पहिलो किस्ता रकम पाउन सकेका छैनन् । १४ जिल्लामा अनुदान पाउनुपर्ने ६ लाख २६ हजार ३६ परिवार हुन् । यसमध्ये १ लाख १५ हजार ९ सय ६ परिवारले पहिलो किस्ता नै पाउन सकेका छैनन् । हालसम्म ५ लाख ३ हजार १ सय १२ परिवारले पहिलो किस्ताको ५० हजार रुपैयाँ पाइसकेका छन् । जग्गा धनीपुर्जा नभएको, घरमूली बाहिर रहेको, गुनासो फछ्र्योट नभएकोलगायत विषयमा नीतिगत समस्या कायमै रहेकाले अझै धेरै भूकम्पपीडितले पहिलो किस्ताको ५० हजार रुपैयाँ पाउन नसकेका हुन् । ७५ हजार ७ सय ९५ पीडितसँग सम्झौता नै हुन बाँकी रहेको तथ्यांकले देखाउँछ । पहिलो किस्तामा ५० हजार रुपैयाँ, दोस्रोमा डेढ लाख र तेस्रो तथा अन्तिम किस्तामा १ लाख रुपैयाँ भूकम्पपीडितलाई अनुदान दिने घोषणा गरिसकिएको छ ।"
आर्मी सेमिफाइनलमा,"बिर्तामोड विभागीय टिम त्रिभुवन आर्मी क्लबले दोस्रो रमपम झापा गोल्डकप फुटबलको सेमिफाइनलमा स्थान सुरक्षित गरेको छ । मंगलबार आर्मीले रुपन्देही ११ लाई २० ले पाखा लगाउँदै अगाडिको यात्रा सुरक्षित गर्यो । आर्मीको जितमा नवयुग श्रेष्ठ र कप्तान भरत खवासले गोल गरे । दोस्रो हाफको १५ औं मिनेटमा नवयुगले टेकबहादुर बुढाथोकीको पास उपयोग गर्दै गोल गरेका थिए । २८ औं मिनेटमा कप्तान भरतले अर्को गोल थपे । टेकबहादुरकै लामो पासमा भरतले गोल गर्न कुनै गल्ती गरेनन् । राष्ट्रिय खेलाडीले भरिएको आर्मी टिम सुरुवातदेखि नै आक्रामक देखियो । उसले दर्जनौं अवसर गुमाएको थियो । खेलभर रुपन्देहीका गोलरक्षक दिलीप क्षेत्री निकै दबाबमा रहे । खेलको ११ औं मिनेटमा टेकबहादुरले दर्शनीय हेड प्रहार गरे तर गोल हुन सकेन । १४ औं मिनेटमा उनकै अर्को प्रहार रुपन्देहीका कप्तान तथा गोलरक्षक दिलीपले बचाए ।कप्तान भरतको हेड २३ औं मिनेटमा बारमा लागेर फर्कंदा आर्मीले अग्रता लिने अवसर गुमायो । ३५ औं मिनेटमा रुपन्देहीका शिव सुवेदीले गोल गर्ने सुनौलो मौका गुमाए । उनको हेड प्रहार सफल भएन । दोस्रो हाफमा सुधारिएको खेल प्रस्तुत गरेको रुपन्देहीले स्कोर भने गर्न सकेन ।आर्मीका टंक बस्नेतले २६ औं मिनेटमा एक्लै बल अघि बढाए । तर गोलरक्षक दिलीपले उनको प्रयास विफल पारे । खेलमा गोलरक्षक दिलीप र आर्मीका दीपक गुरुङले पहेँलो कार्ड पाए । खेलको म्यान अफ द म्याच आर्मीका नवयुग श्रेष्ठ घोषित भए । उनलाई म्याक्स हाउजिङका ७ हजार रुपैयाँ प्रदान गरियो । आर्मीका प्रशिक्षक नवीन न्यौपानेले विपक्षीलाई बल पोजिसनमा राख्न नदिने रणनीति सफल भएकाले जित निस्किएको बताए । पहिलो हाफमा अवसर खेर जाँदा अग्रता लिन नसकिएको उनको भनाइ थियो । रुपन्देहीका प्रशिक्षक दयाराम सापकोटाले प्लेइङ सेटका खेलाडी नहुँदा मिडफिल्डमा अभाव खड्किएर नतिजा गुमाउनुपरेको सुनाए । पहिलो गोल अफसाइड भनेर छाड्दा हामी पछि पर्यौं, उनले भने, हामीले पाएका अवसर पनि सफल भएन ।बुधबार आयोजक रमपम झापा ११ र सुदूरपश्चिम फुटबल क्लबबीच खेल हुनेछ ।"
आयोजक हिमालयन च्याम्पियन,"मलेसिया आयोजक क्लब हिमालयन फुटबल क्लब ए ले यहाँ आयोजित दोस्रो हिमालयन गोल्डकप फुटबल प्रतियोगिताको ट्रफी जितेको छ ।सेक्सन २१ स्थित पानासानिक स्टेडियममा सम्पन्न फाइनलमा डीकेएमभीलाई टाइब्रेकरमा ६५ ले हराउँदै हिमालयनले उपाधि हत्यायो । सोमबार निर्धारित एवं अतिरिक्त समयमा ३३ गोलपछि खेल टाइब्रेकरमा पुगेको थियो । हिमालयन फुटबल क्लब बी तेस्रो भयो । विजेता, उपविजेता र तेस्रो हुने टिमले क्रमस : १८ हजार, ९ हजार र ३ हजार रिंगिट पुरस्कार प्राप्त गरे । खेलाडीलाई राखेप पूर्व उपाध्यक्ष पिताम्बर तिम्सिना, सदस्य एकेन्द्र कुँवर, गैरआवासीय नेपाली संघ मलेसियाका अध्यक्ष विश्वविक्रम राई, राष्ट्रिय फुटबल टिमका पूर्वकप्तान हरि खड्का, राष्ट्रिय तथा अन्तर्राष्ट्रिय खेलाडी संघका अध्यक्ष दीपक विष्ट लगायतले पुरस्कार प्रदान गरे । तीनदिने प्रतियोगितामा मलेसियामा क्रियाशील २७ नेपाली फुटबल टिम सहभागी थिए । आयोजकका अनुसार तीमध्ये २२ टिम खेलेका थिए । विदेशमा भए पनि खेलकुदको प्रवद्र्धन गर्न प्रतियोगितालाई हरेक वर्ष गरिने आयोजक क्लबका अध्यक्ष सन्तोष कार्कीले बताए ।यसैबीच प्रवासी नेपाली सितोरियो कराँते संघ मलेसियाले राष्ट्रिय खेलाडीद्वय दीपक विष्ट र हरि खड्कालाई सम्मान गरेको थियो ।"
डीपीएललाई जगशक्तिको साथ,"काठमाडौं सगरमाथा सिमेन्ट धनगढी प्रिमियर लिग (डीपीएल) क्रिकेटमा जगशक्ति टिएमटी बार सहप्रायोजकका रूपमा जोडिएको छ । विभिन्न सहरका टोलीलाई फ्रेन्चाइज गरिएको डीपीएल चैत ५ देखि १९ गतेसम्म धनगढीमा हुनेछ ।सहप्रायोजकवापत जगशक्तिले डीपीएल आयोजक धनगढी क्रिकेट एकेडेमी (डीसीए) लाई ७ लाख रुपैयाँ प्रदान गर्नेछ । घोराही सिमेन्ट्सको सगरमाथा सिमेन्ट यसअघि नै १५ लाख रुपैयाँमा प्रमुख प्रायोजक बनिसकेको छ । डीपीएलमा विराटनगर किङ्स, काठमाडौं गोल्डेन्स, रुपन्देही च्यालेन्जर्स, कञ्चनपुर आइकोनिक, सीवाईसी अत्तरिया र टिम चौराहा धनगढीले प्रतिस्पर्धा गर्दैछन् । डीसीएका अध्यक्ष सुवास शाहीले खेलकुद व्यावसायिक हिसाबमा अगाडि बढे उद्योगहरूको पनि बढोत्तरी हुने धारणा राखे । जगदम्बाका महाप्रबन्धक उदयप्रकाश मिश्रले भने, धेरै कम्पनी खेलकुदका इभेन्टमा जोडिएर स्थापित भएका छन् । खेलकुद संस्कार रूपमा अगाडि बढे उद्योगलाई पनि स्थापित हुन सहयोग गर्छ ।त्यस्तै आयोजकले डिस होम टिभीसँग पनि दुईपक्षीय सम्झौता गरेको छ । सम्झौताअनुसार डिस होमले डीपीएलका खेलहरू प्रत्यक्ष प्रसारण गर्नेछ । अहिलेको सन्दर्भमा खेलकुद च्यानल अत्यावश्यक भएकाले ठूलो योजनासाथ आफूहरू आएको डिस होमका प्रबन्ध निर्देशक कल्याण अधिकारीले बताए । राष्ट्रिय स्तरमा पहिलो पटक अक्सन गरी खेलाडीमा भाउ लगाइएको डीपीएल विजेताले १५ र उपविजेताले ७ लाख नगद पाउने छन् । नेपाली क्रिकेटमा यो अहिलेसम्मकै ठूलो नगद धनराशिको पुरस्कार हो । हरेक खेलको म्यान अफ द म्याचले १० हजार पाउने छन् । म्यान अफ द सिरिजलाई टीभीएस आरटीआर २०० सीसीको अपाचे मोटरसाइकल प्रदान गरिने आयोजकले जनाएको छ ।"
यू१२ खेलाडी जापान जाने तयारीमा,"पोखरा पूर्वराष्ट्रिय खेलाडी वसन्त गौचनले यू१२ फुटबलरलाई जापान लैजाने भएका छन् । एक दशकदेखि जापानमा कार्यरत गौचन जापानी प्रतिष्ठित संस्था फन रुट्स एकेडेमीमा आबद्ध छन् ।जापानमा बर्सेनि हँुदै आएको कोपा तोरेरस फुटबल प्रतियोगिताका लागि १२ खेलाडीलाई उनले चैत दोस्रो साता लैजान लागेका हुन् । म फुटबल प्रशिक्षकको काम गर्दैछु, उनले भने, एकेडेमी अध्यक्षले नै निम्तो दिएकाले नेपाली खेलाडी लैजान लागेको हुँ । पोखराका गौचनले गतवर्ष पनि खेलाडीको एउटा टोली लगेका थिए ।खेलाडी लैजान र जापानमा लाग्ने खर्च जापानका नेपाली र सम्वद्ध संस्थासँग मिलेर च्यारिटीमार्फत रकम संकलन गरेको उनले बताए । कोपा तोरेरसमा ३२ देशका टिम सहभागी हुनेछन् । प्रतियोगितामा नेपाली खेलाडी सहभागी गराउन एनआएन जापान, तिलक मल्ल, शरद गौचन र प्रकाश तुलाचन लगायतले सहयोग गरको बताइएको छ । वसन्तले गतवर्ष खेलाडी जापान लैजाँदा २५ लाख खर्च लागेको बताए । प्रतियोगितालाई १२ वर्षमुनिका खेलाडी छनोट भइसकेको छ । टोलीमा पूर्वराष्ट्रिय खेलाडी राजेन्द्र तामाङद्वारा सञ्चालित आरटी ट्रेनिङ सेन्टरका नौ, रुपन्देही एकेडेमीका दुई र नेसनल स्पोर्ट्स सेन्टर काठमाडौंका एकजना छन् ।"
नेपाललाई ऐतिहासिक पदक,"काठमाडौं ज्ञानु अवाले, कृष्णमाया स्याङतन र आइसा तामाङले ढाकामा सोमबार सम्पन्न पहिलो इन्टरनेसनल सोलिडारिटी आर्चरी च्याम्पियनसिपमा रिकर्भ ७० मिटरको महिला टिम स्पर्धामा नेपाललाई रजत पदक दिलाएका छन् । नौ वर्षयता अन्तर्राष्ट्रिय प्रतियोगितामा सहभागी नेपाली महिला आर्चरले ओलम्पिक स्पर्धामा पहिलोपल्ट पदक जितेको हो ।उनीहरूले स्वर्णका लागि भएको खेल अग्रता लिएर पनि २६ ले बंगलादेशसँग गुमाएको थियो । नेपाली टिमले त्यसअघि पहिलो खेलमा अजरबैजानमाथि ६२ को जित निकालेको थियो । सातौं राष्ट्रिय खेलकुदमा व्यक्तिगत स्पर्धामा स्वर्ण जितेकी ज्ञानुको प्रदर्शन उत्कृष्ट थियो । महिला टिम स्पर्धामा तीन देश सहभागी थिए ।तीन साता दशरथ रंगशालाको प्रशिक्षणपछि ढाका पुगेको नेपाली महिलाले रिकर्भ र पुरुषले कम्पाउन्ड स्पर्धामा पनि सहभागिता जनाएका थिए । प्रतियोगिताको नौ स्पर्धामा १४ देश सहभागी थिए । सर्वाधिक ६ स्वर्ण, १ रजत र २ कांस्य बंगलादेशले जित्यो । मलेसिया, साउदी अरेबिया र इराकले पनि एकएक स्वर्ण जितेका थिए ।"
विजेतालाई नगद र स्कुटर,"काठमाडौं सातौं कान्तिपुरहिरो हाफ म्याराथनमा महिला र पुरुष दुवैका विजेताले ५० हजार रुपैयाँसहित स्कुटर पाउने भएका छन् । छैटौं संस्करण विजेताले ५०५० हजार मात्र पाएका थिए ।सातौं संस्करण फागुन ७ मा हुने मंगलबार पत्रकार सम्मेलनमार्फत् आयोजक कान्तिपुर पब्लिकेसन्सले जनाएको छ । यसपालि पनि २१ किलोमिटरको हाफ म्याराथन, हिलचेयर (३ किमि) र कर्पोरेटमिडिया (५ किमि) को दौड समावेश गरिएको छ । तीन हजार खेलाडी सहभागी हुने अपेक्षा गरिएको छ, कान्तिपुरका सहायक महाप्रबन्धक महेश स्वाँरले भने, अर्को वर्ष पब्लिकेसन्सको २५ औं वार्षिकोत्सव मनाउँदै छौं र त्यसबेला पुरस्कार राशि पनि वृद्धि गरेर हाफ म्याराथनलाई दक्षिण एसियाली स्तरको बनाउने छौं । कान्तिपुरले वार्षिकोत्सवका अवसरमा २०६७ सालबाट सुरु गरेको हाफ म्याराथन बर्सेनि हुँदै आएको छ ।गतवर्ष कोर्स रेकर्ड बनाउनेका लागि राखिएको स्कुटर पुरस्कार फिर्ता लानुपर्यो । त्यसबेला नै स्कुटर कुनै खेलाडीलाई दिन पाए हुन्थ्यो भन्ने लागेको थियो । त्यसैले यसपालि महिला र पुरुष विजेतालाई हिरो ड्यास स्कुटर दिन लागिएको हो, नेपाल जनरल मार्केटिङकी शीतल दाहालले बताइन् । महिला र पुरुषलाई समान पुरस्कार राखिएको छ । उपविजेताले ३० हजार र तेस्रो हुनेले २० हजार रुपैयाँसहित मोबाइल पनि पाउने छन् । चौथोले १० हजार, पाँचौंले ५ हजार र छैटौं स्थानमा रहनेले ३ हजार पाउने छन् ।हिलचेयर दौडमा पुरस्कार दोब्बर बनाइएको छ । महिला र पुरुष दुवैमा पहिलो हुनेले २० हजार, दोस्रोले १० हजार र तेस्राले ५ हजार प्राप्त गर्नेछन् । अधिकृत वा सोभन्दा माथिल्लो पदका कर्मचारीमा मात्र सहभागी हुन पाउने कर्पोरेटमिडियाका विजेताले काठमाडौंसिंगापुरकाठमाडौं, दोस्रोले काठमाडौंपोखराकाठमाडौं र तेस्राले माउन्टेन फ्लाइटको टिकट पाउने छन् । सबै विजेताले शिखर सुजबाट पनि गिफ्ट ह्याम्पर पाउने छन् ।माघ १५ देखि नै नाम दर्ता सुरु भइसकेको र यो फागुन १ सम्म चल्ने जनाइएको छ ।हाफ म्याराथनमा राष्ट्रिय कीर्तिमान बनाउने धावकलाई प्रोत्साहनस्वरुप २५ हजार दिइने बताइएको छ । निर्माण भइरहेका र विभिन्न समस्याका कारण यसपालि दौडको कोर्स पनि परिवर्तन गरिएको छ, कान्तिपुरहिरो हाफ म्याराथनका कोर्स निर्देशक सुशील नरसिंह राणाले बताए । कान्तिपुर पब्लिकेसन्सको थापाथलीस्थित सेन्ट्रल बिजनेस पार्कबाट दौड सुरु हुनेछ । त्यसपछि माइतीघर, बबरमहल, बिजुलीबजार, नयाँ बानेश्वर, तीनकुने, कोटेश्वर, जडिबुटी, गठ्ठाघर, सानोठिमी, भक्तपुरको सल्लाघारी चोक हँुदै कटुन्जे नजिक पुगी फर्केर सल्लाघारी चोक, ठिमी, गठ्ठाघर, जडिबुटी, कोटेश्वर, तीनकुने, नयाँ बानेश्वर, बिजुलीबजार, बबरमहल, माइतीघर हुँदै सेन्ट्रल बिजेनस पार्कमा आएर दौड टुंगिनेछ ।"
क्रिकेटमा पुलिस क्लब विजयी,"सिरहा लहानमा जारी प्रिमियर क्रिकेट लिग प्रतियोगितामा मंगलबार नेपाल पुलिस क्लब विजयी भएको छ । लिगको अन्तिम खेलमा पुलिसले लहान क्रिकेट क्लबमाथि एक विकेटको जित हासिल गर्यो ।अन्तिम एक बलमा तीन रन आवश्यक रहँदा पुलिसका चित्रबहादुर विष्टले छक्का हान्दै टिमलाई विजयी गराए । निर्धारित २० ओभरमा लहान क्रिकेट क्लबले १ सय १६ रन बनाएको थियो । उक्त लक्ष्य पछ्याउँदा पुलिसलाई अन्तिम ओभरमा ११ रन बनाउनुपर्ने चुनौती थियो । त्यसमा ब्याट्सम्यान चित्रबहादुरले अन्तिम ओभरको तेस्रो र अन्तिम बलमा छक्का हानेपछि पुलिस विजयी भएको हो । लहानका तर्फबाट मिनेश थापाले ६३ र राकेश कामतीले २५ रन जोडेका थिए । पुलिसका बलर रामनरेश गिरी र रोशन गुँडालले २२ विकेट, प्रेम तामाङ, बुद्धि द्वारिया र योगेन्द्र कार्कीले ११ विकेट लिएका थिए ।पुलिसबाट चित्रबहादुरले नटआउट २४, योगेन्द्र कार्कीले २४ र प्रेम तामाङले १९ रन जोडेका थिए । लहानका अन्सारुल राइनले ४, ओमप्रकाश साह र हरिशंकर साहले २२ तथा रोशन शर्माले एक विकेट लिएका थिए । सेमिफाइनलमा बिहीबार नेपाल पुलिस र न्यू होराइजन क्लब बुटवलबीच प्रतिस्पर्धा हुनेछ ।"
दुई पुलिसलाई सफलता,"काठमाडौं आयोजक एपीएफ र पुलिस क्लब राजधानीमा जारी सशस्त्र प्रहरी महानिरीक्षक चौथो राष्ट्रिय खुला महिला भलिबलको सेमिफाइनल पुगेका छन् । हल्चोकस्थित घरेलु कोर्टमा एपीएफले न्यु डायमन्ड एकेडेमीलाई २२२५, २५१२, २५२३, २५२३ ले हरायो । यो जितपछि समूह ए मा विजेता हुँदै अन्तिम चारमा पुगेको एपीएफकी सरस्वती चौधरी वुमन अफ द म्याच भइन् । पराजयका बाबजुद न्यु डायमन्ड पनि अगाडि बढ्यो । डायमन्डले पुलिससँग सेमिफाइनल भेट पक्का गरेको छ ।समूह बी को पुलिसले आर्मीलाई २५२०, २५१४, २५१४ को सोझो सेटमा हरायो । दिनकै अर्को खेलमा पुलिसले पश्चिमाञ्चलमाथि २५१२, २५१९, २५२१ को जित पायो । पुलिसका सुशीला थापा र चूडा खड्का दुई फरक खेलमा वुमन अफ द म्याच भए ।"
मुसिकोट नपा च्याम्पियन,रुकुम परम्परागत पापिनी मेलाका अवसर साँखमा आयोजित खुला पुरुष भलिबलको उपाधि मुसिकोट नगरपालिकाले जितेको छ । मुसिकोट नगरपालिका१० मा रहेको खेल मैदानमा मंगलबार फाइनलमा सगाली जनचेतना युवा क्लब साँखलाई पराजित गर्दै मुसिकोटले उपाधि जित्यो । विजेता टिमले ५० हजार पुरस्कार पायो ।जनचेतना युवाको भागमा ३० हजार पर्यो । स्यालापाखा५ टिम तेस्रो र आयोजक पापिनी मेला व्यवस्थापन समितिले सान्त्वना पुरस्कार पाए । ९ टिम सहभागी स्पर्धामा तेस्रोले २० हजार र सान्त्वना टिमले १२ हजार पाए ।
