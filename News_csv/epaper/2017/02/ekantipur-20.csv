शीर्षक,विवरण
दसदास,उाउा
मिति घोषणा गरिने,"मधेसमा संख्या थपे सकारात्मक : मोर्चाप्रधानमन्त्रीले स्थानीय तहको संख्या मधेसमा जनसंख्याको घनत्वलाई ध्यान दिँदै थप्ने आश्वासन दिएपछि मोर्चा नेताले त्यसलाई सकारात्मक रूपमा लिएका छन् । बैठकमा ठाकुरले भने, मधेसमा प्रतिनिधित्व कम भएको छ, तपाईंले त्यसलाई सच्याउनुहुन्छ भने त्यो निश्चय नै सकारात्मक कुरा हो । दाहालले चुनाव मिति घोषणासँगै त्यो प्रक्रिया पनि तुरुन्तै अघि बढाउन एक कार्यदल गठन गर्ने आश्वासन दिएका छन् । दाहालको प्रस्तावबारे मधेसवादी दलका नेताले भने, पहिले चुनाव मिति घोषणा भएपछि हाम्रो प्रतिक्रिया आउँछ, अहिले नै कसरी भन्न सकिन्छ ?यत्ति भएपछि तपाईंहरूले अब मलाई चुनाव घोषणा गर्न सहज वातावरण बनाइदिनुहोस्, अब एमालेलाई पनि दबाब पर्छ, दाहालले भने, चुनाव घोषणा भए एमाले संशोधनका विषयमा लचकता देखाउन बाध्य हुन्छ । मोर्चा नेताहरूले सोमबार दिउँसो छलफल गरेर प्रतिक्रिया दिने बताएका छन् । संघीय समाजवादी फोरम अध्यक्ष उपेन्द्र यादव बुहारीको स्वास्थ्य उपचारका लागि दिल्ली गएका कारण सहअध्यक्ष राजेन्द्र श्रेष्ठ सहभागी भए । तमसपा अध्यक्ष महेन्द्र राय यादव, फोरम गणतान्त्रिक अध्यक्ष राजकिशोर यादव पनि बैठकमा थिए भने सत्ता घटकबाट गृहमन्त्री विमलेन्द्र निधि र माओवादी केन्द्र नेता श्रेष्ठ थिए । बालुवाटार जानुअघि मोर्चाको बैठक बिजुलीबजारमा बसेको थियो । अनिर्णीत बैठक सोमबार दिउँसो २ बजे फेरि बस्ने रामसपा महासचिव केशव झाले बताए ।"
नत्र छोड्नुस्,"माओवादी र एमाले नेताहरूबीच धेरै पटक छलफल भएको मैले पनि सुनेको छु, गौचनको भनाइ उद्धृत गर्दै बैठक स्रोतले भन्यो, कतै एमाले र माओवादीबीचको नयाँ समीकरण बन्न लागेको त छैन, सभापतिजीले विचार पुर्याउनुहोला । गौचनको यस्तो प्रश्नमा देउवाले सीधा जवाफ नदिए पनि प्रधानमन्त्री दाहाल समझदारीअनुसार अघि बढ्न तयार भएको संकेत आफूले पाएको जानकारी गराएका थिए । कांग्रेस र माओवादी केन्द्रबीच सरकार गठबन्धन निर्माण गर्दा भएको सात बुँदे सहमतिका अतिरिक्त आलोपालो नेतृत्वको विषयमा छुट्टै तीन बुँदै सहमति भएको दाबी गरिँदै आएको छ । सार्वजनिक नगरिएको गोप्य भनिएको उक्त तीन बुँदे सहमतिमा चैत मसान्तभित्र स्थानीय तहको निर्वाचन सम्पन्न गरी कांग्रेस सभापति देउवाको नेतृत्वमा सरकार बनाउने समझदारी भएको कांग्रेसका एक मन्त्रीले बताए । निर्वाचन हुने अवस्था भएमा वैशाख मसान्तसम्म दाहालकै नेतृत्वमा स्थानीय तहको निर्वाचन गर्ने तर नहुने अवस्था निर्माण भएमा चैत मसान्तभित्रै सरकार छाड्नुपर्ने भनाइ सभापतिको थियो, बैठकमा सहभागी एक मन्त्रीले भने ।मधेसी मोर्चाको असहमति रहे पनि निर्वाचन मिति घोषणा गर्नुपर्ने धारणा कांग्रेसको छ । मोर्चाले संसद्मा प्रस्तुत भएको संविधान संशोधनको विधेयक पारित भएपछि मात्रै निर्वाचनमा जानुपर्ने अडान राख्दै आएको छ । तर, कांग्रेसले निर्वाचन मिति घोषणा भए मोर्चा पनि बाध्य भएर निर्वाचनमा आउने विश्वास लिएको छ । कांग्रेस केन्द्रीय सदस्य एवं पराराष्ट्रमन्त्री प्रकाशरण महतले संसद्मा दर्ता भएको संविधान संशोधन विधेयक टुंग्याएर मात्रै निर्वाचन घोषणा गर्नुपर्छ भन्नुको अर्थ स्थानीय तहको निर्वाचन नगराउनु रहेको बताए । मिति घोषणा हुनासाथै निर्वाचन हुने होइन, निर्वाचन हुनुअघि नै संविधान संशोधनको विधेयकको पनि टुंगो लाग्छ, महतले कान्तिपुरसँग भने ।"
कुवेतमा ५ नेपालीलाई मृत्युदण्ड सुनाइयो,"काठमाडौं कुवेतमा ५ जना नेपालीलाई मृत्युदण्डको सजाय सुनाइएको छ । लागूऔषध कारोबार गरेको आरोपमा पक्राउ परेका चितवनका जीवन रानाभाट, काठमाडौंका लाक्पा शेर्पा, कास्कीका पदमबहादुर गुरुङ, बाँकेका तारामान केसी र निमा शेर्पालाई त्यहाँको तल्लो अदालतले हालै मृत्युदण्डको सजाय सुनाएको हो । उनीहरू सुलेबियास्थित केन्द्रीय कारागारमा छन् ।कुवेतस्थित नेपाली दूतावासका अनुसार सिन्धुपाल्चोकका सजन कार्कीलाई भने अदालतले आजीवन कराबास सजाय तोकेको छ । आफू निर्दोष रहेको भन्दै पुनरावेदन गरेका कार्कीलाई उच्च अदालतले आजीवन काराबासको सजाय सुनाएको हो । रानाभाट दुई वर्षअघि पक्राउ परेका थिए भने अन्यलाई एक वर्षअघि पक्राउ गरेर लागूऔषध कारोबारको मुद्दा चलाइएको थियो । कुवेतस्थित नेपाली दूतावासले नेपाल सरकारलाई मृत्युदण्डको सजायबारे जानकारी गराएको छ । कुवेत सरकारले सजायसम्बन्धी विवरण हालै नेपाली दूतावासलाई बुझाएको थियो । तल्लो अदालतको यो सजायविरुद्ध उनीहरूले पुनरावेदन र उच्च अदालतसम्म जान पाउने व्यवस्था रहेको दूतावासले जनाएको छ । दूतावासका अनुसार रानाभाटले वकिल राखेर प्रतिरक्षा गर्ने तयारी गरेका छन् । उनीहरूको अवस्था बुझ्न दूतावासबाट निरन्तर जेल भ्रमण भइरहेको छ, कुवेतका लागि नेपाली राजदूत यज्ञबहादुर हमालले कान्तिपुरलाई भने, हामी कानुनी सहायताका साथै आवश्यक कागजात तयार पारेर कन्सुलर सेवा दिइरहेका छौं । मृत्युदण्डको सजाय सुनाइएका केही नेपालीले अभियोग स्वीकार गरेको र केहीले भने आफूलाई फसाइएको बयान दिएको दूतावासले जनाएको छ । प्रहरीले उनीहरूलाई अलगअलग स्थानबाट पक्राउ गरेको थियो । कुवेतमा लागूऔषध सेवन र कारोबारलाई संगीन अपराधको रूपमा लिइन्छ । लागूऔषध कारोबार गरेको पुष्टि भएको भन्दै केही महिनाअघि पनि दुई कुवेतीसहित दुई बंगलादेशी, दुई इजिप्सियन र एक फिलिपिनोलाई फाँसी दिइएको थियो । हाल कुवेतको जेलमा ९ महिलासहित ६१ नेपाली छन् । यीमध्ये करिब ७५ प्रतिशत लागूऔषध कारोबार तथा बेचबिखन मुद्दामा पक्राउ परेका हुन् । उनीहरूविरुद्ध त्यहाँको अदालतमा मुद्दा चलिरहेको छ । पक्राउ परेकामा प्राय: गैरकानुनी हैसियतमा बस्दै आएका नेपाली छन् । पक्राउ परेकामध्ये अधिकांशले आफूलाई थाहा नदिई हल्काराका रूपमा प्रयोग गरेर फसाइएको दूतावासबाट भेट्न गएका अधिकारीहरूलाई बताएका छन् ।आजीवन काराबासको सजाय पाएका कार्कीका आफन्तका अनुसार दुई जना लागूऔषध सेवनकर्तासँग होटलमा खाना खाइरहेका बेला उनी पक्राउ परेका थिए । लागूऔषध सेवनकर्ताले निर्दाेष छ भन्दासमेत सजनलाई नछोडिएको ती आफन्तले बताए ।"
जो उपकारमा रम्छन्,"बुटवल विपिन चौधरीले चार वर्षअघि पाटन स्वास्थ्य विज्ञान प्रतिष्ठानमा एमबीबीएस पढ्न नाम निकाले । शुल्कमा छात्रवृत्ति पाए पनि खानबस्न र पाठ्य सामग्री किन्न महँगो पथ्र्यो । बुटवल मोतीपुरका उनका बाबुआमा सामान्य मजदुर हुन् । घरबाट धानिरहन नसक्ने अवस्था भएपछि उनी चिनजानका व्यक्तिमार्फत बुटवलकै खेमराज पुनकहाँ पुगे । उहाँले व्यहोरा खुलाएर निवेदन दिन भन्नुभयो । मसँग ल्यापटप र जाँच्ने उपकरण थिएन, उनले भने, ती सामान र खानेबस्ने खर्चको आग्रह गर्दै निवेदन लेखें । उहाँले तत्काल सामान किनिदिनुभयो । र, खर्चका लागि महिनाको ९ हजार रुपैयाँ दिँदै आउनुभएको छ । खेमराज र श्रीमती ओमीकला औषधिका थोक व्यवसायी हुन् । तीन दशकदेखि ट्राफिकचोकमा खेम इन्टरप्राइजेज चलाएका छन् । त्यसभन्दा पर उनीहरू यस्ता सहयोगीसमेत हुन्, जसले विपिनजस्ता धेरैलाई पढाइ खर्च उपलब्ध गराइरहेका छन् । यो दम्पतीले आफ्नो कमाइको २५ प्रतिशत छुट्याएर चारवटा सामाजिक कोष बनाएको छ । त्यसमा चार पुस्ता छुट्टाछुट्टै समेटिएका छन् । त्यसको जम्मा राशि ६० लाख रुपैयाँ पुगिसकेको छ । उनीहरूले कोष बढाउँदै, त्यसैको ब्याजले सहयोग गर्दै आएका हुन् । खेमराजको ५१ औं जन्मदिनका अवसरमा २०७० मंसिर १७ मा उनीहरूले खेमओमी पुन कल्याणकारी प्रतिष्ठान खोले । विपन्न र अशक्तलाई पढाइमा सहयोग गर्ने यो कोषको लक्ष्य छ । तीन वर्षअघि खोलिएको प्रतिष्ठानमा ४१ लाख रकम छ । प्रतिष्ठानका महासचिव नारायणप्रसाद पन्थका अनुसार यसबाट ३ वर्षयता पाल्पा कारागारमा आमासँगै रहेका बालबालिकालाई पढाउनुका साथै पोषण खानेकुरा दिइन्छ । पढाउन सहयोगी शिक्षक राखिएको छ । अहिलेसम्म जेलका ५० बालबालिकाले यसबाट फाइदा लिएका छन् । कारागार जीवन बिताएका दुई युवाले एसएलसीपछि उच्च शिक्षा पढदै छन् । एमबीबीएस पढ्ने ५ विद्यार्थीले त्यही कोषबाट मासिक ९ हजार पाउँछन् । मेडिकल शिक्षामा नि:शुल्क कोटामा नाम निकाले पनि पाठ्य सामग्री र खाने प्रबन्ध मिलाउन नसक्दा अलपत्र परेका विद्यार्थीलाई उनको साथ रहँदै आएको छ । त्यस्तो सहयोग विपिनसहित बुटवलका गंगा श्रेष्ठ, जमुना श्रेष्ठ, गुल्मीका नगेन्द्र श्रीश र काशीराम विकले पाएका छन् । प्रतिष्ठानको कोष बढाउँदै लगेर करोड पुर्याउने खेमओमीको लक्ष्य छ । हामी मरेपछि सम्झने बाटो यत्ति त हो, ओमीले भनिन्, त्यसैले गरिब दु:खीको सहयोगमा मन गयो । खेमओमीले गएको मंसिर १५ मा छोराको बिहे गरे । बिहे भोजका लागि योजना बनाउँदा १० लाख रुपैयाँ खर्च देखियो, उनीहरूले भने, त्यसपछि भोज हटाई त्यही पैसा राखेर सहयोग कोष खोल्यौं । त्यसको नाम छ, राजुसरिता पुन भोजन सहयोग कोष । त्यसमा छोरा राजु र बुहारी सरिताको सहर्ष साथ रह्यो । त्यसको ब्याजबाट दु:खी, अनाथ र अपांगता भएका व्यक्तिहरूलाई खानामा सहयोग गर्ने राजुले बताए । गुल्मीको भार्सेमा विसं २०१९ मा जन्मेका खेमले बाबुको माया पाएनन् । भारतीय सेनामा मृत्यु भएका बाबुको नाममा प्रतिष्ठान खोलेर उनले समाज सेवा सुरु गरेका हुन् । जन्मस्थान भार्सेमा बाबु मनबहादुर र आमा गौरीका नामबाट मनगौरी पुन शैक्षिक अक्षय कोष खोलेका छन् । त्यसमा आफ्नो ६ लाख र २ दाजुको एक लाख गरी ७ लाख रुपैयाँको कोष छ । कोषबाट स्थानीय जनकल्याण माविका विपन्न बालबालिकाले बर्सेनि पाठ्यपुस्तक र पोसाक पाउँछन् । २०६७ सालमा खुलेको अक्षयकोषबाट अहिलेसम्म एक सयभन्दा बढी विद्यार्थीले सहयोग पाएको खेमराजले बताए । हजुरआमाको काखमा हुर्केका खेमले उनलाई पनि बिर्सन सकेनन् । त्यसपछि कलापुनको नामबाट २०६७ मा गुल्मी भार्सेको आमा समूहलाई २ लाख रुपैयाँ दिए । महिला समूहले आफ्नो नाम नै कलापुन महिलासमूह राखे । समूहका महिलाले उक्त रकमबाट बीउ पुँजीका रूपमा सापटी लिने र ससाना व्यवसाय गर्ने गरेका छन् । कसैले कुखुरा पालेका छन् त कसैले बाख्रा, भैंसी पालेर कमाएका छन् । प्रतिष्ठानबाहेक पनि उनीहरूले धेरै ठाउँमा आर्थिक सहयोग गरेका छन् । उनीहरूको सहयोगले दुर्घटनापछि उपचार खर्च नभएर ७ वर्षदेखि विस्तरामा थलिएका बुटवलका खेम फाल मगरले नयाँ जीवन पाए । उनीहरूकै सहयोग र संरक्षणमा उपचारदेखि घरबारविहीन अपांग बालबालिकालाई देवीनगरमा आश्रय दिएका छन् । नवलपरासीमा सामुदायिक चिकित्सालय बनाउन र बुटवलमा सामुदायिक मुटु अस्पताल खोल्न उनीहरूले एकएक लाख सहयोग गरे । पितृउद्धारका लागि भन्दै ओमपहाडबाट झरेका आफ्ना वंशजको किरिया भवन बनाउन र तिलोत्तमामा ज्येष्ठ नागरिक मिलन केन्द्र बनाउन पनि त्यत्ति नै सहयोग गरेका छन् । खेमराज आफ्नो मृत्युपछि सबै सम्पत्ति प्रतिष्ठानमा रहोस् र विपन्नको पढाइमा सहयोग पुगोस् भन्ने चाहन्छन् । पत्नी ओमीकला आफ्नी आमाले दिएको घडेरी बेचेर एकल महिलाको रोजगारी र बालबालिकाको संरक्षण गर्ने योजनामा छिन् ।"
फेरि समातियो सुन,काठमाडौं त्रिभुवन अन्तर्राष्ट्रिय विमानस्थलबाट फेरि तस्करीको सुन बरामद भएको छ । भारतीय मूलका संयुक्त अरब इमिरेट्स (यूएई) का नागरिक कश्यप कान्तिलाल आइतबार डेढ किलो सुनसहित पक्राउ परेका हुन् । बरामद सुनको बजार मूल्य करिब ७१ लाख ६३ हजार रुपैयाँ छ । एयर अरेबियाको विमानबाट १२ बजे काठमाडौं उत्रेका कान्तिलालको साथबाट भन्सार अधिकारीहरूले सुन बरामद गरेका हुन् । कान्तिलाल आधाआधा किलो तौलको दुईवटा सिक्री र आधा किलो तौलको सुनको बाला लगाएर आएका थिए । भन्सार स्रोतका अनुसार अस्वाभाविक गतिविधि देखिएपछि उनलाई केरकार गरिएको थियो । विमानस्थल भन्सारका सहसचिव नारायण सापकोटाले उनको साथबाट दुइटा मोबाइल पनि बरामद गरिएको जानकारी दिए । बरामद फोनमार्फत उनको नेपालनाता पत्ता लगाउने भन्सार अधिकारीहरूले बताएका छन् । पासपोर्टमा देखिएको यात्रा विवरणमा कान्तिलालले पटकपटक दुबईकाठमाडौं ओहोरदोहोर गरेको देखिन्छ । स्रोतका अनुसार काठमाडौं र दुबईको बारम्बारको उनको यात्रा र त्यतिका धेरै सुन बरामद हुनुले उनको सम्बन्ध अवैध सुन तस्करहरूसँग हुन सक्ने देखिएको छ । भारतको अहमदावाद ठेगाना बताउने कान्तिलालसँग संयुक्त अरब इमिरेट्सकै पासपोर्ट छ । उनलाई कोटेश्वर वृत्तमा राखिएको छ । विमानस्थल भन्सारका सहसचिव सापकोटाले उनको बयान सोमबार सुरु गर्ने बताए । यसअघि पुस २१ मा विमानस्थलबाट ३३ किलो पाँच सय ७७ ग्राम अवैध सुन बरामद भएको थियो । त्यसलगत्तै माघ १ मा काठमाडौंको चमतीबाट पनि १५ किलो अवैध सुन बरामद गरिएको थियो । यी दुवै घटनामा बरामद सुनको असली मालिक को थिए भनेर प्रहरीले अहिलेसम्म खुट्याउन सकेको छैन ।
बिगो र धरौटीबापत १ अर्ब जम्मा,"ललितपुर सरकारले सुन तस्करहरूबाट बिगो र धरौटी असुलेर ५ वर्षमा १ अर्ब १४ करोड ३६ लाख ५५ हजार ८ सय ४१ रुपैयाँ राष्ट्र बैंकमा जम्मा गरेको छ । राजस्व अनुसन्धान विभागका अनुसार आव ०६९७० देखि गत माघ ५ सम्म पक्राउ परेका ७६ सुन तस्करविरुद्ध चलाइएका ४७ मुद्दाबाट उक्त रकम उठेको हो । विभागका सूचना अधिकारी देवीप्रसाद थपालियाका अनुसार ०६९ मा बिगो र धरौटीबाट २७ करोड ५५ लाख ४२ हजार १ सय ८५, २०७० मा २१ करोड ६५ लाख १२ हजार ९ सय ५, २०७१ मा ३७ करोड ३९ लाख ८७ हजार ४ सय ७, २०७२ मा १९ करोड ८१ लाख ३३ हजार ४ सय ५२ र २०७३ माघ ५ सम्म ७ करोड ९४ लाख ७९ हजार ८ सय ९२ रुपैयाँ जम्मा भएको छ । त्यस अवधिमा पक्राउ परेका ७६ मध्ये २ चिनियाँ नागरिक र ६ महिला छन्, उनले भने । २०६९ देखि २०७३ माघ ५ सम्म २ सय १२ केजी १ सय ९४ ग्राम सुन बरामद भएको विभागले जनाएको छ । आव ०६९७० मा ५९ केजी, ०७०७१ मा १६२३, ०७१७२ मा ८१२, ०७२७३ मा ३७६६२ र ०७३७४ मा १८१०२ केजी सुन बरामद भएको छ ।विभागका अनुसार ३५ केजी सुनसहित २०७० मा पक्राउ परेका मिमा छिरिङ लामा, ग्याम्बो लामा र ओमको मुद्दा, २०७१ मा २५६ केजीसहित पक्राउ परेका अलनुर गुलाम हुसेन, २०७२ मा ९५०९ केजीसहित पक्राउ परेका विक्रम मित्तल, विवेक मित्तल, भागिरथ रामजाट, २०७३ मा ७ किलोसहित पक्राउ परेका कुसाङ लामासहितको ५ मुद्दा काठमाडौं जिल्ला अदालत र २ मुद्दा जिल्ला अदालत सिन्धुपाल्चोकमा विचाराधीन अवस्थामा छन् । २०७३ जेठमा ६ किलो सुनसहित पक्राउ परेका कांगकांग तेन्जेन तामाङ, असोजमा ९३२७७ ग्रामसहित पक्राउ परेका सद्रे आलम, माघमा १५१ ग्रामसहित पक्राउ परेका प्रशन शाक्य र २०७२ असोजमा ७५८ ग्रामसहित पक्राउ परेका कुलप्रसाद भुसालको मुद्दा अनुसन्धानकै क्रममा रहेको विभागले जनाएको छ ।"
दुर्घटनामा ज्यान गुमाउने बढे,"भक्तपुर खेतमा काम गरिरहेका मध्यपुरठिमी १६, लोकन्थलीका ३९ वर्षीय प्रेमकृष्ण महर्जनको गत शुक्रबार भ्यानको ठक्करबाट मृत्यु भयो । बालकोटबाट आउँदै गरेको ना८च ८८३० नम्बरको भ्यान ब्रेकफेल भई पल्टिँदा महर्जन घाइते भएका थिए । उनको उपचारकै क्रममा मृत्यु भएको हो ।त्यसैगरी, गत साता भैरव मन्दिरका मूल पुजारी ८४ वर्षीय मोतीबहादुर सुवालको सडक पार गर्ने क्रममा ट्रिपरको ठक्करबाट मृत्यु भयो । बिहान ४ बजे नित्य पूजाका लागि मन्दिर जाने क्रममा तीव्र गतिमा आएको ट्रिपरको ठक्करबाट घाइते भएका सुवालको पनि उपचारकै क्रममा मृत्यु भयो । सुवाललाई ठक्कर दिई फरार बा४ख ७३०१ नम्बरको ट्रिपरलाई प्रहरीले ४ दिनपछि नियन्त्रणमा लिई कारबाही थालेको छ । यी उदाहरण हुन् । सवारीसाधन दुर्घटनाबाट ज्यान जानेको संख्या दिनहुँ बढिरहेको प्रहरीले जनाएको छ । पछिल्लो समय सूर्यविनायकतीनकुने ६ लेन सडकमा रातको समयमा दुर्घटना धेरै हुने महानगरीय प्रहरी वृत्त जगातीका डीएसपी मित्रबन्धु शर्माले बताए । सवारी चाप बढी भएको ६ लेन सडकमा बत्तीको व्यवस्था छैन, उनले भने, सडक बत्तीको व्यवस्था नहुँदा दुर्घटना वृद्धि भएका हुन् । यहाँका अधिकांश ट्राफिक बत्ती बिग्रिएका छन् ।६ महिनायता जिल्लामा भएका विभिन्न दुर्घटनामा मृत्यु हुनेको संख्या १७ पुगेको छ । जसमध्ये १४ पुरुष र ३ महिला रहेको भक्तपुर प्रहरीको तथ्यांकमा छ । गत आवमा २८ जनाको मृत्यु भयो भने ४ जना अंगभंग भए । ०७१७२ मा २२ जनाले ज्यान गुमाए भने, ९ को अंगभंग भएको छ । ०७०७१ मा ३४ जनाले ज्यान गुमाए । सवारी दुर्घटना न्यूनीकरणका लागि सडक सुरक्षाको विषयमा जनचेतनाकै कमी भएको ठिमी प्रहरी प्रमुख डीएसपी श्यामबाबु ओलियाले बताए । जथाभावी बाटो काट्ने, तीव्र गतिमा सवारीसाधन हाँक्ने र सडक दुरुपयोगका कारण दुर्घटना बढेको प्रहरी अनुसन्धानमा देखिएको छ ।"
कल डिटेलबारे प्रहरी अलमलमा,"काठमाडौं अदालतको अनुमतिपछि मात्रै कल डिटेल हेर्न मिल्ने सर्वोच्च अदालतले निर्णय गरेपछि प्रहरीले गर्ने अनुसन्धानका मुद्दाहरू प्रभावित भएका छन् । तर, अदालती निर्णयको पूर्ण पाठ नपाएको भन्दै प्रहरी मुख्यालय अब के गर्ने भन्ने निष्कर्षमा पुग्न सकेको छैन । अपराध अनुसन्धान विभागले भने मातहतका निकायमा पत्राचार गर्दै अदालतको अनुमतिपत्र लिएर मात्र कल डिटेल मागका लागि विभागमा पत्राचार गर्न आदेश दिएको छ । यसअघि प्रहरीले अधिकांश घटनामा कल डिटेलका आधारमा प्रारम्भिक अनुसन्धान गथ्र्यो ।२१ माघमा सर्वोच्चले गोपनीयताको हक संरक्षणका लागि भन्दै अदालतको अनुमति नलिई कल डिटेल हेर्न नपाइने निर्णय गरेको थियो । २५ माघमा मात्रै नेपाल दूरसञ्चार प्राधिकरणले अदालतको आदेशको पालना गर्नू भन्दै सञ्चालनमा रहेका ६ टेलिकम कम्पनीका नाममा पत्राचार गरेको छ । प्रहरी प्रधान कार्यालय र केन्द्रीय अनुसन्धान ब्युरोलाई समेत बोधार्थ दिइएको पत्रमा भनिएको छ, अपराध अनुसन्धानको सिलसिलामा जरुरी भई सूचनामा पहुँचका लागि कानुनमा अन्यथा व्यवस्था नभएसम्म अनुमति दिने प्रयोजनका लागि जिल्ला अदालतबाट अनुमति लिने व्यवस्था मिलाउनू । अदालतको आदेशअघि प्रहरी कार्यालयको आधिकारिक इमेल वा पत्रकै आधारमा टेलिकमले सम्बन्धित टेलिफोन नम्बरको कल डिटेल उपलब्ध गराउँथ्यो । सरकारलाई विपक्षी बनाएर दायर रिटमा सर्वोच्चले फैसला गरेपछि त्यसबारे महान्यायधिवक्ताको कार्यालय हुँदै सम्बन्धित सरकारी कार्यालयमा फैसलाबारे जानकारी गराइने चलन छ । सर्वोच्चको फैसलापछि मुद्दाहरू प्रभावित भए पनि प्रहरी मुख्यालयले यसबारे औपचारिक जानकारी पाएको छैन । प्रहरी प्रवक्ता एसएसपी सर्वेन्द्र खनालले भने, सर्वोच्चको फैसला औपचारिक रूपमा पाइसकेपछि मात्र कसरी अघि बढने भन्ने औपचारिक निर्णय लिनेछौं ।प्रहरीको अपराध अनुसन्धान विभागमा मात्रै मातहतका निकायबाट दैनिक साढे २ सयजति कल डिटेल हेर्नुपर्यो भन्दै निवेदन आउँछन् । अदालतको आदेशपछि विभिन्न घटनाको अनुसन्धानका लागि आउने यस्ता निवेदनमाथि के गर्ने भन्ने निष्कर्ष विभागले निकाल्न सकेको छैन । विभागले मुलुकभरका प्रहरी कार्यालयमा पत्राचार गरी अदालतबाट अनुमति लिएको पत्रसमेत समावेश गरी कल डिटेल माग्न पत्राचार गर्न भनेको छ । प्रहरीका उच्च अनुसन्धान अधिकारीहरू सर्वोच्चको आदेशको पालना गर्नु संगठनको दायित्व भए पनि अदालती अनुमति लिएर कल डिटेल हेर्न व्यवहारिक नहुने बताउँछन् । तर, अदालतको अनुमति लिएर कल डिटेल हेर्ने अभ्यास नगन्य मात्रामै भए पनि प्रहरीले सुरु गरेको छ । केही दिनअघि मात्रै जिल्ला अदालत धनुषाले एक फरक मुद्दाका लागि भन्दै कल डिटेल झिकाएर पठाइदिन विभागमा अनुरोध गरेको थियो ।अदालतको फैसला अघिसम्म महानगरीय अपराध महाशाखाले मात्रै दैनिक औसतमा सयवटा नम्बरको कल डिटेल हेथ्र्यो । अदालतको आदेशयता २ सातामा महाशाखाले काठमाडौं जिल्ला अदालतबाट अनुमति लिएर एउटा मात्रै कल डिटेल हेरेको छ । न्युरोडका व्यापारी श्यामसुन्दर अग्रवालको लोकेसन पत्ता लगाउन ६ फागुनमा महाशाखाले काठमाडौं जिल्ला अदालतबाट अनुमति पाएको थियो ।अनुसन्धानमा नाममा प्रहरीले घटनासँग सम्बन्धित नरहेकाहरूको पनि कल डिटेल हेर्ने गरेको र त्यसबाट गोपनीयताको उल्लंघन भएको घटना सुनिन्थे । २०६९ जेठ १८ मा भएको न्यायाधीश रणबहादुर बम हत्याकाण्ड अनुसन्धानका क्रममा प्रहरीले ५ लाख फोनको कल डिटेल र ३० हजारको नम्बरको एसएमएस डिटेल हेरेको थियो । यही प्रकरणपछि नै कल डिटेल हेर्ने कामबाट व्यक्तिको गोपनीयता हनन भएको सर्वोच्चमा रिट निवेदन परेको थियो । विभागका डीआईजी विजयलाल कायस्थले अदालती आदेशपछि मुद्दाहरूको अनुसन्धान प्रभावित भएको बताए । उनले अदालतबाट अनुमति लिने प्रक्रियामा समय लाग्ने भएकाले अनुसन्धानमा समस्या पर्ने र पीडितले समयमै न्याय पाउन गाह्रो हुने बताए । उनले भने, यसबारे गम्भीर छलफल हुन जरुरी छ ।अधिकांश घटनाको प्रारम्भिक अनुसन्धानमै प्रहरीले लोकेसन ट्रेस, एसएमएस डिटेल र कल डिटेलका आधारमा अनुसन्धान अघि बढाउँछ । काठमाडौं प्रहरी परिसरले मात्रै अनुसन्धानका लागि प्रत्येक महिना औसत ३ सय व्यक्तिको कल डिटेल हेथ्र्यो । अदालतको आदेश लिएर मात्रै हेर्न पाइने निर्णयपछि गत बुधबार मात्रै परिसरका डीएसपी रवीन्द्र रेग्मी ठगी र संगठित अपराधका दुई मुद्दामा प्रयोग भएका ५ फोन नम्बरको कल डिटेल हेर्न पाउँ भन्दै काठमाडौं जिल्ला अदालत पुगेका थिए । तर, जिल्ला अदालतले उक्त मुद्दामा पक्राउ परेकाहरूको म्याद थपका बेला एकैपटक कल डिटेलको अनुमति दिने बताएर फर्काइदियो । डीएसपी रेग्मीले समयमै कल डिटेल हेर्न नसकिए मुद्दा कमजोर बन्ने सम्भावना हुने बताए ।नेपाल टेलिकमका सहप्रवक्ता शोभन अधिकारीका अनुसार अदालतको आदेशपछि प्रहरी कार्यालयबाट कल डिटेल माग गरी आउने पत्र र इमेल करिब रोकिएको छ । अधिकारीका अनुसार माग भई आएका केही निवेदनमा पनि टेलीकमले अदालतको अनुमतिपत्र माग गर्दै फर्काइदिने गरेको छ । अधिकारीले भने, अदालतको अनुमतिपत्रका आधारमा मात्रै हामीले अब कल डिटेल उपलब्ध गराउँछौं ।"
चिनियाँ सैनिक टोली आइपुग्यो,काठमाडौं नेपाल र चीनबीच संयुक्त सैन्य अभ्यासको गृहकार्य चलिरहेका बेला आइतबार चिनियाँ जनमुक्ति सेनाका पश्चिमी कमान्डर डेपुटी चिफ अफ स्टाफ मेजर जनरल जिहाओ जीनसङको नेतृत्वमा १५ सदस्यीय टोली नेपाल आइपुगेको छ । दुई मुलुकको संयुक्त सैन्य तालिम कहिले र कुन संख्यामा गर्ने भन्ने अन्तिम निर्णय हुन बाँकी रहेको अवस्थामा प्रधानसेनापति राजेन्द्र क्षत्रीले मेजर जनरल जिहाओसँग जंगी अड्डामा आइतबार भेट गरे । भेटमा प्रधानसेनापति क्षत्री र जिहाओबीच दुई मुुलुकका आपसी हित तथा परस्परिक सम्बन्धका विषयमा कुरा भएको सैनिक जनसम्पर्क निर्देशनालयले जनाएको छ । निर्देशनालयका अनुसार जिहाओको नेतृत्वको टोली फागुन १० गते भारत जाने कार्यक्रम छ । छिमेकी मित्रराष्ट्रका उच्चपदस्थ सैनिक अधिकारीहरूको यस किसिमको भ्रमणले दुई देशबीचको सैनिक सम्बन्धलाई अझ सुमधुर एवं बृहत्तर पार्न थप मद्दत पुग्ने विश्वास लिएको नेपाली सेनाले जनाएको छ ।
ठगी गर्ने पक्राउ,काठमाडौँ एग्रिकल्चर भिसामा जापान पठाइदिन्छु भन्दै ८ जनाबाट १० लाख ४५ हजार रुपैयाँ लिई ठगी गर्ने काभ्रे सस्र्युखर्क ७ का देवराज तामाङ पक्राउ परेका छन् । तामाङले बसुन्धरामा इन्टनेसनल एजुकेसन कन्सल्टेन्सी चलाउँदै आएका थिए । जापान पठाउने भनेर केहीको नक्कली कागजात बनाएका थिए । उनी शुक्रबार पक्राउ परेका हुन् ।
कृषकलाई बीउ वितरण,"भक्तपुर जिल्ला कृषि विकास कार्यालय भक्तपुरले नगरकोट १३, बाख्रेगाउँका १४० कृषकलाई बीउ तथा प्रांगारिक मल वितरण गरेको छ । कार्यालयले आइतबार बाख्रेगाउँका कृषकलाई प्रतिकिसान ५५ केजीका दरले अदुवा र प्रांगारिक मल, २२ केजीका दरले मकै र बेसारको बीउ वितरण गरेको कृषि विकास अधिकृत पूर्णा ढुंगानाले बताइन् ।"
फरार अभियुक्त पक्राउ,"काठमाडौं बैंकिङ कसुर मुद्दाका फरार मदनबहादुर कार्की पक्राउ परेका छन् । सात करोड ६४ लाख रुपैयाँ जरिवाना र तीन वर्ष कैद भुक्तान नगरी फरार रहँदै आएका कार्कीलाई केन्द्रीय अनुसन्धान ब्युरोले पक्रउा गरेको हो । २०७१ वैशाख २१ गते पुनरावेदन अदालत पाटनले कार्कीलाई बैंकिङ कसुरमा दोषी ठहर गरेको थियो । कार्कीले आफ्नो कमसल जग्गाको अत्यधिक मूल्यांकन गराएर धितो राखी झुट्टा परियोजना बनाई क्यापिटल मर्चेन्ट तथा फाइनान्सका पदाधिकारीसँग मिलेर कर्जा दुरुपयोग गरेका थिए । बूढानीलकण्ठस्थित घरबाट पक्राउ परेका कार्कीलाई ब्युरोले काठमाडौं जिल्ला अदालतमा पेस गरेको थियो । अदालतले उनलाई कैद भुक्तानका लागि केन्द्रीय कारगार सुन्धारा पठाएको छ । ब्युरोले यसअघि नै क्यापिल मर्चेन्ट फाइनान्सकै ठगी मुद्दामा फरार रहेका नवराज खत्री, अरुणकुमार मराठा, तुलसाकुमारी धमला, भाइकृष्ण खडका र किरण केशर नेपाललाई पक्राउ गरिसकेको छ ।"
जनस्तरसम्म अधिकार विस्तार,"सरकारले स्थानीय तहको निर्वाचन मिति घोषणा गर्ने तयारी गरिरहँदा मधेसी मोर्चाले आन्दोलनको घोषणा गर्ने चेतावनी दिएको छ । संविधानमा उल्लिखित स्थानीय तहका अधिकारहरूलाई स्थापित गर्ने नयाँ संविधानको कार्यान्वयनमार्फत हो । त्यसका लागि स्थानीयदेखि प्रादेशिक र संघीय तीनवटै तहको निर्वाचन २०७४ माघ ७ भित्रै अपरिहार्य छ । र, त्यसमध्ये पनि स्थानीय तहको निर्वाचन घोषणा गर्न त निकै ढिलाइ भइसकेको छ । स्थानीय तहको निर्वाचन घोषणा गर्न जति ढिलाई गर्यो, त्यसले आगामी जेठभित्र स्थानीय तहको निर्वाचन नै नहुने जोखिम बढाउनेछ । आगामी जेठभित्र स्थानीय निर्वाचन भएन भने यो धेरै पछाडि धकेलिन सक्छ । दुई दशकयता हुन नसकेको स्थानीय तहको निर्वाचन अब पनि टर्दै गयो भने संविधानमार्फत स्थानीय तहले प्राप्त गरेको अधिकार कार्यान्वयन सम्भव हुनेछैन ।नयाँ संविधानले स्थानीय तहलाई जुन किसिमका अधिकारहरू दिएको छ, त्यो आफैंमा ऐतिहासिक उपलब्धि किन हो भने यसले समाजको तल्लैसम्म अधिकार विस्तार गरेको छ । स्थानीय करको व्यवस्थापन, स्थानीय तथ्यांक तथा अभिलेख संकलनदेखि स्थानीय स्तरका विकास परियोजनाहरूको सञ्चालन, आधारभूत तथा माध्यमिक शिक्षासम्मको व्यवस्थापन, नगर प्रहरीको गठन, एफएम सञ्चालनको अनुमति प्रदानलगायत विभिन्न २२ किसिमका अधिकारलाई संविधानले स्थानीय तहको एकल अधिकारका रूपमा स्थापित गरिदिएको छ । त्यसका अतिरिक्त संघ र प्रदेशसँग समेत स्थानीय तहले अन्य १५ किसिमका अधिकारमा साझेदारी गर्न पाउने संवैधानिक सुनिश्चितता छ । वर्तमान संविधानले स्थानीय तहको अधिकारको दायरा व्यापक बनाएको छ । मुख्यसचिव सोमलाल सुवेदीको संयोजकत्वमा गठित संघीयता कार्यान्वयन तथा प्रशासन पुन:संरचना समन्वय समितिले संविधानप्रदत ती अधिकार सूचीलाई विस्तृतीकरण गर्दै १ हजार ७ सय ९६ वटा काम र अधिकारसमेत पहिचान गरिसकेको छ, जसमध्ये स्थानीय तहको मात्रै ३ सय ५७ वटा काम र क्रियाकलाप किटान गरिएका छन् । संविधानप्रदत्त स्थानीय तहका यी अधिकारले अन्तत: आम जनतालाई नै अधिकारसम्पन्न बनाउने हुन्, जसलाई रोक्ने काम कसैले पनि गर्नु हुन्न । स्थानीय तहका यी अधिकारहरूको कार्यान्वयन गरी जनतालाई अधिकारसम्पन्न बनाउने बाटो निर्वाचनमार्फत नै हो । त्यसैले अहिले स्थानीय तहको निर्वाचन टार्न वा हुन नदिने गल्ती कुनै पनि राजनीतिक दलले गर्न हुँदैन । अहिले मधेशी मोर्चा आबद्ध दलहरूले प्रदेशको सीमांकनको विषयलाई लिएर जुन किसिमको असन्तुष्टि व्यक्त गरेका छन्, त्यसलाई एक हदसम्म जायज मान्न सकिएला र त्यसको सम्बोधन पनि आवश्यक छ । तर, त्यो भइहालेन भनेर स्थानीय तहको निर्वाचन नै हुन नदिने मोर्चाको चेतावनीले भने राजनीतिक परिपक्वता दर्साउँदैन । चाहे स्थानीय तहले प्राप्त गरेको अधिकार कटौती गर्ने विषयको उठान् होस् वा कुनै न कुनै बहानामा स्थानीय तहको निर्वाचन नै हुन नदिने खेलमा लाग्ने कुरा, जोकोहीका लागि आत्मघाती कदम हुनेछ । किनभने संघीयताको उठान मधेसबाटै भएको हो । र, संघीयताको उच्चतम अभ्यास सबभन्दा बढी मधेसकै देहात र त्यहाँका बासिन्दाहरूले देख्न चाहेका छन् । स्थानीय तहमार्फत सबभन्दा बढी अधिकार चाहिएको मधेसी, महिला, जनजाति, अल्पसंख्यकलगायत पछाडि परेकापारिएका समुदायलाई नै हो । यस हिसाबले गाउँबस्तीका सर्वसाधारणलाई अधिकारसम्पन्न बनाउने वा आफ्नै गाउँठाउँबाट सेवासुविधा प्राप्त गर्नेगराउने सवालमा मधेसी मोर्चा बाधक बन्नु हँुदैन । मोर्चाले संविधान संशोधन नभएसम्म स्थानीय तहको चुनावमै नजाने र प्रतिपक्षी दल एमालेले संविधान संशोधनलाई संसद्मा छलफल नै गर्न नदिने जुन अडान लिएका छन्, समस्याको गाँठो परेको त्यहीं हो । यो अवस्थामा संसद्मा विचाराधीन संविधान संशोधन प्रस्तावको त टुंगो लाग्नैपर्छ । तर, यसैलाई बहाना बनाएर स्थानीय तहको निर्वाचनलाई पछाडि धकेल्नुचाहिं हुँदैन । स्थानीय तहको निर्वाचनको तयारी र संविधान संशोधन प्रस्तावलाई प्रक्रियामा लैजाने विषयलाई समानान्तर हिसाबले नै अगाडि बढाउन सकिन्छ । त्यसैले सरकारले स्थानीय तहको निर्वाचनको घोषणा अविलम्ब गर्न जरुरी छ । यसका साथै प्रतिपक्षी एमालेले संसद्को अवरोधलाई स्थगित गर्दै संविधान संशोधनको प्रस्तावलाई प्रक्रियामा लैजान दिनुपर्छ, तर यो प्रस्ताव संसद्बाट स्वीकृत वा अस्वीकृत जे भए पनि मधेसी मोर्चाले निर्वाचनमा भागै नलिने गल्ती भने गर्नु हुन्न । अनेक असहमतिका बाबजुद विधिको शासनलाई स्वीकार गर्नु नै लोकतन्त्रको सुन्दर पक्ष हो, जसलाई सरकारमा भएका दलदेखि प्रतिपक्षी दल र असन्तुष्ट पक्षका रूपमा रहेका मधेसी मोर्चासहित सबैले आत्मसात् गर्नैपर्छ । त्यसो भयो भने मात्र स्थानीय तहको निर्वाचन सम्भव हुनेछ र त्यसले नै संविधानलाई कार्यान्वयनको प्रक्रियामा लैजाँदै काठमाडौंमा केन्द्रीकृत अधिकारलाई मधेसका देहातदेखि पहाडी तथा हिमाली क्षेत्रका दुर्गम बस्तीसम्म पुर्याउनेछ, जसमा व्यवधान खडा गर्ने कार्य राजनीतिक दलहरूले नगरून् ।"
सुब्बाहरूले गरेको सिस्टम क्रयास,"अघिल्लो महिना लोकसेवा आयोगले सरकारी सेवाका लागि अनलाइनमार्फत दरखास्त आह्वान गर्यो । यस्तो दरखास्त दिनेमा सुब्बा पदका आकांक्षी यति धेरै भए कि त्यसले लोकसेवाको कम्प्युटर सर्भर नै क्रयास भयो । आयोगले दरखास्त दिने समयावधि बढाउनुपर्यो । खाली पद संख्याभन्दा केही गुणा बढी दरखास्त पर्नु स्वाभाविकै हो । तर यो पदमा अनपेक्षित रूपमा रिक्त पदभन्दा कैयौं गुणा बढी आवेदक देखिए । यो घटना सञ्चार माध्यमहरूमा एकपटक अति सामान्य समाचार बन्यो । लोकसेवामा आवेदनको म्याद सकियो । र यसको चर्चा, थप विश्लेषण र अनुसन्धानको आवश्यकता र त्यसको पहल कतैबाट भएको थाहा छैन । कर्मचारीतन्त्रमा सुखयो प्रकरणमा देखिएको एउटा सुखद पक्ष हो, सुब्बाखरदार (सुख) पदका आकांक्षीहरू पनि अनलाइन आवेदन दिनसक्ने भएछन् । अथवा मुलुकमा डिजिटल साक्षारता राम्रै विस्तार भएको रहेछ । यस बाहेक मुलुकका धेरैवटा महत्त्वपूर्ण क्षेत्रका अवस्थाबारे यो दरखास्त प्रकरणले उजागर गर्नसक्ने दृष्टान्तहरूप्रति नीतिनिर्माण, प्राज्ञिक र व्यावसायिक फाँटले पटक्कै चासो दिएको छैन, मानौं यो कुनै उल्लेख्य घटना वा काम लाग्ने जानकारी नै होइन ।एक्काइसौं शताब्दीमा पनि सार्वजनिक सेवामा सुखहरूको भर्तीलाई निरन्तरता दिनु नै मुलुकको पछौटे चिन्तन र औपनिवेशकालीन कार्यशैलीको द्योतक हो । खासगरी बेलायती साम्राज्यवादले र त्यसको सिको गर्ने नेपालका राणाशासकहरूले अपनाएको क्लर्क र हेडक्लर्क भर्ती गर्ने यो परम्परालाई आधुनिक भनिएका शासन प्रणालीहरूले पनि तोड्न सकेनन् । कुनै निर्णय प्रक्रियामा सामेल नगराइने, जिम्मेदारी लिनु नपर्ने (प्रतिलिपि प्रमाणित गर्नसमेत उनीहरूको हस्ताक्षर चल्दैन) यी पदहरू शुद्ध आदेश पालकका रूपमा काम गर्न सिर्जना गरिएका हुन् । अहिले यी पदहरू सरकारी अड्डाहरूमा निर्णायक अधिकारीहरूका लागि घुस लिने बिचौलिया (रेन्टसिकङ एजेन्ट), टिप्पणी निर्माता (नोट टेकर्स) र प्रक्रियालाई ढिलासुस्ती (रेड टेपिङ) गर्ने कारक मानिन्छन् । तर पनि हाम्रो कर्मचारीतन्त्रमा यी पदहरूलाई विस्तार गर्ने मोह घटेको छैन । बढ्दो छ । किन होला ?अढाई दशकअघि परिकल्पना गरिएको सार्वजनिक क्षेत्र सुधार र अठार वर्षअघि एसियाली विकास बैंकको सहयोगमा प्रशासनिक क्षेत्रको सुधारका लागि तयार भएको प्रतिवेदन अहिले राजनीतिक र प्रशासनिक उच्च नेतृत्वमा बस्नेहरूको सम्झनामा पनि छैन । यी दुवै सुधार प्रस्तावहरूको एउटै सुझाव थियो, अब सार्वजनिक सेवालाई (क्रमश: ?) अधिकृतमुखी बनाइनुपर्छ । यसपछिका केही नीतिगत निर्णयहरू यो उद्देश्य प्राप्तिका लागि सहयोगी हुने प्रकृतिका थिए । नोकरशाही न्युनीकरण (डिब्युरोक्रेटाइजेसन) गरेर सरकारी सेवालाई छरितो, सुस्त र व्यावसायिक बनाउने आवश्यकताको कम्तीमा सैद्धान्तिक तहमा द्विविधा थिएन । अझैसम्म पनि सुख पदका लागि आवेदन निरन्तर आह्वान गरिनु र यिनै पदमा यस्तो जोडदार आकर्षण हुनुको अर्थ मुलुक अगाडि बढ्न मानसिक रूपले तयारै भएको छैन भन्ने हो । आज भर्ना भएको सुब्बा तीस वर्ष पछिमात्र सेवानिवृत्त हुन्छ । अथवा यसको अर्थ अर्को तीस वर्ष यो मुलुकको प्रशासन यन्त्रलाई उही औपनिवेशिक मानसिकतामा जकडेर राखिने संयन्त्र अहिले नै तयार पारिसकिएको छ । केही अपवाद होनहारहरू सुब्बामा भर्ती भएर सचिव वा मुख्य सचिवसम्म भएकोमा गौरव गर्लान् । तर एकपटक सुख बन्न तयार भएको मानसिक क्षितिज र यसमै हुने प्रारम्भिक अभिमुखीकरण सचिव वा मुख्य सचिव नै भइसक्दा पनि यथार्थमा परिस्कार र विस्तार नहुने रहेछ । यसका धेरैवटा उदाहरण हाम्रै अगाडि छन् । वास्तवमा युनियनहरूमार्फत कर्मचारीतन्त्रलाई तीव्र राजनीतीकरण गराउने मुख्य अभियन्ता यही सुख पङ्क्ति हो । र यो तहमा प्रवेश गर्नेहरूका लागि उन्नतिको र संरक्षणको सबभन्दा छोटो बाटो राजनीतिक दलहरूको औजार र भइदिनुमा छ । योग्यताका दृष्टिले त म अधिकृत बन्न अयोग्य छु भन्ने स्वीकार गरेरै ऊ सुब्बा बन्न तयार भएको हुन्छ र स्वच्छ प्रतिस्पर्धा उसका लागि सुन्नै मन नलाग्ने पाटो बनिसकेको हुन्छ । यिनै तमाम कारणले प्राय: सबै विकसित मुलुकहरूमा राजपत्र अनंकित कर्मचारीको प्रावधान नै छैन । जहाँ यस्ता कर्मचारीहरू भर्ना गर्ने प्रचलन जीवित छ, त्यहाँ पनि उनीहरूलई स्वत: आवधिक पदोन्नतिका आधारमा उच्च तहमा पुग्ने छुट विरलै हुन्छ । नेपालका यस्ता अभ्यास संसारमा दन्त्यकथा भैं चाख मानेर सुनिन्छन्, जसरी यही कारणले समेत गहिरिँंदो नेपालको गरिबीका दारुण कथा विकास अर्थशास्त्रका पुस्तकमा अपरिहार्य उदाहरण बन्दैछन् ।खोइ खोजअनुसन्धान ?यो आवेदनका क्रममा भएको सिस्टम क्रयासले मुुलुकको शैक्षिक, अर्थसामाजिक र सुशासनव्यवस्थापन आदि पक्षमा धेरै उपयोगी प्रवृत्ति र सूचकहरू उजागर गर्न सक्छ । सुखमा आवेदन दिनेहरू कस्तो शैक्षिक पृष्ठभूमिका मानिसहरू अधिकतर छन् ? आवेदकहरू मध्ये सार्वजनिक र निजी शैक्षिक संस्थाका उत्पादनहरूको अनुपात कस्तो होला ? कुन भौगोलिक क्षेत्रका मानिसहरूको सुखमा बढी आकर्षण छ र किन ? सुखका आकांक्षीहरू महिला बढी छन् कि पुरुष ? चाहिएको भन्दा बढी योग्यता भएकाहरू कति प्रतिशत होलान् ? उनीहरू किन यिनै पदमा आकर्षित भए ? यसमा पाउने तलब नै यसको मूल आकर्षण होला कि यसलाई थप कमाइको औजार बनाउने मनसाय ? विदेशमा पढेर आउनेहरू पनि यो स्तरको सरकारी सेवामा आकर्षित भएका छन् कि ? यी र यस्तै दर्जनौं प्रश्नहरूको सेरोफेरोमा व्यवस्थित खोज र अनुसन्धान गर्ने अवसरका रूपमा यसलाई प्रयोग गर्न सकिन्छ । यस्तो खोजअनुसन्धानका निष्कर्षलाई नीति निर्माणमा प्रतिविम्बित गराउने टड्कारो आवश्यकता छ । लोकसेवा आयोग आफैं प्राज्ञिकशैक्षिक प्रतिष्ठानहरू र गैरसरकारी संस्थाहरूले नै पनि यसमा खोज गर्ने चासो देखाए हुने हो । तर कुनै जिम्मेवार निकायको यथेष्ट चासो यसतर्फ देखिएको छैन ।निजी क्षेत्रको औद्योगिकीकरण विस्तार पटक्कै हुन नसकेको र स्वरोजगारका लागि व्यावसायिक सीप, वित्तीय पहुँच र व्यावसायिक वातावरण उपलब्ध नभएका कारण बेरोजगारीको समस्या निश्चय नै जटिल छ । निर्वाहमुखी कृषिबाट बाहिर निस्कन चाहनेको संख्या अत्यधिक छ । यिनै कारणले सुख प्रकृतिका पदमा आवेदनको यस्तो चाप परेको हो । यस्तो निष्कर्ष निकाल्न देशका सबै विद्वानहरू सहजै निकाल्न सिपालु छन् । तर नेपालको वास्तविक बेरोजगारी दर कति हो ? यसमा छद्म र मौसमी बेरोजगारीको हिस्सा कुन उमेर समूहमा कस्तो छ ? मौद्रिक आययुक्त रोजगारीमा लैङ्गिक असमानता कति छ ? यस्ता अहम् प्रश्नहरूको संख्यामा किटेर उत्तर माग्ने बित्तिकै यी सबै हिस्स मुख लगाउनु बाहेक केही गर्न सक्दैनन् । हामी सबै हावादारी ढङ्गले चलेको राज्यका बकमफुस विदुषक जस्तामात्र देखिन्छौं ।कारणहरूमाथि अनुमानभनिहालियो, कुनै निक्र्योल दिनका लागि भरपर्दा तथ्यांकहरू मुलुकसँग छैनन् । त्यसका लागि खोज गर्ने चासो र चिन्ता पनि कतै छैन । त्यसैले यो सुख आवेदन प्रकरणका केही सम्भावित आयामहरूबारे अनुमान गरौं । भोलि तथ्यहरूले अन्यथा प्रमाणित गरे वैकल्पिक सत्य उजागर हुने नै छ । पहिलो अनुमान हो, सरकारी र सामुदायिक शैक्षिक संस्थाका उत्पादनहरू मात्रै सुखमा आकर्षित भएका छन् । अंग्रेजी माध्यमका, तथाकथित प्रतिष्ठित शैक्षिक संस्थाका उत्पादनहरू सुख बन्न उत्साहित छैनन् । दोस्रो, कमजोर बौद्धिक तालिम भएका र निजी विद्यालय पढाउने आर्थिक हैसियत नभएका आभिभावकका छोराछोरी नै यी पदका मूल आवेदक हुन् । तेस्रो, दस वा बाह्रवर्षे न्युनतम औपचारिक शिक्षा आवश्यक पर्ने यी पदमा आवेदन दिनेहरू पनि स्नातक र स्नातकोत्तर प्रमाणपत्रधारीहरू नै बहुसंख्यक छन् । यसले प्रमाणपत्र अनुसार सीप र योग्यता नदिलाउने नेपालको क्रमश: पङ्गु बन्दै गएको उच्च शिक्षाका विसंगतिलाई सतहमा ल्याएकै छ । त्योभन्दा पनि शिक्षाले प्रणणित गरेको योग्यता अनुसार प्रतिस्पर्धा गर्ने मनोबलसमेत दिन नसक्नु चौथो र दु:खद पाटो हो । र यिनै कमजोर र एक प्रकारले अन्यत्र अवसर खोज्न असक्षम मानिसहरूको भिड जम्मा गरेर नेपाल प्रभावकारी सार्वजनिक सेवा र द्रुत आर्थिक विकासका बेमेल सपनाहरू देखेर बसेको छ ।अहिले सार्वजनिक सेवालाई समावेशी बनाउने जुन हौवाका साथ आरक्षण र कोटा प्रणाली अवलम्बन गरिएको छ, त्यसको असान्दर्भिकतालाई पनि सायद सुख आवेदन प्रकरणले सतहमा ल्याउन सक्छ । यी सबै पदमा पनि जनजाति, महिला वा दलितहरू, जो सम्पन्न छन् र राम्रो मानिने अंग्रेजी माध्यम र सहरी वातावरणमा शिक्षा पाएका छन्, उनीहरू कोही पनि यो प्रतिस्पर्धामा आएका छैनन् । आर्थिक हैसियत अनुसार वर्गीकरण गर्ने हो भने सबै जाति वा धर्मका उही न्युन मध्यम वर्गका मानिसहरू सुखमा झुन्डिएका छन् । अथवा तर्क वा नीति जुन कोणबाट बनाए पनि सबै जातजाति, धर्म, लिङ्ग र क्षेत्रमा मूल मुद्दा आर्थिक हैसियत र लाभका अवसरहरूकै हो । सुख राज्यसबै क्षेत्रका सरकारी संयन्त्र, सेवाप्रदायक संस्थान, नियामक निकाय, शैक्षिक संस्था सबैतिर त्यहाँका कार्यकारी अधिकृतहरूभन्दा शक्तिशाली त्यहाँका कर्मचारी युनियनहरू छन् । ती युनियनहरूमा सुखको बाहुल्य छ । र ती युनियनका नेताहरूको निर्णायक राजनीतिक दलका नेहाहरूसँगै सिधै सम्पर्क छ । नीतिगत निर्णयमा उनीहरूको हैकम चल्छ । अनुशासन र उत्पादकत्व छैन । जब काम बिग्रन्छ, कुनै उत्तरदायित्व छैन । अथवा भनौं, मुलुकमा एक प्रकारले सुख आतंक नै छ ।नेपालको राजनीतिक नेतृत्वलाई यो परिस्थिति अत्यन्त सहज र आवश्यक मात्र लागेको छैन, यसलाई प्रबद्र्धित र पोषित पनि गर्दैछ । यसमा एउटा अनौठो मनोभावनात्मक तादात्म्य छ, सुख पङ्क्ति र नेपालको राजनीतिक पङ्क्ति बीचमा । दुवैतिर उस्तै शैक्षिक (अ)योग्यताका मानिसहरूको बाहुल्य छ । दुवैमा लोकलाज र जिम्मेवारी भाव छैन । नेतालाई काम लगाउन सुख सजिला छन् । सुखको उन्नतिको मूलबाटो योग्यता र कार्यकुशलता नभएर दलगत राजनीति हो, जुन अब रोग बनेर कर्मचारीतन्त्रको सबै तहमा फैलिइसकेको छ । मेरिटोक्रेसीलाई योजनाबद्ध ढंगले घाटमा पुर्याइएको छ । कर्मचारीतन्त्रभित्र छिरेका योग्यहरू सुख र राजनीतिक नेतृत्व बीचमा स्यान्डविच भएका छन् । परिणामत: सिङ्गो मुलुकको सिस्टम क्रयास भएको छ । यही कारण हो, नेपालले अझैसम्म सिस्टम नै क्रयास हुनेगरी सरकारी सेवाका लागि सुखमा आवेदन माग्न र भर्ती गर्न छोडेको छैन ।"
बिदेसिने युवालाई रोक्ने नीति ल्याऊ,"अमेरिका प्रवेशको आशमा हवाई, स्थल र जलमार्ग हुँदै महिनौं लगाएर मेक्सिको पुगेका तीन सयभन्दा बढी नेपाली अमेरिकी र मेक्सिकोको सीमामा रोकिएका छन् भन्ने खबर पढेर दु:ख लाग्यो । मानव तस्करहरूको जालमा परेर उनीहरू त्यहाँ पुगेका रहेछन् । नेपालमा मानव तस्करहरूको बिगबिगी यति धेरै छ कि पढेलेखेका समेत यिनीहरूको चंगुलबाट बच्न गाह्रो छ । राज्य संयन्त्रको कमजोरीको फाइदा उठाउँदै जसले जे गरे पनि भएको छ । रोक्ने कोही छैन । राज्यलाई कमजोर पारेर जनतालाई विदेशिन बाध्य पार्ने र कमजोर नीतिका कारण आफ्नालाई भ्रष्टाचार गर्न सघाउने संयन्त्रको जालो नतोडेसम्म नेपालीहरू विदेशिने क्रम रोकिनेवाला छैन । अनेक प्रलोभन देखाएर चोर बाटोबाट युरोप, अमेरिका र अफ्रिका छिराउने भन्दै सोझासाझा नेपालीहरूसँंग मोटो रकम असुल्ने क्रम जारी छ ।सरकारले खाडी मुलुकमा लागु गरेको फ्रि भिसा, फ्रि टिकटको समेत कार्यान्वयन गर्नसकेको छैन । कसले रोक्ने दिनानुदिन लुटिने नेपालीहरूलाई ? अमेरिकी राष्ट्रपति डोनाल्ड ट्रम्पले मेक्सिकोको सीमामा कडाइ र आप्रवासीप्रति कडा नीति लिएपछि नेपाली र अन्य मुलुकका मानिस त्यसरी गैरकानुनी रूपमा प्रवेश गर्न सहज छैनन् । यस्तै गैरकानुनी रूपमा नेपालबाट विदेशिने क्रममा कैयौं नेपाली बिभिन्न जेलमा परेका छन् । यसरी अवैधानिक रूपमा बिभिन्न मुलुक प्रवेश गर्ने क्रममा जेलमा रहेका कति नेपालीमाथि अनेकौं केस लगाएर जेलमा राखिएको छ । नेपाल सरकारले खोजी गरेर कागजपत्र नभएकालाई फर्काउने नीति अख्तियार गर्नुपर्छ । लक्ष्मण आचार्यजहदा३, नवलपरासी"
"विद्यार्थी, दल र नियन्त्रण","केही दिनदेखि विद्यार्थी युनियनको चुनावका खबर र त्यस विषयमा उठेका भाषाका प्रयोगले आन्दोलित भएका छौं । लामो शिक्षक जीवन बिताएको व्यक्तिलाई विश्वविद्यालय भनेको पठनपाठन र एकाध विद्यार्थीका क्रियाकलाप अनि राजनीतिक आन्दोलनमा तिनका सहभागिता, अनुसन्धान र तिनका नेपालभित्रै काम वा बहिर्गमनको रचना हो । दशकौंसम्म पठनपाठनमा लागेको र अहिले पनि आफूले लामो प्राध्यापन गरेको प्रिय विभागको अनुरोधमा विद्यार्थीका उच्च अध्ययनमा केही सहयोग गरिरहेको व्यक्तिको निम्ति शिक्षाको नैतिक आधारमा विश्वास लाग्नु स्वाभाविक हो । तर विद्यार्थीहरूका संगठनहरू विस्तारै नेपालका राजनीतिक दलहरूका अङ्ग हुँदै गएको कुराले दु:खित भएका छौं । यो क्रम यति सूक्ष्म किसिमले बढ्दै गयो कि अब आएर यो एउटा राजनीतिक हेजिमोनी भयो । विद्यार्थीलाई प्रयोग गरेर राजनीति गर्न दलहरूलाई सजिलो भयो । विद्यार्थीले आन्दोलनमा भाग लिएर आएका छन्, तर विद्यार्थी भएर नै उनीहरूले त्यसो गरेका हुन्, हामीले देखेर आएका हौं । तर पछि कतिसम्म समाचार आउनथाले भने विद्यार्थीहरूका गु्रपहरूभित्र झगडा हुँदा अमूक दलका अमूक नेता गएर मिलाइदिए । फेरि अर्को समाचार पढ्यौं, विद्यार्थी एउटा पार्टीभित्रका फलानाफलाना नेताका समूहमा बाँडिएका छन् । प्रजातान्त्रिक, क्रान्तिकारी, पुरातनवादी सबैका विद्यार्थीहरूभित्र समूह छन् । अब त कस्तो भयो भने ती विद्यार्थीका खेमाहरू दलका अतिरिक्त संगठन भइसके । राजनेताहरू लाजै नमानी तिनको बीचमा गएर आफ्ना हैकम चलाउँछन् । प्राध्यापक चैतन्य मिश्रबाहेक अरू हामीले यस विषयको आलोचना गरेर लेखेका पनि रहेनछौं । तर विद्यार्थीहरू यसरी दलहरूका अङ्ग भएर काम गर्दा एकाध ठूला कुरामा असर पर्ने रहेछ । पहिलो त जर्ज अर्वेलले नाइन्टिन एट्टीफोर उपन्यासमा भनेजस्तो विद्यार्थीहरूले दलहरूको भाषा ग्रहण गर्ने रहेछन् । ती तिनको भाषामा बोल्दा विद्यार्थीको बोली हराउने रहेछ । दोस्रो स्वतन्त्र, भनेको बेला जुलुसमा निस्किने, बन्द गर्ने, प्रोपगन्डामा प्रयोग गर्ने बन्दोबस्त मिलाउन सकिने विद्यार्थीहरू घिउ हुनेरहेछन् भन्ने बुझेर राजनीतिक दलहरूले तिनमाथि झन् बलियो पकड गर्दै गए । तेस्रो, आफ्ना राजनीतिक, संवैधानिक दायित्व पुरा गर्न नसकी देशमा सङ्कट ल्याउन लागेका दलहरूले विद्यार्थीहरूमाथि कब्जा गरेर आफ्ना कर्मविरुद्ध निस्किन सक्ने यो अत्यन्त सिर्जनशील र युवा समूहलाई विरोध गर्नुपर्ने बेलामा पनि चुपचाप गराइदिएका केही उदाहरण छन् ।संविधान घोषणा गर्नुपर्ने मिति जनवरी २२, २०१५ मा भए तापनि २०१४ डिसेम्बरसम्म केही नगरी बसेको सांसदको विरोध गर्न विद्यार्थीहरू लागिपरे । डिसेम्बर २३ को दिन विद्यार्थीहरूले संसद् भवनबाहिर सांसदहरूलाई घचघच्याउन विरोध कार्यक्रम गरे । त्यो एउटा प्रतीकात्मक विरोध थियो । विद्यार्थीहरू भवनबाहिर समूहमा सुतेर त्यो विरोध गरेका थिए । मैले काठमाडांै पोस्ट (डिसेम्बर २८, २०१४) मा लेखेको लेखमा त्यही चित्र राखिएको थियो । त्यो विरोध विद्यार्थीले सुतेर होइन, निकै बलियो आन्दोलनको रूपमा गर्नुपर्ने बेला थियो । त्यो चेतना भएको विद्यार्थीबाहेक अर्को वर्ग थिएन । त्यो सर्वदलीय विरोधमा विद्यार्थीहरूले त्यो सुत्ने कार्यक्रमपछि अरू कार्यक्रम गरेको देखिएन । मेरो बुझाइ त्यो बेला पनि झन्डै त्यस्तै थियो । दलहरूले माथि तर्क राखेजस्तो विद्यार्थीहरूलाई पार्टीको सञ्जालभित्र राखेर निस्तेज गराउँदै लगेको अवस्था थियो, त्यो । अहिले मेरो मनमा चक्रवात उठेको कारण पनि त्यही हो । दिनदिनै विद्यार्थीहरू दलहरूका प्रोपगन्डाका साधन हुँदै जानु निकै गम्भीर विषय हो । अहिले मिडियामा प्रयोग भएका केही भाषाहरू अनौठा छन् । अमूक दलको अध्यक्षले क्याम्पसको ताला फोरेर चुनाव गराउन निर्देशन दिए । अमूक दलले क्याम्पस प्रमुखलाई अपहरण गरेर सबै पार्टीका नेताहरूका बैठक बसेपछिको अवस्थामा छोडिदिए । गृहमन्त्रीले सुरक्षाबल प्रयोग गरेर चुनाव गराउने भनेका छन् । क्याम्पस प्रमुखहरू सुरक्षाको कारणले चुनाव गराउन मानिरहेका छैनन्, इत्यादि । सबभन्दा चिन्ताको विषय भनेको यस्तो छ । दलका नेताहरू विद्यार्थीलाई आफ्ना दलका विरासत मान्न अलिकता पनि हिच्किचाउन छोडेका छन् । यो एउटा यस्तो हेजिमोनी भयो, जसलाई सबैले स्वीकार गरिसके । मेरा यी हरफहरू पढ्ने विद्यार्थी नै मेरो कुरामा सहमत हुने छैनन्, मलाई थाहा छ, किनभने उनीहरू त्यो हेजिमोनीभित्रै पसेका छन् । अतिरिक्तभन्दा पनि मौलिक यथार्थभन्दा निकै विद्यार्थी पर गइसकेका छन् । निकै वर्ष अघिको एउटा घटना सुनाउनु सान्दर्भिक ठान्छु । म अङ्ग्रेजी केन्द्रीय विभागको एउटा कोठामा कक्षा लिँंदै थिएँ । बाहिर चौरमा अगाडि नै बनाएको एउटा मञ्चमा अकस्मात कार्यक्रम सुरु भयो । कोर्स सक्नुपर्ने बेला भएकोले मैले पढाइरहेंँ । विद्यार्थी पनि बाहिर जान चाहेनन् । तर माइकको चर्को आवाजले गर्दा निकै चिच्याएर पढाउनुपर्ने अवस्था थियो । मैले अकस्मात किसुनजीको स्वर सुने । किसुनजी बोलेका कुरा प्रस्टसँग कोठाभित्र सुनिन्थ्यो । कक्षा सकिएपछि म एकछिन पर्खेर किसुनजीलाई भेट्न गएँ । मैले यो सभा अनि कक्षा लिन बाधा भएको, तर उनीजस्ता व्यक्तिलाई बोलाएर कुनै हलमा प्रवचन कार्यक्रम गर्नु पो उचित हुने थियो भन्ने कुरा राखेंँ । किसुनजीले अभिले यो कुरा मलाई पहिला नै भन्नुपथ्र्यो, यसो हुनु ठिक होइन भने । म अत्यन्त प्रभावित भएँ । पहिलेका यी स्वतन्त्रता र लोकतन्त्रको मान्यता भएका नेताहरू विद्यार्थी र आफ्ना कर्मको भेद देख्थे । तिनको रक्षा गर्नु मुक्तिचेतना भएको वर्गको रक्षा गर्नु हो भन्ने कुरा मान्थे, ती । पछिका राजनेताहरूले विद्यार्थीलाई विना कुनै लज्जा आफ्ना कार्यकर्तामा परिणत गर्नुले भोलि लोकतन्त्रको निम्ति चाहिने वर्गको बोलीलाई सपाट गरिदिएको देखाउँछ । विद्यार्थी राजनीति हुन्छ, तर त्यो अमूक थलोहरूमा तिनले आफ्नै किसिमले समाज, शिक्षा र संस्कृतिलाई बुझेर गरेको कर्मको रूपमा हुन्छ । नेपालमा पुरानो प्रजातान्त्रिक दल नेपाली काङ्ग्रेस, नेपाली कम्युनिष्टहरूका दल, अरू पछि आएका दलहरूले विद्यार्थीलाई हेर्ने र बुझ्ने गरेका इतिहास छन्, तर ती सबैले राजनीति भनेको शक्तिमा आउने र जाने कर्म हो, तर विद्यार्थी निरन्तर र स्वतन्त्र कर्म गर्ने वर्ग हुन् भनेर मान्दै तिनका शक्तिको पहिचान गरे । अहिले त्यसलाई दबाएर, दलहरूका सिद्धान्तका खुइलिँंदै गएका, एकाध गतिला बहस र डिस्कोर्स पनि हुनछोडेका सिद्धान्तहरूका भारी बोकाएर प्रयोग गर्दै प्रजातन्त्रको रक्षा गर्ने वर्ग र भोलिको स्वतन्त्र बुद्धिजीवीहरू आउने बाटा बन्द गरिँंदैछन् । तर अर्को पक्ष पनि छ । शिक्षकहरू आपैं दलहरूका हातका खेलौना भएका छन् कि छैनन्, त्यो पनि हेर्ने विषय हो । मेरो अनुभवमा पहिला विश्वविद्यालयका शिक्षकहरूका संगठनहरू पञ्चायतमुखी हुन्थे । पछि गएर उनीहरू स्वतन्त्र भए । अझ पछिका दिनमा उनीहरू पनि दलहरूबाट सञ्चालित हुनथाले । एउटा यस्तो सीमाभञ्जन भयो, जहाँ प्रज्ञा र राजनीतिक स्वार्थ र लाभको बीचमा रेखा कोर्न नसकिने अवस्था आयो । विद्यार्थीभन्दा शिक्षकहरू दलका भागबन्डा गरेर फाइदा लिने कर्ममा सोझै लागे । विद्यार्थीको दलविलयनलाई शिक्षकका यी कर्मले पनि मद्दत गर्यो । पश्चिमी देशहरूमा विद्यार्थीका राजनीतिक आन्दोलनहरूबाट एकाध कुरा सोझै हेर्न सकिन्छ । सन् १९६८ को पेरिसको विद्यार्थी आन्दोलन दलहरूका युवाको शक्ति प्रदर्शन थिएन । त्यो स्वतन्त्र युवाका चिन्ता र विरोधको प्रस्तुति थियो । त्यसले गर्दा पछिसम्म, अहिलेसम्म नै भने हुन्छ, शिक्षा, संस्कृति र विचारका आन्दोलनमा प्रभाव पारेको देखियो । ब्रिटेनको सन् २०१० को कब्जा गर्दै हिँंड्ने विद्यार्थी आन्दोलन र लन्डनमा भएका विशाल जुलुसहरूको सन्देश बलियो थियो । भारतमा जवाहरलाल नेहरू विश्वविद्यालयका विद्यार्थी आन्दोलनले लोकतन्त्र र स्वतन्त्रता विषयमा बलिया विचारहरू अगाडि ल्याएको बलियो उदाहरण एकाध वर्ष अघिमात्रै पनि देखियो । नेपालका विद्यार्थीहरूले सात साल, छ्यालीस साल र त्रिसठ्ठी सालमा गरेका आन्दोलनहरू तिनै बाहिर पनि भएका आन्दोलनकै परम्परामा भएका हुन् । त्यही कारणले हामी चिन्तित भएका हौं । अहिले दिनदिनै पार्टीहरूका संयन्त्रभित्र विद्यार्थीलाई विलय गर्ने चलन त्यति पुरानो होइन, यो पछिल्लो कालमा भएको कुरा हो । मैले यसबारे लेखिरहनै पर्दैन, अहिले कुनै संकोच नमानी दलहरूका त्यति अध्ययन पनि नगरेका नेताहरूले दलको शक्तिका भरमा विद्यार्थीमाथि व्यवहार गरेका समाचार र शब्दचयन हेर्दा सोझै थाहा हुन्छ र मजस्ता शिक्षकलाई झस्काउँछ । आज पश्चिमी मुलुकका विद्यार्थीहरूले विद्रोह गर्नुपर्ने विषय सोझै देखिएका छन् । अमेरिका, युरोपका केही देशहरूमा इतिहास एँेठन परेको अवस्थामा हलचल गर्दै गरेको देखियो । इतिहास फर्किंदैन, तर मानिसलाई अप्ठेरोमा पारेर अघि बढ्न सक्छ । राष्ट्र संघजस्तो संस्था लिग अफ नेसनजस्तो निष्क्रिय हुने डर भएको अवस्था, सातआठजना धनीको धन र विश्वको जनसंख्याको पचास प्रतिशत मानिसको धन उत्ति नै भएको अवस्था, राजनीतिक आर्थिक सिद्धान्तहरूले काम नदिने अवस्थामा आएको विश्वमा जागरुक हुने वर्ग भनेको युवाहरू हुन्, विद्यार्थी हुन् । तिनीहरू दुई किसिमले आन्दोलन गर्न सक्छन्, ज्ञान र अध्ययनको सीमा फराकिलो गरेर अनि स्वतन्त्र भएर । त्यसैले आफ्ना विद्यार्थी स्वतन्त्र भएर बढुन् भन्ने कामना इतिहासका चिन्ता बुझेरै गरेका हौं ।"
प्रेममाथिको सामाजिक बहस,"प्रेम शब्द हामी सबैलाई अत्यन्त प्यारो लाग्छ र यो शब्दले हरेकलाई प्रफुल्लित बनाउँछ । त्यसमा पनि विपरीत लिंगीले प्रेम गर्छु भन्दा त व्यक्तिलाई झन् थप ऊर्जा प्राप्त हुन्छ । सायद यही बुझाइले होला, हरेक समाजमा प्रेम शाश्वत मानिन्छ । प्रेम के हो विचार, भावना, सोच वा व्यवहार ? कसैलाई लाग्छ, प्रेम सुख हो, प्राप्ति हो भने कसैलाई लाग्छ, प्रेममा दु:ख पनि हुन्छ र वियोग पनि । त्यसलाई स्वीकार गर्न सक्नु नै प्रेमको पूर्ण परिभाषा हो । कोहीलाई लाग्छ, प्रेम त्याग र बलिदानको अर्को रूप हो भने कसैलाई लाग्छ, प्रेम समर्पण हो, साझेदारी हो, विश्वास हो र आशा हो । प्रेम आत्मीय सम्बन्ध हो, दुई बीचको मिलन हो र दुई बीचको सहयात्रा हो भन्ने बुझाइ पनि छ । त्यसैगरी प्रेम भ्रम हो, जसले व्यक्तिलाई रुमल्लाइरहेका छन् भन्ने सोच पनि छ । प्रेम स्वतन्त्रताको अर्को नाम हो, जसले मानिसलाई पन्क्षीजस्तै उड्न सक्ने बनाउँंछ भन्ने विचार पनि छ । प्रेम के हो र कसरी प्राप्ति हुन्छ भन्ने सवालमा अवधारणागत एकरूपता नभएका कारण प्रेमलाई विविध रूपबाट बुझ्ने गरिन्छ । हामी प्रेमलाई आकर्षण, आवेग र मनोभावनाका रूपमा व्याख्या गर्छौं र आजसम्म प्रेमको परिभाषा शरीर र मस्तिष्कसँंग मात्र जोडेर गर्ने गरिएको छ । तर प्रेम व्यक्ति र समाजलाई संयोजन गर्ने तत्त्व हो भन्ने सवाल बन्नसकेको छैन । मानिसका शारीरिक आवश्यकता र मनोभावनालाई निश्चित सामाजिक परिस्थितिले निर्माण गर्छ भन्ने सन्दर्भमा अस्पष्टता रहेका कारण प्रेममाथिको सामाजिक बहस आवश्यक छ । हामी आज पनि प्रेमलाई हृदयमा कैद भएको भावनाको रूपमा बुझ्ने गर्छाैं । प्रेम एकोहोरो हुन्छ, त्यसैले प्रेमलाई अमूर्त मनोवैज्ञानिक घटनाको रूपमा बुझ्नुपर्छ भन्ने ठान्छौं । प्रेमको अमूर्त परिभाषाले कहिले व्यक्तिलाई खुसी बनाउँछ त कहिले दु:खी । किन प्रेमले सबैका लागि समान अनुभूति दिन सक्दैन ? हामीले सामान्यतया प्रेमलाई मनोवैज्ञानिक परिघटनाको रूपमा बुझ्ने गरेका छौं । त्यसैले प्रेम सामाजिक विषयभन्दा पनि मनोभावनासंँग जोडिने गर्छ भन्ने हामीलाई लाग्छ । मनोभाव निश्चित सामाजिक परिधिबाट निर्माण हुनेहुँदा प्रेमलाई सबैले एउटै परिभाषामा टेकेर व्याख्या गर्न सकिँंदैन भन्ने बुझाइ हामीसँंग छ । हामीलाई लाग्छ, प्रेम त्यस्तो कुरा हो, जसलाई ठोस ढंगले अभिव्यक्त गर्न गाह्रो हुन्छ, प्रेमलाई मापन गर्न सकिंँदैन भन्ने मान्यताको आधारमा प्रेमको चर्चा गर्छौं । हाम्रो परिवारमा प्रेमलाई धर्मसँंग जोड्दै देवताका प्रेमकहानीहरू खुला रूपमा परिवारबीच व्यक्त गर्ने गरिन्छ । तर त्यही प्रेम मानव जीवनमा अनुकरण गर्दा परिवारभित्र तनाव पैदा हुन्छ । हामी प्रेमको धक नमानी पूजा गर्छांै, प्रेमिल भावना झल्किने टुक्का, भजन र कीर्तनमा रमाउँदै नाच्छौं । तर खुलस्त रूपमा सबैका अगाडि प्रेमको चर्चा गर्न सक्दैनौं । किनकि आज पनि हामीलाई प्रेम अँध्यारो कोठाभित्रको भावना साटासाट हो भन्ने लाग्छ । उज्यालोमा प्रेमलाई परिभाषित गर्न सामाजिक नियमहरू पालना गर्न सक्नुपर्छ । समाजले तोकेको मापदण्ड विपरीतका प्रेमी बीचको प्रेम सम्बन्ध समाजका लागि जायज ठानिँदैन । शिक्षाभित्र साहित्यमार्फत प्रेममा आधारित आख्यानहरूद्वारा प्रेमलाई अझ विस्तृत रूपमा व्याख्या गरियो, जसले प्रेमलाई मानव जीवनको आवश्यकता हो भन्ने व्याख्या गर्यो । तर साहित्य कल्पनामा आधारित हुन्छ भन्ने मान्यताले पुन: प्रेमलाई कल्पनाको संसारभित्र कुण्ठित गर्ने प्रयास भयो । साहित्यले प्रेमलाई व्यक्तिको चाहना हो र प्रेम व्यक्तिको छनोटमा निर्भर हुन्छ भन्ने सोच निर्माण गर्न सक्यो । हाम्रो सामाजिक मूल्यले व्यक्तिगत प्राथमिकतालाई कम महत्त्व दिने कारण साहित्यमा व्याख्या गरिने प्रेमकहानीहरूलाई व्यक्तिले अनुशरण गर्न खोज्दा सामाजिक व्यवस्थाबाट व्यक्ति अलग्गिनुपर्ने परिस्थिति सिर्जना भयो । यदि सामाजिक मूल्यलाई स्वीकार व्यक्तिले गर्ने हो भने प्रेमलाई त्यागको परिपूरकको रूपमा बुझ्नुपर्छ भन्ने मान्यता विकास भयो । त्यसैले साहित्यभित्र व्याख्या गरिने प्रेमकहानीहरू मात्र व्यक्तिको आवेगका रूपमा समाजले बुझ्न थाल्यो । व्यक्तिका इच्छा र आवश्यकतालाई परिपूर्ति गर्न सोही अनुरूपको राजनीतिक परिपाटी आवश्यक छ भन्ने बहससंँगै प्रेमका त्याग र सपर्पणका मान्यता राजनीतिक निष्ठासँंग जोडिन पुग्यो । राजनीति शक्ति प्राप्त गर्ने साधन हो भन्ने सोचले भने प्रेमलाई शक्तिको स्रोत हो भन्ने ठान्यो । राजनीतिक अधिकारको परिभाषाभित्र प्रेम शक्ति र त्यागको संयोजनको रूपमा बुझ्न थालियो । राजनीतिले प्रेमलाई व्यक्तिगत हकका रूपमा व्याख्या गरे पनि प्रेम निश्चित राजनीतिक विचारभित्र मात्र गर्न सकिन्छ भन्ने सोच विकास गर्यो । यो सोचले प्रेमलाई विचारसंँग जोड्यो र फरक विचार भएका प्रेमीहरू बीचको प्रेमलाई परिभाषित गर्न सकेन । यसपछि प्रेम विचार हो, यदि प्रेमीहरूको विचारमा असमानता भयो भने प्रेम असफल हुन्छ भन्ने मान्यता समाजमा विकास भयो । प्रेमलाई सफल बनाउन समान विचार, दृष्टिकोण र वर्गीय समानता जरुरी छ भन्ने सोच स्थापित भयो । उत्पादन पद्धतिमा आएको परिवर्तन र विश्व बजारसंँगको हाम्रो सम्बन्धले प्रेमका स्थानीय मौलिक परिभाषाहरूलाई फरक ढंगले व्याख्या गर्न र बुझ्न थालियो । प्रेम स्थायी हुन्छ र यसले प्रेमीहरूको भावनात्मक पक्षलाई समेट्ने गर्छ भन्ने विचारमा बदलाव आयो । भौतिक साधन, आम्दानी, पेसा र भूमिकासँंग प्रेम जोडिन पुग्यो । त्यसैका आधारमा प्रेमको आदानप्रदान हुनथाल्यो । प्रेमलाई त्याग, निष्ठा, समर्पणको रूपमा मात्र होइन, भौतिक सुख र समृद्धि प्राप्त गर्ने साधनका रूपमा पनि बुझ्न थालियो । प्रेम समान इज्जत र प्रतिष्ठा भएकाहरू बीचमात्र हुनुपर्छ भन्ने सामाजिक मान्यता विकास भयो । प्रविधिको प्रयोग र हातहातमा स्मार्ट फोनको पहुँचले व्यक्तिको समाजसंँगको सम्बन्धलाई खुकुलो बनायो । यो खुकुलोपनले प्रेमका लागि व्यक्ति स्वतन्त्र छ भन्ने मान्यता स्थापित गर्यो । परिवार, धर्म, संस्कृति, जात, भूगोल, समुदाय, विचार, उमेर, शिक्षा, पेसा, पद र प्रतिष्ठाभित्र कैद भएको प्रेमलाई विस्तारित गर्दै प्रेम व्यक्तिको रोजाइ हो र आफ्नो प्रेमलाई कसरी बुझ्ने र व्याख्या गर्ने भन्ने सवालमा व्यक्तिलाई पूर्ण स्वतन्त्रता हुन्छ भन्ने सामाजिक मान्यता विकास भयो । यस परिभाषाले प्रेमलाई व्यक्तिको आत्मनिर्णयको अधिकारका रूपमा व्याख्या गर्दै प्रेमलाई व्यक्तिगत स्वतन्त्रताको पर्यायको रूपमा बुझ्न सक्नुपर्छ भन्ने सोच विकास गर्यो । प्रेम व्यक्तिको आवश्यकता र चाहनाले निर्माण गर्छ, तर व्यक्तिको चाहना र आवश्यकतालाई सामाजिक मूल्य र मान्यताले निर्देशित गर्ने गर्छ । आजको सामाजिक मूल्यले व्यक्तिगत स्वतन्त्रता र सद्भावलाई महत्त्व दिने भएकोले प्रेमलाई व्यक्तिको हक र स्वतन्त्रताको प्रतीकको रूपमा बुझ्नुपर्छ भन्ने मान्यता समाजमा विकास हुँदैछ ।"
धुलमाडौं,"अन्य मुलुकमा पहिला सम्पूर्ण पूर्वाधार तयार गरेर सहर विकास गरिन्छ । हामीले त्यसो गर्न त सकेनौंसकेनौं, अझै पनि व्यवस्थित गर्न सकेका छैनौं । सहरी विकासका आधारभूत पक्षमा सडक, खानेपानी, ढल, विद्युत्, टेलिफोन एवं अन्य सञ्चार प्रणालीलगायत हुन् । यीसँग सरोकार राख्ने सरकारी, अर्धसरकारी वा गैरसकारी नै किन नहुन्, सबै निकायबीच गतिलो समन्वय र एकीकृत योजना निर्माण गर्नुपर्छ । सबै मिलेर एकमुष्ठ योजना ल्यायो भने विकास सँगसँगै हुन्छ । खर्च बच्छ । सर्वसाधारणले पनि दु:ख पाउँदैनन् । तपाईं कुनै सरकारी कार्यालयमा केही काम लिएर जानुभयो भने १० ठाउँमा कागजपत्र पुर्याउनुपर्ने हुन सक्छ । दसै ठाउँमा लाम लाग्नुपर्छ । दसै ठाउँमा आँखा झिम्क्याएको भाषा बुझ्नुपर्छ । यो पुगेन र त्यो पुगेन भन्ने बहानासँग दिक्कलाग्दो फेस गर्नुपर्छ । जब तपाईं नपुगेको कुरा पुर्याइदिन गोजीमा हात हाल्नुहुन्छ, तत्काल सबै कुरा पुग्छ । वा, जब कुनै दलाललाई भरिलो खल्ती बनाइदिएर काममा पठाइदिनुहुन्छ, तपाईं समुद्रपारि बसे पनि काम हुन्छ । ल्याप्चे लगाउने तपाईंमा निहीत काम पनि कसले गरिदिन्छ, पत्तो पाउनुहुन्न । हामीकहाँ एकीकृत प्रणाली हुँदैन । पहिलापहिला सरकारी बैंकमा चेक साट्न जाँदा एक ठाउँमा चेक बुझाउनु पथ्र्यो । त्यो भित्र फनफनी घुम्दै ठाउँठाउँमा रुजु हुन्थ्यो । अन्त्यमा हाकिमकहाँ पुगेर उनले आदेश गरेपछि अर्को काउन्टरमा आइपुग्थ्यो । टोकन लिएर बसेका सेवाग्राहीले भिडभाड नहुँदा पनि काम सक्न एक घण्टा कुर्नु पथ्र्यो । अहिले एउटै काउन्टरबाट फ्याटफ्याट काम हुन्छ । अर्थात्, एउटै कार्यालयबाट हुने निश्चित काम दसतिर कुदाउनु प्रवृत्तिगत त्रुटि हो । समन्वयको अभाव हो । त्यही समन्वयको अभाव अन्तरसरकारी निकायबीच समेत हुने गरेको छ । धुलमाण्डौंको मुख्य कारक त्यही हो ।"
उपेक्षितबाटै उपेक्षा,"संघीय मामिला तथा स्थानीय विकास मन्त्रालय अन्तर्गत २०५४ सालमा स्थापित उपेक्षित, उत्पीडित र दलित वर्ग उत्थान विकास समिति नै नेपालको आम दलित समुदाय बीचमा आर्थिक एवं सामाजिक उत्थानका विशेष कार्यक्रम सञ्चालन गर्ने एकमात्र केन्द्रस्तरको सरकारी निकाय हो । यो समितिले दलितहरूको जीवनस्तरमा सुधार ल्याउन विभिन्न कार्यक्रम गर्नुका साथै आर्थिक अभावका कारण उच्चशिक्षा अध्ययन गर्न समस्या भोगिरहेका गरिब तथा विपन्न दलित परिवारका जेहेनदार विद्यार्थीहरूलाई छात्रवृत्ति लगायतका कार्यक्रम सञ्चालन गर्दै आइरहेको छ । दलित समुदायको समग्र उत्थानका लागि स्थापित यो समितिले उपलब्ध सेवा तथा सुविधामा मधेसी दलितलाई के कति समेटेको छ भन्ने विषयमा यो आलेख केन्द्रित छ ।नीति र अभ्यासमा अन्तरविरोध विकास समितिले छात्रवृत्ति वितरण गर्न निर्माण गरिएका उच्चशिक्षा छात्रवृत्ति कार्यक्रम सञ्चालन निर्देशिका २०६९ को ७ मा छात्रवृत्ति छनोटको आधारहरूमा पहिलो नम्बरको बुँदामा छात्रवृत्ति वितरण गर्दा सहिद, बेपत्ता, घाइते, द्वन्द्वपीडित र पिछडिएका डोम, मुसहर, चमार, वादी, गन्धर्व, महिला, अपाङ्ग लगायतका अल्पसख्यक र सीमान्तकृत परिवारका विद्यार्थीको निवेदन पर्नआएमा त्यस्ता विद्यार्थीलाई छात्रवृत्तिमा प्राथमिकता दिइने कुरा उल्लेख छ । तर आर्थिक वर्ष २०६७०६८ देखि ०७३०७४ सम्म विकास समितिले वितरण गरेको छात्रवृत्ति तथ्याङ्क हेर्दा नीति र अभ्यासबीच ठूलो अन्तरविरोध रहेको देखिन्छ ।विगत ६ आर्थिक वर्षमा प्रमाणपत्र तहमा १ हजार ८६ जनाले छात्रवृत्ति पाउँदा मधेसी दलित विद्यार्थी १ सय ३० (१२ प्रतिशत), मध्यस्तरीय तालिममा ८० जनामा मधेसी दलित ४ (५ प्रतिशत), प्रमाणपत्र प्राविधिक १७५ जनामा मधेसी दलित २२ (१३ प्रतिशत), स्नातक तह २८४ जनामा मधेसी ३४ (१२ प्रतिशत), स्नातक प्राविधिक ११६ जनामा मधेसी दलित १४ (१२ प्रतिशत), एमबीबीएस ३२ जनामा मधेसी ७ (२२ प्रतिशत) र एमए ३५ मा मधेसी दलित ४ जना (११ प्रतिशत) ले छात्रवृत्ति प्राप्त गरेको देखिन्छ । ६ वर्षको तथ्याङ्क हेर्दा सबभन्दा बढी मधेसी दलितहरूले चालु आर्थिक वर्षमा प्रमाणपत्र तहमा २५ प्रतिशत र स्नातकभन्दा माथिल्लो तहमा ५ प्रतिशतले छात्रवृत्ति पाएको देखिन्छ । यद्यपि यस वर्ष पनि मधेसी दलितहरूले समानुपातिक रूपमा छात्रवृत्ति प्राप्त गर्न सकेनन् । विकास समितिले छात्रवृत्ति वितरणको प्राथमिकतामा राखेका समुदायका दलितहरूलाई छात्रवृत्ति नदिएर नातागोता र सम्बन्धका आधारमा छात्रवृत्ति वितरण गरेको देखिन्छ । यस पटक रमपुरा मल्हनियाका उपेन्द्र मरिक डोमले बीएड र सर्लाहीका पच्चु सदाले एमए अध्ययन गर्न छात्रवृत्तिका लागि निवेदन दर्ता गराए पनि छात्रवृत्ति पाउन सकेनन् । उपेन्द्र र पच्चुमात्र होइन, मधेसी थुप्रै दलितहरू छात्रवृत्ति पाउनबाट बञ्चित छन् । यसरी दलित समुदायका उत्थानका निम्ति सरकारी तवरबाट दलितहरू संस्थागत विकास गर्ने निकाय र अझ दलितहरूले नै नीति निर्माण गर्दासमेत नीति र अभ्यासमा ठूलो अन्तरविरोध पाइन्छ । प्राथमिकता निर्धारण वैज्ञानिक नहुनुविकास समितिले छात्रवृत्तिमा प्राथमिकता निर्धारण गर्दा के आधारमा गरियो, त्यो प्रस्ट छैन । दलितहरूको शैक्षिक अवस्था हेर्दा विकास समितिले दलितभित्र प्राथमिकता निर्धारण हचुवाको भरमा गरेको सहजै बुझ्न सकिन्छ । ५ वर्षभन्दा माथिको साक्षरता दर पहाडी दलित सबैको ६० प्रतिशतभन्दा बढी छ, जबकि मधेसी दलितहरूमध्ये धोबी, सरदार, ढाडी र सरवरिया जातको साक्षरता मात्रै ४० प्रतिशत कटेको देखिन्छ । उच्च शिक्षामा पनि मधेसी दलितहरू पहाडी दलितभन्दा कमजोर छ । तर छात्रवृत्ति वितरणमा मधेसी दलितलाई प्राथमिकता दिइने उल्लेख गरे पनि व्यावहारिक रूपमा कार्यान्वयन हुनसकेको छैन ।विकास समितिका कार्यकारी निर्देशक डा बुद्धि नेपालीका अनुसार चालु आर्थिक वर्षमा ४ सय ५० भन्दा बढी दलित युवाहरूलाई लोकसेवा तयारीको लागि समितिबाट सहयोग पाएकोमा मधेसी दलितको उपस्थित ५ देखि ६ जनासम्म मात्र छ । २०६८ सालको जनगणना अनुसार कुल ३४ लाख ९७ हजार ६ सय ८९ दलितमध्ये १२ लाख ४४ हजार २ सय ८८ (३६ प्रतिशत) मधेसी दलितको जनसंख्या छ । तर दलितका लागि छुटयाइएको छात्रवृत्तिमा औसतमा १२ प्रतिशत मधेसी दलितहरूले मात्र छात्रवृत्ति पाइरहेको देखिन्छ । यसले विकास समितिका अधिकाशं स्रोत पहाडी दलितहरूको हितमा उपयोग भइरहेको सहजै बुझ्न सकिन्छ ।दलित अधिकारका लागि हुने हरेक आन्दोलनमा पहाडी दलितसँंगै मधेसी दलितहरूले काँधमा काँध मिलाएर संघर्ष गर्दै आइरहेको इतिहास छ । तर स्वयम् उपेक्षित समुदायभित्र पनि पिँधमा पारिएका मधेसी दलित उपेक्षित हुनु दु:खद विषय हो । मधेसी दलितहरू दलितबाट उपेक्षित हुनुको पनि धेरै कारणहरू हुनसक्छ । त्यसमध्ये दलितसम्बन्धी नीति निर्माण वा कार्यक्रममा मधेसी दलितको सहभागिता शून्यप्राय: रहनु, राजनीतिक पार्टीहरूमा मधेसी दलितहरूको पक्कड नहुनु, भए पनि काठमाडौं केन्द्रित भई नबस्नु, मधेसी दलितहरूका हकहितको लागि काठमाडौं केन्द्रित संघसंस्था नहुनु र पहाडी दलित पनि दलितको लागि आएको कोटा दलितभित्र समानुपातिक रूपमा वितरण गर्न नचाहनु प्रमुख कारण हुन् । विकास समितिले छात्रवृत्ति वितरणको सूचना खासगरी गोरखापत्रमा प्रकाशित गर्ने गरेको छ, जुन तराई मधेसका सबै गाउँठाउँमा पुग्दैनन् र मधेसी दलितको पहुँच पनि हुँदैन । त्यस्तै छात्रवृत्तिको निवेदन दिन काठमाडौं आउनुपर्ने, तर छात्रवृत्ति रकम ज्यादै न्युन हुने, त्यो पनि पाउने हो कि होइन सुनिश्चिता नहुने भएकाले पनि मधेसी दलितहरू छात्रवृत्तिका लागि निवेदन दिँदैनन् । अर्को महत्त्वपूर्ण कुरा विकास समितिको संरचनामा (कार्यकारी समिति र कर्मचारी) मा मधेसी दलितहरूको सहभागिता न्युन रहेकोले पनि मधेसी दलितहरू विकास समितिको सेवासुविधामा प्राथमिकतामा पर्दैनन् । यो अवस्थामा दलित विकास समितिले दलितभित्र साक्षरता कम भएका दलित समुदायका सूची तयार गरी मधेसी दलितको जनसंख्याको आधारमा छात्रवृत्ति कोटा निर्धारण गर्दै त्यसको कार्यान्वयन गर्नुपर्ने देखिन्छ ।"
निर्माणमा सेना खटाउन जोड,"काठमाडौं कर्मचारीतन्त्रबाट पुँजीगत खर्च नहुने, ठेक्कापट्टामा पनि काम नहुने र भएका काम पनि सन्तोषजनक नहुने भन्दै संसदीय समितिका सांसदहरूले आइतबार विकास निर्माणमा नेपाली सेनाको सहभागिता बढाउनुपर्ने बताएका छन् । नेपाली सेनाले गरेको, गरिरहेको र गर्ने योजनामा रहेको विकास निर्माण र त्यसको अवस्थाबारे बुझ्न विकास समितिले बोलाएको बैठकमा सांसदहरूले सेनाका प्राविधिक, सामाजिक र संख्यात्मक दक्षतासँगै विकासका काममा लगाउने गरी संख्यासमेत बढाउनुपर्नेमा जोड दिए । सेनाले सडक तथा पुल निर्माण, नदी नियन्त्रण, प्राकृतिक प्रकोप रोकथाम, उद्धार र राहत, लघु जलविद्युत् तथा ऊर्जा र एकीकृत विकास कार्यक्रममा काम गर्दै आएको छ । २०१६ सालमा कान्ति लोकपथ निर्माणमा हात हालेको सेनाले हालसम्म १ हजार २९ किमि सडक निर्माण सम्पन्न गरी नेपाल सरकारलाई हस्तान्तरण गरिसकेको छ । र, हाल ५ सय २० किमि सडक निर्माणाधीन छ । सांसदहरूले सेनाले विकट भौगोलिक अवस्थिति, चुनौतीपूर्ण राष्ट्रिय महत्त्वका आयोजनाहरू विषम परिस्थितिमा निर्माण गरेको भन्दै आवश्यक सहजताका लागि सरकारलाई सहयोग गर्नसमेत आग्रह गरेका छन् । समितिका सभापति रवीन्द्र अधिकारीले सेनाले गरेको सडक निर्माण कार्यको प्रशंसा गर्दै त्यसलाई थप प्रभावकारी बनाउन प्राविधिक र सामाजिक रूपमा थप बलियो बनाउनुपर्ने बताए । उनले भने, सेनालाई आवश्यक पर्ने प्राविधिक सामग्री र आवश्यक विस्फोटक पदार्थ कूटनीतिक रूपमा पहल गरेर भए पनि पूर्ति गर्नुपर्छ । सांसद गुरु बुर्लाकोटीले सेनाको अहिलेको संख्या (करिब ९६ हजार) मा अरू ५० प्रतिशत थप गरी युवालाई बाहिर जान रोकेर आफ्नो मुलुक बनाउन लगाउनुपर्ने बताए । अर्का सांसद कर्ण विकले अब सडकसँगै सेनालाई पुनर्निर्माणमा पनि जिम्मेवारी दिनुपर्ने बताए । एउटा पुल बजेट छुट्याएको ३ वर्षमा पनि बन्दैन, त्योभन्दा सेनालाई दिनु ठीक हुन्छ, उनले भने । सांसद रञ्जना सरकारले सेनालाई हिमाल, पहाड र तराईमा एउटाएउटा पाइलट प्रोजेक्ट निर्माण कार्यका लागि सरकारले दिनुपर्ने बताइन् । रक्षामन्त्री बालकृष्ण खाँडले अन्य क्षेत्रमा रकम फ्रिज भए पनि नेपाली सेनालाई लिएको जिम्मेवारीका रकम कुनै पनि हालतमा फ्रिज नहुने बताए । सेनाका सहायक रथी तथा विकास निर्माण निर्देशनालयका प्रमुख उद्धव विष्टले काम गरिरहँदा बजेट कुन समयमा आउने भन्ने पक्का नभएपछि काम गर्न गाह्रो भएको गुनासो गरेका थिए । समितिले सडक निर्माण सम्बन्धमा सेनाले निश्चित समयभित्र कति काम गर्ने हो स्पष्ट किटान गरिदिन तथा त्यसका लागि आवश्यक बजेटको अख्तियारी समयमै प्रदान गर्ने गरी कार्यसम्पादन गर्न सरकारलाई निर्देशन दिएको छ ।"
चुनाव घोषणालगत्तै संशोधन प्रक्रिया,"नयाँदिल्ली सभामुख ओनसरी घर्तीमगरले स्थानीय निर्वाचनको मिति घोषणालगत्तै संसद्मा दर्ता भएको संविधान संशोधन विधेयकलाई पारित गर्ने प्रक्रिया रफ्तारमा अगाडि बढाइने बताएकी छन् । भारतको मध्यप्रदेशको इन्दोरमा भएको कार्यक्रममा भाग लिएर दिल्ली फर्किएपछि कान्तिपुरसँग कुराकानी गर्दै सभामुखले संविधानको चरणबद्ध कार्यान्वयनका लागि स्थानीय निर्वाचन सकेसम्म छिटो गरिने बताइन् ।सरकारले निर्वाचनको मिति घोषणा गर्ने तयारी गरेकै कारण दिल्लीको एकदिने निजी बसाइ छोट्याएर घर्ती आइतबार साँझ नै काठमाडौं फर्किएकी छन् । सभामुख आफ्नो स्वास्थ्य जाँचका लागि सोमबारसम्म दिल्ली बस्ने कार्यक्रम थियो । प्रधानमन्त्री पुष्पकमल दाहाल र राजनीतिक दलका नेताहरूको आग्रहमा भ्रमण छोट्याइएको जानकारी स्रोतले दिएको छ ।सभामुख घर्तीले मधेसी जनता तथा मधेस केन्द्रित दलहरूको माग सम्बोधन गर्नका लागि संविधान संशोधन आवश्यक पर्ने उल्लेख गर्दै सबै दलको सहमतिमा संशोधन अगाडि बढ्न आवश्यक भएको बताइन् । सकेसम्म सहमतिमै संशोधन अगाडि बढाइने र त्यसो हुन नसके प्रक्रियाबाट टुंगो लगाइने सभामुख घर्तीको भनाइ छ । मेरो जोड सबै दलको सहमतिमै संविधान संशोधन विधेयकलाई टुंगो लगाउने रहेको छ । त्यसो हुन नसके संसद् प्रचलित विधि र प्रक्रियाबाट अगाडि बढ्छ र एउटा टुंगोमा पुग्छ, उनले भनिन् । उनले सहमतिमा संशोधन पास गराउन आफूले पहल लिने पनि बताइन् । सभामुख घर्तीले निर्वाचन र संशोधन विधेयकमा सहमति जुटाउन दलहरूले आपसमा छलफल गरिरहेको र राष्ट्रपतिले समेत केही दिनअगाडि पहल गरेको बताइन् । उनका अनुसार सोमबार निर्वाचनको मिति घोषणा भए मंगलबारदेखि नै संविधान संशोधनको प्रक्रियालाई अगाडि बढाउने ढंगले काम हुनेछ । तर त्यसअगाडि निर्वाचन दलसम्बन्धी कानुन र तत्कालीन अख्तियार दुरुपयोग अनुसन्धान आयोगका प्रमुख आयुक्त लोकमानसिंह कार्कीमाथि महाभियोग सिफारिस समितिले दिएको प्रतिवेदन संसद्मा प्रस्तुत हुनेछ । ठूला दल र साना दलहरूको बीचमा थ्रेसहोल्ड विषयमा कुराकानी नमिल्दा राजनीतिक दलसम्बन्धी विधेयक अगाडि बढ्न सकेको छैन ।तत्काल निर्वाचनको घोषणा नगरे निर्वाचन आयोगले गर्ने तयारीलगायतका समग्र काम नै रोकिन्छन् । त्यसैले निर्वाचनको मिति घोषणा हुन आवश्यक छ । त्यससँगै संविधान संशोधन विधेयकलाई पनि टुंगोमा पुर्याउन पहल हुन्छ, घर्तीले भनिन् । उनले निर्वाचनसम्बन्धी अन्य कानुन संसद्ले पारित गरिसकेको बताइन् । उनले स्थानीय निर्वाचनका लागि आवश्यक कानुनहरू पास भइसकेपछिप्रान्तीय र केन्द्रीय संसदो निर्वाचनलाई चाहिने कानुनहरूसमेत अगाडि बढाउने बताइन् ।"
पपुवान्युगिनीबाट पाँच नेपाली फिर्ता,अस्ट्रेलिया पपुवान्युगिनी सरकारले समुद्रको बाटो हुँदै अवैधानिक रूपमा आइपुगेका १९ नेपालीमध्ये ५ जनालाई नेपाल फर्काएको छ । गैरकानुनी अवस्थामा बसोबास गरिरहेका अन्य ६ जना नेपालीलाई समेत पपुवान्युगिनी सरकारले तत्काल फर्काउने तयारी गरेको छ । अस्ट्रेलियाको राजधानी क्यानबेरामा रहेको नेपाली दूतावासका अनुसार अन्तर्राष्ट्रिय आप्रवासी संस्था (आईओएम) र पपुवान्युगिनीको हाई कमिसनको अनुरोधमा दूतावासले १९ नेपालीको ट्राभल डकुमेन्ट उपलब्ध गराइसकेको छ ।
फेरिँदै थबाङ,"नाम फेर्न सुझावरोल्पा नेकपा माओवादीका कार्यकर्ताले पार्टीको नाम फेर्ने प्रस्ताव गरेका छन् । शुक्रबारदेखि थबाङमा सुरु भएको आठौं महाधिवेशनको बन्द सत्रमा यस्तो प्रस्ताव आएको हो ।माओवादीका रोल्पा सचिव दलबहादुर खत्रीले विगतको दस वर्षे सशस्त्र युद्धको अगुवाइ तत्कालीन माओवादीले गरेकाले सर्वसाधारण, शुभचिन्तक तथा पार्टी कार्यकर्ताको समेत माओवादी शब्ददेखि वितृष्णा पैदा भएको गुनासो गरेको बताए । पार्टीको नामसमेत बदल्ने प्रस्तावका बारेमा छलफल भइरहेको छ, उनले भने, विगतको गम्भीर समीक्षा गर्दा जनतामा सकारात्मक भन्दा नकारात्मक धारणा बढी भएकाले पार्टीको नाम फेर्न धेरै पक्षबाट सुझाव आएको हो । त्यो विषयमा नेतृत्व पनि गम्भीर छ ।स्रोतका अनुसार कार्यकर्ताले चन्दा माग्न जाँदा, नयाँ विचार सुनाउँदा र संगठन निर्माण गर्दा स्थानीयले विगतकै माओवादी शैली र गतिविधिप्रति गुनासो गर्ने गरेकाले स्थानीयदेखि केन्द्रीय तहसम्म पार्टीको नाम फेर्ने सम्बन्धमा प्रस्ताव ल्याउनुपरेको हो । बन्द सत्रको छलफलमा प्रतिनिधिहरूले तत्कालीन जनयुद्ध को जगमा उभिएर एकीकृत जनक्रान्तिको विकास गर्न जनवादी सत्ता, न्यायालय, सेना र सोही प्रकारको संगठन निर्माण गर्न सुझाव दिएका छन् । बन्द सत्रमा राप्ती क्षेत्रबाट सहभागी एक केन्द्रीय सदस्यले भने, सेना नभएको कम्युनिस्ट पार्टीले परिवर्तनलाई संस्थागत गर्न नसक्ने भएकाले सेना निर्माण पनि एउटा महत्त्वपूर्ण हिस्सा हो भनेर हामीले त्यस विषयमा छलफल चलाएका छौं । उनका अनुसार महासिचव नेत्रविक्रम चन्द (विप्लव) को राजनीतिक प्रतिवेदनमा समेत यो विषय स्पष्ट रूपमै उल्लेख गरिएको छ । जनवादी क्रान्ति सञ्चालन गर्न जनसेनाको निर्माण अपरिहार्य हुन्छ । प्रतिवेदनमा यो विषयमा स्पष्ट पारिएको छ, एक केन्द्रीय सदस्यले भने । बन्द सत्रमा मुलुकभरिबाट आएका प्रतिनिधिलाई २१ वटा समूहमा विभाजित गरेर छलफल चलाइएको छ । हरेक समूहका टोली नेताबाट बहस र छलफलको संश्लेषित निष्कर्षसहितको विचार प्रस्तुत गर्ने कार्यक्रम जारी छ, सचिव खत्रीले भने ।"
नाम फेर्न सुझाव,"रोल्पा नेकपा माओवादीका कार्यकर्ताले पार्टीको नाम फेर्ने प्रस्ताव गरेका छन् । शुक्रबारदेखि थबाङमा सुरु भएको आठौं महाधिवेशनको बन्द सत्रमा यस्तो प्रस्ताव आएको हो ।माओवादीका रोल्पा सचिव दलबहादुर खत्रीले विगतको दस वर्षे सशस्त्र युद्धको अगुवाइ तत्कालीन माओवादीले गरेकाले सर्वसाधारण, शुभचिन्तक तथा पार्टी कार्यकर्ताको समेत माओवादी शब्ददेखि वितृष्णा पैदा भएको गुनासो गरेको बताए । पार्टीको नामसमेत बदल्ने प्रस्तावका बारेमा छलफल भइरहेको छ, उनले भने, विगतको गम्भीर समीक्षा गर्दा जनतामा सकारात्मक भन्दा नकारात्मक धारणा बढी भएकाले पार्टीको नाम फेर्न धेरै पक्षबाट सुझाव आएको हो । त्यो विषयमा नेतृत्व पनि गम्भीर छ ।स्रोतका अनुसार कार्यकर्ताले चन्दा माग्न जाँदा, नयाँ विचार सुनाउँदा र संगठन निर्माण गर्दा स्थानीयले विगतकै माओवादी शैली र गतिविधिप्रति गुनासो गर्ने गरेकाले स्थानीयदेखि केन्द्रीय तहसम्म पार्टीको नाम फेर्ने सम्बन्धमा प्रस्ताव ल्याउनुपरेको हो । बन्द सत्रको छलफलमा प्रतिनिधिहरूले तत्कालीन जनयुद्ध को जगमा उभिएर एकीकृत जनक्रान्तिको विकास गर्न जनवादी सत्ता, न्यायालय, सेना र सोही प्रकारको संगठन निर्माण गर्न सुझाव दिएका छन् । बन्द सत्रमा राप्ती क्षेत्रबाट सहभागी एक केन्द्रीय सदस्यले भने, सेना नभएको कम्युनिस्ट पार्टीले परिवर्तनलाई संस्थागत गर्न नसक्ने भएकाले सेना निर्माण पनि एउटा महत्त्वपूर्ण हिस्सा हो भनेर हामीले त्यस विषयमा छलफल चलाएका छौं । उनका अनुसार महासिचव नेत्रविक्रम चन्द (विप्लव) को राजनीतिक प्रतिवेदनमा समेत यो विषय स्पष्ट रूपमै उल्लेख गरिएको छ । जनवादी क्रान्ति सञ्चालन गर्न जनसेनाको निर्माण अपरिहार्य हुन्छ । प्रतिवेदनमा यो विषयमा स्पष्ट पारिएको छ, एक केन्द्रीय सदस्यले भने । बन्द सत्रमा मुलुकभरिबाट आएका प्रतिनिधिलाई २१ वटा समूहमा विभाजित गरेर छलफल चलाइएको छ । हरेक समूहका टोली नेताबाट बहस र छलफलको संश्लेषित निष्कर्षसहितको विचार प्रस्तुत गर्ने कार्यक्रम जारी छ, सचिव खत्रीले भने ।"
नक्कली अख्तियार कर्मचारी पक्राउ,"बारा अख्तियार कर्मचारी भन्दै ठगी गर्नेलाई प्रहरीले शनिबार जितपुरबाट पक्राउ गरेको छ । प्रसौनी २ मा बस्दै आएका विजेन्द्र चौधरीलाई पक्राउ गरिएको हो । ठगीको घटना सर्लाहीमा भएकाले उनलाई त्यहींको प्रहरीलाई जिम्मा लगाएको छ । प्रहरी निरीक्षक गोविन्दकुमार कार्कीका अनुसार पक्राउ परेका चौधरीको डेरामा छापा मार्दा एक थान कम्प्युटरको मोनिटर, मोबाइल ट्याब, सरकारी नम्बरप्लेट भएको बा२ब २४८३ नम्बरको २ सय २० सिसीको पल्सर मोटरसाइकल, सञ्चार सेट (वाकीटकी) र एक लाख ९० हजारलगायत बरामद गरिएको छ ।नेपाली सेनाको कम्ब्याट पोसाक, निजामती कर्मचारीले लगाउने सरकारी पोसाक, प्रहरीले लगाउने वर्दी र बुट, नेपाली सेनाको नक्कली परिचयपत्र, अरूको नामको चालक अनुमतिपत्र पनि बरामद गरिएको प्रहरीले जनायो । चौधरीले सर्लाही, हरिऔनबाट तीन लाख रुपैयाँ बराबरको ठगी गरेर फरार भएपछि उनको खोजी सुरु गरिएको थियो । हरिऔनको सीता प्यालेस होटलमा कार्यरत कर्मचारीहरूसँग प्रतिव्यक्ति दस हजारका दरले ८० हजार रुपैयाँ नगद ठगेर फरार भएको प्रहरीले जनायो । उनले आफ्नो नाम अजय गुप्ता भएको बताउँदै आएका थिए । तर, डेरामा छापा मार्दा उनको नागरिकता प्रतिलिपिले वास्तविक नाम विजेन्द्र खुलेको हो ।"
हात्ती गाउँ पसेपछि त्रास,"गत हप्ताको शुक्रबार दशगजा क्षेत्रमा हात्ती आक्रमणबाट एक स्थानीयको मृत्यु भयो । सीमावर्ती भारतीय बजारबाट घरायसी उपभोग्य सामान किनमेल गरेर फर्किरहेका पुनर्वास नगरपालिका १ बीचफाँटाका ५० वर्षीय मानबहादुर सुनारको घटनास्थलमै मृत्यु भएको थियो । दशगजा क्षेत्रमै हात्तीको बथानले सुनारमाथि आक्रमण गरेको प्रहरीले जनाएको छ ।त्यो घटनापछि त्रास झनै बढेको छ, हात्ती पीडित संघर्ष समितिका संयोजक केशवप्रसाद तिमिल्सिनाले भने, दिनमा समेत हात्ती बस्तीमा पस्न थालेपछि घरमा बस्नै डर छ । पहिला रातमा मात्रै आउने हात्ती अहिले दिउँसै बस्तीमा छिर्न थालेका हुन् । हालसम्म उक्त क्षेत्रमा हात्ती आक्रमणबाट ३ जनाको मृत्यु भइसकेको छ । यसअघि असोज अन्तिम साता बेलौरी नगरपालिका १५ रामघाटकी सुन्दरी चौधरीको मृत्यु भएको थयो । श्रीमान् आशारामसँगै साइकलमा देखतभुलीको चानदेउतर्फ आइरहेका बेला गाउँमै हात्तीले आक्रमण गरेको आशारामले बताए । २ वर्षअघि पनि सोही क्षेत्रमा गर्भुराम रानाको पनि हात्तीले हान्दा मृत्यु भएको थियो । यसपटक फर्कीफर्की हात्तीको बथान बस्तीमा पस्दै छ, आशारामले भने, जहिल्यै त्रासमा बस्नुपरेको छ । हात्तीले श्रीमतीमाथि आक्रमण गर्दा आशारामले साइकल छाडेर ज्यान जोगाएका थिए । साइकल चलाइरहेकै बेला पछाडि बसेकी श्रीमतीमाथि आक्रमण भएपछि उनी भागेर जोगिए । म त जोगिएँ तर श्रीमती जोगाउन सकिएन, उनले भने । उक्त क्षेत्रमा हात्तीले बर्सेनि धनजनमा क्षति पुर्याउँदै आएको छ । धान र गहुँ बालीसँगै उखुमा समेत नोक्सान पुर्याउने गरेको स्थानीय बताउँछन् । कतिपयले हात्तीकै डरले आफ्नो खेतबारी समेत बाँझै छाडेका छन् । पीडित कृषकले दुधुवा राष्ट्रिय निकुञ्जको किनारमा विद्युतीय तराबार लगाउन आग्रह गर्दै आएका छन् । एक महिनाअघि हात्ती पीडित कृषकहरूले महेन्द्रनगर बजारमा नाराबाजीसहित समस्या समाधानका लागि जिल्ला प्रशासन कार्यालय र जिल्ला वन कार्यालयमा ज्ञापनपत्रसमेत बुझाएका थिए । जिल्ला वन कार्यालयले मृत्यु भएका परिवारलाई ५ लाख र अन्नबाली नोक्सान भएका परिवारलाई प्रतिहेक्टर ५ हजारका दरले राहत तथा क्षतिपूर्ति उपलब्ध गराउँदै आएको छ । असोज अन्तिम साता मृत्यु भएकी सुन्दरीका परिवारलाई पुस पहिलो साता ५ लाख राहत तथा क्षतिपूर्ति वितरण गरिएको थियो । उनको परिवारलाई विभिन्न सामुदायिक वनबाट समेत ३५ हजार सहयोग गरिएको जिल्ला वन कार्यालयले जनाएको छ । वन्यजन्तुले पुर्याएको क्षति तथा राहत निर्देशिकाअनुसार क्षेत्रीय वन निर्देशनालयबाट रकम निकासा भएपछि पीडितलाई वितरण गरिँदै आएको छ, जिल्ला वन अधिकृत शिवप्रसाद शर्माले भने, शुक्रबार मृत्यु भएका मानबहादुरका परिवारलाई पनि राहत तथा क्षतिपूर्ति वितरणको प्रक्रिया सुरु भएको छ । उनले तत्काल किरिया खर्चका लागि नजिकका सामुदायिक वनहरूलाई सहयोग गर्न निर्देशन दिइएको बताए ।"
लुटिएको हतियार फेला,"भैरहवा सिके राउतका समर्थक र सुरक्षाकर्मीबीचको झडपले आइतबार पनि रुपन्देहीको मर्चवार क्षेत्र तनावग्रस्त बन्यो । त्यस क्षेत्रमा दिनभर ढुंगामुढा, अश्रुग्यास र हवाई फायर भयो । प्रदर्शनकारीले सुरक्षाकर्मीको हतियार लुटेको र केही समयपछि फेला परेको स्थानीय प्रशासनले जनाएको छ ।उक्त क्षेत्रमा ठूलो संख्यामा सुरक्षाकर्मी परिचालन गरिएका छन् । पक्राउ परेका राउतलाई रिहाइ गरिनुपर्ने माग राख्दै विरोधमा उत्रेका समर्थकलाई सुरक्षाकर्मीले रोक्दै कार्यक्रम गर्न नदिएपछि पटकपटक भएको झडपले शनिबारदेखि नै मर्चवार क्षेत्र तनावपूर्ण बन्दै आएको थियो । शनिबार भएको झडप र ट्रक आगजनीका क्रममा पक्राउ परेका १७ जना राउत समर्थकलाई बिनासर्त रिहाइ गरिनुपर्ने माग राख्दै विरोध प्रदर्शन र ढुंगामुढा गर्न लागिएपछि आइतबार पनि झडप भएको हो ।रुपन्देहीका प्रमुख जिल्ला अधिकारी बिनोदप्रकाश सिंहले मर्चवारको बगौली चौकीमा ढुंगामुढा गरिएपछि भएको झडप क्रममा प्रहरीको केही थान हतियार लुटिएको र स्थिति नियन्त्रणमा लिनका लागि सुरक्षाकर्मीका तर्फबाट ५५ राउन्ड अश्रुग्यास र हवाई फायर गरिएको बताए । लुटिएको हतियार केही बेरपछि फेला परेको उनको भनाइ छ । उनका अनुसार सिटौलिया माविमा प्रदर्शनकारीले भीड जम्मा गरेर पठनपाठन बन्द गराउनुका साथै सडक अवरुद्ध गराउन थालेका थिए । अवरुद्ध सडक खुलाउने क्रममा झडप भएको हो । ३ जनालाई सुरक्षाकर्मीले नियन्त्रणमा लिएका छन् । झडप भएपछि सदरमुकाम भैरहवाबाट थप सुरक्षा बल मर्चवारतर्फ लगिएको छ । त्यहाँको बिस्तृत खबर थाहा हुन सकेको छैन । घटनास्थलमा रहेका जिल्ला प्रहरी कार्यालयका डीएसपी बेलबहादुर पाण्डे, लुम्बिनी अञ्चल प्रहरी प्रमुख एसएसपी दीपक थापासँग पटकपटक फोन सम्पर्क गर्दा सम्पर्कमा आउन चाहेनन् । बिदामा रहेका रुपन्देहीका एसपी रवीन्द्र धानुकले लुटिएको एक थान एसएलआर घटनास्थल नजिकै भुइँमा फेला परेको र साँझदेखि स्थिति सामान्य बन्दै जान थालेको बताए । घटनास्थल आसपासका गाउँहरू सुनसान छन् । कोही पनि घरबाट बाहिर ननिस्केको स्थानीयले बताए । कफ्र्यु लागेसरह नै भएको छ, स्थानीय एक जनाले फोन सम्पर्कमा भने । घटनास्थल र आसपासका गाउँमा ठूलो संख्यामा नेपाल प्रहरी र सशस्त्र प्रहरी परिचालान गरिएको छ ।"
टेन्टमै प्रहरी चौकी,"गोरखा सशस्त्र द्वन्द्व र भूकम्पमा क्षति भएका प्रहरी एकाइ अझै पुनर्निर्माण नहुँदा टेन्टमै बस्नुपर्ने बाध्यता छ । सर्वसाधारणलाई शान्तिसुरक्षा दिनुपर्ने प्रहरी आफैं असुरक्षित तरिकाले बसिरहेका हुन् ।भूकम्पले प्रहरी चौकीका भवनमा क्षति पुर्याएपछि टेन्ट र अस्थायी टहरोमा बसेर दैनिक काम सञ्चालन गर्नुपरेको प्रहरीको गुनासो छ । भूकम्पले जिल्लाका ३८ प्रहरी एकाइका भवनमा क्षति गरेको थियो । तीमध्ये १४ मा पूर्ण क्षति पुगेको थियो । भवन भत्केपछि टेन्टमुनि बसेर प्रहरीले काम गरिरहेको जिल्ला प्रहरीका एसपी जनकराज पाण्डेयले जानकारी दिए । द्वन्द्वको समयमा २१ वटा प्रहरी चौकीमा क्षति पुगेको थियो । ती भवनहरू पुनर्निर्माण भइनसक्दै पुन: भूकम्पले थप क्षति गरेको हो ।द्वन्द्वका बेला क्षति भएका आरुघाट र जौवारी इलाका प्रहरी तथा ताङलिचोक र भच्चेक प्रहरी चौकी शान्ति तथा पुनर्निर्माण कोषको सहयोगमा पुनर्निर्माण गरिएको छ । ९३ लाख २४ हजार लागतमा निर्माण गरिएको भच्चेक चौकीको क्षेत्रीय प्रहरी कार्यालयका प्रमुख प्रहरी नायब महानिरीक्षक (डीआईजी) कमलसिंह भण्डारीले उद्घाटन गरे । एक करोड २५ लाख लगानीमा ताङलिचोक चौकी निर्माण भएको छ । नवनिर्मित भवनमा महिला, पुरुष थुनुवा कक्ष, ड्युटी बस्ने ठाउँ भान्सा घर, आवासलगायत भूकम्प प्रतिरोधी सुविधा रहेको छ । पहिलो चरणमा निर्माण भइसकेको जौवारी र आरुघाट इप्रकामा भने प्रहरी बस्दै आएका छन् ।भूकम्पले क्षति पुर्याएका भवन पुनर्निर्माण नहुँदा टेन्टबाट सर्वसाधारणलाई शान्तिसुरक्षा दिन असहज भएको हर्मी इलाका प्रहरी कार्यालयका एक जवानले बताए । पानी परेका बेला टेन्ट भित्र हतियार जोगाउन पनि मुस्किल हुन्छ, उनले भने । २०७२ वैशाख १२ को भूकम्पलगत्तै टाँगिएको टेन्ट मक्किएर पुरानो हँुदै गएको प्रहरीहरूको गुनासो छ । क्षति पुगेको प्रहरी भवन निर्माण गर्न भूकम्प पुनर्निर्माण प्राधिकरणले ६ करोड ७ लाख बजेट विनियोजन गरेको एसपी पाण्डेयले बताए । प्रहरी एकाइहरू पुनर्निर्माण गर्न करिब २४ करोड २८ लाख लाग्ने अनुमान गरिएको छ । क्रमागत रूपमा बजेट दिने गरी पहिलो चरणमा उक्त रकम आएको हो, उनले भने । प्रहरी चौकी धुवाकोट रातमाटे, सिम्जुङ बालुवा र बोर्लाङको भवन निर्माण गर्न टेन्डर प्रक्रिया अघि बढेको छ । ताकुकोट, हर्मी र बुंकोटको प्रहरी चौकी निर्माण गर्न नक्सा र डिजाइनको काम भइरहेको छ । कतिपय स्थानमा जग्गा नभएका कारण बजेट आए पनि भवन बनेका छैनन् ।"
भारतीय रंग महोत्सवमा कर्णालीको कथा,"नयाँदिल्ली (भारत) नेपाली भाषाको उदगमथलो मानिन्छ, कर्णालीको सिञ्जा उपत्यका । यहाँको घुमघामपछि संस्कृतविद् सत्यमोहन जोशीले सुनकेशरी नाटक लेखेका थिए, २०२८ सालतिर । त्यसपछि करिब कोमामा रहेको सुनकेशरी लाई रंगकर्मी राजन खतिवडाले पाँच वर्षअघि मञ्चमा उतारे । यही नाटकले एसियाकै प्रतिष्ठित भारतीय रंग महोत्सवमा नेपालको प्रतिनिधित्व गरेको छ ।भारतको राजधानी नयाँ दिल्लीस्थित नेसनल स्कुल अफ ड्रामा (एनएसडी) मा महोत्सवको सत्रौं दिन सुनकेशरी मञ्चन भयो । एनएसडीको अभिमञ्चमा शुक्रबार करिब चार सय नेपाली तथा विदेशीले उक्त नाटक हेरेका थिए । दर्शकदीर्घामा भारतका लागि नेपालका राजदूत दीपकुमार उपाध्याय पनि थिए । नाटक सकिएपछि मात्र होइन, बीचबीचमै तालीको फोहोरा छुटेको थियो । आरोहण गुरुकुलका पहिलो ब्याचका खतिवडाले एक दशकअघि नाटक र रंगकर्मीको कुम्भमेला मानिने यस महोत्सवमा भाग लिएका थिए, सहायक कलाकारका रूपमा । त्यति बेलै यहाँ आफ्नो नाटक मञ्चन गर्ने सपना बुनेको थिएँ, जुन अहिले पूरा भएको छ, शोपश्चात् निर्देशक खतिवडाले खुसी पोखे, आफूलाई निकै गौरवान्वित महसुस गरेको छु । यति ठूलो महोत्सवमा नेपालबाट नाटक छानिनु नै सफलता हो । त्यसमाथि हाम्रो शो भव्य रह्यो । त्यसो त सुनकेशरी ले यसअघि नै निकै चर्चा बटुलिसकेको थियो । यो नाटकको पहिलो शो नै बंगलादेशमा भएको थियो । त्यस्तै, मण्डला नाटकघर र थिएटर मलको उद्घाटनमा पनि सुनकेशरी प्रिमियर गरिएको थियो । भारतको पश्चिम बंगालको महोत्सवसहित यो नाटक करिब ७० पटक मञ्चन भइसकेको छ । खतिवडाले भने, सुन्दर नाटकको आयु लामो हुँदो रहेछ । साढे चार दशकअघि लेखिएको नाटक अहिले पनि उत्तिकै सान्दर्भिक छ । त्यसैले दर्शकले आत्मसात् गरेका हुन सक्छन् ।नेपाली लोक परम्परा झल्कने नाटकमा पुरुष एकाधिकार रहेको समाजमा एउटी सुन्दर युवतीले आफू स्वतन्त्र भएर बाँच्न नपाउँदाको संघर्ष र पीडाको कथा भनिएको छ । शीर्ष भूमिका अर्थात् सुनकेशरी बनेकी छन्, सृजना अधिकारी । त्यस्तै, उमेश तामाङ, सुलक्षण भारती, सोमनाथ खनाल, सरिता गिरी, विजय बराल, बुद्धि तामाङ, अनुपम शर्मा, नाजिर हुसैन, प्रदीपकुमार चौधरी, सुरज यादव, सिजन दाहाल, इँगिहोपो कोइँच सुनुवार, रञ्जना वली, विनीता गुरुङ, विकास जोशी, आर्जेश रेग्मी र लक्ष्मी बर्देवाले पनि यसमा खेलेका छन् । प्रत्यक्ष वाद्यवादनमा अंकित खड्का, सञ्जीव परियार र सुरज जैसी खनालले साथ दिएका थिए ।राजदूत उपाध्यायले नेपाली रंगकर्मीको टिमलाई बधाई दिँदै यस्ता नाटकले नेपाल चिनाउन ठूलो भूमिका खेल्ने बताए । नेपालको पहिचान दिलाउने भनेकै यस्तै कलासंस्कृति झल्कने नाटकले हो, उनले भने, यसले हाम्रो देशको गरिमा बढाएको छ । भारतमा नेपाली नाटक मञ्चनका लागि दूतावासले सक्दो सहयोग गर्ने उनले प्रतिबद्धता व्यक्त गरे ।भारतका ख्यातिप्राप्त रंगकर्मी भवानी वसिर यासिरले नाटकको निकै प्रशंसा गरे । उनले भने, कलाकारको पर्फमेन्स, लाइट र संगीतको संयोजनले भाषाको अवरोध हटाएको छ । नेपाली नबुझ्ने दर्शकले पनि नाटकमा आफूलाई कनेक्ट गर्न सक्छन् ।शोपश्चात् भारतीय रंगकर्मी प्रोविर गुहाले निर्देशक खतिवडालाई सम्मान गरेका थिए ।यस वर्षको भारत रंग महोत्सवमा नेपालबाट आएको अर्को नाटक एना एन्ड द ट्रपिक्स पनि मञ्चन भयो । डेबोरा मेरोला निर्देशित उक्त नाटकमा राजकुमार पुडासैनी, रोजिता बुद्धाचार्य, संयोग गुरागाईं लगायतको अभिनय थियो ।"
गीतमा थारु संस्कृति,"दाङ कुनै बेला थारू गाउँमा मात्रै सीमित गीतहरू अहिले आवाजमा मात्रै होइन, दृश्यमा पनि रेकर्ड हुन थालेका छन् । थारू गाउँ र संग्रहालयहरूमा भिडियो खिचेर व्यावसायिक रूपमा गीतलाई बजारमा ल्याउन थालिएको छ । मरना ट मरनु मै बराबरा मुरघाखाइबेर ट नुन मिर्चक चटनीसुशील चौधरीले लेखेको उपर्युक्त गीत थारू समुदायको इतिहास र जीवनशैलीसँग सम्बन्धित छ । ठूलठूला कुखुरा मारेर मालिकलाई खुवाउने तर आफू भने नुनखुर्सानीसँग खाना खानुपर्ने बाध्यतालाई यो गीतमा प्रस्तुत गरिएको छ ।थारू समुदाय कमैया कमलरी बसेर अरूको सेवामा समर्पित भयो, गायक रोशन रत्गैयाले भने, अरूको जीवन बन्यो तर उनीहरूको बनेन । अरूलाई मिठोमिठो खुवाउने तर आफू खान नपाउने बाध्यतालाई गीतमा देखाइएको छ ।थारू गीतहरूको छायांकन गर्ने क्रममा गीतको भावअनुसारको स्थान र वेशभूषा छनोट गरिएको उनले बताए । नमुना थारू ग्राम, थारू सांस्कृतिक संग्रहालयजस्ता ठाउँहरूमा गीत छायांकन गरिएको छ, उनले भने, यसले हाम्रो समुदायको इतिहास र जीवनशैलीलाई गीतसँगै जीवन्त बनाउँछ ।अहिले रोशन र समीक्षा चौधरीले गाएका दुइटा थारू गीत छायांकन गरिएको छ । फिरोज चौधरीको रचना र संगीत रहेको ठुन्यार, ठुन्यार, ठुन्यारबठिनियाँ काल जुगके पनि छायांकन गरिएको छ । लोसिना लामिछाने, पुष्पा चौधरी, नवीन चौधरी, वीर चौधरी र राजु परियारले गीतमा अभिनय गरेका छन् । दीपक चौधरी र दीप चौधरीले यसको निर्देशन गरेका हुन् ।"
करणसँग बढ्दो तिक्तता,"कुनै बेला थियो, निर्देशक तथा निर्माता करण जौहर आफ्ना फिल्ममा प्राय: नायिका काजोललाई छुटाउँदैनथे । अझ उनैले नै शाहरूख खान र काजोलको जोडीलाई ग्लोरिफाई गराएका थिए । पारिवारिक तहसम्म राम्रो भएको दुवैबीचको सम्बन्ध पछिल्लो समय आएर तिक्ततापूर्ण भएको छ ।हालै आफ्नो अटोबायोग्राफी एन अनसुइटेबल ब्वाई मा पनि करणले काजोलसँगको सम्बन्धबारे प्रस्टै लेखिदिएका छन्, काजोलसँग सम्बन्ध अब कहिल्यै गाँसिनेछैन । उक्त पुस्तक सार्वजनिक भएपछि घटनाले झनै उग्र रूप लियो । त्यसो त करणको पछिल्लो फिल्म ऐ दिल है मुश्किल रिलिजदेखि नै उक्त सम्बन्धबारे अनेक हल्ला नचलेका होइनन् । ऐ दिल है मुश्किल सँगै काजोलका पति अजय देवगणको निर्माणनिर्देशन रहेको शिवाय को रिलिज जुधेपछि तनाव सुरु भएको थियो । त्यसमाथि अजयले आफ्नो फिल्मलाई असर पुग्ने गरी करणले एक जना कथित समीक्षकलाई मोटो रकम घूस दिएको आरोप लगाएपछि करण बिच्केका थिए । आफूले कसैलाई नोक्सानी पुर्याउने उद्देश्यले पैसा बाँडदै नहिँडेको बताएका करणको आश रहेछ( काजोलले मध्यस्थकर्ताको भूमिका खेल्छिन् । तर जब काजोलले समेत पतिको पक्ष लिएर ट्वीट गरिन्, त्यसपछि करण भड्किए । मेरा बारेमा कैयन् कुरा गरिए, झूटा आरोप लगाइयो, उनले एउटा पत्रिकासँग भनेका छन्, मैले उनका पतिको फिल्ममा नोक्सान पुर्याउन खोजें रे । मैले त्यो कुरालाई यत्तिकै छोडिदिएको थिएँ । तर जब काजोलले समेत मेरो विरुद्धमा ट्वीट गरिन् तब मलाई लाग्यो, हामीबीचको लामो भावनात्मक सम्बन्ध सबै सकियो ।करणको कडा प्रतिक्रियापछि हालै काजोलले फेरि मुख खोलेकी छन् । उनले घटनालाई थप बढाउन नचाहे पनि करणसँगको सम्बन्धबारे प्रस्टै भनेकी छन्, मेरो लागि सम्बन्ध भनेको एकदमै मुस्किल कुरा हो ।"
बनारसमा घिमिरे र श्रेष्ठ सम्मानित,"बनारस नेपाली साहित्यको उन्नयन केन्द्र बनारसमा साहित्यकारद्वय रोचक घिमिरे र दुर्गाप्रसाद श्रेष्ठलाई सम्मान गरिएको छ । नेपाल साहित्यिक पत्रकार संघद्वारा हालै आयोजित समारोहमा काशी हिन्दू विश्वविद्यालय (बीएचयू) का प्राध्यापक दिवाकर प्रधान र संघका अध्यक्ष नगेन्द्रराज शर्माले जनही १० हजार भारुसहित सम्मान प्रदान गरे । १९९८ सालमा रामेछापको मन्थलीमा जन्मिएका साहित्यकार घिमिरेले २०१८ सालदेखि राजधानी काठमाडौंबाट आफ्नै सम्पादनमा रचना द्वैमासिक साहित्यिक पत्रिका प्रकाशन गर्दै आएका छन् । उनको सम्झनामा फक्रिएका थुँगाहरू निबन्ध संग्रहसहित विभिन्न सम्पादित पुस्तक प्रकाशित छन् । श्रेष्ठ १९९३ सालदेखि बनारसबाट प्रकाशन भइरहेको उदय साहित्यिक पत्रिकाका प्रधान सम्पादक हुन् । सन् १९३९ मा जनकपुरमा जन्मिएका श्रेष्ठ सानै उमेरमा आफ्ना बाबु काशीबहादुर श्रेष्ठका साथ बनारस पुगे र उनी बनारसमै स्थायी बसोबास गर्दै आएका छन् । उदय को प्रकाशन काशीबहादुरले नै सुरु गरेका थिए । उक्त पत्रिका हालसम्म १ सय ६३ अंक प्रकाशित भइसकेको छ । साहित्यकार श्रेष्ठका नेपाली भाषामा सम्झनाको बादल र सोनिया कथासंग्रह, चण्डी घोष स्ट्रीट, वाग्मती साक्षी छ, उसको अन्तहीन कथाहरू र कोसेली उपन्यास तथा देशदेशान्तर यात्रा संस्मरण प्रकाशित छन् । त्यसै गरी हिन्दी भाषामा सत्तारे मौसी कथासंग्रह, मराठी भाषामा आठव मेघ कथासंग्रह प्रकाशित छन् ।कार्यक्रममा संघका उपाध्यक्ष मातृका पोखरेलले सम्मानित व्यक्तित्वद्वयको परिचय दिएका थिए । साहित्यकार डीआर पोखरेलले नेपाली साहित्यिक पत्रकारिताको विकासमा बनारसको योगदान विषयक कार्यपत्र प्रस्तुत गरेका थिए । कार्यपत्रमाथि समालोचक निनु चापागाई, प्रा दधिराज सुवेदी, डा गोपाल भण्डारी, बीएचयुका प्राध्यापक सञ्जय राई र डा गोपालप्रसाद अधिकारीले टिप्पणी गरेका थिए । बनारसस्थित विद्याधर्म प्रचारिणी नेपाली समितिका मन्त्री विजयकुमार श्रेष्ठ, संघकी उपाध्यक्ष लक्ष्मी उप्रेती, महासचिव मोहन दुवाल, उपमहासचिव चेतनाथ धमला, सचिव यादव भट्टराई, सदस्यद्वय गंगा सुवेदी र लक्ष्मी भट्टराईले साहित्यका विविध पक्षबारे बोलेका थिए । कार्यक्रममा नेपालबाट नरेन्द्रबहादुर श्रेष्ठ, वियोगी बुढाथोकी, नवराज पुडासैनी ज्योत्स्ना, रामप्रसाद पन्त, आरएम डंगोल, अर्जुनबहादुर तामाङ, होमशंकर बास्तोला, ठाकुर शर्मा, राधिका गुरागाई, यज्ञ सुवेदी, गायत्रीकुमार चापागाईं, माधव पोखरेल गोज्याङरे, दिङलाली कान्छा, रामेश्वर राउत मातृदास, सूर्य लाकाजु, भारती श्रेष्ठसमेत सहभागी भएका थिए । साथै, बीएचयूमा नेपाली विषयमा विद्यावारिधि शोधार्थी सिर्जना शर्मा र नारायण निरौला पनि सहभागी थिए ।लाकोजू र कर्माचार्य सम्मानितकाभ्रे (कास) साहित्यकार सूर्यप्रसाद लाकोजू र शिक्षासेवी महेशकुमार कर्माचार्य सम्मानित भएका छन् । भाषा, साहित्य र शिक्षाको क्षेत्रमा योगदान पुर्याएबापत ज्ञान विकास पुस्तकालयले सम्मान गरेको हो, जुन उद्योग राज्यमन्त्री कञ्चनचन्द्र बादेले हस्तान्तरण गरे । २०१२ सालमा स्थापित उक्त पुस्तकालय जिल्लाकै पुरानो हो । गोतामे पुरस्कार पत्रकार शर्मालाईवीरगन्ज (कास) गोपालचन्द्र पत्रकारिता पुरस्कार पाल्पाका वरिष्ठ पत्रकार मेघराज शर्मालाई प्रदान गरिएको छ । गोपालचन्द्र गोतामे प्रतिष्ठानले वीरगन्जमा हालै शर्मालाई पुरस्कृत गरेको हो । सांसद तथा युवा उद्यमी अनिल रुँगटाले शर्मालाई पुरस्कारस्वरूप आधा तोला सुनको मेडल र प्रमाणपत्र हस्तान्तरण गरे । कार्यक्रममा प्रतिष्ठान अध्यक्ष जगदीशप्रसाद शर्मा, वीरगन्ज उद्योग वाणिज्य संघका अध्यक्ष ओमप्रकाश शर्मा, पत्रकार महासंघ पाल्पाका पूर्वअध्यक्ष भगवान् भण्डारीले बोल्दै वीरगन्जबाट पत्रकारिता गरेर देशभरि नाम फिँजाउन सफल गोपालचन्द्र गोतामेको सम्झनामा स्थापित पुरस्कारलाई निरन्तरता दिँदै आएकोमा प्रतिष्ठानको प्रशंसासमेत गरेका थिए । वरिष्ठ पत्रकार चन्द्रकिशोर झाले गोतामेबारे बोलेका थिए ।"
मदनकृष्णको साझा पृथ्वी,"काठमाडौं पृथ्वी मानिसको मात्र नभई पशुहरूको पनि भएको सन्देशसहित मदनकृष्णले साझा पृथ्वी कथासंग्रह ल्याएका छन् । कृतिको शनिबार राजधानीमा लेखकव्यवसायी कर्ण शाक्यले लोकार्पण गरे । कार्यक्रममा शाक्यले प्रकृति रहे मानिसको अस्तित्व रहने बताए । उनले पुस्तकले बालबालिकाहरूमा जीवजन्तुप्रति माया बढाउन मद्दत गर्ने सुनाए । कथा लेखनको सन्दर्भमा मदनकृष्णको भने बाल्यकाल सम्झे । झन्डै १२ वर्ष हुँदा हजुरबुवालाई खुसी बनाउन एउटा भँगेरा मारेर घर लगेको थिएँ, मरेको भँगेरा देखेपछि हजुरबुुवाले यो चराहरूको बच्चा काढ्ने समय हो । तिमीले बच्चाको माउलाई मारेपछि बच्चाहरू भोकभोकै मर्छन् भन्दै गाली गर्नुभयो, मदनकृष्णले भने, हजुरबुवाको कुराले म प्रभावित भएँ, त्यही बेलादेखि जनावरहरूप्रति प्रेम बढेको हो । वन्यजन्तुलाई विषयवस्तु बनाएर उनले टेलिफिल्म पनि लेखेका छन् । टेलिफिल्मको केही एपिसोड बनाएर देखाइयो । पछि सबै हरायो, उनले भने, छोरा यमनको सल्लाहअनुसार पुस्तक लेखेको हुँ । अहिलेको पुस्ताले डायनासोरलाई किताबमा पढेअनुसार आगामी पुस्ताले बाघ र गैँडालगायत जनावरहरूलाई पनि किताबमा पढ्न नपरोस् भन्ने अभिप्रायका साथ पुस्तक लेखेको उनले सुनाए । कलिला बालबालिकाको मनमा अहिलेदेखि नै वन्यजन्तुप्रतिको माया बढाएमा वन्यजन्तुको संरक्षणमा उनीहरूले योगदान पुर्याउनेमा उनले विश्वास व्यक्त गरे ।"
अर्थतन्त्रबारे पत्रकार बुढाथोकी,"काठमाडौं पत्रकार गजेन्द्र बुढाथोकी अर्थतन्त्रबारे पुस्तकसाथ आएका छन् । समकालीन नेपाली अर्थतन्त्र राजधानीमा आइतबार पूर्वअर्थमन्त्री भरतमोहन अधिकारी, अर्थशास्त्री डा विश्वम्भर प्याकुर्यालले तथा नेपाल आर्थिक पत्रकार समाजका अध्यक्ष गोकर्ण अवस्थीले लोकार्पण गरे । कारोबार दैनिकको सम्पादन विभाग प्रमुखसमेत रहेका बुढाथोकीको उक्त पुस्तक समकालीन नेपाली अर्थतन्त्र, अर्थतन्त्रका संरचनागत समस्या, आत्मनिर्भर अर्थतन्त्रका आधार लगायतका १५ शीर्षकमा विभाजित छ । तिनमा आन्तरिक र बाह्य दुवै क्षेत्रको प्रतिनिधित्व हुने गरी आर्थिक मुद्दाहरू सरल र बुझिने भाषामा प्रस्तुत गरिएको छ । उनले अर्थतन्त्रका जटिल विषयलाई व्यावहारिक उदाहरणका माध्यमले प्रस्ट्याउने कोसिस गरेका छन् ।कार्यक्रममा पूर्वअर्थमन्त्री रामशरण महतले उदारीकरणपछि विकासले गति लिएको उल्लेख गर्दै यसलाई व्यवस्थित गर्नुपर्ने बताए । अर्का पूर्वअर्थमन्त्री अधिकारीले आफ्नो पालामा आएको आफ्नो गाउँ आफैं बनाऔँ कार्यक्रमले सामाजिक सुरक्षाका क्षेत्रमा निकै योगदान गरेको दाबी गरे । अर्थविद् प्याकुर्यालले राजनीतिले अर्थव्यवस्थामा नकारात्मक प्रभाव पारेको औँल्याए । अर्का अर्थविद् चन्द्रमणि अधिकारीले पछिल्लो कालखण्डको नेपाली अर्थतन्त्र अध्ययनका लागि उक्त पुस्तक सहयोगी हुने टिप्पणी गरे । बुढाथोकीको यो दोस्रो पुस्तक सांग्रिला बुक्सले प्रकाशन गरेको हो ।"
सकियो वाउ फेस्टिभल,"ललितपुर पब्लिक युथ क्याम्पसकी अञ्जिमा लामा, साइपल एकेडेमीका सिर्जना राई र करुणा तामाङ शनिबार जावलाखेलस्थित नेपाल एडमिनिस्ट्ेरटिभ स्टाफ कलेजमा भेटिए । रातो अक्षरले वाउ लेखिएको सेतो टिसर्ट लगाएका उनीहरू कलेजको सभा हलअगाडि नाचे । बेलायती दूतावास र साउथब्यांक सेन्टरले गरेको विमेन अफ द वल्र्ड (वाउ) फेस्टिभल काठमाडौं मा सिर्जनाको टोली सहभागी थियो । स्मल स्टेप्स फर चेन्ज नामक २२ सदस्यीय समूहले अंग्रेजी र नेपाली गीतमा हिपहप डान्स देखायो । क्याम्पस परिसरमा अनेकन कार्यक्रम चलिरहेकै बेला स्मल स्टेप्सको प्रस्तुत हेर्न दर्शक झुम्मिए ।डान्समार्फत समाज सेवा गरौं भनेर समूह बनाएका थियौं, सिर्जनाले भनिन्, केही अनाथ आश्रमलाई सहयोग पनि गरिसक्यौं । डान्सले पनि महिला सशक्तिकरणमा सघाउँछ भन्ने लाग्छ ।महिला आवाज बुलन्द पार्ने उदेश्यले आयोजना गरिएको वाउ इभेन्टमा सिर्जना जस्ता थुप्रै युवा प्रतिभाले आफ्नो जोसजाँगर देखाए । दक्षिण एसियाभरिका महिलाको जमघट गराइएकाले कतिपय अनुभवी महिलाहरूका कथा र अनुभव पनि सुन्न पाइयो । बिहान ११ बजे सुरु भएको कार्यक्रमको विमेन एन्ड पावर विधामा राजदूत नासिम फेरडस, निधि गोयल, जयन्ती कुरुउतुमपाला र न्यायाधीश सपना मल्ल प्रधानले आआफ्ना विचार व्यक्त गरे । मेन स्टेजको कार्यक्रम सकिनासाथ सभाहलमा सूर्य कुवँर, डा पलेश्वान जोशी लाखे, मरी अकरम, वर्षा बस्नेत, चरिमाया तामाङ र लुनिभा तुलाधरले आफ्नो जीवनी प्रस्तुत गरे ।ब्रेकिङ द बाउन्ड्रीज शृंखलामा डा रेणु अधिकारी, कपिल काफ्ले, सुलक्षणा राणा र दुर्गा सोबले लैंगिक हिंसा निर्मूल पार्ने आआफ्ना उपाय अघि सारे । टेकिङ ओभर टेक सेसनमा चाहिँ दक्षिण एसियाभरिका महिला प्रतिनिधिले भाग लिए । महिला बेचबिखन र फोस्र्ड लेबरविरुद्ध आवाज उठाइरहेका सरस्वती अधिकारी, सुनिता दनुवार, अनुराधा कोइराला र विजया राईलाई फोस्र्ड टु मुभ शृंखलामा समावेश गराइयो ।रक्षा सिंह राणा, डा विजया पन्त, सविता महत, अचला दाहाल र कृपा जोशीको प्रस्तुती सभामा चलिरहँदा बाहिरपट्टि भने स्मल स्टेप्स फर चेन्जले ठमेल बजार गीतमा फ्री स्टाइल नाच देखाएको थियो । गोमावती (सिर्जना) पुन, पुञ्जिता प्रधान, ज्योत्सना मास्के तथा शिवा कर्माचार्य र निकिता आचार्यको कार्यशाला पालैपालो सञ्चालन भयो । साँझ आठ बजेसम्म चलेको कार्यक्रममा द काठमाडौं किलर्स र अभया एन्ड द स्टिम इन्जन्स ले पनि प्रस्तुति दिएका थिए ।"
नेपालमा पनि पिंकाथन,"काठमाडौं महिला सशक्तीकरण र स्तन क्यान्सरबारे जनचेतना फैलाउन पिंकाथन काठमाडौं हुँदै छ । शिवरात्रिको दिन शुक्रबार हुने पिंकाथनमा विभिन्न चार विधा राखिएका छन् । ३ किलोमिटर, ५ किलोमिटर, १० किलोमिटर र २१ किलोमिटरमा सहभागीले प्रतिस्पर्धा गर्नेछन् ।आयोजक लेजर पोर्ट मुम्बरका नमराज जोशीले यो इभेन्टको महत्त्व दौडभन्दा बढी रहेको दाबी गरेका छन् । चार दशकदेखि मुम्बईलाई कर्मथलो बनाउँदै आएका बैतडीको महारुद्रका जोशीले नेपालमा पहिलोपटक पिंकाथन आयोजन गर्न लागेका हुन् । पिंकाथन भारतीय सुपर मोडल, कलाकार र पूर्वखेलाडी मिलिन्द सोमनको परिकल्पना हो । सोमनको अगुवाइमा चार वर्षयता भारतका आठ सहरमा पिंकाथन हुँदै आएको छ । पिंकाथन पहिलो पटक सुरु गर्दा भारतीय महिलाहरूले आउन नसक्ने भन्दै विभिन्न पारिवारिक कारण देखाउँथे, यो इभेन्टका लागि दुई पटक नेपाल आइसकेका सोमनले हालै भनेका थिए, अहिले यो इभेन्टमा १० औं हजार सहभागी हुने गरेका छन् । तीन महिनाको बच्चा बोकेर दौडिने पनि छन् ।महिलाहरू चुलोचौकामा मात्र सीमित हुनु हुन्न भन्ने मान्यतालाई सुदृढ गर्न पिंकाथन केही भए पनि सफल हुने आयोजकको विश्वास छ । कलाकार गौरी मल्लसहित पूर्वमिस नेपालहरू नगमा श्रेष्ठ र सृष्टि श्रेष्ठ तथा पूर्व मिस इन्टरनेसनल शुभेच्छा खड्का पिंकाथन काठमाडौंका ब्रान्ड एम्बास्डर हुन् ।पिंकाथन काठमाडौँमा यस पालि सोमनकी ७७ वर्षीया आमा उषा र दुई बहिनी पनि दौडिनेछन् । आमाले १० किलोमिटरमा प्रतिस्पर्धा गर्ने भएकी छन् । दौडका लागि मंगलबार अन्तिम दर्ता मितिसम्म अन्य धेरै यस्तै सहभागी थपिने सम्भावना रहेको जोशीलेजनाए । आइतबारसम्म १ हजार जनाले दौडमा सहभागिता जनाउन आफ्नो नाम दर्ता गरिसकेको आयोजकको दाबी छ ।२१ किलोमिटरतर्फ शीर्ष तीन स्थानमा रहनेले क्रमश: ५० हजार, २० हजार र १० हजार रुपैयाँ पाउनेछन् । विजेता र उपविजेतालाई आयोजकले आफ्नो सम्पूर्ण खर्चमा अर्को वर्ष हुने मुम्बई म्याराथनमा सहभागिता गराउने तयारी लेजर पोर्टको छ । १० किलोमिटरको शीर्ष तीनमा रहनेले क्रमश: २० हजार, १० हजार र ५ हजार रुपैयाँ पाउनेछन् ।नेपाल एथ्लेटिक्स संघको सहकार्यमा पिंकाथन काठमाडौं हुन लागेको हो । दौड त्रिपुरेश्वरको दशरथ रंगशालाबाट सुरु भई तीनकुने, वानेश्वर, कोटेश्वर, हनुमन्ते पुलमा राउन्ड लगाएपछि रंगशालामै पुगेर टुंगिने जनाइएको छ ।"
तेस्रो राष्ट्रिय पुस्तक मेला सुरु,"मेलाको उद्घाटन गर्दै प्रतिष्ठानका कुलपति गंगाप्रसाद उप्रेतीले मेलाले पाठकहरूलाई आकर्षित गर्नुका साथै पठन संस्कृतिको विकासमा सहयोग पुर्याउने बताए । संघका अध्यक्ष पदम सिवाकोटी, प्रतिष्ठानका उपकुलपति डा विष्णुविभु घिमिरे, सदस्यसचिव डा जीवेन्द्रदेव गिरी, संघका पूर्वअध्यक्ष वसन्त थापा, महासचिव लिखत पाण्डे लगायतले पुस्तक मेलाका बारेमा धारणा राखे ।मेलामा प्रतिष्ठानका साथै साझा प्रकाशनसँगै विभिन्न निजी प्रकाशन गृहहरूको पनि सहभागिता छ । मेलामा १५ देखि ६० प्रतिशतसम्म छुटको व्यवस्था रहेको आयोजकले दाबी गरेको छ । मेला अवधिभर पुस्तक लोकार्पण तथा साहित्यिक विमर्शका विभिन्न कार्यक्रम समेत हुने बताइएको छ । मेला फागुन १४ सम्म चल्नेछ ।"
मलाई मन पर्छ,"ठाउँइलाम र पोखरा । काठमाडौंको धूलोधूवाँदेखि भागेर फ्रेस महसुस गर्न कहिलेकाहीँ यी ठाउँ जाने गर्छु । परिकारउही, जति मेनु हेरे पनि मम नै खान मन लाग्छ । अनि सलामी पिज्जा चाहिँ मेरो बेस्ट फुड हो । फास्टफुडका लागि मम रुचाउँछु । त्यसमा पनि चिकेनको स्वाद बेग्लै लाग्छ । पेय पदार्थ रेगुलर मिक्स जुस पिउँछु । कोकाकोला, फेन्टा जस्ता कोल्डड्रिंक्स पहिला निकै पिउने गरिन्थ्यो । अचेल हेल्थ कन्सियस भएकाले छोडिसकें । कहिलेकाहीं साथीहरूसँग हल्का रेड वाइन पिउन मन पर्छ । पुस्तकमुनामदन एकताका निकै पढिन्थ्यो । पछिल्लो पटक हरिवंश आचार्यको जीवनी चिना हराएको मान्छे पढें । साह्रै मन छोयो । अहिले भने डाक्टर चित्र पढ्दै छु । लेखक रमेश विकल । त्यसको रिजन भने भन्न सक्दिनँ । उहाँका कृतिहरू अध्ययन गरेपछि एक किसिमको आनन्द आउँछ । कलेज जीवनमा उहाँका थुप्रै कृति पढेको थिएँ । फिल्मप्राय: हिन्दी फिल्म हेर्छु । तर, पछिल्लो समयचाहिँ नेपाली फिल्मप्रति आकर्षण बढ्न थालेको छ । छक्कापन्ञ्जा अहिलेसम्म मन परेका नेपाली फिल्ममध्ये एक हो । हिन्दीमा आमिर खानको दंगल राम्रो लाग्यो । अभिनेताअभिनेत्री अभिनेतामा राजेश हमाल सदाबहार हुन् । त्यस्तै, अभिनेत्रीमा मिथिला शर्माको फ्यान हुँ । हिन्दी फिल्मका रणवीर कपुरको अभिनयले मन छुन्छ । गीतथुप्रै भेराइटीका गीत सुन्छु । पुराना गीत जति सुने पनि दिक्क लाग्दैन । फत्तेमान राजभण्डारीको यस्तो पनि हुँदो रैछ निकै मन पर्छ । प्राय: यही गीत गुनगुनाइरहेको हुन्छु । गायकगायिका गायिकामा अन्जु पन्तको स्वर बेस्ट लाग्छ । हिन्दीमा भने लता मंगेशकर । रामकृष्ण ढकाल र नारायण गोपालको गायकीदेखि पहिलेदेखि नै प्रभावित छु । गायन क्षेत्रमा उहाँहरूको आफ्नै मौलिकपन छ । ग्याजेट एप्पलको आइफोन छ वर्षदेखि चलाउँदै आएको छु । अहिले आइफोन सिक्स एस प्लस प्रयोग गरेको छु । आइफोनकै फोर, फाइभ पनि कलेक्सनमा राखेको छु । ग्याजेट बाँड्नुभन्दा पनि जम्मा गरेर राख्न निकै मन पर्छ ।"
मिडियाविरुद्ध फेरि खनिए ट्रम्प,"वासिङ्टन अमेरिकी राष्ट्रपति डोनाल्ड ट्रम्प फेरि मिडियाविरुद्ध खनिएका छन् । फ्लोरिडामा आयोजित क्याम्पेन र्याली फर अमेरिका कार्यक्रममा उनले मिडियाको तिखो आलोचना गरेका हुन् ।र्यालीलाई सम्बोधन गर्दै ट्रम्पले मिडियाले सत्य कुरा रिपोर्टिङ गर्न नचाहेको र उनीहरूका आफ्नै एजेन्डा हुने गरेको आरोप लगाएका हुन् । हामीले तिनीहरू (मिडिया) को यथार्थ कुरा बाहिर ल्याएरै छाड्नेछौं, उनले भने । उनले आफूले झूटो खबरको आडबिना नै अमेरिकी जनतासँग सिधै संवाद गर्न चाहेको समेत बताए । आफ्नो राष्ट्रपतीय नेतृत्वको उपलब्धिको प्रतिरक्षा गर्दै ट्रम्पले अमेरिकामा आशावादिताको भावना हराउँदै गएको उल्लेख गरे । उनले रिपोर्टरहरू भ्रष्ट प्रणालीको एक भाग भएको उल्लेख गर्दै मिडियाको सत्यता बाहिर ल्याउने काम जारी राख्ने बताए । मिडियाको आलोचना गर्दा र्यालीमा उपस्थित समर्थकहरूले हुटिङ गर्दै समर्थन जनाएका थिए । राष्ट्रपतिको कार्यभार सम्हालेको भोलिपल्टै ट्रम्पले मिडिया संसारकै बेइमान भएको उल्लेख गर्दै आफ्नो युद्ध मिडियासँग रहेको बताएका थिए । ट्रम्पले गत बिहीबार आयोजित पत्रकार सम्मेलनमा पनि मिडियाको आलोचना गरेका थिए । ७६ मिनेटको उक्त सम्मेलनमा उनले आफ्नो चुनावी अभियानका क्रममा मस्कोसँग सम्बन्ध देखाउँदै कभरेज गरेको भन्दै रिपोर्टरको बेइमानी नियन्त्रणभन्दा बाहिर रहेको बताएका थिए । शनिबारको र्यालीमा हजारौं समर्थकहरूले ट्रम्प र उनकी पत्नी मेलानियाको स्वागत गरेका थिए । उनको चुनावी अभियानमा जस्तै समर्थकहरूको भीड र्यालीमा पनि देखिएको थियो । गत नोभेम्बरमा भएको निर्वाचनमा फ्लोरिडाबाटै ट्रम्पले चुनाव जितेका थिए । सभामा उनले आफ्नो चुनावी प्रतिबद्धतालाई दोहोर्याउँदै अमेरिकालाई सुरक्षित बनाउने र सीमालाई मजबुत पार्ने उल्लेख गरे । उनले अमेरिकीलाई राम्रो हेल्थकेयर प्लान दिने र ओबामाको सुधारलाई उल्ट्याउने बताए । आफ्नो प्रशासन खराब अवस्थामा रहेको भनाइको खण्डन गर्दै उनले ह्वाइट हाउसको कामकाज सुचारु रहेको पनि बताए । उनले इस्लामिक स्टेट (आईएस) लाई समाप्त पार्ने योजना आफूले बनाएको पनि उल्लेख गरे । उनले अमेरिकामा थप रोजगारी सिर्जना गर्ने र सेनाको पुनर्गठन गर्ने पनि बताए ।"
टेक्सासमा ट्रम्पविरुद्ध प्रदर्शन,"ह्युस्टन अमेरिकी राष्ट्रपति डोनाल्ड ट्रम्पको कार्यकारी आदेशविरुद्ध टेक्सासको डल्लासमा विरोध प्रदर्शन भएको छ । प्रदर्शनकारीहरूले आप्रवासी तथा शरणार्थीहरूको समर्थनमा नाराबाजीसमेत गरेका छन् । ट्रम्पले सात मुस्लिमबहुल मुलुकका नागरिक तथा विश्वभरका शरणार्थीहरूलाई अमेरिका प्रवेश निषेध गर्दै जारी गरेको आदेशको विरोधमा पुन: प्रदर्शन भएको हो । यस पटकको प्रदर्शन भने शान्त रहेको डल्लास प्रहरीले जनाएको छ । जुलुसका सहभागीहरूले अमेरिकी झन्डा बोकी से इट लाउड, से इट क्लियर, रेफयुजिज आर वेलकम हियर भन्दै नारा लगाएका थिए । जुलुसमा सामेल धर्मगुरुहरू तथा नागरिक अगुवाहरूले आप्रवासी तथा शरणार्थीसम्बन्धी राष्ट्रपति ट्रम्पको नीतिको विरोध जनाए । दक्षिणी टेक्सासको सान एन्टोनियो नगरमा पनि ट्रम्पविरुद्ध प्रदर्शन भएको छ ।"
आईएसविरुद्ध कारबाही सुरु,बगदाद इराकी सरकारले मोसुलको पश्चिमी क्षेत्र इस्लामिक स्टेट (आईएस) बाट मुक्त गर्न कारबाही थालेको छ । इराकी प्रधानमन्त्री हैदर अलअवादीले आक्रमणको औपचारिक घोषणा गरेका हुन् ।अमेरिकी नेतृत्वको गठबन्धनको हवाई आक्रमणसहित सयौं सैन्य गाडीहरू शनिबार आईएस नियन्त्रित क्षेत्रतर्फ लागेको सञ्चारमाध्यमहरूले जनाएका छन् । इराकी सुरक्षाबलले कारबाहीको केही घण्टामै थुप्रै गाउँ आईएसको नियन्त्रणबाट मुक्त गराएको छ । सेनाका जनरल अब्दुलामिर याराल्लहले मोसुल विमानस्थलको दक्षिणी क्षेत्रका दुई गाउँ अत्तवाह र अललाजागाह नियन्त्रणमा लिइएको बताए । ती गाउँ मुक्त गर्ने क्रममा सुरक्षाफौजले आईएसका थुप्रै कारबमलाई सुरक्षित रूपमा विस्फोट गराएका थिए । द्वन्द्वग्रस्त क्षेत्रमा फसेका हजारौं सर्वसाधारणको सुरक्षाको पनि चिन्ता गरिएको छ । राष्ट्रसंघले उक्त क्षेत्रमा फसेका ६ लाख ५० हजार मानिसको सुरक्षाप्रति चिन्ता व्यक्त गरेको छ । सेभ दि चिल्ड्रेनले पनि त्यहाँ साढे ३ लाख बालबालिकाहरू रहेको जनाएको छ । इराकी सुरक्षा बलले मोसुलको पूर्वी क्षेत्रलाई गत महिना आईएसको कब्जाबाट मुक्त गराएका थिए ।
बस दुर्घटनामा तीनको मृत्यु,गजनी पूर्वी अफगानिस्तानको गजनी प्रान्तमा शनिबार राति तेल बोकेको एक ट्रक र अर्को यात्रुवाहक बस ठोक्किँदा तीन जनाको मृत्यु भएको छ । घटनामा ३० घाइते भएका छन् । दुर्घटनाको कारण तत्काल प्राप्त नभएको स्थानीय प्रहरीले जनाएको छ ।
चिसोबाट १४ को मृत्यु,"सिबेघान, अफगानिस्तान अफगानिस्तानको उत्तरी क्षेत्रमा परेको हिमपात र अति चिसोका कारण १४ जनाको मृत्यु भएको छ । मृत्यु हुनेमा दुई बालबालिकासमेत छन् । अधिकारीहरूका अनुसार जावजान प्रान्तमा हिमपात र अत्यन्त चिसोका कारण १० जनाको मृत्यु भएको छ । त्यसैगरी छिमेकको सरिपुल प्रान्तमा पनि ४ जनाको मृत्यु भएको छ । दुई सातायता अफगानिस्तानमा अति चिसोका कारण १ सय ५० भन्दा बढी व्यक्तिको मृत्यु भइसकेको छ ।"
अवैध जडीबुटीसहित व्यापारी पक्राउ,"जाजरकोट अवैध रूपमा बिक्रीका लागि लैजाँदै गरेको २ हजार किलो जडीबुटीसहित प्रहरीले ३ व्यापारीलाई पक्राउ गरेको छ ।जिल्ला वन कार्यालयको छुटपुर्जीबिना चोरी निकासी हुन लागेको ४ टयाक्टर जडीबुटीसहित हुम्ला, साँया १ का जगत फडेरा, रोडिकोट ४ का मंगल बुढा र ८ का सन्तोष खत्री पक्राउ परेका हुन् । रग्दा र भगवती गाविसका विभिन्न वन क्षेत्रमा संकलन गरेको २ हजार किलो तेजपात र २ सय किलो पाखनबेद रग्दाको चौखा बजारबाट बरामद भएको हो । प्रहरीले उक्त जडीबुटी इलाका वन कार्यालय दल्लीलाई बुझाएको सहायक वन अधिकृत नेपाली साहले बताए । लु२त ७२२, भे१त ७८७९, रा१त २५५३ र भे१त ७२५७ नम्बरको टयाक्टरद्वारा अवैध रूपमा जाजरकोटदेखि नेपालगन्जतर्फ उक्त जडीबुटी लैजान खोजिएको साहले बताए । पक्राउ परेका व्यापारीसँग जडीबुटी निकासीसम्बन्धी कुनै पनि कागजात छैन, उनले भने ।जिल्ला वनको छुटपुर्जीबिना नै चोरी निकासी गरेर जडीबुटी जिल्ला बाहिर लैजान लागिएको थियो । जिल्ला वनले फरेस्टर पूर्णबहादुर चन्दलाई आवश्यक अनुसन्धानका लागि त्यसतर्फ खटाएको छ । पक्राउ परेका व्यापारीलाई हिरासतमा राखेर अनुसन्धान भइरहेको छ । आवश्यक अनुसन्धानपछि वन ऐनअनुसार कारबाहीको प्रक्रिया अघि बढाइने जिल्ला वनले जनायो । जाजरकोटका विभिन्न नाकाबाट पटकपटक जडीबुटी चोरी निकासी हुने गरेको छ । चाखुरे, कुसे पाटन, सुयाँडा, जुर्क निपाने, कचाली, राडीजिउला, त्रिवेणीलगायत क्षेत्रबाट जडीबुटी चोरी निकासी हुने गरेको हो । स्रोत साधन तथा जनशक्ति अभावमा जडीबुटी चोरी निकासी नियन्त्रण गर्न नसकेको जिल्ला वन अधिकृत उपेन्द्रप्रसाद पटेलले बताए । चोरी निकासी हुने नाकामा पुग्न ३४ दिन समय लाग्ने र नजिकमा रेन्ज पोस्ट पनि नहुँदा थप समस्या भएको उनको भनाइ छ ।"
आगो लगाएर पत्नीको हत्या,नवलपरासी पक्लिहवा ९९ सकरदिनहीमा शनिबार राति एक युवकले आगो लगाएर पत्नीको हत्या गरेका छन् । दुवै मजदुरी गरेर जीविका चलाउँदै आएका थिए । घरायसी विवाद हुँदा मिन्नु मुसहरले ३० वर्षीया पत्नी जडावतीलाई मट्टीतेल खन्याएर आगो लगाएको प्रहरीले जनाएको छ । उपचार क्रममा आइतबार बिहान बुटवलमा मृत्यु भएको इलाका प्रहरी कार्यालय बेलाटारीका प्रहरी निरीक्षक केशवसिंह थापाले बताए । मुसहरलाई शनिबार राति नै प्रहरीले रामनगरबाट पक्राउ गरेको छ । उनले दुवै जना मिलेर घरेलु मदिरा सेवन गरेको र विवाद हुन थालेपछि आक्रोशमा आएर भान्साको मट्टीतेल खन्याई आगो लगाएको स्वीकारेको प्रहरीले जनाएको छ । विपन्न परिवारका मुसहर दम्पतीका ४ छोराछोरी छन् ।
विधेयक पारित हुन्छ,"सिरहा प्रधानमन्त्री पुष्पकमल दाहालले सबैको समझदारीमा संसद्मा दर्ता गरिएको संविधान संशोधन विधेयक पारित हुने बताएका छन् । विपन्न महिला छात्रावास र वृद्धाश्रमको सहयोगार्थ लहानमा आयोजित श्रीमद्भागवत् महापुराण ज्ञान सप्ताह महायज्ञको आइतबार उद्घाटन गर्दै उनले दुई दिनयताका छलफलमा विधेयक अगाडि बढाउने र पारित गर्ने समझदारी भएको खुलाए । उनले सोमबार बस्ने क्याबिनेट बैठकले स्थानीय तहको संख्या बढाउने निर्णय गर्ने जानकारी दिए । मधेस तराईमा अहिले जनसंख्या बढ्दै गएको छ । जनसंख्याका आधारमा मधेसका निम्ति एकाइ, गाउँपालिकाको नम्बर बढाउनुपर्छ भन्ने मान्यतामा प्रस्ट छौं, उनले भने । प्रधानमन्त्री दाहालले संघीय आयोगको गठन गरी आयोगको सुझावका आधारमा निर्वाचनमा जान सकिने बताए । राज्य पुनर्संरचना समिति र आयोगको प्रतिवेदन, मधेसी मोर्चासँग राज्यले गरेका सम्झौताका आधारमा संघीय आयोगले संघीयताका बारेमा दिएको सुझावअनुसार अगाडि बढनेछौ,ं उनले भने ।"
स्वास्थ्यमा तालाबन्दी,काभ्रे संयुक्त ट्रेड युनियन संघर्ष समितिले स्वास्थ्य कार्यालयमा तालाबन्दी गरेको छ । कर्मचारी बाहिर निकालेर ताला लगाएको हो ।
जडीबुटी खाँदा मृत्यु,बैतडी थलाकाडा १ बजाडामा जन्डिसको औषधि भन्दै जडीबुटी खाँदा एक जनाको मृत्यु भएको छ । अर्का गम्भीर छन् । शनिबार बेलुका आकाशबेली नामको जडीबुटीको रस खाँदा २३ वर्षीय दीपेन्द्र रोकायाको मृत्यु भएको हो । सोही ठाउँका २२ वर्षीय लक्ष्मण रोकाया गम्भीर बिरामी परेको बैतडीका डीएसपी हेरम्ब शर्माले बताए । लक्ष्मणको जिल्ला अस्पताल बझाङमा उपचार भइरहेको छ । अवस्था चिन्ताजनक छ ।
काममा फर्किए कर्मचारी,"नुवाकोट स्थानीय निकायमा कार्यरत कर्मचारी काममा फर्किएका छन् । आइतबारबाट जिविस, विदुर नगरपालिका र गाविस सहायकले काम थालेका हुन् । उनीहरू सातादेखि काम ठप्प पारेर आन्दोलनमा उत्रेका थिए । कर्मचारीका संयुक्त समन्वय समिति र संघीय मामिला तथा स्थानीय विकास मन्त्रालयबीच ७ बुँदे सहमतिपछि काममा फर्केका हुन् । सम्मानजनक समायोजन गर्ने लगायतका मागहरू आंशिक रूपमा पूरा भएको भन्दै आन्दोलन स्थगित गरिएको छ ।"
खुकुरी प्रहार गरी हत्या,डडेलधुरा कोटेली १ न्वाघरका ३७ वर्षीय शेरबहादुर साउदको आइतबार खुकुरी प्रहार गरी हत्या भएको छ । जिल्ला प्रहरी कार्यालयका अनुसार स्थानीय भीमबहादुर भुलले खानेपानीको सामान्य विवादमा खुकुरी प्रहार गरेका थिए । उपचारका लागि उपक्षेत्रीय अस्पताल डडेलधुरा ल्याउँदै गर्दा साउदको बाटोमै मृत्यु भएको थियो ।
बलात्कारीलाई ६ वर्ष कैद,हेटौंडा घरमा काम गर्ने बालिकालाई बलात्कार गरेको ठहर गर्दै जिल्ला अदालतले एक युवकलाई ६ वर्ष कैद फैसला सुनाएको छ । मनहरी ३ का प्रदीप कर्माचार्यले १३ वर्षीया बालिकालाई बलात्कार गरेको ठहर गर्दै उक्त फैसला गरेको हो । पीडकबाट ५० हजार रुपैयाँ पीडितलाई क्षतिपूर्ति भराउन पनि आदेशमा भनिएको छ ।
वर्षगाँठमा सहयोग,"पर्सा वीरगन्जका युवा व्यवसायी उमेश मानन्धर र रमेश मानन्धरले समता स्कुलका विद्यार्थीलाई शैक्षिक सामग्री उपहार दिएर आमाबाबुको विवाह वर्षगाठ मनाएका छन् । बाबु उत्तमनारायण र आमा चन्द्रीका देवीको हातबाट उनीहरूले बालबालिकालाई स्कुल व्याग, जुत्ता, मोजा, टिसर्ट, कट्टु, कापी, पेनसिल, कटरलगायत उपहार दिए ।"
मिति घोषणा हुन्छ,"भरतपुर स्वास्थ्य मन्त्री गगन थापाले निर्वाचन र सविधान संशोधनको काम सँगसँगै लैजाने बताएका छन् । अब बस्ने मन्त्रिपरिषद बैठकबाट निर्वाचनको मिति घोषणा हुन्छ, उनले भने, मिति घोषणा भए पनि मधेसी मोर्चासितको वार्तालाई निरन्तरता दिने छौं । समयको सुविधा नभएकाले अब मिति तोक्ने काम बिलम्ब गर्नु नहुने उनले बताए । यसले निर्वाचन आयोगको कामकारबाहीलाई समेत प्रभाव पर्छ, प्रेस युनियनले आयोजना गरेको पत्रकार भेटमा उनले भने ।"
काठमाडौंबाट दिल्ली र कोलकाता रेलमार्ग प्रस्ताव,"नेपालको पूर्वाधार विकासका लागि प्रत्यक्ष वैदेशिक लगानी अनिवार्य स्रोत हो, उनले भने, नेपाल सरकार राष्ट्रिय तथा अन्तर्राष्ट्रिय साझेदार तथा निजी क्षेत्रसँग सहकार्य गर्न चाहन्छ । एफडीआई नीति विदेशी लगानीकर्ता अनुकूलको रहेको र यसबारे थप सुधारका प्रयासहरू भइरहेको उनले बताए । व्यावसायिक वातावरण (डुइङ बिजनेस) मा नेपाल साउथ एसियाको दोस्रो स्थानमा छ, लगानीका लागि उपयुक्त स्थान रहेको दाबी गर्दै सम्मेलनमा उनले भने, मलाई विश्वस छ, नेपालको विकासमा अन्तर्राष्ट्रिय समुदाय, साझेदार तथा निजी क्षेत्रले सहयोग गर्नेछन् । दुईदिने सम्मेलनमा लगानी बोर्डले तयार पारेका ८ वटा आयोजनासमेत सार्वजनिक गरिएको छ । यसबारे बोर्डका प्रमुख कार्यकारी अधिकृत (सीईओ) महाप्रसाद अधिकारीले सम्मेलनमा बृहत् विवरण प्रस्तुत गर्दै छन् । अधिकारीका अनुसार आयोजना बैंकका रूपमा करिब १५ खर्ब रुपैयाँ बराबरका आयोजनाहरू पहिचान गरिसकिएको छ । रायासनिक मल कारखाना, पूर्वपश्चिम विद्युतीय रेलमार्ग, पूर्वपश्चिम रेलमार्ग भारतीय लिंकतर्फ, काठमाडौं मेट्रो, काठमाडौंहेटौंडा सुरुङ मार्ग, काठमाडौंपोखरा रेलमार्ग, निजगढ अन्तर्राष्ट्रिय विमानास्थल तामाकोसी तेस्रो जलविद्युत् आयोजनालाई सार्वजनिक गरेको हो । उक्त आयोजनाहरूमा अन्तर्राष्ट्रिय लागनी भित्र्याउने उद्देश्यले बोर्डले आयोजनाको पहिचान गरी सम्मेलनमा सार्वजनिक गरेको हो । सम्मेलन सीएनआई, नेपाल सरकार, युथ कम्युनिटी फर नेप्लिज कन्ट्रयाक्टर (वाईसीएनसी) र विभिन्न सरकारी निकाय, दुईपक्षीय र बहुपक्षीय विकास साझेदारहरूको सहकार्यमा सुरु भएको हो । गत वर्षबाट निजी क्षेत्र र सरकारी निकायको सहभागितामा पूर्वाधार सम्मेलन गर्न सुरु गरिएको हो । पहिलो सम्मेलनले पहिचान गरेका विभिन्न समस्या समाधानका उपाहरूसमेत दोस्रो सम्मेलनमा छलफल हुने आयोजकले जनाएको छ ।कार्यक्रममा भौतिक पूर्वाधार तथा यातायातमन्त्री लेखकले सरकारले पूर्वाधार विकासलाई प्राथमिकतामा राखी नीति नियम बनाउने र सुधार गर्ने काम गरिरहेको बताए । सार्वजनिक नीति साझेदारीका रूपमा काम गर्न नेपाल उपयुक्त ठाउँ हो, उनले भने । संस्कृति तथा पर्यटनमन्त्री जीवनबहादुर शाहीले पर्यटन पूर्वाधारको चर्चा गर्दै थप लगानी बनाउन निजी क्षेत्रलाइ अनुरोध गरे । परिसंघका उपाध्यक्ष विष्णु अग्रवालले सरकारले हालसालै सार्वजनिक निजी साझेदारी (पीपीपी) नीति तयार पारेको, निजी क्षेत्रका लागि आवश्यक व्यवस्था आएको र अब ऐन जारी गर्नुपर्नेमा जोड दिए ।"
भारतीय ऋण सम्झौतामा हस्ताक्षर,"काठमाडौं भारत सरकारले महाकाली नदीमा ४ लेनको पुलसहित १६ वटा सडक आयोजना निर्माण गर्न सहुलियतपूर्ण ऋण दिने सहमति पत्रमा हस्ताक्षर भएको छ । १६ वटा सडकको लम्बाइ करिब ८ सय किलोमिटर छ । आइतबार भौतिक पूर्वाधार तथा यातायातमन्त्री रमेश लेखक र भारतीय रेलमन्त्री सुरेश प्रभाकर प्रभुबीच ऋण सहयोगको अन्तिम सहमति पत्र हस्ताक्षरपछि हस्तान्तरण भएको हो । भारतले दिने यो सहुलियतपूर्ण ऋण (एलओसी) हो । मन्त्रालयका अनुसार गण्डक क्यानल सडक (६१९२ किमि), सहजपुरबोकटानदिपायल (५० किमि), वसन्तपुरकठरियाकोठियाघाटपिपराडीपदम सडक (२५४६ किमि) र तराई सहरी सडकअन्तर्गत नेपालगन्जमा (२१ किमि) रहेको छ । रम्भापुरगुलरिया (२१ किमि) र गुलरियारजनवा (८२ किमि), लमहीघोराही (२३१०६ किमि), घोराहीतुलसीपुर (२३५६५ किमि), चरिकोटतामाकोसी जिरी सडक (५५ किमि) निर्माण गर्ने सहमति भएको छ । सेलेघाटरामेछापसाँघुरटार (५५ किमि), तराई सहरी सडकअन्तर्गतको राजविराज, सिराहा, मलंगवा र जलेश्वर (६० किमि), भालुबाङबाग्दुलाभीमगिठे सडक (७३६ किमि), भेडेटारबुधबारेरविराँके सडक (१००३७६ किमि), गैंडाकोटरामपुररामदी (१३१७ किमि) निर्माणमा सहयोग गर्ने भएको छ । त्यसैगरी चनौटाकृष्णनगर (२० किमि) र कृष्णनगर सहरी सडक (८ किमि) र बर्दिवासजलेश्वर सडक (४२४५ किमि) निर्माणका लागि भारतले ऋण सहयोग गर्ने भएको छ । मन्त्री लेखकले सडक सञ्जालले ग्रामीण तथा सहरी बस्तीलाई जोड्ने भन्दै जीवनस्तर उकास्न सहयोग गर्ने बताए । सडकसँग पहुँच पुग्नु भनेको मान्छेको जीवनस्तमै परिवर्तन आउने हो, उनले भने, यो सहयोगलाई हामीले कार्यान्वयन गरेर सडक सञ्जाललाई तीव्र गतिमा विकास गर्नुपर्छ । सडक सञ्जाल र पुल निर्माणले दिल्लीसम्म यात्रालाई थप सहज र सरल बनाउने उनको भनाइ छ । नेपाल रेल सेवाको विकास, विस्तार एवं निर्माणाधीन आयोजनामा भारतको महत्त्वपूर्ण सहयोग रहेको उनले बताए । भारतीय रेलमन्त्री प्रभुले सडक विस्तारले एक अर्को मुलुकको जनताको आर्थिक र समाजिक विकासमा महत्त्वपूर्ण योदान पुर्याउने बताए । भौतिक पूर्वाधार तथा यातायात सचिव धनबहादुर तामाङले सडक निर्माणले दुई मुलुकबीचको पर्यटकीय विकास तीव्र गतिमा अघि बढ्ने बताए । नेपालका लागि भारतीय राजदूत रन्जित रेले आन्तरिक र बाह्य सडक विस्तारले जनताको सम्बन्ध दुई देशका जनता सम्बन्ध अझ नजिक बनाउने बताए । मन्त्रालयका अनुसार ऋण भारतको आयात निर्यात बैंक (एक्जिम बैंक) ले उपलब्ध गराउनेछ । भारतले प्रचलित विनिमय दरअनुसार करिब ३५ अर्ब (३ सय ४० मिलियन डलर) सहयोग गर्नेछ । अर्थ मन्त्रालयका अनुसार यो रकम भारतीय प्रधानमन्त्री नरेन्द्र मोदीको भ्रमणका क्रममा उपलब्ध गराउने प्रतिबद्धता जनाइएको करिब १ खर्ब रुपैयाँ (एक अर्ब डलर) भित्रको हो ।"
कर्णालीको सस्तो गेडागुडी बिकेन,"काठमाडौं कर्णालीबाट भित्र्याइएको गेडागुडी बजार मूल्यभन्दा करिब ३० रुपैयाँ सस्तो भए पनि बिक्री हुन सकेको छैन । नेपाल खाद्य संस्थानले बजारीकरण गर्न नसक्दा गेडागुडी बिक्री नभएको हो । कर्णालीमा उत्पादित खाद्यान्नको बजारीकरण र बिचौलियाबाट मुक्त गर्न संस्थानले तीन वर्षदेखि गेडागुडी खरिद गर्दै आएको छ । तर, प्रशोधन र बजारीकरण नगर्दा ७ सय २४ क्विन्टल गेडागुडी गोदाममै थन्किएको संस्थानका अधिकारीहरू बताउँछन् । हाल बजारमा गेडागुडीको मूल्य प्रतिकिलो १ सय ४० देखि १ सय ८० रुपैयाँ पर्छ । तितेफापरको मूल्य १ सय रुपैयाँसम्म पर्ने व्यवसायीहरू बताउँछन् । संस्थानले गेडागुडीको मूल्य प्रतिकिलो १ सय ५० रुपैयाँ तोकेको छ । तितेफापरको मूल्य प्रतिकिलो ९० रुपैयाँ तोकेको छ । हाल थापाथली गोदामबाट मात्रै बिक्री हुन्छ । एक ठाउँबाट मात्रै बिक्री हुँदा सर्वसाधारणको पहुँचमा पुगेन, संंस्थानका बिक्री वितरण प्रमुख तथा प्रवक्ता शंकर सापकोटाले भने, बजारीकरण हुन नसक्दा सस्तो भए पनि बिकेन । प्रचारप्रसारको कमीले पनि बिक्री हुन नसकेको जानकारहरू बताउँछन् । सिमीको दाना कर्णालीमा खाजाका रूपमा प्रयोग हुन्छ । उपत्यकामा भने दालका रूपमा प्रयोग गरिन्छ । फापर रोटी, ढिँडोका रूपमा प्रयोग गरिन्छ । व्यवसायीका अनुसार फापर २ प्रकारको हुन्छ । मिठे र तिते । राजधानीमा पाइने फापर मिठे हो । यो फपर सुगममा कमै मात्र फल्ने भएकाले भारतबाट आयात हुने गर्छ । कर्णालीमा उत्पादन हुने फापर तिते हो । तितेफापर सुगर र युरिक एसिडको औषधिका रूपमा समेत प्रयोग हुन्छ । तितेफापर ४ सय ३४ क्विन्टल, सिमी २ सय ७० क्विन्टल र उवा २० क्विन्टल थन्किएको छ । गत आर्थिक वर्षमा संस्थानले सिमी, फापर र उवा गरी ६ सय ६२ क्विन्टल खरिद गरेको थियो । ३ सय ८७ क्विन्टल सिमीमध्ये १ सय १७ क्विन्टल मात्रै बिक्री भएको छ । उवा भने ५ क्विन्टल मात्रै बिक्री भएको संस्थानले जनाएको छ । तितेफापर अघिल्लो वर्ष पनि पूरै बिक्री हुन सकेन । फापर बिक्री नभएपछि संस्थानले मूल्य पनि घटाएको थियो । सुरुमा प्रतिकिलो १ सय १० रुपैयाँमा बिक्री गरेका थियौं । त्यसपछि मूल्य घटाएर प्रतिकिलो ९० रुपैयाँमा झार्यौं, प्रवक्ता सापकोटाले भने, मूल्य घटाउँदा पनि बिक्री बढेन । कर्णालीका गेडागुडी बिक्री बढाउन ४ स्थानमा बिक्री पसल राख्ने योजना बनाएको उनले बताए । कलंकी आपसाप, चक्रपथ, भक्तपुर र ललितपुरमा बिक्री पसलको प्रस्ताव बनाएका छौं, उनले भने, अब बस्ने संस्थानको बोर्ड बैठकमा पेस गर्छाैं । बोर्डले अनुमति दिए कार्यान्वयन हुन्छ । संस्थानले यस वर्ष पनि साढे २ करोड रुपैयाँ बराबरको ११ सय ३० क्विन्टल गेडागुडी किन्ने योजना बनाएको छ । योजनाअनुसार ३ सय ९५५० क्विन्टल सिमी र २ सय ५१५० क्विन्टल फापर खरिद गरिसकेको छ । कालिकोटाबाट १ सय ७० क्विन्टल सिमी, १ सय क्विन्टल फापर, मुगुबाट १ सय २४२० क्विन्टल सिमी र ७१५० क्विन्टल फापर, जुम्लाबाट ६०३० क्विन्टल सिमी, ८० क्विन्टल फापर, हुम्लाबाट १५ क्विन्टल सिमी खरिद गरेका छौं, उनले भने, लक्ष्यअनुसार खरिद भएपछि उपत्यका भित्र्याउनेछौं ।सरकारले खरिद गरेको खाद्यान्न सुर्खेत हुँदै उपत्यका ल्याएर बिक्री गरिनेछ । संस्थानका अनुसार ढुवानी र प्याकिङ खर्च जोडेर बिक्री मूल्य संस्थान बोर्ड बैठकमा पेस गरी निर्णय गरिनेछ । बोर्डबाट अनुमति भएपछि बिक्री खुला गरिने जनाइएको छ । गेडागुडी खरिद गर्न प्रमुख जिल्ला अधिकारीको संयोजत्वमा कर्णालीका जिल्लामा खाद्य व्यवस्था समिति गठन गरिएको छ । जिल्लामा उत्पादन भएका तरकारीको मूल्य उक्त समितिले निर्धारण गर्छ । ती जिल्लास्थित आफ्ना कार्यालयमा ब्यानर झुन्ड्याएर सिमी बिक्री गर्न स्थानीयलाई उत्साहित गरिरहेको संस्थानको दाबी छ ।"
६७ करोडको सेयर कारोबार,"काठमाडौं साताको पहिलो दिन सेयर परिसूचक नेप्से २५५० अंकले बढेर १ हजार ३ सय ६९ दशमलव ३५ मा पुगेको छ । उक्त दिन ८ समूहअन्तर्गतका कम्पनीहरूको सेयर कारोबारमा आए । तीमध्ये होटल र उत्पादन तथा प्रशोधन समूहको परिसूचक घट्यो । बाँकी ६ समूहको परिसूचक बढ्यो । तीमध्ये पनि बिमा, अन्य, वित्त कम्पनी र विकास बैंक समूहको परिसूचक उच्च अंकले बढे । परिणाम नेप्से करिब २६ अंकले उकालो लाग्यो । करिब ७ हजार कारोबारबाट १ सय ४४ कम्पनीका २० लाख ७७ हजार ५ सय कित्ता सेयर किनबेच भए । ती किनबेचबाट ६७ करोड रुपैयाँ बराबरको सेयर कारोबार भएको छ । सेयर बजारको आकार (बजार पुँजीकरण) पनि बढेर १५ खर्ब ४२ अर्ब रुपैयाँ पुगेको छ । कारोबारमा आएकामध्ये १ सय ३ कम्पनीको सेयर मूल्य बढ्यो, ३१ कम्पनीको सेयर मूल्य घट्यो र बाँकी १० कम्पनी सेयर मूल्य स्थिर रह्यो । उक्त दिन बिमा समूहको परिसूचक सबैभन्दा बढी ५०९ प्रतिशतले बढ्यो । यस्तै, अन्य समूहको परिसूचक ३५९, वित्त कम्पनीको ३३९ र विकास बैंक समूहको २०७ प्रतिशतले उकालो लागे । बैंकिङ समूहको परिसूचक ११ प्रतिशत र जलविद्युत्को ०३४ प्रतिशतले सकारात्मक रह्यो । तर, होटल समूहको परिसूचक १११ र उत्पादन तथा प्रशोधनको ०१६ प्रतिशतले घटे । क वर्गका कम्पनीको सेयर कारोबार मापक सेन्सिेटिभ परिसूचक १९३ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १६७ प्रतिशतले उकालो लागे ।"
गहुँतले उत्पादन तेब्बर,"धनचौरकी धनिश्वर घर्तीले गहुँत प्रयोगबाट उत्पादित खाद्यान्न मीठो र स्वादिष्ट हुने बताइन् । रासायानिक मलले माटोमा अम्लीयपन बढेर उर्वरा शक्तिमा ह्रास आउँछ भने गहुँतले माटोमा मलिलो र खुकुलोपन ल्याउने रहेछ, उनले भनिन् । कृषि कार्यालय र पशु सेवा कार्यालयले कृषकलाई गोबर मल, कम्पोस्ट मल र गाईभैंसीको गहुँत प्रयोग गरी तरकारी खेती गर्न सिकाएपछि यसको उपयोग थालिएको हो । कृषि प्रसार अधिकृत थिरलाल गैरेका अनुसार गहुँतमा नाइट्रोजनको मात्रा अत्यधिक हुन्छ । फस्फोरस र पोटास पनि उत्तिकै हुन्छ । यसले माटो खुकुलो पारी बोटबिरुवालाई चाहिने तत्त्वको सन्तुलन मिलाउँछ, गैरेले भने, कुहाएको गहुँत हाल्दा उत्पादन तेब्बर हुन्छ । रोगकीरासँग लड्ने क्षमता पनि गहुँतमा हुन्छ ।"
ग्रामीण क्षेत्रको आर्जनमा हाटबजार,"महुवनका तरकारी व्यापारी गणेशप्रसाद रौनियारले पनि मुगलेआजमजस्तै हाटबजारमा व्यापार गर्न थालेको १५ वर्ष भयो । स्थानीय किसानले उत्पादन गरेको तरकारी किनेर नजिकका हाटबजारमा बिक्री गर्छन् । किसानको तरकारी नहुँदा उनी वीरगन्ज र रक्सौलबाट किनेर ल्याएर सबै खाले बेमौसमी तरकारी बिक्री गर्छन् । गणेश पनि छेउछाउका ४ गाउँमा लाग्ने हाटबजार भ्याउँछन् । अधिकांश गाउँमा सातामा दुईपटक हाटबजार लाग्ने हुँदा उनी खाली कहिल्यै बस्नु पर्दैन । यही व्यापार गरियो, यही जानियो, उनले भने, स्थायी पसल छैन, हाटबजारपिच्छे पसल थाप्छु, राम्रो व्यापार भए एउटै हाटबजारमा एक दिनमै १ हजारदेखि २ हजार रुपैयाँसम्म पनि कमाइन्छ । मुगलेआजम र गणेशजस्ता थुप्रै साना व्यापारीको रोजगारी यसरी ग्रामीण भेगमा लाग्ने हाटबजारले धानेको छ । हाटबजारमा व्यापारी मात्र होइन किसान आफैं पनि आफूले उत्पादन गरेको तरकारी, फलफूल आदि बिक्री गर्न बस्छन् । किसान आफैंले चलनचल्तीको बजार मूल्यमा उत्पादन बिक्री गर्न पाउने स्थानीय बासिन्दा प्रमोद यादव बताउँछन् । सहरका ठूला तरकारी बजारमा बिचौलियालाई सस्तोमा आफ्ना तरकारी बेच्न किसान बाध्य हुन्छन् । यहाँ सहर बजारमा जस्तो साना किसान ठगिँदैनन्, यादव भन्छन्, किसान आफैं पनि व्यापारी बनेर तरकारी बेच्न बस्छन् वा व्यापारीलाई राम्रो मूल्यमा बिक्री गर्छन् । पछिल्ला केही वर्ष जिल्लाका अधिकांश गाउँमा यस्तो हाटबजार लाग्न थालेकाले ग्रामीण भेगको अर्थतन्त्र यस्ता बजारले चलायमान बनाउँदै छन् । यस्तो बजारमा वस्तुको मूल्यमा मोलतोल हँुदैन । व्यापारी वा किसानले कर पनि तिर्नु पर्दैन । किसानको खेतमा उब्जेको तरकारी मात्र नभई उनीहरूको घरआँगनमा फलेको मेवा, अम्बा, केरा, कागतीजस्ता फलफूल आदिले पनि यहाँ बजार पाउँछन् । यस्ता हाटबजारमा मात्र पाइने कतिपय तरकारी र फलफूल अन्यत्र कमै पाइन्छन् । हाटबजारमा तरकारी र फलफूल मात्र नभई खुर्पी, हँसिया, कुटोजस्ता ससाना कृषि उपकरण, माटाका भाँडाकुँडा, सिद्रा, सुकुटी, मिठाई, माछामासुदेखि चप्पल, तयारी कपडाजस्ता थुप्रै वस्तु खरिदबिक्री हुन्छन् । हाटबजार लाग्ने दिन हाटबजारको मात्र नभई गाउँका होटल तथा अन्य व्यापार पनि राम्रोसँग चल्छ । ग्रामीण भेगका अधिकांश बासिन्दाको खेतीपाती मुख्य पेसा हुने भएकाले सहर बजारका मानिसजस्तो उनीहरूको हातमा सधैं पैसा हँुदैन, यादव भन्छन्, तर, हाटबजारमा किसानले आफैं उत्पादन गरेको सामानको व्यापारले सबैको हातमा पैसा पर्छ । यसले उनीहरूको आर्थिक हैसियत बढाउने उनी बताउँछन् ।जिल्लाको दक्षिणी भेगका सीमावर्ती क्षेत्रबाहेक अधिकांश गाउँमा यस्तो हाटबजार लाग्न थालेको छ । सीमावर्ती गाउँका उपभोक्ता भारतीय बजारमा किनमेल गर्न जाने गर्छन् । श्रीपुर पचगावा, रंगपुरटाँडी, मनवा, बिरुवागुठी, देउरवाना, महुवन, देउरिया, निचुटा, सेढवा आदि गाउँहरूमा हाटबजार लाग्ने गरेको छ । हिजोआज अन्य गाउँमा पनि यस्ता हाटबजार लाग्ने क्रम बढ्दो छ ।"
लघु उद्यम दर्ता अभियान,"काभ्रे उद्योग मन्त्रालयले लघु उद्यम दर्ता अभियानकै रूपमा सञ्चालन गरेको छ । उद्यमीलाई प्रोत्साहन गर्न मन्त्रालय, घरेलु तथा साना उद्योग विभागले काभ्रेबाट अभियानको थालनी गरेको हो । दुई दर्जन विपन्न लघु उद्यमीलाई दर्ता प्रमाणपत्र नि:शुल्क वितरण गरेर मन्त्री नवीन्द्रराज जोशीले काभ्रेबाट अभियानको सुरुवात गरे । मन्त्री जोशीले ५० दिनभित्रमा १ लाख उद्यम दर्ता गर्ने लक्ष्य रहेको जानकारी दिए । उनले विपन्न र निम्न वर्गीय समुदायलाई फाइदा पुग्ने विश्वास व्यक्त गरे । ग्रामीण क्षेत्रमा रहेका स्रोत साधनलाई उपयोग गदै १० वर्षभित्रमा एक घर एक उद्यमी बनाउने उद्घोष मन्त्री जोशीले गरे । उद्योग राज्यमन्त्री कञ्चनचन्द्र बादेले दर्ता प्रक्रियामा ल्याएर राज्यले दिन सक्ने सेवा सुविधा दिने जानकारी दिए । त्यस अवसरमा उत्पादित हस्तकला, जडीबुटी, दुग्धजन्य परिकार प्रदर्शनी तथा बिक्री वितरण गरिएको थियो ।"
मध्यपुर खुद्रा ग्यास बिक्रेतामा नापित,"भक्तपुर मध्यपुर खुद्रा ग्यास बिक्रेता संघको दोस्रो वार्षिक अधिवेशनले राजन नापितको अध्यक्षतामा १३ सदस्यीय नयाँ कार्यसमिति सर्वसम्मत चयन गरेको छ । शनिबार सम्पन्न अधिवेशनबाट कार्यसमितिको उपाध्यक्षमा पञ्चकृष्ण श्रेष्ठ, महासचिवमा ईश्वरकुमार थापा श्रेष्ठ, सचिवमा इन्द्रकृष्ण श्रेष्ठ, कोषाध्यक्षमा विराट थापा श्रेष्ठ चयन भएका हुन् ।"
सवारी कर्जा ५७ अर्ब थपियो,"काठमाडौं एकै वर्षमा बैंक वित्तीय संस्थाले ५७ अर्ब रुपैयाँ बराबरको कर्जा सवारी साधन किन्न दिएका छन् । यो २०७२ पुसयता एक वर्षको तथ्यांक हो । यस अवधिमा हायर पर्चेज कर्जा ६७ दशमलव ५६ प्रतिशतले बढेको छ । चालु आर्थिक वर्षको पहिलो ६ महिनासम्म (पुससम्म) हायर पर्चेज क्षेत्रमा बैंक तथा वित्तीय संस्थाको लगानी १ खर्ब ४२ अर्ब ६० करोड रुपैयाँ छ । गत आर्थिक वर्षको सोही अवधिमा यस्तो लगानी ८५ अर्ब रुपैयाँ रहेको राष्ट्र बैंकको तथ्यांक छ । यस आर्थिक वर्षको साउनयता मात्रै साढे ३२ अर्ब रुपैयाँ सवारी साधन कर्जामा गएको छ । यद्यपि अहिले लगानी गर्नका लागि पैसा नभएको भन्दै बैंक तथा वित्तीय संस्थाले सवारी साधनलगायत अन्य अनुत्पादक क्षेत्रमा नयाँ कर्जा रोकेका छन् । सामान्यतया यस्तो कर्जा मासिक भुक्तानीमा आधारित हुने तथा नियमित आय भएका व्यक्तिसंस्थालाई प्रवाह गरिने, ऋण भुक्तानी नहँुदासम्म सवारी साधन बैंकको नाममा रहनेलगायत कारण जोखिम कम भएकाले बैंकहरूको प्राथमिकतामा परेको बैंकर्स संघका पूर्वअध्यक्ष उपेन्द्र पौड्यालले बताए । सहर बजारमा पर्याप्त मात्रामा व्यवस्थित सार्वजनिक यातायात नहुँदा समयमै गन्तव्य पुग्न समस्या छ, उनले भने, यसकारण सवारी साधन कर्जा बढ्दो छ । केही महिनाअघि भएको नाडा मेलापछि सवारी साधन कर्जा उल्लेख्य रूपमा बढेको उनले जनाए । नाडा मेलाको समयमा बैंक तथा वित्तीय संस्थामा अधिक तरलता रहेकाले निकै सस्तो दरमा सवारी साधनका लागि ऋण दिएका थिए । तर, अहिले तरलता अभावले कोषको लागत बढेको भन्दै सबै प्रकारको ऋणको ब्याज बढाइसकेका छन् । चालु आर्थिक वर्षको पहिलो ५६ महिनामा बैंक तथा वित्तीय संस्थाहरूले अनुत्पादक क्षेत्रमा मनपरी ढंगले कर्जा विस्तार गरेको भन्दै ती क्षेत्रमा कर्जा विस्तार कम गर्न राष्ट्र बैंकले निर्देशन दिइसकेको छ । यसले बैंकहरूको समग्र कर्जा प्रवाह अनुत्पादक क्षेत्र उन्मुख भएको स्पष्ट बुझ्न सकिन्छ । पछिल्ला दिनहरूमा राष्ट्र बैंकले बैंक तथा वित्तीय संस्थामै गएर उनीहरूको कर्जा विस्तारबारे सूक्ष्म अवलोकन गरिरहनुका साथै उत्पादक क्षेत्रमा कर्जा विस्तार गर्न निरन्तर रूपमा निर्देशन दिनुले पनि त्यो पुष्टि गर्छ । गत असारको तुलनामा ०७३ पुसमा बैंक तथा वित्तीय संस्थाको कुल लगानीमा रहेको कर्जामध्ये ओभरड्राफ्ट, सेयर मार्जिन, घरजग्गा तथा हायर पर्चेजतर्फको कर्जा उल्लेख्य विस्तार भएको, राष्ट्र बैंकको पुस महिनाको आर्थिक तथा वित्तीय स्थितिमा भनिएको छ । तर, बैंकर्स संघका पूर्वअध्यक्ष पौड्यालले सबै किसिमका सवारी साधनमा प्रवाह भएको कर्जालाई अनुत्पादक भन्न नहुने बताए । बैंकहरूले सामान ढुवानी गर्ने ट्रक, ट्रिप्पर, डोजर, एक्साभेटर, सार्वजनिक यातायातलगायतमा पनि लगानी गरेका छन् । ती साधनमा भएको लगानी कसरी अनुत्पादक हुन्छ, उनले प्रतिप्रश्न गरे । राष्ट्र बैंकको तथ्यांकअनुसार गत पुससम्म बैंक तथा वित्तीय संस्थाले ओभरड्राफ्टमा ३ खर्ब ४१ अर्ब रुपैयाँ कर्जा प्रवाह गरेका छन् । ०७२ पुसको तुलनामा यो क्षेत्रको कर्जा साढे ३१ प्रतिशतले बढेको हो । बैंकहरूले ओभर ड्राफ्ट शीर्षक दिएको कर्जा घरजग्गा खरिदमा प्रवाह भएको स्रोतले बताएको छ । परिणाम एकदुई महिनाअघिसम्म घरजग्गा कारोबार उच्च दरले बढेकामा अहिले बैंकहरूले कर्जा प्रवाह रोकेपछि घट्न थालेको छ । सोही अवधिमा रियल इस्टेट क्षेत्रको कर्जा ३० प्रतिशतले र मार्जिन कर्जा (सेयर धितोमा कर्जा) करिब ४८ प्रतिशतले बढेको राष्ट्र बैंकले जनाएको छ । यसैगरी ०७३ पुससम्म बैंक तथा वित्तीय संस्थाले घरजग्गा कर्जा (व्यक्तिगत घर कर्जासमेत) मा २ खर्ब ८६ अर्ब र सेयर कर्जामा ४० अर्ब रुपैयाँ लगानी गरेका छन् । ०७२ पुसमा ती क्षेत्रमा वित्तीय संस्थाको लगानी क्रमश: २ खर्ब १९ अर्ब र २७ अर्ब ६० करोड रुपैयाँ थियो । गत पुससम्म बैंक तथा वित्तीय संस्थाको कुल लगानीमा कर्जामा घरजग्गा कर्जा (१ करोड रुपैयाँसम्मको आवासीय घर कर्जासमेत) को अंश १५ दशमलव १ प्रतिशत रहेको छ । राष्ट्र बैंकको निर्देशनअनुसार बैंक तथा वित्तीय संस्थाले आवासीय घर तथा जग्गामा बढीमा १५ प्रतिशत र अन्य रियल स्टेट (जग्गा जमिन खरिद तथा प्लटिङ कर्जासमेत) मा १० प्रतिशत गरी अधिकतम २५ प्रतिशतसम्म कर्जा प्रवाह गर्न पाउँछन् । यसैगरी पुससम्ममा वाणिज्य बैंकले साना तथा मझौला व्यवसायमा ४२ अर्ब ७३ करोड रुपैयाँ कर्जा विस्तार गरेका छन् । यो कुल कर्जाको २ दशमलव ७ प्रतिशत हो । सोही अवधिमा ट्रस्ट रिसिट (आयात) मा ती बैंकहरूको लगानी ६ दशमलव ४ प्रतिशत (४ अर्ब ६२ करोड रुपैयाँ) ले बढेको छ । अघिल्लो वर्षको सोही अवधिमा यस्तो कर्जा १३ दशमलव ४ प्रतिशतले घटेको राष्ट्र बैंकले जनाएको छ ।"
गुलरियामा सुख्खा बन्दरगाह उपयुक्त,"गुलरिया सुख्खा बन्दरगाहका लागि यहाँको छोटी भन्सार कार्यालय नजिक सुरजपुर उपयुक्त रहेको एक अध्ययनले देखाएको छ । प्रतिनिधिमण्डलले गरेको गुलरिया र भारतीय सीमा मुर्तिहाको अध्ययनपछि तयार पारेको प्रतिवेदनले उपयुक्त देखाएको भन्सार कार्यालयले जनाएको हो । प्रतिनिधिमण्डलमा वाणिज्य मन्त्रालय, भन्सार विभाग, उद्योग वाणिज्य महासंघ र नेपाल इन्टर मोडेल यातायात विकास समितिका प्रतिनिधि रहेका छन् । भन्सार प्रमुख मनोज विकका अनुसार बन्दरगाहका लागि आवश्यक पर्ने ३५ देखि ४० बिघा जग्गा यस क्षेत्रमा रहेकाले उचित ठहर्याएको हो । भन्सार कार्यालयका अनुसार वाणिज्य मन्त्रालयका अधिकृत टंक गौतम, भन्सार विभागका अधिकृत मणिराम पौडेल, इन्टर मोडेल यातायात समितिका शान्ता बुढाथोकीका साथ इन्जिनियरसमेतको टोली अध्ययनमा आएको थियो । सीमामा सशस्त्र प्रहरीको र नेपाल प्रहरीको सीमा सुरक्षा कार्यालय तैनाथ भएकाले पनि उपयुक्त भएको टोलीको ठहर छ । तात्कालीन प्रधानमन्त्री माधवकुमार नेपाल भारत भ्रमण गएका बेला नाका सञ्चालन गर्न दुवै मुलुकका अधिकारीबीच सम्झौता भएको थियो । सीमावर्ती क्षेत्र आरक्ष परेका कारण भारतीय वनले जग्गा उपलब्ध नगराउँदा नाका सञ्चालनमा समस्या आएको हो । बेलाबेलामा यसलाई सञ्चालनमा ल्याउने भनिए पनि त्यत्तिकै रोकिँदै आएको थियो । नाका सञ्चालन नभएका कारण यहाँका व्यवसायी बर्दियाका सशस्त्र प्रहरी सीमा सुरक्षा बल र भारतीय सीमा सुरक्षाबल एसएसबीको कडाइले मर्कामा पर्दै आएका छन् । महँगो ढुवानी भाडा खर्च गरी बॉकेको सीमावर्ती रुपैडिहा नाकाबाट सामान ल्याउने बाध्यता रहेको उद्योग वाणिज्य संघका अध्यक्ष अमरबहादुर खड्काले बताए । उत्तर प्रदेश राज्यका अधिकारीबाट नाका खोल्न ढिलासुस्ती भएकाले यस्तो अवस्था आएको स्थानीय व्यवसायीको भनाइ छ ।"
सोमबारदेखि पेट्रोल सहज हुन्छ : निगम,"काठमाडौं आयल निगमले सोमबारदेखि पेट्रोलका लागि लाइन बस्न नपर्ने जनाएको छ । दैनिक मागभन्दा आइतबार दोब्बर पेट्रोल वितरण भएकाले लाइन बस्न नपर्ने निगमले दाबी गरेको छ । सामान्य अवस्थामा ४ सयदेखि ४ सय ५० किलोलिटर पेट्रोल वितरण हुन्छ । आइतबार ८ सय २० किलोलिटर पेट्रोल वितरण गरेका छौं । सोमबार पनि सोहीअनुसार वितरण हुन्छ, निगमका प्रवक्ता भानु खनालले भने, सोमबारदेखि लाइन बस्नु पर्दैन । निगमले संशोधन गरेको पेट्रोलियम पदार्थको ढुवानी विनियमावली मार्फत ट्यांकरबाट इन्धन चोर्ने व्यक्तिलाई ५ गुणा क्षतिपूर्ति जरिवाना गर्ने, कम्तीमा ५ वटा ट्यांकर हुनुपर्नेलगायत बुँदा राखेर कडाइ गरेपछि व्यवसायीले आपत्ति जनाएका थिए । विनियमावली तत्काल संशोधन गर्नुपर्ने माग राख्दै माघमा आपूर्ति मन्त्रालय र निगममा ज्ञापन पत्र बुझाएका थिए । विरोधस्वरूप ट्यांकर चालकले शुक्रबार इन्धन ढुवान गरेनन् । भोलिपल्ट बिदाका दिन परेका हुनाले पूर्ण रूपमा इन्धन वितरण भएन । जसले गर्दा पेट्रोल पम्पहरूमा सर्वसाधारणको लाइन देखिएको थियो । इन्धन आपूर्तिमा कुनै समस्या छैन । शुक्रबार हडताल र भोलिपल्ट सार्वजनिक बिदा भएकाले पूर्ण रूपमा वितरण भएन । जसले गर्दा अभावजस्तो देखिएको हो, निगमका बिक्री वितरण विभाग निर्देशक सीताराम पोखरेलले भने । शनिबार सार्वजनिक बिदा भए पनि २ सय किलोलिटर पेट्रोल वितरण गरेको उनले दाबी गरे ।"
सञ्चालनमै नआएको सेजको २ पटक उद्घाटन,"भैरहवा यहाँको विशेष आर्थिक क्षेत्र (सेज) को उद्घाटन दुईपटक गरिएको छ । पहिलोपटक २७ महिनाअघि तत्कालीन उपप्रधान तथा गृहमन्त्री वामदेव गौतम र उद्योगमन्त्री महेश बस्नेतले गरेका थिए । पछिल्लोपटक उद्योगमन्त्री नवीन्द्रराज जोशीले उद्घाटन गरेका छन् । सेज कहिलेदेखि सञ्चालनमा आउने टुंगो अझै लागि नसकेको अवस्थामा फेरि उद्घाटन गरिएको हो । सेजको कार्यालय परिसरको शिलालेखमा अब तीन जना मन्त्रीको नाम उल्लेख भएको छ । ८५ करोड रुपैयाँ लगानी भएको सेज सञ्चालनमा नआउँदै जीर्ण बन्दै गएको छ । ठाउँठाँउमा भत्किने र मर्मत गर्ने क्रम चलिरहेको छ । सेजका लागि आवश्यक पर्ने ऊर्जाको भरपर्दाे योजना र प्रतिबद्धता सरकारले ल्याउन नसक्दा सेजमा उद्योग स्थापना गर्न चाहेका उद्यमी अन्योलमा छन् । सेजका कर्मचारी र पदाधिकारी भने पहिलोपटकको उद्घाटन सेजको भए पनि पछिल्लो उद्घाटन कार्यालय भवनको भन्दै बचाउ गर्छन् ।विशेष आर्थिक क्षेत्र विकास समितिका उपसचिव सुन्दर थापाले पहिला साइट कार्यालयका रूपमा रहेको भैरहवा सेजबाट अब सेवाग्राहीलाई दिइने सबै सेवा प्रदान गरिने जानकारी सरोकारवालालाई दिन जरुरी रहेकाले कार्यालय भवनको उद्घाटन गराइएको बताए । पहिला उद्घाटन भए पनि सरोकारवाला कुनै कामका लागि काठमाडौंमै धाउनुपर्ने बाध्यता भएकाले अब यहीँबाटै सबै काम हुने सन्देश दिन जरुरी थियो, थापाले भने, यसका लागि कर्मचारी पनि खटाइएको छ ।उनका अनुसार पहिलोपटकको उद्घाटनमा ५ लाख ९० हजार रुपैयाँ खर्च भएको थियो । दोस्रोपटक करिब लाख रुपैयाँ खर्च भएको छ । उद्घाटनका क्रममा मन्त्री जोशीले ८ महिनादेखि एक वर्षभित्रमा विद्युत् उपलब्ध गराउने प्रतिबद्धता देखाउँदै भैरहवा सेज चाँडै सञ्चालनमा ल्याउन बताए । सिद्धार्थ उद्योग वाणिज्य संघका अध्यक्ष रामकुमार शर्माले सेवाग्राहीले भैरहवाबाटै एकद्वार प्रणालीबाट सेवा पाउनु सकारात्मक भए पनि बिजुली उपलब्ध नभएसम्म लगानीकर्तामा अन्योल नै रहेको बताए ।"
"अलैंचीको उत्पादन बढ्यो, मूल्य घट्यो","लमजुङ जिल्लामा अलैंचीको उत्पादन बढे पनि मूल्य घटेको जिल्ला अलैंची व्यवसायी संघले जनाएको छ । संघका अनुसार गत वर्ष प्रतिकिलो २ हजार २ सयसम्ममा बिकेको अलैंची यस वर्ष १ हजार १ सयदेखि १ हजार ४ सयसम्ममा किसानले बेचेका छन् । नगदेबाली अलैंचीको मूल्य गत वर्षको तुलनामा घटेको छ । यस वर्ष किसानले प्रतिकिलो अलैंचीलाई १ हजार १ सयदेखि १ हजार ४ सय रुपैयाँसम्ममा बिक्री गरेका छन् । गत वर्ष प्रतिकिलो २ हजार २ सय रुपैयाँसम्म बिक्री गरेका थिए । अलैंची उत्पादन बढे पनि मूल्य घटदा किसानले सोचेअनुसारको नाफा पाउन नसकेको जिल्ला संघका अध्यक्ष अजय तामाङले बताए । यस वर्ष अलैंचीको मूल्य प्रतिकिलो ५ सयदेखि ८ सय रुपैयाँसम्म घट्यो, उनले भने, राम्रो मूल्य नपाउँदा किसान निरास भएका छन् । अलैंची किसान लालजंगका अनुसार गत वर्षको दर रेट पाएमा उनले यस वर्ष १८ लाख रुपैयाँ पाउँथे । अलैंचीको मूल्य घट्यो । अलैंची धेरै उत्पादन भए पनि भाउ पाइएन, उनले भने । भुलभुले ८ छिनखोलाका लालबहादुर तामाङले ९ क्विन्टल अलैंची फलाएर ११ लाख ७० हजार रुपैयाँ आम्दानी गरेका छन् । स्थानीय सेर्जा तामाङले साढे ६ क्विन्टल अलैंची फलाएर ८ लाख ४५ हजार रुपैयाँ हात पारे । जिल्लाको ३६ गाविसमा गरिएको अलैंची खेतीबाट यस वर्ष ८ सय २१ क्विन्टल बिक्री भएको कृषि कार्यालयले जनाएको छ । बिक्री नभएको २५ क्विन्टल जोडदा साढे ८ सय क्विन्टल अलैंची यस वर्ष उत्पादन भएको मानिन्छ । गत वर्ष २८ गाविसमा ६ सय २० क्विन्टल उत्पादन भएको थियो । यस वर्ष अलैंची बिक्रीबाट किसानले १० करोड ६७ लाख ३० हजार रुपैयाँ आम्दानी गरेका छन् । गत वर्ष १२ करोड ४० लाख रुपैयाँ आम्दानी गरेका थिए । संघका अध्यक्ष तामाङका अनुसार यस वर्ष सबैभन्दा बढी भुलभुले गाविसका किसानले १ सय ७५ क्विन्टल अलैंची फलाएका छन् । किसानले प्रतिकिलो १३ सयदेखि १३ सय ५० रुपैयाँसम्म अलैंची बिक्री गरेका थिए । स्थानीयले कम्तीमा २ करोड २७ लाख ५० हजार रुपैयाँ आम्दानी गरेका छन् । भुलभुलेको छिनखोलामा मात्रै ८० क्विन्टल अलैंची उत्पादन भएको छ । छिनखोलाका बासिन्दाले मात्रै १ करोड ८ लाख रुपैयाँ आम्दानी गरेका किसानहरूले बताएका छन् । बाँझखेतका किसानले १०३ क्विन्टल र खुदीका किसानले ७० क्विन्टल अलैंची फलाएका छन् । जिल्लामा करिब साढे २ सय हेक्टर क्षेत्रफलमा अलैंची खेती गरिएको छ । वरिष्ठ कृषि विकास अधिकृत कृष्णभद्र अधिकारीका अनुसार अलैंचीले किसानको जीवनमा ठूलो परिवर्तन ल्याएको छ । अलैंची खेतीले कतिपयलाई सहरबाट गाउँ फर्काएको छ । धेरै युवा विदेशबाट फर्केर अलैंची खेती गरेका छन् । घर बसीबसी १११२ लाख रुपैयाँ कमाउन सक्ने भइसके, उनले भने, कृषकलाई प्राविधिक सहयोग, ५० प्रतिशत अनुदानमा बीउ र बेर्ना वितरण, अलैंची सुकाउने उपकरण (भट्टी), हरियो जालीलगायत सहयोग गर्दै आएका छौं । अलैंची प्राविधिकहरूका अनुसार ८ सयदेखि २ हजार १ सय मिटर उचाइको सेपिलो ठाउँमा अलैंची खेती हुन्छ । जिल्लामा रामसाई, गोलसाई, डम्बरसाई, भलाँगे, जिर्मले प्रजातिका अलैंची खेती गरिँदै आएको छ । अलैंची व्यवसायी संघका अनुसार यहाँ उत्पादन हुने अलैंचीको बजार भारत हो ।"
धादिङमा कृषि परियोजना,"धादिङ यसै आर्थिक वर्षबाट लागू हुने गरी जिल्लामा १० वर्षे प्रधानमन्त्री कृषि आधुनिकीकण परियोजनाको सुरु भएको छ । कृषकलाई प्राविधिक सहयोग र अनुदान दिएर व्यावसायिक कृषि उत्पादनमा जोड दिन यो परियोजना लागू गरिएको हो ।जिल्ला कृषि विकास कार्यालयले चालु आर्थिक वर्षमा १ करोड ९२ लाख रुपैयाँ खर्चिने गरी परियोजना थालेको हो । वरिष्ठ कृषि विकास अधिकृत केशव देवकोटाले बालीमा दुईवटा व्यावसायिक कृषि उत्पादन केन्द्र ब्लक मा २५ वटा व्यावसायिक कृषि उत्पादन (पकेट) क्षेत्र छुटयाएर कार्यक्रमहरू सञ्चालन गरिने बताए । जिल्लामा मागअनुसारका २५ वटा पकेट क्षेत्रमा ३७ वटा निवेदन परेका छन् । पकेट क्षेत्रअन्तर्गत २ सय हेक्टरमा परियोजना सञ्चालन गरिने भएको छ । पकेट क्षेत्रको क्षेत्रफल २ सय रोपनी हुनुपर्ने भएकाले कमै निवेदन परेको कार्यालयले जनाएको छ । तरकारी, केरा, सुन्तला, कागती, अलैंची, धान, मकै, मौरी, उत्पादन गर्न किसानले चाहेका हुन् । तोकिएको २५ पकेट क्षेत्रअन्तर्गत मैदी र सदरमुकाममा आगामी ३ वर्षमा ५ सय हेक्टरमा मकै उत्पादन गर्ने लक्ष्य लिइएको छ । मकै उत्पादन र विस्तारका लागि ८६ लाख रुपैयाँ रकम विनियोजित गरिएको छ । आलु उत्पादनका लागि जिल्लाका उत्तरी भेगलाई छनोट गरिएको छ । प्रत्येक ब्लकमा कृषकलाई समावेश गरी ब्लक कार्यान्वयन समिति गठन गरिनेछ, देवकोटाले भने, समितिको छलफलको आधारमा योजना बनाएर कार्यक्रम गरिनेछ । एक पकेट क्षेत्रमा १० हेक्टर जग्गा हुनुपर्ने प्रावधान छ । स्थानीय विकास अधिकारी जीवलाल भुसालले भने, राजधानीसँग जोडिएको र यातायात सुविधा भएको जिल्लामा कृषि क्षेत्रले ग्रामीण जीविकामा आर्थिक समृद्धि ल्याउनेछ । जिल्लामा हरेक वर्ष ४ हजार ७ सय ४३ हेक्टर जग्गामा करिब ६१ हजार टन तरकारी उत्पादन हुन्छ । जिल्लाको बेमौसमी तरकारीले राजधानीको कालीमाटी तरकारी बजारको २६ प्रतिशत आपूर्ति धानेको छ ।"
पारस अभ्यासका लागि भारत नजाने,"काठमाडौं नेपाली राष्ट्रिय क्रिकेट टिमका कप्तान पारस खड्काले दिल्ली भ्रमण गुमाउने भएका छन् । केन्यासँग नेपालले फागुन २८ र ३० मा त्रिवि क्रिकेट मैदान कीर्तिपुरमा विश्व क्रिकेट लिग च्याम्पियनसिपको दुई खेल खेल्दै छ । त्यसको तयारीका लागि निर्धारित तालिकाअनुसार नेपाली टोली शुक्रबार भारत लाग्दै छ ।दिल्लीको नोएडामा नेपालले तीन अभ्यास खेल खेल्दै छ । नेपालले कुन टिमसँग खेल्ने भन्ने त्यसको निक्र्यौल हुन बाँकी रहेको प्रशिक्षक जगत टमाटाले बताए । नेपाली टिम मार्च ३ मा काठमाडौं फर्किने कार्यक्रम छ । तर कप्तान पारस भारत भ्रमणमा सहभागी नहुने निश्चित जस्तै भइसकेको छ ।पेटमा समस्या भएपछि पारस शुक्रबार धापासीस्थित ग्रान्डी अन्तर्राष्ट्रिय अस्पतालमा भर्ना भएका थिए । पारसलाई रिकरेन्ट एपेन्डिसाइटिस बिथ इन्टेसटाइनल अब्स्ट्रक्सन भएकाले अत्याधुनिक क्यामेरा प्रविधिबाट एड्हेसियालाइसिस तथा कि होल सर्जरी (गुजुल्टिएका आन्द्राहरू मिलाउने) एवं इमर्जेन्सी ल्यापारोस्कोपिक एपेन्डिक्टोमी गरिएको अस्पतालका मेडिकल डाक्टर चक्रराज पाण्डेले बताए । उनको उपचारमा डा प्रवीणविक्रम थापा, डा धिरेश महर्जन, डा रोशन घिमिरे र डा सन्तोष श्रेष्ठको टिम संलग्न रहेको ग्रान्डी अस्पतालले जनाएको छ । डा मुरारीराज उप्रेती र डा अर्चना अधिकारीको टिमले एनेस्थेसियामा साथ दिएका थिए । पेटमा सानो प्वाल मात्र पारेर अप्रेसन गरिएकाले पारस चाँडै खेलमैदानमा फर्कने उपचारमा संलग्न चिकित्सकहरूको दाबी छ ।पेट धेरै दुखेपछि पारसलाई अस्पताल पुर्याइएको थियो । आइतबार उनी अस्पतालबाट घर फर्किसकेका छन् । उनले कम्तीमा एक साता आराम गर्ने बताइएको छ । अस्पतालले उनलाई एक सातापछि फ्लोअपमा आउन भनेको छ । पारिवारिक स्रोतको अनुसार पारस १०१२ दिनमा मैदानमा फर्किनेछन् । केन्यासँगको खेल आउन २० दिन बाँकी छ ।पारससँग आइतबार मेरो कुरा भएको थियो, सामान्य अप्रेसन गरेको र एक साता जतिको रेस्ट चाहिएको उनले भनेका छन्, टमाटाले कान्तिपुरसँग भने, उनी दिल्ली नजाने निश्चित जस्तै भइसकेको छ । डाक्टरले पारस केन्यासँग खेल्न सक्छन् भनेका छन् । गत वर्ष पनि पारस नामिबियासँगको खेल अगाडि पेटमा समस्या हुँदा नर्भिक अस्पताल भर्ना भई ४ दिन बसेका थिए । तर मैदानमा फर्कंदै उनले नामिबियासँगको दोस्रो खेलमा शतक बनाएका थिए ।"
मनाङको सुखद् सुरुआत,"काठमाडौं लक्ष्मी हुन्डाई मनाङमस्र्याङ्दीले आइतबार बंगलादेशको चित्तगोङमा मोहमडन क्लबलाई २० ले पन्छाउँदै दोस्रो शेख कमल अन्तर्राष्ट्रिय क्लब कपमा सुखद सुरुआत गरेको छ ।एमए अजिज रंगशालामा भएको खेलको दोस्रो हाफमा नाइजेरियाली फरवार्ड ओलावाले आफिज र मिडफिल्डर विशाल राईले दोस्रो हाफमा गोल गरेपछि समूह चरणको पहिलो प्रतिस्पर्धामा मनाङले ३ अंक जोडेको हो ।आफिजले रोहित चन्दले लोभलाग्दो ढंगले उपलब्ध गराएको बललाई विपक्षी गोलकिपर मामुन खान अगाडि बढेको अवसरमा बललाई उचाई दिंदै गोल गरेर मनाङलाई ५३ औं मिनेटमा अग्रता दिलाएका थिए । विशालले ८७ औं मिनेटमा गोल गर्दै मनाङको जित पक्का गरेका थिए । उनलाई आफिजले गोलको अवसर मिलाइदिएका थिए । म्यान अफ द म्याच घोषित आफिजले ५ सय अमेरिकी डलर हात पारे ।पहिलो हाफमा पनि मनाङले अग्रता लिने अवसर पाएको थियो । तर, साम्सोनले ३२ औं मिनेटमा प्रहार गरेको बलमा पोस्ट बाधक बन्यो । ओलावालेको क्रसलाई कप्तान अनिल गुरुङले ३४ औं मिनेटमा गोलमा परिणत गर्न सकेनन् । पहिलो हाफको अन्त्यतिर रोहितले प्रहार गरेको बल पनि आकासिएको थियो । बंगलादेश प्रिमियर लिगको क्लब मोहमडनका दावा सिसेकोले ४३ औं मिनेटमा प्रहार गरेको बललाई गोलकिपर दिनेश थापामगरले मुस्किलले बचाएका थिए । पूरा खेल भने प्रतिस्पर्धात्मक रह्यो ।दोस्रो हाफमा समन्वय मिलेपछि जित सम्भव भएको मनाङका मुख्य प्रशिक्षक छिरिङ लोप्साङ गुरुङले बताए । पहिलो खेल सधंै गाह्रो हुन्छ, त्यसमा पनि घरेलु टिमसँग, उनले भने, दोस्रो हाफमा खेलाडीको समन्वय राम्रो भयो । त्यसैले जित हात लाग्यो । मोहमडनका मुख्य प्रशिक्षक अब्दुल कयुम सन्टुले डिफेन्स कमजोर भएकाले पराजित भएको बताए । समूह बी को अर्को खेलमा डिफेन्डिङ च्याम्पियन चित्तगोङ अबहनीले अफगानिस्तानको सहिन अस्मयीलाई ३१ ले हरायो । मनाङले दोस्रो खेलमा सहिनसँग बुधबार प्रतिस्पर्धा गर्नेछ ।"
समितिमा चन्द र प्याकुर्याल,"काठमाडौं नेपाल क्रिकेट संघ (क्यान) का निर्वाचित अध्यक्ष चतुरबहाुदर चन्द र महासचिव अशोकनाथ प्याकुर्याल अन्तर्राष्ट्रिय क्रिकेट परिषद् (आईसीसी) ले बनाएको सल्लाहकार समितिमा समेटिने भएका छन् । आईसीसीका हेड अफ ग्लोबल डेभलपमेन्ट विलियम ग्लेनराइटसहित आइतबारको बैठकमा निर्वाचित क्यान पदाधिकारीलाई पनि समावेश गर्ने निर्णय भएको हो । बैठकमा ग्लेनराइटसहित आईसीसीका एकाउन्ट शाखाका प्रमुख अमर शेख, सल्लाहकार समितिका चूडामणि पौडेल, पवन अग्रवाल र रोहित दाहाल सहभागी थिए । संयोजकद्वय विनयराज पाण्डे र वसन्त चौधरी तथा दीपक कोइराला भने बैठकमा अनुपस्थित थिए । चन्द र प्याकुर्याललाई समावेश गरेपछि समिति ८ सदस्यीय हुने भएको छ । सल्लाहकार समितिलाई क्यानको विधान बनाउने जिम्मेवारी दिइएको छ । काम र जिम्मेवारीको अधिकार (टीओआर) टुंगो लगाएपछि चन्द र प्याकुर्यालको नियुक्तिले सोमबार आधिकारिकता पाउनेछ । यद्यपि चन्द र प्याकुर्याल दुवै स्वतन्त्र हिसाबमा सल्लाहकार समितिमा बस्ने बताइएको छ । प्याकुर्यालले अझै सबै निश्चित नभइसकेको बताए । प्रक्रिया आएपछि स्पष्ट थाहा हुन्छ, प्रक्रिया जारी छ । छलफल भएका कुरा टीओआरमा आएमा हामीलाई स्वीकार छ । छलफल सकारात्मक रूपमा अगाडि गएको छ, प्याकुर्यालले भने, बसे पनि संघबाट होइन, स्वतन्त्र हिसाबमा बस्नेछौं ।क्यानमा सरकारी हस्तक्षेप भएको, स्वतन्त्र र निष्पक्ष चुनाव नभएको भन्दै आईसीसीले धारा २९ मिचेको भनी वैशाख १३ मा क्यानलाई निलम्बन गरेको थियो । आईसीसीले २०१४ को अन्त्यदेखि क्यानलाई दिने सबै खर्च रोक्दै आएको छ । आईसीसीले बैठक सकारात्मक रूपमा अगाडि बढेको र यसलाई क्यान निलम्बनलाई फुकुवा हुने दिशामा पुर्याएको जनाएको छ । दुईदिने बैठकपछि ग्लेनराइट दुबई फर्किसकेका छन् । फागुन २८ र ३० गते नेपाल र केन्याबीच हुने विश्व क्रिकेट लिग च्याम्पियनसिपको खेल दौरान बस्ने सल्लाहकार समितिको बैठकले नेपाली क्रिकेटको भविष्यबारे निर्धारण गर्ने आईसीसीले जनाएको छ ।"
धरान सेमिफाइनलमा,"धरान आयोजक धरान फुटबल क्लब पोखरा११ लाई ३० ले पराजित गर्दै अन्तर्राष्ट्रिय आमन्त्रण बूढासुब्बा रेडबुल गोल्डकप फुटबल प्रतियोगिताको सेमिफाइनल प्रवेश गरेको छ ।धरानका लागि घरेलु मैदानमा आइताबर रेजिन सुब्बा, प्रकाश बुढाथोकी र बुद्ध जेम्जोङले गोल गरे । पोखराका खेलाडीले बल नियन्त्रणमा लिएर खेले पनि हार टार्न सकेनन् । धरानले अब सेमिफाइलनमा नेपाल पुलिस क्लबको सामना गर्नेछ । १३ औं मिनेटमा रेजिनले विपक्षी खेलाडीलाई छक्याउँदै पहिलो गोल गरे । २८ आंै मिनेटमा पोखराका रमेश मगरले रेजिनलाई लडाएपछि पाएको फ्रिकिकमा प्रकाश बुढाथोकीले बललाई पोस्टको दिशा दिए । ६९ औं मिनेटमा बुद्ध चेम्जोङले तेस्रो गोल गरे ।पोखराविरुद्ध गोल गर्ने आधा दर्जन अवसरलाई धरानका खेलाडीले गुमाए । चौथो मिनेटमा प्रकाश बुढाथोकीको कर्नर प्रहारमा पिटरले गरेको हेडबल बारमा ठोक्किएर बाउन्स भएको थियो । २७ औं मिनेटमा रेजिनको पासमा प्रकाशले पोखराका गोलकिपर आकाश रानाभाटसँग वान भर्सेस वानमा पनि गोल गर्न सकेनन् । खेलको ३९ औं मिनेटमा हेमन्त गुरुङको प्रहार पनि खेर गएको थियो ।पोखराका केही प्रयास खेर गए । खेलको ३० औं मिनेटमा ईश्वर बानियाँको प्रहारलाई धरानका गोलरक्षकले बचाएका थिए । लगत्तै ईश्वरकै पासमा सिंकेमान तामाङले गरेको एक्रोब्याट प्रहारलाई धरानका गोलरक्षक मनोज प्रधानले बचाएका थिए । पोखराका प्रशिक्षक सुरज तामाङले सबै नयाँ खेलाडी र अनुभवहीन भएकाले हार बेहोर्नुपरेको बताए । उनले भने, धरानमा यो हाम्रो पहिलो अनुभव हो । हाम्रा पुराना खेलाडी अन्य क्लबबाट खेल्दैछन् । नयाँका लागि अनुभव बटुल्ने यो राम्रो अवसर भयो । सोमबार संकटा र एपीएफबीच खेल हुँदैछ ।"
खेलाडी सम्मान हुने,"काठमाडौं नेपाल राष्ट्रिय तथा अन्तर्राष्ट्रिय खेलाडी संघले एनएनआईपीए उत्कृष्ट वर्ष खेलाडी २०७२ सम्मान कार्यक्रम फागुन १७ गते आयोजना गर्ने भएको छ । विगत १० वर्षदेखि खेलाडीको हौसला अभिवृद्धि तथा प्रेरणा प्रदान गर्ने कार्यक्रम गर्दै आएको छ । कमलपोखरीस्थित रसियन कल्चर सेन्टरमा आयोजना हुने कार्यक्रममा भारोत्तोलनका विकास थापा, फुटबलका नवयुग श्रेष्ठ, भलिबलकी सरस्वती चौधरी, तेक्वान्दोका वीरबहादुर महरा, कुस्तीका सरोज यादव, आर्चरीका प्रेमप्रसाद पुन, स्क्वासका अरहान्त सिंह, बक्सिङकी सरस्वती राना, ब्याडमिन्टनकी नङसलदेवी तामाङ, जुडोकी फुपूल्हामु खत्री, सुटिङकी स्नेहा राज्यलक्ष्मी राणा, साइक्लिङका अजय पण्डित, ट्रायथलनकी रोजा केसी, कबड्डीकी शान्ति मल्ल, लनटेनिसका अभिषेक बाँस्तोला सम्मानित हुनेछन् । हकीकी कुश्मा रानामगर, खोखोकी अर्पणाकुमारी महतो, पौडीकी गौरिका सिंह, उसुकी निमा घर्तीमगर, टेबलटेनिसका दीप साउन, ह्यान्डबलकी रञ्जना राई र एथलेटिक्सका हरिकुमार रिमाल सम्मानित हुने अन्य खेलाडी हुन् । खेलाडीलाई ट्रफीका साथै नेपाल राष्ट्रिय तथा अन्तर्राष्ट्रिय खेलाडी संघका तर्फबाट नगद ५ हजार र मनोनीत खेलका राष्ट्रिय संघका तर्फबाट नगद ५ हजार गरी नगद १० हजार रुपैयाँ प्रदान गरिने विज्ञप्तिमा जनाइएको छ ।"
बेलको स्वादिलो पुनरागमन,"म्याड्रिड गारेथ बेलले चोटबाट फर्कनेबित्तिकै आफ्नो धार देखाउन सुरु गरेका छन् । उनको योगदानमा शनिबार रियल म्याड्रिडले इस्पनोयललाई २० ले हराउँदै ला लिगाको अंक तालिकामा ३ अंकको अग्रता बनायो । बेल चोटका कारण ३ महिनादेखि मैदान बाहिर थिए । उनले शनिबार मात्रै १३ मिनेट खेलेर पुनरागमन जनाए । जसमा ७ मिनेट बाँकी छँदा काउन्टर एट्याकमा गोल गरी रियलको जित सुनिश्चित गरे । अल्भारो मोराटाले ३३ औं मिनेटमा गोल गरी रियललाई अगाडि बढाएका थिए ।मैदानमा फर्केकामा म खुसी छु । गोल गर्नु त बोनस नै भयो, बेलले भने, अप्ठ्यारो स्थितिपछि यो खुसी पाउनु ठूलो कुरा हो ।म्याड्रिड प्रशिक्षक जिनेदिन जिदानले बुधबार नेपोलीसँगको खेलमा खेलाएका ७ खेलाडीलाई शनिबार खेलाएनन् । आउने साता भ्यालेन्सिया र भिल्लारियलसँग खेल्नुपरेकाले खेलाडीलाई आराम दिएका थिए । करिम बेन्जामाको ठाउँमा खेल्ने दुर्लभ अवसर मोराटाले पाएका हुन् । स्पेनिस अन्तर्राष्ट्रिय खेलाडीले यसअघिका रियलका ५ लिग खेलमा मोकै पाएका थिएनन् । तर शनिबार इस्कोको क्रसमा उनले गरेको गोल सिजनको ११ औं हो । बेल मोराटाको ठाउँमा मैदान छिरेका थिए । हामीसँग एक मात्र गारेथ बेल छन्, जिदानले भने, विश्रामबाट फर्केर उनले हामीलाई नयाँ केही चीज दिंदैछन् ।ला लिगामा सेभिया म्याड्रिडभन्दा ३ अंकले पछि पर्दै दोस्रो स्थानमा छ । एथलेटिको म्याड्रिड चौथो स्थानमा छ । स्पोर्टिङ गिजोनलाई शनिबार ४१ ले हराउँदा वैकल्पिक खेलाडी केभिन गामिइरोले ५ मिनेटभित्र ह्याट्रिक गरे । उनी केही सेकेन्डले मात्र चुके, सबैभन्दा चाँडो ह्याट्रिक गर्ने डेभिड भियाको ला लिगाको कीर्तिमान तोड्न ।"
सत्यवती फाइनलमा,पोखरा विद्यालयस्तरीय एक्सपर्ट क्रिकेट लिग प्रतियोगिताको उपाधिका लागि पोखराको कुमुदिनी होम्स र दमौलीको सत्यवती उच्च मावि भिड्ने भएका छन् । कुमुदिनी होम्सले अमरसिंह नमुना उच्च माविलाई ६३ रन र सत्यवतीले पास्कल एकेडेमीलाई एक विकेटले पराजित गरे ।
ठाकुरद्वारा विजयी,गुलरिया प्रजातन्त्र दिवसको अवसरमा आयोजित खुला फुटबल प्रतियोगितामा आइतबार कुसुम्बादेवी युवा क्लब र प्रकृति संरक्षण क्लब ठाकुरद्वारा विजयी भएका छन् । पहिलो खेलमा कुसुम्बादेवीले मुनाल युनाइटेड क्लब कालिकालाई २० ले हरायो ।
न्यु होराइजन सेमिफाइनलमा,भैरहवा साइग्लोबल एकेडेमी भैरहवा र न्यु होराइजन बोर्डिङ स्कुल एक्सपर्ट स्कुल क्रिकेट लिग २०१७ को सेमिफाइनल प्रवेश गरेका छन् । आइतबार साइग्लोबलले नवज्योति बोर्डिङलाई ६९ रन र न्यु होराइजनले बुटवल पब्लिक स्कुललाई १ सय ६९ रनले पराजित गरे ।
