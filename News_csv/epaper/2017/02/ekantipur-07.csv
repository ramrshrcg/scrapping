शीर्षक,विवरण
साढे ५ अर्ब बाँडिँदै,"गोरखाधादिङ बूढीगण्डकी जलविद्युत् आयोजनाको डुबान क्षेत्रमा पर्ने जग्गाको मुआब्जा वितरण गर्न सरकारले गोरखा र धादिङ जिल्ला प्रशासन कार्यालयमा ५ अर्ब ५० करोड रुपैयाँ निकासा गरेको छ । दुवै कार्यालयले रकम आएको र प्रभावितलाई छिट्टै वितरण गर्ने जनाएका छन् । गोरखातर्फ पहिलो चरणमा घ्याल्चोक, भुम्लीचोक र दर्बुङका प्रभावितलाई मुआब्जा दिइने प्रजिअ जितेन्द्र बस्नेतले बताए । मुआब्जा पाउँ भनेर ७ सय हाराहारी निवेदन परिसकेको छ, उनले भने । निवेदनअनुसार जग्गाको अवस्था मालपोत कार्यालयमा बुझेर प्रभावितलाई तोकिएको दरमा मुआब्जा उपलब्ध गराइने उनले बताए । राष्ट्रिय वाणिज्य बैंकमा शून्य मौज्दातमा खाता खोलेर प्रभावितका नाममा मुआब्जा रकम जम्मा हुन्छ, उनले भने । उनका अनुसार पहिलो चरणमा करिब ४ हजार रोपनी जग्गाका धनीले मुआब्जा पाउनेछन् । गोरखाका १४ र धादिङका १३ गरी २७ गाविस आयोजनाका कारण डुबानमा पर्छन् । तीनवटा गाविसको मात्रै ३५ दिने सूचना प्रकाशित गरेका थियौं, बस्नेतले भने, आयोजनाले रकम दिने निश्चित भएपछि अन्य डुबान क्षेत्रको पनि सार्वजनिक सूचना जारी गरेर मुआब्जा दिँदै जान्छौं । प्रभावित जग्गाधनीले प्रशासनमा निवेदनसहित सम्पर्क गरेपछि सीधै बैंक खातामा पैसा जम्मा हुने प्रबन्ध मिलाइएको उनको बताए । धादिङमा सलाङ, मैदी र खरी गाविसका प्रभावितलाई पहिलो चरणमा मुआब्जा दिने तयारी गरिएको प्रजिअ उमेशकुमार ढकालले बताए । गोरखास्थित मुआब्जा निर्धारण समितिले गत मंसिरमा जग्गालाई ११ प्रकृतिमा वर्गीकरण गरेर मुआब्जा निर्धारण गरेको थियो । धादिङतर्फको समितिले पनि पुसमा त्यही प्रकृति र आधार बनाएर मूल्य तोकेको हो । डुबान क्षेत्रको जग्गाको मूल्य ५ लाख २५ हजारदेखि ८ लाख ३५ हजार रुपैयाँ तोकिएको छ ।तीन गाविसका ११ सय कित्ताको मुआब्जाको माग दर्ता भएको छ, ढकालले भने, जग्गा वर्गीकरण गर्न प्राविधिक जनशक्तिको अभाव छ, तत्काल समन्वय गरी वितरण प्रक्रिया अगाडि बढाउँछौं । धादिङका तीन गाविसका ७ सय डुबान प्रभावितले मुआब्जा दाबी गरेको उनले जनाए । प्रभावितको निवेदन लिन आयोजनाले नापी कार्यालयमै डेस्क राखेको छ । ती निवेदनलाई आयोजनाले लगतकट्टा र वर्गीकरण पहिचान गर्न मालपोत कार्यालयमा पठाउनेछ । मालपोत कार्यालयले ग्रामीण सडकले ओगटेको क्षेत्रफल, वर्गीकरण र मूल्य निर्धारण गरी कोष तथा लेखा नियन्त्रण कार्यालयमा रकम बुझ्न पठाउनेछ । धादिङको खहरेबजार र गोरखाको आरुघाट बजारको मात्रै मुआब्जा निर्धारण गरिएको छैन । बजार क्षेत्र भएकाले ती दुई स्थानको पुन: मूल्यांकन गरेर मात्रै मुआब्जा निर्धारण गरिने जलविद्युत् आयोजनाका कार्यकारी निर्देशक गोपाल बस्नेतले बताए ।प्रभावित बासिन्दाले तोकिएको मुआब्जामा असन्तुष्टि जनाउँदै पुनरावलोकनका लागि गृह मन्त्रालयमा उजुरी दिएका छन् । गृहले मुआब्जा निर्धारण समितिसँग राय मागेको छ । मन्त्रालयले मागेको रायको जवाफ दिने तयारी गरेका छौं, समितिका संयोजकसमेत रहेका प्रजिअले भने । पुनर्वाससहितको मुआब्जा प्याकेज आउनुपर्नेमा बूढीगण्डकी सरोकार समितिका अध्यक्ष हरिराम ढकालले जोड दिए । मन्त्रालयमा दिएको उजुरीको सुनुवाइपछि मात्रै मुआब्जा वितरण गरिनुपर्छ, उनले भने ।"
लेखासमितिको निर्देशनजेठभित्रै ८०५ खर्च गरिसक्नू,"काठमाडौं आर्थिक वर्षको सुरुका महिनामा काम गर्न आलटाल गरी जानाजान असारमा एक तिहाइ पुँजीगत खर्च गर्ने प्रवृत्ति अन्त्य गर्न संसद्को सार्वजनिक लेखा समितिले सरकारलाई निर्देशन दिएको छ ।समितिको सोमबारको बैठकले असारमा २० प्रतिशतभन्दा बढी पुँजीगत खर्च नहुने व्यवस्था गर्न सरकारलाई निर्देशन दिएको हो । चालु आर्थिक वर्षमा विनियोजित पुँजीगत खर्चमध्ये जेठभित्र ८० प्रतिशत खर्च गर्नैपर्ने र असारमा कुनै पनि बहानामा २० प्रतिशतभन्दा बढी खर्च नहुने गरी कार्ययोजना बनाई खर्च गर्नेगराउने, समितिको निर्देशनमा भनिएको छ । विगतका वर्षहरूको तथ्यांक र चालु आर्थिक वर्षमा हालसम्मको खर्चको अवस्था हेर्दा संसदीय समितिको यो निर्देशन लागू हुन मुस्किल देखिन्छ । सरकारले आर्थिक वर्ष सुरु हुनुअघि नै बजेट ल्याए पनि ७ महिना बितिसक्दा पुँजीगत खर्च करिब १६ प्रतिशत मात्रै भएको छ ।विनियोजित रकम बाँकी रकमका आधारमा जेठ महिनासम्म ८० प्रतिशत खर्च गर्ने हो भने दैनिक १ अर्ब ६० करोड रुपैयाँ खर्च गर्नु पर्छ । यसो गर्नु असम्भवप्राय: छ । वितेका पाँच वर्षको तथ्यांक हेर्ने हो भने असार महिनामा मात्रै ३२ देखि झन्डै ५० प्रतिशत रकम खर्च हुने गरेको छ । ०७२७३ मा वर्षभरि भएको पुँजीगत खर्चको ४९३४ प्रतिशत खर्च असार महिनामै भएको हो । सरकारले गत वर्षका लागि २ खर्ब ८ अर्ब ८७ करोड रुपैयाँ पुँजीगत खर्च विनियोजन गरेको थियो । यसमध्ये १ खर्ब १७ अर्ब ५९ करोड रुपैयाँ वर्षभरिको खर्च हो । यो रकमध्ये ५८ अर्ब ३ करोड २७ लाख रुपैयाँ अर्थात् झन्डै ५० प्रतिशत खर्च असारमा मात्रै भएको हो । आर्थिक वर्ष ०६८६९ देखि ०७१७२ सम्मको तथ्यांक हेर्दा ३२ देखि ३७ प्रतिशतसम्म खर्च असार महिनामै भएको पाइन्छ । अघिल्ला वर्ष र यस वर्षको सन्दर्भ फरक रहेको र सरकारले ८० प्रतिशत खर्च जेठमै गरिसक्नुपर्ने निर्देशन दिएको समितिका सचिव सुरेन्द्र अर्यालले बताए ।सबै समस्या सुधार गर्न संविधानमै बजेटको मिति जेठ १५ मा तोकिएको हो । अब त विकास खर्च नियमित रूपमा गुणस्तरीय हिसाबले गर्नुपर्यो, उनले भने, सरकारले निर्देशन पालना गर्नैपर्छ । निर्देशनअनुसारको प्रगति विवरण समितिमा नियमित पेस गर्नसमेत भनिएको उनले बताए । यसबारे सम्बन्धित मन्त्रालयले पनि ताकेता र अनुगमन गर्नुपर्छ, उनले भने, समितिले पनि ताकेता गरिरहने छ । समितिले पुँजीगत खर्च बढाउन ५ बुँदे निर्देशन दिएको छ । हालसम्म पनि कतिपय आयोजनामा छुट्याइएको बजेटभन्दा कम रकमको अख्तियारी दिएको र सबै अख्तियारी नदिई खण्डीकरण गरेको पाइएकाले आगामी १५ दिनभित्र सम्पूर्ण रकमको अख्तियारी दिने व्यवस्था मिलाउन भनिएको छ । स्वीकृत हुन बाँकी कार्यक्रम फागुन १५ सम्म स्वीकृत गराउन, कात्तिकमंसिरभित्र सक्नुपर्ने ठेक्कापट्टाको बाँकी काम फागुन मसान्तभित्र सक्न मुख्य सचिवमार्फत निर्देशन दिने पनि निर्देशनमा उल्लेख छ । समितिले राष्ट्रिय गौरवलगायत ठूला आयोजना निर्माण मोडालिटी यथाशीघ्र तय हुने गरी पहिलो प्राथमिकतामा राखी काम गर्न सरकार, प्रधानमन्त्री तथा मन्त्रिपरिषदको कार्यालय र अर्थ मन्त्रालयलाई निर्देशन दिएको छ । निर्माण व्यवसायीको ढिलासुस्ती र गैरजिम्मेवारीका कारण काममा ढिलाइ भएकोमा आयोजना कार्यान्वयनसँग सम्बन्धित जिम्मेवार पक्षसँग कार्यसम्पादन सम्झौताका आधारमा कार्यसम्पादन मूल्यांकन गरी जवाफदेही तुल्याउने पद्धति सबै आयोजनामा लागू गर्ने निर्देशन छ । तोकिएको शीर्षकमा खर्च नगर्ने निकायलाई थप बजेट र रकमान्तर नदिने र रकमान्तर गर्नैपर्ने भए कानुनको सीमाभित्र रही स्पष्ट मापदण्डको आधारमा गर्नेगराउने निर्देशन दिइएको छ । तरलता व्यवस्थापन गर्न पनि सरकारले पुँजीगत खर्च बढाउनुपर्ने समितिको निष्कर्ष छ । बैंक तथा वित्तीय संस्थाको तरलता व्यवस्थापनमा हाल देखिएका समस्या समाधान गरी वित्तीय संस्थाहरूको विश्वसनीयता अभिवृद्धि गर्न राष्ट्र बैंकको सुपरिवेक्षकीय र अनुगमन मूल्यांकन गर्ने क्षमता अभिवृद्धि गरी र आवश्यक नीतिगत, संस्थागत र प्रणालीगत सुधारको माध्यमबाट तरलताको स्पष्ट मापदण्ड कायम हुने गरी कार्य गर्न गराउन पनि समितिले निर्देशन दिएको छ ।"
चुनाव टर्ने छाँट,"काठमाडौं निर्वाचनसम्बन्धी महत्त्वपूर्ण काम गर्नुपर्ने बेला दुई साताका लागि संसद् स्थगन गरिएकाले जेठभित्रै चुनाव हुने सम्भावना टर्ने देखिएको छ । समयको चापअनुसार संसद्ले निर्वाचनसँग अन्तरसम्बन्धित कानुनहरू तत्काल पारित र संविधान संशोधनको विषयलाई टुंग्याउनुपर्ने थियो । तर तिनलाई अलपत्र राखेर फागुन १० सम्म संसद् स्थगित भएको छ ।प्रधानमन्त्री पुष्पकमल दाहालले गत शुक्रबार मधेसी मोर्चासँग संसद्बाट छिट्टै संविधान संशोधनसम्बन्धी विधेयक टुंगो लगाएर चुनावमा जाने बताएका थिए । दाहालसँगको छलफलपछि आइतबार मधेसी मोर्चाका नेताहरू कांग्रेस सभापति शेरबहादुर देउवासँग छलफलमा बसे । देउवाले पनि संसद्बाट छिट्टै संशोधन विधेयक पारित गर्ने र त्यसका लागि दुई तिहाइ जुटाउन पहल गर्ने आश्वासन दिए । दुवै नेताले आश्वासन दिएको २४ घण्टा नबित्दै त्यही संशोधन विधेयक पारित गर्न आवश्यक पर्ने संसदको बैठक भने स्थगित गर्ने निर्णयमा सत्तापक्ष पुग्यो । यसले न त संविधान संशोधनको प्रक्रिया अघि बढ्ने भयो न निर्वाचनसम्बन्धी बाँकी कानुनहरू पारित हुने भए । कानुन, न्याय तथा संसदीय मामिलामन्त्री अजयशंकर नायकले संसद्लाई तत्काल दिने बिजनेस नभएकाले स्थगित गर्नुपरेको बताए । संसद्मा छलफल गर्ने मुख्य बिजनेस नभएकाले राजनीतिक वातावरण मिलाउन संसद् बैठक स्थगन गरिएको हो, मन्त्री नायकले कान्तिपुरसँग भने, बिजनेस नभएका बेला किन लिरिङलिरिङ गर्दै संसद्को बैठक राखिरहनु भनेर रोकिएको हो । संसद्ले हालसम्म निर्वाचन (कसुर तथा सजाय), निर्वाचन आयोगको काम, कर्तव्य र अधिकार, मतदाता नामावली र स्थानीय तह निर्वाचनसम्बन्धी गरी चारवटा विधेयक पारित गरेको छ । जसका कारण स्थानीय निकायको चुनावको प्राविधिक तयारी अघि बढाउन कानुनी व्यवधान छैन । तर चुनावअघि नै राष्ट्रियसभा र राष्ट्रपतिउपराष्ट्रपतिको निर्वाचनसम्बन्धी कानुनहरू पारित भइसक्नुपर्छ । राष्ट्रियसभाको निर्वाचक मण्डलको सदस्यका रूपमा स्थानीय तहका प्रमुख र उपप्रमुख र राष्ट्रपतिउपराष्ट्रपति चयनका लागि संघीय संसदका दुवै सदन र प्रदेशसभाका सदस्यहरूको मतको भार फरक पर्ने संवैधानिक व्यवस्थाका कारण ती निर्वाचन कानुन अन्तरसम्बन्धित छन् । त्यसैले संसद्ले ती कानुनहरूको पनि टुंगो लगाइहाल्नुपर्ने अवस्था छ । अन्तरसम्बन्धित कानुनहरू पनि अहिले नै पारित हुनुपर्छ, निर्वाचन भइसकेपछि मतभार के हुने भन्ने निर्णय त गर्ने होइन होला । चुनावअघि नै त्यो टुंगो लागिसक्नुपर्छ, एमाले नेता तथा पूर्वकानुनमन्त्री अग्नि खरेलले भने । बिजनेस नै दिन नसकेर लामो समय संसद् स्थगन गर्नुले सरकार चुनाव नगराउने दिशामा केन्द्रित भएको उनको आरोप छ । कांग्रेस नेता एवं भौतिक पूर्वाधारमन्त्री रमेश लेखकले संसद् स्थगन गर्नुका पछाडि चुनाव छल्ने नियत नरहेको दाबी गरे । कानुन बनिसकेको छ, निर्वाचनको तयारी रोकिँदैन, लेखकले भने, स्थानीय तह पुन:संरचना आयोगले दिएको प्रतिवेदनमा देखिएका विवाद मिलाउन १५ दिन जति समय लाग्छ, त्यसैले स्थगन गरिएको होला ।आयोगले दिएको प्रतिवेदनलाई मिलाउन मन्त्रिपरिषद्ले समिति बनाएर छलफल गरिरहेको छ । प्याकेजमै सबै विषय मिलाउन र राजनीतिक समझदारी जुटाउन संसद् रोकिएको हो, मन्त्री नायकले भने । संविधानअनुसार अबको ११ महिनाभित्र स्थानीय, प्रदेश र प्रतिनिधिसभा गरी तीन तहको चुनाव गरिसक्नुपर्नेछ । त्यसैले स्थानीयबाहेक अन्य निर्वाचनसँग सम्बन्धित कानुनहरू संसद्मा ल्याएर फटाफट पारित गर्नुपर्ने बाध्यता छ । फुर्सदिलो शैलीमा काम गर्ने समय बाँकी छैन । राज्यव्यवस्था समितिमा राजनीतिक दलसम्बन्धी विधेयक छलफलका क्रममा छ । त्यसलाई टुंग्याएर संसद्मा पेस गर्न सकिने अवस्था थियो । विचाराधीनलाई टुंगो लगाउने र नयाँ विधेयकहरूलाई संसद्मा पेस गरी छलफलमा लैजान सकिन्थ्यो ।निर्वाचनसँग सम्बन्धित तीन कानुन (प्रतिनिधिसभा सदस्य निर्वाचन ऐन संशोधन विधेयक, राष्ट्रियसभा सदस्य निर्वाचन ऐन संशोधन विधेयक र प्रदेशसभा सदस्य निर्वाचनसम्बन्धी विधेयक) को मस्यौदा भएको छैन । तिनलाई संसद्मा पेस गरी छलफलमा लैजान सकिन्थ्यो । यसप्रति संकेत गर्दै सभामुख ओनसरी घर्तीले संसद् स्थगन अवधिलाई खेर नफाल्न राजनीतिक दलहरूलाई सोमबार आग्रह गरेकी छन् । संसद् नचलेको १५ दिनको अवधिमा दलहरूले राजनीतिक सहमति गरेर संसद्मा आएका विषय सहज ढंगले अघि बढाउने वातावरण बनाऊन्, घर्तीले टवीट गरेकी छन् ।"
बाथ मुटु रोगको उपचार नि:शुल्क,"काठमाडौं सरकारले बाथ मुटु रोग लाग्न नदिन र प्राथमिक चरणमै उपचार गर्न आवश्यक औषधि देशभर नि:शुल्क गर्ने भएको छ । यसका लागि स्वास्थ्य मन्त्रालयले आवश्यक गृहकार्यसमेत पूरा गरेको छ । यसअघि सरकारले अगामी फागुन १ देखि बाथ मुटु रोगका लागि भल्भ फेर्ने या मर्मत गर्ने शल्यक्रियासहितको उपचार नि:शुल्क गर्ने घोषणा गरिसकेको छ । बाथ मुटु रोग भइसकेपछि युवामा देखिने भल्भको मर्मत वा फेर्नुपर्ने समस्याका लागि शल्यक्रियालगायतका उपचार नि:शुल्क गरिसकिएको छ, स्वास्थ्यमन्त्री गगन थापाले सोमबार कान्तिपुरसँग भने, समयमै केही रुपैयाँको एन्टिबायोटिक सहितको उपचार गर्दा शल्यक्रियासम्मको स्थिति आउन दिँदैन, त्यही कारण सरकारले फागुन १ देखि नै लागू हुने गरी देशभर एन्टिबायोटिकसहित औषधि नि:शुल्क गर्न लागेको छ ।शल्यक्रियामा हुने अत्यधिक लगानीको भार कम गर्नसमेत घाँटीको संक्रमण हुनासाथ एन्टिबायोटिकसहितको उचित उपचारलाई नि:शुल्क गर्न लागिएको जानकारी उनले दिए । बाथ ज्वरोको प्रारम्भिक अवस्थामै उचित उपचारले स्वास्थ्यसम्बन्धी थप जटिलता आउन नदिन सरकारले एन्टिबायोटिकसहितको उपचार नि:शुल्क गरेको हो, थापाले भने । बाथ मुटु ज्वरोको सुई सहित औषधिसमेत फागुन १ देखि गंगालाल राष्ट्रिय ह्दय केन्द्रमा नि:शुल्क सुरु हुनेछ । अरू सरकारी अस्पतालले पनि आफ्नै संसाधनबाट उपलब्ध गराउन सक्ने भए तत्काल नि:शुल्क सेवा सुरु हुनेछ । नसक्ने भए सरकारले केही दिनमै विशेष व्यवस्थासहित सरकारी अस्पतालहरूलाई नि:शुल्क सेवा उपलब्ध गराउन आवश्यक उपकरण उपलब्ध गराउने जानकारीसमेत उनले दिए । यो रोगले मुटुको भल्भ एकपटक बिग्रे शल्यक्रियाबाट मात्र ठीक पार्न वा भल्भ फेर्न सकिन्छ । गंगालालका निर्देशक डाज्योतीन्द्र शर्माका अनुसार केन्द्रद्वारा गरिएको एक अध्ययनमा एक हजार स्कुले बालबालिकामा एकदेखि दुई जनासम्मलाई बाथ मुटु रोग लाग्ने गरेको पाइएको छ । उनका अनुसार मुटुको नोक्सान हुनुअगावै यो रोग थाहा पाउनाले र यसपछि २५ वर्षको उमेरसम्म हरेक महिना पेनिसिलिनको सुई लगाउनाले मुटुलाई बढी नोक्सान हुनबाट जोगाउन सकिन्छ । स्ट्रेप्टोकोकस ब्याक्टेरिया संक्रमित घाँटीको वा स्कार्लेट ज्वरोको उचित उपचार नहुँदा बाथ मुटुरोग, बाथ ज्वरो लाग्न सक्छ । ब्याक्टेरियाले गर्दा हुने बाथ ज्वरोले गर्दा जोर्नी र मुटुमा असर पर्छ । स्कुल जाने उमेरका अर्थात् ५ देखि १५ वर्षसम्मको उमेर समूहमा यो ज्वरोको असर हुन्छ । स्ट्रेप्टोकोकल ब्याक्टेरियाका अनेक प्रजातिमध्ये समूह ए नै यो रोगको कारक हो । स्कूले बालबालिकामा यो रोगका कारण सुन्निँदा मुटु स्थायी रूपमा क्षतिग्रस्त हुन सक्छ । हाल एन्टिबायोटिकको उपलब्धताले गर्दा फैरिनजाइटिसको उपचारपछि यो रोगमा कमी देखिएको बीपी कोइराला स्वास्थ्य विज्ञान प्रतिष्ठान, धरानका बालरोग विशेषज्ञ डा अरुणकुमार सिंह बताउँछन् । डा सिंहका अनुसार यो रोग स्ट्रेप्टोकोकल ब्याक्टेरियाबाट हुने घाँटीको संक्रमणको उपचार नगर्दा अथवा पूर्ण उपचार नगरेको केही दिनपछि हुन्छ । यसमा घाँटीमा संक्रमणको समय ज्वरो, घाँटीको टन्सिलमा रातोपना, घाँटीको गिर्खा (लिम्फनोड) ठूलो वा दुख्ने हुन सक्छ । तर यो लक्षण बच्चा वा किशोरमा कहिलेकाहीं धेरै कम वा नहुन पनि सक्छ । प्रारम्भिक संक्रमणपछि बच्चाहरू दुईदेखि तीन सातासम्म सामान्य रहन्छन् । यसपछि ज्वरोसँगै अन्य लक्षण देखिन थाल्छ ।समूह एको स्ट्रैप्टोकोकल संक्रमणमा सामान्य छालाको संक्रमण वा घाँटीको कडा दुखाइदेखि ज्यान जोखिममा पर्न सक्ने अवस्था देखिन सक्छ । डासिंहले ५ देखि १५ वर्ष उमेर समूहका बालबालिकामा घाँटी दुख्ने, हल्का ज्वरो आउने, जोर्नीहरू दुख्ने समस्या देखिए बेलैमा चिकित्साकर्मीसमक्ष उपचार गराउन लैजानुपर्ने सल्लाह दिए । मुख्य रूपमा घाँटी संक्रमणको समस्या देखिए स्वास्थ्यकर्मीको सल्लाहमा उचित एन्टिबायोटिक वा औषधिसहितको उपचार प्रक्रियामा गए बाथ मुटु रोग लाग्नबाट जोगिन सकिन्छ ।"
"ठेकेदारलाई जरिवाना,कर्मचारीपदाधिकारीलाई सफाइु","काठमाडौं यथेष्ट प्रमाण र आधारबिना मुद्दा दायर गरेका कारण पशुपति क्षेत्र विकास कोषको बालुवाखानी अनियमितता प्रकरणमा प्रतिवादी बनाइएका ९ मध्ये २ जनामाथि मात्रै भ्रष्टाचारको अभियोग ठहर भएको छ । अख्तियार दुरुपयोग अनुसन्धान आयोगले आरोप लगाएका जिल्ला विकास समिति काठमाडौं र कोषका सबै कर्मचारीले सफाइ पाएका छन् । विशेष अदालतका अध्यक्ष मोहनरमण भट्टराई, सदस्यद्वय नरेन्द्रकुमार सिवाकोटी र महेशप्रसाद पुडासैनीको इजलासले गत भदौमा गरेको फैसलाको पूर्णपाठमा दुई ठेकेदारबाहेक अन्यको हकमा अख्तियारले लगाएको आरोप पुष्टि हुन नसकेको उल्लेख छ । अख्तियारले बालुवाखानीका ठेकेदारद्वय बच्चुराम दाहाल र मिठाराम दाहालविरुद्ध ४१ करोड ४१ लाख रुपैयाँ भ्रष्टाचार गरेको आरोपसहित बिगो मागदाबी गरेको थियो । बच्चुमाथि ३८ करोड ३८ लाख र मिठाराममाथि ३ करोड ३ लाख रुपैयाँ बिगो मागदाबी थियो । सहोदर दाजुभाइमाथि फर्जी कागजात तयार गरेको, सम्झौता र माइनिङ स्किमविपरीत काम गरेको र जथाभावी उत्खनन गरी फँडानी गरेको आरोप छ । अख्तियारले बच्चुराममाथि अवैध रूपमा रुख काटेकामा ४ लाख ४८ हजार, तोकिएभन्दा बढी बालुवा उत्खनन गरेकोमा २९ करोड ३३ लाख र बालुवा उत्खनन गर्दा निस्केको माटोले खाल्डो पुर्नुपर्नेमा नपुरेको भन्दै ९ करोड रुपैयाँ गरी ३८ करोड ३८ लाख रुपैयाँ भ्रष्टाचार गरेको आरोप लगाएको थियो । विशेष अदालतले एक करोड १७ लाख क्युफिट बालुवा सम्झौताविपरीत निकासा भएकाले ६ रुपैयाँ ८१ पैसाका दरले बिगो कायम गरेको छ । अख्तियारले भने १३ रुपैयाँ ३० पैसाका दरले दाबी गरेको थियो । त्यस क्रममा बच्चुरामलाई ३ करोड ६७ लाख जरिवाना ठहर भएको छ । रुखका हकमा अख्तियारकै दाबीअनुसार ४ लाख ४८ हजार रुपैयाँ जरिवाना भएको छ । माटोका हकमा भने अख्तियारले ९ करोड रुपैयाँ बिगो मागदाबी गरेको थियो । तर हाज्मा कम्पनीले बच्चुरामलाई २ करोड भुक्तानी गरेको खुल्यो । १ लाख १५ हजार वर्गमिटर माटो उत्खनन गरेको भेटियो । त्यसैअनुसार बच्चुरामले दुई वर्षमा ३४ लाख पशुपति क्षेत्र विकास कोषलाई बुझाएको देखिएपछि बाँकी रकम एक करोड ६९ लाख जरिवाना गरेको छ । विशेषले उनीमाथिको कुल जरिवाना १४ करोड ४५ लाख रुपैयाँमात्रै कायम गरेको हो ।अख्तियारले मिठाराममाथि ७ लाख ३९ हजार क्युफिट बालुवा अवैध रूपमा उत्खनन गरेको आरोपमा ३ करोड रुपैयाँ भ्रष्टाचार गरेको आरोप लगाएको थियो । २ लाख ३० हजार क्युफिट बालुवा उत्खनन गरेका उनले जिविसलाई ७ लाख १६ हजार रुपैयाँ कर तिरेको भेटिए पनि त्यस अवधिमा पशुपति क्षेत्र विकास कोषमा कुनै राजस्व तिरेनन् । बालुवा प्रतिक्युफिट ४७ रुपैयाँका दरले अख्तियारले बिगो मागदाबी गरेकामा विशेष अदालतले भने ६ रुपैयाँ २० पैसाका दरले १४ लाख २६ हजार रुपैयाँमात्रै जरिवाना कायम गरेको हो । त्यसबाहेक अर्को आर्थिक वर्षमा अख्तियारले मागदाबी गरेको १ करोड ९५ लाख रुपैयाँ जरिवानाको मागदाबी भने विशेष अदालतले अस्वीकार गरेको छ । एमाले काठमाडौं जिल्ला अध्यक्षसमेत रहेका निर्मल कुइँकेलमाथि अख्तियारले १ करोड ६८ लाख भ्रष्टाचारको आरोप लगाएको थियो । एमाले नेता प्रदीप ज्ञवाली संस्कृतिमन्त्री भएका बेला कुइँकेल २०६३ सालदेखि दुई वर्ष कोषको सदस्यसचिव नियुक्त भएका थिए । काठमाडौं गोठाटार३ स्थित कोषको जग्गाको सर्वेक्षणका क्रममा त्यहाँ ठूलो बालुवाखानी रहेको खुलेपछि कुइँकेलले सूचना चुहावट गरी ठेकेदार उक्साएर खानी ऐन आकर्षित गराई बालुवाखानी सञ्चालन गर्ने वातावरण बनाएको अख्तियारको आरोप थियो । प्रतिस्पर्धाबिना ठेक्का सम्झौता गराई कोषको एक करोड ६३ लाख आम्दानी हिनामिना गराएको भन्दै अख्तियारले उनीमाथि खानी सञ्चालन भएको जग्गामा रहेका १८ सय ६९ वटा लौठसल्लाका रुख काट्ने क्रममा थप ४ लाख ४८ हजार रुपैयाँ भ्रष्टाचार गरेको आरोप लगाएको थियो । तर विशेष अदालतले भने कुइँकेलमाथिको आरोप पुष्टि हुन नसकेको ठहर्याएको छ । कुइँकेलले बालुवा उत्खननकर्तासँग मिलेमतो गरी बदनियत राखी कोषलाई हानि नोक्सानी पुर्याउने काम गरेको भन्न मिल्ने अवस्था रहेन, विशेषको फैसलामा भनिएको छ, त्यसमा पनि गोठाटारस्थित कोषको नाउँमा रहेको जग्गामा सञ्चालित बालुवा खानीको अनियमितता सम्बन्धमा यस्तो कारणबाट कुइँकेलउपर मुद्दा चलाउन परेको भन्ने आरोपपत्रमा कहीँ कतै उल्लेख भएको देखिन नआएको समेतबाट शंकाको भरमा मात्रै कसुरदार ठहर्याउन मिल्ने अवस्था रहेन ।कुइँकेलपछि सदस्यसचिव नियुक्त नाहटामाथि तोकिएभन्दा बढी परिमाणमा बालुवा उत्खनन एवं निकासी गर्न दिएर एक करोड ७८ लाख भ्रष्टाचार गरेको अख्तियारले आरोप लगाएको थियो । तत्कालीन संस्कृतिमन्त्री मीनेन्द्र रिजालको कार्यकालमा सदस्यसचिव नियुक्त नाहटाले अवैध खानीबारे आफूलाई अनभिज्ञ देखाएर कोषलाई थप १४ लाख २६ हजार रुपैयाँ नोक्सान पुर्याएको अख्तियारको दाबी थियो । वातावरण प्रभाव मूल्यांकन गरी खानी सञ्चालन गराएका नाहटाले सम्झौता रद्द गरेपछि फेरि उही ठेकेदारसँग सम्झौता गरेको अख्तियारको दाबी थियो । उनलाई सफाइ दिनुको कारणबारे विशेष अदालतले भनेको छ, नाहाटाउपर कसुर स्थापित हुन सक्नेगरी आफूहरूले दिएको प्रतिवेदनलाई स्पष्ट पार्न सकेको देखिन नआएको समेतबाट बालुवाखानीबाट कोषलाई हानि नोक्सानी पुग्न गएको भन्न मिलेन ।अख्तियारले जिल्ला विकास समिति काठमाडौंका तीन तत्कालीन स्थानीय विकास अधिकारीहरू महेन्द्रलाल श्रेष्ठ, गोपाल पराजुली र प्रेमराज जोशीमाथि अवैध रूपमा खानी सञ्चालनको स्वीकृति दिएको आरोप थियो । बालुवाखानीको अनुमति दिने अधिकार पाएको जिविसले खानी विभाग र जिविसकै खानी समितिको स्वीकृतिबिना अनुमति दिएको, राजस्व छलेको र अवैध सिफारिसपत्रलाई वैध बनाएको आरोप थियो । श्रेष्ठ अवैध वन कटानको आरोपमा समेत मुछिएका थिए । पराजुलीमाथि राजस्व छलेको र जोशीमाथि १५ महिनासम्म अवैध खानी सञ्चालन हुँदा मौन बसेर राजस्व चुहावट गरेको आरोप थियो ।विशेष अदालतले तीनै जनामाथि कसुर स्थापित हुन नसक्ने ठहर्याएको छ । खानी दर्ता, नवीकरण गर्नेजस्ता कामको सन्दर्भमा पत्राचार गर्दा सामान्य प्रक्रियागत कारबाही नमिलेको भन्ने आधारमा मात्रै श्रेष्ठमाथि बदनियत राखी हानि नोक्सानी पुर्याएको भन्न नमिल्ने विशेष अदालतले ठहर्याएको छ । गोपाल पराजुलीको हकमा केवल शंका र अनुमानको भरमा पराजुलीलाई कसुरदार ठहर्याउनु कानुन तथा न्यायसंगत नहुने निष्कर्ष निकालेको छ । विशेष अदालतले अर्का स्थानीय विकास अधिकारी प्रेमराज जोशी र अधिकृत भीष्म मल्लमाथिको आरोप पनि पुष्टि हुन नसकेको ठहर्याएको छ । कोषका निर्देशक राजुकुमार रेग्मीमाथि नक्कली कागजात बनाएको र कोषको आम्दानी चुहावट गरेको भनी अख्तियारले लगाएको आरोप ठहर हुन नसक्ने फैसला विशेष अदालतले गरेको छ ।"
मन्त्री फिर्ता बोलाउँछौं,"काठमाडौँ सत्तारूढ दल राष्ट्रिय प्रजातन्त्र पार्टीले सरकारको गतिविधिप्रति असन्तोष जाहेर गरेको छ । गठबन्धन संस्कृतिभन्दा बाहिर गएको, सत्ता सञ्चालनका कुनै पनि काममा आफ्नो पार्टीसित सल्लाह नलिइएको उल्लेख गर्दै राप्रपाका राष्ट्रिय अध्यक्ष प्रकाशचन्द्र लोहनीले आफ्ना मन्त्रीहरूलाई फिर्ता बोलाउने तयारी भइरहेको बताए ।पार्टी सरकारमा रहेको भन्नुमात्रै छ । कुनै विषयमा सल्लाह छैन । राष्ट्रिय समस्या समाधान पनि भएनन्, लोहनीले सोमबार कान्तिपुरसँग भने, हाम्रा तर्फबाट मन्त्रिपरिषद्मा सहभागी मन्त्रीहरूलाई फिर्ता बोलाउने विषयमा छलफल भइरहेको छ ।उनले यो सरकारले स्थानीयदेखि कुनै पनि तहको चुनाव नगर्ने प्रस्ट भएको समेत बताए । मधेसी मोर्चाले उठाएको मागलाई सम्बोधन गर्न नसकेको र सत्तामा सहभागी हुँदा गरिएका प्रतिबद्धताअनुसार चुनावसमेत गराउने संकेत नदेखिएको उनले बताए । लोहनीका अनुसार यी विषयमा केन्द्रीय कार्यसम्पादन बैठक चाँडै बसी आवश्यक निर्णय लिने तयारीमा राप्रपा छ । पार्टीका नेताहरूलाई फागुन पहिलो साता हुने राष्ट्रिय महाधिवेशनको चटारोसमेत भएकाले बैठकको मिति तय हुन सकेको छैन ।नेता लोहनीले कांग्रेसमाओवादी केन्द्र गठबन्धनले राष्ट्रिय समस्या सुल्झाउनुको सट्टा झन् बल्झाएको दाबी गरे । न हाँसको चाल, न कुखुराको चाल जस्तो भयो सरकार । यस्तो बेला सहभागिताले हाम्रो पार्टीलाई राम्रो गर्दैन, लोहनीले भने । राप्रपाले यसअघि नै मधेसको समस्या चाँडो सुल्झाउन नसकेको, चुनाव केन्द्रित नभएको भन्दै सरकारको आलोचना गरिसकेको छ ।"
९३७ गार्डको करार रद्द,"काठमाडौं संयुक्त अरब इमिरेट्स (यूएई) स्थित हिमाया सेक्युरिटी सर्भिसले ९ सय ३७ नेपाली सुरक्षा गार्डको करारपत्र रद्द गरेको छ । कम्पनीले २ हजार १० जना विदेशी सुरक्षा गार्डको करार रद्द गर्दा नेपाली पनि परेका हुन् ।हिमायाले आफ्नो व्यवस्थापनलाई पुन:संरचना गर्न सुरक्षागार्डको करार सेवा रद्द गरेको जनाएको छ । रद्द भएका सुरक्षागार्डहरूको सेवा अवधि अप्रिल १ मा सकिनेछ । कम्पनीले रद्दमा परेका सबै सुरक्षागार्डलाई सूचना दिइसकेको छ । करार सेवा रद्दमा परेका कामदार भने चिन्तित छन् । तीनवर्षे करार अवधि सकिएकाले नथपेको हामीलाई भनियो, बुटवलका कुमार सापकोटाले भने, नयाँ कामदार ल्याउनभन्दा हामीलाई नै मौका दिन अनुरोध गरेका छौं । हिमायाले नयाँ सम्झौता गरेका १ सय २४ जना नेपाली सुरक्षागार्डलाई समेत काम दिएको छैन । हिमायाको व्यवस्थापनले नेपाली दूतावासका अधिकारीहरूलाई पुराना सुरक्षाकर्मीको पनि करार अवधि रद्द गरेको जानकारी दिएको छ । हिमायामा झन्डै ८ हजार सुरक्षाकर्मी कार्यरत छन् । त्यसमा झन्डै ३ हजार नेपाली सुरक्षागार्ड छन् । हिमायामा सबभन्दा बढी एसआरएस म्यानपावर कम्पनीमार्फत कामदार गएका थिए । दलालले अवैध बाटो प्रयोग गरी त्यस कम्पनीमा कामदार लगेका थिए । नेपाली दूतावासले हिमायाको व्यवस्थापनलाई भेटेर नयाँ सम्झौता गरेका कामदारलाई स्वदेश नपठाउन अनुरोध गरेको छ ।"
भारतको व्यवहार उदार हुनुपर्छ,नयाँदिल्ली भारतको संस्थापनसँग निकट थिंकट्यांक अन्तर्राष्ट्रिय सहयोग परिषद्का अध्यक्ष वीरेन्द्र गुप्ताले ठूलो देश भारतले नेपालसँगको व्यवहारमा उदार हुनुपर्ने बताएका छन् । नीति अनुसन्धान प्रतिष्ठान नेपालसँगको सहकार्यमा भारतको राजधानी नयाँदिल्लीमा परिषद्ले सोमबार गरेको नेपालभारत सांस्कृतिक सम्बन्ध कार्यक्रममा बोल्दै उनले भारतले नेपालको आर्थिक विकासमा सहयोग गर्नुपर्ने बताए । गुप्ता भारतका पूर्वराजदूतसमेत हुन् ।भारतले दिने सहयोग नेपालको आर्थिक विकासका लागि पर्याप्त नहुन सक्ने भन्दै उनले नेपाल तेस्रो मुलुकबाट सहयोग लिन स्वतन्त्र रहेको समेत बताए । गुप्ताले नेपालभारत सम्बन्धमा पारस्परिक हित हुनुपर्नेमा जोड दिए । नेपालले भारतको सुरक्षा चासोलाई राम्रोसँग सम्बोधन गर्नुपर्ने र भारतले पनि नेपालको विकासमा सहयोग गर्नुपर्ने धारणा राखेका थिए । संस्थाका महासचिव श्याम पाण्डेले नेपालमा बढ्दो एनजीओहरूको घूसपैठ तथा गतिविधिप्रति चासो व्यक्त गरेका थिए । उनले केही एनजीओको गतिविधि भारत तथा चीनको सीमामा बढेको समेत बताए । उनले नेपालमा भएको धर्म परिवर्तनबारे आफूहरूको चासो रहेको बताए । विशेषगरी भारतीय जनता पार्टीले नेपालमा हुने गरेको धर्म परिवर्तनप्रति चासो व्यक्त गर्दै आएको छ ।भारतका लागि नेपालका राजदूत दीपकुमार उपाध्यायले नेपालको आन्तरिक व्यवस्थापन तथा भारतले नेपाललाई दिएको बिजुलीको मात्रामा वृद्धि भएका कारण लोडसेडिङ अन्त भएको बताए । उपाध्यायले पछिल्लो समयमा नेपालले व्यापारसम्बन्धी केही समस्या भोगिरहेको उल्लेख गरे । उनले कोलकाता बन्दरगाहमा तेस्रो मुलुकबाट आउने सामानमाथि ४६ प्रतिशत सेवा शुल्क लगाइएको र जुटमा समेत केही समस्या रहेकाले त्यसलाई तत्काल समाधान गर्नुपर्नेमा जोड दिए । नेपालमा रहेका पुराना भारतीय नोटहरू साट्ने सम्बन्धमा भारतले सकेसम्म छिटो निर्णय लिनुपर्ने बताए । भारतीय विदेश मन्त्रालयमा नेपाल र भुटान डेस्क हेर्ने सहसचिव सुधाकर दलेलाले नेपालभारत उच्चस्तरीय भ्रमण आदानप्रदानले सम्बन्ध सुदृढ भएको बताए ।सोमबार सुरु दुईदिने कार्यक्रममा भाग लिन नेपालबाट झन्डै तीन दर्जनभन्दा बढीको सहभागिता छ । गोष्ठीमा नेपाल र भारतको सांस्कृतिक सम्बन्धबारे छलफल हुनेछ ।
गाडी धनीले ब्लडमनी नदिँदा जेलमा,"काठमाडौं गाडी धनीले ब्लडमनी नतिर्दा चतारा बराहक्षेत्र ६, सुनसरीका ३६ वर्षीय भूपाल बस्नेत नौ महिनादेखि साउदी अरबको जेलमा छन् । बस्नेतलाई साउदी जाने क्रममा रियाद विमानस्थलबाटै गत २२ मेमा पक्राउ गरिएको थियो । अर्को कम्पनीमा काम गर्न साउदी आएको थिएँ । पुरानो मालिकले साउदी नागरिकलाई दिनुपर्ने ब्लडमनी दिएका रहेनछन् । चालकको हैसियतले मलाई पक्राउ गरेर राखिएको छ, उनले फोनबाट भने, ब्लडमनी नतिरेसम्म जेलमै राख्ने प्रहरीले बताएको छ । उनलाई रियादबाट झन्डै ३५० किमि टाढा पर्ने आलकासिम बुरेदा जेलमा राखिएको छ । प्रहरीले बस्नेतलाई ब्लडमनीबापत मृतकका परिवारलाई ७५ हजार रियाल (२२ लाख ५० हजार रुपैयाँ) बुझाउनुपर्ने जानकारी दिएको छ ।पाँच वर्षअघि जेद्दा रोडमा भएको सडक दुर्घटनामा एक जना साउदी नागरिक मारिएका थिए । गाडी पन्चर भएर सडक छेउमा लगेर पार्किङ गर्दै थिएँ । पछाडिबाट तीव्र गतिमा आएको गाडी छिर्यो । गाडी चालकको घटनास्थलमै मृत्यु भयो, उनले भने, कम्पनीले गाडीको बिमा गरिदिएको थिएन । यो घटना भएपछि उनले तीन वर्षसम्म साउदी अदालतमा तारेख धाएका थिए । त्यतिखेर मलाई ब्लडमनी दिनुपर्ने दायित्व कम्पनीको भनेपछि म स्वदेश फिर्न पाएँ । मैले नै दिनुपर्ने भएको भए साउदीबाट फर्किन पाउँदिनथें, उनले भने, फर्केर डेढ वर्ष घर बसेर पुन: साउदीमै अर्को कम्पनीमा काम गर्न गएका बेला विमानस्थलमा समातिएँ । दुर्घटनाको जिम्मा पुरानो कम्पनी बुरेदा अलमहमिदले लिएको छैन । धेरैपटक पुरानो मालिकलाई ब्लडमनी दिन अनुरोध गरें । उनले आफूले नतिर्ने बताउँदै आएका छन्, उनले भने । बस्नेतले त्यत्रो रकम तिर्न सक्ने हैसियत आफ्नो नभएको भन्दै कूटनीतिक पहलमार्फत रिहाइ गरिदिन नेपाली दूतावासलाई अनुरोध गरेका छन् ।"
ताइवानबाट सहयोग,काठमाडौं ताइवानमा रहेका नेपालीको संगठन नेपाल ताइवान एसोसिएसन (एनटीए) ले भूकम्पले ध्वस्त भएको काभ्रेको चण्डेनीस्थित कालीकुमारी प्राथमिक विद्यालयको भवन निर्माण गरेको छ । एनटीएले करिब २४ लाख रुपैयाँ लागतमा विद्यालयको पक्की भवन निर्माण गरिदिएको हो । एनटीएका अध्यक्ष राजु गुरुङले निर्माण सम्पन्न भएलगत्तै विद्यालय व्यवस्थापन समितिलाई भवन हस्तान्तरण गरिएको जनाएका छन् ।
बिहे गर्न नमान्दा प्रेमिकालाई एसिड,"इलाका प्रहरी बुटवलका डीएसपी मुकुन्द मरासिनीका अनुसार आइतबार घुम्न भनेर बुटवल आएका उनीहरू मेरिडियन होटलमा बसेका थिए । मृतककी सानिमा ४० वर्षे मीना खरेलसहित उनीहरू ४ बजे होटल पुगेका थिए । होटलमा सानिमालाई छुट्टै सुताएर उनीहरू एउटै कोठामा सुतेका थिए । साँझ १० बजे कोठामा गएका कोइरालाले मध्यरातमा एसिड खन्याए । युवतीले चिच्याएर सहयोग मागेपछि होटल कर्मचारीले ढोका फुटालेका थिए । उनीहरूले भाग्ने प्रयासमा रहेका कोइरालालाई ढोका बन्द गरेर नियन्त्रणमा लिई प्रहरीको जिम्मा लगाएका थिए । प्रहरीले राति नै युवतीको उद्धार गरी लुम्बिनी अञ्चल अस्पताल पुर्याएको थियो । ८० प्रतिशतभन्दा बढी शरीर जलेकी उनको त्यहाँ उपचार सम्भव नभएपछि भैरहवास्थित युनिभर्सल मेडिकल कलेज पुर्याइएको थियो । कलेजले पनि उपचार नहुने जनाएपछि सामान्य मलमपट्टी गरेर काठमाडौंस्थित बर्निङ सेन्टर लैजाने तयारी गर्दागर्दै सोमबार मध्याह्न उनको मृत्यु भयो । घटनाको प्रारम्भिक अनुसन्धान र सोधपुछबाट प्रेमसम्बन्ध देखिन्छ, रूपन्देहीका एसपी रवीन्द्र धानुकले भने, अभियुक्त र घटनासँग सम्बन्धित अन्य व्यक्तिलाई प्रहरीले तत्काल नियन्त्रणमा लिइसकेकाले विस्तृत खुल्ने छ । बिहान ४ बजे उपचारका लागि युनिभर्सल ल्याइँदा तुलसी अचेत थिइन् । अस्पतालका स्वास्थ्यकर्मीका अनुसार एसिडले टाउको खुइलिसकेको थियो । शरीरका मांसपेशी नष्ट हुन लागेका थिए । अस्पतालका इमर्जेन्सी विभाग प्रमुख डामनोहर जोशीले अस्पताल ल्याइपुर्याउँदा ६५ प्रतिशतभन्दा धेरै शरीरका भाग जलिसकेको बताए । सामान्यतया ४० प्रतिशतभन्दा धेरै शरीर जलेपछि बचाउन कठिन हुन्छ, जोशीले भने, अन्यत्र लगिएको भए पनि बचाउन नसकिने अवस्था थियो । अभिभावक आएपछि उनीहरूको आग्रहमा अन्यत्र रिफरका लागि पत्र लेखेर घाइतेलाई गाडीमा राख्दै गर्दा प्राण गएको थियो । घटनाको जानकारी पाएपछि तुलसाकी आमा निर्मला सापकोटा र मामा भीमलाल अर्याल बिहान अस्पताल आइपुगेका थिए । त्यस केटाले मेरो छोरीलाई विवाह गर्न भन्दै तीन वर्षदेखि पछ्याउँदै आए पनि मानेकी थिइनँ, भीम अस्पतालमा शव पोस्टमार्टमपछि आमा निर्मलाले भनिन्, मेरो छोरी बसेको ठाउँ कहाँबाट पत्ता लगाएर मार्नका लागि आएछ, थाहै भएन । एउटा प्रोजेक्टमा काम गर्दै गरेकी छोरी काम विशेषले बुटवल आउने भनी आइतबार घरबाट सानीआमा (आफ्नो बहिनी) लाई साथमा लिएर आएको उनले बताइन् ।आमाका अनुसार तुलसा र सुनीलको तीन वर्षअघि फेसबुकबाट चिनजान सुरु भएको हो । कहिलेकाहीं आफ्नै सामुन्ने दुई जनाको मोबाइलमा कुराकानी हुने गरेको पनि उनलाई जानकारी थियो । तीन वर्षअघि बिहेका लागि सुनील छोरी माग्न आएको उनले बताइन् । उसले मन पराए पनि छोरीले मन पराएकी थिइनँ, उनले दाबी गरिन्, कति पटक मेरै सामुन्ने मोबाइलमा कुरा गर्दा अर्कीसँग बिहे गरिसकेको व्यक्तिले किन मलाई बिहे गर्न खोजेको भन्दै गाली गर्ने गर्थी । घटनास्थलको प्रकृति र प्रहरी अनुसन्धानले भने उनले बताएजस्तो देखिँदैन । आरोपीले तीन वर्षदेखि गहिरो प्रेमसम्बन्ध रहेको दाबी गरेका छन् । तर पछिल्लो समय तुलसाले अर्कैसँग सम्बन्ध राख्न थालेको शंका लागेकाले एसिड खन्याएको बयान प्रहरीलाई दिएका छन् । प्रारम्भिक छानबिनले दुईबीच गहिरो प्रेम र पछि केही खटपट देखिन्छ, डीएसपी मरासिनीले भने, प्रेममा तिक्तता आएकाले पूर्वयोजनाअनुरूप साथमा एसिड ल्याएर घटना गराएको देखिन्छ ।प्रहरी हिरासतमा रहेका कोइरालाले तुलसासित चार वर्षदेखिको प्रेमसम्बन्ध रहेको दाबी गरे । उक्त प्रेम बचाउन नसकेपछि यस्तो गरेको उनले बयान दिएका छन् । उनी दुबईमा रोजगारी गर्थे । उनीहरूबीच सम्बन्ध गाँसिएपछि तुलसालाई दुबईसमेत लगेका थिए । दुई वर्ष साथै बसेकी थिइन् । एक वर्षअघि फर्किइन् । फर्किंदा उनले युवकले कमाएको रकमसमेत ल्याइएकी थिइन् । सुनील एक महिनाअघि आएका हुन् । उनीहरू दुबईमै पतिपत्नी जस्तै बनेर बसेका थिए । घर आएर सुनीलले बिहेको कुरो गर्दा युवतीले इन्कार गरिन् । सुनीलले उनको अर्कै व्यक्तिसित सम्बन्ध रहेको प्रहरीलाई बताए । त्यसपछि उनले तुलसालाई सम्झाउने प्रयास गरे । बिहे गर्न राजी भइनन् । उनले युवतीका नजिकका मान्छेसित सल्लाह लिन खोजे । तर विवाहको वातावरण बनेन । तुलसाबिना आफू सामान्य रूपमा बाँच्न सक्छु जस्तो नलागेको उनको बयानमा उल्लेख छ । आफ्नो हुन नसकेपछि अरूको पनि नहोस् भनेर अनुहार बिगार्नेे सोच बनाएको कोइरालाले दाबी गरे । युवतीसित घुम्न जाने योजना बनाए । एक्लै जान नमानेपछि सानिमालाई साथै ल्याए । ४० वर्षीया मीनालाई उनीहरूको प्रेमबारे थाहा थियो । उनी दुवैको राम्रो होस् भन्ने चाहन्थिन् । आफन्त भेट्ने बहाना बनाएर घुम्न निस्किएका थिए । तीनै जना दिउँसो नारायणगढबाट बस चढे । अपराह्न आइपुगे । एकैछिन घुमे । खाना खाएर साढे ९ बजेतिर कोठामा सुत्न गए । कोठामा पनि बिहेका लागि सम्झाउन खोजे । आनाकानी गरेपछि राति १२ बजे एसिड खन्याएको उनले बताए । प्रहरी नियन्त्रणमै रहेका बेला युवतीको मृत्युको खबरले उनी अत्तालिए । सानिमा मीनाले उनीहरूबीच प्रेम रहेको एक वर्षअघि थाहा पाएको बताइन् । केटाले शंका गर्न थालेकाले विवाहबारे कुरा बिग्रिएको उनले बताइन् ।"
"घर सुनसान, छिमेकी बेखबर","नवलपरासी (गैंडाकोट) गैंडाकोट६ स्थित शिवचोक सोमबार शान्त थियो । स्थानीय खेतबारीमा काममै व्यस्त थिए । कोही घरमै गफिरहेका थिए । प्राय: घरहरूमा सर्वसाधारणको आउजाउ देखिन्थ्यो । तर एउटा घरमा भने ठूलो ताला झुन्ड्याइएको थियो । सुनसान थियो । आँगनमा चप्पल यत्रतत्र छरिएका थिए । मान्छे कहाँ गए भनेर आडैमा रहेका छिमेकीले समेत पत्तो पाउन सकेका थिएनन् । जुन घर निर्मला सापकोटाको थियो । छोरी तुलसा आइतबार भरतपुर जाने हल्ला सुनेका छिमेकीले आमा पनि उतै गएको अनुमान लगाए । सोमबार बिहानैबाट घरमा ताला लगाइएको थियो । ममीले निर्मला आन्टी आएपछि दूध दिनु भन्दै मलाई छाडेर मेलामा जानुभएको थियो, सापकोटाकै घर छेउकी छिमेकी पवित्रा ढकालले भनिन्, तर साँझ पर्दासम्म आन्टी आउनु भएन, तुलसा दिदी भरतपुर जानुभएकाले उतै भेट्न जानुभएको होला ।सापकोटा कता गइन् ? किन ताला लगाइयो ? पवित्रा मात्र होइन, आसपासका कसैलाई थाहा थिएन । बिहानैबाट घर सुनासन छ, अर्की छिमेकी गीता भुसालले भनिन्, कतै आफन्तकोमा घर जानुभएको होला । छोरीको मृत्युको खबरले उनी बुटवल गएको गाउँलेले थाहा पाएनन् । साँझसम्म गाउँले घटनाबारे जानकार थिएनन् । सञ्चारकर्मीले अवगत गराएपछि मात्र छिमेकीले थाहा पाए । थाहा पाउनासाथ गाउँले भावविह्वल बने । नानीको आनीबानी राम्रो थियो, कसले उनलाई मारेर पाप गर्यो, छिमेकी पूर्णकला सुवेदीले विलौना गर्दै भनिन्, त्यसलाई दण्डित गर्नुपर्छ ।निर्मलाले श्रीमान र ठूलो छोरालाई पनि दुर्घटनामा गुमाएकी थिइन् । आज सँगै रहेकी छोरीले पनि सधंैका लागि छोड्दा कस्तो भएको होला, पूर्णकलाले भनिन् । छिमेकी फणीन्द्र भुसालले भने, घटनामा संलग्नलाई कडाभन्दा कडा कारबाही हुनुपर्छ । गाउँले साँझ अबेरसम्म शवको प्रतीक्षामा बसेका थिए ।"
घटना कमजोर कानुनको उपज,"काठमाडौं प्रेमीको एसिड (तेजाब) आक्रमणबाट नवलपरासी गैंडाकोटकी तुलसा सापकोटाको मृत्युले एसिड प्रहारका पुराना घटना फेरि सम्झाइदिएको छ । कमजोर कानुनको फाइदा उठाउँदै एसिड प्रहारका घटनामा संलग्नहरूले उन्मुक्ति पाउने गरेकै कारण यस्तो घटना बढेको कानुन व्यवसायीहरू बताउँछन् । २०७१ फागुन १० मा काठमाडौंको वसन्तपुर झोंछेको ट्युसन सेन्टरभित्रै संगीता मगर र सीमा बस्नेतमाथि एसिड प्रहार भएको थियो । एसिडबाट सीमाको अनुहारमा धेरै क्षति पुगेको थियो भने संगीताको शरीर सामान्य जलेको थियो । झन्डै महिना दिनपछि अर्थात् चैत ५ गते घटनामा संग्लन जीवन विक पक्राउ परे । काठमाडौं प्रहरी परिसरले जीवनविरुद्ध ज्यान मार्ने उद्योगअन्र्तगत मुद्दा चलाएको थियो, जसमा काठमाडौं जिल्ला अदालतले दस वर्षको जेल सजाय तोकेको थियो । एसिड प्रहारका अधिकांश घटनामा महिला नै पीडित बन्नुपरेको छ । २०७२ फागुनमा दाङमा एसिड प्रहारकै अर्को घटना भएको थियो । घोराही२ गुलरियाकी रीता चौधरीलाई पसल बन्द गर्न लागेका बेला मुखमा मास्क लगाएर आएका युवकले एसिड छ्यापेका थिए । कान्तिपुरसँग कुरा गर्दै सीमाले एसिड छ्याप्ने जस्तो जघन्य अपराधमा नेपालको कानुन अत्यन्त कमजोर भएको बताइन् । उनले भनिन्, कानुन बलियो हुन्थ्यो भने मैले प्राकृतिक अनुहार गुमाउनु पर्थेन ।सर्वोच्च अदालतले महिलाउपर हुने एसिड आक्रमणका घटनामाथि छुट्टै कानुनी कारबाही गर्नुपर्ने परिकल्पना गरेको छ । २०६६ साउन २८ को सर्वोच्च अदालतको फैसलाले महिलामाथि हुने एसिड आक्रमणजस्ता घटनाका अपराधीलाई कारबाही गर्न छुट्टै कानुन बनाउन आदेश दिएको थियो । तर त्यस्तो कानुन अहिलेसम्म बनेको छैन । मुलुकी ऐनको ज्यानसम्बन्धी महलमा तेजाब छ्याप्ने अपराधका विषयमा कुनै उल्लेख छैन । ज्यानसम्बन्धी महलको १६ नम्बरमा ज्यान मार्न सक्ने कुनै कुरा गरेमा वा ज्यान मारेको भए १० देखि १५ वर्षसम्म र नमरेको भए पाँच वर्षदेखि १२ वर्षसम्म जेल सजाय हुने व्यवस्था छ । अधिवक्ता टीकाराम भट्टराई मौजुदा कानुनले एसिड छ्याप्नेजस्तो जघन्य अपराधलाई समेट्न नसकेको बताउँछन् । भारतमा एसिड छ्याप्ने घटना बढेपछि त्यसलाई नियन्त्रण गर्न छुट्टै कानुन निर्माण गरिएको प्रसंग सुनाउँदै उनले भने, दोषीलाई कडा कारबाही गर्ने स्पष्ट कानुन अभावमा यस्ता घटना दोहोरिरहेका छन् । जुरी नेपाल नामक गैरसरकारी संस्थाका तर्फबाट शशि बस्नेतले एसिड आक्रमण गर्ने अपराधीमाथि मुलुकी ऐनअन्तर्गत रहेर गरिने कारबाही अन्त्य हुनुपर्ने र नयाँ कानुन बनाउनुपर्ने माग गर्दै रिट दायर गरेकी थिइन् । उक्त मुद्दामा सर्वोच्च अदालतले २०७३ भदौ १५ मा एसिड आक्रमणको अपराध गर्ने व्यक्तिलाई सजाय गर्न छिटो कानुन निर्माण गर्नु भन्दै अग्राधिकार दिई सुनुवाइ गर्नुपर्ने सूचीमा राखेको थियो । छिटो निर्णय आवश्यक पर्ने मुद्दाहरूको सन्दर्भमा सर्वोच्चले यस्तो अग्राधिकार दिने गर्छ । सीमा र संगीताको मुद्दा हेरेका अधिवक्ता रक्षाबहादुर रैका मगरले विद्यमान कानुनको कमजोरीकै कारण अपराधीको मनोबल बढिरहेको बताए ।"
एसएसपी खत्री चार दिन हिरासतमा,"काठमाडौं सुन तस्करी अभियोगमा पक्राउ परेका एसएसपी श्याम खत्रीलाई काठमाडौं जिल्ला अदालतले चार दिन हिरासतमा राख्ने अनुमति दिएको छ । नेपाल प्रहरीको केन्द्रीय अनुसन्धान ब्युरोले संगठित अपराध ऐनअन्तर्गत मुद्दा चलाउँदै खत्रीमाथि अनुसन्धान सुरु गर्न न्यायिक हिरासतमा राख्न समय मागेको थियो । स्रोतका अनुसार ढुंगेलको इजलासमा खत्रीले आफूले कानुनले दिएको जिम्मेवारी मात्रै पूरा गरेको भन्दै इन्कारी बयान दिएका थिए । यसअघि पुस २१ मा पक्राउ परेका बाँकेका गोपालबहादुर शाही, सुन लिन आउने मोरङका दीनबन्धु थापा र धनुषाका सन्तोष काफ्लेलाई पनि प्रहरीले अदालतबाट म्याद थप्दै अनुसन्धान जारी राखेको छ ।"
दुई मुख्य न्यायाधीश नियुक्त,काठमाडौं न्याय परिषद्ले उच्च अदालतका दुई न्यायाधीशलाई मुख्य न्यायाधीशमा नियुक्त गरी पदस्थापन गर्न सिफारिस गरेको छ । परिषद्को सोमबारको बैठकले उच्च अदालत जनकपुरको राजविराज इजलासका न्यायाधीश कुमार चुडाललाई उच्च अदालत पोखराको मुख्य न्यायाधीश र उच्च अदालत तुलसीपुरको नेपालगन्ज इजलासका न्यायाधीश डा कुलरत्न भुर्तेललाई उच्च अदालत विराटनगरको मुख्य न्यायाधीश नियुक्ति गर्न सिफारिस गरेको हो ।
मोबाइलमा अश्लील फोटो राख्दा जेल,काठमाडौं मलेसियाको एक अदालतले आफ्नो मोबाइलमा अश्लील फोटो राखेको भन्दै एक नेपालीलाई एक वर्ष जेल सजाय सुनाएको छ । अदालतमा २९ वर्षीय भेटलबहादुर बमले अभियोग स्वीकार गरेको स्थानीय सञ्चारमाध्यमले जनाएका छन् । मलेसियामा सफाइ मजदुरको काम गर्दै आएका बमले सामसुङ ग्यालेक्सी मोबाइलमा ५ वटा अश्लील तस्बिर राखेका थिए ।
आवेदकको अन्तिम नामावली तयार,"काठमाडौं सरकारले भूकम्पपीडितलाई खुला गरेको १५ सय ट्याक्सीका लागि आवेदन दिनेहरूको अन्तिम नामावली तयार गरेको छ । यातायात व्यवस्था विभागका प्रवक्ता टोकराज पाण्डेले १ लाख ४८ हजार आवेदकको नामावली तयार पारेको बताए । विभागले यो नामावली सार्वजनिक गर्ने तयारी गरेको छ । सफ्टवेयरमा राखिसकेका छौं, उनले भने, किताब तयार गरी भूकम्प प्रभावित जिल्लामा पनि आवेदकको नाम पठाउँछौं, नाम दोहरिएनदोहोरिएको हेरेर अन्तिम रुजु गरी सम्बन्धित जिल्लाले पठाएपछि गोलाप्रथाद्वारा ट्याक्सी नम्बर वितरण प्रक्रिया अघि बढाउँछौं ।भौतिक पूर्वाधार तथा यातायात मन्त्रालयले भूकम्पबाट अति प्रभावित १४ जिल्लाका पीडितलाई ट्याक्सी किन्न साउन ५ देखि आवेदन माग गरेको थियो । कम्प्युटरमा अभिलेख गर्नु परेकाले ढिलाइ भएको पाण्डेको भनाइ छ । २०७२ जेठ २८ मा मन्त्रालयले भूकम्पपीडितलाई ट्याक्सीको अनुमति दिने निर्णय गरेको थियो । तर, यातायात व्यवसायीको दबाबले मन्त्रालय र यातायात व्यवस्था विभागले उक्त निर्णय कार्यान्वयनमा ढिलाइ गरेका थिए ।दोलखा, गोरखा, सिन्धुपाल्चोक, काभ्रे, रसुवा, धादिङ, नुवाकोट, भक्तपुर, काठमाडौं, ललितपुर, मकवानपुर, सिन्धुली, रामेछाप र ओखलढुंगा गरी १४ जिल्लालाई सरकारले भूकम्पबाट अति प्रभावित जिल्लामा सूचीकृत गरेको छ । ट्याक्सीमा भन्सार छुट तथा कुनै पनि सहुलियत भने नभएको प्रवक्ता पाण्डेले बताए । पीडित आफैं सक्कल प्रमाणपत्रसहित उपस्थित हुनुपर्ने र एकजनाले एकभन्दा बढी आवेदन दर्ता गर्न नपाइने पनि उनले बताए । उनका अनुसार बढी आवेदन परेकाले गोलाप्रथाद्वारा छनोट गरिनेछ ।तत्कालीन भौतिक पूर्वाधार तथा यातायातमन्त्री विमलेन्द्र निधिका पालामा ३३ सय ५० नयाँ ट्याक्सी थप्ने निर्णय भएको थियो । त्यसमध्ये सर्वसाधारणलाई ७ सय, यातायात व्यवसायीलाई ६ सय ५० र ट्याक्सी चालकलाई ५ सय नयाँ ट्याक्सी दिने निर्णय भएको थियो । सर्वसाधारण, यातायात व्यवसायी र ट्याक्सी चालकले गोलाप्रथाबाट ट्याक्सी प्राप्त गरिसकेका छन् । नयाँ ट्याक्सी थप्दा भाडादर र ट्याक्सीको मूल्य घट्ने भन्दै भूकम्पपीडितका नाममा थप ट्याक्सी नभित्र्याउन ट्याक्सी व्यवसायीले दबाब दिँदै आएका थिए । विभागका अनुसार उपत्यकामा हाल ७ हजार ट्याक्सी छन् । तीमध्ये ५६ सय ५० पुराना र १८ सय ५० नयाँ ट्याक्सी छन् । दिउँसो प्रतिकिमि ३५ रुपैयाँ र राति प्रतिकिमि ५४ रुपैयाँ ट्याक्सी भाडा व्यवसायीले असुल्ने गर्छन् । उपत्यकामा १ लिटर पेट्रोलले २२ किमि ट्याक्सी गुड्छ ।"
गर्भवती सेवाका सामग्री न्यून,"काठमाडौं स्वास्थ्य मन्त्रालयले विकास साझेदार संस्थाहरूको सहकार्यमा गरेको सर्वेक्षणले देशका दुई प्रतिशत स्वास्थ्य संस्थामा मात्रै गर्भवती सेवासम्बन्धी सम्पूर्ण सामान उपलब्ध भएको देखाएको छ । सन् २०१५ मा देशभरका ९ सय १९ संस्थामा सर्वेक्षण गरिएको थियो । तीमध्ये एक चौथाइ संस्थामा गर्भवती सेवासम्बन्धी निर्देशिका थियो । ९० प्रतिशतभन्दा बढीमा फेटेस्कोप र स्टेस्थेकोप टेप थियो । ३० प्रतिशत संस्थामा पेटको उचाइ नाप्ने टेप थियो । गर्भवती सेवा दिने संस्थाहरूमध्ये संक्रमण नियन्त्रणका लागि चाहिने सामग्री एक प्रतिशतभन्दा कम संस्थामा मात्रै भेटिएको प्रतिवेदनमा उल्लेख छ । १५ प्रतिशत स्वास्थ्य संस्था पिसाब जाँच र ३ प्रतिशत मात्रै एचआईभी परीक्षण गर्न सक्ने अवस्थामा थिए । अञ्चल र त्यसभन्दा माथिका अस्पतालमा मात्रै सबै प्रकारका स्वास्थ्य सामग्री भएको सर्वेक्षणले देखाएको छ । सरकारी संस्थाका तुलनामा निजीले संक्रमण नियन्त्रणका लागि राम्रो प्रयास गरेको पाइयो । ७९ प्रतिशत संस्थामा मात्र निर्मलीकरण गर्ने उपकरण भेटिएका थिए । अध्ययनअनुसार समग्रमा ९८ प्रतिशत स्वास्थ्य संस्थाले गर्भवती सेवा प्रदान गर्ने भेटिएको छ । साथै ती संस्थाले सातामा ५ दिन गर्भवती सेवा प्रदान गरेको बताइएको छ । सर्वेक्षणले स्वास्थ्य संस्थामा गर्भ जाँच गर्न आउने महिलालाई स्वास्थ्यकर्मीले सोध्नैपर्ने सामान्य कुरा पनि नसोध्ने गरेको देखाएको छ । गर्भ जाँचका लागि आएका महिलालाई स्वास्थ्यकर्मीले हालसालै केही औषधि सेवन गरेनगरेको विषयमा अनिवार्य रूपमा सोध्नुपर्ने भनिएको छ । तर जम्मा १२ प्रतिशत संस्थाले मात्र गर्भवतीलाई यस विषयमा सोध्ने गरेको पाइयो । गर्भ जाँचकै लागि आएका महिलालाई अन्तिमपटक कहिले महिनावारी भएको थियो भन्ने विषयमा समेत २२ प्रतिशत स्वास्थ्य संस्थामा नसोधिएको सर्वेक्षण प्रतिवेदनमा उल्लेख छ ।गर्भ जाँचका लागि पहिलोपटक स्वास्थ्य संस्थामा आएका महिलाको रगतमा हेमोग्लोबिनको जाँच अनिवार्य मानिन्छ । यस्तै, पिसाबमा प्रोटिन र ग्लुकोजको जाँच गर्नुपर्छ । तर यी विषयमा समेत स्वास्थ्यकर्मीले महिलालाई जानकारी नगराएको रिपोर्टमा उल्लेख छ ।"
"अनुमति एउटा, पढाइ अर्कै",स्थानीयस्तरमा अनुगमन गर्ने निकाय नभएको र अनुमति दिने निकायले पनि नियमित अनुगमन नगर्दा निजी प्राविधिक कलेजहरूले विद्यार्थीलाई ठग्ने क्रम बढ्दै गएको छ । सरोकारवाला निकायले यसतर्फ समयमै ध्यान दिएर नियन्त्रण गर्नु आवश्यक रहेको अभिभावकहरू बताउँछन् ।
जेठानीको रिसमा भतिजाको हत्या,"हत्यामा संलग्न पक्राउखोटाङ डम्बर्खु शिवालय१ स्थित काभ्रेखोला दोभानमा शनिबार दिउँसो मृत भेटिएकी युवतीको हत्यामा संलग्न भएको आरोपमा सोमबार खोटाङ चिसापानी४ का ४० वर्षीय रोहिन कार्कीलाई प्रहरीले पक्राउ गरेको छ । भोजपुर ७ कोदारकी २८ वर्षीया सुविता महत शनिबार मृत फेला परेकी थिइन् । कार्कीको साथबाट सुनको सिक्री र रगत लागेको कपडा फेला परेको प्रहरीले जनाएको छ । सुविता इटहरी जान्छु भन्दै माघ १९ गते घरबाट हिंडेकी थिइन् । घाँटी र अनुहारमा गहिरो चोट लागेको, घोप्टो परेर लडिरहेको अवस्थामा शनिबार उनको शव फेला परेको थियो । मृतकको पहिचान सोमबार बिहान मात्र खुलेको थियो । त्यसपछि मृतकका आफन्तको जाहेरीका आधारमा पाँच घण्टापछि कार्कीलाई पक्राउ गरिएको खोटाङका प्रहरी नायब उपरीक्षक नवीनकिशोर प्रधानले बताए । चिसापानीस्थित प्राथमिक स्वास्थ्य केन्द्रमा सोमबार पोस्टमार्टमपछि मृतकका भाइ सुवेन्द्र महतले शव बुझेको प्रहरीले जनाएको छ ।"
वकिल आन्दोलित,"पर्सा उच्च अदालतमा हालै गरिएको ८० न्यायाधीश नियुक्ति समावेशी नभएको भन्दै विरोध गरिरहेका २ नम्बर प्रदेशका कानुन व्यवसायीले सोमबार यहाँका सम्पूर्ण अदालतमा धर्ना दिएका छन् । पर्सादेखि सप्तरीसम्मका ८ जिल्लाका ११ अदालतमा धर्ना दिएका हुन् । बिहान ११ देखि दिउँसो १ बजेसम्म ८ जिल्ला अदालत, वीरगन्जस्थित जनकपुर उच्च अदालतको अस्थायी इजलास तथा जनकपुर र राजविराज उच्च अदालतको मूलगेटमा धर्ना दिइएको संघर्ष समन्वय समिति संयोजक सुधीरकुमार कर्णले जानकारी दिए । उनी अस्थायी इजलास वीरगन्ज बार एसोसिएसनका अध्यक्ष हुन् । यो पनि हाम्रो संघर्षअन्तर्गतकै एउटा महत्त्वपूर्ण कार्यक्रम हो, उनले भने, हाम्रो माग सम्बोधन नभएसम्म संघर्ष कुनै न कुनै रूपमा जारी राख्नेछौं ।"
आगलागीमा दुई बालबालिकाको मृत्यु,बागलुङ अधिकारीचौर ३ मा सोमबार बिहान ओमकार विकको गोठमा आगलागी हुँदा उनकी ३ वर्षीया छोरी सम्झना र ७ वर्षीय छोरा यमलालको जलेर मृत्यु भएको छ । गोठमा कुँडो पकाउने क्रममा आगलागी भएको भएको हुन सक्ने प्रहरीले जनाएको छ । स्थानीय र प्रहरी मिलेर आगो नियन्त्रणमा लिएका थिए । छोराछोरीको मृत्युले ओमकार दम्पती मुर्छा परेका छन् । उनीहरूको स्थानीय अस्पतालमा उपचार भइरहेको प्रहरी निरीक्षक खड्गनारायण शाहले बताए ।
थ्रेसहोल्ड अनिवार्य,"उदयपुर मधेसी जनअधिकार फोरम लोकतान्त्रिकका अध्यक्ष विजयकुमार गच्छदारले अब हुने निर्वाचनहरूमा थ्रेसहोल्ड अनिवार्य राख्नुपर्ने बताएका छन् । फोरम लोकतान्त्रिकद्वारा सदरमुकाम गाईघाटमा आयोजित बृहत् कार्यकर्ता भेला तथा पार्टी सुदृढीकरण कार्यक्रमलाई सम्बोधन गर्दै गच्छदारले संसद्को गरिमा र राजनीतिक खिचातानीलाई कम गर्न पनि थ्रेसहोल्ड राख्नुपर्ने अवस्था सिर्जना भएको बताए । तर, कति प्रतिशत राख्ने भन्नेमा दलहरू कुनै टुंगोमा नपुगेको तथा आफ्नो पार्टी २ प्रतिशतसम्मको थ्रेसहोल्डको पक्षमा रहेको उनले बताए । अध्यक्ष गच्छदारले सरकारले ल्याएको संविधान संशोधनको प्रस्ताव परिमार्जन गरे मात्रै संशोधन हुने बताए । संशोधन प्रस्ताव परिमार्जन नगरी संशोधन नहुने उनको भनाइ थियो ।"
आयोगद्वारा विमानस्थल अनुगमन,"ओखलढुंगा राष्ट्रिय मानव अधिकार आयोगले जिल्लाको एक मात्र रुम्जाटार विमानस्थलले दिएको सेवाको अनुगमन गरेको छ । विमानस्थल कालोपत्रे भए पनि सातामा एउटा उडानसमेत नियमित नभएपछि अनुगमन गरेको हो । सातामा एक दिन नेपाल वायु सेवा निगमको उडान रहेछ, अनुगमनपछि आयोग सचिव वेद भट्टराईले भने, तर त्यो पनि नियमित छैन । यसले नाम मात्रको विमानस्थल भएको जस्तो देखियो । राज्यले विमानस्थल निर्माणका लागि यत्तिको खर्च गरिसकेपछि सेवा पनि भरपर्दो बनाउनुपर्ने भट्टराईले बताए । उनको टोलीले खोटाङको खानीडाँडा विमानस्थलको समेत अनुगमन गरेको छ । दुवै विमानस्थलसम्म सदरमुकामबाट जाने सडकको समेत दुरवस्था छ ।"
भेरीले बगाउँदा मृत्यु,सल्यान भेरी नदीमा नुहाउने क्रममा घाजरीपीपल ७ संग्रहीका गोविन्द नेपालीको मृत्यु भएको छ । २२ वर्षीय बालकृष्ण बिसी भने बेपत्ता छन् । प्रहरीका अनुसार नदीमा नुहाउँदै गर्दा चिप्लिएपछि नेपालीलाई नदीले बगाएको थियो । उनको शव स्थानीय र प्रहरीले फेला पारेका थिए । हातमुख धुने क्रममा बिसीलाई नदीले बगाएको प्रहरीको भनाइ छ । बेपत्ताको खोजी भइरहेको प्रहरीले जनाएको छ ।
बरामद सुनको मालिक पत्ता लगाऊ,"अनुसन्धानको चरणमा धेरै कुरा सार्वजनिक गर्न नमिल्ने जटिलता होलान्, तर त्यसको अर्थ सर्वसाधारणले अफवाह पत्याउनुपर्ने र त्यसैमाथि अनेकन कसरत हुने अभ्यास पनि आफैंमा उचित होइन ।अहिलेसम्म सुनका भरिया, भन्सारका अधिकृत, प्राविधिक कर्मचारी र प्रहरीको एक उपल्ला अधिकारी मात्रै पक्राउ परेका छन् । पुस २७ गते संसद्को अर्थ समितिले बढ्दो सुन तस्करीबारे छानबिन तथा जाँचबुझ गर्न अधिकारसम्पन्न छानबिन समिति गठन गर्न सरकारलाई निर्देशन पनि दिएको थियो । तर सरकारले त्यस्तो अधिकारसम्पन्न छानबिन समिति किन गठन गरेन र त्यसको आवश्यकता किन देखिएन भन्ने सार्वजनिक गरेको छैन । तस्करीमा विमानस्थल भन्सारकै कर्मचारी पक्राउ पर्दा पनि भन्सार विभागले त्यसबारे आधिकारिक धारणा सार्वजनिक गरेको छैन । विभागले सुन बरामद भएको भोलिपल्टै एक साताको समय तोकेर गठन गरेको छानबिन समितिले समयमै प्रतिवेदन बुझाउन सकेन र थप १५ दिनको समय माग्यो । अर्थ समितिले तस्करीमाथिको छलफललाई किन अगाडि बढाउन उपयुक्त ठानेन वा आफूले दिएको निर्देशन पालना भयोभएन भनेर किन अनुगमन गरेन भन्ने प्रश्न पनि उत्तिकै पेचिलो छ । सुन तस्करीबारे सरकारी निकायहरूले साधेको मौनताका साथै अर्थ र गृह मन्त्रालयले यसबारे अहिलेसम्म कुनै सावर्जनिक धारणा सार्वजनिक नगर्नुले अनेकन आशंका जन्माएको छ । फेरि पनि यसअघि जस्तै सुन तस्करी भरिया र अन्य मतियार पक्राउ पर्ने र मालिकसम्म पुग्न नसक्ने नियति दोहोरियो भने यसले संगठित तस्करी सञ्जालको थप मनोबल बढाउनेछ । साथै सुरक्षा निकायको भूमिका मात्रै नभएर समग्र राज्य संयन्त्रको भूमिकामाथि अनेक प्रश्न उठिरहनेछन् । यस्ता पेचिला प्रश्नले राज्यको कमजोर भूमिकालाई सधैं खिसिट्युरी गरिरहेनछ र सिंगो राज्य व्यवस्थामाथि आम नागरिकको विश्वास टुट्ने जोखिम रहन्छ । यसकारण पनि यो सुन तस्करी प्रकरणको जरासम्मै पुग्न र खास तस्करहरूमाथि कारबाही सुनिश्चित गर्न जरुरी छ ।"
निर्वाचन ऐनहरूमा चाहिएको सुधार,"सरकारले निर्वाचनको मिति तोक्ने र त्यसरी मिति तोक्दा निर्वाचन आयोगसँग सल्लाह लिने प्रावधानका साथ निर्वाचन आयोग मस्यौदा विधेयक पारित भइसकेको छ । राज्य व्यवस्था समितिको उपसमितिमा रहेको राजनीतिक दलसम्बन्धी मस्यौदा विधेयकबारे भने फेरि संसद् बैठक सुरु हुनासाथ टुंगो लाग्नेछ । यो आलेख यिनै विधेयकको सेरोफेरोमा केन्द्रित छ ।संवैधानिक आयोगहरूमध्ये पनि विशेषगरी निर्वाचन आयोगको परिकल्पना आवधिक निर्वाचनद्वारा लोकतन्त्रको सुरक्षा र निष्पक्ष एवं विश्वसनीय निर्वाचनका लागि दलीय सरकारमाथि नियन्त्रण र सन्तुलनको सैद्धान्तिक धारणाअनुरूप गरिएको हो । आयोग आफ्ना सबै सरोकारवालाप्रति उत्तिकै उत्तरदायी र इमानदार हुन्छ, चाहे ती दल हुन्, उम्मेदवार अथवा मतदाता हुन् । निर्वाचन आयोगले परम्परागत रूपमा निर्वाचन सम्बन्धी विधेयक मस्यौदा गरेर सम्पर्क मन्त्रालयमार्फत संसद्मा प्रस्तुत गर्ने, नियमावली र निर्देशिकाहरू मस्यौदा गरी राजपत्रमा प्रकाशित गरी लागू गर्ने, आदेश गर्ने आदि जिम्मेवारी पूरा गर्दै आएको छ, जुन कुरा निर्वाचनसँग सम्बन्धित संवैधानिक जिम्मेवारी पूरा गर्नका लागि गरिने आयोगका वैधानिक कर्तव्यमध्ये पर्छ ।निर्वाचन आयोगमा एक आयुक्तको संयोजकत्वमा रहेको उच्चस्तरीय कानुन तर्जुमा समितिले विधेयक मस्यौदादेखि निर्वाचनलाई चाहिने नियमावली, निर्देशिका र कार्यविधिहरू निरन्तर मस्यौदा गर्दै आएको छ । यो उच्चस्तरीय समितिमा कानुन सचिव, प्रधानमन्त्री कार्यालयका सचिव, नेपाल कानुन आयोगका प्रतिनिधिदेखि अन्य सरोकारवाला मन्त्रालयका प्रतिनिधि, कानुनका विज्ञ मस्यौदाकार र अन्य आमन्त्रित विज्ञहरू रहन्छन् भने सहसचिव अन्तर्गतको कानुन महाशाखाले अनुभवी विज्ञका सहयोगमा मस्यौदा विधेयक तयार पार्छ । आयोगले तयार गर्ने मस्यौदा विधेयकहरूमा आयोगको निर्वाचनहरूको पूर्वअनुभव, क्षेत्रीय र अन्तर्राष्ट्रिय राम्रा अभ्यासहरू र प्राविधिक विशेषज्ञता निहित रहन्छ भने राजनीतिक दल समेतका महत्त्वपूर्ण सरोकारवालाहरूसँग बारम्बारको छलफलबाट यी मस्यौदा परिष्कृत र परिपक्व हुने गर्छन् । त्यसपछि अन्तिम रूपमा आएको मस्यौदालाई पूर्ण आयोगले पारित गरेर सम्पर्क मन्त्रालयमार्फत संसद्मा पठाउने प्रचलन छ । यस बीचमा कानुन मन्त्रालयले मस्यौदाहरूको कानुनी भाषा अझै परिमार्जित गरेर, संविधानसँग कतै बाझिएको छैन भन्ने सुनिश्चित गरेपछि संसदीय समितिमा छलफल गरी सरकारले संसद्मा पेस गर्ने प्रक्रिया सुरु गर्छ । यहाँ गृह मन्त्रालय सम्पर्क मन्त्रालयको रूपमा रहेको हुन्छ, जसको काममात्र हुलाकी हो, मस्यौदा विधेयकको मूलमर्म कुण्ठित नगरी आयोगले तयार गरेको मस्यौदालाई संसद्समक्ष प्रस्तुत गर्नु सम्पर्क मन्त्रालय र कानुन मन्त्रालय दुवैको कर्तव्य हो । यसै परम्परा अनुसार नयाँ संविधान आएको परिप्रेक्ष्यमा निर्वाचन आयोगले पूर्वअनुभवहरूका आधारमा धेरै वर्षदेखि गर्न आवश्यक रहेका सुधारहरू सम्मिलित गरी अत्यन्त मिहिनेतसाथ मस्यौदा विधेयकहरू निर्माण गर्यो । त्यस मध्येको एउटा राजनीतिक दलसम्बन्धी ऐनले निर्वाचन नभएका बेला पनि दल तथा आयोग बीचको सम्बन्ध निर्देशित गर्छ । यस सम्बन्धी मस्यौदा विधेयकमा आयोगले प्रस्तावित गरेका मुख्य सुधारहरूलाई निम्न समूहमा वर्गीकृत गर्न सकिन्छ :आवधिक निर्वाचनको सुनिश्चिततालोकतान्त्रिक पद्धतिसँग आवधिक निर्वाचनको सुनिश्चितता गाँसिएको हुन्छ । यो कुनै पनि लोकतन्त्रको महत्त्वपूर्ण र आंगिक भाग हो । राजनीतिक व्यक्तिहरू अनि सरकार भनेको मालिकको अर्थ लाग्ने शासक होइनन्, लोकतान्त्रिक पद्धतिको शासनका मात्र सहजकर्ता हुन् । लोकतन्त्रमा जनताले नरुचाएका जनप्रतिनिधि र सरकार निर्वाचनको माध्यमबाट परिवर्तन हुन्छन् । त्यसैले लोकतन्त्रमा सर्वप्रथम आवधिक निर्वाचनको सुनिश्चितता चाहिन्छ । दलीय सरकारहरूबाट यसको अपेक्षा गर्न सकिँदैन, किनभने स्वभावत: निहित हित र स्वार्थको प्रश्न आउँछ, र निहित हितहरूको टकराव हुन्छ । त्यसैले प्रतिनिधिसभा ऐन, २०४७ मा निर्वाचन आयोगले निर्वाचनको मिति तोक्ने र त्यसो गर्दा सरकारसँग परामर्श गर्ने भन्ने प्रावधान थियो र यस प्रावधानअनुसार आयोगले नै मिति तोकेर निर्वाचन पनि भएका थिए । द्वन्द्वकाल र शाहीकालमा मुलुकमा असाधारण परिस्थिति बन्यो र यस्तो बेथितिमा निर्वाचनहरू राजनीतिक सहमतिका बन्धक भए र गए । नयाँ संविधान आइसकेपछि सामान्य परिस्थिति स्थापित भएको मान्नुपर्छ र अब हाम्रो मुलुक नयाँ संविधान कार्यान्वयनको चरणमा छ । संक्रमणकालबाट निस्केर लोकतन्त्रलाई संस्थागत गर्ने हो भने, संक्रमणकाल अरू नलम्ब्याउने हो भने, बेथितिलाई सामान्य अवस्थामा परिवर्तित गर्ने हो भने आवधिक निर्वाचन सुनिश्चितता गरेर मात्रै यी कुरा सम्भव छन् । आवधिक निर्वाचन सुनिश्चित गर्न र निष्पक्ष निर्वाचन गर्नका लागि मतदानको मिति तोक्ने जिम्मेवारी निर्वाचन आयोगमा रहन आवश्यक छ । संविधानले दिएको निर्वाचन सम्पन्न गराउने जिम्मेवारी अनुसार निर्वाचन सम्बन्धी यावत काम गर्ने कर्तव्य आयोगको हो । यी सबै जिम्मेवारी पूर्ण गर्न नपाउने अथवा गर्नु नपर्ने संवैधानिक आयोगको औचित्य छैन । दलीय सरकारले तोकेको मितिमा दलीय गृह मन्त्रालय अन्तर्गत निर्वाचन गराउने हो भने, निर्वाचन पद्धति र प्रक्रियाका बारेमा सुधारका कुरा हामीले सुन्नै नचाहने हो भने निर्वाचन गराउन गृह मन्त्रालयको सहसचिव स्तरको विभाग नै पर्याप्त हुन्छ । निर्वाचन आयोगलाई कमजोर गर्ने दलगत र ससाना स्वार्थभन्दा माथि उठ्न सकिएन र हामीमा दूरदर्शिताको अभाव रह्यो भने भोलि त्यस्तो दिन पनि आउन सक्छ, जब कमजोर संस्थाले गराएको निर्वाचनको विश्वसनीयतामा शंका हुन थाल्छ । त्यस्तो दुर्भाग्यपूर्ण दिन आयो भने सरकारहरू नै कमजोर हुनेछन् र लोकतन्त्रको अस्तित्व रहने छैन । दलको आर्थिक पारदर्शिता र जनउत्तरदायित्वराजनीतिक दल र मतदाता नागरिक दुवै नभई लोकतन्त्र सम्भव छैन । दलहरू आर्थिक रूपमा पारदर्शी एवं जनउत्तरदायी हुनुपर्छ । जनताबाट जबर्जस्ती चन्दा असुल्ने र चन्दा आतंकको लोकतन्त्रमा कुनै स्थान हुनुहुँदैन । त्यसैले राजनीतिक दलसम्बन्धी विधेयक मस्यौदामा दलहरूले वार्षिक लेखापरीक्षण बुझाउनुपर्ने, नत्र दर्ता खारेजसम्मको कारबाही हुने भनेर लेखिएको छ । अहिले भइराखेको ऐनमा भने तीन वर्षसम्म १०० रुपियाँ जरिवाना गर्ने र तीन वर्ष लगातार नबुझाए मात्र खारेज गर्ने प्रावधान थियो । यस अनुसार दलहरू खारेज गरिए पनि दलहरूको आर्थिक पारदर्शिता सुनिश्चित गर्न बनेको यो प्रावधान कमजोर थियो, प्रभावकारी थिएन, बरु हास्यास्पद सिद्ध भइराखेको थियो । मुलुकको ऐन सबै कानुनी व्यक्तिलाई एकसमान लागू हुनुपर्ने, दलहरू जनताका सामु उदाहरणीय बन्नुपर्नेमा कतिपय दलहरू मुलुकको कानुनभन्दा माथि र ऐनलाई नटेर्ने भैराखेका थिए । वार्षिक १०० रुपियाँको जरिवाना रकम व्यावहारिक थिएन । त्यसैले कमसेकम वार्षिक लेखापरीक्षण नबुझाउने दललाई आगामी निर्वाचनहरूमा भाग लिन नपाउने र तोकिएको समय अथवा वर्षपछि पनि त्यही गल्ती दोहोर्याए दर्ता खारेज गर्ने कुरामा अहिले राज्यव्यवस्था समितिको उपसमितिमा छलफल टुंगिएको छ, जुन उत्साहजनक छ । त्यस्तै निर्वाचन कसुर सजायसम्बन्धी विधेयकमा निर्वाचन र निर्वाचन खर्चसम्बन्धी सुधारका केही कुरा थिए, जुन संसद्द्वारा पारित पनि भए । सरकारी अनुदान कोही नागरिक सधैं राजनीतिज्ञनेता हुने, सत्तामा हुने कोहीचाहिँं सधंै भोटबैंकका रूपमा रहने अवस्था निर्वाचन न्यायको सिद्धान्त र समान खेलमैदानको सिद्धान्त विपरीत छ । यस्तो हँुदै गयो भने लोकतन्त्रमा शासक र शासितको बीचमा ठूलो विभाजक खाडल आउनेछ र एकदिन हजारौं सहिद र कर्मठ लोकतान्त्रिक व्यक्तिहरूको बलिदानबाट आएको लोकतन्त्र पूर्णत: धराशायी हुनेछ । मुलुकमा लोकतन्त्र एउटा मजाकका रूपमा मात्र रहनेछ । राजनीतिक दलद्वारा मतदाता भोटबैंकका रूपमा मात्र उपयोग हुनु भनेको समान अवसरको मान्यताको धज्जी उड्नु हो, मतदाताको शोषण हो । लोकतन्त्रमा मतदाताले निर्णय गर्ने हो, कालोधन, बाहुबली, डर, धाकधम्कीले होइन । राजनीतिक दलसम्बन्धी विधेयक मस्यौदामा निर्वाचन नभएका बेला पनि उठाइने कालोधन र दलहरूको अपारदर्शी खर्च, निर्वाचनमा खर्च हुने बेहिसाब कालोधन र चन्दा आतंकलाई सम्बोधन गरिएको छ । अहिले भारतमा निर्वाचन खर्चका लागि उठाइने चन्दा दुई हजार रुपियाँभन्दा बढी भए नाम नखुलेको बोन्डबाट किनेर दललाई दिइनुपर्ने कुरा उठे पनि पारदर्शिताको लागि चन्दादाताको नाम किन नखुलाउने भन्ने बहस तीव्र भइराखेको छ । अझै राम्रो त के हुनुपर्ने हो भने एउटा राष्ट्रिय निर्वाचन कोषमा आफ्नो नाम खुलाएर चन्दादाताहरूले रकम जम्मा गर्ने र मतसंख्याका आधारमा त्यही रकम पारदर्शी रूपमा दलहरूमा बाँडिने, संविधानले तोकेभन्दा पनि बढी महिला र दलित जिताउने दललाई थप पुरस्कृत गर्ने गरियो भने आर्थिक पारदर्शिता, उत्तरदायित्व सुनिश्चित हुन्थ्यो र जथाभावी खर्च रोकिएर समान खेलमैदानको निर्वाचन न्यायको धारणा नजिक पुगिने थियो । राजनीतिक दलहरूले उठाउने बेहिसाब कालोधन, निर्वाचनमा खर्च हुने कालोधनले देशको अर्थतन्त्रलाई विकृत तुल्याउँछ भने सुशासनको लागि त्यो अभिशाप हुन्छ । विश्वभरि धेरै प्रामाणिक र विश्वसनीय अध्ययनहरूले देखाइसकेका छन् कि हाम्राजस्ता संक्रमणकालीन मुलुकमा राजनीतिक दलहरूले अपारदर्शी रूपमा चन्दा उठाउने र खर्च गर्ने कालोधन, निर्वाचनका बेला चन्दा उठाएर गर्ने बेहिसाब खर्च नै भ्रष्टाचारका मुख्य जड हुन्, जसले सुशासनको भर्खर बस्न लागेको थितिलाई ध्वस्त पारिदिन्छ । तर यस्तै संक्रमणकालीन अवस्थाको अर्को राम्रो पक्ष के छ भने धेरै यस्ता सुधारलाई पनि संस्थागत गर्न सकिन्छ, जुन स्थापित लोकतन्त्रहरूको सुस्त गतिले हिँंड्ने विकासक्रममा पछि गर्नलाई कठिन हुनसक्छ । निर्वाचन सम्बन्धी कानुनमा सुधार गर्ने यो ठूलो अवसर हो, जसबाट हाम्रो लोकतन्त्रको भविष्य निर्देशित हुनेछ र भोलिका दिनमा यसको दूरगामी असर पर्नेछ । जबसम्म हामीले राजनीतिक दलहरूको अपारदर्शी पैसा असुल्ने कार्य सँगसँगै अपारदर्शी खर्चलाई नियन्त्रण गर्न सक्दैनौं, एकीकृत राष्ट्रिय कोषबाट दलहरूलाई मतका आधारमा अनुदान दिने पद्धति बसाल्दैनौं, व्याप्त भ्रष्टाचार, क्रोनी क्यापिटलिजमले विकराल रूप लिनेछ । नागरिक मतदाता भोटबैंकका रूपमा मात्रै रहनेछन्, समान अवसर र समान खेलमैदानको सिद्धान्त मजाकमात्र रहनेछ र परिणामस्वरूप हाम्रो लोकतन्त्र पनि ।शर्मा निर्वाचन आयुक्त हुन् ।"
सत्यसेवा सुरक्षणम्को बदनामी,"सत्यसेवा सुरक्षणम् । यी शब्दभित्र देशको शान तथा मयार्दित राष्ट्रसेवकको पहिचान लुकेको हुन्छ । जस्तोसुकै कठिन परिस्थिति आए पनि राष्ट्रसेवकले सत्यसेवा सुरक्षणम्लाई चुमेर परिस्थितिको सामना गर्न तयार हुन्छन् । तर केही राष्ट्रसेवकले यी शब्दलाई थाती राखी आफ्नो कमाइखाने भाँडाको रूपमा वा भनौ भ्रष्टाचार गरी अकुत सम्पत्ति आर्जन गर्न तँछाडमछाड गरेको देखिन्छ । एसएसपी श्याम खत्रीकै आडमा त्रिभुवन अन्तर्राष्ट्रिय विमानस्थलबाट अवैध सुन तस्करी हुने गरेको खबरले आम नागरिकमा आक्रोश देखिएको छ । देशमा अराजकता फैलिँदा राष्ट्रसेवकले नै परिस्थितिलाई सामान्य पार्नुपर्ने हो, भ्रष्टाचारीलाई तह लगाउनुपर्ने हो भने उनैद्वारा तस्करी हुनु कति लाजमर्दो कुरा भएको छ । अझ सुन तस्करीलाई राम्रोसित केलाउने हो भने यसमा कति राष्ट्रसेवक तथा नेताहरू मुछिएका छन्, प्रस्ट हुन्छ । त्यसकारण यसलाई खोतल्नु अति आवश्यक छ । प्रमोद पौडेलश्रीपुर१४, वीरगन्ज३४ किलो सुन तस्करी काण्डमा प्रहरीका एसएसपी विष्णु खत्री पक्राउ परेको समाचार आयो । हामीकहाँ जति पनि यस्ता चर्चित अवैध धन्दामा माथिल्लो तहसम्मको मिलेमतो वा सेटिङ बिना सम्भव हुन्न । त्यसमाथि त्रिभुवन अन्तर्राष्ट्रिय विमानस्थलमा दर्जनौं निकायको उपस्थिति छ । सुरक्षा अंगकै धेरै फरकफरक समूहले काम गरिरहेको हुन्छ । सोझासाझा जनताले अलिकता छुटसीमा कटेका सामान ल्याउँदा समात्न सक्ने संयन्त्रले किलोका किलो सुन, लागुऔषध वा अवैध सामान आयातनिर्यात गर्नु भनेकै कर्मचारी वा शक्तिकेन्द्रको समन्वयमा हो । अख्तियार जस्तो शक्तिशाली निकायको कामकारबाही देख्यौं । सुरक्षा निकायका प्रमुख, सचिव र मन्त्रीहरू नै भ्रष्टाचारमा मुछिनु वा लिप्त भएपछि तल्लो निकायसम्मले गर्नु आश्चर्य होइन । हरेक कार्यालय प्रमुख योग्य, क्षमतावान हुने, राष्ट्रसेवकको परिचय बनाएर उनलाई माथिल्लो निकायले हौसला दिने हो भने एक हदसम्म नियन्त्रण सम्भव हुन्छ । त्यसमाथि सबैलाई चेक एन्ड ब्यालेन्समा राख्नुपर्ने तिनै अख्तियार प्रमुखको नियुक्ति नै गलत भनेर अदालतले फैसला गरिसकेको छ । उनका अनेक कर्तुत साक्षी प्रमाण हँुदाहुँदै तिनै व्यक्ति मध्यरातमा उत्कृष्ट र निर्विकल्प ठहरिए । द्वैध शासनको झल्को आउनेगरी समानान्तर सरकार चलाउँदा जनप्रभु सरकार लाचार बन्दै गएको देख्नुपर्यो । अनि कारबाहीको डन्डा आफैतिर सोझिनलाग्दा हतासमा ब्युँझिए । हिजो नागरिक समाज, हरेकजसो दलबाट विरोधका बाबजुद नियुक्त भई योग्य ठहरिएका व्यक्ति महाअभियोग लाग्ने हैसियतमा पुर्याइदिए । तिनको पक्ष र विपक्षमा प्रमुख दल नै विभाजित भए । अब यो संस्थाको पुनर्संरचना हुन जरुरी छ । जसरी अहिले न्यायपरिषदको बहस चल्दैछ । खासमा संस्था आफैं बलियो र कमजोर हुने होइन, सरकार सञ्चालन गर्नेहरूले विवेक र व्यवहारमा भर पर्छ । श्रीकृष्ण राजवंशीसिन्धुली सुन तस्करी प्रकरणमाथिको विवादको रस्साकस्सीको एक प्रमुख हिस्साको रूपमा एसएसपी श्याम खत्री पक्राउ पर्दा समग्र सुरक्षा प्रणाली नै बदनाम भएको छ । सत्यसेवा सुरक्षणम्को सिद्धान्तमा अडिग रहने वाचासाथ सेवा प्रवेश गर्ने नेपाल प्रहरीको नेतृत्वकर्ता नै भइसकेका खत्रीजस्ता व्यक्ति नै तस्करीको साझेदार हुनुले जनतामा रक्षक नै भक्षक भएपछि अब कसो गर्ने होला भन्ने संशय छाएको छ । एक सामान्य जागिरेले करोडौंको सम्पत्ति जोडेर ऐशआराम गरेको दृष्टान्त हाम्रो समाजमा सजिलै देख्न सकिन्छ । यस्तो अप्राकृतिक दृश्य देखिरहँंदा समेत नियमनकारी निकायले नदेखेझैं गर्नाले अपचलन, मनोमानी गर्नेको हौसला बढिरहेको छ । नेपाल प्रहरीको अनुसन्धान ब्युरोको सक्रियताबाट अन्तत: खत्री पक्राउ त परेका छन्, तर कुनै दबाबका कारण वा प्रमाण कमजोर बनाई भोलि उम्किएको खण्डमा यो तस्करी दिन दुई गुना रात चौगुनाको अनुपातले बढ्ने कुरा हेक्का राखी कुनै पनि दयाको भावना नराखी शून्य सहनशीलता अनुरूप हदैसम्मको कारबाही गर्नुपर्ने देखिन्छ । सौगात भट्टराईविराटनगर१४, मोरङ"
कृषि क्षेत्रलाई कसरी सुधार्ने ?,"हामी सबैलाई थाहै छ, विगत दुई दशकदेखि नेपालको कृषि क्षेत्र निरन्तर ओरालो लागेको छ । यो क्षेत्र यसरी ओरालो लाग्नुमा यसका निति तथा योजना निर्माता र कार्यान्वयनको जिम्मेवारी लिएका सरकारी निकाय जिम्मेवार छन् । उनीहरूले मुलुकको सामाजिक तथा आर्थिक परिवर्तनसँगै कृषि क्षेत्रमा आएको व्यापक फेरबदललाई आत्मसात गरि कृषि क्षेत्रको उपयुक्त ढाँचा बनाउन नसक्दा यो अवस्था सृजना भएको हो । साथै, कृषिमा भएको श्रम तथा अन्य लगानीभन्दा कम आम्दानी हुँदा युवा किसानहरू यो क्षेत्रबाट पलायन भएका हुन् । बसाईसराईको कारणले नेपाली युवा वर्ग विशेषगरी पुरुषको जनसंख्या ग्रामीण क्षेत्रमा दिनप्रतिदिन घटिरहेको छ । यसको प्रभाव मुख्यत: खेतीपातीमा परेको छ । श्रमको हिसाबले योग्य मुख्यगरी पुरुषहरू सहरी र वैदेशिक रोजगारीको खोजीमा बाहिरिने क्रमसँगै जोडिएको वैदेशिक भुक्तानी, ग्रामीण जनजीवन र जीविकोपार्जनको फेरबदलको यो मुख्य कारकका रूपमा देखापरेको छ । यसले गर्दा परम्परागत रूपमा रहेको पुरुषप्रधान कृषिको जिम्मा एकाएक महिलाको काँधमा आइपुगेको छ । तर महिलामैत्री नीति, संस्थागत संरचना र प्रविधिअनुकुल नहुँदा यो फेरबदल महिलालाई अवसर बढाउनेभन्दा झन बोझिलो हँुदै गएको देखिएको छ । जब गाउँबाट युवा विशेषगरी पुरुष बाहिरिन्छन्, तब त्यहाँ कृषि श्रमिकको अभाव हुन थाल्दछ, जसले महिलाहरू परम्परागत भुमिकासहित थप भुमिकाहरू व्यहोर्न बाध्य हुन्छन् । स्थानिय स्तरमा पुरुष कामदारको अभावमा महिलाहरूले मात्र सबै खेतीयोग्य जमिनको व्यवस्थापन गर्न नसक्दा बिस्तारै बाँझो जमिन बढ्दै जान्छ, जसले कुल उत्पादनमा कमि आउँछ र खाद्य आयात तथा खाद्य असुरक्षामा वृद्धि गराउँछ । खाद्य सुरक्षा गर्न तथा बढ्दो नगदको मागले गर्दा फेरी युवाहरू बाहिरिनु पर्ने बाध्यता हुन्छ । यो परदेसिने र घरायसी व्यवहार चलाउने बाध्यताको दुश्चक्र दुई दशकदेखि निरन्तर भइरहेको प्रकृया हो । परिमाणत: खेतीयोग्य जमिन बाँझो छोड्ने क्रम हालका वर्षहरूमा निकै बढ्दै गएको छ । पछिल्लो एक दशकमा जमिन बाँझो दर बसाइसराइको क्रम सँगसँगै बढेको छ । विशेष गरेर वैदेशिक रोजगारीमा गएका व्यक्तिको परिवारका सदस्य, बेरोजगार युवा तथा विद्यार्थीहरू क्रमश: बसोबासका निम्ति, कामको अवसर तथा अध्ययनका लागि गाउँ छाडी नजिकको सहरी क्षेत्र, तराई वा राजमार्ग वरिपरि बसाइ सर्ने गरेका छन् । आन्तरिक बसाइसराई र रोजगारीका लागि विदेशिनु नै कृषि जमिन बाँझो रहनुको प्रमुख कारण देखिएको छ । यसले स्थानिय उत्पादनमा कमि आउनुका साथै ग्रामिण भेगमा खाद्य असुरक्षा बढ्दो छ । हाम्रो खाद्यान्न आयातको तथ्यांक बर्सेनि बढिरहेछ । गत बर्षमात्र नेपालले डेढ खर्ब बराबरको कृषिजन्य उत्पादन आयात गरेको सरकारी तथ्यांक छ । बढदो विश्वव्यापी खाद्य संकट, गरिवी, कुपोषण र जलवायु परिवर्तनको कृषि क्षेत्रमा बढ्दो प्रभावसँगै खाद्य असुरक्षा भोगिरहेका करोडौ गरिव विपन्न समुदायको खाद्यमा पहँुच बढाउन कस्तो खाद्य तथा कृषि प्रणाली अपनाउने भन्ने विश्वव्यापी बहस चलिरहेको छ । तर नेपालको बौद्धिक बृत्तमा भने कृषिक्षेत्रको प्रवद्र्धनबिनै औधोगिकिकरणको हावादारी कुरा सुनिन्छ । यिनलाई कसले बुझाई देओस्, औधोगिकिकरणका लागि चाहिने कच्चा पदार्थको मुल श्रोत कृषिक्षेत्र ओझेलमा परेर नै औधोगिकिकरणको सपना धरासायी हुँदै गएको हो ।अर्को कुरा, अबको पाँच बर्षमा कुल गार्हस्थ्य उत्पादन उल्लेख्य वृद्धि भई नेपाल मध्यमस्तरको आम्दानी हुने देश बन्ने अपेक्षा गरिएको छ । यो अवस्थामा आइपुग्न मुलुक कृषि रूपान्तरणको प्रक्रियामा लागिसकेको हुनुपर्नेछ । यसका लागि निर्वाहमुखी कृषिमा आधारित समाजबाट फड्को मार्दै अघि बढ्नुको बिकल्प छैन । कृषि रूपान्तरणका लागि अहिले भैरहेका सामाजिक तथा आर्थिक फेरवदल जस्तै सहरीकरण, खानेकुरामा परिवर्तन, विश्वव्यापीकरण र व्यापार, बसाइसराइ, हरित प्रविधि, विविधिकरण, वितरण प्रणालीमा बजारको नियन्त्रण, गुणस्तर र खाद्यका मापदण्ड, आयआर्जन, जलवायु परिवर्तन, स्रोतको क्षयीकरण, आर्थिक अनुशासन जस्ता विषयलाई चुनौतीको रूपमा स्वीकार गरि यिनको सामना गर्न सक्षम रणनितिक योजना बनाउनु पर्ने अहिलेको आवश्यकता हो । तर यतातर्फका पाईला ज्यादै सुस्त छन् । घरेलु विशेषता र बस्तुगत अबस्थासँग मेल खाने स्थानिय आर्थिक वृद्धिलाई गति दिने, किसानहरूको जीवनस्तरलाई माथि उकास्ने र खाद्य तथा पोषण सुरक्षामा योगदान दिने, खाद्य सम्प्रभुताउन्मुख आत्मनिर्भर र दिगो कृषि क्षेत्र विकाश गर्ने दुरदृष्टि अहिलेको आवश्यकता हो । त्यसका लागि कृषिको पुनर्संरचनाका लागि दिगो कृषिका आधारभुत सिद्धान्त, नेपाली कृषिको चरित्र र यसको अर्थराजनीति, विश्व र छिमेकी मुलुकको कृषि अर्थतन्त्र र यसले नेपाली कृषिमा पर्ने प्रभावको बस्तुपरक आँकलन गर्न आवश्यक छ । यी कुरालाई नजरअन्दाज गरेर नेपाली कृषि क्षेत्रलाई अगाडी बढाउन सकिदैन । विगत ४० बर्षदेखि कृषि बिकास हुन नसक्नुको मुख्य कारण कृषि अनुसन्धान, प्रसार र शिक्षाको क्षेत्रमा नेतृत्वमा रहेका कर्मचारीबिच समन्वयको अभाव हो भनिन्छ । यो समन्वयको भुत लखेट्न सक्ने बलियो कृषि आयोग बनाउनुको सट्टा आफ्नै टाँगमुनी छिर्न तयार रहनेहरूको झुण्ड बनाउने र सबै जिम्मेवारीबाट आफू पन्छिने कुटिल चाल चलिएको छ । किसानका घरदैलोमा पुग्नुपर्ने कृषिका बिज्ञ कर्मचारीका लागि राजधानीमै अलमलिने मेसो मिलाउने संस्थागत संरचनाहरू थ्पिदै गएका छन् । नेपालभर ३७८ मात्र कृषि सेवाकेन्द्र भएको कृषि मन्त्रालय मातहत काठमाडौं र मुख्य सहरमा ३५० भन्दा बढी कृषिका यस्ता निकायहरू छन् । तिनको कार्यसम्पादन के हो र कृषि क्षेत्रको विकासमा तिनले के योगदान पुर्याएका छन्, अव समिक्षाको बिषय बनाईनु पर्दछ । हैन भने सरकारले कृषि तथा पशु विकाश मन्त्रालय खारेज गरि सक्षम प्राविधिकलाई स्थानिय निकायअन्तर्गत राखि कृषि विकाशको प्राविधिक काममा लगाउने र असक्षम सबैलाई बिदा गर्ने कठिन तथा अनिबार्य निर्णय गर्ने बेला आईसकेको छ । हाम्रा लागि खेतिपातीको मुख्य अभिप्राय के हो ? भन्ने कुरासँगै कृषिको रूपान्तरणको चित्र कोरिदै जानुपर्ने हो । जापानी दिगो कृषिका अभियन्ता तथा चिन्तक मसानोवु फुकुओका भन्छन्, खेतिको अन्तिम अभिप्राय अन्नवाली उव्जाउनुमात्र होईन, मानव जिवनको पुर्णता प्राप्ती हो । उनको यो भनाईले खेतिपातीको सम्पुर्ण मर्मलाई उजागर गरेको छ । यो कुराको विश्लेषण, मनन् र आत्मसात गरेर मात्र यो क्षेत्रलाई फेर्ने दृष्टिकोण बनाउन सकिन्छ ।हाम्रो सन्दर्भमा भूउपयोगका आधारमा भुमीको वर्गिकरण, भुमी तथा कृषि प्रशासन संरचनाको सुधार, खाद्यमा आत्मनिर्भरता, किसानको पहिचान र वर्गिकरण गर्ने सोचबिना नेपाली कृषिको रूपान्तरणको ढोका खुल्दैन भन्ने बुझ्न आवस्यक छ । यी कुरालाई आत्मसात गरि आफ्नै भौगोलिक, पर्यावरणिय, सामाजिक र सांस्कृतिक बिषेशता र मर्मलाई आत्मसात गर्दै दिगो विकासका आधारभुत सिद्धान्तमा आधारित कृषि प्रणाली विकाश गर्ने सोचबिना कृषि रूपान्तरणको सोचले मूर्तरूप लिन सक्दैन । यसका लागि कम बाह्य लगानी र स्थानिय श्रोतसाधनको अधिकतम उपयोगमा आधारित हाम्रो परम्परागत सघन तथा एकिकृत कृषिको अभ्यासलाई उन्नत बनाउँदै लैजाने कुराको विकल्प छैन । यसले क्रमिक रूपमा कृषिक्षेत्रको रूपान्तरणको मार्गचित्र स्पष्ट बनाउँदै अगाडी बढ्न सहज बनाउँछ । नपुंसक बीऊमा बन्देज लगाउँदै, स्थानिय बीऊ तथा विजनको गुणस्तर बढाउने, गोठ सुधार, जैविक मल र बिषादी बनाउने प्रबिधि किशानसमक्ष पुऱ्याउने र रासायनिक मल तथा बिषादी घटाउँदै जाने संक्रमणकालिन योजना तत्काल बनाउन आवश्यक छ ।"
माओवादीको महाधिवेशन र एकीकृत सिद्धान्त,"उक्त कार्यदिशालाई माओवादीले व्याख्या गरेअनुसार २१ औं शताब्दीसम्म आइपुग्दा आर्थिक चरित्र पनि पुरै बद्लिएको र निगम पुँजीवादको प्रयोगले आर्थिक उत्पादनका सम्पूर्ण क्षेत्रलाई केन्द्रीकृत निकायद्वारा परिचालन गरेपछि त्यसको अत्यधिक प्रभाव राजनीतिक, आर्थिक, सांस्कृतिक एवं धार्मिक क्षेत्रमा पर्यो । अर्को शब्दमा भन्दा बहुराष्ट्रिय कम्पनीको अवधारणा भनेकै पुँजीवादको एकीकृत योजना हो, जसको विकल्पमा माओवादीले गाउँ र सहर, आधारभूत वर्ग र मध्यम वर्गसहितको आम सहभागिता, जसलाई राजनीतिक क्रान्तिद्वारा एकीकृत रूपमा जोड्दै वैज्ञानिक समाजवाद निर्माणले मात्र वस्तुनिष्ट हल हुने भनेको छ । नेपालको अर्थतन्त्रलाई परनिर्भर बनाउनुमा बहुराष्ट्रिय कम्पनीको अवधारणा अनुरूप नेपालमा सञ्चालित संस्थाहरूको मुख्य भूमिका रहेको माओवादी बुझाइ छ । माओवादीले अहिलेसम्म भएका राजनीतिक क्रान्ति र त्यसका असफलताबारे पनि महाधिवेशनमा गम्भीर छलफल गर्नेछ । माक्र्सले दुनियाँ बुझ्ने मुख्य हैन, बदल्ने मुख्य हो भने, लेनिनले त्यसलाई प्रयोग गरे, माओले चिनियाँ क्रान्तिको अनुभवसहित त्यसको विकासमा जोड दिए, तर अहिले विश्वमा साँचो अर्थको समानतासहितको वैज्ञानिक पद्धतिको समाजवादी व्यवस्था छैन, किन ? माओवादीले आफ्नो महाधिवेशनका लागि तयार पारेको मस्यौदामा मुख्यत: दुनियाँलाई बुझ्ने, बदल्ने, विकास गर्नेभन्दा ठूलो कुरा त्यसको रक्षा गर्ने भनेको छ । मुठ्ठीभर मानिसले कब्जा गरेको विश्व अर्थव्यवस्थाले मानवजाति र पृथ्वीमै गम्भीर संकट निम्त्याउँदै लगेपछि अब एकीकृत रूपमा आमसहभागिता सहितको राजनीतिक क्रान्ति, जसले यो संकटबाट मुक्ति दिलाउँछ, त्यसैलाई माओवादीले एकीकृत जनक्रान्ति नामकरण गरेको हो ।माओवादीले अघि सारेको नयाँ मोडललाई अर्को जनयुद्धको तयारीको रूपमा पनि अर्थ लगाइन्छ । कतिपयले सत्ताका लागि मोलतोल पनि भन्ने गर्छन् । २०५२ सालमा माओवादीले जनयुद्ध थाल्दा पनि धेरै मान्छेहरू कुइरोभित्र हराएको कागझैं थिए । कतिपय त शान्ति प्रक्रियामा आइसक्दा पनि माओवादीको राजनीतिक लाइनबारे अनभिज्ञजस्तै थिए । यथार्थमा जो समाजबाट उपेक्षित थिए, सत्ताबाट पीडित थिए, जसले मुक्ति चाहन्थे, उनीहरूले युद्ध हैन क्रान्ति नै बुझे, वैज्ञानिक समाजवादको कल्पना गरे र लामबद्ध भए । १० वर्षे सशस्त्र युद्धको मूल नेतृत्वबाट भएको धोकाधडीका कारण माओवादीको मौलिक क्रान्तिको मोडलमा पछिल्लो पुस्ताको सहभागिताबारे विभिन्न कोणबाट टिप्पणी भए । अन्तत: पुरानै संरचनाको राज्यव्यवस्थाले जन्माएको चरम अभाव, आक्रोश र तीव्र असन्तुष्टिको मनोविज्ञानले बाध्यात्मक विकल्पतर्फ लग्यो । क्रान्ति या संघर्ष बाध्यता नै हो, त्यसले सिर्जना गर्ने राजनीतिक उथलपुथलका बीचबाट नयाँ राजनीतिक सम्भावनाको ढोका खुल्छ भन्ने माओवादी बुझाइ हो । अहिले पनि माओवादीको नयाँ कार्यदिशालाई भित्रैदेखि आत्मसात गर्ने, फरक कोणबाट बुझ्ने या युद्धकै तयारीका रूपमा बुझ्नेहरू समाजमा छन् । महाधिवेशनबाट पार्टीको कार्यदिशालाई समृद्ध पार्दै जनतामाझ जाने र यस्ता क्रान्तिविरोधी भ्रमहरू चिर्दै आफ्नो राजनीतिक लाइनमा आमसहभागिताका लागि अपिल गर्ने महासचिव विप्लवको तयारी छ । माओवादीको आठौं महाधिवेशन नजिकिँदै गर्दा उसले तय गर्नलागेको राजनीतिक लाइनले नेपालको संसदीय परम्परागत राजनीति कोर्सलाई पनि खलबल्याउने विश्लेषण हुनथालेको छ । पार्टीका मुख्य नेता विप्लवका शब्दमा असफल भइसकेको संसद्वादको विकल्प माओवादीले दिएको छ, त्यसलाई हासिल गर्ने नीति र कार्यक्रम महाधिवेशनले तय गर्नेछ । जैसी माओवादी निकट क्रान्तिकारी पत्रकार संगठन, नेपाल उपत्यका संयोजक हुन् ।"
ठूलाबडा को भाषा,"पछिल्ला समयमा शालिन, नम्र र विवेकयुक्त शब्दको सट्टा उत्तेजक, आक्रोशयुक्त र बोझिला शब्दहरूको सार्वजनिक खपत बढ्दै गएको छ । शाहीकालमा अलंकारयुक्त विरुदावलीको प्रयोग सरकारी स्तरमै व्यापक थियो । जनताको भाषाभन्दा अलग देखिन उच्चपदस्थ सरकारी कर्मचारी र नेताहरू विम्ब र प्रतीकहरूको सहारा लिन्थे र अलंकारयुक्त भाषा छान्थे । शासकहरू भने दम्भ देखाउन आदेशयुक्त रुखो भाषा रोज्थे । लोकतन्त्र स्थापनापछि हामीले त्यसलाई चाकडी वा स्तुतिको भाषा भनेर बुझ्यौं । आदेशयुक्त रुखो भाषालाई भने शासकको भाषा पनि भन्यौं । तर लोकतन्त्रपछि शालिन, सौम्य, लोमहर्षक र जनताले बुझ्ने भाषाको प्रयोग घट्दै गएको छ । दलका नेता हुन् कि उपल्ला प्रशासक, सबै चर्को भाषाको प्रयोगमा रमाइरहेका छन्, जसले सामान्य कुरालाई पनि असामान्य बनाइरहेको छ । असामान्य कुरालाई गोलमटोल बनाइरहेको छ । विषय र सन्दर्भहरू बाउँठिएका छन् र चर्चाछलफल नै गर्नु नपर्ने विषयहरू बहसको केन्द्रमा आएका छन्, जसले लोकतन्त्रलाई असान्दर्भिक बनाउन यत्न गरिरहेकाहरूलाई बल दिएको छ । अनि सामाजिक सञ्जालमा तल्लो स्तरको भाषा प्रयोग गरेर बहस गर्न हौसिनेहरूको आत्मबल थपिदिएको छ । गोलमोटल र उग्र भाषाको छनोट राजनीतिबाट प्रशासनले सिकेको हो कि प्रशासनबाट राजनीतिले भन्ने बहस हुँदै गर्ला । सञ्चार र प्रविधिको यति साह्रो पहुँच हँुदैनथ्यो भने कसैले बोलेको कुरा हावामै बिलाइजान्थे । अखबारमा छापिए पनि तिनको व्यापकता धेरै थिएन । तर अहिले कसैले चर्को बोले महिनौंसम्म त्यही विषयमाथि बहस, चर्काचर्की र कतिपय अवस्थामा घम्साघम्सी नै भइरहेको हुन्छ । सामाजिक सञ्जालको फैलिँदो जञ्जालले र अनलाइन मिडियाको बढ्दो ब्यापकताले त्यसका तरंगहरू कैयौं दिनसम्म बिलाउन पाउँदैनन् । यस्तो अभ्यासले गम्भीर छलफललाई कि निषेध गर्छ कि ओझेलमा पार्छ । दुवै भएन भने पनि मान्छेको अमूल्य समय त खेर जान्छ नै । बोल्नेलाई आफ्नो बोलीको हेक्का नहुने र त्यसको सन्दर्भऔचित्य पुष्टि गर्नै नपर्ने अनौठो अभ्यास हामीले हुर्काइरहेका छौं । यस्तो अभ्यासले ब्रह्म वाक्य भनेर बोलीमाथि गरिने विश्वासलाई त कमजोर तुल्याएको छ नै, बोलीको भर नै हुँदैन भन्ने कुरालाई पनि स्थापित गरेको छ । बोलीकै भर नहुने समाज कसरी समुन्नत होला ? कसरी लोकतान्त्रिक होला ? अनि हामी कसरी आफ्नो भविष्यमाथि आशावादी हुन सकौंला ? चर्को बोलीका पछिल्ला उदाहरणहरू बग्रेल्ती छन् । माघ पहिलो साता एक कार्यक्रममा प्रधानमन्त्री पुष्पकमल दाहालले भने, देश खतरामा छ । पुसको अन्तिम साता सुन तस्करीको विषयमा ससंदको अर्थ समितिले गरेको छलफलमा उपप्रधान एवं अर्थमन्त्री कृष्णबहादुर महराले भने, देशमा तस्करहरू सल्बलाइरहेका छन् । महराभन्दा एक पाइलो अघि सरेर प्रहरी महानिरीक्षक उपेन्द्रकान्त अर्यालले भने, तस्करीमा खलनायकहरूको सक्रियता छ । यी तीन भनाइले देश खण्डित हुनै लागेको वा त्यसको संघारमा पुगेको बुझाउँछ । के त्यसो भए देश यतिविघ्न कमजोर बनाएको कसले रहेछ ? प्रधानमन्त्रीले देश खतराको डिलमा पुगेको कसरी भेउ पाएछन् ? त्यसका पछाडि केकस्ता तर्क, आधार र प्रमाणहरू उनले बटुलेका होलान् ? तस्करहरू सल्बलाइरहँदा पनि पदमै बसिराख्ने आँट अर्थमन्त्री महरालाई कसरी मिलेको होला ? अनि खलनायकहरूलाई ठेगान लगाउने जिम्मेवारी पाएका महानिरीक्षक त्यसो भइरहँदा के गरिरहेका होलान् ? जिम्मेवारहरूले गैरजिम्मेवारयुक्त भाषा प्रयोग गर्ने परम्परा सरुवा रोगझंै सल्किँदैछ । माघ ९ मा सिरहाको गोलबजार पुगेका प्रधानमन्त्री प्रचण्डले मधेसलाई विखण्डित पार्ने स्वरहरू सुनिन थालेको देशविरुद्ध भडकाउने वैरीहरूलाई जनताले नै तह लगाउनुपर्ने बताए । तर विखण्डनको स्वर कसरी सुनियो ? त्यस्तो विश्वसनीय सूचना उनले कहाँबाट कसरी पाए र त्यस्ता वैरीविरुद्ध जनतालाई लड्न आदेश दिनुपर्ने बिन्दुमा कसरी पुगे भनेर खुलाएनन् । जसरी यस अघिका कैयन भाषणहरूमा उनले आफूले बोलेको आरोप र उग्र तर्कहरूको पुष्ट्याइँ गरेका थिएनन्, सम्भवत: त्यसैगरी यो भनाइमा पनि गर्ने छैनन् । प्रधानमन्त्रीले देश टुक्रिने खतरा देखेकै दिन धरानको बीपी कोइराला स्वास्थ्य विज्ञान प्रतिष्ठानमा ५२ वर्षीय क्यान्सर रोगी गंगा भट्टराईले आत्महत्या गरेका थिए । त्यही अस्पतालमा आमा फूलमाया विकको स्तन क्यान्सरको उपचार गर्दागर्दै थाकेका झापा, तोपगाछीको दुर्गा बराइलीले पनि आत्महत्या गरे । तर दुर्दान्त मृत्युको कथाले हाम्रा विधि निर्माताहरूलाई छँुदैन । नेपाली समाजले वर्षौंदेखि भोगेका कहरका विषयमाथि नेता र प्रशासकहरू संवेदनशील भएर कहिल्यै बोल्दैनन् वा बोल्न आवश्यक नै ठान्दैनन् । किनभने तिनले बुझेका छन्, उत्तेजक भाष्यको प्रयोग गर्दा सबैको ध्यान खिच्न सकिन्छ । त्यसको क्रिया र प्रतिक्रियामा के हुन्छ, तिनको चासोको विषय कहिल्यै रहेन ।माघ १३ मा भन्सार दिवसको अवसरमा आयोजित कार्यक्रममा अर्थसचिव शान्तराज सुवेदीले भन्सार छल्नेलाई पाता कस्ने बताए । प्रशासक सुवेदीको यो भनाइ आफैंमा चर्को त थियो नै, कानुनले वर्जित गरेको कुरा पनि । भन्सार छल्नेलाई कारबाही गर्ने मौजुदा कानुन छ । त्यसका निम्ति विधि र व्यवस्थाहरू छन् । संरचनाहरू निर्माण भएका छन् । तिनको सुधार र तिनको स्तरोन्नति पो गर्नुपर्छ । पाता कस्ने शब्द उनले विम्बकै रूपमा प्रयोग गरेका भए पनि त्यो न उच्च सरकारी अधिकारीका निम्ति सुहाउँदो विम्ब थियो, नत उपयुक्त नै । उत्तेजक भनाइ व्यक्त गर्ने तर त्यसका आधार, कारण आदिबारे मौन रहने खतरनाक प्रवृत्ति सबैतिर हावी हुँदैछ । हाम्रा नेता र प्रशासकहरूले बोलिदिएर मात्रै पुरा हुने हो कि त्यसको कार्यकारण र सन्दर्भबारे बताउनु पनि उनीहरूको जिम्मेवारी हो ? प्रत्येक मान्छेसँग धेरथोर आवेग र उत्तेजना हुन्छ नै, तर पदीय हैसियतमा बसेकाहरूले त्यसलाई सम्हाल्न पनि सक्नुपर्छ । त्यति पनि सक्दैनन् भने उनीहरूले हामीलाई समुन्नत समाजको सपना देखाउने अधिकार राख्दैनन् । ओखलढुंगा, रामपुरकी एक दलित महिलाले केहीअघि भनेकी थिइन्, बसेर बोल्दा कसेरले लान्छ, उठेर बोल्दा हावाले लान्छ । हाम्रो कुरा कसैले सुन्दैन । भुइँमान्छेले बोलेको कुरा न कसैले सुन्छ, न त्यसमाथि थप क्रिया र प्रतिक्रिया नै हुन्छ । सानाको कुरा हावाले नै उडाउँछ, धुलोमै मिसिन्छ । तर ठूलाबडाले बोलेको कुरा सबैले सुन्छन् । सबैलाई तरंगित गराउँछ । सौम्य र शालिन भाषामा पनि असहमति राख्न सकिन्छ । उत्तेजनामा नआई भद्र भएरै पनि सबैलाई कुरा बुझाउन सकिन्छ, सबैको ध्यान खिच्न सकिन्छ भन्ने कुरा हाम्रा ठूलाबडाले कहिले बुझ्लान् ?"
मोन्लम अर्थात् विश्व शान्ति पूजा,"सरकार वा लुम्बिनी विकास कोषले मोन्लम अर्थात विश्व शान्ति पूजामा आर्थिक सहयोग गर्नु पर्दैन । विश्वभरका बौद्धमार्गीहरू पूजामा खर्च गर्न हात पसारेर आउँछन् । सरकारले कम्तीमा उपस्थिति जनाउनुपर्छ । अपनत्व लिनुपर्छ । यसले मात्रै बुद्ध र लुम्बिनीप्रति सरकारले सच्चा अपनत्व राखेको ठानिनेछ । बुद्ध, नेपाल र लुम्बिनी प्रबद्र्धनको लागि टेवा पुग्नेछ । लुम्बिनीलाई बौद्धमार्गीको प्रमुख धार्मिक स्थल र अन्यका लागि पर्यटकीय स्थलका रूपमा विकास गर्न सकिनेछ ।"
कान्तिपुरकर्मीलाई पितृशोक,नेपालगन्ज कान्तिपुर दैनिकका हुम्लास्थित संवाददाता जयबहादुर रोकायालाई पितृशोक परेको छ । ८८ वर्षे पिता सिंहवीरको उपचारका क्रममा काठमाडौंको वीर अस्पतालमा निधन भएको हो । उनको सोमबार पशुपति आर्यघाटमा दाहसंस्कार गरियो । उनी लामो समयदेखि बिरामी थिए ।
गोली हानी रकम लुट्ने समूहका ४ पक्राउ,"मोरङ हतियारको बलमा आतंक मच्चाउँदै लुटपाट गर्ने समूहका ४ जनालाई प्रहरीले पक्राउ गरेको छ । ६ जनामध्ये ४ पक्राउ परेका हुन् । मोरङ र सुनसरी जिल्लाका विभिन्न घटनामा संलग्न ती युवा पक्राउ परेपछि स्थानीयले राहत महसुस गरेका छन् । कटहरी ४ का कार्तिक कामत, टंकिसिनबारी ७ का श्रवण सरदार, नोचा ३ का सतन पासमान र सुनसरी इटहरी १३ खनारका राजेश चौधरी पक्राउ परेका हुन् । सोही समूहका करिस्मा सरदार र सुवालाल सरदार फरार छन् । उनीहरूले ६ जनाको समूह बनाएर हतियारको बलमा लुट मच्चाउँदै आएको प्रहरीले जनायो । पछिल्लो पटक माघ १० गते कर्सियास्थित जीवन विकास समाजका फिल्ड सहायक घनश्याम सरदारको तिघ्रामा गोली हानेर २ लाखभन्दा बढी रकम लुटेका थिए । कामतलाई भाग्ने क्रममा त्यही दिन पक्राउ गरिएको थियो । उनले नै समूहमा ६ जना रहेको बताएका हुन् । यस्तै सोही समूहले पुस २३ गते सुनसरी, इटहरी १९ एकम्बास्थित झुम्का नहर छेउमा स्थानीय भविशेष चौधरीलाई गोली हानी घाइते बनाएको थियो । अर्को घटनामा पुस १८ गते विराटनगर १९ रानीस्थित पारिजात चोकमा स्थानीय बटेशकुमार साहलाई गोली हानेर ४ लाख लुटेको प्रहरीले बतायो ।कात्तिक ८ गते कोसी हरैंचा ४ स्थित विराटनगरविराटचोक सडक खण्डमा को१३प ९६०६ नम्बरको स्कुटी रोकेर १२ लाख ६५ हजार ५ सय बराबरको नगद र सुनचाँदीका गहना लुटेको समूहले असोज २८ गते बैजनाथपुर ४ स्थित घिनाघाट सडक खण्डमा भौडाहा १ का राजेशकुमार राय अमातको मोटरसाइकल रोकेर हतियार देखाई २ लाख ४९ हजार मूल्य बराबरको मोबाइल, सुनका गहना र नगद लुटेको आरोप छ । लुटपाटमा जाँदा उनीहरूले मोटरसाइकल प्रयोग गर्थे, एक प्रहरी अधिकृतले भने, आपराधिक घटनापछि तत्काल नम्बर प्लेट परिवर्तन गरेर झुक्याउँदै आएका थिए । आपराधिक गतिविधिले मोरङ र सुनसरीका स्थानीय त्रस्त थिए । उनीहरू एक्लै बाटो हिँड्नसमेत डराउँथे । समूहका सबैजना पक्राउ परेपछि अहिले राहत महसुस गरेका छन् । प्रहरीका लागिसमेत टाउको दुखाइ भएपछि पूर्व क्षेत्रीय प्रहरी प्रमुख डीआईजी केशरिराज घिमिरेले क्षेत्र र जिल्लाको संयुक्त टोली बनाएर खोजबिनमा तीव्रता दिएका थिए । माघ १७ गते सुनसरीको खनारमा उक्त समूहसँग मुठभेड भएको थियो । त्यही क्रममा मुख्य तीन जनालाई पक्राउ गर्न प्रहरी सफल भयो । त्यसअघि नै कामत पक्राउ परिसकेका थिए । अन्यको पनि पहिचान भइसकेको र खोजतलास तीव्र पारेको मोरङका प्रहरी प्रमुख एसपी संदीप भण्डारीले बताए । गोली हानेर लुट्ने गिरोह पक्राउसँगै सर्वसाधारणको निस्फिक्री भएर हिँड्न सक्ने वातावरण यथावत् कायम राख्न सफल भएका छौं, उनले भने ।यस्तै केन्द्रीय अनुसन्धान ब्युरो (सीआईबी) को सहयोगमा मोरङ प्रहरीले कल बाइपासमा संलग्न दोलखा, भडेपस ३ का बाबुराम थोकर तामाङलाई पक्राउ गरेको छ । विराटनगर १ स्थित रीतु अधिकारीको घर भाडामा लिएर उनले भीओआइपी गेटवे सञ्चालन गरी कल बाइपास गर्दै आएका थिए।"
युवती मृत फेला,बुटवल रूपन्देहीको जोगडामा एक युवती जलेको अवस्थामा मृत भेटिएकी छन् । जोगडा ९ परोडाकी १८ वर्षे अनिता यादव आफ्नै कोठामा मट्टीतेल खनाएर आगो लगाई जलेको अवस्थामा भेटिएकी हुन् । प्रहरीका अनुसार युवतीको हत्या वा आत्महत्या के हो भन्नेबारे अनुसन्धान भइरहेको छ । सूर्यपूराकी अनिता ५ महिनाअघि गौना गरेर घर आएकी थिइन् । पति २२ वर्षे सुवास मजदुरीका लागि काममा गएका थिए ।
दुर्घटनामा बालकको मृत्यु,धादिङ पृथ्वी राजमार्गअन्तर्गत धादिङको धार्केमा माइक्रोबस दुर्घटनामा एक बालकको मृत्यु भएको छ । गोरखा घर भएका ७ वर्षीय बालक सुजन थापाको उपचार क्रममा मृत्यु भएको प्रहरीले जनाएको छ । दुर्घटनामा १२ जना घाइते छन् । घाइतेको ललितपुरस्थित गणेशमान महालक्ष्मी अस्पतालमा उपचार भइरहेको छ ।
प्रमुखविहीन,"रुकुम रन्मामैकोट र चुनबाङसहित जिल्लाका क वर्गका ५ वटा इलाका प्रहरी कार्यालय निमित्तकै भरमा चलिरहेका छन् । इलाका प्रहरी कार्यालय काँक्री, रुकुमकोट र आठबीसकोटमा पनि दरबन्दी अनुसारका प्रमुख छैनन् । जिल्लाभर प्रहरी निरीक्षकले नेतृत्व गर्नुपर्ने ६ वटा इलाकामध्ये अहिले चौरजहारीमा मात्र निरीक्षक कमाण्ड छन् । जिल्ला प्रहरी प्रमुख, डीएसपी अंगुर जिसीले माथिल्ला स्तरका कर्मचारीको अभावमा अनुसन्धानमा समस्या भइरहेको बताए ।"
एन्टिरेबिज सुई अभाव,धनकुटा सदरमुकाम लगायत जिल्लाका अन्य स्थानमा पछिल्लो समय बहुला कुकुरको आतंक बढेको छ । जिल्ला अस्पतालमा एन्टिरेबिज सुईको अभाव भएपछि सर्वसाधारणले सास्ती खेप्दै आएका छन् । दुई साताको अवधिमा ५० बढी व्यक्ति कुकुरको टोकाइबाट घाइते भएका छन् । सामान्यत: अन्य समयमा कुकुरको टोकाइले अस्पताल जाने गरे पनि अहिले यो क्रम चौगुनाले बढेको जिल्ला अस्पतालका वरिष्ठ मेडिकल सुपरिन्टेन्डेन्ट डा मदनकुमार उपाध्यायले बताए ।
अपांगमैत्री छैनन् विद्यालय,स्याङ्जा सरकारले सार्वजनिक सरोकारका स्थानलाई क्रमश: अपांगमैत्री बनाउँदै लैजाने नीति सार्वजनिक गरे पनि काम सुरु भएको छैन । विद्यालय अपांगमैत्री संरचनाका नहुँदा अपांग बालबालिकालाई सास्ती छ । जिल्लाका करिब ७ सय निजी तथा सामुदायिक विद्यालयमध्ये हालसम्म कुनै पनि पूर्णरूपमा अपांगमैत्री नभएका हुन् । पञ्चमुल २ को त्रिसहिद माविमा ५ सय १८ विद्यार्थी अध्ययन गर्छन् । तीमध्ये अपांगता भएका २४ जना छन् । उनीहरू जहिल्यै समस्या परिरहेको गुनासो गर्छन् ।
भवन बनाउँदै स्थानीय,दोलखा जनसहभागितामा जिल्लाकै जेठो क्याम्पसको पुनर्निर्माण थालिएको छ । भूकम्पले ४० वर्ष लामो इतिहास बोकेको चरिकोटस्थित गौरीशंकर बहुमुखी क्याम्पसका ३ वटा भवनमा पूर्ण रूपमा क्षति पुगेपछि स्थानीय आफंै पुनर्निर्माणमा जुटेका हुन् । भवन नहुँदा विद्यार्थी लामो समयदेखि टहरामा बसेर अध्ययन गर्न बाध्य थिए । भवनका लागि महायज्ञबाट करिब ३८ लाख जुटेको छ ।
विद्यालयमा इन्टरनेट,दैलेख जिल्लाका २१ सामुदायिक विद्यालयमा वायरलेसमार्फत इन्टरनेट सेवा जडान गरिएको छ । विद्युत् पुगेका र सौर्य ऊर्जा जडान गरिएका क्षेत्र नं १ का १३ र क्षेत्र नं २ का ८ माध्यमिक विद्यालयमा इन्टरनेट जोडिएको हो । निर्वाचन क्षेत्र पूर्वाधार विकास कार्यक्रमको सहयोगमा इन्टरनेट सेवा जडान गरिएको हो । त्यसका लागि सांसद अम्मरबहादुर थापा र लक्ष्मीप्रसाद पोखरेलले बजेट विनियोजन गरेका हुन् ।
गाउँ सुनसान,"सल्यान बसाइँसराइले रामपुर ६ टोटके गाउँ सुनसान छ । विभिन्न सुविधा खोज्दै गाउँ छाड्ने क्रम बढेको हो । स्थानीय रामपुरकै पुतलीबजार र सेतीखोला लगायतका ठाउँमा झरेका छन् । लेकमा आउजाउ गर्न समस्या हुने, खानेपानीका लागि दुई घण्टा हिँड्नुपर्ने लगायत समस्याले बसाइँ हिँड्न बाध्य भएको स्थानीय झुपलाल डाँगीले बताएका छन् ।"
मधेसलाई कसैले अलग गर्न सक्दैन,"जनकपुर उपप्रधान एवं गृहमन्त्री विमलेन्द्र निधिले मुलुकको अखण्डतासँग खेलवाड गर्नेमाथि कारबाही गरिने बताएका छन् । मधेस भनेको नेपाल हो, सोमबार यहाँ आयोजित कार्यक्रममा उनले भने, यसलाई कुनै पनि शक्तिले अलग गर्न सक्दैन ।सशस्त्र प्रहरी बल सीमा सुरक्षा कार्यालय भवनको उद्घाटनमा आएका गृहमन्त्री निधिले संविधानमा रहेका कमीकमजोरी संशोधनमार्फत सम्बोधन गर्ने प्रतिबद्धता जनाए । मधेसको असन्तुष्टितर्फ संकेत गर्दै उनले संविधान, शासन प्रणाली तथा कानुनमा रहेका कमीकमजोरी सच्याएर अघि बढ्नुपर्ने बताए । मधेसी जनताले विखण्डन चाहेका छैनन् । राष्ट्रिय अखण्डता टुक्रयाउन खोज्नेमाथि सरकारले कडाभन्दा कडा कारबाही गर्छ, उनले भने ।गृहमन्त्री निधिले संविधान कार्यान्वयन तथा एक वर्षभित्र तीन तहको निर्वाचन गराउनु वर्तमान सरकारको दायित्व भएको उल्लेख गर्दै संविधानलाई सर्वस्वीकृत बनाउन संशोधन आवश्यक रहेको बताए । मुलुकमा विद्यमान असन्तुष्टिलाई खेलाएर केही प्रतिगमनकारी तथा उग्रवामपन्थी अस्थिरता मचाउन खोजिरहेका छन्, उनले भने, सरकार यावत् चुनौतीको सामना गर्न तयार छ ।कार्यक्रममा मन्त्री निधिले समाजसेवी प्रेक्षा मल्ल र मोहन महथालाई दोसल्ला ओढाएर सम्मान गरे । प्रेक्षाले धनुषाधामस्थित सशस्त्र प्रहरी भवन निर्माणका लागि १ करोडभन्दा बढी मूल्य पर्ने १० कट्ठा जग्गा प्रदान गरेकी छन् । महथाले यदुकुहास्थित सशस्त्र प्रहरीको कार्यालय निर्माणका लागि ८ कट्ठा जग्गा प्रदान गरेका छन् ।"
म स्वतन्त्र उड्न चाहन्छु,"बलिउडमा पहिलो नम्बरकी नायिका हुँदाहुँदै हलिउडमा जम्प मारेकी दीपिका पादुकोणलाई डेब्यु गरेको पछिल्लो ट्रिपल एक्स फ्रेन्चाइज रिटर्न अफ जेन्डर केज ले ठूलो माइलेज दिएको छ । सन्देशसँगै मनोरञ्जनात्मक भएकैले हलिउड गएको उल्लेख गर्दै उनले हालै भारतीय म्यागाजिन फिल्मफेयरलाई दिएको अन्तरवार्तामा भिन डिजेल अभिनीत उक्त फिल्ममा महिला पात्रलाई बढी महत्त्व दिएकोमा खुसी लागेको बताएकी छन् ।खासमा त्यो अहिलेको आधुनिक समाजको दर्पण पनि हो, जहाँ महिलाको योगदान ठूलो छ, दीपिकाले भनेकी छन्, नत्र केही वर्षअघिका यस्तै फिल्ममा मेरोजस्तो चरित्रलाई प्राय: रेस्क्यु मात्रै गरिएको हेर्नुपथ्र्यो ।ट्रिपल एक्स फ्रेन्चाइजमा एक्सन लेडीको भूमिकामा देखिँदा आफ्नो खेलाडी पृष्ठभूमिका साथै यसअघि बलिउड फिल्ममा काम गर्दाकै अनुभवले सहज भएको भन्दै दीपिकाले स्टन्ट र एक्सन सिनमा आफूले बढी इन्जोय गरेको बताइन् ।उनका अनुसार, बलिउड र हलिउडबीच त्यस्तो भिन्नता छैन । टेक्नोलजी र टेक्निक हेर्ने हो भने त झनै बलिउडसँग समानता रहेको देखें, जसले गर्दा मलाई मेरो प्यारेन्ट फिल्म इन्डस्ट्रीदेखि गर्व लागेको छ, उनले भनेकी छन् । उनले पश्चिमा कलाकार र फिल्मबाट बलिउडले मात्रै सिक्ने नभई हलिउडले पनि आफूहरूबाट नयाँ कुराहरू सिक्ने गरेको सुनाइन् ।हालै मात्र आफूलाई बक्सअफिस किङ मान्न अस्वीकार गरेका अभिनेता आमीर खानले दीपिकालाई भने सुपरस्टार भनी टिप्पणी गरिदिएका थिए । यसबारेको प्रश्नमा नायिकाले भनेकी छन्, सतही रूपमा त यो कुराले मलाई खुसी नै दियो तर हामी आफ्नो कामप्रति बढी इमानदार हुनुपर्छ । जुनसुकै खालका टयाग वा लेबलले झन् बढी दबाब दिन्छन् । म खासमा कुनै पनि खालका टयागबाट मुक्ति चाहन्छु । ठूलो आशा र बोझको भारी बोकेर म कुनै पनि काममा रमाउन सक्दिनँ । म त उड्न चाहने मान्छे हुँ । रमाइलो गर्नुपर्ने मान्छे हुँ ।अनि दीपिकालाई बलिउडकी सर्वाधिक महँगी नायिकाभन्दा चाहिँ कस्तो अनुभव हुन्छ त ? उनी बोलेकी छन्, खासमा मलाई बलिउडमा हुँदै आएको वर्गीकरण मनै पर्दैन । यो कलाकार बब्ली छ वा निश्चितखाले फिल्मबाहेक सुहाउँदैन वा गर्नै सक्दैन भन्नेजस्ता धारणाले मलाई एकदमै दु:खी तुल्याउँछन् । र, सुपरस्टार वा गतिलो पारिश्रमिक लिने कलाकारजस्तो टयागले मलाई केही फरक पार्दैन ।आफ्ना फिल्मले बक्सअफिसमा राम्रो नतिजा दिएकैले सर्वाधिक पारिश्रमिक दिइएकामा भने उनले गर्व लाग्ने पनि बताइन् ।यसअघि सञ्जयलीला भन्सालीका फिल्म रामलीला, बाजीराव मस्तानी देखि इम्तियाज अलीको तमासा सम्ममा रोमान्टिक लभर गर्लका रूपमा देखिएकी दीपिकालाई भविष्यमा कस्ता फिल्म खेल्न मन होला ? म विशुद्ध लभस्टोरी फिल्म खेल्न चाहिरहेकी छु । म सामान्य लाग्ने तर मीठो अनुभूति दिनेखालको लभस्टोरीमा काम गर्न चाहन्छु, ताकि विश्वले मलाई सुन्दर रोमान्टिक फिल्ममा हेर्न पाओस् ।"
एउटा आउटसाइडर लेखक,"काठमाडौं शेर्पा भाषाको सुरुवाती फिल्म खाङ्ग्री का लेखक हुन् सुन्दर जोशी । पछिल्लो पटक भने उनी आख्यानकारसँगै गीतकारको छविमा उभिएका छन् । सपनाविपनामा फाप्लुदेखि कागबेनीसम्मका कथाव्यथा सम्झिरहने जोशी आफूलाई आउटसाइडर भनेर चिनाउन रुचाउँछन् ।पछिल्लो अढाइ दशकयता अमेरिकावासी बनेका लेखक जोशी एक साताअघिसम्म त्यही सपनाविपनाको त्यही थलोमा थिए । उनले फाप्लु घुमघाम गरे, ओखलढुंगाका गाउँबस्तीतिर फिरन्ता बने ।अमेरिकामा पनि हाम्रै कागबेनी जस्तो ठाउँमा बसिरहेको छु, जोशीले सुनाए । जोशी आफूलाई डायस्पोरामै रहेको नेपाली समाज र संगतबाट पनि निकै टाढा रहेको स्विकार्छन् । यस अर्थमा बाहिरिया झैं आनीबानी उनमा हुर्किएको रहेछ । आफ्नो रुचि र चासोमा मात्रै सम्पर्कमा जोडिने बानी ठीक रहेछ, उनले भने, सधैं अरूका लागि सजिलो र सहज भैदियो भने आफैंलाई काम गर्न पनि मुस्किल हुने रहेछ । चार वर्षअघि प्रकाशनमा आएको क्यासल रककी अप्सरा कथा संग्रहका कारण जोशी फेरि यो सृजनशील दुनियाँमा चिनिएका थिए । यस अर्थमा उनी हौसिएका पनि थिए, थप सृजनशील बन्न । काठमाडौं छँदा नाटयकर्मी सुनील पोखरेल, नवीन सुब्बा, वसन्त थापा, डा गणेश गुरुङ, छिरिङरितार शेर्पा, केसाङ छेतेनसहितको साथसंगत रहे पनि अहिले हरेक अर्थमा ऐकान्तिक बन्दै गएको अनुभव सँगालेका छन् उनले ।धेरैअघि (२०३७ सालतिर) एउटा कथा लेखेको थिएँ, ओखलढुंगादेखि सोलु छेउसम्मको यात्रुकथा, छोटो बातचितका क्रममा जोशीले सम्झिए, त्यो मलाई निकै मन परेको विषय र भोगाइ थियो । नाटकको रूप दिने भनेर त्यो कथा मित्र सुनील पोखरेलले मबाट लिएको सम्झन्छु । आज त्यो कथा कहाँ पुग्यो होला, म सम्झिरहेको छु । अर्को एउटा यात्राका क्रममा फाप्लुमाथि पुगेपछि जोशीले लेखेको सेतै हिउँले ढाकिएको गीतलाई संगीतकार प्रमोद हमालले धुन भरेपछि गायक आभासले गाएका थिए । यस कारण पनि कथा, कविता, गीत सबैतिर छरिँदै आफू सृजनशील बन्ने प्रयत्न गरिरहेकामा उनी यतिखेर भने अर्को कथा संग्रह निकाल्ने ध्याउन्नमा छन् ।श्रम, सीप र सपना छर्दै अमेरिकावासी बने पनि जोशी अबका केही वर्षमा ढुक्कै नेपाल फर्कने सुरमा छन् । नेपालकै पहाडी पाखाभित्तामा यायावर बनेरै बुढयौली बिताउने योजना छ उनको । अमेरिकाको पल्लो भित्तोमा आफू बसेका कारण न्युयोर्क, टेक्सास वा डीसीतिर रहेका नेपाली समुदाय वा संघसंस्थासँग पनि टाढैको साइनोमा मात्रै जोडिएका छन् । उनी विगतमा नेपाली साहित्य प्रतिष्ठान (उत्तर अमेरिका), अन्तर्राष्ट्रिय नेपाली साहित्य समाज (फ्लोरिडा) लगायतका संस्थामा सक्रिय रहे पनि अहिले भने लुप्तप्राय: बनेर सृजनामा जुटेका छन् । बरु झुक्किएर उनको ठाउँमा पुग्ने नेपाली इष्टजन, सृजनकर्मीसँग हितचित्त मिल्ने गरेको छ । एउटा संयोगमा अमेरिकामा भेटिएका संगीतकार न्ह्यु बज्राचार्यले पनि अनौठै झटका दिएका रहेछन् उनलाई । एउटा साँझ उनले भर्खरै लेखेको कविताको पाना बोकेर न्ह्यु काठमाडौं फिरेका थिए । तर यस पाला मात्रै थाहा भयो, त्यो संगीतबद्ध भईवरी गायक उदय सोताङले गाइसकेका रहेछन् । गीतले भन्छ उनको किनारैकिनार उनको वेगलाई पछयाउँदै छुकलकल सुसेली हो या गुनगुनउनको गीतलाई पछयाउँदै छु"
सम्झनामा सम,"काठमाडौं बालकृष्ण समको ११५ औं जन्मजयन्ती अवसरमा नेपाल संगीत तथा नाटय प्रज्ञा प्रतिष्ठानले सोमबार सम्झना गर्यो ।भाटभटेनीस्थित प्रतिष्ठानकै प्रांगणमा भएको कार्यक्रममा रंगकर्मीहरूले समको तस्बिरमा फूलमाला अर्पण गरे । वरिष्ठ नाटयकर्मी प्रचण्ड मल्लले समको साहित्यिक जीवनबारे बोल्दै विसं २०२८ तिर समका नाटक मञ्चन गर्दाको अनुभव पनि सुनाए । प्रतिष्ठानका कुलपति सरुभक्तले चाहिँ संगीत र नाटकको उत्थानका लागि खोलिएको संस्थाले यस पालिदेखि स्रष्टाहरूको सम्झनामा कार्यक्रम गर्न थालेको बताए । कार्यक्रममा रंगकर्मी मदनदास श्रेष्ठलाई सम्मान गरियो । उनलाई प्रमुख अतिथि मल्लले कदरपत्र प्रदान गरे । रंगकर्मी राजन खतिवडा, अभिनेता सरोज खनाल लगायतले भने दिवंगत सर्जकलाई फूलमाला चढाएर मात्र केही नहुने बताए । उनीहरूका कृतिमाथि बहस, छलफल गराउन उनीहरूले आग्रह गरे ।प्रतिष्ठानका उपकुलपति शम्भुजित बाँस्कोटाले समका नाटकलाई रंगमञ्चमा पुर्याउन आफूहरू लागिपर्ने प्रतिबद्धता व्यक्त गरे । विभिन्न थिएटरसँग मिलेर समका नाटक मञ्चन गराउनेछौं, उनले भने, समजस्ता राष्ट्रिय विभूतिको सम्मान गर्ने परम्परा हामीले थाल्यौं । यो सरकारका तर्फबाट सर्जकको सम्मान गरिएको हो ।विसं १९५९ मा ज्ञानेश्वरमा जन्मिएका समलाई नेपालका शेक्सपियर पनि भनिन्छ । उनका प्रेमपिण्ड, मुकुन्द इन्दिरा, मुटुको व्यथा जस्ता नाटक धेरै पढिने कृति हुन् ।"
पुस्तकसहित रोहित,"काठमाडौं टेलिभिजन पत्रकार रोहित भण्डारी प्रेरक सन्दर्भहरूको सँगालो लिएर पाठकमाझ आएका छन् । नेपालमै सकिन्छ राजधानीमा हालै उद्यमीलेखक कर्ण शाक्य, पत्रकार रवीन्द्र मिश्र, समाजसेवी उत्तम सञ्जेल तथा सम्भव छ अभियानका व्यवस्थापक डिल्ली तुलाधरले लोकार्पण गरे । पत्रकार मिश्रले प्रेरणादायी व्यक्ति तथा सन्दर्भहरू समेटेर लेखिएको पुस्तक नेपालमै केही गर्न चाहनेहरूका लागि महत्त्वपूर्ण सामग्री भएको टिप्पणी गरे । सकारात्मक सोच, नयाँ विचार तथा उद्यमसम्बन्धी टिप्स समेटेर तयार पारिएको पुस्तकले जोकोहीमा आत्मविश्वास जगाउने भन्दै उद्यमी शाक्य तथा समाजसेवी सञ्जेलले सकारात्मक सोचका पुस्तकहरू बजारमा आउनु खुसीको कुरा रहेको बताए । तुलाधरले नेपालमा केही हुँदैन, केही गर्न सकिँदैन भन्ने मानसिकता रहेको भन्दै सकारात्मक अभियानहरूको आवश्यकता टडकारो रहेको सुनाए । यसअघि सम्भव छ ल्याइसकेका भण्डारीको दोस्रो पुस्तकजयकाली प्रकाशनले निकालेको हो ।"
अपुरो हनिमुनको कथा,"लक्ष्मीलाई स्नेहको क्रियाशील, सहयोगी र खाना मिठो मानेर खाइदिने स्वाभाव अत्यन्त मनपर्छ । तर, सानो कुरामा पनि झनक्क रिसाइहाल्ने, असाध्यै छिटो खाने र तुरुन्तै प्रतिक्रिया दिइहाल्ने बानी मन पर्दैन । लक्ष्मीका पनि केही व्यवहार स्नेहलाई राम्रो लाग्दैन । धेरै बोल्ने, आफ्नो केयर नगर्ने र खानापानमा आफैं बेवास्ता गर्ने लक्ष्मीको स्वभाव स्नेहलाई मन पर्दैन । लक्ष्मीको विश्वसनीयता, सञ्चय गर्ने र स्वतन्त्र बन्न दिने स्वाभावले स्नेह अझै पनि प्रभावित छन् ।पारिजात स्मृति केन्द्रको अध्यक्ष समेतको भूमिका गरेकी लक्ष्मीका आगोको याम र आरुका फूलहरू गरी दुई कविता संग्रह प्रकाशित छन् । स्नेहका पनि पुल र पर्खालहरू र अंग्रेजी अनुवाद कृति ब्रिज एन्ड वाल कविता संग्रह छन् ।"
क्यानभासमा धरणीधरको गाउँ,"काठमाडौं जागरण कवि धरणीधर कोइरालाको १ सय २५ औं जयन्ती कविकै जन्मगाउँ कुशेश्वर दुम्जामा मनाइएको छ । सहरमा बिर्सिइँदै गएका यी स्रष्टाको सम्झना दुम्जामा भने भिन्न रूपमा गरिएको धरणीधर स्मृति पुस्तकालयले जनाएको छ ।केहीअघि चित्रकारहरूले राजधानीबाट धरणीधरको गाउँमै पुगेर बनाएका सिर्जनाहरूलाई कलाकारहरूले सम्झनाको माध्यम बनाए भने कविता वाचनदेखि सांस्कृतिक प्रस्तुतिसम्मका कार्यक्रम भए । पुस्तकालय र देवीस्थान माविले सोमबार दुम्जा कलायात्रा२०७३ का क्रममा तयार पारिएका चित्रकला तथा मूर्तिकलालाई प्रदर्शनी गरेका हुन् । चित्रकारहरू सुरेम देशार, सुरेन्द्र अधिकारी, राजेन्द्र देशार, अनिल महर्जन र जयराम महर्जनले दुम्जाको प्राकृतिक सौन्दर्य, जनजीवन झल्कने गरी कोरेका चित्रहरू प्रदर्शनीमा राखिए । गाउँका ज्येष्ठ नागरिकदेखि महिला र बालबालिकासम्मले निकै रुचिपूर्वक चित्र अवलोकन गरेको पुस्तकालयले जनायो । चित्रलाई नै साक्षी राखेर कार्यक्रममा कविहरू नारायणबहादुर कोइराला, अमन्तिनाथ कोइराला, अनिता श्रेष्ठ, नारायण दुम्जाली, सुरेम देशार लगायतले रचनापाठ पनि गरे । धरणीधरको जन्मगाउँ दुम्जालाई पर्यटकीय थलोको रूपमा विकास गर्न आफूहरू लागिरहेको स्थानीय बलराम कोइराला बताए । चित्रकार देशारले पनि सही थापे । कुशेश्वर विद्यापीठका प्रधानाध्यापक विनोद कोइरालाले राणा शासनविरुद्ध जनतालाई जागरुक हुन झकझक्याउने धरणीधरलाई राज्यले उचित सम्मान दिन नसकेको गुनासो गरे ।माधवप्रसाद न्यौपाने, अर्जुन खड्का, विकास भण्डारी, राजेन्द्र देशारलगायतले भाषा, साहित्य र शिक्षाका क्षेत्रमा धरणीधरको योगदानको चर्चा गरे । रोशनी घिसिङ, अस्मिता लामा, मनीषा श्रेष्ठ, यादव रायमाझी, विकास लामा, रमेश श्रेष्ठ, निशा भण्डारी, प्रीति दोङले लोक नृत्य देखाए ।"
रेल स्टेसनमा नेपालीलाई भवन,"बढनी (भारत) नेपाली यात्रुलाई सुविधा दिन भारतले आधुनिक बहुउद्देश्यीय भवन निर्माण गरेको छ । कृष्णनगरनजिकै रहेको यहाँस्थित बढनी बजारमा यस्तो भवन निर्माण गरिएको छ । सीमादेखि ५ सय मिटरमा रहेको बढनी रेल स्टेसनसँगै सटेर पश्चिममा दुईतले भवनको निर्माण पूरा भएको हो । रंगरोगन गरी चिरिच्याट्ट बनाइएको छ । रेल यात्रीलाई लक्षित गरी भवन सञ्चालन गरिनेछ । भवनमा आवास, खाना, रेस्टुरेस्ट, मिनी मार्केट, सञ्चार केन्द्र र पार्किङ सुविधा छ । राति आउने यात्रुलाई सस्तो र सुरक्षित गन्तव्यका लागि होटल सुविधासहित सञ्चालन हुनेछ । यात्रुलाई सानो बजारको सुविधा दिन पसलसमेत सञ्चालन गरिनेछ । रेल सेवाबारे जानकारी लिन र दिनका लागि सूचना केन्द्र पनि राखिनेछ । यात्राका लागि प्रस्थान गर्न राति रेल चढ्न आउनुपर्ने र अन्तिम गन्तव्य बढनीमा राति पुगेका यात्रु त्यहाँ सुविधा दिइनेछ । यात्रुलाई राति हिँडडुल गर्न जोखिम हुन्छ, बढनी प्रहरी चौकी इन्चार्ज हरिनारायण दीक्षितले भने, उनीहरूको सुविधाका लागि भारत सरकारले भवन बनाइदिएको हो । भवनमा १० सुविधा सम्पन्न कोठा छन् । त्यस्तै, रेस्टुरेन्ट, मिनी बजार र सूचना केन्द्र सञ्चालनका लागि ७ कोठा छुट्टयाइएका छन् । भारु १ करोड ६० लाख लागतमा दुई वर्ष लगाएर भवन बनाइएको हो । दुई महिनाभित्र उद्घाटन गरी सञ्चालन गरिने बताइएको छ । उक्त बहुउद्देश्यीय भवनको केन्द्रीय रेल राज्यमन्त्री मनोज सिन्हाले शिलान्यास गरेका थिए । रेल स्टेसनमा सुविधा बढाउँदै सीमा क्षेत्रको बढनीलाई भारतको रेल मन्त्रालयले नमुना रेल स्टेसन बनाउँदै लगेको छ । बहुउद्देश्यीय भवनसँगै रेल धुनका लागि वासिंट पिटसमेत निर्माण गर्दै लगेको छ । पूर्वोत्तर रेल्वेअन्तर्गत रेल धुने उपकरण जडित भवन निर्माण तीव्रगतिमा भइरहेको छ । दुई करोड भारुको लागतमा उक्त योजना बनिरहेको छ । नेपालसँगको सम्बन्धका कारण बढनी सीमा क्षेत्रको रेल्वे स्टेसन रेलको हब हुन लागेको छ, लखनउ बस्ने रेल विभागकामण्डलीय वाणिज्य प्रबन्ध रमेश गुप्ताले भने, त्यसैले रेल मन्त्रालय पूर्वाधार बढाउँदै सुविधा थप्दै लगेको छ । तीन वर्षअघि बढनी पूर्वमा गोरखपुर र पश्चिममा गोन्डाको बडी लाइन (ब्रोड गेज) सँग जोडिए थियो । यसपछि बढनी भारतको राष्ट्रिय रेल नेटवर्कसँग जोडिन पुग्यो । बढनीले सीमासम्म भारतको ठुल्ठूला सहरमा पहुँच मात्र पुर्याएन, भारतीय सञ्चारकर्मी मोहम्द इसादले भने, सीमाबाटै सजिलै नेपाली यात्रु भारतको जुनसुकै सहरमा पुग्न सक्ने सुविधा दियो ।"
कूटनीतिज्ञको हत्या,"हतारमा सबैजना अब्दुनजिक पुग्दा उहाँ बेहोस बनिसक्नुभएको थियो, उनले भने । गार्ड रहातुल्लाह नामका अफगानी नागरिक भएको थाहा भएपछि उनलाई पाकिस्तानी प्रहरीले छानबिनका लागि हिरासतमा लिएको छ । अफगानी अधिकारीले अब्दुमाथि सुरक्षा गार्डले किन गोली चलाए भन्नेबारे केही नखुलेको बताउँदै अनुसन्धानपछि सबै कुरा थाहा हुने प्रतिक्रिया दिए । यसैबीच, घटनाका सम्बन्धमा पाकिस्तानस्थित अफगानी राजदूतावासले विस्तृत विवरण आउन बाँकी रहेको जनाएको छ । पाकिस्तानमा इस्लामिक लडाकुले आश्रय लिएका सूचनाका आधारमा यहाँस्थित अफगानिस्तानका विदेशी कार्यालयहरूमा कार्यरत कर्मचारीको सुरक्षाका निम्ति निजी सुरक्षा गार्डसमेत उपलब्ध गराउँदै आएको छ ।"
"बाबुलाई उन्मुक्ति, आमालाई जेल","सर्वोच्च अदालतले हालै पूर्णपाठ तयार पारेको अर्को घटना झनै दारुणिक खालको छ । तनहुँकी एक किशोरीले २०६७ मंसिर २१ को राति ५ महिनाकी छोरीलाई ३ पटक चुम्बन गरिन्, घाँटीमा रुमाल कसिन् र हातले नाक, मुख थुनिदिइन् । घटनाबारे थाहा पाएपछि प्रहरीमा उनीविरुद्ध उजुरी पर्यो । नाताले भाइ पर्नेका कारण मेरो गर्भ रहन गएको हो, १७ वर्षीया अविवाहित किशोरीले बयानमा भनेकी छन्, इच्छाविपरीत गर्भधारण भई जन्मेको बच्चाको न्वारान पनि नभएको, बाउ को हो भनी खुलाउन सक्ने अवस्था पनि नभएको र आफू भर्खरै १७ वर्षमा लागेकाले भविष्य पनि अन्धकार हुने सोची बच्चीलाई पन्छाउन उपयुक्त हुने ठानी हत्या गरेकी हुँ । उनले आफूले गर्भवती भएपछि भाइ पर्नेलाई त्यसबारे थाहा दिइन् । सुरुमा मिलाउँछु भनेका भाइ र उनको विषयमा गाउँभर हल्ला चलेपछि समाज बसेर घटना मिलायो । उक्त मुद्दामा जिल्ला अदालत तनहुँले २०६९ जेठ महिनामा फैसला गरी १० वर्ष कैद प्रस्ताव गर्यो । सामाजिक तिरस्कारका कारण बाध्य भई आवेशमा छोरीको हत्या गरेको हुँ, कसुर चर्को भयो भन्दै उनी पुनरावेदन अदालत पोखरा पुगिन् । पुनरावेदन पोखराले सजाय चर्को पर्न जाने भन्दै ७ वर्ष कैद सजाय हुने फैसला गर्यो । सर्वोच्चमा पनि तत्कालीन प्रधानन्यायाधीश रामप्रसाद शाह र न्यायाधीश जगदीश शर्मा पौडेलको इजलासले पुनरावेदनको फैसला सदर गर्यो । बाबुबिनाको सन्तानले समाजमा भोग्नुपर्ने समस्या र कठिनाइका कारण कतिपय आमाहरूले कठोर निर्णय लिने गरेको बताउँछिन्, समाजशास्त्रकी अध्यापक ज्ञानु छेत्री । शिशुलाई विद्यालयमा भर्ना गर्नेदेखि नागरिकता लिनसमेत कठिनाइ झेल्नुपर्छ, छेत्रीले भनिन्, कठिन परिस्थितिको सामना गर्न नसकेर कतिपय महिलाहरू अपराधको स्थितिसम्म पुग्ने गरेका छन् । सन्तानलाई नै काखी च्यापेर आत्महत्या हुने घटनाहरू पनि देखिएको भन्दै उनले पारिवारिक कानुनको परिमार्जनका क्रममा यस्ता समस्या सम्बोधन हुनुपर्ने बताइन् । दुवै घटनामा शिशुका बाबुहरूले उन्मुक्ति पाएका छन् । सल्यानको घटनामा महिलाले गर्भवती भएको २ महिनापछि दोषी शिक्षकलाई जानकारी गराएकी थिइन् । नजिकैको स्वास्थ्य चौकीमा देखाउन सल्लाह दिएका शिक्षकले त्यसपछि सम्पर्कविहीन भई पुसमा मात्रै उनलाई लिएर नेपालगन्ज पुगी स्वास्थ्य परीक्षण गराएका थिए । स्थिति गम्भीर भएपछि शिक्षकले जेसुकै गर भनेको महिलाले बयानका क्रममा खुलाएकी छन् । मेरो गल्ती भएकै हो, मेरो जत्तिकै गल्ती भएकाले उसलाई पनि कारबाही हुनुपथ्र्यो सल्यानकी महिलाको बयानमा उल्लेख छ । हरेक महिना यस्ता फौजदारी मुद्दाको बहस गर्ने सरकारी वकिलहरू अवैध सम्बन्धपछि पुरुषको तुलनामा महिलाले नै चुनौती र कठिनाइको सामना गर्नुपर्ने अवस्था भएकाले त्यसले गलत परिणाम निम्त्याएको बताउँछन् । अवैध सम्बन्धका घटनाहरूपछि सबै चुनौती महिलाले सामना गर्नुपर्दा कतिपयहरू गलत नतिजा हुने काममा अग्रसर हुन्छन्, सहन्यायाधिवक्ता रमादेवी पराजुली भन्छिन्, त्यो स्थिति आउनुमा पुरुष जिम्मेवार ठहरिए पनि त्यस्ता फौजदारी घटनामा संलग्नहरू मात्रै कानुनी दायरामा परेका छन् । नेपालकै पारिवारिक कानुनका कतिपय पक्षमा भएका खाडलले पनि सामाजिक प्रतिष्ठाका कारण शिशुको हत्या गर्नेसम्मका घटना भएकाले तिनलाई पनि सम्बोधन गर्नुपर्ने उनले बताइन् । तर हत्यामा संलग्न भेटिएमा पुरुषहरू पनि कानुनी दायरामा आएका छन् । तनुहँको हाडनाता जोडिएको घटनामा दुवै पक्ष एकै परिवारको भएको हुँदा अपराध लुकाई राखी घरमा नै क्षतिपूर्ति दिलाई किशोरीले बच्चाको स्याहारसुसार गर्दै आएकी थिइन् । मेरै माइला बाबुका छोराले घरमा कोही नभएका बेला मलाई जबर्जस्ती गरी गर्भ बोकाएको हो, उनले भनेकी छन्, पछि बताउँदा तिमीले यो कुरा कसैलाई नभन, म व्यवस्था गर्छु भनी उसले भनेको हो । समाजशास्त्रकी अध्यापक छेत्री महिला प्रत्यक्ष संलग्न भएका कारण आपराधिक घटना हुने गरे पनि त्यसको कारकका रूपमा रहेका व्यक्तिलाई जिम्मेवार बनाउन आवश्यक रहेको बताउँछिन् । विषम परिस्थितिमा पुरुषलाई पनि सामाजिक र कानुनी रूपमा जिम्मेवार बनाउन सकेको भए यस्ता घटनाहरू हुँदैनथे होला उनले भनिन् । अवैध गर्भधारण भएपछि जन्मिने बच्चाको बाबुलाई जिम्मेवारी ठहर्याउने कानुनी व्यवस्था भए पनि सन्तानसहितका आमाहरूले कठोर बाटो रोजेका उदाहरण थुप्रै भेटिन्छन् ।"
कुपोषित बालिकाको मृत्यु,बैतडी कडा कुपोषणले थलिएकी चौखामकी एक बालिकाको अस्पताल लैजाने खर्च नभएर ज्यान गएको छ । चौखाम ९ का अमरसिंह धामी र मुना धामीकी साढे ४ वर्षीया छोरी वीणाको मृत्यु भएको हो । २ महिनाअघि मात्रै उनी कुपोषित रहेको खुलेको थियो । त्यसअघि अभिभावकले उनलाई जडीबुटी र धामीझाँक्रीको भरमा उपचार गराउँदै आएका थिए । आर्थिक अवस्था कमजोर भएको धामी परिवारले उपचारका लागि धनगढी पुर्याउन नसक्दा बालिकाको मृत्यु भएको हो । मंसिर अन्तिम साता चौखाम स्वास्थ्यचौकीले गाउँमा उपचार हुन नसक्ने भन्दै शीघ्र कुपोषण उपचार केन्द्र रहेको खोडपे स्वास्थ्य चौकीमा पठाएको थियो । स्वास्थ्य चौकीले डडेलधुरा उपक्षेत्रीय अस्पताल पठाएको थियो । डडेलधुरामा समेत उपचार सम्भव नभएपछि पोषण पुन:स्थापना गृह धनगढी रिफर गरिएको थियो । खर्च अभावमा धनगढी लैजान नसक्दा अभिभावकले बालिकालाई घरै लगेका थिए । छिमेकीसँग ६ हजार ऋण काढेर डडेलधुरा गए पनि धनगढी पुर्याउने खर्च नभएकाले घर फर्काएको बुवा अमरसिंहले बताए । मृत्यु भएकी वीणाको तौल साढे ५ केजी थियो । वीणा उनीहरूकी चौथो सन्तान थिइन् । तेस्रो सन्तान छोरामा पनि कुपोषण देखिएको थियो । ३२ वर्षदेखि दिल्लीमा मजदुरी गर्दै आएका अमर पनि क्षयरोगका बिरामी हुन् । उनी ३ महिनाअघि मात्रै भारतबाट फर्केका थिए । भौगोलिक विकटताको चौखाममा ९ बालबालिकामा कडा कुपोषण भेटिएको छ । अन्य २१ जनामा मध्यम खालको कुपोषण देखिएको स्वास्थ्यचौकीले जनाएको छ ।
अभियुक्त खोजीमा १८ वर्ष,"काठमाडौं लक्ष्मी तिमल्सेनाका आँखा नओभाएको १८ वर्ष भइसक्यो । त्यतिबेला उनी १८ वर्षकै थिइन् । २०५५ कात्तिक १५ गते । बस्तुभाउ चराउन खेत हिँडेका कास्की सिद्ध गाविस ७ निवासी उनका बाबु शिवराज थापाको बारीमै धारिलो हतियार प्रयोग गरी हत्या भयो । हत्यापछिको जाहेरी र लामो प्रहरी अनुसन्धानपछि कास्की जिल्ला अदालतले २०५७ वैशाख १९ मा उक्त हत्या सोही गाउँका नारायण अधिकारीले गरेको ठहर गर्यो र सर्वस्वसहित जन्मकैदको फैसला सुनायो । बाबुको हत्याले मनमा बिझेको खिल अदालतको आदेशपछि थोरै कम भयो । झापा चारआलीस्थित सिंहनाथ गणमा कार्यरत अधिकारीले बिदामा घर आई थापाको हत्या गरेको अनुसन्धानले पुष्टि गरेको थियो । अदालती मिसिलका अनुसार हत्याकै अभिप्रायले अधिकारीले २०५५ कात्तिक १३ गतेदेखि ५ दिन बिदा लिएको देखिन्छ । अदालतमा मुद्दा चलेसँगै थापालाई सेनाले कास्कीको बर्दबहादुर गण फूलबारी ब्यारेकमा झिकाएर हिरासतमा राखेको थियो । तर अदालती फैसलालगत्तै सेनाको हिरासतबाटै बेपत्ता भएका भनिएका अधिकारी त्यसपछि कहिल्यै फेला परेनन् । यो खबरले न्यायप्रतिको थापा परिवारको आशा पनि मधुरो भयो । लक्ष्मी र उनको परिवारलाई फेरि केही अनिष्ट हुने हो कि भन्ने त्रासले पनि सताइरह्यो । लक्ष्मी र उनको परिवारका अन्य सदस्य प्रत्येक वर्ष बाबुको तिथिका बेला फरार हत्यारा निस्फिक्री घुमेको र सजाय नपाएको देखेर भुतभुताइरहन्थे । कैयन् वर्ष बिते तर न हत्यारा नारायण पक्राउ परे, न त लक्ष्मीको मनले शान्ति नै पायो । बाबुको हत्यापछि न्यायका निम्ति धाउँदाका कैयन् दु:खका उकाली र ओराली सुनाउँदा लक्ष्मीको गला अवरुद्ध हुन्थ्यो । उनले भनिन्, सानै उमेरका भाइहरू हुर्कंदै गएपछि बुझ्ने हुँदै गए । तिनीहरूलाई बाबु नहुनुको चोट जति थियो त्योभन्दा ठूलो चोट थियो, अभियुक्तले सजाय नपाउनु ।प्रत्येक वर्ष लक्ष्मी, भाइ मिलन र परिवारका अन्य सदस्यलाई लाग्थ्यो, बाबुको हत्याका अभियुक्त पक्राउ परे मनले शान्ति पाउँथ्यो । एक दिन उनलाई कसैले सुनाइदियो, अभियुक्त नारायण सपरिवार भारतको केरला पुगेका छन् रे । सूचनाको स्रोत भरपर्दो नै भए पनि लक्ष्मीले अभियुक्तलाई नेपाल झिकाउने कुनै उपाय देखिनन् । दुई वर्षअघि लक्ष्मीले अर्को सूचना पाइन् । उनका एक शुभचिन्तक भाइले फरार नारायणबारे सबै सूचना पत्ता लगाएर लक्ष्मीलाई दिएका थिए । ती भाइले फरार अभियुक्तबारे धेरै सूचना फेसबकुबाट पत्ता लगाएका थिए । उनले पाएको जानकारी थियो, फरार अभियुक्त नारायण नक्कली नागरिकता र त्यसैका आधारमा पासपोर्ट बनाएर वैदेशिक रोजगारीको सिलसिलामा साउदी अरब पुगेका छन् । यस्तो सूचना पुष्टि हुने थप आधार तिनै भाइले उपलब्ध गराएपछि सुरु भयो लक्ष्मीको न्यायको नयाँ लडाइँ । जिल्ला प्रशासन कास्कीबाट अभियुक्तले जीवनबहादुर अधिकारीका नाममा ४६१०२९९१४ नम्बरको नागरिकता लिएको र त्यसैका आधारमा २०६८ असार ३१ गते पासपोर्ट निकालेको देखियो । सर्वस्व सहितको जन्मकैदका फरार अभियुक्त अधिकारी सोही नक्कली पासपोर्टका आधारमा २०७० वैशाख १६ गते साउदी अरबको अमाना कन्स्ट्रक्सन कम्पनीमा सेक्युरिटी गार्डका रूपमा काम गर्ने गरी गए । यतिका धेरै सूचना पाएपछि लक्ष्मी सुरुमा महानगरीय प्रहरी परिसर काठमाडौंमा गइन् र सबै कागज देखाउँदै बिन्ती बिसाइन् । तर कास्कीको मुद्दा काठमाडौंले हेर्न नमिल्ने भन्दै उनलाई कास्की पठाइयो । लक्ष्मीले २०७२ फागुन २८ गते जिल्ला प्रशासन कार्यालय कास्कीमा सबै विवरण र आवश्यक कागजात राखेर निवेदन दिइन् । तर महिनौंसम्म पनि उनको निवेदनउपर कुनै कारबाही भएन । लक्ष्मी अत्यासमा परिन् । कतारमा रहेका उनका भाइ मिलनले अनेक जुक्ति लगाइरहे । दिदीलाई न्यायका निम्ति लड्न बल दिइराखे । लक्ष्मी एक दिन नेपाल प्रहरीको अपराध अनुसन्धान ब्युरो पुगिन् । ब्युरोले उनीबाट प्राप्त सबै कागजातका आधारमा अध्ययन गरेर फरार अभियुक्त नक्कली नागरिकता र पासपोर्टका आधारमा साउदी पुगेको निष्कर्षमा पुग्यो । यसैका आधारमा ब्युरोले अधिकारीको नाम अन्तर्राष्ट्रिय प्रहरी अपराध संगठन (इन्टरपोल) को रेडकर्नर नोटिसमा राख्न नेपाल प्रहरीको इन्टरपोल एकाइमा अनुरोध गर्यो । गत जेठ १२ मा नेपाल प्रहरीले इन्टरपोल हेडक्वार्टरमा अनुरोध गर्यो र २४ जेठमा अधिकारीको नाम इन्टरपोलको रेड कर्नर नोटिसमा चढ्यो । त्यसैका आधारमा साउदी प्रहरीले गत असोज अन्तिम साता नेपाल डिपोर्ट गर्ने गरी अधिकारीलाई पक्राउ गर्यो । ब्युरो स्रोतका अनुसार अभियुक्त अधिकारीमाथि लक्ष्मीका बाबुको हत्याका अलावा अन्य एक हत्याको समेत अभियोग छ । साउदी अरबमा थुनामा रहेका अधिकारीलाई हवाई एस्कर्टिङ गरेर नेपाल ल्याउने अन्तिम तयारी चलिरहेको छ ।"
अनुत्पादक आयातले पनि तरलतामा चाप,"काठमाडौं गत साता राजधानीमा आयोजित एक कार्यक्रम मा अर्थ सचिव शान्तराज सुवेदी र नेपाल उद्योग वाणिज्य महासंघका अध्यक्ष पशुपति मुरारकाबीच जुहारी नै चल्यो । सरकारले विकास खर्च नगर्दा बजारमा नगद अभाव भएको मुरारकाले आरोप लगाएपछि सुवेदीले त्यसको खण्डन गरे । बैंकमा भुक्तानी माग्न जाँदा पैसा दिँदैनन्, मुरारकाले कार्यक्रममा भने, सरकारले विकास खर्च गर्दैन, न बैंकमा पैसा छ, न लगानीको वातावरण छ । मुरारकापछि बोलेका सुवेदीले भने नगद अभाव हुनुको जिम्मेवार व्यवसायीलाई पनि ठहर्याए । विकास खर्चले जहिले पनि माघपछि गति लिने गरेको छ, उनले भने, तपाईहरू (व्यवसायी) ले अनुत्पादक क्षेत्रमा खर्च बढाएर यो समस्या निम्त्याइरहनुभएको छ, मुलुकलाई फाइदा नहुने अनुत्पादक वस्तुको आयात किन बढाउनुहुन्छ ?सुवेदी र मुरारकाबीच मात्र होइन, भन्सार दिवसका अवसरमा आयोजित कार्यक्रममा अन्य व्यवसायी र सरकारी अधिकारीबीच समेत यस्तै खाले आरोपप्रत्यारोप चल्यो । अहिले पनि राजधानीमा हुने कार्यक्रममा निजी क्षेत्रका प्रतिनिधि र सरकारी अधिकारीबीच यस्ता आरोपप्रत्यारोप चलिरहेकै छन् । निजी क्षेत्र र सरकारी अधिकारीले गर्ने तर्कमा दुवै सही रहेको तथ्यांकले देखाउँछ । बैंकहरूमा नगद अभाव हुनुका पछाडि विकास खर्च कम हुनु त एउटा कारण हुँदै हो, उत्पादक क्षेत्रमा प्रयोग नहुने वस्तुका लागि बिदेसिने रकमले पनि यसलाई सहयोग गरिरहेको देखिन्छ । पछिल्ला वर्षहरूमा अनुत्पादक सामग्रीको आयात बढिहरेको छ । चालु आर्थिक वर्षमा पनि यस्ता उत्पादनको आयात बढ्दा ठूलो मात्रामा नेपालबाट रकम बाहिरिएको छ । यी सामग्रीको अधिकांश हिस्सा भने उपभोगमा नै सकिने गर्छ । यसले विदेशी मुद्रा सञ्चितिमा असर पार्दा नगद प्रवाहमा समस्या पार्न सहयोगी भूमिका खेलिरहेको बताउँछन् अर्थशास्त्री केशव आचार्य । अनुत्पादक क्षेत्रमा आयात बढ्नु भनेको विदेशी मुद्रा सञ्चितिलाई असर गर्नु र देशभित्र चाहिँ उत्पादनमूलक अर्थतन्त्र कमजोर हुनु हो, उनले भने । उनका अनुसार निर्यात बढी भएको भए सो बराबर आर्जित विदेशी मुद्रा बराबरको डलर बजारमा गएर तरलता प्रवाह हुन्थ्यो । तर, अब आयात हुँदा बजारमा रकम प्रवाह हुन नपाएको मात्रै होइन विदेशी मुद्राको सञ्चितिमा पनि असर गर्यो, उनले भने । भन्सार विभागको तथ्यांकअनुसार चालु आर्थिक वर्षको पहिलो ६ महिनामा १ खर्बभन्दा बढीको सवारी साधन, सुनचाँदी, अन्न, पेट्रोल र डिजेलको आयात भएका छन् । यो गत वर्षको यसै अवधिको तुलनामा झन्डै दोब्बर हो । गत साउनदेखि पुससम्ममा करिब १ खर्ब १७ अर्ब रुपैयाँ बराबरका सवारी साधन, सुनचाँदी, अन्न, पेट्रोल र डिजेल आयात भएको छ । अघिल्लो वर्ष ६ महिनामा करिब ६० अर्ब ८ करोडको मात्र यी सामान आयात भएका थिए । विभागका अनुसार गत वर्षको तुलनामा यस वर्षको पहिलो ६ महिनामा सवारी साधन र तिनका पार्टपुर्जाको आयात १ सय ७२ प्रतिशतले बढेको हो । गत वर्षको तुलनामा सवारी साधन र पार्टपुर्जाको आयात २९ अर्ब ४७ करोड रुपैयाँले बढेर यसपालि ४६ अर्ब ६० करोड पुगेको छ । यसैगरी अन्नको आयात गत वर्षको तुलानमा ३१ प्रतिशतले बढेको छ । यसपालि करिब ४ अर्ब ६० करोड बराबरको अन्न आयात वृद्धि भई पुससम्मका कुल १९ अर्बको आयात भइसकेको छ ।गत वर्षको तुलनामा यस वर्ष पेट्रोलको १ सय २८ प्रतिशत र डिजेलको १ सय ७१ प्रतिशतले आयात वृद्धि भएको छ । पुससम्ममा गत वर्षको तुलनामा ५ अर्ब २० करोड रुपैयाँ बढीको पेट्रोल आयात भई ८ अर्ब ९२ करोड पुगेको छ । यसै अवधिमा गत वर्षको तुलनामा १६ अर्ब ९८ करोडको डिजेल आयात बढेर कुल आयात २६ अर्ब ८८ करोड पुगेको देखिन्छ । सुनचाँदीको आयात पनि यसपालि बढेको छ । तर, औपचारिक माध्यमबाट आउने भन्दा तस्करी हुने सुनको मात्रा बढेर गत वर्षको तुलनामा खासै ठूलो वृद्धि देखिँदैन । गत वर्षको तुलनामा करिब ५० करोडको वृद्धि भई यसपालि पुससम्म करिब १६ अर्बको सुनचाँदी आयात भएको भन्सार विभागको तथ्यांकमा उल्लेख छ ।"
कारोबार रकम घट्ने क्रम जारी,"काठमाडौं पछिल्ला केही दिनयता सेयर बजारमा कारोबार रकम घट्दै गएको छ । नेप्सेको गिरावटसँगै कारोबार रकममा पनि कमी आएको हो । आइतबार सवा २६ करोड रुपैयाँको कारोबार बजारमा सोमबार २३ करोड ६१ लाख रुपैयाँ बराबरको कारोबार भएको नेप्सेले जनाएको छ । कारोबारमा आएकामध्ये अन्य बाहेक सबै समूहको परिसूचक घटेपछि समग्र नेप्से साढे १५ अंकले ओरालो लागेको हो । सोमबारसम्म नेप्सेले हालसम्मको उच्च विन्दुबाट करिब ५ सय अंक गुमाइसकेको छ । निक्षेपको ब्याज दर वृद्धि, मार्जिन कर्जा जारी नहुनु, लगानीकर्तालाई धितो रहेको सेयरको मूल्य घटेसँगै धितो बढाउन मार्जिन कल आउनु नै बजार घट्ने महत्त्वपपूर्ण कारण बनेको विश्लेषकहरूले जनाएका छन् । हकप्रद र बोनस सेयरका कारण बजारमा सेयरको आपूर्ति बढ्नु पनि बजार घट्नुको अर्को कारण भएको उनीहरूको तर्क छ । सोमबार नेप्से परिसूचक करिब १५६६ अंकले घटेर १ हजार ३ सय ४६८४ मा बन्द भएको छ । करिब ३ हजार १ सय कारोबारबाट १ सय ३४ कम्पनीका ६ लाख २७ हजार ८ सय ४० कित्ता सेय किनबेच भए । ती किनबेचबाट सवा २६ करोड रुपैयाँ बराबरको सेयर कारोबार भयो । बजार पुँजीकरण १५ खर्ब १७ अर्ब रुपैयाँ कायम भयो । क वर्गका कम्पनीको सेयर कारोबार मापक सेन्सिेटिभ परिसूचक ११२ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १३१ प्रतिशतले ऋणात्मक रहे । अन्य समूहको परिसूचकमा ०२५ प्रतिशतले सुधार भयो । तर, बैंकिङ समूहको परिसूचक १२२, होटलको २७६, विकास बैंकको ०९८, जलविद्युत्को०२९, वित्त कम्पनीको १४४ र बिमाको २१ प्रतिशतले ओरालो लागे ।"
एउटै स्रोतबाट बहुउद्देश्यीय योजना,"गाउँका १ सय ४४ परिवारका लागि १९ वटा खानेपानीका धारा बनेका छन् । सुख्खा मौसममा घरको एकजनाले दिनभर पानीकै लागि खट्नुपथ्र्यो, स्थानीय गणेश उपाध्याय भन्छन्, अहिले त टोल टोलमा धारा छन् । पानीले सबैका घरमा करेसाबारी छन् ।खेतीयोग्य जमिनको सिरानीमा पावर हाउस निमार्ण गरिएको छ । पावरहाउसबाट निस्केको पानीले सधंै सुख्खा रहने करिब १० हेक्टर जमिन सिँचाइ गर्छ । अहिले त हाम्रो गाउँको मुहार नै फेरिएको छ, स्थानीय प्रेमबहादुर सिंह भन्छन् । यो योजना गरिबी निवारण कोष, गाविस र जीआईजेडको अनुदानमा सम्पन्न योजना जिल्लाकै नमुना भएको छ । आयोजना र स्थानीयको जीवनमा आएको परिवर्तनबारे बुझ्न जिल्ला बाहिरबाट समेत आउने गरेको स्थानीय कृष्ण सार्की बताउँछन् ।"
कतारमा एकै गाउँका ५ सय,"युवा बिदेसिन लागेपछि गाउँका खेतबारी बाँझिदै गएका छन् । कतारमा रहेका धेरैले परिवारलाई सदरमुकाममा बसाल्न थालेपछि गाउँमा सुनसान छ । काम गर्ने जनशक्तिको कमी भएको छ । बाँगीका पीताम्बर भुसाल वैदेशिक रोजगारीले जीवनस्तर बदलिएजस्तो देखिए पनि दीर्घकालीन रूपमा फलदायी नहुने बताउँछन् । देशमा रोजगारी र अवसर नपाइने देखेर एलएलसीपछि विदेश जाने लहर चलेको छ, उनले भने, तत्कालको गाँस, बास व्यवस्थापन भए पनि वैदेशिक रोजगारले परनिर्भरता बढाउँदो छ । राज्यले दक्ष जनशक्तिलाई स्वदेशमै राख्न उनले सुझाए । यहाँका युवाले बाँगीकतार सम्पर्क समाज गठन गरेर चन्दा संकलन गरी गाउँको विकासमा पनि सघाएका छन् । प्युडाँडाका पराजुलीले अर्घाखाँचीमा आधुनिक शिक्षा अभियानअन्तर्गत सिद्ध मावि भण्डारमा १० वटा कम्प्युटर, प्रिन्टर हस्तान्तरण गरेको बताए ।"
मन्त्रीसचिवका कार्यकक्षमा स्वदेशी वस्तु राखौं,"काठमाडौं उद्योगमन्त्री नवीन्द्रराज जोशीले उपलब्ध भएसम्म मन्त्री, सचिव र सहसचिवको कार्यकक्षमा स्वदेशी उत्पादन प्रयोग गर्न सहसचिवहरूलाई आग्रह गरेका छन् ।मन्त्रालयले सोमबार आयोजना गरेको स्वदेशी वस्तुको उपयोगसम्बन्धी छलफलमा जोशीले यस्तो आग्रह गरेका हुन् । उनले तत्कालका लागि उच्च सरकारी अधिकारीको कार्यकक्षमा मात्र स्वदेशी वस्तु प्रयोग गर्न सकिए पनि नेपाली उत्पादनलाई प्रोत्साहन मिल्ने बताए । उनले नेपालमा स्वच्छ व्यवसाय गरेर फाइदा लिन सकिन्छ भन्ने देखाउनका लागि पनि स्वदेशी वस्तुको प्रयोग बढाउनुपर्नेमा जोड दिए । नेपालको व्यापार घाटालाई कम गर्दै स्वावलम्बी बन्नका लागि समेत नेपाली उत्पादनको उपयोग बढाउनुपर्ने बताए । स्वदेशी वस्तु प्रयोगसम्बन्धी निर्देशिका पूर्ण रूपमा कार्यान्वयनका लागि सहयोग गर्न सहसचिवहरूलाई उनले आग्रह गरे । सरकारले निजी क्षेत्रको सहयोगमा लघु, घरेलु तथा साना उद्योगले उत्पादन गरेका वस्तुको प्रवद्र्धनका लागि निजी क्षेत्रको सहयोगमा मेड इन नेपाल नामक सौगात गृह चाँडै सञ्चलानमा ल्याउन लागेको मन्त्री जोशीले जानकारी दिए । सबै साना उद्योगीहरू मूल्य अभिवृद्धि कर (भ्याट) मा दर्ता नभएकाले सार्वजनिक निकायमा आफ्ना सामान बिक्री गर्न नसकेको विषयमा पनि छलफल भएको थियो । सार्वजनिक निकायले २५ हजारभन्दा माथिको सामान किन्दा भ्याट बिल देखाउनुपर्ने अवस्थाले साना उद्यमीले सरकारी निकायलाई सामग्री बिक्री गर्न सकिरहेका छैनन् । छलफलमा सहभागी विभिन्न मन्त्रालयका सचिव र सहसचिवहरूले साना स्वदेशी उद्योगलाई सहयोग पुग्ने गरी सामानहरू प्रयोग गरिने बताएका थिए ।"
रिठ्ठाको मूल्यसँगै संकलन बढ्यो,"बैतडी जिल्लामा उत्पादित रिठ्ठाको मूल्य बढ्ने क्रमसँगै संकलनमा पनि वृद्धि भएको छ । गत वर्ष १० रुपैयाँ किलोमा बिक्री भएको रिठ्ठा यस वर्ष २२ पुगेको छ । त्यसैगरी गत वर्ष ८० हजार किलो संकलन भएकामा यस वर्ष माघको आधासम्ममा डेढ लाख किलो अन्य जिल्लामा बिक्री भइसकेको वन कार्यालयले जनाएको छ । गाउँमा ओखलमा कुटेर लुगा धुने र नुहाउन प्रयोग हुँदै आएको रिठ्ठा हिजोआज साबुन बनाउन प्रयोग हुन थालेपछि माग बढेको हो । पछिल्लो ५ वर्षमा ओरालो लागेको रिठ्ठाको मूल्य यस वर्ष दोब्बरभन्दा बढी पुगेको छ । पञ्चवर्षीय वन कार्ययोजनाअनुसार बैतडीबाट २ लाख १५ हजार किलो रिठ्ठा संकलन गरी अन्य जिल्लामा बिक्री गरिनेछ । यस आर्थिक वर्षको तथ्यांकले तोकिएभन्दा बढी संकलन हुने वन कार्यालयको अनुमान छ । मंसिरदेखि फागुनसम्म रिठ्ठा संकलन गर्ने समय हो । नेपालगन्ज र काठमाडौं यहाँको रिठ्ठा बिक्री हुने मुख्य सहर हुन् । गत वर्ष भाउ नपाउँदा कृषकले रिठ्ठा टिपेकै थिएनन् । यसपालि दोब्बर मूल्य पाएपछि संकलन बढेको हो । बैतडीमा १४ जनाले संकलनको अनुमति लिएको जिल्ला वन कार्यालयका सहायक वन अधिकृत रामप्रसाद चौधरीले बताए । हिजोआज व्यापारीहरू गाउँमै पुगेर रूखको मोलतोल गर्न थालेका छन् । नेपालगन्जबाटै व्यापारी आएर खरिद गर्न थालेको पाटन नगरपालिका ७ वसन्तपुरका व्यापारी हरि ठगुन्नाले बताए । कृषकले निजी बारी, सामुदायिक र कबुलियती वनमा रिठ्ठा खेती सुरु गर्दै आएका छन् । एउटा रूखमा एक क्विन्टल रिठ्ठा फल्ने कृषकको अनुमान छ । डिलासैनीस्थित कफलासैनी बेतालेश्वर कृषि सहकारीले गाउँमा नर्सरी स्थापना गरेर गत वर्ष ३० हजार बोट उत्पादन गरेको थियो । सहकारीले एक गाउँ एक रिठ्ठा बगैंचा नीति बनाएको अध्यक्ष मानप्रसाद जोशीले बताए । रिठ्ठाको रूख ८ वर्षमा फल्न सुरु हुन्छ । स्थानीय स्तरमै रिठ्ठाको व्यवस्थित संकलन र ग्रेडिङ हुन सके मूल्य अझै बढ्ने उनले बताए । राष्ट्रिय वन पैदावार नीतिअन्तर्गत रिठ्ठा अन्य जिल्लामा बिक्री हुन्छ । व्यापारीले निकासीमा प्रतिकिलो ३ प्रतिशत रोयल्टी र १३ प्रतिशत भ्याट तिर्ने प्रावधान छ । भ्याटको ९० प्रतिशत वन कार्यालय र १० प्रतिशत जिविसअन्तर्गत राजस्व आउँछ । जिविसले रिठ्ठा निकासीमा प्रतिगाडी १० हजार रुपैयाँ लिँदै आएको छ । निजी वन र बारीका रूखमा रिठ्ठा उत्पादन हुँदै आएको छ । निजी जग्गाको उत्पादनमा कर घटाउनुपर्ने कृषकको माग छ । निजी र सरकारी वनको उत्पादनमा एउटै कर हुँदा कृषकले मूल्य कम पाएका छन्, अध्यक्ष जोशीले भने । अनुमतिभन्दा बढी संकलन भए अन्य जिल्लामा पठाउन समस्या हुने सहायक वन अधिकृत चौधरीले बताए । तोकिएभन्दा बढी अनुमति दिन मिल्दैन, उनले भने ।"
सहकार्यमा पुनर्निर्माण अघि बढाइने,"काठमाडौं राष्ट्रिय पुनर्निर्माण प्राधिकरणका प्रमुख कार्यकारी अधिकृत गोविन्दराज पोखरेलले सबैको सहकार्यमा पुनर्निमाणलाई अघि बढाउने प्रतिबद्धता जनाएका छन् । प्राधिकरण विकास सहायता समन्वय तथा सहजीकरण समितिको तेस्रो बैठकमा उनले यस्तो प्रतिबद्धता जनाएका हुन् । दातृ निकायका प्रतिनिधि सहभागी बैठकमा उनले सबैको सहकार्यमा पुनर्निर्माणलाई तीव्रता दिने बताए । प्राधिकरणका सहसचिव यमलाल भुसालले गुनासो व्यवस्थापन, जग्गाको समस्या, पुनर्वास, जोखिमयुक्त बस्ती स्थानान्तरण, भूकम्प प्रभावित जिल्लामा डकर्मी तालिम, प्राविधिक निरीक्षणलगायतको चुनौती रहेको बताए । उनले यसका लागि विकास साझेदार संस्थासँग हातेमालो गरेर अघि बढ्ने जनाए ।"
अझै सहज भएन भारु नोट,"महोत्तरी भारतले ५ सय र हजार दरका भारतीय नोटमाथि प्रतिबन्ध लगाएपछि महोत्तरीमा देखापरेको भारु अभाव अझै सहज हुन सकेको छैन । जिल्लामा जलेश्वरस्थित राष्ट्रिय वाणिज्य बैंकले मात्र सर्वसाधारणको सुविधाका लागि भारु सटही गर्दै आएको छ । बैंकले यसअघि घरकाजका लागि प्रतिनिवेदन १ हजार ५ सय र उपचारका लागि ५ हजार भारु दिँदै आएको थियो । भारतमा प्रतिबन्ध लागेपछि भने नागरिकताको फोटोकपीसाथ दिएको निवेदनमा १ हजार रुपैयाँ दिने गरेको छ । यसका लागि पनि ग्राहकले साताको एक दिन बुधबार मात्र पाउँछन् । बैंक प्रबन्धक गौरीशंकर मण्डलका अनुसार भारु माग्नेको भीड थेगी नसक्नु छ । भारु सटहीका दैनिक ४ सयभन्दा बढी निवेदन पर्ने उनले बताए । भारु राष्ट्र बैंकले पठाउने हो, मण्डलले भने, त्यहाँबाट प्राप्त भएपछि हामीले वितरण गर्ने हो । जलेश्वरको वाणिज्य बैंकमा हिजोआज तीन दोब्बरले भारु माग्नेको संख्या बढेको छ । प्रबन्धक मण्डलका अनुसार यसअघि उपचार, शिक्षा, तीर्थयात्रा र भारतीय बजारमा दैनिक उपभोगका सामानकिन्नका लागि सयदेखि डेढ सय जनाले भारु सटही गर्थे । भारतमा नोट प्रतिबन्ध भएदेखि अहिले यो संख्या बढेर दैनिक तीनदेखि साढे चार सयसम्म पुगेको छ ।हिजोआज हजार, पाँच सयको नोट साटिदिनसमेत दबाब र आग्रह बढ्न थालेको उनले बताए । बैंकमा अभावको फाइदा उठाउँदै सीमा क्षेत्रमा भारुको अवैध कारोबार फस्टाएको छ । अवैध कारोबारीले सयकडा ७ देखि ९ रुपैयाँ बट्टा लिएर भारु साट्न थालेको सर्वसाधारण बताउँछन् ।"
चक्रीय अन्नपूर्णमा वैकल्पिक पदमार्ग,"मनाङको थान्चोकका होटल व्यवसायी बिन घलेका अनुसार यी बाटाहरूले पुराना पनि छुन्छन् । पुरानो बाटोमा पर्यटक हिँड्न छाडेका छन् । हिँडे पनि मोटरबाटोबाटै चामे पुग्छन्, घलेले भने, मोटरबाटो छलेर वारिपारि बाटो बनाउने हाम्रो योजना हो ।"
यामाहाको स्कुटर क्याम्पेन,"काठमाडौं यामाहाले एक महिना लामो एक्स्क्ल्युसिभ स्कुटर क्याम्पेन सुरु गरेको छ । यो अवधिमा यामाहाको फेसिनो र रे जेडआर स्कुटरको टेस्ट राइड गर्नेमध्ये एक जनाले आइफोन ७ जित्ने मौका पाउने कम्पनीले जनाएको छ । साथै योजना अवधिमा यामाहा स्कुटर खरिद गर्ने ग्राहकलाई टिसोट, गुच्ची, बोस ओरेन्ज, जिर्गियो अर्मानी र लाई लोरेचेलगायत ब्रान्डका प्रिमियम घडी, सनग्लास, पफ्र्युम र ब्याग उपहार दिने घोषणासमेत गरेको छ ।"
सुजुकी टु ह्वीलर सुपर अफर,काठमाडौं सुजुकीले नेपालमा सुजुकी टु ह्वीलर सुपर अफर ल्याएको छ । यो योजनाअन्तर्गत सुजुकीका दुईपांग्रे सवारी साधन खरिद गर्दा प्रत्येक ग्राहकलाई सामसङ २३ इन्च एलईडी टीभी सित्तैमा दिइने जारी विज्ञप्तिमा छ । यो योजना सुजुकीको दुईपांग्रे सवारी साधन बाइक वा स्कुटरको सबै मोडलको खरिदमा माघ २३ देखि नेपालभर रहेका ७० वटा सुजुकी सोरुमहरूमा लागू गरिएको कम्पनीले जनाएको छ । यो योजनाका अतिरिक्त कम्पनीले सबै सुजुकी दुईपांग्रे सवारी साधनहरूमा ५ वर्षको वारेन्टी पनि प्रदान गरेको जनाएको छ ।
नेपाल एसबीआईको ब्याज आम्दानी बढ्यो,काठमाडौं नेपाल एसबीआई बैंकले पत्रकार भेटघाटमा आव ०७२७३ मा बैंकको खुद ब्याज आम्दानी २०४७५ करोडमा १८ प्रतिशतले वृद्धि भई यो वर्ष २४१६१ करोड रुपैयाँ पुगेको जनाएको छ । त्यस्तै बैंकको सञ्चालन मुनाफामा २६३१ प्रतिशतको वृद्धि हासिल भई २०५९२ करोड रुपैयाँ पुगेको जारी विज्ञप्तिमा छ । बैंकले आगामी दिनमा व्यवसायका नवीनतम क्षेत्रहरूको पहिचान गरी ग्राहक आधारमा विस्तार गर्दै आफ्ना उत्पादन तथा सेवाको प्रभावकारी वितरणका लागि वितरण प्रणालीमा सुधार गर्ने क्रमलाई जारी राख्ने जनाएको छ ।
जनता बैंकको शाखा विस्तार,"काठमाडौं जनता बैंक नेपाल लिमिटेडले महोत्तरीको बर्दिबासमा ४१ औं शाखा सञ्चालनमा ल्याएको छ । बैंकले पूर्वमा मेचीको ताप्लेजुङदेखि पश्चिममा महाकालीको दार्चुलासम्म गरी ४१ वटा शाखाहरू, ३३ वटा एटीएम, १९ वटा शाखारहित बैंकिङ इकाई, इन्टरनेट तथा मोबाइल बैंकिङमार्फत ग्राहक वर्गहरूलाई वित्तीय सेवा प्रदान गरिरहेको जारी विज्ञप्तिमा छ ।"
नेपाल बंगलादेश बैंकको शाखा विस्तार,"काठमाडौं नेपाल बंगलादेश बैंकले शाखा विस्तार गरेको छ । बाँकेको खजुरामा बैंकले आफ्नो ४३ औं शाखा सञ्चालनमा ल्याएको जारी विज्ञप्तिमा छ । खजुरा शाखासहित बैंकले ४३ शाखा, ३ एक्सटेन्सन काउन्टर, ७ शाखारहित घरदैलो बंैकिङ सेवा तथा ३९ वटा एटीएमबाट बैंकिङ सुविधा दिँदै आएको जनाएको छ ।"
भिबोरको नयाँ शाखा,काठमाडौं भिबोर सोसाइटी डेभलपमेन्ट बैंक लिमिटेडले रौतहटको गरुडामा एक्सटेन्सन काउन्टरलाई स्तरोन्नति गरी डेभलपमेन्ट बैंकको ४५ औं शाखा कार्यालयका रूपमा रूपान्तरण गरेको छ । शाखाबाट त्यस भेगका जनताले सामान्यत: सबै प्रकारका बैंकिङ सेवा स्तरीय एवं सहज रूपमा प्राप्त गर्न सक्ने बैंकले जनाएको छ ।
फेसियल किट बजारमा,"काठमाडौं आस्टावेरी कम्पनीले प्रोफेसनल गोल्ड ग्लाम फेसियल किट बजारमा ल्याएको छ । यो गोल्ड ग्लाम किटले फेसियल गर्दा मुहारको त्वचालाई लामो समयसम्म मुलायम, चम्किलो र गोरो बनाइराख्ने दाबी कम्पनीले गरेको छ ।"
दिव्या एलईडीको नयाँ बल्ब,काठमाडौं एसटीआई ग्रुपले दिव्या एलईडीका नयाँ बल्ब बजारमा ल्याएको छ । यसमा सामसङ कम्पनीको चिप प्रयोग गरिएको कम्पनीले जनाएको छ । कम्पनीका अनुसार दिव्या एलईडी बल्ब हाल नेपालको ६२ जिल्लामा बिक्री वितरण हुँदै आएको छ ।
मनाङ झापा गोल्डकप विजेता,समापन कार्यक्रममा झापा बिर्तामोडका फुटबलर भूपेन लिम्बूले झापाका खेलाडी र अफिसियललाई पाँच लाखबराबरको खेल सामग्री प्रदान गरे । उनले ३० जोर ट्रयाकसुट र २५ जोर बुट हस्तान्तरण गरे ।
एपीएफ सेमिफाइनलमा,"महिलातर्फ समूह बी मा न्यु डायमन्ड एकेडेमीले नेपाल पुलिसलाई ३२ को सेटमा हरायो । बेस्ट अफ फाइभमा न्यु डायमन्ड १९२५, २५१४, २२२५, २५२०, १५९ ले विजयी भयो । यस खेलबाट डायमन्डले २ अंक र पुलिसले हारका बाबजुद १ अंक बटुलेका छन् । पुरुषमा समूह ए को खेलमा नेपाल पुलिसले पश्चिमाञ्चललाई २५११, २५१९, २५१९ ले पराजित गर्यो ।"
सुरक्षा क्लब च्याम्पियन,"सुरक्षाका कुशल, आरिफ र मन्जितले २२ तथा रामनरेश गिरी र योगेन्द्र कार्कीले ११ विकेट लिए । प्रकाश विष्ट म्यान अफ द सिरिजमा चुनिए । उनले २५ हजार पाए । प्रेम तामाङ उत्कृष्ट बलर र सन्दीप जोरा उत्कृष्ट बलर बने । दुवैले १०१० हजार पुरस्कार पाए ।"
कुकले छाडे कप्तानी,"इङलिस टिमको नेतृत्व गर्नु गर्विलो उपलब्धि हो, ३२ वर्षे कुकले भने, पछिल्लो पाँच वर्षमा मैले यो जिम्मेवारी सम्हालें । कप्तानी छाड्ने निर्णय निश्चित रूपमा कठिन रह्यो तर मलाई पूर्ण विश्वास छ, यो ठीक निर्णय पनि हो । अझ यो ठीक समयमा भएको छ । सन् २०१० देखि २०१४ बीच उनले कीर्तिमानी ६९ वान डेमा पनि इङल्यान्डको नेतृत्व गरे ।"
मायांका र रेन्जन विजयी,"काठमाडौं नेपालका मायांका राणा र रेन्जन लामाले सोमबार नेपाल आईटीएफ जुनियर यु१८ सर्किट १ टेनिस च्याम्पियनसिपमा विजयी सुरुआत गरेका छन् ।सातदाबोटोस्थित टेनिस कोर्टमा महिला सिंगलमा मायांकाले भारतकी अस्प्रित कौरलाई ७५, ७५ ले पराजित गरिन् । पुरुषतर्फ रेन्जनले भारतका वंश भग्तानीलाई ४६, ७५, ७५ को सेटमा हराए ।पुरुषतर्फ भारतका तीर्थ एस माचर्लाले नेपालका संरक्षकभूषण वज्राचार्यलाई ७६ (५), ६३, भारतका मृत्युञ्जय बदोलाले बेलायतका कायल स्टोकरलाई ६३, ६२, जापानका रियु लिजुमीले नेपालका अभिनव आचार्यलाई ६०, ६०, भारतका अर्थव शर्माले अमेरिकाका अर्जुन मारियाप्पालाई ६७ (३), ६२, ६४, भारतका विपिन वाध्वाले नेदरल्यान्डसका जेरियोन बोइरलाई ६०, ६०, भारतका कविरमान राईले हङकङका म्याथ्यु यिलाई ६३, ६३, चीनका पेनग्यु लुले भारतका जैसविन सिदानालाई ६२, ७६ (९), भारतका ईशान सेठ्ठीले थाइल्यान्डका माइकल माथायोम्चन्दलाई ४६, ६२, ६१ ले पराजित गरे ।महिला सिंगलमा नेपाली खेलाडी धेरैजसो पराजित भए । नेपालका एनी माथेमा भारतकी वैदेही चौधरीसँग ६०, ६०, माहिका राणा भारतकी जान्भी पटेलसँग ६२, ६२, े क्याथरिन माथेमा भारतकी सिवानी स्वरुप इङलेसँग ६१, ६०, विजिशा श्रेष्ठ भारतकी किरण कलकलसँग ६२, ६१, विभूति कार्की भारतकी गौरी अग्रवालसँग ६०, ६१ र स्नेहा यादव भारतकी माल्भिका शुक्लासँग ६०, ६० को सेटमा पराजित भएका छन् । थाइल्यान्डकी पुन्निन् कोभापितुक्टेडले चीनकी जोङयु लिलाई ६३, ६३, चीनकी जिङ याङले भारतकी गौरी भागियालाई ६४, ६१, भारतकी यशस्वनी पन्वारले अमेरिकाकी एन्जली मोगिलीलाई ६१, ६३, श्रीलंकाकी एनिका सेनेभिरात्नेले भारतकी भक्ति शाहलाई ७५, ६२, र चीनकी मिङक्यु याङले भारतकी मिसा सुदलाई ६३, ६४ ले हराए । सर्किट १ मा विभिन्न राष्ट्रका ५७ पुरुष र ३७ महिला सहभागी छन् ।"
हिमालयन शेर्पा सेमिफाइनलमा,बारा हिमालयन शेर्पा क्लब सिमरामा जारी रुस्लान सिमरा गोल्डकप फुटबलको सेमिफाइनल पुगेको छ । हिमालयनले सिमरा रंगशालामा सोमबार रूपन्देही ११ माथि १० को जित निकालेको थियो । टिमको जितमा निशान लिम्बूले गरेको एकमात्र गोल निर्णायक भयो । उनले ५२ औं मिनेटमा गोल गरेका थिए । गत वर्षको उपविजेता रूपन्देहीले आकर्षक सुरुआत गरे पनि थुप्रै राम्रा अवसर चुकायो । तेस्रो मिनेटमै रूपन्देहीका दीपक राईको प्रहारलाई गोलरक्षक किशोर गिरीले गोल हुन दिएनन् । खेलको २० औं मिनेटमा हिमालयनका सुरज हमाल वान भर्सेस वानको स्थितिमा गोल गर्न चुके । उनको प्रहार पोस्ट नजिकैबाट बाहिरियो । सुरुदेखि नै दुवै टिमको फिनिसिङ भने सन्तोषजनक रहन सकेन । दोस्रो हाफमा भने हिमालयन शेर्पाले रूपन्देहीलाई सुरुआतदेखि नै दबाबमा राख्यो । उसले आक्रामक खेल खेल्दै दोस्रो हाफलगत्तै खेलमा अग्रता लियो । निशानले एकल प्रयासमा पेनाल्टी बक्सभित्रबाट गरेको प्रहार सोझै गोल हुन पुगेको थियो । एक गोलले पछि परेपछि दबाब झेल्न पुगेको रूपन्देहीले शेर्पालाई रोक्न हम्मेहम्मे पर्यो । ६४ औं मिनेटमा हिमालयनका विश्वास श्रेष्ठले मिलाएको पासमा दुई खेलाडी गोल गर्न अलमलमा परे । विश्वासको क्रसलाई सुरज हमाल र रिचार्ड पुनले सदुपयोग गर्न सकेनन् । अन्तिम पाँच मिनेटमा खेलमा फर्कने अवसर सिर्जना गरेको रूपन्देहीले स्कोर गर्न नसक्दा हार आत्मसाथ गर्नुपर्यो । म्यान अफ द म्याच गोलकर्ता निशान लिम्बू घोषित भए । उनले ५ हजार नगद पाए । मंगलबार त्रिभुवन आर्मी क्लब र वीरगन्ज युनाइटेड क्लबबीच हुनेछ ।
लेस्टरलाई रेलिगेसन डर,"लन्डन लेस्टर सिटी इङलिस प्रिमियर लिगको डिफेन्डिङ च्याम्पियन हो, तर उसलाई अब डर छ रेलिगेसनको । इङलिस फुटबलमा डिफेन्डिङ च्याम्पियन रेलिगेसन परेको घटना अन्तिम पटक सन् १९३८ मा भएको थियो, ७९ वर्ष अगाडि । त्यति बेला यस्तो खराब भाग्यबाट गुज्रिन बाध्य क्लब म्यानचेस्टर सिटी थियो । सायद यस्तै डरले अब लेस्टरलाई सताउन थालेको छ, जति बेला क्लाउडियो रेनेरीको टिम आइतबार घरमै म्यानचेस्टर युनाइटेडको हातबाट ३० ले पराजित रह्यो । लेस्टरको प्रदर्शन खराब थियो, म्यानचेस्टरविरुद्ध केही गर्न सकेन । यो नतिजापछि लेस्टर २० टिममध्ये १६ औं स्थानमा छ र यो रेलिगेसन क्षेत्रबाट खाली एक अंकको मात्र दूरी हो । लिगमा अहिले १४ चरणका खेल बाँकी छन् । गत सिजन यही बेला फक्स अंकतालिकाको शीर्ष स्थानमा थियो । यो क्रम कायम राख्दै लेस्टरले विश्व खेल इतिहासमै सबैभन्दा अविश्वसनीय यात्रा तय गरेको थियो र अप्रत्यासित ढंगले लिग जितेको थियो । गत सिजन के भयो, अब त्यसको चर्चा नगरौं, यो सबै पुराना भए, लेस्टरका प्रशिक्षक कास्पर्स माइकलले भनेका छन्, अहिले हामी निकै खराब स्थितिमा छौं । यो वास्तवमै निकै लाजमर्दो स्थिति छ । अब हामीले भित्री मनदेखि खेल्ने समय आएको छ । किनभने हामी शीर्ष स्थानबाट पुछारमा पुगेका छौं । अब पनि केही गरेनौं भने रेलिगेसन रोक्न सकिन्न । पछिल्लो समय लेस्टरको प्रदर्शन वास्तवमै खराब छ र यसलाई केही तथ्यले सिद्ध पनि गर्छ । जस्तो, २०१७ लागेयताका पाँच लिग खेलमा लेस्टरले गोल गरेको छैन । पूरा सिजन घर बाहिर जित्न सकेन । ठीक यही स्थितिमा लेस्टरको अर्को साता भेट हुनेछ, १७ औं स्थानको स्वान्सीसँग । यसबीच क्लबको ड्ेरसिङ रूमबाट पनि राम्रो समाचार आइरहेको छैन, बेलायती मिडियाले त्यहाँ झगडा हुन थालेको समाचार दिइरहेको छ । लेस्टरले सेन्ट्रल मिडफिल्डर एनगोलो कान्टेलाई सिजनको सुरुमा चेल्सीलाई बेचेको थियो र उनको अनुपस्थिति स्पष्ट खड्कीरहेको छ । गत सिजन चम्केका दुई प्रमुख खेलाडी रियाज महारेज र जेमी भार्डी पनि यसपल्ट खराब लयमा छन् । युरोपेली च्याम्पियन्स लिगको नकआउट चरण पुगे पनि टिममा आत्मविश्वास र उत्प्रेरणाको स्पष्ट कमी पनि देखिन थालेको छ । त्यसैले अहिले प्रशिक्षक रेनेरीको पनि उत्तिकै आलोचना सुरु भएको छ । लेस्टर पछिल्ला २४ खेलमध्ये १३ मा पराजित छ । त्यसैले लेस्टरलाई बर्खास्त गर्नुपर्ने माग पनि बढेको छ । एकै सिजनको अन्तरमा स्थिति कति परिवर्तन हुन्छ, विश्व फुटबलमा भन्नै सकिन्न ।"
राष्ट्रिय र्याफ्टिङ फागुनमा,"काठमाडौं नेपाल र्याफ्टिङ एन्ड क्यानोइङ संघको आयोजनामा राष्ट्रिय र्याफ्टिङ च्याम्पियनसिप फागुन ३ देखि ५ सम्म हुने भएको छ ।नेपाल एसोसिएसन अफ र्याफ्टिङ एजेन्सिज (नारा), हिमालयन रिभर गाइड एसोसिएसन नेपालको सहयोगमा पाँचौं माउन्टेन स्पोर्ट्स फेस्टिबलअन्तर्गत हुने प्रतियोगिता फागुन ३ मा १० देखि १७ किमिको कायाकिङ डाउन रिभर रेस हुनेछ । प्रमुख स्पर्धाका रूपमा फागुन ४ र ५ गते राष्ट्रिय र्याफ्टिङ च्याम्पियनसिप हुनेछ । त्यसमा ३०० मिटरको र्याफ्ट रेस, हेड टु हेड, र्याफ्ट स्प्रिन्ट र स्लालममा प्रतिस्पर्धा गराइने आयोजकले जनाएको छ ।त्रिशुलीको फिस्लिङमा हुने प्रतियोगितामा सेना र एपिएफसहित करिब १५ टिमको सहभागिता रहने पत्रकार सम्मेलनमा जानकारी गराइयो । प्रतियोगिताका लागि अन्तर्राष्ट्रिय क्यानोइङ महासंघका अध्यक्ष जोई विल जोन्स नेपाल आइसकेका छन् ।"
क्यामरुनी फुटबलको राम्रो भविष्य,लिब्रेभिल्ले क्यामरुन अफ्रिकन कप अफ नेसन्स जित्ने आइतबार सबैभन्दा अपत्यारिलो टिम भएको छ । प्रशिक्षक हुगो ब्रुसको टिमले पाएको यो सफलतापछि क्यामरुनी टिमको राम्रो फुटबल भविष्य रहेको सिद्ध भएको छ । द इन्डोमिटेबल लायन्स ले फाइनलमा एक गोलले पछाडि रहेको स्थिति उल्टाउँदै इजिप्टलाई २१ ले हरायो । स्टेडा डे एल अमाटीमा क्यामरुनका लागि निकोलस एनकोलो र भिन्सेन्ट अबोबाबकरले गोल गरे । सन् १९९४ यता फाइनलमा पछाडि रहेको टिमले उपाधि जितेको यो पहिलोपल्ट हो । सन् २००२ यता क्यामरुन अफ्रिकी च्याम्पियन बनेको पनि पहिलोपल्ट हो । योसँगै क्यामरुनले अफ्रिकन कप अफ नेसन्स जितेको पाँचपल्ट भएको छ । ग्याबोनको राजधानीमा उपस्थित समर्थकमध्ये अधिकांस क्यामरुनी थिए । उनीहरूले टिमको जितपछि ठूलो खुसी मनाए । प्रशिक्षक ब्रुसले प्रतियोगिताको सुरुमा बोलाइएका प्रमुख आठ खेलाडीले क्यामरुनका लागि खेल्न अस्वीकार गरेका थिए । यस्तोमा ब्रुसले युवा र दोस्रो रोजाइका खेलाडीले भरिएको टिम उतारेका थिए ।
हिलेको कारोबारमा वृद्धि,"धनकुटा पूर्वी पहाडको चर्चित पर्यटकीय क्षेत्र हिले बजारमा व्यापारिक कारोबार उल्लेख्य रूपमा बढदै गएको छ । विशेषगरी डिलर तथा थोक बिक्री केन्द्र खुल्ने क्रमसँगै कारोबार पनि फस्टाएको हो । पछिल्लो अवस्था नियाल्ने हो भने डिलर तथा होलसेलबाटै मासिक एक अर्बको हाराहारीमा कारोबार हुने गरेको छ ।हिलेमा अहिलेसम्म दुई सयभन्दा बढी डिलर तथा थोक केन्द्र रहेको डिलर एसोसिएसन धनकुटा स्रोतले जनाएको छ । खासगरी होलसेलका ब्रान्डेड सामग्रीको व्यापार फस्टाउँदो रहेको एसोसिएसन सहसचिव दिजेश शाक्यले बताए । कोसी पहाडी जिल्लाको मुख्य व्यापारिक केन्द्र हिलेले भोजपुर, संखुवासभा र तेह्रथुमसम्म प्रत्यक्ष रूपमा कारोबार गर्दै आएको छ । पेय पदार्थदेखि खाद्यान्नसम्मका डिलर यही रहेको शाक्यले बताए । चाउचाउ, बिस्कुट, हर्लिक्स, डावर, पतञ्जलीका सामग्री, पारलेजी, विभिन्न ब्रान्डका बियर, हीस्की, वल्र्ड दरबार (पेय वस्तु), जिलेट, हेयर एन्ड सोल्जर्स, सूर्य टोबाका चुरोट, साबुन, चकलेट, चिनी, हार्डवेयर, भाडालगायतका डिलर फस्टाउँदै गएको एसोसिएसन स्रोतले जनायो । औसत कारोबार फस्टाउँदै गएपछि संलग्न व्यवसायी उत्साहित बनेका छन् । समग्रमा हिलेको कारोबार उत्साहप्रद छ, हिमालय ट्रेडर्सका प्रोपाइटर कृष्णराज जोशीले भने, होलसेल तथा डिलरमा लगानी बढाउन कठिनाइ छैन ।पूर्वमा कारोबारका आधारमा विराटनगर, इटहरी, धरानपछि हिलेको नाम अग्रस्थानमा रहेको उद्योग वाणिज्य संघको दाबी छ । पहाडी क्षेत्रमा भने हिले सबैभन्दा अगाडि रहेको वाणिज्य संघ अध्यक्ष उमेश घिमिरे बताउँछन् । खासगरी ठूला कारोबार गर्ने व्यवसायीले साप्ताहिक रूपमा १५ लाखभन्दा बढीको कारोबार गर्दै आएको संघ स्रोतले जनायो । साप्ताहिक रूपमा २० करोडमाथिको कारोबार हुने वाणिज्य संघको आकलन छ । पछिल्लो समय धनकुटा, भोजपुर, तेह्रथुमलाई हिलेले धानेको छ भने संखुवासभाको आधाभन्दा बढी कारोबार यहाँबाटै हुने गरेको छ । यातायातको सहजतासँगै हिलेको व्यापार पनि फस्टाउँदै गएको स्थानीय व्यवसायीको भनाइ छ । सडक विस्तारका कारण भने अन्य स्थानमा समेत बजार बिस्तार हुँदा अपेक्षाभन्दा कम व्यवसाय हुने गरेको वाणिज्य संघ पूर्वअध्यक्ष लालचन्द्र गोङाले बताए । डिलर एसोसिएसनमा ठूला कारोबार गर्ने ३६ डिलर तथा होलसेलर आवद्ध छन् । अन्यलाई समेट्ने प्रयास भइरहेको अध्यक्ष कृष्णराज श्रेष्ठले जानकारी दिए । अपेक्षाभन्दा अझै कममात्र कारोबार भएको उनको भनाइ छ ।"
टेलिकम टावर निर्माण सुस्त,"सिन्धुली नेपाल टेलिकमद्वारा निर्माणाधीन दर्जनौं टावर ढिलासुस्तीले अलपत्र परेका छन् । दूरसञ्चार सेवा प्रदायक सरकारी संस्था नेपाल टेलिकम र मोबाइल टावर निर्माण कम्पनीको लापरबाहीका कारण जिल्लाका दर्जनौं स्थानमा बन्दै गरेका जीएसएम मोबाइल टावर २ वर्षदेखि अलपत्र रहेका हुन् । आव ०७१७२ मा निर्माण सुरु गरिएको मोबाइल टावर झन्डै तीन वर्ष बित्दासमेत सकिएको छैन । समयमा मोबाइल टावर निर्माण पूरा नहुँदा सेवाग्राही मर्कामा परिरहेका छन् ।अघिल्लो वर्ष भारतले गरेको अघोषित नाकाबन्दी र तराई बन्दका कारण निर्माण ढिला भएको भनिए पनि अहिलेसम्म सुरु हुन सकेको छैन । जिल्लाका २० ठाउँमा निर्माणाधीन अवस्थामा रहेका जीएसएम मोबाइल टावरमध्ये दुई वर्षमा ५ वटा मात्र पूरा भई सञ्चालनमा आए भने अन्य १५ अलपत्र अवस्थामै छन् ।प्रत्येक टावर कम्तीमा एक करोडभन्दा बढी लागतका छन् । ती टावर निर्माणका लागि चिनियाँ कम्पनी हुवावेले जिल्लाको २० स्थानमा जीएसएम टावर निर्माण गर्ने जिम्मा पाएको थियो । उक्त कम्पनीले दुई वर्षभित्रै निर्माण सक्नुपर्ने भए पनि लापरबाही गरिरहेको आरोप छ । टेलिकम सिन्धुलीका अनुसार हरिहरपुरगढी, पीपलमाढी, क्यानेश्वर, कपिलाकोट, बस्तीपुर, डाडीगुराँसे, महादेवस्थान, मझुवा, झागाझोली रातमाटा, कुशेश्वर दुम्जा, खाङसाङ, भीमस्थान, लाम्पान्टार, रतनचुरा, तीनकन्या, अरुणठाकुर र कमलामाई नगरपालिकामा जीएसएम टावर निर्माण थालिएको थियो । यीमध्ये झारा, कमलामाई नगरपालिकाका विभिन्न ३ स्थानका र भीमस्थानको टावर सञ्चालनमा आइसकेको टेलिकमका प्राविधिक नवराज कार्कीले बताए । निर्माणाधीन अवस्थाका टावरको काम छिटो गर्न ठेकेदार कम्पनीलाई भनिएको छ, उनले भने, कार्यालयले पनि आवश्यक प्रक्रिया अघि बढाएको छ । टावर निर्माण सकिएपछि जीएसएम मोबाइल प्रयोगकर्ताले जिल्लाभरि जुनसुकै ठाउँबाट सहज सेवा लिन सक्नेछन् ।हाल जिल्लामा नगरपालिका क्षेत्रमा ६ र हर्षाही, दुधौली, हत्पते, भीमेश्वर, झारा भीमस्थान र भद्रकालीसहित १३ वटा टावर सञ्चालनमा रहेका छन् । यसका साथै केही स्थानमा स्काई मोबाइल टावर पनि सञ्चालनमा छन् । टेलिकमका अनुसार जिल्लामा जीएसएम पोस्टपेड मोबाइल प्रयोगकर्ता ५७६, प्रिपेड प्रयोगकर्ता ३५ हजार ७९८, स्काई मोवाइलको पोस्टपेड प्रयोगकर्ता ६३६, प्रिपेड १३ हजार ४८४, सीडीएमएको पोस्टपेड प्रयोगकर्ता ९८, प्रिपेड प्रयोगकर्ता १ हजार ९२२ र ल्यान्डलाइन प्रयोगकर्ता १ हजार ३६१ छन् ।"
गाउँलेको प्रयासमा सडक,"पर्सा सडक अभावमा कृषि उपज ढुवानी गर्न समस्या झेल्दै आएका ठोरीका बासिन्दाले कृषि सडकको ट्रयाक खोलेका छन् ।उनीहरूले नम्बरी जग्गा नि:शुल्क दिएर करिब ३ किमि कृषि सडकको ट्रयाक खोलेको स्थानीय रामप्रकाश कुँवरले जानकारी दिए । सडक नहुँदा उत्पादन गरेको कृषि उपज ढुवानीमा ठूलो समस्या थियो, उनले भने, यसबाहेक एक टोलबाट अर्को टोलमा आवागमनमा पनि उत्तिकै कठिनाइ भएकाले स्थानीय एकजुट भएर बाटोका लागि पहल गरिएको हो । गाविसको विकास निर्माणको बजेटबाट खर्च गर्ने गरी एक्साभेटरले गत साता सडकको ट्रयाक खनिएको उनले बताए । हाल सरस्वतीनगरस्थित ठोरीभरतपुरखण्डदेखि उत्तरदक्षिण जोड्ने डेढ किमिभन्दा बढी दूरीमा कृषि सडकको ट्रयाक खोलिएको छ । सुन्दरटोलदेखि खोलाकिनार हुँदै सरस्वती चोकसम्मको डेढ किमि ट्रयाक खोलिएको छ । मुख्य सडकदेखि दक्षिणतर्फ जाने गाउँमा सडक सुविधा नहुँदा एम्बुलेन्ससम्म पुग्न सकेको थिएन । सडक पहुँच नहुँदा एक टोलबाट अर्कोमा पुग्न घुमाउरो बाटो प्रयोग गर्नुपर्ने भएकाले बाटोका जग्गा दिएको चिरञ्जीवी सापकोटाले बताए । ट्रयाक खोलिएलगत्तै नयाँ कृषि सडकमा ठोरीवीरगन्ज तथा ठोरीभरतपुर जाने यात्रुवाहक बस सञ्चालनमा आएको उनले बताए । बाटो निर्माणपछि आवागमनको समस्या समाधान भएको छ ।"
सुत्केरी सेवा लक्ष्यभन्दा कम,"स्याङ्जा सुरक्षित प्रसूतिका लागि सरकारले प्रोत्साहनको व्यवस्था गरेपनि चालु वर्ष स्याङ्जामा लक्ष्य पुरा नहुने देखिएको छ । चालु वर्ष ६ हजार ५ सय ९७ जनालाई स्वास्थ्य संस्थाबाट प्रसूति सेवा दिने लक्ष्य जिल्ला स्वास्थ्य कार्यालयको छ । तर, सात महिनामा जिल्लाका सरकारी स्वास्थ्य संस्थामा पुगेर सुत्केरी हुने महिलाको संख्या ९ सय ९३ मात्रै पुगेको छ । गर्भवती भएदेखि चारपटकसम्म चेकजाँज गराउँदा सरकारले प्रत्येकपटक सय रूपैयाँ प्रोत्साहन र पहाडी जिल्लामा सुत्केरी महिलालाई एक हजार रूपैयाँ दिने गरेको छ । स्याङ्जामा चालु वर्ष ३ सय २० जनाले १४ सय रुपैया प्राप्त गरेका छन् भने अन्यले एक हजार मात्र पाएको तथ्यांकले देखाएको छ । निजी क्लिनिक तथा अन्य जिल्लामा गर्भ जाँच गराएर प्रसूति सेवामात्रै यहाँ लिने धेरै भएकाले एक हजारमात्रै पाउनेको संख्या धेरै भएको जिल्ला स्वास्थ्य कार्यालयले जनाएको छ । कार्यालयका अनुसार पछिल्लो समय गर्भ जाँच गर्नेको संख्यामा बृद्धि भएको छ । गर्भ रहेअनुसार प्रक्रियागत रुपमा चौथो, छैठौं, आठांै र नवौ महिनासम्म चार पटक गर्भ जाँच गराउन अनिवार्य हुन्छ । अभिलेखअनुसार चालु बर्षमा २० बर्ष कम उमेरका ५ सय २८ जनाले गर्भ जाँच गराएका छन् । जसमध्ये ४ सय १५ जनाले प्रोटोकलअनुसार जाँच गराएका हुन भने १ सय ७३ जनाले चारपटक नै गर्भ जाँच गराएका छन् । चालु वर्ष शल्यक्रियामार्फत सुत्केरी गराउनेको संख्या २५ छ भने गत वर्ष ५० जनाले गराएका थिए । पोहोर २० बर्ष उमेर माथीका ४ हजार ५ सय ४७ र २० वर्ष नपुगेका १ हजार ३ सय ६८ जनाले गर्भजाँच गराएका थिए । जिल्ला स्वास्थ्यका तथ्यांक सहायक राजेन्द्र पराजुलीका अनुसार गत वर्ष सुत्केरी हुनेको १ हजार ५ सय ६९ थियो भने ५३ जनाले घरमा नै सुत्केरी गराएका थिए । चालु वर्ष ७ वटा बच्चा मृत जन्मिएका छन् भने गत वर्ष २५ वटा यस्ता घटना रहेको कार्यालयको तथ्यांकमा उल्लेख छ ।"
कालीगण्डकी किनारमा शव भेटियो,स्याङ्जा तुलसीभञ्ज्याङ ३ पाखीचौर हुगिघाटमा पर्ने कालीगण्डकी नदीकिनारमा सोमबार एकजनाको शव फेला परेको छ । घोप्टो परेको अवस्थामा फेला परेको पुरुष शवको पहिचान नखुलेको प्रहरीले जनाएको छ ।
लागूऔषधसहित ४ पक्राउ,"पोखरालागूऔषधसहित ४ पक्राउ) प्रहरीले लागूऔषधसहित ४ जनालाई पक्राउ गरेको छ । पक्राउ पर्नेमा नवलपरासी सुनवलका रमेश केसी, पोखरा नयाँबजारका चिना गुरुङ, निश्चल श्रेष्ठ र लेखनाथका एलेन पुन रहेको प्रहरीले जनाएको छ । उनीहरूको साथबाट नर्फिन, डाइजापाम र फेनरागन गरी ५ सय २५ थान लागूऔषध बरामद भएको प्रहरीले जनाएको छ ।"
झगडामा ४ घाइते,गोरखा छेकम्पार ८ स्थित लघु जलविद्युत् आयोजनाको छलफलमा सोमबार झगडा हुँदा ४ जना घाइते भएका छन् । घाइतेमध्ये दुईजनालाई थप उपचारका लागि हेलिकप्टरमार्फत काठमाडौं पठाइएको छिरिङ लामाले बताए । छेकम्पार ८ का १८ वर्षीय छिरिङ फुन्जो लामा र ३६ वर्षीय नवाङ दवाङ लामालाई काठमाडौं लगिएको प्रहरीले जनाएको छ ।
सामग्री वितरण,तनहुँ रोजगारीका लागि कतारमा बस्दै आएका युवाहरूले जिल्लाका अपांगता भएकालाई सहयोग गरेका छन् । अपांगता भएका ५० जनालाई ब्ल्यांकेट र अन्य न्यानो कपडा वितरण गरेका हुन् ।
लघु जलविद्युत्ले गाउँ उज्यालो,हेटौंडा मकवानपुरको मन्थली ४ दशघरे फाँटका १ सय ८ घर आइतबार बेलुकादेखि झलमल भएका छन् । सियोल विश्व विद्यालयको आर्थिक एवं प्राविधिक सहयोगमा लघु जलविद्युत् आयोजनाबाट उत्पादित बिजुली वितरण गरिएको हो । यहाँ साढे १७ किलोवाट विद्युत् उत्पादन गरिएको छ । साढे २ किमि टाढाबाट पाइपमार्फत पानी ल्याएर विद्युत् उत्पादन गरिएको हो ।
क्याम्पसको विवाद टुंगिएन,"रोल्पा जलजला बहुमुखी क्याम्पसमा आर्थिक अनियमितता विषयमा उत्पन्न आन्तरिक विवाद अझै टुंगिएको छैन । विवाद बढ्दै जाँदा पढाइसमेत प्रभावित भएको विद्यार्थीले जनाए ।आर्थिक अनियमितता भएपछि क्याम्पस प्रमुख फेर्नेबारे विवाद बढेको हो । विभिन्न राजनीतिक संगठनमा विभाजित प्राध्यापकहरूबीचमै वक्तव्यबाजी भएको छ । उनीहरूले एकअर्कामाथि आरोपप्रत्यारोप गर्दै आएका छन् । स्नातक तहमा शिक्षा, व्यवस्थापन तथा मानविकी संकायका ५० जना मात्र विद्यार्थी छन् । दुईवर्षे अवधिका लागि २०७१ पुस १ मा नियुक्त क्याम्पस प्रमुख कृष्णप्रसाद न्यौपानेलाई हटाउन अन्य प्राध्यापक लागेका छन् । केही महिनादेखि यसबारे विवाद चर्कदै आएको हो । प्रमुख न्यौपानेमाथि आर्थिक अनियमितता आरोप लगाउँदै पूर्व क्याम्पस प्रमुखसहित दल निकट प्राध्यापक संघ र संगठनले विज्ञप्ति जारी गरेपछि विवाद छरपस्ट भएको हो । दुवै पक्षले विज्ञप्ति जारी गर्दै विवादलाई थप चर्काएका हुन् । आर्थिक अवस्था डामाडोल हुँदा क्याम्पस घाटामा चल्दै आएको छ । लेखा परीक्षण गर्दा क्याम्पस प्रमुख न्यौपानेले करिब १२ लाख हिसाब देखाउन नसकेपछि विज्ञप्ति आएको हो । अनियमितताबारे प्राध्यापकको विभिन्न भ्रातृ संघसंगठनले क्याम्पस प्रमुख र सञ्चालक समितिलाई सचेत गराउँदा नमानेपछि वक्तव्य जारी गर्नुपरेको हो, पूर्वप्रमुख विनोद आचार्य भन्छन्, अनियमितताबारे ध्यानाकर्षण गराउँदा क्याम्पस झन् बेवास्ता गरियो । क्याम्पस प्रमुख न्यौपानप्रति आक्रोशित हुँदै नेपाल प्रजातान्त्रिक प्राध्यापक संघका आचार्यसहित नेपाल प्रगतिशील प्राध्यापक संगठनका दीपेन्द्र शाही तथा नेपाल राष्ट्रिय प्राध्यापक संगठनका श्यामबहादुर बुढामगरले विज्ञप्ति जारी गरेका हुन् । न्यौपानेले भने सञ्चालक समितिले लेखाबारे जानकारी नभएका कर्मचारी राख्दा व्यवस्थित लेखा प्रणाली हुन नसकेको स्वीकार गरे । लेखाको रकमान्तर देखिएको उनको जिकिर छ । क्याम्पसको आर्थिक अवस्थाबारे अभिलेख राख्न सञ्चालक समितिले तीन सदस्यीय आन्तरिक लेखा परीक्षण समिति गठन गरेको थियो । समिति सदस्यद्वय चिन्तामणि आचार्य र फविन्द्र आचार्य तथा क्याम्पसमै अध्यापनरत झक्कुप्रसाद न्यौपानेसहितको उक्त समितिले आर्थिक कारोबारमा कमजोरी भएको प्रतिवेदन दिइसकेको छ । विभिन्न ८ बुँदामा कमजोरी देखाउँदै आर्थिक लेखा व्यवस्थापन चुस्त र दुरुस्त नभएको पाइएको समितिको निष्कर्ष छ । सञ्चालक समिति सदस्य आचार्यले महालेखा परीक्षणको प्रतिवेदनपछि मात्र वास्तविक कमजोरी पत्ता लाग्ने बताए ।लामो समयदेखि आर्थिक जर्जरता बेहोर्दै आएको जिल्लाकै पहिलो क्याम्पस जलजलाका लागि अक्षयकोष स्थापना गर्न तथा स्नातकोत्तर तहको पढाइ सुरु गर्न अघिल्लो वर्ष महायज्ञ लगाएको थियो । त्यसबाट करिब २ करोड २८ लाख संकलन भएको थियो ।"
तालाबन्दीले पढाइ ठप्प,"बैतडी शिक्षक र कर्मचारी भर्ना विवाद उल्टिएपछि विद्यालयमा ताला लगाउँदा पञ्चेश्वरस्थित डुग्रिखान माविमा १३ दिनदेखि पठनपाठन ठप्प छ । वार्षिक परीक्षा मुखमा पढाइ बन्द हुँदा विद्यार्थी मर्कामा परेका छन् । तालाबन्दीसँगै शिक्षकहरूले प्रअको राजीनामा माग्दै पढाउन छाडेका हुन् ।विद्यालयले नियुक्त गरेका शिक्षक र लेखापालसम्बन्धी विवाद चुलिएपछि पढाइ अवरुद्ध भएको हो । व्यवस्थापन समितिले भर्ना गरेका ३ शिक्षकलाई प्रअले बिनाप्रक्रिया भर्ना गरेको भन्दै अख्तियारमा उजुरी परेपछि शिक्षा कार्यालयको पत्रअनुसार ती अस्थायी शिक्षकलाई पदमुक्त गरिँदा विवाद सुरु भएको हो । अर्का १ लेखापाललाई विद्यालयले स्थायी नियुक्ति दिएको थियो । नियमावलीविपरीत स्थायी गरेको भन्दै उजुरी परेको हो । लेखापाल जनक चन्दले आफूविरुद्धको उजुरी फिर्ता लिनुपर्ने माग गर्दै गत माघ १२ गते विद्यालयमा ताला लगाएको प्रअ नरेन्द्र साउदले बताए ।विद्यार्थीले माघ १४ गते ताला तोडेर पढाइ सञ्चालन प्रयास गरे पनि निमावि तहका ६ शिक्षकले प्रअले राजीनामा गर्नुपर्ने माग राखेर पढाउन छाडेका हुन् । मनोमानी ढंगले विद्यालय सञ्चालन गरेको भन्दै प्रअको राजीनामा मागेको शिक्षक बताउँछन् । ०७२ को तलब वृद्धि र पोसाक भत्तालगायत सुविधा नदिएको शिक्षक दलवीरसिंह साउदले बताए । प्रअबाट राजीनामा गर्नुपर्छ नभए हामीहरूको सरुवा गरिनुपर्छ, साउदले भने, माग पूरा नभएसम्म पढाइ हुन दिँदैनौं । विद्यालयमा अभिभावक र शिक्षकसित बसेर विवाद मिलाउन खोजे पनि समाधान नभएको कुलाउ स्रोतकेन्द्रका मदनसिंह साउदले बताए । शिक्षाबाट विद्यालय निरीक्षक पठाएर विवाद मिलाउने आश्वासन पाए पनि अहिलेसम्म कुनै निकास नआएको व्यवस्थापन समिति अध्यक्ष जमन साउदले बताए ।"
मृतक परिवारलाई क्षतिपूर्ति,नेपालगन्ज निर्धन उत्थान बैंकले भदौ महिनामा सर्पदंशबाट मृत्यु भएकी बनकटवा ९ की माया शाहीको परिवारलाई क्षतिपूर्ति प्रदान गरेको छ । बैंक क्षेत्रीय प्रबन्धक आनन्दकुमार गौतमले आइतबार मृतकका पति वीरेन्द्रकुमार शाहीलाई पाँच लाख ७६ हजार क्षतिपूर्ति प्रदान गरेको हो । उनी पार्वतीपुर ग स्वावलम्बी समूहकी सदस्य हुन् । उनले १४ वर्षदेखि लघु स्वास्थ्य बिमा बचत गर्दै आइरहेकी थिइन् । शाहीले ग्रामीण लघु बिमामा प्रतिहजार चौसठी रुपैयाँ प्रिमियम बुझाएर दुई लाखको बिमा गरेको बैंकले जनाएको छ । शाखा कार्यालय कोहलपुरबाट २ हजार ८ सय ३० सदस्यको बिमा भएको र त्यसबापत चालु वर्षमा चार जनालाई १३ लाख १० हजार क्षतिपूर्ति वितरण भएको कार्यक्रम व्यवस्थापक जिताराम गौतमले जनाए ।
