शीर्षक,विवरण
उम्मेदवारी वैशाख १६ गते,"काठमाडौं निर्वाचन आयोगले स्थानीय तह चुनावका लागि वैशाख १६ देखि ३१ गतेसम्मको कार्यतालिका सार्वजनिक गरेको छ। आयोगको बुधबार बसेको बैठकले तय गरेको कार्यतालिकाअनुसार उम्मेदवारी दर्ता वैशाख १६ गते हुनेछ। त्यसै साँझ उम्मेदवारको सूची प्रकाशन गरिनेछ। भोलिपल्ट १७ गते उम्मेदवारको विरोधमा उजुरी दिन सकिनेछ। १८ गते मनोनयन भएका उम्मेदवारको नामावली प्रकाशन र त्यही दिन नाम फिर्ताका लागि पनि समय निर्धारण गरिएको छ। वैशाख १९ गते उम्मेदवारको अन्तिम नामावली प्रकाशन गर्दै चुनाव चिह्न प्रदान गरिनेछ। मतदानका लागि वैशाख ३१ गते आइतबार बिहान ७ बजेबाट साँझ ५ बजेसम्मको समय तोकिएको छ। निर्वाचन तयारीका लागि आयोगले पाएको समय एकदम छोटो छ, दिनरात नभनी काममा जुट्नुपर्ने अवस्था छ, आयोग प्रवक्ता सहसचिव सूर्यप्रसाद शर्माले भने, निर्वाचनको कार्यतालिकाले तयारीमा मद्दत गर्छ नै, चुनावको माहोल पनि बनाउँछ। निर्वाचन मिति घोषणपछि तयारीका लागि १ सय २० दिन आवश्यक पर्नेमा आयोगले ८२ दिन मात्रै पाएको उनले बताए।आयोगले निर्वाचन व्यवस्थापनमा सहयोग पुर्याउन सरकारलाई १९ बुँदे निर्देश समेत गरेको छ। आवश्यक बजेट, जनशक्ति, सुरक्षा, चुनाव प्रयोजनका सामग्रीको सुनिश्चितता र समयमै उपलब्धता खोजिएको शर्माले बताए। आयोगले निर्वाचन आचारसंहिताको पूर्ण रूपमा पालना गर्न गराउन, निर्वाचनका सन्दर्भमा आयोगबाट भएका निर्णयहरूलाई उच्च प्राथमिकता दिई सम्बन्धित निकायबाट सम्पन्न गराउन सरकारलाई निर्देश गरेको छ। सरकारका सम्पूर्ण निकाय, सार्वजनिक संस्थान, विकास समिति, स्थानीय तहका कर्मचारी एवं अनुदानमा सञ्चालित विश्वविद्यालय र सामुदायिक विद्यालयका शिक्षकको अद्यावधिक विवरण एक साताभित्र आयोगले मागेको छ। आयोगले माग गरेका कर्मचारीका साथै निर्वाचन अधिकृतको कार्यालयलाई आवश्यक पर्ने घर, फर्निचर, कम्प्युटर, फ्याक्स मेसिन, सवारी साधन, पेट्रोमेक्स लगायतका आवश्यक भौतिक सामग्री तुरुन्त उपलब्ध गराउन सरकारलाई निर्देश गरेको छ।सरकारलाई पठाइएको निर्देशनमा नेपाल प्रहरी, सशस्त्र प्रहरी, नेपाल टेलिकम तथा विकास आयोजना लगायत सरकारी निकायका वायरलेस, टेलिफोनसहितका सञ्चार साधन चालु हालतमा राखी निर्वाचनको कामका लागि समयमै उपलब्ध गराउन भनिएको छ। आयोगका पदाधिकारी, कर्मचारी, पर्यवेक्षकसँगै कार्यालय, निर्वाचन सामग्री भण्डारस्थल, ढुवानी कार्य समेतको आवश्यक सुरक्षा प्रबन्धको सुनिश्चितता खोजिएको छ। निर्वाचनसँग सम्बन्धित सबै कार्यमा शान्ति सुरक्षाको आवश्यक प्रबन्ध मिलाउन सरकारलाई भनिएको हो, प्रवक्ता शर्माले भने, उम्मेदवार, दल, मतदाताहरूको सुरक्षामा पनि आयोगको उत्तिकै ध्यान छ। स्वच्छ, स्वतन्त्र र विश्वसनीय निर्वाचन गर्न सुरक्षाको उचित प्रबन्ध चाहिन्छ।एक साता विद्यालय बन्द हुने आयोगले निर्वाचनका लागि देशभरका सबै विद्यालय एक साताका लागि बन्द गर्न सरकारलाई भनेको छ। विद्यालय भवन र परिसर निर्वाचनका लागि मतदान केन्द्रका रूपमा प्रयोग गरिने भएकाले वैशाख २५ देखि मतदान अवधिभरसम्म सबै विद्यालयमा पठनपाठनसहित शैक्षिक क्रियाकलाप स्थगनको व्यवस्था मिलाउन भनिएको हो।"
तीनै चुनाव निर्धारित समयमै हुनुपर्छ,"काठमाडौं सर्वोच्च अदालतले २०७४ माघ ७ भित्र संक्रमणकालीन व्यवस्था अन्त्य गरी संविधानको पूर्ण कार्यान्वयन हुनुपर्ने संवैधानिक व्यवस्थाप्रति सरकारको ध्यानाकर्षण गराएको छ। निर्धारित समयसीमाभित्र तीनवटै तहको निर्वाचन नगरी अन्यथा परिकल्पना गरे संविधानप्रतिको जालझेल र बेइमानी हुने उल्लेख गर्दै सर्वोच्च अदालतले स्थानीय तह प्राथमिकतामा हुनुपर्ने निर्णय गरेको छ। स्थानीय निकाय निर्वाचनको माग राखी दायर एक रिटमाथि निर्णय सुनाउँदै न्यायाधीशहरू ईश्वरप्रसाद खतिवडा र अनिलकुमार सिन्हाको संयुक्त इजलासले स्थानीय निर्वाचनबिना केन्द्रीय तहको निर्वाचक मण्डल नबन्ने भएकाले त्यसले प्राथमिकता पाउनुपर्ने मान्यता अघि सारेको हो। संविधानको धारा २९६ को उपधारा १ ले आगामी माघ ७ भित्र संक्रमणकालको पूर्ण अन्त्य गर्नुपर्ने संवैधानिक दायित्व रहेको सर्वोच्च अदालतले औंल्याएको छ। योभन्दा बाहेक कुनै परिकल्पना गरियो भने त्यो संविधानप्रतिको जालझेल र बेइमानी हुनेछ, आदेशमा भनिएको छ। संविधान निर्माण गर्ने दलहरू नै सरकारमा रहेको र निर्माणमा संलग्न पात्रहरू नै राजनीतिक गतिविधिमा सक्रिय रहेकाले संविधानको भावना र मर्मअनुसारको जिम्मेवारी समयमै पूरा हुने विश्वास गर्नुपर्ने आदेशमा उल्लेख छ। सर्वोच्चले समयसीमाभित्र सबै तहको निर्वाचन सम्पन्न गर्नुपर्ने दायित्व स्मरण गराउँदै आदेशमा भनेको छ, निर्वाचन सम्पन्न गर्न सघन र सार्थक प्रयास अघि बढाउने कुरा नै सर्वाधिक प्राथमिकताको विषय बन्नुपर्ने संवैधानिक जिम्मेवारी हरहालतमा पूरा गरिनु वाञ्छनीय देखिन्छ।रिट निवेदकमध्येका एक डा चन्द्रकान्त ज्ञवालीले बुधबारको निर्णयले सरकारको संवैधानिक दायित्व र त्यसबाट जोगिन दलहरूले आकलन गरेका विकल्पबारे सर्वोच्चले स्पष्ट पारिदिएको बताए। संविधानले हालको रूपान्तरित संसद्को आयु माघ ७ सम्म तोकेको छ। संविधान संशोधनलगायत उपाय गरेर त्यसको आयु बढाउन मिल्दैन भन्ने संकेत सर्वोच्चले दिएको हो, ज्ञवालीले भने, तीनवटै तहको निर्वाचन गर्ने दायित्वबाट पनि सरकार भाग्न मिल्दैन। यसबारे सरकार र दलहरूलाई सर्वोच्चले बुधबारको आदेशमार्फत बेलैमा सचेत गराएको ज्ञवाली बताउँछन्। २०५९ सालदेखि स्थानीय निकाय जनप्रतिनिधिविहीन छ। १४ वर्षको अवधिमा दुई पटक संविधानसभा निर्वाचन हुँदा स्थानीय निर्वाचन हुन नसक्नुलाई सर्वोच्चले राजनीतिक इच्छा शक्तिको कमी, व्यावहारिक प्रतिबद्धताको अभाव र नागरिक हकअधिकार संरक्षणप्रतिको अनुत्तरदायी प्रवृत्तिको परिणाम मानेको छ। निर्वाचनप्रतिको उदासीनताले लोकतन्त्रको संस्थागत विकास र लोकतान्त्रिक संस्कार निर्माणमा गम्भीर अवरोध खडा गर्न पुग्ने देखिन्छ, आदेशमा भनिएको छ, लोकतन्त्रका लागि यो अवस्था सुखद र गर्व गर्न लायक विषय हुनै सक्दैन। निर्वाचन नगराई केही कर्मचारीको भरमा स्थानीय निकाय सञ्चालन गर्नुलाई मनोनीत लोकतन्त्र भन्नुपर्छ।निर्वाचन : निकाय कि तहको? बुधबार नै तयार पारिएको सर्वोच्चको निर्णयको पूर्णपाठमा भनिएको छ, स्थानीय तहको निर्वाचन नभई केन्द्रीय निर्वाचनका लागि निर्वाचक मण्डलले पूर्णता नपाउने अवस्था रहने भएबाट पनि स्थानीय तहको निर्वाचन थप अपरिहार्य बनेको छ।सर्वोच्च अदालतमा स्थानीय निकायको निर्वाचनको आदेश माग गरी रिट दायर हँदा निकाय वा तहको निर्वाचन गर्नेबारे संवैधानिक अन्योल थियो। तर सरकारले तहकै निर्वाचन घोषणा गरेकाले यो विवाद टुंगिएको छ। सर्वोच्चले पनि अब स्थानीय निकायको औचित्य समाप्त भएको संकेत गरेको छ। धारा ३०३ ले गरेको स्थानीय निकाय निर्वाचनको परिकल्पना संविधान जारी भएपछि तत्कालका लागि औचित्यपूर्ण रहेको उल्लेख गर्दै सर्वोच्चले आफ्नो निर्णयमा अब भने स्थानीय तहको निर्वाचन अनिवार्य मात्रै होइन, प्राथमिकतामा समेत रहनुपर्ने ठहर्याएको छ। संविधान जारी भएपछि यथासम्भव चाँडै स्थानीय निकाय निर्वाचन गरिन्छ भन्ने मान्यताबाट संविधानको उक्त प्रावधान (धारा ३०३) राखिएको स्पष्ट हुन्छ, निर्णयमा भनिएको छ, संविधान जारी भएर करिब डेढ वर्षसम्म स्थानीय निर्वाचन नभएर समयले कोल्टे फेरिसकेको अवस्था छ। राष्ट्रिय सभा गठन हुन स्थानीय तहको निर्वाचन वाञ्छनीय देखिन्छ। संविधान पूर्ण कार्यान्वयनका लागि अन्य कुराका अतिरिक्त स्थानीय तहको निर्वाचन अनिवार्य देखिन्छ।संविधानमा भएको व्यवस्थाअनुसार स्थानीय निकायको तुलनामा स्थानीय तहको अवधारणा मौलिक रूपमै फरक र विस्तारित छ। संक्रमणकालीन अवस्थाका लागि स्थानीय निकायकै निर्वाचन गरिए पनि संविधानको पूर्ण कार्यान्वयनका लागि स्थानीय तहको निर्वाचन अनिवार्य रहेको भन्दै संयुक्त इजलासले त्यसलाई स्वाभाविक संवैधानिक प्रक्रिया भनेको छ। अधिवक्ताहरू डा ज्ञवाली, परशुराम उपाध्याय, विमल ज्ञवाली, लीलाधर उपाध्याय, विजया गौतम तथा भैसेंपाटीका शशि कार्कीले प्रधानमन्त्रीलगायत ५ जनालाई विपक्षी बनाई दायर गरेको रिटमा सर्वोच्च अदालतले भने गत सोमबार सरकारले निर्वाचनको मिति घोषणा गरिसकेको भन्दै आदेश जारी नहुने निर्णय गरेको छ। स्थानीय निकायको तुलनामा तहको औचित्य पुष्टि हुने राय दिए पनि सर्वोच्च अदालतले राजनीतिक विषयमा तह वा निकाय बारे किटान गरी आदेश जारी गर्न उचित नहुने ठहर्याएको छ। संविधानका अन्य प्रावधान कार्यान्वयनका लागि पनि आगामी माघभित्र तीनवटै तहको निर्वाचन अत्यावश्यक रहेको दोहोर्याउँदै आदेशमा भनिएको छ, आगामी माघ ७ भित्रै संघ, प्रदेश र स्थानीय तहसहित तीनै तहको निर्वाचन सम्पन्न हुनुपर्ने भएकाले स्थानीय तहको निर्वाचनको औचित्य पुष्टि हुन्छ। मुद्दाको सुनुवाइका क्रममा गम्भीर संवैधानिक प्रश्न खडा भएपछि सर्वोच्चले एमिकस क्युरी (अदालतका सहयोगी) झिकाएर राय लिएको थियो। त्यसक्रममा वरिष्ठ अधिवक्ताहरू विश्वकान्त मैनाली र सुशील पन्तले स्थानीय निकायको औचित्य समाप्त भएकाले तहको निर्वाचनका लागि आदेश जारी हुनुपर्ने मत राखेका थिए। वरिष्ठ अधिवक्ता प्रेमबहादुर खडका र अधिवक्ता शैलेन्द्र दाहालले आदेश जारी गर्नुको औचित्य नहुने बताएका थिए।"
बन्ने भयो अरुण तेस्रो,"नयाँदिल्ली भारतीय सरकारी कम्पनी सतलजले ९ सय मेगावाट क्षमताको बहुचर्चित अरुण तेस्रो जलविद्युत् आयोजना निर्माण गर्न लगानीको स्रोत जुटाएको छ। भारतीय प्रधानमन्त्री नरेन्द्र मोदीको उपस्थितिमा बुधबार बसेको मन्त्रिपरिषद्को आर्थिक समितिको बैठकले सतलजलाई उक्त आयोजना निर्माण गर्न ९१ अर्ब रुपैयाँ बजेट उपलब्ध गराउने प्रस्ताव स्वीकृत गरेको छ।अरुण तेस्रो जलविद्युत् आयोजनाबाट उत्पादित बिजुली भारत निर्यात गर्ने उद्देश्यले निर्माण गर्न लागिएको हो। आयोजना निर्माण गर्न १ खर्ब १२ अर्ब रुपैयाँ र बिजुली भारत निर्यात गर्न २ सय १० किमि लामो १८ सय मेगावाट क्षमताको अन्तरदेशीय प्रसारण लाइन निर्माण गर्न ४० अर्ब लाग्नेछ। भारतीय सरकारले सतलजलाई ९१ अर्ब रुपैयाँ उपलब्ध गराउनेछ भने बाँकी लागत सतलजले बैंकबाट ऋण लिएर जुटाउने आयोजनाका अधिकारीले बताए।सतलजले बाँकी लगानी आगामी सेप्टेम्बरसम्म जुटाइसक्ने र नोभेम्बरदेखि निर्माण थाल्ने जानकारी आयोजनाका अधिकारीले दिएका छन्। आर्थिक समितिले अरुण तेस्रो आयोजना र बजेट दिने प्रस्ताव स्वीकृत गरेको हो। सरकारले आयोजनालाई बजेट दिने प्रस्ताव स्वीकृत गरेको छ। आगामी सेप्टेम्बरसम्म सम्पूर्ण लगानी जुटाइसक्ने योजना छ, भारतका ऊर्जामन्त्री पीयूष गोयललाई उद्धृत गर्दै भारतीय समाचार एजेन्सी पीटीआईको बुधबारको समाचारमा उल्लेख छ, ५ वर्षमा आयोजना निर्माण गरिसक्ने योजना छ। अरुण तेस्रो आयोजना निर्माणले दुई देशबीचको आर्थिक सम्बन्ध सुदृढ हुने गोयलको विश्वास छ।भारतीय मन्त्रिपरिषद्को आर्थिक समितिले सतलजलाई अरुण तेस्रो आयोजना निर्माण गर्न ९१ अर्ब रुपैयाँ बजेट स्वीकृत गरेको भारतको प्रेस इन्फरमेसन ब्युरोले जनाएको छ। नेपालमा भारत र भारतीय कम्पनीहरूले जलविद्युत् परियोजनाहरूको लाइसेन्समात्र ओगटेर बस्छन् भनी आलोचना भइरहेको समयमा भारत सरकारले अरुण तेस्रोको निर्माण सुरु गर्न आफ्नो कम्पनीलाई बजेट दिएको हो। सतलज भारतको सरकारी कम्पनी हो। सतलजले आयोजना निर्माण गर्न नेपालमा सतलज अरुण तेस्रो विद्युत् विकास कम्पनी ३ वर्षअघि नै स्थापना गरिसकेको छ। सतलजका अध्यक्ष आरएन मिश्रले समेत केन्द्रीय सरकारले परियोजना र यसको लगानीलाई स्वीकृत गरेको जानकारी भारतीय सञ्चार माध्यमलाई दिएका छन्। हामी सरकारको निर्णयको तीव्र प्रतीक्षामा थियौं। सरकारले आयोजना र यसको लगानीलाई स्वीकृत गरेको छ, मिश्रले भने।आयोजनाबाट उत्पादित कुल बिजुलीको २१ दशमलव ९ प्रतिशत अर्थात् १९७१ मेगावाट नेपाललाई नि:शुल्क उपलब्ध गराउनेछ। नेपालले उक्त आयोजनाबाट नि:शुल्क बिजुली, रोयल्टी र अन्य करबापत बर्सेनि १३ अर्ब ९२ करोड रुपैयाँ लाभ प्राप्त गर्नेछ भने विद्युत् उत्पादन सुरु भएको मितिले २५ वर्षपछि सतलजले आयोजना चालु हालतमा नेपाललाई हस्तान्तरण गर्नुपर्नेछ। नेपाल सरकारले आयोजनालाई भ्याट छुट सुविधाबापत प्रतिमेगावाट ५० लाख रुपैयाँका दरले एकमुष्ट ४ अर्ब ५० करोड रुपैयाँ आयोजनालाई दिनुपर्नेछ। २०७१ मंसिर १० मा नेपालको लगानी बोर्ड र भारतको सतलज कम्पनीबीचमा आयोजना विकास सम्झौता (पीडीए) भएको थियो। सतलजले उक्त आयोजनाको विस्तृत अध्ययन प्रतिवेदन (डीपीआर) तयार गरिसकेको छ। सतलजले आयोजनाबाट प्रभावित स्थानीयवासीलाई घरजग्गाको मुआब्जा दिइसकेको छ। नेपाल सरकारले आयोजनालाई आवश्यक पर्ने जग्गा अधिग्रहण गरी सतलजलाई उपलब्ध गराइसकेको छ। सतलजले उक्त आयोजनाको बाँध र पावर हाउस निर्माणस्थलसम्म पुग्ने सडक स्तरोन्नति र कालोपत्रे गर्न सडक विभागलाई जिम्मा दिएको छ। विभागले २ अर्ब रुपैयाँ लागतमा सडक स्तरोन्नतिको काम थालिसकेको छ। सरकारले आयोजनास्थलमा पर्ने वन क्षेत्रको रूख कटान गर्न सतलजलाई अनुमति प्रक्रियासमेत अघि बढाइसकेको छ।विश्वव्यापी खुला प्रतिस्पर्धाबाट नेपाललाई २१९ प्रतिशत बिजुली नि:शुल्क उपलब्ध गराउने सर्तमा सतलज उक्त आयोजना निर्माण गर्न छनोट भएको हो। सरकार र सतलजबीच उक्त आयोजना प्रवद्र्धन गर्न २०६४ मा समझदारीपत्रमा हस्ताक्षर भएको थियो। आयोजना संखुवासभामा पर्छ। भारतका लागि नेपाली राजदूत दीपकुमार उपाध्यायले भारत सरकारको निर्णय स्वागतयोग्य भएको बताए। दुई देशबीचमा विद्युत् व्यापार सम्झौता, अन्तरदेशीय प्रसारण लाइनको निर्माणलगायत विषय धमाधम अगाडि बढिरहेको समयमा भारत सरकारले अरुण तेस्रो निर्माणका लागि सतलजलाई बजेट दिने स्वागत निर्णय गरेको हो। यसले नेपालको जलविद्युत् विकासमा सकारात्मक सन्देश दिएको छ, उपाध्यायले भने। सरकारले २०५२ सालमा विश्व बैंकको सहुलियतपूर्ण ऋण सहयोगमा उक्त आयोजना निर्माण कार्य अघि बढाउन लागेको थियो। एमालेले विश्व बैंकलाई पत्र नै लेखी उक्त आयोजनामा सहयोग नगर्न आग्रह गरेपछि त्यति नै बेला अरुण तेस्रो रद्द भएको थियो। भारत सरकारको निर्णयसँगै २१ वर्षपछि अरुण तेस्रो आयोजना निर्माणको बाटो खुलेको हो।"
कागजविहीन आप्रवासी धपाइने,"न्युयोर्क अमेरिकी राष्ट्रपति डोनाल्ड ट्रम्पको कागजविहीन आप्रवासीलाई देशनिकाला गर्ने नीति सार्वजनिक भएको छ। मंगलबार जारी नयाँ नीतिमा राजनीतिक शरण खोज्ने आप्रवासी प्रवाहलाई समेत निरुत्साहित गर्ने उल्लेख छ। पछिल्ला केही दशकयताकै यो सबैभन्दा कडा आप्रवासी नीति हो। अमेरिकामा झन्डै एक करोड २० लाख बढी आप्रवासी अवैधानिक रूपमा बसोबास गर्दै आएको बताइन्छ। आप्रवासनसम्बन्धी सर्वाेच्च निकाय डिपार्टमेन्ट होमल्यान्ड सेक्युरिटी ले मंगलबार जारी गरेको नीतिअनुसार संघीय सरकारले कागजविहीन आप्रवासीहरूलाई पक्राउ गर्ने र देशनिकाला गर्ने अभियान दु्रत रूपमा बढाउनेछ। त्यसका लागि दस हजार फोर्स थपिनेछ। अपराधमा संलग्न भएकाहरूलाई प्राथमिकता सूचीमा राखिए पनि ट्रम्प प्रशासनको आक्रामक नीतिले अवैधानिक रूपमा रहेका जोकोहीलाई खतरा रहेको आप्रवासी कानुनका जानकारहरू बताउँछन्। ट्रम्प नीतिले कागजविहीन आप्रवासीबाट हुने अपराधलाई रोकथाम गर्ने, संघीय एवं स्थानीय सुरक्षाकर्मीको सक्रियतालाई अत्यधिक रूपमा बढाउने, छापा मार्ने र देशनिकालाको गतिलाई बढाउनेमा केन्द्रित हुनेछ। यो नीतिले अमेरिकामा बिनाभिसा रहँदै आएका नेपालीहरू पनि प्रभावित हुनेछन्। हवाई, जल र स्थल मार्ग हुँदै अवैध रूपमा अमेरिका छिरेकाहरू यसबाट सबभन्दा बढी प्रभावित हुनेछन्। यसअघि ओबामा प्रशासनले गम्भीर अपराधमा संलग्न, सामाजिक सुरक्षामा खतरा पैदा गर्न सक्ने एवं अवैधानिक रूपमा भर्खरै अमेरिका पसेकालाई देशनिकाला गर्ने नीति कार्यान्वयन गर्दै आएको थियो। तर, ट्रम्प प्रशासनले कागजविहीन आप्रवासीको हकमा अपराधको परिभाषालाई बदलेको छ। ट्राफिक नियम पालना नगरेको घटना, नक्कली कागजातको प्रयोग, अर्कैको सोसल सेक्युरिटी नम्बर प्रयोग गरेर रोजगारी लिने जस्ता सामान्य घटनामा संलग्नलाई समेत देशनिकालाको प्रक्रियामा राख्ने ट्रम्प प्रशासनको नीति रहेको आप्रवासी कानुनसम्बन्धी अधिवक्ता विनोद रोकाले कान्तिपुरलाई बताए। त्रासको स्थिति सिर्जना भएको छ। यसबाट नेपाली आप्रवासी पनि अछुतो छैनन्, रोकाले भने, मेक्सिको सिमानाबाट आउनेलाई यसले संकटमा पार्न सक्छ। यसअघि सिमानाबाट छिरेका आप्रवासीलाई अमेरिका प्रवेश गरेको १४ दिन ननाघेको एवं सिमानाको एक सय माइलभित्र रहेको अवस्थामा मात्र सिमाना सुरक्षा दस्ताले देशनिकालाको प्रक्रियामा राख्न सक्ने नियम थियो। तर अहिले ट्रम्प प्रशासनले अमेरिका छिरेको दुई वर्षभित्र पनि कागजविहीनहरूलाई पक्राउ गर्दै देशनिकालाको प्रक्रियामा राख्ने नीति सार्वजनिक गरेको छ। अधिवक्ता रोकाले भने, यसअघि पक्राउ परेपछि अदालती प्रक्रियामा जान सकिन्थ्यो तर अब त्यो अधिकारलाई बन्द गर्ने यो प्रशासनको नीति देखिन्छ।सिमानाबाट प्रवेश गर्नेको हकमा समेत अब पक्राउ परेपछि तुरुन्तै जताबाट प्रवेश गरेको त्यतैतर्फ फर्काउने नीति ट्रम्प प्रशासनको हुनेछ। यसअघि सिमानाबाट प्रवेश गर्नेहरू पक्राउ परे पनि धरौटी तिरेपछि बन्दीगृहबाट रिहा हुँदै अवैधानिक रूपमा भए पनि अमेरिकी श्रम बजारमा काम गर्दै आएका थिए। त्यसैगरी कुनै रूपमा सोसल वेलफेयर बाट फाइदा लिन पुगेका कागजविहीन आप्रवासीहरू पनि नयाँ नीतिबाट प्रभावित बन्नेछन्। चुनावी अभियानमा ट्रम्पले कागजविहीन आप्रवासीलाई धपाउने बताउँदै आएका थिए। अवैधानिक रूपमा बसोबास गर्दै आएका लाखौं आप्रवासीको हकमा ट्रम्पको रिपब्लिकन पार्टी पनि कडा रहँदै आएको छ। तीन साताअघि ट्रम्पले आप्रवासीमाथि कडा रवैयामा प्रस्तुत हँदै मुस्लिम बहुल सात देशलाई अमेरिका प्रवेशमा प्रतिबन्ध एवं शरणार्थी कार्यक्रम स्थगित गरेका थिए। यद्यपि अदालती आदेशले प्रतिबन्ध कार्यान्वयन हुन पाएन।"
कांग्रेसभित्र असन्तुष्टि चुलिँदै,"काठमाडौं पार्टीका विभाग र समितिहरूलाई पूर्णता नदिएको आलोचना खेपिरहेका कांग्रेस सभापति शेरबहादुर देउवाका पछिल्ला दुई प्रकरणपछि वरिष्ठ नेता रामचन्द्र पौडेल पक्षले नेतृत्व क्षमतामाथि नै प्रश्न उठाउन थालेको छ। जयबहादुर चन्दलाई प्रहरी महानिरीक्षक बनाउन देउवाले निर्वाह गरेको भूमिका र म्यानपावर व्यवसायी आशा लामालाई पार्टीको कोटाबाट राजदूत बनाउन गरिएको सिफारिसप्रति पौडेल पक्ष क्रुद्ध छ। यी दुवै प्रकरणमा पार्टीभित्र छलफल नभएको भन्दै पौडेल पक्षीय नेताहरू असन्तुष्ट मात्रै छैनन्, पार्टी एकल ढंगले सञ्चालन गर्न खोजेको भन्दै आपत्ति प्रकट गरेका छन्। केन्द्रीय सदस्य रामशरण महत संविधान संशोधनको विधेयक अघि बढाउने विषयदेखि राजदूत प्रकरणसम्म पार्टीभित्र छलफल नभएको बताउँछन्। संविधान संशोधनकै विषयमा पनि पार्टीको धारणा छैनहोइन, उनले भने, महत्त्वपूर्ण निर्णयहरूमा समेत पार्टीभित्र छलफल बन्द छ। यो कार्यशैलीले पार्टीलाई एकल ढंगबाट चलाउन खोजेको देखिन्छ। पौडेल समूहले आफ्नो तर्फबाट एक नम्बरमा पत्रकार धर्मेन्द्र झाको नाम अघि सारेको थियो। तर, उनको नाम काटेर म्यानपावर व्यवसायी आशा लामालाई नियुक्ति गरिएपछि पौडेल पक्ष क्रुद्ध भएको हो। पार्टीका अर्का केन्द्रीय सदस्य शेखर कोइराला त पार्टीभित्र आफ्नो सुझावसम्म दिन नपाएपछि सामाजिक सञ्जाललाई प्रयोग गर्नुपर्ने बाध्यता खडा भएको बताउँछन्। केन्द्रीय कार्यसमिति, संसदीय दलको बैठक बस्दैन। पदाधिकारी बैठकमा हामीलाई बोलाइँदैन, कहाँ गएर आफ्नो विचार र दृष्टिकोण पोख्ने? राजदूत नियुक्तिबारे बुधबार फेसबुकमा लेखेको स्टाटसका विषयमा कोइरालाले भने, पार्टी बेथिति ढंगले अघि बढिसक्यो। म्यानपावर व्यवसायी तथा जनमोर्चाका कार्यकर्तालाई राजदूत बनाएकोप्रति आफू लज्जित र आश्चर्यचकित भएको कोइरालाको भनाइ छ। लामा कहिले कांग्रेस भइन्? एउटा म्यानपावर व्यवसायीलाई राजदूतजस्तो संवेदनशील क्षेत्रमा लैजाँदा राष्ट्रको इज्जत कहाँ पुग्छ? कोइरालाको भनाइ छ, यो घटनाले पार्टी संस्थागत ढंगले नचलेको प्रस्ट हुन्छ। यो कांग्रेस र मुलुककै लागि दुर्भाग्य हो। पूर्वपरराष्ट्र मन्त्रीसमेत रहेका महत लामा जस्ता व्यक्तिलाई राजदूत नियुक्तिमा गरिएको सिफारिसले मुलुकको इज्जत र प्रतिष्ठामै आँच आएको बताउँछन्। देशको प्रतिनिधित्व गर्ने ठाउँमा पार्टी, गुट र व्यक्तिका निकट रहेकाहरूलाई नियुक्ति गर्दा देशको छवि नै खराब बन्दै गएको छ, महतले थपे, परराष्ट्र मामिलाको जानकार भएको राष्ट्रिय व्यक्तित्वलाई पठाउनुपर्ने ठाउँमा स्वार्थ बाझिने व्यक्तिलाई बनाउँदा हाम्रो अन्तर्राष्ट्रिय छवि कहाँ पुग्छ? कांग्रेसको कोटाबाट राजदूत सिफारिस भएकी लामा जनमोर्चाबाट ०७० सालमा भएको दोस्रो संविधानसभा निर्वाचनमा काठमाडौं क्षेत्र नं ४ बाट चुनाव लडेकी थिइन्। उनले जम्मा १४ भोट प्राप्त गरेकी थिइन्। परराष्ट्रमन्त्री प्रकाशरण महत भने महिला र वैदेशिक रोजगारीमा काम गर्नेहरूको पीडा बुझेको अनुभवी भएकाले लामालाई राजदूत सिफारिस गरिएको दाबी गर्छन्। पौडेल पक्षीय नेताहरू भने यस्ता विवादस्पद व्यक्तिलाई ल्याउनुका पछि आर्थिक चलखेलले काम गरेको बताउँछन्। समावेशी हुने र खाडी राष्ट्रको पीडा बुझेको नाताले मात्रै सिफारिस गरिएको हो, परराष्ट्रमन्त्री महतले थपे, सुशील कोइरालाले पनि कहाँ छलफल गर्नु हुन्थ्यो? त्यतिबेला पनि शेरबहादुरजीले राजदूतलगायत विभिन्न ठाउँमा नियुक्तिका लागि नाम पठाउनुहुन्थ्यो तर एकजना पर्थेनन्। आफ्नै ढंगले गर्नुहुन्थ्यो। गत वर्ष चैत ५ मा औपचारिक रूपमा पार्टीको नेतृत्व सम्हालेका देउवाले अहिलेसम्म केन्द्रीय कार्यसमितिलगायत पार्टीका विभाग र समितिहरूलाई पूर्णता दिन सकेका छैनन्। पार्टीभित्र र संसदीय दलभित्र समेत राज्यका महत्त्वपूर्ण विषयमा छलफल गर्न नपाइएको गुनासो छ। लामो समयदेखि केन्द्रीय कार्यसिमिति र संसदीय दलको बैठक बोलाइएको छैन। एक जना व्यक्तिलाई प्रहरी महानिरीक्षक बनाउने विषयमा सभापति नै मुछिनुले पार्टीलाई घाटा पुर्याएको पौडेल पक्षीय नेताहरूको भनाइ छ। महानिरीक्षक बनाउने विषयमा सभापति देउवा र गृहमन्त्री विमलेन्द्र निधिबीचको विवाद सतहमै आयो। यस्तो अपरिपक्व र एकल ढंगको निर्णयले कांग्रेसलाई ठूलो क्षति पुर्याइरहेको छ, पौडेल पक्षीय अर्का एक नेता भन्छन्, हामीलाई यसरी त पार्टी नै कहाँ पुर्याउने हुन् भन्ने चिन्ता बढिसक्यो।"
जिविस परिषद् रोकियो,"काठमाडौं संघीय मामिला तथा स्थानीय विकास मन्त्रालयले सबै जिल्ला विकास समितिहरूको जिल्ला परिषद्मा रोक लगाएको छ। सरकारले वैशाख ३१ मा स्थानीय तहको निर्वाचन घोषणा गरिसकेकाले तत्काललाई परिषद् बैठक नगर्न मन्त्रालयले सबै जिविसलाई निर्देश गरेको हो। मन्त्रालयका सहप्रवक्ता मदन कोइरालाले पुन:संरचनापछिको स्थानीय तह कार्यान्वयनमा आएसँगै अहिलेको जिविस परिषदका निर्णयहरूको सार्थकता नरहने भएकाले परिषद् नगर्न भनिएको बताए। मन्त्रालयले तत्काललाई फागुन २४ गतेभित्र परिषदको कुनै मिति नतोक्न भनेर पत्राचार गरेको छ। सरकारले स्थानीय तह पुन:संरचना प्रतिवेदनमाथि परिमार्जनका लागि स्थानीय विकासमन्त्री नेतृत्वको कार्यदललाई ७ दिनको समय दिएको छ। मन्त्रीज्यू निर्धारित समयभित्रै परिमार्जनको सिफारिस मन्त्रिपरिषद्मा पठाउने तयारीमा हुनुहुन्छ, कोइरालाले भने, मन्त्रिपरिषद्ले त्यसलाई कार्यान्वयनमा लानासाथ स्थानीय तह सञ्चालनमा आउने हो। बढीमा दुई साताभित्र स्थानीय तहले काम थाल्ने अपेक्षाका आधारमा तत्काललाई २४ गतेभित्र परिषद् नगर्न भनिएको उनले बताए। नयाँ संरचनामा जिविसको खासै भूमिका तोकिएको छैन। अहिलेका परिषद्ले गरेका निर्णय नयाँ संरचनाका लागि काम नलाग्न सक्छ, उनले भने, परिषदका नाममा सबैतिर ठूलो बजेट खर्चिने भएकाले त्यसको त्यो खर्च नहोस् भन्नेतर्फ पनि ध्यान पुर्याइएको हो। बजेट तयारी पुरानै संरचनामा नयाँ संरचनामा जाने तयारी रहेका बेला मन्त्रालयले आगामी आर्थिक वर्ष ०७४७५ को बजेट भने पुरानै संरचनाका आधारमा बनाइरहेको छ। राष्ट्रिय योजना आयोगले आगामी आर्थिक वर्षका लागि स्थानीय विकास मन्त्रालयलाई १ खर्ब २९ अर्ब रुपैयाँको बजेट सीमा तोकेर पठाएको छ। चालु आवमा मन्त्रालयको बजेट १ खर्ब १६ अर्ब छ। आयोगले फागुन १८ भित्र उक्त बजेटभित्र रहेर कार्यक्रम बनाउन मन्त्रालयलाई पत्राचार गरेको छ। केन्द्र विकासलाई बजेट आएन मन्त्रालयले आगामी आवमा आफ्नो नियमति कार्यक्रमबाहेक प्रदेश र स्थानीय तहको केन्द्रमा भौतिक पूर्वाधार विकासका लागि माग गरेको बजेट स्वीकृत भएको छैन। ७ सय १९ स्थानीय तहको केन्द्र रहने स्थलमा भौतिक पूर्वाधार निर्माणका लागि प्रतिकेन्द्र १० करोड र ७ प्रदेशको राजधानीका लागि ५० करोडका दरले मन्त्रालयले बजेट माग गरेको छ। मन्त्रालय स्रोतका अनुसार नियमित कार्यक्रम र संघीय संरचनाको केन्द्र विकासका लागि गरी अनुमानित २ खर्ब १७ अर्ब बजेट माग गरिएको छ।"
अभियानमा जान एमालेको निर्देशन,"काठमाडौं एमालेले संविधान कार्यान्वयन र चुनावी तयारीलगायतका लागि फागुन २१ मा सुरु हुने मेचीमहाकाली अभियान मा अनिवार्य परिचालित हुन सांसदहरूलाई निर्देशन दिएको छ। एमाले संसदीय दलको बुधबारको बैठकमा अभियानको महत्त्वबारे उल्लेख गर्दै अध्यक्ष केपी ओलीले सांसदहरूलाई पनि परिचालित हुन निर्देशन दिएका हुन्। राजधानीमा संसदको काम प्रभावित नहुने गरी उनीहरूलाई सम्बन्धित क्षेत्रका जुलुस र सभामा परिचालित हुन भनिएको छ। सबै सांसदलाई समय मिलाएर जनपरिचालन अभियानमा संलग्न हुन भनिएको छ, प्रमुख सचेतक भानुभक्त ढकालले भने। तराईका सबै जिल्लाका प्रमुख सहरमा जुलुस र सभा गर्ने एमालेको तयारी गरेको छ। ती सभामा पार्टीका केन्द्रीय नेताहरू सम्बोधन गर्न पुग्नेछन्। तराईमा जनमत बिग्रिइरहेको भन्ने भ्रम चिर्न एमालेले त्यही शक्ति प्रदर्शन गरेर देखाउन लागेको हो। बैठकमा अध्यक्ष ओलीले संविधान र एमालेविरुद्ध फिजाइएका भ्रमहरू चिर्न पार्टी परिचालित हुन लागेको बताए। त्यसका लागि सबै कार्यकर्ता र नेताहरू जुलुस र सभामा संलग्न हुनुपर्ने उनको भनाइ थियो। दुई साताको स्थगनपछि बस्न लागेको संसद् बैठकका सन्दर्भमा पनि संसदीय दलमा छलफल भएको थियो। विशेष गरी संविधान संशोधनसम्बन्धी प्रस्ताव छलफल गर्न दिने कि नदिने भन्ने टुंगो गर्नुपर्ने भएकाले संसदीय दल अन्य विपक्षी गठबन्धनका दलहरूसँगको परामर्शमा मात्र निष्कर्षमा पुग्ने भएको छ।"
मोर्चा विरोध कार्यक्रममै,"काठमाडौं मधेसी मोर्चाको केन्द्रीय सचिवालयले पनि जिल्ला सदरमुकाम र गाउँनगरमा चल्ने भन्डाफोर कार्यक्रममा सहभागी हुन कार्यकर्ता र समर्थकलाई आहवान गरेको छ। मोर्चा सचिवालयका तर्फबाट जारी वक्तव्यमा सद्भावना पार्टी महासचिव मनीषकुमार सुमनले बुधबार जनकपुरमा गरेको प्रदर्शनमा मोर्चा नेता कार्यकर्ता घाइते भएको भन्दै विरोध गरे। स्थानीय तह पुन:संरचना आयोगको अवैज्ञानिक अपूरा प्रतिवेदनका आधारमा चुनाव तोकियो, मोर्चाको आग्रह बेवास्ता गरियो, त्यसैले संसद्मा प्रस्तुत संविधान संशोधन विधेयक परिमार्जनसहित पारित नभएसम्म मधेस संघर्षरत रहन बाध्य छ, सुमनद्वारा जारी वक्तव्यमा छ, त्यसैले यसको विरोधमा भोलि फागुन १२ देखि १५ दिनसम्म गाउँनगर सदरमुकाममा भन्डाफोर कार्यक्रम गरिनेछ।आन्दोलनबाटै जवाफ दिन्छौंअनिलकुमार झा नेतृत्वको नेपाल सद्भावना पार्टीले स्थानीय चुनाव घोषणाको प्रतिवाद गर्दै आन्दोलनमा जाने चेतावनी दिएको छ। राजधानीमा सकिएको पार्टीको केन्द्रीय पदाधिकारी बैठकपछि बुधबार पत्रकार सम्मेलन गर्दै अध्यक्ष झाले अब आन्दोलनको विकल्प नरहेको टिप्पणी गरे। कांग्रेस र माओवादी केन्द्रले हामीसँग गरेको तीनबुँदे सम्झौताविपरीत चुनावमा जाने निर्णय लिए, झाले भने, अब उनीहरूको कदमविरुद्ध जनता फेरि आन्दोलनमा जानुको विकल्प छैन। हामी हाम्रो प्रतिक्रिया अब सशक्त आन्दोलनबाट दिन्छौं। बुधबारै सार्वजनिक पार्टीको प्रेस वक्तव्यमा बिहीबारदेखि १५ दिनसम्म मधेसमा चुनावविरुद्ध भन्डाफोर कार्यक्रम गरिने भएकाले त्यसमा सक्रिय सहभागी हुन आग्रह गरिएको छ।"
राप्रपामा ९८ केन्द्रीय सदस्य निर्वाचित,"खुलातर्फ बढी मत पाउने अन्यमा धवलशमशेर राणा, राजेन्द्र लिङ्देन, जयन्त चन्द, सुनील थापा, राजीव पराजुली, प्रेमबहादुर भण्डारी, धु्रवबहादुर प्रधानलगायत रहे। महिलातर्फ कुन्तीकुमारी शाही, रेखा थापा, मीरा राणालगायत निर्वाचित भएका छन्। सरकारले सोमबार गरेको राजदूत सिफारिसमा राप्रपाको कोटाबाट परेका निरञ्जन थापा र प्रतीभा राणा पनि केन्द्रीय सदस्य निर्वाचित भएका छन्। महाधिवेशनले अध्यक्षमा भारी मतका साथ कमल थापालाई निर्वाचित गरिसकेको छ।"
चुनाव गराउन सर्वपक्षीय सरकार,"नयाँ शक्ति काठमाडौं (कास) नयाँ शक्तिले स्थानीय चुनावअघि संविधान संशोधन गर्न माग गरेको छ। नयाँ शक्तिले धाँधलीरहित चुनावका लागि सर्वपक्षीय सरकार गठन हुनुपर्नेसमेत माग गरेको छ। जारी संविधानप्रति असन्तुष्ट पक्षहरूको माग सम्बोधन गर्न संविधान संशोधन गरियोस्। प्रदेशको सीमांकनको विषय हल गर्दै स्थानीय तह पुन:संरचनाको विवाद अन्त्य गरियोस्, पार्टी संयोजक बाबुराम भट्टराईले बुधबार जारी गरेको वक्तव्यमा भनिएको छ ।"
आफ्नै बुतामा लिच्छविकालीन चैत्य,"काठमाडौं जनसहभागितामा लिच्छविकालीन अशोक चैत्य पुनर्निर्माण गरिएको छ। उपभोक्ता समितिमार्फत काम सुरु गरी झन्डै १० महिनामा चैत्य पुनर्निर्माण गरिएको हो। चाहयो भने स्थानीय बासिन्दाले पनि बनाउन सक्दा रहेछन् भन्ने उदाहरण हो यो, चैत्य जीर्णाेद्धार समिति अध्यक्ष सञ्जीव श्रेष्ठ भन्छन्, निर्माण गर्दै जाँदा हामीले पनि सम्पदाबारे अध्ययन गर्ने, ज्ञान लिने मौका पायौं।चिनजानै नभएका एक चिनियाँ भिक्षुले रकम दिएपछि यो चैत्य पुनर्निर्माण गर्ने सोचाइ स्थानीयले बनाएका हुन्। ठमेलको अशोक गल्लीमा रहेको यो अलपत्र अवस्थामा थियो। भत्किएको थियो। गजुर ढलेको थियो। यस्तो देखेर चिनियाँ भिक्षु याङग हाङग चेङले स्थानीय बासिन्दालाई ३ वर्षअघि भने, यो धार्मिक हिसाबले महत्त्वपूर्ण चैत्य हो। यसलाई बनाउनुभयो भने तपाईं सबैको भलाइ हुन्छ, बनाउनु भएन भने दैवी शक्ति भएको क्षेत्र बिगार्यो भने नराम्रो हुन्छ।स्थानीयलाई पनि महत्त्व थाहा नभएको चैत्यको चर्चा तिब्बततिर हुँदो रहेछ। यहाँ अध्ययन नभएको चैत्यको सयौं वर्ष पहिला चिनियाँले अध्ययन गरिसकेका रहेछन्। यो निकै पुरानो चैत्य हो। लिच्छविकालमा बनेको प्रमाण मसँग छ। यसको संरक्षण गर्नुस्। परिक्रममा गर्न मिल्ने गरी पुननिर्माण गर्नुस्, भन्दै ३ लाख रुपैयाँ दिएर भिक्षु हिँडेका थिए। भिक्षुले दिएको पैसाले पुनर्निर्माण गर्न नपुग्ने भएकाले चैत्य कसरी बनाउने भनेर ठमेलका बासिन्दाले छलफल गरे। त्यसैबेला भूकम्प आयो। उसै त जीर्ण चैत्य, त्यसमाथि भूकम्पले झनै क्षति बनायो। स्वीकृति लिन जाँदा कहिले कर्मचारी भेटिँदैन। एकातिर भूकम्पको तनाव, कहिले के समस्या कहिले के, पर्यटन विकास परिषद् ज्याठा उपसमिति अध्यक्ष सूर्यप्रसाद जोशी भन्छन्, पैसा फिर्ता गरिदिने सोचाइ बनाएका थियौं।पैसा दिएपछि भिक्षु कता गए, पत्तै भएन। उनको खोजी गरियो। सम्पर्क नम्बर दिएका थिए। त्यहाँ पनि सम्पर्क भएन। फिर्ता गर्न नपाएपछि अब जसरी पनि चैत्य बनाउनुपर्छ भनेर लाग्यौं, श्रेष्ठ भन्छन्, स्थानीयसँग चन्दा उठायौं। त्यसमा महानगरले पनि रकम थपिदियो। कान्तिपुरमा समाचार प्रकाशित भएपछि दाताको ओइरो लागेको स्थानीय गोविन्द पन्थले बताए। भिक्षुले समेत पैसा दिए, उनी भन्छन्, पहिला त भिक्षुसँग के पैसा लिनुजस्तो लागेको थियो। पछि त बढी पैसा भिक्षुले नै दिए। यसको निर्माण सम्पन्न गर्न ३४ लाख रुपैयाँ लागेको समितिले जनाएको छ। त्यसमध्ये ८ लाख रुपैयाँ महानगरले अनुदान दिएको श्रेष्ठले जानकारी दिए।उनका अनुसार सम्पदा संरक्षणमा राज्यको चासै छैन। सरकारले चरणबद्ध रूपमा सम्पदा पुनर्निर्माण गर्ने भएको छ। पहिलो प्राथमिकता विश्व सम्पदा, त्यसपछि राष्ट्रिय सम्पदा अनि मात्रै अन्य सम्पदा बनाउने योजना बनाएको छ। यस्ता सम्पदा पुनर्निर्माण कहिले हुन्छ ठेगान छैन। भत्किएका सम्पदा झन् कमजोर हुँदै गएको सम्पदा जोगाउन अभियान चलाइरहेका आलोकसिद्धि तुलाधर बताउँछन्। सरकारको मुख ताकेर बसेको भए यो बन्ने थिएन, उनी भन्छन्, आफैं पनि बनाउन सकिन्छ भन्ने उदाहरण हो यो। अरू ठाउँकाले पनि यहाँबाट सिक्न सक्छन्। महानगरले चैत्यलाई मात्रै सहयोग गर्ने भएको छ। स्थानीयले भने यसको वरिपरिको वातावरणलाई पनि ध्यान दिएर काम अघि बढाउने योजना बनाएका छन्। पर्खाल पनि लगाएका छन्। तामाको ढोकासहितको गेट बनाएका छन्। ढोकामा काठको टुँडाल हालिएका छन्। छाना र गजुर पनि तामाकै हालिएको छ। प्राचीन शैलीको पर्खालमा पञ्च बुद्ध, सिद्धार्थ गौतम (साना अवस्थाका बुद्ध), ग्रिन तारा, हवाइट ताराको ढुंगाको मूर्ति पनि राखिएका छन्। चैत्यको उत्तरतिर तामाका ५४ वटा माने राखिएका छन्। चैत्यवरिपरि ५ आना जग्गा छ। त्यहाँ बगैंचा बनाउने योजना बनाइएको छ। सार्वजनिक जग्गा अलपत्र थियो। दुव्र्यसनीहरू आएर बस्थे, श्रेष्ठ भन्छन्, यो धार्मिक आस्थाको ठाउँलाई पर्यटकीय स्थल बनाउँछौं।उपत्यकामा करिब ७६ वटा लिच्छविकालीन सम्पदा गणना भएका छन्। खोज्ने हो भने लिच्छविकालीन यस्ता मन्दिर, गुम्बा, चैत्य थुप्रै भेटिने पुरातत्त्वविद् बताउँछन्। तिनको पहिचान भएका छैनन्। संस्कृतिविद् यज्ञमानपति वज्राचार्यका अनुसार लिच्छविकालीन सम्पदा पहिचान गर्न सकिन्छ। ढुंगा प्रयोग भएको पाइएन भने लिच्छविकालीन हुन्, उनी भन्छन्, ढुंगा प्रयोग भएको पाइए मल्लकालीन हुन्। लिच्छविकालमा ढुंगा प्रयोग गर्न जान्दैनथे।श्रेष्ठका अनुसार ५ फिटसम्म खन्दा ढुंगा भेटिएन। त्यसहिसाबले पनि यो मल्लकालीन हो। मन्दिर जीर्णोद्धार गर्दै जाँदा शिलालेख पनि भेटियो। त्यो लेखका आधारामा पनि सातौं शताब्दीको भएको अनुमान गरिएको हो। यो चैत्य कति पुरानो भनेर कान्तिपुर दैनिकमा समाचार छापिएको थियो। त्यसपछि पुरातत्त्व विभागले यहाँको अध्ययन गर्यो। अध्ययन गर्दा सातौं शताब्दीको भएको अनुमान गरिएको श्रेष्ठले जानकारी दिए। हामीलाई चिठी नै दिन्छौं भनेका छन्, श्रेष्ठले भने। ठमेलमा बस्ती बसेको बीसको दशकदेखि हो। त्यसअघि यहाँ फाँट थियो। माटो र इँटाबाट बनेको हो यो चैत्य। भूकम्पअघि नै यो पुनर्निर्माण गर्नुपर्ने अवस्थामा थियो। जताततै मुसाका प्वाल थिए। भित्र केही महत्त्वपूर्ण वस्तु हुन सक्छ भनेर यसको भित्री स्वरूप खोलिएको छैन। नखोलीकन बाहिरबाट जीर्णाेद्धार गरियो, श्रेष्ठ भन्छन्, खोपामा मूर्ति थियो वा थिएन भन्ने थाहा भएन। ९० सालको भूकम्पले पनि यसलाई क्षति पुर्याएको रहेछ। पुनर्निर्माण प्राधिकरणले ५१ सम्पदा पुनर्निर्माणका लागि मात्र स्वीकृति दिएको छ। भूकम्पले अति प्रभावित १४ र प्रभावित थप १७ जिल्लाका गरी ७ सय ५७ सम्पदामा क्षति पुगेका छन्। विश्व सम्पदा, राष्ट्रिय सम्पदाको प्राथमिकताअनुसार निर्माण गर्दै जाने योजना राष्ट्रिय पुनर्निर्माण प्राधिकरणको छ। सम्पदा पुनर्निर्माणको लागि मात्रै ३३ अर्ब रुपैयाँ खर्च हुने प्राधिकरणको अनुमान छ।"
शिवरात्रि मनाउन डोलेश्वरमा साधुसन्त,"भक्तपुर शिवरात्रिका लागि केदारनाथको शिर डोलेश्वर महादेव मन्दिर आउने साधुसन्त तथा नागाबाबाको वर्गीकरण गरी दक्षिणा दिइने भएको छ। शिवरात्रिका लागि आएका साधुसन्त तथा नागाबाबालाई ३ तहमा वर्गीकरण गरी दक्षिणा उपलब्ध गराउने मन्दिर संरक्षण तथा विकास समितिले जनाएको छ।यस वर्षको शिवरात्रि लागि बुधबारसम्म डोलेश्वर महादेव मन्दिर दर्शनका लागि १७५ साधुसन्तको आइपुगेको र बिहीबार करिब ५ सय साधुसन्त तथा नागाबाबा आइपुग्ने समितिले जनाएको छ। जसमध्ये क वर्गका साधुसन्त तथा नागाबाबाका लािग ११ सय ११, ख वर्गका लागि ७७७ र ग वर्गका लागि ५५५ रुपैयाँ दक्षिणा तथा ११ थान कम्बल, २२ थान धोती र ११ थान कमण्डलु प्रदान गरिने समितिका वरिष्ठ उपाध्यक्ष किरण थापाले बताए। मन्दिरको वार्षिक कार्यक्रमअनुसार शिवरात्रिका लागि सर्वसाधारण भक्तजनका लागि मन्दिरका चारैढोका बिहान ४ बजेदेखि १२ बजेसम्म गर्भगृहमा प्रवेशका लागि खुला गरिने जनाएको छ।समितिले शिवरात्रि पर्वको तयारी पूरा भएको र यसका लागि २० लाख रुपैयाँ खर्च हुने अनुमान गरिएको समिति कोषाध्यक्ष विश्वराम थापाले बताए। शिवरात्रिका दिन पञ्चस्नानका लागि ११ सय र यस वर्षदेखि शिवरात्रिका दिन चार प्रहर पूजामा सम्मिलित हुन चाहने भक्तजनका लागि ११ हजार १ सय ११ को रसिद काटी सामेल गरिने उनले बताए। मन्दिर परिसरमा जम्मा भएका साधुसन्तलाई समितिले खानपान, धुनी बाल्न दाउराको व्यवस्था गरेको थापाले बताए। दाउरा स्थानीय सामुदायिक वन उपभोक्ता समूहले दिएको छ। त्यस्तै, शिवरात्रिका लागि मन्दिर आउने सम्पूर्ण भक्तजनलाई प्रसादीको व्यवस्था मानव सेवा संघ कुलेश्वरले गर्ने समितिले जनाएको छ।"
दरबार स्क्वायरमा नवदुर्गा नाच,"भक्तपुर ऐतिहासिक महत्त्व बोकेको मल्लकालीन नवदुर्गा नाच अर्थात् माछा मार्ने जात्रा नगरका विभिन्न क्षेत्रमा प्रदर्शन गर्दै भक्तपुर दरबार स्क्वायर आइपुगेको छ।गत माघ १ गते सूर्यमढीबाट सुरु भएको नाच बुधबार दरबार स्क्वायर पुगेको हो। नाच तिथिमिति मिलाएर प्रत्येक वर्ष चैत मसान्तसम्म लगातार भक्तपुर, साँखु र चाँगुनारायणमा प्रदर्शन गरिने सञ्चालन समिति सचिव रत्नमान वनमालाले बताए। नाच भक्तपुरका २१ स्थानमा प्रदर्शन गरिन्छ। जेठ मसान्तमा नगरको इछु गल्लीबाट पुन: सुरु हुने जात्रा साउनको भलभल अष्टमीका दिन अन्त्य हुन्छ। अन्तिम दिन ब्रहमायणी पीठमा लगेर मुकुन्डोजलाएरसँगै जात्रा समापन हुन्छ।जात्रामा देवगणले नांगो खुट्टामा नाच प्रदर्शन गर्ने र यसै क्रममा आर्थिक संकलन गरिन्छ। आर्थिक अभावले नाच बन्द हुने अवस्थामा पुगेपछि परम्परा धान्न चन्दा, सहयोगबाटै नाच सञ्चालन गर्दै आएको वनमालाको भनाइ छ। जात्राका लागि सरकार तथा सरोकारवाला निकायले सहयोग नगर्दा भक्तजनको दक्षिणामा भर पर्नुपरेको उनले बताए। नाचकै लागि देवगणले सडकमा गुडने सवारी साधनदेखि पैदल यात्रु, पसलमा भेटीका रूपमा आर्थिक संकलन गरिएको छ। माछा मार्ने जात्रामा भैरव, महाकाली, बाराही, गणेश, ब्रहमायणी, कुमारी, महेश्वरी, भद्रकाली, इन्द्रायणी, दुम्ह, सिंह, महादेव, श्वेत भैरवका रूपमा देवगण नाच्छन्। जात्रामा खे बजा, त: बाजा र काया (इन्द्र) बाजा बजाउने ३, महालक्ष्मी अर्थात सिफोद्यो बोक्न ३ जना रहन्छन्। जात्रामा दर्शकले सिठी बजाएर आ आ आ गरेर जिस्क्याउने र देवगणले उनीहरूलाई लखेट्ने गर्छन्। लखेटदा देवगणले भेटाए भेटिदिनुपर्ने परम्परा छ।दसैंको कोजाग्रत पूर्णिमाको दिनमा राष्ट्रपति विद्यादेवी भण्डारीले चाँडै आर्थिक समस्या समाधान हुने गरी मन्त्रिपरिषद्मा सिफारिस गर्ने वा संस्कृति मन्त्रालयलाई आवश्यक निर्देशन दिने आश्वासन दिए पनि हालसम्म कुनै प्रतिक्रिया नआएको समिति अध्यक्ष बृजेश वनमालाले बताए। यसअघि नवदुर्गा मन्दिर दर्शनका लागि आएका राष्ट्र प्रमुखहरूले पनि आश्वासन मात्र बाँडेर गएको उनको गुनासो छ। कोजाग्रत पूर्णिमामा राष्ट्र प्रमुखहरूले नवदुर्गाको दर्शन तथा पूजाआजा गर्ने र नवदुर्गा देवगणबाट प्रसाद ग्रहण गर्ने चलन छ।"
नक्कली लाइसेन्स बनाउने पक्राउ,ललितपुर प्रहरीले यातायात व्यवस्था कार्यालय एकान्तकुनामा नक्कली सवारी चालक अनुमतिपत्र (लाइसेन्स) बनाउने दुई बिचौलियालाई नगदसहित पक्राउ गरेको छ। महानगरीय प्रहरी परिसरबाट सादा पोसाकमा ग्राहक बनेर गरेका प्रहरीले सिन्धुली घर भई इमाडोल बस्ने रामबहादुर स्याङ्तान र गोकर्णेश्वर बस्ने धडन बललाई पक्राउ गरेका हुन्। उनीहरूको साथमा ८३ हजार ५० रुपैयाँसमेत बरामद भएको छ।प्रहरीका अनुसार नयाँ लाइसेन्स लिने बहानामा यातायात कार्यालय पुगेर त्यहाँ बस्दै आएका बिचौलियासँग बुझदा स्याङ्ताङ र बलसँग नक्कली लाइसेन्स बनाउने सहमति भएको थियो। जावलाखेलका प्रहरी प्रवक्ता ईश्वर कार्कीले बिचौलियाले विदेशबाट प्राप्त भएका लाइसेन्ससमेत नेपालीकरण गर्ने भनी किर्ते कागजात देखाएर ठगी गर्ने बताए।
प्याब्सन अध्यक्षमा सम्बाहाम्फे,"काठमाडौं निजी तथा आवासीय विद्यालय अर्गनाइजेसन नेपाल (प्याब्सन) को १३ औं महाधिवेशनले मंगलबार विजय सम्बाहाम्फेको अध्यक्षतामा नयाँ कार्यसमिति चयन गरेको छ। महाधिवेशनले चयन गरेको ६८ सदस्यीय कार्यसमितिको वरिष्ठ उपाध्यक्षमा डीके ढुंगाना, १४ उपाध्यक्षमा दीपिका थापा, ईश्वर गुरुङ, कृष्ण अधिकारी, अनिलकुमार झा, आशिष श्रेष्ठलगायत निर्वाचित भएका छन्। महासचिव राजेन्द्र बानियाँ, उपमहासचिवमा कुमार घिमिरे र कोषाध्यक्षमा टंक भट्टराई निर्वाचित भएका छन्।"
त्रिवि कर्मचारी संघमा राउत,"काठमाडौं त्रिभुवन विश्वविद्यालय कर्मचारी संघको निर्वाचनले भोजराज राउतको अध्यक्षतामा २१ सदस्यीय कार्यसमिति चयन गरेको छ। कार्यसमितिको वरिष्ठ उपाध्यक्षमा पुण्यप्रसाद आचार्य, पाँच उपाध्यक्षमा रामहरि भट्टराई, चन्देश्वरप्रसाद यादव, वीरेन्द्रलाल श्रेष्ठ, गुरुप्रसाद कँडेल र माया विष्ट छन्। महासचिवमा भीमलाल भट्ट, सचिवमा सविना श्रेष्ठ र कोषाध्यक्षमा पुष्पराम घिमिरे निर्वाचित भए।"
आपूर्तिमा ध्यान देऊ,स्थानीय तह चुनावको घोषणा लगत्तै सुरु बन्द घोषणा र पेट्रोलियम ढुवानीकर्ताको आन्दोलनले उपभोग्य सामग्रीको समस्या खेप्नुपर्ने स्थिति पैदा हुँदै छ। मधेसी मोर्चा संविधान संशोधन नभईकन निर्वाचन मिति घोषणा भएकामा आपत्ति जनाउँदै विरोधका कार्यक्रममा उत्रेका छन्। यस्ता बन्दहडतालले तराईसहित अन्य क्षेत्रमा आपूर्ति प्रभावित हुनेछ। उता पेट्रोलियम ढुवानीकर्ता ट्यांकर व्यवसायीहरूले फागुन १५ गतेसम्म अल्टिमेटम दिएर आफ्ना माग पूरा गराउन माग गरिरहेका छन्। माघमा संशोधनसहित जारी भएको ढुवानी विनियमावलीमा इन्धन चोरीमा कडाइ गरिएपछि उनीहरू आक्रोशित भएका हुन्। नियमावलीले लोड भएको इन्धन डिपोमा पुग्दा शून्य दशमलव २५ प्रतिशतभन्दा बढी क्षति भए कारबाही गर्ने व्यवस्था गरेको छ। जब कि ट्यांकर व्यवसायी २ प्रतिशतसम्म छुट हुनुपर्ने माग गरिरहेका छन्। मौसमीलगायतका कारणले हुने क्षति छुट दिइएकै छ। उनीहरूको आन्दोलनले इन्धन अपचलन गर्न पाउनुपर्ने वैधानिक अधिकार चाहेको प्रस्टै हुन्छ।आयल निगम पेट्रोलियम पदार्थ आयातको एकाधिकार प्राप्त निकाय भए पनि ट्यांकरहरू भने निजी व्यवसायीका छन्। एउटा ट्यांकर हुनेहरू पनि व्यवसायी बनेर ढुवानीमा संलग्न छन्। नयाँ विनियमावलीले ५ वटा ट्यांकर हुनेलाई मात्र व्यवसायी मान्ने व्यवस्था गरेको छ। यसबाट पनि उनीहरू चिढिएका हुन्। गत साता शुक्रबार एक दिन व्यवसायीले बन्द गर्दा काठमाडौंको आपूर्ति व्यवस्था ३ दिनसम्म खल्बलिन पुग्यो। अब उनीहरू हडतालमै उत्रिएको खण्डमा आपूर्तिमा जटिलता उत्पन्न हुनेछ।यससँगै पम्प व्यवसायी पनि ४५ दिने अल्टिमेटम दिएर बसेका छन्। सरकारले सरकारी मादण्डअनुसार सञ्चालन नभएका पम्पहरू ४ महिनाभित्र सुधार गर्न सार्वजनिक सूचना जारी गरेपछि उनीहरू विरोधमा उत्रेका हुन्। हाल अधिकांश पम्पहरू चार आनामा सञ्चालन भएका छन्। केही पम्पले सडक पेटीबाट इन्धन वितरण गर्दै आएका छन्। सुरक्षाका औजारहरू पनि राखिएका छैनन्। यसलाई व्यवस्थित बनाउन खोज्दा उनीहरू आन्दोलन गर्ने धम्की दिन उत्रिएका छन्। व्यवसायीहरूले अन्य सुधार गर्न सके पनि जग्गा बढाउन नसकिने दाबी गर्छन्। सरकारले भने पम्प अन्य ठाउँमा सार्नुपर्ने बताउँदै आएको छ। सर्वसाधारणलाई सास्ती दिने यस्ता आन्दोलन निस्तेज गर्न आयल निगम र आपूर्ति मन्त्रालय बारम्बार असफल रहँदै आएका छन्। उपभोक्ता लुट्न पाउनुपर्ने भन्दै गरिने यस्ता आन्दोलनका अगाडि सरकार निरीह रहनु दुर्भाग्यपूर्ण हो। इन्धन अत्यावश्यकीय वस्तु हो। अत्यावश्यकीय सेवा ऐनले यसको वितरणमा अवरोध गर्न नपाउने प्रस्ट व्यवस्था गरेको छ। यदि यसमा फेरि अवरोध भयो भने उक्त ऐन लगाएर भए पनि ढुवानी सहज बनाउनुपर्छ। निर्वाचनको माहोलमा सर्वसाधारणको मनोबल उच्च राख्न पनि सरकारले आपूर्तिमा अवरोध आउन दिनु हुँदैन। त्यस अतिरिक्त राजधानीमा इन्धनको पर्याप्त भण्डारण छैन। सबैभन्दा बढी प्रभाव इन्धनमा पर्छ। यसबाहेक तराईमधेसमा हुने भनिएको सम्भावित आन्दोलनले पनि सबैतिरका जनता चिन्तित छन्। मुलुकका धेरै उद्योगधन्दा भएको मात्र नभई कृषि उपजका हिसाबले पनि तराई मधेस महत्त्वपूर्ण छ।भारत हँुदै हुने आयात पनि त्यही बाटो भएर हुने हो। निर्यातको माध्यम पनि त्यही हो। चीनसँगको त तातोपानी नाका भूकम्पयता बन्द नै छ। केरुङको बाटो आपैंमा जोखिमपूर्ण छ भने विभिन्नखाले नीतिनियमले आयातनिर्यात त्यति सहज छैन। नाकाबन्दीको प्रभाव भुल्न खोजेका सर्वसाधारण राजनीतिक दलबीचको खिचातानीले उत्पन्न हुन सक्ने अवरोधले चिन्तित भएका हुन्। यसको सबैभन्दा दिगो समाधान राजनीतिक तहमा हुने सहमति नै हो। निर्वाचनको वातावरण बनाई सबै दल सहमत हुने वातावरण बनाउने दायित्व सरकारको पनि हो। यससँगै आपूर्तिमा विशेष चनाखो हुन संसद्को उद्योग वाणिज्य तथा उपभोक्ता हित समितिले पनि सरकारलाई निर्देशन दिइसकेको छ। व्यवसायीले जबरजस्ती गर्न खोज्छन् भने कारबाही गरिनुपर्छ। राजनीतिक मुद्दाहरू राजनीतिक तहमै लोकतान्त्रिक पद्धतिअनुरूप मिलाउनुपर्छ। अनेकन बहानामा हुने आपूर्ति अवरोध हुन नदिन सरकारले विशेष संयन्त्र बनाएरै काम थाल्नुपर्छ।
चुनावी राजनीतिको बहुमुखी अनुहार,"चुनावको भविष्यचुनाव घोषणा गरेर फेरि सबै राजनीतिक शक्ति आआफ्नै दलीय लाभहानिको हिसाबकिताबमा व्यस्त रहे भने देश र लोकतन्त्र गम्भीर संकटमा पर्न सक्छ। प्रदेशको निर्वाचन सरकारको प्राथमिकतामा पर्नुपर्ने थियो। जसरी यतिखेर परम्परावादी शक्ति जुर्मुराउँदै आएका छन्, त्यस्तो अवस्थामा पहिला प्रदेशको चुनाव गराएर संघीयता कार्यान्वयनमा लग्न सकिन्थ्यो। राष्ट्रपति पदका लागि दुईपटक भएको निर्वाचनले गणतन्त्रलाई संस्थागत गरेको छ। त्यसैगरी प्रदेशको निर्वाचनले संघीयतालाई आकार दिन सक्छ र संविधानले परिकल्पना गरेका उपलब्धि संस्थागत हुँदै जान्छ र यसले जनविश्वास पनि थपिन्छ। हामीकहाँ सुरुदेखि नै संघीयता सम्बन्धी स्वार्थ र सरोकारलाई केवल मधेससँग जोडेर हेरियो, मोर्चा आफूले पनि दृश्यअदृश्य कारणले गर्दा प्रदेशको चुनाव पहिला गराउने सवालमा जोड दिन सकेन। उसले आफूलाई यस्तो टापुमा उभ्यायो, जहाँ संविधान संशोधन बाहेकमा उसको अर्जुनदृष्टि रहेन। निश्चित रूपमा संविधान संशोधनको सरोकार मोर्चालाई सुरक्षित अवतरणका निम्तिमात्रै होइन, त्यो त एउटा भूगोलको आन्दोलनलाई केन्द्रले गर्ने अभ्यर्थना हो।तेस्रो मधेस आन्दोलनलाई राज्यले स्वीकार गर्न सकेन भने त्यसको असर राजनीतिको मध्यमार्गी धारमा पर्छ। यसकारणले पनि संशोधनमार्फत आन्दोलनलाई इन्गेज गरेको देखाउनुु जरुरी छ। यस सन्दर्भमा संविधानका रचनाकार तीनवटै दल एउटै ठाउँमा उभिनुपर्छ। प्रस्ताव संसद्बाट स्वीकृत वा अस्वीकृत जे भए पनि मधेसी मोर्चाले निर्वाचनमा भाग लिनैपर्ने दबाबभन्दा पनि संशोधनलाई अन्तिम रूप दिनुपर्छ। यता मोर्चाले पनि चुनावमा भाग नलिँदाखेरिको राजनीतिक परिस्थितिबारे समीक्षा गर्नैपर्छ। यथास्थितिमा चुनाव गर्न खोजियो भने चुनावको गाडी अगाडि त बढ्ला, तर मधेस पछाडि छुट्छ। यसरी मधेस पछाडि छुट्नु भनेको राज्य एउटा भूगोलको अभिलाषा र आकांक्षालाई दमन गरेर नै अगाडि बढ्न खोजेको प्रस्ट हुनु हो।"
बच्चाको दाँत परीक्षण कति वर्षबाट गर्ने?,"माघ २० गते प्रकाशित दुधेदाँतलाई हेला नगरौं लेखप्रति मेरो गम्भीर ध्यानाकर्षण भएको छ। यो मेरो टिप्पणी लेखकलाई व्यक्तिगत लाञ्छना लगाउने नभई ससाना बालबालिकाको दाँत तथा मुखको स्वास्थ्यमा नकारात्मक असर नपरोस् भन्नलाई मात्र हो। यो भन्न चाहन्छु कि सधैं सबै डाक्टरले भन्दैमा सही हुँदैन र सधैं डाक्टर मात्र पनि गलत हुँदैनन्। नियमित दन्त परीक्षण बच्चा ३ वर्ष पुगेपछि सुरु गर्नुपर्छ। यो विलकुलै गलत हो। बच्चाको दाँतको रेखदेख अनि स्याहारसुसार बच्चा जन्मेको पहिलो दिन दाँतै नभएको गिँजाबाट सुरु हुन्छ। त्यो बेला नै स्याहार नभएको खण्डमा ३ वर्ष पुग्दासम्म २० वटा नै दाँत किराले काम नलाग्ने हुन थालिसकेका हुन्छन्। कसैमा छिटो र कसैमा ढिलोको प्रश्नमात्र हो। मुखको स्याहार गर्न अत्यन्त कठिन हुने हुनाले बालकलाई सकेसम्म चाँडो दन्त चिकित्सककहाँ लगेर देखाउनु उचित हुन्छ। धेरै पाठकलाई थाहा नहोला, आमाको मुखमा भएका समस्याले नवजात शिशुको मुखको समस्या निम्त्याउने मात्र होइन, उसको शरीर तथा जन्मिने समयमा समेत नकारात्मक असर पार्न सक्छ। अर्काे कुरा, जन्मिने बित्तिकै न सुत्केरी नत नवजात शिशुलाई नै बोकेर दाँतको डाक्टरकोमा पुग्न सकिन्छ। तसर्थ प्रिनेटन काउन्सेलिङ लिनसके धेरै राम्रो हो। तर यदि सकिएन भने पनि बच्चाको पहिलो दाँत आउनासाथ (करिब ६ महिना) अथवा पहिलो जन्मदिन भित्र पहिलो डेन्टल चेकअप गराउनुपर्छ। यदि पहिलो जन्मदिन भित्र पनि दाँत नआएको खण्डमा पनि त्योभन्दा ढिला गर्नुहुन्न।दाँतको रोग लागिसकेपछि त अनेक उपचार अनि लामो प्रक्रियामा नगई सम्भव हुँदैन। फेरि एकचोटी दाँतका किटाणुले संक्रमण गरिसकेपछि त्यसको संख्या घटाउनु वा निर्मूल पार्नु चुनौतीपूर्ण काम हो। बच्चाको मुखमा हाडभन्दा बलियो दाँतलाइ ड्रिल गर्ने उपकरण बच्चालाई फकाएर नहल्लिकन बस्न मान्ने बनाइकन प्रयोग गर्ने र राम्रो उपचार दिनु भनेको ठूलो चुनौती हो। त्यसैले बुद्धिमानी रोगको रोमथाम गर्नुमा नै हुन्छ। कति समयको फरकमा देखाइराख्ने भन्ने कुराचाहिँ रोग लागेको छ या छैन, उपचार पुरा भएको छ वा छैन या बच्चा रोगको कति जोखिममा छ भन्ने कुराले तय गर्छ।जन्मेको दुई वर्षसम्म सानो टाउको भएको नरम ब्रसमा केराउको दानाजत्रो फ्लोराइडयुक्त मञ्जन राख्ने अनि मञ्जन निल्न नदिई थुक्न लगाउने भन्ने कुरा लेखिएको छ। भर्खरै जन्मेको बालकमा दाँत नभई गिँजामात्र हुन्छ। एक वर्षको बालकमा प्राय: ८ वटा र २ वर्षको बच्चामा १२१६ वटा दाँत हुन्छन्। दाँत माझ्न ब्रसको प्रयोग पहिलो दाँत आउँदा याने कि लगभग ६ महिनाको उमेरदेखि हुन्छ।अर्काे कुरा, दुई वर्षमा नानीले थुक्न जानेका हुँदैनन्। थुक्ने रिफ्लेक्स उन्नाइस महिनामा भर्खर बन्न सुरु हुन्छ र प्राय: बालकमा पुरा बन्नलाई कममा ३ वर्षसम्म लाग्छ। त्यसैले फ्लोराइडयुक्त मञ्जन प्रयोग गर्दा साह्रै ध्यान पुर्याउनुपर्छ। फ्लोराइडलाई सही मात्रामा सही तरिकाले प्रयोग गरेमा दाँतलाई धेरै बलियो बनाउँछ। तर यदि आवश्यकताभन्दा धेरै वा थोरै प्रयोग गरेको खण्डमा यसको राम्रोभन्दा नराम्रो पक्ष धेरै नै छन्। साना नानीहरूले थुक्न नसक्ने हुनाले २ वर्षको उमेरसम्म ६०० पीपीएमभन्दा कम फ्लोराइड भएको मञ्जन अलिकति (ब्रसमा टीका लगाए जस्तो) मात्र प्रयोग गर्नुपर्छ। दाँतमा भन्दा प्रयोग हुने फ्लोराइड दाँतको बाहिरी सतहको लागि हो। निल्न पनि भएन। त्यसैले ६०० पीपीएमभन्दा कम र टीका लगाए जतिमात्र भनिएको हो। मञ्जन धेरै हाले दाँत धेरै सफा हुने होइन। दाँत कसरी माझेको छ, तरिकामा भर पर्छ। ३६ वर्षका बच्चालाई भने ६०० पीपीएम नै फ्लोराइड भएको मञ्जन मटरको दानाजत्रोले दाँत माझ्न दिनुपर्छ भने ६ वर्षभन्दा माथिकालाई १००० पीपीएम फ्लोराइड भएको मञ्जन मटरको दानाजत्रो आरामले प्रयोग गर्न दिन सकिन्छ। किनभने उनीहरूले थुक्न सक्छन्। डा स्निधा मैनालीकाठमाडौं"
कांग्रेस : डेमोक्रेट कि हिप्पोक्रेट?,"त्यसपश्चात् कांग्रेसको व्यवहार बेहोर्दै जाँदा मेरो मनमा एउटै खाले प्रश्न खेल्न थाल्यो। आफूलाई डेमोक्रेट मान्ने मतदाताले कांग्रेसलाई २०४६ सालपछि बारम्बार जिताए। विगत दुई दशकमा डेमोक्रेटहरूले अपवादबाहेक कांग्रेसकै पक्षमा मतदान गरेका छन्। आम नागरिकले कांग्रेसलाई प्रजातान्त्रिक दल ठानेका रहेछन्। सोच्न बाध्य भएँ के कांग्रेस साँच्चै प्रजातान्त्रिक दल हो त? के ऊ लाखौं डेमोक्रेटले खोजेका प्रजातान्त्रिक मूल्यमान्यतामा हिंँडेको छ त? यी गहन प्रश्न हुन्, किनभने प्रजातन्त्र ल्याउने दल कत्तिको प्रजातान्त्रिक छ भन्ने कुरा संवेदनशील तवरले केलाउनुपर्छ। तलका बुँदाहरूले आजको मितिमा नेपाली कांग्रेस डेमोक्रेट हो कि हिप्पोक्रेट, त्यसको विश्लेषण गर्छ। मूल्यमान्यताकांग्रेसले स्थापित गरेको मूल्यमान्यता के हुन्? के त्यहाँ नैतिकता र उत्कृष्टतालाई स्थान छ? यदि छ भने कृष्णप्रसाद भट्टराई र गणेशमान सिंहलाई उत्तरार्धमा बाध्यात्मक गुप्तबास किन आवश्यक भयो? उता भीमबहादुर तामाङ किन पराजित भए र यता खुमबहादुर खड्का सदैव विजित नायक किन रहिरहे? जुन जहानियाँ शासन विरुद्ध लड्यो, आखिर त्यस्तै जहानियाँ शासनबाट नेपाली कांग्रेस आफंै किन ग्रस्त बन्यो? के त्यहाँ योग्यता, संयमता र विनम्रतालाई स्थान छ त? वा अब कांग्रेस त्यो शक्ति पुजारीहरूको झुन्डमा परिणत भइसक्यो, जसमा नैतिक र सैद्धान्तिक मान्यताका जग आवश्यक नै पर्दैनन्।सिद्धान्त समाजवादी सिद्धान्तले प्रेरित कांग्रेस के साँँच्चै समाजवादमा उभिएको छ या यसले समाजवादलाई धन्दामा परिणत गरेको छ? कांग्रेसको चिन्तन पुँजीवाद हुँदै उग्रपुँजीवादबाट प्रेरित भई शिक्षा र स्वास्थ्य क्षेत्रमा निजीकरण गर्नेमा गए पनि यसले समाजवादको रटान छाडेको छैन। आज कांग्रेस यथार्थमा विचारयुक्त संगठन होइन, विचार र योजनाविहीन जमात हो, जो उग्रवादी वामपन्थीसँग पनि साझेदारी गर्छ र घोर दक्षिणपन्थीसँग पनि साझेदारी गर्छ। सिद्धान्तको समयसापेक्ष सुधार पनि नगर्ने, अनि कथित समाजवादको छायामा मन जित्न चाहने कतिको प्रजातान्त्रिक दूरदर्शिता र सैद्धान्तिक स्पष्टता कांग्रेसमा छ? सबैले बुझ्नुपर्ने छ। सहभागिताकरिब दुई दशकअघि माओवादीले ४० बुँदे माग प्रस्तुत गर्दा कांग्रेसकै प्रधानमन्त्री थिए र एक दशक लामो युद्ध र करिब पन्ध्र हजार नागरिकको क्षतिपछि सहमति गर्ने पनि कांग्रेस नै भयो। त्यसले के सिद्ध गर्यो भने सहमतिलाई उसले सत्ताको तुरूपको रूपमा लिएको छ, जसले गर्दा हरपल ऊ सरकारमा त बस्यो, तर त्यसको क्षति राष्ट्र, मूलत: जनताले बेहोर्नुपर्यो। अहिले ठिक त्यस्तै छ, झन्डै २० वर्षसम्म स्थानीय चुनाव भएकै छैन, तर त्यही २० वर्षमा अधिकांश समय कांग्रेसकै नेतृत्वमा सरकार छ। थप उसले विदेशमा बसेका ४०५० लाख युवालाई चुनावमा समेटेर वास्तविक सहभागितामूलक प्रजातन्त्र ल्याउनुको साटो युवा सहभागितालाई आफ्नो संस्थागत चुनौतीको रूपमा लिएको छ। वर्तमान संविधानमा उसको अस्पष्टता उसको च्याँखे सहभागिताको एक उदाहरण मात्र हो।व्यवहारसंगठनका निर्णय र आर्थिक क्रियाकलापलाई पारदर्शी बनाउने संगठनमात्र डेमोक्रेटिक हुन्छ, नकि अपारदर्शी। कांग्रेसका निर्णय र चुनावका आर्थिक क्रियाकलाप व्यापक रूपमा अपारदर्शी छन्। चुनावका टिकट र आर्थिक स्रोत अदृश्य छन्। अर्को कुरा, नेताहरू भ्रष्टाचार गर्छन्, अनि त भ्रष्ट सावितलाई समेत आफ्नो नेतृत्वमा स्वीकार्छन्। स्थानीय निकायदेखि उपल्लो निकायसम्म अहितकारी राजनीतिक हस्तक्षेप गर्छन् र डेमोक्रेटिक नर्म (आदर्श) लाई सत्यानाश गर्छन्। अन्यथा स्थापनाको सात दशक काटिसकेको कांग्रेस विश्वभर डेमोक्रेटका लागि नमुना दल हुनुपर्ने होइन र? यसले न्याय क्षेत्रमा समेत राजनीतीकरण गरेर कानुनी राज्य अनि नियन्त्रण र सन्तुलनको सिद्धान्त दुवैलाई समाप्त गरेको छ। यो फगत आरोप होइन, आधारभूत सत्य हो।नेपाली कांग्रेसले आन्तरिक राजनीतिमा बाह्य हस्तक्षेपलाई स्वीकार गरी राष्ट्रिय स्वतन्त्रता र जनतामा निहित सार्वभौमसत्तालाई लिलाम गरेको छ। उसैले उठाएको बन्दुक, उसैले सिकाएको बाह्य उठबसको नक्कल नेपालका उसपछिका अधिकांश राजनीतिक दलले गरे र अन्तत: त्यो नेपालको राजनीतिक संस्कार नै बन्यो। अनौपचारिक अवसान जब कुनै संगठनमा मूल्यमान्यताको अभाव हुन्छ, तब त्यो लक्ष्यविहीन हुन्छ। त्यसपछि अस्तित्व पनि क्रमश: क्षय हुँदै जान्छ। मूल्यमान्यता र लक्ष्य समाप्त भएपछि संगठनको अस्तित्व समाप्त हुन्छ, जस क्रममा संगठनमा अराजकता देखिन्छ। त्यो अराजकता र दिशाहीनता उक्त संगठनको अवसान अघिको संकेत हो। त्यस्तो अवस्थामा नेतृत्वले निजी वा गुटीय स्वार्थमा संगठनका स्रोतहरूको दुरुपयोग गर्छ र अन्तिम सास फेर्न सम्पूर्ण शक्ति खर्च गर्छ, मानौं प्रहरीको कब्जामा पर्नु अघिका डकैतहरू जति जोडतोडका साथ दौडे पनि थकित हुन्छन्, अलि पर गएर स्वत: ढल्छन्। आज कांग्रेस अवसानको अवस्थामा छ, जहाँबाट उठेर ठमठम हिँड्ने उसको सम्भावना कमै छ। हिँड्यो भने त्यसलाई राजनीतिक वृत्तमा चमत्कार भनिनेछ। तत्काल वैकल्पिक संगठनको अभावमा उसले केही चुनाव त जित्ला, तर यथास्थितिको कांग्रेसले देश र देशबासीलाई जिताउन सक्दैन। अबको बाटो स्थापना भएको करिब ७० वर्षपछि आज कांग्रेसको अस्तित्व साँच्चै संकटमा छ। बीपी कोइरालाको कालखण्डमा कल्पनासमेत नगरिएको माओवादीको नेतृत्व र ढुलमुले संस्कारलाई कांग्रेसले विगत १० वर्षदेखि स्वीकारेको मात्र होइन, उग्र वामपन्थीकै पैतालामा आत्मसमर्पण समेत गरेको छ। यसअघि उसले सूर्यबहादुर थापासँग आत्मसमर्पण गरेको थियो। त्यो आत्मसमर्पण राष्ट्रिय हितका लागि नभई सत्तालिप्त कांग्रेसका विभिन्न गुटउपगुटका संकुचित हितका लागिमात्र गरिएका थिए, आज कांग्रेस त्यसैको दीर्घसिकार भएको छ र प्रजातन्त्र कांग्रेसको सिकार भएको छ, जसलाई उसैले स्थापित गरेको थियो। माकुराले माउको हत्या गरेझैं कांग्रेस प्रजातन्त्रको सामुहिक हत्यामा सहभागी बनेको छ अब हामीले यसो किन नभन्ने?कांग्रेसमा आएको विचलन र स्खलन दुवैले यथार्थमा मूल्यमान्यतामा उभिएको जनसहभागितामूलक २१ औं शताब्दीलाई सम्बोधन गर्नसक्ने संगठनको आवश्यकता उजागर गरेको छ, जसले आम समस्यालाई सिधा सम्बोधन गरोस्। कांग्रेसले आफ्नो स्थापनाको अवस्थामा प्रतिस्पर्धात्मक वैचारिक र राजनीतिक प्रणाली स्थापित गर्न गरेको साहस र योगदानलाई आम नेपालीले संस्थागत र कदर गर्नुपर्छ त्यो भने सत्य हो। तर अब कांग्रेसले देशलाई नेतृत्व दिएर अगाडि लैजान सक्दैन। व्यवहारिक प्रजातन्त्र स्थापित गर्न पृथक राजनीतिक संस्कार बोकेको राजनीतिक दल अब देश, काल र परिस्थितिले मागिरहेको छ। आज देशले प्रजातान्त्रिक मूल्यमान्यतामा हिँड्ने नेतृत्व र संगठन दुवै मागिरहेको छ, जो २१ औं शताब्दी सापेक्ष विकल्पको रूपमा स्थापित होस्, जुन हिप्पोक्रेट होइन, वास्तविक डेमोक्रेटले खोजेजस्तै मूल्यमान्यताको धरातलमा उभिएको होस् र राष्ट्रिय हितमा लक्षितमात्र होस्।गोविन्द नारायण विवेकशील नेपाली दल, केन्द्रीय व्यवस्थापिका प्रमुख हुन् ।"
तीनबुँदेको भ्रम र यथार्थ,"असंख्य बुँदे सहमति भइरहने नेपालमा हरेक सहमतिलाई ऐतिहासिक दाबी गर्ने आमचलन भइसक्यो। मोर्चा नेताहरूले त्यसबेला ऐतिहासिक तीनबुँदेको मजबुन आफैंमा पूर्ण र स्पष्ट रहेको प्रस्टीकरण दिएका थिए। प्रचण्डलाई भोट हाल्न जानुअघि संघीय समाजवादी फोरम अध्यक्ष उपेन्द्र यादवले एउटा अनलाइनसँग भनेथे, तीन बुँदेमा औंला ठड्याउने ठाउँ छैन। यो आफैंमा पूर्ण सहमति हो। यादवको यही भनाइलाई आधार मान्दै एउटा ब्रोडसिट अखबारले त मधेस आन्दोलन टुंगियो भन्ने शीर्षकसमेत दिन भ्यायो। तीन बुँदेको दोस्रो बुँदा सहिद परिवार, घाइतेलाई क्षतिपूर्ति, गिरफ्तारको मुद्दा फिर्तासँग सम्बन्धित थियो। तेस्रो बुँदामा प्रचण्डलाई आजको प्रधानमन्त्री चुनावमा मोर्चाले मतदान गर्ने भनिएको थियो।उनै प्रधानमन्त्री प्रचण्डले संविधान संशोधन पहिले कि चुनाव भन्ने निरन्तरको रस्साकस्सीबीच सोमबार स्थानीय चुनाव मिति घोषणा गरेका छन्। मधेसमा स्थानीय तहको प्रतिनिधित्व कमजोर रहेको असन्तुष्टि सम्बोधन गर्नेगरी कुल ७१९ तहमध्ये मधेसमा थप ५० देखि ६० सम्म संख्या थपिनेगरी स्थानीय तह पुन:संरचना आयोगको प्रतिवेदनलाई अन्तिम रूप दिइने सरकारले निर्णय गरिसकेको छ। यति हुँदाहुँदै मोर्चाले तीनबुँदे सहमति दुई सत्ता घटकले उल्लंघन गरेको आरोप लगाइरहेको छ। महन्थ ठाकुर र राजेन्द्र महतोले बालुवाटारको पछिल्लो वार्तामा आफूहरूमाथि धोका भएको टिप्पणी गरेका छन्। नौनौ महिनाको आलोपालो तोकेर सत्तासीन प्रचण्डले आफ्नो अवधि बित्न लाग्दासम्म संविधान संशोधन गर्न नसकेको, चुनाव पनि घोषणा गर्न नसकेको खप्की बेहोर्दै आए। मोर्चासँग तीन बुँदेमा भनिएझैं संविधान संशोधन प्रस्ताव त मंसिरमा पेस पनि भयो, तर प्रमुख प्रतिपक्षी एमालेको सडक विरोध र संसद् अवरोध दुवैले त्यसलाई निष्प्रभावी बनाइदिए। न तीन बँुदेमा उल्लेखित सहमतिको बिजगणित यस अवधिमा कामयाब हुनसक्यो, नत उनीहरूले मतदानको अंकगणित नै जुटाउनसके।बरु मोर्चाकै निर्णायक मतका कारण सरकारबाट बहिर्गमित प्रतिपक्षी एमाले आफैंले हिजोआज मधेसी नेताहरूबीच पछिल्ला दिनका भित्री खुसामदमा एउटा प्रस्ताव राखिरहेको छ, सीमांकन हेरफेरको एजेन्डा तत्काललाई बिसाइदिने हो भने अरू संशोधन टुंगो लगाउन सकिन्छ। सीमांकनलाई संघीय आयोगमा लैजाऔं। मोर्चा नेताहरूले आयोगप्रति काफी अविश्वास गरेपछि एमालेले बरु कार्यावधि छोट्याएर आयोगले तीन महिनाभित्रै सीमांकन प्रतिवेदन दिनेगरी सहमतिको आग्रह पनि गरेको छ। पछिल्लो समय मोर्चाले एकातिर सत्ताघटकसँग अनगिन्ती अनिर्णित वार्ता गर्यो। उता तिक्ततापूर्ण सम्बन्ध रहेको एमालेसँग पनि संवाद बढायो। कुनै पनि भेट निष्कर्षपूर्ण नहुँदै गर्दा सरकारले चुनाव मिति घोषणा पृष्ठभूमि सम्झन यहाँ आवश्यक छ।के सरकारले तीनबुँदे कार्यान्वयन नगरेर धोका दिएको हो त? मोर्चाले मागेझैं संविधान संशोधन प्रस्ताव त अघि बढाइएकै थियो, भलै त्यसमा उल्लेखित नवलपरासीबर्दियाको नयाँ प्रादेशिक सीमा मोर्चाको खुला सहमतिमा आएको थिएन। प्रतिपक्षी एमाले अनुदार बन्दै गएको पृष्ठभूमिमा मोर्चाले नरम नीति अख्तियार भने गरेको थियो। यस्तोमा तीन बुँदेमा भनिएझैं संविधान संशोधनको प्रस्ताव संसद्मा प्रस्तुत गर्ने सहमति त कार्यान्वयन भएकै हो। संसद् भित्रको संख्या संरचनामा पहिलो र तेस्रो ठूलो दलले आवश्यक दुई तिहाइ जुटाउन सक्ने परिस्थिति नहुँदा मोर्चासँगको उक्त सहमति अलपत्र पर्नु अस्वाभाविक थिएन। ठिक यहाँनेर मधेसी मोर्चा नेताहरूले गरेको तीनबुँदे सहमतिको व्याख्या स्पष्ट थिएन भन्ने बुझिन आउँछ। यसको जवाफदेही अरू कोही नभएर मोर्चा नेतृत्व नै हो, जसले मधेस मुद्दा सम्बोधन गर्दै संविधान संशोधन गर्नेबारे स्पष्ट मार्गचित्र विनै केपी ओली सरकारको विकल्प खोज्न र प्रचण्ड गठबन्धन रोज्न तयार भएको थियो।यसरी हेर्दा मोर्चा नेतृत्व फेरि एकपल्ट रणनीतिक रूपमा चुकेको निष्कर्ष निकाल्न सकिन्छ। एकातिर तराई मधेसमा अतिवादको पक्षपोषण गरिरहेको पक्ष वर्तमान मोर्चा नेतृत्वलाई सम्झौताकारी चित्रण गरिरहेको छ, अर्कोतिर मधेसप्रति पहाडको सशंकित मनोविज्ञानलाई आफ्नो पक्षमा पारेर शक्ति आर्जन गर्न चाहिरहेको राजनीतिक वर्ग पनि मोर्चालाई असान्दर्भिक करार गर्न खोजिरहेको छ। यस्तोमा पोहोर मधेसमा सात महिना लामो संघर्ष चलाएको मोर्चाले गरेको तीनबुँदे सहमति राजनीतिक रूपमा धेरै कमजोर थियो भन्ने यसै बुझ्न सकिन्छ। किनकि त्यसमा सीमांकनबारे मोर्चाको निरन्तरको अडान स्पष्ट रूपमा लेखिएको थिएन। त्यसैले मधेसवादी नेताहरूले दाबी गरेजस्तो त्यो पूर्ण पनि थिएन, आशंकारहित पनि थिएन। बरु आन्दोलनको मैदानमा रहेको भनिरहेका उनीहरू किन एकाएक प्रचण्डलाई भोट हाल्न गए भनी सोध्न सकिन्छ। किनकि बितेको एक वर्षभरि मधेसमा दुई प्रदेश हुनेगरी सीमांकन हेरफेर मागलाई जीवनमरणको प्रश्न बनाएर मधेसवादी दलहरू आन्दोलनरत थिए। तीनबुँदे पढिसक्दा उनीहरू ठोस सहमतिविनै अब पछि हट्न लागेका हुन् भन्ने प्रश्न उसबेलै जन्मिसकेको थियो। तीन बँुदेलाई लिएर आलोचित मोर्चाले त्यसबेला भन्नलाई भनिदियो राजनीतिक मुद्दामाथि वार्ता हुन बाँकी नै छ। त्यसमा आउँदा सीमांकन नै प्रमुख हो। तर सहमतिको सार र पृष्ठभूमि हेर्दा विश्वस्त हुने ठाउँ देखिन्नथ्यो। अस्पष्ट भाषामा लेखिएको संविधानसँग सम्बन्धित रहेका विषयमा संविधान संशोधनको प्रस्ताव संसद्मा प्रस्तुत गर्ने सहमति त सरकारले कार्यान्वयन नै गरिसक्यो। प्रस्ताव संसद्मा टुंगो लगाउनु निश्चय नै आज सरकारको दायित्व हो, जसले निर्विघ्न चुनावको बाटो खुला गर्छ। तर मोर्चाले आज यही दाबी खुलेर गर्न सक्दैन। किनकि तीन बँुदेमा त त्यो प्रस्ताव टुंगो लगाउने भाषा कतै परेको छैन, जो आज मोर्चा नेतृत्व दाबी गर्दैछ।त्यसैले अब यो तीन बुँदेमाथि धोका भएको भन्दै मोर्चा आन्दोलनमा जान खोजेको हो भने नेतृत्वले दसपल्ट आत्मसमीक्षा गर्नु जरुरी छ। तत्कालै आन्दोलन आह्वान गर्ने उसको नैतिक आधार पक्कै कमजोर बन्न पुगेको छ। संविधान र राज्यको पुन:संरचना, समानुपातिक प्रतिनिधित्वजस्ता विषयलाई लिएर मधेसी समुदायका असन्तुष्टि अझै बाँकी छन्, जसको राजनीतिक समाधान खोज्ने दायित्व अरू कोही नभएर नेपाली राज्यको हुनेछ। तर यिनै असन्तुष्टिमाथि सधैं एकैनास राजनीतिक दाउ लगाउनेगरी मोर्चाले बाटो समाउन खोजेको हो भने त्यो अर्को आत्मघात हुनेछ। तीनबुँदे पूर्ण र स्पष्ट छ भन्दै प्रचण्ड जिताउन हिँडेको त्यो मोर्चा नेतृत्व आज धोका पाएको प्रेमीझैं छट्पटीमा छ। त्यो सहमतिको व्यापक अस्पष्टता र द्विविधाप्रति मोर्चा नेतृत्वले आत्मालोचित हुने कि नहुने? यो प्रश्नको चित्तबुझ्दो जवाफ विना जनतालाई प्रदर्शनमा ओर्लन आह्वान गर्ने उसको नैतिक आधार कमजोर बन्नेछ।"
स्थानीय स्रोतमा किचलो,"भौतिक विकास र पूर्वाधारले बुटवल सुविधासम्पन्न सहर बनेको छ। तर तीव्र सहरीकरण र उत्पन्न खानेपानी अभावले जनजीवन कष्टकर बन्दै गएको छ। अहिले बुटवलमा दैनिक ३ करोड लिटर खानेपानीको माग छ। खानेपानी संस्थानले तिनाउ नदी र बोरिङमार्फत दैनिक १ करोड ९० लाख लिटर पानीमात्रै उपलब्ध गराएको छ। गर्मी बढ्दै जाँदा पानीको माग बढ्दै जान्छ। संस्थानले वितरण गर्ने पानीको यो मात्रा भने अझ घट्दै जान्छ। वर्षा लाग्यो कि तिनाउ नदीको खानेपानी धमिलो हुन्छ। संस्थानले यही धमिलो पानी उपभोक्ताको धारोमा पठाउँछ। यसले गर्दा बुटवलबासी वर्षा लाग्यो कि धमिलो पानी खान बाध्य छन्। हरेक वर्ष दूषित पानीले विभिन्न संक्रमण देखापर्ने गरेका छन्।खानेपानी अभाव मेटाउन बुटवलबासीले दुई दशक अघिदेखि छिमेकी जिल्ला पाल्पाबाट खानेपानी ल्याउने कसरत थालेका हुन्। यो कसरत पुरा नहुँदा खानेपानी अभाव बढ्दै गएको हो। आर्थिक वर्ष २०५२५३ मा पाल्पाको सिस्नेबाट बुटवलमा पानी ल्याउन सिस्नेबुटवल खानेपानी आयोजना सुरु भएको थियो। स्थानीयको विवाद र समन्वय अभावमा ५ वर्षमा सक्ने भनिएको आयोजना साढे ३ करोड रकम खर्च भएपछि अलपत्र पर्यो। त्यसकै निरन्तरतामा आर्थिक वर्ष २०६७६८ मा १९ करोड ५६ लाखमा बुटवल खानेपानी सुदृढीकरण आयोजना सुरु भयो। आयोजना टेन्डर प्रक्रियामा गैसकेपछि सिस्नेमा खानेपानी मुहान भेटिएन। यसपछि झुम्साखोलाको पानी ल्याउने योजना बन्यो। २ वर्षमा सक्ने भनिएको आयोजनाको अवस्था पनि त्यस्तै छ। दैनिक ८० लाख लिटर पानी ल्याउन सुरु आयोजनाको ८५ प्रतिशत काम सकिएको छ। बाँकी काम कहिले सकिने हो? बुटवलमा पानी कहिले आउने हो? आयोजना सञ्चालक खानेपानी संस्थान बताउन सक्दैन। मुहान आसपासका बासिन्दाले आफ्नो क्षेत्रको पानी दिए बापत करोड बढीको माग तेस्र्याएका छन्। फरक गाविस, फरक समूह र फरक पहिचानका माग आएका छन्। खानेपानी संस्थान ती माग पुरा गर्नसक्ने अवस्थामा छैन। संस्थानले माग पुरा गरिदिने आश्वासन दिन्छ। पटकपटक स्थानीयसँंग सम्झौता गर्छ। विश्वास दिलाउन सक्दैन। सम्झौता पुन: भंग हुन्छ। खानेपानी मुहान आसपासका बासिन्दा अवरोधमा उत्रन्छन्। काम रोकिदिन्छन्। गर्न लागेको काम अलपत्र पर्छ। यसले एकातिर आयोजनाको लागत बढाएको छ भने अर्कोतिर बनेका संरचना पनि बिगँ्रदै गएका छन्। मूलत: मुहान आसपासका बासिन्दा र सरोकारवालाबीच समन्वय नहुँदा र स्थानीयसंँगको विवाद नमिलाउँदासम्म पाल्पाबाट खानेपानी बुटवल ल्याउने वातावरण बन्ने छैन।बुटवलमा खानेपानी ल्याउने मुहान करिब १५ किलोमिटर टाढा पाल्पा जिल्लाको झुम्सामा छ। फरक जिल्ला भएकै कारण उनीहरूले आफ्नो क्षेत्रको खानेपानी बुटवलमा ल्याउन दिएका छैनन्। मुहानको पल्लो डाँडामा कोलडाँडा र वल्लोमा दोभान गाविस पर्छन्। यी दुवै गाविसका बासिन्दा बुटवलमा खानेपानी दिने पक्षमा छैनन्। पानी दिए बापत वर्षेनि रोयल्टी पाउनुपर्नेे, खानेपानी वितरण, सिँचाइ र सडक निर्माण गरिदिनुपर्ने उनीहरूले माग राखेका छन्। राहतको मागसहित कोलडाँडा र दोभान गाविसका बासिन्दाले गतवर्ष झन्डै ८ महिना काम नै गर्न दिएनन्। झुम्सा खोला संरक्षण तथा समन्वय समितिले पनि सिंचाइ, खानेपानी, मोटरबाटो र ड्याम निर्माण गरिदिनुपर्ने ४ बँुुंदे माग अगाडि सारेको छ। स्थानीयले वर्षेनि नयाँनयाँ माग ल्याएका छन्। यी माग स्थानीय तह वा आयोजनाको क्षमताले भ्याउन सक्ने छैनन्।आफ्नो नगरमा खानेपानी ल्याउने योजना पटकपटक रोकिँदा पनि बुटवल उपमहानगरपालिकाले उचित कदम चालेको छैन। पाल्पाका दोभान र कोलडाँडा गाविसको भूमिका पनि स्थानीयमा विवाद बढाउने खालको छ। उल्टै यी गाविसले पटकपटक पानी लैजाने हो भने पाल्पाबासीका माग जसरी पनि पुरा गराइदिन खानेपानी संस्थानलाई पत्र लेखेका छन्। दुवै जिल्लाका राजनीतिक दलको भूमिका पक्षपातपूर्ण छ। नेताहरू आआफ्नो क्षेत्रका बासिन्दाको पक्षमा लागेका छन्। दुवै पक्षलाई राखेर हुने वा नहुने माग भनेर सहजीकरण गरेका छैनन्। रूपन्देही वा बुटवलका दलहरू जसरी हुन्छ, खानेपानी ल्याउने पक्षमा छन्। स्थानीयको मागलाई खासै वास्ता गरेका छैनन्। पाल्पा क्षेत्रका नेता पानी दिनैपरे पहिले स्थानीयको माग जसरी हुन्छ, पुरा गराउने लहडमा छन्। यसले गर्दा स्थानीय अझ उत्तेजक बनेका छन्। संविधानत: स्थानीय स्रोतसाधनको उपयोग गर्न पाउने पहिलो अधिकार स्थानीयको हो। यसमा विवाद गर्नुपर्ने कुरा छैन। अधिकारकै नाममा आफू वा आफ्नो सेरोफेरोमा भएको स्रोत नै कतै दिँदैनौं भन्नु भने अपरिपक्वता हो। यस्तै हुने हो भने तराईको अन्न पहाडमा लैजान नदिने बेला आउनेछ। पहाडको बिजुली तराईमा बाँड्नै नदिने अवस्था आउनेछ। तराईको बाटो हिँड्न नदिने र पहाडको पानी बग्न नदिने अवस्थासमेत सिर्जना हुनेछ। संघीयतामा सबैभन्दा ठूलो टाउको दुखाइको विषय यही बन्नेछ। यसर्थ स्थानीय स्रोतसाधनको बांँडफाँड, प्रयोग र उपयोगिताको अधिकारसंँगै राज्यले नागरिकलाई कर्तव्यबारे पनि सिकाउनुपर्छ। प्राकृतिक स्रोतसाधनमा कुनै क्षेत्र वा समूहको भन्दा बढी अधिकार राज्यको हुनुपर्छ। त्यसलाई सामिप्यताभन्दा बढी आवश्यकताका आधारमा बाँडिनुपर्छ। यसले मात्रै संघीय प्रदेश सबल बन्नेछन्।"
"म्याद थप्यौं, पीडा नथपौं !","धेरै दिनको छलफल र रस्साकस्सीसँगै अन्तत: दसवर्षे सशस्त्र द्वन्द्वका क्रममा भएका मानव अधिकार उल्लंघनका घटना छानबिन गर्न गठित सत्यनिरुपण तथा मेलमिलाप र बेपत्ता छानबिन आयोगको म्याद एक वर्ष थपिएको छ। विस्तृत शान्ति सम्झौताको मर्मविपरीत आठ वर्ष समय लगाएर यी आयोग गठन हुनुलाई हाम्रो संक्रमणकालीन न्यायको महत्त्वपूर्ण उपलव्धिमध्ये एक मान्नुपर्छ।समय व्यतित हुँदै गर्दा शिथिल गतिमा आयोगका कार्य अघि बढेको देख्दादेख्दै पनि सत्यनिरुपण तथा मेलमिलाप र बेपत्ता छानबिन आयोगमा क्रमश: करिब ६० हजार र २८ सय उजुरी दर्ता भएको तथ्यले पीडितको न्याय पाउने आशा अझै नहराएको यथार्थ स्पष्ट हुन्छ। द्वन्द्वकालमा भएका मानवअधिकार उल्लङ्घनका घटनाको छानबिन गरी, सत्यतथ्य स्वन्तन्त्र रूपमा सार्वजनिक गर्नु, पीडितको न्यायसम्बन्धी हक स्थापना गर्न परिपूरणको प्रक्रिया सिफारिससहित यस्ता घटना भविष्यमा नदोहोरिने सुनिश्चितता गर्ने म्यान्डेटसहित स्थापित यी आयोगको पछिल्लो अवधि उजुरी संकलनमा मात्र केन्द्रित भएको देखिन्छ। दुई वर्षमा केवल उजुरी संकलनको काममात्र सकिँंदा थपिएको एक वर्षमा आयोगहरूले बाँकी जिम्मेवारी पुरा गर्न सक्लान्? भन्ने आशंका पीडित र सरोकारवाला सबैमा पर्नु स्वाभाविक छ।अबको एक वर्षलाई आयोगहरूले फलदायी बनाउन गएको दुईवर्षे कार्यकालको समीक्षा गर्नुपर्छ। स्पष्ट कार्यसम्पादन नीति अर्थात् टाइम लाइन एवं एक्सन प्लान सार्वजनिक गर्नु अपरिहार्य छ। दुई वर्षमा केवल उजुरी संकलनमा मात्र आयोग सीमित हुनुका केही कारणहरू छन्। प्रथमत: आयोगसम्बन्धी गलत धारणा, जसका कारणले शान्ति सम्झौताले ६ महिनाभित्र गठन गर्ने भने तापनि आठ वर्षमा आयोगको गठन भयो। तत्कालीन द्वन्द्वरत पक्षहरूले यी आयोगको गठनसँगै आफू र आफ्नो कमाण्डमा रहेका सबैलाई फौजदारी अभियोग लाग्ने र जेल जीवनयापन गर्नुपर्ने त्रासका कारण लामो समय आयोग गठन नै ओझेलमा पर्यो। आयोगहरूले सत्यको उजागर गर्दै पीडितको न्याय प्राप्तिका लागि सहजीकरण गर्ने विषय कति राजनीतिक दललाई बुझ्न समय लाग्यो भने कतिलाई अझै पनि आफू पँसिने हो कि भन्ने भयले छाडेको छैन। दोस्रो, आयोगप्रति सरकारको निष्प्रभावी सहयोग हो, जसका कारण सम्झौतापछि नौवटा सरकार बन्दा आयोग गठन र गठनपश्चात कुशल ढंगको गतिविधि अगाडि बढाउने विषय प्राथमिकतामा परेनन्। तत्कालीन द्वन्द्वको एक पक्ष पनि भएर पनि होला, आयोग निर्माण र कार्य सञ्चालनका क्रममा माओवादी नेतृत्वको सरकार यसअघि विवादमा तानिएको थियो कहिले मन्त्रिपरिषद् निर्णयले मुद्दा फिर्ता गरेर त कहिले महान्यायाधिवक्ताको ठाडो आदेशमा अदालतमा द्वन्द्व सम्बन्धित मुद्दा दर्ता हुन नदिएर।तेस्रो कारण, यो प्रक्रियामा मानवअधिकारको सर्वमान्य सिद्धान्त, मानवीय कानुन अनुसार ऐन नबन्नु, जसको कारणले जघन्य मानवअधिकारका उल्लंघनका घटनामा पनि आममाफी हुनसक्ने प्रावधानसहित ऐन पारित गरिनु हो। ऐनमा भएको यो त्रुटिपूर्ण व्यवस्था हटाउनु, आयुक्तहरूको उपस्थितिमा पीडितको ऐच्छिक र जानकारीसहमतिमा मात्र मेलमिलाप गर्नु भनी सर्वोच्चले दिएको आदेशको वास्ता नगरी आयोग निर्माण गर्दै आयुक्तहरूको नियुक्ति भयो।चौथो कारण, यो प्रक्रियामा द्वन्द्वपीडितले अपनत्व महसुस गर्न सकेनन्। आफ्नो अधिकारका लागि स्वतन्त्र ढंगले सङ्गठित भएका पीडितले ऐन निर्माण, उजुरी दर्ता प्रक्रिया र ऐन संशोधनका लागि तयार गरिएको विधेयक मस्यौदा तयार गर्नुअघि कुनै जानकारी वा परामर्श नगरिनुले पीडितले आफूलाई यो संक्रमणकालीन न्यायसम्पादन प्रक्रियाबाट अलग्याउन खोजेको अनुभूति गरेका छन्। सरोकारवाला र पीडितहरूको छलफलबेगर सत्यनिरुपण आयोगले म्याद तामेली मापदण्ड कार्यविधि विरुद्ध पीडितहरूले न्यायालय गुहार्नुपर्यो। अदालतले त्रुटिपूर्ण तामेली मापदण्ड कार्यविधि खारेजीको आदेश दिएको थियो। पीडितलाई न्याय प्राप्तिको माध्यम बन्नुपर्ने आयोग विरुद्ध नै पीडितहरू रिट दायर गर्न अदालत धाउनुपर्ने बाध्यताले यी आयोगको कार्यशैलीमाथि पीडितको विश्वास कमजोर हँुदैछ। यस्तो अवस्थामा थपिएको यो एक वर्ष विगतको अप्ठ्यारो स्थिति र समस्यालाई चिर्दै पीडितसँग सहकार्य गर्न सरकार र आयोग अग्रसर हुनुपर्ने देखिन्छ।यो अवधिमा आयोगले आफ्ना केही चुनौती र ती सम्बोधन गर्ने रणनीति तय गर्नु पर्नेछ। समयावधि थपिँंदा पनि यातना तथा बेपत्ताका घटनालाई अपराध परिभाषित गर्नु भनी सर्वोच्च अदालतले संक्रमणकालीन न्यायका सन्दर्भमा प्रतिपादित सिद्धान्त र मार्गनिर्देशन समेटी आयोगको ऐन संशोधन विधयेक संसद्मा पेस हुनसकेको छैन। गत साता व्यवस्थापिकासंसद्को सामाजिक न्याय तथा मानवअधिकार समितिले सरकारलाई तत्काल ऐन संशोधन गर्न निर्देशन दिँंदै प्रधानमन्त्री, शान्ति तथा पुनर्निर्माण मन्त्री, कानुन, न्याय तथा संसदीय मामिला मन्त्री, राष्ट्रिय मानवअधिकार आयोगका प्रमुख एवं दुई आयोगका प्रतिनिधिसंँग बैठकमार्फत छलफल गरी समस्या पहिचान गर्ने भनी निर्णय त गरेको छ, तर बैठकको मिति नतोकेको हेर्दा संक्रमणकालीन न्यायको महत्त्वपूर्ण संयन्त्रक रूपमा रहेका यी आयोगको काम परिभाषित समयमा सम्पन्न गर्ने विषय राज्यको प्राथमिकता अझै परेको छैन कि भन्ने शंका उत्पन्न हुन्छ।त्यस्तै आयोगलाई संशाधनयुक्त बनाउन अत्यन्त जरुरी छ, चाहे संरचनागत हिसाबमा होस् वा आर्थिक अथवा मानवीय स्रोतसाधन परिचालनका दृष्टिले होस्। मैना सुनुवार हत्या, दोरम्बा हत्याकाण्ड जस्ता जटिल घटनामा खाल्टो खनेर अस्थिपञ्जर उत्खनन गर्नुपरेको थियो। छानबिन हुन बाँकी यस्ता घटना कति छन् कति। ती घटनाको अनुसन्धानमा योग्य विशेषज्ञहरू पहिचान गरी सहयोग लिने वातावरण आवश्यक पर्छ। त्यस्तै आयोगका कर्मचारी पनि छानबिनमा संलग्न हुनेहुँदा उनीहरूको क्षमता अभिवृद्धि सहित अभिमुखीकरण गर्न आवश्यक छ। आयोगले छानबिनका क्रममा सुरक्षा दृष्टिले वा अन्य कारणबाट साक्षी आयोगमा उपस्थित गराउन नसकिने भएमा श्रव्यदृश्य संवाद (भिडियो कन्फरेन्स) को माध्यमबाट बकपत्र गराउन सक्ने अधिकार ऐनले दिएको छ, जुन वर्तमान प्रविधिको युगमा राम्रो प्रयोग हुनसक्छ। ऐन र कार्यविधिमा बालबालिका, ज्येष्ठ नागरिक, अपाङ्गता भएका तथा यौनजन्य हिंसामा परेका व्यक्तिलाई बयान वा बकपत्र गर्ने कार्य सहज बनाउने छुट्टै व्यवस्था गर्ने त भनियो, तर घटना उजुरीका क्रममा महिलाहरूले असहज महसुस गरे। अधिकांश स्थानीय शान्ति समितिमा पुरुषको बाहुल्य छ र त्यसमार्फत उजुरी पठाउँदा यौनजन्य हिंसाका पीडितलाई असहज भएको सुनियो। एकातिर घटनाबारे आफ्नै घरपरिवारमा समेत सुनाउन नसकेको अवस्था, अर्कोतिर अपरिचितमार्फत उजुरी पठाउनुपर्ने। यस सम्बन्धमा दक्षिण अफ्रिकी अभ्यासबाट केही सिक्न सकिन्छ। त्यहाँ महिला आयुक्त र महिला विशेषज्ञको उपस्थितिमा केपटाउन, दुर्बान र जोहानन्सवर्ग गरी तीन ठाउँमा छुट्टै महिला सुनवाइको व्यवस्था मिलाई द्वन्द्वका क्रममा महिलामाथि घटेका यौनजन्य घटनाबारे पीडित महिलाहरूबाट सूचना सङ्कलन गरिएको थियो। उक्त प्रक्रियामा महिलाले निर्धक्क आफूमाथि भएका घटनाको विवरण र लामो समयसम्म आफैसँग लुकाई राख्नुपरेको पीडा सुनाएका थिए। हाम्रो आयोगले पनि अबका प्रक्रियामा लैंगिक संवेदनशीलता कायम बेवास्ता गर्नु हँुदैन। आयोगको म्यान्डेट अनुसार मानवअधिकारको गम्भीर उल्लङ्घनका घटनाको उजुरी सङ्कलनमात्र भएको छ। पीडित तथा पीडकको यकिन गर्ने, उनीहरूबीच मेलमिलाप गराउन पहल गर्ने, पीडित वा उसको परिवारका सदस्यलाई उपलब्ध गराउनुपर्ने परिपूरण सिफारिस गर्ने, मिलमिलाप र क्षमादान नपरेका पीडकलाई कारबाहीको लागि सिफारिस गर्ने जस्तो महत्त्वपूर्ण कार्यभार एक वर्षमा पुरा गर्नु पर्नेछ। यो क्रममा आयोगमा राजनीतिक हस्तक्षेप हुनसक्ने कुरा आयोगलाई चुनौती हो। यो अवस्थामा न्यायका पक्षमा सबै आयुक्त एकताबद्ध हुनु अपरिहार्य देखिन्छ।अन्तर्राष्ट्रिय कानुन, मानवअधिकारका विश्वव्यापी मूल्यमान्यता, मानवतावादी कानुन र सर्वोच्च अदालतको निर्देशन अनुसार अझै ऐन परिमार्जन नभएको स्थिति, उजुरी सङ्कलनको प्रारम्भिक चरणमा हुनु, अदालत पुगेका द्वन्द्वका मुद्दाको प्रक्रिया अवरुद्ध हुनु जस्ता मुख्य चुनौतीको सामना गर्दै आयोगले आफ्नो कार्य कुशल ढंगले सम्पन गर्नु पर्नेछ। संक्रमणकालीन न्याय प्रणाली सफल बनाउन पीडितले यस प्रक्रियामा अपनत्व महसुस गर्न अत्यन्त जरुरी छ। समय जति व्यतित हुन्छ, द्वन्द्वका घटना छानबिन र अनुसन्धान गर्न एकातिर मुस्किल हुन्छ भने संकलित सबुद प्रमाणको विश्वसनीयता घट्दै जान्छ। थपिएको समयावधिमा आयोगका गतिविधिबाट पीडितले न्याय प्राप्तिको अनुभूत गर्न सकेनन् भने यो थपिएको म्यादले पीडितलाई अझ बढी निराशा र पीडा थप्नेछ। एकातिर १० वर्षदेखि दुखेको घाउ, अर्कोतिर राज्यको म्याद थप्ने कार्यशैलीको निरन्तरता भइरह्यो भने पीडितको सत्य, न्याय र परिपूरणको अधिकार कुण्ठित हुने निश्चित छ।"
पीडितले न्याय पाएनन्,"सुर्खेत जिल्ला प्रशासन कार्यालयले एक वर्षअघि आफैंले दर्ता गरेको मुद्दा हेर्न मिल्दैन, अदालत जानुस् भनेर फर्काएपछि भेरीगंगा नपा२ मैनतडाका खिमे कामी बेचैन छन्। १४औं पटक जिल्ला प्रशासन धाएका उनी शुक्रबार प्रजिअ र कानुन व्यवसायीसँग बह पोखिरहेका भेटिए। सीडीओसापले अदालतले हेर्ने मुद्दा हो भनेपछि छाँगाबाट खसेझैं भएँ, खिमेले भने, फैसला गर्न छाडेर अघिल्ला सीडीओले झैं आलटाल गर्ने षड्यन्त्र हुँदै रहेछ।मेहेल्कुनामा ०७२ पुस ५ गते सञ्चालित मोतिविन्दु अप्रेसन शिविरमा चिकित्सकको लापरबाहीका कारण ५६ वर्षीया पत्नी कुमारी रसाइलीको बायाँ आँखा फुटेको उनको भनाइ छ। सुर्खेत, नेपालगन्जदेखि दिल्लीसम्मका अस्पताल धाएँ। लाखौं रुपैयाँ खर्च भयो। आँखा त फुट्योफुट्यो, क्षतिपूर्तिसमेत नपाइने भो, खिमेले भने, ऋण कसरी तिर्ने, त्यही चिन्ताले सताइरहन्छ। सावाँ जत्तिकै ब्याज बढिसक्यो। आठ लाख रुपैयाँ खर्च भएको उनको दाबी छ। नेपाल नेत्रज्योति संघ, फत्तेबाल आँखा अस्पताल फुलटेक्रा बाँकेको सहयोगमा मेहेल्कुना अस्पताल, सामुदायिक आँखा उपचार केन्द्रले शिविर सञ्चालन गरेको थियो। शल्यक्रियापछि कुमारीको आँखाबाट रगत बग्न थाल्यो। भोलिपल्ट पनि जाँच भयो तर रगत बग्ने क्रम रोकिएन। शिविर सञ्चालककै सल्लाहमा उनले पत्नीलाई दिल्लीसम्म पुर्याए। कुमारी मधुमेहकी बिरामी थिइन्। खिमेले यसबारे जानकारी गराए पनि डाक्टरले केही बिग्रिन्न भन्दै अप्रेसन गरिदिए। आँखा गुमेपछि पोहोर माघ ४ गते क्षतिपूर्तिका लागि निवेदन लिएर उनी बाँकेस्थित फत्तेबाल अस्पताल पुगे। क्षतिपूर्ति त के, उल्टै हप्की खाएर फर्किए। अस्पतालको हप्कीदप्कीपछि कानुनी लडाइँ गर्ने निधो गरें। जिल्ला प्रशासनले एक वर्ष झुलाएर झनै निराश गरायो, उनले दुखेसो पोखे, अदालत जाने म्याद सकियो। कहाँ जाऊँ अब न्याय खोज्न? दोषीलाई सजाय गरी क्षतिपूर्ति दिलाइपाउँ भनी कुमारीले २०७२ माघ २२ गते उपभोक्ता संरक्षण ऐन०५४ बमोजिम जिल्ला प्रशासनमा मुद्दा दर्ता गरेकी थिइन्। उजुरीमा चिकित्सक डा देवराज भारती, अस्पतालका प्रबन्ध निर्देशक कौशलकुमार बर्माले ऐनको दफा १० (ङ) विपरीत कार्य गरेको हुँदा निजहरूबाट दफा २४ बमोजिम क्षतिपूर्ति दिलाउन माग गरिएको छ। शल्यक्रियामा लापरबाही गरिँदा कल्याण, दशरथपुर र लेखफर्साका गरी ८ जनाभन्दा बढीले कुमारीले झैं आँखा गुमाएका थिए। अघिल्ला प्रजिअ राजकुमार श्रेष्ठले मुद्दा दर्ता गर्नुका साथै प्रतिवादीको बयान, चिकित्सकको प्रमाणपत्र छानबिन, क्षतिपूर्ति समितिसमेत गठन गरेका थिए। मंसिर २० देखि उनको ठाउँमा कार्यभार सम्हालेका प्रजिअ महादेव पन्थले ऐनमा जिल्ला अदालतले मुद्दा हेर्ने स्पष्ट किटान गरेकाले आफ्नो क्षेत्राधिकारमा नपरेको बताए। ऐनमा तहकिकात र दायरी निरीक्षण अधिकृतले सरकारी वकिलको राय लिएर ३५ दिनभित्र जिल्ला अदालतमा दर्ता गर्न सक्ने स्पष्ट किटान गरिएको छ, पन्थले भने, ऐनविपरीत सेवा दिएको ठहर भए मात्र क्षतिपूर्ति समितिको सिफारिसमा क्षतिपूर्ति दिलाउन सकिन्छ। पीडितका तर्फबाट वरिष्ठ अधिवक्ता भूषणकुमार मानन्धर र जिल्ला बार एकाइका अध्यक्ष नन्द भण्डारीले वकालत गरिरहेका छन्। अधिवक्ताद्वयले उपभोक्ता संरक्षण ऐनले प्रजिअलाई नै यस्ता मुद्दाको अनुसन्धान गर्ने र फैसला गर्ने अधिकार दिएको जिकिर गरे। उपभोक्ता संरक्षणसम्बन्धी मुद्दा सीडीओले फैसला गरेर सर्वोच्चले नजिर कायम गरेका थुपै्र उदाहरण छन्, भण्डारीले भने, सीडीओले नै हेर्न मिल्दैन भनेपछि रिट निवदेन लिएर पीडित पुनरावेदन जानुको विकल्प छैन।"
स्ववियु नेतृत्व बाँड्ने सहमति,"सल्यान स्वतन्त्र विद्यार्थी युनियनको आठ वर्षपछि हुन लागेको निर्वाचनका लागि तीन विद्यार्थी संगठनले त्रिपक्षीय सहमति गरेका छन्। नेविसंघ, अनेरास्ववियु र अखिल क्रान्तिकारीले जिल्लामा सञ्चालित सातवटा क्याम्पसमा त्रिपक्षीय स्ववियु गठन गर्ने सहमति जुटाएका हुन्। फागुन १५ गते निर्वाचन गर्ने उनीहरूको भनाइ छ। उनीहरूले सात क्याम्पसमा पदाधिकारी बाँडफाड गर्ने भएका हुन् । नेविसंले तीन, अनेरास्ववियुले एक र अखिल क्रान्तिकारीले तीन क्याम्पसको नेतृत्व गर्ने भएका छन्। नेविसंघले कपुरकोट, शंखमूल र जनकल्याण क्याम्पस, अनेरास्ववियुले सल्यान बहुमुखी क्याम्पस र अखिल क्रान्तिकारीले शिवजन, फारुला र बन्गार क्याम्पसको नेतृत्व गर्ने सहमति छ ।"
भाइरलका बिरामी बढ्दै,"म्याग्दी मौसम परिवर्तनसँगै जिल्लामा रुघाखोकी, ज्वरो र झाडापखालाका बिरामी बढ्न थालेका छन्।जिल्ला अस्पतालको पछिल्लो ५ वर्षको अभिलेखअनुसार रुघाखोकी, ज्वरो, आँखा पाक्ने, झाडापखाला र आउँ पर्नेजस्ता पानीजन्य रोग प्रमुख समस्याका रूपमा छन्। घरघरमा आधारभूत तहको खानेपानी पुगेको सुनिश्चिततासहित ५ वर्षअघि खुला दिसामुक्त जिल्ला घोषणा, प्राय: सबै गाविस तथा बस्तीलाई पूर्ण सरसफाइयुक्त घोषणा गरिए पनि अझै प्रमुख रोगमध्ये झाडापखाला, आँखा पाक्ने, रुखाखोकी र ज्वरो न्यून हुन सकेको छैन। शौचालय व्यवस्थापन, खानेपानीमा सुधार र सरसफाइका क्षेत्रमा भइरहेको ठूलो लगानी र प्रयासका बाबजुद पनि झाडापखाला प्रमुख रोगका रूपमा देखिएको छ। सरकारी तथा गैरसरकारी क्षेत्रको लगानीमा यसले प्रश्न उठाएको छ, जिल्ला अस्पतालकी डा अम्बालिका शाक्यले भनिन्, अभिलेख फेला परेका पछिल्ला ५ वर्षदेखि प्रमुख १० रोगमा प्राय: सबै पानीजन्य रोग देखिनुले उपभोक्ताको आनीबानीमा परिवर्तन ल्याउन नसकेको देखिन्छ।त्यसैगरी रूखभीरबाट लडेर घाइते हुने र चोटपटक लागेर उपचार गर्न आउने बिरामीको संख्या पनि उल्लेख्य छ। कुल उपचार गरिएकामध्ये लडेर घाइते र चोटपटक लागेका बिरामीको संख्या ६ प्रतिशतभन्दा बढी छ। अस्पतालमा अघिल्लो वर्ष आकस्मिक कक्ष र ओपीडीमा गरी ४२ हजार ४७ जना बिरामीको उपचार भएको थियो। जिल्लाको अधिकांश भूभाग भिरालो भएकाले लडेर चोटपटक तथा घाइते हुनेको संख्या बढेको हो।"
मोर्चाएमाले झडप,"जनकपुर लोकतान्त्रिक मधेसी मोर्चाको आह्वानमा गरिएको आमहडतालका क्रममा बुधवार एमाले र मोर्चा कार्यकर्ताबीच झडप भएको छ। झडपमा दुवै पक्षका गरी तीन जना घाइते भएका छन्। एमाले नेता एवं लोकतान्त्रिक मधेसी संगठनका केन्द्रीय अध्यक्ष रघुवीर महासेठको घरअगाडि बिहान ९ बजे झडप भएको हो। झडपका क्रममा मोर्चासम्बद्ध राजकुमार साह र कुलदीप साह घाइते भएका छन्। राजकुमारको खुट्टा भाँच्चिएको छ भने कुलदीपको टाउको र खुट्टामा चोट लागेको छ। दुवै जनाको जनकपुर अञ्चल अस्पतालमा उपचार भइरहेको छ। मोर्चा कार्यकर्ताले गरेको ढुंगामुढाबाट एमालेका लालबाबु लहेरी पनि घाइते भएका छन्। कानमुनि चोट लागेका उनलाई तीनवटा टाँका लगाउनुपरेको एमाले जिल्ला अध्यक्ष राजकिशोर यादवले जानकारी दिए। घाइते राजकुमार साहले आफूहरूलाई एमाले कार्यकर्ताहरूले घेरा हालेर कुटपिट गरेको आरोप लगाए। झडपका बेला एमाले वरिष्ठ उपाध्यक्ष वामदेव गौतम महासेठको घरमा कार्यकर्तासँग गफिँदै थिए। गौतम जिल्लाको सीमावर्ती मुखियापटी मुसरनिया गाउँमा मंगलबार आयोजित पार्टी प्रवेश कार्यक्रममा सहभागी हुन आएका हुन्। गौतम जनकपुर आएदेखि नै मोर्चाका कार्यकर्ता विरोधमा उत्रिरहेका थिए। एमाले नेता महासेठका अनुसार मोर्चाका नेताकार्यकर्ताले उनको घरमाथि ढुंगामुढा गरेपछि झडप भएको हो। मोर्चाको निर्णय कसैको निजी सम्पत्तिमाथि तोडफोड वा आक्रमण गर्ने होइन, आफ्नो जीवन र सम्पत्तिको रक्षा गर्ने अधिकार सबैसँग सुरक्षित हुन्छ, उनले भने। मोर्चा सम्बद्ध तराईमधेस लोकतान्त्रिक पार्टी धनुषाका अध्यक्ष परमेश्वर साहले भने एमाले कार्यकर्ताले शान्तिपूर्ण प्रदर्शनमाथि ढुंगामुढा गरेको आरोप लगाए । यसैबीच बन्दकै क्रममा नेपाल पत्रकार महासंघका पूर्वकोषाध्यक्ष शीतल साहमाथि सांघातिक आक्रमण भएको छ। पत्रकार सुरेश यादवसँगै मोटरसाइकलमा पिडारी चौकस्थित घर फर्किंदै गरेका साहमाथि थापाचौकमा आक्रमण भएको थियो। टाउकामा चोट लागेका साहलाई जनकपुर अञ्चल अस्पताल भर्ना गरिएको छ। साहले मोर्चाका कार्यकर्ताले आफूमाथि सांघातिक आक्रमण गरेको आरोप लगाए। आफूमाथि आक्रमण हुँदा मोर्चाका जिल्ला स्तरीय नेताहरूसमेत उपस्थित रहेको उनले बताए। मोर्चा नेताहरूले भने साहमाथि आक्रमणबारे अनभिज्ञता व्यक्त गरेका छन्। सद्भावना अध्यक्ष सञ्जयकुमार सिंहले आक्रमणमा मोर्चा कार्यकर्ताको संलग्नता नरहेको दाबी गरेका छन्। घटनाप्रति नेपाल पत्रकार महासंघ तथा प्रेस चौतारी धनुषाले भत्र्सना गरेका छन्।आमहडतालका क्रममा बुधबार जनकपुरका बजार बन्द रहे। स्कुल कलेज चलेनन्, यातायात ठप्प थियो। मोर्चा कार्यकर्ताहरूले दिनभरि नगर क्षेत्रमा प्रदर्शन गरेका थिए।"
थारू असन्तुष्ट,"टीकापुर स्थानीय तह निर्वाचन घोषणाप्रति थरूहटथारूवान संघर्ष समिति असन्तुष्ट देखिएको छ। पश्चिम तराईमा लामो समयदेखि आन्दोलनरत समितिले निर्वाचन घोषणा संघीयता समाप्त पार्ने षड्यन्त्र भएको आरोप लगाएको छ। थारु संगठनले सरकारले घोषणा गरेको निर्वाचन कुनै पनि सर्तमा मान्न नसकिने प्रतिक्रिया दिएका छन्। सरकार गठनताका गरिएका कुनै पनि प्रतिबद्धता पालना नगरी धोका दिइएको उनीहरूको बुझाइ छ। ठूला दलले संघीयता समाप्त पार्ने षड्यन्त्र गरिरहेका छन्, थरूहट तराई पार्टीका अध्यक्ष भानुराम चौधरीले भने, स्थानीय निर्वाचन समस्याको समाधान होइन। थरूहट थारूवान संयुक्त संघर्ष समितिका प्रदेश संयोजक होरिलाल चौधरीले स्थानीय तहमा संरक्षित, आरक्षित र स्वशासित क्षेत्र नबनाई हतारमा गरिएको निर्वाचन घोषणाले द्वन्द्व बढ्न सक्ने औंल्याए। संघीयतामा केन्द्रले प्रादेशिक निर्वाचन गर्छ, प्रदेशले स्थानीय निर्वाचन, उनले भने, सरकारले सहमतिविपरीत निर्वाचन घोषणा गरेर धोका दिएको छ। थरूहटथारूवान मोर्चाले निर्वाचन घोषणविरुद्ध केही दिनभित्रै कडा आन्दोलनमा उत्रने चेतावनी दिएको छ। आन्दोलनकै लागि कैलालीकञ्चनपुरदेखि नवलपरासीसम्म गाउँ गाउँमा कार्यकर्ता परिचालन गरिएको मोर्चाले जनाएको छ। आन्दोलनको विकल्प छैन, संयुक्त थारूवानथरूहट आन्दोलनका कैलालीकञ्चनपुर संयोजक प्रभात चौधरीले भने, निर्वाचन घोषणा गरेर संघीय व्यवस्था समाप्त पार्ने गम्भीर षड्यन्त्र भइरहेको छ। ऐतिहासिक आन्दोलनले प्राप्त उपलब्धि गुम्ने किसिमले गरिएको निर्वाचनमा जान नसकिने थारू नेताले प्रस्टयाएका छन्।"
बन्दले जनजीवन कष्टकर,"भरतपुर संविधान संशोधन नगरी स्थानीय चुनाव घोषणा गरेको भन्दै संयुक्त लोकतान्त्रिक मधेसी मोर्चाले गरेको मधेस बन्दले बुधबार बाराको जनजीवन प्रभावित बन्यो। बन्दले व्यापार, व्यवसाय, शैक्षिक संस्था, उद्योग, कलकारखाना र यातायात ठप्प रहे। मोर्चाका कार्यकर्ताले ठाउँठाउँमा टायर बालेर सरकारविरुद्ध चर्का नाराबाजी गरी संविधान संशोधनको माग गरे। निजगढ, सिमरा, अमलेखगन्जलगायत ठाउँका विद्यालय तथा बजार भने खुला रहे। भैरहवामा पनि बन्दले यातायातका साधन चलेनन्। शैक्षिक संस्था र औद्योगिक प्रतिष्ठान बन्द रहे। नगर क्षेत्रमा भने बन्दको मिश्रित प्रभाव परेको थियो। जिल्लामा कुनै पनि अप्रिय घटना नभएको रूपन्देहीका एसपी रवीन्द्र धानुकले बताए। मोर्चाको बन्दका कारण नवलपरासी सदरमुकाम र दक्षिण भेगको जनजीवन प्रभावित बनेको थियो। बजार, उद्योग र कलकारखाना सबै ठप्प रहे। जिल्लाको नवलपुर क्षेत्रमा भने विद्यालय, बजार र यातायात सञ्चालन भएका थिए। कपिलवस्तुको जनजीवन पनि प्रभावित बन्यो। सदरमुकाम तौलिहवा, कृष्णनगर, चन्द्रौटा र महराजगन्ज बजारका साथै विद्यालय, कलकारखाना, उद्योग सबै बन्द रहे। बन्दले जिल्लामा यातायातका साधन सञ्चालन हुन सकेनन्। उता रौतहटमा पनि बन्दको प्रभाव परेको छ। सदरमुकाम गौरलगायत जिल्लाको गरुडा, सुकदेवचोक, बालचनपुर, बंकुलका बजार, पसल, पूर्णरूपमा बन्द रहे। बन्दकर्ताले गौरस्थित क्रान्तिचोकलगायत विभिन्न स्थानमा टायर बालेर प्रदर्शन गरेका थिए। बन्दकर्ताले जिल्ला निर्वाचन कार्यालयमा तालाबन्दीसमेत गरेका छन्। बन्दमा पनि कार्यालय खोलेको भन्दै उनीहरूले तालाबन्दी गरेका हुन्।"
पूर्वमा पनि प्रभाव,"मोरङ सरकारले स्थानीय निकायको निर्वाचन घोषणा गरेको विरोधमा संयुक्त लोकतान्त्रिक मधेसी मोर्चाले आहान गरेको मधेस बन्दका कारण बुधबार पूर्वी तराईका जिल्लाको जनजीवन पनि प्रभावित भयो। विराटनगरलगायत क्षेत्रबाट चल्ने लामो तथा छोटो दूरीका सवारी साधन चलेनन् भने शैक्षिक संस्था र उद्योग कलकारखाना पनि बन्द रहे। सप्तरी संवाददाताका अनुसार बन्दकर्ताहरूले बिहानैदेखि सदरमुकाम राजविराजसहित जिल्लाका प्रमुख बजारहरूमा प्रदर्शन गरे। अधिकांश बजार क्षेत्रका पसल बन्द भए। बन्दका कारण जिल्लास्थित शैक्षिक संस्था र कलकारखाना ठप्प रहे। पूर्वपश्चिम राजमार्ग र अन्य ग्रामीण सडकमा पनि यातायातका साधन चल्न सकेनन्। तर मोटरसाइकल सञ्चालनमा भने बन्दकर्ताले अवरोध पुर्याएनन्। सिरहा संवाददाताका अनुसार बन्दको प्रभाव त्यस क्षेत्रमा पनि पर्यो। मोर्चाको बन्दका कारण सिरहामा यातायात, कलकारखाना, बजार र शैक्षिक संस्था बन्द रहे। मोर्चा कार्यकर्ताले बुधबार लहान, गोलबजार, मिर्चैया, सदरमुकाम सिरहाका बजार, पसल बन्द गराए। यसै गरी महोत्तरी संवाददाताका अनुसार बन्दका कारण महोत्तरीको जनजीवन बुधबार प्रभावित भयो। लामो तथा छोटो दूरीका सवारी साधन चल्न नसक्दा यात्रुले सास्ती खेप्नुपर्यो। बजार, पसल र शिक्षण संस्था पनि बन्द रहे। जिल्लाका प्रमुख सडकमा मोटरसाइकल र फाट्टफुट्ट साना सवारी गुडेको देखिए पनि सार्वजनिक यातायातका साधन भने ठप्प भए। सरकारी कार्यालयमा सामान्य दिनझंै सेवाग्राहीको भीडभाड थिएन।पश्चिममा न्यूनबाँके मोर्चाले आह्वान गरेको मधेस बन्दको प्रभाव पश्चिम तराईमा न्यून देखिएको छ। बाँके, दाङ र बर्दियाका मुख्य बजार र चोकमा बन्दको खासै प्रभाव देखिएन। नेपालगन्जको सदरलाइनबाहेक अन्यत्र बजार पूरै खुलेको थियो। बिहान नचलेका छोटो दूरीका सवारीसाधन मध्याह्नपछि चले। दाङको लमही र बर्दियाको गुलरियामा आंशिक प्रभाव देखियो।"
दुई देशलाई जोड्दै,"काठमाडौं कला, संस्कृति र साहित्यमार्फत दुई देशको सम्बन्ध विस्तार गर्ने चलन नयाँ हैन। पछिल्लो समय नेपाली कला साहित्यलाई विदेशी समुदायमा पुर्याउन र विदेशी कला साहित्यका अनुभव र विशेषताबाट सिक्न अनेक कार्यक्रम हुँदै आएका छन्।दक्षिण कोरियास्थित युरेसिया कल्चर फोरमसँगको सहकार्यमा नेपाली लेखक संघले बुधबार राजधानीमा सुरु गरेको तीनदिने महोत्सव भने भिन्न देखिन्छ। कला प्रदर्शनीसँगै विभिन्न विषयमा कार्यपत्र प्रस्तुति र छलफल मात्रै हैन, एकसाथ केपप (कोरियन पप), कवितादेखि गजल वाचन र नाचगानसम्मको सेसन चलिरहेको छ। स्वास्थ्यमन्त्री गगन थापाद्वारा उद्घाटित महोत्सवको पहिलो दिन नेपाली सांस्कृतिक झाँकी, कोरियाली नृत्यसँगै आठवटा कार्यपत्र प्रस्तुत गरिए। महोत्सवमा सम्बोधन गर्दै युरेसिया कल्चर फोरमका अध्यक्ष थ्रे सिक हङले नेपाललाई पहिलेदेखि नै सगरमाथाको देश भनेर चिनेको सुनाउँदै भूगोलमा सानो भए पनि कला, साहित्य र संस्कृतिमा सानो नभएको तर्क गरे। हामी यहाँ आइपुग्दा परदेशी भूमिजस्तो महसुस नै भएन, उनी भन्दै थिए, कला, संस्कृति आदानप्रदानका लागि महोत्सव ठूलो अवसर महसुस हुँदै छ।नेपाल र नेपालीहरूको कला, साहित्य र संस्कृतिलाई चिनाउने र कोरियामा त्यसको प्रवद्र्धन गर्ने ध्येयसाथ महोत्सव गरिएको नेपाली लेखक संघका अध्यक्ष एवं प्राज्ञ श्रवण मुकारुङले दाबी गरे। एकअर्कालाई गहिरो गरी चिनाउने माध्यम कला र साहित्यभन्दा अरू हुनै सक्दैन, उनले भने, अरूलाई चिन्नु भनेको आफूलाई पनि चिनाउनु हो। साहित्यकार बीपी कोइरालाको नेतृत्वमा २००८ मै नेपाली लेखक संघको स्थापना भएको भए पनि अन्तर्राष्ट्रिय स्तरको कार्यक्रम गर्न आफूहरू बल्ल सफल भएको पनि उनले बताए।महोत्सव उद्घाटन भइरहँदा ललितकला प्रज्ञा प्रतिष्ठानकी कुलपति रागिनी उपाध्यायले स्टेजमै नेपाल र कोरियाको राष्ट्रिय फूलको चित्र कोरेकी थिइन्। कोरियाका चार कविले भने ब्याकग्राउन्ड म्युजिकसहित कोरियाली कविता प्रस्तुत गरे। महोत्सवको रस चाख्न पुगेकी तन्नेरी कवि अमृता स्मृति रचना वाचनको कोरियाली शैली देखेर दंग थिइन्। कविताको भिडियो बनाउँदा यदाकदा ब्याकग्राउन्ड म्युजिक प्रयोग भएको चाहिँ थाहा छ, उनले भनिन्, स्टेजमै प्रयोग भएको चाहिँ पहिलोपटक देखें। सांस्कृतिकसांगीतिक प्रस्तुति पहिलो दिनको विशेष आकर्षण थियो। कोरियाका तर्फबाट के पप समूह, बी एम के डान्स समूह र स्ट्रङ पप डान्स समूहले कोरियाली नृत्य प्रस्तुत गरे भने नेपालका तर्फबाट हुड्केली समूहले सुदूरपश्चिम क्षेत्रमा प्रचलित छलिया नृत्य प्रस्तुत गरेका थिए। त्यस्तै देउडा, पञ्चेबाजा, नेवार, थारू, लिम्बू, लामा, तामाङ, मगर र हुड्केली झाँकीले पनि महोत्सवलाई बहुसांस्कृतिक रंगमा ढालिदिएको थियो।कोरियाका तर्फबाट फोरमका सचिव क्यो दोग सुङ, प्रा क्वाक हयो ग्योन, प्रा वु हान योङ र प्रा के गिल सुनले कोरियाको धर्म, संस्कृति र साहित्यबारे कार्यपत्र प्रस्तुत गरे। नेपालका तर्फबाट त्रिरत्न मानन्धर, नारायण चालिसे, डा गोविन्दराज भट्टराई र डा कुमारप्रसाद कोइरालाले नेपाली साहित्यका अनेक आयामबारे कार्यपत्र प्रस्तुत गरे।महोत्सव शुक्रबारसम्म चल्नेछ।"
कला साहित्य उत्सव आजदेखि,"तीनदिने उत्सवमा नेपाल तथा भारतका साहित्य, कला र राजनीतिक क्षेत्रका हेभिवेट हरू सहभागी हुनेछन्। उनीहरूले पाठकसँगै प्रत्यक्ष अन्तरसंवाद गर्नेछन्। रिडर्स झापाका अध्यक्ष उज्ज्वल प्रसार्इं भन्छन्, राजधानी र मोफसलको खाडल पुर्नु साहित्य उत्सवको ध्येय हो। साहित्यिक कुम्भमा दुई दर्जनभन्दा बढी शीर्षकमा अन्तरक्रियात्मक छलफल गरिनेछ। उत्सवमा साहित्यिक, प्राज्ञिक, कला, नाटक र सांस्कृतिक विषयमा अलगअलग सत्रहरू सञ्चालन गरिनेछन्।पहिलो दिन दस विषयमा प्यानल डिस्कसन हुनेछ। समाजवाद उन्मुख संविधानको चिरफार शीर्षकमा प्रा चैतन्य मिश्रले किनोट स्पिच दिनेछन्। नेपालको वित्तीय नीति शीर्षकमा पूर्वगभर्नर युवराज खतिवडा र दक्षिण एसियामा बौद्धिक परम्परा शीर्षकमा सीके लालको सम्भाषण रहनेछ। नेपाली कम्युनिस्ट आन्दोलनमा झापा विद्रोह शीर्षकमा माले अध्यक्ष सीपी मैनाली, रविन कोइराला र अभिजित मजुमदारले छलफल गर्नेछन्। वैदेशिक सहयोग र लोकतन्त्रको संकट शीर्षकमा डा देवेन्द्रराज पाण्डेसँग भाष्कर गौतमले संवाद गर्नेछन्।उत्सवमा पुस्तक मेला, देही आर्टको कला प्रदर्शनीका साथै परिवर्तन थिएटरले तयार पारेको सुकुम्बासी राजा नाटक मञ्चन गरिने उत्सव संयोजक दामोदर ढुंगेलले जनाए। उनका अनुसार स्ल्याम पोयट्री, कविता, गजल वाचनसमेत आयोजना हुनेछन्। अन्तिम दिन संगीतकार गणेश रसिकको एकल साँझ आयोजना गरिनेछ। स्थानीय गायक रोहित खपांगीले उनलाई साथ दिनेछन्।"
महयात्रा शुक्रबारदेखि,"काठमाडौं हास्य कलाकारद्वय मदनकृष्ण श्रेष्ठ र हरिवंश आचार्यसहित १० जनाको टोलीले शुक्रबारदेखि मुलुकका १० सहरमा प्रहसन देखाउने भएको छ। होटल एसोसिएसन अफ नेपाल (हान) सँगको सहकार्यमा हुन लागेको यो कार्यक्रम १३ गते पोखरामा सुरु भई फागुन २४ गते धरानमा टुंगिनेछ।आन्तरिक पर्यटन प्रवद्र्धन गर्ने उद्देश्यले हुन लागेको महयात्रा १४ गते भैरहवा, १६ गते धनगढी, १७ गते महेन्द्रनगर, १८ गते नेपालगन्ज, १९ गते बुटवल, २० गते सौराहा, २२ गते विराटनगर र २३ गते बिर्तामोडमा टुंगिने हानद्वारा जारी विज्ञप्तिमा जनाइएको छ। यो यात्रामा मह जोडीलाई नरेन्द्र कंसाकार, किरण केसी, शिवहरि पौडेल, मोहित आचार्य, यमन श्रेष्ठ, राजाराम पौडेल, माण्डवी त्रिपाठी र रुविना अधिकारीले साथ दिनेछन्। यो कार्यक्रमबाट संकलित रकम क्षेत्रीय होटल संघहरूले यसै क्षेत्रमा लाग्नेहरूको क्षमता अभिवृद्धि, तालिम, छात्रवृत्तिलगायतमा खर्च गर्नेछन्।"
कतै प्रविधि कतै मन,"काठमाडौं ह्वाइट पेपरमा टाँसिएका सिद्रा माछा। सिसाको पारदर्शी डब्बामा क्यानभासजस्तै बनाएर सजाइएको कोरियाली चित्रकारको कला हेरेपछि बुधबार धेरैजसो नेपाली कलापारखीले अनौठो माने।नेपाल प्रज्ञा प्रतिष्ठान यति बेला कोरियामय बनेको छ। द्विदेशीय कला साहित्य महोत्सव क्रममा ५४ नेपाली र ९६ कोरियाली चित्रकारका सिर्जना एकै थलोमा प्रदर्शनी भइरहेका छन्। चित्रकारहरूले आआफ्नो थिम र क्रिएसनमा आफूमा अभिव्यक्त त गरेकै छन्, त्यसबाहेक कलालाई दुई देशबीचको सांस्कृतिक सम्बन्ध मजबुद बनाउने माध्यमको रूपमा ती सिर्जनाहरू प्रस्तुत छन्। चित्रकार महेश आचार्यले दुवै देशको कला सिर्जना गर्ने शैली, मनोभाव, अवस्था र कलाको विकसित रूप बुझन् प्रदर्शनी अति उपयुक्त हुने बताए। अर्का चित्रकार नरबहादुर बीकेले कोरियाली कलाकारको रंग छनोटमा खुसी, उमंग, सकारात्मक सोच र आशा भेटिएको सुनाए। कोरियाली कलाकारले प्रविधिको बढी प्रयोग सहायता लिएका छन्। प्रविधि र विकासको चुलीतिर उक्लिरहेको कोरियाली समाजको प्रतिबिम्व चित्रकै माध्यमबाट पनि अभिव्यक्त भएको महसुस हुन्छ। चित्रकार रोशन प्रधानले अबको कला प्रविधिबिना सम्भव नहुने तर्क राखे।युवाहरू एक झुन्ड भएर विभिन्न सामग्री जडान गरिएका चित्र नियाल्दै थिए। चित्रकार किम जी वोनका चित्र कुनै रंगमा आधारित थिएनन्। उनले सबैमा कुनै न कुनै धातु जडान गरेर बेग्लै क्यानभास बनाएकी थिइन्। कानको झुम्का, माछा, फलामका टुक्रालगायत धातुको सुन्दर संयोजनमा उनले समुद्री जनजीवन र मानव सभ्यताको सम्बन्ध प्रस्टयाएकी थिइन्। उनका कलाकृति नियाल्नेको भीड लोभलाग्दो देखिन्थ्यो। नेपाली चित्रकारका कलाकृतिचाहिँ प्रविधिको हिसाबले कमजोर लाग्थे। उनीहरूले आफ्नै मनोभावलाई रंगमा मौलिक ढंगले उतार्ने प्रयास गरेका थिए। लालकाजी लामाले बौद्ध दर्शनको परिवेशमा धार्मिक सहिष्णुताको महत्त्व दर्साउन हरेक जातजाति र धर्म अंकित आकृति एकै ठाउँ कोरेका छन्। प्रदर्शनीमा किरण मानन्धर, रागिनी उपाध्याय, जीवन राजोपाध्याय, केके कर्माचार्य, मुकेश मल्ल, रमेश खनाल, एनबी गुरुङ, ज्योतिप्रकाश बीके, एरिना ताम्राकार, अरुणा हिङमाङ, सुनीता रानालगायतका सिर्जना छन्।ललितकलाको माध्यमबाट दुई देशलाई जोड्ने प्रयत्न स्वरूप प्रदर्शनी गरिएको उपसमिति संयोजक धनबहादुर याख्खाले जनाए। प्रदर्शनी शुक्रबारसम्म चल्नेछ।"
एउटै मञ्चमा ६७ नाटक,"इटहरी योपटक सुमेरु कला केन्द्रले सुनसरीमा एउटै मञ्चमा ६७ नाटक मञ्चन गरायो। त्यो पनि गाउँगाउँका शिक्षक र विद्यार्थीबाट गाउँकै विषयहरूमा। पुसको पहिलो साता गाउँगाउँका १ सय ४ विद्यालयका ३ सय ५९ जनालाई नाकट लेखन र अभिनयको तीनदिने प्रशिक्षण दिइएको थियो। अन्तरविद्यालय नाटक उत्सव सुमेरु कला सरोवरले पहिले गाउँमा प्रशिक्षणका रूपमा गरेको थियो। मुख्य प्रशिक्षक वरिष्ठ रंगकर्मी लेखक तथा निर्देशक बद्री अधिकारी, सहायक प्रशिक्षकमा राजिनश्री आचार्य र सरभी सापकोटा थिए। कार्यक्रमको संयोजन युवराज लुइँटेलले गरेका थिए।तिनै प्रशिक्षार्थीले फागुन पहिलो सातादेखि प्रतियोगितात्मक रूपमा सात दिनसम्म इटहरीको लाइन्स भवनमा कौशल प्रदर्शन गरेका हुन्। सात दिनमा ६७ नाटक मञ्चन गरिए। नाटक मञ्चनको सुरुवात प्रा अभि सुवेदीले गरेका थिए। १० नाटक उत्कृष्ट ठहरिए। छात्र र छात्रा गरी ५५ जना उत्कृष्ट घोषित भए। निश्चल पराजुली, सुगम दुलाल, सुवास निरौला, एन्ड्रिक विक, सुमन कटुवाल, सोफिया राई, करिना चौधरी, पुस्तिका भण्डारी, पुजन श्रेष्ठ र बादल केसीले ५५ हजार रुपैयाँ पुरस्कार स्वरूप पाए। उत्कृष्ट नाटक लेखन र निर्देशन गर्ने पाँच जनालाई सम्मान तथा पुरस्कृत गरियो। यो मञ्चले नेपाली नाटय क्षेत्रलाई ५० वर्ष पुग्ने कलाकार, निर्देशक र लेखक जन्माएको छ, समापन अवसरमा वरिष्ठ रंगकर्मी हरिहर शर्माले ५३ वर्षअघिको आफ्नो नाटय यात्रा सम्झँदै भने, यो मञ्चले धेरै हरिहर शर्मा जन्माएको छ। ठूला घर, फराकिला सडक बनेर मात्र देश समृद्ध हुँदैन। देशको समृद्धिको मापक त्यो देशको कला संस्कृति पनि हो।सांस्कृतिक संस्थान (नाचघर) का महाप्रबन्धक राजेश थापाले डाक्टर, पाइलट, इन्जिनियरजस्तै कलाकार हुनु पनि प्रतिष्ठित पेसा हो भन्दै यसमा लाग्दा पनि दाम र इज्जत दुवै कमाउन सकिने बताए।"
उत्तर कोरियाली दूतावासका कूटनीतिज्ञलाई खोज्दै प्रहरी,"क्वालालम्पुर मलेसियाली प्रहरीले किम जोङ नामको हत्याको अनुसन्धानका क्रममा उत्तर कोरियाली दूतावासका द्वितीय सचिवलाई खोजी सूचीमा राखेको छ। क्वालालम्पुरमा बुधबार आयोजित पत्रकार सम्मेलनमा मलेसियाली प्रहरी प्रमुख खालिद अबु बकरले तीन शंकास्पद उत्तर कोरियाली नागरिकको खोजी गरिरहेको जनाएका हुन्। तीन जनामा उत्तर कोरियाली दूतावासका द्वितीय सचिव हयोन क्वाङ सङ, उत्तर कोरियाली विमान कम्पनी कोर्योमा कार्यरत किम उक र री जी यू नामका व्यक्ति रहेको बताइएको छ। तिनीहरू अझै पनि मलेसियामै रहेको प्रहरीको आशंका छ। प्रहरी प्रमुख बकरले द्वितीय सचिव क्वाङ सङसहित अन्य उत्तर कोरियाली नागरिकसँग सोधपुछका लागि स्वीकृति दिन आग्रह गर्दै राजदूतलाई पत्र लेखेका छन्। अनुसन्धानमा राजदूतले सहयोग नगरे जबर्जस्ती रूपमा उपस्थित गराउने चेतावनी पनि उनले दिएका छन्। उत्तर कोरियाली दूतावासले भने प्रहरीको यो भनाइलाई आक्रोशपूर्ण रूपमा अस्वीकार गरेको छ। दूतावासले विज्ञप्ति जारी गरी पक्राउ परेकी महिलाको हातमा भएको वस्तु विषालु पदार्थ नभएको पुष्टि भइसकेको उल्लेख गर्दै हिरासतमा रहेका निर्दोष महिलाहरू र उत्तर कोरियाली नागरिकलाई तत्काल रिहा गर्न आग्रह गरेको छ। मलेसियाली प्रहरी अधिकारीहरूका अनुसार शंकास्पद मानिएका अन्य चार उत्तर कोरियाली नागरिक भने स्वदेश फर्किसकेका छन्। री जोङ चोल नामका एक उत्तर कोरियाली भने मलेसियाको हिरासतमा छन्। शवगृह फोर्ने प्रयासयसैबीच, यसै साताको सुरुमा किम जोङ नामको शव राखिएको शवगृह फोर्ने प्रयास भएको पनि स्थानीय अखबारहरूले जनाएका छन्। यो घटनापछि शवगृहको सुरक्षा बढाइएको छ। प्रहरी प्रमुख अबु बकरको भनाइ उद्धृत गर्दै स्थानीय अखबार मलाय मेलले उल्लेख गरेको छ, कसैले अस्पतालको शवगृह फोर्ने प्रयास गरेको हामीले थाहा पाएका छौं, त्यसैले हामीले पूर्वसावधानी अपनाएका छौं।"
१८ वर्षपछि जेलबाट छुटे पत्रकार,उज्वेकिस्तान उज्वेकिस्तानका पत्रकार मुहम्मद बेक्जानोभ १८ वर्ष जेलमा बिताएपछि बुधबार रिहा भएका छन्। पूर्व राष्ट्रपति इस्लाम कारिमोभको हत्या प्रयासको आरोपमा उनलाई जेल सजाय दिइएको थियो। जेलमा रहँदा आफूलाई यातना दिइएको उनले बताएका छन्। बेक्जानोभको रिहाइले सरकारी नीति परिवर्तनको संकेत दिएको विश्लेषण गरिएको छ। गत डिसेम्बरमा राष्ट्रपति शाभ्कात मिर्जियोयेभले सत्ता सम्हालेपछि यो परिवर्तन आएको हो। बेक्जानोभ विश्वमै सबैभन्दा लामो समय जेलमा बिताउने पत्रकार भएको उनका मित्रहरूले बताएका छन्।
नाला निर्माणमा भारतीय अवरोध,"कञ्चनपुर स्थानीयले नालामा ह्युमपाइप राख्न खोज्दा भारतीय सीमा सुरक्षा बल (एसएसबी) ले अवरोध गरेको छ। ह्युमपाइप राख्ने ठाउँ दशगजामा पर्ने भन्दै निर्माणमा अवरोध पुर्याएको हो।जिल्लाको दक्षिणी पुनर्वास नगरपालिका८ कार्गिल डाँडास्थित एउटा नालामा ह्युमपाइप राख्न खोज्दा विवाद भएको थियो। एसएसबीले दशगजामै ह्युमपाइप राख्न लागेको भनेर अवरोध गर्यो, सुरक्षा निकाय टोलीसहित त्यहाँ पुगेर फर्केका सहायक प्रमुख जिल्ला अधिकारी प्रेमसिंह कुँवरले भने, २ सय नम्बर सीमास्तम्भ हराएकाले त्यहाँ विवाद देखिएको हो।उनका अनुसार भारतीय पक्षले सय मिटर नेपालतर्फ सीमास्तम्भ रहेको दाबी गरिरहेका छ। तर, स्थानीयले अहिले ह्युमपाइप राख्ने काम भइरहेको स्थानभन्दा सय मिटर टाढा स्तम्भ रहेको बताएका छन्। पहिलो दिनको छलफलमा सीमा एकिन नहुँदासम्म ह्युमपाइप राख्न नदिने भनेका थिए। तर, दोस्रो दिन भने काम गर्न दिने भएका छन्, कुँवरले भने, यस विषयमा केन्द्रमा पनि कुरा भएको छ, छिट्टै सीमा पहिचान गर्न टोली आउन सक्छ। सीमा विवाद आएपछि सोमबार र मंगलबार दुवै पक्षका सुरक्षा निकायका बीचमा सोही ठाउँमा छलफल भएको थियो। छलफलमा भारत उत्तरप्रदेश खिरिका सहायक जिल्लाधिकारी सादाव अस्लम, एसएसबी ४९ बटालियनका कमान्डेन्ट दिलवाग सिंह सहभागी थिए। नेपालबाट सहायक प्रजिअ कुँवरसँगै जिल्ला प्रहरी प्रमुख एसपी प्रकाशबहादुर चन्द, सशस्त्र प्रहरीको सीमा सुरक्षा कार्यालय (सिसुका) का डीएसपी करनसिंह धामी र नापी कार्यालय प्रमुख मानबहादुर चन्द लगायत छलफलमा पुगेका थिए। मुलुकका विभिन्न ठाउँमा देखिएको सीमा विवाद टुंग्याउन दुवै देशको संयुक्त टोली पूर्वबाट विभिन्न जिल्लामा काम गर्दै आइरहेको छ। केन्द्रबाट तत्काल दुवैतर्फको टोली आउन पनि समय लाग्ने भएकाले भारतीय पक्ष पनि काम गर्न दिन सहमत भएको कुँवरले बताए।"
विद्यार्थी आन्दोलित,"कञ्चनपुर सुदूरपश्चिम विश्वविद्यालय अन्तर्गतका इन्जिनियरिङ विद्यार्थी फेरि आन्दोलनमा उत्रेका छन्। एक वर्षदेखि विभिन्न माग राख्दै आएका विद्यार्थी मंगलबारदेखि विश्वविद्यालयको कार्यालयमा तालाबन्दीसँगै धर्ना बसिरहेका छन्। व्यवस्थित ल्याब, आवश्यकताअनुसार कक्षाकोठा र विषयगत प्राध्यापकहरूको व्यवस्था हुनुपर्ने विद्यार्थीको माग छ। माग सम्बोधन नभए अनशन बस्ने उनीरूले चेतावनी दिएका छन्।अब हाम्रा माग पूरा नभएसम्म आन्दोलन रोकिँदैन बुधबार आफ्ना मागबारे जानकारी दिन विश्वविद्यालय परिसरमा आयोजित पत्रकार सम्मेलनमा इन्जिनियरंग संकायअन्तर्गत दोस्रो सेमेस्टरमा अध्ययनरत विवेक पन्तले भने, पटकपटक आन्दोलन र सहमति गर्दासमेत विश्वविद्यालयका पदाधिकारीहरूले बेवास्ता गरे, अब माग पूरा नभएसम्म कुनै सहमति पनि गरिने छैन। इन्जिनियरिङमा छैठौं र जनरल साइन्स तथा सीएसआईटीका ४४ वटा सेमेस्टरका विद्यार्थीहरूका लागि ३ वटा मात्रै कक्षाकोठा छुटयाइएको विद्यार्थीहरूले बताए।"
छोरीले गरिन् किरिया,रुकुम परम्परागत मान्यतालाई तोड्दै जाङकी एक युवती बाबुको किरिया बसेकी छन्। जाङ७ की २५ वर्षीया पवी नेपाली बाबुको काजकिरियामा सहभागी भएकी हुन्। बाबु परबहादुरको मृत्यु भएपछि दाजुभाइ नभएकी पवी आफंैले काजकिरिया गर्न भनेर अघि सरेकी थिइन्। अन्य आफन्त तथा गाउँलेले काजकिरिया गर्ने मान्छे खोज्ने सल्लाह गरिरहँदा पवीले आफू काजकिरिया गर्ने बताएकी थिइन्। छोरीले काजकिरिया गर्ने भनेपछि गाउँलेले पनि सहमति दिएका थिए। उनका बाबु परबहादुरको मनाङबाट फर्कंदै गर्दा फागुन ६ गते बाटोमै मृत्यु भएको थियो।
इन्धन सहज बनाउन समितिको निर्देशन,"काठमाडौं संसद्को उद्योग वाणिज्य तथा उपभोक्ता हित सम्बन्ध समितिले स्थानीय तह निर्वाचनअघि इन्धन आपूर्तिमा समस्या हुन नदिन आपूर्ति मन्त्रालयलाई निर्देशन दिएको छ। सरकारले निर्वाचन मिति घोषण गरेलगत्तै तराई केन्द्रित राजनीतिक दलले आन्दोलन घोषणा गरेपछि समितिले यस्तो निर्देशन दिएको हो। ट्यांकर ढुवानी व्यवसायीले निजी माग पूरा गराउन दबाबस्वरूप शुक्रबार गरेको हडतालले पम्पमा लाइन भएपछि आपूर्तिमा ध्यान दिन मन्त्रालयलाई निर्देशन दिएको हो। पेट्रोलियम पदार्थको सहज आपूर्तिमा देखापरेको समस्यालाई गम्भीरतापूर्वक लिई समाधान गर्नतर्फ अविलम्ब पहल गरी उपभोक्ताको हितमा राज्यको भूमिकालाई प्रभावकारी बनाउनेतर्फ कार्य गर्न, गराउन आपूर्ति मन्त्रालयलाई निर्देशन दिन्छ, बुधबार भएको छलफलमा समितिका सभापति भीष्मराज आङदाम्बेले भने, उद्योगी व्यवसायी र ढुवानी व्यवसायीको समस्यालाई पनि सहजीकरण गर्नुपर्छ। राज्यलाई बन्दी र कमजोर बनाउने काम कुनै निकायबाट गर्न नहुने उनले बताए। कुनै निकायबाट अविश्वास भए छलफलको माध्यमबाट समस्या समाधान गर्नुपर्छ। राज्यको भूमिका सहज बनाउनु हो, उनले भने। भारतबाट पर्याप्त मात्रामा इन्धन आयात भए पनि ट्यांकर व्यवसायीले एकदिन ढुवानी अवरोध गर्दा करिब ३४ दिनसम्म बजार प्रभावित भएको थियो। आयल निगमले दैनिक मागको दोब्बर इन्धन वितरण गरेको दाबी गरे पनि बजारमा अभाव देखिएको थियो। सर्वसाधारणहरू आत्तिएर पम्पमा लाइन बढेको थियो। तराईमा आन्दोलन हुने हल्लाले पनि समस्या परेको थियो। आयल निगमले पनि बजारमा देखिएको समस्याको मुख्य कारण त्रास रहेको दाबी गरेको छ। बन्द हडताल हुने त्रासले सर्वसाधारणले मौज्दात गर्दा सन्तुलन बिग्रिएको निगमको भनाइ छ। निर्वाचनअघि इन्धनमा थप समस्या हुने आकलन गर्दै समितिले मन्त्रालयलाई निर्देशन दिएको हो। छलफलको क्रममा सांसदहरूले पनि आपूर्तिमा विशेष ध्यान दिनुपर्ने बताएका थिए। इन्धन अत्यवश्यक पदार्थ भए पनि हडताल भएको छ। इन्धन आपूर्तिमा थप अभाव हुन सक्छ। उपभोक्ताले पुन: इन्धनमा सास्ती झेल्नपर्ने अवस्था आउन सक्छ, सांसद सुभासचन्द्र ठकुरीले भने, सिन्डिकेट तोड्न गृह, अर्थ मन्त्रालयसँग छलफल गरी सरकारले नै ट्यांकर, बुलेट खरिद गर्नुपर्छ।सांसद मनकुमार गौतमले इन्धन दैनिक जीवनसग सरोकार राख्ने हुँदा कब्जामा लिने, अप्ठ्यारो अवस्था बन्द गर्न नहुने बताए। यस्तो अवस्थालाई नियन्त्रण गर्न राज्यको उपस्थिति देखाउनुपर्ने बताए। बन्द हडताल नियन्त्रण गर्न ऐन कानुन तत्काल परिमार्जन गरी कारबाही हुनुपर्छ, उनले भने। सांसद राज्यलक्ष्य श्रेष्ठले पनि नाकामा बन्द हडताल गर्नेलाई कानुनी दायरामा ल्याउनुपर्ने बताइन्। नाकाबन्दी भएको एक वर्ष बित्दासमेत निगमले इन्धनको भण्डार नबढाएकामा आक्रोश पोखिन्। बन्द हडताललगायत समस्याबाट सर्वसाधारणलाई मुक्ति दिन दु्रतमार्गबाट एउटा भए पनि भण्डारण बनाउनुपर्ने बताइन्। सांसद भेषकुमारी रावतले इन्धनमा कृत्रिम अभाव भएको बताइन्। कालोबजारीहरू अभाव बनाउन लागिपरेका छन्। यसतर्फ सरकारले ध्यानदिनु जरुरी छ, उनले भनिन्, नियमन गर्ने निकायहरू छन्। सर्वसाधारणलाई अनुभूति दिनुपर्छ। अर्का सांसद शम्भुलाल श्रेष्ठले पनि इन्धन आवश्यक वस्तु भएकाले बन्द हडताल र कार्टेलिङबाट मुक्त गर्नुपर्ने बताए। सांसदहरूको प्रश्नको जवाफ दिँदै आपूर्ति सचिव प्रेमकुमार राईले मापदण्डअनुसार सञ्चालन नभएका पम्पहरू बन्द गर्न खोजे माथिल्लो निकायबाट दबाब भएको बताए। इन्धन आपूर्तिमा कुनै समस्या नभएको उनले दाबी गरे। तर, संविधान संशोधन नभए आन्दोलन गर्ने घोषणा भएपछि सर्वसाधारण र आयोजनाहरूले मौज्दात राख्नमा जुटेको उनको दाबी छ। भारतीय आयल निगमले मागअनुसारको इन्धन उपलब्ध गराएकाले आत्तिनुपर्ने कुनै कारण नभएको बताएको छ। आइतबार भारतमा बिदा हुन्छ। तर, लोड दिन पहल गरिरहेका छौं। शुक्रबार शनिबार सार्वजनिक बिदा भए पनि थानकोट डिपोबाट पनि इन्धन वितरण गर्छौं, उनले भने। गत वर्षको तुलनामा इन्धनको माग बर्सेनि बढ्दै गएकाले मौज्दात राख्न नसकिएको उनले बताए। इन्धनको माग प्रत्येक महिना बढेको छ। भारतबाट जति आयात हुन्छ, सोहीअनुसार बिक्री भएको छ, उनले भने, जसले गर्दा पर्याप्त मौज्दात राख्न सकेका छैनौं। ट्यांकर व्यवसायीका कारण भएको समस्या बिस्तारै सहज भएको उनले दाबी गरे। व्यवसायीहरू अराजक बन्दै गएकाले बन्द धर्ना गर्दा जेल हाल्नुपर्ने उनले बताए। अब राज्य बलियो हुनुपर्छ। आवश्यकताअनुसार हस्तक्षेप गर्नुपर्छ, उनले भने, बन्द धर्ना गर्दा जेल हाल्नुपर्छ।निगमका प्रबन्ध निर्देशक गोपाल खड्काले व्यवसायीसँगको मतभेद अन्त भएकाले अब ढुवानीमा समस्या नहुने बताए।आयोजनाका कामहरू सुरु भएकाले पनि इन्धनको माग बढेको उनले बताए। समितिले पेट्रोलियम पदार्थको भण्डारण क्षमता बढाउने कार्यमा सार्वजनिक जग्गा प्राप्ति गर्ने प्रभावकारी रूपले कार्य गर्दै प्रादेशिक रूपमा स्थापना गरिने भण्डारण स्थलको जग्गा प्राप्तिलगायत यससम्बन्धी हालसम्म भए गरेको कामकारबाहीको सम्पूर्ण विवरण ५ दिनभित्र उपलब्ध गराउन पनि मन्त्रालय र निगमलाई निर्देशन दिएको छ।"
सर्वसाधारण र बैंक सहकारीको मुख ताक्दै,"काठमाडौं तरलता व्यवस्थापनका लागि राष्ट्र बैंकले ऋण प्रवाहमा कडाइ गरेपछि सर्वसाधारणसँगै बैंक वित्तीय संस्थाले समेत सहकारी संस्थाहरूको मुख ताक्न थालेका छन्। खासगरी राष्ट्र बैंकले अनुत्पादक मानेका घरजग्गा, सवारी साधन, सेयर कर्जाका लागि ऋण लिन सर्वसाधारणहरू सहकारी संस्थामा जान थालेका हुन्। बैंक वित्तीय संस्था भने निक्षेप माग्न सहकारी धाइरहेका छन्। लगानीयोग्य रकम कम भएपछि सीसीडी रेसियोमा परेका समस्या निराकरण गर्न बैंक तथा वित्तीय संस्थाले सहकारी संस्थासँग हारगुहार गर्न थालको हुन्। पछिल्ला केही सातायता सहकारी संस्थामा ऋण लिन आउने सर्वसाधारण र निक्षेप माग्न आउने बैंक तथा वित्तीय संस्थाको संख्या बढेको नेपाल बचत तथा ऋण केन्द्रीय सहकारी संघ (नेफ्स्कुन) का प्रमुख कार्यकारी अधिकृत शिवजी सापकोटाले बताए। संस्थाको निर्णय पछि गरेपनि हुन्छ, पहिले हाम्रो बैंकमा खाता खोलिहाल्नुस् भन्ने बैंकहरू धेरै छन्, उनले भने, ऋण माग्न आउने सर्वसाधारण ग्राहकको संख्या पनि बढेको छ। तर, वास्तविक अवस्थाभन्दा धेरै हल्ला भएको उनले जनाए।आक्रामक ढंगले लगानी गरेकै कारण वित्तीय प्रणालीमा तरलता अभाव भएपछि उत्पन्न भएको समस्या समाधानका लागि अनुत्पादक क्षेत्रमा लगानी नगर्न राष्ट्र बैंकले बैंक तथा वित्तीय संस्थालाई यसअघि नै निर्देशन दिएको थियो। यस्तै, मंगलबार मौद्रिक नीतिको अर्धवार्षिक समीक्षामार्फत निजी सवारी साधन खरिदका लागि दिइने कर्जामा ५० प्रतिशतको सीमा लगाएको छ भने ओभर ड्राफ्ट कर्जामा पनि कडाइ गरेको छ। सोही कारण बैंक तथा वित्तीय संस्थाले घरजग्गा, सवारी साधन, सेयर कर्जालगायत क्षेत्रमा ऋण प्रवाह रोकेका छन्। यसरी बैंकबाट ऋण नपाएपछि सर्वसाधारणहरू सहकारी संस्था धाउन बाध्य भएका हुन्। बैंक तथा वित्तीय संस्थाको प्राथमिकतामा नपरेका क्षेत्रका लागि कर्जा लिन सर्वसाधारणहरू सहकारी संस्थामा जानु स्वाभाविक भएको डेभलपमेन्ट बैंकर्स संघका अध्यक्ष कृष्णराज लामिछानेले बताए। सहकारी संस्थाहरूले पहिलेदेखि नै सहकारीमा बचत राख्दै आएको बताउँदै उनले भने, तरलता अभाव भएको समयमा व्यवसाय बढाउन केही बैंक तथा वित्तीय संस्थाहरूका कर्मचारी सहकारी संस्थामा बचतका लागि आग्रह गर्न गए होलान्। त्यसैलाई अन्यथा मान्न हुँदैन। यो पनि सामान्य र स्वाभाविक प्रक्रिया हो। यस्तै, बैंक तथा वित्तीय संस्थाले पनि निक्षेपमा १२१३ प्रतिशत ब्याज दिन थालेपछि सहकारी संस्थाको बचत वित्तीय संस्थामा जान थालेको एक बचत तथा ऋण सहकारीका प्रमुख कार्यकारी अधिकृतले बताए। १५ देखि २० प्रतिशत बचत बैंक तथा वित्तीय संस्थामा गइसकेको छ, उनले भने, केही ठूला निक्षेपकर्तालाई बैंकहरूले उच्च ब्याज दिने प्रलोभन देखाउँदै निक्षेप तानिरहेका छन्। हाल बचत तथा ऋण सहकारी संस्थाले निक्षेपमा औसत ७ देखि १३ प्रतिशतसम्म ब्याज दिँदै आएका छन्। यो बैंकहरूको मुद्दती निक्षेप बराबर नै हो। तर, सहकारी संस्थाको तुलनामा बैंक तथा वित्तीय संस्थामा रकम राख्दा बढी सुरक्षित हुने, २ लाख रुपैयाँसम्म बिमा हुनेलगायत कारण ग्राहकले सहकारीबाट झिकेर बैंकमा राख्न लागेको उनले बताए। सहकारी विभागको तथ्यांकअनुसार हाल करिब १४ हजार बचत तथा ऋण सहकारी संस्था (साकोस) मा मात्र करिब ३ खर्ब रुपैयाँ बचत छ। त्योमध्ये केही रकम बैंक तथा वित्तीय संस्थामा बचतका रूपमा रहे पनि बाँकी सहकारीमै रहन्छ। त्यो बचत तान्नका लागि बैंकहरूले सहकारी ताक्न थालेको ती अधिकारीले बताए। बैंकहरूले धेरै ढिपी गर्न थालेपछि सहकारीहरूले ब्याजदरमा बार्गेनिङ सुरु गरेका छन्, उनले भने। यसरी आग्रह गर्नेहरूमा वाणिज्य बैंकभन्दा विकास बैंक र वित्त कम्पनीहरू रहेको स्रोतले जनाएको छ। राष्ट्र बैंकको निर्देशनअनुसार वाणिज्य बैंकहरूले कुल निक्षेपको ५० प्रतिशतभन्दा धेरै संस्थागत निक्षेप राख्न पाइँदैन। अघिल्लो आर्थिक वर्षमा यस्तो अनुपात ६० प्रशितत थियो। राष्ट्र बैंकले चालु आर्थिक वर्षको मौद्रिक नीतिमार्फत यस्तो व्यवस्था गरेको हो। पहिलेदेखि नै सहकारीको पैसा कुनै न कुनै माध्यमबाट बैंकिङ प्रणालीमै रहेकाले अहिले बैंकहरू निक्षेप माग्न जानुपर्ने अवस्था नरहेको बैंकर्स संघका कार्यकारी सदस्य भुवन दाहालले बताए। मलाई त्यस्तो लाग्दैन, अधिकांश सहकारी संस्थाहरूसँग सानो पुँजी छ। त्यसमध्ये पनि धेरै केही रकम बैंक तथा वित्तीय संस्थामै रहेको हुन्छ, उनले भने। तरलता अभाव बढ्दै गएपछि बैंक तथा वित्तीय संस्था जसरी भए पनि बचत बढाउने ध्याउन्नमा छन्। यसकारण सहकारीको निक्षेप तान्न सक्दो प्रयास गरिरहेको स्रोतले जनाएको छ।"
विराट एक्स्पो सुरु,"मोरङ कृषि र औद्योगिक उत्पादनको जानकारी र प्रवद्र्धनका लागि विराटनगरमा आयोजित प्रदर्शनी मेला विराट एक्स्पो२०७३ बुधबारदेखि सुरु भएको छ। उद्योग संगठन मोरङको आयोजनामा एक सातासम्म चल्ने एक्स्पोको ऊर्जामन्त्री जनार्दन शर्माले उद्घाटन गरे।उद्घाटनका अवसरमा मन्त्री शर्माले मुलुकमा औद्योगिकीकरणका लागि ऊर्जा चाहिने बताए। मन्त्री शर्माका अनुसार विराटनगरको औद्योगिक क्षेत्रलाई नियमित विद्युत् उपलब्ध गर्ने उद्देश्यले अरुण र तमोर परियोजनालाई सरकारले मुख्य प्राथमिकता दिएको हो। उद्योग वाणिज्य महासंघका अध्यक्ष पशुपति मुरारकाले पछिल्लो दुई दशकयता विराटनगरमा औद्योगिक पूर्वाधार खस्कँदै जाँदा यहाँको औद्योगिक विकास सुस्त भएको गुनासो गरे। अध्यक्ष मुरारकाले ऊर्जा र श्रम समस्यासहित तरलता र राजनीतिक संक्रमणले विराटनगरको औद्योगिक गतिविधि संकटमा परेको बताए। उद्योग संगठनका अध्यक्ष मुकेश उपाध्याय र मोरङ व्यापार संघका अध्यक्ष पवन सारडाले औद्योगिक प्रदर्शनीका लागि स्थायी थलोको अभावले यस क्षेत्रमा उत्पादन हुने कृषि र औद्योगिक उत्पादनको प्रचारप्रसार हुन नसकेको उल्लेख गर्दै स्थायी प्रदर्शनीका लागि जमिन उपलब्ध गराई दिन सरकारसँग माग गरे। एक्स्पोमा भारत, बंगलादेश र चीनका २ सय ५४ वटा औद्योगिक उत्पादन र कृषि उपजका स्टल छन्।मेलामा कृषि औजारदेखि माउन्टेन फ्लाइटसम्ममेलामा प्रदर्शनीका लागि राखिएको कृषि उपकरणका बारेमा जानकारी लिने धेरै रहेका छन्। एभरेस्ट सर्जिकल पोखराले टर्कीमा बनेको गाई दुहुने मेसिन, पशु आहार बनाउने मेसिन, गाईवस्तुलाई ओछ्याउने म्याट, दूध ओसार्ने क्यान इत्यादि मेसिनलगायतको उपकरण प्रदर्शनीका लागि राखेको छ। मेलामा कृषि संसार नेपाल बिर्तामोड, झापा, कुवेर एन्ड सन्स इटहरीले धान काट्ने, धान रोप्ने, खेत जोत्नेलगायतको कृषि औजार प्रदर्शनीका लागि राखेको छ। यस्तै, मेलामा गोल्छा अर्गनाइजेसनको हुलास मोटर्सले उत्पादन गरेको विद्युतीय कारसमेत प्रदर्शनीका लागि राखिएको छ। मेला समितिका संयोजक तथा उद्योग संगठन मोरङका अध्यक्ष मुकेश उपाध्यायले भने, कृषि उत्पादन, कृषि औजार तथा उपकरण, इलेक्ट्रोनिक्स, अटोमोबाइल, स्वदेशी तथा विदेशी औद्योगिक उत्पादन, सूचना प्रविधि, हस्तकला, जुत्ता चप्पल, तयारी कपडा, घरायसी उपयोगको सामग्रीलगायतका स्टलहरू राखिएका छन्। मेलामा माउन्टेन फ्लाइटका लागि विराटनगर एयरपोर्टबाट यती एयरलाइन्सले मेलाको अवधिभरि ९ हजार ५ सय रुपैयाँमा कञ्चनजंघा, मकालु, सगरमाथा हुँदै गणेश हिमालको अवलोकन गराउने उनले बताए। त्यसैगरी सिटी टुरका लागि हेलिकप्टरमा ७ हजार ५ सयमा कोसी टप्पु, धरान, विजयपुर, इटहरी, विराटनगर, विराट राजाको दरबार लगायतका पर्यटकीयस्थलको अवलोकन गराउने व्यवस्था छ।"
नेप्सेमा साढे १३ अंकको गिरावट,"काठमाडौं नेप्से परिसूचक बुधबार साढे १३ अंकले घट्यो। अघिल्लो दिनको तुलनामा यो ०९९ प्रतिशतले घटेको हो। उक्त दिन नेप्से १ हजार ३ सय ४४११ अंकमा ओर्लेको छ। कारोबारमा आएका सबै समूहको परिसूचक घटेपछि समग्र नेप्से परिसूचक घट्नमा दबाब परेको हो। नेप्सेसँगै कारोबार रकममा पनि कमी आएको छ। उक्त दिन ३४ करोड ५५ लाख रुपैयाँ बराबरको सेयर कारोबार भयो।अघिल्लो दिनको तुलनामा कारोबार रकम २५ करोड ८८ लाख रुपैयाँले कम हो। नेप्से घटेपछि सेयर बजारको आकार बजार पुँजीकरण पनि घटेर १५ खर्ब १४ अर्ब रुपैयाँ कायम भएको नेप्सेले जनाएको छ। उक्त दिन ३ हजार ७ सय ५८ वटा व्यापारबाट १ सय ३७ कम्पनीका ७ लाख ६४ हजार ६ सय ७९ कित्ता सेयर किनबेच भए। कारोबारमा आएकामध्ये २८ कम्पनीको सेयर मूल्य बढ्यो, ८८ कम्पनीको घट्यो। बाँकी २१ कम्पनीको सेयर मूल्य स्थिर छ। अन्य समूहको परिसूचक ०९९, होटलको २४१, बिमाको १८८, बैंकिङको १०९, वित्त कम्पनीको ०५७, जलविद्युत्को ०२७ र विकास बैंकको ००२ प्रतिशतले ऋणात्मक रहे। क वर्गका कम्पनीको सेयर कारोबार मापक सेन्सेटिभ परिसूचक १०८ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ०९७ प्रतिशतले ओरालो लागे।"
नयाँ ग्यास उद्योगलाई स्वीकृति नदिन निर्देशन,"नयाँ ग्यास उद्योगको सम्बन्धमा समितिको वार्षिक प्रतिवेदन र विभिन्न मितिका समितिको बैठकले दिएका निर्देशनहरूतर्फ समेत ध्यान दिने कार्य गर्न र गराउन आपूर्ति मन्त्रालयलाई पुन: निर्देशन दिए। मन्त्रालय, निगमकै सहमतिमा बिनाअध्ययन र आवश्यकता ग्यास उद्योग खोल्न नदिने वार्षिक प्रतिवेदनमा पनि उल्लेख गरेका थियो। निगम सञ्चालक समितिले पनि थप उद्योग नखोल्न भनेको थियो, उनले भने, तर, निर्देशन विपरीत अनुमति दिएको छ। निगमले ३ वर्षको अवधिमा ३४ नयाँ कम्पनीलाई अनुमति दिइसकेको छ। ती उद्योगहरू कम्पनी रजिस्ट्रार कार्यालयमा दर्ता भएका छन। तीमध्ये करिब एक दर्जनलाई निगमले लाइसेन्स दिइसकेको छ भने केही प्रक्रियामा छन्। वैधानिकता बनाउन निगमले एलपी ग्यास विनियमावली २०६५ परिमार्जन गरी नयाँ लाइसेन्सको तयारी थालेको निगमकै अधिकारीहरू बताउँछन्। करिब ५ अर्षअघि तत्कालीन वाणिज्य तथा आपूर्तिमन्त्री लेखराज भट्टले ३७ कम्पनी खारेज गरेका थिए। नयाँ ग्यास कम्पनी आवश्यक नभएको भन्दै भट्टले खारेज गरेका थिए। आपूर्ति सचिव प्रेमकुमार राईले भने सस्तोमा उद्योग सञ्चालन गरी सस्तोमै बिक्री गर्न चाहनेलाई सञ्चालन गर्न दिनुपर्ने बताए। ग्यास प्लान्ट धेरै भए। अन्यले सञ्चालन गर्न पाउनु हुँदैन भन्ने ग्यास उद्योगीको धारण छ। खोल्न दिन हुने नहुने अध्ययन गर्नुपर्छ, उनले भने, सस्तोमा उद्योग सञ्चालन गरी सस्तो दरमा उपभोक्तालाई बिक्री गर्न चाहन्छ भने खोल्न दिनुपर्छ भन्ने मान्यता छ। हाल उद्योगहरू मध्यमाञ्चलमा मात्रै रहेकाले पनि अन्य क्षेत्रमा दिनुपर्ने उनको भनाइ छ। एलपी ग्यास उद्योग संघका अध्यक्ष शिव घिमिरेले अहिलेको अवस्थामा नयाँ उद्योग आवश्यक नभएको बताए। आवश्यक भए अध्ययन र विश्लेषण गरेर मात्रै लाइसेन्स दिनुपर्ने उनले बताए। आवश्यकताको औचित्य पुष्टि गरेर मात्रै स्वीकृति दिनुपर्छ, उनले भने। ग्यासको माग नभएकाले उत्पादन क्षमताको करिब ६० प्रतिशत मात्रै सञ्चालनमा रहेको उनको भनाइ छ। हाल मुलुकभरि ५३ वटा ग्यास उद्योग छन्। ती कम्पनीहरूमा ७८ लाख सिलिन्डर रहेको संघले जनाएको छ। समितिले नेपाली उद्योगी व्यवसायीहरूको स्वामित्वमा रहने गरी एलपी ग्यास ढुवानी गर्ने बुलेट खरिद गर्ने सम्बन्धमा देखिएका समस्या र अवरोधहरू समाधान गर्न पनि निर्देशन दिएको छ। नेपाली बुलेटबाट ढुवानी गर्न कूटनीतिक तहमा समेत गम्भीर रूपले थप पहल गर्न आपूर्ति मन्त्रालयलाई निर्देशन दिन्छ, सभापति आङदाम्बेले भने। घिमिरेले बुलेटमा गरेको लगानी अलपत्र भएको बताए। सरकारी निर्णय र निर्देशनअनुसार ग्यास बुलेट खरिद गर्यो, उनले भने, तर, साढे दुई महिनादेखि बुलेट सञ्चालन गर्न सकिएको छैन। भारतीय विस्फोटक विभागले लाइसेन्स नदिँदा नेपाली बुलेटबाट ग्यास आयात हुन सकेको छैन। यता मन्त्रालयले लाइसेन्सको बारेमा परराष्ट्र मन्त्रालयमार्फत ३ पटक पत्रचार गरेको जनाएको छ। भारतीय एकाधिकार तोड्न सरकारले नेपाली बुलेट बनाउने अनुमति दिएपछि व्यवसायीले पुस २५ गते ना७ख ९२७ र ना७ख ९२८ नम्बरका बुलेट भित्र्याएका थिए। संघका अनुसार अन्य कम्पनीका पनि भारतमा बुलेट निर्माणको काम सम्पन्न भइसकेको छ। सबै ग्यास उद्योगीका करिब ३ सय बुलेट तयारी अवस्थामा छन्। हाल खाना पकाउने ग्यास भारतीय आयल निगम (आईओसी) बाट ढुवानी गर्दा उतैका बुलेट प्रयोग गर्ने गरिएको छ। नेपाली व्यवसायीका बुलेट अहिलेसम्म छैनन्। आर्थिक वर्ष २०७३०७४ को बजेट भाषणमा तत्कालीन अर्थमन्त्री विष्णु पौडेलले बजेटमार्फत दुइतिहाइ भन्सार छुट दिई नेपाली व्यवसायीले ग्यास बुलेट ल्याउन पाउने व्यवस्था गरेका थिए। सोहीअनुसार निगमले २०७३ असार २४ गते उद्योगलाई बुलेट खरिद गर्न अनुमति दिइएको थियो। १२ देखि १८ टनको हुने गरी एलपी ग्यास ढुवानी गर्ने नेपाली नम्बरको बुलेट राख्न स्वीकृति दिएको थियो। ५३ वटा ग्यास उद्योगका लागि ७ सय ७५ बुलेटको अनुमति थियो। पेट्रोलियम व्यवसायीलाई पनि अनुमति दिएको थियो। पम्प तथा ट्यांकर व्यवसायीलाई करिब २ सय बुलेटका लागि अनुमति दिएको थियो। समितिलाई जानकारी नगराई २ सय बुलेट अनुमति दिएकामा पनि सांसदहरूले आपत्ति जनाएका थिए।"
राष्ट्रिय छाला जुत्ता तथा वस्तु प्रदर्शनी सुरु,"काठमाडौं नेपाल छाला जुत्ता तथा वस्तु उत्पादक संघको आयोजनामा बुधबारदेखि भृकुटीमडपमा राष्ट्रिय छाला जुत्ता तथा वस्तु प्रदर्शनी सुरु भएको छ। यो छैठौं प्रदर्शनी हो। प्रदर्शनीको उद्घाटन उद्योग राज्यमन्त्री कञ्चनचन्द्र वादे श्रेष्ठले गरे। उनले लघु उद्योगलाई उद्योगका रूपमा स्थापित गर्न पहल गर्ने, उद्योग चलाउनका लागि सहुलियत ब्याजदरमा ऋण उपलब्ध गराउनुपर्ने बताए। विदेशमा रहेका नेपालीलाई छालाजन्य वस्तुको उद्योग खोल्नलाई प्रेरित गरे वैदेशिक रोजगारीको भरपर्दो विकल्प हुने उनले बताए।संघका अध्यक्ष जीवन नेपालीले मेलाले जुत्ता उद्योगीलाई हौसला प्रदान गर्ने बताए। उनले स्वदेशी ब्रान्डको जुत्तालाई बजारीकरण गर्न सहयोग मिल्ने बताए। प्रदर्शनीमा १५ देखि २५ प्रतिशतसम्म छुट दिइएको छ। जुत्ता तथा चप्पलमा ६ महिना वारेन्टी दिइएको छ। यो मेला फागुन १९ सम्म चल्नेछ।"
एनआईसी एसिया क्यापिटललाई अनुमति,काठमाडौं नेपाल धितोपत्र बोर्डले एनआईसी एसिया क्यापिटल लिमिटेडलाई धितोपत्र व्यवसायी (मर्चेन्ट बैंकर) कार्य गर्नका लागि अनुमति प्रदान गरेको छ। यो एनआईसी एसिया बैंकको पूर्ण स्वामित्व रहेको मर्चेन्ट बैंकिङ कम्पनी हो। कम्पनी रजिस्ट्रारको कार्यालयबाट अन्तिम सञ्चालन स्वीकृतिपश्चात लगानीकर्ताको मागलाई मध्यनजर राख्दै एनआईसी एसिया क्यापिटलले नयाँ तथा ग्राहकमुखी मर्चेन्ट बैंकिङ सेवाहरू तथा संस्थापक बैंकले प्रदान गर्दै आएको निक्षेप सदस्यका सेवाहरूसमेत प्रदान गर्नेछ।
महिन्द्राको नयाँ सोरुम चरिकोटमा,"काठमाडौं महिन्द्रा गाडीहरूको आधिकारिक बिक्रेता अग्नि इन्कर्पाेरेटेडले चरिकोटमा नयाँ सोरुम खोलेको छ। नयाँ सोरुमले सेल्स, सर्भिस तथा स्पेयर पार्ट्स उपलब्ध गराउने जारी विज्ञप्तिमा छ। यसबाट ग्राहकलाई महिन्द्राका सेवाहरूमा पहुँचको सहजताका साथै स्थानीय क्षेत्रमा आर्थिक लाभ पुग्ने जनाइएको छ।"
भारत जोड्ने रेलको कार्ययोजना बनाउन आग्रह,"परिसंघका अध्यक्ष हरिभक्त शर्माले उक्त रेलमार्ग भविष्यको प्रविधिमा समेत पछाडि नपर्ने खालको द्रुत गतिको बनाउने गरी अघि बढ्नुपर्ने धारणा राखेका छन्। प्रविधिमैत्री दु्रत रेलमार्ग निर्माण गर्न पूर्वाधार सम्मेलनले सकारात्मक भूमिका खेलेको छ, उनले भने, अब नेपालको तर्फबाट निरन्तर दबाबको आवश्यकता छ। उनले अब पूर्वाधार विकासको ढोका खुल्ने सम्भावनासमेत रहेको बताए। सार्वजनिक निजी साझेदारी (पीपीपी) नीति तयार भइसकेको, सम्मेलनमा ऐन ल्याउनका लागि सरोकारवाला निकायहरूबीचको धारणा रहेको, पूर्वाधार विकासका समस्या र समाधानका केही उपायहरू पहिचान भएको देखाउँदै पूर्वाधार विकासको ढोका खुल्ने सम्भावना रहेको बताएका हुन्। सम्मेलनमा सहभागी प्रधानमन्त्री पुष्पकमल दाहालले पनि पूर्वाधार विकासमा विगतमा जे जति कमीकमजोरी भए त्यसलाई सच्याएर क्षेत्रीय विकासको प्रतिबद्धता जनाउनुभयो, उनले भने। सम्मेलनले अर्थतन्त्रलाई गतिशील बनाउँदै उच्च, समावेशी र दिगो आर्थिक वृद्धिमार्फत उत्पादनमूलक, रोजगारी सिर्जना र गरिबी निवारणका लागि दु्रतगतिमा पूर्वाधार विकास आवश्यक रहेको तथ्यलाई पुन:स्थापित गरेको परिसंघले जनाएको छ। वाञ्छित दरमा पूर्वाधार विकास गर्नका लागि ठूलो परिमाणमा लगानी आवश्यक पर्ने तथ्य स्थापित भइसकेको अवस्थामा सो लगानी सरकारीस्तरबाट मात्र जुटाउन सम्भव नभएकाले निजी क्षेत्रलाई समेत सहभागी गराउने विषयमा सबैको जोड रह्यो, परिसंघद्वारा जारी विज्ञप्तिमा भनिएको छ। सम्मेलनमा भारत, चीन, इजरायल, फ्रान्स, बंगलादेश, ब्राजिल, भुटान, सिंगापुर, मलेसिया, दुबई र अमेरिकाबाट सहभागिता रहेको थियो। सम्मेलनमा भारतीय रेलमन्त्री प्रभुले एसियाली विकास बैंक (एडीबी) का उपाध्यक्ष वेन्काई झ्याङलाई पूर्वाधार विकासका लागि जलवायु लगानी कोष नेपाललाई उपलब्ध गराउन भन्दै प्रस्ताव राखेका थिए। परिसंघका अध्यक्ष शर्माले भारतीय मन्त्रीको उक्त प्रस्ताव सकारात्मक भएको जनाउँदै यसबाट आशा जागेको बताए। भारत सरकारले पनि यो कोष उपलब्ध गराउन सहयोग गर्छ भन्दै मध्यस्थताको प्रस्तावसमेत हुनु सकारात्मक हो, उनले भने, यो महत्त्वपूर्ण प्रस्तावको विषयमा नेपालका तर्फबाट निरन्तर दबाब आवश्यक छ। सम्मेलनमा सार्वजनिक र निजी क्षेत्रको लगानी परिचालनका लागि विभिन्न किसिमका स्वायत्त विकास कोष, रणनीतिक पूर्वाधार कोष स्थापना गर्न विज्ञहरूले सुझाव दिएका छन्। पत्रकार सम्मेलनमा परिसंघका उपाध्यक्ष विष्णु अग्रवालले सरकारले पीपीपी ऐन जारी गरी पूर्वाधार विकासमा अघि बढ्नुपर्नेमा जोड दिए। दुई दिन चलेको सम्मेलनमा दर्जनभन्दा बढी विषयमा छलफल भएको थियो। लगानी बोर्डले ८ वटा आयोजनाबारे जानकारी गराएको थिए। करिब १५ खर्ब रुपैयाँ बराबरका आयोजनालाई आयोजना बैंकका रूपमा पहिचान गर्दै उक्त आयोजनामा लगानीकर्ताहरूले लगानी गर्न सक्ने भन्दै आयोजना सार्वजनिक गरेको हो। सम्मेलन परिसंघ, नेपाल सरकार, युथ कम्युनिटी फर नेप्लिज कन्ट्रयाक्टर (वाईसीएनसी) र विभिन्न सरकारी निकाय, दुई पक्षीय र बहुपक्षीय विकास साझेदारहरूको सहकार्यमा भएको हो। गत वर्षबाट निजी क्षेत्र र सरकारी निकायको सहभागितामा पूर्वाधार सम्मेलन गरिएको हो।"
चैत पहिलो साता लघुवित्त सम्मेलन,"लघुवित्तले सामना गरेका प्रमुख समस्या, मुद्दा, चुनौती तथा कठिनाइमा नियामक र सेवा प्रदायकको बीचमा साझा बुझाइको विकास तथा समाधानका उपाय पत्ता लगाउने उद्देश्यले सम्मेलन आयोजना गर्न लागिएको सीएमएफका प्रमुख कार्यकारी अधिकृत हरिहर आचार्यले बताए। सम्मेलनबारे जानकारी दिन बुधबार राजधानीमा आयोजित पत्रकार सम्मेलनमा उनले यस्तो बताएका हुन्। लघुवित्तमा भएका अनुसन्धानलाई आधार बनाएर सरोकारवालाहरूबीच अन्तरक्रिया गर्ने, मानवीय मूल्यसहित सामाजिक र वित्तीय उद्देश्यहरूमा सन्तुलन मिलाउने, अन्तर्राष्ट्रिय क्षेत्रमा लघुवित्तले लिएको विकासको गति र नेपालको सन्दर्भमा ती विषयहरूको सान्दर्भिकतालगायत विविध विषयमा छलफल हुने जनाइएको छ। सम्मेलनमा नीति निर्माता, सेवाग्राही, राष्ट्रिय तथा अन्तर्राष्ट्रिय सहयोगी निकाय, बैंकर र लघुवित्त बैंकवित्तीय संस्था तथा वित्तीय मध्यस्थता गर्ने छन्। गैरसरकारी संस्था, वित्तीय सहकारी संस्था, साना किसान, कृषि सहकारी तथा विशेषज्ञहरूसहित करिब ८ सय जना सहभागी हुने आयोजकले बताएको छ। राष्ट्रिय तथा अन्तर्राष्ट्रिय अध्ययन तथा अनुभवहरू प्रस्तुत गर्ने र सोबारे व्यापक छलफल गर्नका लागि ८ पूर्ण सत्र र २० विभाजित सत्रहरू सञ्चालन गरिनेछन्। सम्मेलनमा तेस्रो राष्ट्रिय लघुवित्त सम्मेलन ०६९ फागुनको घोषणा पत्रमा उल्लेखित प्रतिबद्धता कार्यान्वयनमा भएको प्रगतिबारे गरिएको अनुगमनको समीक्षा गरिनेछ। सम्मेलन अवधिमा प्राप्त भएका सुझावहरू र निष्कर्षहरूको आधारमा सम्मेलनको अन्तिम दिन काठमाडौं घोषणा पत्र जारी हुने आयोजकले बताएको छ।"
गैरकानुनी आप्रवासीप्रति बेलायत झन् कठोर,"बेलायत सरकार गैरकानुनी बसेका (इलिगल) आप्रवासीविरुद्ध झन् बढी निर्दयी देखिएको छ। पछिल्लो उदाहरण सरकारले हालै मात्र गैरकानुनी आप्रवासीको २७ हजार सवारी चालक अनुमति पत्र (ड्राइभिङ लाइसेन्स) रद्द गरिदिएको छ। गृह मन्त्रालय (होम अफिस) ले सन् २०१४ जुलाईमा ड्राइभर एन्ड भेइकल लाइसेन्सिङ एजेन्सी (डीभीएलए) लाई लाइसेन्स रद्द गर्न सक्ने अधिकार दिएको थियो।केही समयअघि गैरकानुनी आप्रवासी नियन्त्रणकै एक हिस्सास्वरूप नेसनल हेल्थ सर्भिस (एनएचएस) ले ८ हजार बिरामीका गोप्य तथ्यांक होम अफिसलाई बुझाएको सार्वजनिक भयो। नेसनल हेल्थ सर्भिस र होम अफिसबीच शंकास्पद गैरकानुनी आप्रवासीको विवरण सेयर गर्ने सम्झौता (एमओयू) अनुरूप उक्त विवरण पहिलोपटक सार्वजनिक गरिएको थियो। विवरण पाएपछि इमिग्रेसन इन्फोर्समेन्टले ५ हजार ८५४ व्यक्तिमाथि अनुसन्धान गरेको थियो।एमओयूबमोजिम होम अफिसले एनएचएससँग व्यक्तिको नाम, जन्ममिति र व्यक्ति बसेको अन्तिम ठेगाना माग्न सक्छ। डिटेन्सन वा अध्यागमन नियन्त्रणबाट भागेका, यूकेमा भिसा अवधिभन्दा बढी समय बसेका (इलिगल) अथवा छलकपट गरेर आवासीय अधिकार लिएका व्यक्तिको विवरण दिने सम्झौता हेल्थ सर्भिसले गरेको हो।प्रधानमन्त्री टेरेजा मे गृहमन्त्री भएदेखि नै आप्रवासीप्रति कठोर कदम चालेकी हुन्। मेले गैरकानुनी आप्रवासीलाई घर बहालमा समेत नदिन कानुन बनाएकी छन्। उता, गैरकानुनीलाई काममा लगाए रोजगारदाताले प्रतिव्यक्ति २० हजार पाउन्डसम्म जरिवाना र बढीमा ५ वर्ष कैद या दुवै हुने प्रावधान छ। धार्मिक गुरु र समाजका केही अगुवाहरूले बेलाबेला गैरकानुनी आप्रवासीलाई सरकारले अरू अवसर दिएर हेरविचार गर्नुपर्ने धारणा राखे पनि वर्तमान सत्तारूढ पार्टी कन्जरभेटिभले सधैं आप्रवासीप्रति कडा नियम अवलम्बन गर्दै आएको छ। लन्डन मेयर हुँदा बोरिस जोन्सनले गैरकानुनी बसेका आप्रवासीलाई उन्मुक्ति दिनुपर्ने अडान राखे पनि वर्तमान परराष्ट्रमन्त्री उनी अहिले मौन छन्। बेलायतको तेस्रो ठूलो पार्टीका नेता निक क्लेगले सन् २०१० को चुनावताका गैरकानुनी आप्रवासीका पक्षमा चर्को समर्थन गरे तर उपप्रधानमन्त्री भएपछि उच्चारणसम्म गरेनन्। सन् २०१३ मा बेलायत सरकारले गैरकानुनी पमा बसेकालाई लक्षित गर्दै आफ्नो घर फर्क नत्र पक्रनेछौं भन्ने ब्यानर भ्यानमा राख्ने अभियान चलाएपछि चर्को आलोचना खेप्नुपरेपछि बन्द गरेको थियो।बेलायतमा गैरकानुनी रूपमा लुकेर बसेका आप्रवासी संख्या ११ लाखभन्दा बढी रहेको माइग्रेसन वाच यूकेको तथ्यांकमा छ। शरणार्थी आवेदन वा अन्य भिसा अस्वीकार भएका, नक्कली कागजात भई छिरेका, भिसा सकिएर ओभर स्टे, लरीमा सामानको कार्गोभित्रै लुकेर आएका गैरकानुनी आप्रवासी लाखौं रहेको ठानिन्छ। लन्डनको सपना देखेर लुकीलुकी यूके आउने आप्रवासीले औसतमा करिब चार हजार पाउन्ड दलाललाई तिरेको पाइएको माइग्रेसन वाच यूके बताउँछ।इमिग्रेसनप्रति कठोर माइग्रेसन वाचकै भनाइमा करिब ४ अर्ब पाउन्ड बेलायती करदाताको पैसा यस्ता गैरकानुनी बसेका मानिसको स्वास्थ्य, शिक्षा तथा अन्यमा खर्च भएको छ। संसारको पाँचौं ठूलो अर्थतन्त्र रहेको बेलायतमा दोस्रो विश्वयुद्धपछि आप्रवासी आगमनले गति लिन थालेको हो। आप्रवासी कामदारहरू मुख्यत: स्वास्थ्य, सरसफाइ, कृषि, होटल, रेस्टुराँ, सेक्युरिटी आदि क्षेत्रमा कार्यरत छन्।बेलायतमा करिब तीस लाख युरोपेली देशका मानिस बसोबास गर्छन्। आप्रवासीलाई जति राजनीतिक मुद्दा बनाए पनि आप्रवासी कामदारबिना बेलायती अर्थतन्त्र फस्टाउन नसक्ने ठोकुवा गर्छन् लन्डनका एकजना अर्थ व्यवस्थापनका जानकार विकलचन्द्र आचार्य। आप्रवासीबाट बेलायती अर्थतन्त्रमा करिब ८ अर्ब पाउन्ड योगदान पुगेको जनाउँदै आचार्यले ब्रेक्जिटपछि धेरै बेलायती व्यवसायीहरूले ईयू कामदारको सहज आपूर्ति चाहेको बताए।बेलायत युरोपियन युनियनबाट बहिर्गमन (ब्रेक्जिट), अमेरिकामा डोनाल्ड ट्रम्पको विजय, युरोपमा दक्षिणपन्थी विचारले लोकप्रियता जमाउनुजस्ता थुप्रै मूल मुद्दा आप्रवासीलाई बलिको बोको बनाउन ल्याइएको कतिपयको विश्लेषण छ।गरिबी, अवसरको कमी, गृहयुद्ध, राजनीतिक अस्थिरता आदि कारणले मानिसहरू आफ्नो देशबाट पलायन हुने क्रम हालैका वर्ष निकै अकासिएको छ। सन् २०१५ को तथ्यांकअनुसार उक्त वर्ष संसारभरका करिब २५ करोड मानिस प्रवास गएका थिए जुन सन् २००१ भन्दा ४१ प्रतिशतले बढी हो। संसारमा आप्रवासी मानिसहरू विश्वको २० वटा धनी देशमा मात्रै एकतिहाइ छन्। आप्रवासीको उल्लेख्य वृद्धि भएपछि सम्पन्न देशहरूमा यसबारे चर्को राजनीतिक बहस हुने क्रम जारी छ।"
सक्षम र आईएमईबीच समझदारी,"काठमाडौं आईएमई डिजिटल सोलुसन र संयुक्त अधिराज्यको सहयोगमा सञ्चालित सक्षम कार्यक्रमका बीचमा साझेदारी भएको छ। समझदारीपछि मोबाइल फोनमा आधारित वित्तीय सेवाहरू प्रारम्भ गर्नका लागि आधारशिला तयार गर्ने जारी विज्ञप्तिमा उल्लेख छ। यस साझेदारीले हाल नेपालभरि आईएमईको विप्रेषण सेवा लिइरहेका ६ लाखभन्दा बढी घरपरिवारका उपभोक्ताहरू तथा रेमिट्यान्स सञ्जाल बाहिरका उपभोक्ता तथा गैररेमिट्यान्स क्षेत्रलाई समेत मोबाइलमा आधारित वालेटको सेवा उपलब्ध गराउने लक्ष्य लिएको कम्पनीले जनाएको छ। यस अभियानमार्फत आईएमईले वित्तीय सेवाबाट वञ्चित नगरोन्मुखग्रामीण क्षेत्र, न्यून बैंकिङ सेवा पाएका र बैंकिङ सेवाबाट वञ्चित समुदायसम्म पुग्नका लागि मोबाइल नेटवर्क सञ्चालकहरू, आफ्नै रेमिट्यान्स एजेन्टहरू, वाणिज्य बैंकहरू, शाखारहित बैंकिङ सेवाका एजेन्ट र मर्चेन्टहरूसित साझेदारी गर्नेछ।"
संकटा फाइनलमा,"धरान सिएमजी क्लब संकटा धरानमा जारी १९ औं बुढासुब्बा रेडबुल गोल्डकप फुटबल प्रतियोगिता फाइनलमा पुगेको छ। बुधबार संकटाले रूपन्देही ११ लाई २१ ले पराजित गर्दै उपाधिमाथि दाबेदारी प्रस्तुत गरेको छ। विजेता संकटाले उपाधिका लागि फागुन १४ मा गत वर्षको उपविजेता नेपाल पुलिस र आयोजक धरान निलोबीचको विजेतासँग प्रतिस्पर्धा गर्नेछ। संकटाबाट दुवै गोल अनिल गुरुङले गोल गरे। म्यान अफ द म्याच उनले २३ र ७९ औं मिनेटमा गोल गरेका हुन्। खेलअघि सिमसिम पानी परेर ओसिलो बनेको एन्फा टेक्निकल सेन्टरको मैदानमा अनिलले सजिन थापाको पासमा रूपन्देहीका गोलरक्षक दिलीप क्षेत्रीलाई बिट गरेर पहिलो गोल गरेका थिए। दोस्रो गोल भने उनले पेनाल्टीमा गरे। रूपन्देहीका सौरभ मगरले पेनाल्टी बक्समा संकटाका दिपेश श्रेष्ठलाई लडाएपछि रेफ्रीले पेनाल्टी अवसर दिएका थिए। त्यसमा अनिलले गोल गरे। रूपन्देहीबाट दीपक राईले गरेको गोल सान्त्वनामा परिणत भयो। उनले अमर डंगोलको पासमा विपक्षी रक्षापंक्तिलाई छल्दै गोल गरे। दीपकले ४३ औं मिनेटमा गोल गरेका हुन्। संकटाले आधा दर्जनभन्दा बढी अवसर सदुपयोग गर्न सकेन। चौथो मिनेटमा रूपन्देहीका गोलरक्षक बिट हुँदा मार्टिनको प्रहार आकासियो। सुशील क्षेत्रीको पासमा राज पौडेलको हेडर पनि पोस्टलक्षित हुन सकेन। खेलको २५ औं मिनेटमा सजिन थापाको प्रहार बाहिरियो। गोल गर्ने राम्रो अवसरमा मार्टिनको पासमा सुशीलको प्रहार चुकेको थियो। सिमरा गोल्डकप विजेता संकटाविरुद्ध दबाबमा खेलेको रूपन्देहीले पनि केही अवसर गुमायो। १५ औं मिनेटमा नरेनमणि लिम्बूको पासमा शिव सुवेदीले ढिलाई गर्दा अवसर चुक्यो। खेलको २१ औं मिनेटमा लक्ष्मण रुचालको लामो प्रहार संकटाका गोलरक्षक विनय श्रेष्ठले सहजै बचाए्। तत्कालै लक्ष्मणले मौका पाए पनि फितलो प्रहार गरे। संकटाका प्रशिक्षक सल्यान खड्गीले खेल सन्तोषजनक भएको बताए। उनले भने, रेफ्रीले पनि प्रेसरमा खेलायो। तर हाम्रा खेलाडीले सोचेजस्तै खेले। रूपन्देहीका प्रशिक्षक दयाराम सापकोटाले आफ्नो मिडफिल्ड नचल्दा पराजय भोग्नुपरेको सुनाए। उनले भने, दबाबमा खेले पनि हामीले गोल गर्ने धेरै अवसर गुमायौं।"
मनाङको हार,"काठमाडौं लक्ष्मी हुन्डाई मनाङमस्र्याङ्दी क्लबले बंगलादेशमा जारी शेख कमल अन्तर्राष्ट्रिय क्लब कप फुटबलको दोस्रो खेलमा बुधबार अफगानी टिम सहिन अस्मायीसँग ३१ को हार बेहोरेको छ।पहिलो खेलमा ढाकाको मोहमडन स्पोर्टिङमाथि २० को जित पाएको मनाङले चित्तागोङस्थित मोहम्मद अजिज रंगशालामा अफगानी लिग च्याम्पियनविरुद्ध उत्कृष्ट खेल प्रदर्शन गर्न सकेन। कप्तान अमिरुद्दिन सरिफीले ह्याट्रिक गरेपछि अस्मायीले प्रतियोगितामा पहिलो जित दर्ता गर्दै अन्तिम चार प्रवेश गर्ने सम्भावना कायमै राखेको हो। यसअघि अस्मायी डिफेन्डिङ च्याम्पियन चित्तागोङ अबहानीसँग ३१ ले पराजित भएको थियो।पेनाल्टी क्षेत्रको ठीक बाहिरबाट सेकेन्ड बार च्याप्दै सरिफीले ३८ औं मिनेटमा प्रहार गरेको बल सुन्दर ढंगमा गोल भयो। ६५ औं मिनेटमा अस्मायीको अग्रता दोब्बर बनाए। राष्ट्रिय टिमका कप्तान विराज महर्जनको स्थान लिँदै ७० औं मिनेटमा मैदानमा छिरेका मनाङका विमल बस्नेतले गोल गर्दै अन्तर छोटयाएका थिए। उनले ७२ औं मिनेटमा हेडबाट बललाई पोष्टको दिशा दिँदै मनाङलाई खेलमा फर्काउने प्रयास गरे।तर, सरिफीले ७७ औं मिनेटमा पेनाल्टीमार्फत् गोल थप्दै टिमको जित पक्का गरिदिए। मनाङका डिफेन्डर सिसोकोले पेनाल्टी क्षेत्रमा हातले बल छोएपछि पेनाल्टी दिइएको थियो। त्यसलाई सहजै गोलमा परिणत गर्दै सरिफीले ह्याट्रिक पूरा गरे। यी फरवार्ड म्यान अफ द म्याचमा पनि चुनिए। सुरुमा अस्मायी आक्रामक देखिएको थियो। उसले निरन्तर गोलका अवसर सिर्जना गर्यो। मनाङ भने बेलाबेला अघि बढेको थियो। कप्तान अनिल गुरुङले पहिलो हाफमा गरेको हेडरमा पोस्ट बाधक बन्यो। दोस्रो हाफमा ओलावाले आफिज र सान्सोनले पनि राम्रा अवसर गुमाए।मनाङले समूह बी को अन्तिम खेलमा शुक्रबार आयोजक चित्तागोङ अबहानीसँग खेल्नेछ। अबहानीले बुधबारै मोहमडनसँग गोलरहित बराबरी खेलको थियो। यसले चारै टिमको सेमिफाइनल सम्भावना बनेको छ।"
आगो सँग खेल्न सिटी तयार रहने,"म्यानचेस्टर पेप ग्वार्डिओलाले आफ्नो क्लब म्यानचेस्टर सिटी मोनाकोले बालेको आगोसँग खेल्न तयार रहेको मंगलबार दाबी गरेका छन्। युरोपेली च्याम्पियन्स लिगमा मोनाकासँग घर मैदानमा ५३ को जित निकालेपछि ग्वार्डिओलाको यो दाबी अगाडि आएको हो। इतिहादमा भएको रोमाञ्चक खेलमा सिटी २१ र ३२ ले पछाडि रहेको स्थिति उल्टाएर जित निकाल्न सफल भयो। यसले सिटीको अन्तिम १६ मा स्थिति मजबुत बनेको छ। मोनाकोको आक्रामणले सिटीको डिफेन्स कमजोर भएको प्रस्ट देखिएको थियो। यस्तोमा ग्वार्डिओलाले पनि मानेका छन्, दोस्रो लेगमा आफ्नो टिमको रक्षापंक्ति बलियो हुनुपर्छ। तर उनले स्टेडा लुइसद्वितीयमा हुने खेलमा आफ्नो टिमको रणनीति आक्रामक नै रहने बताए। उनीहरूले दोस्रो लेगको खेलमा खालि आक्रमण मात्र गर्नेछन्। त्यसविरुद्ध कडा डिफेन्स बनाउँछौं। हामी पनि चुप रहने छैनौं, ग्वार्डिओलाले भने, हामी मोनाकोमा जतिसक्दो गोल गर्न जान्छौं। सिटी रक्षात्मक खेलेर नतिजा आफ्नो पक्षमा पार्ने योजनामा हुने छैन। उनले चेतावनीको भाषामा भने, यदि हामीले मोनाकोमा गोल गरेनौं भने हामी प्रतियोगिताबाट बाहिरिने छौं। रहिम स्टर्लिङले सिटीलाई २६ औं मिनेटमा अग्रता दिलाएयता राडामेल फाल्कोले बराबरी गोल फर्काए। केलिन एमबापे लोटिनले मोनाकोका लागि दोस्रो गरे। फाल्कोको पेनाल्टी प्रहार भने गोल हुन सकेन। त्यसयता फेरि गोल गर्ने पालो भने फाल्कोकै रह्यो। सिटीका लागि सर्जियो अगुइरो, जोन स्टोन्स र लेरोए सानेले गोल गरे। मोनाकोका प्रशिक्षक लियोनार्डो जार्डिमले हारपछि माने, यसमा मुख्य दोष टिमको कमजोर डिफेन्स रह्यो। एट्लेटिको म्याड्रिड बलियोलेभरकुजन एन्टोनी ग्रिजम्यानले गोलकर्ताको सूचीमा आफ्नो नाम चढाएपछि एट्लेटिको म्याड्रिडले युरोपेली च्याम्पियन्स लिगअन्तर्गत अन्तिम १६ को पहिलो लेगमा मंगलबार आफ्नो स्थिति बलियो बनायो। एट्लेटिकोले बायर लेभरकुजनलाई उसकै घरमा ४२ ले हरायो। स्पेनी क्लबले सौल निगुज र ग्रिजम्यानको गोलमा दुई गोलको अग्रता लिएको थियो। त्यसयता लेभरकुजनका तर्फबाट करिम बेलार्बीले गोल फर्काए। केभिन गामेरोले पेनाल्टीबाट गोल गरेपछि फेरि एट्लेटिकोको अग्रताले दुई गोल छोयो। स्टेफान साभिचको आत्मघाती गोलले लेभरकुजनको आश पलाएको थियो, तर त्यसलाई निराश पार्न फर्नान्डो टोरेसले अर्को गोल थपे। यो हाम्रा लागि उत्कृष्ट नतिजा रह्यो। मलाई विश्वास छ, सायद योभन्दा पनि ठूलो अन्तरको जित पनि आउन सक्थ्यो, एट्लेटिको प्रशिक्षक डिएगो सिमोनीले भने, पहिलो हाफमा हाम्रो टिम वास्तवमै उत्कृष्ट रह्यो। उनका समकक्षी रोजर स्चमिड्टले भने आफ्नो टिमको पछाडि नहट्ने प्रवृत्तिप्रति प्रशंसा गरे।"
तेन्जिङ उपाधि नजिक,"काठमाडौं एमेच्योर गल्फर तेन्जिङ छिरिङले उत्कृष्ट खेललाई निरन्तरता दिँदा दुई अन्डर ७० स्कोर गर्दै सूर्य नेपाल सेन्ट्रल ओपन गल्फको तेस्रो दिन बुधबार ८ स्ट्रोकको अग्रता लिएका छन्।गोकर्ण गल्फ क्लबमा ५४ होलको खेलसम्म उनको कुल स्कोर १० अन्डर २ सय ६ भएको छ। उनलाई व्यावसायिक गल्फरहरू रवि खड्का (२ अन्डर २ सय १४), सञ्जय लामा (१ अन्डर २ सय १५) र शिवराम श्रेष्ठ (१ अन्डर २ सय १५) ले पछयाइरहेका छन्। तेस्रो चरणमा रवि र शीर्ष वरीयताका प्रो शिवरामले समान दुई अन्डर ७० तथा सञ्जयले १ ओभर ७३ स्कोर गरेका थिए।भुवन नगरकोटी एक ओभर २ सय १७ सहित शीर्ष पाँचमा छन्। उनले तेस्रो चरणमा एक अन्डर ७१ को कार्ड बनाए। एमेच्योर टंकबहादुर कार्कीले दिनको उत्कृष्ट खेल पस्कँदै चार अन्डर ६८ स्कोर गरे। उनी समग्रमा तीन ओभर २ सय १९ सहित छैटौं स्थानमा छन्। इभन पार ७२ खेलेका धनबहादुर थापा (चार ओभर २ सय २०) सातौंमा छन्। जयराम श्रेष्ठ, बलभद्र राई र दीपक थापामगर समान १० ओभर २ सय २६ सहित शीर्ष दसमा अटाए। तेस्रो दिन जयरामले ७०, बलभद्र र दीपकले ७२७२ स्ट्रोक खेले।सुरुबाटै निरन्तर अगाडि रहेका तेन्जिङले पहिलो चरणमा ६ अन्डर ६६ र दोस्रोमा २ अन्डर ७० स्कोर गरेका थिए। उनले बुधबार सुरुका नौ होल ३ अन्डर ३३ मा टुंग्याउँदै अग्रता अझ फराकिलो पार्ने संकेत दिएका थिए। तर, पछिल्ला नौ होलमा १ ओभर ३७ प्रदर्शन गरे पनि उनको अग्रता ८ स्ट्रोकमा सीमित भएको हो। उनले होल नम्बर ६, ७, ९, ११, १४ र १६ मा बर्डी बनाएका थिए। उनले आठौं, १२ औं र १३ औं होलमा बोगी बेहोरे भने पार ५ को १५ औं होलमा डबल बोगी खेलेका थिए। रवि सुरुका नौ होल इभन पार ३६ मा सकाए पनि पछिल्ला नौ होल दुई अन्डर ३४ मा टुंग्याउँदै दोस्रो स्थानमा पुगेका हुन्। उपाधिको छिनोफानो बिहीबार हुनेछ।"
तिलोत्तमा आजबाट,"बुटवल झापा ११ र त्रिभुवन आर्मी क्लबको खेलसँगै बिहीबार १९ औं तिलोत्तमा गोल्डकप फुटबल प्रतियोगिता सुरु हँुदै छ। स्पर्धा देवीनगरस्थित एन्फा टेक्निकल सेन्टरमा हुनेछ। प्रतियोगिताको सबै तयारी सकिएको आयोजक रुपन्देही जिल्ला फुटबल संघले जनाएको छ। मैदानको मर्मत गरिएको छ। ४ हजारको स्थायी प्यारापिट भएको मैदान छेउमा थप ४ हजार अटाउने अस्थायी प्यारापिट पनि बनाइएको महासचिव लोक पुनले बताए। भारतका २, नेपालका ३ विभागीयसहित १० क्लबको सहभागिता रहने छ। त्यसमा दिल्ली युनाइटेड एफसी र कालिङपोङको शेरे फुटबल क्लब, त्रिभुवन आर्मी, नेपाल पुलिस, एपीएफ क्लब, रुपन्देही ११, हिमालयन शेर्पा, संकटा, धरान एफसी र झापा ११ छन्। विजेताले ५ लाख ५५ हजार ५ सय ५५ र उपविजेताले ३ लाख ५५ हजार ५ सय ५५ पाउने पुरस्कार पाउने छन्। विधागत उत्कृष्ट खेलाडीले जनही १५ हजार रुपैयाँ पाउने छन्। बुटवल उपमहानगरपालिका संरक्षक रहेको तिलोत्तमा गोल्डकप ०३३ सालमा पहिलोपल्ट आयोजना भएको थियो। बुटवल नगरपालिका र जिल्ला फुटवल संघको सहकार्यमा हरेक वर्ष हुने भनिए पनि राजनीतिक अस्थिरता, आर्थिक अभावमा पटकपटक रोकिँदै आएको छ। यसले गर्दा ४२ वर्षमा बल्ल १९ औं सस्करण हुँदै छ।"
न्युजिल्यान्डको रोमाञ्चक जित,क्राइसचर्च ट्ेरन्ट बोल्टले एबी डी भिल्लियर्सको अमूल्य विकेटसँगै अन्तिम दोस्रो ओभरमा डायन प्रेटोरियसलाई बोल्ड गरेपछि न्युजिल्यान्डले बुधबार दक्षिण अफ्रिकालाई दोस्रो एकदिवसीयमा ६ रनले हराएको छ। रोचक जितपछि न्युजिल्यान्डले सिरिज ११ को बराबरीमा पुर्याएको छ। रस टेलरको नटआउट १ सय २ रनको मद्धतमा न्युजिल्यान्डले पहिलो ब्याटिङ गर्दै दक्षिण अफ्रिकासामु २ सय ९० रनको लक्ष्य प्रस्तुत गरेको थियो। यसक्रममा टेलर न्युजिल्यान्डबाट सर्वाधिक एकदिवसीय शतक बनाउने सूचीमा अगाडि बढे। उनको प्रदर्शनका आधारमा न्युजिल्यान्ड ४ विकेटमा २ सय ८९ रनको स्कोर खडा गर्न सफल भयो। ५ खेल सिरिजको पहिला प्रतिस्पर्धा जितेको दक्षिण अफ्रिका एकसमय दोस्रो खेलमा पनि जिततर्फ अग्रसर देखिएको हो। त्यसका लागि ५७ रन बनाएका क्विन्टन डी कक र मध्यक्रमका ब्याट्सम्यानले बलियो आधार तयार पारेका थिए। लेग स्पिनर इश सोधीले डेविड मिलरलाई २८ रनमा आउट पारेपछि दक्षिण अफ्रिकाको रन पछ्याइमा समस्या सुरु भयो। त्यति बेला दक्षिण अफ्रिका ५ विकेट गुमाएर १ सय ९२ रनको स्थितिमा थियो। पुछारका ब्याट्सम्यान त्यसयता पतनको सिकार बने। बोल्टको बलमा ४५ रन बनाएका कप्तान डी भिल्लियर्स टम लाथमबाट समातिए। लगत्तै क्रिस मोरिसले डिन ब्रोनलाई पनि सुन्दर ढंगले रनआउट पारे। मिचेल सान्टानरले वायन पार्नेललाई शून्यमा आउट पारेपछि पाहुना टिम ८ विकेट गुमाई २ सय १४ रनको कमजोर स्थितिमा पुग्यो। पाहुना टिमका प्रेटोरियसले २७ बलमा ५० रन बनाए। यसअघि टेलरले आफ्नो १७ औं एकदिवसीय शतक पूरा गरे। उनले ८ चौका प्रहार गरे। यसमध्ये इनिङ्सकै अन्तिम बलमा चौका हान्दै उनले शतक पूरा गरे। यसअघि १६ औं एकदिवसीय शतक बनाउने क्रममा उनी नथान एस्टलको बराबरीमा थिए। आँखाको शल्यक्रिया गरेयता टेलर उत्कृष्ट लयमा छन्।
