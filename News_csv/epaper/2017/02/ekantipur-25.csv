शीर्षक,विवरण
सीमा र मतदाताकै अन्योले,"सरकारले स्थानीय तह निर्वाचनको मिति घोषणा गरे पनि निर्वाचन गरिने भूगोलको सुनिश्चितता नगरिदिँदा निर्वाचन आयोगको कामलाई अप्ठ्यारो परेको छ । आयोगले कार्यान्वयनसहितको पुन:संरचना प्रतिवेदन माग गरेको महिनौं भइसकेको छ तर पाउन सकेको छैन । वैशाख ३१ मा निर्वाचनका लागि फागुन ८ भित्र प्रतिवेदन कार्यान्वयनमा गइसक्नुपर्ने आयोगले भन्दै आएको थियो । तर, सरकारले अझै त्यसको टुंगो लगाउन सकेको छैन । आयोगका प्रवक्ता सहसचिव सूर्यप्रसाद शर्माले पुन:संरचना प्रतिवेदन कार्यान्वयनमा भइरहेको ढिलाइले निर्वाचन तयारीको काम प्रभावित भइरहेको बताए । समय कम भएकाले चुनौतीहरू त थुप्रै छन् । तर, निर्वाचन गरिने भूगोलकै विवरण प्राप्त नहुँदा धेरै विषयको काम प्रभावित भइरहेका छन्, उनले भने, यथाशीघ्र कार्यान्वयनसहितको पुन:संरचना प्रतिवेदनको प्राप्ति पहिलो आवश्यकतामध्येको हो । उनले प्रतिवेदन प्राप्त नहुँदा नयाँ संरचनाअनुसार मतदाता नामावलीलाई अन्तिम रूप दिन नसकिएको बताए । त्यतिमात्रै होइन, कुन मतदाताले कुन मतदान केन्द्रमा मत खसाल्ने, मतदाताको नयाँ ठेगाना के हुने, जनशक्ति कहाँ खटाउने जस्ता थुप्रै तयारीमा समस्या छ, उनले भने, सरकारलाई पटकपटक त्यसबारे जानकारी गराइएको छ । स्थानीय तह पुन:संरचना आयोगले पुस २२ मै ७ सय १९ वटा गाउँपालिका र नगरपालिका निर्धारण गरेको प्रतिवेदन बुझाएको थियो । दुई महिना पुग्न लाग्दासम्म सरकारले त्यसलाई कार्यान्वयनमा लान सकेको छैन । मधेसी मोर्चाको असन्तुष्टि सम्बोधन गर्न तराईका जिल्लामा स्थानीय तहको केही संख्या थपेर प्रतिवेदनलाई अन्तिम रूप दिन संघीय मामिला तथा स्थानीय विकास मन्त्री हितराज पाण्डे नेतृत्वको कार्यदललाई जिम्मा दिएको छ । निर्वाचनको मिति घोषणा गरिएको फागुन ९ मै सरकारले उक्त कार्यदललाई ७ दिनको समय दिएर उक्त जिम्मेवारी दिएको हो । कार्यदलले केही छलफल गरे पनि तराईको २० वटै जिल्लामा वा प्रदेश नम्बर २ को ८ जिल्लामा मात्रै कति संख्यामा स्थानीय तह थप्नेबारे निष्कर्षमा पुगिसकेको छैन । तराईका २० जिल्लामा पुन:संरचनापछिको स्थानीय तहको संख्या ३४ प्रतिशत छ । मोर्चाले ५१ प्रतिशत जनसंख्या रहेको क्षेत्रमा त्यही अनुपातमा स्थानीय तह हुनुपर्ने भन्दै आएको छ । कार्यदलको छलफलमा सहभागी हुँदै आएका सहकारी तथा गरिबी मन्त्री हृदयराम थानीले कति संख्या थपेर जाने विषयमा निष्कर्षमा पुगिनसकिएको बताए । कार्यदलका सदस्य उद्योगमन्त्री नवीन्द्रराज जोशी देश बाहिर रहेकाले उनको स्थानमा मन्त्री छलफलमा सहभागी हुँदै आएका हुन् । मन्त्रिपरिषद्ले पनि कति संख्या थप्ने भनेर निर्णय गरेर दिएको छैन, सरोकारवालाको मागलाई सम्बोधन गरेर जाँदा संख्या धेरै थप्नुपर्ने देखिन्छ, उनले भने, पार्टीको शीर्ष तहमा छलफल गरेर मात्रै टुंग्याउनुपर्ने कुरा भएको छ । स्रोतका अनुसार आयोगले आफ्नो कार्यविधिमा स्थानीय तहको अधिकतम संख्या ७ सय ४४ तोकेकाले त्यतिसम्म बढाएर जाने विषयमा पनि छलफल चलिरहेको छ । त्यसरी २५ वटा संख्या थपिन सक्छ । मनाङ र बझाङमा ११ वटा स्थानीय तह बढाउनुपर्ने निष्कर्षमा कार्यदल पुगिसकेको छ । बाँकी २३ वटा तराईका जिल्लामा थप्दा तराईमा स्थानीय तहको संख्या ३६ प्रतिशत पुग्ने देखिन्छ । संख्या थप्ने विषय जटिल हो, २२२३ वटा थप्दा पनि कुरा मिलेन भने के गर्ने ? स्रोतले भन्यो, त्यसका लागि पहिले मधेसी मोर्चा र सरकारबीच स्पष्ट सहमति हुनुपर्छ । प्रतिवेदन कार्यान्वयनमा ढिलाइको सीधा असर निर्वाचन तयारीमा पुग्ने निश्चित छ । प्रतिवेदन प्राप्त भएपछि निर्वाचन आयोगले त्यसको लामो प्रोसेसिङ गरेर मतदाताको नयाँ ठेगाना निश्चित गरेर मतदाता नामावली टुंग्याउनुपर्ने हुन्छ । देशैभरबाट मतादाता नामावली संकलन भइसकेको छ तर तिनको नयाँ गाउँ वा वडा कुन हो, त्यो थाहा हुनसकेको छैन, आयोगका प्रवक्ता शर्माले भने, प्रतिवेदन आएमात्रै त्यो हुन्छ । सरकारले स्वीकृत गरेको प्रतिवेदन यथाशीघ्र प्राप्तिको पर्खाइमा छौं ।"
मोर्चाको प्रस्ताव गैरदलीय निर्वाचन,"काठमाडौं संविधान संशोधनलाई मुख्य सर्त बनाउँदै आएको मधेसी मोर्चाले गैरदलीय आधारमा स्थानीय तहको निर्वाचन गराउन दलहरूबीच समझदारी जुटेमा आफूहरू पनि सहभागी हुन सक्ने संकेत सरकारमा प्रतिनिधित्व गर्ने दलका शीर्ष नेताहरूलाई दिएको छ ।उपप्रधान तथा गृहमन्त्री विमलेन्द्र निधिले यसबारे सरकार र मोर्चाबीच केहीअघिदेखि नै छलफल चलिरहेको जानकारी दिए । मोर्चाको यो मागमा कांग्रेस र माओवादी केन्द्र त सकारात्मक नै छन्, निधिले भने, तर एमालेले के गर्छ, त्यसमा निर्भर रहन्छ । महेन्द्रनारायण निधिको ९५ औं जन्मजयन्ती कार्यक्रममा शुक्रबार मन्त्री निधिले विभिन्न विकल्पमध्ये गैरदलीय निर्वाचनबारे समेत छलफल चलिरहेको खुलासा गरेका हुन् ।स्थानीय निकायलाई राजनीतिकभन्दा पनि विकास संरचनाका रूपमा अघि बढाउने सोचबाट मोर्चाले यस्तो प्रस्ताव अघि बढाएको उल्लेख गर्दै उनले भने, अहिले कांग्रेस, माओवादी र मोर्चाबीच छलफल भइरहेको छ । तर यस विषयले ठोस रूप लिइसकेको छैन, थप छलफल हुँदैछ । तर एमाले तयार भएमा यस्तो विकल्पमा जान सम्भव रहेको उनले बताए ।स्थानीय तहलाई गैरदलीय बनाउने मोर्चाको प्रस्ताव छिमेकी भारतको मोडलमा आधारित रहेर आएको नेताहरूको भनाइ छ । संविधानले प्रदेश र स्थानीय तह दुवैलाई अधिकारसम्पन्न बनाएकोप्रति असन्तुष्टि राख्दै मोर्चाले यस्तो प्रस्ताव ल्याएको हो । गैरदलीय निर्वाचन हुँदा स्थानीय तह कमजोर हुने सोचका साथ यस्तो प्रस्ताव ल्याइएको माओवादी केन्द्रका नेता गिरिराजमणि पोखरेलको भनाइ छ । मोर्चाले ल्याएको यस्तो प्रस्ताव भारतको मोडलमा आधारित छ । तर यो मोडल नेपालमा सम्भव छैन । यसले स्थानीय तहलाई कमजोर बनाउँछ र अहिलेको संविधानविपरीत पनि हुन्छ, उनले भने, मधेसमा स्थानीय तहका केही इकाई थप्ने र राष्ट्रियसभा गठनका लागि बन्ने निर्वाचन मण्डलमा स्थानीय निकायको प्रतिनिधित्व हटाउनेबाहेक मोर्चासँग अन्य विषयमा छलफल भएको छैन । उनका अनुसार मधेसमा २५ स्थानीय इकाई थप गर्ने विषयमा राजनीतिक दलहरूबीच मोटामोटी समझदारी भएको छ ।गैरदलीय पद्धतिको निर्वाचनमा पार्टीबाट औपचारिक रूपमा उम्मेदवारी दिइँदैन । निर्वाचन चिह्नसमेत एउटै हुन्न । दलीय प्रतिनिधित्व नहुँदा जिम्मेवार र उत्तरदायित्वको प्रणाली कमजोर बन्ने भन्दै कतिपय नेताहरूले यस्तो प्रणालीमा जानै नहुने बताएका छन् । कांग्रेस नेता रामशरण महतले गैरदलीय पद्धतिमा जाँदा मधेस केन्द्रित दल, माओवादी केन्द्र र अन्य साना राजनीतिक दललाई मात्रै फाइदा पुग्ने भएकाले यस्तो प्रस्ताव ल्याइएको हुन सक्ने बताए । यो लोकतान्त्रिक पद्धति र संविधानविपरीत त छ नै, ठूला दललाई कुनै फाइदा पनि हँदैन, उनले कान्तिपुरसँग भने, पार्टीभित्र छलफल पनि भएको छैन । गृहमन्त्री निधिको भने एमाले तयार भएमा कांग्रेस, माओवादी र मोर्चा यस्तो विकल्पमा गएर समस्याको हल खोज्न सकारात्मक रहेको दाबी छ । उनले मोर्चालाई निर्वाचनमा ल्याउनका लागि जनसंख्याका आधारमा मधेसमा स्थानीय तहको संख्या बढाउने नीतिगत निर्णय मन्त्रिपरिषद्ले गरिसकेको बताए । राष्ट्रियसभा गठनका लागि बन्ने निर्वाचन मण्डलमा स्थानीय निकायको प्रतिनिधित्व हटाउनेबारे भने प्रमुख दलहरूबीच सैद्धान्तिक सहमति भएको उनको भनाइ छ । राष्ट्रियसभा गठनका लागि बन्ने निर्वाचन मण्डलमा नगरपालिकाका प्रमुखउपप्रमुख र गाउँपालिकाका अध्यक्षउपाध्यक्षसमेत रहने व्यवस्था छ । निर्वाचन हुनुअघि नै संविधान संशोधन विधेयक पारित गराउने गरी सरकार अघि बढेको बताउँदै निधिले मोर्चालाई आशंका नगर्नसमेत आग्रह गरे । निर्वाचन घोषणापछि मोर्चालाई संविधान संशोधनको विधेयक अघि बढदैन, सबै निर्वाचनतिर लाग्लान् भन्ने चिन्ता थियो । तर संशोधनको विधेयक संसद्मा अघि बढेको र सैद्धान्तिक छलफल सुरु भइसकेको छ, उनले भने, सरकारको मुख्य दायित्व संविधान संशोधन गरी निर्वाचन गराउने हो । यी दुई कामका लागि यो गठबन्धन बनेको हो । नत्र यो गठबन्धनको कुनै औचित्य रहन्न ।"
कुस्त सुविधा !,"संसद्बाट यो विधेयक पारित भएपछि पूर्वराष्ट्रपतिले मासिक दुई लाख रुपैयाँ घरभाडा र ५० हजार रुपैयाँ वृत्ति गरी अढाई लाख रुपैयाँ पाउनेछन् । पूर्वउपराष्ट्रपतिलाई सरकारले मासिक ४० हजार रुपैयाँ मासिक वृत्ति र मासिक ७५ हजार रुपैयाँ घरभाडा उपलब्ध गराउने छ । त्यसैगरी पूर्वप्रधानमन्त्री, प्रधानन्यायाधीश र सभामुखले मासिक ७५ हजार रुपैयाँ घरभाडा पाउने छन् । काठमाडौं उपत्यकामा आफ्नो वा एकाघर परिवारको सदस्यका नाममा घर हुने पूर्वपदाधिकारीले भने घर मर्मतका लागि घरभाडाको आधा रकम पाउने छन् ।यसअघि सरकारले पटके निर्णयका आधारमा पूर्वराजा ज्ञानेन्द्रलाई नागार्जुन दरबार उपलब्ध गराएको छ भने पूर्वराष्ट्रपति रामवरण यादवलाई निजी घरको भाडा तिरिदिँदै आएको छ । यादव राष्ट्रपति हुनुअघि बस्दै आएको ललितपुर बागडोलको आफ्नी छोरीको नाममा रहेको घर पुरानो र साँघुरो भएको उल्लेख गर्दै उनले शीतलनिवास छोड्नुअघि सरकारसँग आवास सुविधा माग गरेका थिए । सरकारले समयमै भाडा नतिरेका कारण घरधनीले उनी बसेको घर खाली गर्न आग्रह गरेपछि सरकारले अर्को निर्णय गरी मासिक १ लाख ३० हजार रुपैयाँका दरले भुक्तानी गरेको थियो ।सरकारले पूर्वराष्ट्रपतिलाई उपसचिवस्तरको स्वकीय सचिव, कार्यालय सहयोगी र सवारी चालक गरी तीन कर्मचारी उपलब्ध गराउने प्रस्ताव विधेयकमा छ । सम्बन्धित पदाधिकारीबाट नियुक्त पाएपछि उनीहरूले राष्ट्रपति कार्यालयबाट सम्बन्धित पदको सुरु स्केलको मासिक पारिश्रमिक पाउनेछन् । अन्य पूर्वपदाधिकारीले भने शाखा अधिकृतस्तरको एक कर्मचारी र सवारी चालक राख्न पाउने छन् । विधेयकमा पूर्वराष्ट्रपति, उपराष्ट्रपति, प्रधानमन्त्रीमन्त्रिपरिषदका अध्यक्ष, प्रधानन्यायाधीश, सभामुख र राष्ट्रियसभाका अध्यक्षसंविधानसभा अध्यक्षलाई एकएक सवारी साधन, चालक र इन्धन उपलब्ध गराउने प्रस्ताव छ । पूर्वराष्ट्रपतिले मन्त्रीसरह र अन्य पदाधिकारीले राज्यमन्त्रीसरह इन्धन सुविधा पाउने छन् । सरकारी नियमअनुसार मन्त्रीहरूले इन्धन र मोबिलका लागि मासिक ३२ हजार ४ सय ९३ र राज्यमन्त्रीहरूले २९ हजार ८ सय २० रुपैयाँ पाउँछन् । आफ्नो गाडी प्रयोग गर्ने पूर्वपदाधिकारीलाई मासिक २५ हजार रुपैयाँ मर्मत खर्च पाउने उल्लेख भएको विधेयकमा कुन पदाधिकारीलाई कति मूल्यसम्मको सवारी साधन उपलब्ध गराउने भन्ने मापदण्ड प्रस्तावित छैन । पूर्वप्रधानमन्त्रीलाई गृह मन्त्रालयले गाडी उपलब्ध गराउने छ भने अन्य पदाधिकारीले आफूले सेवा गरेको पूर्वकार्यालयबाटै सम्पूर्ण सुविधा पाउने छन् । तर नैतिक पतन देखिने फौजदारी अभियोगमा सजाय पाएको वा महाअभियोगबाट पदमुक्त भएका पूर्वपदाधिकारीले भने आजीवन विलासी सुविधाबाट वञ्चित हुनुपर्ने उल्लेख छ । पूर्वपदाधिकारीका रूपमा आजीवन पाउने यस्तो विशिष्ट सुविधाका लागि तत्कालीन मन्त्रिपरिषद् अध्यक्षसमेत पूर्वप्रधानमन्त्री मात्रै ७ जना छन् । निवृत्तिभरणको सुविधासमेत पाइरहेका पूर्वप्रधानन्यायाधीशको संख्या झन्डै डेढ दर्जन छ । प्रतिनिधिसभाव्यवस्थापिका संसदका ४ पूर्वसभामुखभित्रै संविधानसभा अध्यक्ष पर्छन् । पूर्वप्रधानमन्त्री र सभामुखहरूको हकमा भने राज्यबाट तलबसुविधा पाउने पदमा बहाल रहँदासम्म यस्तो सुविधा नपाउने व्यवस्था विधेयकमा छ । अन्तरिम संविधानयता अभ्यासमा नरहेको राष्ट्रियसभाका पूर्वअध्यक्ष भने कोही पनि जीवित छैनन् । सरकारले पटके निर्णयका आधारमा सुविधा दिँदै आएका पूर्वपदाधिकारीमध्ये पूर्वउपप्रधान र गृहमन्त्रीलाई भने विधेयकले सुविधा उपलब्ध गराउने सूचीमा समेटेको छैन । पूर्वमन्त्रीहरूले समेत प्रयोग गरिरहेको व्यक्तिगत सुरक्षाकर्मीको प्रयोगबारे विधेयक मौन छ । सरकारले राजपत्रमा सूचना प्रकाशित गरी पूर्वपदाधिकारीको सुविधा वृद्धि गर्ने र सुरक्षा चुनौती मूल्यांकन गरी सुरक्षाकर्मी उपलब्ध गराउने व्यवस्था विधेयकमा प्रस्तावित छ । पूर्वपदाधिकारी तथा कुनै व्यक्तिलाई सुरक्षा उपलब्ध गराउने आधार, सुरक्षाको प्रकृति, सुरक्षाकर्मीको संख्या तथा सुरक्षासम्बन्धी अन्य व्यवस्था सम्बन्धमा नेपाल सरकारले मापदण्ड बनाउने छ विधेयकमा भनिएको छ । यस्तो मापदण्ड अभावमा पूर्वपदाधिकारी, पूर्वमन्त्री, सांसददेखि अन्य पहुँचवालाले समेत व्यक्तिगत सुरक्षाकर्मीको सुविधा प्रयोग गरिरहेका छन् । सरकारले खासै सुरक्षा चुनौती नभए पनि कतिपय पूर्वपदाधिकारीलाई बहालवालाकै झल्को दिने गरी एस्कर्टिङ र पछुवा गाडीसहित ठूलो संख्यामा सुरक्षाकर्मी उपलब्ध गराइरहेको छ ।"
अमेरिकामा देश छाड भन्दै हत्या,कान्सास अमेरिकाको कान्सास राज्यस्थित एक रेस्टुरेन्टमा अमेरिकी पूर्वसैनिकले मेरो देश छाड भन्दै एक भारतीय इन्जिनियरको गोली हानी हत्या गरेका छन् । कान्सासस्थित अस्टिन बार एन्ड ग्रिल नामक रेस्टुरेन्टमा आडम प्युरिन्टन नामका व्यक्तिले गोली हानी भारतको हैदरावादका ३२ वर्षीय इन्जिनियर श्रीनिवास कुचिभोट्लाको हत्या गरेका छन् । घटनामा उनका साथी आलोक मदासिनी र गोली प्रहारको प्रतिकार गर्ने अमेरिकी नागरिक इयान ग्रिलोट घाइते भएका छन् । कान्सास सिटी स्टार पत्रिकाले प्रत्यक्षदर्शीलाई उद्धृत गर्दै जनाए अनुसार प्युरिन्टनले आक्रोशित हुँदै मेरो देश छाड भन्न थालेपछि रेस्टुरेन्टका कर्मचारीले उनलाई बाहिरिन भनेका थिए । त्यसपछि उनी बाहिरिए । तर लगत्तै भित्र पसेर गोली प्रहार गरेका थिए । भारतीयहरूलाई बचाउने क्रममा अमेरिकी नागरिक इयान ग्रिलोट पनि घाइते भएका थिए । घटनापछि भागेका प्युरिन्टन ९० माइल टाढाको मिसौरीको क्लिन्टनस्थित रेस्टुरेन्ट पुगेर रक्सी पिउँदै आफूले मध्यपूर्व मूलका दुई मानिसको हत्या गरेको र लुक्ने ठाउँ चाहिएको बताएका थिए । उक्त रेस्टुरेन्टका कर्मचारीको सहयोगले घटनाको ६ घण्टापछि उनी पक्राउ परेका थिए । आक्रमणकारी प्युरिन्टन अमेरिकी जलसेनाका पूर्वकर्मचारी हुन् । संघीय गुप्तचर ब्युरोका एरिक ज्याक्सनले उक्त घटना नागरिक अधिकारको उल्लंघन या जातीय आक्रमण भएनभएकोबारे अनुसन्धान भइरहेको बताएका छन् । स्थानीय सञ्चारमाध्यमहरूले प्रत्यक्षदर्शीहरूलाई उद्धृत गर्दै यो आक्रमण जातीय आक्रमण भएको जनाएका छन् । दुई भारतीयलाई मध्यपूर्व मूलका मानिस सम्झेर आक्रमण गरेको अनुमान गरिए पनि यसबारे प्रहरीले केही भनेको छैन । बिहीबार आयोजित पत्रकार सम्मेलनमा अधिकारीहरूले उक्त हत्या जातीय आक्रमण भएको बारे प्रतिक्रिया दिन अस्वीकार गरे । घटनाको भारतले भत्र्सना गरेको छ । भारतीय विदेशमन्त्री सुष्मा स्वराजले ट्वीटमा शोकसन्तप्त परिवारप्रति समवेदना व्यक्त गर्दै पीडित परिवारलाई आवश्यक सहयोग गरिने प्रतिबद्धता जनाएकी छन् । भारतले श्रीनिवासको शवको व्यवस्थापनका लागि दूतावासका दुई अधिकारी कान्सास पठाएको छ ।
उम्मेदवार आकांक्षी अधिकांश युवा,"बझाङमा युवा पुस्ताका कार्यकर्ताहरू पहिलो र दोस्रो पुस्ताका नेतालाई अब पार्टीले अरू नै ढंगले सम्मान गर्नुपर्ने र युवालाई स्थानीय तहको नेतृत्व दिनुपर्ने अडानमा छन् । अनेरास्ववियुका केन्द्रीय सदस्य लोकेन्द्रबहादुर सिंह भन्छन्, अब स्थानीय तहको नेतृत्व युवा पुस्ताको काँधमा आएन भने नयाँ नेपाल निर्माणको सपना पूरा हुन गाह्रो छ । कांग्रेस र एमालेभन्दा माओवादी केन्द्रलाई उम्मेदवार छनोट गर्ने चुनौती कम भएको माओवादीका सांसद जनक बुढाले बताए । हामीले पहिलो पटक स्थानीय निर्वाचनको सामना गरिरहेकाले त्यस्तो धेरै चुनौती छैन, बुढाले भने, बीचमा विभाजन भएर अहिले एकता प्रक्रिया राम्रोसँग सम्पन्न नभएका कारण यो विषयले केही समस्या हुन सक्छ । कञ्चनपुरमा वडा सदस्यदेखि जिल्ला तहसम्मको नेतृत्वका लागि अधिकांश नयाँ र युवा अनुहार अघि सर्न थालेका छन् । कतिपय ठाउँमा पुरानो पुस्ताका नेता पनि आफू उम्मेदवार हुन लागिपरेका छन् । अब भिडन्त युवा र पुरानो पुस्ताबीच हुने देखिन्छ, अवस्थीले भने, दुई दशकअघि स्थानीय निकायको निर्वाचन हुँदा प्रतिनिधित्व गरेका र त्यतिबेला भर्खर राजनीतिमा प्रवेश गरेकाहरू नै बढी आकांक्षी छन् ।"
मधेसमा पक्षविपक्षमा रस्साकस्सी,"कर्मचारीको भरमा स्थानीय निकाय चलाउँदा डर र लोभले काम हुन सकेन । डराउने कर्मचारीले काम गर्ने आँट गरेनन् । लोभ गर्ने अनियमितताको जालोमा परे । बर्सेनि करोडौं रुपैयाँ खर्च भएको देखिए पनि काम भने देखिएन । झाले सुशासन र जनताको चाहना पूरा गर्नका लागि आवधिक निर्वाचनबाट चुनिने जनप्रतिनिधि नै चाहिने बताए । चुनाव प्रजातन्त्रको मेरुदण्डमात्र नभई सुशासन र जनचाहना पूरा गर्ने माध्यम पनि हो, उनले भने, तर सबैको सहभागितामा चुनाव भएमात्र त्यसको अर्थ रहन्छ । अन्यथा झन् समस्या बढ्छ ।"
असन्तुष्टि सम्बोधन,"चिकित्सक डा मनोज गुप्ता पनि स्थानीय निकायको निर्वाचन आवश्यक रहे पनि त्यसअघि सबै दललाई समेटेर जाँदा बेस हुने बताउँछन् । नाम मात्रको चुनाव गरेर हुँदैन, चुनावले लोकतान्त्रिक र प्रजातान्त्रिक परिपाटीलाई संस्थागत गर्नुपर्छ, उनले भने, सर्वसम्मतिबाट गरिएको चुनावको परिणाम फलदायी हुन्छ र त्यसले मुलुकलाई स्थायित्व दिन्छ । भन्सार एजेन्ट महासंघका केन्द्रीय उपाध्यक्ष श्यामबाबु पटेल स्थानीय निकायको निर्वाचन अत्यावश्यक रहेको ठान्छन् । लामो समयदेखि स्थानीय निकाय नेतृत्वविहीन छ, त्यस कारणले पनि चुनाव अनिवार्य छ, उनले भने, मधेसवादी दलको पनि एजेन्डा ठोस देखिँदैन, उनीहरू निर्वाचनमा आउन चाहन्छन्, स्थानीय निकाय लामो समय नेतृत्वविहीन राख्नु पनि ठीक भएन । माईस्थान विद्यापीठ वीरगन्जका प्रधानाध्यापक विनोद मेहताले निर्वाचन नितान्त आवश्यक रहेको र यो पूर्ण रूपले असम्भव पनि नरहेको बताए । तराईका केही जिल्लामा बाहेक अन्यत्र यो असम्भव छैन, उनले भने, हाल सहमतिका प्रयास भइरहेकै छ, बीचमै सहमति पनि हुन सक्छ, धेरै हदसम्म चुनाव सम्भव रहेको म देख्छु ।जिल्ला अदालत बार एसोसिएसन अध्यक्ष अधिवक्ता रामाशिष यादव पनि निर्वाचन आवश्यक रहेको देख्छन्, तर यसका लागि असन्तुष्ट पक्षलाई समेटेर अघि बढ्नु उचित हुने उनको धारणा छ । चुनाव त हुनैपर्ने हो, उनले भने, तर यसका लागि असन्तुष्ट पक्षलाई मिलाएर, समेटेर अघि बढे दिगो र शान्तिपूर्ण हुन्छ, मुलुकलाई अनिर्णयको बन्दी बनाई राख्नु पनि त भएन ।"
सर्वसाधारण आतुर,"सप्तरीको तिलाठी गाविसका पूर्वउपाध्यक्ष अमिर झाले स्थानीय तहमा निर्वाचित प्रतिनिधि नहुँदा विकृतिको डंगुर लागेको बताए । संविधान संशोधनको प्रक्रिया र स्थानीय तह पुन:संरचनाको विवाद समाधान गरी गरिने निर्वाचनले सबैलाई जोड्छ, उनले भने, विकास निर्माणदेखि सरकारी बजेट खर्चसम्ममा विकृति बढेकाले स्थानीय निकायमा जनप्रतिनिधि आवश्यक छ । स्थानीय निकायको पछिल्लो निर्वाचन २०५४ मा भएको थियो । अवधि पूरा भएपछि २०५९ मा विघटन गरियो, त्यसयता कहिले राजनीतिक दलका प्रतिनिधि त कहिले कर्मचारीको भरमा स्थानीय निकाय सञ्चालन हुँदै आएको छ । स्थानीय निकाय विघटन भएयता स्थानीय तहको बजेटमा ह्वात्तै वृद्धि भए पनि विकास निर्माणको कामले गाउँमा गति लिन सकेन, तिलाठी गाविसका पूर्वउपाध्यक्ष झाले भने, कागजमै बजेट सीमित भयो, जनताले सरकारी बजेटको फाइदा लिन सकेनन् । उनले पनि निर्वाचनले वर्षौंदेखिको जनप्रतिनिधिविहीनलाई समाप्त पार्ने भए पनि सबै पक्षलाई सहमतिमा ल्याउनुपर्नेमा जोड दिए । स्थानीय निकाय जनप्रतिनिधिविहीन हुँदा विकासका गतिविधि सञ्चालनमा चरम विवाद हुनुका साथै आर्थिक अनियमितता तथा भ्रष्टाचार मौलाउँदै गएको गुनासो स्थानीयस्तरबाट लाग्दै आएको छ । सानोतिनो सिफारिसका लागि पनि ग्रामीण जनता गाविस सचिव तथा कर्मचारी खोज्दै सदरमुकाम धाउनुपर्ने बाध्यता रहेको सर्वसाधारणको भनाइ छ । स्थानीय निकाय निर्वाचनको घोषणाले हामीलाई हर्षित तुल्याएको छ, गाविस सचिव हकहित संरक्षण केन्द्रका पूर्वकेन्द्रीय उपाध्यक्ष रामकुमार यादवले भने, निर्वाचन भएपश्चात् स्थानीय तहमा कार्यरत कर्मचारीको पीडा कम हुने दिन आउँछ ।"
संशोधन नभए समर्थन फिर्ता : गठबन्धन,"संघीय गठबन्धनले संविधान संशोधन विधेयक पास नभए सरकारलाई दिएको समर्थन फिर्ता लिने निर्णय गरेको छ । संसद्मा विधेयक पारित गर्ने प्रक्रिया चलुन्जेल पर्खिने र आफूहरूले भने जस्तो नभए सरकारलाई दिएको समर्थ फिर्ता लिएर निर्णायक आन्दोलनमा जाने गठबन्धनको निर्णय छ । शुक्रबार बसेको गठबन्धन बैठकले स्थानीय निकायको निर्वाचन मिति फिर्ता लिन पनि माग गरेको छ । संघीय गठबन्धनले सरकारलाई दिएको समर्थन फिर्ताबारे संयुक्त लोकतान्त्रिक मधेसी मोर्चासहित गठबन्धनमा आबद्ध संसद्मा प्रतिनिधित्व गर्ने दलहरूसँग छलफल गरी अर्को बैठकमा निर्णय गर्नेछ, गठबन्धनका प्रवक्ता ओम गुरुङद्वारा जारी विज्ञप्तिमा भनिएको छ ।गठबन्धनले स्थानीय तहको चुनाव मान्य नरहेको भन्दै त्यसविरुद्ध सशक्त आन्दोलन गर्ने निर्णय गरेको छ । वर्तमान सरकार आफंैले संसद्मा दर्ता गरेको संशोधन विधेयक परिमार्जनसहित पारित नगरी ०७४ वैशाख ३१ का लागि निर्वाचन घोषणा गरिएकाले स्थानीय तहको निर्वाचन हामीलाई मान्य छैन, गठबन्धनको निर्णयमा छ । राष्ट्रिय मधेस समाजवादी पार्टीका महासचिव केशव झाका अनुसार गठबन्धन बैठकमा समर्थन फिर्ता लिएर आन्दोलनमा जानेबारे व्यापक छलफल भएको थियो । संविधान संशोधन विधेयक पारित गर्ने प्रक्रिया चलिरहेको छ, त्यसका लागि केही दिन समय अझै लाग्छ । त्यसैले त्यो अवधिसम्म आन्दोलनका प्रचारात्मक कामहरू गर्छौं, झाले कान्तिपुरसँग भने, यदि हामीले भनेजस्तो भएन भने त्यसपछि सरकारलाई दिएको समर्थन फिर्ता लिएर आन्दोलन गर्ने हाम्रो निष्कर्ष छ । सरकारलाई बुझाएको २६ बुँदे माग अहिलेसम्म पूरा नभएको र गाउँपालिका, नगरपालिका, विशेष क्षेत्र, स्वायत्त क्षेत्र र संरक्षित क्षेत्रको संख्या र सीमा निर्धारण आयोगले विशेष क्षेत्र, स्वायत्त क्षेत्र र संरक्षित क्षेत्रको संख्या र सीमा निर्धारण नगरेको अवस्थामा घोषित निर्वाचनको मिति आफैंमा असंवैधानिक रहेको गठबन्धनको निष्कर्ष छ । आन्दोलनका कार्यक्रम तय गर्न संघीय समाजवादी फोरम नेपालका सहअध्यक्ष राजेन्द्र श्रेष्ठको संयोजकत्वमा ९ सदस्यीय कार्यदल गठन गरिएको छ । कार्यदलमा बृषेशचन्द्र लाल, केशव झा, रामनरेश राय, डा ओम गुरुङ, डा विजय सैंजु, दुर्गा राई, दलमर्दन कामी र प्रेमबहादुर खाती सदस्य छन् । कार्यदलले एक हप्ताभित्रमा कार्यक्रमहरू बनाई संघीय गठबन्धनको बैठकमा प्रस्तुत गर्नेछ ।उक्त कार्यदलले भावी आन्दोलनका कार्यक्रमहरू तय गर्ने, आन्दोलनलाई समर्थन र सहयोग गर्ने राजनीतिक दलनागरिक समाजविभिन्न सामाजिक संघ संस्थासँग छलफल तथा समन्वय गरी उनीहरूलाई आन्दोलनमा समर्थन गर्न र सहभागी हुन आहवान गर्नेछ । बैठकमा संघीय समाजवादी फोरमका अध्यक्ष उपेन्द्र यादवले बाबुराम भट्टराई संयोजक रहेको नयाँ शक्ति पार्टीलाई समेत समेटेर आन्दोलनमा अघि बढ्ने प्रस्ताव गरेका थिए । तर गठबन्धनका अन्य नेताहरूले भट्टराईको दललाई सामेल गराउने कि नगराउने भन्नेमा अहिले नै निष्कर्षमा पुग्न नसकिने धारणा राखेका थिए । गठबन्धनले राखेका २६ वटै मागमा भट्टराईले पूर्ण समर्थन गरे मात्र उनलाई गठबन्धनमा समेट्न सकिने अन्य दलका नेताहरूको धारणा थियो । छुट्टाछुट्टै रूपमा सहकार्य गरेर जान भने सकिने कुरा बैठकमा उठेको थियो । यादव र भट्टराईले बिहीबार संयुक्त वक्तव्य जारी गर्दै चुनाव घोषणा फिर्ता लिन माग गरेका थिए ।"
पौडेल समूहको बैठकमा देउवाको विरोध,"काठमाडौं कांग्रेस सभापति शेरबहादुर देउवाले सहमतिविपरीत पार्टीलाई एकल ढंगबाट सञ्चालन गरेको निष्कर्ष निकाल्दै कांग्रेस वरिष्ठ नेता रामचन्द्र पौडेल समूहले तत्काल केन्द्रीय कार्यसमितिको बैठक बोलाउन माग गरेका छन् । कांग्रेस महामन्त्री शशांक कोइरालाको महाराजगन्जस्थित निवासमा शुक्रबार बसेको पौडेल पक्षीय बैठकले तत्काल केन्द्रीय कार्य समितिको बैठक नबोलाएमा हस्ताक्षर संकलन गर्ने चेतावनीसमेत दिएको छ । यो विषयमा छलफल गर्न पौडेल पक्षको बैठक शनिबार बिहान पनि बोलाइएको छ ।बैठकस्थलबाटै वरिष्ठ नेता पौडेलले सभापति देउवालाई टेलिफोन गरेर राष्ट्रिय मुद्दाहरूमा छलफल गर्न तत्काल बैठक राख्न माग गरेका थिए । बैठकमा पौडेल पक्षीय नेताहरूले पार्टीलाई सहमति र संस्थागत रूपमा अघि नबढाएको भन्दै आपत्तिसमेत प्रकट गरेको स्रोतले बतायो । पछिल्लोपटक राजदूत नियुक्तिबाट आक्रोशित बनेका पौडेल समूह सरकारको कामकारबाहीको पनि कडा आलोचना गरेका छन् । संसद्को ठूलो पार्टी सरकारमा रहेर पनि गौण भूमिकामा रहेको र विवादास्पद निर्णय गरेको भन्दै पौडेल समूहले सरकारको आलोचना गरेका थिए । बैठकमा सहभागी एक नेताका अनुसार आर्थिक चलखेलका आधारमा राजदूत नियुक्ति गरिएको भन्दै उनीहरूले त्यसलाई सच्याउनसमेत आग्रह गरेका छन् । कांग्रेस कोटाबाट राजदूत भएका आशा लामा, भीम उदास र रमेश कोइराला कांग्रेस होइनन्, को हुन् थाहा पनि छैन, बैठकमा पौडेलले राखेको भनाइ उद्धृत गर्दै स्रोतले भन्यो, यस्ता व्यक्तिलाई राजदूत नियुक्ति गर्दा पार्टीको छविसमेत बिगारेको छ । लोकतान्त्रिक संघर्षमा लागेका र कांग्रेसप्रति आकर्षित विज्ञहरूलाई नबनाएर आर्थिक चलखेलको आधारमा राजदूत नियुक्ति गर्दा कांग्रेसमा लाग्ने आम कार्यकर्ता र नेताहरूमा निराशा छाएको भन्दै पौडेल समूहले राजदूत सिफारिस भएका विवादास्पद व्यक्तिहरूको नाम फिर्ता लिन दबाब दिएको हो । केन्द्रीय कार्यसमितिको बैठक बोलाउन र राजदूत सिफारिस सच्याउन आग्रह गर्दै शनिबार बिहान पौडेलले सभापति देउवालाई लिखित पत्र नै दिने भएका छन् । लिखित पत्र तयार पार्न पौडेल पक्षको शनिबार बिहान पुन: बैठक बस्न लागेको हो । लिखित पत्र दिँदा पनि बोलाइएन भने हस्ताक्षर संकलन गरी बैठक बोलाउने प्रक्रिया अघि बढाइनेछ एक नेताले भने । पौडेलले आफूले तारन्तर बैठक बोलाउन माग गर्दासमेत नबोलाइएको बताएका थिए । राजदूत नियुक्तिको विषयमा देउवा र पौडेलबीच बुधबार पनि व्यवस्थापिका संसद् भवनमै चर्काचर्की परेको थियो । कांग्रेस कोटाबाट नियुक्ति भएका तीन जना को हुन् ? कांग्रेस होइनन् । यसले पार्टीलाई क्षति पुगेको छ, तुरुन्त सच्याउनुहोस् भनी पौडेलले भन्दा देउवाले हाम्रै मान्छे हुन् भन्दै पन्छिएका थिए । देउवाले सच्याउन नमिल्ने बताएपछि केही छिन दुई नेताबीच चर्काचर्कीसमेत परेको थियो । बैठकमा महामन्त्री शशांक कोइराला, कोषाध्यक्ष सीतादेवी यादव, पूर्वमहामन्त्री प्रकाशमान सिंह, केन्द्रीय सदस्य बलबहादुर केसी, रामशरण महत, पूर्वप्रवक्ता दिलेन्द्र बडुलगायत काठमाडौंमा उपलब्ध केन्द्रीय सदस्यहरू थिए । उनीहरूले प्रधानमन्त्री पुष्पकमल दाहालले निर्वाचनलाई प्रभावित पार्ने गरी अन्धाधुन्ध बजेट रकमान्तर गर्दासमेत पार्टी नेतृत्व मौन बस्नु उदेक रहेको बताए । पार्टीका कार्यकर्ता पोस्न हुँदै नभएका योजना र कार्यक्रममा समेत बजेट विनियोजन भएको भन्दै पूर्वअर्थमन्त्री समेत रहेका केन्द्रीय सदस्य रामशरण महतले आपत्ति प्रकट गरेका थिए ।"
नेपाली विद्यार्थीलाई छात्रवृत्ति,काठमाडौं पाकिस्तानी दूतावासले नेपालका २ सय विद्यार्थीलाई छात्रवृत्ति प्रदान गरेको छ । राजधानीमा शुक्रबार आयोजित कार्यक्रममा दूतावासले सामुदायिक स्कुल र र उमाविका विद्यार्थीलाई छात्रवृत्ति प्रदान गरेको हो । दूतावासले पाकिस्तान सरकारको सहयोगमा प्रत्येक विद्यार्थीलाई १० हजार रुपैयाँका दरले छात्रवृत्ति दिइएको जनाएको छ ।
सबैको सहभागिता अपरिहार्य,"काठमाडौं आफ्नो कार्यकाल पूरा गरी स्वदेश फर्कन लागेका भारतीय राजदूत रणजीत रायले स्थानीय तहको निर्वाचनमा सरकारले सबै पक्षलाई सहभागी गराउन जोड दिएका छन् । भारतले संविधान जारी भएदेखि नै सबैको सहभागिता र सबैलाई मान्य हुने विषयमा जोड दिँदै आएको छ । उनले स्वदेश फर्कनु तीन दिनअघि पनि त्यही धारणा दोहोर्याएका हुन् । राय बुधबार स्वदेश फर्कंदै छन् । उनले निर्वाचनका लागि सबै तयारी भई सबैको सहमतिमा भए राम्रो हुने आफ्नो देशको सुझावमात्र भएको बताए । यो नेपालको आन्तरिक मामिला हो, उनले भने । निर्वाचनले नै लोकतन्त्रलाई चलायमान र बलियो बनाउँछ । त्यसैले हामी कहिल्यै निर्वाचनको विपक्षमा रहन सक्देनौं । तर कुनै पनि निर्वाचनमा सबैको सहभागिता हुनु आवश्यक हुन्छ, शुक्रबार रिपोर्टर्स क्लबमा आयोजित कार्यक्रममा बोल्दै उनले भने, संविधान जारी गर्दा सबै दललाई मिलाएर लैजानुपर्ने सुझाव भारतको थियो, अहिले निर्वाचनमा पनि हाम्रो त्यही सुझाव रहन्छ । यद्यपि यो नेपालको आन्तरिक मामिला हो । सरकारले संविधान संशोधनमार्फत सबै दललाई विश्वासमा लिएर अघि बढ्न गरेको प्रयासको उनले प्रशंसा गर्दै भने, संशोधन टुंगोमा पुग्दै यसबाट निकास निस्कनेमा भारत विश्वस्त छ । नेपालभारत द्विपक्षीय सम्बन्ध प्राचीन कालदेखि नै रहेको र यो अहिले जनस्तरमा झन् प्रगाढ भएको बताए । सामाजिक, सांस्कृतिक, धार्मिकका साथसाथै आर्थिक साझेदारीमा समेत दुई मुलुक केन्द्रित हुँदै जानुपर्नेमा उनले जोड दिए । नेपाल र भारतका द्विपक्षीय परियोजनाहरू अघि बढेकामा आफ्नो कार्यकाल स्मरणीय रहिरहने बताए । नेपाल र भारतबीचको सम्बन्धमा आउने समस्या समाधान हुँदै गइरहेको उल्लेख गर्दै उनले दुई देशबीच मिलेर अघि बढ्नुपर्नेमा जोड दिए । नेपालभारत सम्बन्ध कुनै पक्षले चाहेर पनि बिग्रन नसक्ने मजबुद रहेको उल्लेख गर्दै भने, राजनीतिक सम्बन्ध जस्तै जनस्तरको सम्बन्ध पनि निकै प्रगाढ छ ।"
१३ लाखले गरे पशुपति दर्शन,"बिहान ४ नबज्दै पशुपतिका ३ द्वार खुला गरिए पनि त्यसअघिदेखि नै श्रद्धालु दर्शनका लागि लाम बसेका थिए । यस वर्ष हजार रुपैयाँ तिरेर पाइने विशेष पासको व्यवस्था र मूल आयोजक समिति हटाइएको थियो । घुइँचोका बीच स्वयंसेवकहरूले दर्शनार्थीको तथ्यांक संकलन गरेका थिए । प्रांगणसम्म पुग्ने श्रद्धालु दिउँसोसम्ममा ७ लाख जति रहेको उपनिर्देशक राजोपाध्यायले बताए । महाशिवरात्रि मेला व्यवस्थापनका लागि ९ उपसमिति गठन गरिएका छन् । दर्शनार्थीका लागि १३ अस्थायी शौचालय र ६२ स्वास्थ्य शिविर सञ्चालन गरिएको थियो । काठमाडौं महानगरपालिकाको जनस्वास्थ्य विभागका साथै विभिन्न गैससले पनि स्वास्थ्य शिविर सञ्चालन गरेका थिए । पशुपतिनाथका साथै राजधानीका अन्य शिवालयमा पनि भक्तजनको भीड लागेको थियो । दिनभरि व्रत बसी फूल, धतुरो, बेलपत्र, दूध चढाइ शिवको पूजा गरिन्छ । राति व्रतालुले धुनी बाल्ने र जाग्राम बस्ने गर्छन् । विभिन्न मठ मन्दिर, चोकमा धुनी बाल्ने र खरानीलाई टीकाका रूपमा ग्रहण गर्ने गरिन्छ । शिवरात्रिको धुनीपछि जाडो र कुहिरो समाप्त हुने र गर्मी सुरु हुने विश्वास गरिन्छ । शिवरात्रिका अवसरमा राष्ट्रपति विद्यादेवी भण्डारीले साढे ५ बजे पशुपतिनाथको दर्शन गरी प्रसाद ग्रहण गरेकी थिइन् । राष्ट्रपति भण्डारीले पशुपतिनाथ मन्दिरस्थित चाँदीको जलहरीको साटो सुनको जलहरी निर्माण गर्ने प्रतिबद्धता जनाएको कोषका सदस्यसचिव गोविन्द टन्डनले बताए । शिवरात्रिमा नेपाल आएका जोगीहरूलाई धुनी बाल्न ३८ हजार किलो दाउरा उपलब्ध गराइएको छ । डोलेश्वरमा घुइँचोमहाशिवरात्रिका अवसरमा केदारनाथको शिर डोलेश्वर महादेव मन्दिरमा पनि दर्शनार्थीको घुइँचो लागेको छ । मन्दिरको चारै ढोका खुला गरी दर्शन गर्ने व्यवस्था मिलाइएको मन्दिर संरक्षण समितिले जनाएको छ । अन्य दिनहरूमा मन्दिरको एउटा ढोका मात्रै खुला गरिने भए पनि शिवरात्रिका अवसरमा भने चारै ढोका खुला गरिएको समितिका वरिष्ठ उपाध्यक्ष किरण थापाले बताए । मन्दिरमा १ लाखले दर्शन गरेको उनले बताए । यस्तै सिपाडोलकै प्रसिद्ध आशापुरी महादेव मन्दिरमा समेत बिहानैदेखि दर्शनार्थीको घुइँचो लागेको छ ।"
समुदायको सहयोगले नमुना,"भवन निर्माणका लागि अभिभावकले सहयोग गरे । मन्त्रिपरिषद्बाट समेत १० लाख रुपैयाँ अनुदान प्राप्त भएको थियो । कक्षा ४ मा अध्ययनरत सन्तोषीकुमारी राबम चमारले पढाइसँगै विद्यालयको वातावरण राम्रो भएकाले कहिल्यै कक्षा नछाडेको बताउँछिन् । विद्यालय व्यवस्थापन समिति सदस्य मूर्तिदेवी सदाय मुसहरले विद्यालय मात्रै होइन, गाउँमै जातीय विभेद नरहेको सुनाइन् । विद्यालय सुधारका लागि व्यवस्थापन समितिसँगै शिक्षक पनि जागरुक भएकाले यो नमुना बन्न सफल भएको हो, उनले भनिन्, अभिभावक नियमित विद्यालय आएर रेखदेख गरिरहन्छन् । निजी लगानीमा भवनओखलढुंगा पोकली१ लेतीस्थित पुरुषोत्तम आधारभूत विद्यालयको भवन पुनर्निर्माण गरिएको छ । स्विट्जरल्यान्डमा बस्दै आएका जनार्दन गौतमले १३ लाख लगानी गरेर ६ कोठे पक्की भवन बनाइदिएका हुन् । गौतमकै सहयोगमा २०५९ मा विद्यालय स्थापना भएको थियो । २०६४ मा तीन कक्षासम्मको अनुमति पाएर सञ्चालन हुँदै आएको विद्यालयमा हाल २४ जना विपन्न समुदायका छात्रछात्रा अध्ययनरत छन् । भूकम्पले पुरानो भवन पूर्ण रूपमा भत्काएपछि विद्यालय टहरामा सञ्चालन हुँदै आएको थियो । पक्की भवन बनेपछि पठनपाठन सहज भएको प्रधानाध्यापक टेककुमारी दाहालले बताइन् । लगानीकर्ता गौतमले आफू जन्मेको ठाउँका विपन्न समुदायका बालबालिका पठनपाठनबाट वञ्चित नहोऊन् भन्ने उद्देश्यले सामाजिक कार्य गरेको बताए ।"
खाजाले नियमित,"हिमाली र केही पहाडी बस्तीका २१ विद्यालयमा दिवाखाजा कार्यक्रम लागू गरिएको छ । हेलम्बु आधारभूतका प्रधानाध्यापक चन्द्रकुमार लामिछानेका अनुसार बालबालिकालाई चाउचाउ र बिस्कुटजस्ता जंकफुड निषेध नै गरेर स्थानीय स्तरमा उत्पादित पौष्टिक खाजा जाउलो, रोटी, तरकारी, अन्डा, फलफूल दिन थालिएको छ । उनले भने, बालबालिका र अभिभावकले पनि जंकफुड खान नहुने बुझै आएका छन् ।"
योजना कार्यान्वयन मुस्किल,"बीउबीजन, कीटनाशक, रासायनिक मल र अन्य कृषिसम्बन्धी उपकरण तराईका बजारबाट ढुवानी गर्नुपर्ने बाध्यता छ । कर्मचारी अभावमा त्यस्ता सामग्री समयमा ढुवानी गरी जिल्ला पुुर्याउन नसकिएको शर्माको गुनासो छ ।भोजपुरमा पाँच महिनादेखि योजना अधिकृत नै छैनन् । कार्यालयमा दुई योजना अधिकृतको दरबन्दी छ । कार्यालय प्रमुख वरिष्ठ कृषिविकास अधिकृत जितेन्द्र यादवले भने दुवै योजना अधिकृत नहुँदा योजना सञ्चालनमा समस्या रहेको बताए । तेह्रथुममा दरबन्दीअनुसारका ४ अधिकृतसहित १४ कर्मचारी छैनन् । कार्यालयप्रमुख रोहिणी घिमिरेका अनुसार दरबन्दीअनुसारका कर्मचारी नहुँदा स्वीकृत योजना सञ्चालनमा समस्या त छँदै छ, सञ्चालित कार्यक्रमको अनुगमन र निरीक्षण गर्नसमेत मुस्किल छ । ६ अधिकृतको दरबन्दी भएको पाँचथरमा एक जना मात्र उपलब्ध छन् । योजना, कृषिप्रसार र बागवानी योजना अधिकृत नहुँदा प्राविधिक सहायक र नायव प्राविधिक सहायकको भरमा कार्यक्रम सञ्चालन गर्नुपर्ने बाध्यता भएको कार्यलय प्रमुख कमलेश तिवारीको गुनासो छ । एकजना बाली संरक्षण अधिकृत मात्र कार्यालयमा उपलब्ध छन् । उनले भने, योजनासहित बाँकी सबै अधिकृतको जिम्मेवारी प्राविधिक सहायक र नाप्रासको भरमा सञ्चालन गर्नुपर्ने बाध्यता छ ।पूर्वाञ्चलका कृषिविकास कार्यालयमा ७ सय ३२ कर्मचारीको दरबन्दी रहे पनि अहिले ५ सय ५१ जना मात्र छन् । क्षेत्रीय कृषि निर्देशनालयका निमित्त निर्देशक राजेन्द्र उप्रेतीका अनुसार पूर्वमा कृषिका १ सय ८१ जना दरबन्दी कर्मचारी नहुँदा लक्षित कार्यक्रम किसानसमक्ष पुर्याउन कठिनाइ छ । क्षेत्रीय निर्देशनालयले माथिल्लो निकायलाई पटकपटक पत्राचार गरेर दरबन्दीअनुसार कर्मचारी उपलब्ध गराइदिन आग्रह गरिसकेको छ, उनले भने, तर कृषि विभाग र मन्त्रालयले सुनवाइ गरेका छैनन् । तराईका जिल्लामा पनि दरबन्दीअनुसारका सबै कर्मचारी छैनन् तर पहाडी जिल्लाकै जत्तिको अभाव भने छैन । पहाडी जिल्लामा दरबन्दीका आधा पनि कर्मचारी छैनन् । उप्रेतीले प्रश्न गरे, कार्यालयमा जनशक्ति नै नभएपछि कार्यालय प्रमुख एक्लैले कसरी दैनिक कार्य सञ्चालन गर्न सक्छ ? प्रधानमन्त्री कृषि आधुनिकीकरण परियोजना सञ्चालन भएपछि हरेक जिल्लामा दरबन्दीअनुसारका योजना अधिकृत र प्राविधिक अभाव बढेको हो । परियोजनाका लागि जिल्ला कार्यालयमा भएका योजना अधिकृत र प्राविधिक खटाएर थप जनशक्ति उपलब्ध नगराइँदा कार्यालयमा कर्मचारीको अभाव भएको उनले जानकारी दिए ।"
मासिँदै खेतीयोग्य जमिन,"उदयपुर चुरे क्षेत्रको वन विनाशका कारण त्रियुगा नदीको तल्लो तटीय क्षेत्रमा खेतीयोग्य जमिन मासिँदै गएको छ । वन विनाशले भूमिगत जलाधारमा असर पर्नुका साथै भूक्षयले बगर बढ्दै गएको छ ।वन विनाशले सिँचाइ र खानेपानीका स्रोतमा असर परेको छ । चुरेबाट बग्ने झन्डै १९ खहरे खोलाले मार्ग परिवर्तन गरिरहेका छन् । बर्सेनि ती खोलाले मार्ग परिर्वतन गर्दा त्रियुगा र बेल्टार बसाहा नगरपालिकासहित जोगीदह, हडिया, सुन्दरपुर, तपेश्वरी, रामपुरठोक्सिला लगायत गाविसमा खेतीयोग्य जमिन मासिएको हो ।खहरेखोलाले मार्ग परिवर्तन गर्दा तल्लो तटीय क्षेत्रका मानव बस्तीमा समेत असर पार्दै गएको छ । कान्छो पहाडका रूपमा रहेको चुरे क्षेत्रबाट ढुंगा, गिटी र बालुवाको दोहन बढदै गएपछि वातावरणीय असर परेको छ । जसका कारण मधेस, महाभारत क्षेत्र र तराईमा समेत प्रतिकूल असर परी कृषि उत्पादनमा संकट आउँदै गएको किसानले बताए । खहरेबाट अनियन्त्रित गिट्टी, बालुवाको दोहनले तल्लो क्षेत्रमा बालुवा थुप्रेर खहरेखोला र त्रियुगा नदीको सतह बढदै गएको छ । कतिपय स्थानमा नदीको सतह घट्न गई सिँचाइलगायत खानेपानीमा समेत कठिनाइ हुँदै गएको छ ।बर्सेनि खेतीयोग्य जमिन घटदै छ, सुन्दरपुरका किसान देवनारायण चौधरीले भने, वर्षाको पानी रोक्न नसक्दा बाढी तथा सुक्खा समयमा खडेरी हुने गरेको छ । खहरेखोलामा पानीको सतह तलमाथि हुँदा भावर क्षेत्रमा खानेपानीको समस्या रहेको उनले बताए ।"
बाँकेमा थारूको प्यानलै विजयी,"नेपालगन्ज नेपाल पत्रकार महासंघको ११ औं अधिवेशनबाट कान्तिपुरकर्मी ठाकुरसिंह थारूको अध्यक्षतामा नयाँ कमिटी चयन भएको छ । प्रेस चौतारी, प्रेस सेन्टर र प्रगतिशील पत्रकार संघको संयुक्त प्यानलबाट उम्मेदवार बनेका थारूको पूरै प्यानल निर्वाचित भएको हो । उपाध्यक्षमा प्रदीप वाग्ले र रूपा गहतराज, सचिवमा तिलक गाउँले, कोषाध्यक्षमा केशव राना र सहसचिवमा सकिल कादरी तथा काशी शर्मा छन् । केन्द्रीय पार्षदमा पनि थारू प्यानल विजयी भएको छ । सर्वसम्मत भएको ३८ प्रदेश पार्सदमा मात्र आठ जना प्रेस युनियनका सदस्य निर्वाचत भएका छन् । त्यस्तै, दाङमा सविन प्रियासनको अध्यक्षतामा प्रेस युनियन, प्रेस चौतारी, प्रेस सेन्टर र प्रगतिशीलको प्यानल विजयी भएको छ । उक्त प्यानलका विरुद्ध महासंघमा राजनीतिक दलहरूको ठाडो हस्तक्षेपको विरोध गर्दै दुर्गालाल केसीको नेतृत्वमा छुट्टै प्यानल बनेको थियो । सल्यानमा प्रतीक शर्मा सर्वसम्मत अध्यक्ष भए भने रुकुममा गणेश विक चिन्तन निर्विरोध चयन भएका छन् ।"
"दरबार ढल्यो, गीत हरायो","मंगलसेन दरबार झ्याल उनी घाम पड्योकै बाटा चिठी आयो, का जाने काम पड्योएकताका अछामीका मुखमै झुन्डिएको हुन्थ्यो यो देउडा भाका । जब ऐतिहासिक महत्त्वको अछाम दरबारको पूर्वी मोहडाको कलात्मक झ्यालमा घाम पर्न छोड्यो, गीत पनि बिलायो । अछाम आक्रमणका क्रममा २०५८ फागुन ४ गते तत्कालीन नेकपा माओवादीले दरबार ध्वस्त पारेका थिए । केही दिनसम्मै ध्वस्त दरबारका भग्नावशेष पन्छाउँदै स्थानीयले मृतक कर्मचारीका शव खोजेका थिए । ती दृश्य बिस्तारै विस्मृतिमा गइसके । तर, त्यो ऐतिहासिक दरबार भने स्थानीयले भुलेका छैनन् । उनीहरू पुर्खासँग जोडिएको चिनो फेरि ठडिएको हेर्न चाहन्छन् । पुनर्निर्माण थालिएको ९ वर्ष बितिसक्दा पनि अझै अपूरो छ । बिहानको घामको पहिलो झुल्को नै मंगलसेन दरबारको पूर्वपट्टिको झ्यालमा पथ्र्यो । त्यही भएर पनि यो गीत बनेको हो, मंगलसेनका स्थानीय उदयराम सुवेदीले भने, ध्वस्त दरबार पुनर्निर्माण थालेको लामो समय बितिसक्दा पनि अझै सकिएको छैन । त्यो गीत ब्युँताउन पनि दरबार बन्नुपर्छ ।दरबार ध्वस्त भएको करिब १५ वर्ष पुग्यो । पुनर्निर्माणमै लामो समय खर्च भइसक्यो । लापरबाहीले काम अधुरै छ । यस्तो दृश्य देख्दा त्यहाँ पुग्ने जोकोहीको मन कटक्क खान्छ । पुरानै स्वरूपमा पुनर्निर्माण थालिए पनि ठेकेदारको लापरबाहीले अधुरै रहेको हो । आवश्यक काठको अभाव देखाएर ठेकेदार कम्पनीले निर्माणमा ढिलासुस्ती गरिरहेको छ । राजेन्द्र साउद, तुल्छी दुर्गा, बडिमालिका र कुँवर गरी पाँच निर्माण कम्पनीले २ करोड २५ लाखमा ठेक्का लिएका थिए । केही कम्पनीले रकम भुक्तानी लिएर बीचमै काम छाडे । हाल निर्माणको जिम्मा लिएका राजेन्द्र र साउद कन्स्ट्रक्सनले पनि कामलाई गति दिन सकेका छैनन् । पुरानै संरचनाअनुसार दरबार निर्माण गर्नुपर्ने भएकाले आवश्यक सालको काठ सजिलै उपलब्ध नभएकाले निर्माणमा ढिलाइ भएको ठेकेदारको भनाइ छ ।अछाम दरबारमा सुरुमा जिल्ला प्रशासन कार्यालय, तत्कालीन जिल्ला पञ्चायत कार्यालय, मालपोत कार्यालय, जिल्ला अदालतलगायत कार्यालय सञ्चालनमा थिए । सदरमुकाम आक्रमणका बेला भने त्यहाँ जिल्ला प्रशासन कार्यालय मात्र सञ्चालन थियो । आक्रमणमा प्रमुख जिल्ला अधिकारी मोहनसिंह खत्री मारिए । पत्नीसहित राष्ट्रिय अनुसन्धानका निरीक्षकको मृत्यु भयो । क्याप्टेनसहित ५३ जनाको तत्कालीन शाही नेपाली सेनाको मंगलसेन गुल्म सखाप भयो । ५९ प्रहरी, निजामतीका २ र सर्वसाधारण ८ गरी मंगलसेनमा १ सय २२ को ज्यान गएको थियो । माओवादीले साँफेबगरमा समेत सोही रात आक्रमण गरेको थियो । विमानस्थल सुरक्षा गार्ड साँफेबगरमा कार्यरत २७ प्रहरी पनि त्यसै रात मारिएका थिए ।अख्तियार दुरुपयोग अनुसन्धान आयोगले २०६९ मा निर्माणसम्बन्धी सम्पूर्ण फाइल लगेर अनुसन्धान गरिरहेको छ । ऐतिहासिक दरबार निर्माणको कार्य रोकिनु दु:खद भएको तत्कालीन अछामी राजाका सन्तानमध्येका वीरेन्द्रबहादुर शाहले बताए । इतिहास बोकेको दरबारलाई अलपत्र देख्दा मन दुख्छ, यो सबैको सम्पत्ति हो, उनले भने ।"
सिलिन्डर पड्कँदा प्रहरीको मृत्यु,"इटहरी सुनसरीको सिमरा गाविस ९ को चरैयास्थित शिव मन्दिरमा लागेको मेलामा बेलुनमा हावा भर्ने क्रममा सिलिन्डर विस्फोट हुँदा एक प्रहरी जवानको मृत्यु भएको छ । विस्फोटमा परी ११ जना घाइते भएका छन् । बेलुनमा हावा भरेर बिक्री गर्ने दुहबीका राधेश्याम साहलाई प्रहरीले नियन्त्रणमा लिएको छ । शुक्रबार बिहान भएको विस्फोटमा मोरङ कटहरी २ घर भई सप्तरीमा कार्यरत प्रहरी जवान सोमराज माझीको उपचारका क्रममा नोबेल मेडिकल अस्पतालमा मृत्यु भएको हो । प्रहरीका अनुसार झापा घर भएकी तारा मण्डल, भारत सैजनपुरका गुड्डु यादव, सोनापुरका रोहित ऋषिदेव, पिप्ना ऋषिदेव, जोगेन ऋषिदेव, रिमा ऋषिदेवलगायत ११ जना छर्रा लागेर घाइते भएका छन् । सामान्य उपचारपछि अन्य घाइते घर फर्के पनि गुड्डुको अवस्था भने गम्भीर रहेको सुनसरी प्रहरीका एसपी पोषराज पोखरेलले बताए ।"
विवादास्पद परराष्ट्रमन्त्री,"दलीय भागबन्डा र आफ्नालाई वा पद दिने विगत डेढ दसकको कुसंस्कारलाई राम्रै्रसँग निरन्तरता दिइएको पाइयो । जुन पार्टीबाट परेको भए पनि उनले व्यक्तिबारे बुझ्नुपर्ने अनिमात्र नियुक्ति गर्नुपर्ने भनी मन्त्रिपरिषदमा अडान राख्न सक्थे । मुलुकका परराष्ट्रमन्त्रीले सरकार र मुलुकको भन्दा बढी सम्बन्धित पार्टीका प्रतिनिधिका रूपमा आफूलाई प्रस्ततु गराए, यो समग्र प्रकरणमा । राजदूत नियुक्त भएकाहरू सम्बन्धित मुलुकबाट कोटा ल्याएर कामदार पठाउन नै तल्लिन भएका र विवादमा परेकाहरू नै राजदूतमा चुनिएका छन् । त्यति पनि नबुझी राजदूतको सिफारिस गर्नु नागरिकको भावनाको अपमान हो । राजदूत सिफारिसमा परेका अपवाद बाहेक विषयवस्तुको जानकारी, कूटनीतिक समझदारी र विज्ञता देखिँंदैन । बरु सिफारिसमध्ये केही व्यक्ति व्यवसायसँग जोडिएकाले यो प्रकरणमा आर्थिक फ्याक्टरले पनि प्रभावित पारेको छ कि भन्ने आशंका गर्ने स्थान प्रशस्त छ । यसमा तालुकदार मन्त्रालयको नेतृत्वकर्ता महत बढी जिम्मेवार ठहरिन्छन् ।"
महिला उत्थानको बाधक,"दूरदराजका गाउँबस्ती लगायत तराईका गाउँहरूमा यस्ता दुव्र्यवहारका घटना बढी भइरहेका छन् । ती गाउँबस्तीलाई लक्षित गरेर प्रभावकारी बजेट कार्यक्रम योजना र कार्यान्वयन संयन्त्र कर्मकाण्डी भूमिकामै सीमित छन् । महिला आयोग, मन्त्रालय र प्रहरी सहर केन्द्रित छन् । दुर्गमका महिलाहरू आफ्ना समस्या सुनिदिने, आवाज उठाउने, अपराधीलाई कारबाही र पीडितलाई सुरक्षा दिने भरपर्दो माध्यमबिना पीडा सहन बाध्य छन् । प्रदेशको सीमाङ्कन र नामाङ्कनमा आन्दोलनको उद्घोष गर्नसक्ने हामीले सामाजिक अपराध विरुद्ध पनि त्यो गम्भीरता र तत्परता देखाउनु जरुरी छ ।"
संसद्मा युवा उपस्थिति न्यून,"संसारभरिको कम उमेर समूहका सांसद वा युवा जनप्रतिनिधिको विवरण खोज्दै जाने हो भने युवाहरूको राजनीतिमा उपस्थिति निकै कम देखिन्छ । सन् २०१६ मा गरिएको युवा सांसद् सम्बन्धी एक अध्ययनले विश्व जनसंख्याको झन्डै ६० प्रतिशत जनसंख्या मतदान गर्न योग्य (२२४४ वर्ष) उमेर समूहका रहेको देखाएको छ । तर अध्ययनले २६ प्रतिशत सांसद् वा जनप्रतिनिधिमात्र युवा रहेको कटु यथार्थ पनि प्रस्तुत गरेको छ । यसमा पनि ३० वर्षभन्दा कम उमेर समूहका युवा सांसद् १९ प्रतिशत मात्रै छन् । ४० वर्षभन्दा कम उमेरको प्रतिनिधित्व पनि १४२ प्रतिशतमात्रै रहेको छ । सन् २०१४ मा गरिएको अध्ययनभन्दा युवा सांसद्को प्रतिनिधित्व सन् २०१६ मा बढेको देखिन्छ । तर बढ्दो युवा जनसंख्याको अनुपातमा यो खासै उत्साहजनक प्रतिनिधित्व होइन ।राष्ट्रिय युवा नीति २०६६ मा नेपालको शान्ति प्रक्रिया, राज्यको पुन:संरचना र संविधान निर्माण तथा तत्पश्चात्का राष्ट्रनिर्माणका कार्यमा युवाको अर्थपूर्ण सहभागितालाई अभिवृद्धि गराई त्यसको कार्यान्वयनमा युवाको अग्रणी भूमिकालाई जोड दिइनेछ भनी लेखिएको छ । तर नीति निर्माण तहसम्म युवालाई कसरी पुर्याउने भन्नेबारे युवा नीतिमा केही पनि लेखिएको छैन । यसले के देखाउँछ भने युवालाई अझै पनि नेताहरू विश्वास गर्दैनन् । १८ वर्ष उमेर पुगेको युवाले नागरिकता पाउँछ । नागरिकता प्राप्त युवाले निर्वाचनमा मतदान पनि गर्न पाउँछ । तर त्यही युवाले संसद्मा उठ्न चाहेमा २५ वर्ष नपुगुन्जेल कुर्नुपर्छ । जुन युवाले आफ्नो विवेक प्रयोग गरेर आफ्नो प्रतिनिधि चुन्न सक्छ, त्यही युवा आफू जनप्रतिनिधि हुन भने ७ वर्षसम्म कुर्नुपर्ने व्यवस्था छ । जुन उमेर समूहको जनसंख्या सम्पूर्ण जनसंख्याको झन्डै आधा रहेको छ, त्यो उमेर समूहलाई राजनीति र जनप्रतिनिधिका रूपमा धेरैभन्दा धेरै सहभागी गराउनुपर्छ भन्ने सोच नआएसम्म युवा प्रतिनिधित्व बढ्ने सम्भावना देखिँंदैन । युवाहरू किन राजनीतिक रंगमञ्चमा देखिँदैनन् त ? किन जनप्रतिनिधिको सूचीमा उनीहरूको उपस्थिति न्युन हुँदै गएको छ त ? यो विश्व राजनीतिको लागि गम्भीर चुनौती बनेको छ । युवाहरूको राजनीतिमा प्रवेश प्रजातान्त्रिक व्यवस्थाको नयाँ आयाम र अभ्यासका लागि अत्यावश्यक छ । राजनीतिक परिवर्तनका हरेक आन्दोलनमा या प्रजातान्त्रिक आन्दोलनका हरेक मोर्चामा युवाहरू अघि रहने गर्छन् । तर प्रतिनिधित्वको सवालमा भने उनीहरू सधैं अल्पमतमा हुन्छन् ।"
भावुक हाकिम,"मेरो निकै जरुरी काम थियो । आजै गर्नुपर्ने । नगरी नहुने । मैले झट्ट आफ्नो काम सम्झेर भनेंँ, के यसबखत हाकिमसाबलाई भेट्ने कुनै उपाय छैन ?अहँ, छैन ।केही त होला ?छैन ।म उहाँको भावुकतालाई कुनै डिस्टर्व गर्ने छैन ।भनिहालँें नि मिल्दैन ।म पनि एक कवि हँु । यस्तो भावुक अवस्थामा एक कविले अर्काे कविसँग भेट गर्न मिल्छ । मैले निवेदन गरँें, सायद हाकिमसाबसँग भेट गर्नु हुन्छ होला ।यो त हाकिमसाबसँग सोध्नैपर्छ ।एक पटक सोध्न मिल्दैन ?तपाई भोलि नै आउनोस् ।कृपया एकपटक हाकिमसाबलाई सोधेर त हेर्नाेस् ।हाकिमसाबको पीएले निधार खुम्च्याएर केही सोच्न थाल्यो । त्यसपछि स्वाट्ट हाकिमसाबको कोठाभित्र छिर्यो । र लगत्तै हडबडाएर बाहिर निक्स्यो । त्यतातिर कुनै ध्यान नदिएर मैले भनँें, के म भित्र जाऊँ ?हुँदैन, अब हाकिमसाब भेट गर्नुहुन्न । उहाँको अघिको मुड पनि फेरिइसकेको छ । अहिले हाकिमसाब भावुक हुनुहुन्न । अब भेटसेट गर्ने कुरै छैन । उहाँ कसैसँग भेट गर्नुहुन्न । किन कसैसित भेट गर्नुहुन्न ?तपाई जानोस् ।यसको कुनै कारण त होला ?मेरो लगभग जिद्दीले उसको अनुहारको भाव परिवर्तन भयो । हाकिमसाबको पीएले मतिर हेरेर भन्यो, हेर्नाेस्, भर्खरै खबर आएको छ । हाकिमसाबमाथि कसैले उजुरी हालेको छ । ठूलै भ्रष्टाचारको उजुरी । कुन्नि, कसले यो उजुरी हालेको हो त्यसैले उहाँको भावुकता पनि सकिएको छ । अब हाकिमसाब फरक मुडमा हुनुहुन्छ । आज भेटघाट हुनै सक्दैन । तपाई पछि आउनु होला । हाकिमसाबको पीए हतारका साथ कसैलाई फोन गर्न नम्बर डायल गर्न थाल्यो ।"
जनताको घरदैलोको सरकार,"आयोगले गाउँपालिकाका लागि हिमाल, पहाड र तराईमा क्रमश: १३, २२ र ४० हजार जनसंख्याको मापदण्ड तोकेको थियो । त्यस्तै नगरपालिकाका लागि हिमाल, पहाड र तराईमा क्रमश: १७, ३१ र ६० हजार जनसंख्याको मापदण्ड निर्धारण गरेको थियो । पुरानो संरचना अनुसार स्थानीय निकायमा २ सय १७ नगरपालिका (महानगरउपमहानगर सहित) र ३ हजार १ सय ५७ वटा गाविसहरू थिए, जो स्थानीय तह कार्यान्वयन नहुँदासम्म रहनेछन् । संविधानले गाउँपालिका, नगरपालिका, जिल्ला सभा र जिल्ला समन्वय समितिको राजनीतिक संरचनाबारे स्पष्ट बोलेको छ । अध्यक्ष, उपाध्यक्ष, वडा अध्यक्षसहित निर्वाचित वडा सदस्यहरूमध्ये ४ जना महिला र गाउँसभाले निर्वाचित गरेको २ जना दलित वा अल्पसंख्यक समुदायका सदस्यसमेत रहेको गाउँ कार्यपालिका रहनेछ । नगरमा पनि त्यस्तै व्यवस्था छ । अध्यक्ष, उपाध्यक्ष, वडा अध्यक्ष र प्रत्येक वडाबाट निर्वाचित ४४ जना सदस्यका साथै गाउँसभाले निर्वाचित गरेको दुईजना दलित वा अल्पसंख्यक सदस्यसमेत रहेको गाउँसभा रहनेछ । नगरसभाको गठन पनि त्यसैगरी हुनेछ । उक्त सभाले आवश्यकता अनुसारको कानुन बनाउन सक्नेछ । जिल्लासभामा जिल्लाभित्रका गाउँ कार्यपालिकाका अध्यक्ष र उपाध्यक्ष तथा नगरकार्यपालिका प्रमुख र उपप्रमुख सदस्य रहने छन् । जिल्लासभाले एकजना प्रमुख, एकजना उपप्रमुख, कम्तीमा तीनजना महिला र कम्तीमा एकजना दलित वा अल्पसंख्यकसहित कम्तीमा नौजना सदस्य रहेको जिल्ला समन्वयन समितिको निर्वाचन गर्नेछ ।वडालाई दिइएको सिफारिस अधिकार(१) नाता प्रमाणित, (२) नागरिकताको सिफारिस र नागरिकताको प्रतिलिपि लिनका लागि सिफारिस, (३) बहाल करको लेखाजोखा सिफारिस, (४) कोठा खोल्न रोहबरमा बस्ने, (५) मोही लगतकट्टा सिफारिस, (६) घरजग्गा करको लेखाजोखा सिफारिस, (७) जन्ममिति प्रमाणित, (८) व्यापार व्यवसाय बन्द भएको वा सञ्चालन नभएको वा व्यापार व्यवसाय हुँदै नभएको सिफारिस, (९) मिलापत्र कागज गराउने निवेदन दर्ता सिफारिस, (१०) विवाह प्रमाणित, अविवाहित प्रमाणित (११) नि:शुल्क वा सशुल्क स्वास्थ्य उपचार सिफारिस, (१२) आफ्नो अधिकार क्षेत्रका विषयमा अंग्रेजी भाषामा सिफारिस तथा प्रमाणित, (१३) घर पाताल प्रमाणित, (१४) व्यक्तिगत विवरण प्रमाणित, (१५) पुर्जामा घर कायम गर्ने सिफारिस, (१६) फरकफरक नाम, थर, जन्ममिति सिफारिस र प्रमाणित दुवै नाम गरेको व्यक्ति एकै हो भन्ने सिफारीस, (१७) नाम, थर, जन्म मिति संशोधनको सिफारिस, (१८) जग्गा धनीपुर्जा हराएको सिफारिस, (१९) कागज र मन्जुरीनामा प्रमाणित, (२०) कित्ताकाट सिफारिस, (२१) संरक्षक प्रमाणित तथा संस्थागत र व्यक्तिगत संरक्षक सिफारिस, (२२) जीवितसँगको नाता प्रमाणित, (२३) हकवाला वा हकदार प्रमाणित, (२४) नामसारी सिफारिस, (२५) जग्गाको हकसम्बन्धी सिफारिस (सार्वजनिक, ऐलानी तथा पर्ती जग्गाबाहेक), (२६) मृतकसँगको नाता प्रमाणित, सर्जमिन, सिफारिस, (२७) उद्योग ठाउँसारी सिफारिस, (२८) जीवित रहेको सिफारिस, (२९) पूर्व प्राथमिक विद्यालय खोल्ने सिफारिस र अनुमति, (३०) जग्गा मूल्यांकन सिफारिस प्रमाणित, (३१) विद्यालयको कक्षा वृद्धि सिफारिस, (३२) पालन पोषण सिफारिस, (३३) वैवाहिक अंगिकृत नागरिकता सिफारिस, (३४) आर्थिक अवस्था कमजोर वा विपन्नता प्रमाणितआर्थिक अवस्था बलियो वा सम्पन्नता प्रमाणित, (३५) विद्यालय ठाउँसारी सिफारिस, (३६) धारा तथा विद्युत जडान सिफारिस, (३७) प्रचलित कानुन अनुसार प्रत्यायोजित अधिकार बमोजिमको अन्य सिफारिस वा प्रमाणित ।(च) विविधगाउँपालिका वा नगरपालिकाले तोकिदिएका अन्य कार्य गर्ने ।संविधानअनुरुप स्थानीय तहको अधिकारका विषयमा सरकारले गरेको विस्तृतीकरण नगर प्रहरी"
एकदुई दिन चम्किने मन छैन,"काठमाडौं अजर जंगमले सन् २०१० मा चीनमा भएको १६ औं एसियाडमा भाग लिएपछि जिम्न्यास्टिक छोडे । त्यसको असरचाहिँ अझै गइसकेको छैन । खेलकुद छोडेर संगीत समाते उनले । विज्ञान विषयमा प्लस टु गरेका उनी पछि संगीतमा स्नातकोत्तर गरे ।मेरो दिमाग टेक्निकल छ भन्ने लागेर विज्ञान पढिहिँडें । खेलकुदमा ज्यान दिएँ । तर, संगीतमै मन अडियो । अन्त्यमा सबै थोक छोडेर यसमा लागिपर्दै छु अजरले सुनाए ।२०६० सालमै रेडियो कान्तिपुरले गरेको नम्बर वान स्टार प्रतियोगितामा अब्बल दरिएका थिए । पहिलो गीत सपनाभरि तिमीलाई मात्रै होइन, त्यसपछि निकालेका आधा दर्जन गीत खासै चलेनन् । ती गीत सुन्दा उनी आफैं हाँस्छन् अचेल ।उनको स्वीकारोक्ति छ, मैले गीत गाउन जानेकै रहेनछु त्यो बेला । अजरलाई गायनमा चिनिन एक दशक लाग्यो । वरिष्ठ संगीतकार दीपक जंगम र संगीत प्राध्यापक बेनी जंगमका यी सुपुत्रलाई जथाभावी गाउने अनुमति थिएन । जति गरे पनि नहुँदा दिक्क लागेको थियो एकताका, उनले भने, तर, हरेस खाइनँ । २०७१ साल अजरका लागि सुनौलो बनेर आयो । जिन्दगीले हिसाब माग्छ गीत श्रोताले रुचाए । यसले उनलाई अवार्डसमेत दिलायो । त्यसपछिका मेरो जस्तै तिम्रो, आज फेरि जस्ता गीत पनि चलेकै छन् । उनले हालै मेरा रोदन गीत बजारमा ल्याएका छन् । अघिल्लाझैं यो पनि स्लो नम्बर नै हो । प्राय: सेन्टिमेन्टल गीत गाइरहेका उनी मेलोडियस गीतमै आफूलाई खरो उतार्न चाहन्छन् । रोमान्टिक गीतहरू पनि रिलिज गर्दै छु चाँडै, उनले भने, तर, आधुनिक विधामै राम्रो स्थान हासिल गर्ने लक्ष्य छ । नेपाली संगीतलाई एउटा स्टयान्डर्डमा पुर्याउने उद्देश्य छ । एकदुई दिन खुब चम्किने, झिलिमिली खालको गीत गाउने इच्छा छैन ।"
सकियो पिंकाथन काठमाडौं,"काठमाडौं महिला सशक्तीकरणका लागि शुक्रबार बिहान पिंकाथन काठमाडौं आयोजना गरियो । दशरथ रंगशालाबाट सुरु भएको पिंकाथनमा करिब २ हजार महिला सहभागी थिए । चार भागमा बाँडिएको पिंकाथनको २१ किलोमिटर दौडमा कान्छीमाया कोंजू पहिलो भइन् । रेशु बस्नेत दोस्रो र पुष्पा भण्डारी तेस्रो भए । उनीहरूलाई क्रमश: ५० हजार, २० हजार र १० हजार रुपैयाँ दिइयो । १० किलोमिटर दौडतर्फ शान्ता ब्यासी प्रथम भइन् । उनीपछि लक्ष्मी पाण्डे आइपुगिन् भने फूलमती राना तेस्रो भइन् । विजेतालाई क्रमश: २०, १० र ५ हजार रुपैयाँ प्रदान गरियो ।रंगशालादेखि बबरमहल र तीनकुने पुगेर फर्किने (३ र ५ किमि दौड) लाई भने प्रतिस्पर्धामा राखिएको थिएन । अन्य विजेता र उपविजेतालाई मुम्बईमा हुने म्याराथनमा सहभागी गराइनेछ । त्यसको खर्च आयोजक लेजर पोर्टले बेहोर्ने बताइएको छ । महिलालाई आफू स्वतन्त्र भएको महसुस गराउन पिंकाथन सुरु गरिएको पोर्टका नमराज जोशीले बताए । काठमाडौंका महिलाको जोस देखेर खुसी लाग्यो, उनले भने, मुम्बईमा पहिलोपटक पिंकाथन गर्दा यति धेरै सहभागी थिएनन् । कार्यक्रममा पिंकाथनका सद्भावना दूत एवं भारतीय सुपर मोडल मिलिन्ड सोमन पनि उपस्थित थिए । उनले सहभागीलाई चियरअप गरे । महिलालाई घरगृहस्थीमै सीमित राख्नु हुँदैन, सोमनले भने, नेपाली महिलाले यो दौडलाई निरन्तरता दिनुपर्छ । पिंकाथनको परिकल्पना सोमनले नै गरेका हुन् । रंगशालामा उनले आफूसँग सेल्फी खिच्न चाहनेलाई १० चोटि पुसअप गर्न लगाएका थिए । स्वास्थ नै सबै कुरा हो, उनले भने, म सक्दिनँ, भ्याउँदिनँ भनेर कसरत गर्न हिच्किचाउनु हुँदैन । पिंकाथन काठमाडौंमा सोमनकी आमा र बहिनीले समेत भाग लिएका थिए । यता, अभिनेत्री गौरी मल्ल, मोडल नगमा श्रेष्ठ, समृद्धि राई, अनुपविक्रम शाही, कलाकार प्रमोद अग्रहरी लगायत सेलिब्रिटी पनि रंगशालामा देखिए । मैदानभरि युवतीहरूलाई देखेर अभिनेत्री मल्ल दंग पर्दै थिइन् । सामाजिक उद्देश्यको कार्यक्रममा युथहरूले भाग लिनु राम्रो कुरा हो, मल्लले भनिन्, महिला फिट भए विश्व नै फिट हुन्छ ।कार्यक्रममा जुम्बा, योगा र नाचगानका सेसन पनि थिए । चार वर्षअघि भारतको मुम्बईबाट पिंकाथन क्याम्पेन सुरु गरिएको थियो । सुरुमा स्तन क्यान्सबारे जनचेतना फैलाउन दौड प्रतियोगिता गराइए पनि अहिले यसको उद्देश्य बृहत् भएको जोशीले अवगत गराए । भारतका चेन्नई, पुने, गुवाहाटी लगायत नौ सहरमा पिंकाथन आयोजना भइसकेको छ । आई एम अ पिंक सिस्टर लेखिएको सेतो टिसर्ट लगाएर सहभागी दौडिने गरेका छन् । पिंकाथनलाई दौडभन्दा ज्यादा भनेर व्याख्या गरिएको छ । यसको नेपाल संस्करण आउँदो वर्ष अझ व्यापक बनाउँदै लग्ने जोशीले बताए । शिवरात्रिका दिन गुलाबी रङले झकिझकाउ बनेको रंगशालामा पाँच महिनाकी बच्चीदेखि ७७ वर्षीया वृद्धाले दौडमा भाग लिए । छ वर्षअघि स्तन क्यान्सरकै कारण सासुआमा गुमाएकी खुस्बु भीमसरिया आफ्नी नवजात छोरी अनेशाका साथ तीन किमि दौडिएकी थिइन् ।छोरीले ठूली भएर क्यान्सविरुद्ध जनचेतना फैलाउने काम गरून् भन्ने लागेको छ, नक्साल बस्ने खुस्बुले भनिन्, ऊ घरबाहिर निस्किन सक्छे भने अरू महिला किन सक्दैनन् भन्ने देखाउन पनि हामी आमाछोरी दौडिएका थियौं । आधा बाटो छोरीलाई ढाडमा बोकेर कुदेकी खुस्बुले बाँकी दौड बच्चीलाई प्राममा गुडाएर पूरा गरेकी थिइन् । ससुरा महेश र पति पुल्कित खुस्बु र अनेशाका लागि हुटिङ गरिरहेका थिए । नातिनीमार्फत महिलाहरूलाई आफ्नो स्वास्थबारे सचेत रहन सुझाव दिएको महेशले बताए । क्यान्सरसँग हाम्रो गहिरो नाता छ, उनले भने, मैले श्रीमती गुमाएँ । अरूले यस्तो अवस्था झेल्नु नपरोस् भनेर सानी नानीमार्फत बताउन चाहेको छु । पिंकाथनबारे फेसबुकमार्फत जानकारी पाएपछि खुस्बुले आफ्नो र छोरीको नाम दर्ता गराएकी थिइन् । कार्यक्रम अवधिभर उनीहरू आकर्षणका पात्र बने ।"
साहित्यकार नकर्मीलाई क्यान्सर,"काठमाडौं नेवार फिल्म राजमती को पटकथा लेखक रामशेखर नकर्मी क्यान्सरसँग जुधिरहेका छन् । नेवार भाषा सािहित्यमा कलम चलाउने ७९ वर्षीय रामशेखरलाई नाकको क्यान्सर भएको हो । उनी तीन हप्तादेखि भक्तपुर क्यान्सर अस्पतालमा उपचारत छन् । नकर्मीलाई सुगर र प्रेसरसमेत भएको कारण किमोथेरापी र अप्रेसन गर्न नमिल्ने उपचारमा संलग्न डा राजेन्द्रप्रसाद बरालले बताए । उहाँको नाकको क्यान्सर बढेर दिमागसम्म पुगिसक्यो । देब्रे आँखामा असर भएर हेर्न पनि सक्नुहुन्न, उनले भने ।दुई वर्ष अगाडि नकर्मीले पाएको सम्मानको तीन लाख रुपैयाँबाटै अहिले उपचार भइरहेको छोरा सरोजले बताए । उपचारमा समस्या हँदै छ, उनले भने ।"
अनुपयुक्त जुत्ताचप्पलले समस्या,"तपाईंका खुट्टाका आंैला फिट हुन जुत्तामा पर्याप्त गहिराइ हुनुपर्छ, मुख्य रूपमा यदि तपाईंलाई हयामर टो वा अर्को समस्या छ भने । औंला नजिक साँघुरिएका जुत्ताले दलेर घाउ बनाउन सक्छ । किन्ने बेला जुत्ता लगाएर उभिनुस् र तपाईंको खुट्टाको सबैभन्दा लामो अर्थात् माझी औंला र जुत्ताको किनाराबीचको अन्तर तपाईंको एउटा औंलाको चौडाइजति नै छ भनेर सुनिश्चित गर्नुस् । जुत्ता तपाईंका लागि आरामदायक, उपयुक्त छ कि छैन वा कतै च्याप्प समाएको छ कि छैन, यो थाहा पाउन जुत्ता लगाएर यताउता हिँड्नुस् । हिँड्दा तपार्इंका कुर्कुच्चा चिप्लनु भएन ।"
परमाणु भण्डार विस्तार गर्नुपर्छ,"वासिङ्टन अमेरिकी राष्ट्रपति डोनाल्ड ट्रम्पले अमेरिकाले परमाणु हतियार भण्डार विस्तार गर्न चाहेको बताएका छन् । कार्यभार सम्हालेपछि पहिलोपटक ट्रम्पले परमाणु हतियारका विषयमा टिप्पणी गरेका हुन् ।कुनै पनि देशसँग परमाणु हतियार नभए उत्तम हुने उल्लेख गर्दै ट्रम्पले अन्यथा अमेरिका त्यसको शीर्ष स्थानमा हुनुपर्ने बताए । समाचार समिति रोयटर्ससँग कुरा गर्दै उनले विगतमा भन्दा अमेरिका परमाणु हतियार क्षमतामा पछि परेको उल्लेख गरे । हतियार नियन्त्रणसम्बन्धी एक अमेरिकी संस्थाका अनुसार अमेरिकासँग ६ हजार ८ सय र रूससँग ७ हजार परमाणु हतियार छन् । राष्ट्रपति निर्वाचनको केही सातापछि नै ट्रम्पले ट्वीट गर्दै अमेरिकाले आफ्नो परमाणु क्षमतालाई मजबुत बनाउनुपर्ने बताएका थिए । ट्रम्पको पछिल्लो अभिव्यक्तिको आलोचना गर्दै उक्त अमेरिकी संस्थाले विज्ञप्तिमार्फत भनेको छ, ट्रम्पको अभिव्यक्तिले फेरि एकपटक उनी परमाणु हतियारका विषयमा गलत रूपमा सूचित भएको देखिएको छ र परमाणु हतियारको खतराका बारेमा उनको कमजोर बुझाइ छ ।"
जहाँ ४५६ परमाणु बम परीक्षण भए,"मेक्सिकोनजिक भएकाले पनि परमाणु परीक्षणका लागि सोभियत संघले यही स्थान छनोट गरेको थियो । परमाणु हतियार परीक्षणको असर अहिले यस क्षेत्रका बासिन्दाका तेस्रो र चौथो पुस्ताले भोग्दै छन् । सन् १९४७ मा परीक्षणका लागि छनोट हुँदा यहाँ ७० हजार मानिस बस्थे । परीक्षणको क्रम बढ्दै गएपछि यहाँका मानिसमा क्यान्सर महामारीका रूपमा फैलियो भने केही मानिसले परिवार तथा बालबच्चासहित आत्महत्या गरे । इन्सिच्युट अफ रेडियोएक्टिभ मेडिसिन एन्ड इकोलजी अफ काजकस्तानको अनुमानअनुसार सन् १९४९ देखि १९६२ को बीच यहाँका ५ लाख देखि १० लाख बासिन्दा विकिरणबाट प्रभावित भएका थिए ।सोभियत संघ भंग भएर यहाँबाट सोभियत सेना फिर्ता भइसकेपछि परमाणु हतियारका खतरनाक सामग्री पोलिगनमा बेवारिसे छाडिए । त्यतिखेर यहाँ १ सय १० मिसाइल र १२ सय परमाणु बम थिए । तर अमेरिकी, काजक र रूसी वैज्ञानिकको १७ वर्षकोअभियानले यस क्षेत्रलाई सुरक्षित बनाएको छ । सन् १९९१ को १९ अगस्टमा काजकस्तानका राष्ट्रपति नुरसुल्तान नजारबायेवले यो परीक्षण स्थललाई आधिकारिक रूपमा बन्दको घोषणा गरेका थिए ।"
किमको हत्या रासायनिक हतियारबाट,"के हो भिएक्स नर्भ एजेन्ट रसायन ?भिएक्स नर्भ एजेन्टको सम्पर्कमा आएको केही समयमै मानिसको मृत्यु हुन सक्छ । यो रंगहीन र गन्धहीन तैलीय तरल पदार्थ हो । यसले छालाभित्र गएर कोशिकामार्फत सन्देश पठाउनबाट रोक्छ । छालामा एक थोपामात्रै परे पनि मानिसको मृत्यु हुन सक्छ । यसको सम्पर्कले आँखामा तीव्र दुखाइ, धमिलो देख्ने, सुस्तता र बान्ता आउने समस्या आउन सक्छ ।"
मासिक दुई अर्बको मोबाइल आयात,"नेपालमा सबैभन्दा धेरै मोबाइल सेट चीनबाट आयात हुने गरेको छ । चीनपछि भियतनाम, भारत, हङकङ, स्विटजरल्यान्ड, ताइवान, अमेरिका, बेलायतलगायतका मुलुक पर्छन् । चालु वर्षको पहिलो सात महिनामा विभिन्न २८ मुलुकबाट ३६ लाख १३ हजार ९ सय ९८ मोबाइल सेट आयात भएको देखिन्छ । त्यसमध्ये सबैभन्दा धेरै ३१ लाख २६ हजार सेट चीनबाट मात्र भएका छन् । चीनबाट मात्रै १० अर्बभन्दा बढी मूल्यका मोबाइल आयात भएका छन् । बाँकी अन्य मुलुकबाट भएको आयात हो ।चीनमा बहुराष्ट्रिय ब्रान्डका मोबाइल सेटसमेत उत्पादन हुने भएकाले त्यहीँबाट नेपालमा निर्यात हुने गर्छ । पछिल्लो समय भारतीय ब्रान्डका मोबाइलको उपस्थिति बढेको भए पनि तिनको उत्पादन भने चीनमै हुँदा उतैबाट आयात भइरहेको छ । सामसङ, एप्पलजस्ता ब्रान्डबाहेक कलर्स, कार्बन, माइक्रोम्याक्सजस्ता भारतीय तथा जियोनी, एमआई, ओप्पोलगायतका चिनियाँ ब्रान्डका सेट पनि लोकप्रिय हुँदै गएका छन् । प्राधिकरणका अनुसार नेपालमा मोबाइल सिमकार्डको बिक्री जनसंख्याभन्दा बढी भइसकेको छ । अहिले नेपालको मोबाइल टेलिघनत्व १ सय १८ पुगेको छ । यसले हरेक १ सयजना नेपालीको भागमा १ सय १८ सिमकार्ड पर्ने देखाउँछ । एउटै ग्राहकले धेरै कम्पनीका सिमकार्ड बोकेकाले जनसंख्याभन्दा बढी सिमकार्ड बिक्री भएको देखिएको हो । सिमकार्डको बिक्रीसँगै नयाँ मोडलका स्मार्टफोन आउने बित्तिकै पुरानो परिवर्तन गर्ने क्रम बढेकाले पनि सेटको आयात वृद्धि भएको हो । गत आर्थिक वर्षको पहिलो सात महिनाकै तथ्यांकलाई आधार मान्दा नेपालमा त्यस वर्ष हरेक महिना करिब डेढ अर्ब रुपैयाँका मोबाइल सेट आयात हुन्थे । गत वर्ष हरेक महिना औसतमा ४ लाख ३२ हजार सेट आयात भएको देखिन्छ । त्यसभन्दा अघिल्लो वर्ष भने मासिक औसतमा ३ लाख ३५ हजार मोबाइल सेट मात्र आयत भएको देखिन्छ ।"
संन्यासीद्वारा अचल बाइकबाटै विद्युत्,"न्युज नेसलन ज्योग्राफीका अनुसार पाइभ आवर इनर्जी ड्रिंक उत्पादन गरेर अर्बपति बनेका मनोजले विश्वकै सबैभन्दा ठूलो समस्यामध्येको एक ऊर्जाका लागि थप लगानी गर्ने उद्घोष गरे । विश्वभर लाखौं घरमा विद्युत् पुर्याउने लक्ष्यका साथ उनले अचल बाइक (स्टेसनरी बाइक) बनाएको बताए । भार्गवले एक अन्तर्वार्तामा भनेका छन्, यो बाइक अति साधारणखालको छ, मात्र सय डलरमा यो बनाउन सकिन्छ । कुनै पनि बाइसाइकल मिस्त्रीले जहाँ पनि सजिलै जडान गर्न सक्छन् । यो बाइकमा पैडलबाट एउटा टर्वाइन जेनेरेटर घुमाई विद्युत् उत्पादन गर्न सकिन्छ, त्यो विद्युत् ब्याट्रीमा जम्मा गरी अन्य उपकरणहरू चलाउन सकिन्छ । भार्गवसँग भएको सम्पत्ति मूल्यांकन भने अज्ञात छ । तर, उनी आफ्नो एउटा डकुमेन्टरीमा आफूसँग ४ अर्ब अमेरिकी डलर रहेको सार्वजनिक गरेका छन् । फोब्र्सले उनलाई तत्कालै अमेरिकाका ४ सयजना सर्वाधिक धनाढ्यमा समावेश गरेन । तर, सन् २०१२ मा फोब्र्सको सूचीमा ३११ औं र सन् २०१३ मा ९७४ औं स्थानमा उनलाई समावेश गरियो । भार्गव र उनका टिमले बनाएको स्टेसनरी बाइकमा एक घण्टा पैडल दिँदा २ सय वाट विद्युत् उत्पादन हुन्छ । उक्त विद्युत्बाट २५ वाटको फ्लोरिसेन्ट बत्तीको चिम ८ घण्टासम्म बाल्न सकिने विज्ञहरू बताउँछन् । यदि दुई घण्टासम्म पैडल दिइयो भने ४ सय वाट विद्युत् उत्पादन हुन्छ । यो विद्युत्बाट २ सय वाटको टेलिभिजन दुई घण्टा अर्थात १ सय वाटको चिम चार घण्टा चलाउन सकिन्छ । त्यस्तै, २० वाटको ल्यापटप पीसी २० घण्टा र १५ वाटको फ्लोरिसेन्ट बत्ती कम्तीमा २७ घण्टा चलाउन सकिन्छ । (एजेन्सीहरू)"
लगानी सम्मेलनमा भारतीय अर्थमन्त्री सहभागी हुने,"आगामी साता काठमाडौंमा हुन लागेको लगानी सम्मेलनमा सहभागी हुन भारतका अर्थमन्त्री अरुण जेट्ली जाने भएका छन् । फागुन १९ र २० मा काठमाडौंमा लगानी सम्मेलन हुने भएको छ । भारतका लागि नेपाली राजदूत दीपकुमार उपाध्यायसँग बिहीबार भएको भेटमा जेट्लीले केही घण्टाका लागि भए पनि उक्त सम्मेलनमा आफू सहभागी हुने आश्वासन दिएका हुन् ।अकस्मात् भारतमा अन्तिम समयमा अर्काे केही महत्त्वपूर्ण काम परेन भने जेट्ली सहभागी हुने लगभग निश्चित भएको दिल्लीस्थित नेपाली दूतावासको ठहर छ ।भेटमा उपाध्यायले भारतको अर्थमन्त्रीको नेतृत्वमा नै सो सम्मेलनमा भारत सहभागी भएमा नेपालमा लगानीको वातावरण तयार पार्न सहयोग पुग्ने बताएका थिए । अत्यन्त व्यस्त तालिकाका बीचमा पनि उहाँले सहभागी हुने आश्वासन दिनुभएको छ, राजदूत उपाध्यायले कान्तिपुरसँग भने । नेपाललाई आर्थिक समृद्धितर्फ लैजाने उद्देश्यले सो सम्मेलनको आयोजना गर्न थालिएको हो । एक महिनाअघि भारत आएका परराष्ट्रमन्त्री प्रकाशशरण महतले भारतीय अर्थमन्त्री अरुण जेट्लीलाई सो सम्मेलनमा सहभागी हुन निम्तो दिएका थिए । उद्घाटनको केही घण्टा बसेर भारतीय अर्थमन्त्री फर्कने कार्यक्रम छ ।नेपालमा डेढ वर्षअघि नयाँ संविधानको घोषणा भएपछि विदेशी लगानी आकर्षित गर्ने उद्देश्यले सो सम्मेलनको आयोजना गर्न थालिएको हो । सो सम्मेलनमा अहिलेसम्म ३ सयभन्दा बढी लगानीकर्ताहरूको सहभागिता रहनेछ । नेपालमा विदेशी लगानीका लागि प्राथमिकताका के के क्षेत्र छन् भन्ने जानकारी दिने उद्देश्यले सम्मेलन हुन लागिरहेको छ । सो सम्मेलनमा भारतबाट सकेसम्म बढी लगानीकर्ता लैजान पहल भइरहेको दिल्लीस्थित नेपाली दूतावासले जनाएको छ ।प्रधानमन्त्री पुष्पकमल दाहालले उद्घाटन गर्ने सो सम्मेलनमा ऊर्जा, पर्यटन, पूर्वाधार लगानी, जडीबुटीलगायतका क्षेत्रमा लगानीको सम्भावनाबारे बाह्य तथा आन्तरिक लगानीकर्तालाई जानकारी गराइनेछ । सोही कार्यक्रमको उद्घाटन समारोहमा प्रमुख राजनीतिक दलका शीर्ष नेताहरूले सम्बोधन गर्नेछन् ।"
शक्तिखोरमा औद्योगिक क्षेत्र,"शक्तिखोरमा औद्योगिक क्षेत्र निर्माणका लागि तयारी थालिएको छ । उक्त ठाउँमा २ हजार ५ सय बिघा क्षेत्रफलमा औद्योगिक क्षेत्र निर्माण हुने भएको हो । औद्योगिक क्षेत्र व्यवस्थापन लिमिटेडका अध्यक्ष तथा महाप्रबन्धक नन्दकिशोर बस्नेतले पहिलो चरणमा जग्गाको नापजाँच थालिने बताए । औद्योगिक क्षेत्र निर्माण हुने स्थलमै पत्रकार सम्मेलन गर्दै यसको अवस्था र तयारीबारे जानकारी गराइएको हो । हाम्रो उद्देश्य एकडेढ महिनाभित्र नापजाँचको काम सकेर औद्योगिक क्षेत्रलाई लालपुर्जा हस्तान्तरण गर्नेछ, उनले भने, लालपुर्जा हस्तान्तरण भएपछि शिलान्यास गरेर फास्ट ट्रयाकमा काम सुरु गर्न चाहन्छौं । उनले शिलान्यास गरेको १५ दिनभित्र डीपीआर (विस्तृत आयोजना प्रतिवेदन) कार्य अगाडि बढाउने बताए ।नापी गरी यकिन हुने क्षेत्रफल औद्योगिक क्षेत्र व्यवस्थापन लिमिटेडको नाममा दर्ता कायम गर्न सम्बन्धित निकायलाई मन्त्रिपरिषद्बाट निर्देश भइसकेको छ, उनले भने, डीपीआर भएपछि मात्र कति लागत लाग्ने भन्ने बारे यकिन हुनेछ । ०७२ चैतमा चितवन उद्योग संघले सर्वदलीय सहमति गराई सरकारसँग शक्तिखोरलाई औद्योगिक क्षेत्र घोषणा गरिदिन अनुरोध गरेको थियो । चितवन उद्योग संघ तथा जिल्लावासीको सद्भाव र यस लिमिटेडको अनवरत प्रयत्न पश्चात मन्त्रिपरिषद्ले गत फागुन ३ मा बसेको बैठकको निर्णयबाट शक्तिखोर औद्योगिक क्षेत्र घोषणा भएको हो, उनले भने, अब पहिलो चरणमा चार किल्लाभित्रका जग्गा नापिनेछ, जसका लागि फागुन १८ कार्यालय स्थापना गरी कर्मचारी फिल्डमा खटिनेछन् । प्रत्येक प्रदेशमा एक औद्योगिक क्षेत्र स्थापना गर्ने सरकारी नीतिअनुसार ३ नम्बर क्षेत्रका लागि औद्योगिक क्षेत्र शक्तिखोरमा निर्माण हुन लागेको हो । ६ महिनाभित्रमा डिपीआर गरी ४ वर्षभित्रमा काम सम्पन्न गर्ने योजना बनाइएको छ । औद्योगिक क्षेत्र निर्माणसँगै उक्त क्षेत्र नजिकै रहेको करिब ५ सय बिघामा प्राविधिक विश्वविद्यालयसमेत निर्माण हुने जनाइएको छ । प्रमुख जिल्ला अधिकारी नारायणप्रसाद भट्टले औद्योगिक क्षेत्र निर्माणका लागि जग्गा व्यवस्थापनको जिम्मेवारी आएकाले त्यो पूरा गर्न तयार रहेको बताए । तर, उदयपुर सामुदायिक वनमा औद्योगिक क्षेत्र निर्माण गर्न लागिएको भए पनि वन पदाधिकारीले आफूलाई यसबारे कुनै जानकारी नभएको जनाएका छन् ।"
रोजगार मेलामा घुइँचो,"विराट एक्स्पो२०७३ को रोजगार मेलामा आवेदन दिनेको घुइँचो लागेको छ । सरकारले तोकेअनुसारको पारिश्रमिक दिने गरी रोजगारदाताले मेलास्थलमा नै नियुक्ति दिने भएकाले युवायुवतीहरूको आकर्षण बढेको हो । आवदेन दिन विभिन्न गाउँ र जिल्लाबाट युवायुवतीहरू आउने गरेका छन् । इन्टरनेसनल लेबर अर्गनाइजेसनको सहयोग तथा उद्योग वाणिज्य संघ मोरङ र रोजगार सूचना केन्द्र विराटनगरको संयोजनमा आयोजित रोजगार मेलामा शुक्रबार तेस्रो दिनसम्ममा २ सय ३३ जनाले आवेदन दिएका छन् । उक्त मेलामा आठ रोजगारदाताले ४९ जनाको माग गरेका छन् । प्रगति टेक्सटाइल खनारले ३०, गोधुली आइस्क्रिम पथरीले ३, युनाइटेड लेदर सुज उद्योग इटहरीले ४, कुबेर एन्ड सन्स प्रालिले ४, कृषि संसार नेपालले ३ लगायत रोजगारदाताले कामदारको माग गरेका हुन् । रोजगार परामर्शदाता महेन्द्र प्रसाईंले भने, मेलास्थलमा नै रोजगारदाताले आवेदन दिनेको अन्तर्वार्तामार्फत छनोट गरेर नियुक्ति दिने व्यवस्था छ । उनले मेलामा रोजगारीका लागि बैंकिङ, शिक्षण, चालकका लागि आवेदन दिने धेरै भएको बताए । रोजगार सूचना केन्द्रले बेरोजगारलाई रोजगारदाताको सम्पर्कमा पुर्याउने काम गर्दै आएको छ । बेरोजगारीका कारण युवाहरू विदेश पलायन भइरहेका छन्, उनले भने, सुनसरी मोरङ औद्योगिक करिडोरस्थित उद्योगमा कामदार अभाव छ । केन्दले सुनसरी र मोरङका १ सय २० उद्योगमा गरेको सर्वेक्षणमा उद्योगमा सीप भएका कामदार नआउने गरेको देखिएको छ । मेला आयोजक समिति संयोजक उद्योग संगठन मोरङका अध्यक्ष मुकेश उपाध्यायले रोजगार मेलामा बेरोजगारको आवेदनले यहाँका उद्योगीहरूले झेल्दै आएको कामदार अभावको समस्या समाधान हुने विश्वास व्यक्त गरे । उनले यो रोजगार मेलालाई अधिकतम उपयोग गर्न यहाँका उद्योगी तथा बेरोजगार युवायुवतीलाई आग्रह गरे । मुलुकमा स्थापना भएका र हुने उद्योगलाई लक्षित गरी सरकारले दक्ष जनशक्तिको उत्पादनमा लगानी गर्नुपर्ने उनको माग छ ।"
मूल्य नपाउँदा अदुवा किसान मर्कामा,"जिल्लाका धेरै किसानले अदुवा खेतीका लागि साहु, बैंक, सहकारी संस्था र गाउँघरका समूहबाट ऋण लिएका छन् । अघिल्लो वर्षको मूल्य देखेर अदुवा खेतीमा लागेका किसानले यसको बिक्रीबाट लिएको ऋण र त्यसको ब्याजसमेत बुझाउन सक्ने स्थिति देखिएको छैन । अदुवा खेतीमा आफूले खटेको परिश्रमको मूल्य नपाउने भएपछि निराश भएका छन् । उनीहरूको अदुवा खेतीप्रतिको लगाव घट्ने भएको छ । जिल्लामा यो वर्ष १ हजार ६७ हेक्टर क्षेत्रफलमा व्यावसायिक अदुवा खेती गरिएको कृषि विकास कार्यालयले जनाएको छ । गत वर्ष जिल्लामा उत्पादित अदुवा भारत, बंगलादेश हुँदै तेस्रो मुलुकतर्फ निकासी भएको थियो । यो वर्ष अदुवाले यी मुलुकको बजार नपाएपछि तेह्रथुमसहित धनकुटा, संखुवासभा, इलाम, पाँचथरलगायतका जिल्लामा उत्पादन भएको अदुवा बारीमै उम्रिने भएको छ ।"
पुनर्निर्माणमा ढिलाइ,"भूकम्पबाट प्रभावित व्यक्तिको पुनर्वास तथा स्थानान्तरणका लागि वन क्षेत्रको जग्गा उपलब्ध गराउनेसम्बन्धी, कार्यविधि २०७३ र भूकम्पबाट प्रभावित व्यक्तिको नाममा जग्गा दर्ता गर्नेसम्बन्धी, कार्यविधि २०७३ ले बसिरहेको वन, सार्वजनिक, गुठी अधीनस्थ, रैकर, स्ववासी, बिर्ता, बेनिस्सा जग्गा दर्ता गरेर जग्गाधनी प्रमाणपत्र दिन सकिने व्यवस्था गरेको छ । काठमाडौं महानगरपालिका, ललितपुर उपमहानगरपालिका, भक्तपुर र मध्यपुर नगरपालिकाभित्र ४ आना, अन्य नगरपालिका र जिल्ला सदरमुकाम रहेको गाविसमा ६ आना र अन्य क्षेत्रभित्र १० आना जग्गा हदबन्दी कायम गरेर प्रभावितलाई दिन सकिन्छ भनेको छ । १० वर्षका लागि उक्त जग्गा बिक्री वा हक हस्तान्तरण गर्न सकिने उल्लेख छ । तर वन, गुठी संस्थानलगायत ऐनसँग बाझिएको भन्दै जिल्लामा कार्यान्वयन भएको छैन ।जिल्ला वन अधिकृत प्रेमप्रसाद खनालले वनको जग्गा उपलब्ध गराउन नसकिने दाबी गरे । हामीले मान्ने भनेको वन ऐन, २०४९ र नियमावली, २०५१ हो, त्यसले वनको जग्गा दर्ता हुँदैन भनेको छ, उनले भने । बल्ल सम्झौतासूचीमा नाम प्रकाशित भएको ९ महिनापछि फलाँटे र भुम्लुटारका भूकम्पपीडितसँग आवास सम्झौता सुरु भएको छ । २०७३ जेठमा सूची प्रकाशित भएपनि दुवै गाविसका हजार घुरधुरीको धनीपुर्जा नभएको कारण सम्झौता हुन सकेको थिएन । अहिले निस्सा र जग्गाको तिरो तिरेको रसिदका आधारमा सम्झौता थालेका हौं, पुनर्निर्माण प्राधिकरण जिल्ला समन्वयन समितिको सचिवालयका सदस्य सचिव गैंडाले भने ।"
घर बनाउन सघाउँदै विदेशी युवा,"विदेशी स्वयंसेवकले मुसहर बस्तीमा बगाएको पसिनाले आफ्नो मुलुक आफंै बनाउनुपर्छ भन्ने प्रेरणा दिएको छमहोत्तरी बर्दिवास२ स्थित निर्माणाधीन एकीकृत नमुना मुसहर बस्ती मा दैनिक ३ सयभन्दा बढीले श्रम गर्छन् । तीमध्ये ४ विदेशी स्वयंसेवक छन् । इन्जिनियर र प्राविधिक पृष्ठभूमिका ३ फ्रेन्च र एक इटालियन युवा निर्माणाधीन घरमा दिनरात पसिना बगाइरहेका हुन् । इँटा, बालुवा ढुवानी गर्नेदेखि मजदुरले गर्ने सबै काम उनीहरू आफंै गर्छन् । रातो अक्षरमा अहिले नगरे कहिले गर्ने लेखिएको टिसर्ट लगाएर धुर्मुससुन्तली फाउन्डेसनको अगुवाइमा निर्माणाधीन बस्तीमा उनीहरूले श्रम गरेको देख्दा स्थानीय युवा छक्क पर्छन् । फ्रेन्च नागरिक पिटर इनर्जी टेक्निसियन हुन् । टोमस इलेक्ट्रोनिक्स र एलेक्स पोस्टम्यान तथा इटालियन नागरिक इभान पेसाले इन्जिनियर हुन् । पिटरले आफूहरू क्विक भोलेन्टियर अन्तर्गत श्रम गर्न आएको बताए । सबै ३ सातादेखि मुसहर बस्तीमा श्रमदान गर्दै आएका छन् । यहाँ ६ सातासम्म काम गर्ने हाम्रो तालिका छ, उनले भने, मानवीय दायित्व निर्वाह गर्न श्रमदान गरेका हांै ।नमुना बस्ती अहिले आर्थिक संकटमा छ । तर देशविदेशबाट पुगेका स्वयंसेवकले लक्षित समयमा निर्माण सम्पन गरेर देखाउने बताएपछि हौसला बढाएको फाउन्डेसनले जनाएको छ । एकीकृत नमुना मुसहर बस्ती परियोजनाका संयोजक अर्जुनप्रसाद न्यौपानेका अनुसार यी विदेशी स्वयंसेवकले यो गर्ने र त्यो नगर्ने भन्दैनन् । न्यौपानेले भने, जग खन्नेदेखि इँटा जोड्नेसम्मका काम दक्षतासाथ गर्दै आएका छन् । अभियानकर्ता सीताराम कट्टेल धुर्मुस पनि उनीहरूको श्रम देखेर चकित छन् । विदेशी स्वयंसेवकले मुसहर बस्तीमा बगाएको पसिना श्रम मात्र नभएर आफ्नो देश आफै बनाउनुपर्छ भन्ने सन्देश पनि हो, धुर्मुसले भने ।"
मुक्त कमैयाले पाएनन् जग्गा,गुलरिया सहमतिअनुसारको जग्गा नपाएपछि मुक्त कमैया चिन्तित छन् । रोजेकै जग्गा खरिद गरी पुन:स्थापनका लागि माग गरेको ६ महिना बित्दा पनि कुनै प्रक्रिया अघि बढेको छैन । पुन:स्थापना समितिले जग्गा उपलब्ध नगराउँदा अन्योल बढेको छ । मुक्ति घोषणाको करिब १६ वर्ष बित्दा पनि बर्दियाका झन्डै १ सय मुक्त कमैया पुन:स्थापन हुन सकेका छैनन् । पुन:स्थापन नभएकाहरू अस्थायी शिविरमा बस्दै आएका छन् ।
घरघरमा पुगे इन्जिनियर,"चितवन भूकम्पपीडितको तथ्यांक संकलन गर्न इन्जिनियर घरघरमा पुगेका छन् । माघ १ देखि ५२ इन्जिनियर र ५२ जना सामाजिक परिचालकसहितको टोली प्रभावित क्षेत्रमा खटिइरहेको छ । केन्द्रीय तथ्यांक विभागबाट आएको टोली विकट गाउँ पुगेको हो । चेपाङ बस्तीमा तथ्यांक संकलन गर्न खटिएका छौं, काउलेको १ र ३ वडाको तथ्यांक संकलन गर्ने जिम्मा पाएका इन्जिनियर राजकुमार निरौलाले भने, भूकम्पले भन्दा गरिबीका कारण यो समुदायको अवस्था दयनीय पाइयो । उनका अनुसार एउटै परिवारमा १०१२ जना सदस्य भएकाले गोठमा बस्नुपर्ने अवस्था छ । अधिकांशको नागरिकता रहेनछ, निरौलाले भने । घर बनाउन सरकारी सहयोग पर्खेर बसेका पीडित सर्भेपछि राहत पाउने आशामा छन् । काउले ६ र ९ वडाका २ सय ४७ घरको सर्भे गर्ने जिम्मेवारी पाएको थिएँ, इन्जिनियर डेबिट पौडेलले भने ।पहिलो चरणमा सरकारले बढी प्रभावित जिल्लाका पीडितको सर्भे गरी घर बनाउन रकम निकासा गरेको थियो, यहाँ भने सर्भेको काम नै जारी छ । जिविसका सूचना अधिकृत बलराम लुइँटेलका अनुसार सर्भेको काम फागुन अन्तिमसम्म चल्नेछ । अहिले पनि भूकम्पपीडित भन्दै कार्यालयमा निवेदन आउने क्रम जारी छ, उनले भने । उनले थप ५ सय निवेदन परेको बताए । जिल्लामा भूकम्पपीडितको संख्या १८ हजार ७ सय ५२ छ । यो तथ्यांक पहिलाभन्दा बढी हो । सुरुमा पूर्ण र आंशिक गरी १५ हजार ७ सय ४९ मात्र थिए ।"
डोजर पल्टिँदा एकको मृत्यु,प्यूठान स्वर्गद्वारी८ सिर्पगैरामा डोजर पल्टिएर च्याप्दा एक जनाको मृत्यु भएको छ । स्वर्गद्वारीहोलेरी सडक मर्मत गर्न आएको रा१क ३६६ नम्बरको डोजर शुक्रबार दुर्घटना हुँदा दाङ पुरन्धारा१ का २२ वर्षीय गोपाल केसीको मृत्यु भएको प्रहरीले जनाएको छ । मृतक केसीलाई सडक मर्मतको काम गर्ने क्रममा डोजरले च्याँपेको स्थानीय वसन्त खड्काले बताए । चालक डम्बरबहादुर वलीलाई प्रहरीले नियन्त्रणमा लिएको छ ।
अस्पताल बन्द,"जनकपुर जानकी मेडिकल कलेजद्वारा सञ्चालित सिटी अस्पताल अझै बन्द छ । तलब भत्ताको माग गर्दै कार्यरत कर्मचारीहरू फागुन २ गतेदेखि सिटी अस्पतालमा तालाबन्दी गरेका थिए । दैनिक सयौं बिरामी उपचार लागि आउने गरेका छन् । १२ महिनाभन्दा बढीको तलब भत्ता नपाएको भन्दै कर्मचारी आन्दोलनमा उत्रिएका हुन् । व्यवस्थापन र कर्मचारीबीच बिहीबार प्रमुख जिल्ला अधिकारी दिलीपकुमार चापागार्इंले वार्ता गराए पनि सफल हुन सकेन । कर्मचारी संघर्ष समितिका सञ्जयकुमार चौधरीले भने, व्यवस्थापकहरूका तर्फबाट एक महिनाको तलब दिने कुरा आयो तर हामीले लिखित प्रतिबद्धतासँगै एकमुष्ट तलब भत्ता भुक्तान गर्नुपर्ने कुरा राख्यौं । सहमति हुन सकेन ।"
नेपाली मृत फेला,"दार्चुला भारत, पिथौरागढ जिल्लाको धारचुलामा शुक्रबार बिहान एक नेपाली मृत अवस्थामा भेटिएका छन् । मानसरोवर सडक खण्डको निङलपानीनजिक धारी३ का ४० वर्षीय चन्द्रसिंह कुँवरको मृत्यु भएको हो । टाउकोमा चोट लागेका कुँवर नाक र कानबाट रगत बगिरहेको अवस्थामा बीच सडकमा फेला परेको धारीका स्थानीय नरेन्द्रसिंह कुँवरले जानकारी दिए । शव दिउँसोसम्म धारचुलास्थित स्वास्थ्य केन्द्रमा राखिएकोमा आफन्त पुगेपछि पोस्टमार्टमबिनै जिम्मा लगाइएको छ । कुँवर त्यहाँ दैनिक ज्यालादारीमा मजदुरी गर्थे । महाशिवरात्रिको खर्चको जोहो गर्न उनी ४ दिनअघि घरबाट निस्केको आफन्तले बताएका छन् । उनले २ छोराछोरी र पत्नीलाई शिवरात्रि मेला हेर्न शुक्रबार सदरमुकाम खलंगा बोलाएका थिए ।"
लागूऔषधसहित तीन पक्राउ,"म्याग्दी भैरहवाबाट बसमा यात्रा गरेर आएका तीन जनालाई प्रहरीले लागूऔषधसहित पक्राउ गरेको छ । बेनीको कालीपुल बसपार्क क्षेत्रबाट पक्राउ पर्नेमा रूपन्देहीको देवदह खैरेनीका अजय सेन्चुरी, राजु राना र पोखराका सोनाम घताने भएको प्रहरीले बताएको छ । बिहीबारै पक्राउ परेका उनीहरूलाई प्रहरीले शुक्रबार सार्वजनिक गरेको हो । उनीहरूका साथबाट ७७ वटा डाइजेपाम, फेनारगन, टाइजेक्सिन र तीनवटा सिरिन्ज बरामद भएको जनाइएको छ ।"
सेना दिवसमा रक्तदान,पाल्पा सेना दिवसका अवसरमा शुक्रबार पाल्पास्थित चण्डीप्रसाद गणले रक्तदान कार्यक्रमका साथै दृष्टिविहीनलाई खेलकुद सामग्री प्रदान गरेको छ ।
निर्वाचन गर्न संविधान संशोधन,"दमक कांग्रेस सभापति शेरबहादुर देउवाले निर्धारित मितिमै निर्वाचन गर्न संविधान संशोधन विधेयक पारित गर्नैपर्ने बताएका छन् । शुक्रबार इलाम चुलाचुली२ स्थित हात्तीलेदामा किरात हाङसाम साम्योक माङहिमले आयोजना गरेको कार्यक्रमलाई सम्बोधन गर्दै उनले भने, देश निर्वाचनमा होमिइसकेको छ, अब संविधान संशोधनको विकल्प छैन । निर्वाचन वातावरण बनाउन संशोधन विधेयक पारित गर्नुपर्नेमा जोड दिँदै देउवाले यसका लागि सबै दललाई आग्रह गरे । निर्वाचनपछि मुलुकले फड्को मार्ने उनको दाबी छ । दुई दशकपछि जनप्रतिनिधि चुन्ने अवसर पाउँदै हुनुहुन्छ, यसलाई सदुपयोग गर्नुहोला, उनले भने ।"
मापदण्ड नपुर्याई छात्रावास,"जिल्लाका सबैजसो छात्रावास नियमविपरीत रहेको खुलासा भएको छ । न्यूनतम मापदण्डसमेत पूरा नगरी बिनादर्ता सञ्चालित छात्रावास छ्यापछ्याप्ती छन् । गत सोमबार ज्ञानकुञ्ज शैक्षिक प्रतिष्ठानको छात्रावासमा एक बालकको मृत्युपछि भएको अनुसन्धान क्रममा लापरबाही खुलेको हो । काठमाडौं विश्वविद्यालय र जिल्लाका केही संस्थागत विद्यालयका छात्रावास नै दर्ता छैनन् । विद्यालय छात्रावास व्यवस्थापन निर्देशिका २०७१ ले जिल्ला छात्रावास व्यवस्थापन समितिको व्यवस्था गरे पनि अहिलेसम्म गठनै हुन सकेको छैन । समिति नहुँदा छात्रावास अनुगमन शून्य छ । जिल्ला शिक्षा अधिकारीको अध्यक्षतामा बन्ने समितिलाई छात्रावास दर्ता तथा नवीकरण, मापदण्डअनुसार नभए अनुमति खारेज, शुल्क निर्धारण, अभिलेख र प्रत्येक ६ महिनामा अनिवार्य रूपमा खानाको गुणस्तर जाँच गर्न सक्ने अधिकार रहन्छ । जिल्ला शिक्षा कार्यालयका निरीक्षक वा स्रोतव्यक्तिले प्रत्येक ६ महिनामा निरीक्षण गर्नुपर्ने बाध्यकारी व्यवस्था छ तर त्यसो हुन सकेको छैन । समिति नभएका कारण संस्थागत विद्यालयले आफूखुसी छात्रावास चलाइरहेका छन् । दुई तहको खाट राखेर एउटै कोठामा १० जनासम्म सुताउने गरिएको पाइएको छ । साँघुरो कोठामा बस्नुपर्दा पठनपाठनमा समस्या हुने गरेको छ । ओछ्यान, खाना पनि गुणस्तरीय नरहेको विद्यार्थी गुनासो गर्छन् । निर्देशिकामा छ भने अब समिति गठन गर्नुपर्ला, जिशिअ दीपेन्द्र गुरुङले भने, समितिमार्फत अनुगमन गरेर दोषी देखिए कारबाही गर्छौं । प्रजिअ शिव सिंखडाले छात्रावास सञ्चालकलाई पहिलो चरणमा मापदण्डबारे सचेत गराउने, अटेरी गरे अनुगमन गरेर कारबाही अघि बढाउने बताए । पछिल्लो घटनाले हामीलाई थप सचेत गराएको छ, सञ्चालक बोलाएर कुरा गर्छु उनले भने, अटेरी गरेको पाइए कारबाही प्रक्रिया अगाडि बढाउँछु । निर्देशिकाअनुसार छात्रावास बाल, लैंगिक र अपांगमैत्री हुनुपर्नेछ । विद्यार्थीका लागि छुट्टाछुट्टै पलङ, डस्ना, तन्ना र मौसम अनुसार कम्बल, सिरक वा झुलको नियमित सरसफाइ हुनुपर्ने उल्लेख छ । दैनिक न्यूनतम २२ सय २० क्यालोरी र साप्ताहिक रूपमा खानेकुराको सूची तयार गरी डाइनिङ कक्षमा राख्नुपर्छ । दैनिक ४ पटक खाना, साप्ताहिक रूपमा माछामासुको व्यवस्था र शाकाहारीका लागि फलफूल उपलब्ध गराउनुपर्छ । यहाँका छात्रावासले यी मापदण्ड पूरा गरेका छैनन् । एन प्याब्सन अध्यक्ष अर्जुन बञ्जाराले सरकारी निकायले छात्रावासलाई कडाइ गर्न नसकेको आरोप लगाए । सरोकारवालाले पनि कडाइ गर्न सकेका छ्रैनन्, विद्यालयमा नै होस्टल चलाइरहेको अवस्था छ, उनले भने ।"
अनुभवी पुलिससँग संकटाको लडाइँ,"विजेताले ५ लाख र उपविजेताले २ लाख ५० हजार रुपैयाँ पुरस्कार जित्ने छन् । सर्वोत्कृष्ट खेलाडीले १ लाख ८० हजारबराबरको यामाहा मोटरसाइकल, सर्वाधिक गोलकर्ताले २५ हजार, उत्कृष्ट गोलरक्षक, उत्कृष्ट डिफेन्स, उत्कृष्ट मिडफिल्डर, उत्कृष्ट स्ट्राइकर र उत्कृष्ट प्रशिक्षकले जनही १५ हजार रुपैयाँ पुरस्कार पाउने छन् । हरेक खेलका म्यान अफ द म्याचले नगद ५ हजार रुपैयाँ पाउँदै आएका छन् ।"
नेपालले इमर्जिङ टिम कप खेल्ने,"काठमाडौं नेपालले एसीसी इमर्जिङ टिम कप क्रिकेटमा सहभागिता जनाउने भएको छ । मार्च २५ देखि अप्रिल ४ सम्म बंगलादेशमा हुने प्रतियोगितामा ८ टिमले सहभागिता जनाउने बताइएको छ । एसियाली क्रिकेट परिषद् (एसीसी) ले यसअघि प्रतियोगिता मार्च १५ देखि २४ सम्म गर्ने कार्यक्रम थियो । एसीसीले प्रतियोगितामा सहभागिता जनाउने विषयमा हामीसँग पत्राचार गरेको थियो । खेलाडीसँग सल्लाह गरेर नेपालले त्यसमा सहभागिता जनाउने निर्णय गरेको हो, नेपाल क्रिकेट संघकी पूर्व प्रमुख कार्यकारी अधिकृत भावना घिमिरेले भनिन् । नेपाल क्रिकेट संघ अन्तर्राष्ट्रिय क्रिकेटमा निलम्बनमा रहेको अवस्थामा उनले नेपाली टिमको संयोजन गर्दै आएकी छन् । यद्यपि कुनकुन राष्ट्र खेल्ने भनेर अझै स्पष्ट नभएको जनाइन् । मलेसियाली क्रिकेटले टेस्ट खेल्ने भारत, पाकिस्तान, श्रीलंका र बंगलादेशका यू२३ टिमसहित नेपाल, अफगानिस्तान, हङकङ र मलेसियाले सहभागिता जनाउने टिट गरेको छ । तर मार्चको अन्त्यमा अफगानिस्तानले दिल्लीमा अन्तरमहादेशीय कपमा सहभागिता जनाउने कार्यक्रम छ । मार्च २४ मा आयरल्यान्डसँग पाचौं एकदिवसीय खेलमा प्रतिस्पर्धा गरेपछि अफगानिस्तानले मार्च २८ देखि ३१ मा अन्तरमहादेशीय कप खेल्नेछ । अप्रिल २ र ४ मा अफगानिस्तानसँग विश्व क्रिकेट लिग च्याम्पियनसिपमा खेल्ने हुँदा युएई इमर्जिङ टिम कपमा नखेल्ने भएको बताइएको छ ।"
अमृतको ह्याट्रिकमा आर्मी सफले,"ब्ुाटवल विभागीय टिम त्रिभुवन आर्मी क्लबले शुक्रबार १९ औं तिलोत्तमा गोल्डकप फुटबलमा युनाइटेड सिक्किम क्लब भारतलाई ८० को फराकिलो अन्तरले पराजित गरेको छ । क्वाटरफाइनल पुगेको आर्मीको जितमा अमृत बस्नेतले ह्याट्रिक गरेका थिए । उनले ६१, ८१ र ९० औं मिनेटमा गोल गरेका हुन् । खेलको ११ औं मिनेटमा विवेक बस्नेतले गोलको खाता खोलेका थिए । त्यसमा २२ औ मिनेटमा टंक बस्नेतले गोल थप्दै अग्रता दोब्बर पारे । पहिलो हाफमा २० को अग्रता लिएको आर्मीले दोस्रो हाफमा आधा दर्जन गोल थप्यो । सुरुआतमा सिक्किमले प्रतिस्पर्धात्मक खेल खेलेको थियो । तर सिक्किम धेरै बेर टिक्न सकेन । दोस्रो हाफमा फितलो देखियो । आर्मीका लागि अमृतले ह्याटिक गरे भने दीप लामाले दुई र सन्तोष तामाङले एक गोल गरेका थिए । सन्तोषले ५३ औ मिनेटमा गोल थपे । वैकल्पिक खेलाडीका रूपमा मैदान छिरेका दीपले ६० औं मिनेटमा गोल गरे । एक मिनेटपछि नै अमृतले व्यक्तिगत पहिलो गोल गरेका थिए । सिक्किमको कमजोर रक्षापंक्तिको फाइदा उठाउँदै आर्मीले अन्तिम १० मिनेटमा तीन गोल गरेका थियो । अमृतले दुई गोल थप्दै ह्याट्रिक पूरा गर्दा दीपले व्यक्तिगत दोस्रो गोल गरे ।आर्मीका अमृत बस्नेत म्याच अफ द म्यान घोषित भए । सिक्किमले यसपालि खेलाडी अभाव र लामो दुरी भएको जनाउँदै प्रतियोगितामा आउन नसक्ने बताएको थियो । प्रतियोगितामा आउन पूर्व स्वीकृति जनाएको दिल्ली एफसी सम्पर्कमा नआएपछि ५ दिनअघि मात्रै आयोजकले पुन: सिक्किम युनाइटेडलाई सम्पर्क गरेको हो । बिहीबार मात्रै बुटवल आएको क्लब तयारीबिना नै मैदानमा उत्रेको थियो । आर्मीले फागुन १७ मा नेपाल पुलिससँग खेल्नेछ । शनिबार झापा र हिमालयन शेर्पाबीच खेल हुनेछ ।"
मनाङलाई भाग्यको साथ,"गोलकिपर दिनेश थापामगरको कमजोरीमा चित्तागोङका नासिर उद्दिन चौधरीले ३२ औं मिनेटमा गोल गर्दै मनाङको अग्रता छोटयाइदिएका थिए । दोस्रो हाफमा मनाङका डिफेन्डर देवेन्द्र तामाङले विपक्षीलाई रोक्ने प्रयासमा बल हातले छोएपछि रेफ्रीले चित्तागोङलाई पेनाल्टीको अवसर दिएको थियो । त्यसमा अगस्टिन वाल्सनले सहजै गोल गरेर ६३ औं मिनेटमा खेल २२ को बराबरीमा पुर्याए । अन्त्यतिर अनिलले प्रहार गरेको बलमा पोस्ट बाधक बनेको थियो ।हामीले चाहेअनुसार समयमै अग्रता लिएका थियौं । २० ले अगािड भएपछि सजिलो मानेर खेल्यौं । पहिलो गोल बेहोरेपछि दबाबमा डिफेन्सले अर्को गल्ती गर्न पुग्यो र जित्नुपर्ने खेल जित्न सकेनौं । त्यसैले सेमिफाइनल पुग्न अरुको खेलमा निर्भर हुनुपर्यो, मनाङका कप्तान अनिल गुरुङले भने, हामीले समूह चरणमा गरेको प्रदर्शनलाई समग्रमा राम्रै मान्नुपर्छ ।दिनको दोस्रो खेलमा दावडा सिसेले दुई गोल गरेपछि मोहमडनले सहिनको चुनौती समूह चरणमै टुंग्याउँदै सेमिफाइनलमा मनाङको भाग्य खोलेको थियो ।"
ओकिफीसामु भारत धराशायी,पुने बायाँहाते स्पिनर स्टिभ ओकिफीले आफ्नो उत्कृष्ट बलिङ विश्लेषण तयार पार्दै ३५ रनमा ६ विकेट लिएपछि अस्ट्ेरलियासामु भारत पहिलो टेस्टको दोस्रो दिन शुक्रबार धराशायी भएको छ । भारतलाई अझै अप्ठ्यारोमा पार्न कप्तान स्टिभ स्मिथले अस्ट्ेरलियाको दोस्रो इनिङ्समा नटआउट अर्धशतक बनाएका छन् । दिनको खेल सकिँदा अस्ट्ेरलिया ४ विकेट गुमाएर १ सय ४३ रनको स्थितिमा छ । पुनेको महाराष्ट्र एसोसिएसन मैदानमा दोस्रो दिन १५ विकेट खसेको थियो । ओकिफीले २४ बलमा ६ विकेट लिएका हुन् । त्यस प्रदर्शन मद्दतले अस्ट्ेरलियाले बेलुकी सेसनमा भारतलाई पहिलो इनिङ्समा १ सय ५ रनमै सीमित राखेको थियो । यससँगै अस्ट्ेरलियाले विश्वको शीर्ष वरीयताको टेस्ट टिमलाई प्राप्त घरेलु मैदानको फाइदा पनि समाप्त पारेको छ । पाहुना टिमका लागि स्मिथ ५९ रन बनाएर खेलिरहेका छन् । उनलाई २१ रन बनाएका मिचेल मार्सले साथ दिइरहेका छन् । भारतीय अफ स्पिनर रविचन्द्रन आश्विनले ३ विकेट लिएका छन् । उनले सुरुमै प्रारम्भिक ब्याट्सम्यान डेविड वार्नर र सन मार्सको विकेट लिए । स्मिथले आफ्नो इनिङ्समा तीनपल्ट जीवनदान पाइसकेका छन् । त्यसको फाइदा लिँदै उनले आफ्नो ५१ टेस्टमा २१ औं अर्धशतक बनाए । अस्ट्ेरलियाको पहिलो इनिङ्समा सर्वाधिक रन बनाएका म्याट रेनशले प्रारम्भिक ब्याट्सम्यानका भूमिका भने निभाएनन् । उनले भारतीय इनिङ्सको बेला अधिकांस समय फिल्डिङ गरेनन् । तर उनले स्मिथसँग ५२ रनको साझेदारी गरे । रेनशले ३१ रनको योगदान दिए । बिहीबार बिरामी भएका रेनशले दोस्रो दिन पनि प्रचण्ड गर्मी सहन सकेनन् र डिहाइड्ेरसनको सिकार बने । चार क्याच छाडेका भारतीय खेलाडी पनि उत्तिकै दबाबमा रहे । जयन्त यादवको बलमा इशान्त शर्माले रेनशको क्याच लिए । त्यसयता स्मिथले मार्ससँग मिलेर भारतीय स्पिन आक्रमणको डटेर सामना गरे । तर दिनको खेलको पूरा श्रेय भने ओकिफीको नाममा रह्यो । उनको प्रदर्शनले भारत सुरुआती दुई इनिङ्स समाप्तिमा १ सय ५५ रनले पछाडि रहेको थियो ।
धूलोमा मिलेको स्वप्निल सपना,"क्लाउडियो रेनेरीले भनेका थिए, यो वास्तविक होइन । साँच्चै यो हुनै सक्दैन थियो । लेस्टर सिटीले इङलिस प्रिमियर लिग जितेकै छैन । अहिले पनि यो स्वप्निल सपनाजस्तै लाग्छ । रेनेरीलाई यो राम्रोसँग थाहा थियो । लेस्टरले साँच्चै सबैलाई छक्क पार्दै लिग जित्दा पनि विश्वास नगर्ने अझै थिए । त्यसमा एक रेनेरी आफंै थिए । रेनेरीले विजेताको पदक लगाइसक्दा पनि यस्तै यस्तै भनिरहेका थिए । किनभने लेस्टरले असम्भव मानिएको काम सम्भव पारेको थियो । लेस्टरले साँच्चै लिग जितेको थियो । तर रेनेरी आफैंले त्यसमा विश्वास गरिरहेका थिएनन् । अब लाग्छ, साँच्चै लेस्टरले लिग जितेको पो थिएन कि ? प्रिमियर लिग कति धेरै निर्दयी हुन्छ भने यसमा कसैले माफी पाउने गर्दैन । त्यसैले त लेस्टरको इतिहासमै पहिलोपल्ट लिग जितेका प्रशिक्षक रेनेरी त्यसको २ सय ९८ दिनपछि बर्खास्तगीमा परेका छन् । एक वर्ष पनि लागेन, खेल इतिहासकै सबैभन्दा असम्भव काम सम्भव पार्ने प्रशिक्षकलाई आफ्नो जागिर गुमाउन । बुधबार राति रेनेरी सेभियासँग युरोपेली च्याम्पियन्स लिगमा २१ ले पराजित रह्यो । लेस्टरको यो अर्को एक हार थियो । तर फरक पनि । जेमी भार्डेले सेभियाको घरमा महत्त्वपूर्ण अवे गोल पनि गरे । यस्तोमा लेस्टरको ड्ेरसिङ रूममा पोहोरको जस्तो जोश देखिएको थियो । तर बिहीबार टिमसँगै रेनेरी इङल्यान्ड फर्कंदा उनलाई भनियो, बर्खास्तगीमा पर्यो भनेर । त्यसको केही घण्टापछि क्लबले प्रेस विज्ञप्ति पनि जारी गर्यो । केही शब्द रेनेरीको प्रशंसामा खर्च गर्यो । क्लबले भनेको थियो, रेनेरीको जादुयी व्यक्तित्वका कारण लेस्टरले प्राप्त गरेको अद्वितीय सफलताका लागि धन्यवाद । तर लेस्टरलाई रेलिगेसनबाट जोगाउन केही परिवर्तन आवश्यक छ नै । लेस्टरले रेनेरीको बर्खास्तगीका लागि बुनेको शब्द खुबै भावपूर्ण थिए । खेलकुदको भाषामा सायद यो आवश्यकता पनि थियो । किनभने लेस्टरको खेल अब पहिला जस्तो रहेन । निकै खराब छ । नोभेम्बरयता क्लबले लिगमा मात्र दुई जित निकालेको छ । क्लब रेलिगेसन क्षेत्रबाट एक अंकमात्र माथि छ । लेस्टरमाथि ठूलो डर छ, सन् १९३८ यता लिग च्याम्पियन टिम रेलिगेसनमा पर्ने । तर अर्को दृष्टिकोणमा रेनेरीलाई बर्खास्त गर्नु निकै दु:खदायी पनि छ । त्यसैले त लेस्टर समर्थक तथा उसका पूर्व खेलाडी ग्यारी लिनेकरले भनेका छन्, यो निकै निकै पीडायायी निर्णय छ । खासमा के भने मान्छेको जीवनमा अन्त्य सधैं खुसीपूर्ण हुन्न । लेस्टरले गत सिजन ठूलै उडान भरेको थियो, धेरै माथि । अहिले स्थिति ठीक उल्टो छ । सायद रेनेरीले गत सिजन नै प्रिमियर लिग इतिहासमा सबैभन्दा ठूलो सनसनीको निर्माण गरिसकेपछि लेस्टरको जिम्मेवारी छोड्नुपथ्र्यो कि ? सायद यस्तो भएको भए, उनको छवि धुमिलिने थिएन कि ? खासमा प्रत्येक परीको कथाको अन्त्य यस्तैयस्तै हुन्छ । कथाको अन्त्यमा त्यसका नायक घोडा चढेर सूर्यतर्फ लाग्छन् । किनभने उनीहरूलाई थाहा छ । आफ्नो घर फर्कने हो भने त्यो नायकत्व फेरि धुलोमा मिल्न बेर छैन । लेस्टरका लागि यस्तै भएको छ । धुलोमा मिलेको स्वप्नील सपनाजस्तै । क्लबका थाई मालिकको आचोलना गर्ने धेरै निस्कने छन् । तर आलोचनाका खास पात्र त खेलाडी पनि हुन् । डिसेम्बरमा रेनेरी आफैले भने जस्तै, लिग जित्दाका खेलाडीले यसपल्ट त्यसरी खेलिरहेका छैनन्, जसरी पोहोर खेलेका थिए । उनका अधिकांस खेलाडीले यसअघि यस्तो सफलता कहिल्यै देखेका पनि थिएनन् । सायद यो सफलता पचाउन पनि सकेनन् कि ? रेनेरीले पछिल्लो समय आफ्नो खेलाडीमाथि विश्वास गर्न छाडेका थिए । यसले टिमको खराब लयको आधार तयार पार्यो । तर अब तय भइसकेको छ, रेनेरी लेस्टरबाट बाहिरिइसकेका छन् । यो सत्य हो । यो नै वास्तविकता हो । यो सपना पनि होइन । अहिले साँच्चै रेनेरी बर्खास्तगीमै परेका छन् । खासमा ध्रुवसत्य के हो भने स्वप्नील सपना सधैंसधैंका लागि कायम रहन्न । स्वप्नील सपनाको अन्त्य यस्तैयस्तै हुने गर्छ । स्वप्निल सपना धूलोमा पोखिने गर्छ । न्युयोर्क टाइम्स"
करोडौं फुटबलर जन्माउने महत्त्वाकांक्षा,"बेइजिङ दुनियाँको फुटबल महाशक्ति बन्ने सपना पालेको चीनले सन् २०२५ सम्ममा देशभर ५० हजार फुटबल एकेडेमी खोल्ने योजना बनाएको छ । चिनियाँ फुटबल संघका उपाध्यक्ष वाङ डेङफेङले यस्तो घोषणा गरेका हुन् । यसअघि संघले सन् २०२० भित्र २० हजार एकेडेमी खोल्ने भनेको थियो । वाङका अनुसार हरेक एकेडेमीले औसत १० हजार खेलाडीलाई प्रशिक्षण दिन सक्नेछ । गत अप्रिलमा गरिएको उक्त घोषणाअनुसार चीन त्यो समयसीमाभित्र ५ करोड खेलाडी जन्माउन चाहन्छ । भविष्यका लागि फुटबल प्रतिभाहरू छान्ने यो गजबको बाटो हो । चिनियाँ फुटबल सुधार अब दूर स्वप्न मात्र रहेन, वाङले सरकारी संचारमाध्यमसँग भनेका छन् । अहिलेसम्म चीनले मात्रै एकपल्ट विश्वकप खेलेको छ । र, हालका राष्ट्रपति सी चिनपिङले फुटबल सुधारलाई राष्ट्रिय प्राथमिकताका रूपमा अगाडि बढाएका छन् । चीनले सन् २०५० भित्र विश्वकप उपाधि जित्ने योजनासमेत बनाएको छ । यही उद्देश्यअनुरुप चीनले गत वर्ष ब्राजिलका विश्वकप विजेता प्रशिक्षक मार्सेलो लिप्पीलाई राष्ट्रिय टोलीको जिम्मा लगाएको थियो । यसैगरी चिनियाँ सरकारले ७० हजार फुटबल मैदान बनाएर युवा प्रशिक्षण कार्यक्रम सञ्चालन गर्न समेत निर्देशन दिइसकेको छ । चीनका व्यावसायिक लिग क्लबहरूले एलेक्स टेक्सियरा, ज्याक्सन मार्टिनेज, ओस्कार, कार्लोस टेभेजजस्ता अन्तर्राष्ट्रिय स्टारलाई महँगो पारिश्रमिक दिएर भित्र्याइसकेको छ । उनीहरूमाथि पैसाको लोभमा आफ्नो देशकै फुटबललाई हेपेको भन्ने आरोपसमेत लागेको छ ।"
दृष्टिविहीनको क्रिकेट मोह,"शिक्षक धनपति गैरे क्रिकेट खेल दृष्टिविहीनका लागि अत्यावश्यक पुन:स्थापनाको संयन्त्र भएको बताउँछन् । दृष्टिविहीनको सामाजिकीकरणका लागि आवश्यक तालिम, नेतृत्व विकास, दैनिक जीवनयापन गर्न सीप, अनुशासन तथा सामूहिक भावना र जिम्मेवारी बहन गर्न सक्ने क्षमताको विकास हुन्छ, उनले भने । सञ्चारमाध्यमद्वारा उनीहरूको क्षमता संसारभर चिनाउन मद्दत गर्नुका साथै क्रिकेट दृष्टिविहीनको सवाल राज्यको नीतिनिर्माण तहसम्म पुर्याउने माध्यमका रूपमा विकास हुने विद्यालयका सहायक प्रधानाध्यापक कविराज ढुंगानाले बताए । नेत्रहीन क्रिकेट संघका अनुसार मुलुकभर दृष्टिविहीन खेलाडी ४ सय ५० भन्दा बढी छन् । त्यसमध्ये सय बढी महिला छन् । मुलुकका १२ जिल्लामा दृष्टिविहीनहरू क्रिकेट खेल्छन् । दृष्टिविहीन क्रिकेट खेल्ने विश्वका ३० राष्ट्रमध्ये दृष्टिविहीन महिलालाई क्रिकेट खेलाएर राष्ट्रिय प्रतियोगितासमेत आयोजना गर्ने नेपाल नै पहिलो देश भएको नेत्रहीन क्रिकेट संघले जनायो ।"
सिमरा कपबाट १५ लाख बचत,"बचत रकम विगतमा जस्तै फुटबल विकासमा खर्च गर्छौं, उनले भने क्लबको सिमरा एकेडेमीबाट खेलाडी उत्पादन गर्नु नै मुख्य उद्देश्य हो । क्लबले टिकटबाट संकलित ५ प्रतिशत रकम वातावरण संरक्षणमा सहयोग गर्ने जनाएको छ । क्लबले स्थानीय थानीमाई सामुदायिक वन उपभोक्ता समितिलाई ३७ हजार ९ सयको चेक प्रदान गर्यो । प्रतियोगिता माघ २० देखि २९ सम्म भएको प्रतियोगिताको उपाधि सिएमजी क्लब संकटाले जितेको थियो । निरन्तर प्रतियोगिता आयोजना गरेर क्लबले व्यावसायिक भवन निर्माण गर्ने लक्ष्य लिएको क्लबका सचिव शम्भुसिंह ठकुरीले जानकारी गराए ।"
विवादबीच रनिङ सिल्ड सकियो,रुकुम हिमालय मावि खोलागाउँमा भएको नवौं राष्ट्रपति रनिङ सिल्ड विवादबीच सकिएको छ । शीतल मावि चौरजहारी र रुक्मिणी मावि रुकुमकोटबीचको कबड्डी खेलमा विवाद भएको थियो । त्यही परिस्थितिमै आयोजक जिल्ला खेलकुद विकास समितिले बुधबार राति रनिङ सिल्ड समापन गरेको हो । जिखेविसका अनुसार १ सय ८० अंकसहित रुक्मिणी मावि रुकुमकोट च्याम्पियन भयो । १ सय ४५ अंकसहित शीतल मावि दोस्रो र १ सय २० अंकसाथ हिमालय मावि तेस्रो भए । कबड्डीमा चौरजहारीमा फर्जी खेलाडी राखेको भन्दै रुक्मिणीले विरोध जनाएको थियो । त्यसपछि रुक्मिणीलाई विजेता घोषणा गरेपछि चौरजहारीका विद्यार्थी आक्रोशित भए । आक्रोशित विद्यार्थीले कार्यक्रमस्थलको फर्निचर तोडफोड गरेका थिए । उनीहरूको आक्रमणबाट जिखेविस अध्यक्ष हेमराज पुनसहित ४ जना घाइते पनि भए । चौरजहारीले आयोजक समितिको निर्णय नमान्ने भनेपछि दुवै स्कुललाई फेरि खेल्न आग्रह गरिएको थियो । तर खेल्न नमानेपछि विवाद लम्बिएको हो । चौरजहारीले भने रुक्मिणीबाट पनि फर्जी खेलाडी खेलाएको जनाएको छ । त्यस बाबजुद रुक्मिणीलाई एकपक्षीय विजेता घोषणा गरेको भन्दै चौरजहारीले दोस्रो पुरस्कार लिएको छैन । विद्यार्थीको नेतृत्व गरेका शिक्षक गणेश रेग्मीले आयोजकले मनपरी गरेपछि आफूहरूले खेल छाडेर हिँडेको बताए । उनका अनुसार कबड्डी र छात्र भलिबल खेल सकिएको छैन । कबड्डीको विवाद थप लम्बिने देखिएकाले तत्कालको नतिजा आधारमा सिल्ड समापन गरिएको जिल्ला खेलकुद विकास समितिका कार्यालय प्रमुख छविलाल केसीले बताए ।
व्यावसायिक क्रिकेटको उत्कृष्ट समय,"लन्डन एन्ड्रयु स्ट्रसले हालै इङल्यान्डका लागि क्रिकेट खेलेका सबैलाई लर्ड्समा रात्रिभोजका लागि निम्तो दिएका थिए । यो राम्रो निर्णय हो । रात्रिभोजका क्रममा लामो(लामो भाषण भएन । बरु राउन्ड टेबलमा बस्दा पुराना रोचक घटनाबारे मीठो गफ चल्यो होला । प्राय: यस्तो अवसरमा खेलाडी नोस्टाल्जिक हुने गर्छन् । तर यो क्षणमा आफ्नो समयको क्रिकेटलाई लिएर कति खेलाडीले गर्व गर्ने छन् ? ठोकुवा गरेर भन्न सकिन्छ, व्यावसायिक क्रिकेटका लागि अहिले जत्तिको राम्रो समय कहिल्यै थिएन । यसमा कसैले कुनै शंका नगरे हुन्छ । यसका लागि धन्यवाद दिनुपर्ने हुन्छ, आईपीएललाई । इन्डियन प्रिमियर लिगले गर्दा राम्रा क्रिकेटरले उत्तिकै राम्रो कमाउन थालेका छन् । जस्तै बेन स्टोक्स । उनलाई राइजिङ पुने सुपरजायन्ट्सले खेलाडी लिलामीमा १७ लाख पाउन्डमा किन्यो । यति धेरै रकम क्रिकेट खेलाडीले कमाउँछन् भनेर कमैले सोचे होलान् । टेमल मिल्स जस्ता खासै नाम नसुनेका खेलाडीले पनि १४ लाख पाउन्ड पाउने छन् । उनलाई रोयल च्यालेन्जर्स बेङलोरले किनेको थियो । यी यस्ता अनुबन्ध हुन्, जसले दिने पारिश्रमिक खेलाडीले फुटबलमा मात्र सोच्न सक्थे । त्यसो त पुरानो युगका सर इयान बोथम आईपीएलका पक्का समर्थक होइनन् । तर अहिले उनले खेल्थे त, आईपीएलका फ्रेन्चाइज टिम उनलाई किन्न तँछाडमछाड गर्थे, चर्को भाउ लगाउँथे । सबैको खोजी डेनिस कम्पटन र हार्लोल्ड लारउड जस्ता बलरमा पनि हुन्थ्यो, जसले सकेसम्म कन्ज्युस्याइँपूर्ण बलिङ गर्न सक्छन् । अचेल छोटो बाउन्ड्रीमा एकपछि अर्को चौका छक्का प्रहार गर्ने ब्याट्सम्यान त भेटिएला । तर त्यस्तै आक्रमण रोक्न सक्ने बलरको भने अभाव छ । लिलामीका क्रममा प्रत्येक टिमका प्रशिक्षकको आँखा यस्तै खेलाडीमा पनि बसेको थियो । अचेलको ट्वान्टीट्वान्टी क्रिकेट कस्तो छ, स्टोक्सलाई नै सोधे हुन्छ । पछिल्लो वल्र्ड ट्वान्टीट्वान्टीको कोलकातामा भएको फाइनलमा उनकै बलिङविरुद्ध त हो, कार्लोस ब्राथवेटले लगातार चार छक्का प्रहार गरेको । दस महिना भयो, यस्तो भएको । तर स्टोक्स यस्तो घटनाबाट डराउने खेलाडी भने होइनन् । खासमा उनी बलिङ मात्र होइन, ब्याटिङ र फिल्डिङ पनि गर्न सक्छन् । उनीभित्र एकखाले जादुयी खेल छ । अब सायद डुरहम काउन्टीका समर्थकले स्टोक्सको खेल हेर्न धेरै कुर्नुपर्नेछ । साँच्चै उनको खेल हेर्ने हो भने अब पुनेको खेल नहेरी सुखै छैन । स्टोक्स एक अर्थमा भाग्यमानी पनि छन् किनभने पछिल्लो समय इङलिस क्रिकेटको नेतृत्व गरिरहेकाले आफ्ना खेलाडीलाई आईपीएलमा खेल्न प्रोत्साहन गरिरहेको छ । जति बेला स्ट्रस आफै कप्तान थिए, इङलिस क्रिकेट बोर्डको नीति यस्तो थिएन । त्यति बेला केभिन पिटरसनले आईपीएल त खेले, तर बोर्डसँग शत्रुता पनि बेहोरे । ड्ेरसिङ रूमभित्र उनी खलनायक जस्तै भए । अहिले इङलिस ड्ेरसिङ रूम त्यस्तो पनि छैन । स्टोक्स जस्तै अरु खेलाडीलाई पनि सेतो बलमा महारथी प्राप्त गर्न भनिएको छ । आईपीएल यसका लागि सबैभन्दा राम्रो आधार रह्यो नै । अब स्टोक्स भारतमा चर्चित खेलाडीमध्ये एक हुने छन् । उनलाई मुम्बईदेखि कोलकाता, सबैले चिन्ने छन् । सार्वजनिक स्थानमा हिँड्दा उनलाई सबैले घेर्ने छन् । आईपीएल मात्र होइन, अस्ट्ेरलियाको बिग वासले यति धेरै रकम खेलाडीलाई दिनु सक्नुको एउटा कारण टेलिभिजन प्रसारणको अधिकार बेचेर पनि हो । इङल्यान्ड आफैं सन् २०२० तिर यस्तै व्यावसायिक क्रिकेट लिग चलाउने सोचमा छ । स्टोक्स आईपीएलका सबैभन्दा महँगो विदेशी खेलाडी हुन्, यसको एउटा पाइला हो अनि व्यावसायिक क्रिकेटका लागि यो समय सबैभन्दा उत्कृष्ट रहेकामा पनि शंका नगरे हुन्छ । द गार्डियन"
प्रधानमन्त्री कप आजबाट,"नेपालगन्ज पश्चिम नेपालको सबैभन्दा ठूलो भलिबल स्पर्धा प्रधानमन्त्री कप इन्डोनेपाल भलिबल प्रतियोगिताको चौथो संस्करण शनिबार सुरु हुँदै छ । नेपालगन्ज रंगशालाको कभर्डहलमा हुने प्रतियोगितामा तीन विभागीय टिम, भारतका दुई र स्थानीय गरी ६ टिमले भाग लिँदै छन् । सहभागी टिम आइसकेको र सम्पूर्ण तयारी पूरा भएको आयोजक बाँके जिल्ला भलिबल संघले शुक्रबार जनाएको छ । त्रिभुवन आर्मी, नेपाल पुलिस र एपीएफ क्लबसहित मध्यपश्चिम टिम तथा भारतबाट कोलकाताको रेलवे टिम र वर्षात स्पोर्टस क्लब आइसकेको अध्यक्ष टीएस ठकुरीले बताए । गत वर्षको उपविजेता न्यु डायमन्ड र पोखरेली टिम सहभागी नहुने भएको छ । पूर्व विजेता पुलिस टिम यसपालि उपाधि जित्ने गरी तयारीसाथ आएको कप्तान नीता शाहले बताइन् ।"
बहिरा विद्यालयलाई सिल्ड,बागलुङ जिल्लास्तरीय छैटौं राष्ट्रपति रनिङ सिल्ड खेलकुदमा बागलुङको धौलागिरि बहिरा आवासीय विद्यालय टिम च्याम्पियन भएको छ । पाँच स्वर्ण पदक र १ सय १५ अंक प्राप्त गरी बहिरा आवासीयले सिल्डसहित ५५ हजार ५ सय ५५ रुपैयाँ पुरस्कार जितेको छ । बहिरा विद्यार्थीले जिल्लाका ६६ विद्यालयका विद्यार्थीलाई पछाडि पारेका थिए । १ सय १२ अंक बटुलेको कालिका कन्या मावि दोस्रो र ९५ अंक बटुलेको जनता धन मावि तेस्रो भए । दोस्रोले ३३ हजार ३ सय ३३ र तेस्रोले २२ हजार २ सय २२ रुपैयाँ नगद पुरस्कार पाए ।
योगमाया कप,भोजपुर योगमाया स्मृति कप अन्तर गाविस खुला पुरुष भलिबल प्रतियोगितामा कुदाककाउले उपाधि जितेको छ । उसले देउरालीविरुद्ध ३१ को सेटमा फाइनल जित्यो । विजेताले ५१ हजार १ सय ५१ रुपैयाँ र १०५ तोला चाँदीको रनिङ सिल्ड जितेको छ । देउरालीले ३१ हजार १ सय ३१ रुपैयाँ पायो । तेस्रो भएको कुलुङले २१ हजार १ सय २१ र चौथो टिम संखुवासभाको शीतलपाटीले ११ हजार १ सय ११ रुपैयाँ पुरस्कार पाए । शिवरात्रीका अवसरमा महिला योद्धा योगमायाको सम्झनामा जलसमाधीस्थल मझुवाबेंसीमा भएको प्रतियोगितामा १४ टिमले भाग लिएको आयोजक योगमाया खेलकुद विकास समितिले जनाएको छ ।
हिमालयन खेलकुद सुरु,"सिन्धुपाल्चोक जिल्लाको विकट गाउँ गुन्सामा हिमालयन खेलकुद शुक्रबार सुरु भएको छ । एथलेटिकसको लङजम्प, हाइजम्पदेखि फुटबल, भलिबल, चेस लगायत ६ खेल भएको थियो । त्यसमा सातकन्या मावि ज्यामिरे, चिलाउने मावि थाङपालकोटका खेलाडीले सफलता पाएका छन् । खेलकुदमा क्षेत्र नम्बर ३ का २७ विद्यालय सहभागी छन् ।"
आत्मविश्वासका खानी,"आफ्नो खेलबाहेक उनले अरू विश्लेषण गर्नै छाडिदिइसके । नेपाली क्रिकेटको विवादपछि उनले बुझेको के हो भने जे आफ्नो नियणत्रणमा छ त्यसको बारेमा सोच्ने, जे छैन त्यसको बारेमा सोचेर केही फाइदा छैन । सिस्टम परिवर्तन गर्न सिस्टममै हुनुपर्छ भनिन्छ । मेरो सिस्टम भनेको खेल हो, क्रिकेट हो । मैले परिवर्तन गर्न सक्ने भनेको त्यसमा मात्र देख्छु । एउटा खेलाडीको रूपमा अधिकारका लागि लड्ने सबै आफ्नो स्थानमा छ । तर नकारात्मक धेरैमा दिमाग धेरै खियाएर, आफ्नो बल सकाएर अब केही काम छैन । बरु आफ्नो खेल माथि उठाउन लाग्नु उत्तम हुन्छ, उनी आफ्नो व्यक्तिगत विचार राख्छन् । क्रिकेटबाहेक उनी आमाले आफ्ना लागि गरेको समर्पण चर्चा गर्छन् । घरमा मलाई चाहिने शरद आफैं गरिरहेका हुन्छन् । शरदका अनुसार आमा एकदमै राम्रो कुक हुनुहुन्छ । एउटा खेलाडीलाई चाहिने तेल कम भएको, मलाई चाहिने तरिकाले नै पकाउनुहुन्छ । अरू बिरामी पर्नुबाहेकमा मेरो जीउ सन्तुलित नै छ, उनी आमासँगको माया दर्साउँछन्, विदेशमा खेल्न जाँदा उहाँलाई सधैं कल गर्छु । अहिले त इन्टरनेट छ सबै सजिलो छ, कलहरू गरिरहन्छु । उहाँ पनि नेपालको खेलबारे अपडेट भएर बस्नुहुन्छ । इमानदार भएर भन्ने हो भने पहिला हामीसँग विदेश खेल्न गएको बेला इन्टरनेसनल कल गर्न खासै पैसा पनि हँुदैन्थ्यो ।"
हलो विमर्श,"राणाकालमा बाहुनले हलो जोत्न नहुने भन्ने सामाजिक मान्यता रहेको अवस्थामा राणाकालको उत्तराद्र्धमा केही बाहुनले सामूहिक रूपमा र सांकेतिक अभियानको रूपमा हलो जोतेका थिए । नेपालका सामाजिक, राजनीतिक आन्दोलनबारे चर्चा गरिँदा नछुट्ने एउटा अभियान पश्चिम नेपालका केही इलाकामा २००६ सालमा सुरु गरिएको सामूहिक रूपमा हलो जोत्ने अभियान हो । कुनै धार्मिकशास्त्रले या ऐनले बाहुनलाई हलो जोत्न निषिद्ध नगरे पनि बाहुनले हलो जोत्न हुँदैन भन्ने मान्यता समाजमा रहेकाले उनीहरूले अद्यापि नेपालका कतिपय ठाउँमा हलो जोत्दैनन् । त्यस्तै, नेवारले र महिलाले समेत हलो जोत्ने गरेको खासै पाइन्न । नेवारहरूको मूल थातथलो काठमाडौं उपत्यकामा उनीहरूले गोरु नारेर हलो जोतेको सामान्यतया देखिन्न । अरू कसैले हलो जोतेको समाचार नबन्ने आजका दिनमा समेत महिलाले हलो जोतेका समाचार तथा तस्बिर यदाकदा अझै छापिन्छन् । अर्थात् नेपाली समाजमा महिलाले हलो जोत्नु अझै पनि नवीन कुरा हो । राणाकालमा बाहुनले हलो जोत्न नहुने भन्ने सामाजिक मान्यता रहेको अवस्थामा राणाकालको उत्तराद्र्धमा केही बाहुनले सामूहिक रूपमा र सांकेतिक अभियानको रूपमा हलो जोतेका थिए । सो अभियान लमजुङको दुराडाँडाका बाहुन युवाहरूले सुरु गरेका थिए । उक्त अभियान खासमा सांकेतिक मात्रै देखिन्छ किनकि ती हलो जोत्ने अभियानका सदस्य एक त आफ्नो खेतबारी जोत्नै पर्ने आर्थिक स्थितिका थिएनन ्। अर्को, तिनले सो अभियान सुरु गरेपछि पछिल्ला दिनमा हलो जोत्ने उपक्रम जारी राखेनन् । यी बाहुनहरूको यो सामूहिक कर्मलाई तत्कालीन शासकले राजनीतिक रूपमा हेर्यो र तीमध्ये केहीलाई पक्रेर जेलमा समेत जाक्यो । सांकेतिकै भए पनि यो अभियानले गाउँ वरपर या जिल्लाभित्र मात्र नभई छिमेकका जिल्लामा समेत राजनीतिक र सामाजिक तरंग उत्पन्न गरेको पाइन्छ । उदाहरणका लागि २००७ सालको वर्षायाममा तत्कालीन सामाजिकराजनीतिक कार्यकर्ताहरूले (मूलत: बाहुनक्षत्री र नेवार मिलेर) पोखराको फेवा फाँटमा सामूहिक हलो जोत्ने काम गरेका थिए र त्यसका केही अभियन्तालाई पनि सामाजिक र राजनीतिक रूपमा कठिनाइ बेहोर्न परेको थियो । दुराडाँडाबाट सुरु भएको यो हलो जोत्ने अभियानलाई हंसपुरे सुवेदीले आफ्नो पुस्तक सांस्कृतिक परिवेशमा नेपालको हलो क्रान्ति मा लिपिबद्ध गर्दै त्यसलाई हलो क्रान्ति को संज्ञा दिएका छन् । यो आलेख सुवेदीको पुस्तकमा अभिलेखबद्ध भइसकेको सो अभियानबारे नभई त्यसअघि खासगरी गोरु नारेर हलो जोत्नेबारे गोरखापत्रमा भएका विमर्श या लेखापढीबारे केन्द्रित छ । जुद्धशमशेरले राजकाज त्यागेपछि शासनारूढ भएका पद्मशमशेरका पालामा नेपालमा नजानिँदो पाराले समाजमा अलि खुलापन, उदारता, र केही हदसम्म स्वतन्त्रताको वातावरण सिर्जना भएको देखिन्छ । रुन्चे महाराजसमेत भनेर उल्याइने गरिएका यी शासकको पालामा भएका त्यस्तो खुलापनको अन्दाज हामीले तत्कालीन समयको गोरखापत्रका सामग्री पढेर लगाउन सक्छौं । पहिले सानो आकार, थोरै पाना, हप्ताको दुई दिन र सानो संख्यामा छापिने मुलुकको एक मात्र समाचारपत्र गोरखापत्रको पद्मशमशेर प्रधानमन्त्री भइसकेपछि कायापलट भएको थियो साइज बढ्यो, पाना संख्या बढे, हप्ताको तीन दिन छापिन थाल्यो र ग्राहक संख्याबिक्री ह्वात्तै बढ्यो । त्यति मात्र होइन पाठकको सहभागितासमेत अन्तर्वस्तु उत्पादनमा बढ्यो, गोरखापत्रमा पाठकपत्र, लेखका संख्या बढे । यही क्रममा शुक्रबार, १४ असार २००३ को गोरखापत्रको दोस्रो पातामा कस्तो खबर ? शीर्षकमा पाँच वाक्यको एउटा छोटो सम्पादकीय टिप्पणी छापिएको छ । पहाडको कुनै गाउँमा एउटी आइमाईले हलो जोतेकोलाई गोरखापत्रका संवाददाताले नकारात्मक रूपमा लिई समाचार पठाएकोमा सम्पादक महोदयले आफ्ना संवाददातालाई उल्याउँदै त्यस्तो पनि खबर हुन्छ ? भनेर एक हिसाबले डाँटेका छन्, सो छोटो सामग्रीमा : पहाडमा एउटी आइमाईले गोरु जोती बडो अनौठो भो भन्ने खबर एक जना संवाददाताको आयो । आइमाईले गोरु जोत्दैमा के अनौठो भो ? त्यसलाई किन गिल्ला गरेर उडाउने हामीले त केही बुझ्न सकेनौं । बर्ता अन्न पैदा गर्नका निम्ति आइमाई, केटाकेटी, लोग्नेमानिस सबले कोसिस गर्नुपर्छ । बर्ता अन्न उब्जाउने चेष्टा मनुष्य मात्रले गर्ने समय आइरहेछ, यसको उल्टो खिसी गर्ने के काम ?यो छोटो टिप्पणीले गोरखापत्रका सम्पादकको उदारचित्तलाई प्रदर्शन त गर्छ नै, शासन व्यवस्थामा आएको खुकुलोपनलाई समेत संकेत गर्छ । पछि, मोहनशमशेरको शासनकालमा, हलो जोत्ने बाहुनलाई भएको धरपकड सम्झँदा गोरखापत्रको यो सम्पादकीय टिप्पणी अकल्पनीय लाग्छ राणाकालमा समेत त्यस्तो छापिन्थ्यो र भनेर । यो टिप्पणीले धेरै कुराको जवाफ दिने भन्दा पनि थुप्रै प्रश्न जन्माउँछ । पहाड त पहाडको, तर पूर्वी कि पश्चिमी पहाडको आइमाई ? कुन गाउँठाउँको ? कुन सामाजिक समूहको ? किन या के कारणले जोतेको ? त्यसको प्रतिक्रिया समाजमा के भयो ? एक पटक मात्र जोतेको कि पटकपटक ? यी र यस्तै अन्य प्रश्नको जवाफ पाउने हो भने तत्कालीन समाजमा भइरहेको परिवर्तनको छनक पाउन अथवा अलि धेरै कुरा बुझ्न, भन्न सकिन्थ्यो होला । तर हामीसँग अहिले त्यसबारे थप जान्न सक्ने सार्वजनिक अभिलेख सहजै उपलब्ध छैनन् । यो दोस्रो विश्वयुद्धको लगत्तैको समय भएकाले गाउँ नै रित्तिने गरी युवाहरू बिदेसिनुपर्दा यो अवस्था आएको हुन सक्छ । घरपरिवारमा विपत्ति आइलाग्दा र समाजबाट सहयोग नपाउँदा महिला स्वयं खेत जोत्न अग्रसर भएको पनि हुन सक्छ । अथवा कोही महिलाले यसै साहस गरेको हुन सक्छ । तर यी कोरा अनुमान मात्र हुन् । यी अनुमानमध्ये पहिलो कारक (विश्वयुद्ध) ले गर्दा नेपालका पहाडमा युवाको खडेरी परेको र त्यस्तो अवस्थामा पुराना सामाजिक मान्यता केही भत्किएका पाइन्छन् । पोखराका सामाजिक अभियन्ता र २०१५ सालको उपल्लो सभा (महासभा) का सदस्य मुक्तिनाथ तिमिसिनाले आफ्नो आत्मकथामा २००१ सालतिर विश्वयुद्धका कारण गाउँमा खेतमा काम गर्ने कामदार नपाउँदा आफूले आफ्नो खेतबारीमा हलो जोतेको उल्लेख गरेका छन् । बाहुन भइकन पनि आफूले खेत जोत्दा पनि तत्कालीन समयमा समाजबाट खासै बाधाविरोध बेहोर्न नपरेको बताएका छन् । पछि २००७ सालमा फेवा फाँटमा सामूहिक हलो जोत्ने अभियानमा समेत तिमिसिना संलग्न थिए । २००३ र २००४ सालका गोरखापत्रमा हलो जोत्नेबारे पाँचवटा लेख, टिप्पणी या पाठकपत्र छापिएको देखिन्छ । यससम्बन्धी पहिलो टिप्पणीको माथि चर्चा गरियो भने दोस्रो लेख १५ असोज २००३ को गोरखापत्रको चौथो पानामा प्रकाशित छ । उपाध्याय बाहुनले हला ेजोत्न कसो गर्ने शीर्षकको कालिकाले लेखेको यो आलेख (रिपोर्टाज) करिब ५२० शब्द लामो छ । आफू पश्चिमी पहाडमा घुम्न जाँदा त्यहाँ उपाध्याय बाहुनले हलो नजोत्ने गरेको र खासगरी युवाहरू बिदेसिएका कारण हलीको अभावमा खेत जोत्न नपाएकाले उनीहरूलाई सकस भएको विवरण लेखक (यिनको पूरा नाम, ठेगाना या आवद्धता दिइएको छैन) ले दिएका छन् । हिन्दुस्थानतर्फ काम गर्न जानेले १०।८ महिनामा ५।७ सय कमाउने भएकाले गाउँमा हली काम गर्ने कोही युवा बाँकी नबचेको उनले उल्लेख गरेका छन् । गीतालाई उद्धृत गर्दै उनले बाहुनले हलो जोत्न हुन्छ भन्ने पक्षमा आफूलाई उभ्याएका छन् । त्यस्तै, आफूले सोधखोज गर्दा धनी बाहुनले चाहिँ हलो जोत्ने विपक्षमा र गरिब बाहुनले जोत्न हुने पक्षमा अभिमत जाहेर गरेको लेखेका छन् । र, हलो जोतेर समाजमा रहन पनि सकौं, भातभान्छा हटक नहोस् र छोरीबेटीको बिहेबारी पनि नरोकियोस् भन्ने गरीब बाहुनको आर्तपुकार कसले सुनिदेला भन्ने प्रश्न उनले आफ्नो लेखमा गरेका छन् ।अर्का पत्रलेखक नाल (नील ?) बहादुरले नेवारले हलो जोत्न नपाएकोमा असन्तुष्टि व्यक्त गरेका छन् । ११ माघ २००३ को गोरखापत्रमा छापिएको उनको पाठकपत्रमा त्यस्तो प्रचलनले गरिबलाई मार पारेको भनिएको छ :खेती गर्नु, पशु पाल्नु, व्यापार गर्नु, इत्यादि धर्म हाम्रो भएपछि हामीले हलो जोत्न नहुनु किन ? एउटाले मात्र गर्दा समाजमा नमिल्ने भो । धनीलाई ता हलो जोत्नुपर्ने के आवश्यक थियो र ? गरिबहरूका निम्ति हलो जोत्न नहुने हुनाले खेतीपाती चलाउनै मुस्किल भएको छ । ऐनले र लोकचलनले समेत बाधा नपर्ने यस कुराको उपाय चाँडो भए खेतीको उन्नति हुने थियो ।अर्का पाठक भीमभक्तमान सिंहले नीलबहादुरको पत्रको प्रत्युत्तर दिएका छन्, २८ माघको गोरखापत्रमा । हलो जोत्ने प्रश्नको उत्तर शीर्षकमा छापिएको यो सामग्रीमा उनले मनुस्मृतिलाई उद्धृत गर्दै गोरु जोत्न हुने देखियो भनेका छन् । उनी थप्छन्, गोरु जोत्नेलाई भात काढ्ने हो भने गाडाहरू चढ्नेलाई पनि भात काढे हुन्छ । यसमा अन्धविश्वासको झल्का आउँछ ।गोरखापत्रमा राणाकालमा हलो जोत्ने पक्षमा छापिएको सम्भवत: अन्तिम समाचार सामग्री १ फागुन २००४ को हुनुपर्छ । हलो जोत्न छलफल शीर्षकमा दिव्यलालले बन्दीपुरबाट पठाएको सामग्रीमा भनिएको छ :बन्दीपुरमा साहु महाजन सबै जम्मा भई गरिबलाई सुख र अन्न सस्तो कसरी हुन्छ भनी छलफल गर्दा यो कुरो उठ्यो । नेवार जातिले हलो जोत्न हुन्न भन्ने चलन भएकाले आफूले नहुने, अरूको भर गर्दा ढिला भई उब्जा राम्रो नहुने हुनाले हामीलाई साह्रै बाधा पर्यो । कसैकसैले ऐनमा (न?)भएको कुरा गर्न के हुन्छ भने पनि भातको हटक हुनुपर्छ भन्ने धेरैको भनाइ भएकाले अबलाई आआफूले हलो जोत्ने भन्ने सल्लाहमा २४ जनाको मञ्जुरी पनि भयो । त्यसैमा पुर्खादेखि नचलेको काम हामी गर्दैनौं भनी २४ जनाले जवाफ दिए । यो काम गर्दा कसैमा केही नपर्ने भए पहाडका धेरै गरिबको उपकार हुने थियो ।गोरखापत्रमा छापिएका यी सामग्रीले तत्कालीन समाजमा देखिएको केही हदसम्मको खुलापनलाई संकेत गर्छन् । उच्च राणा पदाधिकारीले दैनिक सेन्सर गरेर मात्र प्रकाशन गर्ने यो पत्रिकामा हलो जोत्न हुने पक्षका मात्र सामग्रीले मात्र स्थान पाउनुले हावा कतातिर बहिरहेको थियो भन्ने पनि इंगित गर्छ । खासगरी हलो जोत्न नहुने भन्ने प्रचलित मान्यता रहेका तीन सामाजिक समूह (महिला, बाहुन र नेवार) ले ती सामाजिक मान्यता भत्काउन खोजेको समेत यी सामग्रीले बताउँछन् । तर यो सामाजिक परिवर्तनको प्रमुख उत्प्रेरकबारे गोरखापत्रका यी सामग्रीबाट मात्रै प्रस्ट हुन सकिन्न । ती उत्प्रेरक फगत स्थानीय वर्गीय समस्या मात्र थिएनन्, ती भूमण्डलीकरणजनित वर्गीय समस्या पनि थिए भन्नेता देखिन्छ, तर चुरो पहिल्याउन त अझै गहन अध्ययनकै खाँचो पर्छ ।"
पनातिको नाम,"मरिचेको छोरालाई जीबाजस्तो ठूलो र जान्ने मान्छे कोही छैन होलाजस्तो लाग्थ्यो । महाभारत पर्वत शृंखला र मधेसतराईबीच चुरे पहाडमा फैलिएको यो बस्तीको सत्य पनि यही थियो । मरिचेको बाभन्दा उसका बाका बा अझ बढी जान्नेसुन्ने थिए । मरिचेको बा, ती बिचराको त, के भन्नु र ? उनी कलकत्ता भासिएका थिए । उतै बिते । मरिचेकी आमा पनि परार बितिन् । मरिचेको आमाले प्राण त्याग गरेको तीन महिनापछि जीबाले नारानको पूजा लगाएका थिए घरमा । उनी आफनो, अर्काको र सबैको हित र कल्याणका लागि देउदेउताको पूजापाठ गरिरहन्थे । पिन्सिन दह्रो आउँथ्यो । उनी आधीजसो पिन्सिन समाज सेवा र पूजापाठमा नै सक्थे । उनले एक दिन मरिचेको छोरालाई सुनाएका थिए, यो संसार जति बेला शुरु भएको थियो, त्यति बेला बुद्धि र ज्ञान जनावरहरूसँग मात्र थियो । मान्छे र जनावरभन्दा माथि गुर्वा हुन्थ्यो । एक दिन गुर्वाले भन्यो, पृथ्वीमा जे पनि छ र जति पनि छ त्यो त्यत्तिकै बिनाप्रयोजन छैन । कुनै पनि रोगबाट मुक्तिका लागि जंगलमा जडीबुटी छ । मानिस त मानिस भैगयो । उसको जन्म कुनै न कुनै काम पूरा गर्नका लागि नै भएको हुन्छ । यो मानिसको अस्तित्वको कथा हो ।मरिचेको छोराले जीबाका कुरा कत्ति बुझेको थिएन त्यतिखेर । उसले मास्टरलाई जीबाको कुरा सुनाएको थियो । मास्टर स्कुलमा स्वयंसेवक शिक्षक भर्ती भएको थियो । ऊ कस्तो स्वयंसेवक भने खाने बस्ने प्रबन्ध गाउँलेले नै मिलाइदिनुपर्ने । त्यसबापत उसले गाउँको स्कुलमा दिनको दुई तीन पिरियड पढाइदिने । त्यो गाउँमा मास्टर कसरी पुग्यो ? त्यसको अर्कै कथा छ । पछि कुनै दिन त्यो कथाको पत्रपत्र खुल्नेछ । अहिले त कुरा के थियो मरिचेको छोरालाई नै थाहा थिएन । त्यो स्वयंसेवक मास्टरले स्कुलका विद्यार्थीमध्ये मरिचेको छोरालाई नै बढी मन पराएको थियो । केटो असल र टाठो थियो । ऊ जंगलबाट कहिले कालिजको सिकार गरेर, कहिले तरुल खोस्रेर र कहिले च्याऊ टिपेर ल्याउँथ्यो र स्वयंसेवक मास्टरको भान्सामा पुर्याइदिन्थ्यो । वनमा पाइने निगुरो, कुथुर्के र अरू जातका तरकारी कुुन खान हुने हो र कुन विषालु हो ? ऊ सबै वनस्पतिलाई चिन्थ्यो ।केही दिन अघि मात्र मरिचेको छोरालाई उसका जीबाले स्कुल भर्ना गर्न ल्याएका थिए । त्यतिखेर उनले हेड मास्टरसँग कुरागर्दै भनेका थिए, मास्टर बाबु, तपाईंले जुन माटोमा टेक्नुभएको छ यो साधारण माटो होइन । यो हाम्रा पिता, पुर्खाको रगतले भिजेको माटो हो यो । यहाँ पढ्ने केटाहरूलाई यो माटोको राम्रो भक्ति गर्न सिकाइदिनुहोला । जीबाले हेडसरसँग त्यो बेला जे कुरा गरे त्यसको अनौठो समानता थियो सबैतिरका मानिसहरूको इतिहाससँग । आदिवासी संस्कार र संस्कृतिसँग जोडिएका विचारसँग । अमेरिकन इन्डियन, एसियन, हिमालयनसँग । थामी । जिरेल । राउटे । चेपाङ । ती सबैतिरका देशमा छरिएका अनेकौंथरीका बिम्बहरू ।स्कुलमा मरिचेको नाम लेखाउन निकै गाह्रो परेको थियो । मुख्य कुरा त मास्टरहरूले उसका लागि नामै जुराउन सकेका थिएनन् । आखिर जीबाले नै आधिकारिक हिसाबले भने, पनाति मगर लेखिदेऊ यसको नाम । पनाति पनि मेरै, धन पनि मेरै । नाम पनि मेरै । त्यसपछि उसलाई सर्वनामबाट नाम बन्न निमेष पनि लागेन । ऊ बन्यो पनाति मगर । एउटा नयाँ राष्ट्रिय परिचय जन्मियो । पनाति मगर । नाम कसो कसो, अलि अमिल्दो सुनिए पनि नाम त नामै थियो । खोइ, स्कुलका त्यत्रा मास्टर कसैले राख्न सकेनन् त योभन्दा राम्रो नाम । पनाति मगर । स्कुलका सहायक लेखापाल जीबातिर मुखातिब हुँदै भने, अब फिस पनि तिरिदेऊ जीबा तीन महिनाको ।जीबाले जुवारी कोटको भित्री खल्तीबाट पन्ध्र सय दिए । कापी किताब त्यसैबाट आउने । पनातीले कापीको कभर हेर्यो र रमायो । उसको हातमा एउटा वर्णमाला र एउटा कापी थियो । कलम छैन नि जीबा पनाति बिस्तारै बोल्यो । जीबाले उसको त्यो मुराद पनि पूरा गरिदिए ।भोलिपल्ट स्कुलमा एउटा सभा थियो सानो । महिला, वृद्धवृद्धा, बालबालिका र पूर्व उत्तर सबैतिरका मानिस जम्मा भएका थिए । मानिस जम्मा गर्न भुइँचालोको राहतको कुरा पनि गाँसिएको थियो सभासँग । निकै मानिस जम्मा भएपछि हेड मास्टरले त्यो दिनका लागि स्कुल बन्द गरिदिए । आज पढाइ हुने कुरै थिएन । पनाति आफ्ना साथीहरूसँग दौडिँदै थियो । सभामा महिलाहरू भाषण गर्दै थिए, संविधानमा महिला सहभागिता नभएकाले कार्यान्वयन नभएको हो । हामी महिला सक्षम छौं, कमजोर छैनौं । नेताहरू मात्रै बाहिरी रिमोटले चल्छन् । हामी महिला त आफ्नै हातले रिमोट चलाउन चाहन्छौं । देशमा राष्ट्रपति, सभामुख र प्रधानन्यायाधीशजस्तो ठूलो पदमा अहिले महिला नै हुनुहुन्छ । पितृसत्तात्मक सोचका कारण हामी महिला छुट्टै विषय भएका छौं ।त्यति नै बेला स्कुल भवन बनेको पाटामुनिको रेस्टुराँमा एउटा भाले कुखुराले मृत्युवरण गर्यो । त्यो भाले नै थियो जसले आजको सभा आयोजनाका लागि आयोजकहरूलाई प्रेरित गरेको थियो । अन्तत: यो पितृसत्तात्मक सोचको एक टुक्राको अवसान थियो । पितृसत्तात्मक सोचमाथिको तीव्र प्रहार । अरू जे जति थिए, ती कभर थिए । आकर्षक मुखपृष्ठ । त्यही मुखपृष्ठको रंगहरूको संयोजनमा कतै अड्किएको थियो ऊ । ऊ अर्थात् पनाति मगर ।"
यो दुब्लो ज्यान,"स्कुलमा हुने ककफाइटलगायत खेलमा म जहिले पनि पछारिने । दौड प्रतियोगितमा पछिपछि । गाउँमा कम्तीमा तीन किलोग्रामको ढुंगा फ्याँक्ने खेल (छेलो) भइरहन्थ्यो, विशेषगरी बलबाट जतिसक्यो टाढा फ्याँक्ने त्यो खेलमा मैले जित्ने कुरै थिएन । मेरो दुब्लो ज्यान बलले गर्ने कुनै काममा अग्रता लिन नसके पछि चिन्ता लाग्नु स्वाभाविक थियो । यतिसम्म कि ठूलो घाँसको भारी बोक्ने केटाकेटीको राम्रै चर्चा हुन्थ्यो गाउँमा । ज्यान मोटाउन के के गरिएन, खोरबाट चोरेर कुखुराको काँचो अण्डा खाइएन कि ? दूध, दहीको तर निकालेर भ्याइएन कि ? बेच्न तयार पारिएको घिउमा औंला हालिएन कि ? तर मरिगए ज्यान मोटाएन । उमेर बढ्दै जाँदा मेरो ज्यान बाँसजस्तो अग्लो मात्र देखियो । जीउमा मासु निकै दुर्लभ । युवा अवस्थामा मान्छे मोटाउँछ भनेर सान्त्वना पाएपछि मन खुसी हुन्थ्यो । बिस्तारै ज्यान युवा अवस्थामा प्रवेश गरे पनि पाखुरा, तिघ्रा बढेनन् । अरू जेजस्तो भए पनि पढाइमा कहिलै ब्रेक लागेन । किनकी मेरा बा आमाले मलाई घरको काममा लगाएनन्, मेरो कामै पढ्ने थियो । सायद, दुब्लो ज्यानको छोरो राम्ररी पढेकोमा सन्तोष लाथ्यो उनीहरूलाई । मेरा बाले पढेर खाओस् भनेर होइन, उत्साह पढाउन जहिले पनि कापी, कलम, मसीको अभाव हुन दिएनन् । यो मेरा लागि पढ्ने ठूलो अवसर थियो । किनकि ५० को दशकमा हाम्रो गाउँमा पढाउन खासै प्रेरित गर्ने चलन थिएन । यो ज्यानले दैनिक छ घण्टा टाढा स्कुल हिँडेर एसएलसी पास गर्यो । त्यति बेला हाम्रो परिवारका लागि खुसीको कुरा थियो । दाइको पढाइ मभन्दा पछि थियो, उनले पछि एसएलसी पास गरें । ज्यान भने उस्तै दुब्लो । त्यस्तो ज्यानले खेतीपाती गरेर खाने हिम्मत थिएन । उपाय थियो, अघि पढ्ने ।एसएलसीको गौंडा काटेपछि अलि कुरा बुझ्न थालियो । अलि बढी पढेपछि शिक्षकको जागिर कसो नपाइएला भन्ने आँट आउन थाल्यो । मेरो मोटा जीउका अधिकांश साथीहरूले बीचमै पढाइ छाडेर भारत कालापहाड गइसकेका थिए । उनीहरू दसैं, तिहारमा राम्रै कमाइ लिएर गाउँ आउँथे, बाजा (टेपरेकर्डर) बजाएर आउँथे । गाउँमा उनीहरूको सान नै बेग्लै । उनीहरूको झिल्केपन देख्दा लोभ लाग्थ्यो । कालापहाड गएर भारी बोक्ने र पैसा कमाउने आफ्नो ज्यान थिएन । दाङमा महेन्द्र क्याम्पस भर्ना भएपछि पनि दुब्लो ज्यानको टिप्पणी हुन छाडेन । कक्षामा सम्भवत: सबभन्दा पातलो म नै थिएँ । मलाई चिन्ने तरिका पनि पातलो ज्यान थियो । बीए पढ्दै गरेको बेला घरबेटीका छिमेकीले समेत ज्यान देखेर टिप्पणी गर्न भ्याएछन्, त्यो दुब्लो केटाले बीए पढ्ने हो र ? हेर्नुस् पातलो ज्यानको पीरमर्का ।पातलो ज्यानले बिहे गर्न मुस्किल हुन्छ भनेर गाउँमा त्यति बेलै सुनेको हो । दुब्लो ज्यानलाई केटीले पत्याउँनदैनन् भनिन्थ्यो । अलिअलि मनमा चस्का पसेको हो त्यो कुरा । तर बिहे गर्ने ठूलो चिन्ता थिएन । किनकि त्यस बेला कांग्रेस नेता कृष्णप्रसाद भट्टराईबारे अलिअलि सुनेका थियौं । समय र परिस्थितिले बिहे नै नगरी बस्ने अवस्था भने सिर्जना गरेन । केहीले भन्थे, बिहे गरेपछि ज्यान लाग्छ । मलाई त्यो सिद्धान्त लागू भएन । कारण मलाई थाहा छैन । भेट्ने जो कोहीले भन्थे, अलि मोटाउनुपर्यो । बेलाबेला झोंक चल्थ्यो, मलाई मोटाएर पृथ्वीको भार हुनु छैन । कीर्तिपुरमा एमए पढ्ने बेला नेवार घरबेटी दिदीले मेरो ज्यान देखेर भनिन्, यो गंगा त खान नपाको जस्तो छ । अलि धेरै खानुपर्यो । अनि मोटाइन्छ । खान त खाएकै हो । भोकै बसेको हो र ? मेरो उत्तर थियो । तर मनमा मोटाउने रहर थियो । अहिले भने त्यो रहर छैन । अहिले मेरा केही साथी १ सय १० किलोग्रामसम्म वजनका छन् । मेरो त्यसको आधाभन्दा कम । अधिकांश मेरा साथी मेरोभन्दा धेरै वजनका छन् । सहअस्तित्व जमेकै छ ।पत्रकारिता सुरु गरेपछि सहकर्मीको व्यंग्यमा आजका मितिसम्म पनि परिरहेको छु । कतिले मलाई दुब्ला पातला क्लब (डीपीसी) को अध्यक्ष बनाउनसमेत भ्याए । केहीले सिन्का संघको संयोजक तोके । हाल दुब्लापातला साथीहरूले दुब्ला पातला क्लब (डीपीसी) को सल्लाहकार भन्छन् । अहिलेचाहिं मलाई यस्तो भन्दा रिस उठ्दैन, रमाइलै लाग्छ । किनकि मैले मोटा साथीहरूको हविगत देखेको छु । ज्यान भुँडी घटाउन जति मिहिनेत गर्दा पनि असफल भएका छन् । कुनै बेला दुब्लो भएकोमा व्यंग्य कस्नेहरू नै भन्छन्, तपाईंको जस्तो ज्यान राम्रो हो । करिब चार वर्षअघि कान्तिपुर पब्लिकेसन्समा स्वास्थ्य शिविर भएको थियो । ज्यानको जाँच गराएका करिब तीन सयमध्ये अधिकांश सहकर्मीलाई डाक्टरले तौल घटाउन सिफारिस गरेका थिए । तर, म मात्रै त्यस्तो व्यक्ति हुँ, जसलाई डाक्टरले धेरै खान सिफारिस गरेका थिए । यो देखेर साथीहरूले फेरि व्यंग्य कँस्न सुरु गरे, दुर्लभ मनुष्य । नेपालीको औसत आयु बढेसँगै मोटाउने क्रम पनि बढेको छ । भ्यात्त भुँडी लाग्नेहरू आधाभन्दा धेरै छन् । अस्पतालमा नियमित जानेहरूमा दुब्लापातलाभन्दा मोटाहरू नै धेरै छन् । कुनै बेला मलाई मोटाउने रहर भएजस्तै उनीहरूलाई दुब्लाउने ठूलो रहर छ । आखिर रहर सजिलै कहाँ पूरा हुन्छ ?"
दु:खैदु:खको पहाड,"तवनको शक्तिखोर बजारबाट २ घण्टा उकालो छिचोलेपछि सिद्धि गाविस ९ छेरबाङ पुगिन्छ । पखेरोको बस्तीमा २७ वर्षीय सुब्बा चेपाङको झुपडी छ । त्यही झुप्रोमा पत्नी सानुमाया र ४ छोराछोरी अटाउँछन् । वर्षभरिको उब्जनीले तीन महिना धानिन्छन् । खाद्यान्न सकिएपछि भोक टार्न जंगली कन्दमूलमा निर्भर हुन्छन् । अहिले यहाँ सुख्खा लागेको छ । न्याना लुगा अभावमा यस पालिको जाडो आगो तापेर कटयो । अहिले पनि परिवार अँगेनामा झुम्मिएर रात काट्छन् । स्थानीय वनमा कन्दमूल खोजेर पतिपत्नीको समय कट्छ । नजिक विद्यालय छैन । टाढाको विद्यालय जान सुब्बाका लालाबालाको पेट भोकै हुने गरेको छ । भोको पेट विद्यालय जान मान्दैनन्, सानुमाया भन्छिन्, धेरै रात भोकै बिताउँछौं, गेडागुडी फलेका बेला त्यसकै झोलले धित मेटाउँछौं । सुब्बाका छिमेकी ६८ वर्षीय भेरसिङ चेपाङको अवस्था पनि भिन्न छैन । हावा छिर्ने झुपडी छ । एकसरो लुगा र बर्तन छैनन् । खोरियाको उत्पादनले बार्है मास धान्दैन । अधिकांशको अवस्था यस्तै भएकाले यहाँ चेपाङको थेगो बनेको छ, ६ महिना सहकाल ६ महिना अनिकाल । छोराबुहारी, नातिनतिना र पत्नीसमेत १२ जना अटाउँछन् । खाने मुख धेरै छन्, उब्जनी कम छ, उनले भने, गुजारा चलाउन मुस्किल छ । कुनै दिन कन्दमूल नभेटे भोकै हुन्छन् । चितवनको समथर भूभाग सुविधा सम्पन्न छ । आधुनिक सहर विकास भइरहेको छ । जिल्लाको पहाडी क्षेत्र जति उक्ल्यो, त्यति पीडाका खबर भेटिन्छन् । प्राय: घरको अवस्था कहालीलाग्दो छ । यहाँ आधारभूत सरकारी सेवासुविधा छैनन् । यसको उदाहरण छेरेबाङकै ७१ वर्षीय श्यामबहादुर चेपाङ हुन् । यी ७१ वर्षीयले सामाजिक सुरक्षा भत्ता पाएका छैनन् । भत्ता कसरी मिल्छ, जानकारी छैन । घरबाट २ घण्टा पैदल तीन दोभानस्थित गाविस कार्यालय गएर आवेदन भर्ने अक्कल फुरेको छैन । ६९ वर्षीय पत्नी हरिमायाको नागरिकता छैन । भरतपुर जाने खर्च भएन, उनले भने, यो उमेरमा कसले नागरिकता बनाउने ? उनीहरू स्थानीय सरकारी अस्पातालबाट मिल्ने नि:शुल्क औषधिउपचारबाट वञ्चित छन् । महाभूकम्पको मार पहाडमा पर्यो । सिद्धि आहाल डाँडाकी ४३ वर्षीय इनिमाया चेपाङको घर भत्कियो । भग्नावषेश उस्तै छ । परिवारसित ओत लाग्न त्रिपाल छैन । ७ जनाको परिवार भत्केकै घरमा बस्छन् । नयाँ घर बनाउने पैसा छैन, इनिमायाले भनिन्, सरकारले रातो कार्ड सिवाय दिएन ।जिल्लाकै उच्च सिराइचुलीको काख काउले २ ज्यानदालास्थित ३ छोरी र एक छोराका बाबु बुद्धिबहादुर चेपाङको परिवारको बिचल्ली देखियो । वर्षमा दुई महिना खान पुग्ने उनीहरू बाँकी समय कन्दमूलमा भर पर्छन् । विकट भएकाले संघसंस्थाको आँखा पर्दैन । विद्यालय टाढा भएकाले बालबालिकाले पढ्न नपाएको गुनासो गरे । यहाँ नौलो मानिस देख्यो कि भागाभाग मच्चिन्छ । यहाँ भूकम्पले सबैको घर भत्कायो । तर कसैले रातो कार्ड नपाएको गुनासो गरे । छिमेकी भोटे गाउँकी ५५ वर्षीय डिलकुमारी चेपाङ आँखामा मोतियाबिन्दु भएको स्वास्थ्यकर्मीले बताएका छन् । पैसा छैन टाढा जान सकिनँ, उनले भनिन्, कसैले उपचार गरिदिए भगवान् ठान्ने थिएँ । यहाँका गाउँमा उनीजस्ता आँखा रोगी र खर्च अभावले थलिएर कष्टसाथ जीवन बिताउने प्रशस्तै भेटिन्छन । पहाड छिचोल्दै धादिङको जोगीमारा पुगेपछि गोरे दाइ चेपाङ भेटिए । एक वर्षअघि आगलागीले उनको घर सखाप भयो । एक गैरसरकारी संस्थाले नयाँ घर बनाइदिएको रहेछ । तर त्यो बट्टाजस्तो देखिन्छ । त्यसलाई उनी टस (फलामका डन्डी प्रयोग गरेको) घर भन्दा रहेछन् । वरिपरि बन्देज छैन । पानी पर्दा हिलाम्मे हुन्छ । संस्थाले गारो लगाउन र घरभित्र आगो फुक्न हँुदैन भनेको छ । त्यसैले चुलो घरबाहिर बारीको सुर्कामा छ । एउटा खरले छाएको घर बनाउन पाए हुन्थ्यो, उनले भने, त्यसैले न्यानो हुन्थ्यो । सुगम जिल्लाको पहाडमा बसोबास भएका चेपाङले भोग्नुपरेका अभाव र पीडाका यी नमुना मात्र हुन् । यहाँका प्रत्येक घरको अवस्था समान छ । बार्है मास खान पुग्ने घर छैन । फाटेको लुगाले लाज ढाक्ने गरेको छ । यहाँबाट मुलुकको राजधानी टाढा छैन । तर चेपाङको एक सरो लुगा र पेटभरि अन्न खाने सपना भने अझै टाढा देखिन्छ ।"
हुलाक टिकटमा किराती,"हुलाक सेवाको १३८ वर्षे इतिहासमा किरात समुदायका सात अनुहार हुलाक टिकटमा अटाएका छन् :नेपालमा हुलाक घरको स्थापना १९३५ सालमा भएको हो । हुलाक सेवाको इतिहास यहीँ सुरु हुन्छ । हुलाक ऐन, २०१९ कार्यान्वयनमा आएपछि हुलाक सेवा विभागले कार्यसम्पादन गर्दै आएको छ । सन् १८८१ देखि सन् २०१६ सम्ममा १ हजार १ सय ८७ प्रकारका हुलाक टिकट प्रकाशन भएका छन् । ती टिकटमा धर्म, विज्ञान, कला, साहित्य, संस्कृति, पुरातात्त्विक महत्त्वका वस्तु, राष्ट्रिय तथा अन्तर्राष्ट्रिय स्तरमा ख्यातिप्राप्त व्यक्ति, अन्तर्राष्ट्रिय तथा क्षेत्रीय संगठन, सभा, सम्मेलन, समारोह, खेलकुद आदि क्षेत्र समेटिएका छन् । त्यसमा राजामहाराजसँगै सर्वसाधारण पनि परेका छन् । किरात (राई, लिम्बू, याक्खा र सुनुवार) समुदायका भने सात जनाको नाममा हुलाक टिकट प्रकाशित छ । १ सिरिजंगा किरात लिम्बू जातिको भाषा, किरात लिपिका उन्नयनकर्ता हुन्, तेअङ्सी सिरिजंगा (सिरिजंगासिङ थेबे) । उनको जन्म १९६१ सालमा ताप्लेजुङमा भएको थियो । उनले नवौं शताब्दीमा सिरिजंगा हाङ नामका राजाले आविष्कार गरेको किरात लिपिलाई १८औं शताब्दीमा पुन:उत्थान गरेका हुन् । किरात लिपिको पुनरुत्थानमा अतुलनीय योगदान गरेकाले उनको सम्मान त्यस लिपिलाई नै सिरिजंगा लिपि भन्न थालियो । लिम्बू भाषामा प्रचलित उक्त लिपिमा अन्य किराती भाषा लिपिबद्ध गर्ने गरिएको छ । तेअङ्सी सिरिजंगा भाषा, लिपि र मुन्धुमको प्रचारप्रसारका क्रममा सिक्किम पुगेका थिए । उनको कार्यलाई अनुदार बौद्ध धर्मावलम्बीले मन पराएका थिएनन् । त्यहाँस्थित साङ्गछोलिङ गुम्बाका थासाङ लामा समूहको निर्देशनमा १७९८ सालमा उनको हत्या भएको भन्ने गरिन्छ । उनै तेअङ्सी सिरिजंगालाई मातृभाषा, लिपि, धर्मका पहिलो सहिद मानिन्छ । उनको सम्मानमा सरकारले २०४९ सालमा एक रुपैयाँ मूल्यको हुलाक टिकट प्रकाशन गरेको हो । २ फाल्गुनन्दधर्मगुरु फाल्गुनन्द (फलामसिं लिङ्देन लिम्बू) राष्ट्रिय विभूति हुन् । उनको जन्म १९४२ कात्तिक २५ गतेका इलामको इभाङ, चुक्चिनाम्बामा भएको थियो । फाल्गुनन्दले १० लिम्बूवान १७ थुमका लिम्बूहरूमा महत्त्वपूर्ण समाज सुधार काम गरेका थिए । किरात धर्मका प्रवर्तक फाल्गुनन्द समाजसुधारक धर्मगुरु तथा दार्शनिकका रूपमा मानिन्छन् । उनले १९८८ वैशाख २५ गते पाँचथरको लब्रेकुटीमा बृहत् चुम्लुङ (सभा) गरी किरात लिम्बू समुदायमा व्याप्त सामाजिक विसंगति सुधारका लागि १० बुँदे लिखित सत्यधर्म मुचुल्का बनाएका थिए । त्यसो गरेप्रति राज्यले फौजदारी अभियोग लगाएर फाल्गुनन्दलाई पक्राउ गरी जेल सजायसमेत दिएको थियो । उनले बलिपूजाको सट्टा फलफूल र नैवेद्यबाट पूजाआजा गर्ने चलन बसाए । छोरीचेलीलाई विवाह गरी पठाउँदा सोतरीत खाने प्रचलन हटाउन भने । मुन्धुमलाई लिपिवद्ध गर्ने चलन त्यही बेला सुरु भएको हो । उनले छोरीको मृत्यु र सुतक तीन दिनसम्म बार्नु, छोराको ४ दिन र किरियापुत्रीले ९ दिनसम्म बार्नुपर्ने थिति बसाले । उनी स्त्री पहिरन धारण गर्थे । उनको निधन २००५ चैत २२ गते भयो । सरकारले २०५० सालमा पन्ध्र रुपैयाँ मूल्यको फाल्गुनन्द हुलाक टिकट प्रकाशन गरेको छ । योगदानको कदर गर्दै सरकारले २०६६ सालमा फाल्गुनन्दलाई राष्ट्रिय विभूति घोषणा गरेको हो । उनी १७ औं राष्ट्रिय विभूति हुन् ।३ इमानसिंह चेम्जोङइतिहासविद् इमानसिंह चेम्जोङका किरात इतिहास, किरात मुन्धुम (किरातको वेद), किरात मुन्धुम खाहुन् (शिक्षा), हिस्ट्री एन्ड कल्चर अफ किरात पिपल, विजयपुरको संक्षिप्त इतिहास, किरात दर्शनको सारांश, किरात व्याकरण आदि पुस्तक प्रकाशित छन् । उनले करिब ५१ वर्ष खोजअनुसन्धान गरी दुई सय वर्षदेखि हराएका सिरिजङ्गा लिपि, आफ्नै जातिको इतिहास, संस्कृति, धर्म आदि पुस्तककृतिका रूपमा दस्तावेजीकरण गरिदिएका हुन् । इमानसिङले मुलुकको जेठो त्रिभुवन विश्वविद्यालयमा किरातोलोजिस्ट (किरात भाषा र इतिहासको विशेषज्ञ, १९६११९७५) पदमा काम गरे । किरातीहरू जंगली हुन्छन् भन्ने वाक्य जब पढे, त्यही नै इमान सिंहका निम्ति विष वृक्ष बन्यो । (तमोट, राष्ट्रिय प्रतिभा, पृ३६) जुन वृक्ष ढाल्न सफलता प्राप्त गरेकैले उनी किरातोलोजिस्ट बने । उनी सन् १९२५ देखि किरात लिपिको खोजीमा जुटेका थिए । उनले लालसोर सेन्दाङबाट सिरिजङ्गा लिपि लेख्न र पढ्न सिके । लिम्बूवान आठराईतिर लिपिको प्रचारमा लाग्दा उनलाई राजद्रोहको अभियोग लाग्यो । त्यसपछि उनले भारतको दार्जीलिङ, सिक्किमतिर किरात भाषा, साहित्य, संस्कृतिको खोजी र लिपि प्रचारप्रसार खटिए । इमानसिंहको जन्म सन् १९०४ जनवरी १ मा भारतको कालिम्पोङको रिङकेबुङमा भएको हो । उनको मृत्यु सन् १९७६ अक्टोबर ८ मा दार्जिलिङमा भयो । सरकारले उनको योगदानको कदर गर्दै २०५५ सालमा भाषा तथा संस्कृतिविद् इमानसिंह चेम्जोङ मुहार अंकित एक रुपैयाँको हुलाक टिकट प्रकाशन गरेको छ । ४ रामप्रसाद राईरामप्रसाद राईको जन्म १९६५ फागुन १८ गते माझकिरात भोजपुरको बासिखोरामा भएको थियो । उनी जमदार ध्वजवीर राई र रत्नमायाका कान्छो छोरा थिए । उनी १९७८ सालमा ब्रिटिसइन्डिया आर्मीमा भर्ती भएका थिए । नौ वर्ष सेवापछि नाम काटिएर स्वदेश फर्किए । त्यसलगत्तै नेपाली सेना मिलिसियाका सुबेदार जेठा दाजु जर्नसिंह राईका साथ लागेर राजधानी काठमाडौं छिरे । उतिखेर टुँडिखेलमा घोडेजात्रा चलिरहेको थियो । अचानक एउटा घोडा उम्केर जताततै दौडियो । रामप्रसादले त्यो घोडा नियन्त्रणमा लिएर एकफन्को टुँडिखेल घुमाए । तत्कालीन प्रधानमन्त्री भीमशमशेरले बिनाबर्दीको त्यो को हो ? यहाँ ल्याऊ भनेर अराए । तिमी को हौ ? भनेर सोध्दा म माझकिरातको भूपू सेना रामप्रसाद राई हुँ भनेर परिचय दिए । लौ तिमी सुबेदारको जागिर खाऊ भनेर ठाडो आदेशमा नेपाली सेनामा जागिर सुरु गरे । भीमशमशेरको निधनपछिका प्रधानमन्त्री जुद्धशमशेर कालमा उनी ओखलढुंगा र खोटाङका बिजन दर्ता अधिकारी भए । भोजपुरको सहायक बडाहाकिम, छोटी हुलाकको लप्टन हुँदै बडाहाकिम बने । राणाविरोधी राजनीतिक गतिविधिमा संलग्न रहेको सुइँको पाएपछि २००६ सालमा जागिर खोसियो । सुरुमा नेपाल प्रजा परिषद्मा संलग्न रामप्रसादपछि कांग्रेसमा संगठित भएर बैरगनिया सम्मेलनमा सहभागी थिए । उनी विचार दृष्टिले कम्युनिस्ट पार्टी निकट थिए । जनमुक्ति सेनाका कमान्डर उनले भोजपुरलगायत पूर्व २, ३ र ४ नम्बर प्रशासनिक क्षेत्र कब्जा गरे । दिल्ली सम्झौताको प्रखर विरोधी उनलाई सिंहदरबार विद्रोह (२००८) का नायकका रूपमा लिइन्छ । सिंहदरबार विद्रोह असफल भएपछि रामप्रसाद राई र डा केआई सिंह उपत्यकाबाट भागेर तिब्बततर्फ लागे । त्यस क्रममा षडयन्त्रपूर्वक रामप्रसाद मारिए कि लेक लागेर मृत्युवरण गरे भन्नेमा एकमत छैन । प्रजातान्त्रिक योद्धा उनलाई मुलुकको पहिलो बेपत्ता नागरिकका रूपमा लिने गरिन्छ । सरकारले २०५५ सालमा ७५ पैसा मूल्यको प्रजातान्त्रिक योद्धा रामप्रसाद राई १९६५२००८ हुलाक टिकट प्रकाशन गरेको छ । ५ बलबहादुर राईबलबहादुर राई आवास तथा भौतिक योजनामन्त्री छँदा खुबै चर्चाको विषय थियो मेलम्ची खानेपानी आयोजना । उतिखेरका मन्त्री बलबहादुरले लिखित भाषणमा मेलम्ची खानेपानी भन्नुपर्नेमा मेलम्ची रवानेपानी भनेर उच्चारण गर्दा हाँसोको विषय बनेको थियो । बलबहादुरको जन्म १९७७ फागुन ६ गते ओखलढुंगाको मोली३ मा भएको हो । २००४ सालदेखि जारी राणाशासनविरुद्धको भूमिगत आन्दोलनमा उनी संलग्न थिए । बलबहादुरले प्रजातन्त्रको निम्ति जेल, नेल मात्र भोगेनन्, सर्वस्वसहित भारततर्फ निर्वासनको जीवन पनि व्यतीत गरे । २०१५ सालको आमनिर्वाचनमा नेपाली कांग्रेस पार्टीका उनी प्रतिनिधि सभा सदस्यमा निर्वाचित भए । बलबहादुर राणाशासन, निर्दलीय पञ्चायत, राजतन्त्रदेखि गणतन्त्रसम्मका हरेक राजनीतिक घटनामा नेतृत्वकर्ता थिए । उनी ०४८ सालपछि दुई पटक निर्वाचित सांसद र एक पटक राष्ट्रिय सभाका सदस्य बने । तीन पटक मन्त्री तथा मन्त्रिमण्डलको ज्येष्ठताका आधारमा १९ पटक कार्यबाहक प्रधानमन्त्री भए । २०६२ सालमा राजा ज्ञानेन्द्र शाहको पतनपछि पुन:स्थापित संसद्मा उनले ज्येष्ठ सदस्यको हैसियतले सभामुखको जिम्मेवारी निर्वाह गरेका थिए । २०६७ असार २० गते नेता बलबहादुरको निधन भयो । उनको सम्मानमा सरकारले २०७३ सालमा दस रुपैयाँ मूल्यको हुलाक टिकट बलबहादुर राई, राजनीतिज्ञ (विसं १९७७२०६७) प्रकाशन गरेको छ ।६ रत्नकुमार बान्तवापुलिन्टिन्ने गरिबाच्यो छुकछुकडा बान कक्टिन्किजमिन्दाराचि खोक्याङ्सा आन हाङ टात्मालि(गरिब हो उठौं, हातहातमा हतियार लिएर,जमिनदारलाई समाप्त पारी लिऊँ आफ्नो भूमि)नेपालको प्रगतिशील राजनीतिक वृत्तमा चम्किरहेका तारा हुन् रत्नकुमार बान्तवा । उनका रचनाहरूले जमिनदारका विरुद्ध धावा बोल्छन् । नेपाली कम्युनिस्ट आन्दोलनका प्रवद्र्धक रत्नकुमारले राजनीतिको झन्डा जसरी समाते, त्यसरी नै किरात राई बान्तवा भाषा साहित्यमा पनि सिर्जनाको बीउ छरे । उनी लेखेरै, गाएरै जनताको घरआँगन पुगे । उनी तत्कालीन पञ्चायत शासकको तारो बने । पुलिस प्रशासनले जनविद्रोहका क्रान्ति नायकहरूलाई खोजीखोजी सिध्याउँथ्यो । त्यहीं भुमरीमा २०३५ चैत २७ गते रत्नकुमार पनि परे । रत्नकुमारको जन्म २००८ चैत २७ गते इलामको चमैता७ मा भएको थियो । उनी गर्जमान राई र पुष्पमायाको चौथो सन्तान थिए । दाहिने र देब्रे दुवै हातले कलम चलाउन सक्ने उनले बीएडसम्म पढेका थिए । उनी राजनीतिकर्मी, संस्कृतिकर्मी, देशभक्त, जनवादी, क्रान्तिकारी गायक, रचनाकार, संगीतकार थिए । सरकारले उनको कदर गर्दै २०७३ सालमा दस रुपैयाँ मूल्यको सहिद रत्नकुमार बान्तवा, विसं २००८२०३५ हुलाक टिकट प्रकाशन गरेको छ ।७ अगनसिंह राईदोस्रो विश्वयुद्धमा ब्रिटिसगोर्खा पल्टनबाट शत्रुलाई परास्त गरी बहादुरीको तक्मा भिक्टोरिया क्रस (भीसी) प्राप्त गरेका १३ नेपालीमध्ये अगनसिंह राई एक हुन् । उनी ओखलढुंगाको आपस्वारा गाउँमा १९७७ वैशाखमा जन्मिएका थिए । उनी सन् १९४१ मा ब्रिटिसइन्डिया सैनिकमा भर्ती भए । १९४४ जुन २६ मा बर्माको बिसेनपुरमा शत्रुको गोलाबारीमाझ लडाइँको नेतृत्व अगनसिंहले गरेका थिए । शत्रुको मोर्चामा आक्रमण गरी पराजित गर्ने अदम्य साहस प्रदर्शन गरेवापत उनी सर्वोच्च पदक भीसीबाट सम्मानित भएका थिए । २०५७ जेठ १४ मा उनको निधन भयो । बहादुरीको सम्मानमा बेलायत सरकारले अगनसिंहको मुहारअंकित हुलाक टिकट प्रकाशन गरेको छ । सम्झिनुपर्ने केही नामप्रसिद्ध कलाकार तथा साहित्यकार लैनसिंह बाङ्देलको स्टोलन इमेजेज अफ नेपाल पुस्तक प्रकाशन भएपछि चोरेर विदेशी संग्रहालयमा पुर्याइएका मूर्तिहरू नेपाल फर्काइएको जगजाहेर छ । त्यसैगरी डा स्वामी प्रपन्नाचार्य (काले राई) ले हिन्दु धर्मशास्त्रमा अतुलनीय योगदान दिएका छन् । अगमसिंह देउसा राईले थुलुङ राई भाषाका शब्दहरू लेखेर आशालच्छी शिक्षा नामक पुस्तक प्रकाशन गरे । यो पुस्तक करिब २८ वटा राई भाषामध्ये पहिलो कृति हो । उनैले आशालच्छी प्रेस चलाएर नेपाली भाषा प्रकाशन इतिहासमा योगदान गरेका छन् । किरात इतिहासविद् दुर्गाहाङ याक्खा राईले नेपाली आदिवासी जनजाति पहिचानको खरो इतिहास लेखेका छन् । आधुनिक लिम्बू भाषा, साहित्य सिर्जना तथा सिरिजंगा लिपि प्रवद्र्धनमा अविस्मरणीय नाम हो, पुष्प थाम्सुहाङ । लिम्बू जातिको पहिलो इतिहासकार मानिने जोभानसिं फागोको योगदान बिर्सिन मिल्दैन । ब्रायन हुटन हज्सनलाई पाण्डुलिपि (हज्सन पाण्डुलिपि) संकलन क्रममा उनले लिम्बू जातिका विषयमा पाण्डुलिपि उपलब्ध गराएका थिए । त्यस्तै, इमानसिंह चेम्जोङलाई मार्गदर्शन गर्ने जसहाङ मादेन (खेवा) र सिरिजंगा लिपि प्रवद्र्धन तथा भाषा लिपिबद्ध गरेकै कारण विस्थापित लालस्वर सेन्दाङको योगदान कम छैन । कोइँच (सुनुवार) भाषा र लिपिका प्रवद्र्धक जेंतिच कर्णबहादुर सुनुवार हुन् । ०७ सालका प्रजातान्त्रिक आन्दोलनका मुक्तियोद्धा नारदमुनि थुलुङ ०८ सालयता तीन पटक मन्त्री भए भने उनको साहित्यक योगदान पनि छ । त्यसैगरी ०७ सालको प्रजातान्त्रिक आन्दोलनका मुक्तियोद्धा तथा साहित्यकार देवानसिं राईलाई बीपी कोइरालाको सुम्निमा उपन्यासका सूत्राधारका रूपमा लिइन्छ । ०७ सालको प्रजातान्त्रिक आन्दोलनका मुक्तियोद्धा जीबी याक्थुम्बा र मुक्तियोद्धाकै सेवामा समर्पित चिकित्सक डा भूदेव राईको योगदानलाई बिर्सिन हुन्न भन्ने इतिहासविद्को मत छ । रणधीर सुब्बा राजनीतिक इतिहासमा २०१५ देखि तीन पटक मन्त्री भए । उनले मुलुकको जेठो त्रिभुवन विश्वविद्यालयको उपकुलपतिसमेत बनेर योगदान गरे । काजीमान कन्दङ्वाको राजनीति र साहित्यमा देन छ । किराती समुदायमा किरात येले संवत् प्रचलनमा छ । यसलाई येले तङ्बे, येले दोङ, येले थोचे पनि भनिन्छ । इतिहाविद्को मतानुसार नेपालको संगठित राज्य व्यवस्थाका संस्थापक हाङ यलम्बर अर्थात् पहिलो किराती राजा यलम्बर हुन् । चार किरात संस्थाले यलम्बरलाई राष्ट्रिय विभूतिका रूपमा लिएर उनको स्मृतिमा यो संवत् प्रचलनमा ल्याएका हुन् । त्यसैगरी किरात राज्यका अन्तिम युवराज तथा अवज्ञपर्वका नायक अटलसिं खम्बूलाई पनि इतिहास पुरुषका रूपमा लिने गरिन्छ । नेपाल एकीकरणका क्रममा लिम्बुवानका साहसिक योद्धा काङसोरेको योगदानलाई बिर्सन मिल्दैन । तस्बिर स्रोत : हुलाक सेवा विभाग फिलाटेलिक ब्युरो र एजेन्सी"
नखोजिएको किरातकाल,"रातीको इतिहास भेटिएको छैन भनिन्छ । तर खास कुरो खोजिएको छैन । २९ देखि ३१ पुस्तासम्म शासन गरेको जातिको इतिहास छैन, भेटिँदैन भन्दा आजको पुस्ताले सजिलै किन पत्याइरहेको छ त्यो बरु आश्चर्यको कुरा हो । कुनै पनि विद्वान्ले लेखेको नेपालको इतिहास अहिलेको चारभञ्ज्याङभित्रको खाल्डोबाट सुरु हुन्छ । त्यहाँ पानीको ठूलो दह थियो । गोपाल वंशीहरूलाई दक्षिणबाट कृष्ण भगवान्ले लिएर आए । दहको पानी खोलिदिए । मानिस बस्नयोग्य बनाए । गोपालहरूलाई शासक बनाएर राखिदिए । बस्, इतिहास सुरु भयो । त्यसरी इतिहास लेख्ने प्राय: हिन्दु विद्वान्हरू नै थिए । तर यस क्षेत्रमा बारम्बार जाने गरेको भूकम्पतर्फ ती विद्वान्हरू घोत्लिएका भए दह बन्ने र खोलिने कारण अर्कै पत्ता लाग्ने थियो होला । त्यसपछि महिषपालको शासन सुरु भयो । पूर्वबाट किराती आए । महिषपालको भुवन सिंलाई हराए र किराती राजा भए । धेरै पछि फेरि दक्षिणबाटै लिच्छवी आए । किरातीलाई हराए । राजा उनै बने । मल्ल आए राजा भए । शाह आए राजै भए । बस्, इतिहास समाप्त भयो । यति नै हो नेपालको इतिहास । पूर्व कहाँबाट किराती आए ? लिच्छवी र मल्ल को हुन् ? शासकमध्ये धेरैले आफ्नो सुरुको नाम परिवर्तन गरिसकेका छन् । तर किरातीले आजसम्म पनि न त स्थान छाडेका छन् न आफ्नो जातिगत नाम नै । आफूलाई अझै उनीहरू किराती नै भन्दै छन् । तर यिनको इतिहास छैन । यो जातिको इतिहास खोजी गर्न यही जातिको मुन्दुम लाई पल्टाए पनि विभिन्न बाटाहरू भेटिन्छन् । यसका साथै संस्कृत वाङ्मयभित्र पसेर किरातीको इतिहास स्वामी प्रपन्नाचार्य खोज्दै थिए । उनको जीवनको अन्तिम घडीमा संस्कृत वाङ्मयभित्रै तपाईंपछि किराँतीको खोज गर्ने कुनै किराँती छन् ? भनेर सोधिएको पंक्तिकारको प्रश्नमा झोक्किँदै उत्तर दिएका थिए, क्षत्रीबाहुन त छैनन्, केको किरातीको कुरा ? आज उनी छैनन् । तर अर्काे यस्तै एक प्रश्नको उत्तरमा भाषाविद् डा तारामणि राई भन्छन्, हामी किरातीको पाछा र सामै भित्र पस्दै गर्दा संस्कृत भाषाभित्र नपसी नहुने देखिँदै छ । तयस्तै नछुङ लाई मुन्दुमको स्रोतका रूपमा लिइएको छ । नछुङ प्राय: सबै जातिमा हुने गर्छ । यसका नाम मात्र फरक हुने गर्छ । खस जातिमा यसलाई धामी भनिन्छ भने राई जातिमा डोपा । लिम्बुले फेदाङमा भन्छन् भने सुनुवारले नासो । जिरेलले फोक्पो र तामाङले बोन्पो । गुरुङले ल्किवे, चेपाङ र थकालीले पाँडे र थारूले गुरवा अनि भोटेले लोवेन भन्छन् । (मुन्दुम : सृष्टिकथा, सम्पादक भोगीराज चाम्लिङ) मुन्दुमअनुसार किरातीको नछुङ अलिक भिन्न प्रकारको देखिन्छ । यसले मानव सृष्टिकै कथा भन्छ । तर अलिक अगाडि बढेर यसले किरातीसँग जोड्छ । यसरी किरातीसँग जोडेर भनेका कथाले एउटा दर्शनको सिर्जना गरेजस्तो लाग्छ । खोटाङ जिल्लाको हलेसीनजिकै रहेको तुवाचुङ र जायजुम डाँडामा किरातीका आदिमाताहरूले तान बुनेको कथा र मुन्दुमलाई जोडेर हेर्दा यस दर्शनले मानवजातिको विकासको कृषियुगबाट आफ्नो कथा सुरु गरेको छ । यसै क्रममा सो पुस्तकको भूमिकामा प्राडा नोबलकिशोर राईले हजार माइलको यात्रामा शीर्षक दिएर लेखेका छन्, दुईखुट्टेहरूको उत्पत्ति र विकासक्रम विज्ञानको प्रादुर्भावभन्दा लाखौं वर्ष पहिलेको कुरा भएकाले नै हाम्रा पुर्खाहरूले भनेका र गरेका अभ्यासहरू जेठा हुन् । यही आधारमा रचना भएको हाम्रो पुख्र्याैली अभ्यास र ज्ञान नै मुन्दुम हो । यी मुन्दुमहरू नै हाम्रा श्रुति र स्मृति हुन् । भाषाको विकासपछि लिपिबद्ध गरिएका वेद तथा सम्पूर्ण संस्कृत वाङ्मयमा किराती यसरी लेखिएका छन् भनेर वाल्मीकि रामायणको एउटा सानो उदाहरण दिएर प्रपन्नाचार्यले लुकाउन खोजिएको किरातीको इतिहासको यथार्थ खोलिदिएका छन् । संस्कृत वाङ्मयभित्रको सबैभन्दा जेठो महाकाव्य वाल्मीकि रामायण हो । त्यसमा किरातीेबारे लेखिएको एउटा पद्यांश यस्तो छ : येषांमाश्रयास्सर्वे विचेया (विज्ञेया:) काननौकस: । कर्णप्रावरणाश्चैव तथा चाप्योष्ठकर्णका: ।। घोरलोहमुखाश्चैव जवनाच्चैकपादका । अक्षया बलवन्तश्च तथैव पुरुषादका ।किरातास्तीक्ष्णचूडाश्च हेमाभा: प्रियदर्शना: ।।आममीनाशनाश्चापि किराता द्वीपवासिन: ।अन्तर्जलचरा घोरा नरव्याघ्रा इति स्मृता: ।।यी माथिका ७ हरफका श्लोकहरूमध्ये २ हरफमा मात्र किराती शब्द आएको छ । बाँकी हरफहरूलगायत सबै हरफहरूमा किराती कस्ता थिए भन्ने कुराको उत्तर पाइन्छ । पहिलो कुरा त महर्षि वाल्मीकिले किराती किन लेखे ? यतिमात्र होइन उनि आफूलाई अहं पूरा किरातेषु किरातैस्सह वर्धित: म पहिले किरातहरूसँग रहेर बढेहुर्केको थिएँसम्म भनेका छन् । सीतालाई खोज्ने क्रममा राम, लक्ष्मण र सुग्रीवका बीचमा छलफल भएपछि सुग्रीवले वानर सेनालाई निर्देशन दिने क्रममा यो माथिको पद्य लेखिएको हो वाल्मीकि रामायणमा । रावणले सीतालाई लगेर किरातीहरूको माझमा पनि लुकाएको हुन सक्छ । त्यसकारण त्यहाँ पनि खोज्न जाउ भनेर सुग्रीवको मुखबाट भनाइएको वाल्मीकिको पद्य रचना हो यो । यो सुग्रीवले भनेको कुरा भन्दा पनि वाल्मीकिले लेखेको कुरा हो भनेर बुझ्नुपर्ने हुन्छ । तर किराती जातिप्रति ईश्र्याभाव राख्ने कथित विद्वान्ले धेरै अघि नै यस पद्यको वास्तविक अर्थलाई अनर्थ गरेर लेखिएको र गोरखपुर गीता प्रेसबाट छापिएको वाल्मीकि रामायणको एउटा भाषा टीकामा लेखिएको गलत अर्थ देखेपछि प्रपन्नाचार्य यस पटक मीतको होइन मेरै छोरो मरेको भन्ने अर्थमा भारतवर्षभरि खोजतलास गर्दै जाँदा पण्डित काशीनाथ आचार्यले लेखेको रामायण तात्पर्य टीका नामक पुस्तक जम्मुकश्मीरको रघुनाथ पुस्तकालय मा भेट्न पुग्छन् । यस पद्यको सही अर्थ लगाएको पुस्तक आज पनि अमुद्रित र खण्डित अवस्थामा भेटेको कुरा उनले आफ्नो प्राचीन किरात इतिहास पुस्तकमा लेखेका छन् । गोरखपुर प्रेसले छापेको टीकामा कर्णप्रावरणाश्चैव तथा चाप्योष्टकर्णका: लाई ओठदेखि खुट्टासम्म कानले ढाकिएका लामकाने, जमनाचैकपादका: लाई एकखुट्टे भएर पनि वेगले दौडिने, शरीरको तल्लो भाग मानिसको जस्तो देखिने तर माथिल्लो भाग बाघको जस्तो, द्वीपबासी, जलचरजस्ता, काननौकस: लाई जंगलमा घरभएका जंगली, गुफाबासी भनेर अनुवाद गरिएको छ । तर पण्डित काशीनाथ आचार्यले त्यो पद्यांशलाई अनुवाद गर्दा कान र ओठसमेतलाई छोप्तै खुट्टासम्म आउने कपडा लगाएका, एक खुट्टाले मात्रै दौडिदा पनि दुई खुट्टाले दौडिनेले भेट्न नसकिने, घर वरिपरि जंगल लगाएर वस्ने भएकाले वनौकस: , काननौकस: भनेर किरातीको परिचय वाल्मीकिले दिएका हुन् भनेर लेखेका छन् । आज पनि माझकिरातका किरातीहरूले जंगलमा घर होइन बरु घर वरिपरि जंगल लगाएर बसेका छन् । पानी त सबैलाई चाहिन्छ । तर किरातीको बारेमा यसो भन्न सकिन्छ, जहाँ पानी छ त्यहाँ किराती छ, जहाँ किराती छ त्यहाँ पानी छ भनेर बुझिन्छ अहिले पनि । यदि पानीको मुहान पहरामा छ भने पनि किरातीले बाँसको डुँड लगाएर पनि सो पानी घरमा पिउनको लागि मात्र होइन घर वरिपरिको जंगलका लागि ल्याएको हुन्छ । आर्यहरू पूर्वतर्फ आउने क्रममा बाटामा राजा असमातीसँग युद्ध गर्नुपरेको थियो । असमाती किरातीका राजा थिए । उनीहरूले शताब्दियौंदेखि आवाद गर्दै आएको हराभरा भूमि देखेपछि आर्यहरू लोभिएका थिए । असमाती राजालाई आर्यहरूले त्यति सजिलै जित्न सकेनन् । यूद्ध चालीस वर्षसम्म रह्यो । अन्त्यमा आर्यहरूले षडयन्त्र गरेर असमातीको हत्या गराए । त्यसपछि किरातीहरू पूर्वतर्फ लागे । अझै किरातीहरू पूर्वमै छन् । यो कुरा वेदमै लेखिएको छ । खोटाङ र भोजपुर जिल्लाभरि किराती भाषामा राखिएका स्थान नामहरू छयाप्छयाप्ती छन् । टुवा, रावा, सावा, रसुवा, पिखुवा, इर्खुवा, चिर्खुवाजस्ता खोला यसका उदाहरण हुन् । खोटाङको नाम खोताछा भन्ने किराँतीको पाछाबाट बनेको भनेर काशी राई र हरि राईले बादलभित्रका पाँच तारा भन्ने पुस्तकमा लेखेका छन् । नौ सय वर्षपहिला हर्कवली राई भन्ने किराती जातिका विद्वान् थिए भन्ने कुरा बिस्तारै खुल्दै छ । तिनको इतिहास खोज्न नेपालले जाँगर चलाएको छैन । त्यो पत्ता लगाउन पाए नेपालकै गौरव सावित हुने थियो । संस्कृतका तमाम ग्रन्थहरूको अध्ययन गरेर किरातीको इतिहास खोज्ने प्रपन्नाचार्य पनि एउटै थिए । यद्यपि उनको खोजमा कतिपयलाई चित्त बुझेको छैन । खोटाङकै युवा किरात मुन्दुम तथा इतिहास अनुसन्धानकर्मी भोगीराज चाम्लिङले मुन्दुमले बताउने किराती आदिमथलो नियामा बारे अध्ययन गर्ने क्रममा चीनमा खोटाङ भन्ने स्थान रहेको बताउँछन् । किरातास्तीक्ष्णचुडाश्च हेमाभा: प्रियदर्शना: लामो केश टुप्पीजस्तो बनाएर पाल्ने, सुनजस्तै पहेला, हेर्दै प्रियलाग्ने रङ्रूप भएका किराती हुन् भनेर वाल्मीकिले लेखेको पशुपतिमा भएको विरुपाक्षको मूर्तिमा समेत मिल्न गएको देखिन्छ । प्रपन्नाचार्यका अनुसार उनले श्रीलंकामा एउटा मूर्ति देखेका थिए जसको मुन्तिर कपिल लेखिएको थियो । द्वैतवादका प्रवर्तक तथा सांख्य दर्शनका प्रणेता कपिललाई प्रपन्नाचार्य कपिलकिरात भन्छन् । जातको त त्यसबखत मतलब थिएन । कि त किराती थिए कि द्रविड । आर्य त पछि आएका हुन् यस भूमिमा ।"
डेरिडा र पूर्वपश्चिम सम्बन्ध,"३ डेरिडाको जन्म यहुदी परिवारमा भएको हो । पश्चिममा हेपिएको यहुदी समुदायले आफ्नो बचाउ गर्ने रणनीति डिकन्स्ट्रक्सनमा पायो, नेपाललगायत विभिन्न देशका दमित, किनारीकृत तथा सीमान्तीकृत जातजातिले आफ्नो उत्थानका निम्ति डिकन्स्ट्रक्सनको शास्त्रीय रणनीति पाए । ठूलोसानोको युग्मक तोडियो अथवा अशुद्ध भयो । अशुद्ध यसकारण कि ठूलामा सानो, सानामा ठूलो घुसेको पाइयो । ४ नारीवादीहरू नरनारीको युग्मकलाई उल्टाउने औजार पाउँदा खुसी छन् । उनीहरूलाई उत्तरसंरचनावादले यो शिक्षा दियो कि पितृसत्तालाई शक्तिशाली बनाउने र महिलाहरूलाई थिचोमिचोमा राख्ने बन्दोबस्त भाषामै भएको हो जसको विनिर्माण अपेक्षित छ । नारीवादीहरूले राजनीतिक आयामलाई पनि जोडे र पितृसत्ताको दमनमाथि प्रहार गरे । भाषा र संस्कृतिहरू नै ती तत्त्व हुन् जो महिलालाई दोस्रो कोटिमा खसाल्छन् भन्ने उनीहरूको अभिमत छ । ५ माक्र्सवादलाई जडसूत्रवादबाट सामयिक प्रगतिशीलतामा ढाल्न खोज्नेहरूले डेरिडाको सहयोग लिए । शब्दहरू चञ्चल भएकाले माक्र्सवादी समानताको डिस्कोर्समा स्वतन्त्रता, प्रजातान्त्रिकता, मानवीयताहरू गाँसेर पुँजीवादलाई सुध्याउन सकिने विचार उनीहरूको छ । ६ पाठक टेक्स्टको उपभोक्ता हो । उत्तरफोर्डवादी उत्पादनको पद्धतिमा उपभोक्ता सर्वोपरि ठहरिन्छ । उत्तरसंरचनावाद र उत्तरआधुनिकतावादको मान्यतामा पाठकले खेल्ने र उपभोग गर्ने ठाउँ प्रशस्त मिल्यो । पाठकमा उत्पादनको अर्थात् व्याख्याको क्षमता रहन्छ र टेक्स्टको पठनमा नयाँ उत्पादन गर्दै ऊ उपभोगमा तृप्त हुन्छ । पहिला लेखक सर्वेसर्वा थियो उत्पादन गथ्र्यो । अब अहिले पाठक सर्वेसर्वा भयो । राजनीतिक, सामाजिक, आर्थिक, धार्मिक, दार्शनिक विषयहरू पढेर पाठकहरू बहुल विचार दिन्छन् जहाँ अरू पाठकहरू अफ्नो ठाउँ बनाउने उत्साह झिक्छन् । ७ डिकन्स्ट्रक्सनको निकटता बौद्ध अपोहवाद, नागार्जुनको शून्यवाद तथा भर्तृहरिको शब्दसर्वस्ववादसित रहेको छ । यसैले हामी पूर्वीयहरू त्यसमा रुचि दिन्छौं । रिचर्ड किंगको भनाइ छ, आधुनिक लकाँली र डेरिडेली समकक्षीजस्तै हिन्दु व्याकरणका दार्शनिक भर्तृहरि ज्ञानमा भाषाको जालोबाट कोही पनि फुत्कन सक्तैन भन्ने मान्यता राख्छन् । सम्पूर्ण ज्ञान भाषाको मध्यस्थताले बन्छ । ज्ञान र शब्दको यस्तो एकत्व लोप हुने हो भने ज्ञान ज्ञानको रूपमा रहँदैन । यही एकत्वले दुवैको एकीकरणलाई सम्भव बनाउँछ । वेदान्ती र बौद्धहरू पनि भाषामा जोड दिन्छन् तर उनीहरू भाषोत्तर जगत्मा सत्यको खोज गर्छन् । दिङ्नागद्वारा प्रस्तावित अपोहवाद भाषाको त्यो सिद्धान्त हो जो ससुरको भेदको सिद्धान्तसित मिल्दछ । बौद्ध अनात्मवाद आत्माको प्राकृतिक अस्तित्व मान्दैन, शब्दमा पनि प्राकृतिक अर्थको विद्यमानता अस्वीकृत छ । विनिर्माणमा के खुल्न आयो भने सत्यको रचना भाषाले गर्छ । यसैले सत्यको सार छैन, तात्त्विक सत्ता छैन । त्यही भाषा हो जो नित्सेको मुखबाट ईश्वरको मृत्यु भएको घोषणा गर्छ । त्यही भाषा हो जो वेदान्तमा हामीलाई अहं ब्रह्मास्मि को पाठ दिन्छ । ८ पूर्वीयहरूले कथालाई, आख्यानलाई, मिथकलाई पनि चिन्तनको आधार बनाएका छन् । पश्चिमीहरू आफूलाई बौद्धिक चिन्तक मान्थे । उत्तरप्रवृत्तिमा तथाकथिक बौद्धिक चिन्तन पनि आख्यानजस्तै कहलायो । भाषा शुद्ध हुँदैन, अलङ्कृत हुन्छ । शुद्धजस्तो लाग्ने भाषामा पनि रूपकहरू हुन्छन् जहाँ डिकन्स्ट्रक्सनको प्रवेश सहज हुन्छ । महाभारत ले वाक्माथि लेखनको अभिनन्दन गर्यो । वेदव्यासले बोले, गणेशले लेखे । डिकन्स्ट्रक्सनका अनुसार लिखित नै, पाठ नै महत्त्वपूर्ण हुन्छ । अहिले व्यासको, गणेशको उपस्थिति छैन । जे छ त्यो हो महाभारत को टेक्स्ट मात्र । टेक्स्टलाई, पाठलाई आधार बनाएर हामी सोच्ने गर्छौ । महाभारत शास्त्र पनि हो, साहित्य पनि हो । उत्तरप्रवृत्तिमा शास्त्र र साहित्य मिसिन जाने मानिन्छ । डेरिडा ती दुईलाई अलग्याउन इच्छुक छैनन् । ९ डिकन्स्ट्रक्सन अनिश्चयको दर्शन हो । आजको सम्पूर्ण विश्वव्यवस्था अनिश्चयको रोगले आक्रान्त छ । हामी नेपालीहरू राजनीतिक, सामाजिक, आर्थिक, बौद्धिक अनिश्चयमा, अस्थिरतामा, आकस्मिकतामा रुमल्लिरहेका छौं । विकसित देशहरूमा त्यो रोग बढ्दै छ, मध्यपूर्वको त कुरा नै नगरौं । विचारकहरूले आजको अनिश्चयको छाया डिकन्स्ट्रसनमा देखेका छन् । डिकन्स्ट्रक्सनले यो सूचित गर्यो कि अनिश्चयप्रतिरोधी सभ्यताको निर्माणमा हामी सचेत बनौं । एङग्लोअमेरिकी जगत्मा तार्किक प्रत्यक्षवादीहरूले पहिलाको सम्पूर्ण दार्शनिक चिन्तनलाई लत्याए र दर्शनलाई झन्झटिलो भाषाविश्लेषणमा खुम्च्याए । जगत्, आत्मा, ईश्वर, माया, सौन्दर्य, नैतिकता, धर्मजस्ता विषयलाई तिनीहरूले दर्शनबाट गलत्याए र विज्ञानबाट प्राप्त सत्यापनीय सानो क्षेत्रमा भाषाको परीक्षण गरियो । पेसेवर चिन्तकहरू यसरी घोरिए कि तिनीहरूका निम्ति दर्शन भन्ने कुरो प्राविधिकटेक्निकल कुरोभन्दा अर्थोक केही रहेन । संस्कृति, समाज, परम्परा, इतिहासहरूबाट उखेलेर भाषाका पार्टपुर्जा र पेच मिलाउने तिनीहरूको जिद्दी असाधारण थियो, लौकिक भईकन लोकोत्तर थियो । यता महाद्वीपीय उत्तरसंरचनावादी डेरिडाहरू त झन् कट्टर पथको खोजमा लागे र शब्दका लीला र नृत्य हेर्न उत्सुक भए जहाँ अर्थहरू आकाशमा हावाले उडाएका धूलाका कणझैं तितरबितर भएर अनिश्चित किसिमसित उड्छन् । उत्तरसंरचनावादले भाषालाई काल्पनिककवितात्मक निर्माण ठहरायो जसको विनिर्माण भनेको नास्तिवादमानिहिलिजममा पुग्नु हो ।"
साहुजीको भूत,"समकालीन साहित्यको सिर्जना स्रष्टाको दिमागमा समकालीन संरचनाको प्रतिबिम्बित वस्तुगत वास्तविकताको लिखित मूर्तीकरण हो । काल्पनिक पात्र र बनावटी विषयवस्तु मलाई कहिले पनि मन परेन । साहित्यसिर्जनाको नाममा काल्पनिक र बनावटी संसारको निर्माण गर्ने स्रष्टाहरू पनि थुप्रै छन् तर ताजिक उपन्यासकार सदरुद्दिनका पात्र र विषयवस्तु बनावटी लागेन । विषयवस्तु, पात्र र प्रवृत्ति सार्वभौम छ । सावैभौम सचनाको सिर्जना सफल स्रष्टाको पहिचान हो । कलमको सफलता त्यस बेला मात्रै सम्भव हुन्छ जब काल्पनिक पात्र सजीव बन्छ । समाजको चित्र दुरुस्त देखा पर्छ र विज्ञान र कलालाई कलमद्वारा समायोजन गर्न सफल रहन्छ । सुदखोरको मृत्युमा कला छ, सच्चाइ छ, समाजको वस्तुगत वास्तविकता चित्रित छ र सार्वभौम विज्ञान छ । काजकिस्तानको बुखारा भन्ने एउटा सानो ठाउँको परिवेशलाई केन्द्र मानेर लेखिएको उपन्यासको समग्र विषयवस्तु सार्वभौम र विश्वव्यापी बनेको कुरा ऐनीले लेख्ने बेलामा थाहा पाए होलान्?उपन्यासको कथावस्तु र पात्र दुवै सार्वभौम बने । लेखककारी इस्कब्बाको नजिक पुग्न प्रयत्न गर्छन् र सफल हुन्छन् । त्यसैले लेखकले कारी चाचा भनेर सम्बोधन गरेका छन् । मैले पनि कारी चाचा लेख्न सजिलो मानेको छु । कारी चाचाको स्थूल भौतिक शरीरलाई अक्टोबर समाजवादी क्रन्तिले बढारेर लग्यो । कारी चाचाको पुरानो सामाजिक, आर्थिक, राजनीतिक संरचनालाई पनि बढारेर लग्यो तर समाजबाट कारी चाचाको प्रवृत्ति बढारिएन,कारी चाचाका सन्तानहरू बढारिएनन् । कारी चाचाका सन्तानहरू भित्रभित्रै यति औधि फैलिएका छन् कि नब्बेको दशकमा पुग्दा रूसमा फेरि सत्तारूढ हुन पुगे । कारी चाचा अपुतो थिए । उनका सन्तान थिएनन् । तर अहिले कारी चाचा र बायबच्चाका सन्तानहरू केवल काजकिस्तानमा मात्र होइन, केवल रूसमा मात्रै होइन विश्वव्यापी रूपमा फैलिएका छन् । कारी चाचाले व्यक्तिव्यक्ति खोजेर ऋण दिन्थे, ब्याज, स्याज र स्याजको पनि स्याज खान्थे । त्यतिले मात्र नपुगेर आस पनि खाइदिन्थे । बायबच्चा किर्तेजालसाजी गर्थे, गरिबको उठीबास लगाउनु घूसपेस र झूटा साक्षी जुटाउँथे । काजीकलाँ सधैं उनीहरूको हितमा काम गर्थे । कारी चाचा र बायबच्चाको शैली त्यसबेला अलि पुरानो भद्दा, अविकसित र रूढिग्रस्त थियो । तर अहिले कारी चाचा र बायबच्चाका सन्तानहरू विकसित छन् । उनीहरूको शैली पनि उन्नत र विकसित छ । त्यो बेला इस्कब्बाको ऋण व्यक्तिव्यक्तिबीच प्रवाहित हुन्थ्यो । अहिले पुँजीको विकासले कारी चाचाका सन्तानहरू राष्ट्रराष्ट्रका बीच ऋण निवेश गरेर राष्ट्रराष्ट्रलाई उठीबास लगाउँदै छन् । वंशपरम्परादेखि रगतको कणकणमा बसेको कारी चाचा प्रवृत्तिको कुहिगन्धे हरकलाई धोइपखाली गर्न चिनियाँ समाजमा महान् सर्वहारा सांस्कृतिक क्रन्तिको सुरुआत गर्नुपरेकोथियो होलासायद । माओको मृत्युपछि कारी चाचाका सन्तानहरू चीन आइपुछन् र त्यहाँ पनि अहिले बलियो पकड कायम गरेर बसेका छन् । राहुलले यो उपन्यासको अनुवाद मसुरी यात्रामा गएको बेला नोभेम्बर १९५२ मा पूरा गरेका रहेछन् । भारतीय समाज सामन्ती उत्पीडनबाट आक्रान्त छ । भारतीय समाजमा पनि कारी चाचाका लाखौं सन्तान छन् । उनीहरूले जनतालाई सताएको महसुस भएर नै यो सामाजिक उपन्यास अनुवाद भएको देखिन्छ । अनुवादको हैसियतले लेखिएको भूमिकामा राहुलेल भनेका छन्, हाम्रो देशका अगाडि पनि यही समस्या विकराल रूपमा आज पनि यथावत् छ । हामाीले देखेका छौं बायबच्चाका सन्ततिहरूले भारतीय जनताको रगत र पसिना चुसिरहेका छन् कारी चाचाले पनि जनतालाई सताइरहेछन् । समग्र दक्षिण एसियाका कारीचाचा र बायबच्चाका सन्तानका विरुद्ध हिमालयको देशबाट जनयुद्ध छेडिएको थियो । जनताले युद्धलडे । परिवर्तन भयो । कतिपय कारी चाचाहरू परिवर्तनको पीरले परलोक भए । तर सामाजिक रूपान्तरण हुन सकेन । नेपालको सामाजिक अवस्था पनि उतिबेलाको ताजकिस्तानको जस्तै छ आजसम्म । उनका सन्तानहरूले सताउन छाडेका छैनन् ।बोल्सेविक क्रान्तिको सफलताले सुदखोर कारी चाचाको मृत्यु भएको थियो ।परिवर्तनपछि नयाँ रूप र नयाँ चेहरामा देखा परेको कारी चाचाको भूत यहाँ पनि नाच्दै छ । त्यसैले कारी चाचा र बायबच्चाहरूको राजनीतिक सत्ता फेरेर मात्रै पुग्दो रहेनछ, कारीको भूत खेल्ने अर्थसंसार र सांस्कृतिक संस्कारलाई पनि सँगसँगै ध्वस्त पार्न झन् ठूलो युद्ध लड्नुपर्ने रहेछ भन्ने कुरा इतिहासको पछिल्लो चरणसम्मको अनुभवले प्रस्ट पारेको छ । कारी इस्कब्बा मर्यो । एउटा सुदखोरको मृत्यु भयो । सुदखोरको भूत जाग्यो । बायबच्चाका सन्तान फैलिए । सुशासनको खडेरी पर्यो । फेरि भन्न मनलाग्यो,हाम्रो देशका अगाडि पनि यही समस्या विकराल रूपमा आज पनि यथावत् छ ।"
पसलमा पुस्तक,"यस पुस्तकमा लेखकले विभिन्न समयमा लेखिएका र प्रकाशित भइसकेका भिन्नभिन्न कथावस्तुमा लेखिएका कथाहरू समेटेका छन् । जसमा विभिन्न वर्ग, पेसाका पात्रहरू र तीनका प्रवृत्तिगत विविधता र क्षेत्रगत विविधताको बारेमा लेखिएको छ ।"
बिन्दु का केन्द्रबिन्दु,"उनले प्लेटफर्म नामक एउटा उपन्यास पनि लेखे आन्दोलनलगत्तै । त्यो उपन्यासपछि उनी रातारात चर्चामा आए । उग्रवादीहरूले नेपालीलाई लखेट्दै गर्दा उनले उग्रवादीहरूको विरोध गर्दै किताब निकालेका थिए, जुन धेरैले मन पराए । इन्द्रबहादुर राईले पनि त्यो किताब पढेपछि हिन्दी र असमिया भाषामा अनुवादका लागि दार्जिलिङले सघाउने बताएको सम्झन्छन् केबी । हाम्रा जमातले नबुझे पनि असमी र हिन्दी भाषीलाई बुझाउन जरुरी छ, त्यसैले तत्काल अनुवाद गर्नुपर्छ भनेका थिए । नभन्दै पछि हिन्दीमा अनुवाद भो । हिन्दी अनुवाद निस्किएपछि धेरै नेपालीभाषी शुभचिन्तक तथा साहित्यकारले तपाईंलाई विपत्ति आइलाग्ला है पनि भने, केबी भन्छन्, तर मेरो एउटा रांै पनि हल्लिएन । असम अहिले त्यो बेलाको जस्तो छैन । नेपालीभाषीहरू सुरक्षित नै ठान्छन् आफूलाई । भविष्यमा के हुन्छ त्यो त जान्दैनन् केबी । अहिले हामी गोर्खाहरूका लागि असम शान्ति छ, केबीले भने, पछि के होला भन्ने हेक्का छैन मसँग । त्यो समयको आन्दोलनपछि धेरै नेपालीभाषी असमबाट विस्थापित भएर पुख्र्याैली थलो फर्किएका थिए । स्थायी रूपमा बसोबास गर्नेहरू डगमगाएनन् । नेपालभारत वारिपारि गर्नेहरू त्यही बेला भागेर गए । होचो कदका अग्ला साहित्यकारले राजनीतिमा हात हाल्ने प्रयत्न गरेनन् जीवनमा । एक पटक कंग्रेसले राम्रै अवसरको आश्वासनसहित पार्टीमा बोलायो । यिनलाई लोभ जागेन । राजनीति कहिल्यै मनै परेन मलाई, केबीले थपे, साहित्य सिर्जनामा आनन्द छ, किन जाने राजनीति गर्न ? केबीले कालीदासको प्रख्यात कृति मेघदूत को नेपाली अनुवादबाट २०१० मा साहित्य एकाडेमी पुरस्कार पाए । गुवाहाटीका लीलबहादुर क्षत्रीले त्यसअघि नै ब्रह्मपुत्रको छेउछाउ का लागि एकाडेमी पुरस्कार पाएका थिए । डा गीता उपाध्यायले यस वर्षको एकाडेमी पुरस्कार पाएकी छन् । अनुवाद साहित्यमा असमतिरकै साहित्यकाहरूले एकाडेमी पुरस्कार पाएको इतिहास छ । नेपाली भाषा, साहित्यको उत्थानमा पहिला दार्जिलिङ अग्रणी थियो । अहिले सिक्किम हो कि भन्ने लाग्छ यिनलाई । असम, देहरादुन त अझै पछि छन् । यी साहित्यशिल्पीले साहित्यबाटै घरबार चलाएका छन् । वृद्ध ज्यान बोकेर उनी साहित्यको चर्चा गर्न कहिले सिक्किम, दार्जिलिङ आइपुग्छन् त कहिले देहरादुन । नेपाल पनि बेलाबेला छिरिरहन्छन् । यिनी धेरै पल्ट नेपाल आए तर घुमेर फर्किए । अभावका बेला पनि नेपालतिरै बसौं लागेन यिनलाई । भारतलाई मातृ र नेपाललाई पितृभूमि ठान्छन् । सुरुका दिनमा यिनले परिवार धान्न धेरै दु:खकष्ट सहे । सागसब्जी बेचे । चामल, आटा बेचे । नेपाली, हिन्दी सिनेमाहरू चलाए । नरबहादुर दाहाल, टीकाभूषण दाहालहरूको सहयोगमा । नेपाल या भारतकै अन्य प्रान्तका नेपालीभाषीले लीलबहादुर क्षत्रीलाई साहित्यको तीर्थ ठान्छन् । केबी नेपाली भने ओझेल परेका साहित्यकार हुन् । धेरै साहित्यकारहरू गुवाहाटीबाट फर्किएर गएको सुन्दा दु:ख लाग्छ, केबी गफ बिट मारे, गुवाहाटी मात्रै असम होइन, त्यहाँ मात्रै साहित्यकारहरू बस्दैनन् ।"
७ सय पुस्तकका लेखक,"जब व्यक्तिलाई कसैसँग केही लिनुदिनु हुँदैन तब आफ्नो ब्रह्मले देखेको कुरा बोल्न कुनै डर मान्दैन । रजनीशले कसैसँगबाट सित्तैमा केही लिनु थिएन । त्यसैले उनको निसानामा राजनीतिज्ञदेखि धार्मिक पण्डितहरूसम्म परे । उनी कहिले माक्र्सवादको विरुद्धमा खनिन्थे त कहिले पुँजीवादी मुलुक अमेरिकाको छातीमै कम्युन स्थापना गरिदिएर त्यहाँका शासकलाई तर्साउँथे । कहिले गान्धीमाथि प्रहार गर्थे त कहिले विभिन्न धर्ममाथि । रजनीशले विभिन्न धार्मिक समुदायमाथि हमला गरे । धर्मको खोल ओढेर कमाउने धन्दामा सक्रिय कथित धार्मिक पण्डितलाई नाङ्गो बनाइदिए । माक्र्सवादको नाममा विश्वभर चलिरहेको हत्या, हिंसा, आतंक र तानाशाहवादको विरोधमा उत्रिए । हिटलर, स्टालिन र माओविरुद्ध बोले । रजनीश कसैसँग डराउने व्यक्ति थिएनन् । उनको यो तार्किक, निडर र हक्की स्वभाव बाल्यकालदेखि नै विकसित भएको थियो । स्कुलमा पढ्दा शिक्षकले उनलाई कसैगरी प्रार्थनासभामा उपस्थित गराउन सकेनन् । शिक्षकसँग उनको सायदै मात्र तालमेल मिल्थ्यो । शिक्षकको संकुचित विचारसँग रजनीशको विद्रोही स्वभावको मेल नहुनु अस्वाभाविक थिएन । शिक्षकसँग यिनी विश्वविद्यालयमा जे पढ्यो त्यही होइन, जे बुझेको छ त्यही मात्र पढाउनु भन्दै निहुँ खोज्थे । शिक्षकले दिने सजायको खिल्ली उडाइदिन्थे । शिक्षकले सजायस्वरूप स्कुलको वरिपरि सात चक्कर लगाएर आउन भनेको दिन उनी एघार चक्कर लगाएर आउँथे र भन्थे आज मैले घरमा कसरत गर्न बिर्सेको थिएँ, त्यसैले एघार चक्कर लगाएर आएँ । रजनीशले विश्वविद्यालयमा दर्शनशास्त्र पढ्दै गर्दा कक्षामा प्राध्यापकहरूसँग बहसमा उत्रिन्थे । यसो हुनुको पछाडि एक कारण थियो । प्रोफेसरहरूको ज्ञान थोरै थियो । अतिरिक्त पुस्तक अध्ययन गर्ने यिनीहरूको बानी हुँदैनथ्यो । सीमित र बासी ज्ञान बोकेर प्रोफेसर कक्षाभित्र प्रवेश गर्थे । जुन सूचना वा ज्ञान रजनीशजस्ता अध्ययनशील विद्यार्थीका लागि अपूर्ण हुन्थ्यो । पढाइप्रति अत्यधिक आकर्षणको कारण दर्शनशास्त्रमा समेत प्राध्यापकको भन्दा रजनीशको ज्ञान निकै माथि पुगिसकेको थियो । त्यसको दबाब प्राध्यापकले थेग्न नसकेपछि २०२१ वटा क्याम्पसबाट रजनीश निष्कासित हुनुपर्यो । विश्वविद्यालयको डिग्री हासिल गरेपछि रजनीश केही समय विश्वविद्यालयमा अध्यापन गराउन थाले । यिनको कक्षामा विद्यार्थीको चाप अत्यधिक बढी हुने गथ्र्यो । अरू कक्षाबाट समेत विद्यार्थी यिनको कक्षामा सुन्न आउँथे । यही समय रजनीश देशभर प्रवचन दिएर हिँड्न थाले । उनी जहाँ पुग्थे उनका कुरा सुन्न भीड उर्लिएर आउँथ्यो । अब रजनीशको जीवनले नयाँ मोड लिनेवाला थियो । आफ्नो अभूतपूर्व वाक् कला र विशाल ज्ञानको भण्डारणको उपयोग गर्दै ध्यान केन्द्रको स्थापना गरे । र त्यहीँ प्रवचनका शृंखला सुरु गरे । र विश्वविद्यालयको जागिरबाट राजीनामा दिए । रजनीशले प्रवचनको दौरानमा सन् १९६८ मा प्रेम र यौनको विषयमा प्रवेश गरे । त्यति बेलाको भारतीय समाजमा यौनको विषयमा कुरा गर्नुसमेत लाजको विषय हुन्थ्यो । तैपनि मानिसको मन यौनको कुण्ठाले भरिएको थियो । मानिस यौनको जबर्जस्ती दमनबाट मुक्ति खोजिरहेका थिए । यस अवस्थालाई रजनीशले चाल पाइहाले । त्यसैले यौनको विषयमा स्वच्छन्द र उन्मुक्त ढङ्गले प्रवचन शृंखला सुरु गरे । यौनको दमनबाट छटपटिएका मानिसलाई रजनीशले छहारी प्रदान गरे । रजनीशले बाहिर जबर्जस्ती यौनलाई खराब भन्दै दमन गर्ने तर भित्र दिमागभरि यौनलाई बोकेर हिँड्ने पण्डित, साधु, सन्त, सामाजिक संस्कार र परम्परामाथि झापड हाने । रजनीशको भनाइ छ, यौनजस्तो प्राकृतिक प्रक्रियालाई मान्छेले विकृत बनाएको छ । यौनको दमनले मान्छेको सिंगो जीवन यौनको वरिपरि चक्कर लाइरहेको छ । पृथ्वीका पन्चानब्बे प्रतिशत कथा, कविता, उपन्यास, सिनेमा, कला तथा गीत यौनकेन्द्रित हुनु पनि यौन दमनको परिणाम हो । सम्भोगबाट समाधितिर भन्ने विश्व चर्चित पुस्तक तिनै प्रवचनको लिखित रूप हो । सन् १९८१ देखि १९८५ सम्म रजनीशको स्वकीय सचिवमा रहेकी मा आनन्द शीलाले आफ्नो पुस्तक डन्ट किल हिम मा आफ्ना पुराना स्मृति कोट्याउँछिन्, कुनै पनि विश्वविद्यालयले त्यति बृहत् ज्ञान दिन सक्दैन । रजनीशसँग सँगै बस्दाको हरेक सेकेन्ड एउटा सिंगो सेमेस्टरजस्तो लाग्थ्यो । रजनीशले आफ्ना शिष्यलाई भोलि गरे पनि हुने काम आजै गर्न निर्देशन दिन्थे । उनका लागि भोलि भन्ने शब्द थिएन । कि अहिल्यै हुन्छ अन्यथा कहिल्यै हुँदैन । रजनीशलाई कुनै सल्लाहकारको जरुरत थिएन । उनी केवल निर्देशन दिने व्यक्ति थिए । उनका हरेक क्षण कुनै महान् उद्देश्य प्राप्तिका कदमजस्ता लाग्थे । एक पटक पुना आश्रममा रजनीशले प्रवचन दिइरहेको बेलामा एउटा मान्छेले चक्कु उनीतिर फ्याँक्यो । संयोगवश चक्कु उनको नजिकैबाट मात्र पार गर्यो । तर रजनीशले चक्कु देखेर एक पटक पनि आँखा झिम्क्याएनन् । प्रवचन एक पटक पनि रोकेनन् । आक्रमण कसले गर्यो, चक्कु कहाँबाट प्रहार भयो भन्नेसँग उनको कुनै सरोकार रहेन । सन् १९८१ मा रजनीश अमेरिका पुगे र ओरेगन राज्यको एक ठाउँमा फालिएको ६४ हजार एकड क्षेत्रफलको बाँझो जमिनलाई खरिद गरे । चार वर्षभित्र त्यो विशाल मरुभूमिजस्तो जमिनलाई सुव्यवस्थित सहरमा परिणत गरिदिए । जुन सहरभित्रै विमानस्थल थियो । आफ्नै ५ वटा विमान थिए । ५ सय गाडी थिए । २५० आफ्नै बसहरू थिए । ५००० जना मान्छे एउटै परिवार भएर बस्थे । अमेरिकाजस्तो पुँजीवादी मुलुक जसलाई कम्युनिस्टको जस्तो विशाल संघ स्थापना भएको चित्त बुझेन । एकपछि अर्काे गर्दै रजनीशलाई दु:ख दिन थाल्यो । विभिन्न बाहानामा पक्राउ गर्यो । व्यवस्थित सहरलाई छिन्न भिन्न बनाइदियो । र, अन्त्यमा अमेरिकाबाट निष्कासित गरिदियो । ओशो रजनीशले आफ्नो वाक् र तर्क शक्तिको बलमा विश्वभरका राजनीतिज्ञलाई थर्कमान बनाइदिए । एउटा यस्तो व्यक्ति जो पूर्ण रूपमा नि:सस्त्र छ । जोसँग साथमा शब्द र तर्क मात्र छ त्यस्तो व्यक्तिलाई विश्वका एक्काइसभन्दा बढी मुलुकले प्रवेश दिन इन्कार गरे । किनकि उनले लगातार राजनीतिज्ञमाथि खुला आक्रमण गरेका थिए । राजनीतिज्ञप्रति यिनको दृष्टिकोण कहिल्यै सकारात्मक बनेन । विश्वका सबै समस्याको कारक राजनीतिज्ञ र धार्मिक पण्डितहरूलाई ठान्थे । त्यसैले त राजनीतिज्ञप्रति उनको व्यंग्यात्मक कथन थियो, राजनीतिज्ञलाई अपराधी राखिएको जेलमा र जेलमा रहेका अपराधीलाई राजनीतिज्ञ भएको ठाउँमा ल्याएर राखिदिने हो भने हालका समस्या केही कम हुनेछन् । (मा आनन्द शीलाको डन्ट किल हिम, अनुपम पोखरेलको ओशोको जीवन कथा, विकासानन्द : सकारात्मक विद्रोह, ओशोका विभिन्न पुस्तक र वेवसाइटको सहयोगमा)"
पैसा र पारपाचुके,"बच्चा पढाउने नाममा श्रीमान्बाट जतिसुकै रकम प्राप्त गरे पनि अपवादमा एकाधबाहेक उनीहरूको शिक्षादीक्षा राम्रो भएको देखिँदैन । आमा वा बाबु एकको अनुपस्थितिमा बच्चाहरू न्यास्रिने र पढाइमा कम ध्यान जाने अवस्थामा पुग्छन् । सम्बन्धविच्छेदपछि दुवै अर्को विवाह गर्न स्वतन्त्र हुन्छन् । गर्छन् पनि । आमा वा बाबु जोसुकैसँग बसेको भए पनि कान्छाबाबु वा कान्छीआमाको चलनचल्तीको फरक व्यवहारमा (दुव्र्यवहार) पर्छन् । व्यवहारमा त्यस्ता बच्चाहरू कोही मावलीमा, कोही घरका बाजेबजैसँग र कोही आफन्तकोमा पुग्छन् । कतिपय आफन्तले पढाइदिने नाममा घरेलु कामदार बनाएर पनि राखेका छन् । बाबुआमा छुट्टिएकाका छोराछोरीहरू सानै उमेरमा विद्यालय छाडेर अन्यत्र बरालिने । सहर पस्ने । दुव्र्यसनमा फस्ने । गाउँगाउँमा सडक पुगेपछि सजिलो भएको छ, बालकहरू प्राय: ट्रयाक्टरको खलासी बन्ने ।नारीवादी आन्दोलनको उल्टो छायासामन्तवादको जगमा विकसित भएको पितृसत्ताले महिलालाई जहिले पनि तल्लो दर्जाको प्राणी ठान्यो । यसको प्रतिक्रियास्वरूप युरोपमा अठारौं शताव्दीबा बेलायती लेखिका मेरी वुल्स्टनक्र्याफ्टको नेतृत्वमा नारीवादी आन्दोलन सुरु भयो । उनीहरूले महिलाहरूलाई समान राजनीतिक हक हुनुपर्ने आवाज उठाए । उन्नाइसौं शताब्दीको मध्यतिर भर्जिनिया वुल्फको नेतृत्वमा महिला मात्रैको भित्री लुगा ब्रा नलगाउने अभियान चलाए । उनीहरूको बुझाइमा ब्राले महिलाको शरीर कस्नु भनेको हरेक रूपबाट महिलालाई सामाजिक बन्धनमा जकड्नु थियो । उनीहरूको आन्दोलन त्यस बेला चर्चा भए पनि इतिहासको गर्तमा बिलायो बरु ब्रा उत्पादन गर्ने सयौं बहुराष्ट्रिय कम्पनीहरू मौलाए । नारीवादी आन्दोलनका विभिन्न रूपहरूकै रूपमा युरोपमा लिभिङ टुगेदर (अविभाहित महिला पुरुषसँगै बस्ने) संस्कृति सुरु भयो । यसले बिस्तारै पैसाको खेल सुरु गर्यो, लामो समय सँगै बस्ने अनि पुरुषबाट महिलाले विभिन्न शीर्षकमा पैसा असुल्ने । बिस्तारै विवाहित जोडीहरूमा यो रोग सल्कियो । उत्तरी युरोपका स्क्यान्डेभियन मुलुकहरूमा यो समस्या सबैभन्दा बढी रहेको बताइन्छ । यो डढेलो हाम्रो समाजसम्म आइपुगेको छ । विवाहितमा मात्रै हैन, समाजमा महिला हिंसाका घटनाहरूमा निष्पक्ष छानबिन गर्ने र दोषीलाई कानुनी कारबाही गर्नेभन्दा महिला अधिकारकर्मीलगायतको रोहवरमा पैसामा मिल्ने गरेका छन् । कमै मात्र अदालतमा जान्छन् । यसमा जसरी पनि पुरुषलाई दोषी बनाउने प्रवृत्ति छ । निर्दोष पीडित भएका छन् । वास्तविक अपराधीहरूको मनोबल भने बढेको छ किनभने पैसाको भरमा छुट पाइन्छ भन्ने लागेको छ । नारीवादी आन्दोलन र महिला अधिकारको मान्यता यो हुँदै हैन । माथिल्लो तहमा राज्यका हरेक निकायमा समानुपातिक समावेशी प्रतिनिधित्वको बहस हुन्छ । सबैतिर महिलामैत्रीको कुरा उठ्छ । स्थानीय महिलाहरूको विशेष संघसंस्थाहरूमा बाहेक कुनै पनि निकायहरूमा महिला नेतृत्व तयार हुन सकेको छैन । अहिले पनि गाउँघरका आमा समूहहरूबाहेक हरेक क्षेत्रमा पुरुष नेतृत्व हावी छ । महिलाहरूको समानुपातिका प्रतिनिधित्व निकै टाढाको गन्तव्य देखिन्छ । तर महिला पुरुषको सम्बन्धमा पुरुष पीडित हुने क्रम बढ्दो छ । महिलाले आफू पीडित भएको महसुस गरे उजुरी दिने ठाउँ जताततै छन् तर पुरुषले उजुरी दिने ठाउँ भेट्टाउँदैनन् । पितृसत्तात्मक सोच जो छ त्यसले पुरुषलाई आफू पीडित भएको खोल्न पनि नसक्दो रहेछ ।"
संस्कृतिदेखि प्रतिस्पर्धासम्म,"भारतीय उपमहाद्वीपका सम्राटहरूले इसापूर्व चौथो शताब्दीअघि घोडचडी सुरु गरेको विश्वास गरिन्छ । घोडचढीलाई विश्वव्यापी बनाउने काम भने युरोपेली शासकहरूले गरे । परम्परागत रूपमा घोडाको उपयोग सवारी र युद्धका लागि हुने गरे पनि युरोपमै घोडचढी खेलको रूपमा विकास भयो । सन् १९०० देखि ओलम्पिकमा घोडचढीलाई खेलको रूपमा समावेश गरिएको हो । सन् १९८२ देखि घोडचढीले एसियन गेम्समा प्रवेश पायो ।नेपालको इतिहास हेर्ने हो भने घोडासँग संस्कृति र बाध्यता दुवै जोडिएको छ । नेपालको भौगोलिक अवस्थितिका कारण पनि घोडा अनिवार्य थियो । तिब्बतविरुद्ध भएको युद्धमा पनि नेपाली सेना काठमाडौंबाट घोडा चढेरै मोर्चातर्फ गएको इतिहास छ । साथै, नेपाल एकीकरण गर्ने बेला पनि सेनाहरू घोडा चढेरै युद्धका लागि जाने गर्थे ।घोडचढीको इतिहास युद्धसँग बढी जोडिएको भए पनि नेपालको पहाडी जिल्ला मनाङ, मुस्ताङ र डोल्पामा भने घोडा उनीहरूको जीवनको अभिन्न अंग हो र घोडचढी संस्कृति हो । हरेक वर्ष मनाइने यार्तुङ मेला मनाङमुस्ताङबासीका निम्ति महत्त्वपूर्ण छ । मुस्ताङको मुक्तिनाथ गाविसका मुखिया तथा जनप्रिय युवा क्लबका अध्यक्ष नाम्गे ओङ्दीका अनुसार पहिला तिब्बती क्यालेन्डरअनुसार मनाइने यार्तुङ उत्सव अहिले नेपाली पात्रोअनुसार मनाइन्छ । स्थानीयको सहमतिमा केही वर्षअघिदेखि हरेक वर्ष जनैपूर्णिमाको दिन यार्तुङ मनाउन थालिएको उनी बताउँछन् ।तिब्बती भाषामा यार को अर्थ वर्षा र तुङ को अर्थ मेला हुन्छ । वर्षाको मेलाको रूपमा पहाडी जिल्लाका स्थानीयले यार्तुङ मनाउने गर्छन् । यार्तुङ यहाँका स्थानीय युवाको लागि घोडचढी कौशल देखाउने अवसर पनि हो । यार्तुङका हरेक गतिविधि घोडचढीसँगै जोडिएको छ ।यार्तुङमा के हुन्छ त ? ओङ्डीका अनुसार यार्तुङको दिन बिहानै स्थानीयहरूले आआफ्नो घोडा सजिसजाउ गरी गुम्बामा भेला हुन्छन् र मुक्तिनाथ मन्दिर परिसर पुगेर त्यहाँ रहेको नरसिंह गुम्बामा पूजाआजा गरी साँझतिर टोलमा फर्कन्छन् । यार्तुङमा मुक्तिनाथ गाविसका तीन गाउँका स्थानीयहरू सहभागी हुन्छन् । टोलमा घोडचढीका लागि बनाइएको ठाउँमा स्थानीय युवाहरूले आआफ्ना घोडचडी कौशल देखाउने गर्छन् ।क्लबले केही वर्षयता भने यार्तुङलाई पर्वकै रूपमा मनाउन थालेको छ र यसको दिनपनि बढाइएको छ । ५ वर्षयता हरेक वर्ष ५ दिनसम्म यार्तुङ मनाउन थालिएको ओङ्दीले बताए । यही क्रममा घोडचढीलाई प्रतियोगिताको रूपमा मनाउन थालिएको हो । घोडचढीमा स्थानीय युवासहित नजिकका नेपाली सेनाको टोलीसमेत हरेक वर्ष सहभागी हुन्छन् । मुस्ताङ, मनाङसहित गोर्खाको चुङ्बा र नुमी उपत्यकाबासीले समेत यार्तुङ मनाउँछन् । उनीहरू सबैले बाली भित्र्याएपछिको समयलाई यार्तुङको रूपमा मनाउँछन् र यसमा घोडा जोडिएको छ ।यसबाहेक घोडा नेपाली सेनाको पनि आफ्नै संस्कृतिसँग जोडिएको छ । परापूर्वकालमा टुँडी नामक दैत्यमाथिको विजयको रूपमा मनाइन्छ घोडेजात्रा । टुँडीखेलमा दौडने घोडाको टापले दानवको आत्मालाई दबाउने विश्वासका साथ यो दिन घोडालाई टुँडीखेलमा दौडाउने गरिन्छ ।घोडेजात्राबाहेक सेनाले घोडालाई राष्ट्रप्रमुखको सवारी, विशेष समारोहमा प्रयोग गर्ने गर्छ । भर्खरै मात्रै राष्ट्रपतिसमक्ष ओदोहाको प्रमाणपत्र पेस गर्न जाने विदेशी राजदूतलाई बग्गीमा लैजाने नियम बनेपछि सेनाको घोडाले थप जिम्मेवारी पाएको छ । सेनाकै भरपहिलो पटकको अन्तर्राष्ट्रिय प्रतियोगिता मात्रै होइन देशभित्रै हुने घोडचढी प्रतियोगिता पनि नेपाली सेनाकै भरथेगले चलेको छ । मुस्ताङमा हरेक वर्ष यार्तुङमा हुने घोडचढी प्रतियोगितामा पनि सहभागी हुनेमा सेनाको टोलीले नै अब्बल ठहरिंदै आएका छन् । योबाहेक नेपाल घोडचढी संघले हरेक वर्ष गर्ने प्रतियोगितापनि नेपाली सेनाकै सहभागिताले धानेको छ । महासचिव बलराम श्रेष्ठका अनुसार घोडचडी संघले हरेक वर्ष पोखरा र काठमाडौंमा दुई पटक प्रतियोगिता गराउँदै आएको छ । अघिल्लो वर्ष पोखरामा भएको प्रतियोगितामा ३५ घोडा सहभागी थिए र ती सबै नेपाली सेनाको घोडा र प्रतिस्पर्धीहरू थिए । यो वर्ष मार्च वा अप्रिलमा पोखरामा र अक्टोबर वा नोभेम्बरमा काठमाडौंमा प्रतियोगिता गर्ने संघको तयारी छ । महासचिव श्रेष्ठका अनुसार सेनाका प्रतिस्पर्धीबाहेक घोडचढीमा भाग लिने करण चौधरी मात्रै हुन् । उनी चर्चित उद्योगपति अरुण चौधरीका छोरा हुन् । घोडचढीमा सेनाकै मात्र सहभागिता किन धेरै त ?घोडा पनि हुनुपर्यो नि ? घोडा मात्रै भएर पनि हुन्न घोडा चढ्ने मान्छे पनि हुनपर्यो, श्रेष्ठले भने । उनका अनुसार चौधरीसँग बाहेक अरूसँग प्रतिस्पर्धामा भाग लिनलायक घोडा नै छैनन्, त्यसैले संघले आयोजना गर्ने प्रतिस्पर्धा सेनाको सहभागितामा निर्भर छ । सेनासँग भएका बाहेक अन्य घोडाहरू जम्प गर्न र दगुर्न सक्ने छैनन्, श्रेष्ठ भन्छन्, व्यक्तिगत रूपमा पालिएका घोडाहरू चढ्नका लागि मात्रै योग्य छन् । अहिले बाँकी भएको एक मात्र घोडचढी क्लब विन्ड हर्ससँग भएका घोडाहरूसमेत प्रतिस्पर्धाका लागि योग्य नभएको श्रेष्ठको दाबी छ । तालिमप्राप्त र बलियो घोडा साथै तालिमप्राप्त चालकका कारण पनि देशभित्र हुने प्रतिस्पर्धामा सेनाको टोली अब्बल ठहरिंदै आएको छ । सेनाले हरेक वर्ष घोडेजात्राको अवसरमा टुँडीखेलमा देखाउने कौशलका लागि १७ वटा प्रतिस्पर्धा गर्छ । योबाहेक बेलाबेला सेनाले घोडचढी खेलाडीलाई भारतमा बेसिक र एड्भान्स प्रशिक्षणमा समेत पठाउने गर्छ र आन्तरिकरूपमा विभिन्न प्रशिक्षण दिइरहेको हुन्छ ।२०६८ असोज २१ देखि २७ सम्म श्रीलंकाको हाम्बन्टोटामा भएको पहिलो दक्षिण एसियाली बिच गेम्समा नेपालले एक स्वर्ण, दुई रजत र पाँच कांस्य गरी कुल ८ पदक जितेको थियो । योमध्ये नेपालले एक स्वर्ण, दुई रजत र २ कांस्य गरी पाँच पदक घोडचढी (इक्वेस्ट्रियन) तर्फ जितेको थियो । घोडचढीको अन्तर्राष्ट्रिय प्रतियोगितामा सहभागिता जनाएको यो नेपालका लागि पहिलो थियो । यो तथ्यले के देखाउँछ भने घोडचढी नेपालका लागि अन्तर्राष्ट्रिय प्रतिस्पर्धामा पदक जित्ने आशा भएको खेल हो । तर, नेपालमा घोडचढीको अवस्थाका हेर्दा भने त्यति आशालाग्दो छैन् । पहिलो दक्षिण एसियाली बिच गेम्समा घोडचढीतर्फ पदक जित्नै चारै खेलाडी नेपाली सेनाका जागिरे हुन् । उनीहरूले आन्तरिक रूपमा गरेको अभ्यास र सिकाइकै बलमा नेपालले पदक जितेको थियो ।नेपाललाई स्वर्णपदक दिलाएका ध्रुवप्रसाद अर्याल पनि २०५१ सालमा सेनामा भर्ना भएपछि मात्रै घोडासँग नजिकिएका हुन् । सेनामा भर्ती हुँदा क्याभलरी गणमा खटिएपछि मात्रै उनले घोडचढीको बारेमा जानकारी पाएका हुन् । अर्यालका अनुसार २ महिनाको कडा प्रशिक्षणपछि नेपाली घोडचढी टोली श्रीलंका पुगेको थियो । बिच गेम्स बालुवामा हुने भए पनि उनीहरू सेनाको घाँसेमैदानमा प्रशिक्षण गरेर प्रतियोगितास्थल पुगेका थिए । पहिलो अन्तर्राष्ट्रिय प्रतियोगितामा नै गर्वलायक प्रदर्शन गरेको नेपाली टोलीले त्यसयताफेरि देशबाहिर सहभागिता जनाएको छैन । दुईदुई वर्षमा हुने भनिएको दक्षिण एसियाली बिच गेम्सको दोस्रो संस्करण पनि भएको छैन । नेपालमा घोडचढीलाई व्यावसायिक र व्यवस्थित बनाउने भन्दै खुलेको नेपाल घोडचढी संघले हरेक वर्ष दुई पटक राष्ट्रियस्तरको प्रतियोगिता भने आयोजनागर्दै आएको छ । तर त्यसमा नेपाली सेनाका खेलाडीकै वर्चस्व रहन्छ । युवा व्यवसायी करण चौधरी पदक जित्ने एक मात्र सेनाबाहिरका खेलाडी हुन् ।"
