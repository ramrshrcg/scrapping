शीर्षक,विवरण
एक वर्षपछि एमालेमोर्चा संवाद,"मोर्चाका तर्फबाट एमाले नेतृत्वसँग संवाद गर्नेहरूमध्येका नेता शुक्लले माधवकुमार न्ेपाल, रावललगायत नेताहरूसँग कुरा भएको खुलाए। दुवै पक्षले यी सबै भेटघाट र वार्ताहरू कहाँ भएका हुन् भन्नेबारे खुलाएनन्। शुक्लले यत्ति भने, एमालेका साथीहरूले प्राय: भेट्ने भनेको नयाँबानेश्वरतिरै हो। मिलाएर बुझ्नुस्। आफ्नो प्रभाव रहेका मधेसी जिल्लाहरूमा एमालेलाई अवरोध पुर्याउँदै आएको मधेसी मोर्चा काठमाडौंमा भने दूरी घटाउन अग्रसर भएको छ।स्रोतको भनाइमा एमाले अध्यक्ष ओलीले तमलोपा अध्यक्ष ठाकुर, संघीय समाजवादी फोरम अध्यक्ष उपेन्द्र यादवसँग टेलिफोनमा कुरा गरेका छन्। राजधानीबाहिर रहेका यादवले त्यस्तो फोन नभएको दाबी गरे। ठाकुरले भने यसबारे खुलेर बताएनन्। संविधान संशोधन विधेयकविरुद्ध उभिँदै आएको एमालेसँग तिक्तता कायम रहिरहे राजनीतिक जटिलता थप बढ्ने ठहरमा मोर्चाभित्रका केही नेता पुगेका छन्। संविधान जारी हुनेबित्तिकै २०७२ असोज २४ गते भएको प्रधानमन्त्री चुनावमा मोर्चाले ओलीको विपक्षमा मतदान गरेको थियो। गत साउन १९ गते भएको प्रधानमन्त्री चुनावमा पनि मोर्चाले ओलीविरुद्ध दाहाललाई मतदान गरेको थियो। मोर्चाविरुद्ध कडा टिप्पणी गर्दै आएका ओलीसँग हालसम्म अवरुद्ध संवाद तोडदै दोस्रो तहका नेताहरूले प्रयास गरेका हुन्। मोर्चा स्रोतका अनुसार केही दिनभित्रै शीर्ष नेताहरूको बैठक बसी छलफलमा भएका प्रगतिबारे जानकारी गराइनेछ।"
एमालेलाई विश्वासमा लिनुस्,"काठमाडौं राष्ट्रपति विद्यादेवी भण्डारीले तमलोपा अध्यक्ष महन्थ ठाकुरलाई संवैधानिक समय सीमाभित्रै चुनाव गराइसक्नका लागि संवेदनशील हुन आग्रह गरेकी छन्। संविधान संशोधन विधेयक र स्थानीय चुनाव मिति घोषणाको विषयलाई लिएर जारी राजनीतिक गतिरोधबीच भण्डारीले राजनीतिक दलका नेताहरूलाई भेट्ने क्रममा बिहीबार मोर्चाका तर्फबाट ठाकुर र तमलोपा नेता सर्वेन्द्रनाथ शुक्ललाई भेटेकी हुन्।शीतलनिवासमा एक घण्टा भएको भेटमा भण्डारीले तीनवटै चुनाव अन्तरसम्बन्धित भएकाले दलीय आग्रहमाथि उठेर संवैधानिक निकास खोज्न आग्रह गरेकी थिइन्। संविधान ल्याउने बेला तपाईंहरूलाई बाहिर राखेर ठूला दल अघि बढेका थिए, त्यसले समाधान दिएन, भण्डारीको भनाइ उद्धृत गर्दै स्रोतले भन्यो, अब संशोधन प्रक्रियामा एमालेलाई बाहिर राख्दा त्यस्तै अर्को समस्या आउन सक्छ। एमालेको विश्वास लिएर संशोधन विधेयक टुंगो लगाउँदै चुनावतर्फ जानुहोस्।ठाकुरले अझै पनि संविधान स्वीकार्य भइनसकेको हुनाले मोर्चा आन्दोलनमै रहेको राष्ट्रपति भण्डारीलाई बताएका थिए। संशोधन विधेयकमा उल्लिखित सीमांकन हेरफेर प्रस्ताव कांग्रेस र एमालेको पुरानै प्रस्ताव भए पनि अहिले एमालेले पोजिसन बदल्दा गतिरोध लम्बिएको उनको भनाइ थियो।खासमा अहिलेको सीमांकन प्रस्तावले पनि मोर्चाको मूल माग सम्बोधन गर्दैन, तर हामीले सहमतिका लागि आफ्नो तर्फबाट लचिलो हुँदै त्याग गर्न खोजेका हौं, ठाकुरले राष्ट्रपतिसँग भनेको कुराकानी सुनाए, स्थानीय तहको संरचना पनि हाम्रो माग अनुरूप छैन। त्यसलाई जनसंख्याको आधारमा समानुपातिक प्रतिनिधित्व गराउने गरी अघि बढियो भने मोर्चा सन्तुष्ट हुन्छ। अनि चुनावको वातावरण बन्छ।राष्ट्रपति भण्डारीले बिहीबारै मोर्चाका अन्य नेतासँग समेत एकैसाथ भेट्न खोजे पनि संघीय समाजवादी फोरम अध्यक्ष उपेन्द्र यादव, सदभावना पार्टी अध्यक्ष राजेन्द्र महतो काठमाडौंबाहिरका कार्यक्रममा रहेकाले ठाकुर शुक्ललाई लिएर पुगेका थिए। भण्डारीले बिहीबारै माओवादी केन्द्रका नेता नारायणकाजी श्रेष्ठलाई समेत तत्काल निर्वाचनको वातावरण बनाउन आग्रह गरिन् । शीतलनिवास पुगेर फर्केका श्रेष्ठका अनुसार भण्डारीले चाँडै सहमति खोज्दै चुनावमार्फत संविधान कार्यान्वयन गर्न आग्रह गरेकी थिइन् । गतिरोध तोडदै चुनावसम्म कसरी जाने भन्नेमा राष्ट्रपतिज्यूको चिन्ता रह्यो, श्रेष्ठले भने। राष्ट्रपतिले बुधबार कांग्रेस सभापति शेरबहादुर देउवा र एमाले अध्यक्ष केपी ओलीलाई तथा मंगलबार प्रधानमन्त्री पुष्पकमल दाहाललाई भेटेर समयसीमामै चुनाव घोषणा गर्ने वातावरण बनाउन आग्रह गरेकी थिइन्।"
विदेश घुम्दाघुम्दै पदावधि सकिने,"टोलीमा चार वर्षे म्याद सकिई आगामी फागुन १५ मा अवकाश पाउन लागेका नलसिंगाड आयोजना विकास समितिका अध्यक्ष शेरबहादुर शाही र तीन सदस्य कृष्णप्रसाद शर्मा, ज्ञानेश्वर कार्की र शम्भुबहादुर श्रेष्ठसमेत छन्। टोलीले फागुन ६ देखि १६ गतेसम्म अस्ट्रेलियाको भ्रमण गर्ने कार्यक्रम छ। अध्यक्ष शाही र तीन सदस्यले अस्ट्रेलिया भ्रमणकै क्रममा पदावधि सकिई अवकाश पाउनेछन्। ऊर्जा मन्त्रालयका प्रशासन शाखाका उपसचिव प्रह्लाद सापकोटा, ऊर्जामन्त्री र राज्यमन्त्रीका स्वकीय सचिव, नलसिंगाड सरोकार समितिका एक पदाधिकारीसमेत भ्रमण टोलीमा छन्। विकास समितिमा टेक्नोलोजी ट्रान्सफर शीर्षकमा ठूला ड्याम निर्माणमा संलग्न हुनुपर्ने प्राविधिक अधिकारीलाई अध्ययन भ्रमणमा पठाउनका लागि २ करोड रुपैयाँ बजेट छ। त्यही रकम खर्चेर नलसिंगाड विद्युत् आयोजना विकास समितिका पदाधिकारी र कार्यकारी निर्देशक मोतीबहादुर कुँवरले आफू र असम्बन्धित व्यक्तिलाई अस्ट्रेलिया र अमेरिकाको क्यालिफोर्नियामा अध्ययन भ्रमणमा जाने कार्यक्रम बनाएका हुन्। क्यालिफोर्नियामा अहिले हिउँ परिरहेकाले त्यहाँ अध्ययन भ्रमण जाने तालिका चाहिँ पछाडि सारिएको छ।मन्त्रिपरिषद्ले ऊर्जा राज्यमन्त्रीको अस्ट्रेलिया भ्रमण कार्यक्रम स्वीकृत गरिसकेको छ भने बाँकी आयोजनाका पदाधिकारी, प्रशासकीय अधिकारी तथा स्वकीय सचिवहरूको भ्रमण भने ऊर्जा मन्त्रालयस्तरीय निर्णयबाट स्वीकृत गराइएको छ। मन्त्रालयले सरकारी बजेटमा विदेश भ्रमणमा टोली पठाउँदा अर्थ मन्त्रालयसित सहमतिसमेत नलिएको जानकारी स्रोतले दियो। सरकारी बजेटमा विदेश भ्रमणमा पठाउन अर्थमन्त्रालयको अनिवार्य रूपमा सहमति लिनुपर्ने कानुनी व्यवस्था छ।आयोजनाका प्राविधिकहरू त्यसमाथि पनि ड्याम निर्माणमा संलग्न हुनुपर्ने सिभिल इन्जिनियर र भूगर्भविद्लाई अध्ययन भ्रमण गराउन टेक्नोलोजी ट्रान्सफर शीर्षकमा सरकारले समितिलाई दिएको २ करोड बजेट छ, स्रोतले कान्तिपुरसित भने, त्यही बजेटमा म्याद सकिन लागेका पदाधिकारी, राज्यमन्त्री भगत, प्रशासनिक कर्मचारी र मन्त्रीका स्वकीय सचिवलाई विदेश शयर गराउन लागिएको हो। न उनीहरूले उच्च बाँधको कुरा बुझ्छन्, न त अध्ययन भ्रमणले आयोजनालाई नै फाइदा पुग्छ। यो आयोजनाको बजेट दुरुपयोगको पराकाष्ठा हो।स्रोतका अनुसार भ्रमण टोलीमा रहेका कार्यकारी निर्देशक कुँवर र इलेक्ट्रिकल इन्जिनियर अरुणकुमार झामात्र आयोजनासँग सम्बन्धित व्यक्ति हुन्। अरूलाई ठूला ड्यामको स्थलगत अध्ययनका नाममा भ्रमणमा पठाउनु सरकारी ढुकुटी दुरुपयोग गर्दै विदेश शयर गराउनुमात्र हो, आयोजनाका एक इन्जिनियरले भने।आयोजनाका कार्यकारी निर्देशक कुँवरले भने सरकारको स्वीकृत कार्यक्रमभित्रै रहेर टोली अस्ट्रेलियामा अध्ययन भ्रमणमा जान लागेको दाबी गरे। आयोजनासित असम्बन्धित व्यक्ति र म्याद सकिन लागेका पदाधिकारी अध्ययन भ्रमणमा जानुको के अर्थ हुन्छ? भन्ने जिज्ञासामा कुँवरले भने, सबै जना आयोजनासँग सम्बन्धित व्यक्ति नै हुन्।कुँवरका अनुसार ऊर्जा राज्यमन्त्री भगत नेतृत्वको टोली फागुन ६ मा अस्ट्रेलिया जानेछ। अस्ट्रेलियामा १० दिनसम्म रहेर त्यहाँका ठूला जलाशययुक्त आयोजनाको ड्यामको स्थलगत अध्ययन गर्नेछ। टोली फागुन १६ मा स्वदेश फर्कनेछ।"
नि:शुल्क उपचार नगरे दर्ता खारेज,"काठमाडौं स्वास्थ्य मन्त्रालयले स्वास्थ्य निर्देशिका २०७० अनुसार कम्तीमा १० प्रतिशत शय्यामा नि:शुल्क उपचार सेवा नदिने निजी अस्पतालको दर्ता खारेज गर्ने चेतावनी दिएको छ। गत कात्तिकमा स्वास्थ्य मन्त्रालयले सबै निजी अस्पताललाई निर्देशिकाले तोकेको मापदण्ड तत्काल पूरा गर्न निर्देशन दिएको थियो। स्वास्थ्य मन्त्रालयले विपन्नलाई नि:शुल्क उपचार दिएनदिएको अनुगमन गरी नदिइएको पाए कारबाही हुने चेतावनी दिएको हो।निजी अस्पतालहरूले गरिब, विपन्न र बेवारिसका लागि १० प्रतिशत शय्यामा नि:शुल्क लागू गरेनगरेकोबारे छानबिन गरिरहेको स्वास्थ्य मन्त्रालयका प्रवक्ता भोगेन्द्र डोटेलले जानकारी दिए।"
चुनाव घोषणा नगरेसम्म सहमति हुन्न : एमाले,"काठमाडौं स्थानीय तह पुन:संरचना प्रतिवेदन परिमार्जनका लागि सरकारले राखेको प्रस्ताव प्रमुख प्रतिपक्षी एमालेले अस्वीकार गरेको छ। एमालेले चुनाव मिति घोषणा नगरेसम्म प्रतिवेदनलगायत कुनै विषयमा सहमति नदिने जानकारी प्रधानमन्त्रीलाई गराएको छ। राप्रपा अध्यक्ष कमल थापाले पनि सरकारको कार्यशैलीप्रति असन्तुष्टि जनाउँदै प्रतिवेदन परिमार्जनले झन् समस्या थप्ने धारणा राखेका छन्।प्रधानमन्त्री पुष्पकमल दाहालले प्रतिवेदन परिमार्जनका लागि गठित मन्त्रीहरू सम्मिलित समिति र प्रमुख पाँच दलका नेताहरूसँग बिहीबार यसबारे छलफल गरेका थिए। उनले प्रतिवेदनमा केही परिमार्जन आवश्यक परेकाले त्यसका लागि प्रमुख राजनीतिक दलहरूको सुझाव आवश्यक रहेको बताएका थिए। प्रतिवेदन परिमार्जनका लागि मन्त्रिपरिषद्ले स्थानीय विकासमन्त्री हितराज पाण्डे, उद्योगमन्त्री नवीन्द्रराज जोशी र आपूर्तिमन्त्री दीपक बोहराको समिति बनाएको थियो।प्रधानमन्त्री दाहालले प्रतिवेदन परिमार्जनका लागि सुझाव दिनुहोस् भन्नेबित्तिकै एमालेका तर्फबाट बैठकमा सहभागी एमाले उपाध्यक्ष भीम रावल र प्रमुख सचेत भानुभक्त ढकालले आपत्ति जनाएका थिए। कार्यदल गठनले समस्याको समाधान गर्दैन। यो निर्वाचन नगर्ने खेलमात्र हो। यसलाई हाम्रो पार्टीले गम्भीर रूपमा आपत्ति जनाएको छ, उपाध्यक्ष रावलले भने, काम गर्दै जाँदा समस्या आए पो त्यसलाई विचार गर्न सकिन्छ। चुनावसम्बन्धी केही काम नै अघि नबढाउने अनि प्रतिवेदन परिमार्जनमा के हो सहमति भन्ने? पहिले चुनावको मिति घोषणा हुनुपर्ने र त्यसमा कुनै कुराले अवरोध आउने भयो भने मात्र छलफलबाट सहमति खोज्न सकिने उनले बताए। बैठकमा राप्रपा अध्यक्ष थापाले संविधान संशोधनलगायत विषयमा आफूहरू सत्तारूढ दल भए पनि छलफल नगरिएको भन्दै प्रधानमन्त्रीसँग आपत्ति जनाएका थिए। संविधान संशोधन प्रस्ताव अघि बढाउनुअघि पनि हामीसँग छलफल गरिएन, बैठकमा अध्यक्ष थापाले भने, अहिले यो प्रतिवेदन परिमार्जन गर्नु प्यान्डोरा बक्स खोल्नुजस्तै हो। उनले पनि चुनाव घोषणा गरेर अघि बढ्न सुझाव दिएका थिए। एमाले नेताहरूले मन्त्रिपरिषद्मा कार्यदल बनाउने तर संसद् १५ दिनलाई स्थगित गरी कानुनहरू निर्माणको कामलाई रोक्ने शैलीले चुनाव नगर्ने दिशातर्फ सरकार लागिरहेको बताए। पहिला एमालेले संसद् अवरुद्ध गर्यो भन्ने अहिले आएर आपैंले यति लामो समय संसद् बन्द गर्न मिल्छ? रावलले भने, यो चुनाव हुन नदिने खेलमात्र हो। प्रधानमन्त्री दाहालले दुई दिनअघि चुनाव गर्ने भनेको र फेरि मधेसी दलहरूसँग नगर्ने भनेकामा पनि उनले आपत्ति जनाए।उपप्रधान तथा गृहमन्त्री विमलेन्द्र निधिले भने संविधान संशोधन नगर्दासम्म चुनाव हुन नसक्ने भएकाले त्यसलाई टुंग्याउनेतर्फ सहमति खोज्नुपर्ने बताए। निधिले संविधान संशोधन गर्नैपर्ने कुरा गरेपछि एमाले नेताहरूले संशोधनको औचित्य नरहेको भन्दै जवाफ फर्काएका थिए। स्थानीय तहको सम्बन्धमा प्रतिवेदनमा विशेषगरी दुई नम्बर प्रदेशको पुन:संरचनामा राजनीतिक सहमति जुटाउनुपर्ने अवस्था छ। मधेसी दलहरूको असहमतिका कारण आयोगले दुई नम्बर प्रदेशमा छलफल नै गर्न सकेको थिएन। राजधानीमै त्यस क्षेत्रबाट प्रतिनिधित्व गर्ने सांसदहरूलाई बोलाउँदा पनि उनीहरू छलफलमा भाग लिएका थिएनन्। आयोगले भने आफ्नो तर्फबाट प्रतिवेदन बनाएर सरकारलाई बुझाएको थियो। त्यसैले उक्त प्रतिवेदनमा राजनीतिक सहमति जुटाउनुपर्ने बाध्यता छ। परिमार्जनका लागि गठित समितिका मन्त्रीहरूले बैठकमा त्यसबारे जानकारी दिएका थिए। आयोगले बुझाएको पुन:संरचना प्रतिवेदनमा कस्ता समस्या छन्, त्यसलाई कसरी समाधान गर्न सकिन्छ भन्नेमा हामीले अध्ययन गरिरहेका छौं। त्यसका लागि राजनीतिक दलहरूसँग पनि छलफल गर्नुपरेको हो, समितिका संयोजक समेत रहेका स्थानीय विकासमन्त्री पाण्डेले भने कार्यदलले अध्ययन गरी सुझाव पेस गर्छ र त्यसपछि सरकारले निर्णय गर्छ। मन्त्री पाण्डेले यस क्षेत्रका सांसदहरूसँग छलफल गरी परिमार्जनको प्रयास गर्ने जानकारी दिए। उनका अनुसार फागुन १ देखि ३ सम्म प्रदेश नम्बर २ का ८ जिल्लाका सांसदहरूसँग छलफल हुनेछ। स्थानीय विकास मन्त्रालयमा हुने छलफलमा फागुन १ मा सप्तरी, फागुन २ मा सिरहा, धनुषा, महोत्तरी र फागुन ३ मा सर्लाही, पर्सा, बारा तथा रौतहटका सांसदसँग छलफल गर्ने कार्यक्रम छ। माओवादी केन्द्रका नेता नारायणकाजी श्रेष्ठले पुन:संरचना प्रतिवेदनलाई टुंग्याएर निर्वाचनमा जानुपर्ने बताए। त्यसका लागि समितिले गरिरहेको काममा सहयोग गर्न उनले विपक्षी दलका नेतालाई आग्रह गरेका थिए। निर्वाचन आयोगले स्थानीय तहको चुनावका लागि आयोगको प्रतिवेदन कार्यान्वयनमा आउनुपर्ने बताएको छ। प्रतिवेदन कार्यान्वयन नहुँदासम्म कुन आधारमा स्थानीय तहको चुनाव गर्ने भन्ने यकिन नहुने भएकाले छिटो टुंगो लगाउन सरकारसँग माग गरेको थियो। आयोगले समेत चासो दिएपछि सरकारले मन्त्रीको संयोजकत्वमा परिमार्जनका लागि समिति बनाएको हो। प्रतिवेदन परिमार्जन नै गर्न मिल्ने कि नमिल्ने भन्ने विवाद पनि अझै छ। पुन:संरचना आयोगले संविधानअनुसार आफूले निर्धारण गरेको आधारमा प्रतिवेदन हुबहु लागू हुनुपर्ने धारणा राख्दै आएको छ।"
अघि बढ्यो पुनर्निर्माण,"ललितपुर पाटन दरबार तथा विभिन्न मन्दिरका क्षतिग्रस्त कलात्मक बुट्टा भएका काठ मर्मतको काम अघि बढेको छ। काठमाडौं उपत्यका संरक्षण कोषले दरबार स्क्वायरस्थित दुई मणिमण्डप पार्टीसहित चार नारायण र हरिशंकर मन्दिरका कलात्मक बुट्टा भएका काठको मर्मत गरिरहेको छ।कोषले मल्लकालीन सांस्कृतिक सम्पदाको जीर्णोद्धारको काम ८० प्रतिशत सम्पन्न भएको जनाएको छ। कोषका निर्देशक रोहित रञ्जितकारले नयाँ फेर्नुपर्ने काठको काम भइरहेको बताए। मन्दिरमा सबभन्दा जटिल काम काठको हो, उनले भने, नयाँ बुट्टा बनाउनुभन्दा पुरानोमा मिलाउनु गाह्रो हुन्छ।काठ मर्मतको काम भक्तपुरका कालीगढले गरिरहेका छन्। कोषका अनुसार समग्रमा चार नारायण मन्दिरको पुनर्निर्माण १६५३ प्रतिशत सम्पन्न भइसकेको छ। हरिशंकरको १५८९ प्रतिशत, मणिमण्डप पाटी (दक्षिण) को ५८१५, मणिमण्डप पाटी (उत्तर) को ७२, विश्वेश्वरको २५२०, कृष्ण मन्दिरको १०५७ प्रतिशत काम सम्पन्न भइसकेको छ। रञ्जितकारले तलेजु घण्टा र लाखे आगम्छेँको पुनर्निर्माण गर्न दाताको खोजी भइरहेको बताए। उनका अनुसार तीनतले हरिशंकर र छत्र शैलीको चार नारायण, दुवै मणिमण्डप पाटी, विश्वेश्वर, कृष्ण, योग नरेन्द्र मल्लको मूर्ति वरिपरि बार लगाउने काम सम्पन्न भइसकेको छ। यस्तै विश्वेश्वरको खट बाँध्ने, टेको लगाउने र दुवै छानाको झिंगटी र माटो निकाल्ने, चार नारायण र हरिशंकरको जगको उत्खनन सकिएको छ।चार नारायण र हरिशंकरको जगबीचको माटो निकाली इँटाको गारो लगाउने काम भइरहेको जानकारी दिँदै रञ्जितकारले भने, हरिशंकर मन्दिरको ढुंगाको काम पनि भइरहेको छ। मल्लकालीन राजा योग नरेन्द्रको सुर्वण लेपन गरिएको लाइभ साइज सालिक र दुई रानीहरूको मूर्तिसहित ढुंगाको स्तम्भको मर्मत भइसकेको छ। एक महिनाभित्र निर्माण सम्पन्न गर्ने लक्ष्य रहेको कोषले जनाएको छ। चारनारायण पुनर्निर्माण गर्न प्राप्त सहयोग ४ करोड ४७ लाख १७ हजार रुपैयाँमध्ये ८८ लाख ५७ हजार २ सय ९४ रुपैयाँ, हरिशंकरका लागि प्राप्त ५ करोड १८ लाख ४१ हजार ४ सय ७२ मध्ये ९८ लाख ७३ हजार २ सय ९० रुपैयाँ खर्च भइसकेको कोषले जनाएको छ। उत्तरी र दक्षिणी दुई मणिमण्डप पाटीका लागि प्राप्त १ करोड ४१ लाख रुपैयाँमध्ये १ करोड १० लाख २ हजार ५ सय २५ रुपैयाँ, विश्वेश्वरका लागि २ करोड २७ लाख १६ हजार ३ सय १२ मध्ये ६८ लाख ५८ हजार ९ सय ४१, कृष्ण मन्दिरका लागि ७६ लाख ५२ हजार ८ सय ८० मध्ये ९ लाख ६९ हजार २ सय ७२ खर्च भइसकेको छ।योगनरेन्द्र मल्लको मूर्तिका लागि प्राप्त २७ लाख २० हजार मध्ये १ लाख ८३ हजार ८ सय २९, सिंह मूर्ति र ढुंगाको खम्बाका लागि ७ लाख ९० हजार ५ सय मध्ये ८८ हजार ४ सय ८२ रुपैयाँ खर्च भएको कोषले जनाएको छ। लाखे आगम्छेँ र तलेजु घण्टा मर्मतका लागि दाता खोज्ने काम भइरहेको जानकारी रञ्जितकारले दिए।"
होटल भवन निर्माणले घरहरू चर्किए्,"काठमाडौं परिवारको घरमा बास छैन। घर कति बेला भत्कने हो? चर्केको आफ्नो घर अख्तियार दुरुपयोग अनुसन्धान आयोगको टोलीलाई देखाउँदै नक्सालका राम अवतार गोयलले भने, बस्नका लागि फ्ल्याट खोज्दैछौं। २५ वर्षअघि बनाएको घर जगदम्बा हस्पिटालिटी ग्रुपले ठूला उपकरण प्रयोग गरी ट्री हिल्टन होटल भवन निर्माण गर्दा आफ्नो घर चर्केको उनले दाबी गरे। गोयलमात्र होइन उनको जस्तै त्यस वरपरको अन्य व्यक्तिसमेत चर्केको स्थानीयले बताए। निर्माणाधीन ७ वटा घरलाई निकै असर परेको नक्सालका स्थानीय नवीन श्रेष्ठले बताए। स्थानीयवासीले महानगरपालिका, जिल्ला प्रशासन कार्यालयमा उजुरी दिए पनि कतै सुनुवाइ नभएको उनले गुनासो पोखे। स्थानीयको गुनासो आएपछि अख्तियारले काठमाडौं महानगरपालिकाबाट सम्पूर्ण फाइल झिकाएर छानबिन थालेको उनको भनाइ छ। त्यही क्रममा अख्तियारले स्थलगत निरीक्षणसमेत गरेको हो। यो त सारै अन्याय भयो, महानगरपालिकाले तत्काल निर्माण कार्य बन्द गरेर छानवीन गर्नैपर्छ होटल निर्माण स्थलमा भेटिएका अख्तियारका एक अधिकारीले कान्तिपुरसँग भने, विकासका नाममा कसैको विनाश र उठिबास हुन भएन। एक महिनादेखि जगदम्बा ग्रुपले नक्सालस्थित भगवती मन्दिर छेउमा होटल निर्माण कार्य सुरु गरेको छ। काठमाडौं महानगरपालिकाका अनुसार जगदम्बा ग्रुपले करीव ६ रोपनी जग्गामा १३ तल्ले फोर स्टार होटल सञ्चालन गर्न भवन निर्माण गरिरहेको छ। निर्माणका क्रममा नेपाल प्रहरीको केन्द्रीय कार्यालयदेखि नक्साल भगवती मन्दिरसम्मको सडक भास्सिएको छ। बाटो भास्सिँदा त्यसक्षेत्रको आवतजावत पुरै अवरुद्ध भएको छ। प्रशासनको आडमा स्थानीयका समस्यालाई सम्बोधन नै नगरि होटल निर्माण भइरहेको दाबी नवीन श्रेष्ठको आरोप छ। महानगर र जिल्ला प्रशासनमा उजुरी गरिरहेका छौं कतै सुनुवाई भइरहेको छैन उनले प्रश्न गरे, कसले कुरा सुनिदिने?। वरपरका अधिकांश घरहरू चर्केको उनले बताए। यसअघि संसदको सुशासन तथा अनुगमन समितिले पनि महानगरपालिकाले हचुवाको भरमा निर्माण अनुमति दिएको निष्कर्ष निकालेको थियो। सुशासन तथा अनुगमन समितिले समेत छानबिन गरिरहेको छ। समितिले जगदम्बा हस्पिटालिटीले ठूला संरचना निर्माण गर्दा आवश्यक पर्ने वातावरणीय प्रभाव मुल्याङकन लगायत सार्वजनिक सुनुवाइसमेत नगरेको प्रतिवेदन दिएको छ।महानगरकापालिका प्रवक्ता ज्ञानेन्द्रबहादुर कार्कीले सबै प्रक्रिया पुर्याएर महानगरपालिकाले निर्माण स्वीकृति दिएको दाबी गरे। नक्सा, डिजाइन पेस गरेपछि महानगरले स्वीकृति दिएको हो उनले भने, निर्माणका क्रममा के भएको हो? उजुरीको आधारमा महानगरले छानवीन सुरु गरेको छ। तर व्यवस्थापिकाअन्तर्गतको सुशासन समितिले छानबिन थालेको उनले बताए। समितिले जाँचबुझ थालेको छ उनले भने, त्यस कारण अहिले धेरै बोल्न जरुरी छैन।"
महादेव मन्दिरका मूर्ति चोरी,"भक्तपुर सूर्यविनायक नगरपालिका१३, साँगास्थित महादेव मन्दिरमा चोरी भएको छ। कैलाश महादेव मन्दिरको मुख्य प्रवेशद्वारको चाबी फुटाई मन्दिरमा रहेको चाँदीको नागको मूर्ति र नागमाथि लगाएको चाँदीको मुकुट चोरी भएको प्रहरीले जनाएको छ। नागको मूर्ति र मुकुट गरी करिब ४ किलो चाँदी अर्थात् करिब ५ लाख बराबरको चोरी भएको महानगरीय प्रहरी परिसर भक्तपुरका प्रवक्ता डीएसपी कृष्ण प्रसाईंले बताए।"
वनमा आगलागी,काठमाडौं ललितपुरको चिप्लेवन र सिमसार वनमा बिहीबार आगलागी भएको छ। आगलागीको खबर प्राप्त हुनासाथ नियन्त्रणका लागि प्रहरी र नेपाली सेनाको टोली खटिएको थियो। स्थानीयको सहयोगमा आगलागी नियन्त्रणमा लिइएको जनाइएको छ।
औषधि सर्वसुलभ बनाऊ,"उत्पादनको तुलनामा औषधिको बिक्री मूल्य कुन हदसम्म महँगो छ भन्ने कुरा उच्च रक्तचापको औषधिको एउटै उदाहरणबाट प्रस्टिन्छ। रक्तचापको औषधि एम्लोडिपिन ५ मिलिग्रामको एक चक्कीको उत्पादन मूल्य १५ देखि २० पैसा पर्छ जसलाई उपभोक्ताले भने कम्तीमा ५ रुपैयाँमा किन्नुपर्ने बाध्यता छ। यसरी औषधि महँगो हुनुमा उत्पादकले होलसेलर र रिटेलरलाई दिने बोनस रकम पनि एउटा मुख्य कारण हो। स्वदेशमै उत्पादन भएका औषधिको हकमा उत्पादकले होलसेलरलाई औषधिको कमिसन ५ देखि २५ प्रतिशतसम्म र रिटेलरलाई १६ प्रतिशत दिने व्यवस्था भए पनि टेबलमुनि बाट दिने कमिसन दुई सय प्रतिशतभन्दा बढी हुने गरेको छ। र, औषधि महँगो हुनुको एउटा प्रमुख कारण यही टेबलमुनिको कमिसन हो। स्वदेशी कम्पनीबाहेक मुलुकमा बर्सेनि करिब २० अर्बको औषधि र शल्यक्रियासँग सम्बन्धित अन्य सामान गरी ३२ अर्ब हाराहारीको विदेशबाट आयात हुने गरेको तथ्यांक छ। स्वदेशी कम्पनीको होस् वा विदेशबाट आयातित औषधिको हकमा नै किन नहोस्, प्रोत्साहनका नाममा औषधि प्रस्तावित गर्ने डाक्टर र बिक्री गर्ने होलसेलरदेखि रिटेलरसम्मलाई दिइने अफर पनि चर्कै छ। यतिसम्म कि औषधि प्रस्तावित गर्ने डाक्टर, होलसेलर र रिटेलरलाई उत्पादक कम्पनीहरूले सवारी साधन नै उपलब्ध गराउने गरेको तथ्य पनि छिपेको विषय होइन। त्यसमाथि उत्पादक कम्पनीहरूले औषधि प्रस्ताव गर्ने डाक्टरलाई विदेश भ्रमण गराउनेदेखि विभिन्न अवसर र बहानामा महँगो उपहार दिने तथा विशेष समारोहहरूमा पार्टीसमेत प्रायोजन गरिदिने गर्छन्। यसरी लाग्ने सबै खर्चचाहिँ त्यही औषधिको बिक्रीमा जोडिएको हुन्छ जसले पनि औषधिको बिक्री मूल्यलाई ह्वात्तै बढाइदिएको छ। त्यसो त मेडिकल काउन्सिलले डाक्टरहरूका लागि बनाएको आचारसंहितामा औषधि कम्पनी र चिकित्सकको सम्बन्धलाई पारदर्शी बनाउँदै चिकित्सकले शैक्षिक कारणबाहेक विदेश घुम्न वा कुनै सभा, सम्मेलनमा जाँदा औषधि कम्पनीको लगानी नभएको खुलस्त पार्नुपर्ने उल्लेख छ। तर, यो आचारसंहिता डाक्टरहरू स्वयंले कार्यान्वयन गरेका छैनन्। त्यति मात्र होइन, कतिपय डाक्टरहरूले यस्तै प्रलोभनमा परेर अनावश्यक एन्टिबायोटिकलगायत नचाहिने महँगा औषधिसमेत प्रस्तावित गर्ने गर्छन्। यता औषधि बिक्री गर्ने होलसेलरदेखि रिटेलरसम्मलाई धेरै औषधि बिक्री गराएबापत उत्पादन कम्पनीहरूले नयाँनयाँ मोडेलका मोबाइल सेट, फ्रिज, पंखाजस्ता सामानहरू उपहार दिने गर्छन्। औषधि धेरै बिक्री गर्नेहरूलाई रिझाउन प्रयोग गरिने यो तरिकाले पनि औषधि महँगो हुने गरेको छ। औषधि उत्पादन मूल्य र उपभोक्ताले तिर्ने मूल्यमा देखिएको अत्यधिक अन्तरलाई हेर्दा यसको फाइदाचाहिँ बिचौलियाले बढी लिने गरेको प्रस्टै देखिन्छ। यस्तो अवस्थामा औषधि व्यवस्था विभाग मूल्य नियन्त्रणमा संवेदनशील नहुनु दुर्भाग्यपूर्ण अवस्था हो। औषधि ऐनको दफा २६ ले औषधि व्यवस्था विभागलाई मूल्य निर्धारण गर्ने अधिकार दिए पनि यसअनुरूपको दायित्व विभागले निर्वाह गरेको देखिँदैन। त्यसैले औषधिमा देखिएको यो खुलमखुला ठगी नियन्त्रणका लागि स्वास्थ्यमन्त्रीदेखि मन्त्रालयका अधिकारीहरू र औषधि विभागले पहलकदमी लिनै पर्छ। यसका साथै औषधि उत्पादन खर्चको आधारमा उपभोक्ताका लागि समुचित मूल्य निर्धारण गर्नेबारे स्पष्ट कानुन नभएकाले त्यस किसिमको कानुनी प्रावधान ल्याउनसमेत सरकार र संसद्को ध्यानाकृष्ट हुन जरुरी छ। साथै यस्ता कानुनहरूको कार्यान्वयनमा जोड दिन सकेमात्र आम उपभोक्ताका लागि औषधि सर्वसुलभ बनाउन सकिन्छ।"
मधेससँग सोझै संवाद,"कुनै पनि विषयमा जब विवाद तन्किन्छ, समय त्यहीं खेर गइरहेको हुन्छ। निष्कर्ष प्राप्त हुँदैन। प्रत्येक वार्ता यदि बिना निष्कर्ष तन्किरहन्छ भने त्यसमाथि माथापच्ची गरिरहनुको कुनै अर्थ छैन र हुँदैन। त्यस्ता विवादको टुंगो लगाउने काम भविष्यलाई छोडिदिनुपर्छ। अहिले संविधान संशोधनको विषय त्यस्तै भएको छ। संविधानलाई जीवन दिन निर्वाचन चाहिन्छ, तर यसैका कारण निर्वाचन हुने सम्भावना टर्दै गएको देखिएको छ। संशोधनलाई लिएर सिंगै देश विभाजित छ। दलहरू विभाजित छन्। विद्वान, विज्ञहरूमाझ प्रबल मतान्तर छ। दलहरूमध्ये सिंगो एमाले विरोधमा छ। नेपाली कांग्रेस चिरैचिरा छ। माओवादी केन्द्रको मनस्थिति वर्तमान प्रधानमन्त्री र यसका अध्यक्ष पुष्पकमल दाहालका भन्दा भिन्न छैन। उनी कुनै दिशा देखिरहेका छैनन्। हिजो जे बोले उनले, के भन्नु, कति भन्नु विचरा किनभने उनैलाई आज त्यसको सम्झना हुँदैन। संशोधन नगरी निर्वाचनको घोषणा गरौं, दिल्लीको नम्बरबाट तारन्तार अन्तर्राष्ट्रिय कल आउन थाल्छन्। ठिक त्यसै बखत मधेस केन्द्रित दलका सदावहार नेता निर्वाचन बहिष्कार गर्ने, भयंकर विरोध गर्ने सूचना दिन बालुवाटार छिर्छन्। यता संशोधनको प्रस्ताव अघि सारौं, एमाले अध्यक्ष तथा पूर्वप्रधानमन्त्री केपी शर्मा ओली विरोधमा बोलिहाल्छन्। उनले बोल्नासाथै खबरदारी सुरु हुन्छ। राष्ट्रिय झण्डा लिएर मानिस विरोध जुलुसमा निस्कन्छन्। सामाजिक सञ्जालका भित्ताहरू भरिन्छन्। देशको ठूलो कित्ता विरोधमा उठिदिन्छ। राजनीतिको लहरै त्यतै छ। राष्ट्रराष्ट्रियताको सवालमा ओलीका आलोचकहरू पनि उनैतिर एकोहोरिएका छन्, अझ एकोहोरिने सम्भावना बढ्दो छ। अर्थात् संशोधन भन्नमात्र सजिलो छ, किनभने प्रस्तावित संविधान संशोधनको उत्पत्ति राष्ट्रहितमा भएको होइन भन्ने सन्दर्भ स्थापितजस्तै हुनपुगेको छ। भारतले संविधानप्रति असन्तुष्टि व्यक्त गर्न नाकाबन्दी लगाएको र संशोधनका पक्षमा बारम्बार आफ्नो सरोकार व्यक्त गरेका कारण देशमा हो न हो यो भारतकै प्रस्ताव हो भन्ने आमधारणा बनेको छ। संशोधनको औचित्य स्थापित गर्न दाहाल त असमर्थ हुनपुगेका छन् नै, उनलाई समर्थन गरेर सरकारको नेतृत्व गर्न अवसर प्रदान गर्ने कांग्रेस सभापति शेरबहादुर देउवा पनि विगत ६ महिनायता कहिले के कहिले के तर्कशून्य वाचनमात्र गरिरहेका छन्। साँच्चै भन्ने हो भने दाहाल र देउवा दुबै संविधान संशोधन गर्ने सर्तमा सरकार बनाएका कारण संशोधनको गञ्जागोलमा नराम्ररी फस्न पुगेका हुन्। देउवा कांग्रेस सभापति भएयताको उनको समय मधेस केन्द्रित दलका एकैखाले नेताहरूसँग हल्लिँदाहल्लिँदै बितेका छन्। उनले अझै पार्टीको केन्द्रीय कार्यसमितिलाई पूर्णता दिनसकेका छैनन्। विगतमा गिरिजाप्रसाद कोइराला र सुशील कोइरालामाथि दिन नबिराइ उनी जेजस्ता आरोप लगाउँथे, ठिक त्यही व्यवहार उनी आफू पनि गरिरहेका छन्। प्रधानमन्त्री बन्ने पालो पर्खिनुपरेको एकातिर, अर्कातिर उनलाई दाहालले प्रधानमन्त्री छोड्लान्, नछोड्लान् भन्ने मानसिक तनाव पनि त्यतिकै छ। थाहा भएकै कुरा हो, अत्यधिक मानसिक अन्तरद्वन्द्व भइरहँदा मानिस चाहेर पनि सन्तुलित रहन सक्दैन। त्यसैका फलस्वरुप हुनुपर्छ, उनी पनि दाहालजस्तै आज निर्वाचनको घोषणा गर्ने भन्छन्, भोलिपल्टै बोली फेर्न पुग्छन्। संशोधनका कारण दाहाल र देउवाको बढ्दो राजनीतिक दुर्दशाले उनीहरू आफैंलाई कस्तो प्रभाव पार्छ, त्यसको अनुमान यहाँ नगरौं। परिबन्द नै यस्तो पर्न गएको छ कि माथि भनिएझैं उनीहरू चाहेर पनि सन्तुलित रहन सक्दैनन्। तर यसले राजनीतिलाई फेरि अनिश्चयको अवस्थामा फर्किने सम्भावना भने प्रबल हुँदै गएको छ। संशोधन नगरी निर्वाचनमा जाँदा मधेस केन्द्रितका सदावहार आगो हुनेमात्र होइन, दाहाल र देउवा दुबैसँग भारत चिढिन्छ। संशोधनको प्रक्रिया अघि बढाउँ, पारित हुनेनहुने टुंगो छैन। पारितै भए पनि संवैधानिक अडचन छ। प्रदेशसभाले अनुमोदन नगरी सीमा हेरफेर संविधानको अंग बन्नै सक्दैन। जहाँ राजनीति गर्ने हो, त्यहाँको जनमत आफ्ना विपरीत हुनजाँदा के हुन्छ, दाहाललाई सम्झाइरहनु पर्दैन। किनभने उनले साक्षात् दोस्रो संविधानसभा निर्वाचनमा त्यसको परिणाम भोगिसकेका छन्। कीर्तिपुरमा उनी तेस्रो भएर हारे। सिरहामा हार्दाहार्दै झिनो मतले जितेका हुन्। निर्वाचन, निर्वाचन भने पनि सम्पन्न गराउने वातावरण बनाउन त्यतिकै उकालो छ। वातावरण बनाउने क्षमता दाहाल र देउवा दुबैमा देखिएन, त्यसैले छैन भन्नुपर्ने भएको छ। कतिपय निर्वाचन सम्बन्धी विधेयकहरू अलपत्र राखेर संसदै स्थगित गरिएको छ। फेरि माथि भनिएझैं उनीहरू यस्तो परिबन्दमा छन् कि चाहेर पनि निर्णय गर्न सक्दैनन्। अझ प्रस्ट हुनुपर्दा दाहालदेउवा गठबन्धन निर्माणमा सहयोग गर्नाका पछाडि संविधानप्रति असन्तुष्ट रहेको भारतीय संस्थापनका आफ्ना रणनीतिक प्राथमिकता र अभीष्ट थिए, ती यथावत छन्। संविधानमा व्यापक संशोधन अथवा पुनर्लेखन नभई उसका प्राथमिकता पुरा र अभीष्ट सिद्ध हुँदैनन्। हो, मधेस केन्द्रित भनिने दलका सदावहार नेताहरूको आफ्नै राजनीतिक सुरक्षाको प्रश्न छ। त्यसैकारण उनीहरू त्यही परिबन्दलाई आफ्नो हितमा प्रयोग गर्न सक्रिय छन्। तर प्रयोग गर्नेलाई के थाहा भइरहेको हुँदैन भने उसले होइन, वास्तवमा उसलाई प्रयोग गरिएको हुन्छ। नौ महिना प्रधानमन्त्री बनेर कुनै चमत्कार हुँदैन, मधेस केन्द्रित सदावहार नेतालाई सन्तुष्ट पार्न सकिंँदैन भन्ने दाहाललाई थाहा थिएन भन्न सकिँदैन। त्यस्तै एमालेको साथ नभई संशोधन हुनसक्दैन भन्ने सबैलाई थाहा भएको यथार्थ उनलाई थाहा नहुने कुरै भएन। हुन त उनको वर्तमान नियति उनले प्रधानमन्त्री पदको सपथ नलिँदै भनिएको हो। तर नौ महिनाकै लागि प्रधानमन्त्री बन्न उनी किन उत्सुक भए? यसको उत्तर हो, उनको प्रमुख चासो आफ्नो सुरक्षा हो, विशेष गरेर युद्धकालीन अपराधमा आफू तानिन्छु भन्ने डर। प्रधानमन्त्रीका रूपमा उनी डरबाट लुक्न चाहन्थे, तर दुर्भाग्यवश, उनलाई अझै डरको कुनै समाधान प्राप्त भएको छैन। उनको डर ज्युँकात्युँ छ। देउवालाई अर्कातिर हतार छ। कहिले नौ महिना पुग्छ, त्यसैको प्रतीक्षा छ। स्वार्थ आआफ्नै छन्। यी निजी स्वार्थका सामु संविधानले निर्धारित गरेको म्याद उनीहरूलाई घाँडो भएको छ। विवाद तन्किन सक्छ र तन्काउन पनि सकिन्छ, तर समय तन्किँदैन। कुनैकुनै विवाद तन्केकातन्केकै जान्छन्। अहिलेको हकमा त्यस्तै हो, संशोधन प्रस्ताव। संविधानले निर्वाचनद्वारा जीवन्तता प्राप्त नगरेसम्म मधेस केन्द्रित दलहरूको चित्त बुझाउने उपाय छैन। किनभने उनीहरूका माग सम्बोधन गर्ने प्राधिकार वर्तमान रूपान्तरित संसद्लाई छँदै छैन। फेरि येनकेन प्रकारण जोडजाड पारेर संशोधन गर्न दुई तिहाइ पुर्याए पनि एमाले डल्लै विरोधमा उपस्थित हुनेमात्र होइन, माहोल कस्तो छ भने मुलुकको अधिकांश हिस्सा विरोधमा उत्रिन सक्छ। फलस्वरुप वर्तमान सत्ताधारीहरू त्यसमा पनि विशेष गरेर कांग्रेसको जनाधारमै पहिरो जानेमात्र होइन, देशमा राजनीतिक र संवैधानिक शून्यताको अवस्था उत्पन्न हुनसक्छ। त्यस्तै होस् भन्ने मनोकामना हुनेहरूलाई ठिकै होला। परन्तु यसबाट सत्ताको लिप्सा भएका अवाञ्छित तत्त्वहरूलाई अग्रपंक्तिमा आउने अवसर मिल्न सक्छ। किनभने यस रीतले तीन तह त परै, कुनै पनि तहको निर्वाचन हुनसक्दैन। निर्वाचन नहुँदा, भनिरहनै पर्दैन, ७ माघ २०७४ आफ्नै समयमा आउँछ र बित्छ। तर ७ माघ बित्दा एक्लै बित्दैन, संविधानलाई सँगै लिएर बित्छ। सुरुका हरफमा भनिए जस्तै संशोधनका विवादमा अल्झिरहनु भनेको समय खेर फाल्नु मात्र हो। तत्काल यसलाई टुंगोमा पुर्याउन सकिँदैन। बरु राष्ट्रिय आकार भएका प्रमुख दलहरूले यतिखेर मधेस केन्द्रित दलहरू होइन, मधेससँग सोझै संवाद गर्नु सार्थक हुनेछ। त्यहाँका आवश्यकता र आकांक्षा सोझै सुन्नु र आफैं सम्बोधन गर्न तत्पर हुने हो भने परिस्थितिमा बदलाव आउन सक्छ। त्यही बदलावको परिवेशमा देशभर पालैपालो अथवा एकैसाथ तीन तहकै निर्वाचन हुनसक्छ। मधेस केन्द्रित दलका अभिजात र सदावहार नेताहरूसँग जतिपटक बसे पनि उनीहरू संशोधन, त्यो पनि उनीहरूले चाहे अनुसारकै, भन्न छोड्दैनन्। विवाद यथावत रहन्छ, फलस्वरुप समाधान निस्कँदैन। जहाँसम्म भारतको सरोकारको विषय छ, अहिलेलाई यति भनौं भारतीय मनोभाव राम्ररी बुझेर, नेपालको सरोकार र भारतसँग सम्बन्ध उनीहरूको भाषामा बुझाउने आत्मीय संवादबाट तत्काललाई सल्टिन सक्छ।यति हुँदाहुँदै पनि सबैभन्दा प्रमुख, माथि भनिएझैं राष्ट्रिय अनुहार र व्यक्तित्व भएका दलहरूको मधेससँग सिधा सम्वाद आवश्यक छ। मधेस भनेको मधेस केन्द्रित दलका प्रमुख होइनन्, मधेसमा निवास गर्ने जनता हुन्, प्रमुख दलहरू जनतासँग जोडिनुपर्छ।"
तुइन त्रास,"स्थानीय विकास मन्त्रीले जिल्लामा होइन, आफ्नो चुनावी क्षेत्रमा दर्जनौं योजना पारेको पढ्न पाइन्छ। आज यही मुलुकको अर्को विकट भूगोल सामान्य दैनिकीमा सहज मध्यमस्तरीय पुलको अभावमा जीर्ण तुइनमा जीवन नै जोखिममा राखेर बच्चा, चौपाया तथा सामानसहित कठिन तवरले वारपार गरिरहनुपरेको कारुणिक विवशता छ। तस्बिर हेर्दा नै मन त्रसित हुने या कुनै एक्सन फिल्मको डेन्जर सिनजस्तो लाग्ने भोगाइमा त्यहाँका जनता अभ्यस्त हुनुपरेको छ। त्यही क्षेत्रमा जन्मेर पञ्चायत कालमा मात्र नभएर बहुदल कालमा पनि पटकपटक साहित्यिक मनका लोकेन्द्रबहादुर चन्द यो देशको कार्यकारी प्रधानमन्त्री पदमा पुगे। लौ उनको ध्यान गएन, तिनै पञ्चायत विरुद्ध लामो संघर्ष गरेर जेलनेल खाएका उतैका शेरबहादुर देउवा पनि बहुदलपछि तीनपटक प्रधानमन्त्री भएर ती क्षेत्रमा गर्व गर्नलायक ३ वटा काम गरेको कहिल्यै पढ्न पाइएन। अहिलेको कथित गणतन्त्र या लोकतन्त्रमा स्टयान्डबाइ प्रधानमन्त्री भएका छन्। तर उनका प्राथमिकता सिंहदरबारको कुर्सी कता फर्कायो भने फेरि फर्किएर आउन पाइएला भन्नेमै सीमित देखियो। एउटा आईजीपी आफ्नै क्षेत्रका होस् भनेर लबिङ गर्ने माननीयहरूलाई मेरो प्रश्न यस्ता सामान्य विकासमा पनि पहल नगरेको देख्दा अलिकता लज्जाबोध या हीनताबोध हुँदैन? श्रीकृष्ण राजवंशीसिन्धुली"
बैंकिङ तरलताले बढाएको जोखिम,"लगानीकर्ताले भविष्यमा अर्थतन्त्र उतारतर्फ जान्छ भन्ने अनुमानको आधारमा लगानी गर्छन्। त्यस्तो स्थितिमा पुँजीको माग बढ्छ, उद्यमीहरू लगानीमा आकर्षित हुन्छन्। लगानी ज्यादै बढी भएपछि बैंकको व्याजदर पनि बढ्छ। लगानीमा कम नाफा हुँदाहुँदै पनि भविष्यमा सम्पत्तिको मूल्य बढ्ने अनुमानमा लगानी बढाउने निर्णयमा वित्तीय संस्था पुग्छन्। लगानी पनि कतिपय बेलामा धितो मूल्याङ्कनका आधारमा गरिँदैन र निक्षेपको शतप्रतिशत समेत लगानी गर्न बैंकहरू उद्यत देखिन्छन्। यसरी अन्धाधुन्द लगानी गरेपछि बजारमा मन्दी आउँछ। सन् २००८ ताका अमेरिकामा आएको आर्थिक संकटको सुरुवात आजको हाम्रो मुलुकमा भएको अवस्था जस्तैबाट सुरु भएको थियो। अमेरिकामा बैंक, वित्तीय संस्थाहरू घरजग्गाको मूल्य कहिल्यै घट्न नसक्ने निष्कर्ष निकाल्दै जथाभावी लगानी गर्न पुगे। त्यो निष्कर्ष पनि सही नै थियो। किनभने घरजग्गाको मूल्य अमेरिकामा त्यसबेलासम्म घटेको इतिहास नै थिएन। अमेरिककामा ९० को दशकयता प्रत्येक वर्ष ५ देखि १० प्रतिशतले घरजग्गाको मूल्य बढेको थियो। यही विश्वासका आधारमा बैंकहरूले व्यापारिक भवन र जग्गाजमिनमा लगानी गरे। तर घर, जग्गा बिक्री भएनन्। कारोबार सोचेअनुसार हुन नसक्दा लगानी फिर्ता भएन। ऋणीले ऋण तिर्न सकेनन्। परिणाम बैंक तथा वित्तीय संस्थामा नगदको ठूलो अभाव भई नयाँ कर्जा प्रवाह हुन छोड्यो। यस्तो अवस्थामा बैंक, वित्तीय संस्था, विमा, अन्य कम्पनीहरूको समेत सेयर मूल्य घट्न थाल्यो। घाटा हुने भयले कसैले पनि नयाँ लगानी गर्न तत्पर भएनन्। अर्थतन्त्र मन्दीबाट गुज्रिन थाल्यो। कर्मचारी कटौती हुनथाल्यो, कम्पनीको सेयर कारोबार गरेर अर्बपति हुनेहरू टाट पल्टिए। त्यसको प्रभाव अमेरिका बाहिरसमेत पर्यो। यही कारणले विश्वमा आर्थिक संकटसमेत आयो। यो समस्याबाट उम्किन सरकारले ठूलो मात्रामा बैंकको सेयरमा लगानी गर्यो। सरकार वित्तीय संस्थाहरूको राष्ट्रियकरण गर्नसमेत बाध्य भए। घर, जग्गामा गरेको लगानी प्राय: अनुत्पादक र बढी जोखिममूलक हुन्छ। यसलाई सब प्राइम मोर्टगेज लोन अर्थात कमसल घरजग्गा ऋण (दुई नम्बरी घरजग्गा सापटी) वा लगानी हो, जुन अस्वाभाविक प्रकृतिको हुने गर्छ। यस्तो खालको ऋण दुनियाँमा अस्तित्वमा भए पनि अमेरिकामा भने सन् ९० को दशकदेखि व्यवहारमा आएको थियो। यो कर्जा चार प्रकारका हुन्छन्। पहिलो विभिन्न विषयमा क्रेडिटको रूपमा लगानी गर्ने, दोस्रो धितोमा लगानी गर्ने, तेस्रो अटो ऋण र चौथो क्रेडिट कार्ड हुन्। यो समूहमा रहेका ऋणीहरूको आयस्तर कमजोर हुन्छ। लगानीको अनुभव हुँदैन। बैंकिङ कारोबारको र व्यापार व्यवसायको लामो इतिहास हुँदैन। त्यसैले बैंकहरूले यो समूहमा लगानी गर्दा अन्य चलनचल्तीको व्याजदरभन्दा बढी लिने गर्छ। वित्तीय संस्थालाई पनि जोखिम हुन्छ, किनभने ऋण डुब्ने सम्भावना रहन्छ। सिद्धान्तत: लगानी स्वाभाविक भए त्यस्तो कुनै मन्दीको सामना गर्नु पर्दर्ैन्थ्यो। धितोका आधारमा, आयस्तरका आधारमा, प्रतिष्ठाको आधारमा ऋण पाउनु स्वाभाविक छ। तर आयस्तर नभएका हैसियत र साख नभएकाले ऋण पाउने कुरा स्वाभाविक मात्र हैन, त्यो व्यापार व्यवसायको मान्यता विपरीत विषय हो। किनभने व्यापार व्यवसाय नाफाका लागि गरिन्छ। तर यो विषयमा सिधै घाटाको व्यापार गरेको देखिन्छ। यो घाटाको व्यापार भविष्यमा ठूलो लाभ लिने आकांक्षाका साथमा भएको थियो। लगानीमा पूर्ण भरोसा गर्नसक्ने अवस्थामा लगानीकर्तालाई थोरै व्याज उपलब्ध भए पनि त्यो दिगो हुन्छ। तर साख नभएका र कमसल धितोमा ऋण दिनुपर्दा त्यस्तो ऋणको सस्तो र चलनचल्तीको व्याजदरभन्दा बढी व्याजदर हुने गर्छ। कमसल आय भएका वा साख नभएका व्यक्तिहरूलाई उच्च व्याजदरमा घरजग्गा खरिद गर्न प्रदान गरिने ऋणलाई सब प्राइम मोर्टगेज लोन (कमसल घरजग्गा ऋण) भनिन्छ। यस्तो अवस्थामा घरजग्गा खरिद गर्नेको सङ्ख्या ह्वात्तै बढेर गयो। बैंकहरूले पनि यो अवसरलाई छोपी आफ्नो क्षमता र आवश्यकताभन्दा ज्यादै बढी यस्तो कर्जामा लगानी गरे। हुँदाहुँदा यस्तो कर्जा तिर्न सक्ने अवस्था आएन। यो कर्जा खराब कर्जाको अवस्थामा रह्यो। लगानीदाताले ऋण तिर्न नसकेपछि लगानीकर्ता बैंकहरूले आफ्नो लगानी डुब्न नदिन घरजग्गा आफै सकार्नुको विकल्प रहेन। ऋण तिर्न नसकेपछि ऋणीहरू टाट पल्टिए। यस्तो अवस्थामा घरजग्गाको मूल्य यसरी ओरालो लाग्यो कि त्यो कसैले अनुमानसमेत गरेका थिएनन्। असल ऋण दिँदाभन्दा कमसल ऋण र लगानीले बैंकलाई नाफा हुने भएकाले यसैमा लगानी बढ्न थाल्यो। पुँजी यसै क्षेत्रमा केन्द्रित हुनथाल्यो। यदि मुलुकमा अहिले देखिएको भनिएको तरलताको अभाव साँच्चै भएकै हो भने त्यसले आर्थिक क्षेत्रका अन्य आयामहरूमा प्रभाव पार्न सक्छ। किनभने सस्तो व्याजदरमा कर्जा लिने ऋणीले बढ्दो व्याजदर अनुसार कर्जाको किस्ता तिर्न सक्दैन। विस्तारै यो कर्जा खराब कर्जामा परिणत हुनपुग्छ। कर्जा लिई सुरु गरिएका विकास परियोजनाहरूमा थप लगानी प्रवाह हुन नसकेपछि काम अवरुद्ध हुनपुग्छ। हुँदै जाँदा रोजगारी सिर्जना, उत्पादनमा कमी, विकास निर्माण सुरुवात नहुने, भएका सम्पन्न हुन नसक्ने र समग्रमा समष्ट्रिगत अर्थतन्त्रमा समेत असर पर्छ। व्यापार र वाणिज्यका क्षेत्रमा मन्दी आउँछ। उत्पादन लागत बढ्छ। परिस्थिति बिगिँ्रदै जाँदा मुलुकमा आर्थिक सङ्कट नआउला भन्न सकिन्न। अझ वित्तीय घाटाका कारण अनुदानमा व्यापक कटौती, सामाजिक क्षेत्रको खर्चमा कटौती गर्नुपर्ने, करको दर वृद्धि गर्नुपर्ने अवस्था पनि नआउला भन्न सकिन्न। किनभने सरकारी विकास खर्च रातारात गरी बजारमा तरलता बढाउन सकिँदैन। विप्रेसनमा आएको कमीलाई पनि तत्कालै टार्न सकिन्न। बजारमा नगद नै नभएपछि निक्षेपमा जतिसुकै व्याजदरको घोषणा गरे पनि त्यो काम लाग्दैन। कर्जाग्राहीले सोचेभन्दा बढी नै व्याजदरमा पनि कर्जा प्राप्त गर्न कठिनाइ हुनेछ। त्यसैले तरलता अभावको अवस्थालाई व्याजदर बढाउँदैमा सम्बोधन हुँदैन। मर्जरको विकल्पले पनि प्रभावकारी काम गरेको देखिएन। बैंकहरू पुँजी बढाउन लागेका कारणले कर्जामा ज्यादै दबाब पर्यो। अर्थ व्यवस्थालाई ठिक दिशामा लान केन्द्रीय बैंकको भूमिका महत्त्वपूर्ण हुन्छ। केन्द्रीय बैंकले व्याज निर्धारण, लगानी नीतिगत मार्गनिर्देशन, सार्वजनिक ऋण उठाउने, ऋणको दर घटाउने, बढाउनेगरी बजारलाई नियमन गरेको हुन्छ। केन्द्रीय बैंकले बैंकहरूलाई संरक्षण पनि गर्छ। यस्तो अवस्थामा बैंकहरू आफ्नो औकातभन्दा बढी मात्रामा लगानी गर्न आकर्षित हुन्छन्। केन्द्रीय बैंकले कतिपय बेलामा आफू जमानी बसी बढी लगानी गर्नमा थप प्रोत्साहन गर्छन्। आवश्यकता परेको बेला पुँजीको जोहोसमेत केन्द्रीय बैंकले गरिदिने कारणले बैंकहरू ज्यादै हौसिएर लगानी गर्छन्। यस्तो स्थितिमा लगानी सधैं प्रतिस्पर्धी नहुन पनि सक्छ। प्रतिस्पर्धा कम भएका क्षेत्रहरूमा पनि बैंकहरू लगानी गर्न पुग्छन्। यस्तो अवस्थामा लगानीले उच्च मुनाफा त के साँवासमेत उठ्न सक्ने अवस्था रहन्न। बैंकहरूसँग मौज्जातमा कमी आउँछ। लगानी खराब ऋणमा परिणत हुन्छ। परिणाम बैंकहरू टाट उल्टिन थाल्छन्। अर्थतन्त्र डामाडोल हुनपुग्छ। यस्तो अवस्थामा सरकारी हस्तक्षेप अपरिहार्य हुन्छ। कतिपय बेला सरकारी हस्तक्षेप प्रभावकारी र उत्पादकमूलक हुन्छ भने अन्य कतिपय बेलामा प्रत्युत्पादक। तर यो कुरा प्राय: बजारले निर्धारण गर्ने गर्छ। अमेरिकाले संकट पर्दा सरकारी हस्तक्षेपमार्फत आफ्नो अर्थतन्त्रलाई बचाएको थियो। अमेरिकाले ७ सय विलियन अमेरिकी डरलको वित्तीय राहत प्याकेज ल्याई वित्तीय संस्थाहरूलाई वेल आउट गरेको थियो। त्यो अवस्था हाम्रो अर्थ व्यवस्थाले भोग्नु नपरोस्। बेलैमा सचेत होऔं। दंगाल युवा तथा साना व्यवसायी स्वरोजगार कोषका कार्यकारी उपाध्यक्ष हुन्।"
देवानी संहिता सुुधारको खाँचो,"देवानी संहिता दफा ७४ (१) हाडनाता र जबर्जस्ती करणी बाहेकको अवस्थामा कुनै पनि पुरुषको शारीरिक सम्पर्कबाट महिलाले शिशु जन्माएको प्रमाणित भएमा त्यस्ता महिलापुरुषबीच स्वत: विवाह भएको मानिने छ भनिएको छ। तर फौजदारी संहिता दफा १७३ मा बहुविवाह गर्न नपाइने व्यवस्था छ। तसर्थ यी दुई संहितामा भएको व्याख्यालाई एकै अर्थ लाग्नेगरी परिभाषित गर्नु आवश्यक देखिन्छ। दफा ९४ (ख) पत्नीले पतिलाई खानलाउन नदिएमा वा घरबाट निकाला गरिदिएमा पतिले सम्बन्धविच्छेद गर्नसक्ने व्यवस्था गरेको छ। हाम्रो जस्तो सामाजिक, सांस्कृतिक मूल्यमान्यता रहेको पितृसत्तात्मक समाजमा पत्नीले पतिलाई खानलाउन नदिएर घरबाट निकाला गर्ने सम्भावनाको कल्पनासमेत गर्न नसकिने हुँदा यही दफामा टेकेर केही गलत सोच भएका पुरुषले श्रीमतीमाथि अन्याय गर्नसक्ने सम्भावना रहेकाले यो दफा हटाउनु उपयुक्त देखिन्छ। दफा १२४ मातृक तथा पैतृक अख्तियारी सम्बन्धी व्यवस्था अन्तर्गत नाबालकले आमाबाबुले दिएको आज्ञा, आदेश वा निर्देशन पालना गर्नु पर्नेछ भनिएको छ। जुन व्यवस्था बालबालिका सम्बन्धी ऐन २०४८ तथा अन्तर्राष्ट्रिय बालअधिकार अभिसन्धि विरुद्ध भएकाले सच्याउनुपर्ने हुन्छ। दफा २१६ (२) (३) बाबुआमाले छोराछोरीलाई आफ्नो आर्थिक हैसियतअनुसार उचित शिक्षादीक्षा, लालनपालनको व्यवस्था गर्नुपर्ने तथा पुरा गर्नुपर्ने दायित्व भएका व्यक्तिले दायित्व पुरा नगरे अंशियारले अंश लिई भिन्न बस्न पाउने व्यवस्था गरे पनि अंश लिने छोराछोरी वा अंशियारले अंश दिने दायित्व भएका बाबुआमा वा अन्य व्यक्तिलाई भने कुनै कतव्र्य पुरा गर्नुपर्ने प्रस्ट व्यवस्था छैन। अंश लिएर पनि बाबुआमा वा अंश दिने व्यक्तिलाई हेरचार नगरे त्यो पाएको अंश फिर्ता गर्ने या दण्डित गर्ने प्रस्ट व्यवस्था थप गर्नु उचित हुन्छ। दफा २६२ मा स्याहारसुसार गर्नेले अपुताली पाउने व्यवस्था गरेको छ। अपुताली प्राप्तिको आधार जीवित छउन्जेल पालनपोषन, मृत्युपश्चात दाहसंस्कार, काजकिरिया गर्दा लागेको खर्च कटाई बाँकी रहेको अपुताली पाल्ने व्यक्तिको हुन्छ। तर पालनपोषण र मृत्युपछि काजकिरिया कसले गर्यो भन्ने प्रमाणित गर्ने त्यस्तो केही ठोस आधार हुँदैन। काजकिरिया सामान्यतया: सबै दाजुभाइ बसेर गर्ने चलन रहेको छ। दुवै पक्षको साक्षीले आफ्नो पक्षको हितमा नै कुरा गर्छन्। तसर्थ स्याहारसुसारको प्रस्ट परिभाषा गर्नु उचित हुन्छ। २० वर्षदेखि बेपत्ता बाबुको नाममा रहेको अपुताली जग्गा नामसारीको विवादमा भर्खरै जिल्ला अदालत काठमाडौंले बाबु मरेको नदेखिएको, काजकिरियासमेत यसैले गरेको भन्ने प्रमाणित नभएको हुँदा वादीप्रतिवादी दुवैले जग्गा नामसारी गर्न नपाउने फैसला गरेको छ। कुनै पनि व्यक्ति बेपत्ता भएको १२ वर्षसम्म पनि सम्पर्कमा नआए काजकिरिया गर्ने कानुनी व्यवस्था छ। काजकिरिया सकेपछि हकवालाहरूले सम्पत्ति बन्डा गर्न सक्छन्। सम्पत्ति बन्डापछि बेपत्ता भएको व्यक्ति फिर्ता आएको अवस्थामा के गर्ने? यस विषयमा कानुन बोलेको छैन। प्रस्ट कानुनी व्यवस्था हुनुपर्ने तथा बेपत्ताको काजकिरिया गर्ने समय १२ वर्षबाट बढाउनु आवश्यक छ। साथै यो संहिताले आधुनिकतासंँगै वर्तमान नेपाली समाजमा भित्रिएको लिभ इन टुगेदर (विवाह नै नगरी सँंगै बस्ने चलन) लाई समेट्नसकेको छैन। यसले हाम्रो समाजलाई तीव्र रूपमा आक्रमण गरिरहेको छ। परिमाण यसले धेरै समस्या निम्त्याइरहेको मात्र नभई भविष्यमा निम्त्याइरहने निश्चितप्राय: छ। सामान्यतया रोजगारी या अध्ययनको सिलसिलामा विदेशिएका नेपाली, आधुनिक बौद्धिक वर्ग तथा युवायुवतीहरू (जो घरपरिवारबाट टाढा रहेका छन्) ले यो सम्बन्धलाई प्रयोगमा ल्याइरहेका छन्। जब गाउँघरबाट पढ्न वा रोजगारीको लागि युवायुवती सहर पस्छन्, त्यसबेला एक्लो व्यक्तिले कोठा पाउन गाह्रो हुने या पाए पनि आर्थिक हिसाबले कठिन हुने भएकाले संँगसँंगै मिलेर बसे सहज हुने भ्रममा परी ख्यालठट्टामै निर्णय गरेको देखिन्छ। केही बौद्धिक वर्ग भने योजना बनाएरै एकअर्कोको स्वतन्त्रतामाथि हस्तक्षेप नगर्ने, चाहेका बेला अलग पनि हुनसक्ने समझदारीसाथ सँंगै बसे पनि समयको गतिसंँगै मानवीय स्वभावका कारण एकअर्काको हस्तक्षेप बढ्दै जाँदा त्यो सम्बन्ध यति अप्ठ्यारो मोडमा पुग्छ, जस्तो कसैको गर्भ रहन्छ, तर केटाले स्वीकार गर्दैन। बिहे नै गर्छु भनी झुक्याउने तर अर्कोसंँग बिहे गर्ने। गर्भ रहेपछि केटाको मृत्यु भएमा केटी तथा बच्चाको बिचल्ली हुने। चतुर केटाकेटीहरूले प्रभावमा पारेर सम्बन्धमा रहने, आर्थिक लाभ लिने, शारीरिक शोषण गर्ने र अन्त्यमा विभिन्न बहानामा छाडिदिने। यो सम्बन्धमा रहेका धेरैजसो केटाले अर्कोतिर पनि प्रेम सम्बन्ध बनाउने तर पार्टनरलाई भने बन्देज गर्ने। अधिकांश अवस्थामा अस्थायी साधन भने केटीले नै प्रयोग गर्नुपर्ने मात्र नभई धेरैपल्ट गर्भपतन पनि गर्नुपर्ने बाध्यता। सबै कुरा घरपरिवार, समाजबाट गुपचुप रहने भएकाले मानसिक तनाव, आर्थिक संकट, डिप्रेसनको सिकार हुने, स्वास्थ्य कमजोर हुनुका साथै बीचैमा पढाइ छाड्न बाध्य हुने र कतिले यो अवस्थामा आत्महत्या समेत गरेको भेटिन्छ। केटाको अर्को केटीसंँग प्रेम सम्बन्ध रहेपछि पहिलो पार्टनरले बिहेका लागि दबाब दिने भएकाले त्यो झञ्झटबाट मुक्ति पाउन पहिलो प्रेमिकाको हत्या गर्ने गरेको पनि पाइन्छ। यसको उदाहरण २०६८ चैत १० कुपन्डोलमा पहिलो सम्बन्धकी प्रेमिकालाई प्रेमी सौगात ढकालले गरेको हत्यालाई लिन सकिन्छ। जिन्दगीलाई पश्चिमा समाजले झैं स्वतन्त्र ढंगले उपभोग गर्ने चाहना राखेका यी युवा अहिले सर्वस्वसहित जन्मकैदको सजाय भोगिरहेका छन्। यो सम्बन्धमा रहेका अधिकांश युवायुवती तथा बौद्धिकहरूसमेत यो सम्बन्धबाट उत्पन्न असमझदारीको दलदलमा फँसेर कष्टकर र पीडादायी जिन्दगीबाट मुक्ति पाउन वा न्याय खोज्न प्रहरी प्रशासन या अदालतको ढोका चहार्न बाध्य छन्। अफ्सोच यस्तो सम्बन्धबाट उब्जेको समस्या समाधानका लागि हामीसँंग कुनै कानुन छैन। नत कसैले चाहेर नै यो खाले सम्बन्धलाई रोक्न सक्ने अवस्था छ। तसर्थ लिभ इन टुगेदरबाट उत्पन्न समस्या सम्बोधन गर्न कानुन बन्नैपर्ने अवस्था सिर्जना भएको छ।हाम्रो जस्तो सामाजिक, आर्थिक, परम्परागत मूल्यमान्यता भएको समाजमा यो नयाँ मुद्दालाई समयसान्दर्भिक परिभाषितसमेत गर्नुपर्ने आवश्यकता तथा कस्तोकस्तो अवस्था र उमेरका महिलापुरुष यो सम्बन्धमा रहन सक्ने? आधिकारिक निकायमा जानकारी गराउनुपर्ने या नपर्ने? बच्चा जन्मिएको अवस्थामा उनीहरूको सम्बन्ध के हुने? अंश, वंश र अपुताली आदिमा दाबी गर्न मिल्ने कि नमिल्ने? उनीहरू बीचको दायित्व र कतव्र्य के कस्तो हुनुपर्ने? एकै समयमा धेरैसंँग सम्बन्धमा रहन पाउने कि नपाउने? जस्ता यावत कुरा प्रस्ट हुनुपर्ने भएकोले विद्यायिकाले यो विषयलाई गम्भीर रूपमा लिएर देवानी संहिताको पारिवारिक कानुन अन्तर्गत छुट्टै परिच्छेदमा समेट्नु जरुरी छ। साथै यो संहिताले नदेखेको अर्को महत्त्वपूर्ण पक्ष भाडाको कोख (सरोगेसी) समेत हाम्रो सामाजिक मूल्यमान्यता प्रतिकूल प्रयोगमा रहेकाले सामाजिक संरचनामा प्रत्यक्ष प्रभाव पार्ने अवस्था सिर्जना भएको छ। यस विरुद्ध रिट परी सर्वोच्च अदालतबाट कानुन बनाउन निर्देशनात्मक आदेश जारी भैसकेका कारण सरोगेसी समस्यालाई समेत यो संहितामा छुट्टै परिच्छेदमार्फत समेट्नु उपयुक्त छ।"
एसिड आक्रमण किन हुन्छ?,"छापामा पढिएको विवाह गर्न नमान्दा प्रेमीद्वारा प्रेमिकामाथि एसिड प्रहार समाचार अनि ती किशोरीको उपचार क्रममा मृत्यु हुनपुगेको घटना पढ्दै गर्दा करिब दुई वर्ष अघिको यस्तै प्रकृतिको घटना सम्झनामा आयो। मध्य राजधानीमै ट्युसन पढ्न गएका दुई किशोरीमाथि सबेरै एसिड आक्रमण भएको थियो, त्यो बेला। यस किसिमका अमानवीय एवं आपराधिक प्रवृत्तिसँग सम्बन्धित घटनाबारे अनेक कोणबाट आइरहेका समाचार टिप्पणीलिखोटहरूले मलाई केही तथ्य उजागर गर्ने हौसला प्रदान गरेको छ। एसिड आक्रमण विश्वव्यापी रूपमा नै विद्यमान रहेको तथ्यांकहरूले दर्शाएका छन्। वर्षेनि करिब १५०० जना यसको सिकार हुने गरेको पाइन्छ। तीमध्ये ८० प्रतिशत महिला अनि ४० प्रतिशत १८ वर्षमुनिका भएको आँकडामाथि विचार गर्दा यसले सामाजिक रूपमा कमजोरलाई नै निसाना बनाउने गरेको छर्लङ्गै हुन्छ।ऐतिहासिक पक्षलाई केलाउँदा सन् १८७९ मा युरोपेली मुलुक फ्रान्समा पुरुषको ध्यानाकृष्ट गर्न महिलाले एकअर्का विरुद्ध आक्रमण गर्ने हतियारको रूपमा प्रयोग गरिने गरेको एसिड १९६० को दशकयता बंगलादेश, भारतजस्ता दक्षिण एसियाली मुलुकहरूमा महिला हिंसाको निकृष्ट नमुनाको रूपमा देखापरेका छन्।विश्वस्तरीय अध्ययनहरूले एसिड आतंकले ग्रस्त मुलुकहरूमा बंगलादेशलाई पहिलो स्थानमा रहेको देखाएको छ भने भारत र कम्बोडिया दोस्रो अनि तेस्रो नम्बरमा आउँछन्। दक्षिण एसियाली अनि मध्यपूर्वी देशहरूमा सामाजिक अधिकार र आर्थिक पहुँचको दृष्टिकोणले महिलाहरू पछि पर्ने र गार्हस्थ हिंसाको सिकार बन्ने गरेको जगजाहेरै छ। यस्तो अवस्थामा महिलामाथि हुने गरेको यातनाको हतियारको रूपमा एसिड नै प्रयोग भएको देखिन्छ। वैवाहिक या प्रेम प्रस्ताव अथवा जबर्जस्ती यौन सम्बन्ध राख्न अस्वीकार गर्दा, दाइजोको मामिला वा अन्य सामान्य झगडा आदिमा पनि पुरुष पक्षले महिलाको अनुहारै बिगार्ने घृणित उद्देश्यसाथ एसिड प्रहार गरेको देखिन्छ। त्यस्तै अफगानिस्तान, पाकिस्तान, इरानजस्ता इस्लाम बहुल मुलुकहरूमा धार्मिक नीतिनियमको विपक्षमा जाने जोकोहीलाई यसको सिकार बनाउन सकिने देखिएको छ, जस्तै महिलाले स्कुल जाँदा बुर्का नलगाउँदा। अफ्रिकी एवं दक्षिण अमेरिकी मुलुकहरूमा समेत महिलामाथि एसिड खन्याएर पुरुषहरूले लैंगिक असहिष्णुताको चरम दृष्टान्त देखाएको पाइन्छ। उत्तर अमेरिकी एवं युरोपेली देशमा भने अहिले कडा कानुनी प्रावधानका कारण एसिड आतंक लैंगिक हिंसाको रूपमा अगाडि नआए तापनि अल्पसंख्यक समुदायमाथि मद्यपान या लागुपदार्थ सेवनको आडमा गरिने आपराधिक क्रियाकलापको माध्यमको रूपमा अझै रहेको पाइन्छ। त्यहाँ पेट्रोल, मट्टितेलजस्ता तेलजन्य प्रज्ज्वलनशील पदार्थ पनि प्रयोग भएको देखिन्छ। विशेषगरी बेलायतमा एसियाली आप्रवासीहरूमाझ अझै पनि नारीपत्नीहरूलाई दबाउन या यातना दिन एसिड नै प्रयोग भएको पाइन्छ। एसिड आक्रमणको अर्को कारणको रूपमा जग्गाजमिनमाथिको अधिकारको लागि चल्ने विवाद, एकअर्काप्रतिको शत्रुता या बदलाको भावना आदि पनि रहेको देखिन्छ। यस्ता घटनाले शेरलक होल्म्सको अपराध साहित्यमा समेत स्थान पाएको थियो। विशेषतया मोटरसाइकल मर्मतमा प्रयोग हुने सल्फरिक एसिड, गहना सफा गर्न प्रयोग गरिने नाइट्रिक या हाइड्रोक्लोरिक एसिड नै यस्ता कार्यमा उपयोग भएको देखिए तापनि आजकल बिग्रेको मोटर ब्याट्रीभित्रका तरल पदार्थसमेत यसमा प्रयोग हुने गरेको पाइन्छ। यी एसिडपदार्थले गर्ने शारीरिक हानिमा अन्धोपना, छाला बिग्रने, हातहरू काम गर्न नसक्ने बन्ने अनि अनुहारमा स्थायी दाग लाग्नेपोल्ने या कुरूपपना आउने आदि देखिन्छ। त्यसभन्दा पनि बढी हृदयविदारक त यसबाट पीडित महिलाहरूको गिर्दो मनोवैज्ञानिक अवस्था, स्थायी रूपमा नै डिप्रेसन, एन्जाइटी, पोष्टपार्टम डिस्अर्डरजस्ता रोगको सिकार बन्नु रहन्छ। सामाजिक रूपमा बहिष्कृत बन्ने, कामपेसाबाट विमुख हुने आदि पीडा त अवर्णनीय नै छन्। यस्तो विश्वव्यापी आतंकको रूपमा रहेको एसिड आक्रमणको घटना र तत्सम्बन्धी आएका समाचारहरूलाई हामीले हल्का रूपमा कदापि लिनु हुँदैन। अत: सबै पक्षबाट यस्तो प्रवृत्ति दोहोरिन नदिन प्रभावकारी पाइला चालिहाल्नुपर्ने देखिन्छ। त्यस्तै यस घटनाका सिकार किशोरीमहिलाहरूको उपचार अनि सामाजिक पुनर्वासका लागि पनि सरकारले सोच्नुपर्ने हुन्छ। अनि यसमा संलग्न अपराधीहरूको पहिचान गरी सबैले देख्नेगरी अनि आपराधिक मनोवृत्तिको निराकरण नै हुनेगरी सजायको व्यवस्था गर्न सम्पूर्ण सचेत नागरिक, सम्बद्ध संघसंस्था अनि मिडियाकर्मीले घचघच्याउनुपर्ने हुन्छ। सर्वाधिक एसिड आतंक छाएको बंगलादेशमा सन् २००२ देखि विभिन्न गैरसरकारी संस्थाहरूको सत्प्रयासका कारण यस्ता घटनामा न्युनीकरण हुँदै आएको वास्तविकतालाई बिर्सन मिल्दैन। अत: यो हामी सबैले गम्भीरतासाथ मनन गर्नुपर्ने सामाजिक महत्त्वको विषय हो। डा रिसाल मानसिक रोग विशेषज्ञ हुन्।"
नेपालचीन सैन्य अभ्यासको संकेत,"नेपाल र चीनबीच हुन लागेको संयुक्त सैनिक अभ्यास प्रतिकारले दुई देश बीचको सम्बन्धमा नयाँ ऊर्जा थप्ने देखिएको छ। चिनियाँ राष्ट्रपति सी चिनफिङले गर्ने भनिएको नेपाल भ्रमणको स्थगन र नेपाली नेताहरूको विवादास्पद गतिविधि र भनाइले चीनसँगको सम्बन्धलाई बिगार्ने काम हुँदै आएको पृष्ठभूमिमा यो नयाँ अग्रसरता लिइएको हो। अघिल्लो सरकारले चीनसँग गरेका व्यापार तथा पारवहन सम्झौताको कार्यान्वयनमा वर्तमान सरकार उदासीन बनिदिँदा दुई देश बीचको सम्बन्ध सुस्ताएको छ भने चीनले अगाडि सारेको बेल्ट एन्ड रोड इनिसिएटिभ कार्यक्रममा नेपालले आबद्धता नजनाउँदा पनि चीन असन्तुष्ट देखिन्छ। यस्तो अवस्थामा दुई देशबीच हुनलागेको संयुक्त सैनिक अभ्यास सम्बन्ध सुधारको महत्त्वपूर्ण कडी बन्न सक्छ। चीनले नेपालसँग सैन्य अभ्यास गर्न खोज्नुका मुख्य दुई उद्देश्य देखिन्छन्। चीनले नेपाली सेनासँगको सम्बन्ध मजबुत बनाउन खोज्दैछ। पञ्चायती व्यवस्थामा राजसंस्थासँग समुधुर सम्बन्ध राखेको चीनले २०४६ सालपछि नेपाली कांग्रेस र नेकपा एमालेसँग सम्बन्ध विस्तार गर्यो। यद्यपि बहुदलीय प्रजातन्त्रको पुन:स्थापन भइसकेपछि पनि राजसंस्थासँग चीनको पूर्ववत सुमधुर सम्बन्ध कायमै थियो। नेपाल गणतन्त्र बनेपछि प्रतिस्थापन गर्ने संस्थाको खोजीमा चीन लाग्यो। त्यही क्रममा तत्कालीन नेकपा माओवादीसँग सम्बन्ध विस्तार गर्न खोज्यो। माओवादी पार्टी विभिन्न चिरामा विभाजित भएपछि विभाजित माओवादीलाई एक हुन बारम्बार दिएको सुझावले पनि चीनको चासो प्रस्टिएको थियो। नेपालका राजनीतिक दलहरूलाई हेर्ने चिनियाँ नीति समान रहे पनि पछिल्लो समय माओवादी केन्द्र र कांग्रेसका केही गतिविधिले चीनलाई चिढ्याएको छ। एमाले अध्यक्ष तथा तत्कालीन प्रधानमन्त्री केपी शर्मा ओलीको चीन भ्रमणमा दुई मुलुकबीच भएको व्यापार तथा पारवहन सम्झौताले गर्दा अहिले चीनले एमालेलाई केही नजिक महसुस गरेको छ।पार्टीहरू बीचको कलह र आन्तरिक द्वन्द्वका कारण नेपालको आर्थिक विकास हुन नसकेको भन्दै चीनले यहाँ राजनीतिक स्थिरतामा जोड दिँदै आएको छ। विशेषत: नेपालमा हुने अस्थिरता र द्वन्द्वले चीनको स्वायत्त प्रदेश तिब्बतलाई पनि असर गर्ने कुरामा उसको चिन्ता छ। जुनसुकै दल भए पनि बहुमत ल्याएर कमसेकम पाँच वर्ष स्थिर सरकार भएमा नेपालको आर्थिक विकास हुने र चिनियाँ लगानीको सुरक्षा हुने चीनले आशा राखेको छ। यस्तो परिस्थितिमा चीनले हाल नेपालको स्थायी संस्थाजस्तो रहेको सेनासँग सम्बन्ध विस्तार गर्न खोजेको छ। यो संयुक्त सैनिक अभ्यासको पहिलो उद्देश्य हो।सैन्य अभ्यासको दोस्रो उद्देश्य चीनको अन्तर्राष्ट्रिय रणनीति हो। चीनले नेपाललाई दक्षिण एसियाको प्रवेशद्वार मान्दै आएको छ। अहिलेसम्म भारत र अमेरिकासँग मात्र सैनिक अभ्यास गर्दै आएको नेपाली सेनासँग तेस्रो साझेदारका रूपमा चीनको उपस्थिति दक्षिण एसियाका लागि सन्देशमूलक हुनसक्छ भन्ने चीनको सोचाइ छ। दक्षिण एसियामा बढ्दै गएको अमेरिकी उपस्थितिलाई पनि चीनले चुनौती दिन चाहेको छ। अमेरिका र भारतसँगको द्वन्द्वमा आफूलाई सशक्त बनाउन नेपालसँग संयुक्त सैनिक अभ्यास गर्ने चीनको दोस्रो उद्देश्य हो। शीतयुद्धपछि यतिबेला चीन अमेरिकाको अप्रत्यक्ष घेराबन्दीमा छ। चीन वरिपरि अमेरिकी सेनाका अखडाहरू छन्। जापान, सिंगापुर, थाइल्यान्ड, फिलिपिन्स, ताइवान, दक्षिण कोरिया लगायतका देशमा अमेरिकी सेना बसेको छ। यी देशमा अमेरिकी सैनिक क्याम्प राख्नुको मुख्य उद्देश्य नै चीनमाथि निगरानी गर्नु हो। विदेशी सैनिक अखडाहरूले घेरिइरहँदा पनि चीनले क्षेत्रीय शान्ति र स्थिरताको पहललाई सधैँ निरन्तरता दिइरह्यो। संयुक्त सैनिक अभ्यास सैनिकीकरणका लागि नभई आपसी अनुभव आदानप्रदान गर्ने चीनको दाबी छ। आफ्ना छिमेकी मुलुकहरूसँग संयुक्त सैनिक अभ्यास गर्दा आन्तरिक सुरक्षा मजबुत हुने, प्रतिआतङ्कमा अनुभव आदानप्रदान गर्ने, क्षमता अभिवृद्धि हुने र आपसी सीमा सुरक्षालाई चुस्त बनाउने नीति चीनले अगाडि सारेको छ। भारतसँग चीनको सम्बन्ध द्वन्द्वपूर्ण मित्रताको रूपमा छ। सन् १९६२ को युद्धपछि चीन र भारतबीच अविश्वासको खाडल पुरिनसकेको छैन। यस्तो अवस्थामा भारतले नेपाललाई चीनसँग सम्बन्ध नबढाउन बारम्बार दबाब दिँदै आएको छ। भारतकै कारण नेपाल बेल्ट एन्ड रोड इनिसिएटिभ कार्यक्रममा सहभागी भएको छैन। नेपाल र चीनबीच हुँदै गरेको संयुक्त सैनिक अभ्यासले भारतलाई चिन्ता र तनाव थपेको भारतीय सञ्चार माध्यमले व्यक्त गरिसकेका छन्। भारतले नेपाली सेनालाई शान्ति सेनामा पठाउँदा आफ्नो अधीनमा राख्ने प्रयाससँगै नेपाली विमानस्थलमा एयर मार्शल उतार्ने तयारी गरिरहेको छ। नेपालचीन सम्बन्धलाई निस्तेज पार्न भारतले प्रयास गरिरहेका बेला यो संयुक्त सैनिक अभ्यास हुनुलाई भारतले ठूलो चुनौती ठानेको छ। चीनले भारत, पाकिस्तान, रूस, थाइल्यान्ड, बेलायत, अमेरिका लगायत विश्वका अधिकांश मुलुकसँग संयुक्त सैनिक अभ्यास गर्दै आएको छ। रणनीतिक हिसाबले चीनको संयुक्त अभ्यासमा सबैभन्दा महत्त्वपूर्ण रूस, भारत र पाकिस्तान मानिन्छन्। केही समय अघिमात्र चीनले भारतको जम्मुकश्मीरमा पनि संयुक्त सैनिक अभ्यास गरेको छ। भारत र चीनबीच निश्चित मतभेद भए पनि भारत चिनियाँ जनमुक्ति सेनासँग सम्बन्ध विस्तार गर्न हरसम्भव प्रयास गरिरहेको छ। तर नेपाल र पाकिस्तानसँग चिनियाँ जनमुक्ति सेनाले सम्बन्ध स्थापना नगरोस् भन्ने भारतीय इच्छा झल्कन्छ। चिनियाँ सेनाले नेपाली सेनासँगको सम्बन्धलाई उच्च प्राथमिकतामा राखेको छ। सबभन्दा धेरै अन्तर्राष्ट्रिय सहयोग पनि दिँदै आएको छ। नेपाली सेनालाई आपत्कालीन उद्धार कार्य तथा घुम्ती स्वास्थ्यसेवाका लागि चाहिने उपकरण पनि प्रदान गरेको छ। गत वर्षको सेना दिवसका अवसरमा बेइजिङस्थित नेपाली दूतावासमा आयोजित रात्रिभोजमा चिनियाँ जनमुक्ति सेनाका पश्चिम क्षेत्र हेर्ने कमाण्डर स्वयं उपस्थित भएका थिए। कुनै पनि दूतावासले आयोजना गर्ने यस प्रकारका कार्यक्रममा चिनियाँ जनमुक्ति सेनाको यति उच्च दर्जाका व्यक्ति उपस्थित हुने प्रचलन छैन। चिनियाँ जनमुक्ति सेनाको पश्चिम क्षेत्र अन्तर्गत चीनका तिब्बत, सिन्चियाङ, छिङहाई, कान्सु, सिचुवान, युन्नान लगायतका प्रान्तहरू छन्। सानो तर सांकेतिक रूपमा अत्यन्त महत्त्वपूर्ण मानिएको नेपालचीन सैन्य अभ्यासलाई गतवर्ष भएको नेपालचीन व्यापार तथा पारवहन ऐतिहासिक सम्झौतापछिको महत्त्वपूर्ण उपलब्धि मान्न सकिन्छ।आचार्य चिनियाँ अन्तर्राष्ट्रिय रेडियो, नेपाली सेवा, बेइजिङमा कार्यरत छन्।"
केन्द्रबाटै आउँदैन नि:शुल्क औषधि,"कञ्चनपुर जनस्वास्थ्य कार्यालय कञ्चनपुरले गत वर्षको बिरामी दर हेरेर यस वर्ष ८० प्रकारका औषधि खरिदका लागि साढे ५ करोड रुपैयाँभन्दा बढीको योजना पेस गरेको थियो। स्वास्थ्य सेवा विभागमा भदौमै योजना पेस गरेको भए पनि कात्तिकमा अघिल्लो वर्षकै जति ४५ लाख मात्रै आयो।लामो समयदेखि आवश्यकताअनुसार औषधि पठाउन छाडेको विभागले खरिदको बजेटसमेत निकै कम छुट्टयाएपछि जिल्लाका सबै बिरामीलाई पर्याप्त औषधि पुर्याउन समस्या परेको छ।जनस्वास्थ्य कार्यालयले अन्य कार्यक्रमको समेत बजेट मिलाएर पुस अन्तिम साता ४० प्रकारका मात्रै औषधि खरिद गर्यो। त्यही औषधिले अहिले स्वास्थ्य चौकी धानिएका छन््। तर, बिरामीको चाप बढ्ने मौसम नजिकिइसकेकाले त्यो औषधिले दुईतीन महिनाभन्दा नपुग्ने स्वास्थ्यकर्मी बताउँछन्।औषधि खरिदका लागि आएको बजेटअनुसार कञ्चनपुरको ५ लाख जनसंख्याका आधारमा प्रतिव्यक्ति ११ रुपैयाँ मात्र भागमा पर्छ, जिल्लामा औषधिको अवस्थाबारे जानकारी दिन आयोजित पत्रकार सम्मेलनमा वरिष्ठ जनस्वास्थ्य अधिकृत शिवदत्त भट्टले भने, यो पनि एक साताअघि स्वास्थ्य मन्त्रालयबाट थप १२ लाख बजेट आएर किनिएको हो। उनले बिरामी संख्याअनुसार प्रतिव्यक्ति औसत करिब साढे २३ रुपैयाँको औषधि भागमा पर्ने जानकारी दिए।कार्यालयका अनुसार गत वर्ष २ लाख ४३ हजार नयाँ बिरामीले विभिन्न स्वास्थ्य संस्थाबाट सेवा पाएका छन्। केही वर्षयता स्वास्थ्य सेवा विभागबाट पर्याप्त औषधि आउन छाडेकाले सबै बिरामीलाई पुर्याउनै समस्या छ। अहिलेको बजेटअनुसार एउटा बिरामीका लागि सिटामोलबाहेक अरू केही दिन सक्ने अवस्था छैन, वरिष्ठ जनस्वास्थ्य अधिकृत भट्टले भने, विभागबाट पनि माग गरेअनुसार औषधि आइरहेको छैन।सरकारले विपन्न बिरामीलाई लक्षित गरी ७० प्रकारका औषधि नि:शुल्क उपलब्ध गराउने घोषणा गरेको थियो। जिल्ला अस्पतालमा ७०, स्वास्थ्य चौकीमा ३६ र प्राथमिक स्वास्थ्य केन्द्रमा ५८ प्रकारका औषधि नि:शुल्क पाइने व्यवस्था छ। सरकारले औषधिका लागि छुटयाउने रकममध्ये ३० प्रतिशत जिल्ला र बाँकी केन्द्रबाटै खरिद हुने भएकाले पनि समस्या भएको हो। केन्द्रबाट आउने औषधिको ठेगान हुँदैन, भट्टले भने, त्यही ३० प्रतिशतले काम चलाउनुपर्छ।कार्यालयले पहिलोपटक आएको ४५ लाख रुपैयाँमध्ये टेन्डरमार्फत पुस अन्तिम साता करिब १९ लाखको औषधि खरिद गरेको छ। बाँकी रकमको पनि टेन्डर प्रक्रिया अन्तिम चरणमा पुगेको जनाइएको छ। गत साता मात्रै स्वास्थ्य मन्त्रालयबाट थप १२ लाख रकम आएको र त्यसको पनि औषधि खरिदका लागि चाँडै टेन्डर प्रक्रियामा जाने जनस्वास्थ्य कार्यालयका नि:शुल्क औषधि र स्वास्थ्य शिक्षा कार्यक्रमका फोकल पर्सन जनस्वास्थ्य अधिकृत भवानीदत्त जोशीले बताए। पहिलोपटक आह्वान गरेको टेन्डर ५८ प्रतिशत घटाघटमा स्वीकृत भएको हो, उनले भने, त्यही भएर केही रकम बचेको छ।जिल्लामा प्राथमिक स्वास्थ्य केन्द्र, स्वास्थ्य चौकीलगायत २३ वटा स्वास्थ्य संस्था छन्। एउटाले २३ हजार जनसंख्यालाई सेवा दिनुपर्ने बाध्यता छ। औषधि अभावसँगै गर्मीयाममा बिरामीको चापसमेत बढी हुँदा समस्या निम्तिने गरेको छ।सरकारले जनसंख्याभन्दा पनि स्वास्थ्य संस्थाका आधारमा दिने बजेट पर्याप्त नहुने स्वास्थ्यकर्मी बताउँछन्। सप्तरीमा ७ लाख जनसंख्याका लागि १ सय १४ स्वास्थ्य संस्था छन्, भट्टले भने, तर हामीकहाँ ५ लाखका लागि २३ मात्रै, बजेटमा पनि ठूलो फरक छ। उनले स्वास्थ्य संस्था पनि थप गर्नुपर्ने बताए।"
सात महिना बित्यो,"रामेछाप सरकारले जिल्लामा पढाउनुपर्ने औषधि आर्थिक वर्षको ७ महिना बितिसक्दासमेत पठाएको छैन। जिल्लाले किनेको थोरै औषधिले अहिले काम चलाउनुपरेको छ। जिल्लाको गोदाममा केही औषधिको शून्य मौज्दात छ। माग भएको खण्डमा जिल्ला स्वास्थ्य कार्यालयले औषधि दिन सक्दैन।जिल्ला स्वास्थ्य कार्यालय रामेछापका प्रमुख डा प्रकाशप्रसाद शाहले खरिद गरेको ४३ लाखको औषधि अभाव भएका विभिन्न स्वास्थ्य केन्द्रमा वितरण गरिएको बताए। केही समयअघि अधिकांश स्वास्थ्य संस्थामा औषधि अभाव थियो। नि:शुल्क पाउनुपर्ने औषधि अभाव भएपछि जिल्लाले खरिद गरेको औषधि आवश्यकताका आधारमा वितरण गरिएको शाहले बताए।मागका आधारमा जिल्लाले दिने औषधिको अनुपात २० प्रतिशत मात्रै हो। ८० प्रतिशत औषधि केन्द्र र क्षेत्रबाट आउने गर्छ। क्षेत्रबाट औषधि आइपुगे पनि पर्याप्त छैन। क्षेत्रीयबाट २ पटक औषधि आएको छ। शाह भन्छन्, कुनै दोहिरिएर आएका छन् भने कुनै थोरै आएका छन्।रामेछापका लागि २ करोडभन्दा बढीको औषधि वार्षिक आवश्यक पर्छ। जिल्लाले खरिद गरेकोबाहेक अरू सबै औषधि माथिल्लो निकायबाट आउने हो। केन्द्रले बल्ल औषधि खरिदका लागि प्रक्रिया थालेको छ। त्यसैले चाँडो औषधि आउने सम्भावना नभएको उनले बताए। सरकारले स्वास्थ्य संस्थामार्फत वितरण हुने औषधि नि:शुल्क पठाउने गर्छ। तर समयमा पठाउँदैन। ढिलो गरी पठाइएका औषधि नागरिकले उपयोग गर्न पाउँदैनन्। जिल्लाको गोदाम हुँदै गाउँ तहसम्मका संस्थामा पुग्दानपुग्दै औषधिको म्याद गुज्रिसकेको हुन्छ।औषधि वितरण गर्ने प्रक्रियासमेत वैज्ञानिक छैन। बढी जनसंख्या र रोगजन्य क्षेत्रमा केही बढी औषधि पठाउनुपर्नेमा त्यसो नगरी सबै ठाउँमा समान हिसाबले औषधि वितरण गर्ने गरिन्छ। आइटम सामान भए पनि परिमाणमा तलमाथि गर्न नसक्दा कुनै स्वास्थ्य संस्थामा औषधि उब्रिएर गाड्नुपरेको छ भने कुनैमा अपुग हुने गरेको छ। पुरानागाउँ स्वास्थ्यचौकीमा केही बढी औषधि चाहिन्छ भने भुजीमा केही कम भए पनि पुग्छ। जन्मनेबित्तिकै लगाउनुपर्ने खोप अभाव भएपछि स्वास्थ्यले केही पछि लगाइदिने गरेको छ। उक्त खोप १ वर्षभित्र लगाउँदा कुनै फरक नपर्ने स्वास्थ्यको भनाइ छ।सरकारले जिल्ला अस्पतालमा ७०, प्राथमिक स्वास्थ्य केन्द्रमा ५८ र स्वास्थ्यचौकीमा ३५ प्रकारका औषधि नि:शुल्क उपलब्ध गराउने गर्छ। रामेछापमा १ जिल्ला अस्पताल, ३ प्राथमिक स्वास्थ्य केन्द्र, ५१ वटा स्वास्थ्य चौकी र १ उपस्वास्थ्यचौकी छन्।"
४५ वर्षपछि ट्रयाक,"दमक मोरङको उर्लाबारीमधुमल्ला हँुदै पाँचथरको रविसम्म सडकको ट्रयाक खुलेको छ। २०२८ सालबाट सुरु भएको योजना ४५ वर्षपछि सम्पन्न भएको हो।पूर्वी पहाडी जिल्लाका जनतालाई उक्त बाटोले छोटो दूरीमा तराईको सडक सञ्जालसँग जोड्न सक्छ। पटकपटक काम रोकिएको बाटोमा बल्ल ट्रयाक खोलिसक्यौं, सडक निर्माणमा दबाब दिन गठित समितिका संयोजक मानबहादुर श्रेष्ठले भने। उक्त सडकबाट उर्लाबारीदेखि रविसम्मको दूरी ५२ किलोमिटर पर्दछ। धेरै घुम्ती नभएको सडक खण्डमा एउटा पनि पुल बनाउनुपरेको छैन।मोटरसाइकलमा आवतजावत सुरु भइसकेको छ। जिप सञ्चालनका लागि इलामको साक्फारा२ स्थित एउटा घुम्ती मिलाउने काम भइरहेको छ। हामी चाँडै जिप गुडाएर सडक उद्घाटन गर्ने तयारीमा छौं, सडक निर्माण उपभोक्ता समितिका अध्यक्ष दीपक श्रेष्ठले भने। उक्त सडकले पश्चिमी इलाम, दक्षिणी पाँचथर र मोरङको पूर्वी पहाडी क्षेत्रका जनता प्रत्यक्ष लाभान्वित हुनेछन्। ट्रयाक ओपन हुँदा हामी एकदमै खुसी छौं। वर्षौंदेखि एकपाइले भीर हिँड्नुपर्ने बाध्यताबाट मुक्त हुने भएका छौं, साक्फारास्थित फुङनामका भक्त श्रेष्ठले भने। ४२ वर्षीय श्रेष्ठले जिन्दगीको आधा समय सडककै लागि खर्चिंदा ट्रयाक खुलेको सुनाए। ट्रयाक खुलेसँगै उक्त भेगमा उत्पादन हुने अलैंची, अदुवा, अम्लिसोलगायत छिट्टै तराईका बजार ल्याउन सकिन्छ।२०२८ सालमै ट्रयाक खोल्ने काम थालिए पनि केही समयपछि नै रोकिएको थियो। झन्डै २३ वर्षपछि २०५१ सालमा पुन: काम थालिएको थियो। तर, तत्कालीन नेकपा माओवादीले सशस्त्र विद्रोह सुरु गरेपछि फेरि अवरोध निम्तियो। २०६४ सालमा केही समय काम भए पनि रोकिइहाल्यो। २०६७ सालयता भने कुनै अवरोध नरहेकाले ट्रयाक खुलेको हो। ट्रयाक खुल्न साढे ४ दशक लागे पनि स्तरोन्नतिको काम भने तत्कालै हुने भएको छ।सडक डिभिजन कार्यालय इलामले ३ करोड ५० लाखमा काठमाडौंको किराँतेश्वर कन्स्ट्रकसन प्रालिसँग ठेक्का सम्झौता गरिसकेको छ। कन्स्ट्रकसनका सहायक इन्चार्ज कमल चाम्लिङ राईले यसै साताभित्र स्तरोन्नतिको काम सुरु गर्ने जानकारी दिए। सडकको चौडाइ साढे ७ मिटर बनाउने गरी सम्झौता भएको कार्यालयका इन्जिनियर रामबिहारी चौधरीले जानकारी दिए। स्तरोन्नतिका लागि सर्भेको काम अन्तिम चरणमा पुगेको छ।मनाङ सडक तीन साता बन्दलमजुङ हिमाली जिल्ला मनाङ जाने एक मात्र बेंसीसहरचामे सडक तीन साताका लागि बन्द गरिएको छ। बेंसीसहरचामे सडक खण्डको तीन ठाउँको स्तरोन्नति र मर्मतका लागि मंगलबारदेखि फागुन १५ गतेसम्म सडक बन्द गरिएको हो।सडक मर्मत थालिएको ठाउँमा सवारी आवतजावतमा रोक लगाएको डिभिजन सडक कार्यालय नं १ दमौलीले जनाएको छ। प्रमुख डिभिजन इन्जिनियर भानु जोशीका अनुसार बेंसीसहरदेखि मनाङतर्फ १८ किलोमिटरदेखि ३६ किलोमिटरको बीच १८ किलोमिटरको ठाउँठाउँमा सडकको स्तरोन्नति र मर्मत गर्न लागिएको हो।लमजुङ खण्डको ताघ्रिङस्थित काप्रेभीर र शीरचौर साथै मनाङ खण्डको तालडाँडा नजिकै म्यार्दीभीरको उकालोमा ढलानलगायतका कार्य गरिने जोशीले बताए। बेंसीसहरचामे सडकको ६५ किलोमिटरमध्ये बीचको १८ किलोमिटरबाहेक अन्य ठाउँमा सवारी आवागमन खुला रहनेछ। मनाङतर्फ र लमजुङतर्फ सवारी साधन राखिएको छ।"
मतदाता तान्न जोडबल,"अर्घाखाँची दलहरूले स्थानीय निकाय निर्वाचनका लागि सक्रियता बढाएका छन्। चुनाव कुन संरचनामा गर्ने भन्ने अन्योल रहे पनि उनीहरूले आफ्नो पक्षमा माहोल बनाउन पार्टी प्रवेश, विकास योजना र कार्यकर्ता भेटघाट तीव्र पारेका छन्।गाउँगाउँमा भेला, प्रशिक्षण, संगठन निर्माणसँगै पार्टी प्रवेशको पनि होडबाजी छ। विभिन्न प्रलोभनमा पारी एकले अर्काे पार्टीका कार्यकर्ता तान्न सबै सक्रिय छन्। नेपाली कांग्रेसले जिल्लाका ३५ गाविस, वडा र सन्धिखर्क नगरपालिकाभित्र पार्टी संगठन र विपक्षीको अवस्थाबारे बुझ्न जिल्लास्थित नेतालाई जिम्मेवारी दिएको छ। सबै टोलीले प्रतिवेदन बुझाएपछि योजना बनाउने उसको तयारी छ। एमालेले पनि संगठन निर्माण, छलफल कार्यक्रम व्यापक बनाइरहेको छ।माओवादी केन्द्र केन्द्रीय नेता नै बोलाएर पार्टी प्रशिक्षणमा व्यस्त छ। राष्ट्रिय जनमोर्चा अक्टोबर क्रान्तिको शतवार्षिकी कार्यक्रम लिएर गाउँ पुगेको छ। जिल्ला अधिवेशनपछि एक भएको राप्रपाले पनि पुराना कार्यकर्ता खोज्दै भेटघाट बढाएको छ। अन्य साना दलले पनि उत्तिकै चासो दिएका छन्।कांग्रेस सभापति विष्णु मुस्कानले सरकारले जतिबेला घोषणा गरे पनि चुनावी प्रतिस्पर्धामा उत्रिन तयार रहेको बताए। गाउँमा संगठन चुस्तदुरुस्त छ, उनले भने, कार्यकर्ता र जनताको घरदैलोमा सधंै कांग्रेस पुगेको छ। हामी विकास योजनामा छौं, जनलहर बढदो छ। केन्द्रीय निर्णयअनुसार पार्टीका सबै गतिविधि गाउँ केन्द्रित गरेर चुनावी पूर्वतयारी अभियान सञ्चालन गरिएको मुस्कानको भनाइ छ।चुनावी तयारीसँगै उम्मेदवारको पनि चर्चा हुन थालेको छ। सम्भावित उम्मेदवारबारे समीक्षा सुरु भएको छ। जिल्ला र गाउँ नेतृत्वमा रहेका र युवा नेताले आफूलाई उम्मेदवार ठान्दै सक्रियता बढाएका छन्।चुनाव जतिसक्दो छिटो नै हुनुपर्छ, एमाले जिल्ला अध्यक्ष चेतनारायण आचार्यले भने, जनताले चुनेको प्रतिनिधि विकासका काममा खटिँदा प्रभावकारी हुन्छ। त्यसका लागि कतिबेला सरकारले चुनावको मिति घोषणा गर्ला भनेर पर्खिरहेका छौं। यसअघिको स्थानीय निकाय र संविधानसभा निर्वाचनभन्दा एमालेप्रति जनलहर बढ्दो, संगठन निर्माण राम्रो र पार्टीको एजेन्डाप्रति जनताको आकर्षण रहेको उनले बताए। पार्टीमा कार्यकर्ता प्रवेश बढ्दो छ, उनले भने, निर्वाचनका लागि सबै पार्टीपंक्ति परिचालनमा छ। माओवादी केन्द्रले जिल्ला र गाउँतहमा प्रशिक्षण गरिरहेको छ। पार्टी प्रवेश, प्रशिक्षण र अन्य गतिविधि दिनहँु भइरहेको जिल्ला संयोजक ठाकुरकुमार विकले बताए। राजमोले पनि मतदाता तान्न जोडबल गरेको छ।निर्वाचन कार्यालयको तयारी तीव्रजिल्ला निर्वाचन कार्यालयका अनुसार मतदाता नामावली अद्यावधिक, दाबी विरोध, त्रुटि सच्याउने, नामावलीको ठेगाना सार्ने, दिवंगत मतदाताको नाम तथा दोहोरो नामावली हटाउने काम भइरहेको छ। सबै काम अन्तिम चरणमा पुगेको छ, निर्वाचन अधिकृत महेश पाण्डेले भने, ३५ गाविसमध्ये सिमलपानी, मरेङ र भगवतीमा मात्रै बाँकी छ। अरू सबैमा सम्पन्न भयो। फागुन ७ गते प्रथम निर्वाचन दिवसमा निर्वाचनसम्बन्धी सर्वदलीय र सर्वपक्षीय अन्तक्र्रिया गर्ने तयारीमा छांै।जिल्लामा एक लाख २४ हजार दुई सय आठ जना मतदाता छन्। जसमध्ये महिला ६५ हजार ४ सय ५१ र पुरुष ५८ हजार ७ सय ५७ जना छन्। दलीय विवरण अद्यावधिकको काम पनि सकिएको छ। निर्वाचन आयोगको आहानमा जिल्लामा १३ दल दर्ता भएका छन्।कार्यालयका अनुसार कांग्रेस, एमाले, माओवादी केन्द्र, राजमो, राप्रपा, माले, परिवार दल, नयाँ शक्ति, जनमुक्ति पार्टी, जनमुक्ति पार्टी लोकतान्त्रिक, पूर्वराष्ट्रसेवक लोकतान्त्रिक पार्टी र संघीय समाजदावी फोरम र युनाइटेड ग्रिन अर्गनाइजेसन पार्टी दर्ता भएका छन्। विप्लव र मोहन वैद्य नेतृत्वको माओवादीले दल दर्ता गरेका छैनन्।"
बसवरियामा फर्किंदै सद्भाव,"कपिलवस्तु विद्यानगर४ बसवरिया गाउँ २ महिनादेखि सुनसान छ। धेरैले गाउँ छाडेका छन्। जो गाउँमा छन्, तिनका बीचमा पनि बोलचाल छैन। सद्भाव खल्बलिएको त्यही बस्तीमा पुरानै सम्बन्ध स्थापना गर्न राष्ट्रिय मानव अधिकार आयोगले पहल थालेको छ। आयोगको पहलपछि समुदायको दूरी केही घटेको छ।हिन्दु र मुस्लिमबीचको झडपमा एक जनाको मृत्यु भएपछि गाउँमा मुर्दा शान्ति छाएको थियो। गाउँ छाडेर हिँडेका सयभन्दा बढी मुस्लिममध्ये केही अझै थातथलो फिर्न सकेका छैनन्। समुदायबीच भाइचारा र मित्रता बढाउन आयोगले पहल थालेपछि भने गुम्सिएको वतावरण केही खुकुलो भएको छ। हिन्दु र मुस्लिमबीच बढदो दूरी र तनाव हटाउन अधिकारकर्मी, नागरिक अगुवा, दलका नेता र सुरक्षाकर्मी लगायतको सहभागितामा नागरिक सुनवाइ कार्यक्रम गरियो।कार्यक्रममा बासवरियाका हिन्दु अगुवा दरबारी यादव र मुस्लिम अगुवा मोइद खानले एकआपसमा फूलमाला पहिर्याइदिएर अब गाउँमा मिलेर बस्ने प्रतिबद्धता गरे। कार्यक्रममा आयोगकी सदस्य मोहना अन्सारीले घटनाप्रति खेद व्यक्त गर्दै सबैलाई मिलेर बस्न आग्रह गरिन्। व्यक्तिगत रीसइबीबाट भएको घटनामा समुदायलाई जोडनु हुँदैन, उनले भनिन्, सद्भाव कायम गरेर बस्नुस्। घटनाको निष्पक्ष छानबिन गरेर हामी दोषीमाथि कारबाही गर्नेछौं। गत मंसिर २७ मा झगडा हुँदा गम्भीर घाइते ५५ वर्षीय मुन्नुलाल यादवको मृत्यु भएको थियो। त्यसपछि दुवै समुदायबीच द्वन्द्व बढेको थियो। पुरुष भागेपछि गाउँमा मुस्लिम महिला, वृद्धवृद्धा र ८१० वर्षका नाबालक मात्र थिए। गाउँ छाडेकाहरू विस्तारै आउन लागेका छन्। गाउँबाट गएकाहरू फर्किन थालेपछि खुसी लागेको छ, स्थानीय साहदा खातुनले भनिन्।गाउँमा पहिले एकअर्कासँग बोल्न पनि डराउनुपर्ने अवस्था रहेको स्थानीय रहिसन बढईले बताइन्। अहिले विस्तारै तनाव साम्य बन्दै छ, उनले भनिन्, डर र त्रासको अवस्था घट्दै छ। सबैसँग घुलमिल हुन थालेका छौं। गाउँमा १ सय २४ परिवारको बसोबास छ। गाउँमा सुरक्षाका लागि मंसिर २७ बाटै इप्रका गणेशपुरले हवल्दारको कमान्डमा ७ प्रहरी दिनरात तैनाथ गरेको छ। जहुर खानको घरमा प्रहरी बसेका छन्। पहिलेको अवस्थामा धेरै सुधार भइसक्यो, प्रहरी निरीक्षक खिमबहादुर घर्तीले भने, भागेका ७० प्रतिशतभन्दा बढी मुस्लिम गाउँ फर्केका छन्। स्थानीय अमरदीप यादव र आरिफ मुसलमानका बीचमा आपसी विवाद हुँदा दुई समूह बनेका थिए। ढुंगा हानाहानमा मुन्नुलाल यादव सख्त घाइते भए। उनको मेडिकल कलेज भैरहवामा उपचार हुँदै गर्दा मृत्यु भयो। मृतकका छोरा विक्रमले २४ जनाविरुद्ध किटानी मुद्दा दर्ता गरे। त्यसमध्ये ८ जना अदालतको आदेशमा पुर्पक्षका लागि थुनामा छन्। बाँकी १६ जनालाई वारेन्ट जारी गरिएको छ। त्यसपछि त्रासले अधिकांश मुस्लिम युवाले गाउँ छाडेका थिए।"
सेवाग्राहीकर्मचारी कुटाकुट,"जनकपुर नापी कार्यालय धनुषामा बिहीबार सेवाग्राही र कर्मचारीबीच कुटाकुट भएको छ। दुई सेवाग्राही घाइते छन्। कार्यालय प्रमुखलाई सामान्य चोट लागेको छ। जग्गाको नक्सा लिन कार्यालय पुगेका जनकपुर १२ का ललनप्रसाद साहलाई कार्यालय प्रमुख सुरेश जोशीको नेतृत्वमा कर्मचारीले कुटपिट गरेको ललनका छोरा अमितको आरोप छ। हामी नक्सा लिन कार्यालय आउँदा सुरुमा कर्मचारी थिएनन् । कर्मचारी आएपछि बुबाले छिटो काम गरिदिनुपर्यो भनेर जोडले बोल्दा कर्मचारीले कुटपिट गरे, छोरा अमितले भने। कार्यालय प्रमुख जोशीले सेवाग्राही ललनप्रसाद साहले कर्मचारीहरूलाई गालीगलौज गर्दा हात हालाहाल भएको बताए।"
बलात्कारपछि हत्या,"खोटाङ लिच्किराम्चे८ की १७ वर्षीया रीता तामाङको बलात्कारपछि हत्या गरिएको आशंकामा प्रहरीले तीन युवालाई पक्राउ गरेको छ। सिम्पानी ६ का ती युवालाई नियन्त्रणमा लिएर अनुसन्धान चलिरहेको प्रहरीले जनाए पनि उनीहरूको नाम सार्वजनिक नगरेको हो। सिम्पानी बजारस्थित शिव खड्काको होटलमा कार्यरत ती किशोरी सिम्पानी ७ स्थित कुशेऔंसी जंगलमा बुधबार मृत फेला परेकी थिइन्। बलात्कार गरेर फालिएको हुन सक्ने अनुमान गरिएको छ, जिल्ला प्रहरीका डीएसपी नविनकिशोर प्रधानले भने, तीन जनालाई सोधपुछ गरिरहेका छौं। किशोरीको शव उदयपुरस्थित जिल्ला अस्पतालमा बिहीबार पोस्टमार्टमपछि आफन्तले जिम्मा लिएका छन्। किशोरीका बुबा वीरबहादुर तामाङले घटनाको सत्यतथ्य पत्ता लगाउन जिल्ला प्रहरी कार्यालयमा जाहेरी दिएका थिए। बाटो नजिकको जंगलमा किशोरीको केही कपडा भेटिएको र भीरमुनि संवेदनशील अंग नांगो भएकाले बलात्कारपछि हत्याको आशंका गरिएको प्रहरीले जनाएको छ।"
२० वर्षपछि फर्कियो नकटा हाँस,"चराविदा अनुसार यो अन्य हाँसभन्दा फरक हुन्छ। बच्चा कोरल्ने बेला भालेको ठुँडको माथिपट्टि डल्लो सिउर पुष्ट भएर आउँछ। त्यसबाहेकको समयमा त्यो सामान्य रहन्छ। जंगलभित्रका तालतलैयामा बस्न रुचाउँछ। चराविद् हेमसागर बरालका अनुसार पश्चिममा घोडाघोडी र शुक्लाफाँटाका तालहरूमा यसले बच्चा कोरल्ने गर्छ। सप्तकोसी आसपासमा झन्डै २० वर्षअघि पाइने गरेको यो हाँस त्यसपछि देखिएको थिएन। २० वर्षपछि बर्जूमा यो देखिनु निकै खुसीको कुरा हो, बरालले भने। सेतो टाउकामा कालो छिर्कामिर्का भएको, तल्लोपट्टि सेता भाग र कालो छातीपेटी यसको पहिचान हो। पोथीको भने सिउर हुँदैन। अण्डा कोरल्ने समय बर्खा भए पनि कहिलेकाहीँ बेमौसममै पनि कोरल्छ। ठूला रूख, अरू चराले छाडेको गुँड र खण्डहरमा अण्डा पार्छ, त्यहीँ कोरल्छ। मैदानमा यसले बाक्लो सिरू अथवा काँसमा समेत अण्डा पार्ने गर्छ। एक पटकमा पोथीले ६ देखी २० वटासम्म अण्डा पार्छे। २८ देखि ३० दिनमा अण्डाबाट ट्यूरा निस्कन्छन्। स्थानीय रैथाने प्रजातिको भए पनि यो हाँस विशेष किसिमको रहेको बरालले बताए। उनका अनुसार यो अहिले अन्य चराझंै भारतबाट आएको हुन सक्छ। तर, ठ्याक्कै यकिन गर्न भने त्यसलाई निरन्तर निगरानी गर्नैपर्छ, उनले भने। पक्षी संरक्षण संघमा आबद्ध चराविद् ज्योतेन्द्र ठकुरीले बर्जूमा पछिल्लो समय चराका लागि राम्रो वातावरण निर्माण भएकाले कम्ब डक देखिनु निकै सुखद भएको बताए।"
इशु बनिन् मिस नेवा:,"काठमाडौं मिस नेवा: ११३७ को ताज इशु श्रेष्ठले पहिरेकी छन्। राजधानीमा बुधबार भएको १२ औं संस्करणको ग्रान्ड फिनालेमा उनले मुलुकभरका २७ प्रतिस्पर्धीलाई पछि पारेकी हुन्।शीर्ष उपाधिसँगै उनले ३० हजार रुपैयाँ र चाँदीको ताज पाइन्। ओजस्वी श्रेष्ठ फस्ट रनरअप र सृष्टि खड्गी सेकेन्ड रनरअप भए। दुवैले क्रमश: २० हजार र १५ हजार रुपैयाँसहित ताज पाए। रोज महर्जन मिस टयालेन्ट, ओमिजिना महर्जन बेस्ट नेपालभाषा, आज्ञा कारञ्जित बेस्ट ड्रेस, मोनिमा खड्गी मिस एलिगेन्ट, विनीता डंगोल मिस फ्रेन्डसिप, रोश्ना श्रेष्ठ मिस चार्मिङ, क्रिजना डंगोल बेस्ट स्माइलसँगै सामाजिक सद्भाव दूत घोषणा भए। त्यस्तै, लेनिना बज्रचार्यले बेस्ट स्किनको टाइटल जित्दा समिता श्रेष्ठले बेस्ट हेयर, सलिना श्रेष्ठले मिस डिसिप्लिन, पल्पसा श्रेष्ठले मिस पर्सनालिटी, ओमिजिना महर्जनले मिस पब्लिक च्वाइस टाइटल पाए। मिस सोसल वेलफेयर एम्बेस्डरमा भने समिता श्रेष्ठ र मोरिना मानन्धर घोषित भए।उद्योग राज्यमन्त्री कञ्चन बादेले उनीहरूलाई पुरस्कार बाँडे। प्रतियोगिता निर्णायकमा पूर्वमिस नेपाल एलिशा बज्राचार्य, बैंकर प्रदीपमान प्रधान, कार्टुनिस्ट रविन सायमी, चिकित्सक शिक्षिता श्रेष्ठ, नमुना कलेज अफ फेसन टेक्नेलजीका उपप्रमुख जीवेश्वरलाल श्रेष्ठ र नेपाल बुटिक एसोसिएसनका संस्थापक अध्यक्ष उज्ज्वलकृष्ण श्रेष्ठ थिए।नेवार समुदायका सांस्कृतिक, मौलिक ज्ञान एवं अभ्यासलाई नयाँ पुस्तामा प्रवद्र्धन गर्ने उद्देश्यसहित मिस नेवा:ले निरन्तरता पाउँदै आएको आयोजक नेप्लिज फेसन होमकी अध्यक्ष हेमा मानन्धरले बताइन्। ग्रान्ड फिनालेमा गायिका निशा देशारले गायन र नेवा: डान्स एकेडेमीका कलाकारले नृत्य प्रस्तुत गरेका थिए।"
सोचेभन्दा राम्रो सहयोग जुट्यो,"सांगीतिक कार्यक्रमसहित महोत्तरीको मुसहर बस्तीमा निर्माण भइरहेको तेस्रो एकीकृत नमुना बस्ती निर्माण सम्पन्न गर्न कट्टेल र घिमिरे हास्य कलाकार दीपक आचार्य र गायक भरत सिटौलासहित अस्ट्रेलिया आएका थिए। उनीहरूले अस्ट्रेलियाका ४ मुख्य सहरहरू सिड्नी, मेलबर्न, एडिलेड र ब्रिसबनमा आयोजना गरिएका कार्यक्रमबाट ८२ हजार डलर संकलन गरेका हुन्। अस्ट्रेलियाबाट हामीले अपेक्षा गरेभन्दा धेरै माया मात्र नभएर सहयोगसमेत पायौं, नेपाल फर्किनुअघि कट्टेल र घिमिरेले कान्तिपुरसँग भने, जसका लागि यहाँका नेपाली, नेपालीभाषी भुटानी र अन्य सहयोगकर्ताप्रति ऋणी छौं।करिब ५० लाखको सहयोग संकलन हुने अपेक्षा राखेका उनीहरूले आफूले सोचेको भन्दा राम्रो सहयोग जुटेकोमा खुसी व्यक्त गरे। तर पनि अझै करिब २ करोड ५० लाख रुपैयाँ संकलन गर्न बाँकी रहेको सुनाउँदै उनीहरूले नयाँ वर्षमा मुसहर बस्तीका स्थानीयवासीलाई ५० घर हस्तान्तरण गर्ने आफ्नो लक्ष्य पूरा गरेरै छाड्ने प्रतिबद्धता जनाए। मुख्य आयोजक गजबको इभेन्टका प्रदीप चापागाईंका अनुसार अस्ट्रेलियाको सिड्नीबाट २५ हजार, मेलबर्नबाट २३ हजार, एडिलेडबाट १५ हजार र ब्रिसबनबाट १९ हजार डलर सहयोग संकलन भएको छ। सहयोग संकलन अझै जारी नै रहेकाले यो रकम बढ्न सक्नेसमेत उनले बताए। धुर्मुस सुन्तलीलाई अस्ट्रेलियामा रहेका नेपालीहरू मात्र नभएर नेपालीभाषी भुटानीहरूले समेत सहयोग गरेका थिए भने, उनीहरूको हास्यव्यंग्य कार्यक्रमबाट समेत दर्शकहरूले मनोरञ्जन लिएका थिए।"
कलाकारलाई सघाउन एजेन्सी,"काठमाडौं कलाकारहरूको व्यक्तिगत र व्यावसायिक जीवनलाई व्यवस्थापन गर्न पार्टीनेपाल डट कमले टयालेन्ट व्यवस्थापन एजेन्सी खोलेको छ। नायक दयाहाङ राई, निर्देशकनिर्माता एवं नायक निश्चल बस्नेत र पूर्व मिस नेपाल एवं नायिका सृष्टि श्रेष्ठले बिहीबार एजेन्सीको व्यवस्थापन सम्झौतापत्रमा हस्ताक्षर गरेका छन्। काम गर्दा परिवारका साथै अरू कुरामा ध्यान दिन सकिँदैन, परिवारसँग भएको बेलासमेत कामले छोड्दैन, दयाहाङले भने, म आनन्दको लाइफ जिउन चाहन्छु। एजेन्सीले हाम्रो सेडयुल व्यवस्थापन गरिदिने भएपछि व्यावसायिकतालाई सहज ढंगले अघि बढाउन मद्दत पुग्नेछ। अन्य पेसामा जस्तै कलाकारितामा पनि व्यावसायिक र व्यक्तिगत जीवन छुट्टयाउन सके आनन्द मिल्ने उनले सुनाए। नेपालमा कलाकारहरूले पारिश्रमिकको सम्झौता आफैं गर्नुपर्ने अवस्था सुनाउँदै निश्चलले भने, यसले कलाकारको इज्जत र प्रतिष्ठामा धक्का पर्ने हुन्छ। साथै प्रोडयुसरसँग पनि सम्बन्धमा चिसोपन आउँछ। समयसँगै आर्थिक पक्षहरूको डिलिङ एजेन्सीले गरिदिए फिल्म उद्योग व्यावसायिक बन्ने उनले आशा व्यक्त गरे। चिनजानका आधारमा कसैले फिल्ममा अभिनयको अफर गर्दा नाइँ भन्न नसकेर खेलेको फिल्मले सन्तुष्टि नदिने र फिल्मलाई पनि कुनै फाइदा नपुग्ने समस्याहरू फेस गर्नुपरेको उनले सुनाए। नेपाली फिल्म उद्योगमा यो नयाँ अभ्यास भएकोले एकदुई महिना अप्ठेरो भए पनि पछि सहज बन्दै जाने उनले दाबी गरे। कलाकारहरूको जीवन व्यवस्थापन गर्न एजेन्सीले सहयोगी माध्यमको भूमिका खेल्ने सृष्टिले विश्वास व्यक्त गरिन्। एजेन्सीले कलाकारलाई मार्गनिर्देश गर्नुका साथै बलियो बनाउने काम गर्ने पार्टी नेपालका व्यवस्थापकीय निर्देशक श्री गुरुङले बताए। व्यवस्थापनका लागि एजेन्सीको कार्यलाई संयोजक, व्यवस्थापक र निर्देशक गरी तीन तहमा विभाजन गरिएको छ, उनले भने, फिल्मका कलाकारहरू मात्र नभई संगीतका साथै अन्य क्षेत्रका कलाकारलाई समेत समेट्ने उद्देश्य रहेको छ।कलाकारहरूले मनोरञ्जनसँगै सामाजिक एकताको सम्वद्र्धन गर्ने कानुनी सल्लाहकार टीकाराम भट्टराईले बताए। कलाकारहरू करको दायरामा आउन नसकेको भन्ने आरोप लाग्ने गरेको छ, उनले भने, यसले कलाकारहरूलाई करको दायरामा ल्याउन मद्दत गर्नेछ।कार्यक्रममा कलाकारहरूले एजेन्सीको लोगोको पनि उद्घाटन गरेका थिए।"
लिम्बू नयाँ वर्षमा नाचगान,"काठमाडौं लिम्बूहरूको नयाँ वर्ष, कक्फेवा तङनाम ५०७७ का अवसरमा बिहीबार सांस्कृतिक संस्थान (नाचघर) मा लिम्बू सांस्कृतिक कार्यक्रम आयोजना गरियो। हिलिहाङ हाक्पारे पालाम सयङ र नाचघरको सहकार्यमा लिम्बू गायकगायिकाले आफूहरूकै भाषामा गीत गाए भने कलाकारले नृत्य प्रस्तुत गरे।कार्यक्रमको सुरुवात केलाङ नृत्यमार्फत गरियो। च्याब्रुङ बजाउँदै कलाकार टोलीले केलाङ नाचेको दर्शकले मन पराए। त्यसपछि सीता सिंगकले आनि केरेक शिलिहाङ गीत गाइन्। श्रेयसी चेम्जोङ, सुनीता थेगिम, कुशल थलङ, सुसान साम्सोहाङ, तारा थेबे, मनु नेम्बाङ, सञ्जय तुम्रोक, निशा आङदेम्बे लगायतले मौलिक भाका सुनाए। कार्यक्रममा पालाम, च्याब्रुङ पनि देखाइएको थियो।अशोक लोहोरुङ राईको कम्पोजिसनमा गीत गाइएको थियो भने नृत्य निर्देशन दिनेश माङमोले गरेका थिए। कार्यक्रममा संगीतकार भगत सुब्बालाई अभिनन्दन गरियो। विदेशमा रहेका सुब्बाको कदरपत्र उनका आफन्तले ग्रहण गरिदिए। मौलिक भाषा, संस्कृतिको संरक्षण गर्ने हेतुले कार्यक्रम आयोजना गरिएको पालाम सयङका ग्रीष्म लिम्बूले बताए।"
बालबालिकाको पढ्ने बानी,"काठमाडौं हरेक अभिभावक चाहन्छन् छोराछोरीले स्कुल टेक्नासाथ अक्षर चिनून्। लेख्न जानून्। अक्षर चिनेर फरर पढ्न सक्ने होऊन्। जुनसुकै किताब पढून्। बुझेर पढून्। शिक्षक चाहन्छन् मेरो अगाडि परेका हरेक विद्यार्थी ज्ञानी बनून्। सिकाएको हरेक कुरा टेपडेकर्ड गरेजस्तै सोधेको बेला फटाफट भन्न सकून्। सहरका बालबालिका स्कुल पुग्नुअघिसम्म गृहकार्यमै व्यस्त हुन्छन्। त्यसअघि टेलिभिजन हेरेर, मोबाइल गेम खेलेर, गीत सुनेर, रेडियो सुनेर बसिरहेका हुन्छन्। त्यो देख्दा अभिभावकलाई दिक्दारी लाग्छ। कक्षामा छिरेपछि बालबालिका जसोतसो बहानाबाजी गरेर शिक्षकको निगरानीबाट जोगिने उपाय सोच्छन्। शिक्षक पनि यस्तै हो भनेर आफ्नो विषयलाई हल्का छाडिदिन्छन्। शिक्षा मन्त्रालय र अमेरिकी अन्तर्राष्ट्रिय सहयोग नियोग (यूएसएआईडी) ले गरेको सर्वेक्षणले त्यस्तै नतिजा देखाएको छ। सन् २०१४ मा राष्ट्रव्यापी रूपमा गरिएको प्रारम्भिक कक्षा पढाइ मूल्यांकन (नेसनल अर्ली ग्रेड रिडिङ एसेस्मेन्टएनईजीआरए) ले नेपालको प्रारम्भिक कक्षाको पढाइ कमजोर छ भनेर देखाएको हो। सामुदायिक विद्यालयमा गरिएको मूल्यांकनअनुसार कक्षा २ मा पढ्ने ३७ प्रतिशत र कक्षा ३ मा पढ्ने १९ प्रतिशत विद्यार्थीले उनीहरूलाई पढ्न दिइएका पठन सामग्री एक शब्द पनि शुद्ध पढ्न सकेनन्। यो मूल्यांकन नेपाली वा अंग्रेजी भाषाको विषयमात्र आधार मानिएको थिएन, गणित, विज्ञान, सामाजिक शिक्षासमेत समेटेर गरिएको थियो। यो नतिजा सामुदायिक विद्यालय हो तर संस्थागत विद्यालयका बालबालिका शतप्रतिशत जानेर, बुझेर, बुझाएर पढाइन्छन् भन्ने अवस्था छैन। विश्वव्यापी मानक निर्धारण गरिएअनुसार बालबालिकाले १ मिनेटमा कम्तीमा ४५ शब्द पढ्न सक्नुपर्छ। पढेको विषय ८० प्रतिशत ख्याल गर्न सक्नुपर्छ। कक्षा २ का विद्यार्थीले १ मिनेटमा पढेका ४५ शब्दमध्ये पाँच वटा शब्दको जवाफ दिन सक्नुपर्छ। गरिएको मूल्यांकनले १६ प्रतिशत मात्र परिणाम देखाएको छ। यो चुनौती हो। शिक्षाविज्ञको मत छ, कक्षा १ देखि ३ सम्म विद्यार्थीले पढ्न सिक्छन् र कक्षा ३ पछि सिक्नका लागि पढ्छन्। शिक्षा विभागको तथ्यांकले शैक्षिक सत्र २०७० मा कक्षा ५ सम्म टिकाउ दर ८०१ प्रतिशत थियो। सन् २०१२ मा गरिएको सर्वेक्षणले देखाए अनुसार कक्षा ३ को सिकाइ उपलब्धि नेपालीमा ६३ र गणितमा ६० थियो। भाषा पढाउँदा शिक्षकले सुनाइ, बोलाइ, पढाइ, लेखाइ केन्द्रित गर्छ। अन्य विषय पढाउने शिक्षकले सिद्धान्त, सूत्रसमेत बुझाउनुपर्ने हुन्छ। घरमा बाआमा वा अभिभावकसहित पढ्ने वातावरण हुनुपर्नेछ। साथीसित बसेर पढ्ने बानीको विकास गर्नैपर्ने छ। सस्वर वाचन महत्त्वपूर्ण पक्ष हो। कम्तीमा दैनिक १० मिनेट सस्वर पढ्न लगाउन जरुरी हुने ठानिएको छ।यतिखेर देशभरिका १६ जिल्लामा प्रारम्भिक कक्षा पढाइ कार्यक्रम (अर्ली ग्रेड रिडिङ प्रोग्राम : ईजीआरपी) सुचारु छ। रमाइलो पढाइ, दिगो सिकाइ, कक्षा १, २, ३ काल बालबालिकालाई भन्ने लक्ष्यसहित अघि बढाइएको कार्यक्रम सफल तुल्याउन अभिभावक, शिक्षक, समुदाय, आमसञ्चारको साझा प्रयास महत्त्वपूर्ण हुने ठानिएको छ। शिक्षक, अभिभावक र समुदायको दूरी घटाउने कडीका रूपमा पनि पठन संस्कृतिलाई मानिएको छ। बच्चा एक्लै पढ्न सक्दैन। त्यसैले एकजना बच्चालाई पढाउन सिंगै समुदायको मिहिनेत आवश्यक पर्छ। तपार्इंका छोराछोरीको उज्ज्वल भविष्यको आधार, छोराछोरीको प्रारम्भिक कक्षा पढाइमा तपार्इंको सहयोग भनिएको छ। पढ्ने बानी बसाउन पठन समूह, पठन अभियान, पठन प्रतिस्पर्धा हुनुपर्छ। पढ्ने सामग्री राष्ट्रिय, अन्तर्राष्ट्रिय मात्र होइन, स्थानीय विषय पनि हुनुपर्छ। जसले गर्दा आफ्नो परिवेशलाई आत्मसाथ गर्न सक्छन्। पाठयपुस्तक रंगीन हुँदा बालबालिकाको ध्यानाकृष्ट हुने गर्छ। विश्वव्यापी सूचना प्रविधिको सही सदुपयोग गर्नु एक मात्र उपाय हो। सिकाइ गुणस्तर बढ्न नसक्नुको विभिन्न कारण देखाइएको छ। जसमा शैक्षिक प्रणाली केन्द्रदेखि विद्यालयसम्मको प्रभावकारी व्यवस्थापनमा कमी हुन, कमजोर सिकाइ वातावरण र शैक्षणिक क्रियाकलाप कमजोर हुनु हो। त्यसैगरी सामाजिक, सांस्कृतिक, आर्थिक, भौगोलिक पछौटेपन तथा मौजुदा पाठयक्रम, पाठयपुस्तक आदिको सान्दर्भिकता, गुणस्तरीयतालाई मानिएको छ। पेसागत विकासका अवसर र प्रावधानहरू एवं तिनको कक्षाकोठामा प्रयोगमा सुधार नहुनु हो। शिक्षकले लिएको तालिममा सिकेको शैक्षणिक सामग्रीको व्यवस्थापन र प्रयोग प्रभावकारी नहुनु हो भने अभिभावक तथा समुदायको अर्थपूर्ण सहभागिता हुन नसक्नुलाई मानिएको छ। शिक्षा विभागका उपनिर्देशक विष्णु अधिकारीका अनुसार चालू शैक्षिक सत्र २०७३ बाट सप्तरी, भक्तपुर, मनाङ, कास्की, बाँके र कञ्चनपुरका विद्यालयमा सिकाइ लागू भएको छ। दोस्रो चरणमा, धनकुटा, पर्सा, मुस्ताङ, रुपन्देही, दाङ, सुर्खेत, डोल्पा, बर्दिया, कैलाली र डडेलधुरामा कार्यान्वयन प्रक्रियामा छ। क्रमश: सबै जिल्लामा लागू हुनेछ। लिपिबद्ध छापिएका सामग्रीलाई आँखा र मस्तिष्कका माध्यमबाट अर्थ ग्रहण गर्दै पढ्नु, स्पष्ट बुझेर पढ्ने क्षमता विकास गर्नु हो। पढाइले अभिव्यक्ति, लेखाइ सीप बढाउने, गहिरिएर पढ्ने, पढेका कुरा राम्ररी बुझ्ने, बुझेका कुरा मौखिक र लिखित रूपमा अभिव्यक्त गर्ने क्षमता हासिल गर्नु हो।"
कम्प्युटर ल्याबलाई प्रवासीको सहयोग,"काठमाडौं तामाङ सोसाइटी अफ जापानले सिन्धुपाल्चोकको तातोपानीस्थित कोदारी उमाविको कम्प्युटर तथा साइन्स ल्याबका लागि ३ लाख ३२ हजार रुपैयाँ सहयोग गरेको छ। राजधानीमा बिहीबार जापानका लागि पूर्व नेपाली राजदूत डा गणेश योञ्जन र सोसाइटीका महासचिव कुमार मोक्तानले विद्यालयका प्रधानाध्यापक नइन्द्र तामाङलाई उक्त रकम हस्तान्तरण गरे। अघिल्लो वर्षको भूकम्पबाट क्षतिग्रस्त यो विद्यालय अहिले पुनर्निर्माण क्रममा छ। भूकम्पअघि ९ सय विद्यार्थी अध्ययनरत रहेकोमा अहिले घटेर ४ सयमा झरेको जनाउँदै प्रअ तामाङले कम्प्युटर र साइन्स ल्याबका लागि जापानका प्रवासी नेपालीबाट सहयोग मिलेको खुसी व्यक्त गरे। प्राप्त सहयोगबाट कम्प्युटर र्याक दस थान, सिटिङ टुल ३५ थान, साइन्स ल्याब र्याक ७ थान, कुर्सी १५ थान र कम्प्युटर मनिटर १३ थान खरिद गर्ने तामाङले जनाए। भूकम्प पीडित नेपाली गाउँलाई सघाउने उद्देश्यले जापानमा आफूहरू जुटेको बताउँदै महासचिव मोक्तानले २२ हजार रुपैयाँ बराबरको खेलकुद सामग्री पनि स्कुललाई छिट्टै हस्तान्तरण गरिने जनाए। पूर्वराजदुत डा योञ्जनले प्रवासी नेपालीहरूले मुलुकको पुनर्निर्माणप्रति देखाएको चासो प्रेरणादायी रहेको दाबी गर्दै सरकारले सिक्नुपर्ने औंल्याए। मानवशास्त्री डा मुक्तसिंह लामाले पनि जापानका प्रवासी तामाङहरूको प्रयासको प्रशंसा गरे।"
प्रधानमन्त्रीको गृहजिल्लामा एक अर्बको प्याकेज,"चितवन प्रदर्शनी केन्द्र शिलान्यास गर्ने क्रममा उनले जिल्लाका विभिन्न ठाउँका लागि झन्डै १ अर्ब रुपैयाँ बराबरका कार्यक्रम सार्वजनिक गरे। यसअघि पुस २ गते यहाँ आउँदा दाहालले चितवनबाट निर्वाचनमा उठ्ने जनाउसमेत दिएका थिए। चितवनबाट चुनाव लड्दै त हुनुहुन्न भन्ने प्रश्नमा उनले भनेका थिए, असम्भव भन्ने कुरै भएन। त्यसयता जनता र जिल्लासित नजिक हुन प्याकेज कार्यक्रम घोषणाको तयारीमा रहेको उनले बताउने गरेका थिए। दोस्रोपटक प्रधानमन्त्री भएर पटकपटक चितवन आएको छु, उनले भने, चितवन कर्मथलो र राजनीतिक विकास भएको प्रधानमन्त्री हुनुको नाताले मसँग यहाँका सबै दल, जनता, बुद्धिजीवीले केही अपेक्षा गर्नु स्वाभाविकै हो। कार्यक्रममा उनले प्रधानमन्त्रीको हैसियतले चितवन मात्र भन्न नमिल्ने भन्दै घुमाउरो पाराले प्याकेज कार्यक्रम घोषणा गरेका थिए। जिल्लावासीले मबाट गरेको अपेक्षा अस्वाभाविक छैन, मैले केही न केही यो पटक घोषणा गर्छु भनेको थिएँ, उनले भने, प्रारम्भिक रूपमा कम्तीमा पनि मैले र यो सरकारले गरेका कुरा भन्छु, जुन निर्णयको नजिक र आउने क्याबिनेटबाट निर्णय गर्छाैं। उनले बुधबार ९८ करोड ८ लाख ९० हजार बजेटसहितको प्याकेज कार्यक्रम सार्वजनिक गरेका हुन्। औद्योगिक प्रदर्शनी केन्द्र स्थापनाका लागि १५ करोड सहयोग गर्ने उनले बताए। जसअनुसार पहिलो काम चित्रवन वा शारदानगर क्षेत्रमा रंगशाला निर्माणका लागि करिब ५० करोड बजेट व्यवस्था गरिएको छ। यो काम अगाडि बढाउने प्रक्रिया सुरु भएको पनि उनले सुनाए। त्यस्तै भरतपुर र पर्सामा ४४ करोडको लगानीमा कभर्ड हल निर्माण थालिने छ। जिल्लाको ५ वटै निर्वाचन क्षेत्रमा खेल मैदान निर्माणका लागि ५०५० लाखका दरले बजेट व्यवस्था गरिने छ, उनले भने। विशेष आर्थिक क्षेत्र विकास समितिअन्तर्गत चितवनको शक्तिखोरमा औद्योगिक क्षेत्र स्थापना गर्ने प्रक्रिया अघि बढिसकेको समेत दाहालले जानकारी दिए। आउने क्याबिनेटमै यसको नीतिगत निर्णय गरेर बजेट व्यवस्था गर्ने र अगाडि बढाउने सोच रहेको उनको भनाइ थियो। उनले पैसा अभावले अगाडि बढ्न नसकेका कार्यक्रममा रकम थपेर पूरा गर्न आफू अघि बढेको बताए। पटिहानीबाट सीतामाई हुँदै केशर बाघसम्मको १० किमि जंगल किनारमा वन्यजन्तुबाट सुरक्षाका लागि फाउन्डेसनसहितको मेस जाली लगाउन थप रकम व्यवस्था गरिएको उनले जनाएका छन्। प्रधानमन्त्री दाहालका अनुसार वीरेन्द्र क्याम्पस पछाडि एकीकृत ढल आयोजना, बालमन्दिर अगाडि सडक निर्माण र सोलारका लागि रकम व्यवस्था गरिएको छ।पटिहानी धनौजी चोकबाट सीतामाई जाने सडक निर्माण, देवघाट रामनगर धार्मिक पर्यटन मार्ग निर्माणका लागि पनि रकम थप गरिएको उनले सुनाए। दाहालले यी कुरा सुनाइरहँदा दर्शकदीर्घामा रहेकाहरूले दाहालले चुनाव लड्ने योजनाअनुसार यस्तो कार्यक्रम सार्वजनिक गरेको भन्दै आपसमा कुरा गरिरहेका थिए। त्यस्तै नारायणी नदी तटबन्धन गरी चक्रपथसहितको सडक निर्माण, भरतपुर उपमहानगरपालिकाको जग्गामा सिटी हल, ल्यान्डफिल साइट, भरतपुर ४ मा अन्डरग्राउन्ड पार्किङसहितको बहुतले सब्जीमण्डी निर्माणका लागि समेत थप बजेट व्यवस्था गरिएको उनले सुनाए। यी पहिल्यै भएका सानाठूला आयोजना हुन्, उनले भने, जसलाई सम्पन्न गर्न सरकारका तर्फबाट थप बजेट व्यवस्था गरिएको हो। नयाँ योजना प्रधानमन्त्री दाहालले टाउन जगतपुर हुँदै राप्ती पुल हुलाकी सडक कालोपत्रे गर्न १ करोड ९९ लाख, चनौटे हुँदै गोलाघाट सडक कालोपत्रे गर्न १ करोड ५० लाख, मंगलपुर शिवनगर सडकको स्तरोन्नतिका लागि १ करोड ८० लाख र शुक्रनगर मेघौली जाने सडक कालोपत्रे गर्न १ करोड ९९ लाख बजेट व्यवस्था गरिएको बताए। गीतानगर बजारबाट शिवनगर वरको बोट हुँदै चनौलीसम्मको सडकका लागि १ करोड ५० लाख, माडी खैरहनीपुर र शीतलपुरमा एकता स्तम्भ निर्माणका लागि ५०५० लाख बजेट छुट्याइएको छ। दाहालका अनुसार भरतपुरमा यातायात सेवा केन्द्रका लागि १ करोड ९९ लाख, भरतपुर गोन्द्राङ देवनगर सीतामाई हुँदै पटिहानी बजारसम्मको सडक कालोपत्रे गर्न १ करोड, नारायणगढ पुल्चोक शिवघाट विजयनगर सिमरी टाउन साझापुर हुँदै गोलाघाटसम्मको बाटो पिच गर्न १ करोड ५० लाख बजेट व्यवस्था गरिएको छ। जगतपुर कसरा चोक धु्रवघाट शुक्रनगर हुँदै पर्साढापसम्मको सडक स्तरोन्नतिका लागि १ करोड, हुग्दी हात्तीबाङ सिराइचुली टाँडीसम्मको पर्यटकीय सडकका लागि १ करोड ५० लाख, भरतपुर विशाल चोक भोजाड लंकालाइन खोलेसिमल पिठुवा चैनपुर वीरेन्द्रनगर भण्डारा वैकल्पिक हाइवे निर्माणका लागि १ करोड ८० लाख व्यवस्था गरिएको छ। पार्वतीपुर बजार विजय चोकबाट दक्षिण मधुपुरी बजार हुँदै कसरा चोकसम्मको सडक कालोपत्रेका लागि १ करोड ५० लाख, मंगलपुरदेखि दक्षिण फूलबारी राधापुर मन्दिरसम्म कालोपत्रेका लागि १ करोड, सुन्दरबस्ती पूर्व बरौंजी चोक हुँदै उज्ज्वलनगर जंगलसम्मको सडक कालोपत्रेका लागि १ करोड ५० लाख व्यवस्था गरिएको छ। प्रधानमन्त्री दाहालले सार्वजनिक गरेको विवरणअनुसार भरतपुर नगरपालिका त्रिचोकदेखि धर्मचोक लंखुसम्म सडक कालोपत्रे गर्न ८० लाख, भरतपुर नगरपालिका, वनदेवी मन्दिर बरन्डाभारदेखि काँडाघारी चोकसम्म कालोपत्रेका लागि ८० लाख, भरतपुर नगरपालिका २५ सुबेदार चोकदेखि सुन्दरबस्ती चोक हुँदै पकौडीसम्म सडक कालोपत्रेका लागि १ करोड ५० लाख बजेट व्यवस्था गरिएको छ। नारायणी उमावि भरतपुरमा पूर्वाधार विकास लागि ८० लाख, सर्वशान्ति उमावि दारेचोक भवन तथा खानेपानीका निम्ति ९० लाख व्यवस्था गरिएको छ। दाहालका आफन्त रहेको ठाउँ शिवनगर ४ नम्बर क्षेत्रमा पर्छ। जुन कांग्रेसको पकेट क्षेत्र मानिन्छ। भरतपुर अस्पताललाई स्तरोन्नति गरी केन्द्रीयस्तरको अस्पताल बनाउने र यसै वर्षदेखि स्नातक र स्नातकोत्तर तहको पढाइ सुरु गर्ने प्रधानमन्त्री दाहालले बताए। यी सबै सरकारका तर्फबाट लिइएका निर्णयहरू हुन्, उनले भने, तर यो पर्याप्त छैन भन्ने आफैंले अनुभव र अनुभूति गरेको छु, आउने बजेटमा पक्कै पनि यी सबै कामका अतिरिक्त केही महत्त्वपूर्ण रणनीतिक काम पनि अगाडि बढाउने सोच सरकारको रहेको ध्यानाकर्षण गराउँछु। अन्य दलका नेताले दाहालले चुनावका लागि मतदाता फकाउन प्याकेज कार्यक्रम सार्वजनिक गरेको बताए। कांग्रेस जिल्ला सभापति जीतनारायण श्रेष्ठ जिल्लाका लागि बजेट पर्नु राम्रो भए पनि प्रधानमन्त्रीको हैसियतले भन्दा पनि पार्टीको अध्यक्षको हैसियतले काम गर्नु राम्रो नहुने बताउँछन्। उहाँ सिंगो देशको प्रधानमन्त्री हो तर यो जिल्लामा पार्टी अध्यक्षको हैसियतले काम गर्नुभएको छ, उनले भने, उहाँको काम चुनाव लक्षित देखिन्छ। उता माओवादी केन्द्रका जिल्ला इन्चार्ज यमबहादुर परियार जिल्लावासी भएको नाताले अध्यक्ष दाहालले जिल्लाबाट चुनाव लड्नु स्वाभाविक हुने बताए। त्यस्तो सुनिश्चित भएको होइन, यही जिल्लाको व्यक्ति त्यसमा पनि दुई चोटि प्रधानमन्त्री भएको मान्छे गृह जिल्लाबाट चुनाव उठदै उठ्नु हुन्न भन्ने कुरा भएन, उनले भने, अहिले त्यस्तो कुरा पनि भएको छैन। उनले प्याकेज कार्यक्रम चुनाव लक्षित नभएको दाबी गरे। चितवनको बासिन्दा, त्यसमा पनि प्रधानमन्त्री भएपछि जिल्लावासीलाई अपेक्षा धेरै हुन्छ, उनले भने, प्याकेज कार्यक्रमको कुरा पहिलेदेखि नै हँुदै आएको थियो, त्यही पूरा गर्नुभएको हो। पहिलो संविधानसभामा रोल्पा, काठमाडौं, दोस्रो संविधानसभामा सिरहा, काठमाडौंबाट उम्मेदवार बनेका दाहालको चाहना आफ्नै जिल्लामा चुनाव लड्ने देखिन्छ।"
बारका ३ सय सदस्यको राजीनामा,पर्सा उच्च अदालतमा गरिएको ८० न्यायाधीश नियुक्ति समावेशी नभएको भन्दै डेढ सातादेखि आन्दोलनरत २ नम्बर प्रदेशका कानुन व्यवसायीले बिहीबार नेपाल बार एसोसिएसनको साधारण सदस्यबाट राजीनामा गरेका छन्। पर्सादेखि सप्तरीसम्मका ८ जिल्लाका करिब ३ सय कानुन व्यवसायीले राजधानीमा बारका केन्द्रीय अध्यक्ष शेरबहादुर केसीलाई संयुक्त राजीनामा बुझाएका हुन्। राजीनामा दिनेमा बारका मध्यमाञ्चल उपाध्यक्ष (उपत्यकाबाहिर) अधिवक्ता विनय सिंहसहित आठवटै जिल्लाका बार तथा उच्च अदालत बार एसोसिएसनका पदाधिकारीसमेत छन्। केन्द्रीय बारले सुरुमा आफूहरूको आन्दोलनमा समर्थन र ऐक्यबद्धता जनाए पनि पछि सल्लाहसुझाव नलिई सम्पूर्ण एजेन्डालाई थाती राखेर आत्मसमर्पण गरेको उनीहरूको गुनासो छ। उपाध्यक्ष सिंहले राजधानीबाट टेलिफोनमार्फत दिएको जानकारीअनुसार केन्द्रीय अध्यक्ष केसीले राजीनामा स्वीकृत गरेका छैनन्। उनीलगायत बारका केन्द्रीय पदाधिकारी तथा २ नम्बर प्रदेशका आन्दोलनरत कानुन व्यवसायीबीच दिउँसो करिब १ देखि साँझ ६ बजेसम्म वार्ता चले पनि निष्कर्षमा पुग्न सकेन। शुक्रबार बिहान ११ बजेदेखि पुन: वार्ता गर्ने सहमति रहेको सिंहले जानकारी दिए। राजीनामापत्र पाएपछि अध्यक्ष केसीले माग जायज भएको प्रतिक्रिया दिएको सिंहले बताए। न्यायपरिषद्को न्यायाधीश नियुक्तिको निर्णयविरुद्ध संघर्षरत २ नम्बर प्रदेशका कानुन व्यवसायीले माघ १८ देखि प्रदेशअन्तर्गतका ८ जिल्ला तथा ३ उच्च अदालतमा इजलास बहिष्कार गरिरहेका छन्। माघ २९ सम्म इजलास बहिष्कार गर्ने उनीहरूको कार्यक्रम छ।
स्वास्थ्यसंस्था अझै पालमा,"भवन र अन्य व्यवस्था नहुँदा टेन्टमा स्टोर गरिएका औषधि मुसाले लैजाने गरेको छ। ओपीडीदेखि सबै सेवा एकै ठाउँबाट दिनुपर्दा समस्या हुने गरेको स्वास्थ्यकर्मीको गुनासो छ। सबै काम एउटै टेन्टबाट गर्नुपर्दा परेको समस्या सुनाएर साध्य छैन, रगनी स्वास्थ्यचौकीकी हेल्थ असिस्टेन्ट सुस्मिता पौडेलले भनिन्, कहिलेसम्म यस्तै बेहोर्नुपर्ने हो, साह्रै गाह्रो भइसक्यो।कतिपय भवन मर्मत गरे पुग्ने अवस्था रहे पनि सम्बन्धित निकायले ध्यान नदिँदा सेवा जटिल बन्दै गएको छ। बर्थिङ सेन्टरसमेत टेन्टमै सञ्चालन गर्नुपरेको छ। तापक्रम नमिल्ने भएकाले आमा र बच्चा दुवैको ज्यान जोखिममा पर्ने गरेको रगनीका सिनियर अहेव रामचन्द्र साहले बताए। स्वास्थ्यसंस्थाका भवन तत्काल नबने समस्या अझ थपिन्छ, उनले भने। जिल्ला स्वास्थ्य कार्यालयका प्रमुख प्रमोद यादव भूकम्पले जिल्लामा १८ वटा स्वास्थ्य संस्था पूर्ण रूपमा क्षतिग्रस्त भएको बताउँछन्। तीमध्ये ६ वटा भवन निर्माणका लागि ठेक्का लागिसकेको उनको भनाइ छ। विभाग र केन्द्रमा आवश्यक परिपत्र गरे पनि भवन निर्माणका लागि सहरी विकास भवन डिभिजनले काम गर्ने भएकाले तत्काल अन्य विकल्प अपनाउन सकिएन, उनले भने। डिभिजनले निर्माण गर्ने स्वास्थ्य चौकीको नयाँ भवनका लागि अनिवार्य ४ रोपनी जग्गा हुनुपर्ने, सडकले छोएको हुनुपर्नेजस्ता मापदण्ड छन्। मापदण्ड नपुगेका स्वास्थ्यचौकीको भने ठेक्का नलागेको हुन सक्ने स्वास्थ्य कार्यालयले जनाएको छ।"
कामै गर्दैनन् पदाधिकारी,"भैरहवा सेवासुविधाका नाममा राज्यकोष दोहन गर्ने तर काम सिन्को नभाँच्ने पदाधिकारीका कारण लुम्बिनीको विकास ठप्प हुन पुगेको छ। पहँुचका आधारमा राजनीतिक नियुक्ति पाएका लुम्बिनी विकास कोषका पदाधिकारी जिल्ला बस्दै बस्दैनन्। चालक सुविधासहितको चिल्ला गाडीमा सयर गर्दै अधिकांश समय काठमाडांैमै बिताउँछन्। पदाधिकारी केकति कामले कहाँ गएका हुन्, कोषका कर्मचारीलाई थाहा हुँदैन। सबैजसो पदाधिकारी लुम्बिनी नबस्ने परिपाटीका कारण कामकारबाही अस्तव्यस्त बन्ने गरेको छ, कर्मचारी नवराज अधिकारीले भने, कतिपय काम प्रक्रियागत रूपमा लैजानुपर्दा पदाधिकारी नआएरै महिनौं अल्झिने गरेको छ। पदाधिकारीबीच आपसी तालमेल नहुँदा त्यसको मार कर्मचारीले खेप्नुपरेको उनले बताए। कोषमा कार्यरत ज्यालादारी र करार कर्मचारी पेसागत हकहित संरक्षण हुनुपर्ने र अनियमितता रोक्नुपर्ने माग राख्दै शुक्रबारदेखि आन्दोलनमा छन्। कर्मचारी मुख्य कार्यालयमा तालाबन्दी गरी धर्ना बसेपछि दैनिक प्रशासनिक काम ठप्प छ। यस्तोमा समस्या समाधान गरी निकास खोज्नुपर्ने पदाधिकारीको भने अत्तोपत्तो छैन। गत पुस ३ देखि १२ गतेसम्म पनि कर्मचारी आन्दोलनकै कारण कोष ठप्प हुन पुगेको थियो। पदाधिकारीले प्रभावकारी भूमिका नखेल्दा लुम्बिनी गुरुयोजनाअन्तर्गतका काम लक्ष्य अनुरूप हुन सकेका छैनन्। यसका लागि आउने बजेट वर्षैपिच्छे फ्रिज हुने गरेको छ। कोषले गत आव २०७२०७३ मा विकास निर्माणका लागि उपलब्ध बजेटमध्ये ३० करोडभन्दा बढी खर्चन सकेन। जब कि लुम्बिनी गुरुयोजना सम्पन्न हुन नसक्नुमा बजेटको अभाव देखाउँदै आएको कोषले तलब, भत्ता, प्रशासनिक कार्यका लागि उपलब्ध बजेट भने पूरै सकेको थियो। चालु आवका लागि उपलब्ध ६६ करोड रुपैयाँमध्ये शतप्रतिशतकै कार्य प्रगति हुने सम्भावना छैन, कोषका प्रमुख इन्जिनियर सरोज भट्टराईले भने, सबै कामको ठेक्का नै भएको छैन। करिब ४५ करोड रुपैयाँ मात्र खर्चने गरी काम भइरहेको उनले जनाए। भट्टराईका अनुसार यस वर्ष पानी ट्यांकी निर्माण र वितरण प्रणाली, भूमिगत रूपमा टेलिफोन र विद्युतीकरण, ५ हजार क्षमताको सभाहल, कपिलवस्तुको गोटिहवा, नवलपरासीको रामग्राम, रूपन्देहीको सैनामैनालगायत पुरातात्त्विक क्षेत्रमा जग्गा प्राप्ति, पूर्वको हलेसीदेखि नमोबुद्ध, काठमाडौंका पुरातात्त्विक क्षेत्र जोडी लुम्बिनी हुँदै सुर्खेतको काँक्रेविहारसम्मको बुद्धिस्ट सर्किट निर्माण लगायत काम सक्नु पर्नेछ। सर्किटका लागि जग्गा खरिद गर्न कोषले ५ वर्षयता बजेट छुटयाउँदै आए पनि चार वर्षअघि रामग्राममा १ कट्ठा जग्गा मात्र किनिएको छ। यस पटक जमिन खरिद गर्न ५ करोड रुपैयाँ छुटयाइएकोमा १ रुपैयाँ पनि खर्च हुन सकेन। भौतिक निर्माणका कार्य गर्न कोषमा जिम्मेवार तथा सम्बन्धित फाँट छुट्याइएको छ तर जग्गा खरिदमा त्यस्तो छैन, भट्टराईले भने, खरिद प्रक्रिया पदाधिकारी वा कर्मचारीले कसले अघि बढाउने, स्पष्ट छैन।कोषमा ५२ वटा रिक्त पदमा स्थायी पदपूर्तिको प्रक्रिया अघि बढ्न सकेको छैन। पदपूर्तिको विज्ञापनलगत्तै मुद्दा परेर केही महिना प्रक्रिया रोकिए पनि गत फागुन १७ मा विवाद टुंगिएर मन्त्रालयले स्वीकृति दिइसकेको थियो। सन् १९७८ मा जापानका प्रसिद्ध पुरातत्त्वविद् केन्जो टाँगेले तयार पारेको लुम्बिनी गुरुयोजना २१ वर्षअघि नै सम्पन्न भइसक्नुपर्ने हो। कोष पदाधिकारीले ६५ प्रतिशतभन्दा धेरै सम्पन्न भएको दाबी गरे पनि आधाभन्दा धेरै काम बाँकी छ। सरकार परिवर्तनपिच्छे कोषका पदाधिकारी पनि फेरबदल हुने गरेकाले राजनीतिक अस्थिरताको असर लुम्बिनीको विकास निर्माणमा सीधै पर्छ। पदाधिकारीबीच आपसी तालमेल नहुनु र बेथिति बढ्नुले मुलुककै पर्यटन क्षेत्रलाई ठूलो धक्का लागेको छ, कोषका पूर्वकर्मचारी वरिष्ठ पुरातत्वविद् वसन्त बिडारीले भने, पदाधिकारी अधिकांश लुम्बिनी नबस्ने, आफू अनुकूल काम गर्दै हिँडदा अहिलेसम्म गुरुयोजनाको पूर्वाधार नै तयार हुन सकेन। कोषमा अब राजनीतिक नियुक्तिको सट्टा सीधै मन्त्रालयले हेर्ने वा आवश्यकताअनुरूप लोकसेवा आयोगबाट परीक्षा लिएर स्थायी संरचना बनाउन जरुरी रहेको बिडारीले औंल्याए।लुम्बिनीमा कैयन् विदेशी मन्दिर मापदण्डविपरीत बनेका भए पनि कोष पदाधिकारी चुप लागेर बसेका छन्। होटल संघ नेपाल (हान) का केन्द्रीय सदस्य तथा भैरहवाका पर्यटन व्यवसायी चन्द्रप्रकाश श्रेष्ठले कोष पदाधिकारीको गैरजिम्मेवारीकै कारण विदेशी मोनास्ट्रीले नियम मिचेर ठूल्ठूला गेस्टहाउस निर्माण गरिरहेको आरोप लगाए। लुम्बिनीमा बनाइएका गुम्बाविहारमा विदेशीलाई बस्ने व्यवस्था गरिएका कारण निजी लगानीका होटेल व्यवसाय धाराशयी हुन थालेको छ, उनले भने। कोषमा उपाध्यक्षलाई राज्यमन्त्री, कोषाध्यक्षलाई सहायक मन्त्री, सदस्यसचिवलाई मुख्य सचिव र योजना प्रमुखलाई विशिष्ट श्रेणीसरहको सेवासुविधा दिइन्छ। लेखा शाखाका एक कर्मचारीका अनुसार उपाध्यक्ष, कोषाध्यक्ष, सदस्यसचिव र योजना प्रमुखको तलबभत्ता, टीएडीए, पीए, चालक, इन्धन गरी वार्षिक ५० लाख हाराहारी सकिने गरेको छ।बुधबारदेखि कोषमा एक जना पदाधिकारी पनि छैनन्। पुस १२ गते आमरण अनशनमा बसेका एक कर्मचारीलाई जुस खुवाएर आन्दोलन स्थगित गरिएपछि तत्कालका लागि समस्या समाधान भएको भन्दै काठमाडौं हान्निएका उपाध्यक्ष सुदर्शन महर्जन (भिक्षु निग्रोध) तीन दिनअघि कोषमा झुल्किए। त्यहाँ १५ मिनेट जति बिताएर उनी फेरि काठमाडौंतिर लागिहाले। सदस्यसचिव अजितमान तामाङलाई संस्कृति मन्त्रालयमा हाजिर हुने र अर्को व्यवस्था नहुन्जेल उनको कार्यभार उपाध्यक्षले गर्ने बेहोराको पत्र आएपछि उनी पनि काठमाडौंमै छन्। योजना प्रमुख इमानसिंह मोक्तान धेरै दिनपछि मंगलबार कोषमा देखापरे पनि बुधबार लुम्बिनी छाडिसकेका छन्। केही दिनअघि मात्रै नियुक्ति पाएका कोषाध्यक्ष सुरेन्द्रमुनि शाक्य पनि बुधबारदेखि लुम्बिनीबाहिर छन्। पदाधिकारी भने कर्मचारी आन्दोलन, मधेस आन्दोलन लगायत कारण कार्यालयमा बस्ने वातावरण नभएको बताउँछन्। म एक्लैले कर्मचारी आन्दोलन समाधान हुन नसक्ने भएकाले आवश्यक पहल गर्न काठमाडौं आएको छु, उपाध्यक्ष महर्जनले भने। सदस्यसचिव तामाङ कोषका पदाधिकारी आफैंले नियमविपरीत काम गर्ने र सबैको प्रिय बन्न गलत निर्णय गर्दा लुम्बिनीमा बेथिती र अराजकता बढेको बताउँछन्। नियमविपरीत काम गर्न हुँदैन भन्दा मलाई नै कोषबाट पन्छाउने षड्यन्त्र रचियो, उनले भने, व्यक्तिगत रूपमा म र मेरो परिवारलाई नै ज्यानको धम्की आएकाले काठमाडौंमै बसेर लुम्बिनीका लागि काम गर्दै छु।"
"घरमै सिलौटा खोप्छन्, स्कुल जाँदैनन्","१४ वर्षीया पूजा कुचबधियाले विद्यालय छाडेको ६ वर्ष पुग्यो। दुई कक्षासम्म स्थानीय विद्यालयमा पढिन्। आठ वर्षकी भएपछि काममा सघाउन भन्दै आमाबुबाले विद्यालय पठाउन छाडे। घरमा बस्छु। घरकै काम गर्छु, उनले भनिन्, सिलौटा बनाउन बुबाआमालाई सघाउँछु।गाउँनजिकै सरकारी विद्यालय र मदरसा छन्। ती विद्यालयले जुनसुकै जाति र समुदायका बालबालिका भर्ना लिन्छन्। तर, लोपोन्मुख कुचबधिया जातिका दर्जनौं बालबालिका अहिले पनि विद्यालयबाहिरै छन्। कैलाश र मुली कुचबधियाका पूजासहित ५ छोरी र दुई छोरा छन्। सरकारले लोपोन्मुख जातिको सामाजिक सुरक्षाका लागि हरेकलाई मासिक एक हजार भत्ता उपलब्ध गराउँदै आएको छ। तर, कुचबधियाको जीवनस्तरमा कुनै सुधार आएको छैन। स्कुल नि:शुल्क भने पनि कापीकिताब र ड्रेसको खर्च लाग्छ। त्यो हामी तिर्न सक्दैनौं, ३६ बर्षिय कैलाशले भने। उनले १२ वर्षीया छोरी रेश्मीलाई पनि दुई कक्षापछि स्कुल पठाएनन्। कविता एक कक्षामा छिन्। अर्को वर्षपछि उनी पढ्न पाउनेनपाउने निश्चित छैन। नौ जनाको परिवार पाल्नु पनि पर्यो। छोराछोरी हुर्किएपछि स्कुल पठाउन कहाँ भ्याइन्छ?, कैलाशले भने। कुचबधिया बस्तीबाट अहिलेसम्म कसैले माध्यमिक तह उत्तीर्ण गरेको छैन। इन्द्रपुरका ऐलानी जग्गामा बसेका दुई बस्तीमा झन्डै ६५ परिवार कुचबधियाको बसोबास छ। उनीहरूको सबैभन्दा ठूलो पिरलो आफ्नै जग्गा जमिन नहुनु हो। डोरी र सिलौटा बिक्रीजस्ता परम्परागत कामबाहेक आयआर्जनका अरू उपाय छैनन्। सिलौटा पनि बिक्न छाडिसके। सबैका घरमा मिक्चर छन्, ६० वर्षीया शान्ति पत्थरकट्टाले भनिन्। कुचबधियाहरूको देशभर जनसंख्या झन्डै आठ सय मात्र छ। त्यसको आधा बाँकेमा बस्छन्। राष्ट्रिय जनगणना २०६८ अनुसार इन्द्रपुर, गनापुर र फुल्टेक्रामा ३ सय ३७ जनसंख्या छ। अधिकांश झुपडी छन्। केहीले ऋणधन गरेर अर्धपक्की र पक्की घर पनि बनाएका छन्। आदिवासी जनजाति महासंघका बाँके अध्यक्ष डम्बर थापामगर कुचबधियाजस्ता लोपोन्मुख समुदायको जीवनस्तर उकास्न व्यावहारिक कुनै कार्यक्रम लागू नभएको गुनासो गर्छन्। कुचबधिया पनि फिरन्ते जाति हो। तराईका राउटेभन्दा पनि हुन्छ, उनले भने, फरक यत्ति छ, कुचबधियाहरू घर बनाएर बस्छन्। आयआर्जनका सहज विकल्प दिनसके यो लोपोन्मुख समुदायको सहज सामाजिक विकास हुनसक्ने अध्यक्ष थापामगर बताउँछन्।"
हिमालले खोसेको सपना,"उकालो लाग्दै गर्दा क्याम्प वानमुनितिरको एउटा भर्याङ भाँचिएको खबर सुने। उक्त खबर यकिन गर्न पनि उनीहरू उकालो लाग्दै थिए। एउटा भर्याङबाट उक्लिएर हिउँको सानो टापुमा पुगे। त्यहाँबाट अलि ओरालोमा जोडिएको अर्को भर्याङ पार गर्नै के लागेका थिए, अचानक ठूलो आवाजसहितको हिमपहिरो खस्यो। सोलुखुम्बु बाकु ४ सोलुखुम्बुका दावाटासी शेर्पा पनि त्यही समूहमा थिए। उनीहरूसहित ११ जना लहरै बसेको ढिस्को पनि झर्यो। सबै जना पुरिए। उक्त घटनामा भाग्यवश ज्यान बच्ने आठ जनामा दावा पनि एक हुन्। तर, उनी गम्भीर घाइते हुन पुगे। दावालाई तत्काल उपचारका लागि राजधानीस्थित ग्रान्डी अस्पताल पुर्याइयो। उनका ३ वटा देब्रे करङ, एउटा दाहिने करङ, देब्रे कुम र नाक भाँचिएको रहेछ। दाहिने हातको पञ्जाको हड्डी पनि फुटेछ।उपचारमा लागेको पहिलो खर्च १ लाख ५० हजार रुपैयाँ उनी कार्यरत समिट नेपाल ले बेहोर्यो। दोस्रो खर्च भने माउन्टेन गाइड एसोसिएसन अमेरिका को सहयोगमा तिर्न सफल भए। घटनामा गम्भीर घाइते भनिएका दावाको मात्र नभएर अरूको पीडा पनि उस्तै छ। तर, सामान्य घाइते भएकाहरू पहिलेजस्तै काममा फर्किसकेका छन्। दावाले २०१३ मै सगरमाथा चुचुरो टेकिसकेका थिए। लगत्तै अर्को वर्ष घाइते भएका उनी अहिले सामान्य पदयात्रामा मात्र जान सक्छन्। आफूले जानेको काम नै त्यही हो, अरू काम गर्न जानिएको छैन, दावा भन्छन्, काममा फर्किने कोसिस गरे पनि शरीरले पहिलेजस्तो काम गर्न दिएको छैन। १२ वर्षको उमेरदेखि सिकर्मी, ट्रेकिङ हुँदै हिमाल चढ्नेचढाउने पेसामा आबद्ध भएका दावाको सपना हिमपहिरोले पुर्यो। परिवारमा दुई भाइ र तीन बहिनीमध्येका जेठा दावामाथि अभिभावकले गरेको आशामा बादल लाग्यो। काखमा २८ महिनाको छोरो छ। भाइबहिनी र परिवारलाई सहयोग गर्ने जिम्मेवारी दावाकै हो। त्यसैले हिजोआज उनी स्वतन्त्र (फ्रिलान्सर) पथ प्रदर्शकका रूपमा हिमाली क्षेत्रतिर जान थालेका छन्। तर हिमाल चढ्ने सपना भने सधैंका लागि सकिएजस्तो भएको छ।शेर्पाहरूले हिमाल चढेर धेरै पैसा कमाउँछन्। विदेश जान्छन् भन्ने सोच मात्र सबैमा छ। दावा सुनाउँछन्, तर सबैले कहाँ कमाउँछन् र? मेरो जस्तो पीडा बोक्ने हजारौं शेर्पाको कथा कसैले सुनेकै छैनन्। हिमालमा मृत्यु र घाइते हुनेका लागि हालसम्म सरकारीस्तरबाट बिमा गरिएको छैन। आरोहण कम्पनीले बिमा गराउने व्यवस्था भए पनि सबैले गर्दैैनन्। गरिए पनि बिमा रकम न्यून छ। घाइतेको अवस्था हेरेर ५ लाखसम्म र मृतकको परिवारलाई १५ लाखसम्म दिनुपर्ने माग क्लाइम्बिङ (आरोहण सहयोगी) शेर्पाहरूले राखेका थिए तर अझै पूरा हुन सकेको छैन। सरकारले राजस्व मात्र असुलेर सबै जिम्मा आरोहण कम्पनीलाई दिने गरेकाले यो समस्या निम्तिएको पर्यटन व्यवसायीको भनाइ छ। राजस्व लिएर अनुमति दिँदैमा कम्पनीले त्यो काम व्यवस्थित गर्छन् भन्ने छैन। पिक प्रमोसन प्रालिका निर्देशक आङबाबु शेर्पाले भने, यसको नियमनमा सरकारी संयन्त्र फितलो छ। क्लाइम्बिङ शेर्पाहरूलाई हाइ अल्टिच्युड पोर्टर भनेर दिइने प्रमाणपत्रको व्यवस्था समेत हटाएकोमा उनीहरू आक्रोशित बनेका छन्।"
निकुञ्ज ऐन परिमार्जनको दबाब,"चितवन नवलपरासी, रजहर ३ पिप्रहरकी सुकमाया बोटे निगुरो टिप्न जंगल जाँदा बाघको आक्रमणमा परिन्। परिवारले उनको सग्लो शव पनि पाएन। एक वर्ष बितिसक्यो। परिवारले कतैबाट केही राहत पाएका छैनन्। कहाँ, कसरी राहत पाउने भन्नेमै अन्योल छ, बुहारी नाता पर्ने सरिताले भनिन्।सुकमायाका १५ र १२ वर्षका २ छोरा छन्। दुवैले पढेका छैनन्। पतिले अर्को बिहे गरे। छोराहरू मामाघरमा बसेका छन्। राहत सहयोग केही पाउन सकिएन, सरिताले भनिन्, २ छोरा छन्, सरकारले अब पढाउनेभन्दा पनि रोजगारीको व्यवस्था गरिदिए हुने थियो। यो समस्या उनको मात्र होइन। यहाँ आयोजित निकुञ्ज, आरक्ष, संरक्षण क्षेत्र प्रभावित समुदायको राष्ट्रिय भेलामा सहभागीले यस्तै दुखेसो पोखे। मुलुकका विभिन्न स्थानमा रहेका एक दर्जन निकुञ्ज र आरक्ष प्रभावित क्षेत्रबाट आएका सहभागीले संरक्षणका नाममा आफूलाई राज्यले लखेट्ने काम गरेको आरोप लगाए। हामी संरक्षण विरोधी होइनौं, निकुञ्ज आरक्ष स्थापना हुनुभन्दा अघि हाम्रै बाबुबाजे संरक्षणमा थिए, चितवन निकुञ्ज पीडित संघर्ष समितिका अध्यक्ष जीतबहादुर मुसहरले भने, अहिलेसम्म हाम्रो जग्गाको नापी नक्सा छैन, नीतिनियमले हामीलाई अलग बनाउन खोजिएको छ। त्यस्तै पुर्खौंदेखि गर्दै आएको माछा मार्ने पेसाबाट वञ्चित गराएको उनले गुनासो गरे। भेलामा देशका विभिन्न ठाउँका करिब २ सय जनाको उपस्थिति रहेको थियो। आरक्ष स्थापना हुनुभन्दा अघि जल जमिनको संरक्षण हामीले गरेका थियौं, ढोरपाटन सिकार आरक्ष पीडित संघर्ष समिति संयोजक हरिबहादुर घर्तीमगरले भने, एक मुठी घाँस काटेको भरमा हाम्रो ज्यान जाने अवस्था नआओस्। त्यस्तै सहभागीले निकुञ्ज ऐन २०२९ परिमार्जन गर्नुपर्ने माग गरे। नेपालको कानुनभन्दा अघि कोही जान सक्दैन, महिला अधिकार मञ्चकी केन्द्रीय अध्यक्ष पुष्पा केसीले भनिन्, तर राज्यले संरक्षणको नाममा घोषणा गरेको निकुञ्ज ऐन घातक बनेको छ, यसले थारू, मुसहर, बोटे, माझीको अधिकार हनन भएको छ, उनीहरूको दिनचर्या रोकिएको छ। निकुञ्ज आरक्ष क्षेत्र वरपरका महिलाहरू बढी प्रभावित छन्। सीप जानेका महिलालाई माछा मार्न लाइसेन्स दिइँदैन, उनले भनिन्, झन सेना पीडित महिलाको अवस्था दयनीय छ। आमाको नाममा नागरिकता बनाउन पाउने भनिए पनि पीडितले त्यो महसुस गर्न पाएका छैनन्। नागरिकता र जन्मदर्तामा समस्या झेल्नुपरेको छ। मध्यवर्ती क्षेत्र जनअधिकार महासंघ नेपालको भेलामा विभिन्न समुदायका महिला, बालबालिका सबै उपस्थित भएका थिए। भेलामा राष्ट्रिय निकुञ्ज तथा वन्यजन्तु संरक्षण ऐन २०२९ मा पाँचांै संशोधनका लागि बनेको विधेयकमाथि छलफल भएको थियो। त्यस्तै भेलामा निकुञ्ज र स्थानीयबीच देखिएका द्वन्द्वका कारणहरूबारे छलफल गरियो। मध्यवर्ती क्षेत्र जनअधिकार महासंघ नेपालका अध्यक्ष छविलाल न्यौपानेले निकुञ्ज र वन्यजन्तुबाट हुने क्षतिको माग गर्नेभन्दा पनि क्षति नै न्यून गर्न राज्यलाई दबाब दिइने र निकुञ्जभित्र वन्यजन्तुको आहाराको व्यवस्था गर्न माग गरिने बताए। निकुञ्ज तथा वन्यजन्तु संरक्षण ऐन २०२९ लाई परिमार्जित गरी जनमुखी संरक्षण ऐन निर्माण गर्न भेलापश्चात अभियान चलाउने छौं, अध्यक्ष न्यौपानेले भने, आदिवासी जनजाति तथा मध्यवर्ती क्षेत्रका बासिन्दाको जीविको पार्जन सुरक्षाको ग्यारेन्टी गर्न माग गर्ने छौं। महासंघमा न्यौपाने मध्यवर्ती क्षेत्र जनअधिकार महासंघ नेपालको प्रथम राष्ट्रिय भेलाबाट अध्यक्षमा पुन: छविलाल न्यौपाने निर्वाचित भएका छन्। न्यौपानेको नेतृत्वमा ३५ सदस्यीय नयाँ कार्यसमिति चयन भएको छ। पछि २० संरक्षित क्षेत्र गरेर ५१ सदस्यीय समिति बन्ने अध्यक्ष न्यौपानेले बताए।"
करिडोरले गाउँ सुगम,"गुल्मी अर्बेनी ७ का ७२ वर्षीय भीमलाल न्यौपानेलाई अहिले सदरमुकाम तम्घास आउन स्याङ्जा र पाल्पा हुँदै घुम्नुपर्ने बाध्यता हटेको छ। योसँगै उनको यात्रा पनि ४ घण्टा छोटिएको छ। स्याङ्जापाल्पा हुँदै एक दिन लगाएर सदरमुकाम पुग्ने उनलाई आफ्नै पालामा घर अघिबाटै मोटर चढेर तम्घास गइएला भन्ने लागेको पनि थिएन। भीरको बाटो पैदल हिँडेर तम्घास पुगिन्थ्यो, उनले भने, अहिले त सपना जस्तो लागेको छ।सदरमुकाम तम्घासबाट झन्डै ८० किमि पूर्व रहेका हर्मिचौर, अर्बेनी, जयखानी, पूर्तिघाट र खड्गकोटसहित एक दर्जन गाविसलाई भारत, नेपाल र चीन जोड्ने सरकारको राष्ट्रिय गौरवको आयोजनाले दुर्गमबाट सुगमसँग जोड्दै छ। उत्तरदक्षिण कालीगण्डकी करिडोरको रिडीदेखि गुल्मी खण्डको पूर्तिघाट ट्रयाक खुलेपछि यस क्षेत्रका गुल्मी, स्याङ्जा, पर्वत र बागलुङलाई सडक सञ्जालले जोडेपछि सुगमतासँगै यहाँका सर्वसाधारणको दैनिकी पनि फेरिएको छ। करिडोरको गुल्मी खण्डको ४३ किमिमा ट्रयाक खोलेपछि सवारी चल्न थालेका छन्। नेपाली सेनाको कालीगण्डकी करिडोर निर्माण कार्यदलका प्रमुख सेनानी रेश्मीराज भट्टराईका अनुसार रिडीदेखि बागलुङको सिमाना खड्गकोटको बरल्वासम्मको ४३ किमि खण्डमा सानाठूला सबै सवारी चल्न थालेका छन्। ३४ वर्षदेखि खोल्ने प्रयास भएर पनि नखुलेको ट्रयाक हामीले ३ वर्षमै खोलेका छौं, सेनानी भट्टराईले भने, हामीले निर्माण गरेको ४३ किमि सडकको लागत झन्डै ४५ करोड रुपैयाँ छ। स्थानीयले २०३९ सालदेखि सडक खन्ने प्रयास गरेका थिए। २०५७ सालमा एमाले नेता प्रदीप ज्ञवालीले हर्मिचौरमा शिलान्यास गरेपछि सडक सरकारको नजरमा परेको थियो। गुल्मी खण्डको ट्रयाक खोल्ने काम सकेर अहिले सेनाले बागलुङको छिस्तीदेखि टुटुंगासम्मको २६ किमि खण्डमा काम गरिरहेको छ। टुटुंगादेखि बागलुङको बलेवा एयरपोर्ट हुँदै मालढुंगासम्मको १४ किमि ट्रयाक यसअघि नै खोलिएको उनले बताए। अब २६ किलोमिटरमा ट्रयाक खुलेपछि गुल्मीको रिडीदेखि मुस्ताङसम्म सजिलै पुग्न सकिन्छ, उनले भने।भारतको सुनौलीदेखि चीनको सिमाना कोरला नाकासम्मका २ सय ३१ गाविस जोड्ने उत्तरदक्षिण कालीगण्डकी करिडोर ४ सय ३५ किमि लामो छ। सरकारले तेस्रो राष्ट्रिय प्राथमिकताको आयोजनामा राखेर २० वर्षभित्र सम्पन्न गर्ने गरी गरिबी निवारण, दिगो आर्थिक विकास र विकेन्द्रीकरणमा सहयोग पुग्ने गरी १४ वर्षअघि २०५९ सालदेखि निर्माण सुरु गरेको थियो। २० वर्षे सडक नीतिअन्तर्गत गरिबी निवारण, दिगो आर्थिक विकास र विकेन्द्रीकरणमा सहयोग पुग्ने गरी सडकको अवधारणा तयार गरिएको हो, करिडोर सरोकार समितिका प्रवक्ता खड्गकोटका टीकाराम ढकालले भने, सरकारले नेपाली सेनालाई निर्माणको जिम्मा दिएको क्षेत्रमा तीव्र गतिमा काम भए पनि पाल्पा खण्ड बाँकी रहेकाले करिडोर पूर्ण हुन सकेको छैन। राष्ट्रिय प्राथमिकताको सडक भएकाले आफूहरूले छिटो निर्माण सम्पन्न गर्नका लागि दबाब दिइरहेको र केही महिनाभित्रै करिडोर चीनको नाका कोरलासम्म पुग्ने उनले बताए। ६ जिल्लाका दुर्गम क्षेत्रमा यातायातको पहुँच पुर्याउँदै यसले दुई ठूला छिमेकी देश चीनको हिमालदेखि पहाड र तराई हुँदै भारतसम्म व्यापार विस्तार गर्ने सकिने भएकाले ट्रयाक खोल्ने काम पनि तीव्र गतिमा भइरहेको उत्तरदक्षिण कालीगण्डकी लोकमार्ग आयोजना कार्यालय पाल्पाका इन्जिनियर रामप्रसाद सुवेदीले बताए। उनका अनुसार नवलपरासीको गौंडाकोटदेखि पाल्पाको राम्दी पीपलडाँडासम्मको १ सय ३० किलोमिटर खण्डमा ट्रयाक खुलिसकेको छ। नवलपरासीदेखि बागलुङको मालढुंगासम्म सडकको लम्बाइ २ सय ४५ किलोमिटर छ। मालढुंगादेखि मुस्ताङसम्म १ सय ९० किलोमिटर सडकको ट्रयाक खुलिसकेकाले सरकारले सडक स्तरोन्नतिका लागि मालढुंगामा सडक आयोजना कार्यालय स्थापनाको तयारी गरिरहेको सुवेदीले बताए।"
झडपमा ४ घाइते,"पोखरा आन्तरिक विषयमा विवाद हुँदा बिहीबार एमाले निकट अनेरास्ववियुका दुई पक्षबीच पृथ्वीनारायण क्याम्पसमा झडप हुँदा ४ घाइते भएका छन्। अध्यक्ष केपी ओली र वरिष्ठ नेता माधव नेपाल पक्षधर विद्यार्थीबीच क्याम्पस परिसरमा कुटाकुट भएको हो। घाइते भएका नेपाल पक्षधर विद्यार्थी विनय राना, दिनेश ढुंगाना, विमल तिवारी र सुरज अधिकारीको गण्डकी मेडिकल कलेजमा उपचार भइरहेको छ।"
पखालाले मृत्यु,धनकुटा झाडापखालाले अर्खौले जितपुर ७ का जनमाया मगर र सञ्जय रानामगरका ८ महिने छोरा जेसनको उपचारका क्रममा जिल्ला अस्पतालमा बुधबार मृत्यु भएको छ। तीन दिनअघि बिरामी भएका उनको जितपुर स्वास्थ्य उपचार केन्द्रमा उपचार सम्भव नभएपछि जिल्ला अस्पताल ल्याइएको थियो। अस्पताल ल्याइएलगत्तै उपचारका क्रममा बालकको मृत्यु भएको वरिष्ठ मेडिकल सुपरिटेन्डेन्ट डामदनकुमार उपाध्यायले जनाए।
कार्यान्वयनमा जुटौंं,इलाम एमाले नेता झलनाथ खनालले संविधान कार्यान्वयनका लागि सबै पक्ष एकजुट हुनुपर्ने बताएका छन्। पार्टीले आयोजना गरेको संविधान कार्यान्वयनका लागि जनपरिचालन अभियान अन्तर्गतको सभामा बोल्दै नेता खनालले ऐतिहासिक परिवर्तन र संविधान जारी गर्ने अवस्थामा प्रमुख राजनीतिक दल एकै स्थानमा रहेकाले अब कार्यान्वयनमा पनि जुट्नुपर्ने बताएका हुन्।
बाबुछोरा घाइते,भोजपुर कुदाककाउले ९ मा पारिवारिक मनमुटावका कारण खुकुरी प्रहार हँुदा बाबुछोरा घाइते भएका छन्। षडानन्द ९ बस्ने विक्रम तामाङसहितको ५ जनाको समूहले मंगलबार डिकबहादुर तामाङ र उनका छोरा विपिनलाई सुनसान जंगलमा हिँडिरहेको मौका छोपेर खुकुरी प्रहार गरेको प्रहरीले जनाएको छ। विक्रम घाइते डिकबहादुरका भतिजा नाता पर्छन्। इलाका प्रहरी कार्यालय दिंलामा दिउँसो पारिवारिक मुद्दाका बारेमा छलफल गरेर घर फर्कने क्रममा घटना भएको हो।
निर्वाचनको विकल्प छैन,"वीरगन्ज एमाले सचिव योगेश भट्टराईले निर्वाचनको विकल्प नभएको बताएका छन्। वीरगन्जमा बिहीबार आयोजित प्रदेश नम्बर २ स्तरीय प्रचार भेलालाई सम्बोधन गर्दै नेता भट्टराईले संविधान कार्यान्वयनका लागि स्थानीय निकायको निर्वाचन आवश्यक रहेको बताए। उनले संघीयताको सीमांकन देशको आवश्यकता, इतिहास र भूराजनीति अध्ययन गरेर मात्र मधेसमा कति प्रदेश राख्ने विषयमा छलफल गर्नुपर्ने औँल्याए। पछिल्लो समय केही मधेसकेन्द्रित दलले एमालेलाई मधेस विरोधीका रूपमा प्रचार गरेकामा उनले आपत्ति जनाए।"
बौद्ध विहार निर्माण,बुटवल बौद्ध शिक्षाको अभ्यास गर्ने र आत्म शान्तिका लागि विपस्यना ध्यान केन्द्र सञ्चालन गर्ने उद्देश्यले रूपन्देहीको तिलोत्तमामा बौद्ध विहार निर्माण थालिएको छ। समाजमा शान्ति र नैतिक शिक्षा फैलाउने लक्ष्यसहित नेपाली भाषी म्यानमारका नागरिकको सहयोगमा विहार निर्माण थालिएको हो। यसका लागि म्यानमारका नागरिकहरूले २० लाख सहयोग गरेका छन्।
वैयक्तिक विवरण हेर्न अदालतको आदेश अनिवार्य,"काठमाडौं सर्वोच्च अदालतले नागरिकको गोपनीयतासँग जोडिएका व्यक्तिगत सूचना प्राप्त गर्न अदालतको अनुमति लिनुपर्ने बाध्यकारी व्यवस्था गरेको छ। फोनकल डिटेललगायतका विवरण दुरुपयोगका कारण व्यक्तिको गोपनीयतासम्बन्धी हक उल्लंघन भएको भनी दायर एक रिटमाथि आदेश जारी गर्ने क्रममा सर्वोच्चले गोपनीयतासम्बन्धी कानुन निर्माण गर्न सरकारलाई आदेश दिएको छ। संविधानले सुनिश्चित गरेको नागरिकको गोपनीयतासम्बन्धी हकबारे कानुन निर्माणका लागि सरकारलाई आदेश दिँदै कानुन नबनुन्जेल राज्यको सुरक्षा र अनुसन्धानका लागि त्यस्ता विवरण आवश्यक पर्दा सम्बन्धित जिल्ला अदालतबाट अनुमति लिनुपर्ने व्यवस्था गर्न सर्वोच्चले निर्देशनात्मक आदेश दिएको हो।मोबाइल फोन प्रयोगकर्ताहरूले आपसमा गरेको फोन सम्पर्कको विवरण (कल डिटेल्स रेकर्डसीडीआर), लोकेसन ट्रयाकिङ र टेक्स्ट म्यासेजका विवरण सेवा प्रदायकसँग रहन्छन्। सीडीआरमा फोन गर्ने र रिसिभ गर्नेको फोन नम्बरसहित कुराकानी गरेको अवधिको विवरण हुन्छ। मोबाइलबाट सम्पर्क हुने टावरको आधारमा लोकसेन ट्रयाक गरिन्छ भने म्यासेजका विवरणहरू पनि टेलिकम सेवा प्रदायक कम्पनीहरूसँग निश्चित अवधिसम्म सुरक्षित रहन्छन्। अपराध अनुसन्धान र विभिन्न प्रयोजनका लागि राज्यका निकायहरूले माग्ने यस्ता वैयक्तिक विवरणहरू दुरुपयोग हुने गरेको गुनासो थियो। गैरकानुनी तरिकाले सूचना प्रवाहित गर्नेलाई सेवासम्बन्धी कानुनबमोजिम कारबाही एवं सजाय गर्नू गराउनू। गैरकानुनी हस्तक्षेप वा पहुँच माग्ने वा बाध्य पार्ने जोसुकै पदाधिकारीविरुद्ध प्रचलित कानुनबमोजिम आवश्यक कारबाही गर्नू गराउनू। गैरकानुनी ढंगले सूचना प्रवाह नगर्नू, गोपनीयतासम्बन्धी कानुन बन्नुअघि पनि वैयक्तिक सूचनाको संरक्षणका लागि आदेश दिँदै सर्वोच्च अदालतको निर्णयमा भनिएको छ, कुनै अपराध अनुसन्धानका सिलसिलामा जरुरी भई सूचनामा पहुँचका लागि अनुमति दिने प्रयोजनका लागि कानुनमा व्यवस्था नभएसम्म सम्बन्धित जिल्ला अदालतबाट अनुमति लिने व्यवस्था मिलाउनू। नागरिकका व्यक्तिगत सूचना भण्डारणमा राज्यको असीमित अधिकार हुन नदिन र त्यसको रोकथामका लागि आवश्यक कानुन बनाउन सर्वोच्चले आदेश दिएको छ। गोप्य सूचनामा कसैको पनि अनधिकृत र गैरकानुनी पहुँच प्राप्त हुन नसक्ने कुरालाई ध्यानमा राखी आवश्यक कानुन बनाउन ध्यानाकर्षण गरी विपक्षीहरूका नाममा निर्देशन जारी हुने ठहर्छ, आदेशमा भनिएको छ।सर्वोच्च अदालतका न्यायाधीश रणबहादुर बमको २०६९ जेठ १८ गते हत्या भएपछि त्यसबारे छानबिनका क्रममा सहजै शंकास्पद अपराधी पत्ता नलागेपछि प्रहरीले अनुसन्धानको दायरा फराकिलो बनाएको थियो। त्यसक्रममा करिब ५ लाख सीडीआर र ३० हजार म्यासेजमाथि अनुसन्धान भएको थियो। अनुसन्धानका क्रममा प्रयोग भएका ती तथ्यांकहरू कतिपय प्रहरीलाई मनोरञ्जनको साधन भएको भन्दै कान्तिपुर दैनिकमा २०६९ भदौ ११ गते प्रकाशित एसएमएस अरूले हेर्लान् नि शीर्षकमा समाचार प्रकाशित भएको थियो। त्यही समाचारमा आधारित भई नागरिकको गोपनीयताको हक संरक्षण हुनुपर्ने माग राखी सर्वोच्च अदालतमा रिट दर्ता भएको थियो। अधिवक्ताहरू बाबुराम अर्याल, टंकराज अर्याल, सन्तोष सिग्देल र पत्रकार तारानाथ दाहालले दायर गरेको रिटमाथिको निर्णयका क्रममा सर्वोच्च अदालतका तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको संयुक्त इजलासले दिएको आदेशको पूर्णपाठ हालै तयार भएको हो। उनीहरूले प्रधानमन्त्री तथा मन्त्रिपरिषद् कार्यालय लगायत गृह र सञ्चार मन्त्रालय, नेपाल प्रहरी, नियामक दूरसञ्चार प्राधिकरण र टेलिफोन सेवा प्रदायक कम्पनीहरूलाई विपक्षी बनाएका थिए। सर्वोच्च अदालतले सूचना प्रविधिको विकसित रूप र व्यापक प्रयोगले वैयक्तिक गोपनीयताको विषय संवेदनशील बनेको उल्लेख गर्दै अपराध अनुसन्धान र न्यायको आवश्यकतामा व्यक्तिगत सूचनामा राज्यको पहुँच जायज ठहरिन सक्ने बताएको छ। त्यसमा व्यक्तिगत हक र गोपनीयताको सुरक्षाको सन्तुलित व्यवस्था भने हुनुपर्नेछ। वैयक्तिक सूचना संगृहीत हुने राज्यका निकाय र सेवा प्रदायक कम्पनीहरूमा रहेको तथ्यांक भण्डार (डाटा बैंक) मा रहेको सूचनाको संरक्षण, तिनको पहुँचको हद र सूचना माग गर्ने प्रक्रियाबारे स्पष्ट व्यवस्था हुनुपर्नेतर्फ सर्वोच्च अदालतले सरकारको ध्यानाकर्षण गराएको छ। विवादास्पद लोकमानसिंह कार्की अख्तियारको प्रमुख हुँदा टेलिफोन कल डिटेल्स माग्नेदेखि कतिपय उच्च पदस्थहरूको कल ट्यापिङ गर्ने गरेको तथ्यलाई संसदीय छानबिनले नै प्रमाणित गरिसकेको छ। नेपाल प्रहरीसँग रहेका फोनकलहरूको विश्लेषण गर्ने आईटु सफ्टवेयर सहितको कम्प्युटर लगायतका उपकरणलाई उनले आदेशका भरमा प्रतिशोधका लागि उपयोग गरेका थिए। अन्य कतिपय सुरक्षा निकायले पनि गोप्य रूपमा फोन ट्याप गर्छन्। तर उक्त रिट निवेदन भने यस्ता विवादहरू सार्वजनिक हुनुभन्दा पहिलेको हो। सर्वोच्च अदालतको निर्णयमा पनि औचित्यबिना जथाभावी सीडीआर अभिलेख गर्ने, टेलिफोन वार्ता नै रेकर्ड गर्ने क्रियाकलापलाई रोक लगाउनुपर्ने उल्लेख छ। आदेशमा भनिएको छ, कानुनी व्यवस्था अन्तर्गत पूर्वअनुमति भएबाहेक त्यस्तो गर्न नमिल्ने व्यवस्था हुनुपर्छ। सर्वोच्चले तथ्यांक भण्डारणलाई हरहालतमा संरक्षण गर्न र कानुनी व्यवस्थाको अभावमा अनधिकृत पहुँच दिन इन्कार गर्न सरोकारवाला निकायको ध्यानाकर्षण गराएको छ। यस्ता क्रियाकलापले अपराधीहरूबाट संरक्षणभन्दा पनि अपराधीहरूकै पनि संरक्षण हुन जाने सम्भावना रहन्छ, १४ पेज लामो निर्णयमा भनिएको छ, यस्ता गतिविधिले स्वयं राज्य पनि असुरक्षित हुन सक्छ। अपराध अनुसन्धान कार्यपालिकाको विशेषाधिकार रहेको उल्लेख गर्दै सर्वोच्चले वैज्ञानिक प्रमाणको साटो वैयक्तिक सूचनामा हस्तक्षेपबाट गरिने अनुसन्धानकै वैधतामा पनि प्रश्न उठ्न सक्ने उल्लेख गरेको छ। वैयक्तिक सूचनामै राज्यको असीमित अधिकार हुन नसक्ने ठहर्याउँदै सर्वोच्च अदालतले अपराध अनुसन्धानका नाममा शंकाको घेरामा रहेको व्यक्तिबाहेक सबैको गतिविधि र गोपनीयता उदांगो बनाउन नहुने स्पष्ट पारेको छ। गोपनीयताको हक व्यक्तिको नितान्त गोप्य र नैसर्गिक अधिकार रहेको उल्लेख गर्दै सर्वोच्च अदालतले संविधानले नै त्यसमा हस्तक्षेप नहुने सुनिश्चित गरेको जनाएको छ। गोपनीयता कुनै पनि व्यक्तिको एक्लै रहन पाउने अधिकार हो। कुनै पनि व्यक्तिको जीवनमा सरकार र अन्य पक्षबाट हुने हस्तक्षेपलाई यसले पूर्णत: नकार्छ, आदेशमा उल्लेख छ। कानुनको स्पष्ट प्रावधानबिना कसैको गोपनीयतामा प्रवेश गर्न नहुने भन्दै सर्वोच्चले त्यस्ता क्रियाकलापहरू कसुरजन्य र गैरकानुनी हुने स्पष्ट पारेको छ। यस्ता विवरण राज्यको निकायमा रहेका व्यक्तिहरूबाट दुरुपयोग हुन सक्ने भन्दै सर्वोच्चले कानुनको संरक्षक मानिने सुरक्षा निकायहरू यसबारे झनै सजग हुनुपर्ने स्मरण गराएको छ।"
अनुसन्धान गर्न गाह्रो हुन्छ : प्रहरी,"काठमाडौं जिल्ला अदालतको अनुमतिबिना टेलिफोन कल डिटेल हेर्न नपाइने सर्वोच्च अदालतको परमादेशपछि अनुसन्धान गर्न गाह्रो हुने प्रहरीको बुझाइ छ। हाल संगठित अपराध र लागूऔषधका मुद्दामा मात्रै नेपाल प्रहरीलाई व्यक्तिको कल डिटेल हेर्ने कानुनी अधिकार भए पनि उसले अनुसन्धानका अधिकांश घटनामा कल डिटेललाई प्रमुख माध्यम मानिरहेको छ। अदालतको आदेश मान्नु बाध्यकारी कुरा हो तर यसले अनुसन्धान प्रभावित हुन्छ नेपाल प्रहरी प्रवक्ता ठाकुर ज्ञवालीले भने, धेरैजसो घटनामा कल डिटेलका आधारमा प्रारम्भिक अनुसन्धान सकेर मात्रै व्यक्ति पक्राउ गर्ने प्रचलन छ। तर अदालतबाट आदेश लिएर कल डिटेल हेर्दा त व्यक्ति अनुसन्धानको दायरामै आउँदैन।ठाकुरले केही दिनअघि प्रहरी मुख्यालयबाट पक्राउ परेका एसएसपी श्याम खत्रीको उदाहरण दिँदै भने, त्यो केसमा पनि शंकास्पद भएपछि खत्रीलाई प्रहरी मुख्यालय तानेर १५ दिनसम्म कल डिटेल हेरिएको थियो। ठाकुरले कल डिटेल हेर्ने कामको दुरुपयोग भएको भए त्यसलाई रोक्न छुट्टै संयन्त्र बनाउनुपर्ने बताए। प्रहरी ऐन र नियमावलीमा अनुसन्धान र अभियोजनमा प्रविधिको सहयोग लिन सकिने प्रावधान रहेको र त्यसैको आधारमा टेकेर कल डिटेल हेरिरहेको उनले बताए। काठमाडौं प्रहरी परिसरका एक अनुसन्धान अधिकारीले अधिकांश घटनामा मोबाइल फोन प्रयोग हुने जनाउँदै कल डिटेल वा लोकेसन ट्रेसका आधारमा मात्रै प्रारम्भिक अनुसन्धान अघि बढाउने प्रक्रिया ठप्प भएको बताए। काठमाडौं परिसरमा हराएका मोबाइल फोन खोज्न भन्दै वार्षिक करिब सातआठ हजार उजुरी दर्ता हुन्छन्। परिसरका प्रवक्ता एसपी प्रद्युम्न कार्कीका अनुसार मोबाइल चोरी वा हराएका अधिकांश घटनामा टेलिकमको सहयोगमा कल डिटेल हेर्ने र लोकेसन ट्रेस गर्ने काम हुन्छ। प्रत्येक महिना काठमाडौं परिसरले मात्रै अनुसन्धानका निम्ति औसत तीन सय व्यक्तिको कल डिटेल हेर्ने गर्छ। महानगरीय अपराध महाशाखाले पनि अधिकांश अनुसन्धानका निम्ति मोबाइल फोन प्रयोगकर्ताको रजिस्ट्रेसन डिटेल, लोकेसन डिटेल र कल डिटेल हुँदै अनुसन्धानलाई अगाडि बढाउने गर्छ। महाशाखाका प्रवक्ता एसपी प्रकाशजंग कार्की कल डिटेलभन्दा अगाडि रजिस्ट्रेसन डिटेलबाट व्यक्तिको नाम ठेगाना र अन्य पहिचान पत्ता लगाउने र त्यसपछि उसलाई पक्रिन आवश्यक भएका लोकेसन डिटेल हेरिने बताए। उनले भने, सामान्यतया कल डिटेलको प्रयोग अन्तिम प्रमाणका रूपमा गरिन्छ। प्रविधि र यातायातको सहजताले अपराधीहरूले आफ्नो लोकेसन बदलिरहने हुनाले लोकेसन ट्रेस नगरी पक्राउ गर्न असम्भव हुने उनले बताए। टेलिकमबाट मोबाइलसँग सम्बन्धित विवरण लिने कानुनी आधार प्रहरीलाई के छ भन्ने प्रश्नमा प्रवक्ता कार्कीले अपराध अनुसन्धानमा सहयोग गर्नु राज्यका सबै निकायको दायित्व भएको बताए। उनले भने, तर कसैले कल डिटेलको दुरुपयोग गर्छ भने त्यसमाथि कारबाही हुनुपर्छ। अनुसन्धानका नाममा प्रहरीले घटनासँग सम्बन्धित नरहेकाहरूको पनि कल डिटेल हेर्ने गरेको खबर सार्वजनिक भएपछि प्रहरीको आलोचना भएको थियो। २०६९ जेठ १८ मा भएको न्यायाधीश रणबहादुर बमको हत्याकाण्डको अनुसन्धानका क्रममा प्रहरीले पाँच लाख फोनको कल डिटेल र तीस हजारको एसएमएस डिटेल हेरेको थियो। प्रहरीले अनुसन्धानका निम्ति भन्दै कल डिटेल हेर्ने परिपाटीले गोपनीयताको हक हनन भएको भन्दै सर्वोच्च अदालतमा मुद्दा दायर गर्नेमध्येका एक अधिकवक्ता बाबुराम अर्यालले प्रहरीले कल डिटेल मागेर गर्ने अनुसन्धानको कानुनी आधार नभएको बताए। अर्यालका अनुसार धेरैजसो देशमा यस्तो कल डिटेल हेर्ने अनुमति प्रदान गर्ने न्यायिक निकायहरू हुन्छन् र तिनीहरू बिदाको दिनमा मात्रै नभएर २४ सै घण्टा खुला हुन्छन्। अर्यालले नेपालमा भने अदालतबाट अनुमति लिने व्यवस्था भएपछि अदालत बिदाको दिन बन्द हुने र बिहान र रातिको समयमा नखुल्ने हुनाले त्यसले व्यावहारिक कठिनाइ ल्याउने आकलन गर्छन्। उनले भने, अदालतको आदेशले विधि निर्माण गर्न सजिलो पार्छ र व्यक्तिगत तथ्य तथ्यांकको दुरुपयोग रोक्छ।"
इमर्जेन्सी गेट बन्द गर,"काठमाडौं संसद्को सुशासन तथा अनुगमन समितिले त्रिभुवन अन्तर्राष्ट्रिय विमानस्थलको इमर्जेन्सी गेट तत्काल बन्द गर्न सरकारलाई निर्देशन दिएको छ। समितिका सभापति मोहनसिंह राठौर नेतृत्वको टोलीले बिहीबार विमानस्थलमा गई त्यहाँको सुरक्षा, व्यवस्था र अध्यागमनको स्थलगत निरीक्षण गरेको थियो। निरीक्षणपछि बिहीबार नै बसेको समितिको बैठकले विमानस्थलको सुरक्षालाई ध्यानमा राखेर इमर्जेन्सी गेट तत्काल बन्द गर्न निर्देशन दिएको हो। इमर्जेन्सी गेट प्रयोग गरेर गलत काम हुने भएकाले त्यसलाई तत्काल बन्द गर्न निर्देशन दिइएको जानकारी राठौरले दिए। गत महिना विमानस्थलबाट बाहिरिएको ३३ किलो ५ सय ७७ ग्राम ४० मिलिग्राम सुन प्रहरीले बरामद गरेको थियो। उक्त घटनासँगै विमानस्थलको सुरक्षा व्यवस्था कमजोरी उजागर भएपछि समितिले अनुगमन गरेको हो। समितिको बैठकले विमानस्थलमा सुरक्षा व्यवस्था र अध्यागमनका कमजोरी अध्ययन गर्न उपसमिति गठन गर्ने निर्णय गरेको छ। शुक्रबार उपसमिति गठन हुन्छ, समिति सभापति राठौरले भने। समितिले अनुगमनपछि विमानस्थलमा व्यापक सुधार ल्याउनुपर्ने औंल्याएको छ। विमानस्थलमा धेरै मन्त्रालयबीच समन्वय गर्नुपर्नेमा जोड दिँदै हुलाक लगायतका १७ वटा निकाय जोडिने भएकाले पनि व्यापक समस्या देखिएको निचोड समितिको छ।संसदीय टोलीले सम्पूर्ण सामान एक्सरे मेसिनबाट मात्र ल्याउने र त्यहाँ बस्ने कर्मचारीलाई समेत क्रस चेक गर्ने व्यवस्था गर्नसमेत सरकारलाई निर्देशन दिएको छ। समितिले प्रहरी तथा कर्मचारीका माथिल्ला तहका अधिकारीदेखि सबैलाई बाहिरभित्र गर्दा जाँच गर्नसमेत सरकारलाई सुझाव दिएको छ। भीआईपीहरू आउने बाटोमा पनि एक्सरे मेसिन राख्नुपर्छ, राठौरले भने। उनले विमानस्थलको विकास, पूर्वाधार निर्माण र शौचालय आदिमा समेत सुधार गर्नुपर्ने बताए।"
थाइपुसाम पर्वमा लाखौं,"बटु क्याभेस, मलेसिया (एएफपी) मलेसियाका विभिन्न ठाउँमा रहेका मन्दिरहरूमा जम्मा भएर १० लाखभन्दा बढी हिन्दुले बिहीबार थाइपुसाम पर्व मनाएका छन्। राजधानी क्वालालम्पुरमा रहेको बटु केभ्स मन्दिरमा अत्यधिक धेरै भीडभाड भएको स्थानीय अधिकारीले जानकारी दिएका छन्। माता पार्वतीका छोरा मुर्गान (त्यहाँको भाषामा पार्वतीका छोरा कुमारलाई मुर्गान भनिन्छ) ले लडाइँ गरेर दानव शत्रुलाई पराजित गरेको सम्झनामा थाइपुसाम पर्व मनाउने गरिन्छ। तमिल हिन्दु धर्मावलम्बी व्रतालु हातहतियार, दूध र नरिवलसहितका सामग्री लिएर खालीखुट्टा २७२ पाइला हिँडेर मन्दिर जाने गर्छन्। थाइपुसामको पूजाका लागि भक्तजनले विशेष तरिकाले दैनिक पूजा गर्छन्। त्यति बेला उनीहरूले एक सातासम्म यौनसम्पर्क नगर्ने र शाकाहारी खाना खाने गर्छन्। मेरो कुनै छुट्टै र विशेष माग छैन, केवल पूजाका लागि आएको हुँ, थाइपुसाम पर्व मनाइरहेकी इया भाल्मुन्दीले भनिन्। मलेसियामा झन्डै ३ करोड १० लाख मुस्लिम छन्। त्यसबाहेक देशभरिमा झन्डै २० लाख आदिवासी भारतीय मूलका बासिन्दा छन्। उनीहरू अधिकांश तत्कालीन ब्रिटिस उपनिवेशका शासकले भारतमा शासन गरेका बेला कामदारका रूपमा मलेसिया ल्याइएका भारतीयका सन्तान हुन्। भगवान् मुरुगानलाई भारतको दक्षिणी क्षेत्रमा र दक्षिणपूर्वी एसियाका तमिलले पूजा गर्छन्। थाइपुसाम पर्व मलेसियाबाहेक भारत र सिंगापुरमा मनाउने गरिन्छ।"
विद्रोहीको गोली लागी ३ को मृत्यु,बेरुत सिरियाको अलेप्पो सहरमा सहयोग वितरण भइरहँदा विद्रोहीले गरेको गोली प्रहारमा परी कम्तीमा तीन व्यक्तिको मृत्यु भएको छ। मानवअधिकारवादी समूहले बिहीबार जानकारी दिएअनुसार सिरियन अरब रेड क्रिसेन्ट (सार्क) र अन्तर्राष्ट्रिय कमिटी अफ रेडक्रसका स्वयंसेवक र मानवीय सहयोग लिन आएका व्यक्तिलाई लक्ष्य गरी गोली प्रहार भएको थियो। घटनाको सार्क र अन्तर्राष्ट्रिय कमिटी अफ रेडक्रसले पुष्टि गरेको छ। बुधबारको उक्त आक्रमणमा परी सार्कका एक कर्मचारीको मृत्यु हुनुका साथै अन्य सात जना घाइते भएको विज्ञप्तिमा जनाइएको छ। गोली प्रहारमा मारिएका अन्य दुई व्यक्ति भने मानवीय सहयोग लिन आएका थिए। सिरियन अब्जरभेटरी अफ हयुमन राइटस्का अनुसार ती दुई व्यक्तिमा एक महिला र एक बालक थिए। सिरियामा सन् २०११ बाट सुरु जनआन्दोलन केही समयपछाडि गृहयुद्धमा परिणत भएको हो। जारी युद्धमा परी सन् २०११ देखि हालसम्म तीन लाख १० हजारभन्दा बढी व्यक्तिको मृत्यु भइसकेको छ। लाखौं घाइते भएका छन्। लाखौं व्यक्ति छिमेकी मुलुकमा शरणार्थी जीवन बितारहेका छन्।
कर नतिर्न टेलियाको बहाना,"काठमाडौं नेपाललाई भ्रष्ट मुलुकको आरोप लगाउँदै एनसेलको ८० प्रतिशत सेयर बिक्री गरेर बाहिरिएको टेलिया कम्पनीले कुनै पनि कर नतिर्ने दोहोर्याएको छ।गत वर्ष एनसेलको सेयर बिक्री गरी नेपालबाट बाहिरिएको कम्पनीका अध्यक्ष एवं प्रमुख कार्यकारी अधिकृत जोहान देन्नेलिन्दले स्विडेनको एक टेलिभिजनलाई अन्तर्वार्तामा नेपालाई भ्रष्ट मुलुक भन्दै कर नतिर्ने दोहोर्याएका हुन्। स्विडिस टेलिभिजन (एसटीभी) को कार्यक्रम अप्पड्राग ग्रान्सनिङ मा उनले नेपाल भ्रष्ट मुलुक भएकाले व्यवसाय गर्न भित्रँदैखेरि सचेत हुनुपर्ने अभिव्यक्तिसमेत दिएका छन्। नेपालमा विदेशी लगानीसमेत निरुत्साहित गर्ने खालको अभिव्यक्ति दिँदै उनले आफूहरूले सबै कर क्लियर गरेर बाहिरिएकाले कुनै दायित्व बाँकी नरहेको दाबी गरेका हुन्।एनसेल किनेर भित्रिएको आजियाटाले सेयर बिक्रीबापतको पुँजीगत लाभकर टेलियाले नै तिर्नुपर्ने बताइरहेका बेला उनले भने आफ्नो दायित्व नभएको दाबी गरेका हुन्। यो प्रक्रियासँगै एनसेल बिक्रीमा लाग्ने पुँजीगत लाभकरको विवाद कायमै रहेको छ। टेलियाका अध्यक्षले नेपाल भ्रष्ट मुलुक भएकाले समस्या भएको भन्दै आफूले कर तिर्नु नपर्ने कुरा बचाउ गरेका छन्। भ्रष्टाचार नेपालकको समस्या हो, यो ट्रान्सपरेन्सी इन्टरनेसनलको भ्रष्टाचार सूचकमा १ सय ३० औं नम्बरमा आउँछ, उनले कार्यक्रममा भनेको उद्धृत गर्दै टेलियाले आफ्नो वेबसाइटमा लेखेको छ, यस्ता मुलुकमा व्यवसाय गर्न जानुभन्दा अगाडि नै आफ्नो व्यावसायिक नैतिकतालाई व्यवस्थित गर्ने कार्यक्रम बनाउनुपर्छ। हामीले नेपाल छाड्दासमेत यस्तै व्यवस्थित कार्यक्रम थियो, हामीलाई कर निर्धारणमा पूर्ण विश्वास छ किनकि त्यसमा अन्तर्राष्ट्रिय र स्थानीय विज्ञमार्फत कर निर्धारण गराइएको हो।टेलियाबाट एनसेलको सेयर खरिद गरेको आएको आजियाटाले भने आफूहरूले पुँजीगत लाभकर नतिर्ने बताउँदै आएको छ। एनसेलका प्रबन्ध निर्देशक साइमन पर्किन्सले तीन साताअघि द काठमान्डु पोस्ट लाई दिएको अन्तर्वार्तामा टेलियाले नै कर तिर्नुपर्ने बताएका थिए। उनले सरकारी अधिकारीहरूले समेत यो बुझिसकेको दाबी गरेका छन्। सेयर बिक्रीबापत तिर्नुपर्ने लाभकर नतिरेर विवादमा तानिएको एनसेलबाट तीन महिनाभित्र कर असुल गर्न सार्वजनिक लेखा समितिले निर्देशन दिएपछि टेलिया र आजियाटाले कर तिर्ने दायित्व एक अर्काको रहेको दाबी गर्दै पुरानै दाबी दोहोर्याएका हुन्। एटीभीको कार्यक्रममा टेलियाका अध्यक्षले नर्वेको कम्पनीले नेपालमा कर तिर्नु नपर्ने दोहोर्याएका छन्।उनले दोहोरो लगानी सम्झौता भएकाले नेपालको करको भागीदार टेलिया नभएको दाबी गरेका छन्। संसद्को लेखा समितिले करिब एक महिनाअघि अर्थ मन्त्रालय र आन्तरिक राजस्व विभागलाई तीन महिनाभित्र कर असुल गरिसक्न निर्देशन दिइसकेको छ। एनसेल खरिद बिक्रीमा कर छली भएकोबारे केही गम्भीर अनियमितता देखिएको भन्दै अख्तियार दुरुपयोग अनुसन्धान आयोगले विस्तृत अनुसन्धान गरिरहेको छ।आयोगले अनुसन्धान अधिकृत तोकेर एनसेलसँग कर प्रकरणको विस्तृत अनुसन्धान थालेको हो। एनसेलको ८० प्रतिशत सेयर कारोबारमा लाग्ने लाभकरबारे विवाद कायमै भइरहेका बेला टेलियाबाट उक्त प्रतिक्रिया आएको हो। एनसेलको ८० प्रतिशत सेयरको बिक्रेता युरोपेली कम्पनी टेलिया र खरिदकर्ता मलेसियन कम्पनी आजियाटाले अफसोर कारोबार गरी लाभकर छल्न खोजेका हुन्।यहाँको कम्पनी रजिस्ट्रारको कार्यालयमा एनसेलको ८० प्रतिशत लगानी ट्याक्स हेवन मुलुक सेन्ट किट्स र नेभिसमा दर्ता रहेको रेनोल्ड होल्डिङको नाममा छ। ८० प्रतिशत कारोबारमा यहाँको कम्पनी रजिस्ट्रारको कार्यालयमा सेयर संरचना परिवर्तन नगरी लाभकर छल्ने योजना बनाइएको हो। १ खर्ब ४० अर्ब रुपैयाँमा बिक्री भएको एनसेलबाट लाभकर असुल भए राज्यकोषमा करिब ३३ अर्ब रुपैयाँ संकलन हुनेछ। लाभकर छल्ने योजना सार्वजनिक भएर चौतर्फी दबाब परेपछि गत वैशाख २७ गते करिब १० अर्ब रुपैयाँ सरकारलाई बुझाइसकेको छ।आयकर ऐनले विदेशी लगानीकर्तालाई कारोबारमा लाभ भएको रकममा २५ प्रतिशत पुँजीगत लाभकर लाग्ने व्यवस्था छ। ऐनले २५ मध्ये १५ प्रतिशत रकम दाखिला गरिदिनुपर्ने दायित्व सम्बन्धित कम्पनी रहेको व्यवस्था गरेको छ। कम्पनीले १५ प्रतिशतले पेस गरेकै रकमलाई सही मान्ने हो भने असुल हुन बाँकी दस प्रतिशत रकम ६ अर्ब ६४ करोड ६३ लाख ८१ हजार रुपैयाँ हुन आउँछ। बुझाउन बाँकी दुवै रकमसमेत जोड्दा एनसेलको ८० प्रतिशत सेयर कारोबार १६ अर्ब ६१ करोड ५९ लाख ५२ हजार ५ सय रुपैयाँ तिर्नुपर्ने हुन्छ। तर, एनसेलले बाँकी रकम बिक्रेता टेलियाको दायित्व भन्दै नतिर्ने जनाएको छ। तिरिएको र तिर्न बाँकी लाभकर अत्यन्तै कम भएको भन्ने आरोप लागेको छ।संसद्को अर्थ समितिले पुँजीगत लाभकर असुल नभई एनसेलका कुनै पनि व्यावसायिक योजनाहरू अघि नबढाउन सरकारलाई दिर्नेशन दिएको थियो। तर, यही विवाद, संसदीय समितिको निर्देशन र विद्यमान ऐन कानुन छलेर एनसेलको लाभांश विदेश लैजान दिइसकेको छ। तत्कालीन अख्तियार प्रमुख लोकमानसिंह कार्कीकै दबाबमा राष्ट्र बैंकले एनसेलको विदेशी लगानीकर्तातर्फको ८ अर्ब ८० करोड रुपैयाँ विदेश लैजान दिएको हो। यसबारे सार्वजनिक भएपछि आयोगले सरोकारवाला निकायहरूसँग पत्राचार गरी कागजात झिकाएर छानबिन सुरु गरेको थियो।"
नेप्से अघिल्लो वर्षकै अवस्थामा,"काठमाडौं साप्ताहिक कारोबारको अन्तिम दिन (बिहीबार) सेयर बजार परिसूचक नेप्से करिब २७ अंकले घटेर १ हजार २ सय ९६२३ विन्दुमा झरेको हो। यो करिब १ वर्षअघिको अवस्था हो। ०७२ फागुन १९ गते नेप्से १ हजार २ सय ९५७३ विन्दुमा थियो। त्यसपछि बढदै गएको नेप्से गत साउन १२ गते हालसम्मकै उच्च विन्दु १ हजार ८ सय ८१ विन्दुमा पुगेर पुन: ओरालो लागेको छ। सोही क्रममा बिहीबार १३ सयभन्दा तल झरेको हो। बजार निरन्तर रूपले घट्न थालेपछि लगानीकर्ता निरुत्सिाहित भएका छन्। यस कारण बजारमा बिक्री चाप बढेको छ। सेयर खरिद मागभन्दा बिक्री चाप बढी भएपछि लगानीकर्ताको मनोबल घटेको र त्यसको असर बजारमा देखिएको विश्लेषकहरूले जनाएका छन्। बैंक तथा वित्तीय संस्थामा तरलता अभाव भएको, ब्याजदर अकासिएको, बैंकहरूले मार्जिन प्रकृतिको कर्जा प्रवाह रोकेको, राजनीतिक अस्थिरता झनै जटिल बन्दै गएकोलगायत कारण सेयर बजार निरन्तर रूपमा घटेको उनीहरूको भनाइ छ। नेप्से सँगै क वर्गका कम्पनीको सेयर कारोबार मापक सेन्सिेटिभ परिसूचक २ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक २१३ प्रतिशतले ओरालो लागे। उक्त दिन ५ हजार ५ सय ७१ वटा कारोबारबाट १ सय ३४ कम्पनीका सेयर किनबेच भए। ती किनबेचबाट ५७ करोड ६० लाख रुपैयाँ बराबरको सेयर कारोबार भएको छ। अघिल्लो दिन ३४ करोड ५७ लाख रुपैयाँ बराबरको सेयर कारोबार भएको थियो। यसैगरी सेयर बजारको आकार (बजार पुँजीकरण) १४ खर्ब ५८ अर्ब रुपैयाँमा खुम्चिएको छ। उक्त दिन बैंकिङ समूहको परिसूचक २११, होटलको ०८, विकास बैंकको १३८, जलविद्युत्को २३१, वित्त कम्पनीको ११४, बिमाको ४ र अन्य को ०५१ प्रतिशतले घटे।"
चमेलिया निर्माणले गति लियो,"दार्चुला सरकारीे लगानीमा बन्न लागेको सुदूरपश्चिमको चमेलिया जलविद्युत् आयोजनाको निर्माणकार्यले गति लिएको छ। राष्ट्रिय गौरवका आयोजनाको निर्माणको कामलाई सरकारले प्राथमिकतामा राखेपछि यस आयोजनाको कामले तीव्रता पाएको हो। सुदूरपश्चिममा सरकारी लगानीको पहिलो र ठूलो उक्त आयोजनाको निर्माणमा पटकपटक अवरोध भएपछि निर्माण लागतसँगै अवधि पनि बढेको छ। आयोजनाको सुरुङ निर्माणको काम दुई वर्षसम्म ठप्प रहेको थियो। पछिल्लो समय डिसेम्बर २०१७ सम्म सम्पन्न गर्ने गरी हिजोआज धमाधम काम भइरहेको आयोजनाले जनाएको छ।सुरुमा ८ सय ४३ मिटर खुम्चिएको सुरुङमध्ये ६ सय ११ मिटर काम सकिएपछि सन् २०१५ फेब्रुअरी १० देखि काम रोकिएको थियो। सुरुङ पुनर्निर्माण गर्दा लागत बढी लाग्ने भन्दै सिभिल निर्माणको जिम्मा पाएको चिनियाँ कम्पनी चाइना गेजुवा ग्रुप अफ पावर कम्पनी (सीजीजीसी) ले थप बजेट माग गरेपछि निर्माण कार्य रोकिन गएको थियो। नेपाल विद्युत् प्राधिकरण र निर्माण कम्पनीबीच सहमति भई बाँकी रहेको सुरुङ निर्माणको काम २८ सेप्टेम्बर २०१६ बाट सुरु भएको हो। २ सय ३२ मिटरमध्ये अब २८ मिटर मात्र निर्माण गर्न बाँकी रहेको आयोजना प्रमुख अजयकुमार दाहालले जानकारी दिए। अब आयोजनाको काम तोकिएकै समयमा सम्पन्न गर्ने गरी काम अगाडि बढिरहेको छ, दाहालले भने, अबको केही दिनमै सुरुङको बाँकी काम पनि सम्पन्न हुनेछ। सम्पूर्ण सिभिल निर्माणको काम सन् २०१७ सप्ेटेम्बरमा सम्पन्न गरिने र हाइड्रो मेकानिकलको काम डिसेम्बरमा सकिने उनले बताए। त्यस्तै आयोजनाअन्तर्गतको प्रसारण लाइनको काम सम्पन्न भइसकेको छ। हालसम्म ४ सय १२ वटा टावर निर्माण र १३२ केभी प्रसारण लाइनको १ सय ३१ किलोमिटर ट्रान्सफर्मर विद्युत् प्रसारण लाइनको काम सम्पन्न भएको आयोजना प्रमुख दाहालले बताए। समग्रमा हेर्दा आयोजनाको ९७ प्रतिशत काम सकिएको उनको दाबी छ। यो आयोजना सन् २०११ मा निर्माण सम्पन्न गर्ने गरी २००७ बाट निर्माणको काम सुरु भएको थियो।"
एउटै गाविसमा पाँच करोडको सुन्तला उत्पादन,"गोरखा मनकामना गाविसका किसानहरूले यस वर्ष ५ करोड मूल्यको सुन्तला बिक्री गरेका छन्। पकेट क्षेत्रमध्ये सबैभन्दा बढी मनकामना गाविसमा सुन्तला उत्पादन भएको जिल्ला कृषि विकास कार्यालयले जनाएको छ। ९ सय ५० टन सुन्तला बेचेर किसानहरूले ५ करोड हात पारेको जिल्ला बागबानी विकास अधिकृत ठाकुरप्रसाद देवकोटाले बताए। अन्यन्त्रको भन्दा मनकामनाको सुन्तला महँगोमा बिक्री भएको छ, उनले भने। किसानले यो वर्ष प्रतिकेजी ४० देखि ६० रुपैयाँमा सुन्तला बेचेको कार्यालयले जनाएको छ।ताङ्लीचोक गाविसका किसानले ४ सय ४१ टन सुन्तला बेचेर २ करोड आम्दानी गरेका छन्। गोरखा जिल्लामा सुन्तला बिक्रीबाटै साढे १४ करोड भित्रिएको देवकोटाले बताए। कतिपय गाविसमा सुन्तलाका बोटहरू मासिँदै गएका कारण उत्पादन भने बढ्न नसकेको उनको भनाइ छ। ताक्लुङ गाविसका सुन्तला कृषकले १ सय ७५ टन सुन्तला फलाएर १ करोड २५ लाख रुपैयाँ कमाएका छन्।सुन्तलाको पकेट क्षेत्र मानिने ताङ्लीचोक, मनकामना, मकैसिङ, फुजेल, घैरुङ, ताक्लुङ, बक्राङ, देउराली, धुवाँकोट, बुकोट, मिरकोट, नारेश्वर, दर्बुङ र फुजेटमा मात्रै ११ करोड ५० लाख मूल्य बराबरको सुन्तला फलेको अनुमान गरिएको छ। अधिकांश किसानहरूले बोटबाटै ठेकेदारलाई सुन्तला बिक्री गरे। बजारमा भने प्रतिकेजी ७० देखि १ सय १० रुपैयाँमा सुन्तला बिक्री भएको थियो। किसानले बेचेको मूल्यभन्दा बजारमा सुन्तलाको मूल्य करिब दोब्बर भएको हो।अन्यत्रको सुन्तला पनि मनकामना सुन्तला भन्दै ढाँटेर बेच्न थालेपछि यो वर्षदेखि मनकामनामा उत्पादित सुन्तलामा स्टिकर टाँसेर बेच्न सुरु गरिएको जिल्ला कृषि विकास अधिकृत यमबहादुर श्रेष्ठले बताए। दुई करोड भित्रियोम्याग्दी पोखरा, नारायणघाट, काठमाडौं, बुटवल तथा जनकपुरलगायतका सहरमा बिक्रीका लागि पठाएर सुन्तलाबाट म्याग्दीका किसानले यो सिजनमा २ करोडभन्दा बढी रकम जिल्ला भित्र्याएका छन्। कृषि विकास कार्यालयका अनुसार यो वर्ष ठूला व्यापारीलाई थोक मूल्यमा सुन्तला बेचेर सबैभन्दा बढी भकिम्लीका कृषकले २७ लाख ६९ हजार, बरंजामा २२ लाख, बास्कुनामा १५ लाख, मरेकमा १५ लाख, रुपैयाँ आम्दानी गरे। जिल्लाका १९ वटा बस्तीका बारीबाटै थोक व्यापारीले सुन्तला उठाएका हुन्। सदरमुकामसमेतका जिल्लाका साना बजारमा बिक्री गरिएको डोके व्यापारको मूल्य संकलन भइरहेको कार्यालयले जनाएको छ। जिल्लाको उत्तरी भेगका घार, तातोपानी र दानालगायतका पर्यटकीय क्षेत्रमा भने अझै सुन्तला बोटमै छन्। सिजन सकिएपछि बेच्दा बढी भाउ आउने भएकाले कृषकहरूले पर्यटकको प्रतीक्षामा सुन्तला बोटमै राखेका हुन्। व्यावसायिक उत्पादन भए पनि भित्री बस्तीका कृषकले मूल्यसूची जानकारी नपाउँदा सस्तोमै बिक्री गर्न बाध्य छन्। यो वर्ष व्यापारीले कृषकको बारीबाट प्रतिकिलो ३० रुपैयाँदेखि ५० रुपैयाँसम्ममा खरिद गरेका थिए।जिल्लाका अगुवा कृषकका अनुसार ट्रकमा चढाएका सुन्तलाको मात्र मूल्य संकलन भएको छ। एकदुई बोटबाट बेच्ने साना कृषक तथा साना डोके व्यापारीले लगेका सुन्तलाको मूल्य संकलन भइरहेको छ। अघिल्लो वर्ष म्याग्दीबाट ७ करोडको सुन्तला बिक्री भएको थियो, कृषि विकास अधिकृत श्याम रिजालले भने, जिल्लाका पनि अलि दुर्गम क्षेत्रका कृषकको सुन्तला व्यापारीले ज्यादै सस्तो भाउमा लिने गरेका छन्। छिमेकी पर्वतको बाँसखर्कमा १ सय १० प्रति केजीमा बिक्री हुँदा हाम्रा कृषकले ३० रुपैयाँमा फालेका छन्।सुन्तलाका लागि अनुकूल वातावरण भएकाले कृषि विकास कार्यालयले दाना, घारपोखरे, दोसल्ले, पिप्ले, महभीर, काउलेगौंडा, पाल्लेखेत, तातोपानी, राखु, सुर्केमेला, मरेक, बरंजा, फुलबारी, बिम, ताम्ला, दोवा, भगवती, देवीस्थान र ओखरबोटलाई पकेट क्षेत्र र बरंजा, दोसल्ले र बास्कुनालाई सुन्तला बगैंचा घोषणा गरेको छ। वैदेशकि रोजगारीपछि म्याग्दीमा राम्रो आम्दानी गर्ने स्रोत आलु र सुन्तला हुन्।मुलुकमा उत्पादन हुने फलफूलमध्ये एक तिहाइ बजार सुन्तला तथा जुनारको रहेको कृषि तथा सहकारी मन्त्रालयले जनाएको छ। मन्त्रालयका अनुसार गत आवमा २ लाख ३० हजार १ सय ७३ टन सुन्तला उत्पादन भएको थियो। सुन्तला फ्रेसभन्दा बढी जुसका रूपमा चीन तथा भारतमा बिक्री हुने भएकाले व्यापारी झोलामा पैसा बोकेर कृषकको बारीमै पुग्ने गरेका छन्।"
जलविद्युत्मा १ अर्ब डलर लगानी गर्न बंगलादेश इच्छुक,"काठमाडौं नेपालको जलस्रोत क्षेत्रमा १ अर्ब अमेरिकी डलर बराबरको लगानी गर्न बंगलादेश इच्छुक रहेको बंगलादेशी राजदूत मास्फी बिन्ते साम्सले बताएकी छन्। ऊर्जा विकास परिषद् (ईडीसी) ले बिहीबार राजधानीमा गरेको लगानी छलफलमा उनले बंगलादेश ऊर्जाको भोको मुलुक भएकाले लगानी गर्न तयार रहेको बताएकी हुन्। हामीले भुटानमा १ अर्ब डलर बराबरको लगानी गर्ने तयारी गरेका छौं, उनले भनिन्, नेपालमा पनि अर्को १ अर्ब डलर बराबरको लगानी गर्न इच्छुक छौं। भारतसँग हाल स्वस्थ्य सम्बन्ध रहेको र त्यहाँबाट ऊर्जा आयात सुरु भइसकेकाले नेपालबाट बंगलादेशसम्म जलविद्युत् लान समस्या नहुने उनको दाबी छ। भारतले नेपालको बिजुली बंगालादेशसम्म लान ट्रान्जिट को सुविधा दिनेमा आफू विश्वस्त रहेको साम्सले बताइन्। बंगलादेशले हाल भारतसहित नेपाल र भुटानसँगको सहकार्यमा ऊर्जा आयात गर्न आफ्नो तर्फबाट सक्दो पहल गरिरहेको जानकारी दिइन्। हाल बंगलादेशको विद्युत् जडित क्षमता १५ हजार मेगावाट रहे पनि ऊर्जा संकट व्यहोर्दै आएको छ। गत वर्ष साढे ७ प्रतिशतको आर्थिक वृद्धि गरेको बंगलादेशमा ऊर्जाको माग बढ्दो क्रममा रहेको उनले बताइन्। हाम्रो वार्षिक ऊर्जा वृद्धिदर १२ प्रतिशत छ, उनले भनिन्, सन् २०२१ सम्ममा माग २० हजार मेगावाट र २०३० सम्म ३४ हजार मेगावाट पुग्ने आकलन छ। उनले छिमेकी मुलुकबाट तीन हजार मेगावाट विद्युत् आयातको लक्ष्य राखिएकाले त्यसका लागि पनि नेपालको जलस्रोतमा बंगलादेश लगानी गर्न इच्छुक भएको बताइन्। हाल भारतबाट ५ सय मेगावाट विद्युत् आयात गरिरहेको र निकट भविष्यमा १०० मेगावाट आयात गर्न लागिएकाले भारतका कारण नेपाल र भुटानसँग विद्युत् आयातमा समस्या नपर्ने उनको दाबी थियो। नेपाल र बंगलादेशबीच दुई वर्षअघि ऊर्जा व्यापारका विषयमा छाता सम्झौता भइसके पनि विस्तृत सम्झौता हुन बाँकी रहेको उनले बताइन्। हाल बंगलादेशले नेपालसँग ऊर्जा खरिद सम्झौता गर्न चाहेर आफ्नो तर्फबाट प्रस्ताव पठाइसकेको राजदूत साम्सले जानकारी दिइन्। हामीले हाम्रो तर्फबाट काम गरिसकेका छौं, उनले भनिन्, नेपालका तर्फबाट आउने जवाफको प्रतीक्षामा छौं। बंगलादेशी निजी कम्पनीहरू पनि नेपालको जलस्रोतमा लगानी गर्न इच्छुक रहेको उनले जाकारी दिइन्। ऊर्जा अभाव खेपिरहेको बंगलादेशले हावा, परमाणु, सोलारलगायत स्रोतबाट बिजुली निकाल्ने योजनाहरू अघि बढाइरहेको छ।"
वाणिज्य बैंकहरूले अनुत्पादक क्षेत्रमा नयाँ ऋण नदिने,"काठमाडौं वाणिज्य बैंकहरूले केही समयका लागि अनुत्पादक क्षेत्रमा नयाँ ऋण प्रवाह नगर्ने भएका छन्। बढदो तरलता अभावले लगानीयोग्य रकममा कमी भएको र ब्याजदर धेरै माथि पुगिसकेकाले केही समयका लागि रियल इस्टेट, सवारी साधन (हायर पर्चेज), सेयरलगायत क्षेत्रमा नयाँ कर्जा प्रवाह नगर्ने आन्तरिक सहमति भएको बैंकर्स संघका एक सदस्यले बताए। बिहीबार बसेको बैंकर्स संघको बैठकमा उक्त सहमति भएको हो। बैंकहरूको संघले यो क्षेत्रमा कर्जा दिऊँ, यो क्षेत्रमा नदिऊँ भनेर निर्णय गर्न मिल्दैन, ती सदस्यले भने, यसकारण राष्ट्र बैंकको चासोलाई मध्यनजर गर्दै केही समयका लागि अनुत्पादक क्षेत्रमा कर्जा प्रवाह नगर्ने आन्तरिक सहमति गरेका हौं। हाल बैंकहरूसँग थप कर्जाका लागि पैसा नभएको अवस्थामा यस्तो निर्णय हुनुले खासै अर्थ नराख्ने उनको भनाइ थियो। अधिकांश बैंकहरूले केही साताअघिदेखि नै ती क्षेत्रमा ऋण दिएका छैनन्, ती सदस्यले भने। तरलता अभावको बहानामा बैंक तथा वित्तीय संस्थाले मनपरी ढंगले ब्याज बढाएको, अनुत्पादक क्षेत्रमा कुल कर्जाको ९० प्रतिशतभन्दा बढी कर्जा प्रवाह गरेको, साधारण बचतमा ब्याज नबढाएकोलगायत कारण वित्तीय क्षेत्रमा विकृति ल्याएको भन्दै बुधबार राष्ट्र बैंकका गभर्नर चिरञ्जीवी नेपालले बैंक तथा वित्तीय संस्थालाई सुध्रिन निर्देशन दिएका थिए। वाणिज्य बैंक, विकास बैंक र वित्त कम्पनी आबद्ध संघका अध्यक्षहरूलाई राष्ट्र बैंकमा बोलाएर उक्त निर्देशन दिँदै नसुध्रिए कडा कारबाही गरिने जनाएका थिए। भोलिपल्ट (बिहीबार) आकस्मिक रूपमा बसेको संघको बैंठकले अनुत्पादक क्षेत्रमा नयाँ ऋण प्रवाह नगर्ने निर्णय गरेको हो।यस्तै राष्ट्र बैंकले बिहीबार पनि तीनवटै बैंकर्स संघहरूलाई पत्र पठाएर अनुत्पादक क्षेत्रमा धेरै कर्जा प्रवाह भएकामा आफ्नो ध्यानाकर्षण भएको जनाएको छ। यथाशीघ्र उक्त क्षेत्रमा गएको कर्जा नियन्त्रण नगरिए कानुनबमोजिम कारबाही गरिने राष्ट्र बैंकले दोहोर्याएको छ। राष्ट्र बैंकको निर्देशनपछि मनपरी ढंगले ब्याजदर नबढाउने, अनुत्पादक क्षेत्रमा कर्जा प्रवाह नियन्त्रण गरिने, बचतको ब्याजदर बढाउनेलगायत विषयमा संघले छलफल गरेको हो। राष्ट्र बैंकको निर्देशनबमोजिम अनुत्पादक क्षेत्रमा कर्जा नियन्त्रण गर्ने निर्णय गरेका हौं, संघका पूर्व अध्यक्ष राजनसिंह भण्डारीले भने, यसअघि नै स्वीकृत भइसकेका कर्जा प्रवाह गरी नयाँ कर्जा प्रवाहमा नियन्त्रण गर्नु हाम्रो उद्देश्य हो।निरन्तर रूपमा ब्याजदर बढ्दा त्यसको प्रभाव समग्र अर्थतन्त्रमा पनि पर्ने भएकाले यस्तो निर्णय गरिएको उनले जनाए। संघको बैंठक मुख्य गरी बैंकहरूमा देखिएको ब्याजदर विसंगति र अनुत्पादनशील क्षेत्रमा बढदो कर्जा प्रवाह नियन्त्रण गर्ने विषयमा केन्द्रित भएको संघका उपाध्यक्ष ज्ञानेन्द्रप्रसाद ढुंगानाले बताए। ब्याजदरको विसंगति हटाऊँ, अस्वस्थ प्रतिस्पर्धा नगरी संयमित भएर व्यवसाय गरौं भन्ने विषयमा छलफल गर्यौं, उनले भने, राष्ट्र बैंकको चाहना पनि त्यही हो। बुधबार बैंकरहरूसँगको भेटमा राष्ट्र बैंकले ऋणयोग्य रकमको अभावमा प्रवाह भइरहेको कर्जामा एकैपटक ५६ प्रतिशत विन्दुसम्मको उच्च वृद्धि देखिएकामा आफ्नो ध्यानाकर्षण भएको जनाएको थियो। यस्तै मुद्दती निक्षेपको ब्याज धेरैले बढदा पनि बैंक तथा वित्तीय संस्थाले बचतको ब्याज नबढाएकाले ती बचत योजनाको ब्याज बढाउन पनि राष्ट्र बैंकले निर्देशन दिएको छ। यही निर्देशनको आधारमा बैंकहरूले बैठकमा बचतको ब्याजदर बढाउनेबारेमा पनि छलफल भएको संघले जनाएको छ। साधारण बचतको ब्याज बढाउने विषयमा कुरो उठे पनि बढाउने विषयमा कुनै बैंकले आवाज उठाएनन्, स्रोतले भन्यो, बैंकहरू सकेसम्म बचतको ब्याज नबढाउने पक्षमा छन्। यताउति गरी राष्ट्र बैंकको निर्देशन छल्ने उनीहरूको उद्देश्य हो। बैंठकमा मुद्दती निक्षेपको ब्याजदर १२ प्रतिशतमाथि नलाने विषयमा धेरै छलफल भए पनि टुंगोमा पुग्न सकेन। ब्याजदरको विषयमा यसअघि भएका सहमति कार्यान्वयन नभएकै कारण यो विषय सहमतिमा पुग्न नसकेको हो। निक्षेपको ब्याजदर धेरै माथि पुगिसकेकाले ५ प्रतिशत स्प्रेडको सीमाभित्र रहेर काम गर्न अप्ठेरो हुने भएकाले मुद्दती निक्षेपको ब्याजदर नियन्त्रण गर्ने विषयमा बैंकहरू एकमत भएको स्रोतले बताएको छ। निक्षेप संकलनको तुलनामा ऋण प्रवाह धेरै भएपछि बैंक तथा वित्तीय संस्थामा लगानीयोग्य रकम अभाव भएको छ। परिणाम अधिकांश बैंक तथा वित्तीय संस्थाको सीसीडी रेसियो (कर्जाप्राथमिक पुँजी तथा निक्षेप) ८० प्रतिशत माथि पुगिसकेको छ। यही कारण धेरै बैंक तथा वित्तीय संस्थाले सबै क्षेत्रको कर्जा प्रवाह रोकेका छन्। तीमध्ये पनि सेयर, रियल इस्टेट, सवारी साधनलगायत क्षेत्रमा अधिकांश बैंकहरूले स्वीकृत भएको कर्जासमेत पनि दिएका छैनन्। यद्यपि पछिल्लो समय राष्ट्र बैंकले बोलाएरै नै अनुत्पादक क्षेत्रमा कर्जा रोक्न नैतिक दबाब दिएपछि बैंकहरूले औपचारिक रूपमै निर्णय गर्न बाध्य भएका हुन्।"
रासायनिक मल सुख्खा बन्दरगाहमा,"पर्सा रासायनिक मलको अभाव हुन लागेका बेला सिर्सिया सुख्खा बन्दरगाहमा ठूलो परिणाममा डीएपी मल आइपुगेको छ। साल्ट ट्ेरडिङ कर्पोरेसन लिमिटेड र कृषि सामग्री कम्पनीले आयात गरेको ७ हजार ५ सय टन डीएपी मल बन्दरगाह आएको हो। कर्पोरेसन अञ्चल कार्यालय वीरगन्जका प्रमुख अमोज लामिछानेका अनुसार कोलकाता बन्दरगाहबाट हिँडेको रेल्वे र्याक आइतबार र सोमबार गरी लगातार २ दिन ११ रेल्वे र्याक डीएपी मल सिर्सिया सुख्खा बन्दरगाहमा आइपुगेको छ। एक रेल्वे र्याकमा २ हजार ५ सय टन मल हुन्छ। सुख्खा बन्दरगाहमा आइपुगेको मलमध्ये ५२ ट्रक मल कर्पोरेसनको वीरगन्ज गोदाममा भण्डारण भइसकेको उनले बताए। कोलकाताबाटै सुख्खा बन्दरगाहमा थप ५ हजार टन डीएपी मल आउने क्रममा रहेको छ। यहाँ आउने कुल १० हजार टन डीएपी मलमध्ये ५ हजार टन कर्पोरेसनको विराटनगर कार्यालयमा पठाइनेछ। बाँकी वीरगन्ज कार्यालय आफैंले परिचालन गर्नेछ। हाल मलको माग नआएकाले हामीले भण्डारण गर्दै छौं, जहाँबाट माग आउँछ त्यहा तत्कालै परिचालन गर्नेछौं, लामिछानेले भने। कर्पोरेसनको मल आपूर्तिको ठेक्का लिएको भारतीय पोटास लिमिटेडले चीनबाट यो डीएपी मल ल्याएको हो। कम्पनीले आयात गरेको डीएपी मल पनि क्रमश: सिर्सिया सुख्खा बन्दरगाहमा आउन थालेको छ। सोमबार साँझ बन्दरगाहमा एक र्याक डीएपी मल आएको आइपुगेको छ। कम्पनीले स्विस सिंगापुर कम्पनीमार्फत चीनबाट २० हजार टन डीएपी मल आयात गर्दै छ। बाँकी १७ हजार ५ सय टन डीएपी मल ७ वटा रेल्वे र्याकमा गरी २ साताभित्रै वीरगन्ज आई पुग्ने कम्पनी वीरगन्ज क्षेत्रीय कार्यालय प्रमुख राजेन्द्रबहादुर कार्कीले बताए। २० हजार टनमध्ये ७ हजार ५ सय वीरगन्ज, ७ हजार ५ सय भैरहवा र बाँकी ५ हजार टन मल कम्पनीको विराटनर कार्यालयले परिचालन गर्नेछन्।"
पहाडमा ठूला पोल्ट्री फार्म,"पहिले उनको फर्म पृथ्वी राजमार्गअन्तर्गत चुम्लिङटारमा थियो। अहिले राजमार्गबाट करिब २ किमि माथि पहाडमा सारिएको छ। राजमार्गको व्यवसाय चटक्कै छाडेर उनी पहाड उक्लिएका होइनन्। व्यवसाय सुरक्षित र बलियो बनाउन पहाड छिरेका हुन्। पहाडमा उनको लगानी झन्डै एक करोड पुगिसकेको छ। दारेचोक ७ स्थित कुचुङ गहिरोमा खेर गएको २ बिघा जग्गामा मनकामना पोल्ट्री फर्मको विस्तार गरे। २ वर्षअघि खोर बनाएर लेयर्स कुखुरा राखे। अहिले ५ वटा खोरमा १२ हजार लेयर्स कुखुरा छन्। दैनिक ५ हजार गोटा अण्डा उत्पादन हुन्छ। केही कुखुरा हुर्कंदै छन्। थप खोर बन्दै छ। त्यस्तै पहाडमै चल्ला उत्पादन गर्ने ह्याचरी उद्योग खोल्ने तयारीमा छन्। आफ्नै गाउँमा केही गरौं भनेर पहाडमा व्यवसाय विस्तार गर्दै छु, उनले भने, हावापानी राम्रो छ, राजमार्ग छेउमा रोगको संक्रमण हुने खतरा भए पनि यहाँ व्यवसाय सुरक्षित छ। उनी फागुनभित्र २० हजार लेयर्स कुखुरा बनाउने तयारीमा जुटेका छन्। त्यही भएर धमाधम खोर निर्माण भइरहेको छ। यो ठाउँमा बस्ती सानो छ। पाखो जमिनमा खोर छ। पहाडमा व्यवसाय गर्दा सबै कुराबाट सुरक्षित भइन्छ, उनले भने, मोटरबाटो पुगेको छ, बजार लग्न समस्या छैन, पहाडमा उत्पादन पनि राम्रो छ। उनी साँझबिहान यसको हेरचाह गर्न पुग्छन्। ७ जनालाई रोजगारी दिएका छन्। व्यावसायिक रूपमा कुखुरा पाल्न थालेको दशक भयो, उनले भने, अहिले व्यवसाय पहाडमा विस्तार गर्न पाउँदा खुसी छु। पेसाबाट सन्तुष्ट रहेको उनले सुनाए। उनी मात्र होइन। जिल्लाको शक्तिखोर, सिद्धि, कविलासमा धमाधम ठूलो लगानीमा पोल्ट्री फर्म निर्माण गर्ने क्रम जारी छ। केही सुरु भइसकेका छन्। त्यस्तै कालिका नगरपालिका १ स्थित दर्बेटारमा ३ युवा मिलेर लेयर्स कुखुरा पालेका छन्। गत साउनबाट उनीहरूले गाउँमा व्यवसाय विस्तार गरेका हुन्। खैरहनी नगरपालिकामा रहेको लक्ष्य पोल्ट्री प्रालिलाई युवाहरू दिनेश श्रेष्ठ, अतुल खनाल, अमोद खनालले पहाडमा विस्तार गरेका हुन्। आफैंले फर्मसम्म मोटरबाटो पुर्याए। पानीको व्यवस्था गरे। अहिले सहज रूपमा व्यवसाय चलाएका छन्। २ वटा खोर छन्। जहाँ ४१ हजार कखुरा छन्। साढे २ बिघा जग्गामा पोल्ट्री फर्म छ। दर्बेटारमा मात्र ६ करोड लगानी भइसकेको छ, पोल्ट्री फर्म सञ्चालक अमोद खनालले भने, सिद्धि गाविसमा पनि ४१ हजार नै कुखुरा पाल्ने तयारीमा छौं। अहिले दैनिक ३५ हजार गोटा अण्डा उत्पादन हुने गरेको छ। कुखुरा पाल्नका लागि यहाँको हावापानी राम्रो छ, अर्का सञ्चालक अतुल खनालले भने, आधुनिक केज प्रणालीमार्फत कुखुरा पालिएको छ। उनका अनुसार केजमा कुखुरा पाल्दा भुइँमा राख्नु पर्दैन। थोरै ठाउँमा धेरै कुखुरा पाल्न सकिन्छ। अण्डा सफा र गुणस्तरीय हुन्छ। सुलीबाट उत्पन्न हुने रोगको समस्या हुँदैन। बजारको समस्या छैन। त्यस्तै शक्तिखोर बजारको कुनामा पनि कुखुरा पालिएको छ। पोल्ट्री व्यवसायी मञ्चका निवर्तमान अध्यक्ष शंकर कँडेलका अनुसार पछिल्लो समय पहाडमा कुखुरा पाल्नेको आकर्षण बढेको छ। चितवनका व्यवसायीले लमजुङ, गोरखा, धादिङ, तनहुँमा गएर धमाधम व्यवसाय विस्तार गर्न थालेका छन्। खोरका लागि जग्गा धेरै आवश्यक पर्छ, सहरी क्षेत्रमा जग्गा महँगो छ, उनले भने, पहाडी क्षेत्रमा जग्गा सस्तो र धेरै आउने हुँदा व्यवसायी त्यता आकर्षित भएका हुन्।उनका अनुसार पहाडमा पोल्ट्री पुग्नु खुसीको कुरा हो। रोगको जोखिम कम हुन्छ। कँडेलले बजार क्षेत्रमा पोल्ट्रीका लागि जग्गा अभाव हुँदै गएको बताए। त्यही भएर सहर केन्द्रित व्यवसाय गाउँतिर विस्तार गर्न थालिएको हो। बस्ती कम भएको ठाउँमा व्यवसालाई राम्रोसँग चलाउन सकिन्छ। सहरी क्षेत्रमा पहिला सस्तोमा जग्गा पाइन्थ्यो, अहिले प्लटिङले गर्दा जग्गा अभाव भएको छ, पोल्ट्रीविज्ञ डा तिलचन्द्र भट्टराईले भने, त्यही भएर गाउँमा व्यवसाय विस्तार गर्ने व्यवसायीको संख्या बढदै गएको छ। कुखुराका लागि ११ देखि ३३ डिग्री सेल्सियसको वातावरण उपयुक्त हुन्छ। ३६ डिग्रीभन्दा माथिको वातावरण भए उत्पादन घट्छ। पहाडमा जहाँ बाटो, बिजुली र पानी पुगेको छ, त्यो एकदमै उपयुक्त ठाउँ हो, उनले भने, जग्गा सस्तो भयो, पहाड भन्नेबित्तिकै तापक्रम कम हुन्छ, उत्पादनको केही खपत त्यहीँ हुन्छ। उनका अनुसार जैविक सुरक्षाको हिसाबले धेरै कुखुरा एकै ठाउँमा भएको भन्दा अलिकति आन्तरिक रूपमा हुँदा एउटा फर्ममा आएको सरुवा रोग अर्कोमा नसर्ने हुन्छ। उनले प्लटिङले गर्दा सहरी क्षेत्रमा जग्गा अभाव र महँगो भएको बताए। जग्गाको मूल्य यति धेरै बढ्यो कि किनेर कुखुरा पाल्न फाइदाजनक नै हुँदैन, उनले भने, बिस्तारै पहाडतिर र बाह्य जिल्लामा गएर पोल्ट्री व्यवसायीले व्यवसाय गर्न थालेका हुन्। चितवनमा मात्र पोल्ट्रीमा करिब ३५ अर्ब लगानी छ। ४५ हजारले यसबाट रोजगारी पाएका छन्।"
अनलाइनबाट सगुनको सेयर बिक्री सुरु,काठमाडौं नेपालीले सुरु गरेको सामाजिक कमर्स सञ्जाल सगुनले सर्वसाधारणबाट २ करोड डलर बराबरको लगानी उठाउने गरी अनलाइनमार्फत सेयर बिक्री सुरु गरेको छ। कम्पनीले बिहीबारबाट संसारभरबाट कम्तीमा २ सय ९९ डलर सेयरमा लगानी गर्न पाउने गरी सेयर बिक्री खुला गरेको हो। साताअघि अमेरिकाको धितोपत्र कारोबार आयोगबाट स्वीकृति पाएपछि बिहीबारदेखि लगानी खुला गरिएको सगुनले राजधानीमा पत्रकार सम्मेलन गरी जानकारी दिएको छ। सम्मेलनमा विततिर प्रेस विज्ञप्तिका अनुसार अमेरिकाको धितोपत्र कारोबार आयोगले सगुनलाई ग श्रेणीको ८ लाख ६९ हजार ५ सय ६४ साधारण सेयर बिक्री गर्न अनुमति दिएको उल्लेख छ। प्रतिकित्ता २३ डलरका दरले सेयर बिक्री गर्न कम्पनीले सुरु गरेको हो। सर्वसाधारणले कम्तीमा १३ कित्ता सेयर किन्नुपर्नेछ।सगुनको सेयर उसैको वेबसाइटमार्फत किन्न सकिनेछ। नेपालको कानुनले भने विदेशमा लगानी गर्न प्रतिबन्ध लगाएकाले नेपालभित्रबाट भने सेयर किन्न पाइँदैन। विदेशमा बस्ने नेपालीले भने यो सेयर खरिद गर्न सक्नेछन्।
सनराइज बैंकको ईएमभी कार्ड,काठमाडौं सनराइज बैंकले हाल प्रयोगमा रहेका कार्डहरूलाई थप सुरक्षित पार्दै चिपमा आधारित ईएमभी कार्डहरू प्रचलनमा ल्याएको छ। ग्राहकहरूलाई थप सुविधा दिने उद्देश्यले चिपमा आधारित क्रेडिट कार्ड तथा विदेश जाने व्यक्तिहरूलाई लक्षित गर्दै विदेशी मुद्राका प्रिपेड कार्डहरूसमेत प्रचलनमा ल्याएको जारी विज्ञप्तिमा उल्लेख छ। विद्युतीय कारोबारबाट सिर्जना हुने जोखिमलाई न्यूनीकरण गर्नका निमित्त हाल चल्तीमा रहेका म्याग्नेटी स्ट्रिप कार्डहरूलाई अन्तर्राष्ट्रियस्तरको सुरक्षा मापदण्डअनुसार चिपमा आधारित ईएमभी कार्डमा क्रमश: प्रतिस्थापन गर्दै जाने बैंकले जनाएको छ।
अप्पर सोलुमा एनएमबीको लगानी,"काठमाडौं एनएमबी बैंकले १८ मेगावाटको अप्पर सोलु खोला हाइड्रो पावर प्रोजेक्टको मुख्य लगानीकत्र्ता हुने भएको छ। सोलुखुम्बुको बेनी र तामाखानीमा निमार्ण हुन लागेको हाइड्रो पावर प्रोजेक्टकमा एनएमबीको अगुवाइ रहने बैंकले जनाएको छ। बैंकका अनुसार सह(वित्तीयकरण गर्ने अन्य बैंकहरूमा क्रमश: नेपाल बंगलादेश बंैक, भिबोर सोसाइटी डेभलपमेन्ट बंैक, तथा सिद्धार्थ डेभलपमेन्ट बंैकहरूको लगानी रहनेछ। यो प्रोजेक्टको कुल लागत ३२७ अर्ब रुपैयाँ रहेको जारी विज्ञप्तिमा छ।"
एपेक्स डिजिटलको भ्यालेन्टाइन अफर,"काठमाडौं एपेक्स डिजिटल स्मार्ट स्टोरले भ्यालेन्टाइन्स डेको अवसरमा उपभोक्ताहरूका लागि स्पेसल डिस्काउन्ट र स्योर सट उपहार योजना ल्याएको छ। स्टोरबाट बिक्री हुने सबै उत्पादनहरूमा यो योजना मुलुकभर लागू गरिएको जारी विज्ञप्तिमा छ। एपेक्सका अनुसार योजनाअन्तर्गत उपभोक्ताहरूले लक्की ड्रबाट जुपिटर स्कुटीसमेत पाउनेछन्। उसले स्टोर भ्रमण गर्न पुगेकालाई समेत आकर्षक गिफट ह्याम्पर प्रदान गर्ने जनाएको छ। एपेक्स डिजिटल स्टोरबाट आइफोन, सामसङ, जिओनी, एचटीसी, जेडटीसी, सिओमी, लेनोभो र जोपोका उत्पादनहरू खरिद गर्न सकिने विज्ञप्तिमा छ।"
चन्द्रागिरिमा छुट,"काठमाडौं चन्द्रागिरि हिल्स लिमिटेडले सञ्चालन गरेको केबुलकारले २०७३ साल फाल्गुण महिनाभारि सोमबार, मंगलबार, बुधबार र बिहीबार पहिलाआउने दुई सय दर्शनार्थीहरूका लागि ५० प्रतिशत छुटमा टिकट दिलाउने भनेको छ। उस्ले विज्ञप्ति जारी गर्दै ७ सय पर्ने केबलकार टिकट ३ सय ५० मा दिलाउने भनेको छ। यो सुविधाको टिकट थानकोटस्थित टिकटकाउन्टरबाट मात्र लिन पाइनेछ।"
आर्मी उपाधि नजिक,बारा हिमालयन शेर्पा क्लबलाई हराउँदै त्रिभुवन आर्मी क्लब सिमरामा जारी आठौं सिमरा गोल्डकप फुटबलको फाइनल पुगेको छ। सिमरा रंगशालामा बिहीबार दोस्रो सेमिफाइनलमा २१ को नतिजा निकाल्दै आर्मी उपाधि दाबेदार बनेको हो।आर्मीका लागि एक गोल टंक बस्नेतले गरेका थिए भने एक गोल आत्मघाती भएको थियो। हिमालयन शेर्पाका हेमन गुरुङले एक गोल गरे।आर्मीले उपाधि भिडन्तमा शनिबार सिएमजी क्लब संकटाको सामना गर्नेछ। साबिक विजेता विजय युथलाई पराजित गर्दै संकटा अघिल्ला दिन फाइनल पुगेको थियो। हिमालयन शेर्पाको तुलनामा उत्कृष्ट खेल पस्कँदै आर्मी हाबी भयो। सुरुआतदेखि नै शेर्पालाई दबाबमा राखेको आर्मीले पहिलो हाफमा गोल गर्ने थुप्रै अवसर खेर फाल्यो। आर्मीका भरत खवास र नवयुग श्रेष्ठले अवसर गुमाउँदा खेलमा अग्रता लिन ४२ मिनेटसम्म पर्खनुपर्यो। आर्मीका पदम तामाङले प्रहार गरेको बल पोलमा लागेर फर्कने क्रममा शेर्पाका मानबहादुर गुरुङको छातीमा लाग्दै बल पोस्टभित्र छिरेको थियो। आत्मघाती गोलसँगै अग्रता लिएको आर्मीले त्यसपछि पनि थुप्रै अवसर चुकायो। ४५ औं मिनेटमा नवयुगले मिलाएको राम्रो क्रस भरतले उपयोग गर्न सकेनन्। दबाबमा देखिएको शेर्पाले पहिलो हाफको इन्जुरी समयमा बराबरी गोल फर्कायो। चार मिनेट थप इन्जुरी समयमा हेमनले झन्डै २५ यार्ड टाढाबाट गरेको प्रहार सिधंै पोस्टभित्र पुगेको थियो। उनको उत्कृष्ट गोलसँगै खेलमा फर्किएको शेर्पाले दोस्रो हाफमा पनि निकै दबाब सामना गर्यो। खेलको ५७ औं मिनेटमा आर्मीका टंक बस्नेतले उत्कृष्ट गोल गरे। रक्षापंक्तिबाट रिबाउन्ड भएर आएको बलमा टंकले गोल गरेका हुन्। आर्मीको लगातारको प्रहार रोक्न हम्मेहम्मे परेको शेर्पाले दोस्रो हाफमा खासै अवसर बनाउन सकेन। ६९ औं मिनेटमा भरत खवासको प्रहार पोस्टमा लागेर फर्किंदा आर्मीले अग्रता अवसर चुकायो। म्यान अफ द म्याच शेर्पाका गोलरक्षक किशोर गिरी घोषित भए। उनले ५ हजार नगद पाए।
दुवैमा पश्चिमाञ्चलको हार,"पोखरा पोखरामा जारी अन्तर्राष्ट्रिय महिला तथा पुरुष भलिबल प्रतियोगिताको उपाधिका लागि पुरुषतर्फ नेपाल पुलिस र त्रिभुवन आर्मी क्लबले प्रतिस्पर्धा गर्ने भएका छन्। त्यस्तै महिलातर्फ न्यु डायमन्ड एकेडेमीको भेट सशस्त्र प्रहरी बलको एपीएफ क्लबसँग हुने भएको छ।पोखरा रंगशालामा बिहीबार पुरुषतर्फ आर्मी र महिलातर्फ न्यु डायमन्डले सेमिफाइनलमा सफलता पाएका थिए। दुवैले आयोजक पश्चिमाञ्चलको टिमलाई हराए। पुरुषतर्फ पुलिस र महिलातर्फ एपीएफ क्लब अघिल्लो दिनै फाइनल पुगिसके। फाइनल शनिबार हुनेछ।बिहीबार पुरुषतर्फ आर्मीले पश्चिमाञ्चललाई २५२०, १६२५, २५१३, २५२० को सेटमा हराएको हो। आर्मीका मानबहादुर श्रेष्ठ म्यान अफ द म्याच भए। आर्मीका प्रशिक्षक जगदीश भट्टले खेलाडीको ओभर कम्फिडेन्स का एक सेट विपक्षीले जित्ने मौका पाएको बताए। खेलाडीको प्रदर्शनप्रति सन्तुष्ट छु। पहिलो सेटपछि खेलाडीमा जितिहालिन्छ भन्ने भावनाले दोस्रो सेटमा पछि परियो, उनले भने, तर पछि लयमा फर्कियौं । पश्चिमाञ्चलका प्रशिक्षक कृष्ण थापाले राम्रा खेलाडीको अनुपस्थितिले अन्तिम अवस्थामा नोक्सान भएको बताए। पश्चिमाञ्चलको महिला टिम सेमिफाइनलमै पराजित भएको हो। घरेलु टिमले न्यु डायमन्डसँग ३१ को सेटमा खेल गुमाएको थियो। प्रतिभा मालीको न्यु डायमन्ड २५१९, २५१७, १७२५, २५११ ले विजयी भयो। प्रतिभा वुमन अफ द म्याच घोषित भइन्।पश्चिमाञ्चलकी प्रशिक्षक कौशिला खत्रीले एकै ठाउँ बसेर खेलाडीले प्रशिक्षण गर्न नपाउँदा हारेको बताइन्। उनले भनिन्, सबै एकै ठाउँ भए ट्ेरनिङ गर्न पाएको भए फाइनल टाढा थिएन।"
नेपालको सानदार जित,"काठमाडौं पदमबहादुर बडैला दृष्टिविहीन अन्तर्राष्ट्रिय क्रिकेटमा दोहोरो शतक बनाउने पहिलो नेपाली खेलाडी बनेका छन्। उनले नटआउट २ सय ११ रन बनाएपछि नेपालले दृष्टिविहीन ट्वान्टीट्वान्टी विश्वकपमा बिहीबार न्युजिल्यान्डलाई १ सय ४१ रनले पराजित गरेको छ। नेपाली खेलाडीले अन्तर्राष्ट्रिय क्रिकेटमा शतक नै बनाउन नसकिरहेको अवस्थामा पदमले ९० बल खेल्दै ३६ चौका प्रहार गर्दै दोहोरो शतकको कीर्तिमान बनाए। इनिङ्समा नेपालले कुनै विकेट गुमाएन। पदम र शोभराम डाँगीको ओपनिङ जोडी ३ सय १५ जोड्दै नटआउट रही पवेलियन फर्किए। शोभरामले ३९ बलमा ४ चौका प्रहार गरी ५३ रन बनाए। जवाफमा आएको न्युजिल्यान्ड १९१ ओभरमा १ सय ७४ रनमा अलआउट भयो।न्युजिल्यान्डका ओपनर ब्रेट विल्सनले ४५ बलमा ८ चौकासहित ७२ रन बनाए। नेपालका सुनील सुवेदीले २ तथा विक्रमबहादुर राना, कप्तान कीर्तन श्रेष्ठ दुवाल र बद्री चापागार्इंले ११ विकेट लिए। भारतमा जारी प्रतियोगितामा नेपालको यो दोस्रो जित हो। यसअघि नेपालले दक्षिण अफ्रिकालाई ६ विकेटले पराजित गरेको थियो। टान्टी(२० विश्वकपमा नेपालको समग्र तेस्रो जित हो। दुई वर्षअघि भारतमै नेपालले बंगलादेशलाई हराएको थियो।"
सीसीआरसी फाइनलमा,काठमाडौं सीसीआरसी र जेभियर कलेज तेस्रो हिसान खेलकुद सप्ताहअन्र्तगत ब्वाइज बास्केटबलको फाइनल पुगेका छन्। बिहीबार सीसीआरसीले रोजबडलाई ५१३५ स्कोरले हरायो। टोलीका मनीष केसीले १८ स्कोर गरे। सन्दिप श्रेष्ठको १६ स्कोरमा जेभियरले ट्रिनिटीलाई ४६४१ ले पन्छायो। गल्र्सतर्फ जेभियर र नासाले फाइनल पक्का गरे। जेभियरले गोल्डेनगेटलाई ३४८ र नासाले हिम्सलाई ५३७ ले हराए।
एस कप बास्केटबल,काठमाडौं एस कलेजको आयोजनामा छैटौं एस कप ए लेभल अन्तरकलेज बास्केटबल प्रतियोगिता शुक्रबार सुरु हुँदै छ। प्रतियोगितामा ब्वाइजतर्फ ८ र गल्र्समा ६ गरी १६ टिमको सहभागिता रहने आयोजकले जनाएको छ। ब्वाइज र गल्र्स दुवैमा मल्पी साबिक विजेता हो।
तेक्वान्दो च्याम्पियनसिप सुरु,"काठमाडौं प्रथम काठमाडौं अन्तर्राष्ट्रिय तेक्वान्दो च्याम्पियनसिपमा बिहीबार पुम्सेको टिमतर्फ नेपाली खेलाडी हाबी भए। त्रिपुरेश्वरस्थित राखेप कभर्डहलमा पुरुष समूह पुम्सेको यू१५ मा स्युचाटार डोजाङका अस्मिन राउत, राम गोले र लक्ष्मण गोलेको टिमले स्वर्ण जित्यो। युनाइटेड डोजाङका पूजन खड्का, शिवहरि श्रेष्ठ र रुपेश तामाङको टिमले रजत जितेको थियो। पुम्सेकै यू१९ मा नेपालकै डोजाङ हाबी हुँदा मान्डु पहिलो, जेसस दोस्रो र स्युचाटार डोजाङ तेस्रो भए।"
बालुवाटार र चितवन सफल,पोखरा बालुवाटार क्रिकेट क्लब र क्रिकेट एसोसिएसन अफ चितवन पोखरामा जारी दसौं पोखरा पिस कप क्रिकेटको उपाधिलाई भिड्ने भएका छन्। बिहीबार सेमिफाइनलमा बालुवाटारले पोखरा क्रिकेट क्लबलाई ६७ रनले हराएको हो। चितवनले धौलागिरि क्रिकेट क्लब बागलुङमाथि २३ रन जित पाएको थियो। फाइनल शनिबार हुनेछ।
अनिल र राजु फालिए,"काठमाडौं नेपालले केन्यासँग हुने विश्व क्रिकेट लिग च्याम्पियनसिपका लागि दोस्रो चरणमा बिहीबार २४ खेलाडी छनोट गरेको छ। निर्धारित तालिकाअनुसार नेपाल र केन्याको खेल मार्च ११ र १३ मा त्रिवि क्रिकेट मैदान कीर्तिपुरमा हुने कार्यक्रम छ। छनोट खेलाडीमा पारस खड्का (कप्तान), ज्ञानेन्द्र मल्ल, आरिफ शेख, अमित श्रेष्ठ, सुसन भारी, दिलीप नाथ, महबुब आलम, करण केसी, आसिफ शेख, सागर पुन, भुवन कार्की, शरद भेषावकर, कुशल भुर्तेल, विक्रम सोब, शक्ति गौचन, अविनाश कर्ण, सोमपाल कामी, सुनील धमला, दीपेन्द्रसिंह ऐरी, वसन्त रेग्मी, दिपेश श्रेष्ठ, राजेश पुलामी, विनोद भण्डारी र सन्दीप लामिछाने छन्। अन्तर्राष्ट्रिय क्रिकेट परिषद् (आईसीसी) ले नियुक्त गरेको छनोट समितिले खेलाडी छानेको नेपाली क्रिकेटका टेक्निकल एनालिस्ट रमन सिवाकोटीले विज्ञप्तिमार्फत जनाएका छन्। छनोट समितिमा आईसीसी प्रतिनिधि बैंकटपति राजु, राष्ट्रिय टोलीका प्रशिक्षक जगत टमाटा र कप्तान पारस छन्। तीन साताअघि भएको सुपर लिगमा देखाएको प्रदर्शनका आधारमा खेलाडी छनोट गरिएको जनाइएको छ। त्यसपछि ब्याट एन्ड बल फाउन्डेसनमार्फत आएका श्रीलंकाली विश्वकप विजेता प्रशिक्षक डेव वाटमोरले नेपाली खेलाडीलाई १२ दिने हाइपर्फोमेन्स प्रशिक्षण दिएका थिए। आइतबारबाट अन्तिम बन्द प्रशिक्षण सुरु हुनेछ। नेपालले अगस्टमा नेदरल्यान्ड्ससँग च्याम्पियनसिपमा पछिल्लो पटक खेलेको थियो। त्यसयता नेपाल पहिलो अन्तर्राष्ट्रिय क्रिकेट खेल्न लागेको हो। नेदरल्यान्ड्सविरुद्ध प्लेइङ ११ मा रहेका राजु रिजाल र अनिल मण्डल यसपल्ट २४ सदस्यीय टोलीमै छैनन्। विकेटकिपर राजु यसअघि नै थिएनन्।"
कोचाकोच बसेर पढाइ,"यसरी खाँदिएर बस्नुपर्दा पढ्नै सकिन्न, कक्षा ९ का छात्रा अर्चना साहले भनिन्, सरहरूले लेखाउँदा झनै गाह्रो हुन्छ, बेन्चडेस्कमा क्षमताभन्दा बढी विद्यार्थी बस्नुपर्दा समस्या बेहोर्नु परिरहेको हो। न म सहजतापूर्वक अध्ययन गर्न सक्छु न त सँगै बसेका साथी नै सक्छन्, उनले भनिन्।उक्त विद्यालयको कक्षा ९ मा १ सय ६० विद्यार्थी अध्ययनरत छन्। जसमध्ये सय जना नियमित विद्यालय आउने गरेको निमित्त प्रधानाध्यापक ब्रहमदेव यादवले जनाए। जसोतसो सरले पढाएको कुरा लेख्न भ्याउँछौं, कक्षा ९ कै छात्रा सविताकुमारी मण्डल भन्छिन्, यो अवस्थामा कसरी पढ्नु? जनता मावि तोपाको कक्षा ८, ९ र १० मा खाँदिएर बस्नुपर्ने विवशतामात्र होइन, डेस्कबेन्चको अभावमा कक्षा १ देखि ३ सम्मका विद्यार्थी भुइँमै बस्नुपर्ने अवस्था छ।डेस्कबेन्चमा क्षमताभन्दा धेरै विद्यार्थी राखेर अध्यापन गराउनुपर्दा शिक्षकलाई पनि निकै समस्या भइरहेको यादवले बताए। उनले भौतिक पूर्वाधारको व्यवस्थापन गर्ने सरोकारवालाले ध्यान नदिँदा समस्या भएको बताए। उक्त विद्यालयमा हरेक वर्ष १० लाख रुपैयाँभन्दा बढी आन्तरिक स्रोत छ। स्थानीय पशुहाटको ठेक्काबाट आउने रकमको ५० प्रतिशत विद्यालयमै खर्च गर्ने गरिएको छ।तोपाको जनता माविमात्र होइन, अन्य कैयौं विद्यालय भौतिक पूर्वाधार अभावमा विद्यार्थी घरबाटै बोरा चकटी बोकेर आउनुपर्ने, भुइँमै बस्नुपर्ने, कोचिएर खाँदिएर बस्नुपर्ने अवस्था छ। यस्तै विद्यार्थीको संख्या अत्यधिक हुँदा पनि कक्षाकोठा र बेन्चडेस्कको अभावमा सेक्सन नछुट्याई एउटै कोठामा राखेर अध्यापन गराइँदै आएको शिक्षकहरू नै बताउँछन्।जिल्ला शिक्षा अधिकारी डोलराज पाण्डेले जिल्लाका केही विद्यालयमा भौतिक पूर्वाधारको अभाव रहेको स्विकारे। तर स्थानीयस्तरमा व्यवस्थापन समिति र प्रधानाध्यापकले ध्यान नदिँदा यस्ता समस्या धेरै भएको उनले बताए। विद्यालयको आन्तरिक स्रोत, सरकारी र गैरसरकारी निकायबाट गएको रकम सही सदुपयोग भए भौतिक पूर्वाधारको समस्या नआउने उनको भनाइ छ।"
पोखरी संरक्षण भएन,"भोजपुर बजेट अभावमा च्याग्रे पोखरी संरक्षण हुन सकेको छैन। च्यांग्रे ४ स्थित पोखरी संरक्षण नहुँदा अव्यवस्थित बन्दै गएको छ। आव ०६९७० मा पर्यटन मन्त्रालयले ९ लाख र गत वर्ष ५ लाख बजेट छुट्याए पनि काममा कुनै परिवर्तन आएको छैन।पोखरीमा गाविस, जिविस र पर्यटन मन्त्रालयसहित करिब २० लाख खर्च भइसकेको प्राविधिक रुद्र फुयालले बताए। यसको वरपर प्याराफिट र नालीसहितको पर्खाल उठाएर तार घेराबारा लगाएको छ। पर्खाल ५ फिट अग्लो छ। बजेट पर्याप्त नभएकाले व्यवस्थापन अपूरो भएको गाविस सचिव शालिकराम कोइरालाले बताए।पहिलेको तुलनामा पोखरी व्यवस्थित बन्दै गए पनि लक्ष्यअनुरुप काम हुन सकिएको छैन, बजेट कमै हुन्छ, क्रमागत रूपमा संरक्षणलाई निरन्तरता दिने उनले जानकारी दिए। पोखरीको बीचमा मन्दिर स्थापना गर्ने, डुंगा हाल्ने, पानीका फोहरा फाल्ने प्रविधि राख्ने र धार्मिक महत्वलाई थप उजागर गर्ने लक्ष्य छ। यसको संरक्षणमा सहयोग पुग्ने हिसाबले मत्स्यपालन व्यवसायका लागि २ लाखमा यसै वर्ष ठेक्का लगाइएको छ। ५ वर्षका लागि स्थानीय हर्कराज राईले उक्त ठेक्का लिएका छन्। पोखरी ७ रोपनी क्षेत्रफलमा फैलिएको छ। बीच भागमा ४ फिट गहिरो छ। यसको छेवैमा पञ्चकन्या देवीको मन्दिर छ। बालाचतुर्दशी र रामनवमीमा यहाँ भव्य मेला लाग्छ। सतबिज छर्न जिल्ला तथा जिल्ला बाहिर र राजधानी काठमाडौंबाट समेत सयौं भक्तजन आउने गरेका स्थानीय कमला कटुवालले बताइन्।"
जानकी महोत्सव हुने,"जानकी मन्दिरका छोटे महन्थ रामरोशन दासले बिहीबार आयोजना गरेको सर्वदलीय सर्वपक्षीय बैठकमा ९ दिवसीय जानकी महोत्सव मनाउने निर्णय भएको जानकारी दिएका छन्। त्यस क्रममा जानकी प्राकट्य आरती, धार्मिक प्रवचन, रामजानकी विवाहको झाँकी, कवि गोष्ठी, विचार गोष्ठीसँगै रंगारंग सांस्कृतिक कार्यक्रम गरिने छ।बैठकमा छोटे महन्थ दाससहित प्रमुख जिल्ला अधिकारी दिपील कुमार, वरिष्ठ प्रहरी उपरीक्षक सुभासचन्द्र चौधरी, प्रहरी उपरीक्षक लालमणि आचार्य, राजनीतिक दलका नेता, विभिन्न सामाजिक संघसंस्थाका प्रतिनिधि, सञ्चारकर्मी, नागरिक समाजका अगुवाको सहभागिता थियो।डेढ दशकदेखि धूमधामसाथ मनाइँदै आएको जानकी नवमी पछिल्ला वर्षमा फिका भएको थियो। जानकी मन्दिरका छोटे महन्थ दासले सीता जन्मस्थल जनकपुरमा धूमधामसाथ नवमी मनाउनुपर्ने बताएका छन्।"
पर्यटकीय हव बन्दै रुपाकोट्,"खोटाङ सर्लङ्गै यो केस रुपाकोट छेउछेउ के रमाइलो देश।एकताका पूर्वसांसद टंक राईले गाएको गीत हो यो। गीतजस्तै रुपाकोटको वरिपरि साँच्चै मनमोहक दृश्य अवलोकन गर्न सकिन्छ। रुपाकोट प्राकृतिक मनोरम दृश्यावलोकनका लागि उपयुक्त भएकाले सबैको मनोरञ्जनको केन्द्रविन्दु बनेको दिक्तेल नगरपालिका कार्यकारी अधिकृत अनिल किराँतीले बताए।करिब २३ सय मिटर उचाइमा रहेको रुपाकोटबाट विभिन्न हिमशृङ्खला देख्न सकिन्छ। जालपा, खार्मी, पाथेका, हौचुर, नुनथला, दिक्तेल, नेर्पालगायत थुप्रै गाविसको शिरमा रहेको रुपाकोट जिल्लाकै दृश्यावलोकन केन्द्र मानिन्छ। सदरमुकामबाट यहाँ पुग्न मुढेडाँडा छिचोल्दै दुई घण्टा उकालो हिंड्नुपर्छ। पदयात्राका लागि बनाइएको ढुंगाको सोलिङ भरिएको बाटो पछ्याएर हिंडदा अल्मलिने कुनै चिन्ता छैन। त्यस्तै नेर्पा, जालपा, खार्मी, पाथेका, नुनथलालगायत गाविसबाट आउँदा डेढ घण्टामा पुगिन्छ।यहाँ विभिन्न जडीबुटी पाइने भएकाले पर्यापर्यटनका रूपमा विकास हुन थालेको छ। विभिन्न प्रजातिका वन हुँदा पनि यसक्षेत्र सबैको मनोरञ्जन थलो मानिन्छ। यतिखेर लालीगुराँस, चिमाल, सुनाखरीलगायत ढकमक्क फुलेकाले प्राकृतिक सौन्दर्यमा रम्नेहरूको घुइँचो लाग्न थालेको छ। यसबाहेक लोपोन्मुख राजपङ्खी, सालकलगायत भेडीगोठका लागि पनि रुपाकोट प्रसिद्ध मानिन्छ। सूर्योदय दृश्य राम्रो देखिने हुँदा रुपाकोट पर्यटकीय हव बन्दै गएको छ।यहाँ नयाँ वर्षमा विशेष मनोरञ्जन गरिन्छ। वर्षको अन्तिम दिन अर्थात् चैत मसान्तको रातभरि जाग्राम बसेर पुरानो वर्षलाई बिदा गर्ने र नयाँ वर्षको स्वागत गर्ने चलन छ। रातको १२ बजे वर्षलाई बिदा गरिन्छ। त्यतिखेर वर्षभरि गरेका राम्रा कुराको अनुशरण गर्ने र नराम्रालाई सधैंका लागि बिदा गर्ने प्रतिबद्धता गरिन्छ। नयाँ वर्षको स्वागत १२ बजेदेखि नै सुरु हुन्छ। बिहान सूर्योदयको स्वागतपछि विभिन्न परिकार खाने चलन छ। सूर्योदयको बेला वर्षभरि शुभ रहोस् भन्ने कामना गरिन्छ। त्यस दिनभर रुपाकोट क्षेत्र घुमफिर गर्दै रमाइलो गर्ने धेरै हुन्छन्। रुपाकोटको बीचमा सिद्धबाबाको मन्दिर छ। यहाँ पूजा आराधना गरे चिताएको पुग्ने विश्वास रहेको मुढेका विचारी तामाङले बताए। असिना, भलपहिरो नलागोस् भनेर कामना गर्ने चलनसमेत रहेको उनले सुनाए।रुपाकोटमा खाने, बस्नेको जोहो आफैंले मिलाउनुपर्ने हुन्छ। दिक्तेलबाट जाने रुटमा रुपाकोटै मुन्तिरको मुढेमा उसिनेको आलु, जिम्बु, टिमुर, गहुँको रोटी, सिजन परेका बेला पोलेको मकैलगायत खानेकुरा पाइन्छ। त्यस्तै जालपाबाट आउने रुटमा पर्ने बाघखोर, खार्मीबाट आउने बाँझोबारीलगायतमा विभिन्न खाने चीज लिन सकिन्छ।रुपाकोट क्षेत्रलाई आरक्षित क्षेत्र बनाउने योजना बन्दै गरेको कार्यकारी अधिकृत किराँतीले जानकारी दिए। यहाँको वन क्षेत्रको संरक्षणले पानीको मुहान बढ्नुका साथै लोपोन्मुखसहितका वन्यजन्तु, जडीबुटी संरक्षण हुने स्थानीयको भनाइ छ। रुपाकोट सिंगो जिल्लाकै पानीको स्रोत भएकाले यसको संरक्षण आवश्यक छ।"
वृद्धवृद्धा सम्मानित,"ताप्लेजुङ सदरमुकाम फुङलिङबाट १६ कोस पूर्वको सुरुमखिम गाविसका ३५ वृद्धवृद्धालाई सम्मान गरिएको छ। विसं २००० सालभन्दा अघि जन्मिएका उनीहरूलाई गाविस र तिवारी अक्षयकोषले सम्मान गरेको हो।ज्येष्ठ नागरिक समाजका प्रेरणाका स्रोत हुन् भन्ने नारासाथ न्यानो कपडा, लौरो र सम्मानपत्रले उनीहरूलाई सम्मानित गरिएको हो। गाविसको वार्षिक कार्यक्रम र सुरुमखिममा जन्मेर झापामा बसाइँ सरेका खड्गविक्रम तिवारीले आफ्ना माताका नाममा स्थापना गरेको सुनिता तिवारी अक्षय कोषबाट उक्त कार्यक्रम राखिएको गाविस सचिव खेमराज निरौलाले बताए। आफ्ना अभिभावकलाई सम्मान गर्नुपर्छ भन्ने सिकाइ नयाँ पुस्तामा होस् र लामो समय बाँचेकाहरू खुसी रहन सकून् भनेर सम्मान गरिएको निरौलाले बताए। त्यस क्रममा चिसोमा ओढ्ने ब्लांकेट र भारतको मुम्बईमा कुँदाएर ल्याइएको लौरो प्रदान गरिएको थियो। सम्मानित भएकाले आफूहरूको मूल्यांकन गरेकोमा आयोजकलाई धन्यवाद दिए। सानामा पढ्न पनि पाइएन। उमेरमा बिहान ४ देखि राति १० बजेसम्म काम गर्नुपथ्र्यो। अहिले सम्मानित हुन पाउँदा त्यो बेलाको सम्झना आयो, दिव्या बानियाँले भनिन्, जमानामा पहिला लामो समयसम्म काममात्रै गर्नुपथ्र्यो। यत्तिकै जिन्दगी बित्ने भयो भन्ने लाग्थ्यो, अहिले सम्मानित हुन पाइयो। छिमेकी गाविसमा पनि यसैगरी सम्मानको तयारी गरिएको कोषले जनाएको छ।"
होमस्टेलाई समस्या,"उदयपुर जिल्लाकै पहिलो पञ्चावती १ उदयपुरगढीको होमस्टेमा पानी अभावले सञ्चालनमा समस्या भएको छ। पानी नभएकै कारण होमस्टे चलाउनै गाह्रो भएको हो। तीन वर्षदेखि सञ्चालित होमस्टेमा आउने पाहुनाका लागि आवश्यक पर्ने पर्याप्त पानी छैन। पुरानो सदरमुकाम उदयपुरगढी आउने आन्तरिक तथा बाह्य पर्यटक लक्षित गरी होमस्टे सुरु गरिएको छ। यहाँका आधा दर्जन परिवारले होमस्टे सञ्चालन गर्दै आएका छन्।पानीको भरपर्दो व्यवस्था नहुँदा पाहुनको बसाइ व्यवस्थित र लामो बनाउन नसकिएको सञ्चालक नै बताउँछन्। उदयपुरगढीमा वर्षौंदेखि पिउने पानी समस्या छ। करिब ३० किलोमिटर टाढा डुम्रेको मुहानबाट पिउने पानी ल्याइएको छ। तर यो पिउन मात्रै पनि पुग्दैन। नुहाउन र कपडा धुन पानी नहुँदा पहुनाको बसाइ लामो बनाउन नसकिएको सञ्चालकले सुनाए।डुम्रेको विकल्पमा गढीनजिकै पानीको स्रोत नहुँदा सरसफाइका लागि समस्या भएको छ, सञ्चालक गीता धमलाले भनिन्, चाहेजति पानी नहुँदा समस्या छ। पिउनका लागि मिनरल वाटरले टारे पनि सरसफाइमा समस्या भएको उनले बताइन्। पानीको उचित व्यवस्था नहुँदा समस्या छ, पञ्चावती सामुदायिक होमस्टे समिति अध्यक्ष इन्द्रकुमारी राईले भनिन्, पाहुनालाई पिउने पानी नै दिन सक्ने अवस्था छैन भने नुहाउन र लुगा धुने कहाँ सक्नु। होमस्टे सञ्चालन अन्य पूर्वाधर भए पनि पानी नहुँदा समस्या भएको उनले बताइन्।"
शिशुको शव फेला,दमक दमक १२ स्थित रतुवा पुलमुनि शिशुको शव फेला परेको छ। सालनालसहितको शव बिहीबार देखेपछि स्थानीयले प्रहरीलाई खबर गरेका थिए। प्रहरीका अनुसार ५ महिनाको जस्तो देखिने पुरुष जातको शिशुको शव फेला परेको हो। अवैध गर्भपतनपछि शव पुलमुनि फालेको प्रहरीको शंका छ। शिशुको टाउको भने चराले खाएको थियो।
सामाजिक परिचालक संगठित,"धनकुटा स्थानीय शासन तथा सामुदायिक विकास कार्यक्रमअन्तर्गत कार्यरत सामाजिक परिचालकले पेसागत सुरक्षाको माग गरेका छन्। नगरपालिका तथा जिविसमा कार्यरत सामाजिक परिचालकले दरबन्दी कायम गरी सेवा सुविधा दिनुपर्ने भन्दै ७ बुँदे माग अघि सारेका हुन्। सामाजिक परिचालक हकहित संरक्षण समितिको प्रदेश नं १ सदरमुकाममा आयोजित भेलामार्फत जीवन निर्वाह हुने पारिश्रमिक, सञ्चयकोष, बिमा, उपचारलगायत सुविधा उपलब्ध गराउन आग्रह गरेका छन्।"
महिला सञ्जाल अभिमुखीकरण,"सिरहा अन्तरपार्टी महिला सञ्जालले हरेक क्षेत्रमा महिलाको समानुपातिक समावेशी प्रतिनिधित्वका लागि लहानमा अभिमुखीकरण कार्यक्रम गरेको छ। सिरहास्थित १० पार्टीका ५० महिलालाई सहभागी गराई दुई दिनसम्म गरिएको कार्यक्रममा हरेक निकायमा महिला प्रतिनिधित्व, नेतृत्वलगायत सवालमा जानकारी गराइएको थियो।"
खानेपानी वितरण,"धरान उपमहानगर १७ र ११ वडाका बस्तीका १ हजार २ सय घरमा धरान खानेपानी पानी आयोजनाले दुई सातादेखि परीक्षणका रूपमा पानी वितरण सुरु गरेको छ। आयोजनाले धरानका असारे, साउने, फोक्लेन, उदयटोललगायतमा परीक्षण वितरण थालेको हो।"
त्रिशूलीमा खसे ६ महिनामा २१ गाडी,"भरतपुर चितवनको दारेचोक ४ नाग्दी खोला नजिक वीरगन्जबाट चामल बोकेर काठमाडौं जाँदै गरेको ना५ख ५६५४ नम्बरको ट्रक अनियन्त्रित भई त्रिशूलीमा खस्यो। उक्त दुर्घटनामा धादिङ खयरघारी २ का चालक रामशरण वाग्ले घाइते भए। ट्रकमा सवार गोरखा नागेश्चर ९ का कृष्णबाबु बस्नेत बेपत्ता छन्।त्यसै दिन बिहान दारेचोक ३ कुरिनटार नजिक वीरगन्जबाट काठमाडौं जाँदै गरेको ना६ख ४७२९ नम्बरको ट्रक अनियन्त्रित भई त्रिशूलीमै खस्दा सिन्धुपाल्चोक चकचमे ३ का चालक हरि बस्नेत र सहचालक निरज भुजेल घाइते भए। इलाका प्रहरी मुग्लिनका निरीक्षक योगेन्द्रबहादुर हमालको टोलीले घाइतेको उद्धार गरी उपचारका लागि भरतपुर ल्यायो। यी दुवै दुर्घटना ओभरटेक गर्न खोज्दा भएको प्रहरीको अनुसन्धानबाट खुलेको छ। त्यस्तै एक महिनाअघि चण्डीभञ्ज्याङ ५ कालीखोलामा काठमाडौंबाट सर्लाहीको मलंगवा आउँदै गरेको ना४ख ५४४२ नम्बरको अनमोल ट्राभल्सको बस त्रिशूलीमा खस्दा २४ घाइते भएका थिए। दुर्घटनामा एक यात्रीको मृत्यु भयो। यी दुर्घटना उदाहरण मात्र हुन्।साउनयता ६ महिनाको अवधिमा नारायणगढमुग्लिन र मुग्लिनमौवाखोलाको पृथ्वीराजमार्गका विभिन्न स्थानबाट ट्रक, बस, ट्रयाक्टर र जिप गरी २१ गाडी त्रिशूलीमा खसेका छन्। नदीमा अहिलेसम्म १८ यात्रु बेपत्ता छन्। ती दुर्घटनामा ३५ को मृत्यु भएको छ। ७९ घाइते भए। अधिकांश दुर्घटना चालकको लापरबाहीले भएको प्रहरीको अध्ययनले देखाएको छ। मुग्लिनजुगेडी क्षेत्रमा १३ र मुग्लिनदेखि चितवनको सिमाना मौवा खोलासम्मको क्षेत्रमा ८ वटा सवारी त्रिशूलीमा खसेको जिल्ला प्रहरीले जनायो। दुर्घटनामा परेका केही सवारी हालसम्म त्रिशूलीमा हराइरहेका छन्। अधिकांश दुर्घटना रातिको समयमा भएका छन्।दुर्घटनाको मुख्य कारण चालकको लापरबाही भएको जिल्ला प्रहरी प्रमुख एसपी दीपक थापाले बताए। साँघुरो र जीर्ण सडकमा पनि ओभरटेक गरेको पाइयो, उनले भने, चालकलले जबर्जस्ती ओभरटेक गर्नाले दुर्घटना भएका छन्। सडकको अवस्थालाई मध्यनजर गर्दै चालकले सावधानी अपनाउनु पर्नेमा त्यसो नगरेकाले दुर्घटना बढेको थापाले बताए। जिल्ला प्रहरीका अनुसार साउनमा ४ भदौमा ४, असोज ४, कात्तिकमा २, मंसिर १, पुसमा २ र माघ २० गते सम्ममा ४ वटा सवारी त्रिशूलीमा खसेका छन्। सबैभन्दा धेरै १४ वटा ट्रक त्रिशूलीमा खसेका छन्। ३ वटा बस, २ वटा जिप, एउटा एम्बुलेन्स र एउटा ट्रयाक्टर त्रिशूलीमा खसेको प्रहरीले जनायो।जिल्ला प्रहरीको तथ्यांकअनुसार आव २०६०६१ देखि आव ०७३७४ (साउन सम्म) १ हजार १ सय ५९ जनाको मृत्यु भएको छ। जसमा पुरुषको संख्या ८ सय ४६ छ। महिलाको संख्या २ सय १ छ। बालबालिकाको संख्या १ सय २ छ। घाइते हुनेको संख्या मृतकको संख्याको दोब्बर छ। प्रहरीका अनुसार २ हजार ५ सय ४५ जना दुर्घटनामा घाइते भए। नारायणगढमुग्लिन खण्डको स्तरोन्नतिको काम जारी रहेकाले सडक साँघुरिएको छ। निर्माण सम्पन्न नहुँदासम्म यो खण्डमा जोखिम उच्च छ।फेला पर्दैनगएको असोजको पहिलो साता गौरबाट पोखरातर्फ आउँदै गरेको ग१ख ३७०९ नं को रात्रि बस नारायणगढमुग्लिन सकड खण्डको कालीखोलामा अनियन्त्रित भई सडकबाट त्रिशूली नदीमा खस्दा २५ यात्रुको मृत्यु भयो। दुर्घटनामा १० जना बेपत्ता छन्। उनीहरू अहिलेसम्म फेला परेका छैनन्। बेपत्ता भएकाहरूको खोजीमा लागिपरे पनि फेला पर्न नसकेको एसपी थापाको भनाइ छ। धेरै दिनसम्म खोजी गर्छौं, उनले भने, ठूला नदीमा बेपत्ता भएकाहरू फेला पर्न सक्दैनन्। गत असोज ९ गते दारेचोक ३ घोप्टेभीरमा पूर्वगृहमन्त्री माधव घिमिरे सवार बा९च १५३१ नम्बरको जिप अनियन्त्रित भई सडकबाट २ सय मिटर तल त्रिशूली नदीमा खस्दा ४ जनाको मृत्यु भएको थियो। दुर्घटनामा घिमिरेसहित २ जना हालसम्म बेपत्ता छन्। लामो समयसम्म उनको खोजी गर्दासमेत फेला परेनन्। साउनयता त्रिशूलीमा बेपत्ता भएका १८ जना अहिलेसम्म फेला नपरेको प्रहरीले जनायो।"
बेहोस भई मृत्यु,बागलुङ आफन्तको बिहेमा जन्ती हिंडेका बेला एकजनाको अचानक बेहोस भई मृत्यु भएको छ। बुर्तिवाङ१ का ४४ वर्षीय जितबहादुर घर्तीको बुधबार यसरी मृत्यु भएको प्रहरीले जनाएको छ। देविस्थान८ मा मृत्यु भएका घर्ती बुर्तिवाङस्थित नापी कार्यालयको कार्यालय सहयोगी हुन्। शव पोष्टमार्टमपछि अन्त्येष्टिका लागि प्रहरीले आफन्तको जिम्मा लगाएको छ।
चित्लाङमा होमस्टे फस्टाए,"हेटौंडा मकवानपुरको चित्लाङमा आन्तरिक एवं बाह्य पर्यटक आउन थालेपछि होमस्टे व्यवसाय फस्टाएको छ। वडा नं २ मा ८ वटा, ४ मा २ र ५ मा २ वटा गरी चित्लाङमा १२ वटा होमस्टे सञ्चालनमा छन्। जिविसको आर्थिक सहयोगमा स्थानीय बासिन्दाले २०६८ सालमा ४ वटा होमस्टे स्थापना गरेका थिए।थानकोट(चन्द्रागिरी केवलकार सञ्चालनमा आएपछि चित्लाङमा आन्तरिक एवं बाह्य पर्यटक बढेका छन्। पहिला(पहिला शुक्रबारमात्र थानकोटबाट हिँडेर पर्यटक आउथे, स्थानीय गुर्जुधारा होमस्टेका सञ्चालक बुद्धरत्न मानन्धरले भने, अहिले साताभरि नै आउँछन्, कहिले काहीं बस्ने ठाउँ नपुगेर टेन्ट गाडेर पनि राख्ने गरेका छौं। विशेषगरी शुक्रबार यहाँका १२ वटै होमस्टेमा अटाइनअटाई हुने गरेको छ।होमस्टे सञ्चालकले मासिक ५० हजारदेखि ८० हजार रुपैयाँसम्म आम्दानी गर्न थालेका छन्। सुरुसुरुमा पाहुना नआएर चिन्तित भएका सञ्चालकहरू अहिले उत्साहित भएका छन। पाहुनाको संख्या बढ्दै गएकाले होमस्टे पनि थपिंदै गएका छन्, सामुदायिक होमस्टे समिति संयोजक राधाकृष्ण बस्नेतले भने, चित्लाङ अब होमस्टे गाउँका रूपमा परिणत हुँदैछ।यहाँका होमस्टेमा स्थानीय उत्पादन मात्रै प्रयोग गर्ने बस्नेतले बताए। ट्राउट माछाको स्वाद चाख्न होस् वा स्थानीयक कला संस्कृतिको अध्ययनमा होस् पर्यटकले यहाँ छुट्टै स्वाद पाउने गरका छन्। चित्लाङमा प्राचीन सम्पदाको अध्ययन गर्न आउने पर्यटकको संख्या पनि बढेको छ। राजधानी नजिक रहेको प्राकृतिक मनोरम स्थान भएकाले पनि पर्यटक बढेको सञ्चालकहरूको दाबी छ। सम्राट अशोकले बनाएको अशोक चैत्य र किराँत राजाहरूले बनाएका मन्दिर र शिलालेखका कारण इतिहासको अध्ययन गर्न आउने पर्यटकको संख्यामा समेत वृद्धि भएको हो।"
स्थानीय निकायका कर्मचारी आन्दोलित,"पाल्पा स्थानीय तथा प्रादेशिक तहको समायोजनमा विभेदपूर्ण, विवेकहीन र अव्यावहारिक गृहकार्य भएको जनाउँदै स्थानीय निकायका कर्मचारी आन्दोलनमा उत्रेका छन्। उनीहरूले स्थायित्व र उचित व्यवस्थापनको माग गरेका हुन्।तीन तहको राज्य संरचना हुने व्यवस्था गरे अनुसार सरकारबाट गठित विभिन्न समितिले बुझाएको प्रतिवेदनप्रति पनि उनीहरूले असन्तुष्टि जनाए। राज्य पुन:संरचनामा सँगसँगै र विगतका स्थानीय निकायमा कार्यरत सम्पूर्ण कर्मचारीहरूको पेसागत सुरक्षाको सन्दर्भमा उठाएका जायज माग पूरा हुनुपर्ने उनीहरूले बताए। सबै ट्रेड युनियनका तर्फबाट प्रथम चरणको आन्दोलन अघि बढेको स्थानीय निकाय कर्मचारी संघका केन्द्रीय सदस्य रामप्रसाद पाण्डेयले बताए।स्थानीय निकायको चुनाव तत्काल गर्नुपर्ने, अनुभवका आधारमा स्थानीय निकायमा कार्यरत कर्मचारीलाई समायोजनमा प्राथमिकता दिनुपर्ने, उनीहरूको माग छ। कार्यरत कर्मचारीको अभिलेखिकरणलाई संघीय सरकारले व्यवस्थित गरी सबै प्रदेश र स्थानीय तहमा लागू हुने गरी ऐन नियम बनाउनु पर्ने माग रहेको संघका जिल्ला अध्यक्ष गोपालप्रसाद ज्ञवालीले बताए।उनले ५ बुँदे माग प्रमुख जिल्ला अधिकारी बाबुराम गौतम र स्थानीय विकास अधिकारी रामप्रसाद पाण्डेयलाई बुझाएको बताए। कर्मचारी व्यवस्थापन गर्दा घर पायक हुनुपर्ने, प्रतिस्पर्धामा सफल भएका स्थानीय निकायका कर्मचारीलाई प्रदेश तथा संघीय सरकार अन्तर्गतको कर्मचारीमा जान पाउने अवसर दिनुपर्ने माग रहेको छ।सरकारले स्थानीय तहमा कर्मचारी नियुक्त गर्दा निजामती कर्मचारी पठाउने र अपुग कर्मचारी लोक सेवामार्फत भर्ना गर्ने तर स्थानीय तहमा कार्यरत कर्मचारीलाई नपठाउने गरी गृहकार्य गरिरहेकाले कर्मचारी आन्दोलनमा उत्रिन बाध्य भएको उनले बताए।"
दुर्घटनामा चालकको मृत्यु,पाल्पा तानसेनको धरमपानीमा बुधबार राति भएको ट्याक्टर दुर्घटनामा चालक विकास थापाको मृत्यु भएको छ। सामान लिएर गएको लु३त ६५२ नम्बरको ट्याक्टर पछाडि फर्काउने क्रममा सडकबाट करिब २० मिटर तल खस्दा चालक थापाको घटनास्थलमै मृत्यु भएको प्रहरीले जनाएको छ।
राप्रपा गोरखामा पाण्डे,गोरखा राष्ट्रि्रय प्रजातन्त्र पार्टीको अधिवेशनले रुद्रराज पाण्डेको अध्यक्षतामा सर्वसम्मत २३ सदस्यीय नयाँ जिल्ला कार्य समिति चयन गरेको छ। जिल्ला कार्यसमितिको आगामी बैठकले कार्यसमितिका पदाधिकारी र थप सदस्यको मनोनयन गर्ने राप्रपाले जनाएको छ।
पाल्पामा ११ दल,"पाल्पा जिल्ला निर्वाचन कार्यालयमा ११ दल दर्ता भएका छन्। कांग्रेस, एमाले, माओवादी केन्द्र, माले, राष्ट्रिय जनमुक्ति पार्टी, संघीय समाजवादी फोरम, नेकपा (मालेसमाजवादी), नेपाल पूर्व राष्ट्रसेवक लोकतान्त्रिक पार्टी, नेकपा माक्र्सवादी, रापप्रा, राष्ट्रिय जनमोर्चा रहेका छन्। नयाँ शक्ति नेपालले समयमा नआएकाले दल दर्ता गर्न पाएन। अखण्ड नेपालले दर्ता नगराएको जिल्ला निर्वाचन कार्यालयले जनायो। जिल्लामा गतिविधि गरिरहेका विप्लव नेतृत्वको नेकपा (माओवादी) र वैद्य नेतृत्वको नेकपा (क्रान्तिकारी माओवादी) पनि दर्ता भएका छैनन्।"
राप्रपा पाल्पाको अधिवेशन,"पाल्पा राष्ट्रिय प्रजातन्त्र पार्टीको एकता अधिवेशनले डुलबहादुर कुँवरको अध्यक्षतामा ४९ सदस्यीय नयाँ कार्य समिति चयन गरेको छ। अधिवेशनले क्षेत्रीय सभापतिमा चन्द्रबहादुर थापा, डिल्लीराम बस्याल, भोजेन्द्र बहादुर कुँवरलाई चयन गरेको छ भने तानसेन नगर सभापतिमा सदिषमान श्रेष्ठ र रामपुर नगर सभापतिमा ज्ञानबहादुर सिञ्जाली चयन भएका छन्। अधिवेशनले ४० जना महाधिवेशन प्रतिनिधि छनोट गरेको छ।"
भ्यालेन्टाइनमा फुड फेस्टिबल,"सौराहा पर्यटकीय नगरी सौराहामा भ्यालेन्टाइन डेको अवसरमा फुड फेस्टिवल गरिने भएको छ। पर्यटकको स्वागत तथा स्वादका लागि नयाँनयाँ परिकारका खाना राखिने छ। क्षेत्रीय रेवान (रेष्टुरेण्ट एण्ड बार एसोसिएसन) ११ औं सौराहा फुड फेस्टिबलको तयारी पूरा गरेको छ। माघ २९ देखि फागुन ४ गते सम्म हुने फेस्टिबलमा यो पटक खानाका परिकारलाई विशेष जोड दिइने छ। प्रणय दिवस (भ्यालेनटाइन डे) को अवसरमा प्रत्येक वर्ष आयोजना गरिने फुड फेस्टिबलको आकर्षण युवापुस्ता बन्ने गरेका छन्। यो पटक खानाका परिकार दोहोरिने छैनन, क्षेत्रीय रेवानका अध्यक्ष लालबहादुर भट्ट राजन ले भने, धेरैभन्दा धेरै खानाका परिकार राखिनेछ, फेस्टिबलमा आउनेले नयाँ स्वाद लिन पाउने छन्। उनका अनुसार विदेशी खानाका परिकार पनि रहने छन्। त्यस्तै नयाँ परिकारका रूपमा केरा, च्याउ, थारू समुदायका खानाका परिकार रहने छन्। सौराहा आउने पाहुनाले फुड फेस्टिबल अबधीभर गीत संगितको मज्जा लिँदै परिकारको स्वाद लिन पाउने छन्। यो समयमा आयोजकले पर्यटकको सुविधाका लागि रेस्टुरेन्ट तथा होटलमा १५ प्रतिशत छुटको व्यवस्था गरेका छन्। साना पर्यटन व्यवसायी समूहमा आबद्ध व्यवसायीले सामान (मायाको चिनो) खरिदमा ३० प्रतिशत छुटको व्यवस्था गर्ने प्रतिबद्धता जनाएको अध्यक्ष भट्टले बताए। त्यस्तै फेस्टिबल भएको ठाउँबाट आगन्तुककले हात्ती र डुंगा सफारीको मज्जा लिन पाउने छन्।"
वैवाहिक अंगीकृत नागरिकता पाएपछि खुसी,"पछिल्लो तीन महिनामा नेपालीसँग विवाह गरेका १ सय ८६ भारतीय चेलीले यस्तो नागरिकता लिएका छन्। जिल्ला प्रशासन बाँकेबाट १ सय ६९, पूर्व क्षेत्रको इलाका प्रशासन नरैनापुरबाट ७ र कोहलपुरबाट १० महिलाले वैवाहिक नागरिकता पाएका हुन्। नयाँ संविधान जारी भएयता बाँकेमा विवाह गरेर आएका करिब ४ सय भारतीय महिलाले नागरिकता लिएको स्थानीय प्रशासनले जनाएको छ।सीमा जोडिएको बाँकेसँग भारतीय नागरिकको रोटीबेटीको सम्बन्ध छ। यसले वारिपारिका नागरिकबीच सम्बन्ध जोडेको हो। हरेक वर्ष सयौं किशोरकिशोरीको विवाह वारि र पारिका सीमावर्ती गाउँमा हुने गरेको छ। नेपालमा विवाह गरेका भारतीय चेलीले अंगीकृत नागरिकता पाएपछि मधेसी समुदायमा भ्रम केही हटदै गएको हो। यसअघि नेपालको नयाँ संविधानले नेपालमा बिहे गर्ने भारतीय महिलाले नागरिकता नदिने भ्रम थियो। सासूलाई लिएर गएपछि एकै दिन नागरिकता बन्यो। जीवन नेपालमै बित्ने हो, भारत रिसियाबाट विवाह भएर बाँके साईगाउँ आएकी साहिरा तेली भन्छिन्।बाँकेका प्रमुख जिल्ला अधिकारी रविलाल पन्थले नेपाली पुरुषसँग बिहेबारी गरेका विदेशी महिलालाई वैवाहिक अंगीकृत नागरिकता दिइरहेको बताए। पछिल्लो समय वैवाहिक अंगीकृत नागरिकता लिने सबै भारतीय हुन्। संविधान र नागरिकता ऐनअनुसार नागरिता दिने गरिएको छ, प्रजिअ पन्थले भने, सबै प्रक्रिया पुर्याएर आउनेलाई नागरिकता दिइन्छ। तीन महिनायता स्थानीय प्रशासनबाट २ हजार ७ सय ९३ ले बंशजको नागरिता लिएका छन्। आमाका नामबाट नागरिकताका लागि केही निवेदन परेका छन्। त्यसमाथि कारबाही भइरहेको प्रशासनले जनाएको छ। नयाँ संविधानले आमाको नामबाट नागरिकता दिनसक्ने व्यवस्था गरे पनि कानुन नआएकाले २०६३ को ऐनअनुसार दिने गरेका छौं, उनले भने, गृह मन्त्रालयले कानुन नबन्दासम्म पुरानै ऐनअनुसार गर्न परिपत्र गरेको छ। आमाको नामबाट नागरिकता नपाएको भन्दै केहीले उच्च अदालतमा स्थानीय प्रशासनविरुद्ध रिटसमेत दर्ता गरेका छन्। संविधानको धारा १० को उपधारा (६) मा नेपाली नागरिकसँग वैवाहिक सम्बन्ध कायम गरेकी विदेशी महिलाले चाहेमा संघीय कानुनबमोजिम नेपालको अंगीकृत नागरिकता लिन सक्ने व्यवस्था छ। त्यस्तै, उपधारा (७) मा अन्यत्र जुनसुकै कुरा लेखिएको भए पनि विदेशी नागरिकसँग विवाह गरेकी नेपाली महिला नागरिकबाट जन्मिएको व्यक्तिको हकमा निज नेपालमा नै स्थायी बसोबास गरेको र विदेशी मुलुकको नागरिकता प्राप्त गरेको रहेनछ भने उसले संघीय कानुनबमोजिम नेपालको अंगीकृत नागरिकता पाउने व्यवस्था गरेको छ। संविधान जारी हुनुअघि नागरिकताकै विषयमा तराई मधेसमा आन्दोलन चर्किएको थियो।"
बालमैत्री गाविस घोषणा,"बाँके कुनै पनि दातृ संस्थाको सहयोग नलिएरै टिटिहिरीया गाविस आफ्नै साधनस्रोत प्रयोग गरी बालमैत्री हुन सफल भएको छ। अन्तर्राष्ट्रिय संस्थाको सहयोगबिना बालमैत्री घोषणा हुन लागेको हो।यसअघि बालमैत्री घोषणा गरिएका गाविसलाई दातृ संस्थाले आर्थिक सहयोग गरेका थिए। कुनै पनि सहयोग नलिएरै बालमैत्री गाविस घोषणा हुन थालेको टिटिहिरीया पहिलो हो, यसबारे जानकारी दिन आयोजित पत्रकार भेटमा बाँकेका स्थानीय विकास अधिकारी हरि प्याकुरेलले भने, आफ्नै बलबुतामा बालमैत्री हुन सफल टिटिहिरीया गाविस उदाहरणीय बनेको छ।गाविस सचिव तप्तप्रसाद आचार्यले जिविस र गाविसको प्रयासले बालमैत्री बनाउन सफल भएको बताए। आफ्नै पहलमा राम्रै काम गर्न सकिँदो रहेछ। हामी सफल भएपछि मन्त्रालयले त्यसैअनुसार गर्न अन्य गाविसलाई पनि सुझाव दिएको छ, उनले भने। उक्त गाविसले बालमैत्रीका ३९ र स्थानीय शासनको थप एक सूचक पूरा गरेको छ। बालबालिकाका लागि मात्रै २० प्रतिशत बजेट छुट्याउने गरिएको छ। बालमैत्री गाविस घोषणाका लागि शतप्रतिशत बालबालिका विद्यालय भर्ना, पूर्णखोप, सरसफाइ र गाविसले गर्ने गतिविधिमा उनीहरूको अनिवार्य सहभागिता हुनुपर्नेलगायत सूचक तोकिएको छ। उक्त गाविसले एकीकृत योजना तर्जुमा, स्वास्थ्य, शिक्षा क्षेत्रमा गठन हुने समितिमा बालबालिकाको सहभागिता गराएको हो। त्यस्तै, यस क्षेत्रमा हुने बालबालिकासम्बन्धी गतिबिधि, जनसंख्या, विद्यालय जाने, शौचालयलगायत विषय समेटेर नक्सा तयार गरेका छन्। सूचक पूरा गर्न गाविसले ११ वडास्तरीय बालक्लब, ५ विद्यालयस्तरीय बालक्लब र १ गाविसस्तरीय बाल क्लब सञ्जाल गठन तथा पुनर्गठन गरी बिभिन्न गतिविधि सञ्चालन गरेको छ।"
सभागृह बनाउन महोत्सव,"दाङ बहुउद्देश्यीय सभागृह निर्माणार्थ तुलसीपुरमा मध्यपश्चिम क्षेत्रीय व्यापार तथा पर्यटन महोत्सव एवं औद्योगिक कृषि मेला गरिएको छ। स्वदेशी उत्पादन प्रयोग गरौं, सबल राष्ट्रिय अर्थतन्त्र निर्माण गरौं नारासाथ महोत्सव १२ दिनसम्म चलेको थियो। ५ लाख दर्शकलाई सहभागी गराउने र २० करोडको आर्थिक कारोबार गर्ने लक्ष्यसाथ महोत्सव गरिएको आयोजक तुलसीपुर उद्योग वाणिज्य संघका अध्यक्ष विमल रिजालले बताए। महोत्सव लक्ष्यको नजिक पुगेको र सम्पूर्ण आम्दानी खर्च केही दिनमा सार्वजनिक गरिने उनले जानकारी दिए।महोत्सव समापनमा नेपाल उद्योग वाणिज्य महासंघका पूर्वअध्यक्ष चण्डिराज ढकालले आर्थिक क्रान्ति अबको पहिलो प्राथमिकता भएको बताए। देशमा राजनीतिक उद्देश्य पूरा भएको छ। अब आर्थिक क्रान्तिको पालो आयो, उनले भने, देशको आर्थिक विकासमा निजी क्षेत्रले महत्त्वपूर्ण भूमिका खेलिरहेको छ। अब सरकारले सबै तहको निर्वाचन गराएर आर्थिक क्रान्तिको मार्ग प्रशस्त गर्नुपर्छ। महोत्सवमा कृषि, पर्यटन, संस्कृति र व्यावसायिक स्टलहरू राखिएको प्रचार संयोजक शरद रेग्मीले बताए।"
विद्यालय कार्यालयमा आगजनी,"कञ्चनपुर महेन्द्रनगर बजार छेउको कञ्चन विद्यामन्दिर कार्यालयमा बुधबार राति आगजनी भएको छ। उक्त विद्यालयले सामुदायिक कलेजसमेत सञ्चालन गर्दै आएको छ। आगोले कार्यालयका सबै कागजात र विद्यालय स्थापनादेखिका रेकर्ड नष्ट भएका छन्। उच्चमावि र स्नातक तहका विद्यार्थीको रजिस्ट्रेसन फाराम पनि जलेको प्राचार्य राजकुमार साउदले बताए। उनका अनुसार लेखा र प्रशासन कक्षका सबै सामान जलेर नष्ट भएका छन्। विद्यालयको रेकर्डदेखि आवश्यक कागजात सबै जल्यो, उनले भने, यही बस्ने पाले र लेखापाललाई एउटै कोठामा थुनेर कार्यालयमा आगजनी गरिएको छ। उनका अनुसार केही दिनअघि चोरीसमेत भएको थियो। चोरी भएकै दिनदेखि पाले दिलबहादुर चौधरी र लेखापाल डम्मरराज जोशी एउटै कोठामा बस्ने गर्दथे। आगजनी गर्ने समूहले बाहिरबाट ढोका बन्द गरेर आगो लगाएको देखिन्छ, प्राचार्य साउदले भने। आगोले कम्प्युटर, र्याक र कुर्सी सबै जलेका छन्। घटनाका कारण बिहीबार दिनभर पठनपाठन हुन सकेन। यसअघि सोही विद्यालयको लेखा शाखाको कम्प्युटर र पैसा राख्ने बाकससमेत चोरिएको थियो।राति त्यही सुतेका पाले र लेखापाललाई सोधपुछ गरिएको डीएसपी नैनसिंह कार्कीले बताए। उनले घटना आन्तरिक विवादका कारण भएको हुन सक्ने शंका गरे। आन्तरिक रूपमै केही विवादका कारण घटना घटेको देखिन्छ, उनले भने। उनले घटनाबारे बुझ्न बिहीबार बिहानैदेखि प्रहरी टोली खटाइएको बताए।"
फोप्लीका अधिकांश घर जोखिममा,"फोप्ली (प्यूठान) फोप्ली ठूलोगाउँको पहिरो प्रभावित क्षेत्रका अधिकांश घर अझै जोखिममा छन्। पहिरो गएको आठ महिना बित्दा पनि सुरक्षित बस्ती पहिचान नहुँदा ध्वाजा फाटेकै ठाउँमा उनीहरू बस्न बाध्य बनेका हुन्। सरकारले भूगर्भविद् पठाएर सुरक्षित स्थान पहिचान गरी बस्ती बसाल्ने भनिए पनि कुनै काम भएको छैन। पहिरोपीडित अहिलेसम्म सुरक्षित स्थान सर्न सकेका छैनन्। उनीहरूलाई अर्को वर्ष पनि पहिरोमा परिएला भन्ने त्रास कायमै छ। बस्ने बास र खेती गर्ने जमिन पहिरोले बगाएपछि घरबारविहीन बनेका पीडित धाजा फाँटेकै स्थानमा ससाना टहरा बनाएर बसेका छन्। घर नभत्किए पनि चर्केको जमिनको घरमै बसिरहेका छन्। पहिरो गएको दुईचार दिनसम्म सरकारी निकाय र विभिन्न संघसंस्थाले सुरक्षित स्थान पहिचान गरी घर निर्माणमा सघाउने आश्वासन दिएका थिए। तर उनीहरूले अहिले फर्केर नहेरेको पीडितको दुखेसो छ।भूगर्भविद् आउँछन् भन्दै आठ महिना बित्यो, फोप्ली ५, तोरीबाङकी वसन्ती बस्नेतले भनिन्, अहिलेसम्म कोही आएनन्। बर्खामा एक महिना घर छोडेर त्रिपालमा बसेको उनले सुनाइन्। पहिरो आएको माटो सोरेर हिजोआज घरमा फर्केको उनी बताउँछिन्। घरमा त फर्केका छौं, बस्नेतले भनिन्, बर्खा के होला? भन्ने डरले मन त्रसित छ। पतिले भारतबाट पठाएको रकमले पहिरो सोरेको उनले बताइन्। उनका अनुसार स्थानीयको ध्यान गाउँमाथिको पहिरोमा सधैं जाने गर्छ। तोरीबाङ टोलमा मात्र २० घरको वरिपरिका जमिन चर्केको छ। गाउँमाथिको भिरकुनाको पाखो चर्केको छ, स्थानीय दोवन्ता पुनले भनिन्, बर्खा कसरी टार्ने होला मनभरि यही पीरले खेल्छ। उनले फोप्ली ठूलोगाउँको भिरकुना, गातिना, तोरीबाङ, चारीबाङलगायत टोल निकै जोखिममा रहेको बताइन्। पहिरो रोकथामको काम केही भएको छैन, पुनले भनिन्, पानी पर्न रोकिएर ढुंगा, माटोको भरमा अडिएको जमिन पानी परे बगिहान्छ कसरी बर्खा टार्ने? जोखिम छ भन्ने थाहा हुँदाहुँदै पनि भएभरको जग्गाजमिन र थातथलो छाडेर कतै जान नसकेको उनले बताइन्। गत साउन १० र ११ गते आएको पहिरोमा परी फोप्लीमा ७८ घर पूर्ण रूपमा ध्वस्त भएको र गोठ पुरिएको गाविस कार्यालयले जनाएको छ। पहिरोमा परी फोप्लीमा मात्र २७ जनाले ज्यान गुमाएको सामाजिक परिचालक युवराज भण्डारीले बताए। सुरुमा टेन्ट राखेर पीडित चौरमा बसे, भण्डारीले भने, हिउँदमा पहिरो सुक्दै गएर पुरानै ठाउँ फर्केका छन्। बर्खामा निकै जोखिम छ। पहिरो प्रभावितलाई क, ख र ग गरी विभाजन गरिको मध्ये झन्डै ३ सय घर उच्च जोखिमा रहेको उनी बताउँछन्।"
स्ववियु निर्वाचनले विद्यार्थी ताते,"कांग्रेसनिकट नेपाल विद्यार्थी संघ, एमालेनिकट अखिल नेपाल राष्ट्रिय स्वतन्त्र विद्यार्थी युनियन, माओवादी केन्द्रनिकट अखिल नेपाल राष्ट्रिय स्वतन्त्र विद्यार्थी संगठन (क्रान्तिकारी) लगायत निर्वाचनमा होमिएका हुन्। फागुन १४ गते हुने स्ववियु निर्वाचन आफ्नो पक्षमा पार्न प्रमुख दलका नेतादेखि कार्यकर्ता यसमै केन्द्रित भएका छन्। अनेरास्ववियु बाँकेका नेता मोहित शाहले सबै विद्यार्थी संगठन निर्वाचनमा होमिसकेको बताए। हाम्रो तयारी पनि तीव्र छ। संगठन निर्माणको काम धमाधम भइरहेको छ, उनले भने, प्राविधिक शिक्षाको पढाइ हुने कलेजहरूमा पनि कमिटी गठन गरिरहेका छौं।प्रमुख दलहरूले स्ववियु निर्वाचनलाई लक्षित गरी भेला र छलफलमा जुटेका छन्। उनीहरूले विभिन्न भ्रातृ संगठनका अगुवालाई बोलाएर निर्वाचनमा होमिन निर्देशन दिइसकेको बताए। वर्षौंदेखि रोकिएको स्ववियु निर्वाचन हुने भएपछि क्याम्पसहरूमा राजनीतिक माहोल एकाएक तातिएको छ। स्थानीय तहको निर्वाचन मिति अनिश्चित भइरहेका बेला प्रमुख दलहरू स्ववियु निर्वाचनमा बढी जोड दिइरहेका छन्। यसपल्टको निर्वाचनका लागि उमेर हद तोकिएको छ। चुनाव तिथि नजिकिँदै गर्दा दलहरू उम्मेदवारी छनोट पनि उत्तिकै सक्रिय भएका छन्।"
बचत समूहमा महिला आकर्षण,सल्यान गाउँगाउँका महिलामा पछिल्लो समय बचत गर्ने चलन हात्तै बढेको छ। कमाएजति सबै खर्च गर्ने बानीले आजित महिला पछिल्लो समय समूहहरूमा आवद्ध भई बचत गर्न थालेका छन्। कालिमाटी रामपुर ५ कालाखोलाकी जयकला वलीले आम्दानीको केही प्रतिशत रकम बचतलाई प्राथमिकतामा राख्न थालेको बताइन्। यसअघि महिनाभर जति कमायो घर खर्च चलाउनमै सकिने हुँदा भविष्यका लागि केही नभएको उनको बुझाइ छ। बचत गर्नकै लागि उनी समूहमा संगठित भएका छन्। बचतलाई पहिलो प्राथमिकता दिएकी उनले मासिक सयदेखि २ सयसम्म बचत गर्दा अहिले १० हजारभन्दा बढी संकलन भएको बताइन्। स्थानीय हल्देकी टंकी परियारले पनि हातमा पैसा पर्नासाथ पहिला समूहमा बचत गर्न छुट्याउने गरेकी छन्। उनीहरूसहित रामपुरका अधिकांश महिला समूहमा आबद्ध भई धेरथोरै बचत गर्न थालेका छन्। बचत गरिएको समूहबाट आवश्यक पर्दा ऋण लिन सकिने र व्यवसाय गर्न पाइने हुँदा यो निकै उपयोगी भएको उनीहरूको भनाइ छ।
विद्यालयलाई जग्गा,सल्यान शारदा नगरपालिका १२ स्यानीखालका कांग्रेस वडा सभापति शेरसिंह बस्नेत र माओवादी केन्द्रका वडाध्यक्ष धनबहादुर बस्नेतले शिव मावि मूलडाँडालाई १ रोपनी ४ आना जग्गा दान गरेका छन्। विद्यालयको २३ औं वार्षिकोत्सव तथा नवनिर्मित भवन उद्घाटन क्रममा उनीहरूले जग्गा दिएका हुन्। जग्गाको अभावमा भौतिक संरचना निर्माणमा समस्या परेको उनीहरूले बताए। कार्यक्रममा नवगठित व्यवस्थापन समिति र शिक्षक अभिभावक संघले २६ हजार बराबरको कम्प्युटर र १२ हजार बराबरका खानेपानी फिल्टर पनि प्रदान गरेको प्रधानाध्यापक डिल्लीबहादुर हमालले बताए।
रेडक्रसलाई नि:शुल्क जग्गा,"रोल्पा पूर्वमन्त्री बालाराम घर्तीमगरले नेपाल रेडक्रस सोसाइटी सुलीचौर उपशाखा भवन निर्माण गर्न जग्गा दान गरेका छन्। मिझिङका घर्तीमगरले सुलीचौर बजारभित्रै रहेको ६० वर्ग मिटर क्षेत्रफलको जग्गा उपलब्ध गराएको रेडक्रसले जनाएको छ। शाखा सभापति गञ्ज महरा क्षेत्रीले सामाजिक सेवालाई प्राथमिकता दिएर उनले जग्गा दान गरेको जानकारी दिए। पूर्वमन्त्रीले दिएको उक्त जग्गाको स्थानीय मूल्य करिब १५ लाख रुपैयाँ पर्छ।रेडक्रसका अनुसार लामो समय मन्त्री रहेका घर्तीमगरले स्थानीयको समाजसेवाप्रतिको लगाब बुझेर जग्गा उपलब्ध गराएको बताए। सुलीचौरमै जन्मिएका राप्रपा केन्द्रीय सदस्यसमेत रहेका घर्ती बहुदलपछि र पञ्चायती समयमा पटकपटक गरी करिब ३० वर्षसम्म सांसद तथा मन्त्री बनेका थिए। रेडक्रस सुलीचौर उपशाखाका अनुसार उक्त जमिनमा सामुदायिक स्वास्थ्य कार्यक्रम, खानेपानी सरसफाइ तथा स्वच्छता योजनाअन्तर्गत ६ कोठाको अपाङ्गमैत्री शौचालय र भवन बनाइने छ। लामो समयदेखि राजनीति र समाजसेवामा लागेका घर्तीमगरलाई रेडक्रस उपशाखाले बिहीबार सम्मान गरेको छ।"
लभसिटी अफ ब्युटी,"पोखराप्रेमिल जोडीले एकान्त चाहनु र प्रकृतिले मनोरम बनाएका ठाउँ घुम्न चाहनु अनौठो होइन। भ्यालेन्टाइन डे यदि पोखरामा मनाउन कोही चाहन्छन् भने त्यसलाई उपयुक्त निर्णय नै मान्नुपर्छ। किनभने धेरै जोडीहरू फेब्रुअरी १४ मा पोखरा घुमिरहेका भेटिन्छन्। लेकसाइडका रेस्टुराँ र डान्स बारमा राति अबेरसम्म तन्नेरीको भीड रहन्छ। राजधानी काठमाडौंबाट दुई सय किमिको यात्रामा पुगिने पोखरामा प्रेमिल जोडीले मन पराउने फेवाताल मात्रै होइन, नौला गन्तव्यहरू थपिएका छन्। तालहरूमा बोटिङ गर्दै किनारका कुनै रेस्टुराँमा क्यान्डललाइट डिनर गर्न चाहनेका लागि दर्जनभन्दा बढी ठाउँहरू ग्राहक पर्खिरहेको अवस्था छ। लेकसाइडको भीडभन्दा केही पर रमाउन चाहनेका लागि फेवातालको उत्तरपश्चिमी किनारैकिनार खपौंदी र पामेसम्म नयाँ होटलरिसोर्टहरू खुलेका छन्। फेवातालमा तालबाराही मन्दिर हुँदै पारिको किनारबाट आधा घण्टा जंगलैजंगल उकालो लाग्दा पुम्दीमा शान्ति स्तूप छ। यहाँसम्मको यात्रामा पनि उकालोका घुम्तीहरूमा बस्न र खानका लागि रिसोर्ट छन्। स्तूपसम्मै पुगेपछि पनि यहाँ बसेर पेय पदार्थको मजा लिँदै फेवातालको पूर्ण आकार हेर्ने ठाउँहरू छन्। लभ्ली हिल र सराङकोट पनि घुम्न चाहनेका लागि सजिला गन्तव्य छन्। भीडभन्दा बाहिर निस्केर लेखनाथको बेगनासताल वरपर घुमौं भन्नेका लागि सुन्दरीडाँडामा भ्युटावर बनाइएको छ। उक्त टावरबाट दायाँबायाँ बेगनास र रूपाताललाई हेर्न सकिन्छ। मौसम खुलेका दिन बेगनासमा हिमशृंखलाको छायाँ हेर्नखिच्न मिल्छ। माझीकुना र सुन्दरीडाँडामा बासका लागि पनि होटल थपिएका छन्।शान्ति स्तूपबाट पश्चिम अलि माथि उकालो लाग्दा पुम्दीकोटको टावर भेटिन्छ। यहाँको कालाबाङ गाउँमा होमस्टेमा बास बस्न सकिन्छ। स्तूपा नजिकै रेस्टुराँ सञ्चालन गरिरहेका राजु छेत्रीको अनुभवमा विदेशीभन्दा धेरै नेपाली घुम्न आउने क्रम बढेको छ। छोरेपाटनतिरबाट आए हुने, फेवातालमा बोटिङ गरेर केहीबेर उकालो हिँड्दै आउँदा पनि हुने, उनले भने, घुमौं र यतिबेला लेकसाइडका होटल र रेस्टुराँहरूले भ्यालेन्टाइन स्पेसल प्याकेजहरू आफ्ना साइटमार्फत सार्वजनिक गरिरहेका छन्। लेकसाइडको ओजोन डिस्कोका सञ्चालक महेन्द्र गुरुङको अनुभवमा अंग्रेजी नयाँ वर्ष जत्तिकै जोडीहरूले भ्यालेन्टाइन डे पोखरा आएर मनाइरहेका हुन्छन्। उनले भने, पहिले पहिलेजस्तो भ्यालेन्टाइन स्पेसल प्रोग्राम अब सीमित रेस्टुरेन्टहरूमा मात्रै छैन, अब जान चाहनेले पोखारभित्रै छान्न मिल्ने ठाउँ थुप्रै छन्।"
लिबरल काठमाडौं,"काठमाडौं ठाउँका हिसाबले सानै, साँघुरो राजधानी हो। तर यो भित्रभित्र खुकुलो बन्दै गइरहेको छ, फ्रयांकनेस बढिरहेको छ। मान्छेहरू ओपन भइरहेका छन्। सामाजिक सञ्जालले मानिसको निजित्व कमजोर बन्दै गएको छ। एकअर्काको दैनिकी वा मनस्थितिबारे अर्कोलाई अवगत भइहाल्ने अवस्था छ। छोराछोरीको कुरा अभिभावकले फेसबुकमार्फत चाल पाउन थालेका छन्। कसको कोसँग अफेयर चलेको छ भन्ने रहस्य पनि सामाजिक सञ्जालले नै खोलिदिन्छ। स्कुल, कलेज पढ्नेहरू कुरा धेरै लुकाउन सक्दैनन्। रिलेसनसिप स्टाटसबारे तिनले कहीँ न कहीँ मुख खोलेकै हुन्छन्। कतिले इन रिलेसनसिप विद फलानो भनेर फेसबुकमै लेख्छन्। कोही त पप्पी दिँदै गरेको फोटो नै इन्स्टाग्राममा अपलोड गरिदिन्छन्। योङ जेनेरेसनको लभ लाइफ निकै पारदर्शी बन्दैछ। पहिलेपहिले कसैसँग अफेयर चलेको कुरा लुकाउनुपथ्र्यो। अचेल टिनएज लागेदेखि नै पार्टनर छछैन सोध्न थालिन्छ। कसैले नेगेटिभ उत्तर दिए सोध्नेले पत्याउँदैन। केटीहरूले ब्वाई फ्रेन्ड छैन भन्यो भने सोध्ने मान्छे मुख लोपार्न थाल्छ। मानौं, यो असम्भव हो। रिलेसनसिपमा हुनु अब सामान्य कुरा बनेको छ। परिवार वा आफन्तसँग स्टाटस सेयर गर्ने चलन आयो। उहिलेका हजुरबाआमालाई यो जमाना देखेर कस्तो लाग्दो हो?प्रेमिल जोडीका लागि राजधानीको वातावरणचाहिँ अलि फुस्रै छ। यहाँ हरिया र रंगीन बगैंचा छैनन्। केशरमहलको गार्डेन अफ ड्रिम्सजस्ता पार्क अलि धेरै वटा भइदिए डेटिङ गर्नेहरूलाई कता जाऊँ कता हुन्थेन होला। काठमाडौं महानगरपालिकाले ठाउँठाउँमा पार्क बनाउने योजना सुनाएको थियो। तर, पार्क बनेको थाहै पाइएन। रत्नपार्क, त्रिभुवन वा बालाजु पार्कहरू स्तरीय छैनन्। यद्यपि, त्यहाँ हात समातेर हिँड्नेहरू भने देखिन्छन्, फाट्टफुट्ट।थरीथरीका जोडीहरू छन् काठमाडौंमा। कोही होटल वा क्याफेहरूमा डेटिङ जान्छन्। कोही राजधानी छेउछाउका डाँडातिर बाइकमा हुइँकिरहेका भेटिन्छन्। आधा रातसम्म क्लबमा हल्लिने जोडी पनि यहीँ छन्। कसैलाई पशुपति र स्वयम्भूका बाँदरले समेत डिस्टर्ब गरेको हुँदैन। गीत सुन्दै मायाका गफ गर्नेलाई दरबारमार्ग, ठमेल र झम्सिखेलतिरका रेस्टुरेन्ट फालाफाल भइहाले। अहिलेका मान्छे स्ट्ेरट फर्वाड छन्। मनको कुरा सीधा भन्दिन के गाह्रो छ र? म्यासेन्जरमा लभको इमोजी पठाए पुगिहाल्यो। अलि अघिसम्म एसएमएस व्यापक थियो। अब च्याटले बोलीचाली बाक्लो बनाइदिन्छ। क्लासमा सरले पढाइरहँदा उनीहरू एक बेन्चबाट अर्को बेन्चमा च्याटमार्फत बोलिरहेका हुन्छन्। छेउको साथीलाई झर्कै लाग्ने गरी च्याट गर्नेहरू झेल्न कहिलेकाहीँ गाह्रो पर्छ। सामाजिक सञ्जालले एक्स्ट्रा म्यारिटल अफेयरका घटना बढाइदिएर जात्रै गरेको छ फेरि। डिभोर्स गर्नेको संख्या बढ्नुलाई समाजशास्त्रीहरू राम्रो मान्दैनन्। महिला अधिकारकर्मीको राय भने बेग्लै हुन सक्छ। प्रविधिले टिनएजरहरूलाई पनि बिनासित्ती व्यस्त बनाइदिएको छ। कतिपय त झन्झटमै फस्ने गरेका छन्। यसको समाधान गर्ने कसरी? अभिभावक र प्रयोगकर्ताले अलिकति होस पुर्याए उपाय जटिल छैन।मेरो एक साथी छे, उसको ब्वाइफ्रेन्ड दुईदुई हप्तामा चेन्ज हुन्छ। एकै जनालाई लामो समय झेल्न झ्याउ लाग्छ रे उसलाई। कलेजका होमवर्क गराउनेदेखि अफिसका कतिपय काम उसका केटा साथीले गरिदिन्छन्। कोही केटा मनपरे ऊ आफैं ठोक्किन गएर सरी भन्दै हिँड्छे। फिल्मी छे। उसको हिम्मत र कन्फिडेन्सचाहिँ डरलाग्दो छ।अर्को एउटा नमुना छ, जो पर्मानेन्ट गर्लफ्रेन्डको खोजीमा लागेको लामै भइसक्यो। अलि सोझी, पढाइमा तेज, जागिरे, अनुहार ठीकै भए पनि अन्तर जातकी केटी खोज्ने बहानामा उसले धेरै वटीलाई क्यूएफएक्स लगिसक्यो। खासै ह्यान्डसम नभएकाले होला धेरैले उसलाई डम्प गर्छन्। तर, आरवान फाइभ गुडाउने भएर हुन सक्छ उसलाई गर्लफ्रेन्डको अभाव खासै हुने गरेको छैन। मन परुन्जेल अफेयरमा रहने र अल्छी लाग्न थालेपछि सहमतिमै ब्रेकअप गर्ने ट्रेन्ड पनि सुरु भएको छ अलिअलि। यस्तो प्रेममा रुवाबासी, मनमुटाव हुँदैन। यही चलनमाथि थुप्रै फिल्म पनि बनेका छन्। ती समाज हेरेर बनेका हुन् कि समाजले त्यसबाट सिकेको हो, त्यो त स्टडी गरेपछि मात्रै थाहा होला। जेहोस्, काठमाडौं लभका मामिलामा लिबरल बन्दै गएको पुष्टि गर्नचाहिँ कुनै स्टडी आवश्यक छैन।"
चितवनमा भेराइटी,"भ्यालेन्टाइन डे मनाउन कहाँ जाने भनेर दोधारमा नपर्दा हुन्छ। चितवनका रमणीय ठाउँहरूले आगन्तुकलाई पर्खिराखेका छन्। सौराहा यो बेला युगल जोडीहरूको गन्तव्य बन्ने गरेको छ। यो पटक पनि गत वर्षझैं जोडीहरूले सांगीतिक माहोलमा रमाउन पाउने छन्। क्षेत्रीय रेवान (रेस्टुरेन्ट एन्ड बार एसोसिएसन) ले ११ औं सौराहा फुड फेस्टिभलको आयोजना गर्दै छ। माघ २९ देखि फागुन ४ गतेसम्म हुने फुड फेस्टिभलमा घुम्न आउने आगन्तुकले विशेष छुट पाउने छन्। यो समयमा सौराहा रेवानमा आबद्ध रेस्टुरेन्टमा १५ प्रतिशत र क्षेत्रीय होटल संघमा आबद्ध होटलले १५ प्रतिशत छुटको व्यवस्था गर्दै छन्। हात्ती, गैंडा, बाघको काठबाट निर्मित मूर्तिलाई मायाको चिनो बनाउँदै हुनुहुन्छ भने त्यसको खरिदमा ३० प्रतिशत छुट पाउनु हुनेछ। अरू के छ सौराहामा? हात्ती चढेर जंगल घुम्न पाइनेछ। चितवन निकुञ्जमा जिप सफारी गर्न पाइनेछ। त्यस्तै राप्ती नदीमा डुंगा सयर गर्दै चरा र गोही हेर्न पाइनेछ। सनराइजले मन लोभ्याउनेछ। नजिकै रहेको थारू र चेपाङ संग्रहालय घुम्न पाइनेछ। सौराहा, मेघौली र पटिहानी आगन्तुकको रोजाइमा पर्ने ठाउँ हुन्। यो बेला होटलहरूले विशेष छुटको व्यवस्था गर्छन्। मेघौलीको साराङ वाइल्डलाइफ स्याङचुरीले भ्यालेनटाइनको अवसरमा रुममा ५० प्रतिशत छुट दिने घोषणा गरेको छ। खाना र जंगल सफारीमा विशेष छुटको व्यवस्था गरिने सञ्चालक सुबोध प्रधान बताउँछन्। जंगल सफारीमा थकित भए पनि साँझ थारू कल्चरले त्यो थकान मेटाउनेछ। यो बेला नारायणी किनारले पनि फुर्सद पाउने छैन। किनारमा जोडीको ताँती लाग्छ। नारायणगढस्थित सुनगाभा बुक हाउसका सञ्चालक लेखराम सापकोटाका अनुसार माघ अन्तिमतिर आएर प्रेमसम्बन्धी पुस्तक बिक्री भएका छन्।"
प्रणय एम्बियन्स,"पोखरा ,मिल जोडीले एकान्त चाहनु र प्रकृतिले मनोरम बनाएका ठाउँ घुम्न चाहनु अनौठो होइन । भ्यालेन्टाइन डे यदि पोखरामा मनाउन कोही चाहन्छन् भने त्यसलाई उपयुक्त निर्णय नै मान्नुपर्छ । किनभने धेरै जोडीहरू फेब्रुअरी १४ मा पोखरा घुमिरहेका भेटिन्छन् । लेकसाइडका रेस्टुराँ र डान्स बारमा राति अबेरसम्म तन्नेरीको भीड रहन्छ । राजधानी काठमाडौंबाट दुई सय किमिको यात्रामा पुगिने पोखरामा प्रेमिल जोडीले मन पराउने फेवाताल मात्रै होइन, नौला गन्तव्यहरू थपिएका छन् । तालहरूमा बोटिङ गर्दै किनारका कुनै रेस्टुराँमा क्यान्डललाइट डिनर गर्न चाहनेका लागि दर्जनभन्दा बढी ठाउँहरू ग्राहक पर्खिरहेको अवस्था छ । लेकसाइडको भीडभन्दा केही पर रमाउन चाहनेका लागि फेवातालको उत्तरपश्चिमी किनारैकिनार खपौंदी र पामेसम्म नयाँ होटलरिसोर्टहरू खुलेका छन् । फेवातालमा तालबाराही मन्दिर हुँदै पारिको किनारबाट आधा घण्टा जंगलैजंगल उकालो लाग्दा पुम्दीमा शान्ति स्तूप छ । यहाँसम्मको यात्रामा पनि उकालोका घुम्तीहरूमा बस्न र खानका लागि रिसोर्ट छन् । स्तूपसम्मै पुगेपछि पनि यहाँ बसेर पेय पदार्थको मजा लिँदै फेवातालको पूर्ण आकार हेर्ने ठाउँहरू छन् । लभ्ली हिल र सराङकोट पनि घुम्न चाहनेका लागि सजिला गन्तव्य छन् । भीडभन्दा बाहिर निस्केर लेखनाथको बेगनासताल वरपर घुमौं भन्नेका लागि सुन्दरीडाँडामा भ्युटावर बनाइएको छ । उक्त टावरबाट दायाँबायाँ बेगनास र रूपाताललाई हेर्न सकिन्छ । मौसम खुलेका दिन बेगनासमा हिमशृंखलाको छायाँ हेर्नखिच्न मिल्छ । माझीकुना र सुन्दरीडाँडामा बासका लागि पनि होटल थपिएका छन् ।शान्ति स्तूपबाट पश्चिम अलि माथि उकालो लाग्दा पुम्दीकोटको टावर भेटिन्छ । यहाँको कालाबाङ गाउँमा होमस्टेमा बास बस्न सकिन्छ । स्तूपा नजिकै रेस्टुराँ सञ्चालन गरिरहेका राजु छेत्रीको अनुभवमा विदेशीभन्दा धेरै नेपाली घुम्न आउने क्रम बढेको छ । छोरेपाटनतिरबाट आए हुने, फेवातालमा बोटिङ गरेर केहीबेर उकालो हिँड्दै आउँदा पनि हुने, उनले भने, घुमौं र यतिबेला लेकसाइडका होटल र रेस्टुराँहरूले भ्यालेन्टाइन स्पेसल प्याकेजहरू आफ्ना साइटमार्फत सार्वजनिक गरिरहेका छन् । लेकसाइडको ओजोन डिस्कोका सञ्चालक महेन्द्र गुरुङको अनुभवमा अंग्रेजी नयाँ वर्ष जत्तिकै जोडीहरूले भ्यालेन्टाइन डे पोखरा आएर मनाइरहेका हुन्छन् । उनले भने, पहिले पहिलेजस्तो भ्यालेन्टाइन स्पेसल प्रोग्राम अब सीमित रेस्टुरेन्टहरूमा मात्रै छैन, अब जान चाहनेले पोखारभित्रै छान्न मिल्ने ठाउँ थुप्रै छन् ।"
भ्यालेन्टाइन डाइनिङ,"एक दशक त भएको छैन। तर, ५७ वर्षयता युवायुवतीले चाडकै रूपमा मनाउन थालेको भ्यालेनटाइन डे फुड बिजनेस गर्नेहरूका लागि पनि एउटा महत्त्वपूर्ण अवसर बनेको छ।एकले अर्कालाई माया दर्शाउने यो पर्वमा हामीले नि केही न केही नयाँ तयारीका साथ अफर ल्याउनुपर्ने बाध्यताको परिस्थति आइलाग्यो, रेस्टुरेन्ट एन्ड बार एसोसिएसन नेपाल (रेबान) का केन्द्रीय अध्यक्ष प्रमोदकुमार जैसवालले भने। फेब्रुअरी १४ नआउँदै काठमाडौं, पोखरा र सौराहाका रेस्टुरेन्ट, बार र होटलले कुनै न कुनै अफर ल्याउनुपर्ने नै भएको छ। नयाँ सजावट गर्नै पर्छ। रोम सम्राटले आफ्ना सैनिकलाई प्रेम र विवाहमा लगाएको निषेधलाई पादरी सन्त भ्यालेन्टाइनले उल्लंघन गर्दै सार्वजनिक बिहे गराइदिएपछि सन् २६९ देखि सुरु गरेको भ्यालेन्टाइन पर्व संसारभर लोकप्रिय भएको छ। काठमाडौं पनि भ्यालेन्टाइनमा लपेटिन्छ। लाजिम्पाटमा ककटेल, लन्च र डिनरका लागि ८ वर्षअघि स्थापना भएको मेला रेस्टुरेन्ट एन्ड बारका सञ्चालकसमेत रहेका रेबान अध्यक्ष जैसवालका अनुसार अहिले सहरको व्यस्ततामा डुबेकाहरू पनि कसैलाई भेट दिनुछ वा महत्त्वपूर्ण विषयमा डिल गर्नुछ भने पनि लौ भ्यालेन्टाइन डेमै भेटौं न, भन्छन्। यो दिवसमा सार्वजनिक बिदा नभए पनि अन्तत: अधिकांशले भ्यालेन्टाइन मनाउने हब इटरी हाउस, कफी सप, रेस्टुराँ हुन थालेका छन्। सिनेमा हल जाने, घुम्न निस्किनेहरूको पनि अन्तिम बसाइ रेस्टुराँ नै हुन्छ। यो बेला हामी नर्मल डेको दाँजोमा थ्री टाइम्स बिजनेस सम्भावना देख्छौं, तीन दशकदेखि रेस्टुरेन्ट व्यवसायमा आबद्ध जैसवालले भने। उनका अनुसार अहिले भ्यालेन्टाइनमा इटरी हाउसहरूमा रातो रंगको एम्बियन्समा सजावट हुन्छ। त्यहाँ प्रेम जनाउने संकेत, चिह्न, बेलुन, रिबन राखिन्छ। अनि, त्यो दिन गीत पनि सकभर मायापिरतीकै बजाइन्छ। माहोल बनाउने मात्रै होइन, उपहार पनि राख्न थाल्यौं, मेनुमा एउटा खरिदमा अर्को सित्तैमा पनि दिन थाल्यौं, यस्तो नगर्नेहरू आउटलेट त कस्तो कस्तो लाग्न थाल्यो ५७ वर्षयता, जैसवालले भने। पछिल्ला वर्ष अंग्रेजी, नेपाली नयाँ वर्ष, क्रिसमस, विकेन्ड जस्तै भ्यालेन्टाइनडे पनि एउटा यस्तो पर्व भइदियो जसले फुड बिजनेसमा पनि योगदान पुर्याउन थाल्यो।पाँचतारे होटल अन्नपूर्णले आफ्नो फेसबुक पेजमार्फत अतिथिहरूलाई भ्यालेन्टाइन दिवसको तयारीमा जुट्न आह्वान गरिसक्यो। अतिथिहरूलाई योजना बनाउन यसले फेब्रुअरी २ तारिखमै अपिल गरिसकेको छ। ५२ वर्ष अघिदेखि अतिथिहरूका लागि आफ्नो ढोका खुला गरेको अन्नपूर्णले होटलका आउटलेटहरू अरनिको, घरएकबाब, कफी सप, जुनेली बार र केक सपमा भ्यालेन्टाइन दिवसलाई साइत बनाई प्रिअर्डर र रिजर्बेसनका लागि खुला गरेको बताइसकेको छ। ती आउटलेटमा सेट मेनुहरू राखेर उसले आफ्नो पुलसाइडमा लिमिटेड टेबल रहेकाले रिजर्ब गर्न पनि अत्याएको छ। कुनै बेला स्वर्गीय अधिराजकुमारी श्रुतिको फेबरेट अन्नपूर्णको फ्रन्ट केक सपले दिल झल्किने थ्रीडी केक पनि तयार पार्दै छ।बौद्धस्थित हयात होटलले रोमान्टिक डाइनिङ, स्टे प्याकेज र रोमान्टिक स्पा जर्नी गरी तीनवटा प्याकेज सार्वजनिक गरेको छ। भ्यालेन्टाइन डे र भोलिपल्ट गरी दुई दिनका लागि ल्याइएका प्याकेजमा कम्प्लिमेन्ट्री चकलेट आदि राखेको छ। काठमाडौं बाहिर घुम्न जानेका लागि चितवनको सौराहा पनि अर्को गन्तव्य हुन सक्छ। किनकि सौराहामा नौ वर्षयता यही प्रेम दिवसलाई नै साइत पारेर फुड फेस्टिभल आयोजना गरिँदै आएको छ। रेबानका मात्रै सौराहामा १ सय सदस्य रेस्टुरेन्ट छन्। ती सबैले यस पर्वमा केही न केही अफर ल्याउँछन् नै। अहिले प्रहरीले प्रेम दिवसको साँझ चल्तीका सहरहरूमा अलि अबेरसम्म आउटलेटहरू खुला गर्न छुट दिन्छ।"
प्रणय एम्बियन्स,"नेपालगन्ज मेडिकल कलेजमा नर्सिङ दोस्रो वर्ष पढ्दै गरेकी योजना केसीलाई यसपालिको भ्यालेन्टाइन डे विशेष रूपले मनाउने रहर छ। नेपालगन्जकै एक युवासँग केही महिनादेखि प्रेम सम्बन्धमा रहेकी उनले आफ्नो प्रेमीलाई उपहार दिने र साथीहरूबीच जमघट गरेर भ्यालेन्टाइन डे मनाउने योजना बनाएकी छन्। अहिलेसम्म मैले भ्यालेन्टाइन डे नमनाएकीले यसपालि पहिलो प्रेम दिवसलाई विशेष तुल्याउने योजना छ, उनले लजाउँदै भनिन्। आदर्श उच्च माविमा कक्षा १२ मा अध्ययनरत सागर थापाले सँगै पढ्दै गरेकी साथीलाई प्रेम प्रस्ताव राख्ने योजना सुनाए। हामीबीच पहिलेदेखि नै निकट सम्बन्ध रहिआएको छ, उनले भने, तर प्रेम प्रस्ताव राख्न पाएको छैन। यसपालिको भ्यालेन्टाइन डेको पूरै दिन उनका लागि बिताउने र प्रेम प्रस्ताव राख्ने योजना बनाएको छु। नेपालगन्जका विभिन्न होटलमा भ्यालेन्टाइन डेको अवसरमा विभिन्न कार्यक्रम भइरहेका हुन्छन्। नेपालगन्ज लगायत कोहलपुर, खजुरा लगायतका व्यापारिक केन्द्रमा प्रेम दिवसकै अवसरमा गुलाबको फूल, गिफ्टका सामग्री तथा गहनाको कारोबार बढी हुने गरेको छ। कलेजहरूमा पनि कार्यक्रम हुने गर्छ। स्थानीय महेन्द्र पार्क, बागेश्वरी पार्क, कटेज तथा रेस्टुरेन्ट लगायत स्थानमा किशोरीकिशोरीहरूको बाक्लो उपस्थिति हुन्छ। स्थानीय सीएसटी लगायतका होटलहरूले चर्चित डीजेहरूलाई बोलाएर डान्स कार्यक्रमहरू सञ्चालन गर्छन्। सिनेमा हलहरूमा पनि भीड लाग्छ।"
बुटवलको चहलपहल,"प्रेम दिवस नजिकिँदै जाँदा बुटवलमा चहलपहल सुरु भएको छ। गिफ्ट ग्यालरी प्रेम चिह्न अंकित कार्ड र आर्टिफिसियल गुलाब फूलले सजाइएका छन्। प्रेम चिह्न अंकित कार्ड, गुलाब फूलको माग र बिक्री बढेको व्यवसायी अंकित श्रेष्ठले बताए। बुटवलका विभिन्न होटलमा संगीत साँझ सुरु भएका छन्। त्यसमा पुग्ने युगल जोडी बढेका छन्। यद्यपि सुरक्षा र गोप्यताका लागि भ्यालेन्टाइन स्पेसल भनेर प्रचार भने गरिएको छैन। सधैंझैं प्रेम दिवसका दिन बुटवलको मणिमुकुन्द सेन उद्यान फूलबारी र शंकरनगरको वन वाटिकामा विशेष कार्यक्रम आयोजना हुनेछन्। विभिन्न क्लबले बुटवलको हिलपार्क, शान्ति पार्क, सिद्धबाबा, मणिग्राम, भैरहवा र लुम्बिनीमा प्रेम दिवस विशेष कार्यक्रम राखेका छन्। रूपन्देहीको मध्य भाग पथ्थरडाँडामा विशेष सांस्कृतिक कार्यक्रम हुनेछ। बुटवल र भैरहवाका एक दर्जन होटलले सांगीतिक साँझ गर्दैछन्। रूपन्देहीमा विगतका वर्षमा प्रेम पीडित समूहका नाममा समेत कार्यक्रम हुने गरेको थियो। त्यसमा प्रेममा धोका खाएका वा विविध कारणले आफ्नो प्रेम सफल पार्न नसकेका युवाले समूह बनाएर विभिन्न हास्यव्यंग्यात्मक कार्यक्रम गरेका थिए। यो वर्ष पनि त्यसलाई निरन्तरता दिने समूहका सदस्य केशव थापाले बताए।"
नो इगो,"धरान प्रेम दिवस अर्थात् भ्यालेटाइन डे संघारमा छ। हुन त प्रेम सबैको मनमा हुन्छ तर युवायुवतीहरूले चाहिँ आफूले मन पराएको मान्छेलाई मनको कुरा व्यक्त गर्ने अवसरका रूपमा भ्यालेन्टाइन डेलाई लिने गरेका छन्। उहिले प्रेम व्यक्त गरिन्न थियो। आँखाले हेरे पुग्थ्यो। समय परिवर्तनसँगै गाउँघरदेखि सहरबजारमा कागज, कापी, कलम पुगेपछि लभ लेटर मार्फत प्रेम व्यक्त हुन थाल्यो। पछि फेरि गिफ्टहाउसको रेड रोज कार्डको जमाना आयो। रेड रोज कार्ड अर्थात् रातो गुलाबको फूल दिएर प्रपोज गरेमा विरलै अस्वीकार हुने विश्वास गरिन्थ्यो। पछिल्लो समय अब फेसबुक, ट्वीटर, इन्स्टाग्राम जस्ता सामाजिक सञ्जाल मार्फत सोझै प्रेम प्रस्ताव गर्ने नत्र अगाडि नै उभिएर आई लभ यु भन्ने जमाना आएको छ। प्रेम प्रस्ताव गर्न यसको अर्थ, परिभाषा जानिरहन आवश्यक छैन। जसले जसरी बुझे पनि हुन्छ। जस्तो अनुभूति गरेको छ, त्यसरी नै व्याख्या गरे हुन्छ। त्यसैले प्रेमलाई निराकार ठानिन्छ। प्रेम दिवसको सन्दर्भमा धरानका केही प्रतिनिधि युवायुवतीले प्रेमबारे आफ्नै अनुभव र परिभाषा सुनाए। स्नातक अध्ययरत रेडियोकर्मी २२ वर्षीया बन्दना राईले प्रेमलाई एकअर्का बीचको आदर, समझदारी, पारदर्शिता, विश्वास र स्नेहको साझा रूप भएको बताइन्। उनले भनिन् इगोले प्रेमलाई एकैछिनमा ध्वस्त हुन्छ भन्ने अनगिन्ती उदाहरण छन्। यसर्थ नि:स्वार्थ प्रेमका लागि युवायुवतीबीच विचार मिल्नुपर्छ। अन्डरस्टान्डिङ नहुँदा मनमुटाव हुन्छ। उनका अनुसार प्रेमलाई बाँधेर पनि राख्न सकिन्न। प्रेम भनेको त्याग पनि हो। जीवनको परीक्षा हो। भनिन्छ, संसार नै प्रेममा अडिएको छ। टिनएजमा हुने अधिकांश प्रेमलाई आकर्षण मात्र ठान्ने गरिन्छ, वास्तविक प्रेम मानिन्न। पछिल्लो समय सचेत युवायुवतीहरू आर्थिक, बौद्धिक र शारीरिक रूपमा परिपक्व भएपछि गरिएको प्रेम दिगो हुनेमा बढी विश्वास गर्न थालेका छन्। टिनएजर्सले प्रेम दिवसमा आफूले मन पराएको व्यक्तिलाई दिइने उपहार किन्ने पैसा प्राय: आमाबाबुले दिएको पकेट खर्च हो। कक्षा १२ अध्ययरत धरानकी टीना चोङबाङ र रश्मि मगरको धारणा समान छ। मिडिया अध्ययनमा रुचि राख्ने टीना र फेसन मोडलिङमा रुचि राख्ने रश्मि प्रेम रमाइलोका लागि मात्र नभएको बताउँछन्। प्रेमलाई निरन्तरता दिनेबारेमा रश्मिको र टीनाको मान्यता छ, उपहार साटासाटले मात्र प्रेम जीवित रहँदैन। आत्माभित्रबाट आउनुपर्छ। बाहिरी देखावटी भयो भने त्यो प्रेम हुन सक्दैन। टीना भन्छिन् पकेट खर्च बचाएर किनेको उपहारले प्रेमको सम्बन्धलाई दीर्घकालसम्म थेग्न सक्दैन। त्यसैले म चाहिँ अहिले नै कुनै केटाको प्रेममा नफसौं भन्ने आफ्नै मान्यता छ। कतिन्जेल बाबाआमाले दिएको पकेट मनीले उपहार किन्ने? धरानको एभरेस्टलाइन बस्ने १८ वर्षीया सरिता प्रेम दिवसका लागि खासै तयारी नगरेको बताउँछिन्। फेसन मोडलिङमा रुचि राख्दै आएकी डल्फिन स्टार फस्ट रनर अप उनले भनिन्, आजकल त हामी जस्ता टिनएजमा प्रेम गर्नु फेसन जस्तै भएको छ। सबैभन्दा छिटो त फेसबुक, इन्स्ट्राग्रामबाट प्रपोज हान्ने धेरै छन्। मलाई त्यसरी प्रपोज आएका थिए। श्याम चोक बस्ने १९ वर्षीया सुष्मा तामाङले पनि प्रेम दिवसलाई साथीभाइ र परिवारसँग बसेर मनाउने तयारी गरिरहेको बताइन्। कोसी क्वीन २०१५ फाइनलिस्ट भएकी उनले भनिन्, प्रेम शब्द सुन्दा नै सुन्दर आकर्षक लाग्छ। आफूले पालेको जनावरलाई त माया लाग्छ। एकआपसको मनलाई जोड्ने माध्यम प्रेम हो जस्तो लाग्छ। सुष्माकी साथी मनकुमारी तामाङ गर्लफेन्ड र ब्वाइफ्रेन्ड बनाउनु, हग गर्नु, किस खानु, शारीरिक सम्पर्क गर्नुलाई मात्र प्रेम सम्झिनु नहुने बताउँछिन्। खोटाङ जिल्लाबाट सातौं राष्ट्रिय खेलकुदअन्तर्गत महिला फुटबलमा पूर्वाञ्चल टिमका लागि छनोट भए पनि अचानक बिरामी भएर खेल्न नपाएकी उनले भनिन् शारीरिक, मानसिक रूपमा परिपक्व पनि भइयो। यसैले यो पटकको प्रेम दिवसलाई महत्त्वपूर्ण बनाउने योजना छ। मन परेको मान्छे फेला परे रेड रोज दिएर प्रपोज हानिन्छ।"
