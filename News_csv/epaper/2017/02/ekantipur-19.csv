शीर्षक,विवरण
जेनरिक नाममा औषधि सिफारिस गरे सस्तो,"सामान्य रूपमा भन्दा, ज्वरो कम गर्ने औषधि पारासिटामोल त्यही नामले बजारमा उपलब्ध छ भने यसलाई जेनरिक औषधि भनिन्छ। तर निको, सिटोफेन, क्यालपोल, क्रोसिन, मेडामोल, पामोल, एल्जिना आदि यसका ब्रान्ड नाम हुन्। जेनरिक र ब्रान्ड नाम भएको दुवै औषधिमा उपयोग हुने फर्मुला र रसायन एउटै हुन्छ। दुवै औषधिको लिने तरिका, तीव्रता, खुराक र बन्ने प्रक्रिया एउटै हुन्छ। ब्रान्डेड र जेनरिक औषधिमा गुणस्तर होइन, फरक मूल्यको मात्र हुन्छ, नेपाल फार्मेसी काउन्सिलका अध्यक्ष एवं वरिष्ठ फर्मासिस्ट बाबुराम हुमागाईंले भने। औषधिको अविष्कार जेनरिक नामले भए पनि औषधि कम्पनीले यसलाई आफ्नो ब्रान्ड नामले बजारमा प्रस्तुत गर्छन्। यो प्रस्तुत गर्ने प्रक्रियाले नै औषधिको मूल्य थुप्रै गुणा बढ्छ। यसको फाइदा औषधि कम्पनीका मालिक, बिचौलिया र केही डाक्टरलाई हुन्छ भने बिरामी ठगिइन्छन्, हुमागाईंले भने। सामान्य जुकाको औषधि एल्वेनडाजोल सरकारले जेनरिक नाममा किन्दा बजारमा पाइने मूल्यको दाँजोमा पाँच गुना सस्तो खरिद गर्ने उल्लेख गर्दै हुमागाईं भन्छन्, जेनरिक नामका औषधिमा बजारीकरण, नदेखिएका मूल्य, बिक्रेता र सिफारिसकर्तालाई दिइने लाभ आदि नहुने भएकाले सस्तो हुन्छ। उनी जेनरिक नाममा औषधि प्रस्ताव गर्नुपर्ने प्रक्रिया सरकारी रूपमै बढाउनुपर्ने बताउँछन्। औषधि वास्तविक मूल्यभन्दा ५ देखि ५० गुणासम्म बढाएर बेचिन्छ, एक मल्टिनेसनल औषधि कम्पनीका प्रतिनिधि भन्छन्, कमिसनको चाहनामा डाक्टरले समेत ब्रान्डेड औषधि लेख्छन् र यसको वकालत गर्छन्। विशेषज्ञहरूले बेलाबेला जेनरिक नाममा औषधि सिफारिस गर्नुपर्ने औंल्याउँदै आए पनि पहल भएको छैन। औषधि व्यवस्था विभागले मुलुकमा उपलब्ध औषधिहरू शतप्रतिशत गुणस्तरीय रहेको ग्यारेन्टी गर्ने स्थिति कायम गरे कुनै पनि बेला जेनरिक नाममा औषधि सिफारिस गर्ने प्रक्रियामा जान सकिने जनस्वास्थ्य सरोकार ट्रस्टका कार्यकारी निर्देशक डा भरत प्रधान बताउँछन्। सरकारको नीति पनि जेनरिक नामले नै औषधि सिफारिस गर्ने रहेको छ। औषधि व्यवस्था विभागका महानिर्देशक नारायणप्रसाद ढकालले मुलुकमा जेनरिक नामले औषधि सिफारिस गर्न अप्ठ्यारो नरहेको बताउँछन्। उनका अनुसार यसका लागि सरकारले औषधि व्यवस्था विभागमा सुधार गर्नुका साथै गुणस्तर सुनिश्चित गर्ने इकाईलाई अझ बलियो र भरपर्दोसमेत बनाउनुपर्छ।"
कान्तिपुर २५औं वर्षमा,"काठमाडौं कान्तिपुर पब्लिकेसन्स २५ औं वर्षमा प्रवेश गरेको छ। त्यस अवसरमा शनिबार आयोजित २४ औं वार्षिकोत्सव समारोहमा कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहियाले देशलाई राजनीतिक दिशा निर्देश, सामाजिक उत्तरदायित्व एवं आफ्नाप्रकाशनहरूको गुणस्तर अभिवृद्धिलाई प्राथमिकताका रूपमा प्रस्तुत गरे। अध्यक्ष सिरोहियाले मुलुकमा नयाँ संविधान निर्माण भए पनि त्यसको वास्तविक कार्यान्वयन निर्वाचनको माध्यमबाट मात्र सम्भव हुने बताए। राष्ट्रलाई स्थिरता र आर्थिक समृद्धितर्फ लैजान एवं आम नेपालीको जीवनमा सुखानुभूति ल्याउन पनि निर्धारित समयसीमाभित्रै तीनै तहका चुनावहरू आयोजना अपरिहार्य रहेकाले राजनीतिक नेतृत्वलाई यसैतर्फ उत्प्रेरित गराउनेमा कान्तिपुरले जोड दिने छ, उनले भने। उनले छापा र डिजिटल पत्रकारितालाई एकअर्काका परिपूरकका रूपमा अघि बढाउने घोषणा गरे। अत्यधिक पाठकहरूसमक्ष पुग्न दुइटै माध्यमलाई समानान्तर रूपमा अझ विस्तार गर्ने जानकारी पनि दिए। साथै, कान्तिपुरले कर्पोरेट सामाजिक उत्तरदायित्वअन्तर्गत सहयोग विस्तार गर्दै लैजाने बताए। कान्तिपुरले गैरनाफामूलक कल्याणकारी संस्था कान्तिपुर फाउन्डेसन मार्फत सामाजिक उत्तरदायी काम गर्दै आएको छ। त्यसअन्तर्गत यस वर्ष उदयपुरमा क्याम्पसको तला थप्न सहयोग गरेको छ।"
प्रिन्ट र डिजिटल मिडिया परिपूरक,"कर्पोरेट एजीएम महेश स्वाँरले पछिल्ला दिनमा व्यापार विस्तार झन् उत्साहजनक रहेको जानकारी दिए। अर्का एजीएम सुनील वशिष्ठले पत्रिकाको वितरण गाउँगाउँमा पुर्याउन सफल भएको उल्लेख गरे। अध्यक्ष सिरोहियाले पब्लिकेसन्सका सम्पूर्ण कर्मचारीलाई ५० दिनको तलब बराबरको बोनस दिने घोषणा गरे। वार्षिकोत्सव कार्यक्रममा वर्षभरि उत्कृष्ट काम गर्ने कर्मचारीहरू, वितरक, विज्ञापन एजेन्सी र आन्तरिक खेलकुद प्रतियोगिताका विजयीहरूलाई पुरस्कृत एवं सम्मानित गरियो। सर्वोत्कृष्ट काम गरेबापत कान्तिपुर दैनिकका कृष्ण ज्ञवाली, दी काठमान्डु पोस्टका विनोद घिमिरे, नेपाल साप्ताहिकका गोकर्ण गौतम, साप्ताहिकका महेश प्रधान, पोखरा ब्युरोका लालप्रसाद शर्मा, प्रशासन विभागकी ललिता सुवेदी, मार्केटिङका जयसरमण दाहाल, प्रेसका सुशील कुमार, आईटीका अनन्तरञ्जन साह, फाइनान्सका प्राञ्जल त्यागी, डिस्प्याचका जंगबहादुर थारू, वितरणका गणेशबहादुर कार्की नगद, अवार्ड र प्रमाणपत्रसहित पुरस्कृत भए। त्यस्तै उत्कृष्ट सम्मान कान्तिपुरका रोशन साँवा, संवाददाताहरू सप्तरीका अवधेशकुमार झा, बुटवलकी अमृता अनमोल, प्यूठानका गिरुप्रसाद भण्डारी, कञ्चनपुरका भवानीदत्त भट्ट पुरस्कृत भए। त्यस्तै स्क्यानिङका जीवन महर्जन, सुरक्षाका वीरबहादुर बुढाथोकी, प्रशासनका चेतबहादुर खतिवडा, भरतपुर कार्यालयका चूडामणि अमगाईं, पोखरा कार्यालयका तुलबहादुर तामाङ, नेपालगन्ज कार्यालयका गणेश थापा र विराटनगर कार्यालयका वीरेन्द्र ठाकुरले पनि उत्कृष्ट पुरस्कार प्राप्त गरे।वितरण केन्द्रहरूमा उत्कृष्ट काम गरेबापत पनि यस वर्ष पुरस्कार दिइएको थियो। बल्खु केन्द्रका दीपेन्द्र विष्ट, गौशालाका खुमबहादुर घर्ती, कलंकीका नरेन्द्र महर्जन, ग्वार्कोका रुद्रनारायण चौधरी, पुल्चोकका सन्तकुमार श्रेष्ठ, ठमेलका श्रीभक्त न्यौपाने, महाराजगन्जका केशरबहादुर थापा, त्रिपुरेश्वरका चन्द्रसिंह राजवंशी, कौशलटारका ईश्वर श्रेष्ठ, नयाँ बसपार्कका ईश्वर अधिकारी, जोरपाटीका राधेश्याम केसी, सुविधानगरका राजन कार्की र सुरेश बस्नेत, चुच्चेपाटीका स्वरबहादुर न्यौपाने र न्यू प्लाजाका योगराज अधिकारी पनि पुरस्कृत भए।विज्ञापन एजेन्सीहरूतर्फ म्याक्स मिडिया पहिलो, मिडिया बास्केट द्वितीय र थम्सन नेपाललाई तेस्रो पुरस्कार प्रदान गरिएको थियो। पत्रकारिता विषयको अध्ययनमा उत्कृष्ट अंक ल्याउने विद्यार्थीहरूलाई कान्तिपुर पत्रकारिता पुरस्कार पनि प्रदान गरियो। पुरस्कृत हुनेमा प्लस टुतर्फ प्रथम हुने श्रद्धा खनाल, त्रिभुवन विश्वविद्यालयको स्नातक तहमा प्रथम हुने सञ्जु देवकोटा र नेपाल प्रेस इन्स्टिच्युटबाट प्रथम हुने कृष्णसिंह बोहोरा छन्। कान्तिपुरले उच्च माध्यमिक शिक्षा परिषद्, त्रिभुवन विश्वविद्यालय र नेपाल प्रेस इन्स्टिच्युटबाट पत्रकारिता विषय अध्ययन गरी उत्कृष्ट अंक ल्याउनेलाई प्रत्येक वर्ष कान्तिपुर पत्रकारिता पुरस्कार दिने गर्छ।"
परिमार्जनसहित कार्यपत्र पारित,"काठमाडौं राष्ट्रिय प्रजातन्त्र पार्टीको राजधानीमा जारी महाधिवेशनले अध्यक्ष कमल थापाले पेस गरेको राजनीतिक कार्यपत्र परिमार्जनसहित पारित गरेको छ । महाधिवेशनले कार्यपत्रमा उल्लिखित राजासहितको प्रजातन्त्र, हिन्दु राष्ट्र र सुदृढ स्थानीय स्वायत्त शासनका विषयलाई सामान्य परिमार्जनसहित गरेको सहप्रवक्ता मोहन श्रेष्ठले जानकारी दिए।अध्यक्ष पदका लागि भने वर्तमान अध्यक्ष कमल थापा र राष्ट्रिय अध्यक्ष डा प्रकाशचन्द्र लोहनीले उम्मेदवारी दिने भएका छन्। पार्टीको अध्यक्षसहितको नेतृत्व चयन गर्न आइतबार मनोनयन गर्ने र सोमबार चुनाव हुने कार्यक्रम छ।गत मंसिर ६ गते दुई राप्रपा एकीकरण भएपछि नयाँ नीति र नेतृत्व छनोटका लागि एकता महाधिवेशन गरिएको हो। सुरुमा थापाको नेतृत्वमा सहमति बने पनि पदाधिकारी मनोनयन र चुनाव चिह्नमा कुरा नमिलेपछि लोहनीले अध्यक्षमा उम्मेदवारी दिन लागेका हुन्।पहिले चुनाव चिह्न हलो भनेर सहमति भएको थियो। पछि तोडियो। पदाधिकारीहरू पनि सबै मनोनयनबाट गर्ने परिपाटीले तानाशाहीपन ल्याउँछ, आफ्नो उम्मेदवारीबारे डा लोहनीले कान्तिपुरसँग भने, हजारौं नेताकार्यकर्ताको उत्साहलाई मर्न नदिन म उठ्न लागेको हो।सबै कार्यपत्रमाथि छलफलपछि आइतबार चुनावी प्रक्रिया सुरु हुने केन्द्रीय सदस्य दिलविकास राजभण्डारीले जानकारी दिए। संशोधित विधानअनुसार केन्द्रमा ५ उपाध्यक्ष रहनेछन्। जिल्लामा भने एक महिलासहित ३ उपाध्यक्ष रहनेछन्। महाधिवेशनमा ३ हजार ४ सय ७६ प्रतिनिधिले भाग लिएका छन्। महाधिवेशन शुक्रबार सुरु भएको हो ।"
मर्चवारमा दिनभर तनाव,"राउतलाई पक्राउ गरेको विरोधमा उनका समर्थकले मझगवास्थित आदर्श उच्च माविको प्रांगणमा विरोध प्रदर्शन गर्न खोजेपछि सुरक्षाकर्मीले त्यसमा रोक लगाउन खोज्दा झडप भएको हो। विरोधका कार्यक्रम गर्न राउतका समर्थकले केही दिन अघिदेखि तयारीका साथ प्रचार गरेकाले त्यसलाई रोक्न सुरक्षाकर्मी तैनाथ गरिएका थिए।विरोध कार्यक्रम हुन नदिन शनिबार रुपन्देहीको धकधही, हाटीवनगाई, मायादेवी चोकलगायत विभिन्न नाकामा चेकप्वाइन्ट खडा गरी आवतजावतमा प्रहरीले कडाइ गरेको थियो। बिहान मर्चवारकै कदमहवा नाकामा प्रहरीले उनका समर्थकलाई लाठी, प्लेकार्ड र झन्डासहित पक्राउ गरेको थियो। ५०६० जनाको संख्यामा रहेका समर्थकले कदमहवास्थित जानकी माविको प्रांगणमा विरोध कार्यक्रम गरेको जानकारी पाएपछि प्रहरीले कार्यक्रमस्थलबाट लखेटेको थियो।दिउँसो १ बजेतिर उच्च माविको प्रांगणमा चारैतिरबाट करिब ५ सयको संख्यामा युवा समूह आएपछि रोक्ने क्रममा झडप भएको हो, जिल्ला प्रहरीका डीएसपी बेलबहादुर पाण्डेले भने, रोक्ने क्रममा उनीहरूले सुरक्षाकर्मीमाथि ढुंगामुढा गर्न थालेपछि अश्रुग्यास प्रहार गरिएको हो। अश्रुग्यास प्रहार गर्दा भीड पछि हट्ने र पुन: एकत्रित हुँदै कार्यक्रमस्थल आउन थालेपछि सुरक्षाकर्मीसँग निरन्तर झडप भएको हो। जिल्लाबाट थप सुरक्षा बल जान नदिन प्रदर्शनकारीले २ किमि वर सडकमा गोनाहाबाट पर्सहवातर्फ जाँदै गरेको लु१ख ४९८९ नम्बरको ट्रकमा आगजानी गरेका थिए। सुरक्षाकर्मीले आगजनी नियन्त्रणमा लिएको छ। कार्यक्रम स्थलमा आएर सुरक्षाकर्मीसँग झडपमा उत्रिनेमा स्कुले उमेरका समूहको संख्या धेरै रहेको दाबी पाण्डेले गरे। ट्रकमा आगजनीपछि प्रहरीले तीन र सुरुमा २ राउन्ड अश्रुग्यास प्रहार गरिएको दाबी गरेको छ। कार्यक्रमस्थलमा नेपाल र सशस्त्र प्रहरी गरी २ सयभन्दा धेरै सुरक्षाकर्मी परिचालन गरिएको थियो। जिल्लाको अन्य स्थानमा पनि विरोध प्रदर्शनलगायत कार्यक्रम हुन नदिन र सम्भावित स्थानमा व्यापक सुरक्षाकर्मी परिचालन गरिएको प्रहरीले जनाएको छ। प्रदर्शनकारीले भने सुरक्षाकर्मीले अन्धाधुन्ध लाठी प्रहार गरेको र ५० जनाभन्दा धेरै घाइते भएको दाबी गरेका छन्। २५ जनालाई पक्राउ गरेको उनीहरूको दाबी छ। बाटो हिँड्ने सर्वसाधारणलाई समेत सुरक्षाकर्मीले बलजफ्ती नियन्त्रणमा लिएको आन्दोलनकारीको दाबी छ। सुरक्षाकर्मीको प्रहारबाट असुरैना ९ की संगीता केवटको अवस्था गम्भीर रहेकाले उपचारका लागि भारततर्फ लगिएको प्रदर्शनकारीले बताए।"
जनतालाई अधिकारसम्पन्न बनाऔं,"आजभन्दा ६७ वर्षअघि मुलुकमा पहिलोपल्ट प्रजातन्त्रको स्थापना भए पनि यसबीच अनैकौं राजनीतिक आरोह र अवरोह पार गर्दै आउने क्रममा अहिले संविधानले नै संघीय लोकतान्त्रिक गणतन्त्रलाई स्थापित गरिदिएको छ। २००७ सालको क्रान्तिले प्रजातन्त्रलाई स्थापित गरे पनि छोटो समयको अभ्यासमै यसलाई गुमाउनुपरेको पीडा जनताले भोगेकै हो। त्यसपछि लामो समयसम्मको संघर्ष र आन्दोलनको फलस्वरूप २०४६ सालमा प्रजातन्त्रको पुन:स्थापना भयो। तर, यसलाई टिकाइराख्न सम्भव भएन। मूलत: राजतन्त्र नै प्रजातन्त्रको मुख्य बाधकका रूपमा देखियो। त्यसैको कारण ०६२०६३ मा राजतन्त्रको विरुद्ध जुन हिसाबले आन्दोलन भयो, त्यसले मुलुकमा लोकतन्त्रको बहाली गर्यो। र, त्यही आन्दोलनको जनादेशअनुरूप संविधानसभाको निर्वाचन मात्र भएन, त्यही संविधानसभाको पहिलो बैठकले २ सय ४० वर्षे राजतन्त्रको अन्त्य गर्दै मुलुकमा विधिवत् रूपमा गणतन्त्रको घोषणा गर्यो। त्यतिले मात्र नभएर संविधानसभामार्फत निर्माण गरिएको संविधानले मुलुकमा संघीय लोकतान्त्रिक गणतन्त्रको जग हालेको छ जसलाई पूर्ण कार्यान्वयन गरी तल्लो तहसम्मै अधिकार पुर्याएर जनतालाई वास्तविक रूपमै सार्वभौम बनाउनु नै राजनीतिक दलहरूको अबको मुख्य कार्यभार हो। विगतमा जसरी प्रजातन्त्रलोकतन्त्रका लागि पटकपटक संघर्ष गर्नुपर्यो, अबका दिनमा त्यस्तो स्थिति आउन दिनै हुँदैन। र, त्यसका लागि राजनीतिक दलहरूले आफ्नो राजनीतिक संस्कारमा व्यापक परिवर्तन गर्दै जनताका अधिकारलाई तल्लो तहसम्मै स्थापित गर्नेतर्फ लाग्न आवश्यक छ। जब लोकतन्त्रलाई जनतासँग जोड्न सकिन्छ, अनि मात्रै यसलाई दिगो पनि बनाउन सकिन्छ। त्यसैले अहिलेको नयाँ संविधानले जसरी जनताको अधिकारलाई तल्लो तहसम्मै स्थापित गर्ने परिकल्पना गरेको छ, राजनीतिक दलहरूले त्यसलाई आत्मसात् गरी त्यसैअनुरूप अघि बढ्न जरुरी छ। अल्पसंख्यकका लागि आरक्षण होस् या महिला, दलित, मधेसी, थारू आदिका लागि संवैधानिक व्यवस्थालगायतका प्रावधानलाई नयाँ संविधानले जसरी आत्मसात् गरेको छ, अबको आवश्यकता भनेको यसको वास्तविक कार्यान्वयन नै हो। त्यति मात्र होइन, राष्ट्रपति र उपराष्ट्रपतिमध्ये एक महिला हुनैपर्ने, सभामुख र उपसभामुखमध्ये एक महिला हुनैपर्ने, मन्त्रिपरिषद्, संसद् हुँदै राज्यको उपल्लो तहदेखि गाउँसम्मै महिलाका लागि समावेशिता ग्यारेन्टी हुनैपर्ने, दलित, जनजाति, मधेसी, थारू आदिले पनि जनसंख्याको अनुपातमा प्रतिनिधित्व पाउनुपर्ने विषयलाई जसरी संविधानले स्थापित गरिदिएको छ, त्यो लोकतन्त्रका लागि सकारात्मक विषय हो। त्यति मात्र होइन, पिछडिएको वर्ग समुदायका हित सम्बोधन गर्ने गरी विभिन्न आयोग निर्माण गर्नेदेखि राज्य संरचनामा उनीहरूको समानुपातिक प्रतिनिधित्व गर्ने मुद्दालाई जसरी संविधानले स्थापित गरेको छ, यो आफैंमा उल्लेखनीय फड्को हो। तर, समावेशी प्रतिनिधित्वका सवाल हुन् वा जनतालाई सार्वभौम बनाउने विषय नै किन नहोस्, संविधानमा लेखेर मात्र पर्याप्त हुँदैन, यसलाई जनताले महसुस गर्न सक्ने गरी कार्यान्वयन गर्न सके मात्र यसले सार्थक रूप लिने हो। लोकतन्त्र नै त्यस्तो व्यवस्था हो जहाँ जनताले आफ्नो आकांक्षा प्रस्फुटित गराउने मौका पाउँछन्। त्यसैले पनि अहिले लोकतन्त्रभित्र नागरिकले जसरी असीमित आकांक्षा प्रस्फुटित गराउँदै समावेशी लोकतन्त्रको खोजी गरेका छन्, त्यो अस्वाभाविक होइन। बरु, यसको व्यवस्थापन गर्ने अहम् दायित्व राजनीतिक नेतृत्वको हो। र, यसप्रति आगामी दिनमा राजनीतिक नेतृत्वले आफ्नो ध्यान केन्द्रित गर्नैपर्छ। त्यसो त यसअघि राजनीतिक नेतृत्वले जनतालाई लोकतन्त्र आएपछि सबै समस्या ठीक हुन्छ, मुलकु समृद्धिमा अघि बढ्छ, जनता सार्वभौम हुन्छन् भन्ने आश्वासन दिएकै हो। अनि जनतालाई सार्वभौमसत्ता सम्पन्न बनाउने प्रतिबद्धता व्यक्त गरेकै हो। यस हिसाबले पनि अबका दिनमा आफ्नै आश्वासन र प्रतिबद्धता पूरा गर्नु राजनीतिक नेतृत्वको दायित्व हो। जनताको लामो संघर्ष र बलिदानपछि मुलुकमा चाहे लोकतन्त्र स्थापना होस् वा गणतन्त्र घोषणा हुँदा जुन खालको उत्साह थियो, त्यसपछिको राजनीतिक खिचातानीले केही हदसम्म निरुत्साहित बनाएको पनि सत्य नै हो। लोकतान्त्रिकगणतान्त्रिक पद्धतिमा प्रवेश गरेपछि आम जनताको आकांक्षाअनुरूप जीवनशैलीमा जे जसरी बदलाव आएन, यो नै निराशाको एक कारण हो भन्नु अन्यथा हुँदैन। एक हिसाबले भन्ने हो भने प्रजातन्त्र, लोकतन्त्रदेखि गणतन्त्रसम्म आइपुग्दा समाजको तल्लो तहले अपेक्षित लाभ हासिल गर्न नसक्नुमा पद्धतिको दोष होइन, यो त राजनीतिक नेतृत्वको संस्कारका कारण उब्जिएको समस्या हो। त्यसो त अहिल्यै पनि कतिपयले मुलुकमा विद्यमान समस्यालाई लोकतान्त्रिकगणतान्त्रिक राज्य व्यवस्थासँग जोडेर व्याख्या गर्ने गर्छन् जुन कुनै हिसाबले पनि सही हुनै सक्दैन। गणतान्त्रिक वा लोकतान्त्रिक राज्यव्यवस्थाले अपेक्षाकृत हिसाबले जनताको जीवनशैलीमा बदलाव ल्याउन नसकेको सत्य भए पनि यो व्यवस्थाले ल्याएको असर नभई राजनीतिक संस्कारको सवाल हो। त्यसैले शासन सञ्चालनमा रहेकाहरूले शासन शैलीमा सुधार ल्याउने हो भने जनताले लोकतन्त्रगणतन्त्रको वास्तविक अनुभूति गर्न पाउने कुरामा कुनै शंका छैन। प्रजातन्त्र, लोकतन्त्र वा गणतन्त्र दिवसको अवसरमा जसरी कार्यक्रम गरी यो दिवसको बखान गरिन्छ, आगामी दिनमा यो दिनलाई प्रशंसा गरेर मात्र पुग्दैन, त्यसलाई ऐतिहासिक गराउने गरी राजनीतिक दलहरू विशेष गरी नेतृत्वले व्यवहारमै परिवर्तन ल्याउन आवश्यक छ। त्यसका लागि नयाँ संविधानले निर्दिष्ट गरेको अधिकारलाई स्थानीय तहसम्मै स्थापित गरी जनतालाई वास्तविक हिसाबले अधिकारसम्पन्न बनाउन जरुरी छ। त्यसो भयो भने मात्र प्रजातन्त्र, लोकतन्त्र वा गणतन्त्र दिवस मनाउनुको पनि सार्थकता रहनेछ।"
दलितबारे बृहत् अध्ययन आवश्यक,"दलित तथ्यांक १९१० सालमा मुलुकी ऐन जारी हुँदा पानी नचल्ने भनेर कसाई (मासु, दूध व्यापारी), कुसुले (संगीत तथा सिलाइ गर्ने), कुलु (छाला सम्बन्धी काम गर्ने), पोडे (माछा मार्ने) र च्यामखलक (सरसफाइ गर्ने) भनेर पाँच समूहमा दलितलाई विभाजन गरिएको थियो। नेपाल सरकारले ०५९ चैत ५ गते राष्ट्रिय दलित आयोग गठन गरेपश्चात् आयोगले हिन्दु वर्णाश्रम जाति व्यवस्थाअन्तर्गत १९१० सालको मुलुकी ऐनबाट पानी नचल्ने र छोइछिटो हाल्नुपर्ने जाातजाति भनी जातीय भेदभाव एवं समाजमा अछुत मानिएका र सामाजिक, आर्थिक, राजनीतिक, शैक्षिक तथा धार्मिक रूपमा राज्यको मूल प्रवाहबाट पछाडि पारिएका जाजातिका समुदायलाई दलित भनिन्छ भन्ने परिभाषा गरेको छ। आयोगले २०५९ सालमा सर्वप्रथम पहाडे ५ र मधेसी १७ दलित जाति छन् भन्ने प्रस्तावित अनुसूची प्रकाशन गरेको थियो। पहाडे दलितमा गाइने, परियार, बादी, कामी र सार्की तथा मधेसीतर्फ कलर, ककैहिया, कोरी, खटिक, खत्वे, चमार, चिडिमार, डोम, तत्मा, दुसाध, धोबी (रजक) हिन्दु, पत्थरकट्टा, पासी, बाँतर, मुसहर, हल्खोर र सरभंग (सरबरिया) समावेश गरिएका थिए। त्यसपछि प्रस्तावित दलित अनुसूची थपघट भए। पछिल्लोपटक राष्ट्रिय दलित आयोगले प्रकाशित गरेको दलित समुदाय समावेशी अधिकारसम्बन्धी विशेष व्यवस्था गर्न बनेको विधेयक २०६८ (प्रस्तावित मस्यौदा) र आयोगकै वार्षिक प्रतिवेदन २०६९०७० मा पहाडे ७ र मधेसी १९ दलित जात भन्ने छ। यता झबीन्दप्रसाद पाण्डे, मेघराज ढकाल, सुजन कार्की, प्रदीप पौडेल र मिता संैजु प्रधानले मातृशिशु स्वास्थबारे गरेका एक अनुसन्धानात्मक प्रतिवेदन (सन् २०१३) मा चमारहरिजन, मुसहर, दुसाधपासवान, तत्मा, खत्वे, धोबी, बाँतर, चिडिमार, डोम र हल्खोर गरी जम्मा १० जातलाई मात्र मधेसी दलित हुन् भन्ने छ। हर्क गुरुङ, योगेन्द्र गुरुङ र छविलाल चिडीत्रयले सन् २००१ को जनगणनाको तथ्यांकका आधारमा नेपाल एटलस अफ इथ्निक एन्ड कास्ट ग्रुप्स् (सन् २००६) लेखेका थिए। उक्त पुस्तकमा उल्लेखित पहाडे ५ र मधेसी १० दलित जात समावेश छ। झवीन्दप्रसाद पाण्डे र अरूले प्रस्तुत गरेका दलितसम्बन्धी विवरण पनि त्यही नै हो। यद्धपि पाण्डे र अरूको अनुसन्धान प्रतिवेदनमा सन् २०११ को जनगणनाको तथ्यांकका आधारमा विभिन्न जातजातिको मातृशिशु स्वास्थ्य अवस्था विश्लेषण गरिएको बताइएको छ। जातजातिका जनसंख्या र बसोबास भूगोलबारे बृहत् जानकारी दिने पुस्तक मुक्तासिंह तामाङ र ओम गुरुङ सम्पादित सोसल इन्क्लुजन एटलस अफ नेपाल : इथ्निक एन्ड कास्ट ग्रुप्स(सन् २०१४) लाई मानिन्छ। पुस्तकमा दलित जात संख्याबारे झवीन्दप्रसाद पाण्डे र अरूहरूकै प्रतिवेदनमा उल्लेख गरिएका सूचीलाई अंगीकार (एडप्टेड) गरिएको उल्लेख छ। तर मधेसी दलित जातका उपनाम भने थप गरिएका छन्। जस्तो पाण्डे र अरूहरूले उल्लेख गरेको बाँतरलाई बाँतरसर्दार, चमारहरिजनलाई चमारहरिजनराम, दुसाधपास्वानलाई दुसाधपास्वानपासी र तत्मालाई तत्मातत्वा लेखिएको छ। राष्ट्रिय दलित आयोगले पछिल्लोपटक अद्यावधिक गरेको प्रस्तावित दलित अनुसूचीमा मुक्तासिंह तामाङ र ओम गुरुङ सम्पादित पुस्तकमा उल्लेखित दलित जातहरूका अतिरिक्त पोडे (देउला, पुजारी, जलारी) र च्यामे (कुचीकार, च्याम्खल) थप गरी पहाडे दलिततर्फ सात जात छन्। पोडे र च्यामे नेवारी दलित जात हुन्। जनगणनामा नेवारकै रूपमा गणना हुँदै आएका छन्। त्यसैगरी माथि उल्लेख अतिरिक्त प्रस्तावित अनुसूचीमा कलर, ककैहिया, कोरी, खटिक (मण्डल, खङ), पासी, सरभङ (सरवरिया), नटुवा, ढाँडी र धरिकरधन्कारसहित जम्मा १९ जात मधेसी दलित हुन् भन्ने हो। नभेटिएका ३ दलित जात आयोगले प्रस्तावित गरेको दलित जातमध्ये जनगणनाको तथ्यांकमा अझैसम्म ककैहिया, खटिक र पासी सूचीकृत भएको छैन। ककैहिया जातको वास्तविकता के हो भन्ने सबैभन्दा बढी अन्योल छ। समता फाउन्डेसनले प्रकाशन गरेको समता नीतिपत्र ९ मा ककैहिया जातको प्रचलित थर राय भन्ने छ। त्यसबाहेक ककैहियाबारे अन्य विवरण उल्लेख भएको पाइँदैन। छिमेकी मुलुक भारतको रिजरभेसन्स फोर ब्याकवार्ड क्लासेस् अर्थात मण्डल कमिसन रिपोर्ट (सन् १९८०) लगायत अन्य दलितसम्बन्धी पुस्तकहरूमा पनि ककैहियाबारे लेखिएको भेटिँदैन। तर अनौपचारिक सेवा केन्द्र (इन्सेक) को एक अभिलेखमा वेचन ककैहिया लेखिएको भेटिन्छ। दलितबारे खोज अनुसन्धानकर्ता भोला पास्वानका अनुसार सिरहास्थित मोहनपुर गाविसमा ३०,४० घर ककैहियाको बसोबास छ। उनीहरू मूलत: बाँसको काम गर्छन्। उनीहरू आफू राय हांै भन्ने दाबी गर्छन्। यादवले अक्सर राय लेख्छन्। तर उनीहरू यादव भने होइनन्। जनगणनाको तथ्यांकमा उल्लेख नभएको अर्को दलित जात खटिक हो। पिपुल अफ इन्डिया : महाराष्ट्र (सन् २००४) भाग २ अंक ३० अनुसार खटिक संस्कृत शब्द खट्टिकाबाट बनिएको हो। त्यसले जनावर मारी मासुको व्यापारबाट जीविका गर्ने भन्ने जनाउँछ। भारतस्थित महाराष्ट्रको अधिकांशजसो खसीको मासु बेच्ने खटिक हुन्। त्यहाँ खटिक दलित अनुसूचीमा छ। गुजरात र महारष्ट्रका खटिक मुस्लिम हुन् भन्ने लेखिएको भेटिन्छ। पाकिस्तानमा मुस्लिम नै मानिन्छ। तराई मधेसमा तिनीहरू के कति संख्यामा छन्, जानकारी छैन। राष्ट्रिय दलित आयोगले एक अर्को दलित दाबी गरेको जात पासी हो। पासीबारे पनि अन्योल छ। मुक्तासिंह तामाङ र ओम गुरुङ सम्पादित पुस्तकमा पासीलाई दुसाधपास्वानपासी लेखिएको माथि नै चर्चा गरियो। त्यसको अर्थ दुसाध, पास्वान र पासी एकै जात हुन् भन्ने हो। तर प्राप्त जानकारीअनुसार पासी एक छुट्टै जाति हो। मानवशास्त्रीहरूले बीसौं शताब्दीको सुरुतिर पासा भन्ने शब्दबाट पासी नामकरण गरेका हुन्। पासा ले डोरीको घेरा वा आकृति भन्ने जनाउँछ। विवादस्पद ६ दलित जात माथि उल्लिखित तामाङ र गुरुङ सम्पादित पुस्तकमा कलर, कोरी, सरवरिया (सरभङ), नटुवा, ढाँडी र धरिकरधन्कार मधेसी अन्य जातअन्तर्गत समावेश छ। पिपुल्स अफ इन्डिया शीर्षक पुस्तक भाग २, अंक ३० मा जनाइएअनुसार भारतको उत्तर प्रदेशमा कलर जातलाई कलाल र जैसवालजैस्वार भनिन्छ। विहारमा कलोवार, उरिसामा जैन कलर अथवा डाड्सेना र बम्बैमा कलिज अथवा कलनस् भनिन्छ। कलर जातले भारतमा अक्सर मादक पदार्थको व्यापार गर्ने गरेको बताइन्छ । कलरले छोएको पानी भारतका परम्परावादी ब्राह्मणले पिउँदैनन्। नेपालमा कलर जात सिरहा, सप्तरी, महोत्तरी, नवलपरासी, मोरङ, सर्लाही, धनुषा, झापा आदि जिल्लामा बसोबास छ। समता फाउन्डेसनको प्रकाशनअनुसार कलर जातिले सरवरिया र विकाउ थर लेख्छन्। राष्ट्रिय दलित आयोगको प्रस्तावित अनुसूचीमा सरवरियालाई एक छुट्टै दलित जात भन्ने छ। जनगणना तथ्यांकअनुसार सरवरिया चार हजार नौ सय ६ संख्यामा छन्। समता फाउन्डेसनको प्रकाशनमा सरवरिया जातिका थर धामी, सरभोर, सरभङ, नट हो। बाँतर सरवरियाको एक थर भन्ने पनि उल्लेख छ। जब कि बाँतर एक छुट्टै मधेसी दलित जात हो। त्यसैले आयोगले यसबारे स्पष्ट पार्नैपर्छ। सरवरियाको कुल संख्यामध्ये सुनसरी र मोरङमा ८५ बसोबास छ। धनुषाका राजेन्द्र महतो नै सरवरियाबारे अध्ययन अनुसन्धान गर्ने पहिलो व्यक्ति हुन्। सामाजिक समावेशीकरण अनुसन्धान कोष (सिर्फ) मार्फत महतोले अनुसन्धान सन् २०११ मा गरेका थिए। महतोले सरवरिया जात उत्पतिबारे केही प्रसंग लेखेका छन्। उहिले दुई भिन्न सामाजिक पहिचान भएका जात अर्थात भिन्दाभिन्दै जातबीच प्रेमविवाह भए त्यस्ता जोडीलाई केटा र केटी दुवैका समाजले स्विकार्दैनथ्यो। उनीहरू नयाँ ठाउँमा गएर बस्न बाध्य हुन्थे। त्यस्तो सबै ठाउँमा हुन्थ्यो। त्यस्ताका सन्तान सरवरियाका रूपमा चिनिन्छन्। सुनसरीमा सरवरियालाई मण्डल पनि भनिन्छ। सरवरिया कुनै खास जात हो भन्ने प्रमाण पुग्दैन। खस आर्यमा जैसी भनेजस्तै हो। तराई मधेसमै अक्सर नसुनिएको जात कोरी हो। कोरीलाई मधेसी अर्को जात कोइरी होलान् भन्ने मनग्गै भेटिन्छन्। कोरी धागोबाट लुगा बनाउने जात हो। तर कोइरीले मूलत: खेतीकिसानी गर्छन्। कोरी नेपालमा पहिलोपटक २०६८ सालको जन गणननमा सूचीकृत भएको जाति हो। उसो त राष्ट्रिय दलित आयोगले २०५९ सालमै कोरी एक मधेसी दलित हो भनेर प्रस्तावित अनुसूचीमा समावेश गरेको थियो। जनगणनाको तथ्यांकअनुसार नेपालमा कोरी बाह्र हजार दुई सय ७६ संख्यामा छन्। उनीहरूको बसोबास मूलत: कपिलवस्तु र बाँकेमा छ। तर पुस्तक तथा प्रतिवेदनमा कोरीलाई मधेसी अन्य जात हुन् भनिएको छ। एकै ठाउँमा स्थिर भएर बसोबास नगर्ने, चराचुरुंगी, स्याल आदि मार्दै आफ्ना सबै सरसामान, कुखुरा, कुकुर आदि लिएर हिंडिरहने समुदाय तराई मधेसतिर नट जातका रूपमा चिनिन्छन्। तिनीहरू मुस्लिम दलित हुन्। तिनीहरूले कतैकतै नाचगान गर्ने गरेको पनि पाइन्छ। जनगणनामा नट उल्लेख छैन। नटुवा भने उल्लेख छ। नटुवाको बसोबास झापादेखि कञ्चनपुरसम्मै छ। तर घनत्व भने बारा, पर्सा, सर्लाही जिल्लामा छ। उनीहरू हिन्दु हुन्। तराई मधेसतिरका बासिन्दाहरूको नट र नटुवा एउटै हुन् भन्ने बुझाइ छ। भारतमा नट जाति विहार, उत्तरप्रदेश, पन्जाब आदि प्रान्तमा छन्। नट संस्कृत शब्द नाटाबाट बनिएको हो। संस्कृतमा नाटाको अर्थ नृत्य लाग्छ। उहिले उनीहरूले राजामहाराजाहरूलाई गीत तथा नृत्य देखाउने गर्थे। भारतका विभिन्न गाउँमा सडक नाटक, संगीत तथा डोरी नाच नटुवाहरूले देखाउने गर्छन्। नटुवा र नट एकै हो वा भिन्दाभिन्दै हुन्, स्पष्ट छैन। राष्ट्रिय दलित आयोगले नटुवालाई मधेसी दलित र मुक्तासिंह तामाङ र ओम गुरुङ सम्पादित पुस्तकमा मधेसी अन्य जात भन्ने जनाएका छन्। ढाँडीको बसोबास सुनसरीदेखि कञ्चनपुरसम्मै छ। तर पनि रूपन्देही र कपिलवस्तुमा बसोबास बढी छ। तिनको कुल संख्यामध्ये रूपन्देहीमा ५९ प्रतिशत बसोबास छ। नवलपरासी, रूपन्देही र धनुषामा बसोबास बढी छ। तिनीहरू दुई हजार छ सय ८१ संख्यामा छन्। ढाँडी मधेसी अन्य जात हो कि दलित हुन्, विवादस्पद छ। त्यसैगरी धरिकरधन्कार पनि विवादस्पद जात हो। तिनीहरू रूपन्देही र नवलपरासीमा बसोबास छ भन्ने जनगणनाको तथ्यांकमा छ। उता भारतमा कनिस्था धन्कार सन् २०११ मा मिस इन्डिया भएकी थिइन्। उनी भारतकी मोडेल तथा अभिनेत्री पनि हुन्। भेदभाव तथा छुवाछूत जातीय भेदभाव तथा छुवाछूत (कसूर र सजाय) ऐन, २०६८ जारी भएको छ। त्यो दलित वर्गका निम्ति अत्यन्त सकारात्मक ऐन हो। उक्त ऐनअनुसार कसैले कुनै पनि व्यक्तिलाई प्रथा, परम्परा, धर्म, संस्कृति, रीतिरिवाज, जात, जाति, वंश, समुदाय वा पेसाका आधारमा भेदभाव वा छुवाछूत व्यवहार गरेको कुनै काम गरे वा गराएमा जातीय भेदभाव तथाा छुवाछूत गरेको मानिनेछ। त्यस्तो कसुर गर्ने व्यक्तिलाई तीन महिनादेखि तीन वर्षसम्म कैद वा एक हजार रूपैयाँदेखि पच्चीस हजार रुपैयाँसम्म जरिवाना वा दुवै सजाय हुन सक्छ। अदालतले कसुरदारबाट पीडितलाई पच्चीस हजार रूपैयाँदेखि एक लाख रूपैयाँसम्म क्षतिपूर्ति भराइदिन सक्छ। संविधानको धारा २४ मा छुवाछूत तथा भेदभावविरुद्धको हकमा लेखिएको छ कुनै पनि व्यक्ति निजको उत्पत्ति, जात, जाति, समुदाय, पेसा, व्यवसाय वा शारीरिक अवस्थाको आधारमा कुनै पनि निजी सार्वजनिक स्थानमा कुनै प्रकारको छुवाछूत वा भेदभाव गरिनेछैन। संविधानमा उल्लेख भए पनि छुवाछूत रोकिएको छैन, बरु दलित कोको हुन् भन्ने सवालमै अन्योल छ। अन्तमा, नेपालम दलितबारे धेरै अध्ययन अनुसन्धान भएको छ। विडम्बना नै भन्नुपर्छ, अझैसम्म ककैहिया, खटिक, पासी, ढाँडी, धरिकरधन्कार जातबारे जानकारी नै छैन। त्यस अर्थमा राष्ट्रिय दलित आयोग अझै अन्योलमै छ। तथ्यांक विभाग दलित जातबारे बेखबरै जस्तै छ। उसको तथ्यांकमा अझै एक लाख पचपन्न हजार तीन सय ५४ जना दलितको जात पहिचान हुन नसकेको उल्लेख छ। तसर्थ, दलित जातबारे बृहत् अध्ययन अनुसन्धान हुन जरुरी छ।"
टुटफुट र जोडजाडको राजनीति,"मुलुकको दुर्गति हुन एक मात्र कारक ठानिएको पञ्चायती व्यवस्था फाल्न सके मात्र देशको समृद्धि हुन्छ भन्ने ठानेर नै मुलुक संघीय लोकतान्त्रिक गणतन्त्रात्मक शासन व्यवस्थासम्म आइपुगेको हो। तर, राष्ट्रिय प्रजातन्त्र पार्टीको एकता महाधिवेशन सुरु हुँदा शुभकामना व्यक्त गर्न पुगेका प्रमुख तीनवटै राजनीतिक दलका नेताहरूको आकर्षण हाल चौथो राजनीतिक दलको हैसियत राख्ने राप्रपाप्रति एकाएक केन्द्रित भएको देखियो। कुनैबेला पञ्चपञ्चायत भन्नेजस्ता शब्द नै अब शब्दकोशमा पाइन्नन् भनेजस्तो भएकामा तिनै पूर्वपञ्चहरूको बाहुल्य रहेको राजनीतिक दलको यो उचाइ देखिनु कम आश्चर्यजनक छैन। प्रधानमन्त्री एवं माओवादी केन्द्रका अध्यक्ष पुष्पकमल दाहाललाई राप्रपा भनेपछि नजिक हुन र सहकार्य गरूँगरूँ लाग्नु, नेपाली कांग्रेसका सभापति शेरबहादुर देउवालाई फेरि एकै क्याबिनेटमा काम गर्ने मन हुनु र एमालेका अध्यक्ष केपी ओलीको नजरमा राप्रपा ठूलै शक्ति देखिनु रोचक विषय हो। संघीय लोकतान्त्रिक गणतन्त्रात्मक संविधान कार्यान्वयनको अप्ठेरो मोडमा आइपुगेका प्रमुख राजनीतिक तीन दल र राजासहितको लोकतन्त्र एवं हिन्दु राष्ट्रको एजेन्डा बोकेको राप्रपाबीचको सहकार्यले संविधान कार्यान्वयन क्षेत्रमा कस्तो सहयोग पुग्ने हो र मुलुकले निकास पाउने हो भन्ने कुरा आगामी दिनहरूले देखाउलान्।महेशप्रसाद ढुंगाना,नयाँबानेश्वर, काठमाडांै"
संघीयताले कमभन्दा कम क्षति पुर्याओस्,"महाधिवेशनमा तपाईंले पेस गरेको राजनीतिक घोषणापत्रमा राजसंस्थाको वकालत गर्नुभएको छ। गणतन्त्रको यथार्थ स्वीकार गर्नुपर्छ पनि भन्नुभएछ। ढुलमुले कुरा भएन?वास्तवमा नेपालको भूराजनीतिक अवस्था र नेपालको धार्मिक, सामाजिक, सांस्कृतिक परिवेशको पृष्ठभूमिमा चुनावी राजनीतिभन्दा माथि उठेको एउटा साझा संस्था आवश्यक पर्छ भन्ने हाम्रो पार्टीको मान्यता हो। अर्कोतर्फ देश गणतन्त्रमा गइसकेको र नेपालको नयाँ संविधानले गणतन्त्रलाई संस्थागत गरिसकेको अवस्थामा यो दुई मान्यताको बीचमा सामञ्जस्य खोजिनुपर्छ। त्यही क्रममा हामीले परिवर्तन पक्षधरहरूलाई पनि चित्त बुझ्ने गरी सहमति र सम्झौताको साझा संस्थाको रूपमा राजसंस्थालाई स्थापित गर्नपर्छ भन्ने धारणा अघि सारेका हौं। दुई, तीनवटा एजेन्डा सँगै बोकेर हिंड्ने, पछि जुन आफू अनुकूल हुन्छ, त्यतैतिर ढल्कने चरित्र तपाईंसँग छ भनिन्छनि ? अहिले गणतन्त्र र राजतन्त्र सँगै, संघीयता र स्थानीय स्वायत्त शासनको एजेन्डा सँगै तपार्इंको महाधिवेशनको कार्यपत्रमा देखिनु पनि त्यही होइन? कुनै पनि विचार सर्वकालिक हुँदैन। समय, काल, परिस्थितिसँग तालमेल गर्दै जानुपर्छ। त्यही क्रममा हामीले राजसंस्थासहितको लोकतन्त्रको परिकल्पना गरेको हो। म एउटा यस्तो राजनीतिक चिन्तन बोकेर हिंडिरहेको छु, हेर्दाखेरि अलिकति अन्तर्विरोध, अलिकता विरोधाभास देखिए पनि नेपालको बृहत्तर हितका लागि त्यो उपयुक्त हो भन्ने लाग्छ। र, विगत १० वर्षको राजनीतिक अभ्यासका क्रममा हामीले केवल एजेन्डाहरू मात्र दिएका होइनौं। जस्तो हिन्दु राष्ट्रको कुरा छ, राजसंस्थाको कुरा छ, स्थानीय सरकारको कुरा छ। यी एजेन्डाको समष्टि रूपमा हामीले एउटा विचार दर्शन निर्माण गर्न खोजेका छौं, जसलाई हामीले संवद्र्धनवादको सिद्धान्त भनेका छौं। यसको मूल मर्म भनेकै निरन्तरतासहितको परिवर्तन हो। यो निरन्तरतासहितको परिवर्तनको विचारलाई अघि बढाउने क्रममा समय, काल, परिस्थितिअनुसार आफ्ना मान्यतालाई परिमार्जन गर्दै जानुपर्ने हुन्छ। त्यहीअन्तर्गत हो, एकचोटि तपाईंहरूको पार्टीले राजसंस्थालाई हामी सधैंभरि बोकिरहन सक्दैनौं भन्नुभएको? यो त हामीले भनेका छैनौं। म अहिले पनि भन्छु, राजसंस्थाप्रतिको सैद्धान्तिक निष्ठालाई म कदापि परित्याग गर्न सक्दिनँ। मैले खुलामञ्चमा वा सार्वजनिक ठाउँमा उभिएर कहिल्यै पनि मेरो मुखबाट राजसंस्था चाहिंदैन भनेको छैन। हो, गणतन्त्र संस्थागत भयो भने, गणतन्त्रले प्रजातन्त्रलाई बलियो बनायो भने, गणतन्त्रले राष्ट्रियतालाई सुदृढ तुल्यायो भने, नेपाली जनताको जीवनस्तरमा सुधार र आर्थिक समुन्नति ल्यायो भने स्वाभाविक रूपले मेरो मान्यता बिस्तारै फेड आउट भएर जान्छ। मैले घोषणा गर्नै पर्दैन। तर, नेपालको जुन विशिष्ट परिस्थिति छ, त्यो परिस्थितिमा मेरो यो मान्यता फेड आउट हुन्छ भन्ने लाग्दैन। ।लोकतान्त्रिक गणतन्त्र कार्यान्वयन भइरहेका बेला राजतन्त्रको आवश्यकता देख्नु उल्टो गति होइन र?लोकतन्त्रको मूल आत्मा भनेको जनताको शासन हो। संवैधानिक सर्वोच्चता हो। र, कानुनी राज्यको सिद्धान्त हो। यी मान्यतालाई कायम राख्दै राष्ट्रियता र सांस्कृतिक एकताको प्रतीकका रूपमा राजसंस्थालाई कायम गर्न सकिन्छ। अर्थात राजसंस्थासहितको लोकतन्त्र संविधानअन्तर्गत र संसद्को परिधिभित्र रहने गरी कायम गर्न सकिन्छ भन्ने हामीलाई लाग्छ। यो अलि विशिष्ट हुन्छ। विश्वका विभिन्न मुलुकमा कायम रहेको राजासहितको प्रजातन्त्रबाट अभिप्रेरणा लिएर हामीले नेपालको परिवेश सुहाउँदो, नेपाली संस्करणको मौलिक प्रजातन्त्र विकास गर्नपर्छ र त्यो सम्भव छ भन्ने लाग्छ। तर, यसबारेमा परिवर्तन पक्षधर राजनीतिक शक्तिसँग पनि कुराकानी गर्नपर्छ। हाम्रो मान्यता राष्ट्रिय एकता, राष्ट्रियताको प्रतीकका रूपमा एउटा साझा संस्था कायम गरौं भन्ने हो। त्यसो भए गद्दीबाट हटिसकेका पूर्वराजा ज्ञानेन्द्र शाहलाई फर्काउने कुरा हो यो? अहिले हामी व्यक्तिका बारेमा चर्चा गर्न चाहन्नौं। यो पनि सहमति र सम्झौताका आधारमा निक्र्योल गर्ने विषय हो। तर नेपालको राजसंस्थाको कुरा गर्दा स्वाभाविक रूपले पृथ्वीनारायण शाहको वंशज भन्ने बुझ्नुपर्छ। अलिकति पछाडि फर्कौं। तपार्इंहरूले यति धेरै वकालत गरेको राजसंस्था के कारणले बिदा भएको थियो? मुलुकको हित गरेन भनेर त्यत्रो ठूलो जनआन्दोलनले राजतन्त्र फालेको होइन? यसमा देशभित्रकै परिवर्तनकारी शक्ति जो सैद्धान्तिक रूपमै गणतन्त्रमा विश्वास गर्छन्। बाह्य शक्ति जसले राजसंस्थालाई आफ्नो स्वार्थ पूरा गर्ने क्रममा अवरोधका रूपमा देख्ने गथ्र्याे। यो २ पक्षको साझा प्रयासबाट राजसंस्था पाखा लगाइएको हो भन्ने मलाई लाग्छ। राजसंस्था हट्नुमा पूर्वराजा ज्ञानेन्द्र शाह स्वयंको चाहिं कति हात देख्नुहुन्छ? तत्कालीन राजा ज्ञानेन्द्रले माघ १९ को कदम चाल्दा ३ वर्षभित्रमा देशमा शान्ति स्थापना गर्ने र निर्वाचन गराएर जनताको नासो जनतालाई सुम्पने असल नियतसाथ सुरु गरिएको थियो। तर, त्यो असफल भयो। राजनीतिक दलहरूको विश्वास जित्न सकिएन। अन्तराष्ट्रिय जगत्को पनि विश्वास जित्न सकिएन। र, आम जनतामा पनि त्यो कदमका बारेमा भ्रम पर्न गयो। यो समष्टि कारणले राजसंस्थालाई पाखा लगाउने वातावरण तयार भयो। उनको आफ्नै कार्यशैलीले राजतन्त्र बिदाइको वातावरण बनेको होइन? निश्चय पनि केही कमीकमजोरी नभएको होइन। पूर्वराजा ज्ञानेन्द्र स्वयंले वैशाखको पहिलो हप्ता आन्दोलनकारी दललाई सत्ता हस्तान्तरण गर्ने सोच बनाइसकेपछि मलाई भन्नुभएको थियो कि केही कमीकमजोरी भए। उहाँकै शब्दमा भन्दा च्वाइस अफ द पिपुल इन द फस्ट राउन्डमा कमजोरी भए। त्यस्तै, अन्तर्राष्ट्रिय समुदाय, राजनीतिक दललाई विश्वासमा लिने क्रममा पनि कमीकमजोरी भए भन्ने उहाँको आत्मसमीक्षा थियो। तपाईं पनि राजाकै दाहिने हात भएर काम गर्नुभएको थियो नि। आफ्ना कमीकमजोरी भएनन् होला?हेर्नस्, म जहाँ रहन्छु, इमानदारपूर्वक रहन्छुु। राजाको नेतृत्वमा बनेको सरकारमा म २०६२ साल मंसिर २२ गते मात्र गएको हुँ। जम्माजम्मी ४ महिना मात्र मैले काम गरेको हुँ। मैले त्यहाँ रहँदा राजनीतिक दलसँग वार्ता गर्ने र शान्तिपूर्ण ढंगबाट समस्या समाधन खोज्ने हरसम्भव प्रयास गरें। कतिपय नेता अहिले पनि साक्षी हुनुहुन्छ। आन्दोलन चरमोत्कर्षमा पुगेका बेलामा पनि म उहाँहरूसँग निरन्तर संवाद र वार्तामा थिएँ। र, मलाई लाग्छ मैले जे जस्तो भूमिका निर्वाह गरें, तत्काल प्रचलित संविधान र कानुुनअनुसार जिम्मेवारी पूरा गर्ने प्रयास गरेजस्तो लाग्छ। अहिले पनि राजसंस्थाको यति धेरै पक्षमा हुनुहुन्छ। तपार्इंले नेतृत्व गरेको पार्टी राप्रपा र पूर्वराजाबीचको सम्बन्ध के हो? विगतमा राजसंस्था रहँदा अन्य राजनीतिक दलहरूको सम्बन्ध जुन प्रकारको थियो, अहिले त्यही सम्बन्धलाई मैले निरन्तरता दिइरहेको छु। त्यति मात्र हो?हो। र, राजसंस्थाप्रतिको हाम्रो सैद्धान्तिक निष्ठा हो यो। हामीले राजसंस्थाको कुरा गरेको समग्र राष्ट्रिय परिवेशमा हो। राप्रपा राष्ट्रवादी पार्टी हो। र, राष्ट्रलाई बलियो बनाउन राष्ट्रियतासँग गाँसिएका सबै मूल्य, मान्यता र संस्थाको प्रयोग गर्दै जानुपर्छ भन्ने दृष्टिकोणबाट हामीले राजसंस्थाको कुरा गरेको हो। केवल राजसंस्थालाई स्थापना गर्ने प्रयोजनले मात्र स्थापना भएको पार्टी होइन। राजसंस्था चाहिन्छ भन्ने पार्टीको अगुवा व्यक्ति भएका नाताले विगत १० वर्षमा राजसंस्थाप्रति सकारात्मक धारणा बनाउन उहाँको जुन भूमिका छ, त्यो पर्याप्त छैन भन्ने मलाई लाग्छ। विगतको संविधानसभा निर्वाचनमा तपाईंले पूर्वराजाबाट आर्थिक सहयोग लिएको भन्ने राप्रपा नेपालकै नेताहरूबाट सुनिएको थियो। त्यसले त तपाईंहरूबीच सहकार्य देखाउँदैन र?त्यसमा कुनै सत्यता छैन। तत्कालीन राप्रपा नेपाल खुला राजनीतिक पार्टी हो। अनेक किसिमका मनगढन्ते विचार त्यतिबेला आएका थिए। जुन सत्य थिएनन्। तपाईं पञ्चायत, बहुदल, लोकतन्त्र हँुदै गणतन्त्रकालसम्म शक्तिशाली भूमिकामा देखिनुहुन्छ? एकै व्यक्ति सबै कालमा शक्तिमा रहने चातुर्य के हो? हेर्नस्, इतिहासका विभिन्न कालखण्डमा नेपालमा जेजति राजनीतिक परिवर्तनका महत्त्वपूर्ण घटनाक्रम भए, संयोगवस २०४६ साल र ६२ सालको परिवर्तनमा हामी परिवर्तनको अर्को पक्षमा उभिएको स्थिति रहन गयो। यद्यपि परिवर्तनका मूलभूत मान्यतासँग हाम्रो विमति थिएन। र, आगामी दिनमा चाहिं विगतको अनुभवबाट पाठ सिक्दै परिवर्तनको मूल संवाहक बन्ने ढंगबाट अघि बढ्नुपर्छ भन्ने मेरो अनुभवले सिकाएको पाठ हो। आफ्ना मूलभूत मान्यतामा अहिले पनि अडिग छु। सिद्धान्तप्रतिको मेरो निष्ठामा निरन्तरता छ। त्यसले एउटा ठूलो आत्मसन्तुष्टि दिन्छ। संघीयताका सन्दर्भमा तपाईंको धारणा के हो? संघीयता नचाहँदा नचाहँदै राष्ट्रिय यथार्थ बनिसक्यो। यसलाई तुरुन्त फर्काउन सकिंदैन। संविधानमा त्यो स्थापित भइसकेको छ। र, एउटा सशक्त पक्ष त संविधानलाई कार्यान्वयन गर्नपर्छ भन्ने पक्षमा पनि छ । त्यसलाई दृष्टिगत गर्दै सिद्धान्तत: देशका निमित्त संघीयता आवश्यक थिएन। तर अब राष्ट्रिय यथार्थ भइसकेको अवस्थामा हाम्रो चासो के हो भने संघीयताको कार्यान्वयनले कमभन्दा कम राष्ट्रिय क्षति होस्। र राष्ट्रिय अखण्डता र एकतामा आँच नपुगोस् भन्नेमा हामी रातदिन सचेत रहन्छांै।तपार्इंहरूको पार्टी एक हुनुअघि राप्रपा गणतन्त्र, संघीयता र धर्मनिरपेक्षताका पक्षमा, तपाईंले नेतृत्व गरेको राप्रपा नेपाल विपक्षमा हुुनुहुन्थ्यो। अब एकीकरणमा तत्कालीन राप्रपाको धारलाई मिलाउन यो सामञ्जस्यको प्रस्ताव ल्याउनुभएको हो?वास्तवमा हामीले त्यतिबेला राप्रपा नेपालका तर्फबाट संघीयताको विपक्षमै मतदान गरेको हो। तत्कालीन राप्रपाले पक्षमा मतदान गरेको हो। यी दुवै धारलाई मिलाउनुपर्ने एउटा यथार्थता। र, अर्को मुलुकका अन्य राजनीतिक शक्तिहरू जसले संघीयतालाई कार्यान्वयन गर्नपर्ने प्रस्ताव अघि बढाइरहेका छन्। त्यो अवस्थामा संघीयता आवश्यकै छैन, कार्यान्वयन नगर भनेर अवरोध गर्दैनौं। फेरि राप्रपा विरोधका नाममा संघीयताको विपक्षमा रहेका अन्य साना दलजस्तो वक्तव्य मात्र जारी गर्ने हिंड्ने स्तरको पार्टी पनि होइन। हाम्रो निर्णय, व्यवहारले मुलुक नै गतिरोधमा आउन सक्ने खतरा आउन सक्छ। त्यो अवस्थामा जबसम्म यो मान्यता रहन्छ, त्यसलाई कार्यान्वयन गर्न हामीले सजग हुनैपर्छ। जनताको तहमा त हिन्दु राष्ट्रका पक्षमा ठूलो माहोल छ। अन्य विषयमा पनि थोरबहुत समर्थन भएको पाएको छु। प्रमुख एजेन्डामा जनमत संग्रहमा जानुपर्छ भनी तपार्इंहरूले लामो समयदेखि भनिरहनुभएको छ। के अर्थमा भन्नुभएको हो?राजसंस्था, हिन्दु राष्ट्र र स्थानीय स्वायत्त शासन प्रणाली वा संघीयताका बारेमा आवश्यक परे जनमत संग्रहमा जान सकिन्छ भनी भन्दै आएका छौं। यदि राजनीतिक सहमतिका आधारमा सामञ्जस्य कायम गर्न सकियो भने त्यसलाई नि हामी संस्थागत गर्न सक्छौं। केही विवाद रहे भने त्यसको निराकरण जनमत संग्रहबाट गर्न सकिन्छ भन्ने हाम्रो धारणा हो। यही सन्दर्भमा प्रदेश सीमांकन हेरफेरसहित सरकारले अघि बढाएको संविधान संशोधन विधेयकलाई तपाईंहरू के गर्नुहुन्छ ?विधेयकबारे हाम्रो अडान प्रस्ट छ। यो विधेयकका पक्षमा हामी भोट हाल्न सक्दैनौं। किनभने यो राष्ट्रिय हित अनुकूल छैन। राप्रपाको भोटले दुई तिहाई पुग्ने र नपुग्नेमा ठूलो असर गर्छ। त्यसैले हामीले धेरै सजग हुनुपर्छ। कतिपयलाई भ्रम पर्न सक्छ। म प्रस्टै के भन्न चाहन्छु भने जसरी राजसंस्था, हिन्दु राष्ट्र र स्थानीय स्वायत्त शासनप्रति हामी प्रतिबद्ध छौं। त्यतिकै अहिलेको संविधानप्रति पनि हाम्रो प्रतिबद्धता छ। हाम्रा केही फरक मत छन्। तिनलाई कायम राख्दै संविधानलाई स्वीकार गरेका छौं। र, आफ्ना मान्यता स्थापित गर्ने क्रममा संविधान र संवैधानिक व्यवस्थासँग सहकार्य गरेर जाने हाम्रो नीति रहेको छ। त्यसर्थ जसरी हामीले संविधान निर्माणमा रचनात्मक सहयोग गर्यौं, फरक मतका बाबजुद। त्यसैगरी यो संविधान कार्यान्वयनमा पनि हामी इमानदारीपूूर्वक, रचनात्मक, सकारात्मक योगदान पुर्याउँछौं। यसमा कुनै द्विविधा कसैमा नरहोस् भन्ने प्रस्ट पार्छ। किनभने कमीकमजोरी बाबजुद यो संविधानले विचार स्वतन्त्रताको ग्यारेन्टी गरेको छ। पार्टी प्रतिबन्ध नलाग्ने व्यवस्था गरेको छ। आवधिक निर्वाचनको ग्यारेन्टी गरेको छ। र, संविधानमा कुनै विषय अपरिवर्तनीय छैन। संशोधनको लचक व्यवस्था गरेको छ। यी चारवटा कारणले गर्दा संविधानमा चित्त नबुझेका, फरक मत राख्नेले पनि आफ्नो मान्यता स्थापित गर्नका लागि जंगल जानु पनि पर्दैन। सिमानामा बसेर नाकाबन्दी गरी जनतालाई दु:ख दिन पनि पर्दैन। आउँदो माघ ७ गतेभित्र संघ, प्रदेश र स्थानीय तीनै तहको निर्वाचन नभए संविधान कार्यान्वयनमा अवरोध हुनेछ। त्यो अवस्थाबाट जोगिन राप्रपाको कस्तो भूमिका हुनेछ? आगामी जेठ महिनाभित्रमा स्थानीय तहको चुनाव भएन भने यो संविधानको औचित्यमाथि नै प्रश्नचिन्ह खडा हुन सक्छ। यसबारेमा संविधान निर्माणमा अग्रणी भूमिका खेल्ने कांग्रेस, एमाले र माओवादीका नेताले ठीक ढंगबाट बुझ्न आग्रह गर्छाैं । चुनाव हुने वातावरण देख्नुभएको छ?पछिल्लो केही दिनको घटनाक्रम हेर्दा म आशावादी छु। माघ ७ भित्रै अहिले पनि तीनै तहको निर्वाचन हुन सक्छ। तर, केही जटिलता देखा पर्न सक्छन्। त्यसको समाधान गर्नपर्छ। र खासगरी मधेसको मुद्दालाई उपेक्षा गर्न हुँदैन। त्यसलाई पनि समाधन गर्नपर्छ। किनभने मधेस केन्द्रित र अन्य दलमा केही फरक छ। उहाँहरू संविधान निर्माणको अन्तिम चरणबाट अलग भएर संघर्षमा जानुभएको हो। सडक संघर्षमा रहँदा उहाँहरूलाई हामीले संसद्मा आउनुस्, हामी समाधन दिन्छौं भन्यौं। विभिन्न कारणले उहाँहरू संसद्मा आउनु पनि भयो। अब संसद्बाट हामीले त्यो समस्या समाधन गर्ने प्रयास गरेनांै भने स्वाभाविक रूपले यसले गलत सन्देश जान्छ र त्यो प्रत्युत्पादक हुन्छ भन्ने मलाई लाग्छ। यद्यपि विषयवस्तुमा अहिले पनि धेरे मतभिन्नता छन्। तर मधेस केन्द्रित राजनीतिक दललाई साथै लिएर जानुपर्छ भन्नेमा हामी निरन्तर प्रयास गर्छौं। यसमा पनि विधिको शासन अवलम्बन गर्नपर्छ। सरकारले विधेयक प्रस्तुत गरेको छ। दुईवटा अतिवादी विचार देखा परेका छन्। एकातिर एउटा शक्ति विधेयक संसद्मा छलफल नै गर्न दिंदैनौं भनिरहेको छ। अर्कोतर्फ आफू अनुकूल निर्णय भएन भने हामी चुनावमै जाँदैनौं भनिरहेका छन्। यी दुवै उपयुक्त होइनन्। विधि र प्रक्रियाअनुसार अघि बढ्न दिनुपर्छ। यसको समाधन के होला त? तपार्इंहरूले केही प्रस्ताव गर्नुभएको छ?अहिले हामीले कुनै प्रस्ताव गरेका छैनौं। त्यसलाई सार्वजनिक गर्नभन्दा सहमति कायम गर्ने क्रममै त्यसलाई प्रयोग गर्नुपर्छ भन्ने लाग्छ। अहिले पेस भएका विधेयकका विषयवस्तुमा हाम्रो पनि आपत्ति छ। त्यसलाई परिमार्जन गर्नपर्छ। विगतमा मोर्चाका नेतासँग गरेको वार्ताको अनुभवले पनि सहमति र समाधनको सम्भावना मैले देखेको छु। त्यतिबेला एमाले, माओवादी, राप्रपासहितको सरकार, प्रमुख प्रतिपक्षी दल कांग्रेस र आन्दोलनरत दलको साझा सहमति के थियो भने सीमांकन लगायत विषयको समाधनका लागि उच्चस्तरीय राजनीतिक समिति बनाउने। त्यो समितिले ३ महिनाभित्र प्रतिवेदन दिने र त्यसलाई संविधान संशोधनबाट कार्यान्वयन गर्ने भन्ने सर्वपक्षीय सहमति हो। सरकार फेरियो। त्यो सहमति पनि भंग भयो। नयाँ सरकारले त्यही सहमतिको विन्दुबाट अघि बढ्न खोजेको भए सायद यो समस्याको समाधन हुन्थ्यो। तर त्यो काम गर्न नचाहेर कांग्रेस र माओवादीले मात्रै एकपक्षीय ढंगबाट जुन विधेयक प्रस्तुत भयो, त्यसलाई अपनत्व लिन अरू दल तयार भएनन्। समस्या यहीं थपिएको हो।उच्चस्तरीय समितिले त त्यतिबेला पनि काम गरेन नि ?भर्खर काम हुँदै थियो। सैद्धान्तिक सहमति थियो। प्रतिनिधिहरू पठाउन बाँकी थियो। त्यही बीचमा सरकार परिवर्तनको खेल चल्न थाल्यो। प्रतिनिधि पठाएनन् र समितिले काम गर्न पाएन। संविधान कार्यान्वयनका सन्दर्भमा छिमेकी राष्ट्रको भूमिका कस्तो छ? वास्तवमा संविधान निर्माण क्रममा छिमेकी मित्रराष्ट्र भारतले केही दिन पर सार्न र मधेस केन्द्रित राजनीतिक दलको मागलाई पनि सम्बोधन गर्न आग्रह गरेको कुरा सार्वजनिक भइसकेको छ। तथापि नेपालका राजनीतिक दलले मुलुकका बृहत्तर हितलाई ध्यान दिई संविधान जारी गर्ने काम भयो। संविधान जारी भएको तेस्रो दिनदेखि नाकाबन्दी सुरु भयो। त्यसबाट भारतका केही असन्तुष्टिलाई बुझ्न सकिन्छ। तर, संविधान जारी भएपछि गठन भएको तत्कालीन सरकारले भारतसँग कूटनीतिक प्रयासबाट नाकाबन्दी पनि अन्त गर्न सक्षम भयो। संविधानप्रति पनि केही सकारात्मक धारणा विकास गर्न सम्भव भयो। त्यसकारणले गर्दा संविधानको कार्यान्वयनमा भारतको कुनै अवरोध भन्ने लाग्दैन। यो मूलत: हामीले आन्तरिक रूपमै समाधन गर्न नसकेको जटिलताको प्रश्न हो।फरक धारका आस्था बोक्ने पार्टीबीच एकीकरण भएको छ। महाधिवेशनबाट सर्वसम्मतिले नीति र नेतृत्व चयन होला? हामीले पेस गरेको नीति सर्वसम्मतिले पारित हुन्छ। जहाँसम्म नेतृत्वको प्रश्न छ, यो महाधिवेशनका प्रतिनिधिले कुन ढंगबाट निर्णय गर्छन्, त्यसमा भर पर्छ। सर्वसम्मतको प्रयास जारी नै छ। केन्द्रीय सदस्यमा धेरै ठूलो संख्या भएकाले त्यसमा निर्वाचन हुन पनि सक्छ। अनेकपल्ट टुटफुट हुँदै राप्रपा फेरि जोडिएको छ। विगतमा विभिन्न स्वार्थले नेतैपिच्छे राप्रपा पनि बन्यो। अहिले वरिष्ठ नेताहरू सबै एकै ठाउँमा उभिएका छन्। यो एकता कतिको टिकाउ हुने देख्नुभएको छ?पार्टीलाई एकताबद्ध भएर अघि बढाउने क्रममा सबैभन्दा महत्त्वपूर्ण पक्ष विचार हो। विचारमा हामीले एकता कायम गरिसकेका छौं। त्यसपछि पार्टीलाई विधि, विधान र प्रक्रियासम्मत ढंगले बढायौं भने पार्टीमा एकता कायम रहन्छ र यसको साथसाथै धेरै ठूलो जनमत, पार्टीका कार्यकर्ताले देशमा एउटा बलियो राष्ट्रवादी शक्ति बनोस् भन्ने चाहना राखेर यो एकीकरण भएको हुँदा अब एकतामाथि कुनै आघात पुग्न सक्दैन। पार्टीभित्र वरिष्ठ नेता थुप्रै छन्। व्यवस्थापन कसरी हुन्छ?पार्टीमा सबैको भूमिका र स्थानलाई सम्मानित ढंगबाट कायम राख्न सक्यौं भने एकता कायम रहन्छ। त्यसका लागि आगामी दिनमा कुनै कमीकमजोरी हुनेछैन।त्यसको गृहकार्य भएको छ? अहिले पार्टीको विधानअनुसारै अघि बढ्नुपर्छ। जहाँसम्म भूमिकाको कुरा छ, केन्द्रीय समिति, केन्द्रीय कार्यसम्पादन समितिमा रहन्छ नै। पार्टी एकीकरणका क्रममै धेरै कुरा मिलिसकेका छन्। बाँकी पनि समझदारीका आधारमा मिल्छन्। धेरै दु:खकष्ट हन्डर सहेपछि एकता भएको हो। त्यसैले एकतालाई कसैले खण्डित गर्न खोज्यो भने पनि त्यो पार्टीका कार्यकर्ताले साथ दिने अवस्थै छैन। अब नेताले चाहेर मात्रै पनि पार्टीको एकता खल्बल्याउने अवस्था छ जस्तो लाग्दैन।"
किशोरावस्थाका जटिलता,"कारण भिन्नभिन्न होलान्, स्थान र परिवेश पनि पृथक् होलान्, तर समस्या किशोरकिशोरीका नै हुन्। यस्ता घटना तथा समस्याबाट आज हाम्रो समाज पीडित बनिरहेको छ। परिवार तथा विद्यालयले आफ्नो प्रतिष्ठाका कारण यस्ता घटना बाहिर ल्याउन नचाहे पनि भित्रभित्रै यस्ता धेरै घटना भइरहेका हुन्छन्। विशेषगरी ८ देखि १२ कक्षासम्मका छात्रछात्रा लागूपदार्थ दुव्र्यसन, प्रेमसम्बन्ध, विद्यालयको शारीरिक तथा मानसिक यातना, परिवारको गैरजिम्मेवारीपन तथा कतै आवश्यकताभन्दा कम त कतै आवश्यकताभन्दा बढी पारिवारिक नियन्त्रण आदिका कारणबाट समस्याग्रस्त बनिरहेका छन्। किशोरकिशोरीले पढेको र देखेको खुला समाज तथा उनीहरूले झेलेको बन्द समाजबीच आफूलाई समायोजित गर्न नसक्नु पनि उनीहरूका लागि समस्याको विषय बनिरहेको छ। आज हरेक अभिभावकसँग यिनै समस्या अल्झिरहेका देखिन्छन् कि आफ्ना छोराछोरीलाई कुलतबाट कसरी टाढा राख्ने? कसरी उनीहरूलाई पढाइमा केन्द्रित गराउने? कसरी भविष्यको योग्य नागरिक बनाउने? आज हरेक अभिभावक, परिवार तथा विद्यालय किशोरकिशोरीका समस्याको कारण पहिल्याउन अग्रसर हुनुपरेको छ। जब समस्याको कारण पहिल्याउन सकिन्छ, अनि मात्र त्यसको सही समाधान खोज्न सकिन्छ। सामान्यत: किशोरकिशोरीले लिने गलत निर्णय र उनीहरू गलत बाटोमा लाग्नुको पछाडि केही कारण छन्।व्यस्त अभिभावकआजभोलि व्यस्त नहुने मान्छे प्राय: कमै होलान्। अधिकांशलाई आफ्नो रोजीरोटीको समस्याले व्यस्त बनाएको हुन्छ भने केही सोखका कारण पनि व्यस्त बन्ने गर्छन्। अभिभावकको व्यस्तता जुनसुकै प्रकारको भए पनि त्यसको मारमा पर्ने गर्छन्, बालबालिका तथा किशोरकिशोरी। शैशव अवस्था पार गरेर किशोरावस्थामा प्रवेश गर्नु आफैंमा एउटा समस्या हो। शारीरिक तथा मनोगत दुवै पक्षबाट नयाँपनको आगमन हुने यस अवस्थामा किशोरकिशोरीप्रति अभिभावकको प्रत्यक्ष तथा परोक्ष ध्यान रहनुपर्छ। शरीरमा विकसित हर्मोनका कारण उनीहरू अनेक इच्छा, चाहना, जिज्ञासा तथा महत्त्वाकांक्षामा डुब्ने गर्छन्। आफूले गरेका निर्णय तथा संलग्न गतिविधि सही छ कि छैन तथा त्यसले भविष्यमा कस्तो असर पुर्याउला भनी सोच्ने क्षमता उनीहरूमा विकसित भइसकेको हुँदैन।अभिभावक व्यस्त रहनाले उनीहरू यस अवस्थाका आफ्ना छोराछोरीका गतिविधि तथा रुचिबारे अनभिज्ञ रहन्छन् भने छोराछोरी पनि आमाबाबुदेखि निश्चित दूरीमा रहेका हुनाले आफ्ना जिज्ञासा तथा समस्याबारे खुलस्त हुन सक्दैनन्। त्यसैले आफ्ना छोराछोरीको रुचि, स्वभाव, साथीसंगत, व्यस्तता आदिबारे प्रत्यक्ष वा परोक्ष चासो राख्ने, बढी समय उनीहरूसँग रहेर उनीहरूका समस्या र जिज्ञासा सुनिदिने तथा समाधानका उपाय बताइदिनाले उनीहरू अभिभावकसँग नजिकिँदै जाने गर्छन्। यसले गर्दा उनीहरू आफ्ना समस्या लुकाउने गर्दैनन्। यसको विपरीत परिवारको अत्यधिक व्यस्तताका कारण एक्लिएर तथा निराश भएर पनि किशोरकिशोरी गलत बाटोमा लाग्ने गर्छन्। त्यसैले यसतर्फ अभिभावकको सचेतता आवश्यक देखिन्छ। अनुदार अभिभावकअभिभावकको अनुदार मानसिकताका कारण पनि किशोरकिशोरी गलत बाटोमा लाग्ने गरेको देखिन्छ। उनीहरूबाट हुने गल्ती तथा कमजोरीलाई स्वाभाविक रूपमा लिएर त्यसबाट पर्न सक्ने नकारात्मक असरबारे उनीहरूले बुझ्ने तरिकाले सम्झाउने, मायालु व्यवहार गर्ने, छोराछोरीसँग मित्रवत् व्यवहार गर्ने गरेमा उनीहरू आफ्ना जिज्ञासा, समस्या तथा अन्जानमा भएका गल्ती अभिभावकसँग राख्ने गर्छन्। यसबाट उनीहरूलाई सुध्रने मौका पनि मिल्छ। कतिपय अभिभावकमा उदार मानसिकताको अभाव देखिन्छ, जसका कारण उनीहरू छोराछोरीको गल्ती वा कमजोरीलाई आफ्नो प्रतिष्ठाको मुद्दा बनाउने गर्छन्। आफ्ना सन्तानले गल्ती गर्नै नहुने, गरिहाले पनि त्यो बाहिर आउन नहुने र त्यो अक्षम्य हुने अनुदार मानसिकता भएका अभिभावकदेखि गल्ती लुकाउँदा पनि किशोरकिशोरी झनै ठूलो गल्ती गर्ने गर्छन्। गल्ती मान्छेबाट नै हुने गर्छ र त्यही गल्तीले उसलाई सुध्रने मौका पनि दिन्छ। पहिलो गल्ती क्षमा र सचेतताले सुधार्न सकिने हुँदाहुँदै पनि अनावश्यक दण्डविधानका पछि लाग्नाले उनीहरू गल्ती लुकाउन अझ धेरै गल्ती गर्न पुग्छन्। त्यसैले अभिभावकमा उदार मानसिकता आवश्यक हुन्छ।सूचना प्रविधिको दुरुपयोगअहिलेको युग सूचना प्रविधिको युग हो। अहिले स्कुले केटाकेटी, विशेष गरेर किशोरकिशोरी यसको गलत प्रयोगको सिकार भइरहेका देखिन्छन्। अहिले इन्टरनेटमार्फत अश्लील सामग्री तथा प्रेम गर्नेदेखि आत्महत्या गरी मर्नेसम्मका टिप्स नि:शुल्क उपलब्ध हुन्छन्। यसैको सिको गर्दै किशोरकिशोरी प्रेमको अर्थ बुझ्ने नहुँदै प्रेम गर्ने अनि समस्यामा पर्ने गरेका पनि देखिन्छन्। बच्चाबच्चाको हातमा मोबाइल र ट्याब हुने आजको युगमा यसको नियन्त्रण त्यति सहज नदेखिए पनि यसको दुरुपयोगलाई न्यूनीकरण भने गर्न सकिन्छ। अभिभावकले आफ्ना छोराछोरीले हेर्ने सामग्रीबारे ध्यान दिने, उनीहरूको रुचि तथा संगत पत्ता लगाउने गर्नुपर्छ। उनीहरूले गलत सामग्रीको प्रयोग गरेको शंका लागेमा त्यसमाथि बेलैमा नियन्त्रण गर्नुपर्छ।जताततै लागूपदार्थ उपलब्धलागुपदार्थको दुव्र्यसन किशोर तथा युवा वर्गको जटिल समस्या बन्नुको कारण यसको सहज उपलब्धता हो। चुरोट, सुर्ती तथा मदिरा खुला बिक्री हुने हाम्रो समाजमा अन्य लागू औषधि पनि सहजै उपलब्ध हुने गर्छन्। एकातिर अभिभावकसँग समयको अभाव अर्कातिर लागुपदार्थको सहज उपलब्धताले किशोरकिशोरी तथा युवा वर्ग यसको कुलतमा पर्ने गरेको पाइन्छ। घरमा बाबुले चुरोटको धूवाँ तान्दै मदिरा घुट्क्याएर तनावमुक्त हुन खोजेको देखेको किशोर तनाव मुक्तिका लागि गाँजा, चरेससम्म तान्न पुग्नुलाई अस्वाभाविक मान्न सकिँदैन। लागू पदार्थको सहज उपलब्धताले दुव्र्यसनको समस्यालाई थप जटिल बनाइरहेको हुनाले यसप्रति सबैको सचेतता आवश्यक छ। विद्यालयको लापरबाही किशोरकिशोरीमा देखिने कुण्ठा, डिप्रेसन तथा त्यसले निम्त्याउने आत्महत्याका कतिपय घटनामा विद्यालयको लापरबाहीले पनि भूमिका खेलेको देखिन्छ। बालबालिकालाई डरत्रासको वातावरणमा राख्ने, उनीहरूले गल्ती गर्नासाथै भौतिक र मानसिक यातना दिने, गृहकार्य नगर्दा तथा सोधेको नजान्दा उनीहरूको आत्मसम्मानमा ठेस पुग्ने खालका सजाय दिनाले उनीहरू मानसिक रूपमा अस्वस्थ भई गलत निर्णय लिन पुग्छन्। परीक्षामा असफल भएर आत्महत्या गरेका घटना हुन् वा अन्य गल्तीमा विद्यालयले गरेको सजायका कारण आत्महत्या गरेका घटना हुन्, तिनमा विद्यालयको लापरबाही देखिन्छ नै। विद्यालय विद्यार्थीलाई किताब पढाउने मात्र नभई व्यवहार पढाउने, जीवन जिउन सिकाउने र योग्य नागरिक बन्न प्रेरित गर्ने पवित्र संस्था हो। त्यसैले विद्यालय शिक्षालाई सैद्धान्तिक तथा दण्डमुखी होइन, व्यावहारिक तथा सुधारमुखी बनाउनुपर्छ। हाम्रो समाज तथा परिवार पूर्वीय दर्शन तथा संस्कारबाट निर्देशित देखिन्छ भने भूमण्डलीकरणको प्रभावस्वरूप विद्यालयको वातावरण पाश्चात्य संस्कृतिबाट प्रभावित देखिन्छ। यी दुई परस्पर विरोधी अवस्थाका कारण अभिभावकहरू विद्यार्थीले सिकेका कुरालाई सहज रूपमा लिन नसक्ने, विद्यार्थी आफ्ना अभिभावकलाई विश्वासै नगर्ने पुस्तान्तर पनि आज समस्या बनिरहेको देखिन्छ।"
विज्ञापन पत्याउँदा झन् शिथिल,"पर्सा बहुअरीका कृष्णनारायण कर्ण ४ वर्षयता मधुमेह (सुगर) को औषधि सेवन गर्दै आएका थिए। चिकित्सकको सल्लाहअनुसार औषधि खाएका उनको रगतमा सुगरको मात्रा सन्तुलित नै हुँदै थियो।२ महिनाअघि उनले नियमित औषधि छाडी एक भारतीय टेलिभिजन च्यालनमा देखाइएको विज्ञापनको पछि लागे। त्यसमा देखाइएको आईएमई ९ नामक औषधि भारतबाटै झिकाएर सेवन गर्न थाले। त्यसपछि भने उनको स्वास्थ्य स्थिति झन् बिग्रियो। कमजोरी बढ्ने, पिसाब बढी लाग्ने समस्या थपियो, वजन घट्दै गयो। परीक्षण गर्दा रगतमा सुगरको मात्रा अत्यधिक पाइयो। त्यसले उनको नसामा पनि असर गरेको थियो। विज्ञापनको पछि लागेर स्वास्थ्य बिगार्ने व्यक्तिको सूचीमा कर्ण एक्ला छैनन्। ५ महिनायता कतिपय मधुमेह रोगीले क्षेत्रीय भारतीय टेलिभिजन (विशेषगरी भोजपुरी) च्यानलमा आकर्षक ढंगले प्रसारण गरिने विज्ञापन हेरेकै भरमा भारतबाट यो औषधि अर्डर गरेको पाइएको छ। नारायणी उपक्षेत्रीय अस्पतालका मधुमेह रोग विशेषज्ञ डा उदयनारायण सिंहले आफूकहाँ भारतीय औषधि सेवन गरेर स्वास्थ्य स्थिति जटिल बनेका बिरामी दैनिकजसो आउने गरेको बताए। कहिलेकाहीँ त ३४ जनासम्म पनि यस्ता बिरामी आउने गरेका छन्, उनले भने, यो दर डरलाग्दो रूपमै बढ्दै गएको छ। कुडोज ल्याबोरेटोरी इन्डिया कम्पनीले उत्पादन गरेको यो औषधि पाँच घरेलु तत्त्वको मिश्रणबाट बनाइएको दाबी गरिएको छ। विज्ञापनमा यो औषधिको सेवनपछि इन्सुलिन लिन नपर्ने र अन्य औषधि आवश्यक नरहेको दाबी गरिन्छ तर त्यसलाई पुष्टि गर्ने कुनै प्रमाण देखाइँदैन। इन्सुलिनलाई झन्झटिलो ठानेका बिरामी त्यही विज्ञापनलाई पत्याउँदै नियमित औषधि त्यागेर बढी रकम पर्ने त्यही औषधिको खोजीमा लाग्ने गरेको पाइन्छ। यो औषधि नेपालको औषधि व्यवस्था विभागमा दर्ता नभएकाले यहाँ ल्याउनु अवैध मानिन्छ। विज्ञापनमा भारत सरकारले यो औषधि उत्पादन गरेको दाबी गरिन्छ। तर, भारत सरकारले आफंै नभई उसले मान्यता दिएको कम्पनीले उत्पादन गर्दै आएको छ। डा सिंह आईएमई ९ को प्रयोगले सामान्य ब्लडसुगर नियन्त्रण मात्र गर्ने बताउँछन्। उनका अनुसार यो औषधिको सेवनले कति सुगर नियन्त्रण गर्ने भनेर मानिसमा ठूलो परिमाणमा कुनै अनुसन्धान भइसकेको छैन। यसको प्रयोगले कुन विधिबाट ब्लड सुगर नियन्त्रण हुन्छ भन्ने स्पष्ट उल्लेख पनि गरिएको देखिँदैन।"
रेबिजले गाउँले त्रस्त,"चितवन दारेचोक ७ चुम्लिङटारमा रेबिज आतंक मच्चिएको छ। गाउँले त्रस्त छन्। बौलाहा कुकुरका कारण रेबिज फैलिएको हो। स्थानीय चन्द्रमणि सापकोटाका अनुसार सन्तोष गुरुङले पालेको कुकुर माघ १७ गते मरेको थियो। मरेको कुकुरलाई नगाडी सार्वजनिक स्थानमा फालिएको थियो। कुकुर मात्र होइन, हाम्रो घरमा पालेको गाई पनि सोमबार शंकास्पद तरिकाले मर्यो, उनले भने, गाईलाई खाल्डो खनेर पुर्यौं। फालेको कुकुरलाई स्यालले खाएको र त्यसले गाईलाई टोकेकाले रेबिज लागेको अनुमान गरिएको छ। शंका लागेका कुकुरलाई धमाधम मार्न थालिएको छ। दुई दर्जन बढी गाई, भैंसी र बाख्रालाई कुकुरले टोकेकाले भ्याक्सिन लगाउन सुरु गरिएको छ। स्थानीय भेटेरिनरी प्राविधिक सन्तोष पोखरेलका अनुसार चुम्लिङटारको होटलमा मंगलबार ४ जना यात्रुलाई बौलाहा कुकुरले टोकेको थियो। त्यस्तै सोमबार बिहान पनि ५ जना गाउँलेलाई कुकुरले टोकेको थियो। कुकुरलाई बुधबार घरधनीले नियन्त्रणमा लिए, उनले भने, बिहीबार त्यो कुुकुर मरेपछि गाउँमा त्रास फैलिएको हो। गाउँको स्वास्थ्यचौकीमा भ्याक्सिन नहुँदा स्थानीय थप पीडामा छन्। जनस्वास्थ्य कार्यालयले कुनै चासो नदेखाएको स्थानीयले गुनासो गरेका छन्। स्वास्थ्यचौकीमै भ्याक्सिन उपलब्ध हुनुपर्ने उनीहरूले माग गरेका छन्। जिल्ला पशु सेवा कार्यालयले गाउँमै पुगेर पशुचिकित्सक खटाएर चौपायाको अवस्था बुझी भ्याक्सिन लगाउने व्यवस्था गरेको छ। सोमबार मरेको गाई र कुकुरको गिदी परीक्षणका लागि केन्द्रीय पशु रोग अन्वेषण प्रयोगशाला त्रिपुरेश्वरमा पठाइएको थियो, कार्यालयका प्रमुख डा डिल्लीराम सेढाईले भने, शुक्रबार रिपोर्ट आउँदा पोजेटिभ देखियो, अहिले उक्त क्षेत्रमा पशु चिकित्सक मिलन चौधरीको नेतृत्वमा टोली खटिएको छ।"
भूकम्पपीडित सर्वेक्षणमा त्रुटि,"काभ्रेरामेछाप बनेपा ९ का दयाराम श्रेष्ठले भूकम्पमा पत्नी सुन्दरीमायालाई गुमाए। घर भत्किएर थिचिएकी १५ वर्षीया नातिनीको अझै उपचार भइरहेको छ। पत्नी बितेको पीडा त छँदै छ, आवास अनुदान नपाएकोमा झन् दु:खी छन् उनी। श्रेष्ठको नाम लाभग्राही सूचीमा परेको छैन। अरूले पैसा लिएर घर बनाउन सुरु गरे तर मेरो भने नाम नै आएन, उनले भने, गुनासो दर्ता गरे पनि फेरि नाम निस्केन। नगरका ७४ जनाको नाम लाभग्राहीमा प्रकाशित भए पनि उनी समेटिएनन्। मागेको जति विवरण भरेर गुनासो पनि दर्ता गरें तर नाम निस्किएन, उनले भने, किरिया खर्च दिए तर लाभग्राहीमा नाम परेन। बाँसका सामानको व्यापार गर्ने उनी घर भत्किएपछि भाडाको कोठामा गुजारा चलाइरहेका छन्। बनेपा८ की ७० वर्षीया मिश्रीमाया प्रधान र १३ वर्षीय रितेश प्रधानको भूकम्पमा परी मृत्यु भयो। मिश्रीमायाका दुई छोरा पुष्कर र सुरज प्रधानको परिवार एकै घरमा अलगअलग बस्थे। तर, भूकम्पपछि एकै ठाउँ बस्दै आएका छन्। टहरामा चिसोले गर्दा बस्दै सुरजको पनि निमोनियाले ज्यान भयो। परिवार पाल्न पत्नी मञ्जु अहिले वैदेशिक रोजगारीमा छिन्। परिवारका ३ सदस्य गुमाएकी मञ्जुको नाम लाभग्राही सूचीमा परेको छैन। गुनासो भर्दा पनि दोस्रोपटक उनको नाम परेन। भूकम्पपीडित सर्वेक्षणका क्रममा इन्जिनियर र सामाजिक परिचालकको लापरबाहीले गर्दा वास्तविक पीडित राहतबाट वञ्चित भएका हुन्। यस्ता पीडितको संख्या धेरै छ। पुनर्निर्माण प्राधिकरण जिल्ला समन्वय समितिका सदस्य सचिव ध्रुव गैडाले गुनासोबाट पनि लाभग्राही सूचीमा नपरेका पीडितले पुनरावेदन गर्न पाउने व्यवस्था भएको बताए। गुनासो सम्बोधन गर्दा सबै पर्छन् भन्ने छैन, केही लाभग्राही हामीले छनोट गरेका छौं, उनले भने, गुनासो सम्बोधन गर्दा छुटेका लाभग्राहीको पुनरावेदन लिन स्थानीय निकायमार्फत तयारी गर्दै छौं। पछिल्लो समय २१ हजार ९ सय १९ गुनासो प्राधिकरण पठाइएको थियो। पहिलो चरणमा ८ हजार ३ सय ८३ गुनासो सम्बोधन भएका थिए। तीमध्ये १ हजार ६ सय १४ पीडितलाई आवास अनुदान वितरण गर्न सकिने सूचीमा राखिएको हो। गैडाका अनुसार गुनासोमध्ये ४ हजार १ सय ३३ राहत पाउन अयोग्य ठहर भएका छन्। २ हजार १ सय ५८ घरधुरीमा पुन: सर्वेक्षण गर्नुपर्ने र ४ सय २३ घरधुरीको स्थलगत अनुगमन गर्नुपर्ने प्राधिकरणले जनाएको छ। घर लड्यो, अनुदान पाएनन्रामेछाप भुइँचालोमा पति गुमाइन्, भँगेरीकी पुण्यवती श्रेष्ठले। ९३ वर्षीय जनकबहादुर श्रेष्ठलाई आफ्नै घरले किच्यो। गाउँभरिमा दैव उनैलाई लाग्यो तर राहत भने पाइनन्। भुइँचालो आउँदा दैव लाग्यो अहिले सरकार, ८५ वर्षीया पुण्यवती भन्छिन्, सरकारले कयौं सद्दे घरलाई अनुदान दियो, हामीलाई दिएन। पुनर्निर्माणका लागि अनुदान पाउने सूचीमा नाम नआएपछि अरूसँगै लाइन बसेर छोरा दशरथले गुनासो दर्ता गराए। तर, गुनासोको सुनुवाइ हुँदा उनको घर बस्नु हुने मा पारियो। अनुदान पाउनेको सूचीमा राखिएन। भग्नावशेषछेउ झुप्रोमा बसिरहेकी पुण्यवती रुँदै भन्छिन्, घर त्यहीँनेर थियो, कसरी बसूँ त्यस्तोमा? दशरथको ५ जनाको परिवार अहिले टहरामा बस्छ। मेरो घर त्यहींनेर थियो, थोरै काठ पालले छोपेर राखेको ठाउँ देखाउँदै उनले भने, यसभन्दा बाहेक कतै घर त के जग्गा मात्र रहेछ भने सबै पास गरिदिन्छु। सोही गाउँका केही घर चिरिएकासम्म छैनन् तर तिनले राहत पाएका छन्। घरै लडेर बाबु गुमाएका दशरथले भने ३ लाख पाउन पनि संघर्ष गर्नुपरेको छ।सरकारको कार्यशैलीप्रति अक्रोशित छन् उनी। नगरपालिकामा बुझिसकें, अब सदरमुकाम पुगेर बुझ्छु, उनले भने। घर लडेर पनि अनुदान नपाउने दशरथ एक्ला होइनन्। मन्थली नगरपालिका११ का सर्मलाल साई पनि उस्तै पीडामा छन्। भुइँचालोले उनको घर भुइँमै सुत्यो तर पटकपटक गुनासो गर्दा पनि उनको नाम लाभग्राही सूचीमा अटाइएन। अहिले ६ जनाको परिवार जस्ताको छाप्रोमा गुजारा गरिरहेको छ। घर बनाउने उपाय छैन, देशमा सरकार र कानुन रहेनछ, साईले भने, भइदिएको भए लडेको घर कसरी देख्दैनथ्यो? जतिचोटि गुनासो गर्दा पनि लाभग्राही सूचीमा नाम नपारिएपछि पीडित कहाँ जाने भन्ने अन्योलमा छन्। राष्ट्रिय पुनर्निर्माण प्राधिकरणले गुनासो सुनुवाइपछि पनि सूचीमा नपरेका पीडितले पुनरावेदन गर्न पाउने हक त दिएको छ तर फेरि पनि आफूले न्याय पाउनेमा उनीहरू विश्वस्त छैनन्। प्राधिकरणको जिल्ला समन्वय सचिवालयका प्रमुख ऋषिराज आचार्य केही परिवारलाई अन्याय भएको गुनासो आइरहेको स्विकार्छन्। उनीहरूले पुनरावलोकनका लागि आवेदन दिन पाउँछन्, उनले भने।"
शिक्षकहरू दलमै क्रियाशील,"दोलखा दलको जिम्मेवार पदमा बस्न नहुने कानुन बनेपछि राजनीतिक जिम्मेवारीबाट सामूहिक राजीनामा गरेका दोलखाका शिक्षक अझै पनि भित्री रूपमा दलमै क्रियाशील पाइएका छन्। संशोधित शिक्षा ऐनले कानुनी र नैतिक संकटमा बाँधेपछि कांग्रेस, एमाले र माओवादी केन्द्रमा आबद्ध शिक्षकले दलको सदस्यसमेतबाट राजीनामा गरेका थिए। तर, शिक्षकको राजनीतिक सक्रियता देख्दा उक्त राजीनामा आँखामा छारो हाल्न मात्र आएजस्तो लाग्छ।संविधान कार्यान्वयनका लागि भन्दै नेकपा एमालेले जारी राखेको चारमहिने अभियानका क्रममा शिक्षकहरूको खटाइ हेर्दा कसैले पनि व्यावहारिक रूपमा पद त्यागेको देखिँदैन। शिक्षकलाई आफ्नो संगठन विस्तारको आधार ठान्ने एमालेमै सबैभन्दा बढी शिक्षक नेतृत्व तहमा बसेर जिम्मेवारी बहन गर्छन्। २०७३ असार १५ गते राष्ट्रपतिबाट संशोधित शिक्षा ऐन लागू भएपछि जिल्लाका शिक्षकहरूले पार्टी प्रमुखहरूको उपस्थितिमा सांगठनिक पदबाट राजीनामा दिएका थिए। तर, एमालेले जनपरिचालनमा शिक्षकलाई पनि पदअनुसारको जिम्मेवारी सुम्पिएपछि ऐन उल्लंघन भएको छ। एमाले दोलखा जिल्ला अध्यक्ष ईश्वरचन्द्र पोखरेल ऐन नै गलत भएकाले शिक्षकले दिएको राजीनामा स्वीकृत गर्न जरुरी नरहेको बताउँछन्। शिक्षकलाई सबैभन्दा पहिले पढाउने जिम्मेवारी इमानदारीपूर्वक बहन गर्न र अतिरिक्त समय राजनीति गर्न भनेका छौं, उनले भने, शिक्षकको निजी समयलाई अंकुश लगाउने गरी आएको ऐन नै गलत भएको भन्दै पार्टीकेन्द्रलाई सुझाव पनि दिएका छौं। एमाले दोलखाको विभिन्न तहमा नेतृत्व गर्ने शिक्षकहरू शंकरलाल श्रेष्ठ, सुव शेर्पा, स्वयम्बहादुर खडका, कुमार गुरुङ, आङपासाङ शेर्पा, श्याम तमाङ, खिम्मक विक, जीवराज खडका र सञ्जीव खडकाले बुझाएको राजीनामा पार्टीले स्वीकृत गरेको छैन। त्यसैगरी रामभरत तामाङ, ईश्वर न्यौपाने र गोमा केसीको राजीनामा पनि स्वीकृत हुन बाँकी छ। त्यसैगरी कांग्रेस जिल्ला समितिअन्तर्गत पनि थुप्रै शिक्षकले अझै पद छाडेका छैनन्। तर, कांग्रेस दोलखाका सभापति रुद्रबहादुर खडका शिक्षा ऐन पालना गराउने क्रममा शिक्षकलाई राजीनामा गराउने प्रयास भइरहेको दाबी गर्छन्। कल्याणी शाही, देवका खरेल, बेनुका कार्की, गीता शिवाकोटी, कृष्णप्रसाद शिवाकोटी, ढालबहादुर सापकोटा, पुष्कर खतिवडालगायत शिक्षक कांग्रेसका विभिन्न पदमा छन्। सभापति खडकाले नेता र शिक्षक दुवैमा क्रियाशीलहरूको बचाउ गर्दै भने, तीन जना जिल्ला समितिका सदस्य हुनुहुन्छ, उहाँहरू बिदा परेका बेला बैठकमा आउनुहुन्छ तर उपस्थिति जनाउनु हुन्न। शिक्षाको गुणस्तर सुधार्न कांग्रेस प्रतिबद्ध भएकाले जसरी पनि ऐन लागू गर्नुपर्नेमा उनले जोड दिए। खडकाको दाबीअनुसार सुस्पाक्षेमावती, बाबरे र क्षेत्रपाका गाउँ सभापतिहरू कृष्णप्रसाद शिवाकोटी, पुष्कर खतिवडा र ढालबहादुर सापकोटाले राजीनामा गरेर कार्यवाहकलाई जिम्मेवारी दिइसकेका छन्। जिल्ला शिक्षा अधिकारी नारायकाजी कासिछवाले कुनै पनि शिक्षकले दलहरूको पदमा बसेर काम गरेको पाइए ऐनअनुसार कारबाही हुने बताए। ऐन पूर्ण पालना गर्न शिक्षा कार्यालय प्रतिबद्ध छ, त्यसमा शिक्षकहरूले सहयोग गरिरहेकै छन्, उनले भने।"
छाउपडी कायमै,"अछाम गत मंसिर पहिलो साता तिमिल्सैन गाविसमा छाउपडी गोठमै २१ वर्षीया डम्बरा उपाध्यायको मृत्यु भयो। तत्काल यो घटनाले छाउपडी प्रथाबारे देशव्यापी बहस सिर्जना गरे स्थानीय तहमा समस्या अझै ज्यँका त्युँ छ। छाउपडीबारे त्यहाँको अहिलेको अवस्था बुझ्न हालै प्रमुख जिल्ला अधिकारी नेतृत्वको टोली पुग्दा अझै गाविसका सबै महिला छाउपड गोठमै बस्ने गरेको पाइयो। एक महिनाको अवधिमा छाउगोठमा २ जनाको ज्यान जाँदा पनि सोच परिवर्तन हुन सकेको छैन। महिलाले आफूहरू घरमै बस्न चाहँदाचाहँदै पनि समाज र घरपरिवारका कारण गोठमा बस्न बाध्य भएको बताए।विभिन्न वडाबाट सहभागी ५४ महिलासँग सरोकारवालाले अन्तक्र्रिया गर्दा ७ जनाले मात्र महिनाबारी भएका बेला घरभित्र बस्ने गरेको जनाए। तीमध्ये ४ जना घरसँगै टाँसिएको सुरक्षित गोठ र अन्य सबै जना छाउगोठमै बस्ने गरेको पाइयो। तिमिल्सैन९ की मनीषा वड आफूले चाहँदाचाहँदै पनि घरमा बस्न नसक्ने बताउँछिन्। उनी अझै पनि महिनावारीका बखत घरबाट टाढाको छाउपडी गोठमा बस्छिन्। उनले भनिन्, म सँगै ३ वर्षकी छोरी बस्छिन्। सुरक्षित रूपमा बस्ने कुरा उठाउँदा धेरैपटक सासूससुराको गाली सहनुपर्यो। तिमिल्सैन५ की पदमकला खत्री ५ वर्षअघि महिनावारी भएका बेला घरमै बस्थिन्। २ छोरा र १ छोरी सानै थिए। पति भारतमा काम गर्न गएका र घरमा छोराछोरीलाई खाना पकाइदिने मान्छे नभएकाले उनले घरमा बस्न पाएकी थिइन्। तर, समाजकै कारण उनी फेरि गोठमा बस्न थालेकी छन्। म घरमा बस्न थालेको छिमेकीले थाहा पाउँदा गालीबेइज्जती गरे, गाउँ नै मिलेर सामाजिक बहिष्कार गर्ने कुरा थाहा पाएपछि छिमेकीको छाउपडी गोठमा बस्न थालें, छोराछोरीलाई त्यहीँ खाना पकाएर खुवाउँछु।तिमिल्सैन४ की तारादेवी उपाध्याय भने ४ वर्षयता महिनावारी हुँदा घरमा बस्न थालेको बताउँछिन्। उनले भनिन्, सासूसुसुरा र श्रीमान्को मृत्यु भइसक्यो। २ छोरी बिहे गरेर गइसके। घरमा एक्लै बस्छु। महिनावारी हुँदा कसैलाई सुनाउनु पर्दैन। देवीदेउता रिसाउने भन्दै घरबाहिर जान बाध्य पार्ने, घरमा बस्दा समाजले एक्लो बनाउने, गालीबेइज्जती गर्ने, सासूससुरा, बुबाआमाले पनि सम्झाउन नसक्नाले महिनावारीका बखत सुरक्षित बास पाउन नसकेको अधिकांशको भनाइ छ। महिलाको ज्यानै जाँदा पनि स्थानीयको सोच परिवर्तन हुन नसकेको तिमिल्सैन गाविसकी सामाजिक परिचालिका वसन्ती खत्रीले बताइन्। गाविस स्तरबाट सुरक्षित रूपमा घरमा बस्ने अभियान थाल्दा उल्टै गाली गर्छन्। छाउपडी कुप्रथा मान्नेलाई सेवासुविधा कटौती गरिन्छ भन्दा पनि सुधार हुन सकेन, उनले भनिन्। महिला तथा बालबालिका कार्यालय प्रमुख भगवती अर्यालले जिल्लामा छाउपडी प्रथा मान्ने घरधुरीको तथ्यांक संकलनका लागि टोली खटाइएको बताइन्। गाउँगाउँबाट आएको तथ्यांकका आधारमा कार्यक्रम अघि बढाउँछौं। प्रजिअले छाउपडी प्रथा अन्त्यका लागि पहल गर्ने बताए। शिक्षा र जनचेतनाकै माध्यमबाट कुप्रथा अन्त्य गर्न समाजका सबै वर्ग एकजुट हुनुपर्छ, उनले भने। जिल्लाका ३१ गाविस छाउपडी गोठमुक्त घोषणा गरिए पनि तिनै गाविसमा महिलाहरूको ज्यान जाने गरेको छ। एक दशकयता अछाममा छाउपडी गोठमा ९ महिला तथा किशोरीको ज्यान गइसकेको छ।"
समय सीमा भित्रै चुनाव,"सिन्धुपाल्चोक कांग्रेस सभापति शेरबहादुर देउवाले समयसीमा भित्रै चुनाव हुने बताएका छन्। कांग्रेस क्षेत्र १ द्वारा खाडीचौरमा आयोजित आमसभालाई सम्बोधन गर्दै उनले समयमै चुनाव गर्ने बताए। ०७४ माघ ७ भित्र तीनै तहको चुनाव हुन सके मात्रै संविधान कार्यान्वयन हुन्छ, उनले भने, गणतन्त्रमा बहुदलीय प्रतिस्पर्धालाई सुनिश्चित गर्न चुनाव आवश्यक छ। उनले बहुदलीय प्रतिस्पर्धामा संविधानले दिएको अधिकार सुनिश्चित गर्न स्थानीय, प्रादेशिक, केन्द्रीय गरी तीनवटै तहको निर्वाचन हुन आवश्यक भएकामा जोड दिएका हुन्।हिमाल, पहाड र तराई सबै क्षेत्रका नेपाली एकै भएर लागे मात्रै देश विकासको पथमा लम्कनेछ। पार्टीगत रूपमा झगडा गरेर अगाडि बढ्न सकिँदैन, सभापति देउवाले भने। उनले ठप्प अवस्थामा रहेको तातोपानी नाका खुलाउन विशेष पहल गर्ने प्रतिबद्धतासमेत जनाए। सिन्धुपाल्चोक भूकम्पले थलिएकाले यसलाई उठाउन सबै लाग्नुपर्नेमा देउवाले जोड दिएका थिए।"
धावनमार्गमै बटुवा र चौपाया,"मुगु एक साताअघि रारा विमानस्थलबाट उडान भर्न लागेको नेपाल एयरलाइन्सको विमानमा कुकुर ठोक्कियो। चालकको सावधानीले दुर्घटना भएन। गत बिहीबार पनि चालकले कुकुरबाट जहाजलाई जोगाएका थिए।जिल्लाको एकमात्र रारा विमानस्थलमा तारजाली नलगाउँदा विमान उडान भर्ने र अवतरण गर्ने समयमा सुरक्षाकर्मीले निकै सास्ती खेप्नुपर्छ। विमान कम्पनीको प्रतिस्पर्धाले हवाई उडानमा वृद्धि भए पनि तारबार नहुँदा सुरक्षामा चुनौती थपिएको हो।तारबार र पर्खाल नहुँदा धावनमार्गबाटै बटुवा, विद्यार्थी र चौपाया ओहोरदोहोर गर्छन्। उडान र अवतरणको समयमा चौपाया र बटुवालाई रोक्न प्रहरीलाई धौधौ पर्ने गरेको छ। विद्यार्थी पनि विमानस्थलकै बाटो हुँदै आवतजावत गर्छन्। जहाजले अवतरण र उडान गर्ने बेला विद्यार्थीलाई बीच बाटामै रोक्नुपर्ने बाध्यता छ। यसले विद्यार्थीको पठनपाठनमा समेत अवरोध पुर्याएको छ। स्थानीयले प्रयोग गर्दै आएको मुख्य बाटोले विमानस्थल वारपार गर्छ। वनजंगलबाट घाँस, दाउरा लिएर आउने स्थानीय पनि त्यहींबाट आउजाउ गर्छन्। विमानस्थल कालोपत्रे भए पनि वरिपरि अझै घेराबार भएको छैन। तारजाली नहुँदा चौपाया पनि पस्ने गरेको प्रहरीले जनाएको छ। मुगुमा तारा, गोमा, सीता, मकालु र नेपाल एयरलाइन्सले उडान भर्ने गरेका छन्।"
भारतको बाटो हुँदै खाडी मुलुक,"गुलरिया नेपाली चेलीलाई फकाई भारतको बाटो हुँदै खाडी मुलुक पुर्याउन दलालले बर्दियाका विभिन्न नाका प्रयोग गर्न थालेका छन्। यही नाकाबाट भारत हुँदै खाडी मुलुक जान लागेका करिब तीन दर्जन महिलालाई तीन वर्षको अवधिमा विभिन्न संघसंस्था र प्रहरीले उद्धार गरेका छन्। मानव तस्करीमा संलग्न १३ पुरुष र ४ महिलाले सजाय पाइसकेका छन्। त्यस्तै मानव तस्करीमा संलग्न ५ पुरुष र १ महिला भने फरार छन्। जिल्ला अदालत बाँकेका अनुसार कल्पना भण्डारी, भारत गोरखपुरका राजेन्द्रप्रताप सिंह, अरविन्दकुमार गौड, विष्णु चौधरी र धनञ्जयकुमार गौड कारागार चलान भएका छन्। तीन महिनाअघि एक महिलालाई भारत लैजाने क्रममा पक्राउ परेका बाँसगढीका हीरा हमाल र सन्तोष तामाङ पुर्पक्षका लागि कारागारमा छन्। पूर्वी नाकामा कडाइ हुन थालेपछि मानव तस्करले बर्दियाका नाकाबाट नेपाली चेलीलाई दिल्लीबाट श्रीलंकाको कोलम्बो हुँदै खाडी मुलुक पुर्याउने गरेको प्रहरीले जनाएको छ। एक साताअघि तीन किशोरीलाई भारत लैजाँदै गरेका एक दम्पतीलाई प्रहरीले पक्राउ गरेको थियो। मैनापोखर१ लोखरपुरका डम्बर श्रेष्ठ र शान्ति चौधरीलाई प्रहरीले पक्राउ गरी आवश्यक अनुसन्धान गरिरहेको छ। दुई वर्षअघि सीमावर्ती भारतीय सुरक्षा बल (एसएसबी) को लौकही पोस्टले सात नेपाली चेलीलाई उद्धार गरी नेपाल प्रहरीलाई बुझाएको थियो। उद्धार गरिएकी एक महिलाले खाडी मुलुक पुग्न नेपाली महिलालाई झन्झटिलो भएकाले भारतीय बाटो प्रयोग गरेको बताएकी थिइन्। अन्य नाकामा बढी निगरानी हुने भएकाले बर्दिया सुरक्षित गन्तव्य रहेको पक्राउ परेका दलालले बताएका छन्। सरकारले महिलालाई वैदेशिक रोजगारमा खाडी मुलुक जान बन्द गरेपछि दलालले उनीहरूलाई भारतको बाटो हुँदै लैजाने गरेका छन्। प्रहरीका अनुसार मानव बेचबिखनमा संलग्न दलालले जिल्लाको जमुनी, कालिका, मोहम्मदपुर, सुरजपुर, सानोश्री ताराताल, कोठियाघाटलगायत नाका प्रयोग गर्ने गरेका छन्। खाडी मुलुकमा पठाउने नेपाली र भारतीय दलाल दिल्ली र कोलम्बोमा सक्रिय रहेको प्रहरीले जनाएको छ। दलालले नेपाली चेलीलाई भारतमा पुर्याएबापत एक लाख भारुसम्म पाउने गरेको प्रहरीले जनाएको छ। केही समयअघि तारातालकी एक महिला कुवेतबाट भागेर यहाँ आइपुगेकी थिइन्। उनले दिल्लीमा नेपाली र भारतीय दलाल मिलेर घर भाडा लिई महिलाको बेचबिखन गर्ने गरेको बताइन्। विभिन्न बहानामा अवैध रूपमा भारत जाने महिलाको संख्या बढ्दै गएको प्रहरीको भनाइ छ। खुला सिमाना भएकाले दलालले यसबाट फाइदा उठाइरहेका छन्।"
हुलाक कर्मचारी फुर्सदिला,"तनहुँ तीस वर्षअघि इलाका हुलाक, खैरेनीटारका खरिदार तेजनारायण पाण्डेले जागिर सुरु गर्दा दैनिक डेढ सय मानिस आउँथे। पछिल्लो समय सेवाग्राही घटेको देखेर उनी चिन्तित छन्। ५० घर भएको खैरेनीटारमा अहिले हजारौं घर बनिसके, जनसंख्या दस गुना बढेको छ तर हुलाकमा आउने सेवाग्राही छैनन्, पाण्डेले भने, हुलाकको महत्त्व बढ्नुपर्नेमा घटेर गयो। अहिले ग्रामीण तहमा पठाइने केही पत्रिका र सरकारी कार्यालयका पत्रबाहेक व्यक्तिगत चिठी आउनै छाडेको उनले बताए। हुलाकमार्फत आउने चिठीपत्र मोबाइल र इन्टरनेटले विस्थापित गरिदिएसँगै कर्मचारी कामविहीन भएका छन्। व्यक्तिगत प्रकारका चिठी आउन छाडेपछि हुलाकको भण्डारण कक्ष रित्तो छ। कर्मचारी पनि घट्दै छन्। संरक्षणमा चासो नदिइँदा कार्यालय जीर्ण भइसकेको छ। हुलाक कार्यालय अगाडि राखिएका बाकस खोल्नैनपर्ने अवस्था आइपरेको पत्रत्राण्डेले बताए। दुई सातामा पनि एउटै चिठी खस्दैन, त्यसैले बाकस खोल्नै नपर्ने भो, उनले भने, कर्मचारी नभएकाले कार्यालय कुरेर बस्नुपरेको छ, काम भने छैन। दैनिक सयौं चिठी आउने गरेकामा अहिले ५६ वटामा झरेको भीमादका हलकारा पूर्णबहादुर थापाले बताए। थोरै पत्र भए पनि घरघरमै पुर्याउनुपर्दा हाम्रो बोझ भने उस्तै छ, उनले भने, दैनिक एक बोरा चिठी बोकेर हिँड्नुपथ्र्यो, अहिले झोलामै अट्छन् तर हिँड्ने बाध्यता हटेको छैन। चिठी कम भएकै कारण हुलाक सेवा विभागले जिल्ला र इलाका तहका हुलाकमा कम्प्युटर, इन्टरनेटसहितको सूचना केन्द्र सञ्चालनमा ल्याएको इलाका हुलाक कार्यालय भीमादकी प्रमुख जुना ढकालले बताइन्। इलाका तहको हुलाकमा सरकारले दुईदुईवटा कम्प्युटर दिएर सूचना केन्द्रको रूपमा विकास गरेको हो। युवा इन्टरनेटमा आकर्षित भएकाले चिठीभन्दा कम्प्युटरमा रमाउन थालेको ढकालको बुझाइ छ। आएका चिठी पुर्याउन भने समस्या पर्ने गरेको उनले बताइन्। पहिलेजस्तै गाउँ नै पुग्नुपर्छ, धेरै लैजाने गरेकाहरूले अहिले थोरै लैजाने मात्र हो, ढकालले भनिन्, दैनिक सेवाग्राहीको आउजाउ भने कम भएको छ। हुलाक टिकट विभिन्न पसलमा किन्न पाइने व्यवस्थाले कार्यालयका कर्मचारी फुर्सदिला भएको उनले बताइन्।जिल्ला हुलाकमा भने धनादेश, पार्सल आइरहेकाले कर्मचारीले काम पाइरहेको कार्यालय प्रमुख उमा गौतम कोइरालाले जानकारी दिइन्। हुलाकलाई स्थानीय पत्रपत्रिका र १ सय वटासम्मका एफएम अनुगमन गर्ने अधिकारसमेत दिइएको छ, त्यसैले कर्मचारी व्यस्त हुन पाएका छैनन्, उनले भनिन्, तर पहिलेको तुलनामा भने फुर्सद नै हो। जिल्ला हुलाकसहित १४ इलाका, ३७ अतिरिक्त हुलाकमा ४६ स्थायी, १ सय २७ अतिरिक्त र १४ करार कर्मचारी छन्। सरकारी कामकाजका चिठीपत्रमा भने कमी नआएको उनले बताइन्। इमेलमार्फत काम गरे पनि अन्तमा लिखित चिठीपत्र हुलाककै माध्यमबाट आइरहेका छन्, उनले भनिन्।"
फेरिँदै दण्ड संहिता,"उपसमितिका संयोजक पोखरेलका अनुसार छाउ प्रथालाई दण्डनीय बनाउने व्यवस्था समिति आफैंले गरेको हो भने बहुविवाहमा सरकारबाट प्रस्तावितभन्दा थप सजाय तय गरी त्यस्तो सम्बन्ध स्वत: बदर हुने प्रावधान थपेको हो। संशोधनमा महिलाको रजस्वला वा सुत्केरी अवस्थामा छाउपडी वा त्यस्तै अन्य कुनै किसिमका भेदभाव, छुवाछूत वा अमानवीय व्यवहार गर्नु, गराउन नहुने प्रावधान राखिएको छ। यस्तो कसुर गर्ने व्यक्तिलाई ३ महिनासम्म कैद वा ३० हजार रुपैयाँसम्म जरिवाना वा दुवै सजाय हुनेछ। विवाह, सम्बन्धविच्छेद जस्ता पारिवारिक कानुन देवानी संहिताका विषय भए पनि बहुविवाहलाई फौजदारी कसुरका रूपमा फौजदारी संहितामा समेटिएको छ। विधेयकले वैवाहिक सम्बन्ध कायम रहेको अवस्थामा अर्को विवाह गर्ने पुरुष र कुनै पुरुष विवाहित हो भन्ने जानीजानी त्यस्तो पुरुषसँग विवाह गर्ने महिलालाई पाँच वर्षसम्म कैद र ५० हजार रुपैयाँसम्म जरिवाना गर्ने व्यवस्था पारित गरेको छ।"
३ प्रतिशत शिक्षक राजनीतिमा सक्रिय,"संशोधित शिक्षा ऐन २०२८ को दफा १६ ङ उपदफा ५ (छ) मा शिक्षक वा कर्मचारी राजनीतिक दलको सदस्य रहेको पाइए शिक्षक पदबाट हटाइने व्यवस्था छ। ऐन संशोधन भएको वर्ष दिन बितिसक्दा पनि जिल्लाको हकमा न शिक्षकहरूले राजीनामा दिएका छन्, न पार्टीले नै पद त्याग गर्न लगाएका छन्। एक महिनाअघि संविधान संशोधन प्रस्तावको विरोधमा प्रमुख प्रतिपक्षी एमालेलगायत ९ दलीय गठबन्धनले राजधानीमा गरेको शक्ति प्रदर्शनमा विद्यालयका शिक्षकहरू ब्यानर र झन्डासहित उपस्थित थिए।शिक्षा ऐनले प्रतिबन्ध लगाए पनि एमाले, कांग्रेस, माओवादीका जिल्ला, क्षेत्र र गाउँ समितिमा आबद्ध भएका शिक्षक थुप्रै छन्। शिक्षकहरू पार्टीमा आबद्ध हुँदा विद्यालयमा राजनीति भएको, विपरीत विचारधारा भएका शिक्षकहरूबीच अनावश्यक बहस हुने गरेको, पढाइ ठप्प पारेर दलको बैठक, जुलुस, सभा, चियापानलगायत कार्यक्रममा संलग्न भएको सरकारको निष्कर्ष छ। तर नियम पालना नगर्ने शिक्षकहरूलाई जिल्ला शिक्षा कार्यालयले कारबाहीको दायरामा ल्याउन सकेको छैन। जिल्ला शिक्षा अधिकारी दिलनाथ पुरीले ऐनबारेमा जिल्लाका सम्पूर्ण विद्यालयका प्रिन्सिपलहरूलाई भेला गराएर जानकारी गराइसकेको बताए। कुन पार्टीमा कति शिक्षक संलग्न छन् भन्ने डाटा संकलन गरिरहेका छौं, उनले भने, यसबारेमा जिल्ला शिक्षा समितिमा छलफलका लागि तयारी गरिरहेका छौं।शिक्षकहरू पार्टीमा आबद्ध हुनु नै सामुदायिक विद्यालयको शिक्षाको स्तर खस्नुको मुख्य कारण भएको अभिभावकहरूको भनाइ छ। जनजागृति उच्चमावि इकुडोलका विद्यालय व्यवस्थापन समितिका पूर्वअध्यक्ष गोपाल सञ्जेलले जिल्ला शिक्षा कार्यालयले अनुगमनलाई व्यवस्थित, प्रभावकारी र पारदर्शी बनाई नतिजामुखी बनाउनुपर्ने बताए। विद्यार्थीलाई टिकाइराख्न नसक्ने, गुणस्तरको दृष्टिले सामुदायिक तथा संस्थागत विद्यालयबीचको अन्तर कम गर्न नसक्नुको कारण शिक्षकले राजनीति गर्नु हो, उनले भने, ऐन लागू भए शिक्षाको गुणस्तरमा वृद्धि हुने विश्वास हुन्छ।एमाले जिल्ला कमिटीका अध्यक्ष हरिकृष्ण व्यञ्जनकार र माओवादी केन्द्रका अध्यक्ष हरि दाहालले यस विषयमा छलफल भइरहेको बताए। कांग्रेसका जिल्ला सदस्य रविन्स शर्माले शिक्षक क्रियाशील पदमा रहेर राजनीति गर्न नपाइने तर साधारण सदस्य बन्न पाइने पार्टीको धारणा रहेको बताए।"
कहिल्यै सुत्दैन बेलायत,"बेलायतको रात्रि व्यवसाय करिब ७० अर्ब पाउन्ड बराबर रहेको तथ्यांक छ। रात्रि क्लब, बार, रेस्टुरेन्टहरूले सरकारको राजस्वमा महत्त्वपूर्ण योगदान दिइरहेका छन्। रात्रि समय काम गर्ने व्यवसायीहरूको संघका अनुसार बेलायतको कुल गार्हस्थ उत्पादन (जीडीपी) को ६ प्रतिशत योगदान रात्रि व्यवसायको छ भने यसले करिब १३ लाख मानिसलाई रोजगारी दिएको छ। रातको समयमा मनोरञ्जन गर्नु बेलायती संस्कारको एक अभिन्न अंग नै हो। यसै कुरालाई ध्यानमा राखी लन्डनभर जमिनमुनि गुड्ने रेल (अन्डर ग्राउन्ड) सेवा सप्ताहान्तमा २४ सै घण्टा विस्तार गरिएको छ। रात्रि रेल सेवा विस्तारले वार्षिक ३६ करोड पाउन्ड बेलायती अर्थतन्त्रमा सहयोग पुग्ने बताइएको छ। बेलायतमा रात्रिकालीन समयमा मानिसहरू सामाजिक जमघट गरी मनोरञ्जन लिने प्रचलन छ। राजधानी लन्डनमा हजारौं बार, क्लब, पब, लाउन्ज छन्। विशेष गरी, सेन्ट्रल लन्डनका सोहो, कोभेन्ट गार्डेन, लेस्टर स्क्वायर, पिकाडेली सर्कस नाइट लाइभका प्रमुख केन्द्र मानिन्छ। विकेन्डमा त बेलायती रातभर झुमिरहेका हुन्छन् नशा र संगीतमा।रातको समयमा मदिरा सेवन तथा लागूऔषधबाट हुने अपराध बढ्नुको सट्टा रात्रिकालीन अर्थतन्त्रले अपराध सन् २००२ मा भन्दा ३८ प्रतिशत न्यून भएको तथ्यांकले देखाएको छ। यसका साथै रातमा व्यापार हुने स्थानहरू अरू सुरक्षित बन्दै गएको पनि जनाइएको छ। रात्रिकालीन अर्थतन्त्रको नियमलाई थप कडाइ गर्दा अत्याधिक मदिरा सेवन अथवा हिंसात्मक अपराध कम भएको प्रमाण नदेखिएको व्यवसायी संघले बताएको छ। अधिक मदिरा तथा लागूऔषधको सेवन नाइट क्लब, पब, रेस्टुरेन्ट लगायत ठाउँभन्दा बाहिर बढी हुने भएकाले रात्रिकालीन व्यापारले यस्तो कार्य बढाउने काम नगरेको जिकिर संघको छ। संघले बेलायती सरकारलाई योजना तथा लाइसेन्सको नियमलाई पुनरावलोकन गर्न आग्रहसमेत गरेको छ।बेलायतमा ८ जनामा एकजना रातको समयमा काम गर्ने गरेको नयाँ तथ्यांकले देखाएको छ। राति काम गर्नेको संख्या ३ करोडभन्दा बढी भएको र यो संख्या बढ्ने क्रम जारी रहेको तथ्यांकले देखाएका छन्। महिलाहरू केयर, वेट्रेस तथा नर्सिङमा छन् भने पुरुषहरू सेक्युरिटी, पुलिस र यातायातमा काम गर्ने पाइएको छ। बेलायती ट्रेड युनियनको मत भने अलिक फरक छ। उसले रात्रिकालीन कामले पारिवारिक जीवन अवरोध भएको बताउँदै राति काम गर्ने कामदारको योगदानको थप कदर हुनुपर्ने बताएको छ र उनीहरूको अधिकार तथा सुरक्षा सुनिश्चित गरिनुपर्नेमा समेत जोड दिएको छ। रात्रिकालीन समयमा नियमित काम गर्ने मानिसको स्वास्थ्यबारे अत्यधिक बहस हुँदै आएको छ। राति ११ देखि बिहान ६ बजेसम्म तीन घण्टाभन्दा बढी काम गर्नेलाई रात्रि कामदार भनेर बेलायत सरकारले वर्गीकरण गरेको छ। अल्पसंख्यक तथा आप्रवासी पृष्ठभूमिका मानिस तथा युवाहरू नै बढी राति काम गर्ने कामदार छन्। व्यस्त जीवनमा आआफ्ना रोजाइअनुसार जुनसुकै समयमा मनोरञ्जन लिने स्वतन्त्रता भए अर्थतन्त्रमा सकारात्मक प्रभाव पार्न सक्ने बेलायतले प्रमाणित गरेको छ। तर, रातिमा हुने विकृति निष्तेज गरी अपराध कम गर्नु सबैको दायित्व भएको बेलायत ट्रेड युनियनको धारणा छ।"
सय लडाकु मारिए,इस्लामाबाद पाकिस्तानको सिन्ध प्रान्तस्थित सुफी समाधिस्थलमा लडाकुहरूले गरेको आत्मघाती आक्रमणको प्रतिरोधमा पाकिस्तानी सुरक्षा निकायले गरेको कारबाहीमा १ सयभन्दा बढी लडाकु मारिएका छन्। बिहीबार सेहवान सहरस्थित समाधिस्थलमा एक आत्मघाती आक्रमणकारीले आक्रमण गर्दा ८० मानिसको मृत्यु भएको थियो भने २ सय ५० भन्दाबढी घाइते भएका छन्। सुरक्षा अधिकारीहरूका अनुसार समाधिस्थल क्षेत्रमा १८ र उत्तरपश्चिमी क्षेत्रमा १३ लडाकु मारिएका छन्। अन्य लडाकुहरू कहाँ मारिए भन्नेबारेमा भने खुलाइएको छैन। पाकिस्तानले अफगान सीमा क्षेत्र बन्द गरेको छ भने अफगानिस्तानका दुई प्रान्त लक्षित गर्दै रकेट प्रहार गरेको छ। सेनाका प्रवक्ता मेजर जनरल असिफ घाफुरले १ सय लडाकु मारिएको पुष्टि गर्दै पन्जाब प्रान्तसहित देशका अन्य भेगमा २४ घन्टाभित्र थुप्रै मानिस पक्राउ परेको बताएका छन्।
किमजोङनाम हत्यामा उत्तर कोरियाली पक्राउ,"क्वालालम्पुर उत्तर कोरियाली नेता किम जोङ उनका सौतेनी दाजु किम जोङनामको हत्यामा संलग्न भएको आरोपमा प्रहरीले शुक्रबार उत्तर कोरियाली नागरिक री जोङ चोललाई पक्राउ गरेको छ। प्रहरीले यसअघि हत्यामा संलग्न भएको अभियोगमा इन्डोनेसिया, मलेसिया र भियतनामका गरी तीन जनालाई पक्राउ गरिसकेको छ। री जोङ चोललाई प्रहरीले मलेसियाको सेलेङ्गरबाट पक्राउ गरेको हो। तर प्रहरीले रीका बारे थप जानकारी दिन अस्वीकार गरेको छ। गत सोमबार मलेसियाको क्वालालम्पुर विमानस्थलमा मकाउको विमान कुरिरहेका बेला किम जोङ नाममाथि आक्रमण भएको थियो। उनीमाथि विषालु पदार्थ छर्किएको प्रहरीले जनाएको छ। पक्राउ परेकी इन्डोनेसियाली महिला सिती ऐसाहले किममाथि विषालु पदार्थ छर्किंदा आफूले टेलिभिजन प्रांक सोमा भाग लिइरहेको ठानेको बताएकी छन्। उनले यसअघि पनि मानिसलाई यसैगरी छर्कने गरेको र त्यसका लागि आफूलाई केही डलर दिइएको प्रहरीलाई बयान दिएकी छन्। तर उनलाई छर्कने कुरा कसले दियो भन्नेबारे भने स्पष्ट भएको छैन। यसैबीच, उत्तर कोरियाले किम जोङ नामको शव मागेको छ। मलेसियास्थित उत्तर कोरियाली राजदूतले पोस्टमार्टम रिपोर्टलाई आफ्नो देशले मान्यता नदिने बताएका छन्। मलेसियाले भने किम जोङनामका परिवारका तर्फबाट डीएनएको नमुना प्राप्त नभएसम्म शव दिन नसकिने स्पष्ट पारेको छ। दक्षिण कोरियाको गुप्तचर एजेन्सीले भने प्योङयाङले लामो समयदेखि जोङनामको हत्या गराउन चाहे पनि उनलाई चीनले सुरक्षा दिएपछि असफल रहँदै आएकोमा यसपटक सफल भएको दाबी गरेको छ।"
मासअप माहोल,"के हो मासअप?पहिले नै रेकर्ड भइसकेका वा संकलित गीतहरूलाई एकसाथ गाउने तरिका हो मासअप। विदेशमा मासअप एल्बम पनि निकाल्ने गरिएको छ। हामीकहाँ मासअप गीतहरू युट्युबमै सीमित छन्। केहीले स्टेजमा प्रस्तुत गर्न थालेका छन्। गीतलाई मासअप गर्नु कहिलेकाहीं गाह्रो मानिन्छ। दुई फरक विधाका गीतलाई एउटै ब्याकअप म्युजिकमा गाउनु सजिलो हुँदैन।कतिपय डिजेले करिब दर्जन गीतलाई मिसाएर एउटा मासअप सङ तयार पार्न सक्छन्। हामीकहाँ प्राय: चारपाँचवटा गीतको मासअपमा बनाउने गरिएको छ। एउटै विधा र लय उस्तै भएका गीत मासअपका लागि छान्ने गरेका छन्। तर, विदेशमा भने बिछट्टै फरक विधाका गीतलाई पनि मासअपमा राख्ने गरिएको छ। जस्तै, मासअप मेनिफेस्ट १ एल्बममा जस्टिन बिबरको पप गीत बेबी बेबी सँग स्लिपनटको साइको सोसल गीत जुधाइएको छ। अर्काका गीतहरू चलाउनुपर्ने भएकाले मासअप गर्दा कहिलेकाहीं प्रतिलिपिका कुरा उठ्छन्। विदेशतिर यसका लागि छुट्टै कानुन बनाइएको हुन्छ। हामीकहाँ चाहिँ मासअप ट्ेरन्ड भर्खर मौलाइरहेकाले यसबारे वादविवाद सुरु भइसकेको छैन। पुराना गीतलाई नयाँ स्वरमा र विभिन्न भाकाभाषा एकैचोटि सुन्न पाउँदा दर्शकश्रोताले रमाइलै मानेको प्रतित हुन्छ।"
लाउरे मा गायक नरेन अनुबन्ध,"काठमाडौं आस्था ब्यान्डका गायक नरेन लिम्बू दुर्गिश फिल्म्सको ब्यानरमा बन्न लागेको फिल्म लाउरे का लागि मुख्य भूमिकामा अनुबन्ध भएका छन्। फिल्म निर्माता सुनील रावलले गायक लिम्बूसँग हालै सम्झौता गरे।निगम श्रेष्ठले निर्देशन गर्ने लाउरे मा यसअघि नै सृष्टि श्रेष्ठ, विक्रम सिंह, मेरुना मगर, सुमन चित्रकार लगायतका कलाकार फाइनल भइसकेका छन्। गायकबाट नायक बन्ने दौड पुरानै हो। यसै दौडमा हाल सांगीतिक रूपमा चर्चामै रहेका नरेनलाई लाउरे ले क्यास गर्न खोजेको हो। नरेन यसअघि जेरी को एउटा गीतमा फिचरिङ गरिएका थिए। उनले आफू लाउरे मार्फत अभिनय क्षेत्रमा पनि सफल हुने प्रयास गर्ने बताए।लाउरे लाई निर्माता रावलले जापानमा व्यवसाय गर्दै आएका सुवास लामिछाने, ईश्वर श्रेष्ठ र तुफान गौचनको सहयोगमा निर्माण गर्न तम्सिएका हुन्। आलोक शुक्लाको छायांकन रहने फिल्ममा नाइट ब्यान्डका जेसन कुँवरको संगीत रहने छ। चैत १५ देखि छायांकनमा जाने बताइएको छ।"
डकुमेन्ट्रीमा डोरबहादुर,"काठमाडौं विसं २०५२ मा जुम्लाबाट बर्दिया हिँडेका मानवशास्त्री डोरबहादुर विष्ट त्यसपश्चात् हराए। उनी कहाँ गए, के भए अझै अत्तोपत्तो छैन। उनी हराउनुका अनेक कारण र तर्क सुन्नमा आएका छन्। केहीले उनलाई भारतमा प्रत्यक्ष भेटेको दाबीसमेत गर्दै आएका छन्।उनै विष्टमाथि बनाएको म अलप हुन चाहन्छु डकुमेन्ट्रीमा निर्देशकद्वय सचिन घिमिरे र गौरव केसीले उनी आफ्नै मर्जीले अलप भएको तर्क दिएका छन्। सांस्कृतिक संस्थान (नाचघर) मा डकुमेन्ट्रीलाई प्रदर्शन गरियो। त्यसमा विष्टले परिवारलाई आफ्नो मृत्युमा धार्मिक कर्मकाण्ड गर्न दिने वातावरण बनाउन दिन्नँ भनेका कुरा समेटिएका छन्।हामीकहाँ संन्यासी पाल्ने चलन थियो, विष्टका छोरा केशरले भनेका छन्, संन्यासीझैं अलप हौँला भन्नुहुन्थ्यो। घरमा धेरै महत्त्वपूर्ण घटना भइसके तर उहाँ फर्किनुभएन। विष्टको पारिवारिक र सामाजिक जीवनलाई प्रस्तुत गरेको भन्दै मानवशास्त्री सुरेश ढकालले निर्देशकद्वयलाई बधाइ दिए।विष्टलाई नेपाली मानवशास्त्रका पिता मानिन्छ। जुम्लावासी, डोरबहादुरका स्वदेशीविदेशी मानवशास्त्री साथीभाइ र आफन्तका विचारहरू डकुमेन्ट्रीमा राखिएको छ। तिनले विष्टको व्यक्तिगत जीवन र मानवशास्त्रीय कामबारे बोलेका छन्।विश्व मानवशास्त्र दिवसका अवसरमा त्रिभुवन विश्वविद्यालयको मानवशास्त्र केन्द्रीय विभागले डकुमेन्ट्री प्रदर्शनी गरेको हो। यसअघि धरानमा आयोजित इन्टरनेसनल फिल्म फेस्टिभल अफ नेपालमा यसले सर्वोत्कृष्ट डकुमेन्ट्री अवार्ड जितेको थियो। लामो समयदेखि खोजअनुसन्धानमा जुट्नुपरेकाले डकुमेन्ट्री अझै पूर्ण रूपमा तयार भइनसकेको निर्देशक घिमिरेले बताए। मानवशास्त्रका प्राध्यापक र विद्यार्थीहरू उपस्थित कार्यक्रममा विष्टकी नातिनी हिमाले डकुमेन्ट्री निष्पक्ष भएको प्रतिक्रिया दिइन्।"
रहेनन् वेदप्रकाश,"भारतीय पटकथाकार तथा उपयन्यासकार वेदप्रकाश शर्माको शुक्रबार राति निधन भएको छ। विगत ११ महिनादेखि फोक्सोको क्यान्सरबाट पीडित शर्माको ६१ वर्षको उमेरमा शास्त्रीनगरमा निधन भएको हो। शर्माका १ सय ७६ उपन्यास प्रकाशित छन् भने उनले केही चर्चित फिल्मसमेत लेखेका थिए। उनी लिखित फिल्म बहु मागे इन्साफ, अनाम, सबसे बडा खिलाडी, इन्टरनेसनल खेलाडी सफल छन्। उनको एक पुस्तक बर्दिवाला गुन्डा ले सन् १९९२ मा रिलिजको पहिलो दिनमै १५ लाख प्रति बिक्रीको रेकर्ड बनाएको थियो। उक्त पुस्तक ८ करोडभन्दा बढी प्रति बिकेको बताइन्छ। शर्माले १६ वर्षको उमेरदेखि लेखनयात्रा थालेका थिए। सुरुवाती दिनमा प्रकाशकले शर्मा नयाँ भएकै कारण नाम प्रकाश गर्दा पुस्तक नबिक्ने डरका कारण छद्म नाम राख्ने गर्थे। दर्जनौं पुस्तकमा बिनानाम काम गरेका वेदप्रकाश शर्माको पहिलोपटक आग के बेटे मा कभर पृष्ठमै उनको पूरा नाम छापिएको थियो। उनले पछि तुलसी पकेट बुक्सका नामबाट प्रशस्तै उपन्यासहरू पनि लेखे। वेदप्रकाशले त्यसताका सामान्य स्तरका मानिसका कथा र लवजलाई टिपेर चरित्र निर्माण गर्ने भएकैले छिट्टै प्रसिद्धि कमाएको मानिन्छ। सामाजिक समस्यालाई सशक्त उठान गर्ने भएकैले उनी जनतामाझ बढी रुचाइएका थिए। वेदप्रकाशका पुस्तकहरू छापिनुअघि नै अग्रिम बुकिङ हुने गर्थे।वेदप्रकाशले दुईपटक मेरठ रत्न अवार्डसहित नटराज अवार्ड र नटराज भूषण अवार्ड पनि पाएका थिए।"
गोदावरीमा ल्होछार मेला,"काठमाडौं पिकनिक, खानपिन र डेटिङमा रंगिने गोदावरी शनिबार भने संगीतमय बन्यो। गायकगायिकाहरू रोज मोक्तान, इन्दिरा गोले गुरुङ, कृष्ण वाइबा, विश्व दोङदेखि संजोग योञ्जनसम्मले नयाँपुराना गीतमा दर्शकश्रोतालाई नचाए। ललितपुर तामाङ घेदुङले गरेको ल्होछार कन्सर्टमा उनीहरूलाई साथ दिन संस्कृति राज्यमन्त्री इन्द्र बानियाँदेखि स्विस उपराजदुत दीपक एल्मरसम्म पुगेका थिए। रोजले हेलम्बुको बजारमा, कलकत्ते काइँयो देखि आँखाको रमझम खल्तीमा छाम सम्मको हिट नम्बर गाउँदै माहोल तताए भने इन्दिराले चर्चित लोकदाहोरी कुटुकुटु खाइदिन्छु मुटु, सेलो गीत ए होई लगायतका गीत गाइन्। सेलोसँगै नेपाली आधुनिक गीतमा समेत योगदान दिँदै आएका कृष्ण वाइबाले भने केहीअघि मात्रै सार्वजनिक गीतहरू हिउँको दरबार, आस्याङको छोरी मा नचाए। तामाङ मौलिक परिकारको स्वादसहित आयोजित कार्यक्रममा शिवु तामाङ, सोनामराज मोक्तान, राजेन्द्र बाबु तामाङ, रञ्जित तामाङ र बाबु ङेसुरले पनि गीति प्रस्तुति दिए। सांस्कृतिक विविधतायुक्त हाम्रो मुलुकमा यस्ता गतिविधिले समाजलाई सुन्दर ढंगले अघि बढ्न सघाउ पुर्याउँछ, प्रमुख अतिथि राज्यमन्त्री बानियाँले भने, मौलिक संस्कृति जर्गेना प्रवद्र्धनका लागि राज्यका तर्फबाट सघाउन हामी तयार छौं। ल्होछारको अवसरमा हरेक वर्ष कार्यक्रम गर्दै आएको ललितपुर घेदुङका अध्यक्ष मानबहादुर तामाङले जनाए।"
हलिया पुन:स्थापना सुस्त,"बैतडी जिल्लामा हलिया पुन:स्थापना कार्यक्रम सुस्त हुन पुगेको छ। पुन:स्थापना समितिको गठन र बैठकमा ढिलाइ भएकाले जग्गा खरिद, घर निर्माण र मर्मतको काममा सुस्तता आएको हो। कात्तिकमै बजेट निकासा भए पनि पुस मसान्तबाट जग्गा खरिद र माघमा आएर घर निर्माण, मर्मतका लागि लाभान्वित छनोट गरिँदै छ। आगामी चैतभित्र जिल्लाका १ सय ४० जनालाई पुन:स्थापना गराइसक्ने लक्ष्य छ। ३२ परिवारलाई जग्गा खरिद, ९० जनाको घर मर्मत र १८ जनाको घर निर्माण गर्ने योजना छ। पुस मसान्तमै सक्न निर्देशन भए पनि मर्मत र निर्माणको प्याकेजका लागि परिवार छनोटमा ढिलाइ भएको हो। प्रमुख जिल्ला अधिकारीको संयोजकत्वमा मालपोत, हलिया मुक्ति समाजलगायतका संस्था सम्मिलित पुन:स्थापना कार्यदल बनाउने प्रावधान छ। कार्यदल पुनर्गठन नै ढिलो हँुदा समयमा काम सुरु हुन नसकेको हो। सुर्खेत, जाजरकोट, हुम्ला, अछाम र कैलालीमा यसै वर्ष पुन:स्थापना सक्ने लक्ष्य रहेको मुक्त हलिया राष्ट्रिय महासंघले जनाएको छ। जिल्लामा गत वर्षको पुन:स्थापना बापतकै रकम भुक्तानी हुन बाँकी छ। थप रकम निकासामा ढिलाइ हँुदा ४२ लाख भुक्तानी रोकिएको हो। गत आवमा १ सय १५ परिवारका लागि १ करोड ९६ लाख रकम आएको थियो। सरकारले थप्ने घोषणा गरेको ३९ लाख ८२ हजार रकम भुक्तानी बाँकी रहेको मालपोत कार्यालयले जनाएको छ। चैतभित्र बजेटअनुसारको काम सकिए थप परिवार पुन:स्थापनाका लागि बजेट माग गर्न सकिने राष्ट्रिय हलिया मुक्ति समाजका अध्यक्ष राजुराम भूलले बताए।"
लोकमार्ग सार्न माग,तेह्रथुम पुख्र्यौली थातथलो मेटिने गरी मध्यपहाडी लोकमार्ग रेखांकन गरिएको भन्दै म्याङलुङवासी आन्दोलनमा उत्रिएका छन्। मध्यपहाडी लोकमार्गपीडित सरोकार समिति नै गठन गरेका उनीहरूले सडक अन्यत्रैबाट लैजान माग गरेका छन्। समितिले विज्ञप्तिमार्फत आफूहरूको आवास अधिकार रक्षा गरी लोकमार्ग बनाउन सुझाउँदै विभिन्न विकल्प प्रस्तुत गरेको छ। म्याङलुङ बसपार्कदेखि जिरीखिम्ती र हलिमेला जाने बाटोमा झन्डै एक किमि दूरीभित्र सडकको ट्रयाक परिवर्तन गर्न उनीहरूको माग छ। मध्यपहाडी आयोजनाले रेखांकनभित्र पारेको जमिनमा लोकमार्ग विस्तार गर्दा म्याङलुङका करिब २ सय घरको उठिबास हुने भन्दै सरोकार समिति संयोजक लालबहादुर खत्रीले बताए।
१६ आयोजना बनाउन भारतसँग सहमति,"यो भारतले दिने सहुलियतपूर्ण ऋण (एलओसी) हो। यसको ब्याजदर साधारणतया सेवा शुल्कसहित साढे २ प्रतिशतभन्दा कम हुन्छ। दुई देशबीचमा समझदारी भइसकेका आयोजना निर्माणको औपचारिक घोषणा कार्यक्रम पनि तय भइसकेको छ। मन्त्रालय स्रोतका अनुसार आगामी आइतबार भारतीय रेलमन्त्री सुरेश प्रभु र भौतिक पूर्वाधार तथा यातायातमन्त्री रमेश लेखकबीच आयोजना हस्तान्तरणको कार्यक्रम तय भएको हो। भारतीय रेलमन्त्री प्रभु आइतबारदेखि सुरु हुने दोस्रो पूर्वाधार सम्मेलनमा वक्ताको रूपमा सहभागी हुन शनिबार नेपाल आउँदै छन्। नेपाल उद्योग परिसंघसहित सरकारी तथा गैरसरकारी संघसंस्थाहरूको आयोजनामा आगामी ८ र ९ गते पुर्वाधार सम्मेलन हुन लागेको हो।उक्त अवसर पारेर आउने प्रभुसँग मन्त्रालयले यी आयोजनासम्बन्धी समझदारी गर्ने कार्यक्रम तयारी भएको हो। स्वीकृत आयोजनाहरूमा एकवटा पुल र १५ वटा सडक आयोजनाहरू छन्, जसमा काठमाडौंलाई दिल्ली जोड्ने छोटो बाटो मानिएको मार्गमा निर्माण हुने महत्त्वपूर्ण पुल पनि समावेश छ। महेन्द्रनगरमा महाकाली नदीमा पुल निर्माण पनि यो प्याकेजमा समावेश भइसकेको छ। भारतीय दूतावासका एक अधिकारीका अनुसार सहमति भएका आयोजनाहरूको विस्तृत सम्भाव्यता अध्ययन भइसकेको छ। बाँकी काम अब नेपाल सरकारले अगाडि बढाउने हो, दूतावासका ती अधिकारीले भने। उक्त ऋण रकमबाट पश्चिमको महाकाली पुलसँंगै पूर्वको भेडेटारबुधबारेरविराँके सडकदेखि लिएर सहरी तराईका कार्यक्रमसमेत समावेश छन्। पूर्वाधार क्षेत्रको विकासका लागि यो ठूलो उपलब्धि हो। भारत सरकारबाट पत्र प्राप्त भएको छ, मन्त्रालय स्रोतले भन्यो, ३४ अर्ब बराबरको १६ वटा योजनाहरूको निर्माण गर्ने भनेर दुई देशबीच समझदारी भइसकेको छ। स्वीकृत कर्यक्रमहरूमध्ये ७ सय ८० किलोमिटर सडक हो। सडक र पुलबाहेकका आयोजना छैनन्। भारतीय ऋण त्यहाँका आयात निर्यात बैंक (एक्जिम बैंक) ले उपलब्ध गराउने हो। भारतको गत वर्षको नाकाबन्दीपछि सम्बन्ध चिसिएको थियो। दाहाल प्रधानमन्त्री भएलगत्तै भएको भारत भ्रमणका बेला यो सम्झौता भएको थियो। अब सरकारले काम अगाडि बढाउने हो भने रकमको अभाव भने नहुने दूतावासका ती अधिकारीले बताए। यसअघि भारतीय प्रधानमन्त्री नरेन्द्र मोदीको नेपाल भ्रमणका बेला उपलब्ध गराउने भनिएको एक खर्ब रुपैयाँ बराबरको सहुलियतपूर्ण ऋणको भने कार्यान्वयन सम्झौता भइसकेको छैन। २०७२ वैशाखको भूकम्पलगत्तै आयोजना भएको दातृ निकायको सम्मेलनमा भारतीय विदेशमन्त्री सुस्मा स्वराजले थप एक खर्ब रुपैयाँ सहयोगको प्रतिबद्धता जनाएकी थिइन्। आयोजना नभएकाले त्यसमा मोदी भ्रमाणका बेला प्रतिबद्धता जनाइएको रकमको ४० प्रतिशत अर्थात् ४० अर्ब रुपैयाँ भूकम्पपछिको पुनर्निर्माणमा खर्च गर्ने जनाइएको थियो।"
भारतले ४५ प्रतिशत सेवा शुल्क हटायो,"नयाँ दिल्ली भारतले कोलकाता बन्दरगाह हुँदै तेस्रो मुलुकबाट नेपाल आउने सामान एवं वस्तुमा लगाएको ४ दशमलव ५ प्रतिशत सेवा शुल्क हटाएको छ। नेपालले उक्त सेवा शुल्क दुई देशको व्यापार तथा वाणिज्य सन्धिको विपरीत भएको भन्दै सकेसम्म छिटो हटाउन भारत सरकारलाई लिखित आग्रह गरेको थियो। कोलकातास्थित महावाणिज्यदूत एकनारायण अर्यालले उक्त शुल्क हटेको जानकारी आफूलाई प्राप्त भएको बताए। यसअघि भारतको अर्थ तथा वाणिज्य मन्त्रालयले एक नोटिफिकेसन मार्फत उक्त सेवा शुल्क लगाउने घोषणा गरी कार्यान्वयन गरेको थियो। उक्त कार्यको नेपाली व्यवसायीहरूले विरोधसमेत गरेका थिए। तेस्रो मुलुकबाट नेपालमा आयातित वस्तुमा लगाएको सेवा शुल्क भारतले हटाए पनि दुई देशबीच अन्य समस्यहरूको चाङ छ। नेपाल र भारतबीच पछिल्लो महिना विभिन्न दुईपक्षीय संयन्त्रका बैठकहरू भए पनि दुई देशबीच व्यापार र वाणिज्य क्षेत्रमा एकपछि अर्काे समस्या थपिंदै गएका हुन्। पछिल्लो समय दुई देशबीचमा संवादबाटै टुंगो लगाउनुपर्ने कम्तीमा आधा दर्जन जति समस्या छन्। समाधानका लागि कूटनीतिक पहल भए पनि समाधान निस्कन सकेको छैन। अधिकारीहरूका अनुसार दुई देशबीचमा राजनीतिक तहमा गहन वार्ता नभएसम्म समस्या समाधान हुने छाँटकाँट नदेखिएको हो। पछिल्लो समय नेपालबाट भारत निर्यात हुने जुटमा भारत सरकारले एन्टिडम्पिङ शुल्क लगाएका कारण त्यो लगभग ठप्प छ। सरकारले पटकपटक भारतलाई उक्त शुल्क हटाउन लिखित तथा मौखिक आग्रह गरे पनि त्यसमा खासै प्रगति हुन सकेको छैन। त्यसैगरी, जुट व्यवसायीहरूले पनि भारतसँग त्यसलाई सहज बनाउन राजनीतिक तथा कूटनितिक तहमा निरन्तर आग्रह गरिरहेका छन्। त्यस्तै, नेपाली छालाहरूलाई भारतमा निर्यात गर्ने विषयमा दुई देशको भन्सारमा विभिन्न समस्याहरू देखिने गरेको छ। विशेषत: छालाको क्वारेनटाइन पास गर्ने र प्रमाणपत्र जारी गर्ने विषयमा धेरै समय लाग्ने गरेको र त्यसले निर्यातमै समस्या आइपरेको व्यापारीहरूले बताउँछन्। यसैगरी नेपाली नम्बर प्लेटका बुलेटहरूलाई ग्यास ढुवानी गर्न भारतले अझै अनुमति दिएको छैन। नेपाली ग्यासका बुलेटहरूलाई भारतले खत्तरामुक्त भएको जारी गर्नुपर्ने हुन्छ तर, त्यो हुन सकेको छैन। त्यो प्रमाणित नभएसम्म भारतबाट ग्यास भरेर ल्याउन असम्भव छ। नेपालमा रहेका पुराना भारतीय नोटहरू साट्ने विषय अर्को समस्या हो। भारतमा नोटबन्दीपछि नेपालमा रहेका पुराना भारु नोट साट्ने विषयमा विभिन्न चरणमा वार्ता भए पनि निकास निस्केको छैन। भारतीय पक्षले नोट नसाट्ने नभने पनि साट्ने ग्यारेन्टी पनि दिएको छैन। अधिकारीहरूका अनुसार बैंकिङ प्रणालीमा रहेको बाहेक अन्य नोटहरू साटिने सम्भावना न्यून हँुदै गएको छ।यी समस्याहरूको समाधानका लागि दिल्लीस्थित नेपाली दूतावासले पहलहरू भइरहेको बताएको छ। परराष्ट्रमन्त्री प्रकाशशरण महत पनि केही साताअघिको आफ्नो भारत भ्रमणको समयमा भारतीय मन्त्रीहरूसँग यी विषयहरू राखेका थिए। त्यसैगरी, केही समयअगाडि दिल्ली आएका वाणिज्यमन्त्रीले समेत भारतीय समकक्षीसँग यी विषयहरूमा कुराकानी गरेका थिए। झन्डै तीन साताअघि नेपालले ३० हजार टन मल खरिदका लागि भारतलाई आग्रह गरेको थियो। कृषकहरूलाई तत्कालै मलको आवश्यकता भए पनि त्यसमा कुनै प्रगति भएको छैन। भारतीय पक्षले यसमा अध्ययन भइरहेको जनाएको छ।"
फिक्स्ड लाइन टेलिफोनका ग्राहक घटे,"काठमाडौं कुनै बेला एकदमै लोकप्रिय र जडानका लागि उच्च सरकारी अधिकारी तथा मन्त्रीसम्मको भनसुन गराउनुपर्ने फिक्स्ड टेलिफोन सेवाका ग्राहक घट्न थालेका छन्। केही वर्षदेखि नै वृद्धिदर कम भइरहेको फिक्स्ड लाइनका पुराना प्रयोगकर्तासमेत घट्न थालेका हुन्। मोबाइलको प्रयोग बढेसँगै तारयुक्त तथा ताररहित फिक्स्ड टेलिफोन सेवाका प्रयोगकर्ताको वृद्धिदरमा कमी आउन थालेको थियो। तर, पुराना ग्राहकले नै सेवा बन्द गरेर पहिलेको संख्यामा कमी आउन भने थालेको थिएन। नेपाल दूरसञ्चार प्राधिकरणको पछिल्लो व्यवस्थापन सूचना प्रणाली (एमआईएस) प्रतिवेदनअनुसार फिक्स्ड लाइनका ग्राहक संख्यामा कमी आएको देखिन्छ। मोबाइल सेवा सुरु भएदेखि नै आकर्षण कम भएको यो सेवाका पुराना ग्राहकले अहिले सेवा बन्द गराउन थालेकाले संख्यामा कमी आएको हो। पछिल्लो एमआईएस प्रतिवेदनअनुसार एक महिनामा फिक्स्ड लाइन प्रयोग गर्ने ग्राहकको संख्यामा १ हजार ३ सय ५१ ले कमी आएको देखिन्छ। मोबाइल सेवामा आवद्ध हुने ग्राहकको संख्या मासिक रूपमा झन्डै ५ लाखले वृद्धि हुँदा तारयुक्त टेलिफोन लिइरहेका ग्राहकले भने सेवा छाड्न थालेका हुन्। व्यक्तिगत रूपमा बोकेर हिँड्न मिल्ने मोबाइल सेवाका कारण केही वर्षदेखि नै तारयुक्त फिक्स्ड टेलिफोनमा ग्राहकको आकर्षण कम हुँदै गएको छ। प्राधिकरणको पछिल्लो प्रतिवेदनमा गत कात्तिक महिनाको तथ्यांक समावेश छ। प्रतिवेदनअनुसार असोजको तुलनामा कात्तिक महिनामा पब्लिक स्विच्ड टेलिफोन नेटवर्क (पीएसटीएन) र वायरलेस लोकल लुप (डब्लूएलएल) प्रविधिमा आधारित फिक्स्ड लाइन सेवाका ग्राहकको संख्या कम भएको देखिन्छ। यस अवधिमा पीएसटीएन ग्राहकको संख्यामा ८ सय १४ ले कमी आएको छ भने डब्लूएलएल ग्राहकको संख्यामा ५ सय ३७ ले कमी आएको छ। अहिले सबैको रोजाइ नै मोबाइल भएको छ, नेपाल टेलिकमका सहप्रवक्ता शोभन अधिकारीले भने, त्यसले गर्दा फिक्स्ड लाइनमा खासै आकर्षण देखिँदैन, तर सेवा बन्द गर्नेहरू मात्र भने छैनन्, अफिस र घरायसी प्रयोगका लागि नयाँ जडान गर्ने पनि उत्तिकै छन्। नेपाल टेलिकमको पीएसटीएन सेवा लिएका धेरै ग्राहकले एडीएसएलमार्फत इन्टरनेट चलाउने गर्छन्। धेरैले यही सेवाका लागि पीएसटीएनलाई चलाइरहेका भए पनि पछिल्लो समयमा उच्च गतिको इन्टरनेट सस्तोमा पाइन थालेपछि कतिपयले पीएसटीएन बन्द गर्न थालेका हुन्। प्राधिकरणका अनुसार हाल नेपाल टेलिकम, स्मार्ट टेलिकम र सीजी कम्युनिकेसनले मात्र पीएसटीएन सेवा चलाइरहेका छन्। यसैगरी टेलिकम, युनाइटेड टेलिकम लिमिटेड (यूटीएल) र नेपाल स्याटलाइटले डब्लूएलएल प्रविधिमा आधारित फिक्स्ड लाइन सेवा दिइरहेका छन्। पछिल्लो एमआईएस प्रतिवेदनअनुसार गत कात्तिकसम्ममा नेपाल टेलिकमका पीएसटीएन ग्राहकको संख्या ६ लाख ७७ हजार ४ सय ४१ रहेका छन्। असोजसम्म भने यो संख्या ६ लाख ७८ हजार २ सय ५५ रहेको थियो। यसैगरी सीजीका २ हजार ८ सय ३२ र स्मार्टका ५ सय ९८ पीएसटीएन ग्राहक छन्। प्राधिकरणका अनुसार टेलिकमका डब्लूएलएल प्रयोग गर्ने ग्राहकको संख्या १ लाख २१ हजार ८ सय २ रहेका छन्। यसैगरी यूटीएलका ५० हजार १ सय २७ र नेपाल स्याटलाइटका २ हजार ९ सय ८४ रहेका छन्।"
मेसिनले रोपेको मकै राम्रो,"मधुवन मथवल (पर्सा) परम्परागत विधिभन्दा मेसिनले रोपेको मकै बाली सप्रिएको यहाँका किसानहरूले बताएका छन्। यस वर्ष हातले नभई मेसिनले मकै रोप्दा तुलनात्मक रूपमा बाली बढी सप्रिएको उनीहरूको भनाइ छ। स्थानीय किसान हरिनारायण साहले मेसिनले मकै रोप्दा मजदुर कम लाग्ने र समयको पनि बचत भएको बताए। ३५२२ जातको मकै लगाएका साहले मेज प्लान्टर मेसिनले पहिलो पटक खेतमा मकै रोपेका हुन्। एक हेक्टर जग्गामा मकै खेती गरेका उनले मेज प्लान्टर मेसिनले १ घण्टामा १२ कठ्ठा खेतमा मकै रोपेको बताए। मजदुर लगाउँदा एक मजदुरले एक घण्टामा मुस्किलले एक कठ्ठा खेतमा मकैको बीउ रोप्ने उनले बताए। चारपांग्रे ट्याक्टरबाट खेतमा चलाउन सकिने यो उपकरण मानिसले भन्दा व्यवस्थित रूपमा लाइनमा मकै रोपेकाले बाली बढी सप्रिएको हो। एक जना ट्रयाक्टर चालकले मेसिन चलाएर मकै रोपेपछि विषादी छर्न २ मजदुर खटेको बाहेक मकै खेतमा मजदुर नलागेको उनले बताए। बीउ र मलमा गरी आफ्नो २३ हजार रुपैयाँ लगानी भएको साहले बताए। यसरी मजदुर खर्च झन्डै ७ हजार रुपैयाँ जोगिएको उनको अनुभव छ। मकैको बीउ रोप्नुअघि कल्टिभेटर र रोटाभेटर मेसिनबाटै खेत जोतेको थिएँ, साहले भने, ल्यान्ड लेभलर मेसिन चलाएर प्लट मिलाएको भए बीउ रोप्न समय झनै कम लाग्थ्यो र लागत झनै कम पथ्र्यो। मेज प्लान्टर मेसिनलाई गत वर्ष सिफारिस गरेको कृषि औजार अनुसन्धान केन्द्र वीरगन्जका प्रमुख एवं वरिष्ठ वैज्ञानिक सचिनकुमार मिश्राले चीनबाट खरिद गरी ल्याएको मेसिनलाई कार्यालयमा आवश्यक परीक्षणपछि किसानको प्रयोगका लागि सिफारिस गरेको बताए। हाम्रो परीक्षणबाट पनि यो मेसिन किसानलाई अत्यन्त उपयोगी साबित हुने देखियो, मिश्र भन्छन्, यो मेसिनलाई थप व्यवस्थित र दुईपांग्रेबाट चलाउन मिल्ने गरी परिमार्जित गर्ने हाम्रो लक्ष्य छ। कृषि मजदुरको बढदो अभावका कारण किसानलाई समस्या हँुदै गएको र परम्परागत विधिबाट खेती गर्दा लागत, मिहिनेत, झन्झट सबै बढी हुने भएकाले किसानलाई यान्त्रीकरणतर्फ अभ्यस्त बनाउने प्रयासमा केन्द्र लागेको उनले बताए। किसानले खरिद गर्दा यो उपकरणको बजार मूल्य करिब २ लाख ५० हजार रुपैयाँ पर्न आउने उनले जानकारी दिए। बारामा गत वर्षदेखि नै थुपै्र किसानले यो उपकरण प्रयोग गर्न थाली सकेको पनि उनले बताए।"
किवी उत्पादनका लागि क्रप वर्किङ,"बगैंचा सुदृढीकरण कार्यक्रमअन्तर्गत यस वर्षबाट किवीको गुणस्तरमा सुधार गर्न, बहुवर्षे फल, स्वास्थ्यका लागि फाइदा र राम्रो आम्दानी भएकोले उत्कृष्ट जातको खेती विस्तार गर्ने योजनाअनुसार कृषिले कार्यक्रम सञ्चालन गर्दै आएको हो।। हेवार्ड जातको किवीको माग बढी भएको र बजारीकरणमा समस्या नहुने देखिएकाले गुणस्तर सुधार गर्न हेवार्ड जातको क्रप वर्किङ सुरु गरेको कार्यालय प्रमुख निर्मल गदालले बताए। कार्यालयले बगैंचा सुदृढीकरण कार्यक्रमअन्तर्गत बिरुवा सारेपछि थाँक्रा व्यवस्थापन, बिरुवाको काँटछाँट, हिउँदमा कम्पोस्ट मल हाल्ने काम हुन्छ, उनले भने, चैत, वैशाखमा आवश्यकताअनुसार सिँचाइ गर्नुपर्नेलगायतका विषयमा घुम्ती शिविर सञ्चालन गर्दै आएका छौं। पहिले लगाएको किवीको बिरुवाको फलमा अमिलोपना बढी र उत्पादन कम हुने भएकाले क्रप वर्किङ प्रविधिबाट गुणस्तरमा सुधार गर्न लागेको कृषिले जनायो। यो प्रविधिमा किसानले आफूलाई मन परेको जातसँग हाँगा गाँस्न सक्छन्। उत्पादनमा सधुार ल्याउन सक्छन्। जिल्लामा हेवार्ड जातको बिरुवाको विकास गर्न ५ जना कृषकको बगैंचामा क्रप वर्किङ सुरुआत गरेको छ। कृषकहरूलाई बगैंचामा लगेर तालिमसहित सुदृढीकरण कार्यक्रम सञ्चालन गरिएको छ। घुम्ती शिविरमा कृषकलाई क्रप गर्न बार्डाेपेस्ट र बोर्डाे मिश्रण लगाउन सिकाईएको छ। सुरुआतमा ५० वटा किवीको बोटमा हेवार्ड जातको किवीको क्रप वर्किङ गरिएको कार्यालयले जनायो। यस वर्ष जिल्लामा १५ टन किवी उत्पादन भएको दामन सेवा केन्द्रका नायब प्राविधिक सहायक मधुसुदन आचार्यले वताए। कृषकले प्रतिकिलोको ४ सय रुपैयाँ सम्म किवी बिक्री गरेका थिए। यहाँको दामनमा, बज्रबाराही, नामटार, भीमफेदी, आग्रामा, चित्लाङ र मार्खुमा किवी खेती गरिएको छ। प्रतिरोपनीमा १६ वटा किवीको बिरुवा रोप्न सकिन्छ। भण्डारणको अभावमा किसानले यसको उचित मूल्य लिन सकेका छैनन्। यस वर्ष कृषिले ५० प्रतिशत अनुदानमा बिरुवा वितरण गरेको छ। चालु आवमा कार्यालयले एक हजार बिरुवामा ५० प्रतिशत अनुदानमा कृषकलाई उपलब्ध गराएको हो। किवीको प्रतिबिरुवा एक सय रुपैयाँ पर्छ। कार्यालयले प्रतिबिरुवामा ५० रुपैयाँ अनुदान रकम उपलब्ध गराएको जनायो। समुद्र सतहबाट १ हजार २ सयदेखि २ हजार ८ सय मिटर उचाइको हावापानीमा किवी खेती गरिन्छ।"
बीउबिरुवा बिक्रीबाट मनग्य आम्दानी,"पाङ्राङ (पर्वत) कर्नासकी देवी पौडेलले गत मंसिर र पुसमा प्याजका बिरुवा मात्रै बेचेर एक लाख २० हजार आम्दानी गरिन्। पहाडी माटोमा राम्रो फल लाग्ने रेड डेलिसियस प्याजको सात किलो बीउका बिरुवा बिक्री गरेर उनले यो आम्दानी गरेकी हुन्। अहिले काँक्रा, लौका, घिरौंला, करेला र जुकेनीका बिरुवाको सिजन हो। उनलाई यति बेला पनि एक छिन फुर्सद छैन। कुश्माकुर्घापाङ्राङ हुँदै जिल्लाको दक्षिणी क्षेत्रमा चल्ने चल्तीको सडकछेउमा उनको सानो खाजा पसल पनि छ। दैनिक दर्जनौंको संख्यामा गुड्ने सवारीका यात्रीहरू उनकै पसलमा खाजा खान झर्छन्। छेवैमा टनेलभित्र लहलह भएका बिरुवा एकदुईवटा नलिई कोही जाँदैनन्। अहिले बीउ निकै महँगो पर्यो, बिरुवा निकाल्दै गरेकी देवीले भनिन्, बीउकै कारण बिरुवा पनि महँगोमा बिक्री गर्नुपरेको छ। उनले करेला, घिरौंला र लौका प्रतिगोटा ५० रुपैयाँमा बिक्री गर्दै आएकी छन्। भक्तपुर लोकल काँक्रो र ग्रिन लङ जुकेनीको बिरुवा २० रुपैयाँ गोटा। वर्षका आठ महिना मौसमी र बेमौसमी तरकारीका बिरुवा, बीउ र हरियो तरकारी बिक्री गर्छिन्। सबै बिक्रीबाट वर्षमा ६ देखि ८ लाख आम्दानी हुने उनले बताइन्। देवी कर्नासका अगुवा किसानमध्येकी एक उदाहरण हुन्। पाङ्राङको ५, ६ र ७ वडाको कर्नासबाट मात्रै बर्सेनि करिव साढे दुईदेखि तीन करोडको बीउ र बिरुवा बिक्री हुन्छ। सुरुसुरुमा ढुवानी समस्याले बीउ बढी बेचिन्थ्यो, स्थानीय बाबुराम भुसालले भने, अहिले बस नियमित चल्न थालेपछि बिरुवा र हरियो तरकारी पनि उत्तिकै बिक्री भएको छ। गएका तीन वर्षयता यहाँका किसानले उत्पादन गरेको तरकारी दक्षिणका बाच्छा, रानीपानी, वाहाकी, शालिग्राम, हुवास, बेउलीबास र सदरमुकाम कुश्मा हुँदै पोखरा र स्याङ्जाको बजारसम्म पुग्ने गरेको छ। हिउँदका ८ महिना राम्रै बस चल्ने भएपछि उनीहरू हरियो तरकारी र बिरुवा बिक्रीमा जोड दिन थालेका छन्।सिंचाइको पर्याप्त सुविधा र यातायातको सहज पहुँच भएपछि किसानका दैलामै व्यवसायी हरियो तरकारी, बिरुवा र बीउ लिन पुग्छन्। टेलिफोनका भरमा धेरै तरकारी र बिरुवा कुश्मा पठाउँछौं, अगुवा किसान जमुना कुँवरले भनिन्, बिहान पठाएको दिउसो पुग्छ। भोलिपल्ट सोही गाडीमा पैसा आउँछ। अहिले पहिलाजस्तो समस्या छैन। पहिला डोकोमा बोकेर कुश्मा लैजान समस्या भएकै कारण धेरै युवा यो पेसा छाडेर विदेश गएका थिए। अहिले त्यस्तो छैन। विदेशबाट फर्केपछि पुरानै पेसा अँगाल्ने बढेका छन्, कुँवरले भनिन्। यहाँका करिव डेढ सय किसानले ६० हजारदेखि सात लाख रुपैयाँसम्मको तरकारी, बीउ र बिरुवा बिक्री गर्छन्।पाङ्राङ गएको एक दशकयता बीउ उत्पादनको पकेट क्षेत्रका रूपमा चिनिँदै आएको गाविस हो। ६४ सालदेखि यहाँका करिब एक सय किसानहरूले काँक्रो, लौका, गोलभेंडा, मुला, रायो, करेलालगायतको बीउ उत्पादन गर्दै आएका छन्। उनीहरूले तरकारी बीउ उत्पादन र बजारीकरणका लागि सहकारी सञ्चालन गरेका छन्। ६५ मा स्थापना भएको नारायणस्थान बीउ उत्पादन सहकारी संस्थामा ७० जना सदस्य छन्। सहकारीले सबै किसानले उत्पादन गरेको बीउ संकलन गर्छ। सहकारीकै अगुवाइमा काठमाडौंस्थित कालीमाटीका व्यवसायी बीउ खरिद गर्न गाउँमै आउँछन्। बीउ मात्रै सहकारीले बिक्री गर्छ, सहकारीकी अध्यक्ष माया पाठकले भनिन्, बिरुवा र आलो तरकारी किसान आफैंले बिक्री गर्छन्।"
नारायणी किनारमा धमाधम रिसोर्ट खुल्दै,"नवलपरासी मध्यवर्ती क्षेत्रअन्तर्गतको नारायणी किनारमा सुविधा सम्पन्न होटल तथा रिसोर्ट खुल्नेक्रम बढेको छ। चितवन राष्ट्रिय निकुञ्जभित्र होटल सञ्चालन गर्न नपाइने भएपछि मध्यवर्ती क्षेत्रमा धमाधम होटल खुल्न थालेका हुन्। जंगल सफारी, चरा दृश्यावलोकन, डुंगा सफारी, थारू, बोटे, माझीको मौलिक संस्कृति र खानाको स्वादले पर्यटकलाई आकर्षित गर्न सुविधा सम्पन्न रिसोर्ट तथा होटल खुलेका छन्। यस क्षेत्रमा नेपालकै महँगो टाइगर टप्स थारू भिलेज, टेम्पल टाइगर, मचान भिल्ला, आइसल्यान्ड जंगल रिसोर्टले पर्यटकलाई सेवा दिइरहेका छन्। बोटे कटेज, रिभर साइडजस्ता सुविधा सम्पन्न रिसोर्ट सञ्चालनमा छन्। मध्यम र साना कटेज गरेर १ सयभन्दा बढी पर्यटकीय होटल सञ्चालनमा छन्। सबैलाई पायक पर्ने हुँदा होटल तथा रेस्टुरेन्ट खोल्ने क्रम बढदो छ। पर्यटन बोर्डले यहाँको अमलटारी होमस्टेलाई गन्तव्य गाउँ वर्ष घोषणा गर्नु र नारायणी नदी किनारलाई पर्यटकीय हब का रूपमा विकास गर्ने योजना ल्याएपछि लगानीकर्ता आकर्षित भएका हुन्। आन्तरिक तथा बाह्य पर्यटकलाई अमलटारी, पिप्रहर र बरौली होमस्टेले आकर्षित गरिरहेको छ।नारायणी किनारमा काठमाडौं, पोखरा र सौराहाका होटल व्यवसायीले ंजग्गा खरिद गरेका छन्। गैंडाकोट अमरापुरीस्थित नारायणी किनारमा १० करोड रुपैयाँभन्दा बढीको लगानीमा रेड हाउस जंगल रिसोर्ट सञ्चालनमा छ। रिसोर्टका सञ्चालक हेमु पाण्डेले यस क्षेत्र आउने पर्यटकलाई आकर्षण गर्न सक्ने प्राकृतिक र सांस्कृतिक सम्भावना भएकाले रिसोर्ट सञ्चालनमा ल्याएको बताए। होटल तथा रेस्टुरेन्ट खुल्नेक्रम बढेपछि सिमसार क्षेत्रको संरक्षण, जंगली जनावरका लागि चरन र आहालको व्यवस्थापनमा स्थानीय जुटेका छन्। यस क्षेत्रका युवालाई रोजगारीको अवसर पनि बढेको छ।"
कारोबारमा बैंकिङ र बिमाको हिस्सा ८८ प्रतिशत,"यसैगरी, गत साताको सेयर कारोबारमा विकास बैंक, वित्त कम्पनी र लघुवित्त संस्थाहरूको हिस्सा क्रमश: ६६३, २६८ र २९३ प्रतिशत छ। तर, नेपाल स्टक एस्क्सचेन्ज (नेप्से) ले लघुवित्त संस्थाहरूलाई पनि विकास बैंक समूहअन्तर्गत राखेर तथ्यांक सार्वजनिक गर्दै आएको छ। साप्ताहिक कारोबारमा बिमा समूहको हिस्सा २३३७ प्रतिशत छ। अघिल्लो साता यस्तो हिस्सा १८३३ प्रतिशत थियो। यस्तै,होटलको हिस्सा ०८८, जलविद्युतको ४३२, उत्पादन तथा प्रशोधनको ००२, सामूहिक लगानी कोषको १४६ र संस्थापक सेयरको हिस्सा ४८३ प्रतिशत रहेको देखिन्छ। साप्ताहिक कारोबारमा नेप्से परिसूचक ९१ ३५ अंकले बढेर १ हजार ३ सय ४३८५ बिन्दुमा उक्लिएको छ। अघिल्लो बिहीबार (माघ २७ गते) नेप्से १३ सय तल झरेको थियो। यो साता पाँच दिनको कारोबारमा दुई दिन (आइतबार र मंगलबार) नेप्से घट्यो। तीन दिन (सोमबार, बुधबार र बिहीबार) बढ्यो। बढ्नेभन्दा घट्ने दिनको परिसूचक थोरै भएकाले साताको कारोबारमा समग्र नेप्से ९१ भन्दा बढी अंकले उकालो लागेको हो। पछिल्ला दिनहरूमा नेप्से निकै उतारचढावपूर्ण बन्दै देखिएको छ। आइतबार १ हजार २ सय ५२५० रहेको नेप्से बिहीबार १ हजार ३ सय ४३८५ बिन्दुमा उक्लेको छ। उक्त अवधिमा १ सय ५५ कम्पनीका सेयर किनबेच भए। करिब २९ हजार ३ सय कारोबारबाट ७९ लाख ७ हजार कित्ता सेयर किनबेच भए। उक्त किनबेचबाट २ अर्ब ५८ करोड रुपैयाँ बराबरका सेयर कारोबार भए। कारोबार रकम अघिल्लो साताको भन्दा ४८३८ प्रतिशत बढी हो। अघिल्लो साता १ सय ५६ कम्पनीका १ अर्ब ७३ करोड ९६ रुपैयाँ बराबरको सेयर कारोबार भएको थियो। आइतबार १४ खर्ब १० अर्ब रुपैयाँ रहेको बजार पुँजीकरण बढेर बिहीबार १५ खर्ब १४ अर्ब रुपैयाँ कायम भएको छ। उक्त अवधिमा सेयर बजार ९१ अंकले बढेपछि सेयर बजारको आकार १ खर्ब ३ अर्ब रुपैयाँले विस्तार भएको हो। नेप्से उकालो लागेपछि क वर्गका कम्पनीको सेयर कारोबार मापक सेन्सेटिभ २०७५ अंकले बढ्यो। यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक करिब ७ अंकले सकारात्मक रह्यो।उक्त अवधिमा कारोबार रकम (१२ करोड ९१ लाख रुपैयाँ) का आधारमा प्रभु बैंकको सबैभन्दा अघि छ। कारोबार सेयर संख्या (९ लाख १२ हजार कित्ता) का आधारमा लक्ष्मी भ्याल्यु फन्ड १ अग्रस्थानमा छ। कारोबार संख्या (१ हजार ८ सय ४ वटा) का आधारमा प्रभु बैंक नै सबैभन्दा अघि छ। साप्ताहिक कारोबारमा उत्पादन तथा प्रशोधनबाहेक सबै समूहका लगानीकर्ताको सम्पत्ति (सेयर मूल्य) बढ्यो। तीमध्ये बिमा समूहको परिसूचक ७ सय ७५ अंकले बढेपछि ती कम्पनीका सेयरधनीको सम्पत्ति पनि बढेको विश्लेषण गरिएको हो। यस्तै, बैंकिङको ९२०६, होटलको ९२८, विकास बैंकको ७३५, जलविद्युतको ८६६३, वित्त कम्पनीको १९०८ र अन्य को १०७ अंकले उकालो लागे। तर, उत्पादन तथा प्रशोधन समूहको परिसूचक १६ दशमलव ६६ अंकले घट्यो। गत साता नेपाल स्टक एक्सचेन्जको कारोबार कक्ष पाँच दिन मात्र खुला रह्यो। तर, संस्थागत तथा सरकारी ऋणपत्रको कारोबार भएन। उक्त अवधिमा एस डेभलपमेन्ट बैंक, शिखर इन्स्योरेन्स, सिद्धार्थ इन्स्योरेन्स, मितेरी डेभलपमेन्ट बैंक र स्वरोजगार लघुवित्त विकास बैंकको बोनस सेयर सूचीकृत भए। यस्तै, मितेरी डेभलपमेन्ट बैंकको हकप्रद सेयर पनि सूचीकृत भएको नेप्सेले जनाएको छ।"
माडर भन्सारले लक्ष्य पूरा गर्न सकेन,"सिरहा जिल्लाको माडरस्थित भन्सार कार्यालयले यस आर्थिक वर्षको ७ महिनाको लक्ष्यअनुसार राजस्व असुली गर्न सकेको छैन। कार्यालयले लक्ष्यको ६२ प्रतिशत मात्रै राजस्व संकलन गरेको छ। चालु आर्थिक वर्षको साउनदेखि माघसम्मको अवधिमा कुनै पनि महिनामा राजस्व असुलीले निर्धारित लक्ष्य छुन सकेको छैन। कार्यालयको तथ्यांकअनुसार यो अवधिमा निर्धारित लक्ष्य ११ करोड १९ लाख ७४ हजारमध्ये ६ करोड ८५ लाख ८ हजार रुपैयाँ मात्र राजस्व असुली गरेको छ। दसैं, तिहार र छठलगायत चाडपर्वमा अत्यधिक कारोबार हुने असोज र कात्तिक महिनामै सबैभन्दा कम भन्सार असुली भएको छ। असोजमा ५१ र कात्तिकमा ४५ प्रतिशत मात्र असुली छ। तथ्यांकअनुसार साउन र भदौ महिनामा सबैभन्दा बढी राजस्व असुली भएको छ। साउनमा ८३ प्रतिशत र भदौमा ७० प्रतिशत राजस्व असुली भएको छ। त्यसैगरी मंसिरमा ६७, पुसमा ६२, माघमा ५६ र असोजमा ५१ प्रतिशत मात्र राजस्व असुली भएको छ। यही अनुपातमा लक्ष्यमा पुग्न सकिने अवस्था छैन, प्रमुख भन्सार अधिकृत राजेन्द्रकुमार हमालले भने। नेपाल प्रहरीले निकटवर्ती भारतीय बजारबाट चोरी पैठारी गरी नेपाल भित्र्याउने तस्करीका मालसमानमाथि कडा निगरानी बढाएको जनाएको छ।"
नेपाल बंगलादेश बैंकको नयाँ लोगो,"काठमाडौं नेपाल बंगलादेश बैंकले आफ्नो संस्थागत नयाँ लोगो सार्वजनिक गरेको छ। विगत वर्षहरूमा प्रचलनमा रहेको लोगोलाई केही परिमार्जन गरी अझ बढी जीवन्त बनाई हरेक कदममा अगाडि बढ्ने प्रतिबद्धता झल्किने खालको रंग र आकारमा बैंकले नयाँ लोगो सार्वजनिक गरेको हो। नयाँ लोगोमा रातो र हरियो रंगको प्रयोग गरिएको जारी विज्ञप्तिमा छ। बैंकले उक्त लोगोमा प्रयोग भएको रातो रंगलाई हार्दिकता, परिपक्कता, निर्भीकता, उत्साह र ऊर्जाको सम्मिश्रणको रूपमा लिएको तथा हरियो रंगलाई विश्वसनीयता, सिर्जनशीलता, गतिशीलता, प्रगतिको सम्मिश्रणको रूपमा लिएको समेत विज्ञप्तिमा छ। बैंक सञ्चालक समिति अध्यक्ष जलाल अहमदले राजधानीमा आयोजित कार्यक्रममा नयाँ लोगो सार्वजनिक गरेका हुन्। लोगो सार्वजनिक कार्यक्रममा नेपाल राष्ट्र बैंकका उच्चपदस्थ कर्मचारी, विभिन्न संघसंस्थाका प्रतिनिधि, बैंक सञ्चालक समितिका सदस्यहरू, प्रमुख कार्यकारी अधिकृतलगायत बैंकका कर्मचारीहरूको उपस्थिति थियो।"
मनाङ मोहमडनसँग भिड्दै,"काठमाडौं मनाङ मस्र्याङदी क्लबले आइतबार शेख कमल अन्तर्राष्ट्रिय क्लब कप फुटबलमा बंगलादेशको मोहमडन स्पोर्टिङ क्लबको सामना गर्दै छ। चित्तागोङमा भइरहेको प्रतियोगिताको समूह बी मा मनाङले आफ्नो पहिलो खेल खेल्न लागेको हो। यसै समूहको अर्को खेलमा आइतबारै चित्तागोङ अबहानीले साहिन असमायीसँग खेल्नेछ।नेपालको घरेलु नकआउट फुटबलमा राम्रो खेलिरहेको मनाङका प्रशिक्षक छिरिङ लोप्साङले बंगलादेशी भूमिमा पनि त्यस्तै प्रदर्शन गर्ने दाबी गरेका छन्। उनले मनाङ प्रतियोगितामा राम्रो सुरुआत गर्न तयार रहेको बताए। प्रतियोगिताको पहिलो खेल गाह्रो हुनसक्छ। तर हामी आत्मविश्वाससँगै जितका लागि खेल्ने छौं, उनले भने।मनाङका कप्तान अनिल गुरुङले पनि पहिलो चरणमा आफ्नो उद्देश्य सेमिफाइनल पुग्ने रहेको बताए। विपक्षी टिमबारे हामीलाई पर्याप्त जानकारी छैन, मोहमडनलाई घरेलु मैदानको फाइदा हुनसक्छ, उनले भने, हाम्रो लक्ष्य तीन अंकको छ। यससँगै हामी सेमिफाइनल यात्रा सहज बनाउन चाहन्छौं।मोहमडनका प्रशिक्षक काजी जोसीमुद्दिनले भने मनाङसँगको खेल प्रतिस्पर्धात्मक हुने बताएका छन्। उनले नेपाली टिमविरुद्ध आफ्नो क्लब प्रतिस्पर्धात्मक चुनौती पेस गर्न तयार रहेको दाबी गरेका छन्। मोहमडन बंगलादेशको प्रिमियर लिगमा दसौं स्थानको क्लब हो। मनाङको दोस्रो खेल अफगानी क्लब असमायीविरुद्ध खेल्नेछ।घरेलु फुटबलमा खेलेको पछिल्ला सबै तीन प्रतियोगिता जितेको मनाङको मनोबल उच्च देखिएको छ।प्रतियोगिताको समूह ए मा अवहानी लिमिटेड ढाका, किर्गिस्तानको एफसी बिस्केक, माल्दिभ्सको टिसी एफसी र दक्षिण कोरियाको पोचेओन सिटिजन एफसी छन्। समूहको शीर्ष दुई टोली सेमिफाइनल पुग्ने छन्।"
रूपन्देही सेमिफाइनलमा,"निर्धारित ८० मिनेटको खेल ११ ले बराबरी भएपछि खेल टाइब्रेकरमा पुगेको थियो। खेलको ६१ औं मिनेटमा काँकडभिट्टाका गिल्सन लिम्बूले गोल गरेर टिमलाई अग्रता दिलाए। तर खेलको अन्तिम चार मिनेट सम्हालिन नसक्दा काँकडभिट्टाले सेमिफाइनल पुग्ने अवसर गुमाएको हो। रूपन्देहीले ७६ औं मिनेटमा गोल गरेको थियो। कालु थापाले बराबरी गोल गरेका थिए।टाइब्रेकरमा रूपन्देहीका नीरज बस्नेत, सौरभ मगर र उत्तम गुरुङले गोल गरेका थिए। काँकडभिट्टाका पूजन उपरकोटीमात्र गोल गर्न सफल भए। सुविन मैनालीको पेनाल्टी बाहिरियो भने एन्जल गुरुङको प्रहार पोलमा ठोक्किएर फर्कियो। दिलेन लिम्बूको प्रहार रूपन्देहीका गोलरक्षक दिलीप क्षेत्रीले विफल पारेका थिए। दिलीप नै म्यान अफ द म्याच घोषित भए। उनले ५ हजार पुरस्कार पाए। काँकडभिट्टाका प्रशिक्षक दीपक कार्कीले अन्तिम समयमा खेलाडीहरू सम्हालिन नसक्दा पराजित हुनुपरेको बताए। उनले पेनाल्टीमा समेत गोल गर्न नसक्नु पराजयको मुख्य कारण बनेको बताए। रूपन्देहीका प्रशिक्षक दयाराम सापकोटाले सोचेअनुसार खेल्न नसकेको बताए। उनले उदयपुरमा खेलेर विश्राम लिन नपाए पनि अन्तिम समयमा जित पाएको प्रतिक्रिया दिए।"
वाल्मीकि च्याम्पियन,"भरतपुर वाल्मीकि शिक्षासदन राष्ट्रव्यापी एक्सपर्ट स्कुल क्रिकेट लिग चितवनको उपाधि जित्न भएको छ। विशालचोकस्थित नौ बिघा मैदानमा शनिबार वाल्मीकिले फाइनलमा भरतपुरको एडभेन्चर स्कुललाई ७१ रन हराएको हो।टस जितेको वाल्मीकिले २३५ ओभरमा सबै विकेट गुमाउँदै १ सय २८ रन बनाएको थियो। विशाल भट्टराई २१ र समिर अधिकारीले १८ रन जोडे। एडभेन्चरका प्रयास गौतमले ३, सुजन थापा र पर्वत श्रेष्ठले २२ विकेट लिए। १ सय २९ रनको विजय लक्ष्य एडभेन्चरले १६५ ओभरमै समेटिँदा ५७ रनमात्र बनाउन सक्यो। खातामा सुजन थापाले १३ रन ठूलो स्कोर थियो। वाल्मीकिका अनुराग सुवेदीले ४ र सुजन भट्टराईले ३ विकेट लिए। विजेता वाल्मीकिले अन्य ७ क्षेत्रका विजेतासँग च्याम्पियन्स ट्रफीमा प्रतिस्पर्धा गर्न पाउनेछ।वाल्मीकिका अनुराग सुवेदी प्लेयर अफ द म्याच घोषित भए। उत्कृष्ट ब्याट्सम्यान सनराइजका आशिष लम्साल र उत्कृष्ट बलर एडभेन्चरका प्रयास गौतम भए। फिल्डरमा एडभेन्चरका पवन घले उत्कृष्ट चुनिए। म्यान अफ द सिरिजको उपाधि एडभेन्चरका विकेटकिपर विनोद गुरुङले पाए।"
पेनग्यु र वैदेही विजेता,"काठमाडौं नेपाल आईटीएफ जुनियर यू१८ टेनिस च्याम्पियनसिपअन्तर्गत सर्किट २ को एकल उपाधि चीनका पेनग्यु लु र भारतकी वैदेही चौधरीले जितेका छन्। सातदोबाटोस्थित टेनिस कोर्टमा पुरुष फाइनलतर्फ पेनग्युले सर्किट१ का विजेता भारतका मृत्युञ्जय बडोलालाई ६३, ७५ को सोझो सेटमा पराजित गरे। महिलातर्फ सर्किट१ की च्याम्पियन वैदेहीले आफ्नै देशकी शिभानी स्वरुपलाई ६३, ६१ ले हराइन्। शुक्रबार वैदेहीले शिभानीसंगै मिलेर डबल्स उपाधि जितेकी थिइन्।"
सीतापाइलालाई १० स्वर्ण,"काठमाडौं सीतापाइला स्कुल सातौं राष्ट्रिय विद्यालयस्तरीय सोतोकान करातेमा शनिबार १० स्वर्ण, ७ रजत र ५ कांस्य पदक जित्दै टिम च्याम्पियन भयो। आयोजक शिशु निकुञ्ज उमावि ८ स्वर्ण, ६ रजत र ५ कांस्यसहित दोस्रो भयो। ४ स्वर्ण, ८ रजत र १० कांस्य जितेको कान्तिपुर एकेडेमी भयो। सीतापाइलाका प्रदीप राई तथा महिलामा शिशु निकुञ्जकी कुसुम तामाङ उत्कृष्ट खेलाडी चुनिए।"
हाइली विजेता,काठमाडौं हाइली क्रिएटिभ स्कुलले अन्तरविद्यालय छात्रा नकआउट फुटबल प्रतियोगिता जितेको छ। फाइनलमा हाइलीले छहारी शिक्षासदनलाई ३१ ले हरायो। गरिमा राईले २ र अमिशा कार्कीले १ गोल गरे। छहारीकी स्विटी लामाले एक गोल गरिन्। हाइलीकी अमिशा कार्की उत्कृष्ट खेलाडी भइन्। ६ गोल गरेकी छहारीकी प्रीति राई सर्वाधिक गोलकर्ता बनिन्।
ज्ञान र नेरिक फाइनलमा,काठमाडौं ज्ञान निकेतन र नेरिक प्रथम सौर्य कप अन्तरविद्यालय बास्केटबलको ब्वाइजतर्फ फाइनल पुगेका छन्। ज्ञानले गोल्डेनपिकलाई ५३५० ले हराउँदा मनिष तामाङले २४ स्कोर जोडे। पवन खत्रीको २१ स्कोरमा नेरिकले नेपाल सेन्ट्रललाई ४६३० ले हरायो।
हरि र कान्छीमाया च्याम्पियन,"कान्तिपुर पब्लिकेसन्सको २४ औं वार्षिकोत्सवका अवसरमा शनिबार हाफ म्याराथनमा पुरुषतर्फ हरिले १ घण्टा ६ मिनेट ४१ सेकेन्डको समय निकाले। महिला च्याम्पियन कान्छीमायाले १ घण्टा १९ मिनेट २२ सेकेन्डमा दूरी पार गरिन्। गतवर्ष एपीएफका गोपीचन्द्र पार्कीले १ घण्टा ८ मिनेट २९ सेकेन्ड तथा रेसु बस्नेतले १ घण्टा २८ मिनेट २० सेकेन्डको कोर्स रेकर्ड बनाएका थिए।हरि र कान्छीमायाले च्याम्पियन भएर हिरो डयास स्कुटर र नगद ५० हजार हात पारे। महिला र पुरुष दुवै विधामा दोस्रोदेखि छैटौं हुनेलाई क्रमश: ३०, २०, १०, ५ र ३ हजार पुरस्कार प्रदान गरिएको थियो। दोस्रो हुनेले लेगो मोबाइल सेट तथा तेस्रोदेखि छैटौं हुनेले शिखर सुजको गिफ्ट ह्याम्पर पाए।भारतीय आर्मीका अनिश थापामगर र तीर्थकुमार पुन दोस्रो र तेस्रो भए। अनिशले १ घण्टा ६ मिनेट ४३ सेकेन्ड र तीर्थले १ घण्टा ७ मिनेट १९ सेकेन्डमा दूरी तय गरेका थिए। गत वर्षका विजेता एपीएफका गोपीचन्द्र १ घण्टा ८ मिनेट ४ सेकेन्डसाथ चौथो, शंकरमान थापा १ घण्टा ८ मिनेट ११ सेकेन्डसाथ पाँचौं र रामजी बस्नेत १ घण्टा ९ मिनेट ३९ सेकेन्डसाथ छैटौं स्थानमा रहे।महिलामा आर्मीका विश्वरूपा बुढा दोस्रो र सानु कार्की तेस्रो भए। विश्वरूपाले १ घण्टा १९ मिनेट २६ सेकेन्ड र सानुले १ घण्टा २२ मिनेट ५७ सेकेन्ड लगाए। एपीएफकी पुष्पा भण्डारीले १ घण्टा २४ मिनेट ५७ सेकेन्ड, आर्मीकी रेसु बस्नेत १ घण्टा २६ मिनेट २६ सेकेन्ड र एपीएफकी विन्द्रा धान्के श्रेष्ठ १ घण्टा २७ मिनेट ८ सेकेन्डसाथ क्रमश: चौथोदेखि छैटौं भए। पाँच किलोमिटरको कर्पोरेट दौडमा क्लास रुमका भूपेन्द्र बटला १८ मिनेट १२०८ सेकेन्ड, थिएटर मलका उत्तम श्रेष्ठ १८ मिनेट १८ सेकेन्ड र युथ जर्नालिजम इन्टरनेसनलका सन्तोष पौडेल १९ मिनेट ४६०९ सेकेन्डसाथ क्रमश: पहिलोदेखि तेस्रो भए।कर्पोरेट महिलातर्फ थिएटर मलकी सन्तोषी श्रेष्ठ १९ मिनेट १५०७ सेकेन्ड, ओएस्टर स्पा एन्ड फिटनेस सेन्टरकी निर्मला महर्जन २४ मिनेट ५२०८ सेकेन्ड र सिभिल बैंककी लादेन प्रधान २५ मिनेट २२१६ सेकेन्डसाथ शीर्ष तीन स्थानमा विजयी भए। दुवै समूहका विजेतालाई क्याथे ड्रागनको हङकङको रिटर्न टिकट र दुई रात बसोबासको उपहार प्रदान गरिएको थियो। दोस्रोलाई पोखराको रिटर्न टिकट र तेस्रो हुनेलाई माउन्टेन फ्लाइट टिकट प्रदान गरिएको थियो।ह्विलचियरमा पुरुषतर्फ रामबहादुर गुरुङ १२ मिनेट ९७७ सेकेन्ड, प्रेम विक १४ मिनेट ०४२४ सेकेन्ड र भरत बीसी २५ मिनेट २२१८ सेकेन्डसाथ पहिलोदेखि तेस्रो भए। महिलातर्फ लाली तामाङ १६ मिनेट ३८७९ सेकेन्ड प्रथम, यामी झाँक्री मगर १७ मिनेट ०२ सेकेन्ड द्वितीय र रजनी राई १७ मिनेट १७४२ सेकेन्ड तृतीय भए। विजेताले क्रमश: २० हजार, १० हजार र ५ हजार नगद पुरस्कार पाए।"
यो दौड एकदमै मनपर्छ,"काठमाडौं आर्मीका हरिकुमार रिमाल र एपीएफकी कान्छीमाया कोजूले कान्तिपुर हिरो हाफ म्याराथनमा आफ्नो वर्चस्वलाई निरन्तरता दिएका छन्। हरिले तेस्रो र कान्छीले चौथोपल्ट जितेका हुन्। दौड इतिहासमा अन्य कुनै खेलाडीले दुईपल्ट यो उपाधि जितेका छैनन्। सातौं राष्ट्रिय खेलकुदमा ५ हजार र १० हजार मिटरमा गोपीचन्द्र पार्कीसँगको दोहोरो असफलतापछि ओलम्पियन हरिको प्रदर्शनलाई लिएर धेरै चर्चा परिचर्चा भए। तर उनले शनिबार आत्मविश्वासी दौड प्रस्तुत गर्दै राष्ट्रिय कीर्तिमान नै बनाए। हरिले १ घण्टा ६ मिनेट ४१ सेकेन्डमा दूरी तय गरे। उनले सन् २००२ मा बेल्जियमको ब्रसेल्समा विश्व हाफ म्याराथनमा खिमु गिरीले बनाएको १ घण्टा ७ मिनेट १२ सेकेन्डको कीर्तिमान उछिनेका थिए। उनले विजेतावापत हिरो ड्यास स्कुटर र नगद ५० हजार थापे। साथै राष्ट्रिय कीर्तिमानवापत थप २५ हजार पाए। नेपाल एथलेटिक्स संघका उपाध्यक्ष एवं कान्तिपुर हिरो हाफ म्याराथनका कोर्स निर्देशक सुशील नरसिंह राणाले राष्ट्रिय कीर्तिमान बनेको पुष्टि गर्दै त्यसलाई एथलेटिक्स संघले प्रमाणित गर्न बाँकी रहेको बताए। रिमालले भने, सातौं राष्ट्रिय खेलकुदमा चोटले गर्दा मेरो तयारी राम्रो थिएन। चोटमुक्त भएपछि राम्रो गरिरहेको थिएँ र राम्रो गर्छु भनेर यो प्रतियोगिता खेलेको हुँ। यो भन्दा छिटो दौडिन्छु भनेर सोचेको थिएँ। प्रतिस्पर्धी खासै देखिएनन्। प्रतिस्पर्धी अझै कडा आएको भए छिटो दौडिन्थें। त्यही भएर मलाई जित्न खासै गाह्रो भएन। उनले गाडी धेरै र हुल हँुदा आफू सुरुमा लडेर गाह्रो हुनुका साथै पछाडि परेको सुनाए। त्यसपछि एउटै ग्रुपमा दौडिरहेका थियौं। ग्रुपमा गए भने सजिलो हुन्छ भनेर त्यसो गरेको थिएँ। बीच बीचमा म अगाडि नै थिए। फर्कनेक्रममा बानेश्वरपछि म अगाडि रहे, उनले भने, इन्डियन आर्मीका चार धावकहरू थिए, त्यसमा तीनजना अन्तिमसम्म दौडिरहेका थिए। पछि दुई जना चाहिँ छुट्टिए।हरिलाई सातौं राष्ट्रियमा पछाडि परेका गोपीचन्द्र चौथोमा रहे। कान्छीमाया पहिलो संस्करणकी विजेता हुन्। तर उनलाई यसपटक जित्छु जस्तो लागेको थिएन। दार्जिलिङमा खेलेर आएपछि घाइते उनलाई ह्यामस्ट्रिङ भएको थियो। चिकित्सकले आराम लिनु भनेका थिए। यो एउटा प्रतियोगिता नखेलिकन आराम नगर्ने भनेर बसिरहेको थिएँ। कान्तिपुरको यो इभेन्टमा जस्तै भए पनि कुद्छु भनेर तयारी गरिरहेको हुन्छु। मलाई यो दौड एकदमै मनपर्छ, उनले भनिन्, अब पूर्ण रूपमा आराम गरेर राम्रो तयारी गर्ने हो। दुई हप्ता जस्तो आराम गरेर फेरि विस्तारै दौडिन सुरु गर्छु। एक महिनासम्म कुनै प्रतियोगिता खेल्दिनँ।त्यसैले उनी यसलाई सोचेभन्दा धेरै राम्रो गरे नतिजा मान्छन्। मध्यम दूरीमा कान्छीमायाको एक्लै वर्चस्व छ। यसपल्ट पनि उनको प्रतिस्पर्धा आर्मीकी विश्वरुपासँगै रह्यो। सुरुदेखि सँगै दौडिएका थियौं। १० किमि नपुग्दै बिचमा एकपल्ट झ्याप झ्युप भाको थियो, उनले भनिन्, घटाउने, बढाउने भइरहेको थियो। माइतीघरको मोडदेखि मारामार प्रतिस्पर्धा भयो। त्यसपछि मैले अग्रता लिएँ। आर्मीका सन्तोष श्रेष्ठ पुरुषतर्फको ह्विलचियर विजेता बने। ३० वर्षे उनी आर्मीमा आबद्ध भएको १० वर्ष भयो। २०६६ सालमा घर सिन्धुपाल्चोकको मेलम्ची जाँदा रूखबाट लडेपछि ह्विलचेयर उनको सहारा बन्दै आएको छ। माइतीघर मण्डलाबाट म अगाडि थिएँ। पछाडि फर्केर हेरेको थिएँ खासै कोही थिएनन्। २ सय मिटरजति पछि अर्का प्रतिद्वन्द्वी थिए, उनले दौड जितेपछि भने। उनी यस इभेन्टमा लगातार तेस्रोपल्ट विजेता भए। नेपाल आर्मीले उपलब्ध गराएको आधुनिक ह्विलचियर लिएर उनी दौडमा सहभागी थिए। उनी बास्केटबल र टेबलटेनिस पनि खेल्छन्। बास्केटबलमा २ वर्षअघि बंगलादेशमा अन्तर्राष्ट्रिय प्रतियोगिता पनि खेलेका थिए। उनको पल्टन जोमसोममा छ। आर्मीको क्वार्टर विजेश्वरीमा बस्दै आएका छन् उनी। महिलातर्फ लगातार तेस्रोपल्ट जितेपछि लाली तामाङले एकदमै रमाइलो अनुभव गरिन्। उनी पहिलो पटकमा दोस्रो भएकी थिइन्। उपाधि जितेपछि लालीले भनिन्, पहिला त अन्तिममा थिएँ, बीचमा साथीहरूलाई छाडें। उनी सिन्धुपाल्चोकको तातोपानी छेउमा १० वर्षअघि ट्रक दुर्घटनामा परेकी थिइन्। त्यसमा उनको ढाडको स्पाइनल भाँचिएको थियो। उनी बास्केटबल, टेबलटेनिस र पौडी पनि खेल्छिन्।"
सल्लाहकार समिति बैठकमा क्यानका पदाधिकारी,"बैठकमा ग्लेनराइटसहित आईसीसीका लेखा शाखाका प्रमुख अमर शेख, सल्लाहकार समितिका वसन्त चौधरी, चूडामणि पौडेल, पवन अग्रवाल र रोहित दाहाल सहभागी थिए। विदेशमा रहेका नेपाल क्रिकेट संघका पूर्व अध्यक्ष विनयराज पाण्डे र पूर्व उपाध्यक्ष दीपक कोइराला बैठकमा अनुपस्थित थिए।निर्वाचित क्यान अध्यक्ष चतुरबहादुर चन्द र सदस्य वसन्तराज सत्यालले शनिबार बिहान आईसीसीको टोलीसँग भेटेर छलफल गरेका थिए। दिउँसोको सोल्टी होटलमा भएको बैठकमा अध्यक्ष चन्द र महासचिव अशोकनाथ प्याकुर्याल सहभागी थिए। अहिले सबै छलफलकै क्रममा छ, हामी आफ्नो मागमा अडिग छौं, प्याकुर्यालले भने, आईसीसीले सल्लाहकार समितिमा बस्नुपर्छ भनेर अनुरोध गरेको छ र यसलाई क्यानको विकल्पमा होइन भनेका छन्। हामीले संघको आफ्नो विधान छ, त्यसलाई संशोधन गर्न सकिन्छ। नयाँ विधान मान्दैनौं भनेर आफ्नो भनाइ राखेका छौं।क्यानमा सरकारी हस्तक्षेप भएको, स्वतन्त्र र निष्पक्ष चुनाव नभएको भन्दै आईसीसीले धारा २९ मिचेको भनी वैशाख १३ मा क्यानलाई निलम्बन गरेको थियो। आईसीसीले २०१४ को अन्त्यदेखि क्यानलाई दिने सबै खर्च रोक्दै आएको छ।सल्लाहकार समितिमा निर्वाचित समितिका महासचिव प्याकुर्याललाई पनि राखिएको थियो। तर त्यसलाई निर्वाचित समितिले अस्विकार गरेको थियो। आईसीसीसँग बसेको बैठकले अनिल सिन्हालाई सल्लाहकार समितिको वकिलमा नियुक्त गरेको सल्लाहकार समिति सदस्य रोहित दाहालले बताए। बैठक आइतबार पनि चल्ने छ र त्यसबारे निर्वाचित समितिसँग छलफल हुनेछ।"
संकटा र एपीएफ बराबरीमा,सर्लाही जुमनु राई र आदित्य चौधरीको घरेलु मैदान रहेको सर्लाहीको हीरापुर मैदानमा आइतबार आयोजित मैत्रीपूर्ण फुटबलमा संकटा र एपीएफ क्लबले गोलरहित बराबरी खेलेका छन्। यस मैदानमा माथिल्लो डिभिजनका दुई क्लब भिडेको यो पहिलोपल्ट हो। यसलाई हेर्न हजारौं संख्यामा दर्शक उपस्थित थिए। ७० मिनेटको खेलमा दुवै टिमबाट गोल हुन सकेन।सांसद नरेन्द्र साहको पहलमा हीरापुरस्थित बुद्धि विकास खेल मैदानको स्तरोन्नति गरिएको थियो। यसै अवसरमा मैत्रीपूर्ण खेलको गरिएको हो। साहले मधेसको भित्री भागमा फुटबल खेल कम हुने गरेकाले यो मैदानलाई रंगशालाका रूपमा विकसित गर्न प्रयास गरिएको बताए। मैदान २२ बिघामा फैलिएको छ। खेलपछि जुमनुसँगै नेपालका पूर्व राष्ट्रिय खेलाडीद्वय उपेन्द्रमान सिंह र बालगोपाल महर्जनलाई पनि सम्मान गरिएको थियो।
डान्स स्टार,"तेरिया १४ वर्षकी भइन् । यति सानो उमेरमा पनि उनले नाचेर धेरै नाम र दाम कमाइसकेकी छन् । गत जनवरीमा उनले भारतीय सिनियर डान्स स्टारबीचको ठूलो नृत्य प्रतियोगिता जितिन् । त्यो भारतीय टीभी कलर्सको झलक दिखला जा को रियालीटी सोको उपाधि हो । यसमा अन्य डान्स प्रतियोगिताका विजेताहरूबीच मात्रै प्रतिस्पर्धा भएको थियो । जितसँगै तेरियाले ३० लाख भारतीय रुपैयाँ पाइन् । रेनाल्ड डस्टर ब्रान्डको कार पनि उपहारमा पाउँदै छिन् । यसअघि सन् २०१४ मा जी टीभीको डीआईडी लिटिल मास्टर जितेकी थिइन् । त्यसमा ४० हजार प्रतिस्पर्धीलाई पछाडि पारेकी थिइन् । डीआईडीमा प्रथम भएबापत १० लाख भारतीय रुपैयाँ पुरस्कार पाएकी थिइन् । तेरियाले डीआईडी विजेताका तर्फबाट यसमा प्रवेश पाएकी हुन् ।झलक दिखला जा प्रतियोगिता गत जुलाईमा सुरु भएको थियो । त्यसमा १२ जोडी सिनियर महिला पुरुष डान्स सेलिब्रिटी छनोट भएका थिए । तेरियासहित ५ जना जुनियरलाई भने अक्टोबर ८ मा च्यालेन्जरका रूपमा प्रवेश गराइएको थियो । त्यसरी प्रवेश पाएकामध्ये तेरियामात्रै फाइनलमा पुगेकी थिइन् । फाइनलमा उनले डीआइडी सिजन १ का विजेता तथा झलक दिखला जा का पूर्वविजेता सलमान युसुफ खान र वल्र्ड हिपहपका च्याम्पियनसिपका विजेता सानतनु महेश्वरीसँग प्रतिस्पर्धा गरिन् ।फाइनलमा उनले निर्णायकका तर्फबाट ४० अंकमा ४० पाएकी थिइन् । भोटमा समेत सबैलाई जितेपछि उनी विजयी भएकी हुन् । तेरियाको घर रुपन्देहीको रुद्रपुर गाविसमा पर्छ । जितको खुसी मनाउन उनी हालै काठमाडौं हुँदै यहाँ आइन् । यहाँ उनको भव्य स्वागत र सम्मान भयो । तेरिया फाउन्डेसन र बागेश्वरी संगीतालयले बुटवलमा पनि सम्मान तथा बधाई कार्यक्रम आयोजना गरे । तेरिया आफूलाई रुपन्देहीकी वा रुद्रपुरकी मात्र भनेर चिनिन चाहन्नन् । बुटवलमा आयोजित कार्यक्रममा उनले भनिन्, म नेपालकी तेरिया भनेर विश्वभर चिनिन चाहन्छु । मलाई आफ्नो देशको निकै माया लाग्छ । देशबाहिर छँदा देशको अझ बढी महत्त्व थाहा हुँदो रहेछ । यसैले नेपालकी तेरिया भनेर देशको नाम उचो बनाउन चाहन्छु । आफूलाई पटकपटक जिताउन प्रचारप्रसार र एसएमएस गरेर सबै नेपाली दाजुभाइले गुन लगाएको तेरियाले बताइन् । डीआईडी लिटिल मास्टर जितेपछि पनि नेपाली झन्डासहित देशविदेशमा नृत्य देखाएकी थिइन् । यसलाई अब पनि निरन्तरता दिने छिन् । जहाँ जाँदा पनि जे गर्दा पनि नेपाल सम्झन्छु । नेपाली हुँ भन्छु, तेरियाले भनिन्, मलाई सबै नेपालीले ख्याल गरिरहनुभएको छ जस्तो लाग्छ । तेरिया भविष्यमा कोरियोग्राफर बन्न चाहन्छिन् । अभिनयलाई पनि अगाडि बढाउन चाहन्छिन् । केही समय भारतमै करिअर बनाउने सोचमा छिन् उनी । नेपालीको साथ र माया लिएर त्यहाँ काम गर्नेछु, उनले भनिन् । भारत ठूलो भएकाले सिक्न र विश्व बजारमा पुग्न सहज छ । त्यहाँको प्लेटफर्मले नेपालका लागि काम गर्नेछु । तेरिया ठूलो भएपछि नेपालका लागि आफ्नो सीप र कमाइ खर्चने सोचमा छिन् । त्यसकै लागि तेरिया मगर फाउन्डेसन खोलेकी छन् । आफूले डीआईडीमा पुरस्कार पाएको एक लाखबाट फाउन्डेसन सुरु गरेकी हुन् । कमाएको केही रकम अहिले पनि फाउन्डेसनमा लगाएकी छन् । यसबाट केही साथीले सहयोग पाउनुभएको छ, उनले भनिन्, अभिभावक गुमाएका र पढ्न नपाएकालाई पढाउने इच्छा छ । प्रतिभा भएका तर देखाउने अवसर नपाएकालाई पनि सहयोग गर्ने सोच छ । नाच्ने, गाउने, खेल्नेजस्ता अतिरिक्त क्रियाकलापमा रुचि भएका तर गरिबी र अभिभावकको साथ नपाएका बालबालिकाको सहयोगका लागि फाउन्डेसन खोलेकी हुँ, तेरियाले भनिन् । फाउन्डेसनका अध्यक्ष उनकै हजुरबुवा कृष्णबहादुर फौजा मगर हुनुहुन्छ । उहाँले नै तेरियालाई सुरुमा नृत्य सिकाउन र अघि बढाउन सहयोग गर्नुभएको थियो । तेरिया पढाइमा पनि उत्तिकै ध्यान दिन्छिन् । नेपालमा सधैं कक्षा प्रथम हुने उनी अहिले मुम्बईमा कक्षा ८ मा पढ्दै छिन् । त्यहाँ पनि पाँचौं पोजिसन ल्याएकी छन् । डान्स सो देखाउँदा धेरै दिन पढाइ छुट्छ । त्यसलाई साँझबिहान र टयुसन कक्षा लिएर पूरा गर्ने गरेको तेरियाले बताइन् । एकपटक सिकाएको नबिर्सने खुबी तेरियामा छ । उनका बाबाआमाले अहिले मुम्बईमै बसेर तेरियालाई सघाइरहनुभएको छ । तेरिया नेपालमा नेसनल डान्स कसम्पटिसनमा प्रथम भएकी थिइन् । नेपाल टेलिभिजनको डान्स सो खोजी प्रतिभाको मा टपटेन भएकी थिइन् । गायनमा पनि तेरियाको राम्रो स्वर छ । फुर्सद भयो कि नाच्न थाल्ने तेरियाले ७ वर्षको उमेरदेखि नृत्य अभ्यास सिकेकी थिइन् । यसका लागि बिहान ५ बजे उठेर घरदेखि ४५ किलोमिटर टाढा बुटवलको बागेश्वरी संगीतालयमा दिनहुँ नृत्य सिक्न जान्थिन् । बिहान ५ बजे निस्केकी तेरिया करिब साढे ९ बजे मात्रै घर पुग्थिन् । यसपछि स्कुल जान तयार हुन्थिन् । साँझ फर्केपछि गृहकार्य गर्थिन् । मैले डान्स र पढाइ दुवैलाई यौटै प्राथमिकतामा राखेकी थिएँ, तेरिया भन्छिन्, दुवैलाई महत्त्व दिएकाले दुवैमा फस्ट हुँदै गएँ ।घाम, पानी, जाडो कुनै पनि समयमा उनले नृत्य सिक्न अल्छी गरिनन् । लक्ष्यमा पुग्न र सफलता हात पार्न कडा मिहिनेत चाहिने तेरिया बताउँछिन् । डीआईडी र झलक दिखला जा मा प्रतिस्पर्धी बनाउन मुम्बईमा दिनको १८ घण्टासम्म नाचें, उनले भनिन् । मुम्बईमा ज्याज, कथ्थक, म्याजिक एक्ट, क्रमपिड, यूजी एक्टजस्ता अतिरिक्त डान्स सिक्दा पनि निकै मिहिनेत गरेको उनले बताइन् ।तेरिया आफूजस्तै साथीलाई आफ्नो प्रतिभा प्रदर्शन गर्न आग्रह गर्छिन् । कुनै पनि काममा असफल भए आत्तिने र सफल भए मात्तिने गर्नुहुँदैन, तेरियाले सुझाव दिइन्, यसो भयो भने सफलता आफैं हात लाग्दै जान्छ ।"
साना सुन्दरीहरू,"हरेक वर्षजसो दाङमा साना नानीहरूको क्षमता प्रस्फुटन हुने केही न केही प्रतिस्पर्धा हुने गरेका छन् । कहिले सुन्दरी प्रतियोगिता, कहिले डान्सिङ स्टार त कहिले हिरो अफ भ्वाइस । हरेक प्रतिस्पर्धामा साना नानीहरू उत्साहका साथ सहभागी हुन्छन् र आफ्नो स्थान सुरक्षित गर्छन् । यसले साना नानीलाई समाजमा स्थापित हुन र आफ्नो रुचिको विषयमा सफलता हासिल गर्न सहज भइरहेको छ ।सधंै झोलाभरि कापीकिताब बोकेर विद्यालय धाउने र गृहकार्यको भारीले थिचिइरहने नानीहरू समय मिलाएर क्याटवाक, फोटो सेसन र नाचगानमा सहभागी हुन्छन् । यही मिहिनेतपछि घोराहीकी सुप्रिया देवकोटाले लिटिल मिस दाङ२०१६ को उपाधि प्राप्त गरिन् । उनी अन्तिम १४ जना प्रतिस्पर्धीलाई पछि पार्दै ताज पहिरिन सफल भएकी हुन् । ४ कक्षा अध्ययनरत सुप्रियाले टयालेन्ट अवार्ड पनि प्राप्त गरेकी छन् । उनले २५ हजार नगद पुरस्कार र प्रमाणपत्र पाइन् ।पहिले पढाइबाहेक अन्य केही कुरामा ध्यान हुँदैनथ्यो । आजभोलि कसरी राम्रो नाच्ने, क्याटवाक कसरी गर्ने र फोटोमा कसरी राम्रो पोज दिनेजस्ता कुराहरू पनि सिक्दै छु, सुप्रियाले भनिन्, प्रतिभा देखाउने अवसर मिलेको छ । पहिले टीभीमा मात्र देखिने दृश्यहरू अहिले आफंै सिक्न र गर्न पाइएको छ । फस्ट रनर अप घोराहीकै कृति न्यौपाने र सेकेन्ड रनर अप आस्था गिरी पनि सुन्दरी प्रतियोगितापछि अतिरिक्त क्रियाकलाप सिक्न सक्रिय भएका छन् ।दुई वर्षअघि दाङमा भएको नृत्य प्रतियोगितामार्फत घोराहीकी नेहा खत्री पहिलो डान्सिङ स्टार भएकी थिइन् । डान्सिङ स्टार२ को उपाधि घोराही११ की १२ वर्षीया समीक्षा पौडेलले प्राप्त गरिन् । करिब दुई सय प्रतिस्पर्धीबाट छानिएर उनी विजेता बनेकी थिइन् । उनले ५० हजार नगदसहित ट्रफी र प्रमाणपत्र प्राप्त गरिन् । अहिले उनी छमछमी मा पनि सहभागी भएकी छन् । नृत्य क्षेत्रबाट नेपाली कला, संस्कृतिको संरक्षणमा योगदान पुर्याउन चाहन्छु, उनले भनिन्, स्टारको उपाधिले मलाई नृत्यमा थप कला देखाउने हौसला प्रदान गरेको छ ।डान्सिङ स्टार बन्न उनले राति १०११ बजेसम्म अभ्यास गर्थिन्, आमा देवकाले भनिन्, नाचमा कति कला छ भन्ने कुरा सबैले देख्न पाऊन् भनेर हरेक कार्यक्रममा पुगियो । यसले उसको आत्मविश्वास बढ्यो र अन्त्यमा डान्सिङ स्टार नै बनायो । यस वर्षको डान्सिङ स्टार घोराहीकी सुप्रिया पाण्डे भइन् । स्टार भएपछि उनको नृत्ययात्रा अघि बढेको छ । मलाई अहिले सबैले डान्सिङ स्टारका रूपमा चिन्छन्, उनले भनिन्, मेरो परिचय थपिएको छ । नाच्न झनै रहर बढेको छ ।गतवर्ष भएको गीतको प्रतियोगिता हिरो अफ भ्वाइसको उपाधि तुलसीपुरकी स्वीकृति डाँगीले प्राप्त गरिन् । अडिसन राउन्डमा ३ सय ४६ प्रतियोगीहरूले भाग लिएकोमा अन्त्यसम्म उत्कृष्ट प्रस्तुति गरेर उनी हिरो भएकी हुन् । यस वर्ष भएको राप्ती अञ्चल स्तरीय गायन प्रतियोगिता हिरो अफ भ्वाइसको उपाधि लमहीकी १२ वर्षीया प्राची बिडारीले प्राप्त गरिन् । उनले २५ हजार नगद र २५ हजार रुपैयाँ बराबरको गीत रेकर्डिङको सुविधा प्राप्त गरिन् । ७ कक्षामा अध्ययनरत बिडारी जिल्लामा गायिकाका रूपमा परिचित छिन् ।साना प्रतिभाको खोजी तथा गीतसंगीतमा रुचि बढाउने उद्देश्यले डान्सिङ र गीतको प्रतिस्पर्धा गरिएको आयोजक उत्सर्ग फिल्मस् नेपालका निर्देशक केएल पीडितले बताए । यस्ता प्रतियोगिताले गायन र नृत्य विधाका नवप्रतिभालाई महत्त्वपूर्ण अवसर प्रदान गरेको छ, उनले भने, बालबालिकाले क्षमता प्रदर्शन गर्ने अवसर पाएका छन् ।"
पढाइको भन्दा पानीको चिन्ता,"कक्षामा तृतीय हुँदै आएका उनको ध्यान पढाइभन्दा पानीमा नै जान्छ । कक्षामा बसुन्जेल पनि पानीकै चिन्ता लाग्छ, उनले भने, पानी ओसार्न नपरेर पढ्न पाएको भए म सायद कक्षामा प्रथम हुन्थें होला । सञ्जीवका अनुसार, उसको कक्षामा प्रथम हुने साथीले पानी ओसार्नु पर्दैन । उसको त घरमा नै धारो छ, पानी ओसार्नुपर्दैन, मायालु पारामा उनले भने, पानी बोक्न नपरेको भए म पनि फस्ट हुन्थें होला । घरमा २ वटा गाई र २ वटा भैंसी भएकाले पानीको खपत धेरै हुन्छ । परिवारमा ७ जना सदस्य छन् । २ बहिनी सानै छन् । १० वर्षका भाइ सजन पनि उनी सँगसँगै पानी बोक्छन् । ४ कक्षामा पढ्ने सजनले १५ लिटरको भाडामा दैनिक २ पटक पानी बोक्छन् । कक्षामा पाँचौँ हुने उनलाई पानी बोक्न नपरेर नतिजा राम्रो आउँथ्यो कि भन्ने कुराले घोचिरहन्छ ।काभ्रेका अधिकांश ग्रामीण भेगमा भूकम्पका कारण पानीका मूल सुकेका छन् । सोही कारण पानीको हाराकार छ । एक गाग्री पानीका लागि घण्टांै कुनुपर्ने बाध्यता छ । खानेपानीको अभावले बालबालिकालाई औधि मार परेको छ । कलिलो बाल मस्तिष्कमा पढाइभन्दा पानीको चिन्ता हुने गरेको छ ।"
सम्झिराख है,"फाल्गुन ८, २०७३ कुनै पनि काम नगरेकोमा मलाई पर्याप्त समय नै भएन भन्ने तर्क नदेऊ । किनभने प्रत्येक दिन तिमीसँग पनि त्यति नै घण्टा छ जति लियोनार्दो दा भिन्ची, अल्वर्ट आइन्स्टाइन, थोमस जेफर्सन र मदर टेरेसासँग थियो ।"
खितितीखितिती,"(एकजना युवक आफ्नो ग्रहदशा पन्छाउने उपाय खोज्दै साधुकहाँ पुग्छन्)युवक : साधुजी, म मेरी श्रीमतीबाट धेरै पीडित भएको छु । श्रीमतीलाई काबु (वश) मा राख्ने कुनै उपाय छ कि ?साधु : त्यति जानेको भए त म पनि साधु नै हुनु पर्दैन्थ्यो, बाबु !"
मेरो सपना,"सिम्रन पन्त, कक्षा९ रिलायन्स इन्टरनेसनल एकेडेमी, काठमाडौं"
रुखको महत्त्व,"सुभास अधिकारी, कक्षा६बालोदय इंग्लिस बोर्डिङ स्कुल, बालाजु, काठमाडौँ"
हराएको चिनो,"रमेका थिए पहाड र मधेस हिमालका छायाले ।लुकेको थियो हिजो यो देश वनको घनघोर घारीमा,डुबेको थियो हिजो यो देश कञ्चन पानीमा ।बाँचेका थियौँ हामी दाजुभाइ एकताको सोचमा,नाचेका थियौभ हामी नेपाली मादलुको तालमा ।राखेका थियौभ नेपाली संस्कृति स्वयम्को मुटुमा,राष्ट्र सेवाको जिम्मा लिएका थियौँ आआफ्ना कााधमा ।शान्तिको आदर्श स्थापना गर्यौं हामीले संसारमा,बढेका थियौँ हामी नेपाली भ्रातृत्व सजाई मनमा ।के भो कसो भो, मायाले होइन यो मुलुक, आासुले भिजेको छ,प्राकृतिक सुन्दरताले होइन यो देश डर र त्रासले भरिएको छ ।एकताले होइन यो मुलुक जातीयताले टुटेको छ,समताले होइन हाम्रो दिमाग ईष्र्याले भुटेको छ ।कता हराए अहिले, नेपाल आमाका वनपाखा र छहरा,नेपाल आमाको विनाशले गर्दा हामी सबै भएका छौा टुहुरा ।फरिया चोली होइन, विदेशी पहिरन छन् हाम्रा आङमा,राष्ट्रियताको भावना होइन, भ्रष्ट उपनाम जोडेका छौा आफ्ना नाममा ।राष्ट्रियताको रक्त त बगेकै होला सबैको नसामा,यही रक्तलाई दन्काई देशलाई डोर्याऊा विकासको दिशामा । सायना तिवारी, कक्षा९सिद्धार्थ वनस्थली, काठमाडौं"
फुर्सदमा पढौं,"मलाई मलालाको विषयमा धेरै थाहा थिएन । नोबेल शान्ति पुरस्कार पाएकाले उनी विश्व प्रसिद्ध हुन् भन्ने मात्रै थाहा थियो । तर, किन र कसरी विश्वप्रसिद्ध भइन् भन्ने खासै थाहा थिएन । यसपालि जाडो बिदामा मलाई मेरो बाबाले आई एम मलाला भन्ने किताब पढ्न दिनुभयो । पढेपछि पो थाहा भयो मलाला त धेरै नै साहसी विद्यार्थी रहिछिन् । त्यसैले उनको बारेमा लेख्न मन लाग्यो । उनको पूरा नाम मलाला युसुफजाई हो । उनी पाकिस्तानको स्वात्त उपत्यकाकाको मिङगोरा भन्ने गाउँमा जन्मेकी हुन् । गाउँमै उनकै बाबुले एउटा स्कुल चलाएका थिए । त्यसैले उनले पढ्न नपाउने कुरै भएन । तर गाउँका अरू केटीहरू स्कुल जान पाउँदैनथे । किनकि तिनका बाबुआमा छोरीलाई स्कुल पठाउन डराउँथे । आफू मात्र स्कुल गएर मलालाको चित्त बुझेन । त्यसैले गाउँका अरू केटीलाई पनि उनले स्कुल जानुपर्छ भनेर फकाउन थालिन् । त्यसपछि अरू केटीहरू पनि स्कुल जान थाले । तर त्यहाँको उग्रवादी तालिवानहरूलाई यो कुरा चित्त बुझेन । उनीहरूले केटीहरूलाई घरमै बस्न र खेतबारीको काम मात्र गर्न आदेश दिए । आफ्नो आदेश नमाने ज्यान मार्ने धम्की पनि उनीहरूले दिए । तर मलाला डराइनन्, अरूलाई पनि सँगै स्कुल लिएर गइरहिन् । १९ अक्टोबर २०१२ का दिन मलाला र उनका साथीहरू स्कुल बसमा चढिसकेका थिए । बन्दुक बोकेका तालिवानहरू बसभित्र चढेर सोध्न थाले यहाँ मलाला भन्ने केटी कुनचाहिँ हो ? सबैजना विद्यार्थी डरले थुरथुर भए । कोही पनि बोल्न सकेनन् । एकैछिनमा उनीहरूले मलालालाई चिनिहाले । त्यसपछि उनलाई गोली हाने । पहिलो गोली उनको निधारको बायाँतिर लागेको थियो । गोली लागेर उनी ढलिन् । त्यसपछि पनि उनलाई दुई गोली हानियो । बेहोस मलालालाई रावलपिण्डीको मुटु अस्पताल लगियो । पछि उनलाई बेलायतको क्विन एलिजाबेथ अस्पताल लगियो । एउटी भर्खरकी केटीलाई तालिवानले टाउकोमा तीनवटा गोली हानेर घाइते बनाए भन्ने समाचार विश्वभरि फैलियो । विश्वभरिका मान्छेले उनलाई निको होस् भनेर प्रार्थना गरे । सबैले आशा गरेजस्तै उनलाई निको भयो । उनी आफ्नो देश फर्किन् । पाकिस्तान फर्किएपछि विद्यार्थी, शिक्षक र बाबुआमाले मात्र होइन, विश्वका ठूलाठूला नेताले मलालालाई महान् भनेर प्रशंसा गरे । यसले मलालाई पनि हौसला मिल्यो । उनले केटीहरूको शिक्षाका लागि एउटा संस्था खोलिन् । सन् २०१३ मा आई एम मलाला किताब निस्कियो । यो किताब विश्वमै बढी बिक्री हुने किताबमध्ये एक बन्यो । उनको विषयमा बनेको डकुमेन्ट्री पनि चर्चित भयो । सन् २०१७ मा त उनले नोबेल शान्ति पुरस्कार पाइन् । उनको उमेरमा यो पुरस्कार अहिलेसम्म कसैले पाएको थिएन । यो विश्वसमा मलालाजस्ता असल मान्छे पनि हुन्छन् । उनीमाथि आक्रमण गर्नेजस्ता खतरनाक मान्छे पनि हुन्छन् । तर मलालाजस्तालाई सबैले रुचाउँछन् । किनकि मलालो आफ्नो लागि मात्र होइन, अरूको भविष्यका लागि पनि काम गर्नुपर्छ भन्ने उदाहरण दिएकी छन् । यो उदाहरणलाई हामीले पनि व्यवहारमा उतार्न पाए झनै राम्रो हुने थियो ।"
खेल खेलौं,यो खेल सामान्यत: ५ देखि १२ वर्षसम्मका बालबालिकाले खेल्न सक्छन् । यो खेलमा १ पटकमा प्रत्येक समूहमा ८ जना पर्नेगरी ३२ देखि ६४ जनासम्म खेलाडी सहभागी हुन सक्छन् । यो खेलका लागि १ सय मिटर लामो मैदान तथा खेल सञ्चालनका लागि १ जना सिटीसहितको रेफ्री चाहिन्छ । खेलका लागि सबैभन्दा पहिले ८८ जना खेलाडीको ४ देखि ८ वटा समूह बनाउनुपर्छ । खेलमा सहभागी हरेक समूहका खेलाडीहरूले एकजना बाहेक ७ जना खेलाडीले एउटा गोलो घेरामा उभिनुपर्छ । अर्को खेलाडी बीचमा रहनुपर्छ । त्यसपछि रेफ्रीबाट इसारा गरिएपछि घेरामा रहेका खेलाडीले आफ्नो ठीक अगाडि रहेको खेलाडीलाई बल फाल्नुपर्छ । यस्तो बललाई बीचमा रहेको खेलाडीले समात्ने प्रयास गर्नुपर्छ । जुन क्रम निरन्तर चलिरहन्छ । बल समातिएपछि उक्त समूहको खेल सकिन्छ । जुन समूहले सबैभन्दा कम समयमा खेल सकाउँछ । त्यही समूह विजेता घोषित हुन्छ । यसरी बल फाल्ने क्रममा रेफ्रीले तोकेको मापदण्ड विपरीत जानीजानी समात्न सकिने गरी बल फालेमा त्यस्तो समूह नै अयोग्य घोषित हुन सक्छ ।
कलम र खुत्रुके,"फाल्गुन ८, २०७३ जाडो बिदा छ । हिमेश साथीहरूसँग खेल्न हिँड्यो । कोठाभरि पुस्तक पनि अव्यवस्थित बनेका छन् । आमाले आएर कोठा सफा गरिदिनुभयो । भुइँमा झरेको कलम, किताब टेबलमा राखिदिनुभयो । नजिकै अर्को टेबलमा खुत्रुके थियो । भर्खरै भुइाबाट टेबलमा आएको कलम देखेपछि खुत्रुकेलाई हाास उठेछ । खुत्रुकेले जिस्याउँदै भन्यो, खुबै जाडो छ है कलम भाइ ? कलम चुपचाप सुनिरह्यो । खुत्रुके फेरि बोल्यो, पहिले त बाहिरफेरो घुम्न पाइन्छ । धेरै अक्षर लेख्न पाइन्छ । सबैले माया गर्छन् भनेर खुब धाक दिन्थ्यौ नि । थाहा पायौ, अहिले तिमीलाई कसैले वास्तै गरेन । कलमले मन नलागी नलागी भन्यो, भो गफ नदेऊ, अहिले त जाडो बिदा भएर पो । विद्यालय खुलेपछि सबैभन्दा बढी काम मेरै हुन्छ । छेउको कपी देखाउँदै भन्यो, यी हेर, यति धेरै कपी छन् नि यी सबैमा लेख्ने म नै हो । मेरो महत्त्व कति धेरै हुन्छ । मलाई माया गरेर झोला राखेर बोकिन्छ । ठूला ठूला मान्छेले पनि आफ्नो गोजीमा बोकेर हिँड्छन् बुझ्यौ ।तिमीजस्तो साना बच्चाहरूलाई मात्र काम लाग्ने हो र म, कलमले सर्टको कलर मिलाउँदै भन्यो । खुत्रुकेले गिज्याउँदै भन्यो, त्यो त अहिले देखिएकै छ नि । तिमी त विद्यालय खुलेको बेलामा मात्र काम लाग्ने हौ । आफूलाई काम नपरेको दिन तिम्रो अनुहार त हेर्दैनन् । मलाई त बिहान बेलुका नै हेरिन्छन् । अरूले नछोऊन् भनेर जतनले राखिन्छ । यी यहाा देखेनौ म तिमीहरूभन्दा कति माथि छुट्टै ठाउँमा छु । झ्यालको छेउमा घाम ताप्न पनि पाएको छु । कलम पनि के कम । उसले भन्यो, हो हो एउटै कोठाभित्र तिम्रो जुनी गएको थाहा छैन । तिमी कहिल्यै यो घरबाट बाहिर निस्कन पाएका छौ पुड्के ? पुड्के भनेको सुनेपछि खुत्रुकेलाई खुबै रिस उठेछ । भाटे कलम एक्लै छ र पनि फूर्ति लाउँछ । मसँग यति धेरै पैसा छ । तिमीजस्ता भाटे कलम त कति किनिदिन्छु, किनिदिन्छु नि ?ओहो ! तिमीलाई नफोडी बाहिर निस्कन सक्छ र पैसा ? तिमी त पुड्के घैंटे । अनुहार नै नराम्रो । अब तिम्रो नाम नै कोठे राख्छु, कलमले रिसाउँदै भन्यो । कलम र खुत्रुकेको कुरा सुनिरहेका किताब र कपी भने हाँस्न थाले । नजिकैको झोलाले भन्यो, खुत्रुके तिमी पनि कलमलाई भाइ नभन तिमीहरू त साथीसाथी हो नि । एक नभए अर्को सम्भव छैन । खुत्रुके नभए पैसा जम्मा गरेर राख्न सजिलो हुँदैन, पैसा भएन भने कलम किन्न सकिँदैन । त्यसैले तिमीहरू साथीसाथी हौ । खुत्रुकेले आफ्नै शरीरतिर हेर्दै भन्यो, यो कलम जस्तो सुइखुट्टे हो र म ? बिहान बेलुकै खान पाइन्छ । मान्छेले माया गरेर मलाई खुवाइरहन्छन् । शरीर हेरेर कुरा गर न झोला दाइ । झोलाले भन्यो, हामी सबै साथीसाथी हौं । एक नभई अर्को हुँदैन । त्यसैले कलम कपी, किताब हामी त सबै साथी हो । सधंै मिलेर बस्छौं । जहाा जाँदा पनि सँगै जान्छौं । तिमी पनि अब मिल के खुत्रुके साथी । झोलाको कुरा खुत्रुकेलाई चित्त बुझेन । विद्यालय खुलेको बेलामा मात्र काम लाग्ने भएकोले यिनीहरू मौसमी हुन् । म त बाह्रै महिना बराबर काम लाग्छु नि । उसले मनमनमै सोच्यो । खुत्रुकेले आफ्नै भरिँदै आएको पेट छाम्दै भन्यो, कलम मात्र होइन किताब, कपी र तिमी पनि अहिले त कठ्यांग्रिएर बस्नुपरेको छ है । बिचरा ! ऊ मज्जाले हाँस्यो । हाँस्दै थियो, झ्यालबाट आएको बतासले खुत्रुके भुइँमा ढल्यो । ढल्नोसाथ फुट्यो पनि । खुत्रुके रुन थाल्यो । किताब कपी हाँस्न थाले । बिचरा खुत्रुके फूर्ति लाउँदालाउँदै ढल्यो । झोला भने गम्भीर भएर हेरिरहेको थियो । खुत्रुके झन् पीर मान्दै रुन थाल्यो । कलमले खुत्रुकेको छेउमै गएर भन्यो, न रोऊ खुत्रुके साथी, हामीले पीर मानेर हुँदैन, सबैभन्दा बलियो समय हो । अब नरोई उठ । कलमले खुत्रुकेको आँसु पुछिदियो । सलोजा"
