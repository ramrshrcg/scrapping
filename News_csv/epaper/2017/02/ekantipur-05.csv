शीर्षक,विवरण
प्रधानमन्त्रीको पार्टीभित्रै आलोचना,"छक्कै परियो, क्याबिनेटबाटै जेठ १० भित्र सकिने गरी चुनावको मिति तोक्ने गरी निर्वाचन आयोगलाई पत्र लेख्ने निर्णय गरेको खबर हाम्रै मन्त्रीले सार्वजनिक गर्नुभयो, किन हो अकस्मात उहाँ (दाहाल) एक दिनमै पछि हट्नुभयो, दाहाल निकट एक माओवादी नेताले कान्तिपुरसँग भने, संशोधन विधेयक पारित गर्न सकिने अवस्था छैन, चुनाव मिति पनि तोक्न सकिएन भने हामी सरकारमा कुन नैतिक आधारमा बसिरहने ? ती नेताले चुनावको मिति ठ्याक्कै तोक्न कठिन भए पनि समयावधि तोक्न सकिने अवसर सरकारलाई छँदाछँदै दाहाल पछि हटेको भन्दै आलोचना गरे ।प्रधानमन्त्री दाहालले भने मोर्चाको सहमतिबिना चुनाव घोषणा गर्दा राजा ज्ञानेन्द्रले घोषणा गरेको चुनावजस्तै विवादास्पद र असफल हुन सक्ने भन्दै राजनीतिक समझदारी पहिलो प्राथमिकतामा रहेको दोहोर्याएका छन् । निकटस्थसँग कुरा गर्दै दाहालले आफू चुनावबाट पछि हटेको सन्देश जान नहुने भन्दै छिट्टै संशोधन विधेयक पारित गराउने गरी सहमतिका लागि फेरि प्रयास गर्ने बताए । स्रोतका अनुसार दाहालले आइतबार अर्थ मन्त्रालयलाई पत्र लेखी स्थानीय चुनावका लागि आवश्यक बजेट छुट्याउन निर्देशन दिनेछन् ।दाहालका प्रमुख राजनीतिक सल्लाहकार चक्रपाणि खनालले संविधान संशोधन प्रस्ताव टुंगो नलागेसम्म स्थानीय चुनावको मिति घोषणा नहुने बताए । शनिबार एक कार्यक्रममा उनले संसद्मा टेबल भएको संशोधन विधेयक टुंगो नलागेसम्म चुनाव मिति घोषणा नहुने प्रधानमन्त्रीले मोर्चाका नेताहरूलाई आश्वस्त पारेको जानकारी दिए । मोर्चा र प्रधानमन्त्रीबीच हिजो (शुक्रबार) जुन सहमति भएको छ, अब त्यसलाई कार्यान्वयन गरेपछि मात्रै चुनाव मिति घोषणा हुन्छ, खनालले भने । यसअघि दाहालले ६ दिनभित्रै चुनाव मिति तोक्ने भनेर पनि किन पछि हटेका हुन् भन्ने जिज्ञासाको भने खनालले जवाफ दिएनन् ।दाहालको चुनावी अनिर्णयसँग असन्तुष्ट सत्ता साझेदार कांग्रेस यसै कारणले मधेसी मोर्चासँग शुक्रबार भएको वार्तामा सहभागी नभएको उच्च एक नेताले बताए । स्रोतका अनुसार कांग्रेस नेताहरू दाहालको ढिलासुस्ती र दोधारेपनसँग असन्तुष्ट बन्दै गएका छन् । संविधान संशोधनको कन्टेन्ट बारे प्रतिपक्षी एमालेसँग भरपर्दो ढंगले कुराकानी गर्न नसकेको, चुनावबारे मोर्चालाई आश्वस्त तुल्याउने गरी कुराकानी गर्न नसकेको उनीहरूको आरोप छ । कांग्रेसका वरिष्ठ नेता रामचन्द्र पौडेलले जसरी पनि चुनाव गर्ने प्राथमिकता किटान नगर्ने हो भने संवैधानिक संकट आउनेमा आफूले प्रधानमन्त्रीलाई सचेत गराउँदै आएको बताए । प्रधानमन्त्रीजीसँग मैले यो गाँठोमा तपाईं किन फस्दै आउनुभएको छ भनेर भन्दै आएको छु । एमाले कुनै पनि हालतमा संविधान संशोधन पास हुन दिन्न भन्ने, मोर्चा संविधान संशोधन नगरी हामी चुनावमा जान्नौं भन्ने । प्रधानमन्त्रीचाहिँ मधेसी मोर्चाले सहमति नदिई चुनावको घोषणा नै गर्दिनँ भन्ने, कान्तिपुरसँग उनले भने, यसले गर्दा हामी अडकोमा परेका छौं भन्दा प्रधानमन्त्रीजीले सरकारलाई असहयोग गरेको रूपमा बुझ्नुभयो । यो अडको फुकाउन प्रधानमन्त्रीजीले आँट गर्नुपर्छ । जसरी पनि चुनाव गर्नुपर्छ भन्ने प्राथमिकता पहिला हुनुपर्यो । सबैले घिउ बेचुवा र तरबार बेचुवाजस्तो कुरा गरेर नेपाली जनतालाई अन्योलमा पार्न भएन । प्रतिपक्षी एमालेले सरकारलाई चुनावको मिति तोक्ने अधिकार हुँदाहुँदै पनि दुई दिनयताका अलगअलग अडानले अचम्भित भएको भन्दै आलोचना गरेको छ । संसदीय दलका उपनेता सुवास नेम्वाङले माघ ९ मा नै एक कार्यक्रममार्फत ६ दिनभित्र चुनाव मिति घोषणा गर्ने सार्वजनिक प्रतिबद्धता जनाइसके पनि त्यसयता निर्वाचन कानुन पास भइसक्दा पनि सरकार पछि हटेको आरोप लगाए । निर्वाचन कानुन नै पारित भइसक्यो, अब केमा अडकिराख्नुभएको ? चुनाव मिति तोक्नुपर्दैन ? नेम्वाङले प्रधानमन्त्रीलाई लक्षित गर्दै प्रश्न गरे, असन्तुष्ट पक्षसँग वार्ताका लागि समय पनि लिइसक्नुभयो, तर यत्तिकै अडकिराख्यो । संविधान कार्यान्वयनका लागि अलिअलि गर्दै समय गइराखेको तथ्यतिर प्रधानमन्त्रीको ध्यान गएको देखिएन । एमालेले चुनाव समयमै गर्नका लागि जिम्मेवारीपूर्वक कदम चाल्ने नेम्वाङले बताए ।प्रधानमन्त्री निकट स्रोतका अनुसार दाहालले प्रतिपक्षी एमालेसँग संशोधन विधेयक पारित गराउने दायित्व प्रतिपक्षीको पनि भएको भन्दै गम्भीर कुराकानी गर्ने तयारी गर्दैछन् । एकदुई दिनभित्रै दाहालले एमाले अध्यक्ष ओलीसँग कुरा गरी विधेयक पारित गराउन एमाले तयार हुने हो भने प्रस्तावित विधेयक परिमार्जन गराउन आफू अग्रसर हुने भनी आग्रह गर्नेछन् । माओवादी नेता नारायणकाजी श्रेष्ठले सरकारले समयमा चुनाव गर्न तथा संशोधन विधेयक टुंग्याउन सक्रियता देखाइरहेको भन्दै त्यसलाई अन्यथा नबुझ्न आग्रह गरे । सरकार र पार्टी दुवै समयमा चुनाव गरिसक्नका लागि सहमति निर्माणमा अग्रसर छन्, अहिले पनि हाम्रो जोड त्यसैमा छ, श्रेष्ठले भने, हामी त्यसका लागि एमाले र मोर्चा दुवैसँग फेरि कुराकानी गर्नेछौं ।"
देशैभरि पोलियो सुई अभाव,"काठमाडौं एक वर्षसम्मका बालबालिकालाई दिइने पोलियो सुई देशैभरि सकिएको छ । दक्षिणपूर्वी एसियामै पहिलोपल्ट करिब साढे दुई वर्षअघि नेपालमा ल्याइएको यो सुई अभावका कारण बीचैमा रोक्नुपरेको छ । पोलियो थोपा खुवाएर पोलियो मुक्त राष्ट्र भइसकेपछि अझ प्रभावकारी सुई ल्याइएको थियो । इन्जेक्टेवल इन्याक्टिभेटेड पोलियो भ्याक्सिन (आईपीभी) भनिने यो सुई विदेशी दाताको सहयोगमा ल्याइएको थियो । दातृ निकायले निरन्तर आपूर्ति गर्न नसकेपछि पुन: खुवाउने पोलियोमै फर्किनु परेको हो । स्वास्थ्य मन्त्रालयका एक अधिकारीका अनुसार दक्षिणपूर्वी एसियाको कुनै सहज मुलुक खोज्ने क्रममा विदेशी दातृ निकायले नेपाल छानेका थिए । उनीहरूका लागि यसलाई सुरु गरेर देखाउनुपर्ने थियो । सरकारले पनि गतिलै कुरा पाइयो भनेर अध्ययनबिनै हतारमा सुरु गर्यो, ती अधिकारीले भने, हामीले यो खोप दिगो रूपमा पाउन सक्छौं कि सक्दैनौं भन्ने बुझ्ने चाहनासम्म राखेनौं ।नियमित खोप कार्यक्रमअन्तर्गत यसलाई देशैभरि फैलाइएपछि रोक्नुपर्दा सम्बन्धित अधिकारीहरू निराश देखिन्छन् । सुई खोज्दै अभिभावकहरू स्वास्थ्य संस्था चहारे पनि रित्तै फर्कने गरेका छन् । मुलुकमा यस्तो खोप लिनुपर्ने बालबालिकाको संख्या बर्सेनि सरदर ६ लाख ५० हजार हुन्छ । तत्कालीन स्वास्थ्यमन्त्री खगराज अधिकारीले त्रिवि शिक्षण अस्पतालमा तामझामसाथ विशेष समारोहबीच यसको शुभारम्भ गरेका थिए । सुरुमा कपन बस्ने शान्ता र भुवन लिम्बुका तीन महिनाका सन्तानलाई यो सुई लगाएर सुरुवात गरिएको थियो । यो सुई हाल विश्वभर कम छ । यस क्षेत्रमा सुरुमा नेपालमा पठाइए पनि अन्तर्राष्ट्रिय स्वास्थ्य एजेन्सीहरूको प्राथमिकतामा पाकिस्तान, अफगानिस्तानलगायत मुलुक परेका छन् । कम मात्रामा उत्पादन भएकाले नेपालले पाउन नसकेको हो । ग्लोबल एलायन्स फर भ्याक्सिन एन्ड इम्युनाइजेसन (गाभी) ले नेपालमा सुरु गर्दा ५ वर्षसम्म बर्सेनि ९ लाख ७५ हजार मात्रा सुई नि:शुल्क उपलब्ध गराउने प्रतिबद्धता जनाएको थियो । पोलियोविरुद्घ थप प्रतिरोधात्मक शक्ति दिने भनिएको यो सुई १४ साताको उमेरमा शिशुलाई लगाइन्छ, छुटेको खण्डमा एक वर्षभित्र दिन सकिने सरकारले जनाएको थियो । अमेरिकास्थित सेन्टर फर डिजिज कन्ट्रोल एन्ड प्रिभेन्सन (सीडीसी) का अनुसार आईपीभी खोप दुई, चार, ६ देखि १८ महिनामा र ४ देखि ६ वर्षमा दिइन्छ । मुलुकअनुसार यो समय फरकसमेत हुन सक्छ । विश्वव्यापी अभावले गर्दा यो खोप हामीले निरन्तर गर्न नसकेका हौं, स्वास्थ्य सेवा विभागका महानिर्देशक डाराजेन्द्र पन्तले भने, उत्पादक गर्ने एक मात्र कम्पनीले अत्यधिक चापका कारण हाललाई दिन नसकिने जनाएको छ । हाम्रो कुनै उपाय लागेन । उनले अर्को वर्ष असोजकात्तिकमा पाउन सक्ने बताए । सुई नभएकाले मुलुकभर कुनै बालबालिका जोखिममा नरहेको दाबीसमेत उनले गरे । पोलियो थोपा दिने काम भने जारी छ । सुई टाइप२ पोलियोका लागिसमेत दिइन्थ्यो । थोपाले त्यसको काम नगरे पनि टाइप२ पोलियो हाल संसारमै नरहेको औंल्याउँदै उनले भने, आत्तिनु पर्दैन । सुई नहुँदैमा चिन्ता लिनु नपर्ने डा रमेशकान्त अधिकारीको पनि कथन छ । पोलियो संक्रामक रोग हो । यो पोलियो विषाणुले मुख्य रूपले सानो बच्चामा संक्रमण पार्ने गर्छ । यो संक्रमणले हुने पक्षाघात जीवनभरी निको हुँदैन । बचाउ नै यस रोगको उपाय हो । पोलियोले ५ वर्षमुनिका बालबालिकालाई प्रभावित गर्छ । बिरामीको घाँटी र आन्द्रामा यो रोगका किटाणु रहन्छन् । रोगीको दिसाबाट यो रोगको भाइरस वातावरणमा फैलिन्छ । भाइरसबाट प्रदूषित पानी र खानाका माध्यमले अन्य व्यक्तिमा सर्छ । यो रोग लागेपछि तुरुन्त लुलो, लंगडो, पक्षाघातसँगै कहिलेकाहीं मृत्युसमेत हुन सक्छ । यसको संक्रमण हुनबाट जोगाउन पाँच वर्षमुनिका बालबालिकालाई धेरै पटक पोलियो खोप दिनुपर्ने हुन्छ ।"
पार्टी प्यालेस चलाउँछन् सुरक्षा संगठनहरू,"एपीएफको हलचोकस्थित मुख्यालय हाताभित्रै बीचमा पार्टी प्यालेस बनाइएको छ । एपीएफ मुख्यालयभित्र दिनहुँजसो पार्टी भइरहेका हुन्छन् । प्रदर्शनी मार्गस्थित पुलिस क्लबको हाताभित्र पनि सर्वसाधारणलाई पार्टी प्यालेसका रूपमा खुला गरिँदै आएको छ । पुलिसको भने पार्टी र कार्यक्रमका लागि उपलब्ध गराइने हल र मुख्यालय फरक स्थानमा छन् ।सुरक्षा निकायहरूले आफ्नै महत्त्वपूर्ण र संवेदनशील क्षेत्रभित्र व्यवसाय गर्नु उचित नहुने सैन्य जानकार डा दीपकप्रकाश भट्टको भनाइ छ । सुरक्षाका हिसाबले सुरक्षा निकायहरू यसरी पब्लिक डोमेनमा जानु हुन्न, उनले भने । यस्तो प्रवृत्तिमा रोक लगाउनुपर्ने भट्टको सुझाव छ । सुरक्षा निकायलाई पैसाको कुनै कमी छैन, सरकारले पर्याप्त बजेट दिन्छ, उनले भने, यस्ता व्यवसायबाट उठेको पैसाले उनीहरूले कुनै कल्याणकारी वा उदाहरणीय काम गरेको पनि देखिन्न । यसरी पार्टी प्यालेस खोलेर मात्र सुरक्षा संगठन र नागरिकबीचको सम्बन्ध राम्रो हुने ठान्नु गलत हुने उनले बताए । सेनाका एक पूर्वजर्नेलले पनि सुरक्षा निकायको हाताभित्रैका संवेदनशील स्थान सर्वसाधारणलाई प्रयोगमा दिनु उचित नहुने बताए । फौजभित्रको काम पर्दा सुविधा दिन सकिन्छ, त्यो राम्रो पनि हुन्छ । तर बाहिरका लागि दिनु गलत हो, उनले भने । सुरक्षा निकायहरूले आफ्ना जवानहरूलाई पार्टी प्यालेसको काममा समेत लगाउने गरेका छन् । सुरक्षा निकायहरू भने पार्टी प्यालेसका रूपमा व्यवसाय गर्दा सुरक्षामा कुनै समस्या नहुने दाबी गर्छन् । सेना, प्रहरी र एपीएफले कुनै पनि कार्यक्रम दिनु अगाडि नै त्यसबारे मूल्यांकन गरिने दाबी गरे । सेनाका प्रवक्ता ताराबहादुर कार्कीले क्लब सञ्चालनमा छुट्टै कमिटी गठन गरिएको उल्लेख गर्दै सम्पूर्ण जिम्मेवारी उसैलाई दिइएको बताए । हाम्रो क्लबको सञ्चालक समिति छ, कार्यक्रम गर्न दिने वा नदिने भन्ने निर्णय सञ्चालक समितिले गर्ने हो । त्यसका लागि नियमावली र निर्देशिकासमेत बनाएका छौं, उनले भने, उठेको रकमले त्यसकै मर्मत गर्न सहयोग मिल्छ ।एपीएफका प्रवक्ता दिवाकर केसीले पनि सुरक्षा थ्रेटलाई विचार गरेर मात्रै मुख्यालयमा पार्टी गर्न दिने गरिएको बताए । पार्टीका बेला थप संवेदनशीलता अपनाउने गरेका छौं, उनले भने । प्रहरीका सहायक प्रवक्ता ठाकुर ज्ञवालीले अहिले मात्र नभएर २० वर्षदेखि नै महेन्द्र पुलिस क्लब खुला गर्दै आएको बताए । भोलि कुनै भ्रष्टाचार गरेको प्रमाणित व्यक्तिले आफ्नो सन्तानको विवाह सुरक्षा निकायका पार्टी प्यालेसमा गर्न खोज्यो भने दिने कि नदिने ? उसले पनि पैसा त दिएकै हुन्छ, एक सुरक्षा जानकारले भने, केही गरी सुरक्षामा तलमाथि भए को जिम्मेवार हुन्छ ।ब्यान्डबाजामा रोक लाग्दैसरकारले ल्याएको सामाजिक व्यवहार सुधार गर्ने सम्बन्धमा व्यवस्था गर्न बनाएको विधेयकमा सरकारी बहालवाला कर्मचारीलाई निजी विवाहका कार्यक्रममा भाग लिन नहुने व्यवस्था गरेको छ । सामाजिक व्यवहार सुधार ऐन २०३३ लाई प्रतिस्थापन गर्न प्रस्तावित विधेयक संसद्मा विचाराधीन छ । विधेयकको दफा १० को उपदफा २ मा विवाहमा नेपाल सरकारको सेवामा बहाल रहेका राष्ट्रसेवकलाई बाजावालाका रूपमा भाग लिन लगाउनु हुँदैन भनिएको छ । उपदफा ४ मा उल्लंघन गर्नेलाई ५० हजार रुपैयाँसम्म जरिवाना हुने व्यवस्था प्रस्ताव गरिएको छ ।यो विधेयक पारित भएसँगै सुरक्षा निकायले आफ्नो ब्यान्डबाजा सर्वसाधारणको विवाहमा बजाउनका लागि पठाउन पाउने छैनन् । बजाउन पठाए जरिवाना तिर्नुपर्ने हुन्छ । सेनाले भने संगठनभित्रका लागि मात्र ब्यान्डबाजा उपलब्ध गराउँदै आइरहेको छ । निवेदन दिएपछि नियमअनुसार शुल्क तिरेर ब्यान्डबाजा उपलब्ध गराउँदै आएको प्रहरी प्रवक्ता ज्ञवाली र एपीएफ प्रवक्ता केसीले बताए ।सामाजिक व्यवहारमा अनुत्पादक खर्च तथा भडकिलो प्रदर्शन गर्ने प्रवृत्तिलाई नियन्त्रण गरी सर्वसाधारणको आर्थिक हित कायम गर्न तथा सामाजिक व्यवहारलाई सरल, स्वच्छ, मितव्ययी एवं मर्यादित बनाउने सम्बन्धमा प्रचलित कानुनलाई समयानुकूल परिमार्जन गर्न वाञ्छनीय भएकाले उक्त विधेयक बनाइएको प्रस्तावनामा उल्लेख छ ।"
कांग्रेसले सुरु गर्यो चुनावी अभियान,"काठमाडौं राजनीतिक दलका बैठकहरूमा निर्वाचनको विषयलाई लिएर अन्योल भइरहेका बेला संसद्को ठूलो राजनीतिक दल कांग्रेसले भने आफ्नो चुनावी अभियान सुरु गरेको छ । काठमाडौं कांग्रेस क्षेत्र नं २ ले शनिबार पेप्सीकोलामा आयोजना गरेको सभामार्फत कांग्रेसले चुनावी अभियान सुरु भएको उद्घोष गरेको हो । कांग्रेस सभापति शेरबहादुर देउवाले कुनै पनि हालतमा माघ ७ भित्र तीनै तहका निर्वाचन हुने भन्दै निर्वाचनमुखी कार्यक्रम अघि बढाउन पार्टीका सबै निकायलाई आग्रह गरे । समारोहमा पूर्वमहामन्त्री प्रकाशमान सिंह, मन्त्रीहरू बालकृष्ण खाँड, प्रकाशशरण महत, गगन थापा, नवीन्द्रराज जोशी, जीवनकुमार शाहीलगायतका नेताहरूले कुनै पनि हालतमा स्थानीय निर्वाचन हुने भन्दै संसद्मा दर्ता भएको संविधान संशोधनको प्रस्तावलाई लिएर एमालेले खेलेको भूमिकाप्रति कडा आलोचना गरेका थिए ।कांग्रेस नेताहरूले एमालेलाई प्रमुख प्रतिस्पर्धीका रूपमा लिँदै उसका हरेक कदमको आलोचनामा समय खर्चेका थिए । राष्ट्रियताको नाममा विखण्डनको मनोवैज्ञानिक छाप एमाले अध्यक्ष ओलीले दिएको बताउँदै कांग्रेस नेताहरूले त्यसविरुद्ध पार्टीका मधेसी नेता तथा कार्यकर्ताहरू डटेर मैदानमा उत्रन आह्वान गरे । शनिबार मध्याह्न १२ बजेदेखि सुरु भएको सभा राति ९ बजेसम्म चलेको थियो । स्थानीय निर्वाचनलाई लक्षित गरेर आयोजना गरिएको सांस्कृतिक कार्यक्रम र प्रहसनसहितको सभामा सभापति देउवाले राति ८ बजे मात्रै सम्बोधन गरेका थिए । अधिकांश युवाहरू उपस्थित सभामा देउवाले देश गम्भीर मोडमा पुगेको जानकारी राख्न आग्रह गर्दै भने, यो देश तपाईंहरूको जिम्मामा छ । यो बुझ्नुहोस् एक वर्षभित्र तीन तहको निर्वाचन हुन सकेन भने देश गम्भीर मोडमा पुग्छ । त्यसैले तीनै तहको निर्वाचन कांग्रेसले गराइछाड्छ, छाड्छ ।कांग्रेसले देशैभरि निर्वाचनमुखी अभियान थाल्ने तयारीसमेत थालेको छ । कांग्रेस वरिष्ठ नेता रामचन्द्र पौडेलले कान्तिपुरसँगको छुट्टै कुराकानीमा पार्टीले देशभर निर्वाचनमुखी कार्यक्रम ल्याउनेबारे छलफल भइरहेको बताए । उनले सम्भव भए स्थानीय तहको र नभएमा स्थानीय निकायकै भए पनि निर्वाचन हुने बताए । निर्वाचन हुन सकेन भने संघीयता, गणतन्त्र, समावेशिता र धर्मनिरपेक्षताजस्ता परिवर्तनका उपलब्धि गुम्छन्, पौडेलले भने, कुनै पनि हालतमा निर्वाचन हुनैपर्छ । मधेसी मोर्चा मान्दै नमानेमा सरकारले आँट गरेर अघि बढ्नुपर्छ ।सभामा कांग्रेसका पूर्वमहामन्त्री प्रकाशमान सिंहले सरकारले यो वा त्यो बहानामा निर्वाचन टार्न नसक्ने बताए । उनले पनि मधेसी मोर्चा नमाने पनि स्थानीय तह या निकायको निर्वाचनका लागि सरकारले तत्काल मिति तोक्नुपर्नेमा जोड दिए । संविधान जारी गर्दा नै मन नपराउने केही राजनीतिक पार्टीहरू अहिले निर्वाचन नहोस् भन्ने पक्षमा छन् । निर्वाचन भएन भने मुलुक अप्ठ्यारो संंकटमा फस्छ, सिंहले भने, भ्याएसम्म स्थानीय तह र नभए स्थानीय निकायकै निर्वाचन भए पनि गराइछाड्नुपर्छ । त्यो निर्वाचन कांग्रेसले गराइछाड्छ । कांग्रेस नेता गगन थापाले संविधान संशोधन आवश्यक रहेको र संसद्मा दर्ता भएको विधेयक राष्ट्रघाती नभएको भन्दै एमालेले नक्कली राष्ट्रवादको कुरा उठाएर जनतालाई भ्रममा पारेको बताए । अहिले संसद्मा दर्ता भएको संशोधन प्रस्ताव केपी ओलीले कोरेको नक्सा रहेको बताउँदै मधेसका जनताले नक्कली राष्ट्रवादको जवाफ दिनुपर्ने बताए । नेपाल भनेको हिमाल, पहाड र तराई हो । एमाले अध्यक्ष ओलीले नै एउटा वर्गको कुरा उठाएर विखण्डनको बिजारोपण गरेका छन्, थापाले भने, राष्ट्रियता जोगाउन मधेसका जनता नै काफी छन् । मधेसी जनताले राष्ट्रियता के हो भन्ने जवाफ दिनेछन् । उनले सरकार कुनै पनि हालतमा निर्वाचन गराउनुपर्छ भन्ने दिशामा लागेको बताउँदै शंका नगर्न आग्रह गरे । नेता प्रकाशशरण महतले एमालेको राष्ट्रवाद नक्कली भएको बताउँदै सडकमा बोलेर राष्ट्रियता बलियो नहुने बताए । कतिपय नेताले भने माओवादी नेतृत्व स्थानीय निर्वाचन गराउन गम्भीर नभएको भन्दै सरकार परिवर्तनसमेत गर्न जोड दिएका थिए । महिला संघकी सभापति उमा रेग्मीले भनिन्, प्रधानमन्त्री पुष्पकमल दाहालले स्थानीय निर्वाचन गराउँछन् भन्ने मलाई पटक्कै विश्वास छैन । सरकारको नेतृत्व कांग्रेसले लिएर भए पनि स्थानीय निर्वाचन गर्नुपर्छ ।"
लन्डनमा नेपाली सेनाको प्रस्तुति,लन्डन नेपाली सेनाले लन्डनमा आयोजित इन्टरनेसनल मिलिटरी हेलिकप्टर कन्फरेन्स मा आफ्नो हवाई क्षमताबारे अन्तर्राष्ट्रिय समुदायलाई जानकारी दिएको छ । लन्डनस्थित रक्षासम्बन्धी काम गर्ने संस्था आईक्यूपीसी ले ३१ जनवरीदेखि गरेको तीनदिने सम्मेलनमा नेपाली सेनाले आफ्नो क्षमता तथा भूमिकाबारे प्रस्तुति दिएको हो ।
प्याराहकिङका गिद्ध र चीलको उद्धार,"काठमाडौंपोखरा जिल्ला वन कार्यालय कास्कीले बेलायती नागरिक स्कट म्यासनले अवैध रूपमा पालेका दुई दुर्लभ गोब्रे गिद्ध र ३ वटा चील शनिबार नियन्त्रणमा लिएको छ । उपचार र उद्धारको बहाना बनाएर स्कटले करिब दशकदेखि दुर्लभ गोब्रे गिद्ध प्रयोग गर्दै अवैध रूपमा प्याराहकिङ सञ्चालन गर्दै आएका थिए । कुनै सिकारी चरासित सँगै उड्नु प्याराहकिङ हो । सहायक वन अधिकृत शालिग्राम पराजुली नेतृत्वको टोलीले शनिबार दिउँसो खपौंदीस्थित मायादेवी भिलेज रिसोर्टबाट ती गिद्ध र चीललाई उद्धार गरेको हो । ती चरा पाल्न उनले फलामे जालीले घेरेर छुट्टाछुट्टै घर बनाएका थिए । नियन्त्रणमा लिइएका २ गोब्रे सेतो गिद्ध (इजिप्सियन भल्चर) र ३ चील वन कार्यालय, पोखरामा राखिएको छ । स्कटले तिनलाई उड्ने तालिम दिइरहेका थिए । तालिम दिइसकेपछि उनले प्याराहकिङमा प्रयोग गर्थे । यिनलाई पाल्नु गैरकानुनी हो भनेर हामीले कन्भिन्स गरेरै नियन्त्रणमा लियौं, पराजुलीले कान्तिपुरसित भने, नियन्त्रणमा लिएपछि व्यवसायी माझ एकछिन् रुवाबासी समेत चल्यो । जिल्ला वन अधिकृत (डीएफओ) केदार बरालका अनुसार उद्धार गरिएका गिद्ध र चीललाई कहाँ पठाउने भन्ने विषयमा छलफल चलिरहेको छ । ललितपुरको जावलाखेलस्थित चिडियाखाना, चितवनको गिद्ध प्रजनन केन्द्र, कास्की लेखनाथको पचभैया चिडियाखाना वा अन्य सामुदायिक चिडियाखानामा पठाउन सकिने बरालले उल्लेख गरे । प्याराहकिङमा अवैध रूपमा गिद्धको प्रयोग भइरहेको विषयमा कान्तिपुरले शनिबार समाचार प्रकाशित गरेको थियो । समाचार प्रकाशित भएपछि मात्र वनले नियन्त्रणमा चासो देखाएको हो । यसअघिका डीएफओहरूलाई त्यसबारे जानकारी भए पनि वास्ता गरेका थिएनन् ।"
छिर्नै सकिन्न,"काठमाडौं उपत्यकाका अधिकांश सरकारी अस्पतालका शौचालय फोहोर र दुर्गन्धले छिर्नै सकिँदैन । अस्पतालभित्रका शौचालय सफा नहुँदा बिरामी र कुरुवा सकस खेप्न बाध्य छन् । वीर र पाटनको मानसिक अस्पतालका शौचालय छिर्नै नसकिने अवस्थामा छन् । ढोकैसम्म दिसापिसाब छरिएको देख्न सकिन्छ । वरपर हिँडदासमेत नाक थुन्नुपर्ने अवस्था छ । प्रसूति गृह थापाथली र टिचिङ अस्पताल महाराजगन्जका शौचालयको अवस्था पनि उस्तै छ । ती शौचालय प्रयोग गर्नुपर्ला भनेर सकेसम्म शौच नगरी बस्ने गरेको, आपतै पर्दा मात्रै प्रयोग गर्ने केही बिरामी र कुरुवा बताउँछन् । पाटन अस्पतालमा गत एक महिनादेखि दाजुको उपचार गराउँदै आएका कुरुवा माधव भट्टले भने, शौचालयमा कहिल्यै पानी हुँदैन, सफा पनि गरिएको हुँदैन, छिर्नै घिन लाग्छ । भित्रको शौचालय प्रयोग गर्नुभन्दा पैसा तिरेर बाहिरको सार्वजनिक शौचालय प्रयोग गरेको उनले बताए । अर्का कुरुवा ढुन्डीराज नेपालले भने, आपतकालीन अवस्थामा मात्रै प्रयोग गर्छु, सकेसम्म पिसाब रोकेरै बस्ने गरेको छु, असाध्यै घिन लाग्छ । प्रसूति गृहमा जति फोहोर हुँदा पनि बिरामीले भित्रकै शौचालय प्रयोग गर्न बाध्य भएको बताए । जहाँ गए पनि सरकारी अस्पतालमा यस्तै हो, अब त बानी परिसक्यो, प्रसूति गृहमा भेटिएका एक कुरुवाले भने ।वीरमा भेटिएका अधिकांश कुरुवाले बाहिरको सार्वजनिक शौचालय प्रयोग गरेको बताए । साताको दुईपटक पतिको डायलोसिस गर्न आउने अनामनगरकी रुबी केसीले भनिन्, नाकमुख थुनेर शौचालय छिर्छु, बान्तै होलाजस्तो हुन्छ । यसैबीच अस्पतालभित्रको शौचालय फोहोर भएकै कारण पाटन र टिचिङ परिसरभित्रै छुट्टै सार्वजनिक शौचालय पनि सञ्चानलमा छन् । अधिकांश बिरामी कुरुवाले ५ रुपैयाँ तिरेर परिसरभित्रको शौचालय प्रयोग गर्ने बताए । यी शौचालयहरू अस्पतालकै कर्मचारीहरूले चलाएका छन् ।नेपाल चिकित्सक संघका महासचिव डा लोचन कार्की सरुवा रोगको प्रमुख स्रोत फोहोर शौचालय हुने बताउँछन् । अस्पतालमा अनेक रोगका बिरामी आउँछन्, उनीहरूको दिसापिसाबबाट स्वस्थ व्यक्तिमा पनि रोग सर्छ, उनले भने, अस्पतालको शौचालय फोहोर हुनुलाई सामान्य ढंगबाट लिनु हुँदैन, महामारी फैलिन सक्छ । मानसिक अस्पतालका सूचना अधिकृत वासुदेव कार्कीले पाटन क्षेत्रमै पानीको समस्या भएकाले शौचालयमा पानी नभएको बताए । उनले टयांकरको पानी किनेर भए पनि शौचालयमा व्यवस्था गरिने बताए । प्रसूति गृहका निर्देशक अमिरबाबु श्रेष्ठले भने शौचालय प्रयोग गर्नेहरूकै कारण फोहोर भएको बताए । आफूले सफा गर्नुपर्ने होइन भनेर जथाभावी दिसापिसाब गरिदिन्छन्, श्रेष्ठले भने । वीरमा भने ढल भरिएकाले जति सफा गर्दा पनि शौचालय फोहोर हुने र अहिले ढल व्यवस्थापनको काम चलिरहेको अस्पतालका निर्देशक भूपेन्द्र बस्नेतले बताए ।"
पैदलयात्रुको मृत्यु,"भक्तपुर सूर्यविनायक ५, घलाते चोकमा सडक पार गर्ने क्रममा नम्बर नखुलेको सवारीसाधनको ठक्करबाट ८४ वर्षीय मुक्तिबहादुर सुवालको मृत्यु भएको छ । सख्त घाइते सुवालको मध्यपुर अस्पतालमा उपचारकै क्रममा मृत्यु भएको प्रहरीले जनाएको छ ।"
पत्रकार चन्द्रलाल झाबारे पुस्तक सार्वजनिक,"काठमाडौं पत्रकार चन्द्रलाल झाबारे लेखिएका विभिन्न लेख समावेश चन्द्रलाल झा : कलमको स्वाभिमानी सिपाही नामक पुस्तक सार्वजनिक गरिएको छ । प्राडा सुनीलचन्द्र झाको संकलन, सम्पादन तथा प्रकाशन रहेको पुस्तकलाई एक कार्यक्रमबीच बिहीबार वरिष्ठ पत्रकारद्वय मदनमणि दीक्षित र मणिन्द्रराज श्रेष्ठले संयुक्त रूपमा लोकार्पण गरेका छन् । दिवंगत झाको व्यक्तित्व, स्वभाव र उनले पत्रकारिता क्षेत्रमा पुर्याएको योगदानबारे चर्चा भएको उक्त पुस्तकमा २० वटा लेख छन् । पत्रकार किशोर नेपालले झा आफैंमा पत्रकारिताको एउटा स्थापित निकाय भएको टिप्पणी गरे । पत्रकार राजेश्वर नेपालीले जनताको पक्षमा कलम चलाउने पत्रकार झाबाट नयाँ पुुस्ताका पत्रकारले सिक्नुपर्ने बताए । विसं १९९४ मा काठमाडौंमा जन्मिएका झाको २०६९ साउन १२ मा मृत्यु भएको थियो ।"
खुला पसलमा चुरोट बिक्रीमा रोक,"ललितपुर स्वास्थ्यमन्त्री गगन थापाले क्यान्सर रोग न्यूनीकरण गर्न आउँदो चैत १ बाट खुला पसलमा चुरोट बेच्न रोक लगाउने बताएका छन् । ध्रुव थापा स्मृति प्रतिष्ठानले राजधानीमा आयोजना गरेको नि:शुल्क स्वास्थ्य शिविर र महिला क्यान्सरसम्बन्धी परीक्षण कार्यक्रममा उनले यस्तो घोषणा गरेका हुन् । मन्त्री थापाले पछिल्लो समय मानिसमा क्यान्सर लाग्नु चेतनाको कमी मात्रै नभएको, व्यक्तिगत जीवनशैली पनि यससँग जोडिएको उल्लेख गरे ।"
पाटन अस्पतालमा विवाद,ललितपुर नवजात शिशुको मृत्युको विषयलाई लिएर पाटन अस्पताल प्रशासन र मृतकका आफन्तबीच विवाद भएको छ । पोखराकी प्रमा थकाली (श्रेष्ठ) को नवजात शिशुको शुक्रबार मध्यराति अस्पतालमै मृत्यु भएको घोषणापछि अस्पताल प्रशासन र आफन्तबीच विवाद भएको हो । मृत्युको सत्यतथ्य छानबिनको माग गर्दै आफन्तहरूले मृतकको शव बेलुकासम्म बुझेका थिएनन् । मृतक नाबालककी हजुरआमा अनीता धितालले अस्पतालले सुत्केरी हुँदादेखि अहिलेसम्मको रिपोर्ट उपलब्ध गराउन नमानेको भन्दै छानबिन हुनुपर्ने माग गरेकी छिन् ।
राजनीतिक विकृति रोक्न थ्रेसहोल्ड,"लोकतन्त्रलाई बलियो बनाउन पनि थ्रेसहोल्ड आवश्यक छ । जति धेरै ससाना दल भए, सरकार त्यति नै अस्थिर भइरहन्छ र त्यो अस्थिर प्रणालीले लोकतन्त्रलाई कमजोर बनाउँछ । त्यसैले पनि यसलाई कुनै दलविशेषको अस्तित्व रोक्ने रूपमा होइन, दलीय पद्धति र लोकतन्त्रलाई बलियो बनाउने व्यवस्थाका रूपमा लिनुपर्छ । त्यसो त १२ सिट ल्याएका दलहरू जनताप्रति उत्तरदायीभन्दा पनि व्यक्तिगत स्वार्थमा केन्द्रित भएको देखिएकै विषय हो । त्यसले पनि ससाना दलभन्दा ठूला राजनीतिक दलहरू नै जनताप्रति उत्तरदायी हुनेहुन बाध्य हुने देखिन्छ । संसद्लाई समावेशी बनाउन पनि थ्रेसहोल्डको भूमिका देखिन्छ । जस्तो पहिलो र दोस्रो संविधानसभा निर्वाचनमा ३० प्रतिशतभन्दा थोरै उम्मेदवारी दिने साना दलहरूले समानुपातिक कोटाको सूची समावेशी नभए पनि हुने छुट पाएका थिए, जसअनुसार दुवै सभामा दर्जनभन्दा बढी एकसिटे दलहरूले महिला, दलित, आदिवासी, जनजाति, मधेसी, पिछडिएको क्षेत्रजस्ता आरक्षित सिटमा त्यसअनुरूप प्रतिनिधित्व गराएनन् । नेपालको वर्तमान संविधानमा मिश्रित निर्वाचन प्रणाली अपनाउने व्यवस्था छ, जसअनुसार अब प्रतिनिधिसभाको चुनावमा १ सय ६५ सिट प्रत्यक्ष र १ सय १० सिट समानुपातिक प्रणालीबाट चयन हुनेछन् । यस किसिमको निर्वाचन प्रणालीभित्र थ्रेसहोल्ड नराख्दा विगतमा झैं संसद्मा साना दलहरूको उपस्थिति सशक्त हुने सम्भावनालाई इन्कार गर्न सकिँदैन, जसले फेरि पनि राजनीतिक प्रणालीलाई अस्थिर बनाउने सम्भावना उत्तिकै छ । त्यसैले आगामी दिनमा संविधानको कार्यान्वयन गर्ने सवालमा होस् वा राजनीतिक प्रणालीलाई स्थायित्व दिन नै किन नहोस् वा लोकतन्त्रलाई बलियो बनाउन होस् वा समावेशी लोकतन्त्र निर्माणका लागि थ्रेसहोल्ड आवश्यक छ । यो अवस्थामा सांसदहरूले अधिकतम रूपमा जेजति प्रतिशत थ्रेसहोल्ड राख्न सकिन्छ, त्यसको सुनिश्चितता गर्दै राजनीतिक दलसम्बन्धी कानुनलाई टुंगो लगाउन जरुरी छ ।"
"समृद्धिको सपना, विरोधाभासको विपना","नेपाल एक आधुनिक, विकसित, सुशासित, शान्त र समुन्नत मुलुक कसरी बन्न सक्ला ? आज यो प्रश्न सबै नेपालीका लागि उत्तिकै मन छुने प्रखर प्रश्न बन्न पुगेको छ । तर जति नै जीवन्त र मूर्त प्रश्नहरूका पनि केही पूर्वसर्तहरू हुन्छन् । पूर्वसर्तहरू ती अवस्था हुन्, जसको अभावमा कुनै प्रश्नले उत्तरित हुने आधार नै प्राप्त गर्दैन । संसारका सबै अस्तित्वहरू एक निश्चित शृंखला र अन्तरसम्बन्धमा जोडिएका हुन्छन्, त्यसलाई ती कडीबाट टुटाएर अर्थ फेला पार्न गाह्रो हुन्छ । तसर्थ उपर्युक्त प्रश्नमा प्रवेश गर्नुअघि महत्त्वपूर्ण अर्को प्रश्नमा एक क्षण घोत्लिनुपर्ने हुन्छ । नेपालमा विकास र समृद्धिको कुरा कुन काल (टाइम) र परिस्थिति (स्पेस) मा भइरहेको छ ?नेपाल अझै राजनीतिक द्वन्द्व वा अधिकार प्राप्तिको संघर्षको युगमा छ वा द्वन्द्वोत्तर युगमा आइपुगेको हो ? यदि अझै राजनीतिक द्वन्द्व कै युगमा छ भने विकास र समृद्धि फेरि पनि देशको प्रमुख कार्यभार बन्न सजिलो हुँदैन । आधारभूत शान्ति र राजनीतिक स्थायित्वबिना विकास र समृद्धिको युगमा प्रवेश गर्न सकेको देश संसारमा कहीं पनि पाइँदैन । त्यस हिसाबबाट हेर्दा नेपालमा आधारभूत लोकतन्त्र प्राप्त भए पनि लोकतन्त्रको मोडालिटी ले सिर्जना गर्ने राजनीतिक द्वन्द्व कायम नै रहने देखिन्छ । संघीय लोकतान्त्रिक गणतन्त्रको नयाँ संविधानपछि पनि त्यसको कार्यान्वयन पक्ष झनै जटिल हुँदै जानु सायद त्यसैको परिणाम हो । तसर्थ लोकतन्त्रको मोडालिटी मा रहेको समस्याहरूलाई हल गर्दै समृद्धिको प्रश्नलाई केन्द्र भागमा तान्न आवश्यक छ । दोस्रो स्पेस फ्याक्टर भनेको राज्यको संगठन, ढाँचा, जनशक्तिको क्षमता, व्यवस्थाकीय कला र इच्छाशक्तिसँग जोडिएको हुन्छ । हामीले जतिसुकै विकास र समृद्धिको कुरा गरे पनि त्यो दायित्वलाई धान्न सक्ने कर्मचारीतन्त्र भएन भने त्यसको केही अर्थ हुँदैन । तर सुशासनको सवाल नेपालमा कहिल्यै प्रवल भएन । राज्य पुनर्संरचनासँगै कर्मचारीतन्त्रको पुनर्संरचना गर्ने जुन ऐतिहासिक अवसर थियो, त्यसलाई कर्मचारीतन्त्रको संघीयकरण मा सीमित गरिने सम्भावना प्रबल भएको छ, जसको अर्थ साविक संरचना, कार्यशैली र मनोवृत्तिकै पुनरावृत्ति हो । साविक राज्य संरचनाभित्र जोसुकै शासक निर्वाचित भएर आए पनि अन्तत: परिणाम भनेको असफलता र निराशा हातमा लिएर फर्किनु नै हो ।समयतत्त्वका हिसाबले हामी अहिले २१ औं शताब्दीमा छौं । सन् २०१० को दशकपछि यस शताब्दीमा विशेषताहरू झनै प्रखर, भिन्न र मौलिक हुँदै गएका छन्, जसलाई सन् १९९० को दशकमा गरिएका विश्लेषणहरूको सीमाबाट हेर्न नसकिने भएको छ । उत्तरमाक्र्सवाद र उत्तरपुँजीवादसँगै भर्खरै उदित हुन थालेको विभूमण्डलीकरण (डिग्लोबलाइजेसन), प्रविधिको अत्याधुनिकीरकण र विश्लेषण पद्धतिमा आएको मनोसामाजिकशास्त्र (साइकोसोसोलोजी) जस्ता आयामहरूबाट नेपाल निरपेक्ष छ भन्न निकै गाह्रो छ । तसर्थ विकास केलाई ? कतिलाई भन्ने ? कुनकुन आयामबाट त्यसको मापन गर्ने ? निश्चित मापनीय सूचकहरूको निर्धारण बिनासमृद्धिको बहसले सार्थक यात्रा तय गर्लाजस्तो लाग्दैन । यी पूर्वसर्तहरूबाट केहीबेर निरपेक्ष बस्ने हो भने आधारभूत रूपमा दुई सोचहरू देखा पर्न थालेका छन् । पहिलो सोच स्वाभाविक रूपले राजनीतिज्ञहरूबाट आइरहेको शास्त्रीय सोच नै हो, जसले राजनीतिक सिद्धान्तकै आधारमा आर्थिक विकास, सुशासन र समृद्धि सम्भव हुने धारणा राख्छ । कुनै खास विचारधारा भएको पार्टी वा नेता सत्तामा हुनु वा नहुनुलाई विकासयात्राको मानक बनाउने यस्तो दृष्टिकोणमा नवउदारवाद, समाजवाद र मिश्रित अर्थव्यवस्थाजस्ता परम्परागत मोडेलहरूकै चर्चा हुने गर्छ । शास्त्रीय स्कुलिङमा विश्वास गर्ने राजनीतिकर्मीहरूमा यस्तो सोचको सीमा देखिनु अस्वाभाविक हैन, तर आश्चर्य मान्नुपर्ने चाहिं कहाँनेर छ भने देशका थुप्रै बौद्धिक वा प्राज्ञिक भनिएका व्यक्ति, व्यक्तित्वहरू देशको अल्पविकास र आर्थिक दुरवस्थाको मुख्य कारण दर्शनशास्त्रीय दृष्टिकोणकै समस्या ठान्छन् । दोस्रो सोच मूलत: टेक्नोक्रयाटिक एप्रोच हो, जसले राजनीतिक दर्शन र व्यवस्थापकीय क्षमताको अभावलाई हैन, नीतिनिर्माताहरूमा रहेको प्राविधक ज्ञान र इच्छाशक्तिको अभावलाई मुख्य समस्याका रूपमा चित्रण गर्छ । अर्थतन्त्रको संरचनात्मक पक्ष र समन्यायिक वितरणको आयामलाई छोडिदिने हो भने यस्तो चिन्तनलाई पनि कमजोर भन्न सकिन्न । नेपाल पूर्वाधारकै हिसाबले पनि अत्यन्त कमजोर मुलुक हो । पूर्वाधार विकासका लागि कुनै पनि राजनीतिक दर्शन बाधक हुँदैन । कुनै पनि राजनीतिक दर्शन, सिद्धान्त, वाद र विचारधाराले सडकपुल नबनाऊ, बिजुली ननिकाल, शिक्षा र स्वास्थ्य स्थितिमा सुधार नगर भन्दैन । कुनै पनि वाद वा विचारधाराले भ्रष्टाचार गर, घूस खाऊ, देश डुबाऊ, ढिलासुस्ती गर भन्दैन । नेपालमा आज जे बेथिति छन्, त्यसमध्ये आधाभन्दा बढी कुनै वाद, विचारधारासँग सरोकार नराख्ने विषय छन् । समाज र राजनीतिक वृत्तको नैतिकस्तर, कार्यसम्पादन क्षमता र सांस्कृतिक प्रचलनसँग सम्बन्धित विषयहरू छन् । यस अर्थमा आज समृद्धिका लागि कुनै दर्शन, वाद वा विचाराधारा, कुनै खास विचारको पार्टी वा नेता हुनु वा नहुनुभन्दा बढी सबै पार्टी, दर्शन र नेताको व्यवहार एकै र उस्तै हुनु मुख्य समस्या भएको छ ।जतिसुकै शालिन, शिष्ट र सहिष्णु भएर हेर्दा पनि नेपालको आर्थिक विकासको प्रक्रिया किञ्चित चित्तबुझ्दो छैन । २०४६ सालयताको करिब तीन दशकमा आर्थिक वृद्धिदर औसत ५ प्रतिशत पनि पुगेको छैन, तर मुलुकलाई अल्पविकासको स्थितिबाट बाहिर निकाल्न कम्तीमा दुई अंकको आर्थिक वृद्धिदर आवश्यक छ । दुई अंकको आर्थिक वृद्धिदर हासिल गर्न झन्डै दुई तिहाई लगानी अभाव छ, तर देशभित्र भएकै सानो र थोरै पुँजी लगानी गर्न समेत लगानीकर्ताहरू हिच्किचाएको देखिन्छ । यसैगरी लगानीमैत्री वातावरणको अभाव निरन्तर बढ्दै जानु, वैदेशिक लगानी आकर्षित हुन सक्ने कुनै आधार बाँकी नरहनु, निर्यात निरन्तर घट्दै र आयात बढ्दै जानु, आयात आधारित राजस्व प्रणालीका कारण देशको लागत स्तर र अर्थतन्त्र असाध्यै महँगो भएर जनजीवन कष्टकर हुनु, देशभित्रै केही गर्न सकिन्छ भन्ने आत्मविश्वास पढेलेखेका युवापुस्तामा बाँकी नरहनु, सबैको गन्तव्य विदेश हुनु, कारणवश विदेशिन नसकेकाहरूले मात्र देशभित्रको आर्थिक क्रियाकलापलाई धान्नुपर्ने बाध्यता आइलाग्नु साँच्चै निराशाजनक अवस्था हो । यी सबै प्रवृत्तिको समष्टिगत निष्कर्ष के हुन सक्छ भने आज हामी जुन तरिकाले अगाडि बढिरहेका छौं, यसरी हिंड्दा हाम्रा लागि कुनै सुखद भविष्य निकटवर्ती छैन, तर यति कुरा जान्दाजान्दै पनि हामी कोही पनि आफ्नो तरिका फेर्न इच्छुक छैनौं । बरु आफ्ना अक्षमतालाई ढाक्न केही त्यस्ता बहाना र निहुँहरू खोजिरहेका छौं, जसले हामीलाई थप भूअर्थराजनीतिक तथा मनोसामाजिक जटिलतामा फसाउने निश्चितप्राय: छ ।तसर्थ कुनै राजनीतिक दर्शन हुनु वा नहुनु हैन, स्वयं हाम्रा प्रवृत्तिहरू हाम्रो विकास र समृद्धिका लागि बाधक तत्त्वका रूपमा देखिएका छन् । आज जेजस्ता विचार, पार्टी र व्यक्तिहरूले देशको नेतृत्व गरिरहेका छन्, उनीहरू आजका समस्यालाई हटाउनुपर्ने अवरोधका रूपमा हैन, या त यस्तै हो, यस्तै हुँदै जाने हो भन्ने ठानेर निच मारिरहेका छन्, या त शक्ति र सत्ता स्वार्थका लागि जानीनजानी, चाहेरनचाहेर उल्टै गोडमेल र मलजल गरिरहेका छन् । यो निरन्तरताभित्र कहींनेर पनि नेपालको समृद्ध भविष्य देखिँदैन ।वैचारिक विचार प्रवृत्ति एकातिर, व्यावहारिक जीवनदर्शन अर्कोतिर हुनु र सम्पूर्ण राष्ट्रिय जीवन नै एक प्रकारको हिप्पोक्रेसी मा फस्ने अवस्थामा पुग्नुले अब बहसले मात्र कुनै लछारपाटो लगाउन नसक्ने भइसकेको छ । कुरा भूमिसुधारको गर्ने, काम जग्गा दलालको गर्ने, कुरा समाजवादको गर्ने, शिक्षा र स्वास्थ्यको व्यापार गरेर दालभात जुटाउने, कुरा साम्राज्यवादको गर्ने, तिनै दाताहरूले दिएको रकममा एनजीओ चलाएर वर्ग रूपान्तरण गर्ने, कुरा राष्ट्रवादको गर्ने, सत्ता स्वार्थका लागि भित्रभित्रै लम्पसार पर्ने, कुरा सर्वहाराको गर्ने, जीवनको सपना नै नवबुर्जुवा हुनु निर्धारित गर्ने, कुरा सदाचारको गर्ने, भोट जित्न गुन्डा पाल्ने र अथाह चुनावी खर्च गर्न तयार हुने, कुरा सुशासनको गर्ने, कर्मचारीतन्त्रमा पार्टीपिच्छेका ट्रेड युनियन बनाएर तिनैमार्फत् स्रोतहरूको दोहन गर्ने, कुरा योग्यतातन्त्रको गर्ने, हरेक नियुक्तिहरू दलीय भागबन्डामा हुने, जीवनमा एकदिन अदालतको मुख नदेखेकाहरू न्यायाधीशमा नियुक्त हुने हाम्रो सम्पूर्ण राष्ट्रिय चरित्र नै यतिखेर पाखण्ड बन्न पुगेको छ । यतिखेर हाम्रा सबै दर्शन अर्थहीन छन् । हामी सबैले एउटै दर्शन ग्रहण गरेका छौं त्यो हो पाखण्ड दर्शन । जबसम्म यो दर्शन प्रभावी रहनेछ, बाँकी दर्शनहरू अर्थहीन हुनेछन् । समृद्धिको दर्शन त झनै कमजोर, निरीह र बेकामे हुनेछ ।समृद्धिको दर्शनको पहिलो सर्त नै यतिखेर एउटा जबरजस्त सामाजिक हस्तक्षेप र राष्ट्रिय जागरणको आवश्यकता हो, जसले सबै परम्परागत नेतृत्वदायी शक्तिमा अस्तित्वभय सिर्जना गर्न सकोस् । या त उनीहरू सुध्रिऊन्, या त उनीहरूको नालायकीको चिहानमा टेकेर कुनै विकल्प आगोको अगुल्ठोझैं भर्भराउँदो भएर बल्न सकोस् ।"
असुरक्षित अस्पताल,"मुलुकभरका अस्पताल सेवासुविधाबारे धेरै चर्काचर्की बहस चलिरहेका छन् । राजधानीमा डाक्टर, नर्स बेरोजगार हुन थालेका छन्, त्यही राजधानीबाट ५०१०० किमि दूरीका काभ्रे, धादिङ, नुवाकोटका जिल्लासम्ममा उपचार सुलभ छैन भने बाँकी दूरदराजका भूगोलका बारेमा अरू कैयौं वर्ष यस्तै गलफत्तीमा बित्ने हो । गगन थापाले स्वास्थ्यमन्त्री सम्हालेदेखि केही उल्लेख्य सुधार हुने अपेक्षा आम नागरिकमा छ । डा गोविन्द केसीले उनीसँग भएका सम्झौता लागू नभएको भनी फेरि ११ औं अनशन बस्न बाध्य नबनाऊ भनिसके । भौतिक पूर्वाधारका कमीकमजोरी त्यसरी नै लथालिंग छन् । एक समय पोखराको मणिपाल शिक्षण अस्पतालको छत खसेर केही मानिसको मृत्यु हुन पुगेको थियो । अहिले सहरका वीर अस्पताल होस् या सिनामंगलस्थित केएमसी का भवन सडकमा उभिएर हेर्दा अग्ला र डरलाग्दा देखिन्छन् । अझ तीभन्दा अग्ला धापासीस्थित ग्रान्डीको विशाल भवन हेर्दा अत्यास लाग्छ । नवजात शिशु जन्मेको तीन घण्टामै अस्पतालभित्रको प्रसूति वार्ड परिसरबाटै गायब भएपछि वीरगन्जस्थित नारायणी उपक्षेत्रीय अस्पताल फेरि चर्चामा छ । यो अस्पताल पनि धेरै विवादमा आउने मुलुकका थोरै अस्पतालमै पर्छ । मध्य तराईका सर्वसाधारण जनताको आशाको सुविधासम्पन्न अस्पतालले प्राथमिक स्वास्थ्य केन्द्र जति पनि सेवा दिन सकेको छैन । कहिले यहाँभित्र कार्यरत अस्थायी कर्मचारीको करार निरन्तरता नभएर विरोध, अवरोध पनि सुनिए । कहिले मूल सडकसँग जोडिएका महँगा सटर लामो समयदेखि नाम मात्रको दरभाउमा लागेकासम्म सुनिए । एउटा गतिलो एम्बुलेन्ससम्म नभएको समाचार आउँछ । निजी क्षेत्रका एम्बुलेन्स र सवारीले मनलाग्दी भाडा असुलेर बिरामी तथा उपचार गरेर फर्कनुपर्नेलाई ठगेको समाचार आउँछ । अहिले सानाभन्दा साना पसल, गोदाम तथा कार्यालयमा सीसीक्यामराको प्रयोग अद्यावधिक हुन्छ । चार लाख बजेटले फिट भएको संयन्त्र उपयोगमा आउन नसकेकाले नै बताउँछ कि व्यवस्थापनमा कहाँसम्म लापरबाही चलिरहेको छ । यसवाहेक सुरक्षा गार्ड होलान् । तिनको काम भनेको शो पिस मात्र हो कि आवश्यकताबमोजिम परिचालित गर्ने हो । धेरैजसो भीडभाड हुने अस्पताल परिसरमा आउने सवारीलाई सिठ्ठी फुकेर यता र उता लैजाऊ भन्ने काम दिनुभन्दा बिरामी बाहेकको लागि परिचय खुल्ने कागजपत्र लिएर पासको व्यवस्था गर्न सकिन्छ । हरेक कर्मचारीले अनिवार्य परिचयपत्र झुन्डाउने, कुरुवाको अलग्गै, काम विशेषले आउनेका लागि भिजिटर पास को अलग्गै गरिदिए धेरै हदसम्म सुरक्षित हुन सक्छ । अहिलेको युगमा साधारण बैंकले सेवाग्राहीका लागि ढोकामा प्रवेश गर्नसाथ टोकन दिने मेसिन राखेको हुन्छ । आज सहरका बडे बडे नाम चलेका अस्पतालमा झिसमिसेमै गएर लाइन बस्नुपर्ने अवस्था छ । तिनै आन्तरिक सुरक्षाकर्मीले टोकन दिएर निश्चित समयमा बिरामीसहित वा पालो अनुसार टिकट काट्ने व्यवस्था गर्न सकिन्छ । श्रीकृष्ण राजवंशीसिन्धुली बालक अपहरण, हत्या, लुट तथा आतंकको समाचार त बेला बेलामा सुनिराखेकै थियो । त्यस्तै गत शुक्रबार नारायणी उपक्षेत्रीय अस्पतालबाट जन्मेको ३ घण्टामै बच्चा चोरी भएको सुन्दा झनै अचम्म लाग्यो । एउटा निर्दोष बच्चा जसले केही पनि बुझेको हँदैन, कसैलाई दु:ख दिएको हुँदैन र कसैको केही पनि बिगार पनि गरेका हुँदैनन् । त्यस्ता निर्दोष बच्चालाई चोरी गर्ने, अपहरण गर्ने र हत्या गर्न पछि नपर्ने व्यक्तिलाई पक्राउ गर्न नसक्नु र त्यसका सञ्जालहरू तोड्न नसकेकै कारण अपराध बढ्दै गएको हो । अपराधीको पहिचान गर्ने, गिरफतार गर्ने र हदैसम्मको कानुनी कारबाही गर्ने हो भने मात्र अपराधका घटनामा कमी आउने थियो । यहाँ त अपराध गर्ने कुनै न कुनै राजनीतिक दलमा समावेश हुने र अप्ठेरो आइपर्दा त्यो राजनीतिक दलले छुटाइदिने प्रवृत्तिका कारण अपराधीहरूको मनोबल बढ्दै गइरहेको हो । भ्रष्ट आचरणले नै अपराधको जन्म दिन्छ । चार लाख खर्चेर अस्पतालमा जडान गरेको सीसी क्यामराले काम नगरेपछि अपराध गर्नेलाई सजिलो भयो कि भएन ? कमिसनको चक्करमा कमसल क्यामरा किन्न मिलेमतो गर्ने अस्पताल कर्मचारीको पहिचान गरी कारबाही गर्न जरुरी छ । बालककी आमा र उनको परिवारमाथि न्याय गर्ने र आगामी दिनमा यस्ता अक्षम्य अपराध हुन नदिने हो भने त्यस्ता अपराधीलाई तत्काल गिरफ्तार गरी कडाभन्दा कडा कारबाही गरिनुपर्छ । पुरुषोत्तम घोरासैनीमाछापोखरी, बालाजु नारायणी उपक्षेत्रीय अस्पताल वीरगन्जबाट जन्मेको ३ घण्टामै शिशु चोरी शीर्षकको समाचार कान्तिपुरमा पढ्दा आश्चर्य लाग्यो । हाम्रा उपक्षेत्रीय स्तरका अस्पतालमा यस्ता घटना घट्छन् भने अन्य अस्पतालको सुरक्षा स्थिति पनि कमजोर होला भनी सजिलै अड्कल गर्न सकिन्छ । यस्ता घटना अन्यत्र पनि अपराधीहरूले नघटाउलान् भन्न सकिन्न । अस्पताल रोगका जीवाणुहरूबाट मात्र होइन, समाजका अपराधीहरूबाट समेत मुक्त राख्न सरकारी पहलको खाँचो छ ।महेन्द्रसिंह बमटीकापुर९, कैलाली प्रसव बेथाले च्यापेपनि सन्तानको मुख हेर्न तयार भएकी आमाले जस्तोसुकै पीडा सहन गरेर पनि सन्तानलाई जन्म दिन्छिन् । तत्पश्चात् उनले प्रसव पीडा सबै बिर्सिन्छन् । यस्तो आत्मीय सम्बन्ध गाँसिएको सन्तानलाई जन्मलगत्तै कसैले चोरेर लगेपछि आमाको अवस्थाको वर्णन सायदै कुनै अक्षरबाट हुन्छ होला । नारायणी उपक्षेत्रीय अस्पतालमा आशादेवीको आशाको दियो अर्थात् सन्तान जन्मेको केही समयपश्चात नै अस्पतालकै बेडबाट चोरी हुनुले उनीमाथिको बज्रपात झल्किन्छ । चारैतिर डाक्टर, नर्स र अन्य स्वास्थ्यकर्मीहरूको भीडभाड रहने अस्पतालजस्तो संवेदनशील क्षेत्रमा कोही सुरक्षित रहन सक्दैन भने उपचारमा कसरी विश्वास गर्न सकिएला ? उनको सन्तान चोरी हुने अवस्था आउनमा अस्पताल प्रशासन जिम्मेवार हुनुपर्छ कि पर्दैन ? नागरिकलाई पूर्ण सुरक्षित महसुस गराई स्वास्थोपचार गराउनुपर्ने सरकारको दायित्व अनुरूप अस्पताल आउँदा सुरक्षाको प्रत्याभूति दिन नसक्ने नारायणी उपक्षेत्रीय अस्पतालको यो हर्कतप्रति स्वास्थ्य मन्त्रालय जिम्मेवार हुनुपर्छ । स्वास्थ्यमन्त्री गगन थापाले एकपछि अर्को स्वास्थ्य सेवामा बढोत्तरी गर्दा जुन गर्वका साथ भाषण गर्नहुन्छ उहाँले यस विषयका बारेमा समेत आफ्नो स्पष्ट धारणा राख्नुपर्ने बेला आएको छ । एक आमालाई आफ्नो सन्तानबाट विमुख गराउने कोही कसैलाई पनि कारबाहीको दायरामा ल्याई यसप्रकारका हर्कत नदोहोरिने वातावरण समेत सँगसँगै गर्नपर्ने देखिन्छ ।सौगात भट्टराईविराटनगर१४ मोरङ"
अड्को फुकाउन प्रधानमन्त्रीले आँट गर्नुपर्छ,"कांग्रेस, एमाले र माओवादी केन्द्रको बैठक बस्दा निर्वाचन हुन्छ कि जस्तो हुने तर मधेसी मोर्चासँगको बैठकपछि फेरि यूर्टन देखिने यस्तो किन भइरहेको ? प्रधानमन्त्रीजीसँग मैले यो गाँठोमा तपाईं किन फस्दै आउनुभएको छ भनेर भन्दै आएको छु । एमाले कुनै पनि हालतमा संविधान संशोधन पास हुन दिन्नँ भन्ने, मोर्चा संविधान संशोधन नगरी हामी चुनावमा जान्नौं भन्ने । प्रधानमन्त्रीचाहिँ मधेसी मोर्चाले सहमति नदिई चुनावको घोषणा नै गर्दिनँ भन्ने । यसले हामी अड्कोमा परेका छौं भन्दा प्रधानमन्त्रीजीले सरकारलाई असहयोग गरेको रूपमा बुझ्नुभयो । यो अड्को फुकाउन प्रधानमन्त्रीजीले आँट गर्नुपर्छ ।सरकारले स्थानीय निकाय पुन:संरचना आयोगको प्रतिवेदन कार्यान्वयन गर्ने निर्णय नगर्दै निर्वाचन आयोगले कसरी चुनावको तयारी थाल्न सक्ला ?जसरी पनि चुनाव गर्नुपर्छ भन्ने प्राथमिकता पहिला हुनुपर्यो । प्राथमिकतामा चुनाव पर्नेबित्तिकै पुन:संरचना प्रतिवेदनले जुन खालको समस्या पैदा गरेको छ, त्यसलाई हल गर्न सकिन्छ भने तत्काल हल गरौं । हल गर्न सकिँदैन भने केको निर्वाचन गर्ने, त्यसको निर्णय गरौं । स्थानीय तहको निर्वाचन गर्न सबभन्दा पहिला संस्था नै गठन भएको छैन । गठन आदेश चाहियो । संसद्बाट ऐन पारित गर्नुपर्छ । ऐनअनुसार गाउँपालिका र नगरपालिकाको संरचना हुुनुपर्यो । त्यो गर्न नभ्याउने हो भने पुरानै संरचनाको निर्वाचन गरौं । संक्रमणकालीन अवधिका लागि पुरानै संरचनाको निर्वाचन गर्दा पनि हुन्छ । यसमा मधेस केन्द्रित दलहरूलाई पनि मैले स्थानीय निकायको निर्वाचन गर्दा आउँछौ भन्ने हो भने तयार हुनुहोस् भनेको छु । उहाँहरू पनि आउँछु भनेजस्तो गर्ने, तर खुलेर नभन्ने गर्नुभएको छ । यसरी सबैले घिउ बेचुवा र तरबार बेचुवाजस्तो कुरा गरेर नेपाली जनतालाई झिलिमिली झिलीमा पार्न भएन । संविधान कार्यान्वयनका लागि संसद्को ठूलो दल कांग्रेसले नेतृत्वदायी भूमिका निर्वाह गर्न नसकेको जस्तो लाग्दैन ?कांग्रेसले नेतृत्वदायी भूमिका गर्न खोजेकै हो । तर, तालमेल मिलिरहेको छैन । तपाईंले भनेझैं स्थानीय तहको निर्वाचन झिलिमिलीमा रुमल्लिएको हो भने अब के गर्ने ?संविधान संशोधनको प्रस्ताव लैजानुअघि अलि कस्सिएर लागेको भए एउटा परिस्थिीत खडा हुन्थ्यो । अब प्रस्ताव गइसकेको छ । यसले एउटा उल्झन खडा गरेको छ । यसबाट कसरी उम्कने भन्ने कठिनाइ छ । अहिले पनि मधेस केन्द्रित दलहरूलाई हामीले संविधान संशोधन प्रस्ताव संसद्मा लगेको पास गर्नका लागि हो । पास गर्नका लागि संसद्मा अनुकूल परिस्थिीत बन्नुपर्छ । त्यसका लागि समय आइसकेको छैन । हामीले मधेसी दललाई संशोधन प्रस्तावमा सहमति जुटाउन पनि प्रयास जारी राखौं र सँगै निर्वाचनमा समेत जाऔं, त्यसले अनुकूल वातावरण बनाउँछ भनिरहेका छांै । चुनावमा सबै होमिँदा देशमा एउटा नयाँ विश्वासको वातावरण बन्छ । त्यसले संविधान संशोधन पारित गर्न र सुधार गर्नका लागि पनि सबैतिरबाट सजिलो परिस्थिति बन्छ । प्रधानमन्त्रीले हिजै (शुक्रबार) मधेसी मोर्चालाई संविधान संशोधनको प्रस्ताव पारित नभएसम्म स्थानीय तहको निर्वाचनको मिति घोषणा हुँदैन भन्नुभएको छ । यसलाई कसरी लिनुभएको छ ? त्यो गर्दा त भ्याइँदैन । संविधान संशोधनमा अघि बढ्दा धेरै समय लिन्छ । प्रक्रिया धेरै लामो छ । अहिले प्रमुख प्रतिपक्ष एमालेसहित एक तिहाईभन्दा बढी सांसद विपक्षमा छन् । एमालेसहितलाई मिलाएर संशोधन प्रस्ताव पास गर्नका लागि त समय लाग्छ । पास नगरीकन निर्वाचनको मिति तोकिँदैन भन्ने हो भने समयले भ्याइँदैन । चुनावको समय घर्काउने कुरा हुनु हुँदैन । तपाईंको भनाइ स्थानीय तह को निर्वाचन सम्भव छैन, पुरानै स्थानीय निकाय को चुनावमा जानुपर्छ भन्ने हो ? नयाँ संरचनामा जानुपर्छ भन्नेहरूले सबै विवाद मिलाएर पनि निर्वाचनमा जान सकिन्छ भनेर भन्न सक्नुपर्यो कि त पुरानै संरचनाको निर्वाचनमा जान तयार हुनुपर्यो । कतै प्रमुख दलहरू स्थानीय निर्वाचन नगरी एकैचोटि केन्द्रीय निर्वाचनतिर जान खोजिरहेका त हैनन्, आशंका यस्तो पनि छ नि ?यो अर्को गलत कुरा हो । केन्द्रको मात्रै निर्वाचन गरेर तलदेखि माथिसम्मको प्रणाली बन्न सक्दैन । केबल सरकार बन्ने र सरकारमा गएर रमाउनेबाहेक केही हुन्न । प्रधानमन्त्रीकै कुर्चीलाई हेर्ने मात्रै कुरा हुन्छ, सिंगो व्यवस्था र प्रणालीलाई बलियो बनाउने काम हुन्न । हामीले बनाउन खोजेको व्यवस्थातिर नलगेर फेरि पनि काम चलाउन र झारा टार्ने व्यवस्थातिर सीमित रहने कुरा आउँछ । समग्र संसद् बन्न पनि सक्दैन । बैठकमा मधेसी मोर्चाले एकैचोटि केन्द्रको निर्वाचन गर्ने प्रस्ताव राखेको चर्चा छ नि ?मधेसी मोर्चाको र एमालेको पनि त्यस्तै कुरा सुनेको छु । यो व्षियमा एमाले र मोर्चाको कसरी मिलन भएको हो, मलाई थाहा भएन । कांग्रेस पनि स्थानीय तहको निर्वाचनपछि सत्ताको नेतृत्व आफ्नो हातमा आउँछ भन्ने हिसाबले मात्रै लागेको हो भन्ने पनि छ नि ?गाउँको विकास गर्न र बजेटको सदुपयोग गर्नका लागि पनि स्थानीय निर्वाचन हुनुपर्छ भन्नेमा हाम्रो जोड हो । सत्ताको कुरा सभापतिजीले जान्नुहोला, मेरो कुरा हामीलाई चुनाव चाहिएको छ । देशलाई चुनावमुखी बनाउनुपर्छ । सकारात्मक र विकासको बाटोतिर नेपाललाई लैजानुपर्छ भन्ने मेरो कुरा हो । प्रमुख दलहरूबीच कसको नेतृत्वमा चुनाव हुने भन्ने विषय नमिल्दा निर्वाचनका लागि राजनीतिक वातवरण बन्न नसकेको हो कि ?त्यो अर्को पाटो हो । राष्ट्रिय निर्वाचन गराउने बेलामा कसको नेतृत्व सबैलाई स्वीकार्य हुन्छ, त्यसमा खुलेरै छलफल हुनुपर्छ । सहमतिबाट अघि बढ्दा राम्रो हुन्छ । सहमतिबिना अघि जाँदा अहिलेको संक्रमण पार गर्न कठिन हुन्छ । संक्रमण पार गर्नका लागि कुनै न कुनै रूपमा प्रमुख दलहरूबीच सहमति आवश्यक छ । त्यसका लागि मिहिनेत गर्न आवश्यक छ । तपाईंले नै विवादित सबै मुद्दाको समाधानका लागि प्याकेजमै सहमति गरौं भनेर प्रस्ताव राख्नुभएको थियो । त्यो प्याकेजभित्र सरकारको कुरा पनि पर्छ ?पहिल्यैदेखि मैले व्यवस्थाका लागि सहमति गरौं, सत्ताका लागि नअल्झिऔं भन्दै आएको थिएँ । तर, घुमिफिरी सत्ताकै विषयमा कुरा अघि नबढाई अरू विषयमा सहमतिमा नआउने पार्टीका नेताहरूको मनोदशा मैले देखें । त्यसकारण नहुनु मामाभन्दा कानो मामा निको भनेर नै सत्ताका लागि मिलाएरै भए पनि व्यवस्थाको स्थायित्व गरौं, सत्ताका लागि पनि कुरा गरौं, विवादित विषयमा पनि सहमति गरौं भनेको हुँ । ७० वर्षदेखि अलमलिएको देशलाई नयाँ ढंगले प्रणालीमा लगेर विकासको बाटोमा जाऊँ भन्ने मेरो प्रस्ताव थियो । समय हुँदासम्म दलहरू सहमतिका नाममा अल्झिरहने, माघ ७ पछि संसद््को म्याद थप्ने तयारी भइरहेको त होइन ?राजनीति संसद्को म्याद थप्ने दिशातिर गयो भने दुर्भाग्य हुन्छ । यो गर्नु ठूलो बदमासी हो । यसले खराब नजिर बसाल्छ । त्यो सम्भावनातिर जान लागेको हो ?अहिल्यै त त्यस्तो निचोड निकाल्न मिल्दैन । तर, त्यस्तो सोच कसैले राखेको छ भने देशका लागि राम्रो हुन्न । यसले अविश्वास अझ बढाउँछ । दलहरू र राज्य प्रणालीप्रति आम मानिसको विश्वास हराउँछ । मधेसी मोर्चाले भनेजस्तै संविधान संशोधनको प्रस्ताव पारित नहुँदासम्म निर्वाचन हुन सक्दैन भन्ने कांग्रेसको पनि निष्कर्ष हो ?हुँदै हुँदैन भनेर त्यसरी बस्नु हुन्न । केही पार्टीहरूले अड्डी लिए भन्दैमा सरकार पछि हट्नु हुन्न । सल्लाहमा नआउने, एकपछि अर्को अड्डी र अड्को थाप्दै जाने हो भने राष्ट्रमा चुनाव नै हुन सक्दैन । त्यसैले मुलुकको बारेमा गम्भीर हुनुपर्छ । एमालेले त अहिले संसद्मा दर्ता भएकै संशोधन प्रस्तावलाई राष्ट्रघाती भन्दै आएको छ । यस्तो प्रस्ताव किन ल्याउनुभएको ?राष्ट्रियताको नारा मात्रै ल्याएर हुँदैन । एमालेले उठाएको राष्ट्रियता भनेको एउटा वर्गको मात्रै हो । यस्तो कुराले राष्ट्रियता बलियो हुन्न । राष्ट्रियता बलियो बनाउन त हिमाल, पहाड र तराई सबैलाई एक ठाउँमा राखेर देशभित्र राष्ट्रिय एकता कायम गर्न सक्नुपर्छ । अनि मात्रै राष्ट्रियता मजबुत हुन्छ । त्यो सोचाइमा कांग्रेस छ । त्यसैले मधेसको मागलाई सम्बोधन गरेर अघि बढ्नुपर्छ भन्ने हाम्रो भनाइ हो । तपाईंहरूले अघि बढाएको प्रदेशको सीमाकंन परिवर्तन गर्ने प्रस्ताव राष्ट्रघाती कदम हो भन्ने एमालेको दाबी छ नि ?त्यस्तो होइन । जिल्लाहरूलाई चित्त बुझेको छैन । सम्बन्धित क्षेत्रका जनताका बीचमा पनि असन्तुष्टि छ । जति गृहकार्य गरेर प्रस्ताव अघि बढाउनुपथ्र्यो, त्यो हुन नसकेको पक्कै हो । तर, यति भन्दैमा कसलाई कहाँनेर सुविधा पर्छ र कसलाई असुविधा पर्छ भन्दैमा राष्ट्रघाती भन्न मिल्दैन । जनतालाई चित्त बुझाउनका लागि अझै छलफल गर्न सकिन्छ । तीन तहको निर्वाचन गर्न अब ११ महिनामात्र बाँकी छ । यो अवधिमा तीनवटै निर्वाचन हुनसक्नेमा शंका उब्जेको छ । अबको ११ महिनामा तीनवटै चुनाव सम्भव देख्नुभएको छ ?अझै पनि अन्योल चिरिन सकेको छैन । यसलाई चिरेर अघि बढ्नुपर्छ । नत्र हामीले पाएका उपलब्धि गुम्ने खतरा छ । कांग्रेस संगठनभन्दा सत्ताको राजनीतितिर बढी केन्द्रित हुन थालेको गुनासो छ नि ?हो, सत्ताप्रति बढी केन्द्रित हुँदा या सत्ता केन्द्रित मानसिकता र लोभले गर्दाखेरि हाम्रो मूल उद्देश्य छायामा परेको हो । सत्ताकै लागि चिन्ता बढी गर्दा, कोही रिसाउँछ कि भनेर सोच्दा संविधान कार्यान्वयनको मूल ध्येयलाई असर पर्ने काम हुनु चिन्ताको विषय हो । अलिकति प्रसंग बदलौं, कांग्रेस पार्टीको महाधिवेशन सम्पन्न भएको एक वर्ष पुग्न लाग्यो । तर पार्टीका विभाग र समितिहरूले अझै पूर्णता पाउन सकेका छैनन् । यो कुरा कांग्रेसभित्र किन उठिराखेको छैन ?शुद्ध मनको कुरा हो । पार्टी सभापति शेरबहादुरजीलाई मैले भेटेरै तपाईं एकीकृत कांग्रेसको पार्टी सभापति भइहाल्नुभयो, तीनचोटि प्रधानमन्त्री बन्नुभयो, अहिले संसदीय दलको नेता पनि हुनुहुन्छ, अब तपाईंलाई के चाहियो ? सिंगो कांग्रेसलाई एक बनाएर लैजानेतिर तपाईं जानुभयो भने तपाईंलाई पनि राम्रो हुन्छ, पार्टीलाई पनि । सिंगो कांग्रेसको सभापति बन्नुहोस्, त्यसमा मेरो हरेक पाइलामा सहयोग हुन्छ भनेको हो । तर, आफ्नो र अर्काको भावना राखेर काम गर्न थालेको आभास भएको छ । यसरी काम गर्न थालेपछि निर्णय लिन पनि गाह्रो हुन्छ । निश्चित मापदण्ड, प्रक्रियालाई समातेर निर्णय गरेको भए अस्ति नै टुंगिन्थ्यो । त्यस्तो नभएका कारण पार्टी अनिर्णयको बन्दी हुन पुग्यो । कांग्रेसका लागि प्रतिस्पर्धा बाहिर छ, भित्र होइन । मैदानमा अरू पार्टीहरू छन । त्यसलाई ध्यानमा राखेर पार्टीभित्रका सानातिना मतभेदहरूलाई पन्छाएर सिंगो पार्टीलाई परिचालन गर्न सक्नुपर्छ सभापतिज्यूले । कांग्रेसमा झनै भागबन्डाको संस्कृति मैलाउँदै गएको छ नि ?सुरक्षाको प्रश्न सबैलाई छ । जीवनभर संघर्ष गरेका र लडेका साथीहरू कांग्रेसमा छन् । एकतर्फी र एक थरीे मान्छेको मात्रै हालीमुहाली र सुरक्षा भयो भने अरूको मनमा के भावना उब्जन्छ ? त्यसलाई सोच्नुपर्छ । सबैलाई पद दिन सकिँदैन । तर, आश्वस्तता त चाहियो नि । सुरक्षाको प्रत्याभूति हुनुपर्छ नि । देउवाको एक वर्षको अवधिलाई कसरी मूल्यांकन गर्नुहुन्छ ?जति हुनुपथ्र्यो, भएको छैन । पहिला पार्टी हारेको थियो । म उपसभापति हँदा नीति तथा प्रतिष्ठानमार्फत जुन अभियान चलाएँ, त्यसले पार्टीको पक्षमा एउटा जागरण पैदा गर्यो । तत्कालीन सभापति सुशील कोइराला अलमलमा हुँदा पनि पार्टीलाई देशभर परिचालन गरेको थिएँ, जसले गर्दा कांग्रेसलाई ठूलो पार्टी बनाउन मद्दत गरेको हो । देउवा सभापति भएपछि कांग्रेसको कतै पनि केही अभियान छैन । कुनै सशक्त कार्यक्रम पनि छैन । त्यसले गर्दा आउँदो चुनावमा पार्टीलाई अप्ठ्यारो पर्न सक्छ ।"
तर्किदै र तर्साउँदै महिला मुक्तिको सपना !,"उल्लिखित दुई फरक सन्दर्भ वास्तवमा नजरअन्दाज गरिएका वर्तमानका यथार्थ हुन् जसले आम महिलाको वास्तविक सोच तथा इच्छा र परम्परावादी महिला अधिकार तथा मुक्तिका नाममा थोपरिने नियम तथा व्यवस्थाहरूबीचको विरोधाभासलाई छर्लंग पार्छ । एकातर्फ आम महिलाहरू पुरुषसँगको सहकार्य, सहसम्बन्ध तथा कारोबारलाई सहज मान्छन् तर अर्कोतर्फ चरम महिलावादी सोचले ग्रस्त ठालुहरू महिलाका मामिलामा पुरुषलाई निषेध नगरेसम्म महिला स्वतन्त्र तथा सुरक्षित हुँदैनन् भन्ने रटान लगाउँछन् । समाजमा महिलाका इच्छा, चाहना र क्षमताको आयाम फराकिलो हुँदै छ । महिला स्वतन्त्रताको परिभाषा बदलिदो छ र पुरुषसँगको सहकार्य, सहसम्बन्ध तथा सहअस्तित्व नै महिला स्वतन्त्रता तथा सशक्तीकरणको महत्त्वपूर्ण आधारका रूपमा स्थापित भएको छ, विश्वव्यापी रूपमा । हाम्रै परम्परागत समाजमा समेत महिलाप्रतिको विगतको विभेदपूर्ण दृष्टिमा सकारात्मक परिवर्तन आइरहेको छ । तर विडम्बना, चरम महिलावादले भने पुरुषलाई निषेध गर्ने संस्कारको वीजारोपण गरिरहेको छ । यसबाट स्वाभाविक रूपमा प्रश्न उठ्छ कि सामाजिक सम्बन्ध, सामाजिक स्वरूप तथा महिलाका चाहना र भावना बदलिँदै गर्दा तथा लैंगिक समभाव र सहकार्यको महत्त्व बढ्दै जाँदा चरम महिलावादको नाममा कतै हामीले आफैंलाई एक्ल्याइरहेका र कमजोर बनाइरहेका त छैनौं ? महिलामैत्री भन्दै पुरुषलाई पूर्णत: निषेध गर्ने गरी सिर्जना गरिने सामाजिक, आर्थिक तथा भौतिक संरचना तथा परिवेशहरू कतै प्रत्युत्पादक त बनिरहेका छैनन् ? महिला मुक्ति तथा सशक्तीकरणका लागि पुरुषसँग सहकार्य बढाउनु आवश्यक रहेका बेला पुरुषलाई निषेध गरेर महिला मात्रको संसारको सिर्जना गर्न खोज्दा कतै महिला नै आइसोलेसन मा परिरहेका त छैनौं ? कामकाजी महिलाका लागि हाकिम पनि महिला नै हुँदा सहज होला भन्ने ठानिन्छ । त्यस्तै छात्राहरूका कन्या स्कुल, कलेज तथा महिला शिक्षिकासँग पढ्नु सिक्नु नै सहज हुने मान्यता रहन्छ । तर, आम महिला कर्मचारी तथा छात्राहरूको धारणा यसको विपरीत पाइन्छ । तल्लो तहका महिला कर्मचारी महिलाभन्दा पुरुष हाकिम हुँदा काम गर्न सजिलो हुने अनुभव गर्छन् । बिदा, सुविधाजस्ता कुरामा बरु पुरुष हाकिमले समभाव राख्ने र लचिलो बन्ने तर महिला हाकिम बढी कठोर हुने र महिलाका पीडा नबुझ्ने गुनासो गर्ने गर्छन्, कार्यालय सहयोगीजस्ता तल्लो तहका महिला कर्मचारीले । कन्या क्याम्पस तथा कन्या स्कुल सबै छात्राको रोजाइमा नपर्ने गरेको यथार्थ लुकाइरहनु पर्दैन । आजकलका स्वच्छन्द किशोरी तथा युवती छात्राहरू महिला मात्र एकांगी तथा बन्द वातावरणको संसारमा रमाउन सक्दैनन् । विद्यालय तथा कलेजमा शिक्षिकाले भन्दा शिक्षकले पढाएको चित्त बुझ्ने गरेको अनुभव साट्न छात्राहरूले धक मान्दैनन्, आजकल । यो युवावयका छात्राहरूको उमेरगत स्वभाव वा विपरीत लिंगप्रतिको आकर्षण वा झुकावको परिणाम मात्र भनेर होच्याइयो भने त्यो न्यायसंगत हुँदैन । यो आम नारीको बदलिदो सोच, चाहना र भावनाको प्रतिबिम्ब मात्र होइन, एकांगी महिलावादी सोचले खडा गरेको आम पुरुषप्रतिको नकारात्मक दृष्टिकोण गलत छ भन्ने प्रमाण पनि हो ।महिलाहरू केवल महिलाको एकांगी संसारमा मात्र रमाउदैनन्, समाजको वृहत तप्कासँग डिल गर्न चाहन्छन् भन्ने उदाहरण पनि हो, यो । कट्टर तथा निरपेक्ष महिलावादको परम्परागत दृष्टिकोणबाट आम महिलाको भावना वा चाहनाको पैरवी गर्ने शैली द्धेषपूर्ण छ भन्ने प्रमाण हुन्, माथिका सन्दर्भहरू ।यसरी आम महिलाहरूलाई नै महिला पसले, महिला हाकिम तथा महिला शिक्षिकालाई झेल्नु भन्दा तत् तत् क्षेत्रका पुरुष पात्रहरू सहज लाग्दछन् भने हामीले महिलामैत्री संरचनाको नाममा पुरुषलाई किन निषेध गर्ने ? जब हामी महिलाहरूलाई नै आफुजस्तै अरू महिला कठोर, नाफाखोर, निर्दयी, कुरौटे लाग्छन् भने हामीमा रहेका यस्ता कमजोरी हटाएर दया, मैत्रीभाव, सहनशीलता, व्यवस्थापकीय सीप जस्ता गुणहरू सिक्नका लागि पुरुषहरूसँग सहकार्य गर्ने कि महिलाहरू बाघ बनेर पुरुषलाई तर्साउने ? स्कुल, कलेज, छात्राबास हुँदै बस र बसका सिट समेत महिलाका लागि मात्रै भनेर छुट्टाउँदै गर्दा कतै हामीले छोरीचेली तथा बुहारीहरूलाई एक्ल्याइरहेका र कमजोर बनाइरहेका त छैनौं भन्ने कुरालाई गम्भीर रूपमा लिने बेला आएको छ । सबै पुरुषलाई नारीविरोधी डालोमा हालेर पुरुषबाट हामी सधैं असुरक्षित छौं भन्ने भावना हाम्रा कलिला छोरीचेलीहरूमा भर्नुभन्दा उनीहरूलाई समाजका सबै सदस्यसँग घुलमेल हुने, जटिल परिस्थितिको सामना गर्न सक्ने, सामाजिकीकरणमा सहभागी हुने तथा पुरुष सदस्यसँग सहकार्य गर्ने सीप र क्षमताले युक्त बनाउनु आवश्यक छ । यसले मात्र महिलाहरूको सशक्तीकरण तथा मुक्ति सम्भव हुन्छ । पुरुषविरुद्ध घृणा फैलाएर, पुरुषलाई तर्साएर वा पुरुषसँग तर्सिएर महिला मात्रको संसार खडा गर्नु घातक सिद्ध हुनेछ ।"
चुनाव गराएरै छाड्छौं,"मोरङ एमाले अध्यक्ष केपी ओलीले सरकारले नचाहे पनि निर्वाचन गराएरै छाड्ने दावी गरेका छन् । प्रेस चौतारी मोरङले शनिवार गरेको कार्यक्रममा ओलीले यस्तो बताएका हुन् । मुलुकमा संबैधानिक र राजनीतिक संकट आउन नदिन निर्वाचन गराएरै छाड्छौं, यो कुरा सरकारले बुझे हुन्छ र नबुझे बुझाएरै छाड्छौं, उनले भने ।"
विदेशबाट कोमामा फर्केपछि,"भक्तपुर भूकम्पले भत्काएको घरको छेउमा टहरोभित्र एक व्यक्ति अचेत अवस्थामा पल्टिरहेका छन् । उनकी वृद्धा आमा घरि छोराको र्याल पुछिदिन्छिन् त घरि दिसापिसाब सोहोर्छिन् । कसैगरी छोरालाई सफासुग्घर राख्ने र सजिलो गरी सुताउने ध्याउन्न उनमा छ । नातिनातिना, वृद्धा पति र अचेत (कोमा) अवस्थाको छोराको जिम्मेवारी सम्हाल्ने जिम्मेवारी उनै ६९ वर्षीया माया मगरातीको काँधमा छ । चाँगुनारायण नगरपालिका ९, संगमटोलका ४२ वर्षीय रामकृष्ण सार्की ०६६ फागुनमा परिवारको भविष्य उज्ज्वल बनाउने सपना बुन्दै साउदी अरब छिरे । दुई वर्ष राम्रै कमाइ गरे । बिदामा घर आए । फेरि ०६८ असोजमा दोस्रोपल्ट साउदी पुगेका रामकृष्ण फागुनमा अस्वस्थ बने ।उनको आशा निराशामा बदलियो । स्वास्थ्यले साथ दिएन । विदेशी भूमिमा पनि आफ्नो परम्परागत पेसा (जुत्ता सिलाउने) काम गर्न पाएकोमा खुसी थियो, कमाइ पनि राम्रै थियो, उनका बुबा चतुरे सार्कीले भने, त्यो खुसी धेरै दिन टिकेन, सिंगो परिवारमै ब्रजपात पर्यो । दिनभरको ड्युटी सकाएर कोठामा आराम गर्दै गरेका रामकृष्ण एक्कासि अस्वस्थ भए । एक्कासि मुटु दुख्यो भनेर साथीहरूले अस्पताल लैजाँदा उनको शरीरका अंगले काम गर्न छाडिसकेको थियो । उनी चार वर्षयता कोमामा छन् । साउदीमा २ वर्ष कमाएको पैसा तीन महिना उपचार गर्दैमा सकियो । रामकृष्णको कमाइले नपुगेपछि कम्पनीले उनलाई ०६९ वैशाख १६ मा नेपाल फर्काइदियो । कमाउन गएका श्रीमान् कोमामा फिर्ता भएपछि दुई छोरी, एक छोरा र वृद्धवृद्धा सासूससुरालाई छोडेर रामकृष्णकी श्रीमतीले दोस्रो विवाह गरेर गइन् ।हाल रामकृष्णका छोराछोरी र वृद्धवृद्धा आमाबुबा बिचल्लीमा छन् । रामकृष्णलाई साउदीस्थित राजदूतावासले वीर अस्पतालसँग समन्वय गरी नेपाल पठाएको र सीधै वीर अस्पताल पुर्याइएको परिवारले जनाएको छ । तीन महिना वीर अस्पतालमा उपचार गराउँदा पनि उनको स्वास्थ्यमा केही सुधार भएन । उनका बुबाले भने, परिवारको आयस्रोत पनि नभएको र बिरामीको स्वास्थ्यमा केही सुधार नभएपछि डाक्टरकै सल्लाहमा भगवान भरोसा सम्झिँदै घरमा ल्याएर राखेका छौं । केही महिना गाउँमा चन्दा उठाएर घर खर्च गरेको र हाल अन्नपात केही नहुँदा बिहानबेलुका हातमुख जोर्न पनि धौधौ परेको उनले गुनासो गरे ।सम्पत्तिको नाममा भएको घर पनि भत्किएर घडेरीमात्र बाँकी छ, रामकृष्णकी आमा माया मगरातीले भने, पकाएर खाने अन्न केही छैन, बालबच्चा पालौं कि अचेत छोरालाई स्याहारौं ।"
निर्वाचन पूर्वतयारी तीव्र,"नेपालगन्ज सरकारले स्थानीय निकाय निर्वाचनको तयारी थालेसँगै जिल्लास्थित निर्वाचन कार्यालयले सक्रियता बढाएका छन् । निर्वाचनको आन्तरिक तयारीमा लागेका सबै कार्यालयले मतदाता नामावली दर्तालगायत कामलाई निरन्तरता दिइरहेका छन् । क्षेत्रीय निर्वाचन कार्यालय नेपालगन्जका अनुसार मतदाता नामावली अद्यावधिक, दाबीविरोध, त्रुटि सच्याउने, नामावलीको ठेगाना सार्ने, दोहोरो नामावली तथा दिवंगत मतदाताको नाम हटाउने काममा जिल्लास्थित कार्यालयलाई सक्रिय बनाइएको छ । मतदाता शिक्षाअन्तर्गत पहिलो चरणमा विभिन्न ८ जिल्लाका सामाजिक विषय शिक्षकलाई तालिमसमेत दिइसकिएको छ । यसअघि जिल्ला निर्वाचन कार्यालय, जिल्ला प्रशासन र इलाका प्रशासनमा मात्र मतदाता नामावली दर्ता गरिँदै आएको थियो । जिल्ला निर्वाचन कार्यालयहरूले पुस १० देखि माघ १२ गतेसम्म मतदाता अद्यावधिक, दाबी विरोधलगायत कामका लागि टोली खटाएका थिए । यस क्रममा बाँकेमा मात्रै ३ हजार ५ सय ६३ मतदाता थपिएका छन्, यसअघि यहाँ २ लाख ५३ हजार ६ सय २२ मतदाता थिए । मध्यपश्चिममा करिब ६० हजार मतदाता थपिएको क्षेत्रीय कार्यालयले जनाएको छ । दलीय विवरण अद्यावधिकको काम सकिएको निर्वाचन कार्यालयले जनाएका छन् । यसका लागि निर्वाचन आयोगले १५ दिनको समय तोकेको थियो । बाँकेमा २६ राजनीतिक दल दर्ता भएको क्षेत्रीय कार्यालयले जनाएको छ । आयोगले सबै जिल्ला कार्यालयलाई जनशक्ति आकलनका लागि सरकारी कर्मचारी र शिक्षकको तथ्यांक माग गरेको छ । जिल्ला प्रशासन कार्यालयमार्फत जिल्लाभरिका कर्मचारीको दरबन्दी विवरण विवरण संकलन भइरहेको क्षेत्रीय निर्वाचन अधिकारी वसन्तराज अधिकारीले जनाए । माघ महिनाभित्र सबै निर्वाचन कार्यालयले विवरण आयोगमा बुझाइसक्नुपर्ने समयसीमा छ, उनले भने । त्यस्तै मतपेटिकाको अवस्थाबारे सबै जिल्लाले आयोगमा विवरण पठाइसकेका छन् । यसमा जिल्लाभरका मतपेटिका संख्या, तिनीहरूको अवस्था र पर्याप्त भएनभएको विवरण समेटिएको छ । बाँकेमा बिर्को भएका साना मतपेटिका एक हजारवटा भए पनि ७ सय ७५ वटा मात्र प्रयोग गर्न मिल्ने खालका पाइएका छन् । बिर्को भएका ठूला मतपेटिका ३ सय १३ मध्ये १ सय ६३ थान मात्र प्रयोगयोग्य छन् । त्यस्तै दुई थान विद्युतीय मेसिन पनि प्रयोग गर्न मिल्ने अवस्थाका छन् । पार्टी प्रवेश गराउन होडबाजीनिर्वाचनको चर्चासँगै बाँकेमा क्रियाशील प्रमुख दलबीच कार्यकर्तालाई जिम्मेवारी दिने र नयाँ सदस्य थप्ने होडबाजी चलेको छ । उनीहरू गाउँगाउँमा भेला र छलफल गरी पार्टी प्रवेश कार्यक्रमलाई जोड दिइरहेका छन् । संविधानप्रति असन्तुष्टि देखाउँदै आएका मधेसकेन्द्रित दल पनि पार्टी विस्तारमा लागेका छन् । यद्यपि उनीहरू कार्यकर्तामाझ प्रदेश सीमांकनसहित संविधान संशोधन गर्न प्रमुख दल तयार नभएको जिकिर गरिरहेका छन् । निर्वाचनलाई लक्षित गरी प्रमुख दलका नेताहरू जिल्ला आउने क्रम बाक्लिएको छ । पार्टी विस्तार र कार्यकर्ता प्रवेश अभियान टोलटोलमा गरिरहेका छौं । पार्टीमा कार्यकर्ता प्रवेश हुने क्रम जारी छ, एमाले बाँकेका अध्यक्ष अशोक कोइराला भन्छन्, निर्वाचन तयारीका लागि कार्यकर्ता परिचालन भइसकेका छन् । तराई मधेस लोकतान्त्रिक पार्टीका सहमहामन्त्री पशुपति दयाल मिश्राले संविधानप्रति असन्तुष्ट भए पनि पार्टी विस्तारको कामलाई तीव्रता दिइएको बताए । चुनाव हुने अवस्था नभए पनि पार्टी विस्तारलाई निरन्तरता दिइरहेका छौं, उनले भने, कार्यकर्तालाई एकजुट पार्ने अभियान जारी छ ।कांग्रेस बाँकेका सचिव तप्त पौडेलले पार्टीको केन्द्रीय निर्णयअनुसार गाउँमा अभियान सञ्चालन गरिरहेको बताए । पार्टीका सबै गतिविधि गाउँ केन्द्रित छन्, उनले भने । माओवादी केन्द्रले निर्वाचनका लागि युवा दस्ता तयार गरेको छ । दैलेखमा ११ दल दर्तानिर्वाचन आयोगको आह्वानमा जिल्लामा ११ दल सूचीकृत भएका छन् । जिल्ला निर्वाचन कार्यालयका अनुसार कांग्रेस, एमाले, माओवादी केन्द्र, राष्ट्रिय जनमोर्चा, राप्रपा, नयाँ शक्ति पार्टी नेपाल, मधेसी जनअधिकार फोरम, नेपाल मजदुर किसान पार्टी, देशभक्त समाजवादी पार्टी, परिवार दल र राष्ट्रिय जनमुक्ति पार्टी दर्ता भएका हुन् । जिल्ला निर्वाचन अधिकारी भक्तबहादुर कार्कीका अनुसार विप्लव र मोहन वैद्य नेतृत्वको माओवादीले दल दर्ता गरेका छैनन् । नेकपा माओवादीका जिल्ला सचिव कलम विकले देशभक्त जनगणतान्त्रिक मोर्चाका नामबाट दर्ता गर्ने तयारी भइरहेको जनाए बैतडीमा १३, धादिङमा १५ जिल्लामा १३ दल जिल्ला निर्वाचन कार्यालयमा दर्ता भएका छन् । आयोगले सोमबारसम्म विवरण पेस गर्न आह्वान गरेको थियो । दर्ता भएका दलमा कांग्रेस, एमाले, माओवादी केन्द्र, राप्रपा, नेकपा माले, राष्ट्रिय जनमोर्चा नेपाल, नयाँशक्ति पार्टी नेपाल, मधेसी जनाधिकार फोरम (लोकतान्त्रिक) छन् । नेपाल जनजागरण पार्टी, बहुजन शक्ति पार्टी, नेपाल दलित पार्टी र युनाइटेड ग्रेन अर्गनाइजेसन, नेकपा माले (समाजवादी) पार्टीले पनि विवरण बुझाएर दर्ता गरेको निमित्त जिल्ला निर्वाचन अधिकारी जितबहादुर रोकायाले बताए । केन्द्र र सम्बन्धित जिल्लामा पार्टी दर्ता नगराए निर्वाचनमा सहभागी हुन नपाउने प्रावधान छ ।त्यस्तै धादिङमा १५ दल दर्ता भएका छन् । कांग्रेस, एमाले, मओवादी केन्द्र, नयाँ शक्ति पार्टी नेपाल, नेकपा माले, जनजागरण पार्टी नेपाल, हाम्रो पाटी, गान्धीवादी पार्टी नेपाल, राष्ट्रिय प्रजातन्त्र पार्टी, नेपाल समावेशी पार्टी लगायत दर्ता भएको जिल्ला निर्वाचन कार्यालयले जनाएको छ ।"
मिति तोकिहाल्नुपर्छ,"भरतपुर एमाले नेता झलनाथ खनालले निर्वाचन घोषणा र संविधान कार्यान्वयन गराउन नसके वर्तमान सरकारको कुनै औचित्य नरहने बताएका छन् । अहिलेको सरकारको जिम्मेवारी संविधान कार्यान्वयन र निर्वाचन गराउनु हो, उनले भने, सरकारले सक्दैन भने औचित्य पनि रहँदैन । जिल्लाको माडीमा आयोजित कार्यक्रममा सहभागी हुन शनिबार यहाँ आएका नेता खनालले भरतपुर विमानस्थलमा प्रेस चौतारीले आयोजना गरेको पत्रकार भेटघाटमा निर्वाचन मिति घोषणा र संविधान कार्यान्वयनमा अविलम्ब लाग्न सरकारलाई आग्रह गरे ।"
थापालाई लाइफटाइम अचिभमेन्ट म हुरी सर्वोत्कृष्ट गीत,"काठमाडौं २०२६ सालमै पोहोर साल खुसी फाट्दा गीत लेखेका राजेन्द्र थापाले त्यसपश्चात् लेखनको गति झनै बढाए । कविता, गजल, गीत, मुक्तक हुँदै उपन्याससमेत लेखिसकेका छन् । थापाले रचेका पर लैजाऊ फूलहरू, झिरमा उन्नु एउटा कुरा जस्ता गीत लोकप्रिय छन् । उनै गीतकार थापालाई शनिबार हिटस् एफएम म्युजिक अवार्डमा लाइफटाइम अचिभमेन्ट अवार्डले सम्मान गरिएको छ ।म श्रोताको मन जित्ने खालका गीत लेख्न खोज्छु, नेपाली सेनाका पूर्वजर्नेलसमेत रहेका थापाले भने, पुस्ताअनुसार चल्छु । अरुणा लामादेखि अहिलेका युवा गायकगायिकासँग काम गरेको छु । आफू सिकारु लेखक हुँदा अग्रज कलाकारसँग आफ्नो प्रतिभा मिसाएको र अहिले आफ्नो प्रतिभा पछिल्लो पुस्तासँग सेयर गरिरहेको थापाले बताए ।संगीतमा निरन्तर योगदान पुर्याएबापत् एफएमले प्रदान गरेको उक्त सम्मान ग्रहण गरेपछि थापाले आफ्नो साहित्यिक सांस्कृतिक जीवनबारे थोरै बोलेका थिए । उनलाई गीतकार एवं फिल्म निर्देशक यादव खरेल, हिटस् एफएम अध्यक्ष राजीव राजभण्डारी लगायतले स्टेजमा सम्मान प्रदान गरेका थिए ।गीतकार थापाको योदगानको कदर गरिरहँदा कार्यक्रममा संगीतज्ञ अम्बर गुरुङप्रति श्रद्धासुमन अर्पण गरियो । केही समयअघि दिवंगत भएका गुरुङको स्मरणमा शिलबहादुर, कुन्ती, शीतल र सुवानी मोक्तानले गुरुङकै गीत सुनाए । मोक्तान परिवारले नौ लाख तारा, म दूर भएर के भो र रातो र चन्द्र सूर्य गाएका थिए । कार्यक्रममा यसै वर्ष संगीत क्षेत्रले गुमाएका पण्डित होमनाथ उपाध्याय, पन्नाकाजी, रत्नबहादुर खड्गी, रुबी जोशी, खेमराज गुरुङ र सुनील बर्देवाको पनि सम्झना गरिएको थियो ।रामकृष्ण ढकालको म हुरीमा बोलको गीतले हिटस् एफएम अवार्डमा वर्षकै उत्कृष्ट घोषित हुँदै ट्रफी जित्यो । उक्त गीतबाटै सर्वोत्कृष्ट रचनाकारमा रमेश बीजी र उत्कृष्ट एकल गायनमा पनि ढकालले बाजी मारेका हुन् । हयाट्रिक अवार्ड जित्ने अर्को गीतमा सुजता उपाध्याय र उदितनारायण झाको संसार मायामा अड्छ भने पनि रहयो । यसले युगल गायन, संगीत संयोजन र संगीत सिर्जना विधामा प्रतिस्पर्धीलाई पछि पार्यो । गीतमा आनन्द राईको संगीत, महाराज थापाको एरेन्जमेन्ट रहेको छ । अप्रिल रसले त्यो हावा मार्फत वर्षको अब्बल प्रतिभा बन्ने अवसर पायो भने यस वर्ष निरन्तर अवार्ड जित्न सफल संगीतकार अर्जुन पोखरेलले फेरि एकपटक म यस्तो गीत गाउँछु का लागि सर्वोत्कृष्ट चलचित्र गीतको अवार्ड थापे । सर्वोत्कृष्ट महिला गायन पप विधामा निक्की कार्कीले जेट उडाउँछु गीतका लागि अवार्ड जितिन् । सोही विधामा पुरुषतर्फ अल्मोडा राना उप्रेती सर्वोत्कृष्ट घोषित भए । उनको फेन्टास्टिक वन्डरफुल ले श्रोता र निर्णायक दुवैको मन जित्यो ।पोहोर साल हिटस् एफएमफ अवार्डमा प्रस्तुति दिँदा नै ह्वाट द फंक ब्यान्डको हाम्रो फंकी दाजु ले निकै ताली पाएको थियो । यही गीतले समूहलाई यसपालि सर्वोत्कृष्ट समूह गायन र सर्वोत्कृष्ट रक संगीत सिर्जनाको ट्रफी दिलायो । समूहका निराकार याकथुम्बाले आफ्नो समूह र श्रोतालाई धन्यवाद दिए । गुराँसै फुले हो का लागि अञ्जान बाबुले सर्वोत्कृष्ट लोकगीतको अवार्ड पाए । सर्वोत्कृष्ट रक गायनमा सविन राई एन्ड द इलेक्ट्रिसको तिमी नै हो अगाडि आयो भने एकल गायन महिला विधामा रजिना रिमाल मुटु दुख्यो गीतका लागि भाग्यमानी ठहरिइन् । गीति संग्रह विधामा अभिवादन का लागि रक गायक एड्रियन प्रधान उत्कृष्ट बने ।भद्रकालीस्थित आर्मी अफिसर्स क्लबमा आयोजित कार्यक्रममा द काठमाडौं क्याटस् एन्ड द डर्टी बुगी ब्रास ब्यान्डले कन्दरा समूह, निमा रुम्बा र नेपथ्यका गीत प्रस्तुत गरेका थिए । राजेशपायल राई, शिव परियार, प्रमोद खरेल, मौसमी गुरुङ, श्रेया सोताङ, नट्टु एन्ड द एसओएस ब्यान्डले पनि गीत सुनाए ।"
कथकमा गुरुचेला सम्बन्ध देखाइने,"काठमाडौं जमलस्थित सांस्कृतिक संस्थान (नाचघर) मा आउँदो शुक्रबार कथक रिदम्स एन्ड एक्स्प्रेसन्स नामक कार्यक्रम हुने भएको छ । भारतीय कथक गुरु शिखा खरे र उनकै चेली सुविमा श्रेष्ठले नृत्य देखाउने छन् । जयश्री संगीत समाजले नृत्य आँगनसँग मिलेर कार्यक्रम गर्न लागेको हो । नृत्यमार्फत गुरुचेला सम्बन्धका अनेक आयाम देखाइने नृत्यांगना खरेले बताइन् । गुरु बिर्जु महाराजसँग म ३३ वर्षदेखि सिकिरहेकी छु, उनले भनिन्, चेला जहिले पनि गुरुसँगै जोडिएको हुन्छ । खरेले माघ १४ देखि २० सम्म काठमाडौंका केही डान्स प्रशिक्षकलाई कक्षासमेत दिएकी थिइन् । उनको कार्यशालामा विभिन्न स्कुलका प्रशिक्षक सहभागी थिए । नेपाली कलाकारको लगावदेखि आफू प्रभावित भएको उनले सुनाइन् । शास्त्रीय संगीतलाई व्यावसायिक बनाउने उद्देश्यकले सुरु गरिएको जयश्री संगीत समाजले यसअघि सितार, सरोद, मुरलीवादनका कार्यक्रम गरेको थियो । यसपालि शास्त्रीय कलाको अलि फरक विधा छान्ने क्रममा कथकलाई रोजेको संस्थाका संरक्षक एवं तबलावादक रविनलाल श्रेष्ठले बताए ।"
आरनमा विप्लव र राजन,"काठमाडौं उपन्यास दमिनी भीर को लागि मदन पुरस्कार पाएका साहित्यकार राजन मुकारुङ कहिलेकाहीं द्विविधामा पर्छन् । आख्यानकार कि कवि ? भन्ने सवालमा । साहित्यमा पहिचानवादी धारलाई मलजल गर्दै आएका यी स्रष्टाको पहिचानबारे कवि विप्लव ढकाल भने स्पष्ट छन् । उनी भन्छन्, मुकारुङको आधारभूत पहिचान कवि नै हो । यी दुवै कविलाई उन्मुक्त पुस्ताले एकसाथ उभ्यायो । मण्डला थिएटरमा आयोजित आरनमा कविता शीर्षकको कार्यक्रममा यी दुईले आआफ्ना कवितामा पाइन हाले । कुनै समय सिर्जनशील अराजकता अभियानमार्फत उदाएका राजनको साहित्यिक सुरुवात कविताबाटै भएको थियो । कार्यक्रममा उनले भने कविताका लागि विप्लवको प्रशंसा गरे । उहाँका कविता मेरा भन्दा मन छुने छन्, उनले भने, म त नतमस्तक हुन्छु । दुवैले विभिन्न कालखण्डमा लेखिएका १०१० वटा रचना सुनाएका थिए । प्राय: दुवैका सिर्जना सीमान्तकृत पात्र र विषयमा केन्द्रित थिए । राजनले ०६६ मा मुक्तकमैया घोषणा भएको १० वर्ष पुगेको समय समेटेर तयार पारेको १० वर्षपछि कवितासँगै रातभर बाढी आउँदा, हट केक नायिकाको कन्फेसन्स, ८ मार्च र भानुभक्त, हाइट हाउसमा सम्मानित हुँदा लगायत कविता सुनाए । उनले पछिल्लो समय आख्यानकारका रूपमा बढीले चिन्ने गरेको बताउँदै कवितामा आफ्नो पहिचान पुन: दोहोर्याउनुपर्ने अवस्था आइपरेको बताए । कवि विप्लवले चाहिँ राजनलाई सुनेपछि आफूमा थप चुनौती थपिएको दाबी गरे । उनले पर्यावरणलाई केन्द्र बनाएर सामाजिक विषयप्रति कटाक्ष गर्दै भ्यागुताको बिहे बाट वाचन थाले । त्यसपछि लगातार फुर्सापात, पुर्खाको आत्मा, न्याउली रोयो निरमाया, अन्तिम बेन्चबाट, चिसो पालमुनि, कोटको टाँक, म अज्ञान सहिद आएको छु र सिलिकन सुन्दरी कविता सुनाए । विप्लवका कवितामा विषयगत विविधता बढी थियो । सिलिकन सुन्दरी मा उनले आधुनिक समाजमा बढदै गएको सेक्स टोय संस्कृतिमार्फत उपभोक्तावादी जीवन शैलीमाथि व्यंग्य गरेका थिए भने न्याउली रोयो निरमाया मा वैदेशिक रोजगारीका कारण परिवर्तिन सामाजिक मनोविज्ञान पस्केका थिए । आरनमा कविता शृंखलालाई निरन्तरता दिने उन्मुक्त पुस्ताका कवि मोक्तान थेवाले जनाए ।"
मोबाइल थिएटरमा चार नाटक,"काठमाडौं चार दिनअघि राजधानीको नयाँ बानेश्वरस्थित प्रज्ञा कुञ्ज स्कुलमा सञ्चालन भइरहेको मोबाइल थिएटरमा यतिबेला टंक चौंलागाईंका चारवटा नाटक मञ्चन भइरहेका छन् । रंगकर्मी राजकुमार पुडासैनीले वाल्मीकि क्याम्पसबाट सुरु गरेको उक्त मोबाइल थिएटर देशका विभिन्न भागमा पुगेर उक्त विद्यालयमा आइपुगेको हो । सबै नाटकहरू विद्यार्थी, अभिभावक र नाटकका नियमित दर्शकलाई लक्षित गरिएको निर्देशक चौंलागाईंले बताए । प्रज्ञा कुञ्जमा मञ्चन भइरहेको नाटक भने सोही स्कुलका विद्यार्थीले तयार पारेका हुन् । परिकल्पना, लेखन र निर्देशन भने चौंलागाईंले गरेका छन् । नाटक उज्यालोतिर, भोला, पहेंलो बस र ब्युटी इज अ बेस्ट गरी चार नाटक मोबाइल थिएटरमा मञ्चन भइरहेका हुन् । मोबाइल थिएटरमा पहिलो नाटक पहेंलो बस मञ्चन गरिएको थियो । बालश्रम शोषणसम्बन्धी कथावस्तु बोकेको उक्त नाटकमा पढाइदिन्छु भन्दै गाउँबाट सहर ल्याइएकी बालिकाले सहरमा पाएको दु:ख समेटिएको छ । दोस्रो दिन भने उज्यालोतिर मञ्चन गरिएको थियो । यसमा बालक सिद्धार्थको जन्म, उसको बाल्यकाल, दरबारबाहिर निस्किसकेपछिको यथार्थसँग साक्षात्कार अनि गृहस्थी त्याग र अंगुलीमालासँगको भेटलाई नाटय रूप दिइएको छ । अरू नाटक पनि शिक्षाप्रद र अर्थपूर्ण रहेको प्रज्ञा कुञ्जकी प्रिन्सिपल सुनीता पौडेलले बताइन् । मञ्चन सोमबारसम्म जारी रहने बताइएको छ ।"
नौ वर्षमा बल्ल जग,"रामेछाप खैरेनीघाटस्थित सुनकोसी नदीमा पुल हाल्ने वर्षौंदेखिको योजना अझै पूरा हुन सकेको छैन । ९ वर्षपछि आएर ठेकेदारले बल्ल जग खन्न थालेको छ । अहिले पूर्वतर्फको भागमा पिलर हाल्ने काम अघि बढाइएको हो । उक्त पुल निर्माणका लागि डिभिजन सडक कार्यालय, चरिकोटले आर्थिक वर्ष २०६५६६ मा ठेक्का लगाएको थियो । कार्यालयले काम अघि नबढाए ठेक्का रद्द गरी जरिवाना भराउने र कालोसूचीमा राख्ने चेतावनी दिएपछि ठेकेदार कम्पनी कन्काई लामा खम्पाचे जेभीले जग हाल्न लागेको हो । भूकम्पपछि खुर्कोटमा स्थापना भएको सडक डिभिजन कार्यालयले मंसिरमा सूचना प्रकाशित गरको थियो । सिन्धुलीतर्फको पिलरको काम गत वर्ष सकिएको थियो । बीचको पिलरको काम अझै हुन सकेको छैन । ठेकेदारले बीचको पिलर डिजाइनमा त्रुटि भएकाले निर्माणमा कठिनाइ रहेको जनाएपछि सडक विभागले दुई वर्षअघि डिजाइन परिवर्तन गरिदिएको थियो । नयाँ डिजाइनअनुसार गत वर्ष नै पिलरको काम सक्नुपर्नेमा ठेकेदारले आलटाल गरेको स्थानीयले आरोप लगाउँदै आएका छन् । सडक डिभिजन कार्यालय प्रमुख राकेश महर्जनले पुलको काम गर्ने जिम्मा पाएको मुख्य व्यवसायी कन्काई निर्माणसेवाका प्रोप्राइटरलाई बोलाएर काम सक्ने प्रतिबद्धता गराएको बताए । अब कन्काईले पुलको कामलाई तीव्रता दिन्छ, उनले भने । सडक विभागका मध्यमाञ्चल क्षेत्रीय प्रमुख अयोध्याप्रसाद श्रेष्ठले खैरेनी पुलको काम सन्तोषजनक नभएको बताए । उनले कुनै पनि बहानामा काम रोकिए ठेक्का रद्द गर्न यसअघि नै निर्देशन दिइसकेका छन्् । निरन्तर ढिलाइ हुँदा पुलको लागत वर्षैैपिच्छे बढिरहेको छ । ८३ मिटर लामो पुल बनाउन ८ करोडभन्दा बढी खर्च हुने अनुमान छ ।"
स्थानीयको अवरोध,"पर्वत मोदीखोलाको मोटरेबल पुल निर्माणमा स्थानीयले अवरोध गरेका छन् । ऐतिहासिक मठमन्दिर र अरू संरचना बिग्रिने भन्दै उनीहरूले काम अघि बढाउन नदिएका हुन् । पुल गत असारमा ठेक्का लागेको थियो । पुलको जग खन्न र निर्माण सामग्री ओसार्न झिकाइएका कामदार चार महिनादेखि कामविहीन छन् । आयोजना कार्यालय पाल्पाका प्रमुख नारायण भण्डारीका अनुसार पुरानो सर्भेका क्रममा मोदीबेनीको नर्सिङ मन्दिर पूर्वबाट मोदीदोलामा पुलको इस्टिमेट भएको थियो । इस्टिमेटअनुसार गत असारमा सम्झौता भइ दुई वर्षमा सक्नेगरी कास्कीको मुक्तिनाथ निर्माण सेवाले पौने १० करोडमा सम्झौता गरेको थियो । ७० मिटर लामो र ७ मिटर चौडा भएको पुल बहुवर्षे ठेक्काअन्तर्गत आगामी २०७५ असार मसान्तसम्म सक्ने सम्झौतापत्रमा उल्लेख छ । तर, सम्झौताको ७ महिना बितिसक्दा पनि काम सुरु नभएको हो । जग खन्न पठाएका ३० जना कामदार त्यसै बसेका छन्, ठेकेदार ओम गौचनले भने, उनीहरूलाई फिर्ता पठाऊँ भने खोजेकै बेला कामदार पाइन्न । त्यहीं राखौं, काम गर्नै पाइएन । उनले अवरोधका कारण सम्झौता मिति र लागत बढ्ने चिन्ता व्यक्त गरे ।पुल बन्दा मोदीबेनीमा भएका ऐतिहासिक संरचना बिग्रिने भएकाले फरक स्थानबाट लैजान आयोजनालाई आग्रह गरिएको स्थानीयले बताए ।"
सहमतिपछि प्रदर्शन रोकियो,"वीरगन्ज नवजात शिशु हराएको दोस्रो दिन पनि परिवारजनले नारायणी उपक्षेत्रीय अस्पतालअगाडि टायर बालेर प्रदर्शन गरेका छन् । सडक अवरुद्ध पार्दै उनीहरूले अस्पताल प्रशासन विरुद्ध चर्का नाराबाजी गरे । जन्मिएको ३ घन्टा नबित्दै शिशु शुक्रबार मध्यान्ह् अस्पतालको प्रसुती वार्डबाट चोरी भएको थियो । आशा देवीले सामान्य अवस्थामा १० बजेर ४० मिनेटमा जन्माएको छोरो करिब २ बजेतिर एक अपरिचित महिलाले चोरेको अस्पताल प्रशासनले जनाएको छ । शनिबार अपराह्न अस्पताल, प्रहरी प्रशासन र आफन्तबीच ५ बुँदे सहमति भएपछि प्रदर्शन स्थगित भएको थियो । चोरी भएको बच्चाको खोजीका लागि प्रहरी र अस्पताल प्रशासन गम्भीर भएर लाग्ने, ३ दिनभित्र प्रहरीले अनुसन्धानमा भएको प्रगतिबारे जानकारी गराउने, सोधपुछका लागि प्रहरीले कर्मचारीलाई नियन्त्रणमा लिँदा कुनै पनि पक्षबाट दबाब नदिने, दोषी पाइएका कर्मचारीलाई तत्काल निलम्बन गर्ने, सीसीटीभी मर्मत गरी सोमबार सम्म सुचारु गर्ने सहमति भएको मेडिकल सुपरिटेन्डेन्ट डाचित्तरन्जन साहले बताए ।"
लापरबाही गर्ने प्रअ हटे,"बागलुङ आगामी माध्यमिक शिक्षा परीक्षा (एसईई) मा संलग्न हुने परीक्षार्थीको समयमै फाराम नबुझाउने निसी१ स्थित ज्ञानेन्द्र माध्यमिक विद्यालयका प्रधानाध्यापक धनबहादुर घर्तीमगरले पदबाट राजीनामा दिएका छन् । अभिभावक र विद्यालय व्यवस्थापन समितिको दबाबपछि उनले पद छाडेका हुन् ।विद्यार्थीको भविष्यमाथि खेलबाड गरेको भन्दै अभिभावक भेलाले उनलाई पदबाट हटाउन माग गरेको थियो । अभिभावकको माग ध्यानमा राखी घर्तीमगरलाई राजीनामा दिन लगाइएको व्यवस्थापन समिति अध्यक्ष प्रेमबहादुर घर्तीमगरले जानकारी दिए । चौतर्फी विरोध भएपछि धनबहादुर सरको विकल्प नखोजी नहुने अवस्था आयो, उनले भने । अध्यक्ष घर्तीमगरका अनुसार शुक्रबार बसेको समिति बैठकले अमृता बुढा घर्तीमगरलाई प्रधानाध्यापक चयन गरेको छ । साथै आन्तरिक लेखापरीक्षणका लागि अभिभावक संघ अध्यक्ष थमन घर्तीमगरको नेतृत्वमा पाँच सदस्यीय समिति बनाइएको छ ।धनबहादुरले समयमै फारम र राजस्व दाखिला नगरेपछि उक्त विद्यालयका २२ परीक्षार्थी तनावमा थिए । यसका लागि मंसिर २५ सम्मको समयसीमा थियो । माघ पहिलो साता प्रधानमन्त्री पुष्पकमल दाहाललाई भेटेर छुटेका विद्यार्थीको फाराम भर्ने व्यवस्था मिलाइदिन आग्रह गरेपछि समस्या सम्बोधन भएको समिति अध्यक्ष घर्तीले जानकारी दिए । तत्कालीन प्रअ घर्तीमगरले पनि आफ्नो गल्ती स्विकारेका छन् । पछि पनि फाराम बुझाउन मिल्ने ठान्दा परीक्षार्थीप्रति झन्डै ठूलो धोका हुन पुगेछ, उनले भने ।म्यादभित्रै फाराम र राजस्व नबुझाउने विद्यालयका प्रधानाध्यापक घर्तीमगरलाई कारबाही गरिने जिल्ला शिक्षा अधिकारी विष्णुप्रसाद मिश्रले बताए । उक्त विद्यालयमा २ सय ४० जना दलित र ३ सय ७४ जना जनजाति विद्यार्थीसहित ६ सय ३८ विद्यार्थी अध्ययनरत छन् । रुकुमको सिमानामा पर्ने उक्त विद्यालय सदरमुकाम बागलुङबाट करिब ६० किलोमिटर उत्तर दक्षिणतर्फ पर्छ ।"
लुम्बिनीका पूर्वाधार छिटो निर्माण गर : राष्ट्रपति,"बुटवल राष्ट्रपति विद्यादेवी भण्डारीले लुम्बिनी क्षेत्रमा निर्माणाधीन पूर्वाधारको काम छिटो सम्पन्न गर्न आग्रह गरेकी छन् । शनिबार हरैया माविको स्वर्ण महोत्सव सम्बोधन गर्दै उनले पर्यटन प्रवद्र्धन गर्न र लुम्बिनी भेगका जनतालाई लाभान्वित बनाउन त्यहाँ निर्माणाधीन पूर्वाधारलाई छिटो सम्पन्न गर्नुपर्ने बताएकी हुन् । लुम्बिनी गुरुयोजना पूर्णरूपमा कार्यान्वयन नहुँदा पर्यटन प्रवद्र्धन गर्न र लुम्बिनी क्षेत्रका जनतालाई लाभान्वित बनाउन नसकिएको उनले जनाइन् । लुम्बिनी गुरुयोजना, वुद्ध सर्किट, अन्तर्राष्ट्रिय विमानस्थल लगायतका संरचना चाँडो सम्पन्न भएमात्रै अन्तर्राष्ट्रिय स्तरमा पर्यटन प्रवद्र्धन गर्न टेवा पुग्ने बताइन् ।"
बीउ भण्डारण गृह,"टीकापुर कैलालीको पूर्वी क्षेत्रका किसानलाई अन्न बीउ भण्डारण गर्न सहज भएको छ । रानी जमरा कुलरिया सिँचाइ आयोजना अन्तर्गतको कृषि कार्यालयले मुनुवा, वनगाउँ र पथरैयामा ५ वटा बीउ भण्डारण गृह बनाइदिएको हो । कृषि कार्यालय प्रमुख कुलप्रसाद तिवारीले बीउ राख्नका लागि ठूला क्षमताका भण्डार गृह बनाएको बताए । परम्परागत ढंगले बीउ राख्ने र पुस्तौंसम्म एउटै बीउ प्रयोग गर्दा उत्पादनमा कमी हुने भएकाले गुणस्तरीय बीउ प्रयोगमा सहयोग पुर्याउने उद्देश्यले बीउ भण्डारण गृह बनाएको उनको भनाइ छ ।"
ट्रक दुर्घटनामा मृत्यु,"काभ्रे मेच्छेपौवा ३, लुम्सालमा मिनिट्रक पल्टिँदा सोही ठाउँका ५५ वर्षीय सन्तामान तामाङको मृत्यु भएको छ । बा४ख ४१०० नम्बरको मिनिट्रक ३० मिटर तल खस्दा अन्य २ जना घाइते भएको जिल्ला प्रहरीका डीएसपी नवीनराज राईले जानकारी दिए । चालक सुनील मगर र ठूलीमाया मगर घाइते छन् ।"
दुर्घटनामा १० घाइते,धादिङ कालुपाण्डे मार्ग को नलाङ ६ बुङचुङमा शनिबार अपराह्न यात्रुवाहक बस दुर्घटना हुँदा १० जना घाइते भएका छन् । काठमाडांैबाट मलेखु हुँदै धादिङबेसी आउँदै गरेको बा६ख ८५७० नम्बरको यात्रुवाहक बस ब्रेकफेल भएर अनियन्त्रित भई दुर्घटना भएको जिल्ला प्रहरी कार्यलयले जनाएको छ । घाइतेहरूको जिल्ला अस्पतालमा उपचास भइरहेको छ ।
कल ब्लक रोक्ने तयारी,"काठमाडौं आम्दानीको लडाइँमा टेलिफोन सेवाप्रदायकले एकअर्काको नेटवर्कबाट आएको कल ब्लक गर्दा देखिएको समस्या एक महिनाभित्र समाधान गरिसक्ने नियामक निकायका अधिकारीहरूले बताएका छन् । नेपाल टेलिकमको १३ औं साधारणसभाका अवसरमा राजधानीमा शनिबार आयोजित कार्यक्रममा बोल्दै नेपाल दूरसञ्चार प्राधिकरण र सञ्चार मन्त्रालयका अधिकारीहरूले यो जानकारी दिएका हुन् । आम्दानीको लडाइँमा हाल ठूला दूरसञ्चार कम्पनी नेपाल टेलिकम र एनसेलले एकअर्काको नेटवर्कबाट आउने कल ब्लक गरिरहेका छन् । टेलिकमको नेटवर्क हुँदै विदेशबाट आउने कल एनसेलले आफ्नो नेटवर्कमा छिर्न दिएको छैन भने टेलिकमले एनसेलका स्वदेशी कललाई नै आफ्नो नेटवर्कमा सीमित मात्रामा छिर्न दिई ब्लक गरिरहेको छ । एकअर्काको नेटवर्कमा कल हुने प्रणाली (अन्तरआवद्धता) मा यस्तो समस्या देखिएपछि प्राधिकरणले गत मंसिर १७ गते अन्तरआवद्धता निर्देशिका संशोधन गरी १० प्रतिशतभन्दा बढी बजार हिस्सा भएका कम्पनीहरूले निर्बाध रूपमा एकअर्काको गेटवेबाट आएको कल रोक्न नपाउने व्यवस्था गरेको थियो । सोही व्यवस्थाअनुसार पत्राचार गरिए पनि हालसम्म दुवै कम्पनीले कार्यान्वयन गरेका छैनन् । कार्यक्रममा बोल्दै प्राधिकरण अध्यक्ष दिगम्बर झाले एक महिनाभित्र अन्तरआवद्धतासम्बन्धी सबै समस्या समाधान हुने बताएका हुन् । अन्तरआवद्धताको समस्या एक महिनाभित्र सल्टिन्छ, उनले भने । उनले संशोधित निर्देशिका लागू गरेर नै समस्याको समाधान गर्ने संकेत गरे । सञ्चार सचिव महेन्द्र गुरुङले पनि अन्तरआवद्धताको समस्यमा चाँडै समाधान हुने बताए । यही माघ ११ गते नीति बनेको १३ वर्षपछि बसेको उच्चस्तरीय अनुगमन समितिको बैठकले समेत निर्देशिकाको परिमार्जन कार्यान्वयन गर्ने निर्णय गरेको थियो । निर्णयअनुसार काम हुने सचिव गुरुङले बताए । करिब एक वर्षअघि प्राधिकरणले नै गरेको अध्ययनअनुसार १ प्रतिशतभन्दा कम हुनुपर्ने अन्तरआवद्धता अवरोध दर १७ प्रतिशतसम्म देखिएको छ । दूरसञ्चार ऐनमा स्पष्ट रूपमा उपभोक्तालाई नै असर पर्ने गरी यस्तो कार्य गर्नेलाई ५ लाखसम्म जरिवाना र क्षतिपूर्ति भराउने व्यवस्था गरिएको छ । तर, प्राधिकरणले हालसम्म कसैलाई पनि कारबाही गर्न सकेको छैन । अस्पताल र विद्यालयमा फ्री वाईफाई पुर्याउन निर्देशन वार्षिकोत्सव कार्यक्रममा बोल्दै सञ्चार मन्त्री सुरेन्द्र कार्कीले अस्पताल, स्कुल र कलेजमा नि:शुल्क वाईफाई सेवाको विस्तार गर्न नेपाल टेलिकमलाई निर्देशन दिएका छन् । अन्यत्रभन्दा पनि मलाई अस्पतालको चिन्ता छ, उनले भने, अस्पतालमा बिरामी भएको मान्छेको जानकारी दिनसमेत सञ्चार सेवा नहुने अवस्था रहनु हुँदैन । उनले अस्पताल क्षेत्रमा आफ्नो नेटर्वक चुस्त राख्नसमेत टेलिकमलाई निर्देशन दिए । यसैगरी विभिन्न क्षेत्रका सरकारी विद्यालयमा अध्ययनरत विद्यार्थीलाई भेला गरेर उनीहरूमा रहेको सिर्जनशीलतालाई उजागर गर्न पनि टेलिकमले काम गर्नुपर्ने बताए । यसले नेपालका विभिन्न स्थानमा लुकेर रहेका सिर्जनशील बालबालिकाको सिर्जना उजागर हुने र उनीहरूलाई प्रोत्साहन मिल्ने कार्कीले बताए । व्यवस्थापिका संसद्को सर्वाजनिक लेखा समितिका सभापति डोरप्रसाद उपाध्यायले आर्थिक अनुशासन, सुशासन र पारदर्शितामा कमी आउन नदिन टेलिकमका अधिकारीहरूलाई आग्रह गरे । प्रिपेडमा फोरजी वार्षिक उत्सवका अवसरमा टेलिकमले शनिबारदेखि प्रिपेड मोबाइलमा पनि चौथो पुस्ताको मोबाइल सेवा (फोरजी) सुरु गरेको छ । गत पुस १७ गते पोस्टपेडमा फोरजी सेवा सुरु गरेको कम्पनीले शनिबारदेखि काठमाडौं उपत्यका र पोखरा क्षेत्रका प्रिपेड ग्राहकका लागि समेत यो सेवा सुरु गरेको हो । कम्पनीले प्रिपेड ग्राहकलाई पनि चार दिनसम्म सित्तैमा फोरजी सेवा दिने भएको छ । हामीले चार दिनका लागि हरेक दिन एक सय एमबीका दरले नि:शुल्क फोरजी सेवा दिएका छौं, कार्यक्रममा टेलिकमकी प्रबन्ध निर्देशक कामिनी राजभण्डारीले भनिन् । आगामी फागुन ७ गतेभित्र कुनै पनि समय ग्राहकले यो सेवा लिन सक्नेछन् । योबाहेक भने प्रिपेड ग्राहकले थ्रिजीकै भाउमा फोरजी चलाउन पाउनेछन् । टेलिकमले वार्षिक उत्सवका अवसरमा टेलिकमले अरू विभिन्न खाले छुट योजनाहरूसमेत ल्याएको छ । कम्पनीले वार्षिक उत्सवकै अवसरमा पहिले बन्द भएको कल रिङब्याक टोन (सीआरबीटी) सेवा सुरु गरेको छ । यो सेवा १५ दिनका लागि सित्तैमा पाइनेछ । ग्राहकले हरेक दिन एउटा गीतका दरले सीआरबीटी उपभोग गर्न पाउनेछन् । यसैगरी टेलिकमले जीएसएम नेटवर्कमा २० रुपैयाँमा ५ दिनसम्म चल्ने १ सय एमबीको फेसबुक प्याक ल्याएको छ । वार्षिक उत्सवका अवसरमा जीएसएम नेटवर्कमा टेलिकमले राति १० बजेदेखि बिहान ६ बजेसम्मका लागि ४० रुपैयाँमा ५ सय एमबी र ८५ रुपैयाँमा १ हजार २ सय एमबी डाटा दिने भएको छ । ५ सय एमबी डाटा प्याक ७ दिन र १ हजार २ सय एमबी डाटा प्याक १५ दिनसम्म चलाउन सकिनेछ । यसैगरी डाटा अफरअन्तर्गत जीएसएममा १ सय ३० रुपैयाँको २ सय एमबी डाटा लिँदा थप २ सय एमबी बोनस पाइनेछ । यसको अवधि ७ दिनको रहनेछ । यसैगरी १५ दिन चलाउन मिल्ने ३ सय रुपैयाँको ५ सय एमबी डाटामा ५ सय एमबी नै बोनस थपिनेछ । सीडीएमएमा भने ७ दिन अवधि भएको २ सय एमबीको डाटा प्याकलाई ७५ रुपैयाँ र १५ दिन अवधि भएको ५ सय एमबीको डाटा प्याकलाई १ सय ७५ रुपैयाँ पर्नेछ । दुवै प्याकमा लिइएको बाराबरकै डाटा बोनसको रूपमा दिइने राजभण्डारीले बताइन् । टेलिकमले फागुन १ गतेदेखि लागू हुने गरी एडीएसएलको गति पनि बढाएको छ । नयाँ प्याकेजअनुसार टेलिकमको एडीएसएलमा हाल मासिक ९ सयमा १ सय ९२ केबीपीएस गतिको इन्टरनेट पाइरहेका ग्राहकले सोही मूल्यमा २ सय ५६ केबीपीएस गतिको इन्टरनेट चलाउन पाउनेछन् ।"
२२ महिनापछि बल्ल बस्ती सार्न अध्ययन,"काठमाडौं राष्ट्रिय पुनर्निर्माण प्राधिकरणले भूकम्पले जोखिममा पारेका मानव बस्ती स्थानान्तरण गर्ने मोडालिटी (खाका) निर्धारण गर्न २२ महिनापछि बल्ल समिति गठन गरेको छ । प्राधिकरणका प्रमुख कार्यकारी अधिकृत (सीईओ) गोविन्दराज पोखरेलको अध्यक्षतामा शुक्रबार बसेको बैठकले जोखिमयुक्त बस्ती स्थानान्तरण गर्ने सम्बन्धमा प्रतिवेदन तयार पार्न कार्यकारी सदस्य ध्रुवप्रसाद शर्माको संयोजकत्वमा समिति गठन गरेको हो । शर्माको संयोजकत्वमा गठित समितिमा प्राधिकरणका विभागीय प्रमुख, सहरी विकास, भूमिसुधार तथा व्यवस्था र सामान्य प्रशासन मन्त्रालयका प्रतिनिधिसहित ९ सदस्य छन् । समिति गठनपछि भूकम्प गएको २२ महिनापछि जोखिममा परेका बस्ती सार्ने प्रक्रिया सुरु हुने देखिएको छ । समितिलाई एक साताभित्र बस्ती स्थानान्तरणसम्बन्धी प्रतिवेदन पेस गर्ने समय तोकिएको छ ।जोखिमयुक्त बस्ती कसले बनाउने ? कसरी बनाउने ? पूर्वाधार केके राख्ने ? सरकारको लगानी के हुने ? लगायत विषयमा समितिले अध्ययन गरी प्राधिकरणमा प्रतिवेदन पेस गर्नेछ, प्राधिकरणका सहप्रवक्ता भीष्मकुमार भुसालले भने, यो आधारमा बस्ती स्थान्तरणको प्रक्रिया अघि बढ्नेछ । भूगर्वविद्सहितको टोलीले अहिलेसम्म जम्मा ५७ वटा बस्ती सार्नैपर्ने पहिचान गरेको छ । प्राधिकरण निर्देशक समितिका सदस्य तथा भूगर्वविद् तारानीधि भट्टराईका अनुसार अन्य बस्ती स्थान्तरणबारे पहिचान गर्न अध्ययन भइरहेको छ । भूकम्पलगत्तै सरकारले ४ सय ७५ वटा बस्ती स्थान्तरण गर्नुपर्ने प्रारम्भिक अनुमानबाट पहिचान गरेको थियो । यसमध्ये १ सय १७ वटा बस्तीको अध्ययन खानी तथा भूगर्व विभागले गरिसक्यो, उनले भने, अध्ययन भइसकेका १ सय १७ मध्ये ५७ वटा वस्ती सार्नैपर्नेको रुपमा पहिचान भएका छन् । बाँकी ३ सय ५८ वस्तीहरूको अध्ययन जारी रहेको उनले बताए । भूगर्वशास्त्री, जलाधार व्यवस्थापन विशेषज्ञ, जल उत्पन्न प्रकोप व्यवस्थापन इन्जिनियरको टोलीले ति वस्तीहरको अध्ययन गरिरहेको हो । १४ वटा टोली बनाएर अध्ययन गरिरहेका छौ, उनले भने, यसमध्ये २ सय गाउँको अध्ययन गरेर टोली फर्किसकेको छ । दुई सय वस्ती मध्य कति सार्नेपर्ने भन्ने भन्ने सूची केहि दिनमा तय हुने छ । अध्ययन टोलीमा खटाउनका लागि विज्ञ जनशक्ति नभएका कारण पहिचान हुन ढिलाइ भइरहेको उनले बताए । निजामती सेवा पास गरी सरकारमा रहेका जनशक्ति दैनिक काममा व्यस्त छन् । बाहिरबाट मान्छेहरू भेटीएनन् । वा सुविधा थोरै भएकाले काम गर्ने इच्छा देखाएनन्, उनले भने, पुसको पहिलो साता १४ वटा टोली बनाएर अध्ययनमा खटाएका हौ । अध्ययन हुन बाँकी स्थानतमा आइतबारसोमबारबाट टोली खटिनेछ । हाल उपत्यकाबाहिरका ११ जिल्लाका बस्तीको मात्रै अध्ययन गरिरहेको उनले बताए । सरकारले यसअघि पनि बाढी, पहिरो, आयोजना निर्माणलगायत विषयमा बस्ती स्थान्तरणको अवधारणा ल्याएको थियो । तर अधिकांश बस्ती स्थान्तरणबारेको अवधारणा विफल हुने गरेको छ । खासगरी स्थानीयहरू सर्न नमान्ने कारणले विफल हुने गरेको छ । बस्ती स्थान्तरण सफल भएको उदाहरण कमै छ, प्राधिकरणका एक अधिकारीले भने, स्थान्तरणबारे अगाडि बढ्नका लागि केही न केही अनुसन्धान नगरी निर्णय पुग्नु राम्रो हँुदैन । किन बस्ती स्थान्तरण गर्न मान्दैनन् भन्ने विषयको अध्ययन नभई सरकारले सिंहदरबारभित्र रहेर योजना लाद्न नहुने उनको धारणा हो ।प्राधिकरणका अनुसार पुरातात्त्विक सम्पदाको मौलिकता नबिग्रने गरी पुनर्निर्माण अघि बढाउन र परम्परागत निर्माण सामग्रीको व्यवस्थापनका लागि अर्को समिति पनि गठन गरेको छ । प्राधिकरणका कार्यकारी सदस्य हरिराम पराजुलीको संयोजकत्वमा अर्को समिति गठन गरिएको हो । समितिमा संस्कृति, पर्यटन तथा नागरिक उड्डयन मन्त्रालय, पुरातत्त्व विभाग, काठमाडौं महानगरपालिका र प्राधिकरणका आर्थिक प्रशासन शाखा प्रमुख सदस्य छन् । यो समितिले पनि सात दिनभित्र प्रतिवेदन पेस गर्ने प्राधिकरणले जनाएको छ । भूकम्पले भत्काएका पुरातात्त्विक मौलिक सम्पदाका लागि आवश्यक सामग्री, कालीगढलगायतको अभावका कारण पुनर्निर्माणको काम नै अघि बढ्न सकेको छैन ।साथै प्रधिकरणका सीईओको अध्यक्षतामा बसेको बैठकले प्राधिकरणले भूकम्पपीडितका ५ लाखभन्दा घर पुनर्निर्माण गर्न काठको अभाव भएको गुनासो बढेपछि वन तथा भूसंरक्षण मन्त्रालय, टिम्बर कर्पोरेसन नेपाल, सामुदायिक वन उपभोक्ता महासंघ र निजी क्षेत्रलाई सहज रूपमा उपलब्ध हुने व्यवस्था मिलाउनसमेत आग्रह गरेको छ ।मोडालिटी तय गर्न अध्ययन समिति"
करोडौंका अदुवा बारीमै,"तनहुँ व्यापारीले किसानसँग खरिद गरी भारत निकासी गर्दै आएका करोडौंका अदुवा पठाउन बन्द भएपछि यति बेला बारीमै छ । अघिल्ला वर्ष १६ करोडको अदुवा बिक्री भएको भीमादमा यस वर्ष लाख रुपैयाँको पनि बिक्री भएको छैन ।मूल्य नपाएपछि कतिपय किसानले हालसम्म पनि अदुवा खनेका छैनन् । अदुवाको पकेट मानिने माझकोट, रिसिङ, भीमादलगायत स्थानमा अघिल्ला वर्षको तुलनामा २० प्रतिशत पनि मूल्य नपाएपछि किसान निराश भएका छन् । अघिल्लो वर्ष साढे दुई लाखको अदुवा बिक्री गरेका माझकोट ७ का हरिबहादुर थापाले यो वर्ष १० हजार रुपैयाँको पनि बिक्री गर्न नसकेको बताए । थापाको बारीमा अझ पनि झन्डै ३ हजार ५ सय केजी अदुवा छ ।अघिल्लो वर्षको तुलनामा भाउ नपाएपछि उनले बिक्री नगरेका हुन् । भारतदेखि आउने व्यापारी पनि यो वर्ष नआएको उनले गुनासो गरे ।माझकोटको ९ वडाबाहेक अन्यका एक हजारभन्दा बढी घरले व्यावसायिक अदुवा खेती गर्छन् । उनीहरूले अघिल्ला वर्ष प्रतिकेजी २ सय १० रुपैयाँसम्ममा बिक्री गरेको अदुवाको भाउ यसपालि ४० रुपैयाँभन्दा कम छ । यो वर्ष प्रतिकेजी ४० रुपैयाँ पनि नपाइने भयो, थापामगरले भने, घरघरमै ३ हजारदेखि ५ हजार केजीसम्म अदुवा फलाउने किसानले बिक्री गर्न पाएका छैनन् ।गत मंसिरमा गरिएको पहिलो भीमाद महोत्सवमा बिक्री नभएपछि निराश भएको माझकोटकै रेसबहादुर थापाले गुनासो पोखे ।मगरले अघिल्ला वर्ष २ लाख रुपैयाँ कमाएको बताए । भारतीय नोटको सटहीमा आएको समस्या र अघिल्लो वर्षको नाकाबन्दीपछि भैरहवा र गोरखपुरका व्यपारीले माग गर्न छाडेको भीमादका व्यापारी रमेशचन्द्र सुवेदीले बताए । पूर्वको एउटा नाकाबाट मात्र अदुवा निकासी भएको सुनिएको छ, पश्चिममा पठाउन रोक लगाएको हल्लाले खुद्रे व्यापारीहरू अलमलमा परेका छौं, सुवेदीले भने, हरेक वर्ष ६ सय टनसम्मको माग आउने गरेकामा यो सुनसानै छ । अदुवा निकासीकर्ता भीमादकै हर्कमान श्रेष्ठ र सिद्ध बहुउद्देश्यीय सहकारी संस्थाले पनि अहिले किसानको बारीमा पुग्ने आँट गरेका छैनन् ।गत वर्ष नबिकेको अदुवाको सुठो २ हजार केजी बाँकी छ, मगरले भने, मिहिनेत खेर गएपछि अन्योलमा छौं । दमौलीलगायतका स्थानीय बजारमा किसानले थोरै मात्रामा अदुवा पठाएका छन् । तत्कालै खानका लागि बोसे र केही समयसम्म टिकाउनका लागि नसे जातको अदुवा किसानले लगाएका छन् । भीमाद बजारमा पनि रिसिङ, माझकोट, स्याङजाको चित्रेभञ्ज्याङ, नवलपरासीको डेढगाउँदेखिको अदुवा आउने गर्छ ।प्राय: मंसिर पहिलो सातादेखि खनिने अदुवा माघसम्म बजार आउने गर्छ । यो वर्ष भने बिक्रीकै समस्याले किसानले खनेकै छैनन् । वरिष्ठ कृषि विकास अधिकृत चेतनाथ अधिकारीले किसानलाई बजारको खोजीमा सहयोग गर्ने बताए ।महँगैमा बिक्री गर्न खोजेमा बाँकी रहन्छ, अधिकारीले भने, मिलाएर दिएमा फाइदा पनि हुन्छ, सजह बिक्री पनि हुन्छ । किसानले २ सय रुपैयाँ भन्ने हो भने बिक्री हुन नसक्ने उनले बताए ।भारतीय नोटको सामान्य प्रभाव परे पनि पुस लागेपछि भारत र अन्य मुलुकमा समेत पठाउन सकिने उनको भनाइ छ । तनहुँमा वार्षिक ६ सय हेक्टरमा ७ हजार १ सय टन उत्पादन हुने गरेको तथ्यांक छ । किसानले अदुवा बेचेर बर्सेनि १६ करोड रुपैयाँसम्म कमाउने गरेका छन् ।"
आलुसँग अन्न साट्दै ढोरपाटनबासी,"बागलुङ ढोरपाटन क्षेत्रका बासिन्दाले आलुसँग अन्न साटेर जीविका चलाउँदै आएका छन् । अन्नको खेती कम हुने भएपछि स्थानीयले आलुमा मकै, कोदो र चामललगायतका खाद्यान्न साट्ने गरेका हुन् ।छिमेकी बोहरा गाउँ, अधिकारीचौर, राजकुत र बुर्तिबाङलगायत क्षेत्रमा घोडालाई बोकाएर आलु साट्न जाने चलन छ । किसान बलबहादुर सुनारले घोडालाई करिब २० पाथी आलु बोकाएर लगी मकै, कोदो र चामलसँग साटेर आएको बताए । कतिपयले भने बुर्तिबाङबाट जाने कृषकलाई बेच्ने गरेको उनले सुनाए । आफ्नै घोडामा आलु राखेर गाउँमा मकै, कोदो र चामल साट्ने गर्दै आएको छु, सुनारले भने, व्यापारीलाई आलु बिक्री गर्दा सस्तोमा दिनुपर्छ भने साट्दा जत्ति दिएको त्यति नै पाइन्छ ।आलु खनेपछि भदौ र असोज महिनामा आलुसँग मकै र कोदो साट्ने गरिएको कृषक खोप्रे विकले बताए । भदौ असोजमा आफूले मकै र कोदोसँग १५ मुरी आलु साटेको उनले बताए । यो सिजनमा १५ मुरी जति आलु साटें, उनले भने, घोडा भएकाहरू प्राय: अन्नसँग आलु साट्ने गर्छांै । ढोरपाटन क्षेत्रमा यातायात र ढुवानीको प्रमुख साधन घोडा नै हो । कृषक सुकराम विकले यो सिजनमा मकै र कोदोसँग १० मुरी आलु साटेको बताए । नबीका करिब ७८ जना कृषकले वार्षिक आलु साट्ने र अन्य १२१५ कृषकले व्यापारीलाई आलु बिक्री गर्दै आएको उनले बताए । आलु साट्न उनीहरू दैनिक ३ घण्टा टाढाका गाउँसम्म पुग्ने गरेका छन् ।ढोरपाटनको नबी क्षेत्रमा करिब ४ सय घरधुरी विश्वकर्माहरू आलु खेतीबाटै जीविका चलाउँदै आएका छन् । उक्त क्षेत्रमा आलुसँग अन्न साट्ने प्रचलन रहेको उनले बताए । १ पाथी आलु दिएर १ पाथी नै अन्न साट्नुलाई सरी साट्ने र २ पाथी आलुसँग ३ पाथी अन्न साट्नुलाई डेरी साट्ने भनिने उनले सुनाए ।"
बंगुरको माग घटयो,"अर्घाखाँची जिल्लामा उत्पादन बढेसँगै खपतमा कमी भएपछि बजारमा बंगुरको माग घटेको छ । धेरै बोसो र चिल्लो पदार्थ भएकाले बंगुरको मासु खाने कमी भएपछि खपत घटेको हो ।लगानी थोरै, मेहनत कम र आम्दानी धेरै भएपछि बंगुर पाल्ने कृषक बढेका थिए । उत्पादन त घरैपिच्छे भए पनि बिक्री नभएर बंगुर खोरमै थन्किएका छन् । ठाडादहका मित्रलाल श्रेष्ठले व्यावसायिक बंगुर पालेको २१ वर्ष पुग्यो । उनले एक सय हाराहारीमा बंगुर पालेर वर्षको ४ लाख रुपैयाँ कमाउँदै आएको बताउँछन् । सरकारी जागिर छाडेर बंगुरपालनमा लागेका उनी दुई वर्षयता उनी निराश छन् । बंगुर उत्पादन बढे पनि बजार माग घटेको उनको भोगाइ छ । उनले भने, पाल्ने थोरै थियौ, बिक्री हुन्थ्यो बजार मागभन्दा तेब्बर उत्पादन भएपछि बिक्री भएनन् । जनजातिले मात्रै पाल्ने गरे पनि राम्रो आम्दानी देखेपछि ब्राह्मण र क्षत्रीले समेत ठूलै लगानी गरेर फार्म खोलेका छन् ।अर्घाखाँचीमा उत्पादन भएपछि मुख्य बजार बुटवल, भैरहवा, कपिलवस्तु हो । हिजोआज यी सहरमा बंगुरको माग कम छ । ठाडाकै कमानसिंह दर्लामी पनि निराश छन् । ११ वर्षदेखि ७०८० बंगुर पालेर वर्षमा ४ लाख रुपैयाँ आम्दानी गरेको थिएँ, उनले भने, दुई वर्ष भयो आम्दानी शून्य छ । बजारमा माग घटेपछि अहिले ३८ वटा बंगुर मात्रै पालेका छन् । दाना पनि महँगिदै गएको छ । यसअघि ३५ हजारसम्ममा बिक्री हुने हिजोआज मुस्किलले १० हजारसम्ममा बिक्री हुने उनले बताए । दाना, पालनपोषण खर्चसमेत उठ्ने उनीहरू बताउँछन् ।ठूला फार्म खोलेर व्यवसाय सुरु गरेका कृषक लगानी डुब्ने चिन्तामा छन् । चार वर्षअघि जुकेनाकी रामकली घमले दस पाठा किनेर हुर्काइन् । बंगुर ठूला भए । तर, किन्न कोही आएनन् । छिमेकीले बंगुर पालेर मनग्य आम्दानी लिएको देखेर उनी यतातिर आकर्षित भएकी थिइन् । उत्पादन गरेर मात्रै के गर्नु बिक्री भएनन्, उनले भनिन्, लगानी खेर गयो । ३० हजार पर्ने बंगुरलाई आठ हजारमा बिक्री गर्नुपर्यो । बंगुरमा धेरै बोसो र चिल्लो पदार्थ भएकाले मासु खाने कमी भएका उनहरू बताउँछन् ।बंगुरपालनमा राम्रो आम्दानी देखेर फुदबाङको साना किसान कृषि सहकारी संस्थाले तीन वर्षअघि ६० वटा बंगुर पाल्न सुरु गरेको थियो । जिल्ला पशु सेवा कार्यालयको ८ लाख ४३ हजार अनुदान सहयोग र संस्थाको २५ लाख लगानीमा सुरु गरेको बंगुरपालन सोचेजस्तो भएन । तीन वर्षभित्र खर्च मात्रै ३५ लाख पुग्यो, संस्थाका अध्यक्ष सिद्धिप्रसाद भटराईले भने, घाटा मात्रै भयो, आम्दानीको त कुरै छाडौं । पाल्न सुरु गर्दा बुटवलमा माग अत्यधिक थियो । अहिले बिक्री भएको छैन । पशु सेवा कार्यालयका अनुसार जिल्लामा २१ भन्दा बढी फार्म छन् । घरमै पाल्ने पनि त्यतिकै छन् । तर, माग भने घट्दै गएको छ ।"
लमजुङमा कृषि परियोजना सुरु,"लमजुङ जिल्लामा १० वर्षे प्रधानमन्त्री कृषि आधुनिकीकण परियोजनाको सुरु भएको छ । कृषकलाई प्राविधिक सहयोग र अनुदान दिएर व्यावसायिक कृषि उत्पादना जोड दिन लागिएको हो ।जिल्ला कृषि विकास कार्यालयले चालु आर्थिक वर्षमा २ करोड ८ लाख रूपैयाँ खर्चिने गरी परियोजना थालेको छ । वरिष्ठ कृषि विकास अधिकृत कृष्णभद्र अधिकारीले बालीमा दुईवटा व्यावसायिक कृषि उत्पादन केन्द्र ब्लक मा २० वटा व्यावसायिक कृषि उत्पादन (पकेट) क्षेत्र छुटयाएर कार्यक्रमहरू सञ्चालन गरिने बताए । उनका अनुसार पहिलो ब्लकमा अलैंची र तरकारीलाई लिइएको छ । अलैंचीमा बाँझाखेत, भुलभुले र घेर्मुमा कार्यक्रम सञ्चालन गरिने भएको छ । तरकारी ब्लकमा तार्कुघाट, चक्रतीर्थ र धमिलिकुवालाई तोकेको छ । अलैंची ब्लक १ सय र तरकारी सय हेक्टरमा परियोजना सञ्चालन गरिने भएको छ । पकेट क्षेत्रअन्तर्गत २ सय हेक्टरमा परियोजना सञ्चालन गरिने भएको छ ।तोकिएको २० पकेट क्षेत्रअन्तर्गत १० पकेटमा धान, मकैजस्ता खेतीहरू छनोट गरिएको अधिकारीले बताए । प्रत्येक ब्लकमा कृषकलाई समावेश गरी ब्लक कार्यन्वयन समिति गठन गरिनेछ, उनले भने, समितिको छलफलको आधारमा योजना बनाएर कार्यक्रम गरिनेछ । स्थानीय विकास अधिकारी शेखर पौडयालले कृषि क्षेत्रले ग्रामीण जीविकामा आर्थिक समृद्धि ल्याउने बताए । प्रत्येक घरपरिवारसँग कृषि पेसा जोडिने भएकाले प्रभावकारी हुन सकेको छैन, उनले भने, पकेट क्षेत्र तोकेर गरिने खेती र त्यसपछिको उत्पादनलाई बजारीकरण गर्न सकिए समृद्धि आउनेछ ।"
दूध उत्पादन बढयो,"बाँके जिल्लामा दूध उत्पादन बढेपछि नेपालगन्ज दुग्ध वितरण आयोजनाले काठमाडौं, पोखरालगायतका सहरमा पठाउन थालेको छ । सहकारी संस्थामा आवद्ध किसानले दूध उत्पादन बढाएपछि आयोजनामा बढी संकलन हुने गरेको हो ।हाल दैनिक ८ हजार लिटर दूध संकलन हुने गरेको छ । आयोजनाका सूचना अधिकारी निरञ्जन भट्टराईले कात्तिकदेखि चैतसम्म उत्पादन बढ्ने भएकाले ठूला सहरमा पठाउने गरिएको बताए । यो सिजनमा बढी उत्पादन हुन्छ । तर, चैतदेखि उत्पादन घट्छ, उनले भने । यस क्षेत्रका करिब ५० सहकारीले उत्पादन गरेका दूध आयोजनामा आउने गरेको छ । एक लिटर दूधको मूल्य किसाले ४० रुपैयाँसम्म पाउने गरेका छन् । प्रशोधनपछि उपभोक्ताका लागि ६० रुपैयाँ लिटर मूल्य तोकिएको छ ।चैतपछि दूधको उत्पादन आधा बढी घट्ने गरेको आयोजनाले जनाएको छ ।"
८२ अर्बले बढयो लगानीकर्ताको सम्पत्ति,"काठमाडौं एक साताको सेयर कारोबारमा लगानीकर्ताको सम्पत्ति ८१ अर्ब ८५ करोड रुपैयाँले बढेको छ । सूचीकृत सेयर संख्यालाई बजार मूल्यले गुणान गरेर निकालिने सेयर बजारको आकार (बजार पुँजीकरण) बढेपछि लगानीकर्ताको सम्पत्ति बढेको मानिएको हो । गत सोमबार १४ खर्ब ७३ अर्ब रुपैयाँ रहेको बजार पुँजीकरण बिहीबार १५ खर्ब ५५ अर्ब रुपैयाँ पुगेको छ । उक्त अवधिमा सेयर बजार करिब ७३ अंकले बढेपछि सेयर बजारको आकार पनि झन्डै ८२ अर्ब रुपैयाँले विस्तार भएको हो । नेप्से उकालो लागेपछि क वर्गका कम्पनीको सेयर कारोबार मापक सेन्सेटिभ १६ दशमलव २८ अंकले बढयो । यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक साढे ५ अंकले बढ्यो ।गत साता सेयर बजारमा २ अर्ब २१ करोड ५२ लाख रुपैयाँ बराबरको सेयर कारोबार भएको छ । अघिल्लो साताको तुलनामा कारोबार रकम ०६४ प्रतिशतले कम हो । २० हजार ६ सय ६० कारोबारबाट १ सय ५६ कम्पनीका ५९ लाख पाँच हजार पाँच सय ८० कित्ता सेयर किनबेच भए । अघिल्लो साता ६६ लाख ६७ हजार १ सय ३० कित्ता सेयर खरिदबिक्री हुँदा २ अर्ब २२ करोड ९७ लाख रुपैयाँ बराबरको सेयर कारोबार भएको थियो । आइतबार सार्वजनिक बिदा परेकाले सोमबारदेखि मात्र सेयर बजार खुल्यो । तीमध्ये पनि सोमबार र बिहीबार नेप्से घटयो भने मंगलबार र बुधबार बढयो । समग्रमा साताभर नेप्से ७२७५ अंकले बढेको हो । साप्ताहिक कारोबारमा बैंकिङ समूहको हिस्सा सबैभन्दा बढी ४८५८ प्रतिशत रहयो । अघिल्लो साता यो ४३७६ प्रतिशत थियो । त्यसपछिको बजार हिस्सा बिमा समूहका कम्पनी र विकास बैंक समूहले ओगटे । साताभरको कारोबारमा बिमा समूहको हिस्सा २११३ प्रतिशत र विकास बैंक समूहको हिस्सा ७५१ प्रतिशत रहयो । यस्तै, संस्थापक सेयरको हिस्सा ५५९, वित्त कम्पनीको हिस्सा १९१, होटलको ०३९, जलविद्युत्को ५९३, उत्पादन तथा प्रशोधन ०५१, अन्य को ४६५ र लघुवित्त संस्थाको हिस्सा करिब २७३ प्रतिशत रहेको नेप्सेले जनाएको छ । चार दिनको कारोबारमा सबै समूहका लगानीकर्ताको सम्पत्ति उल्लेख्य रूपमा बढयो । तीमध्ये पनि बिमा र होटल समूहका लगानीकर्ताको सम्पत्ति सबैभन्दा धेरै क्रमश: ३ सय २१ र १ सय २१ अंकले बढे । यसैगरी, बैकिङ समूहको परिसूचक ८५२४, विकास बैंकको ६०८४, वित्त कम्पनीको १९१३, जलविद्युत्को ७००७, उत्पादन तथा प्रशोधनको १६३३ र अन्य को करिब ९ अंकले उकालो लागे । उक्त अवधिमा कारोबार रकम (१४ करोड ५५ लाख ९० हजार रुपैयाँ) का आधारमा सिद्धार्थ बैंक सबैभन्दा अग्रस्थानमा छ । त्यसैगरी, कारोबार सेयर संख्या (८ लाख ३१ हजार कित्ता) का आधारमा एनएमबी सुलभ इन्भेस्टमेन्ट फन्ड १ सबैभन्दा अघि छ । कारोबार संख्या (१ हजार ३ सय १४ वटा) का आधारमा प्रभु बैंक सबैभन्दा अग्रस्थानमा छ । गत साता नेपाल स्टक एक्सचेन्जको कारोबार कक्ष नियमित कारोबारका लागि चार दिन मात्र खुला रहयो । तर, संस्थागत तथा सरकारी ऋणपत्रको कारोबार भएन । उक्त अवधिमा लक्ष्मी लघुवित्त वित्तीय संस्था, सूर्य लाइफ इन्स्योरेन्स, सिन्धु विकास बैंक र प्राइम कमर्सियल बैंकको हकप्रद सेयर सूचीकृत भए । यस्तै, तिनाउ विकास बैंक र सिन्धु विकास बैंकको बोनस सेयर सूचीकृत भएको नेप्सेले जनाएको छ ।"
अड लट कारोबार पनि सँगसँगै,काठमाडौं नेप्सेले आइतबारदेखि नियमित कारोबार समयमै १० कित्ताभन्दा कमको सेयर कारोबार (अड लट) सुरु गर्ने भएको छ । दोस्रो बजार कारोबारलाई अझ बढी सजिलो बनाउन नियमित कारोबार समयमै उक्त कारोबार सुरु गर्न लागिएको नेप्सेले जनाएको छ । यसअघि नियमित कारोबार समयमा अल अर नन बाहेकका अन्य अर्डरमा १० र १० ले गुणा जाने संख्याका धितोपत्र मात्र कारोबार हुँदै आएको थियो । यसअघि हरेक शुक्रबार मात्र अड लट कारोबार गर्दै आएको छ । अरू व्यापार दिनमा भने १० ले गुणा नजाने कित्ताको अर्डर रद्द गर्ने गरिन्थ्यो । नियमित समयमा हुने अड लट कारोबारले बजारको मूल्य सीमा तथा परिसूचकमा असर नगर्ने व्यवस्थासमेत मिलाइएको नेप्सेद्वारा जारी विज्ञप्तिमा उल्लेख छ । यो कारोबारले लगानीकर्तालाई अझ बढी फाइदा पुग्ने नेप्सेले जनाएको छ ।
उद्योगमा कामदार अभाव,"मोरङ रोजगारी नपाएको भन्दै युवा बिदेसिने क्रम बढेको अवस्थामा यहाँका उद्योगलाई भने कामदार अभाव भएको छ । मोरङका उद्योगमा सीप भएका मजदुर पाउन गाह्रो परेको हो । उद्योग संगठन मोरङका अध्यक्ष मुकेश उपाध्यायले उद्योगमा दक्ष कामदार अभाव रहेको बताए । उनले यहाँका जुटमिललगायतका उद्योगहरूमा कामदार पाउन मुस्किल परेको सुनाए । उद्योग संगठनका उपाध्यक्ष भीम घिमिरेका अनुसार उद्योगमा काम गर्ने कामदार भेटाए पनि आवश्यक सीप भएका पाइँदैनन् । उनले सरकारले औद्योगीकरणमा जोड दिए पनि उद्योगलाई आवश्यक कामदार उत्पादनमा हालसम्म ध्यान नपुर्याएको गुनासो पोखे । मुलकका अधिकांश उद्योगमा आवश्यक सीप भएका कामदार भारतीय छन्, उनले बताए, सरकारले डाक्टर, नर्स उत्पादनमा मात्रै चासो लिएर उद्योगलाई वास्ता गरको छैन । रोजगार सूचना केन्द्र विराटनगरले सुनसरी र मोरङका १ सय २० उद्योगमा गरेको सर्वेक्षणमा सीप भएका कामदारको अभाव रहेको तथ्य सार्वजनिक गरेको छ । जुटमिलजस्ता उद्योगमा कामदार पाउन समस्या रहेको सर्वेक्षणमा उल्लेख छ । सूचना केन्द्र विराटनगरका रोजगार परामर्शदाता महेन्द्र प्रसाईंले कुनै पनि उद्योगमा सीप प्राप्त नेपाली प्राविधिक नभएको सर्भेले देखाएको् बताए । प्रत्येक उद्योगमा भारतीय प्राविधिक रहेका र प्राविधिकको सहायकमा मात्रै नेपालीलाई राख्ने चलनले मात्रै केही नेपाली प्राविधिक बन्न सकेका छन्, उनले भने, अब इलेक्ट्रिसियन, सिलाइ बुनाइ्, ब्युटिसियनलगायतका तालिमले काम चल्दैन, स्थानीय आवश्यकतामा आधारित तालिम सञ्चालन भएमात्रै फलदायी हुन्छ । सीपमूलक तालिम सञ्चालन गर्ने सरकारी तथा गैरसरकारी संघ संस्थाले वर्षौंदेखि एकै किसिमको सीपमूलक तालिम सञ्चालन गर्दै आएकाले समस्या भएको छ । तालिम प्राप्त गरेपछि उद्योगमा राम्रो जागिर पाउने स्थानीय स्तरमा जनचेतना अभाव, तालिम लिए पनि त्यसअनुसारको रोजगारीको ग्यारेन्टी नहुनेलगायतको समस्या छ । सूचना केन्द्रले रोजगारदातालाई आवश्यक कामदारको र बेराजगार दुवैको सम्पर्कमा रहेर पुलको काम गर्नुपर्ने प्रमुख उद्देश्य हो ।"
कसले बाजी मार्ला ?,"नयाँदिल्ली यतिखेर भारतको राजनीति पूरै चुनावमय भएको छ । भारतीय दुई राज्य पञ्जाब र गोआमा विधानसभाका लागि शनिबार मतदान भयो भने अबको एक महिनामा भारतका उत्तर प्रदेश, उत्तराखण्ड र मणिपुरमा विधानसभाको निर्वाचन हुँदै छ ।ती पाँचमध्ये उत्तरप्रदेशको निर्वाचन केन्द्रमा रहेको छ किनभने उत्तर प्रदेशले केन्द्रीय संसद्मा ८० सांसद पठाउने गर्छ । यति मात्र होइन उत्तर प्रदेश निर्वाचनको नतिजाले आगामी दिनको भारतको राजनीतिलाई समेत प्रभाव पार्ने भएकाले सबै राजनीतिक दलको ध्यान उत्तर प्रदेशको निर्वाचनमा छ । उत्तर प्रदेशको निर्वाचनले भाजपाको आगामी बाटोलाई मात्र तय गर्ने छैन, यसलाई गत नोभेम्बर ८ मा घोषणा गरिएको नोटबन्दीको जनमत संग्रहको रूपमा समेत लिइएको छ । विपक्षी कंग्रेस आई र अन्य क्षेत्रीय दलहरूका लागि पनि यो जीवनमरणको सवाल बन्दै छ । निर्वाचनको नतिजाले यही वर्षको जुलाईअगस्टमा हुने राष्ट्रपतिले निर्वाचनलाई समेत प्रभावित पार्ने छ । यदि यी ५ राज्यको विधानसभा चुनावमा बीजेपीले आफूलाई ठूलो पार्टीको रूपमा स्थापित गर्न सकेन भने उसको ओरालो यात्रा सुरु हुने छ जसले गर्दा प्रधानमन्त्री नरेन्द्र मोदी र पार्टी अध्यक्ष अमित शाहको नेतृत्व क्षमतामाथि नै प्रश्नचिह्न उठ्न थाल्ने छ । उत्तर प्रदेशमा १४१२ करोड मतदाता छन्, जसले विधानसभामा ४ सय ३ सदस्य निर्वाचित गर्ने छ ।उत्तर प्रदेश भारतको सबभन्दा बढी जनसंख्या भएको राज्य हो । पार्टी निरन्तर रूपमा ओरालो लागेको पार्टी कंग्रेसका लागि यो निर्वाचन राष्ट्रिय राजनीतिमा आफ्नो प्रभाव फर्काउने मौका हो भने उपाध्यक्ष राहुल गान्धीका लागि आफ्नो नेतृत्व कौशल प्रस्तुत गर्ने समय हो ।उत्तर प्रदेशको भारतीय जनता पार्टी, विपक्षी कंग्रेस आई र समाजवादी पार्टीको गठबन्धन र बहुजन समाज पार्टीको बीचमा त्रिपक्षीय भिडन्त हुने देखिन्छ । अनि चुनावी मुद्दाचाहिँ नोटबन्दी, पाकिस्तानमाथि गरिएको सर्जिकल स्ट्राइक, शान्ति सुरक्षा र समाजवादी पार्टीको कार्यकालमा त्यहाँको प्रशासनमा यादव परिवारको हालीमुहाली लगायतका छन् ।यतिखेर बीजेपी र समाजवादी पार्टीले जातका आधारमा चुनावमा आफूलाई खस्ने भोटको आंकलन गरिरहेका छन् भने वर्तमान मुख्यमन्त्री अखिलेश यादव नेतृत्वको कंग्रेस आईको संयुक्त गठबन्धनले विकास र बेरोजगारीलाई चुनावी मुद्दा बनाइरहेको छ । २०१२ को विधानसभा निर्वाचनमा बीजेपीले ४७ सिट जितेको थियो । २०१४ को लोकसभाव निर्वाचनमा उसले उत्तर प्रदेशबाट ७१ सिट जितेको थियो । २०१४ को निर्वाचनमा बीजेपीले उत्तर प्रदेशको निर्वाचनमा आफूलाई निकै सुधार गरेको थियो । २०१४ मा मोदीले विपक्षी कंग्रेसविरोधी एलायन्स र पपुलारिटीको चुनाव जितेका थिए । तर अहिले समाजवादी पार्टी र विपक्षी कंग्रेसले एलायन्स गरेका कारण बीजेपीका लागि निकै चुनौतीपूर्ण अवस्था रहेको छ । कंग्रेसले २०१२ को विधानसभा निर्वाचनमा २८ सिट जितेको थियो तर लोकसभा निर्वाचनमा भने २ सिट मात्र जित्यो । केही महिना पहिला राहुल गान्त्रीले गरेको किसान यात्राले केही सुधार भएको विश्लेषकहरूले उल्लेख गरेका छन् । यतिबेला अखिलेश यादव र राहुलले सिट बाँडफाँडसहित संयुक्त चुनावी अभियान चलाइरहेका छन् ।उत्तर प्रदेशको निर्वाचनलाई हमेसा जातीय भोट बैंकको हिसाबले पनि हेर्ने गरिन्छ । उत्तर प्रदेशको निर्वाचनमा दलित तथा मुस्लिम भोट बैंक नै निर्णायक हो । यी दुईको मतदाताको संख्या झन्डै ४० प्रतिशत छ । त्यसैले सबै राजनीतिक दलको जोड यसमा नै रहने गर्छ ।कंग्रेस आईको प्रभाव मुस्लिम समुदायमा छ, त्यसैले कंग्रेससमाजवादी पार्टीले यसपटक राम्रो परिणाम ल्याउन सक्ने आँकलन गरिएको छ । समाजवादी पार्टीको ओबीसी समुदायमा राम्रो प्रभाव छ र यो समुदायअन्तर्गत ७९ जात छन् । उता बीजेपी भने मुस्लिमको भोट समाजवादी पार्टीको गठबन्धन बहुजन समाजवादी पार्टीलाई बाँडिने भएकाले आफ्नो अवस्था मजबुत हुने आशा गरिरहेको छ ।बीजेपीले भने हिन्दु भोटलाई प्राथमिकता दिएको छ । तर पनि २०१४ को निर्वाचनमा बीजेपीले मुस्लिम तथा दलित समुदायको उल्लेख्य भोट प्राप्त गरेको थियो । अहिले बीजेपीले अखिलेश यादवको कार्यकालमा विकास नभएको र बेराजगारी बढेको भन्दै त्यसलाई आफ्नो चुनावी अभियान बनाएको देखिन्छ ।मायावतीले नेतृत्व गरेको बहुजन समाज पार्टीको मुख्य भोट बैंक भनेको मुस्लिम र दलित हो । तर यसपटक मायावतीका लागि चुनाव जित्ने विषय फलामको चिउरा सावित हुने भएको छ । २००७ को विधानसभा निर्वाचन हारेपछि उनी फेरि पावरमा फर्कने सम्भावना एकदमै कम रहेको राजनीतिक विश्लेषकहरूको भनाइ छ । त्यसैगरी बाहुन, ठाकुरहरूको भोट पनि निर्णायक हुने गर्छ । विशेषत: मायावतीले उत्तर प्रदेशको शान्ति सुरक्षाको अवस्थामा सुधार ल्याउन उनले खेलेको महत्त्वपूर्ण भूमिकाको अझै धेरैले प्रशंसासमेत गर्छन् । विशेषगरी उत्तर प्रदेशी पश्चिमी भूभागमा उनको उपस्थिति अझै पनि बलियो नै छ । यसपटक पनि उनको पार्टीभित्र अन्य पार्टीको जस्तो खासै विवाद नरहेको कारण चुनावी अभियानमा पार्टी एकताबद्ध भएर लागिरहेको छ ।मायावतीका लागि यसपटकको निर्वाचन गर या मर को अवस्था छ । अखिलेश यादवले चुनाव हारेमा फेरि राजनीतिमा फर्कन सक्ने अवस्था हुन्छ, बीजेपीले चुनाव हारे पनि केही वर्ष राष्ट्रिय राजनीतिमा ऊ नै हाबी हुने गर्छ । तर मायावतीले चुनाव हारेमा यस उनको राजनीतिक भविष्य मात्र संकटमा पर्ने छैन, पार्टीको संगठन जोगाउनसमेत हम्मे पर्ने छ । मायावतीले चाहिँ विशेषगरी नोटबन्दीको विषयलाई चुनावको मुख्य एजेन्डा बनाएको देखिन्छ ।"
पूर्वप्रथम महिलाको निधनमा शोक,रियो दी जेनेरियो ब्राजिलकी पूर्वप्रथम महिला मरिसा लेटिसिआ लुला दा सिल्भाको निधनमा ब्राजिलमा तीनदिने राष्ट्रिय शोक घोषणा गरिएको छ । राष्ट्रपति मिचेल टेमरले पूर्वराष्ट्रपति लुइज इनाकिओ लुला दा सिल्भाकी श्रीमतीको निधनमा शुक्रबार राष्ट्रिय शोकको घोषणा गरेका हुन् । ६६ वर्षीया मारिसाको शुक्रबारै निधन भएको थियो । उनलाई गत शुक्रबार मस्तिष्कघात भएको थियो । उनका पति र चार छोरा छन् । राष्ट्रपति टेमरले पूर्वराष्ट्रपति लुलालाई भेटेर सहानुभूति व्यक्त गरेका छन् । मरिसा इटालीको आप्रवासी गरिब परिवारमा जन्मिएकी थिइन् । उनले सुरुमा नौं वर्षकै उमेरमा धनी परिवारको घरमा बालबच्चा स्याहारसुसारको काम गर्थिन् ।
भ्रष्टाचारविरुद्ध रोमानियामा प्रदर्शन,बुखारेस्ट भ्रष्टाचारीविरुद्धको कानुनलाई खुकुलो बनाउने सरकारी कदमविरुद्ध रोमानियामा शनिबार हजारौंले प्रदर्शन गरेका छन् । बुखारेस्टको बीचभागमा जम्मा भएर उनीहरूले मानव साङ्लो बनाएर चर्को स्वरमा सिटी बजाउँदै भ्रष्टाचारविरुद्ध प्रदर्शन गरेका थिए । प्रदर्शनमा देशभरि झन्डै २ लाख ५० हजार सहभागी हुने अनुमान गरिएको थियो । १९८९ मा कम्युनिस्ट तानाशाहलाई हटाउने बेलामा भएको प्रदर्शनपछिको सबैभन्दा ठूलो प्रदर्शन अहिले भएको प्रदर्शनकारीले बताएका छन् । सरकारले गलत तरिकाले आर्जित सम्पत्तिलाई वैधानिकता दिन लागेको प्रदर्शनकारीहरूको आरोप छ । तर सरकारले भने आफ्नो आदेश संशोधन हुन नसक्ने अडान राखिरहेको छ । भ्रष्टाचार गर्ने सरकारी अधिकारीलाई कारबाहीको दायरा कटौती गर्ने सरकारी आदेशविरुद्ध रोमानियमा पाँच दिनदेखि प्रदर्शन जारी छ ।
मनाङ फाइनलमा,"बिर्तामोड झापा गोल्डकप फुटबलको फाइनलमा मनाङ मस्र्याङ्दीले आयोजक झापा ११ सँग फाइनल भेट निश्चित गरेको छ । डोमालाल रंगशालामा शनिबार दोस्रो सेमिफाइनलमा मनाङले त्रिभुवन आर्मी क्लबलाई १० ले पराजित गरेको थियो । दुवै टोलीले आक्रामक रूपमा खेल सुरु गरेका थिए । पहिलो हाफको अन्त्यतिर मनाङले गोलको खाता खोल्यो । ४२ औं मिनेटमा मनाङका विमल रानाले गरेको गोल नै निर्णायक बन्यो । विदेशी खेलाडी ओलावालेको क्रसमा कप्तान सुजल श्रेष्ठको प्रहार पोल लागेर रिबाउन्ड भयो । त्यही बलमा विमलले गरेका थिए थिए । यसअघि १८ औं मिनेटमा मनाङका सुशील लामाको लामो प्रहार आर्मीका गोलरक्षक विकेश कुथुले विफल पारेका थिए । २८ औं मिनेटमा कप्तान सुजलको प्रहार पनि विकेशले बचाउ गरे । बल बचाउने क्रममा विकेश पोलमा ठोक्किन पुगेका थिए । दोस्रो हाफको १३ औं मिनेटमा मनाङका सुशीलको अर्को प्रहार विकेशले बचाउ गरेर थप गोल हुन दिएनन् ।खेलमा रेफ्री लव खत्रीले आर्मीका सुमन अर्याललाई दोहोरो पहेँलोपछि रातो कार्ड दिएर मैदान बाहिर पठाए । १० खेलाडीमा सीमित आर्मीका पदम तामाङ, कप्तान भरत खवास, विक्रम लामाले पहेँलो कार्ड दर्शन गरे । मनाङका कमल श्रेष्ठ, हेमन्त थापामगर, विशाल राई र ओलावालेले पहेँलो कार्ड पाए ।खेलको म्यान अफ द म्याच मनाङका कप्तान सुजल श्रेष्ठ घोषित भए । उनलाई म्याप्स हाउजिङबाट ७ हजारसहित चाँदीको पदक प्रदान गरियो । मनाङका प्रशिक्षक छिरिङ लोप्साङ गुरुङले आर्मीले राम्रै खेले पनि स्कोर गर्न नसक्दा आफ्नो जित निश्चित भएको बताए । उनले भने, आर्मी पहिले जति खेल्न सक्थ्यो, त्यति खेल्न सकेन, हामीले पनि रोक्यौं । आर्मीका प्रशिक्षक नवीन न्यौपानेले ५०५० को पोजिसनमा खेले पनि स्कोर नहुँदा हार बेहोर्नुपरेको बताए । उनीहरूले भन्दा हामीले बढी गोल अवसर सिर्जना गर्यौं, उनले भने, तर, स्कोर भएन । खेलमा फर्कन सकेनौं ।सोमबार हुने फाइनल विजेताले ७ लाख र उपविजेताले ३ लाख ५० हजार पुरस्कार पाउने छन् ।"
नवलपरासीलाई भेट्रान कप,"काठमाडौं नवलपरासीको अभिषेक चर्चले रुस्लान जावलाखेल कप भेट्रान फुटबल प्रतियोगिता जितेको छ । शनिबार जावलाखेल फुटबल मैदानमा सम्पन्न फाइनलमा नवलपरासीले पोखराको बगर भाइखलकलाई पेनाल्टी सुटआउटमा ३१ ले पराजित गर्यो । जावलाखेल युथ क्लबद्वारा आयोजित प्रतियोगिताको अन्तिम खेलमा निर्धारित ४० मिनेटमा दुवैबाट गोल हुन नसकेपछि टाइब्रकेरमा निर्णय गरिएको हो । पोखराका गोलरक्षक रविन शाहीले पेनाल्टी सुटमा पहिलो दुई प्रहार रोके पनि त्यसपछि नवलपरासीले पुनरागमन गर्यो । पोखराबाट चार पेनाल्टीमा मनोज थापाको मात्र गोल भयो । पोखराका हिमाल थापा र विशाल गुरुङको प्रहार बाहिरियो । पूर्व राष्ट्रिय खेलाडी डिल्लीराम श्रेष्ठको प्रहार गोलरक्षक जितबहादुर तामाङले बचाए । नवलपरासीबाट यामबहादुर शाही र नर्कु तामाङको पहिलो दुई प्रहार गोलरक्षक रविनले बचाए । त्यसपछि चक्र पुन, रवीन्द्र श्रेष्ठ र दीपक कार्कीले गोल गरी नवलपरासीलाई विजयी बनाए । नवपरासीले १ लाख र पोखराले ५० हजार पाए । पोखराका रविन उत्कृष्ट गोलरक्षक र हिमाल थापा उत्कृष्ट मिडफिल्डरमा चुनिए । नवलपरासीका चक्र पुन उत्कृष्ट स्ट्राइकर भए । सबै विधाका उत्कृष्टले जनही ५५ हजार र बुद्ध एयरको माउन्टेन फ्लाइट टिकट पाए । पोखराका धनकुमार गुरुङ उत्कृष्ट खेलाडी भए । उनले १५ हजार र माउन्टेन फ्लाइट टिकट पाए । जावलाखेल डिस्ट्रिलरीको प्रायोजनमा ४० वर्ष पुगेकाले खेल्न पाउने प्रतियोगिताका विजेतालाई स्वास्थ्यमन्त्री गगन थापा, सांसद मदनबहादुर अमात्य, एन्फाका मानार्थ अध्यक्ष टासी घले र जावलाखेल क्लबका अध्यक्ष ठुलोभाइ केसीलगायतले पुरस्कृत गरे ।"
घनश्याम र सिक्का च्याम्पियन,"काठमाडौं हिसान खेलकुद सप्ताहको टेबलटेनिस सिंगलतर्फ पुरुषमा साइपालका घनश्याम शर्मा अर्याल र महिलामा लिभरपुलकी सिक्का सुवाल श्रेष्ठ च्याम्पियन भए । लैनचौरस्थित राष्ट्रिय टेबलटेनिस प्रशिक्षण केन्द्रमा भएको फाइनलमा घनश्यामले लिभरपुलका रितिज जोशीलाई ४११, १३११, ११८, ११८ ले तथा सिक्काले केएमसीकी आस्का श्रेष्ठलाई ११४, ११७, ११३ को सोझो सेटमा हराए । पुरुष डबल्सको उपाधि लिभरपुलका रितिज जोशी र एलेक्स महर्जन तथा महिला डबल्सको उपाधि लिभरपुलका सिक्का र सुगम अर्यालले जितेका छन् ।शनिबारै ब्याडमिन्टनतर्फ पुरुष एकलमा सीसीआरसीका राजकुमार नगर्ची र डबल्समा ओमेगा कलेजका रोहित महर्जन र सरिस बज्राचार्य विजेता भए । महिला एकलको उपाधि ट्रिनिटीकी सिवा चन्द तथा डबल्सको उपाधि प्रिमियर कलेजका रिया झा र प्रकृति भट्टराईले जितेका छन् ।बास्केटबलमा रोजबडले हेराल्डलाई ७१३२, जेभियर कलेजले नासालाई ७३२८ र हाइटहाउसले पेन्टागनलाई ४५२८ स्कोरले हराए । गल्र्समा नासाले जेभियर ई कलेजलाई २८१५ ले हरायो ।"
धादिङ समाज विजेता,धादिङ सर्वाधिक पुरस्कार राशिको जिल्लास्तरीय फुटबलको उपाधि धादिङ समाजले जितेको छ । समाजले फाइनलमा आयोजक नेपाल विद्यार्थी संघको टिमलाई ४१ ले पराजित गरेको थियो । जिल्लाका २९ टिम प्रतिस्पर्धी प्रतियोगिता विजेताले ५० हजार र उपविजेताले ३० हजार पुरस्कार पाएका थिए ।
क्यामरुन र इजिप्ट फाइनल भिड्दै,"लिब्रेभिल्ला क्यामरुन र इजिप्ट आइतबार अफ्रिकन कप अफ नेसन्सको फाइनलमा भिडदै छन् । यो दुवै टिमका लागि अविश्वसनीय पुनरागमन रहेको छ । प्रतियोगिताअघि कमैले यी दुई टिम फाइनल पुग्ने सम्भावना देखेका थिए । तर ६० वर्षको प्रतियोगिता इतिहासमा यी दुई सबैभन्दा सफल टिम हुन् । इजिप्ट सातपल्टको विजेता हो भने क्यामरुन चारपल्टको । सन् २००८ मा क्यामरुनलाई १० ले हराएर इजिप्टले उपाधि जितेको थियो ।प्रतियोगिता सुरु हुँदा अल्जेरिया, सेनेगल र डिफेन्डिङ च्याम्पियन आइभोरी कोस्टलाई बलियो प्रत्याशी मानिएको थियो । सन् २०१० यता पहिलोपल्ट अफ्रिकन कप अफ नेसन्स खेलिरहेको इजिप्ट डार्क हर्स थियो । अर्कोतर्फ क्यामरुनले प्रतियोगितामा आफ्नो अहिलेसम्मकै कमजोर टिम उतारेको थियो । बेल्जियमका प्रशिक्षक ह्युगो ब्रोसको बोलाए पनि धेरै प्रमुख खेलाडी खेल्न तयार भएनन् । तर आयोजक ग्याबोनको समूहबाट क्यामरुन नकआउट चरण पुगेको थियो । त्यसयता उसले सेनेगल र घाना दुवैलाई हराएको छ । सन् २००८ पछि क्यामरुन पहिलोपल्ट प्रतियोगिताको फाइनल खेल्दै छ । टिममा कुनै पनि स्टार खेलाडी नरहेको स्थितिमा क्यामरुनका लागि नयाँ इतिहास रच्ने अवसर पनि छ ।"
गल्फमा फुन्सोक पहिलो,काठमाडौं फुन्सोक लामाले सर्वाधिक ४२ अंक बनाएर शनिबार सम्पन्न लुम्बिनी इन्स्योरेन्स गल्फको उपाधि जितेका छन् ।पाँच ह्यान्डीक्यापका लामाले सुरुका नौ होलमा २३ र पछिल्ला नौमा १९ अंक जोडेका थिए । उनले सर्वाधिक बर्डीको पुरस्कार पनि जिते । पवित्रकुमार कार्की ३८ अंकसहित दोस्रोमा रहे । स्टेबलफोर्ड ३४ को आधारमा रोयल नेपाल गल्फ क्लबमा सञ्चालित १८ होलको प्रतियोगितामा निश्चयजंग रायमाझी (३०) ले बेस्ट ग्रसको पुरस्कार हात पारे ।महिलातर्फ प्रतिमा शेर्पा (३६ अंक) र सिनियरमा विजय मोक्तान (३४ अंक) उत्कृष्ट ठहरिए । प्रकाश गुरुङले लङगेस्ट ड्राइभ र विकास राणाले क्लोजेस्ट टु दी पिनको पुरस्कार प्राप्त गरे । दुईदिने प्रतियोगितामा ८० गल्फर सहभागी थिए ।
भलिबलमा आर्मी विजयी,"पोखरा सिर्जना आमन्त्रण अन्तर्राष्ट्रिय महिला तथा पुरुष भलिबल प्रतियोगिताको उद्घाटन खेलमा त्रिभुवन आर्मी क्लबले सफलता पाएको छ । पोखरा रंगशालाको क्षेत्रीय भलिबल प्रशिक्षण केन्द्र कोर्टमा शनिबार आर्मीले विभागीय प्रतिद्वन्द्वी एपीएफ क्लबलाई २५१९, २९२७, २५२१ को सोझो सेटमा हराएको थियो । त्रिभुवन आर्मी सातौं राष्ट्रिय खेलकुदको स्वर्ण विजेता टिम हो । पश्चिमाञ्चल क्षेत्रीय भलिवल संघ र क्षेत्रीय खेलकुद विकास समितिको आयोजनामा भएको प्रतियोगितामा आइतबार महिलातर्फ एपीएफ र आर्मी तथा पुरुषतर्फ नेपाल पुलिस र उत्तर प्रदेश भलिबल संघ भारतबीच प्रतिस्पर्धा हुँदै छ । स्पर्धा लिगकम नकआउटका आधारमा एक साता चल्नेछ ।"
नवयुवालाई हैरान्स कप,तनहुँ नवयुवा क्लबले फ्रेन्डसीप युवा क्लब बेलचौतारालाई १० ले हराउँदै नवौं हैरान्स कप फुटबलको ट्रफी जितेको छ । दमौलीमा शनिबार भएको फाइनलको निर्धारित समय गोलरहित भएको थियो । थपिएको समयमा म्यान अफ द म्याच सुरज बिकले निर्णायक गोल गरे । विजेताले १ लाख ६५ हजार र उपविजेताले १ लाख ११ हजार पुरस्कार पाएका छन् । फ्रेन्डसीपका अफ्रिकन खेलाडी उची सर्वाधिक गोलकर्ता भए । उनले ५ गोल गरेका थिए । विजेताकै गोलरक्षक धिरज सुनारले बेस्ट प्लेयर भए । फेयर प्ले ट्रफी ग्यालेक्सी युवा क्लबले जित्यो ।
उपाधितिर लम्कँदै चेल्सी,लन्डन लन्डन डर्बीमा शनिबार तेस्रो स्थानको आर्सनलमाथि ३१ को सानदार विजय हात पारेपछि चेल्सी इङलिस प्रिमियर लिगको उपाधितर्फ अग्रसर भएको छ । १४ खेल बाँकी रहेको समयमा चेल्सीले १२ अंकको अग्रता लिएको छ । चेल्सीको ५९ र आर्सनलको ४७ अंक छ । स्टामफोर्ड ब्रिजमा मार्को अलोन्सोको हेड गोलमा चेल्सीले १३ औं मिनेटमै अग्रता लियो । मध्यान्तरपछिको आठौं मिनेटमा इडेन हाजार्डले व्यक्तिगत प्रया२समा उत्कृष्ट गोल गर्दै चेल्सीको अग्रता दोब्बर बनाए । ८५ औं मिनेटमा चेल्सीका पूर्व खेलाडी आर्सनलका गोलरक्षक पिटर चेकले गरेको क्लिरेन्स पेनाल्टी बक्स बाहिर रहेका सेस फाब्रिगासको खुट्टामा पर्यो । उनले रित्तो पोस्टमा गोल गरे । इन्जुरी टाइमको पहिलो मिनेटमा ओलिभर जिरुडले हेडमा गोल गरी आर्सनलको गोल अन्तर घटाए । आर्सनलको यो लगातार दोस्रो पराजय हो । मध्यसातामा टोली घरेलु मैदानमै वाटफोर्डसँग पराजित भएको थियो । चार खेल निलम्बनमा रहेका आर्सनल व्यवस्थापक आर्सेन वेंगरले दर्शकदीर्घाबाट खेल हेरेका थिए ।
पूर्वाञ्चललाई उपाधि,"सिरहा लहान प्रिमियर लिगमा पूर्वाञ्चल क्रिकेट एकेडेमी विराटनगर च्याम्पियन भएको छ । शनिबार लिगको अन्तिम खेलमा पूर्वाञ्चलले नेपाल पुलिस क्लबलाई एक विकेटले हराएको थियो ।टस जितेको पुलिसले १८४ ओभरमा अलआउट हुँदै ९७ रन बनायो । पूर्वाञ्चलले १७३ ओभरमै लक्ष्य पूरा गरेको थियो । पुलिसका सिद्धान्त लोहनीले २५ र अविनाश कर्णले १९ रन बाहेक अन्यले गतिलो रन बटुल्न सकेनन् । पूर्वाञ्चलका राज थापाले ४ विकेट लिए । अजय राजवंशी र विधान गोस्वामीले २२ र हसरत अलीले एक विकेट लिए । पूर्वाञ्चलको जितमा विधान गोस्वामीले ४ छक्का र ६ चौकाको सहयोगमा २६ बलमा ५२ रन र विवेक झाले १८ रन जोडे ।विजेताले १ लाख र उपविजेताले ५० हजार रुपैयाँ पुरस्कार पाए । सर्वोत्कृष्ट खेलाडी विधान गोस्वामी, उत्कृष्ट बलर रामनरेश गिरी, उत्कृष्ट ब्याट्सम्यान लहान क्रिकेट क्लबका मिनेश थापा घोषित भए । म्यान अफ द म्याचको पुरस्कार पुलिसका रामनरेश र म्यान अफ द फाइनलको पुरस्कार विधानले जिते ।"
वेस्ट इन्डिजसँग नेपाल पराजित,"काठमाडौं भारतमा भइरहेको दृष्टिविहीन ट्वान्टीट्वान्टी विश्वकप क्रिकेट प्रतियोगितामा नेपालले चौथो पराजय बेहोरेको छ । मुम्बईको बान्द्रामा नेपाललाई शनिबार वेस्ट इन्डिजले ४३ रनले हरायो । यसअघि अस्ट्ेरलियासँग १० विकेट, बंगलादेशसँग ५९ रन र पाकिस्तानसँग १० विकेटले पराजित नेपालले दक्षिण अफ्रिकामाथि ६ विकेटको विजय पाएको थियो । एमआईजी मैदानमा टस हारेको वेस्ट इन्डिजले २० ओभरमा ७ विकेट गुमाई २ सय ८ रन बनायो । नेपालले ३ विकेट गुमाई १ सय ६५ रनमात्रै बनाउन सक्यो । सुनील थापामगरले ५१ बलमा नटआउट ७० रन बनाए । उनले १० चौका प्रहार गरे । लोकबहादुर थापाले २९ बलमा ३ चौकासहित नटआउट ३६, सुनील रानाले २५ र पदमबहादुर बडैलाले ११ रन बनाए । वेस्ट इन्डिजका केभिन एन्ड्रयु डग्लसले ५९ बलमा १० चौकासहित ९६, लेरोए फिलिप्सले १३ बलमा २३ रन र कनिल ग्राहमले २२ बलमा २७ रन प्रहार गरे । नेपालका सुनील थापामगर, रमेशबहादुर बानियाँ, विक्रमबहादुर राना र पदमबहादुरले ११ विकेट लिए । नेपालले आइतबार श्रीलंकाविरुद्ध खेल्दै छ ।"
उदयपुर गोल्डकप माघ २७ बाट,"उदयपुर उदयपुर गोल्डकप फुटबलको चौथो संस्करण माघ २७ देखि हुने भएको छ । ए डिभिजनका चारसहित ८ टिमले भाग लिने शनिबार पत्रकार सम्मेलनमा जानकारी दिइएको छ । गोल्डकपमा रमपम झापा ११, रुपन्देही ११, धरान फुटबल क्लब, एपिएफ क्लब, मोरङ ११, सिएमजी क्लब संकटा, हार्भेस्ट मुन हिमालयन शेर्पा क्लब र घरेलु टिम उदयपुर ११ रहेको आयोजक समितिका संयोजक किरण राइले बताए ।तेस्रो संस्करणसम्म त्रियुगा उमावि गाईघाटको मैदानमा हुँदै आएको गोल्डकप यसपालि आफ्नै रंगशालामा हुने भएको छ । गोल्डकप २०६८ सालमा सुरु भएको हो । गोल्डकपको मुख्य प्रायोजकमा एसियन थाइफुड (रमपम) रहेको छ ।विजेताले २ लाख र उपविजेताले १ लाख पुरस्कार प्राप्त गर्ने छन् । फागुन ५ सम्म साढे ४ बिगाहा क्षेत्रफलमा फैलिएको रंगशालामा हुनेछ । प्यारापिटसहितको यो रंगशाला ३ हजार दर्शक क्षमताको छ ।"
विक्रम्स टिम विजयी,"काभ्रे जिल्लामा पहिलोपल्ट आयोजित खुला बास्केटबल प्रतियोगितामा विक्रम्स टिम च्याम्पियन भएको छ । असिम्स टिमलाई हराउँदै विक्रम्सले उपाधि जितेको हो । विक्रम जोशी म्यान अफ द टुर्नामेन्ट घोषित भए । विजेताले २० हजार र उपविजेताले १० हजार नगद पुरस्कार हात पारे । लायन्स क्लब अफ काभ्रे, लियो क्लब अफ काभ्रे, बनेपा लियो क्लब र ज्ञानकुन्ज शैक्षिक प्रतिष्ठानले आयोजना गरेको प्रतियोगितामा विभिन्न २६ टिम सहभागी थिए ।"
वीरगन्ज क्वाटरफाइनलमा,बारा सहारा क्लब पोखरालाई हराउँदै वीरगन्ज युनाइटेड क्लब शनिबार सिमरामा जारी रुस्लान आठौं सिमरा गोल्डकप फुटबलको क्वाटरफाइनल पुगेको छ । सिमरा रंगशालामा वीरगन्जले सहारामाथि १० को जित निकालेको थियो । वीरगन्जको जितमा विकास राईले गरेको गोल निर्णायक बन्यो । विकासले सहाराको रक्षापंक्ति सम्हालिन नपाउँदै दोस्रो मिनेटमा गोल गरे । पेनाल्टी बक्सभित्रबाट उनको प्रहार सहाराका कप्तान सुसन गुरूङको खुट्टामा छुँदै गोल हुन पुगेको थियो । सुरुमै गोल खाएपछि दबाबमा देखिएको सहारामा तालमेलको अभाव रह्यो । एकेडेमीका तीन खेलाडीसहित मैदानमा उत्रिएको सहाराले वीरगन्जविरुद्ध पहिलो हाफमा केही अवसर बनाए पनि सदुपयोग गर्न सकेन । फिनिसिङमा सहारा चुक्यो । खेलमा अग्रता लिएपछि वीरगन्ज हाबी भयो । सुरुदेखि आक्रामक खेल खेलेको वीरगन्जका लागि ३३ औं मिनेटमा कप्तान अमर डंगोलको पासमा विकास राईले फितलो प्रहार गरे । पेनाल्टी बक्सभित्रबाट उनको प्रहार पोस्ट नजिकैबाट बाहिरियो । मध्यान्तर हुनैलाग्दा पाएका तीन उत्कृष्ट अवसर वीरगन्जले चुकायो । दोस्रो हाफमा सहाराले सुधारिएर प्रदर्शन गरे पनि स्कोर गर्न सकेन । सहाराका सहायक प्रशिक्षक दिपेश योन्जनले खेलाडीबीच तालमेल नमिल्दा पराजय भोग्नुपरेको बताए । वीरगन्जका प्रशिक्षक सुलभजंग राणाले खेलाडीको प्रदर्शनबाट आफू सन्तुष्ट हुन नसकेको बताए । म्यान अफ द म्याच वीरगन्जका रजिन सुब्बा घोषित भए । उनले ५ हजार नगद पाए । आइतबारको विजय युथ क्लब हेटौंडा र सरस्वती युथ क्लबबीच हुनेछ ।
फुर्मासीमा सकिन्छ छात्रवृत्ति,"भोजपुर सरकारले दलित बालबालिकाको पढाइमा सघाउन उपलब्ध गराउँदै आएको छात्रवृत्ति रकम परिवारले नै फुर्मासी गरिदिने गरेको पाइएको छ । बालबालिकालाई कापीकलम किनिदिनुको साटो खैनीचुरोटदेखि मदिरापानमा सक्ने गरिएको हो । कतिपय अभिभावले त्यही रकम घरायसी सामान किन्न खर्चने गरेका छन् । तिवारीभन्ज्याङकी सीता विकका तीन सन्तान विद्यालय जान्छन् । स्थानीय तिवारीभन्ज्याङ माविमा दुइटी छोरी ५ र १ कक्षा तथा छोरा ३ कक्षामा पढ्छन् । जनही चार सयका दरले विकको घरमा वार्षिक १ हजार २ सय रुपैयाँ आउँछ । तर, यो सबै पैसाले कापीकलम किनिँदैन, घरखर्चमा पनि त्यही प्रयोग गरिन्छ । आउने बाटो हुन्न, धेरै छोराछोरी भएपछि अलि धेरै नै आउँछ, भएका बेला टालटुल गर्नर्ैपर्यो नि, विकले भनिन् । नुन, तेल, साबुन किन्न बालबालिकाको रकम खर्चने गरेको उनले बताइन् । सरकारले शिक्षामा समावेशी सहभागिताका लागि दलित समुदायको शैक्षिक गुणस्तर उकास्न प्रोत्साहन कार्यक्रम ल्याए पनि प्रभावकारी हुन सकेको छैन । दलित समुदायको दयनीय आर्थिक अवस्था पनि यसको कारण देखिएको छ । विद्यालयमा पढ्न र शैक्षिक सबलतामा उत्प्रेरणा दिनका लागि दिइने छात्रवृत्ति अभिभावकले घरखर्च, मदिरापान, धूमपानमा खर्च गरिदिन्छन् । दुर्गम क्षेत्रमा यो प्रवृत्ति झन् विकराल छ । दलित समुदायमा पनि धनी र गरिबको ठूलो खाडल छ, यसैकारण उद्देश्यअनुसार छात्रवृत्ति सदुपयोग हुन सकेको छैन, जिल्ला शिक्षा कार्यालयका शाखा अधिकृत रेवतीप्रसाद पराजुलीले बताए ।कार्यालयले प्रत्येक वर्ष गणतन्त्र दिवसका दिन अभिभावककै रोहबरमा शैक्षिक सामग्री खरिदका लागि रकम वितरण गरिँदै आएको जनाएको छ । त्यस क्रममा अभिभावकलाई उक्त रकम बालबालिकाको पढाइमै खर्चन सचेत पनि गराइन्छ । तर, व्यवहारमा भने कार्यान्वयन हुँदैन । जिशिकाको तथ्यांकअनुसार आव २०७२०७३ मा आधारभूत तह (१८ कक्षा) का ४ हजार १ सय १४ र मावि तहका ३ सय ९८ जना दलित विद्यार्थीलाई गरी १८ लाख ४ हजार ८ सय रुपैयाँ छात्रवृत्ति वितरण गरिएको छ । आधारभूत तहकाले जनही ४ सय र मावि तहकाले ५ सयका दरले पाउँदै आएका छन् ।"
दुई वर्षपछि विद्यार्थी नामांकन,२३ करोड भुक्तानी बाँकीजानकी मेडिकलका पूर्वअध्यक्ष ओपी पाण्डे नेतृत्वको सञ्चालक समितिले तिर्न बाँकी रहेको २३ करोड अझै पनि भुक्तानी हुन सकेको छैन । प्रमुख कार्यकारी रतिशचन्द्रलालले सुरुमा ७८ करोड बाँकी बक्यौता रहेको अनुमान गरिए पनि हाल २३ करोड अधिक रकमको माग दाबी आएको बताए ।पुरानो सञ्चालक समितिको दायित्व भुक्तानी गर्न पूर्व र वर्तमान सञ्चालक समिति बसेर छिनोफानो गर्नुपर्नेमा पूर्वसञ्चालकले वास्ता नगरेको स्रोतको दाबी छ । डारमानन्द सिन्हा तथा टीका पौडेल लगायतको विशेष पहलमा २०६० सालमा स्थापना भएको जानकी मेडिकल कलेजमा सुरुका ५ शैक्षिक सत्रसम्म ६० विद्यार्थी भर्ना गर्ने कोटा प्राप्त थियो । २०६५ सालमा कोटा वृद्धि भई ७५ पुर्याइयो । २०६६ सालमा कोटा बढेर १ सयसम्म पुगेको थियो । २०६९ देखि ८० मा झारिएको कोटा गत दुई वर्षदेखि भने काटिएको थियो ।
विपन्नका लागि स्कुल बनाउँदै जापानी दम्पती,"काँकडभिट्टा जापानी दम्पती हाछेई होरोता र तोसुरो होरोताले विपन्न बालबालिकाका लागि झापाका दुर्गम गाउँका विद्यालयमा सुविधासम्पन्न भवन बनाइदिएका छन् । हालसम्म उनीहरूले ९ वटा विद्यालयका लागि भवन बनाइसकेका छन् । घनश्याम स्मृति प्रतिष्ठान झापाको प्राविधिक सहयोगमा जापान टिम अफ योङ हुमेनसँगको सहकार्यमा दम्पतीले जिल्लाभर विद्यालय भवन निर्माण गरिदिएको हो । उनीहरूले सन् २०१२ देखि यो अभियान थालेका थिए । झापासहित देशभर एक सयभन्दा बढी विद्यालयका लागि भवन बनाउने जापानीको चाहना रहेको प्रतिष्ठानले जनाएको छ । आगामी वर्ष झापामा २ वटा विद्यालय थपिँदै छन् । प्रतिष्ठानका फिल्ड संयोजक भरत पोख्रेलका अनुसार राष्ट्रिय विजय मावि, सुनमाई र सरस्वती निमावि, पाराखोपीमा २२ कोठे, पशुपतिनाथ आधारभूत निमावि भद्रपुर र श्री निमावि शनिअर्जुनमा ३३ कोठे भवन निर्माण भएको छ ।त्यस्तै, सिंहदेवी निमावि कन्काई, लक्ष्मीप्रसाद देवकोटा मावि पथरिया र सरस्वती मावि अनारमनीमा ४४ कोठे र भानु उच्च मावि शनिअर्जुन तथा लक्ष्मी मावि शनिअर्जुनमा ८८ कोठाको भवन निर्माण भएको छ । जापानी दम्पतीले हालसम्म करिब ५ करोड रुपैयाँ लगानी गरेको पोख्रेलले बताए । आगामी वर्ष दुईवटा स्कुल निर्माण गर्ने उनीहरूको योजना छ, पोख्रेलले भने, तर स्थान छनोट हुन बाँकी छ । यो दम्पतीले कम्बोडियामा पनि अढाई सयभन्दा बढी स्कुल भवन बनाइसकेको छ । प्रतिष्ठानका संस्थापक कोषाध्यक्ष तथा चिकित्सक राजीव खनालसँग उनीहरूको भेट त्यहीँ भएको रहेछ । खनालले नेपालको हालत पनि कम्बोडियाको जस्तै छ, त्यहाँ पनि स्कुल बनाउन पाए राम्रो हुन्थ्यो भनी आग्रह गरेपछि उनीहरूले सहर्ष स्विकारे । त्यसपछि प्रतिष्ठानकै अगुवाइमा उनीहरूले स्थान पहिचान गरी विद्यालय भवन बनाइदिन थालेका हुन् । खास गरी मजदुर तथा विपन्न वर्गका बालबालिकालाई लक्षित गर्छन् उनीहरू । जहाँ बढी मजदुर र विपन्न वर्गका नानी पढ्छन्, त्यही विद्यालयलाई छान्नुहुन्छ, पशुपतिनाथ आधारभूत निमावि, भद्रपुरका प्रधानाध्यापक श्यामहरि अधिकारीले भने, एउटा स्कुलको भवन बनाउन कम्तीमा ५० लाखदेखि करोडसम्म लगानी गरेको देखिन्छ । उनीहरूले कतिपय विद्यालयमा भवनसँगै फर्निचर, पोडियम, हाइटबोर्ड तथा आवश्यक सामग्रीसमेत उपलब्ध गर्दै आएका छन् । जिल्ला शिक्षा कार्यालय झापाका विद्यालय निरीक्षक हरि मिश्र जापानी दम्पतीको योगदानको प्रशंसा गर्छन् । हामीसँग स्वीकृति मागेर काम भइरहेको छ, यो प्रशंसनीय छ, उनले भने ।"
चितुवाको त्रास बढ्यो,"स्याङ्जा बस्तीनजिक बढेका सामुदायिक वनले स्थानीयलाई घाँस दाउराका लागि सजिलो भएको छ । तर, चितुवा निस्कने घटनाले भने त्रास पनि बढाएको छ ।गत माघ १२ मा पुतलीबजार ११ को चारगजा सामुदायिक वनबाट घाँस काटेर घर फर्कने क्रममा चितुवाको आक्रमणबाट स्थानीय ६० वर्षीय अर्जुनसिंह थापा र २० वर्षीय छोरा सुनील घाइते भए । घाइतेलाई उपचारका लागि जिल्ला अस्पताल ल्याइयो भने चितुवालाई स्थानीयले हिर्काएर मारे । उक्त घटनाको केही दिनअघि सेतीदोभान ९, गोगनपानीको अडयाङदी जंगलमा गाई चराउँदै गर्दा चितुवाले झम्टेर ५१ वर्षीय गिरीधारी लामिछाने घाइते भए । आक्रमण गरेपछि उनले खुर्पाले हिर्काएका थिए, चितुवा मारियो । उनलाई पनि उपचारका लागि क्षेत्रीय अस्पताल पोखरा लगियो । यसअघि गत असोजमा चितुवाकै आक्रमणबाट घाइते वालिङ ९, कल्लेरीका ५७ वर्षीय भक्तबहादुर माझीको उपचारकै क्रममा मृत्यु भयो । उनी घरनजिकै बारीमा घाँस काटदै गर्दा चितुवाले झम्टेको थियो । स्याङ्जामा उपचार हुन नसकेर उनलाई पनि पोखरा लगिएको थियो । यसअघि रापाकोट ३, आग्रीखर्कमा खेतमा धान काटिरहेका चारजनामाथि चितुवाको आक्रमण भएको थियो । घाइतेलाई उपचारार्थ पोखरा लगिएको थियो भने चितुवा मारिएको थियो । घटनास्थलनजिकै आग्रिखर्क सामुदायिक वन छ ।चालु वर्षमा मात्रै चितुवाको आक्रमणका घटनामा एकजनाको मृत्यु भएको छ भने ५६ बाख्रा, १५ बंगुर र दुई गोरु मारिएका छन् । स्याङ्जाका सहायक वन अधिकृत पूर्णप्रसाद भारती भन्छन्, सामुदायिक वन जोगाउनु राम्रो हो तर, बस्तीछेउ जंगल हुँदा वन्यजन्तुका कारण मान्छेका समस्या पनि बढे । पछिल्ला केही वर्षयता चितुवा दिउँसै बस्तीमा आइपुग्नु नौलो घटना हुन छाडेको छ । चितुवाले गाउँलेमा त्रास बढाएको छँदै छ, यो मांशाहारी वन्यजन्तुको जीवन पनि संकटमा परेको छ । हामीले चेतनामूलक कार्यक्रम पनि चलाएका छौं, उनले भने, तर, सबैभन्दा उत्तम र प्रभावकारी उपाय भनेको चितुवाले आहारा बनाउने वन्यजन्तुको संरक्षण हो । खान नपाएर चितुवा बस्ती आउने हुन् । अधिकांश घटनामा आहारा खोज्दै वनबाट बस्तीनजिक आइपुगेका चितुवाले आक्रमण गरेका छन् । वनबाट बाहिर आउने चितुवाले बस्तीका कुकुरलाई पहिलो सिकार बनाउँछ, त्यसपछि अन्य घरपालुवा पशुमाथि आक्रमणका घटना भएका छन् । जिल्ला वनका अनुसार चितुवाको आक्रमणबाट एक माझीको मृत्यु भएपछि उनका परिवारलाई ५ लाख रुपैयाँ सरकारी राहत दिइएको छ भने १५ बंगुरलाई १० हजार, ५६ बाख्रालाई ५ लाख ६० हजार र दुई गोरुको सम्बद्ध धनीलाई २५ हजार रुपैयाँ राहत दिइएको छ । गत वर्ष पनि चितुवा आक्रमणबाट एकजनाको मृत्यु भएको थियो । कुनै समय स्याङ्जाका वनमा चितुवा देखिनै छाडेका थिए । स्थानीयको पहलमा सामुदायिक वन संरक्षणसँगै चितुवा पनि बढेका हुन् । वन संरक्षणले वन्यजन्तु र जडीबुटी संरक्षण हुनुका साथै उपभोक्ता सदस्यलाई घाँसदाउराका लागि सजिलो बनाएको छ । चितुवा बढ्नुको कारक वन वृद्धि मात्रै होइन, सहायक वन अधिकृत भारतीले भने, कतिपय गाउँबाट बसाइँ जाने, खेतबारी बाँझिने क्रम पनि बढदो छ । तिनै बाँझिएका जमिनमा झाडी बुटयान बढेर वन्यजन्तुलाई लुक्न सजिलो भएको उनले बताए ।"
जगदीशपुरमा लाटोकोसेरो उत्सव,"कपिलवस्तु विभिन्न सचेतनामूलक कार्यक्रम गर्दै लाटोकोसेरो तथा हुचिल उत्सवको आयोजना गरिएको छ । जगदीशपुर तालमा आयोजित दुईदिने उत्सवमा तराईको संस्कृति झल्कने डोरी तान्ने, लठ्ठी प्रदर्शन, भुमरा, धोबी र झर्रा नाच प्रदर्शन गरिएको थियो । संरक्षणबारे सचेतना गर्न वन क्याम्पसको वन्यजन्तुसम्बन्धी नाच र संरक्षण प्रवचन गरिएको थियो । सबै खेलका पुरस्कृतलाई नगद र प्रमाणपत्र प्रदान गरिएको थियो । उत्सवमा लाटोकोसेरोको एक फिट अग्लो रोबोटसमेत प्रदर्शनी गरिएको थियो । लाटोकोसेरोबारे सचेतना गर्न अस्थायी म्युजियम बनाइएको थियो । त्यहाँ लाटोकोसेरोको जानकारी भएको सूचना, चित्र तथा फोटो प्रदर्शनी गरिएको थियो । ८ वटा लाटोकोसेरोको आवाज सुन्न मिल्ने व्यवस्था मिलाइएको थियो । अप्रत्यक्ष रूपमा लाटोकोसेरोले कृषकलाई निकै सहयोग पुर्याउँछ । त्यसैले किसानका साथीका रूपमा लिने लाटोकोसेरो संरक्षणका लागि सचेतना गर्न उत्सव गरिएको प्रकृतिका साथीहरूका कार्यकारी निर्देशक राजु आचार्यले बताए । जगदीशपुर जलाशय व्यवस्थापन बहुसरोकार मञ्च र प्रकृतिका साथीहरू संस्थाले अन्तर्राष्ट्रिय लाटोकोसेरो महोत्सवको उपलक्ष्यमा माघ २१ र २२ उत्सव आयोजना गरेको संयोजक अब्दुलरसिद खाँले बताए । ४ संरक्षणकर्मी पुरस्कृतसंरक्षणका क्षेत्रमा योगदान गरेबापत ४ जनालाई प्रकृति संरक्षण पुरस्कार प्रदान गरिएको छ । वरिष्ठ चराविद् हेमसागर बराल, सञ्चारकर्मी कृष्णमणि बराल, भरतराज सुब्बा र बेलायती चराविद् क्यारोल इनस्किपलाई पुरस्कार प्रदान गरियो । २५ हजार नगदसहित ताम्रपत्र र दोसल्ला ओढाएर प्रजिअ विष्णुप्रसाद ढकालले पुरस्कार प्रदान गरे ।"
जसको नामैले अपराधी झस्किन्छन्,"हेटौंडा उनी लौराको सहारामा घरगाउँ डुल्छन् । पहिलेजस्तो शारीरिक तन्दुरुस्ती नभए पनि बोलीमा अझै पनि दम छ । ८७ वर्षीय सानोकान्छा लामाको नाम सुन्नेबित्तिकै अझै अपराधी झस्किन्छन् । सोझा गाउँले उनलाई अभिभावक ठान्छन् । तर, विभिन्न अपराधमा संलग्न भने नाम सुन्नेबित्तिकै तर्सिन्छन् । इमानदार गाउँलेका संरक्षक बनेका लामा मकवानपुरको फाखेलका बासिन्दा हुन् ।फाखेल गाविसमा पञ्चायतविरोधी जनमत निर्माण गर्ने उनी पहिलो व्यक्ति मानिन्छन् । फाखेल ४० वर्ष अघिसम्म काठमाडौं जिविसअन्तर्गत थियो । त्यतिबेला उनी तत्कालीन प्रधानपञ्च र जिविस सदस्य बने । काठमाडौंमा ४ वर्ष जिविस सदस्य थिए । ९ वर्ष प्रधानपञ्चका रूपमा काम गरे । २०३३ सालमा अदालतको आदेशअनुसार फाखेल गाविसलाई मकवानपुरमा गाभियो । पुन: उनी नै २०३९ सालसम्म प्रधानपञ्च बने । उनले तामाङ भाषामा प्रचारप्रसार गरी गाउँलेलाई पञ्चायत विरोधी बनाउनुका साथै कम्युनिस्ट विचारप्रति पनि आकर्षित गराएका थिए ।२०३३ सालमा नख्खु जेल तोडेर भागेका तत्कालीन मालेका दर्जन नेतालाई उनले महिनौंसम्म फाखेलमा लुकाएका थिए । गाउँलेलााई उन्नत जातको तरकारीका बीउ ल्याएर खेती गराए । गाउँका सडक उनकै अगुवाइमा बनाइयो । कोहीमाथि अन्याय भएको देख्नेबित्तिकै उनले अन्यायीलाई सार्वजनिक रूपमा उभ्याएर माफी मगाउने, मागेन भने आफंैले दबाब दिएर ठीक पार्थे । झगडा भएका स्थानमा उनी पुग्थे । घटनास्थलमा फैसला गरिदिन्थे । उनको निर्णयलाई सबैले मान्थे । सानोकान्छा लामा अहिले पो बूढो भएर लौरो टेकेर हिँड्छन्, फाखेलका ८२ वर्षीय लालबहादुर थिङले भने, पहिलापहिला उनको नाम लिनेबित्तिकै सबै डराउँथे ।"
तस्करी गरिएका चल्ला नष्ट,पर्सा भारतबाट अवैध रूपमा तस्करी गरी ल्याइएको ठूलो परिमाणको कुखुराको चल्ला शनिबार प्रहरीले बरामद गरेको छ । तस्करहरूले भारतीय ब्रोइलर चल्ला भन्सार छली चोरी गरी अवैध रूपमा नेपाल भित्र्याउँदै गरेको सुराकीको सूचनाका आधारमा बिहान ५ बजे प्रहरीले बरामद गरेको हे । प्रहरीले बागवाना ८ मनवा बजारबाट ना२च २१०४ नम्बरको पिकअप भ्यानबाट ७० कार्टुनमा रहेको ८ हजार वटा ब्रोइलर चल्ला बरामद गरेको हो । बरामद भएको चल्लाको नेपाली बजारको मूल्य ६ लाख रुपैयाँ रहेको पशु क्वारेन्टाइन कार्यालय वीरगन्जका कार्यालय प्रमुख वरिष्ठ पशु चिकित्सक हरेराम यादवले बताए ।
प्रदूषण रोक्न ज्ञापनपत्र,"सर्लाही हरिवनको एउटा टोलमा सरसफाइ गरी पसिना ओभाउन बसेका प्रजिअ प्रदीपराज कँडेललाई शनिबार स्थानीयले प्रदूषणले पारेको समस्याबारे ज्ञापनपत्र बुझाए । हरिवन नगरपालिकाले गाउँ सफा राखौं भन्दै सुरु गरेको अभियानको पहिलो दिन यहाँ आएका प्रजिअलाई इन्दुशंकर चिनी उद्योगले फैलाएको प्रदूषण नियन्त्रणका लागि ज्ञापनपत्रमार्फत आग्रह गरेका हुन् । उद्योगले प्रदूषण नियन्त्रणका लागि सामान्य उपायसमेत नअपनाउँदा आसपासका बस्तीका स्थानीयले भोग्नुपरेको समस्या ज्ञापनपत्रमा उल्लेख छ । सुत्ने कोठा, भान्सा र विद्यालयमा समेत मिलबाट उड्ने धुलो र धुवाँले असर गरेको भन्दै निजी विद्यालयको संगठन प्याब्सनसहित स्थानीयले ज्ञापनपत्र बुझाएका थिए ।"
१६ वर्षपछि बन्यो चौकी,पर्वत तत्कालीन माओवादीले जलाएर ध्वस्त पारेको १६ वर्षपछि कार्किनेटा प्रहरीचौकीले नयाँ रूप पाएको छ । शान्ति तथा पुनर्निर्माण मन्त्रालयअन्तर्गत शान्ति कोषको ८४ लाख २९ हजार रुपैयाँको लागतमा १३ कोठासहितको अढाइतले पक्की भवनको पश्चिम क्षेत्रीय प्रहरी प्रमुख कमलसिंह बमले उद्घाटन गरे ।
दुई सञ्चारकर्मी पुरस्कृत,भरतपुर प्रेस चौतारी चितवन शाखाले १९औं स्थापना दिवसका अवसरमा शनिबार दुई पत्रकारलाई पुरस्कृत गरेको छ । नारायणगढमा आयोजित कार्यक्रममा चौतारीले १५ हजार राशिको शारदातिलचन्द्र पत्रकारिता पुरस्कार कृष्ण गिरी र १० हजार रुपैयाँको कमला स्मृति पत्रकारिता पुरस्कार कोमल भगतलाई प्रदान गरेको हो ।
६७ मेट्रिक टन जडीबुटी निकासी,"रुकुम चालु आर्थिक वर्षको ६ महिनामा झन्डै ६७ हजार किलो जडीबुटी निकासी भएको छ । गत साउनयता विभिन्न जातका ६६ हजार ८ सय ६२ किलो जडीबुटी निकासी भएको तथ्यांक जिल्ला वन कार्यालयले उल्लेख गरेको छ । जिल्लाका विभिन्न ठाउँबाट संकलन गरिएको जडीबुटी जिल्ला बाहिर निकासी भएको हो । गत वर्षको तुलनामा यो वर्ष केही वृद्धि भएको जिल्ला वन कार्यालयले बताएको छ । कार्यालयका निमित्त प्रमुख भीमप्रसाद कँडेलले गत वर्ष ६ महिनाको अवधिमा ६० हजार किलो आसपासमात्रै जडीबुटी निकासी भएकामा यो वर्ष केही बढेको बताए । गत वर्षको तुलनामा केही बढी नै जडीबुटी निकासी भएको छ, निमित्त प्रमुख कँडेलले भने । यस अवधिमा निकासी भएको जडीबुटीबाट १७ लाख बढी रुपैयाँ राजस्व संकलन भएको छ । यस वर्षको अन्त्य सम्ममा यो बढेर ३० लाख आसपास पुग्ने अनुमान गरिएको छ । आर्थिक वर्ष २०७२०७३ मा ३ लाख ४ सय ८२ किलो जडीबुटी निकासी भएको थियो भने त्यसबाट २७ लाख १ हजार ५ सय ५० राजस्व उठेको थियो । संकलन भएको कुल राजस्वको १० प्रतिशत जिल्ला विकास समितिलाई बुझाउने र बाँकी ९० प्रतिशत सरकारको आम्दानीमा बाँधिने गरेको छ । फूल, फल, जरा, डाँठ र बोक्रा देशका विभिन्न ठाउँ तथा भारतलगायत तेस्रो मुलुकसम्म निकासी हुने गरेको कार्यालयका खरिदार धरणीधर केसीले बताए । उनका अनुसार विशेषगरी यार्सागुम्बा, भीर मौरीको मह, पावन बोक्रा, च्याउ, पदमचाल जरा, कराज चुल्ठे, कुरिल्लो, टिमुर, जटामसी, पाखनवेद, तेजपात, कटुकी, दालचिनी, बोजो, दारहल्दी र सिस्ने बढी निकासी हुने गरेका छन् । जिल्ला वन कार्यालयले जडीबुटीमध्ये यार्सागुम्बाको प्रतिकिलो २५ हजार राजस्व लिन्छ भने पाँचऔंले १ हजार, घुची च्याउ ३ सय, खोटेसल्ले २ सय, देवदार १ सय, काफको बोक्राको प्रतिकिलो १ सय रुपैयाँ राजस्व लिने गरेको छ ।"
जाजरकोट अस्पतालमा समस्यै समस्या,"जाजरकोट जाजरकोट अस्पतालमा भौतिक पूर्वाधार, विशेषज्ञ जनशक्तिलगायत अभावले स्वास्थ्य सेवा प्रभावित बनेको हो । स्थानीयले ५० शय्याको अस्पतालमा १५ शय्याको पनि सुविधा पाउन सकेका छैनन् । नौ विशेषज्ञ चिकित्सक दरबन्दी रहेको अस्पतालमा एकजना पनि उपलब्ध नहुँदा बिरामी उपचार पाउनबाट वञ्चित भएका छन् । विशेषज्ञसहित ५९ दरबन्दी रहेको अस्पतालमा ३५ स्वास्थ्यकर्मी पदपूर्ति गर्न बाँकी नै छ ।अस्पतालको ४० वर्ष पुराना कच्ची भवन जीर्ण भएकाले स्वास्थ्य सेवा सञ्चालनमै कठिनाइ उत्पन्न भएको निमित्त मेडिकल सुपरिटेन्डेन्ट डा चाँदनी जैसवालले बताइन् । अस्पतालमा ओपीडी, इन्डोर, सुत्केरी, इमर्जेन्सी, ब्लड बैंक, स्टाफ निवास, आर्थिक तथा प्रशासन, स्टोरलगायत भवन अभाव भएको डा जैसवालले बताइन् । त्यस्तै उपकरण, विद्युत्, खानेपानी, कम्पाउन्ड वाल र अस्पताल द्वारसम्मको पहँुच मार्गको पनि उत्तिकै समस्या रहेको अस्पतालले जनाएको छ । भवन तथा पर्याप्त कोठा अभावमा रक्त सञ्चार र जटिल सुत्केरी सेवाल सुचारु हुन नसकेको स्वास्थ्यकर्मी बताउँछन् । ठाउँ अभावमा ब्लड बैंकका सामग्री त्यत्तिकै थन्काएको उनको भनाइ छ । पुराना भवन जीर्ण र चुहिने हुनुका साथै विभिन्न सेवाका लागि कोठै अपुग छन्, उनले भनिन् । बिरामीलाई दैनिक सेवा प्रदानका लागि अति आवश्यक मानिने ओपीडी र इन्डोर भवन अभावले पनि यहाँको स्वास्थ्य सेवा प्रभावकारी बन्न नसकेको डा जैसवालले बताइन् । पानी चुहिने कोठामा बिरामीलाई राख्न बाध्य छौं, डा जैसवालले भनिन्, १५ शय्याबाट ५० शय्यामा स्तरवृद्धि हुनु ठूलो उपलब्धि हो । तर आवश्यक पूर्वाधारबिना विशेषज्ञ सेवा प्रदान गर्न सकिंदैन । ५० शय्याको अस्पतालमा ६० भन्दा बढी कोठा जरुरी हुन्छ । तर यो अस्पतालको भवनमा २० कोठा पनि छैनन् । कोठा अभाव र अति आवश्यक उपकरण तथा एम्बुलेन्स नहुँदा २५ शय्याको सेवा तत्काल सञ्चालन गर्ने योजना पनि अलपत्र परेको उनले बताइन् । प्रसूति कक्ष, विशेषज्ञ कक्ष, बिरामी जाँच कक्ष, औषधि वितरण, एक्सरे तथा भिडियो एक्सरे, इमर्जेन्सीलगायत सेवा सञ्चालनका लागि अत्याधुनिक कोठा आवश्यक पर्ने स्वास्थ्यकर्मी बताउँछन् । त्यस्तै अस्पतालमा अप्रेसन कक्ष, स्टाफ आवास भवन, डेड दर्जन सवारी साधन अट्ने पार्किङ स्थल, खानेपानी, बिजुली र बाटोको व्यवस्थापन गर्नुपर्ने उनीहरूको भनाइ छ । अस्पतालका सबै समस्या समाधान गर्न ८० करोड रुपैयाँ आवश्यक पर्ने डा जैसवालले बताइन् । विशेषज्ञ सेवाका लागि आवश्यक पर्ने उपकरण पनि नआएको उनले बताइन् । अस्पताल विकास समितिका अध्यक्ष महेन्द्र शाहले अस्पतालको स्तरवृद्धि गर्न र अस्तव्यस्त अवस्थालाई सुधार गर्न २ वर्षे कार्ययोजना सार्वजनिक गरेका छन् ।"
स्वस्थ हुँदैन कुपोषित बालबालिका,"कालिकोट कडा कुपोषणका कारण गत कात्तिकमा सिप्खाना ६ की १४ महिने सुशीला योगी र स्युना ९ की एकवर्षे कोपिला फर्सालले ज्यान गुमाए । त्यसपछि जिल्ला स्वास्थ्य कार्यालयले कुपोषण भएका बालबालिकाको खोजी गरी उपचार सुरु गर्यो । कार्यालयले शीघ्र कुपोषणको एकीकृत व्यवस्थापन कार्यक्रममार्फत जिल्लामा ८ वटा उपचार केन्द्रमार्फत तथ्यांक संकलन र उपचारलाई अघि बढाएको हो । जिल्ला अस्पताल मान्ममा कुपोषणको विशेष उपचार केन्द्र स्थापना गरिएको जिल्ला स्वास्थ्य प्रमुख डा कौशल अलीले जनाए । उनका अनुसार पलाताको धौलागोह, रास्कोटको स्युना, सान्नीको मेहेलमुडी र रकु स्वास्थ्य चौकी, प्राथमिक सेवा केन्द्र कुमालगाउँ, राचुली र गेला स्वास्थ्य चौकीमा कुपोषित बालबालिकाका लागि बहिरंग उपचार केन्द्रमार्फत उपचार भइरहेको छ । जिल्ला स्वास्थ्यले पहिचान भएका कुपोषित बालबालिकालाई स्वास्थ्यकर्मीको निगरानीमा उपचार गरिरहेको जनाएको छ । जिल्ला स्वास्थ्यका पोषण सम्पर्क व्यक्ति कटकबहादुर महतका अनुसार भदौयता ५ सय ७३ जना कडा कुपोषण भएका बालबालिका फेला परेकामा २ सय २७ उपचारपछि निको भइसकेका छन् । ३ सय ३ जना अझै उपचारमै छन् भने बाँकीले बीचैमा उपचार छाडेका छन् । मध्यम खालको कुपोषण भएका बालबालिकाको संख्या ६ सय ६८ छ । सामान्य कुपोषण भएका बालबालिको संख्या २ हजार ३ सय ६४ छ । उपचार छाड्नेमा धेरैजसो बालिका भएको सिनियर अहेब महतले बताए । छोराछोरीबीचको विभेदले छोरीलाई वास्ता नगर्ने चलन छ, महतले भने, ४२ दिन स्वास्थ्यकर्मीको निगरानीमा पोष्टिक आहार खुवाउनुपर्नेमा अधिकांश दुई सातामै आउन छाडे । कुल कुपोषण भएका बालबालिकामध्ये ६३ प्रतिशत बालिकामा कुपोषण छ । ५० प्रतिशतभन्दा बढी दलित समुदायका बालिकाहरू कुपोषित छन् । बीचैमा उपचार छाड्नेमा पनि ६६ प्रतिशत बालिका रहेको स्वास्थ्यकर्मी महतको भनाइ छ । उनका अनुसार कुपोषण भएका बालबालिका पहिचानका लागि ३० वटै गाविसमा २ सय ९४ जना महिला स्वास्थ्य स्वयंसेविकालाई तालिम दिएर परिचालन गरिएको छ । चरम लैंगिक विभेद, पोषणसम्बन्धी चेतनाको कमी, महिलालाई अत्यधिक घरायसी बोझ, स्याहारसुसारमा बेवास्ताले यहाँका बालबालिकामा कुपोषण बढी छ । कालिकोटमा छोराछोरीबीचको विभेद चर्को छ । गरिबी, सेवामा पहुँचको कमी र चेतनाको कमीका कारण कुपोषित बालबालिका बढेको स्वास्थ्यकर्मीको भनाइ छ । सबैभन्दा बढी कडा कुपोषण भएका बालबालिका जिल्लाको विकट क्षेत्रमा पर्ने धौलागोह गाविसमा फेला परेका छन् । धौलागोहमा मात्र १ सय १४ जना रहेको जिल्ला स्वास्थ्यले जनाएको छ । सिप्खानामा ५२, स्युनामा ३८, रकुमा ३७, गेलामा ३३ र मेहेलमुडीमा ३२ जना कडा कुपोषण भएका बालबालिका छन् । ६ देखि ५९ महिनासम्मका बालबालिकालाई लक्षित गरेर जिल्ला स्वास्थ्य कार्यालयले विभिन्न निकायमार्फत बर्सेनि पोषणसम्बन्धी कार्यक्रम सञ्चालन गर्दै आइरहेको छ ।"
विमान संग्रहालय,"जो जहाजमै रमाउँछन्कैलालीमा २०२० साल साउनमा जन्मेका पाइलट वेद उप्रेती सुरुमा इन्जिनियर बन्न चाहन्थे । तर, उनले छात्रवृत्ति नपाएपछि २०४० सालमा नेपाली सेनाको सेकेन्ड लेफ्टिनेन्ट पदमा जागिर सुरु गरे । सेनाबाट यिनले भारतको पुनास्थित नेसनल डिफेन्स एकेडेमी र हैदरवादको इन्डियन एयरफोर्स एकेडेमीमा पाइलट तालिम लिने मौका पाए । भारतबाट फर्केपछि उप्रेतीले १२ वर्ष सेनामा बिताए । त्यसपछि सेनाको जागिर छाडेर त्यतिबेलाको नेकोन एयरको विमान उडाए । त्यो पनि बन्द भएपछि भारतको एयर डेकोन, किंगफिसरको विमान उडाए । ५ वर्षयता उनी इन्डोनेसियाको लायन एयरमा एटीआर विमान उडानमा संलग्न छन् । लायनमा क्याप्टेन उप्रेती यही वर्गको जहाज उडाउने पाइलटहरूको तालिम जाँच गर्ने शिक्षक पाइलट पदमा कार्यरत छन् । ५७ वर्षको उमेरमा छँदा धनगढी डडेल्धुरा ६ दिन हिँडेर धेरैपटक ओहोरदोहोर गरेका उप्रेती आफू पाइलट हुनुमा त्यस बेलाको धनगढीडडेल्धुरा राजमार्ग परियोजना प्रेरणा भएको बताउँछन् । उक्त परियोजनामा कार्यरत आफ्ना मामाका कारण सिभिल इन्जिनियरहरूसँग भेट नभएको भए सायदै आफू पाइलट हुन नसक्ने उनले बताए । भविष्यमा साइन्स पढेर इन्जिनियर बन्नेछु अनि पहाडहरूमा सुन्दर सडक बनाउनेछु भनेर प्रमाणपत्र तहमा विज्ञान विषय लिएर पढें । यसैका कारण आज म पाइलट बनें, उप्रेतीले फेसबुक च्याटमा इन्डोनेसियाबाट भने । हालसम्म ११ हजार घन्टा आकाशमा ताइसकेका उप्रेतीले नेपालमा मात्रै ४५ सय घन्टा विमान उडाइसकेका छन् । दुई वर्षअघि धनगढीमा स्थापना गरिएको एभिएसन संग्रहालय क्याप्टेन उप्रेतीको पहिलो परियोजना हो । काठमाडौंबाट बिग्रेर थन्किएको फोकर विमानलाई टुक्रा पारेर लरीमार्फत ढुवानी गरेर उनले उक्त विमानलाई धनगढीमा पुर्याएका थिए । सुदूरपश्चिममा त्यो संग्रहालय स्कुले विद्यार्थीका लागि एउटा लोकप्रिय गन्तव्य बनेको छ ।"
खेल खेलौं,"यो खेल सामान्यत: ८ देखि १२ वर्षसम्मका बालबालिकाले खेल्न सक्छन् । यो खेलमा १ पटकमा प्रत्येक समूहमा ४ जना पर्ने गरी ३२ देखि ४० जनासम्म खेलाडी सहभागी हुन सक्छन् । यो खेलका लागि १ सय मिटर लामो मैदान तथा खेल सञ्चालनका लागि १ जना सिटीसहितको रेफ्री चाहिन्छ ।खेल्ने तरिका : यो खेलका लागि सबैभन्दा पहिले ४४ जना खेलाडीको ८ देखि १० वटा समूह बनाउनुपर्छ । यो खेलमा सहभागी समूहका खेलाडीले घुँडा र कुहिना टेकेर दौडिनुपर्ने हुन्छ, त्यसैले घुँडा र कुहिनाको सुरक्षाको व्यवस्थासमेत गर्नुपर्छ । खेल हुनुअघि फ्रन्ट लाइनमा ११ जना त्यसपछि बाँकी खेलाडीहरू हरेक २२ सय मिटरको दूरीमा तयारी अवस्थामा रहनुपर्छ । खेल सञ्चालकले सिटी बजाएर इसारा गरेपछि पहिलो खेलाडी दौडेर २ सय मिटर पार गरेपछि त्यहाँबाट अर्को खेलाडीले अर्को २ सय मिटर दौडिनुपर्छ । यो क्रम चारै जना खेलाडीले दौड पूरा गरेपछि टुंगिन्छ । जुन समूहले निर्धारित दूरी सबैभन्दा पहिले पूरा गर्छ त्यही समूह विजेता घोषित हुन्छ । यसरी दौडिने क्रममा कुनै पनि खेलाडीको घुँडा र कुहिना दुवै टेकेकै हुनुपर्छ, अन्यथा त्यस्तो खेलाडी अयोग्य घोषित हुन सक्छ । यो खेल जुनसुकै बेला पनि खेल्न सकिन्छ।"
खितितीखितिती,"श्रीजीव वाग्ले, कक्षा४सनराइज इंग्लिस स्कुल, भरतपुर, चितवन"
शिक्षा हाम्रो गहना,"हवन ढकाल, कक्षा११बालकुमारी उच्च माध्यमिक विद्यालय, चितवन ।"
पुन:निमार्णमा जुटौं,"सलोनी रिमाल, कक्षा७सगरमाथा मावि, भक्तपुर"
असल कुरा,"आयुष पाण्डे, कक्षा५भूपू सैनिक प्रभात एकेडेमी, नवलपरासी"
अभिभावकलाई पढ्नुस् भन,पूर्वीय दार्शनिक एवं समाजसेवी विवेकानन्दको पहिलेको नाम नरेन्द्रनाथ दत्त हो । उनी बौद्ध भिक्षु भएपछि स्वामी विवेकानन्दका नामले प्रसिद्ध भए । उनले वैदिक दर्शनलाई पश्चिमेली समाजमा फैलाउनुका साथै आफ्ना गुरु रामकृष्ण परमहंसका नामबाट संस्था स्थापना गरी समाज सेवासमेत गरेका थिए ।
यसरी बन्दैछ एभिएसन म्युजियम,"अबको केही महिनाभित्र काठमाडौंको सिनामंगलमा एउटा अलग्गै संग्रहालय बन्नेछ । यसको नाम छ एभिएसन म्युजियम । यो म्युजियम कुनै भवनमा हुने छैन । बरु ६३ मिटर लामो र १७ मिटर अग्लो जेट विमानमा हुनेछ । यसलाई खुला आकाशमा राखिने छ । एभिएसन म्युजियम सञ्चालन गर्ने व्यक्ति हुन् कैलाली जन्मघर भएका ५३ वर्षीय पाइलट वेद उप्रेती । संग्रहालय त्यही जहाजमा बनाइँदै छ, जुन दुई वर्षअघि (२०७१ फागुन २० गते) बिहान अवतरण गर्नै लाग्दा त्रिभुवन विमानस्थलको धावनमार्ग छेउमै धसिएको थियो । काठमाडौंमा मर्मत गर्न नसकिने भएपछि टर्किस एयरलाइन्सले यो विमान गत कात्तिकमा क्याप्टेन उप्रेतीलाई बिक्री गरेको थियो । यो विमान फ्रान्समा मुख्य कार्यालय रहेको ठूला विमान उत्पादन गर्ने एयरबस कम्पनीले उत्पादन गरेको हो । काठमाडौंको सिनामंगलमा बन्दै गरेको यो संग्रहालयका लागि ६ करोड रुपैयाँ खर्च लाग्ने छ । संग्रहालयलाई क्याप्टेन उप्रेतीले हवाई सेवाको नियमन र सञ्चालन गर्ने सरकारी निकाय नागरिक उड्डयन प्राधिकरणसँगको सहकार्यमा चलाउँदै छन् । यो संग्रहालयलाई संयुक्त राष्ट्रसंघअन्तर्गतको अन्तर्राष्ट्रिय उड्डयन संगठन (आईकाओ) ले विश्वभर लागू गरेको एनग्याप कार्यक्रमसँग जोडिएको छ । एनग्याप भनेको आगामी पुस्तालाई लक्षित गरेर नागरिक उड्डयनकर्मी उत्पादन गर्न सघाउने कार्यक्रम हो । पाइलट बन्न इच्छुकहरूको संख्या बढाउनु यसको लक्ष्य हो । अहिले विश्वभर व्यावसायिक उडानमा करिब १७ हजार ठूला विमान रहेको अनुमान छ । अबको २० वर्षपछि २५ हजार विमान थपिने अनुमान छ । तर थपिँदै गरेका ती विमान मर्मत गर्ने इन्जिनियर र उडाउने पाइलटको भने विश्वभर अभाव बढ्दै गएको छ । अबको १० वर्षभित्र ४ लाख ८० हजार नयाँ प्राविधिक र ३ लाख ५० हजार पाइलट विश्वभर अभाव देखिने अनुमान छ । यो अभावलाई कसरी पूरा गर्ने भन्ने विषयलाई ध्यानमा राखेर नै आईकाओले एनग्याप (नेक्सट् जेनेरेसन या एभिएसन प्रोफेसनल्स) कार्यक्रम विश्वभर लागू गरेको हो, प्राधिकरणका महानिर्देशक सञ्जीव गौतम भन्नुहुन्छ । यसको उद्देश्य माध्यमिक र उच्च मावि तहमा अध्ययन गरिरहेका विद्यार्थीहरूलाई उड्डयनसँग सम्बन्धित क्षेत्रमा दक्ष जनशक्ति बनाउन आकर्षण गर्ने हो । पहिले पहिले धेरै विद्यार्थी आफ्नो भविष्यको उद्देश्य कि डाक्टर कि पाइलट बन्ने बताउँथे, तर अहिले पाइलट बन्ने रुचि घटेको देखियो, महानिर्देशक गौतमले भने, त्यसैले हामी धनगढीमा रहेको वेद उप्रेती ट्रस्टसँग मिलेर एभिएसन म्युजिम चलाउँदै छौं ।पाइलट उप्रेतीका अनुसार, यो संग्रहालय बनेपछि कक्षा ८ देखि १२ सम्मका विद्यार्थीलाई नि:शुल्क प्रवेश दिइने छ । अन्य विद्यार्थीलाई टिकटमा ५० प्रतिशत छुट दिइनेछ । यसको उद्देश्य एभिएसन विषयमा विद्यार्थीहरूको रुचि जगाउनु हो ।नेपालमा बन्न लागेको यो म्युजिमय ठूलो आकारको हुनेछ । पाइलट उप्रेतीका अनुसार, विश्वका चर्चित १० वटा एभिएसन म्युजियममा पनि यत्रो विमान छैन । अमेरिका, फ्रान्स, क्यानडा, चीन र पोल्यान्डमा रहेका एभिएसन म्युजियम विश्वकै दस उत्कृष्ट हुन् । उनीहरूले समेत यत्रो विमान म्युजियममा प्रयोग गर्न सकेका छैनन्, क्याप्टेन उप्रेतीले भने । एयरबसले उत्पादन गरेका यस्ता विमान अहिले विश्वभर उडानमै छन् । यसको उत्पादन बन्द भइसकेको छैन । यति ठूला विमान दुर्घटनामा परी हाले प्राय: आगो लागेर ध्वस्त नै हुने गर्छन् । तर, नेपालमा भएको यो दु:खद् घटनामा आगलागीबाट जोगिएको यो विमान संग्रहालयका लागि उपलब्ध हुनु नै ठूलो अवसर हो । कम्तीमा २२ अर्ब रुपैयाँ मूल्य पर्ने यो विमान करिब ९ महिना जति मात्रै उडेको थियो । तर, टर्किस एयरले नेपालबाट अन्यत्र उडाएर लैजान नसकिने र यतै मर्मत गर्दा पनि करिब करिब जहाजको मूल्य बराबरकै खर्च आउने भएपछि लिलामीमा बिक्री गरेको हो । संग्रहालय बनेपछि यहाँभित्र राइट ब्रदरका पालादेखि अहिलेसम्म बनेका ४ सय प्रकारका जहाजका ससाना स्वरूप राखिनेछन् । उड्डयन कसरी सुरु भयो भन्नेबारे वृत्तचित्रहरू देखाइनेछन् । आकाशबाट खिचेका तस्बिरहरूको प्रदर्शनी हुनेछ । कार्गो बोक्ने कम्पार्टमेन्टमा पाइलट, एयरहोस्टेस लगायतका लागि सेमिनार हलसमेत बनाइनेछ ।"
रिमा र गौंथली,"एक दिन उनले घरको दलानमा अनौठो कुरा देखिन् । त्यसको छेउमा दुइटा चराहरू देखेर उनी रमाइन् । त्यसै बेला आमा आएर उनीछेउ बस्नुभयो । आमालाई देखेर उनी खुसी भइन् । त्यतातिर देखाउँदै यो के हो आमा ! उनले सोधिन् । आहा ! यहाँ त गौंथलीले गुँड बनाउँदै रहेछ ! गुँड देखेर आमा खुसी हुनुभयो । आमा, गुँड भनेको के हो ? रिमाले सोधिन् ।गुँड भनेको चराहरूको घर हो, आमाले भन्नुभयो । आमा, चराको यस्तो बुट्टे घर हुन्छ । यस्तो राम्रो घर गौंथलीले कसरी बनायो ? रिमाले सोधिन् । गौंथली मिहिनेती हुन्छन् । बिहानैदेखि आफ्नो काम गर्न थाल्छन् । गौंथलीले आफ्नो चुच्चाले बारीको गिलो माटो कोतर्छन् । अनि आफ्नो चुच्चामा माटो च्यापेर ल्याउँछन् । त्यही माटो टाँस्दै उनीहरूले बुट्टा भर्छन् । केही दिनमा यस्तो राम्रो गुँड बनाउँछन्, आमाले भन्नुभयो ।आमाका कुरा सुनेर रिमा रमाइन् । आज रिमा बिहानै उठिन् । गुँड हेर्न गइन् । दुइटा गौंथली भुर्र उडे । अनि घर अगाडिको बारीमा गए । बारीको गिलो माटो चुच्चाले खोतले । खोतलेको माटो चुच्चामा च्यापेर ल्याए । अनि बुट्टा भर्दै गुँडमा थपे । हेर्दाहेर्दै केही दिनमा बुट्टेदार गुँड तयार भयो । त्यसपछि दुइटै गौंथली कुनै बेला रूखमा बस्थे । कुनै बेला घर अगाडिको बिजुलीको तारमा बस्थे । अनि चिरबिरचिरबिरचिरचिरिक गरेर गाउँथे । कीराफटयांग्रा खोज्न सँगसँगै उडेर बारीमा जान्थे । केही दिनपछि एउटा मात्र गौंथली देखियो । अलि पछिदेखि कुनै बेला फेरि दुइटै देखिन थाले । यस बेला कुनै एक गौंथली गुँड छेउछाउ हुन्थ्यो । पहिले उनीहरू सधैं जोडी भएर उड्थे । अब एक्लाएक्लै गौंथलीलाई देखेर रिमालाई अचम्म लाग्यो । अनि आमा, यस बेला किन गौंथलीहरू सँगै उड्दैनन् ? रिमाले जिज्ञासा राखिन् ।गौंथलीले बच्चा केरली नि त । अब उनीहरूले आफ्ना बच्चाको रेखदेख गर्नुपर्छ । त्यसैले बच्चा नहुर्किन्जेल यिनीहरू सँगै उड्दैनन् । एउटाले बच्चालाई हेर्ने, अर्काले चारो खोज्ने गर्छन्, आमाले भन्नुभयो । यसरी नै केही दिन बित्यो । एक दिन रिमाले सानासाना अरू तीनवटा गौंथली पनि देखिन् । ठूला गौंथलीसँगै उनीहरू फुर्रफुर्र उड्न खोज्थे । त्यस बेला कहिले लड्दै उठ्थे । यस्तो देखेर उनलाई रमाइलो लाग्यो । हेर्दाहेर्दै सानाठूला पाँचवटा गौंथली देखिन् । बिजुलीको तारमा, रूखमा उनीहरू झुल्थे । उनीहरूको रमिता हेर्दै रिमालाई पढ्ने बानी बस्यो ।जाडो महिना सुरु भयो । त्यस बेला पाँचवटै गौंथली त्यहाँबाट उडेर टाढा गए । गौंथलीको आफ्नो गुँड जस्ताको तस्तै छाडे । गौंथली नभए पनि गँुड हेरेर रिमा रमाउँछिन् । यस बेला रिमाको बिहान उठ्ने र पढ्ने बानी भयो । छोरीको पढ्ने बानी भएकामा आमाबुबा दङ्ग हुनुभएको छ ।लक्ष्मी उप्रेती"
विज्ञान प्रदर्शनी,"माघ २३, २०७३ सामाखुसीस्थित स्कलर्स होम एकेडेमीमा बृहत् विज्ञान प्रदर्शनी आयोजना भएको छ । दुईदिने प्रदर्शनी विभिन्न विद्यालयका विद्यार्थी, शिक्षकशिक्षिका र अभिभावहरूले अवलोकन गरेका थिए । प्रदर्शनीमा आणविक शास्त्र, विद्युत् (चुम्बकीय शास्त्र, भौतिक शास्त्र, रसायन शास्त्र, यान्त्रिक शास्त्र तथा अमेरिकी प्रविधिमा आधारित वैज्ञानिक क्याल्कुलेटर) सहित ५० भन्दा बढी स्टल राखिएका थिए । प्रदर्शनीको नेपाल विज्ञान तथा प्रविधि प्रतिष्ठानका उपकुलपति प्राध्यापक डाजीवराज अधिकारीले उद्घाटन गरेका थिए ।"
फुर्सदमा पढौं,"यी हरफ हुन् गीतकार कालीप्रसाद रिजालका । उनका यस्तै बालगीतहरूको संग्रह गीतमाला प्रकाशित भएको छ । गीतमालामा राष्ट्रिय गीत, किसान, गर्नुपर्ने काम, मेरो गाउँ, सबै मेरा गुरु, वर्षा लगायत शीर्षकका २० बालगीत छन् । यो किताब रत्न सागर प्रकाशनले बजारमा ल्याएको हो । यही प्रकाशनले यशु श्रेष्ठका कथाहरू मैले बनाएको घर, भिजेको मुसो, भुसुक्कै भुलेछु, गाई गाई बुबु दे, बाँदर र टेलिभिजन, र काउकुती काउकुती पनि प्रकाशन गरेको छ । यी कथाहरूमा रमेश डंगोल, राजकुमार प्रजापती, दिलीप चौधरी र उजेली सुनारका चित्र छन् ।"
