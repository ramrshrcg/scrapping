शीर्षक,विवरण
दिनहुँ भित्रिन्छ ३० हजार लिटर मदिरा,"काठमाडौं मदिरा सेवन निरुत्साहित गर्न गतसाता मात्रै नयाँ नीति आएको छ । त्यसको कार्यान्वयनका लागि पूरक कानुनहरू पनि बन्दै छन् । सेवन र कारोबारमा कडाइ गर्ने काम भइरहेका बेला महँगा विदेशी रक्सीका पारखी भने बढिरहेका छन् । भन्सार विभागको तथ्यांकलाई हेर्ने हो भने दिनहुँ करिब ३० हजार लिटर विदेशी मदिरा नेपाल भित्रिरहेका छन् । यसबाहेक ड्युटी फ्री बाट पनि धेरै विदेशी मदिरा दिनहुँ नेपाल भित्रिने गरेको छ । विदेशी मदिराको आयात र मात्रा मात्र होइन, त्यसका लागि नेपाली रकम विदेशिने क्रम पनि बढेको छ । चालु आर्थिक वर्षको पहिलो सात महिनामा विदेशी मदिराको आयात गतवर्ष यही अवधिको तुलनामा १३ प्रतिशतले बढेको छ । ती मदिरा किन्नका लागि विदेशिने रकम भने ६२ प्रतिशतले वृद्धि भएको छ । बियर, वाइन, ह्वीस्की, स्याम्पेन, भोड्कालगायत मदिरा र यस्तै खाले रक्सी उत्पादनमा प्रयोग हुने कच्चा पदार्थ आयात हुने क्रम बढेको छ । साउनदेखि माघसम्म भएको आयातका आधारमा हेर्दा हरेक दिन नेपालमा ७२ लाख ३५ हजार रुपैयाँको मदिरा भित्रिने गरेको छ । त्यसका लागि आयातकर्ता र उपभोक्ताको थाप्लोमा १ करोड ७ लाख रुपैयाँ राजस्व भार पर्छ । यस आधारमा हरेक दिन विदेशी रक्सीका लागि व्यापारीले राख्ने नाफाबाहेक नेपालीले १ करोड ८० लाख रुपैयाँ खर्च गर्छन् । यो औपचारिक माध्यमबाट भन्सार तथा अन्त:शुल्क तिरेर ल्याएको मदिराको मात्र विवरण हो । कर नतिरी ल्याइने रक्सीको विवरण यसमा समेटिएको छैन । विदेश गएर आउनेले ड्युटी फ्रीबाट ल्याउने मदिरा पनि धेरै हुन्छ, नेपाल मदिरा व्यवसायी महासंघका अध्यक्ष कृष्णप्रसाद नेपाल भन्छन्, त्यसलाई पनि समेट्ने हो भने तथ्यांक बढी देखिन्छ । उनका अनुसार नेपालको कुल मदिरा कारोबारमा विदेशी मदिराको बजार हिस्सा ३० प्रतिशत मात्र छ । बाँकी ७० प्रतिशत हिस्सा भने स्वदेशी उत्पादनले ओगट्दै आएको छ । व्यवसायीका अनुसार नेपालको कुल राजस्वमा मदिरा व्यवसायबाट मात्र २० प्रतिशत उठ्छ ।जनसंख्या वृद्धि र सहरी क्षेत्रमा बढ्दो पश्चिमी सांस्कृतिक प्रभावका कारण विदेशी मदिराका पारखी बढ्दै गएका हुन् । पहिले विवाह, वार्षिक उत्सवलगायत भोजभतेरमा रक्सीको प्रचलन नरहेको भए पनि अहिले यस्तो चलन बढ्दै छ । नेपालमा सबैभन्दा धेरै ह्वीस्की, भोड्का र रम समूहका रक्सी आयात हुने गरेको छ । वाइन दोस्रो धेरै आयात हुने मदिरा हो । तेस्रोमा बियर पर्छ । यसबाहेक मदिरा बनाउन आवश्यक कच्चा पदार्थसमेत विभिन्न मुलुकबाट आयात हुने गरेको छ । नेपालमा सबैभन्दा धेरै मदिरा भारतबाट आयात हुने गरेको छ । भारतबाहेक अमेरिका, अस्ट्रेलिया, बेलायत, क्युबा, मेक्सिको, फ्रान्स, बेल्जियम, पोल्यान्डलगायत विभिन्न मुलुकबाट मदिरा आयात भएको विभागको तथ्यांकमा उल्लेख छ । सबैभन्दा धेरै बियर अमेरिकाबाट आयात भएको देखिन्छ भने वाइन अस्ट्रेलिया, ह्वीस्की भारत र बेलायतबाट आउँछ । मदिराको कच्चा पदार्थ धेरै आयात हुने मुलुक पनि भारत र बेलायत हुन् ।"
सहज छैन पारित गर्न,"काठमाडौं सत्तापक्षबीचमै संविधान संशोधनका अन्तरवस्तुमा एकमत नभएका बेला संविधानको दोस्रो संशोधन विधेयकमा परेका संशोधनहरूले जटिलता थपिएको छ । विधेयकमा सांसदहरूले राखेको संशोधनसहित सदनमै दफावार छलफल गरी निर्णायार्थ पेस गर्ने वा दफावार छलफलका लागि विशेष समिति बनाउने भन्ने तय हुन बाँकी छ । संशोधनको संख्यासमेतलाई ध्यान दिएर कार्यव्यवस्था परामर्श समितिको सिफारिसमा सभामुख ओनसरी घर्तीले विशेष समिति बनाउनेनबनाउने निर्णय गर्नेछिन् । जुन प्रक्रियाबाट गए पनि सरकारद्वारा प्रस्तावित विधेयक वा कुनै सांसदले त्यसमा राखेको संशोधन पारित गर्न सदनमा तत्काल बहाल कुल सदस्य संख्या (५९४) को दुई तिहाइ (३९६) मत आवश्यक पर्छ । एमाले नेतृत्वको प्रतिपक्षी गठबन्धन (२०१) को समर्थनबिना संविधान संशोधन विधेयकको पक्षमा दुई तिहाइ पुग्दैन । त्यसमा पनि सत्तारूढ राप्रपा (३७) र फोरम लोकतान्त्रिक (१४) संशोधन विधेयकको पक्ष वा विपक्ष कता उभिने हुन् निर्णय हुन बाँकी छ । राप्रपाले संशोधन प्रस्ताव अघि नबढाउन सरकारलाई आग्रह गरिसकेको छ । यी दुई दलको सहयोगबिना सत्तापक्ष दुई तिहाइबाट निकै टाढा हुन्छ । सत्तापक्षले मन्त्रिपरिषदको भागबन्डा मिल्दा फोरम (लोकतान्त्रिक) लाई सरकारमा सहभागी गराउन सकिने अपेक्षा गरेको भए पनि प्रदेश सीमांकनको प्रस्ट विपक्षमा रहेको राप्रपाले विधेयकका पक्षमा मतदान गर्ने सम्भावना न्यून छ । संसद्मा सत्तारूढ माओवादीको ८२ र कांग्रेसको २ सय ७ सिट छ । विधेयकमा संशोधन दर्ता गराएका प्रदेश नम्बर ५ बाट निर्वाचित माओवादी केन्द्रकांग्रेसका ४ सांसदलाई चित्त बुझाउने चुनौती पनि ती दलसँग छ । संसदीय व्यवस्थामा दलीय ह्वीप बाध्यकारी भए पनि विधेयकका पक्षधरले सदनमा उपस्थित भएर प्रस्तावका पक्षमा हस्ताक्षर नै गर्नुपर्ने, असन्तुष्टले अनुपस्थित मात्रै भए पनि विपक्षमा मतदान गरेसरह गणना हुने प्रावधानको मारसमेत सत्तापक्षलाई नै पर्न सक्छ । विधेयकको पक्षमा सदनमा तत्काल कायम रहेको कुल सदस्य संख्या नपरेको अवस्थामा विपक्षमा जतिसुकै कम मत परे पनि संशोधन प्रस्ताव अस्वीकृत हुने व्यवस्था छ । विभाजनको प्रक्रिया (सांसदहरूले आआफ्नोवर्णानुक्रमअनुसारको नामावलीमा दस्तखत गर्ने) अपनाउनुपर्ने भएकाले विधेयक पारित गराउन सत्तापक्षले आफ्नो समर्थनमा कम्तीमा ३ सय ९६ सांसदलाई सदनमा उपस्थित गराउनुपर्छ । सभामुखले निर्णायक मतमात्र दिन पाउँछिन् । थुनामा रहेका कारण मताधिकार प्रयोग गर्न नपाउने सद्भावनाका सञ्जय साहको संख्या गणना पनि विपक्षसरह हुन्छ । सदनमा संघीय समाजवादी फोरम नेपालको १५, फोरम लोकतान्त्रिकको १४, तराई मधेस लोकतान्त्रिक पार्टीको ११, सद्भावना पार्टीको ६, तराई मधेस सद्भावना पार्टी र राष्ट्रिय मधेस समाजवादी पार्टीको ३३ सिट छ । सदनमा फोरम (गणतान्त्रिक), नेपाल सद्भावना पार्टीको ११ सिट छ भने बाँकी सिट अन्य साना दलहरूको छ । प्रधानमन्त्री निर्वाचनमा माओवादीकांग्रेस गठबन्धनका पक्षमा मत दिएका मधेस केन्द्रित दलहरूसमेत संविधान संशोधन विधेयकमा पूर्ण समर्थन नगरेका कारण पनि सदनमा अंकगणितको योगफल निकाल्न अप्ठ्यारो छ । सरकारले मधेसी दलहरूकै असन्तुष्टि सम्बोधन गर्न संविधानमा दोस्रो संशोधन विधेयक दर्ता गरे पनि सरकार र असन्तुष्ट पक्षबीच कुनै लिखित समझदारी भएको छैन ।सरकारले सत्तारूढ राप्रपा र फोरम लोकतान्त्रिकलाई विधेयकको पक्षमा उभ्याउन सक्दा प्रतिपक्षी गठबन्धनका साना दलहरूतर्फ प्रभाव बढाउन सक्छ । आफ्नो गठबन्धनलाई सम्भावित दबाबबाट जोगाउन प्रतिपक्षले सत्तारूढ राप्रपा र फोरम (लोकतान्त्रिक) सँग निरन्तर संवाद गरिरहेको छ । थारू बहुल प्रदेश निर्माणको प्रस्ताव अस्वीकृत गरेलगत्तै फोरम (लोकतान्त्रिक) लाई मूल विधेयकका पक्षमा मतदान गराउन सरकारलाई सजिलो छैन । संशोधन पारित नहुने अवस्थामा राप्रपाले विधेयकको पक्षमा मत दिने सम्भावना कम छ ।"
प्रवक्ता कार्की मानार्थ उपरथी,काठमाडौं प्रधानसेनापति राजेन्द्र क्षत्रीले मानार्थ उपरथीमा पदोन्नति भएका नेपाली सेनाका प्रवक्ता तथा सहायक रथी ताराबहादुर कार्कीलाई सोमबार दज्र्यानी चिह्न प्रदान गरेका छन् । सैनिक सेवा नियमावली २०६९ मा व्यवस्था भएअनुसार नेपाली सेनाका साधारणतर्फका सहायक रथी कार्की संस्थाप्रति पुर्याएको विशेष योगदान र कार्यदक्षताका आधारमा मन्त्रिपरिषद्को निर्णयबमोजिम मानार्थ उपरथीमा बढुवा भएका हुन् । सोही आधारमा उनलाई मानार्थ उपरथी दर्जाको दज्र्यानी चिह्न प्रदान गरिएको सैनिक जनसम्पर्क निर्देशनालयले जनाएको छ । समारोहमा महासेनानी (पाइलट) बाट सहायक रथीमा बढुवा भएका कुमार रायमाझीलाई प्रधानसेनापति दज्र्यानी चिह्नसमेत प्रदान गरेका थिए ।
उपत्यकाकै अस्पताललाई निर्देशिकाविपरीत ३ करोड,"काठमाडौं सरकारले राजधानीस्थित महेन्द्र नारायण निधि मेमोरियल अस्पताल लाई निर्देशिकाविपरीत ३ करोड रुपैयाँ अनुदान दिएको छ । मन्त्रिपरिषद् बैठकले स्वास्थ्य मन्त्रालयको प्रस्तावमा अस्पताललाई अनुदान दिएको हो । उपप्रधान तथा गृहमन्त्री विमलेन्द्र निधिको दबाबमा अर्थ मन्त्रालयको सहमति लिएर मन्त्रिपरिषद् बैठकले अस्पताललाई अनुदान दिने निर्णय गरेको स्रोतले जनाएको छ । स्रोतका अनुसार प्रधानमन्त्री पुष्पकमल दाहालको ठाडो आदेशमा स्वास्थ्य मन्त्रालयले अस्पताललाई अनुदान दिने प्रस्ताव मन्त्रिपरिषद्मा लगेको थियो । सामुदायिक अस्पताललाई अनुदान दिनेसम्बन्धी निर्देशिका २०७३ ले काठमाडौं उपत्यकामा खोलिएका सामुदायिक अस्पताललाई सरकारले अनुदान दिन नपाउने व्यवस्था गरेको छ । विभिन्न नेताका नाममा खुलेका सामुदायिक अस्पतालका लागि अनुदानमा राज्यको ढुकुटीबाट बर्सेनि ५० करोड रुपैयाँभन्दा बढी खर्च हुन थालेपछि त्यसलाई रोक्न मन्त्रिपरिषद्ले निर्देशिका जारी गरेको हो । सन् २०११ मा महेन्द्र नारायण निधि मेमोरियल फाउन्डेसनले गौशालामा ५५ शय्या क्षमताको अस्पताल सुरु गरेको हो । फाउन्डेसनका संरक्षक गृहमन्त्री एवं कांग्रेस नेता निधि हुन् । मन्त्रिपरिषद्ले गत वैशाख १२ मा सामुदायिक अस्पताललाई अनुदान दिनेसम्बन्धी निर्देशिका पारित गरेको थियो । निर्देशिकाको दफा ३ मा प्रचलित कानुनबमोजिम अधिकारप्राप्त निकायबाट सञ्चालन स्वीकृति पाई सहरी क्षेत्रबाहिर सञ्चालनमा रहेका कम्तीमा १५ शय्या सामुदायिक अस्पतालले मात्र अनुदान रकम प्राप्त गर्न सक्नेछन् भनिएको छ । निर्देशिकाले सहरी क्षेत्रको परिभाषा गर्दै सहरी क्षेत्र भन्नाले महानगरपालिका या उपमहानगरपालिकाले ओगटेको क्षेत्र र सो शब्दले काठमाडौं, ललितपुर र भक्तपुर जिल्लाका नगरपालिकाले समेटेको क्षेत्रसमेत जनाउँछ भनेको छ । महेन्द्र नारायण निधि मेमोरियल अस्पताल काठमाडौं महानगरपालिकाभित्र पर्छ । सरकारीसरह नै विभिन्न सेवाको सुनिश्चितताबारे लिखित प्रतिबद्घता गराएर मात्र मेमोरियल अस्पताललाई अनुदान दिइएको हो, स्वास्थ्यमन्त्री थापाले कान्तिपुरसित भने । उनका अनुसार सरकारले बिना लिखित प्रतिबद्घता ६ वर्षदेखि उक्त अस्पतालमा अनुदान दिँदै आएको थियो । स्रोतका अनुसार सुरुमा स्वास्थ्य मन्त्रालयले अनुदान दिने प्रस्ताव रोकेको थियो । केही समय स्वास्थ्य मन्त्रालयले निर्देशिकाको नियमविपरीत रकम नदिने अडान लिएको थियो, स्रोतले भने, स्वास्थ्य मन्त्रालयले अर्थले अनुदान दिने सहमति जनाएको पत्र आएपछि पनि प्रस्तावलाई ४ सातासम्म रोकेको थियो । प्रधानमन्त्री र गृहमन्त्रीको दबाब थेग्न नसकेपछि लिखित प्रतिबद्घता गराएर प्रस्ताव मन्त्रिपरिषद् प्रस्ताव पठाइएको हो ।"
भोको पेटले युवा अराजक,"काठमाडौं दक्षिण एसियाली क्षेत्रका प्राध्यापक र सुरक्षा विज्ञले युवालाई अर्थपूर्ण रूपमा व्यस्त राख्न नसके अराजकता र आतंकवाद बढ्न सक्ने बताएका छन् । भोको पेट र उत्तेजित दिमागको बेलैमा सम्बोधन हुन नसके युवामा अराजकता बढ्न सक्ने उनीहरूको निष्कर्ष छ । विद्यालय र कलेज शिक्षासँगै उनीहरूलाई व्यस्त राख्ने पाटोको खोजी अहिलेको आवश्यकता हो, उनीहरूले भने । अतिवादविरुद्ध दक्षिण एसियाली युवा नामक दुईदिने क्षेत्रीय सम्मेलनमा नेपाल, भारत, पाकिस्तान, श्रीलंका, भुटान, बंगलादेश, अफगानिस्तान र माल्दिभ्सका प्राध्यापक, कूटनीतिज्ञ र सुरक्षा क्षेत्रका विज्ञहरूले त्यस्तो धारणा व्यक्त गरेका हुन् । कार्यक्रम उद्घाटन गर्दै पूर्वराजदूत डा शम्भुराम सिम्खडाले यस क्षेत्रका नेपाल र श्रीलंकाको शान्ति प्रक्रियाबाट धेरै कुरा सिक्न सकिने बताए । भोको पेट र उत्तेजित अर्थात् रिसाहा दिमाग नै आतंकवादको मुख्य स्रोत हो, उनले भने, यस्ता विषयको सम्बोधन भएन भने यो क्षेत्र नै समस्यामा पर्न सक्छ ।बंगलादेशका पूर्वजनरल दीपंकर बनार्जीले यस क्षेत्रको कुल जनसंख्याको करिब ४० प्रतिशत युवा र युवा अवस्थामा प्रवेश गर्न लागेकाहरूमध्ये अधिकांश बेरोजगार रहेको बताए । अफगानिस्तानको विदेश मन्त्रालयअन्तर्गत रहेको रणनीतिक अध्ययन केन्द्रका महानिर्देशक डा फरामर्ज तमन्नाले राजनीतिक शून्यता हुँदा युवाको भविष्य अन्योल भएको उदाहरण धेरै रहेको भन्दै त्यसतर्फ ध्यान दिनुपर्नेमा जोड दिए । श्रीलंकाली रक्षा मन्त्रालयअन्तर्गत रहेको राष्ट्रिय सुरक्षा अध्ययन केन्द्रका महानिर्देशक असंगा अवेयगुनसेकेराले युवालाई व्यस्त राख्ने नीतिमा यस क्षेत्रका मुलुकहरू एक हुनुपर्ने बताए । युवामा अतिवाद हावी भए आतंकवाद सहजै फैलन सक्ने हुनाले सचेत हुन जरुरी छ, उनले भने ।दक्षिण एसियाली अध्ययन केन्द्रका प्रमुख डा निश्चलनाथ पाण्डेले यस क्षेत्रका युवा कता गएका छन् भन्नेबारे अध्ययन जरुरी भएको बताए । शान्ति र सुरक्षा अध्ययन केन्द्र बंगलादेशका रिर्सच फेलो रहेका सफात मुनिरले युवा सामाजिक सञ्जालमा अहिले बढी व्यस्त देखिएको र त्यसबाट पनि उनीहरू यौन र हिंसामा बढी उत्साहित रहेको अध्ययनहरूले देखाएको बताए । सशस्त्र प्रहरी बलका पूर्व एआईजीपी रविराज थापाले पनि यस क्षेत्रका युवाबारे अध्ययन गरिनुपर्ने बताए । कार्यक्रम दक्षिण एसियाली अध्ययन केन्द्र (सिसास), कोन्राड एडनअर स्टिफटुङ (कास) र दक्षिण एसियाली थिंक ट्यांकहरूको समूह (कोसाट) ले आयोजना गरेका हुन् ।"
सरकारबाहिरै बसेर जित्छौं,"काठमाडौं प्रमुख प्रतिपक्षी एमालेका अध्यक्ष केपी ओलीले स्थानीय तहको चुनाव घोषणा भए पनि निर्वाचन गर्न सत्तारूढ दलहरू डराइरहेको आरोप लगाएका छन् । उनले एमालेले लिएको नीति र संगठनात्मक परिचालनका क्षमताका कारण चुनावबाट रिङआउट भइन्छ कि भन्ने उनीहरूलाई परिरहेको दाबी गरे । एमालेले रिङ आउट गरिदिन्छ भन्ने छ, चुनाव र तराईको संगठन सुदृढीकरणका लागि फागुन २१ बाट हुने पार्टीको मेचीमहाकाली अभियान मा खटिने स्वयंसेवकहरूलाई प्रशिक्षण दिँदै सोमबार ओलीले भने, स्थानीय तहको चुनाव घोषणा गरेको छ तर सरकार थुरथुर कामिरहेको छ । सरकारमा सहभागी नभई चुनाव कसरी लड्ने भन्ने भय कतिपयलाई परिरहे पनि एमालेलाई त्यस्ता कुराको मतलव नरहेको ओलीले उल्लेख गरे । सरकारमा नगई चुनाव कसरी लड्ने भन्ने कसैलाई लागेको होला, सरकारमा भएकाहरू पनि प्रहरी प्रशासनको सरुवाबढुवा गरिरहेका छन्, अध्यक्ष ओलीले भने, तर हामीलाई मतलव छैन, हामी सरकारबाहिरै बसेर सबैलाई जित्छौं । कसैले सहयोग गर्नुहोस् भने पनि प्रहरीले तिनीहरू बदमास हुन् भन्ने थाहा पाइसकेका छन्, बदमासलाई सहयोग गर्दैनन् । राष्ट्रिय एकता बिगार्ने, भावनात्मक एकता खलबल्याउने लगायतका गतिविधि भइरहेकाले त्यसविरुद्ध अभियान चलाउन एमाले तराई मधेसमा ओर्लिन लागेको ओलीले बताए । जात, भाषा र भूगोलका आधारमा मतभेद बनाउन खोजिँदै छ, त्यसैले राष्ट्र निर्माणको अभियान सिर्जना गर्न चाहिरहेका छौं, उनले भने । एमालेको अभियानलाई रोक्ने गरी अन्य दलले गतिविधि गरिरहेको भन्दै ओलीले आपत्ति जनाए । एउटा हल्ला छ, यस्तो हुन्छ, उस्तो हुन्छ, कसैले डिस्टर्ब गर्छ, रोक्छ, ओलीले भने, यो वाहियात हो, यो अभियान अरूले होइन एमालेले चलाउँदै छ, सबैलाई ख्याल नै होला । अभियानमा जनसहभागिता धेरै ठूलो हुने उल्लेख गर्दै बाटो, मैदान, राजमार्ग कतै खाली नरहने दाबी गरे । ओलीले पार्टीबाट खटिने स्वयंसेवकहरूलाई नेतृत्वको आदेशअनुसार परिचालन हुन निर्देशन दिए । अनुशासनभित्र बसेर जिम्मेवारी पूरा गर्नुस् । तपार्इंहरूको व्यवहार आम जनताले हेर्छन्, उनले भने, तपाईंहरूको बोलीवचन, मुस्कान आत्मीय हुनुपर्छ । अभियानमा १० हजारभन्दा बढी स्वयंसेवक हुने जानकारी दिँदै ओलीले सभा, जुलुसको सुरक्षा र व्यवस्थापनमा विशेष ख्याल गर्न निर्देश गरे । अभियानअन्तर्गत सबै नेता कार्यकर्तालाई सम्बन्धित जिल्ला र क्षेत्रमा जुलुस र सभा गर्न एमालेले निर्देशन दिएको छ । तराईका अधिकांश ठूला सहरमा हुने सभामा एमालेका शीर्ष नेताहरू नै सहभागी हुनेछन् । संविधान कार्यान्वयनका लागि दबाब दिने, सामाजिक सद्भाव र एकतालाई प्रवद्र्धन गर्ने र पार्टीको संगठनात्मक स्थितिलाई अझै सुदृढ गर्ने उद्देश्यसहित अभियान चलाइएको पार्टी सचिव प्रदीप ज्ञवालीले जानकारी दिए । उनले कतिपय स्थानमा एमालेको कार्यक्रमलाई अवरोध गर्ने गतिविधि हुन थालेको उल्लेख गर्दै त्यस्ता गतिविधि नगर्न आग्रह गरे । पार्टी नै परिचालित हुने भएकाले कसैको प्रयासमा पनि निर्धारित कार्यक्रमहरू बिथोलिन सक्दैनन्, उनले भने ।"
राष्ट्रपति भण्डारीको भारत भ्रमण तयारी,"नयाँदिल्ली राष्ट्रपति विद्यादेवी भण्डारीको भारत भ्रमणको तयारी अन्तिम चरणमा पुगेको छ । स्रोतका अनुसारका अबको एक महिनामा भण्डारीले भारतको भ्रमण गर्नेछिन्, जुन उनको पहिलो औपचारिक विदेश भ्रमण हुनेछ । राष्ट्रपति भण्डारीले चैत पहिलोदेखि दोस्रो सातासम्ममा भ्रमण गर्ने गरी तयारी भइरहेको बताइएको छ । भारतीय पक्षले आन्तरिक छलफल र गृहकार्यपछि छिट्टै भ्रमणको मिति तय गर्ने जनाएको छ । भारतका लागि नेपाली राजदूत दीपकुमार उपाध्यायले भ्रमण छिट्टै हुने भए पनि मिति तय नभएको बताए । गत वैशाख २७ देखि हुने गरी तय गरिएको राष्ट्रपति भण्डारीको ५ दिने औपचारिक भारत भ्रमण अन्तिम समयमा रद्द भएको थियो । नेपालले एकतर्फी रूपमा भारत भ्रमण रद्द गरेको भन्दै भारतीय पक्षले त्यतिबेला आपत्तिसमेत जनाएको थियो । भ्रमण रद्द गरिएलगत्तै नयाँदिल्ली आएका तत्कालीन परराष्ट्रमन्त्री कमल थापासँग भारतीय समकक्षी सुष्मा स्वराजले असन्तुष्टि व्यक्त गरेकी थिइन् । उनको त्यही स्थगित भ्रमणलाई सुचारु गराउन दुवै मुलुकका कूटनीतिक अधिकारी लागिपरेका छन् । भ्रमणसम्बन्धी तयारी गरिरहेका छौं, भ्रमण जतिसक्दो छिटो गर्ने दुवै पक्षको तयारी छ, दिल्लीस्थित नेपाली दूतावासका प्रवक्ता हरि ओडारीले कान्तिपुरलाई भने । भारतीय राष्ट्रपति प्रणव मुखर्जीको कार्यकाल जुलाईमा सकिनु अगाडि नै भण्डारीको भ्रमणको तयारी गरिएको हो ।"
चुनावमा सघाउन स्विट्जरल्यान्ड इच्छुक,काठमाडौं स्विट्जरल्यान्डले घोषित स्थानीय निर्वाचन र भूकम्पपछिको पुनर्निर्माणमा सहयोगी बन्ने चाहना व्यक्त गरेको छ । स्विट्जरल्यान्डका विदेशमन्त्री दिदर बर्कहल्टरले घोषित स्थानीय निर्वाचन र भूकम्पपछिको पुनर्निर्माणको प्रक्रियामा के कस्तो सहयोग र संलग्नता रहन सक्छ भन्ने विषयमा स्विस सरकारले आफ्नो धारणा बनाइरहेको बताएका छन् । नेपाललाई उपलब्ध गराउँदै आएको आर्थिकलगायत सहयोग निरन्तर रहने र त्यस्ता कार्यमा पनि सहयोग पनि रहने उनले स्पष्ट पारेका हुन् । संयुक्त राष्ट्रसंघीय मानव अधिकार परिषदको ३४ आंै उच्चस्तरीय सत्रमा सहभागी हुन जेनेभा पुगेका परराष्ट्रमन्त्री प्रकाशशरण महतसँगको भेटमा सोमबार स्विस विदेशमन्त्रीले त्यस्तो धारणा व्यक्त गरेका हुन् । विदेशमन्त्री बर्कहल्टरले भेटका क्रममा स्विस सरकारले नेपालमा गर्ने सहयोगका क्षेत्रहरूलाई आगामी दिनमा थप विस्तार र परिणाममुखी कसरी बनाउन सकिन्छ भन्ने पनि महतसँग छलफल गरेका थिए । भेटमा महतले आगामी दिनमा विकास र पूर्वाधार निर्माणलाई पनि प्रथामिकतामा राख्न आग्रह गरेका थिए । महतले संयुक्त राष्ट्रसंघीय शरणार्थीसम्बन्धी उच्चायुक्त फिलिपो ग्रान्डीसँग पनि भेटवार्ता गरेका छन् । मन्त्री महतले मंगलबार राष्ट्रसंघीय मानव अधिकार परिषद्को सत्रलाई सम्बोधन गर्दै छन् ।
४० क्याम्पसमा स्ववियु चुनाव,"काठमाडौं त्रिभुवन विश्वविद्यालयले फागुन १८ गते ४० प्रतिशत क्याम्पसमा मात्र स्ववियुको चुनाव गराउने भएको छ । सत्तारूढ कांग्रेसनिकट नेविसंघ र प्रतिपक्षमा रहेका एमालेनिकट अनेरास्ववियु तथा मधेसी विद्यार्थी संगठनहरूलगायतले अवरोध गरेपछि अन्य क्याम्पसमा चुनाव हुन नसकेको हो । विद्यार्थी संगठनहरूको मागलाई ध्यानमा राखेर फागुन १४ बाट चार दिन पछाडि स्ववियु चुनाव मिति सार्यौं, त्रिवि शिक्षाध्यक्ष सुधा त्रिपाठीले भनिन्, तर निर्धारित समयमा ४० प्रतिशत क्याम्पसमा मात्र उम्मेदवारी मनोनयन हुनसक्यो । अब यो वर्ष त्यत्ति क्याम्पसमा मात्र चुनाव हुनेछ ।त्रिवि स्ववियु निर्वाचन केन्द्रीय अनुगमन तथा समन्वय समितिले तालिकामा समय बढाएर फागुन १६ गते बिहान साढे १० बजेसम्म विद्यार्थी तथा उम्मेवारको अन्तिम नामावली प्रकाशन र दाबीविरोधको म्याद राखेको थियो । शिक्षाध्यक्ष त्रिपाठीले स्ववियु चुनावको तयारीमा दुई महिनाभन्दा बढी समय खर्चिसकेको उल्लेख गर्दै अब यसमा नअल्झिने बताइन् । उनले भनिन्, फागुन १८ गतेभन्दा उता स्ववियु चुनाव गराउन सकिन्न, त्रिविले अरू काम पनि गर्नुपर्छ । सत्तारूढ माओवादी केन्द्रनिकट अखिल (क्रान्तिकारी)ले आफ्नो संगठनले कुनै क्याम्पसमा अवरोध सिर्जना नगरेको जनाउँदै तोकिएकै मितिमा स्ववियु चुनाव गराउनुपर्ने जनाएको छ । त्रिविले तोकेकै स्ववियु तालिकालाई साँघुरो बनाएर भए पनि निर्धारित मितिमा स्ववियु चुनाव गराउनुपर्छ, क्रान्तिकारीका प्रवक्ता सुरेन्द्र बस्नेतले भने, आवश्यक परे क्याम्पस प्रशासनले ताला फोरेर पनि निर्वाचन गराउनुपर्छ । राजधानीको कीर्तिपुरस्थित केन्द्रीय क्याम्पस, रत्नराज्य, त्रिचन्द्र, नेपाल ल, विश्वभाषा, शंकरदेव, नेपाल कमर्स, पाटन संयुक्त, महेन्द्ररत्न ताहाचल, अमृत साइन्स, सरस्वतीलगायत क्याम्पसमा तालाबन्दी गरिएको छ । उपत्यका बाहिर अधिकांश क्याम्पसमा स्ववियु चुनावको माहोल बन्न नसकेको विद्यार्थीले जनाएका छन् । त्रिविअन्तर्गत ६० आंगिक र सम्बन्धनका एक हजार ८४ क्याम्पस छन् । स्ववियु चुनावको किचलो सबैभन्दा बढी आंगिक क्याम्पसमा हुने गरेको छ ।"
ध्वस्त बनाइँदै डाँडाकाँडा,"काठमाडौं तीन वर्षअघि चाबहिलसाँखु सडक खण्डको दायाँबायाँ निकै हरियाली देखिन्थ्यो । थलीदेखि साँखुसम्मको सडकखण्ड त झनै हरिया रुखले ढपक्क ढाकिएको थियो । तर, एक वर्षकै अन्तरमा जग्गा प्लटिङ व्यवसायीले अग्ला डाँडा सम्याएपछि अहिले कतै हरियाली देखिँदैन । जग्गा प्लटिङ व्यवसायी, बालुवा उत्खननले अग्ला डाँडा सम्याएर जमिनको स्वरूप नै बिग्रिन पुगेको छ । रुख त छैनन् नै, खोलाको पानीसमेत पिउन योग्य छैन, सलमटारका एक स्थानीयले भने, ६७ महिनाको अन्तरमा हरिया डाँडा उजाड भएका छन्, अग्लो डाँडामा डोजर चलेका छन् । मणिचूड मन्दिरको फेदी, गागलफेदी र इन्द्रेणी क्षेत्रमा ४ वटाभन्दा बढी बालुवा प्रशोधन केन्द्र सञ्चालनमा रहेको उनले बताए । चाबहिलसाँखु (११ किमि) ४ लेन सडक विस्तार भएपछि त्यस क्षेत्रका डाँडामा डोजर चलाएर बालुवा बिक्री गर्ने अनि सम्याएर जग्गा प्लटिङ गर्ने क्रम बढेको छ । इन्द्रेणी, थली ओरालोको दायाँबायाँ, साँखुको इट्टाखेल लगायतका डाँडा भत्काएर कहीं पनि हरियाली छैन, उनले भने, यो त साह्रै भयो, जग्गा नै कुरूप बनायो । बालुवा प्रशोधन गर्नेले खोलामा सिधै पानी मिसाएका छन् बस्तीमा पिउन योग्य पानीसमेत छैन । काठमाडौंको बूढानीलकण्ठ, टोखा, सुन्दरीजल, रामकोट, फर्पिङ, कीर्तिपुर, थानकोट र मातातीर्थ लगायतका क्षेत्रका डाँडामा जताततै डोजर देखिन्छन् । भक्तपुरको नगरकोट, सूर्यविनायक, चाँगुनारायण, मध्यपुर थिमि र अनन्तलिंगेश्वर नगरपालिकाका अधिकांश डाँडाको स्वरूप बिग्रिने गरी सम्याउने काम भइरहेको छ । त्यसैगरी ललितपुरको चापागाउँ, झरुवारासी, सुनाकोठी, भैंसेपाटी, छम्पी र धापाखेल लगायतका छेत्रका अग्लो ढिस्कोमा डोजर चलाएको देखिन्छ । यसरी उपत्यकाका अधिकांश स्थानमा वालुवा र जग्गा प्लटिङ व्यवसायीले डोजर चलाएर डाँडा भत्काउने गरेका छन् । तर, यसरी डाँडामा डोजर लगाएर स्वरूप बिगार्दा समेत स्थानीय प्रशासन मौन देखिन्छ । मिलोमतोमै बालुवा, माटो, ढुंगा धमाधम बिक्री भइरहेको स्थानीयको गुनासो छ । नगरकोट नगरपालिकाको विभिन्न चार स्थानमा अवैध रूपमा माटो उत्खनन गरी माटो बालुवा बिक्री धमाधम भइरहेको छ । नगरकोटस्थित खरिपाटी तपादम्फो ढिस्को, भातेढिकुर डाँडा नै भत्कने गरी डोजर सञ्चालन गरेको छ । प्रत्येक दिन पाँगोमाटो, बालुवा उत्खनन गरी बिक्री भइरहेको छ । प्रशासनसँग पहुँच, र गुन्डा लगाएर स्काभेटरको प्रयोग गरी माटो निकालेर दर्जनौं ट्रिपरले माटो ओसारेका छन्, स्थानीय दीपेश खड्काले भने, जिविस, नगरपालिका, प्रहरी प्रसाशन मूकदर्शक बनेको छ, व्यापारीले स्वीकृति लिएको छैन, न त माटो किन्नेले जिविसलाई कर तिरेको छ, उनले भने । नगरकोटबाट २ मिटर दूरीमा रहेको डाँडा नै सकिने गरी माटो निकालेर बिक्री गर्दासमेत स्थानीय प्रशासन बेखबर छ । खानी सञ्चालन तथा उत्खनन कार्य गर्दा जिविसको स्वीकृति लिनुपर्ने हुन्छ । तर, खानी सञ्चालक तथा व्यापारीले बिनास्वीकृति माटो उत्खनन गरी अवैध रूपमा बिक्री गरेका छन् । करिब ५२ रोपनी क्षेत्रफलमा फैलिएको भातेढिकुर डाँडामा डोजर चलेको छ । अधिकांश स्थानमा सार्वजनिक जग्गासमेत प्लटिङ व्यवसायीले अतिक्रमण गरेको पाइन्छ । त्यसक्षेत्रका साँघुरा सडकसमेत भत्केका छन् भने, दिउँसो पूरै वातावरण धुलाम्मे देखिन्छ । माटो ओसार्ने ट्रिपरले पर्यटकीय गन्तव्य नगरकोट जाने वैकल्पिक सडक जीर्ण बनाएको स्थानीय दामोदर दंगालले बताए । जिविसले माटो उत्खननको अनुमति नदिँदासमेत मिलोमतोमा खानी सञ्चालन भइरहेका छन् । जिविसले अवैध रूपमा सञ्चालित माटो उत्खनन तथा बिक्रीवितरण गर्ने काम नरोकेको प्रमुख जिल्ला अधिकारी द्रोण पोखरेलले बताए । प्रहरीलाई पत्राचार गरेका छौं, उनले भने । काठमाडौं जिविसका सूचना अधिकृत प्रवीण प्याकुरेल बालुवामाटो उत्खनन गर्ने काममा जिविसले अनुगमन गरिराखेको बताए । प्लटिङको अनुमति दिने काम जिविसको होइन, उनले भने, प्लटिङ अनुमति दिने काम उपत्यका विकास प्राधिकरणको हो । उपत्यका विकास प्राधिकरणका आयुक्त भाइकाजी तिवारीले जथाभावी डोजर चलाएर जमिन सम्याउनेलाई कारबाही गरिने बताए । आकाश र जमिनमुनिको सबै चिज सरकारको हो, जमिनको कर तिरेर जनतालाई गरिखाऊ भनेको हो, दोहन गरेर खाऊ भनेको होइन, उनले भने, तर सदपुयोगको सट्टा जग्गा जमिनको दुरुपयोग भइरहेको छ । ललितपुरका स्थानीय विकास अधिकारी हरिप्रसाद दाहालले जनप्रतिनिधि नभएकाले सबै स्थानमा जिविसले अनुगमन गर्न नसक्ने बताए । सम्बन्धित नगरपालिका आफैंले अनुगमन गर्नुपर्छ, उनले भने, जिविसको एक्लो प्रयासले सम्भव छैन ।"
अपांगलाई ह्वीलचियर,"काठमाडौं लायन्स क्लब अफ काठमाडौं समर्पित (महिला) ले जन्मजात र पोलियोबाट अपांग भएका ६० जनालाई नि:शुल्क ह्वीलचियर र बैसाखी वितरण गरेको छ । क्लबद्वारा राजधानीमा आयोजित कार्यक्रममा कांग्रेस नेता एवं पूर्वउपप्रधानमन्त्री प्रकाशमान सिंहले ह्वीलचियर र बैसाखी हस्तान्तरण गरे । काठमाडौं, ललितपुर र भक्तपुरमा बसोबास गर्दै आएका अपांगहरूलाई हिँडडुल गर्न सहयोग पुर्याउने उद्देश्यले ती सामग्री वितरण गरिएको क्लबका लक्ष्मणशरण जोशीले बताए ।"
सन्तानले आर्जेको १० प्रतिशत बाबुआमालाई,"काठमाडौं महिला, बालबालिका तथा समाज कल्याणमन्त्री कुमार खड्काले ज्येष्ठ नागरिकको संरक्षणमा सन्तानले आफ्नो आर्जनको कम्तीमा १० प्रतिशत रकम अनिवार्य रूपमा खर्च गर्नुपर्नेसहितका नीति लागू गर्ने कार्ययोजना अघि सारेका छन् । मन्त्रालयमा सोमबार आयोजित पत्रकार सम्मेलनमार्फत उनले आफ्ना कार्ययोजना ज्येष्ठ नागरिकको अधिकार र महिलाको स्वास्थ्य सुधारमा केन्द्रित रहेको जानकारी गराए ।उनले आफूलाई साना छँदा हुर्काउने र शिक्षादीक्षा दिने आमाबाबुका लागि सन्तानले आफ्नो आम्दानीको कम्तीमा १० प्रतिशत रकम खर्चनुपर्ने नीतिगत व्यवस्था गरिने बताए । आफ्नो अभिभावकको लालनपालनमा छोरा र बुहारी जिम्मेवार हुनैपर्छ, अविवाहित छोरीको हकमा समेत यो नीति लागू हुन्छ, उनले भने । उनले प्रत्येक जिल्लामा ज्येष्ठ नागरिकका लागि वृद्धाश्रमको निर्माण गर्ने लक्ष्यअनुरूप आउँदो आर्थिक वर्षमा प्रत्येक प्रदेशमा एकएक वटा नमुना सशुल्क वृद्धाश्रम निर्माण गर्ने कार्यक्रम रहेको जानकारी दिए ।महिलामा लाग्ने पाठेघर र स्तन क्यान्सरको सम्पूर्ण उपचार खर्च सरकारले बेहोर्ने, महिलामाथि हुने जुनसुकै हिंसाको शारीरिक, मानसिक र कानुनीलगायत सबै उपचार सरकारले जिम्मा लिने उल्लेख गर्दै त्यसका लागि आफ्नो मन्त्रालयले जिम्मेवार समूह निर्माण गरेको जानकारी दिए । प्रत्येक जिल्लामा बालबालिकाका लागि खेलकुद मैदान, मनोरञ्जनका लागि २१ वटा बाल उद्यान निर्माण गर्ने मन्त्रालयको योजना रहेको उनले बताए । खड्काले यसै आर्थिक वर्ष १० वटा बाल उद्यान निर्माण गर्ने प्रतिबद्धता जनाए । उनका अनुसार मन्त्रालयले हिंसा पीडित महिलाको पुन:स्थापना, अध्ययन र आर्थिक गतिविधि सञ्चालन हुन सक्ने गरी बहुउद्देश्यीय केन्द्र (महिला ग्राम), अपांगता भएका व्यक्तिको पुन:स्थापना र आर्थिक गतिविधि समेत सञ्चालन गर्न बहुउदेश्यीय अपांग ग्राम स्थापना गर्नेछ । मन्त्रालयले महिलाको उत्थानका लागि नीतिगत योजना र कार्यक्रम बनाउनका लागि सुझाव दिन चाँदनी जोशीको संयोजकत्वमा अनुराधा कोइराला, बन्दना राणा, लिली थापा र शान्ता लक्ष्मी श्रेष्ठलगायतको महिला विज्ञ समूह गठन गरेको छ ।"
स्ववियु निर्वाचन अनिश्चित,"पोखरा अखिल क्रान्तिकारी (माओवादी केन्द्र) ले निर्वाचन समितिको कार्यालयमा ताला लगाएपछि पृथ्वीनारायण क्याम्पसमा स्ववियु निर्वाचन अनिश्चित भएको छ । विद्यार्थीका परिचयपत्र हराएको भन्दै क्रान्तिकारीले ताला लगाएको हो । शनिबार राति विज्ञान संकायको कार्यालयमा भएको तोडफोडपछि त्यहाँबाट ठूलो परिमाणमा परिचयपत्र चोरिएको दाबी अखिल क्रान्तिकारीको छ । यसको टुंगो नलागेसम्म निर्वाचन हुने कुरा भएन, उक्त संगठनका केन्द्रीय सचिवालय सदस्य अमरदीप पराजुलीले भने, छानबिन गरी टुंगोमा पुग्नुपर्यो । प्रमुख निर्वाचन अधिकृत प्राडा चन्द्रबहादुर थापाले ठूलो संख्यामा नभई ५९ वटा परिचयपत्र हराएको बताए । ताला लागेकाले निर्वाचन हुने टुंगो छैन, उनले भने, छलफल भइरहेको छ । यस्तै परिचयपत्र हराएको विषयमा छानबिन गर्न क्याम्पसका पूर्वप्रमुख प्राडा दिलबहादुर क्षत्रीको संयोजकत्वमा समिति गठन भएको छ । त्रिविअन्तर्गत पोखरामा रहेका पृथ्वीनारायण, इन्जिनियरिङ अध्ययन संस्थानको पश्चिमाञ्चल, वन विज्ञान अध्ययन संस्थानको पोखरा क्याम्पस, नर्सिङ कलेज, विन्ध्यवासिनी संस्कृत विद्यापीठ र जनप्रिय बहुमुखी क्याम्पसमा स्ववियु निर्वाचन हँुदैछ । लमजुङमा झडपलमजुङ सुन्दरबजारस्थित कृषि तथा पशु विज्ञान अध्ययन संस्थान, लमजुङ क्याम्पसमा सोमबार बिहान विद्यार्थीबीच झडप भएको छ ।अनेरास्ववियु र नेविसंघ समर्थित विद्यार्थीबीच झडप हुँदा कम्तीमा पनि ८ जना घाइते भएका छन् । झडप छुट्याउने क्रममा सुन्दरबजारस्थित इलाका प्रहरी कार्यालयका सई होमनाथ अधिकारी र केही विद्यार्थी घाइते भएको डीएसपी समीरचन्द्र खरेलले बताए ।नेविसंघ र अखिल (क्रान्तिकारी) ले संयुक्त रूपमा जारी गरेको विज्ञप्तिमा अनेरास्ववियुको आक्रमणबाट नेविसंघ समर्थित कम्तीमा ८ जना विद्यार्थी घाइते भएको उल्लेख छ । विद्यार्थीलाई वार्तामा बोलाउने क्रममा क्याम्पसबाहिरका व्यक्तिले क्याम्पस प्रमुख डा लालप्रसाद अंगाईं र लेखा प्रमुख रामजी खडकामाथि हातपात गरेका थिए । हातपात गर्नेमा कांग्रेस समर्थित स्थानीय नेताकार्यकर्ता रहेको प्रमुख डा अंगाईंले बताए । गत माघ १७ गते राति नेविसंघद्वारा गरिएको होस्टेल आक्रमणको विषयमा छानबिन समितिले १५ दिनभित्र बुझाउनुपर्ने प्रतिवेदनलाई क्याम्पसले सार्वजनिक नगरेको भन्दै अनेरास्ववियु समर्थित विद्यार्थीले आइतबार क्याम्पसमा तालाबन्दी गरेका थिए । क्याम्पसमा असुरक्षा बढेपछि स्थानीय प्रशासनले क्याम्पसको छात्रावास खाली गराएर अनेरास्ववियु समर्थित ७० जना विद्यार्थीलाई बेंसीसहर ल्याएको छ । यीमध्ये घटनामा संलग्न रहेको आशंकामा १८ जनालाई छानबिनको दायरमा ल्याइएको डीएसपी खरेलले बताए । गोरखामा तालाबन्दीगोरखा अखिल क्रान्तिकारी (माओवादी केन्द्र) ले स्ववियु निर्वाचन प्रक्रियामा असन्तुष्टि जनाउँदै सोमबार गोरखा क्याम्पस प्रशासन र प्रमुखको कार्यकक्षमा तालाबन्दी गरेको छ । तालाबन्दीले बुधबार हुने भनिएको स्ववियु निर्वाचन अनिश्चित भएको छ । उम्मेदवारी दर्ता गराउने रोलक्रम नमिलेको भन्दै तालाबन्दी गरिएको हो । दोस्रो नम्बरमा नेविसंघ हुने कि क्रान्तिकारी हुने भनेर विवाद भएको थियो । निर्वाचन समितिले नेविसंघ हुने निर्णय गरेपछि क्रान्तिकारी असन्तुष्ट थियो । क्रान्तिकारीले दोस्रो नम्बरमा हुनुपर्ने भन्दै ताला लगाएको क्याम्पस प्रमुख विकास श्रेष्ठले बताए । ताला नखुलेसम्म निर्वाचन प्रक्रिया अघि बढाउन नसकिने निर्वाचन समितिका संयोजक यदु अधिकारीले बताए । सुतली बम विस्फोटयस्तै गोरखा नगरपालिका ८ लक्ष्मीबजारस्थित द्रव्यशाह बहुमुखी क्याम्पस परिसरमा सोमबार बिहान करिब साढे ११ बजे बम विस्फोट भएको छ । पडकिएको वस्तु सुतली बम हुन सक्ने र त्यसबाट कुनै प्रकारको क्षति नभएको प्रहरी निरीक्षक महेश्वर उपाध्यायले बताए । बम विस्फोट भएको भनिएको ठाउँमा बारुद पोखिएको छ ।"
झडपमा ६ घाइते,"कालिकोट स्वतन्त्र विद्यार्थी युनियन (स्ववियु) को चुनावबारे विवाद हुँदा दुई पक्षका विद्यार्थी संगठनबीच झडप भएको छ । झडपमा ४ जना घाइते भएका छन् । ३ जना प्रहरीलाई पनि सामान्य चोट लागेको छ । कालिकोटका ३ वटा क्याम्पसमा कांग्रेस निकट नेविसंघ र एमाले निकट अनेरास्ववियुको संयुक्त प्यानल छ भने अर्कातिर माओवादी केन्द्र निकट अखिल क्रान्तिकारीसहित राप्रपा निकट राष्ट्रिय प्रजातान्त्रिक विद्यार्थी संगठनको प्यानल छ । दुवै प्यानलबीच कोटबाडा क्याम्पसको विवादलाई लिएर मान्ममा झाडप भएको प्रहरीले जनाएको छ । अनेरास्ववियु र नेविसंघको संयुक्त प्यानलले सोमबार बिहान नन्दादेवी बहुमुखी क्याम्पसका प्राध्यापक तथा स्ववियु निर्वाचनका निर्वाचन अधिकृत रत्नसिहं साउदलाई एक पक्षीय काम गरेको भन्दै मान्ममा मोसो दलेर हातपात गरेपछि विवाद उत्पन्न भएर झडप भएको हो । झडपका क्रममा घाइते भएका नेरास्ववियु समर्थक १४ वर्षीय मदन सिहं र अखिल क्रान्तिकारीका वीरबहादुर मल्लको अवस्था गम्भीर छ । दुवै जानलाई जिल्ला अस्पताल भर्ना गरिएको छ ।त्यस्तै, दोहोरो ढुंगा हानाहान हुँदा अखिल क्रान्तिकारीका मन्दिरराज रोकाया, अनेरास्ववियुका नवीन शाही पनि घाइते छन् । झडप भएका बेला होटलको आडमा बसेका सिंहलाई बमले ढुग्गा हानेर घाइते बनाएको घाइतेका आफ्न्तले बताएका छन् । नन्दादेवी बहुमुखी क्याम्पसका निर्वाचन अधिकृत साउदले एकलौटी रूपमा निर्वाचन हुनु तीन दिनअगावै कोटबाडा अखिल क्रान्तिकारीका सभापति उम्मेदवारलाई विजयी भएको घोषणा गरेपछि मान्ममा संयुक्त प्यानलका विद्यार्थीले मोसो दलेका थिए । नेविसंघका स्ववियु सभापतिका उम्मेदवार खेम बिष्टको एक दिन उमेर बढी भएकाले मनोनयन रद्द भएको अखिल क्रान्तिकारीले जनाएको छ ।विद्यार्थीको झगडामा दलका नेताकार्यकर्ता पनि संलग्न भएपछि झडपको अवस्था आएको प्रहरीको दाबी छ ।"
डेढ वर्षमा १३ झोलुंगे पुल,"खुलालु (कालिकोट) तुइनबाट कर्णाली तर्दा ५ वर्षअघि खसेर बेपत्ता भएका माल्कोट७ का ३० वर्षीय मञ्ज बोहराका काका रतने सोमबार खुलालु पुल उद्घाटन हुने सुनेर खुसी हुँदै ४ घण्टा पैदल ओरालो झरे । सशस्त्र द्वन्द्वमा बाबियाको लठ्ठामा झुन्डिएर कर्णाली वारपार गर्ने स्थानीयले २०६४ वैशाख १ गते सुधारिएको तुइन पाएका थिए । त्यही तुइन तर्ने बेला रतनेका भतिजाले ज्यान गुमाएका थिए । ५ छोरी र एक छोराको लालनपालन गर्न पत्नी दुदालाई निकै कठिन छ । पुल नहुँदा झुन्डिएर तर्दा भतिजको ज्यान गयो, ६१ वर्षीय रतनेले भने, अब कसैले अकालमा ज्यान गुमाउन नपर्ने भयो । उनले डेढ वर्षअघि केपी ओली नेतृत्वको सरकारले तुइन विस्थापन योजना ल्याएपछि पुल बनाउने काम सुरु भएको सुनाए । पुल बनेपछि सदरमुकाम मान्मलगायत सुर्खेत, नेपालगन्ज आउजाउका लागि सहज भएको उनको भनाइ छ ।खुलालुमा नवनिर्मित झोलुंगे पुल उद्घाटन हुने खबर सुनेपछि सोमबार लालु, माल्कोट, कुमालगाउँ, कोटवाडा र रुप्साका सयौं बासिन्दा कर्णाली नदीको तिरमा झरेका थिए । सदरमुकाम मान्मबाट पनि स्थानीय विकास अधिकारीसहित सरकारी निकायका प्रमुख, राजनीतिक दलका प्रमुख तथा प्रतिनिधि खुलालु पुगे । स्थानीय धनसरा बिष्टले पुलले कर्णाली राजमार्गसग जोडिन पाएको सुनाउँदै अब कसैले नदी तर्दा अकालमा ज्यान गुमाउनु नपर्ने बताइन् । नाउ (डुंगा) चढ्यौं, बाबियाको डोरीमा झुन्डियौं, पछि तुइन बनेपछि त्यसैमा झुन्डियौं, स्थानीय लबजमा बिष्टले भनिन्, झोलुंगे पुल बन्दा रोड बनेजस्तो खुसी लागेको छ । उनले तुइन तर्ने क्रममा यस क्षेत्रका १ सय ५० भन्दा बढीका औंला काटिएको पनि सुनाइन् । पुल उद्घाटन गर्न पुगेका खानेपानी तथा सरसफाइ मन्त्री प्रेमबहादुर सिंहले ०३२ अघि कालिकोटको कुनै पनि ठाउँमा पुल र बाटोघाटो नभएकामा अहिले विकासले गति लिएको बताए । कर्णाली राजमार्ग सञ्चालनमा आएको छ, उनले भने, स्वास्थ्य संस्था, विद्यालय र क्याम्पस खुलेका छन् त्यसैले कर्णाली फेरिंदै छ । केपी ओली सरकारको पहिलो निर्णय तुइन विस्थापनलाई वर्तमान सरकारले पनि निरन्तरता दिएको उनले बताए । सशस्त्र द्वन्द्वमा माओवादीद्वारा काटिएका झोलुंगे पुल निर्माण भए पनि ५ गाविसका करिब ३० हजार बासिन्दाको ओहोरदोहोर गर्ने कर्णाली नदीको खुलालुमा पुल बन्न सकेको थिएन । यही ठाउँमा कर्णाली करिडोरको पक्की पुल शिलान्यास भएको ५ वर्ष बिते पनि काम अझै सुरु हुन नसकेको कांग्रेस नेता हिक्मतबहादुर विष्टले गुनासो पोखे । हेलिकप्टरमा आएर तत्कालीन भौतिक योजना मन्त्री विमलेन्द्र निधिसहित ५ जना मन्त्रीले शिलान्यास गरे पनि हालसम्म ठेकेदार साइडमा नआएको जिल्ला बार अध्यक्षसमेत रहेका विष्टले सुनाए । कर्णाली नदी तर्न स्थानीयले अझै तुइनकै भर पर्नुपर्ने बाध्यता थियो । पुल बनेपछि गर्भवती महिलालाई जिल्ला अस्पताल लैजान, नुन, तेल र चामल लिन जान सहज हुने लालु ७ की नामसरा बिष्टले बताइन् । नदी तर्न वैकल्पिक साधनका रूपमा कालिकोटमा निर्माण भएका तुइनको संख्या ११ भएकामा आउने वैशाखसम्म सबै विस्थापित गर्ने लक्ष्य रहेको स्थानीय विकास अधिकारी प्रदीपराज अधिकारीले बताए । उनका अनुसार साउनयता ५ वटा झोलुंगे पुल निर्माण सम्पन्न भएका छन् । गत वर्ष ८ वटा झोलुंगे पुल निर्माण भए । आउने वैशाखभित्र ७ वटा थप पुल सञ्चालनमा आउनेछन् । यहाँको लालु र कोटवाडाको सिमानामा पर्ने खुलालु तुइन नेपालमै बढी मानिसले प्रयोग गर्ने तुइनका रूपमा चर्चित थियो । ०६३ मा प्राक्टिकल एक्सनको प्राविधिक सहयोगमा सञ्चालित पहँुच कार्यक्रमबाट निर्माण गरेको खुलालु तुइनबाट दैनिक दुईदेखि ३ सय जनासम्म तर्ने गर्थे । खुलालु तुइनबाट कालिकोटका लालु, माल्कोट, रुप्सा, कुमालगाउँ र कोटवाडा र अछामको सिमाना छेउछाउका बासिन्दा तर्ने गरेको तुइन अप्रेटर खडग विश्वकर्माले बताए । उनले तुइनका ठाउँमा झोलुंगे पुल बनेकामा खुसी लागे पनि आफ्नो राजीरोटी खोसिएकामा गुनासो गरे । उनले यही तुइन तराएबापत दैनिक ५ सयदेखि एक हजार रुपैयाँसम्म कमाइ गर्थे । सशस्त्र द्वन्द्वका बेला माओवादीले कर्णाली नदीका लालीघाट, रैगिंल, जारकोट, भात्तडी र तिला नदीका सेरिघाट, राराघाटका पुल काटेका थिए । ती ठाउँमा सुरुमा तुइन बनेका थिए भने हाल सबैमा पुल बनिसकेको झोलुंगे पुल निर्माणको सहजीकरण गरिरहेको हुरेन्डेकका अध्यक्ष जजराज शाहीले बताए । ०३२ सम्म एउटै पनि झोलुंगे पुल नभएको कालिकोटमा सबै बासिन्दा नदी तर्न तागुलो (बाबियाको डोरीमा झुन्डिएर) बाट नदी पार गर्थे । ०२८ मा कर्णाली चिसापानी परियोजनामार्फत कर्णाली नदीको लालीघाट भौरेकुना, तिलाको सेरिघाट, नाग्मगाड र रारालिहीमा ४ वटा तुइन (गेज) निर्माण भएको सभासद तुलाराज विष्टले बताए । बाबियाको लठ्ठा नदीमाथि लगाएर त्यसैमा झुन्डिएर नदी तर्ने क्रममा जिल्लामा मर्नेको संख्या वार्षिक ३०४० सम्म भए पनि तुइन निर्माणपछि घटेर १०१५ मा झरेको जिल्ला प्रहरीले जनाएको छ ।"
आयोजना अस्थिर नबनाऊ,"ठूला विकास निर्माण आयोजनामा हुने गरेका राजनीतिक हस्तक्षेप र भागबन्डाका विषयमा दातृ निकायबाटै विरोध र टीकाटिप्पणी हुन थाल्नु मुलुकका लागि लज्जाको विषय हो । अति राजनीतीकरणका कारण हुने आयोजना प्रमुख छिटोछिटो परिवर्तन हुने प्रवृत्तिले विकास परियोजना सञ्चालनमै समस्या भएको भन्दै ठूला दाता निकायहरूले नै सार्वजनिक रूपमै आलोचना गर्ने अवस्था आउनु मुलुककै लागि दुर्भाग्यपूर्ण हो । दाताहरूकै प्रत्यक्षपरोक्ष सहयोगमा मुलुकमा अधिकांश विकास निर्माण परियोजना सञ्चालन भइरहेको परिप्रेक्ष्यमा दाताहरूको यस्तो टिप्पणीलाई राज्यले गम्भीर ढंगले लिनु आवश्यक छ । राजधानीमा आइतबार आयोजित त्रिपक्षीय लगानी समीक्षा बैठक (टीपीआरएम) मा दातृ निकायले खुलेरै भागबन्डा रोक्न आग्रह गर्नु र उच्च प्राथमिकतामा रहेका आयोजना कार्यान्वयन गर्ने निकायमा योग्य व्यक्तिलाई प्रमुख बनाउनुपर्नेमा जोड दिनुले सरकारको कमजोरीलाई छताछुल्ल पारेको छ । बैठकमा मुख्य दातृ निकाय एसियाली विकास बैंकका देशीय निर्देशक केनिची योकोयामाले सबैखाले उपायद्वारा भागबन्डा रोकेर योग्य व्यक्तिलाई आयोजना प्रमुख छान्न आग्रह गरेका थिए । अर्को ठूलो दातृ निकाय विश्व बैंकले समेत आयोजना प्रमुखको बारम्बार सरुवाले काम प्रभावित भएको गुनासो गर्दै आएको छ । दाताहरूले यसअघि पनि अनौपचारिक कुराकानीमा यसबारे गुनासो गर्दै आएकै हुन् । तर अनौपचारिक गुनासो र आग्रहले काम नगरेपछि सार्वजनिक रूपमा मुख खोल्न उनीहरू बाध्य भएको आकलन गर्न सकिन्छ । आफ्नो सहयोगमा सञ्चालित आयोजनामा उत्पन्न समस्या दाताले यसरी उठाउनुलाई स्वाभाविक रूपमा लिनुपर्छ ।मुलुकमा विकास निर्माण परियोजनालगायत विभिन्न क्षेत्रमा राजनीतिक हस्तक्षेप बढ्दै गएको जगजाहेरै छ । अति राजनीतीकरणले निम्त्याएका ढिलासुस्ती, गुणस्तरहीन कामजस्ता समस्याबारे कोही बेखबर छैनन् । सरकारले नै सञ्चालन गरेका परियोजनाहरू पनि दलगत भागबन्डाको सिकार भएर अनेक समस्याबाट गुज्रिरहेका छन् । यसबारे औपचारिकअनौपचारिक रूपमा चौतर्फी आलोचना भइरहे पनि सरकार र राजनीतिक दलहरू सच्चिन तत्पर नदेखिनु भने विडम्बनापूर्ण छ । उल्टै विकासे मन्त्रालयका मन्त्रीहरूले सक्षमलाई भन्दा आफ्नो व्यक्तिगत स्वार्थपूर्ति गर्ने व्यक्तिहरूलाई आयोजना प्रमुख बनाउने प्रवृत्तिले मुलुकको विकास निर्माण प्रभावित भइरहेको छ भने आयोजनालाई प्रभावकारी ढंगमा अघि बढाइरहेकाहरूलाई सरुवा गरिँदा सक्षम व्यक्तिहरू निरुत्साहित हुनुपर्ने वातावरण बनिरहेको छ । आयोजनामा लगानी गर्ने सम्झौता हुँदै सरुवा गर्दा दुई पक्षबीच सहमति हुने भनिए पनि कार्यान्वयन नभएको विश्व बैंकको गुनासो छ । अनावश्यक राजनीतिक हस्तक्षेपले आयोजनालाई अस्थिर बनाउँछ । आयोजना प्रमुख छिटोछिटो परिवर्तनले परियोजनाको निर्माण कति ढिलो हुन्छ भन्ने कुराको उदाहरण मेलम्ची खानेपानी आयोजना बनेको छ । एसियाली विकास बैंकको सहयोग रहेको मेलम्ची आयोजना निर्माणको ठेक्का सम्झौता सन् २००४ मा भए पनि अझै पूरा भएको छैन ।बहुदलीय शासन व्यवस्था भएको मुलुकमा सत्ता परिवर्तन हुँदा सहजताका लागि पदाधिकारी तथा कर्मचारी नियुक्ति र सरुवा उति अस्वाभाविक होइन तर त्यस्तो नियुक्ति र सरुवाको नियत उत्कृष्ट नतिजा ल्याउने उद्देश्यले प्रेरित हुनुपर्छ, नकि आफूले चाहेको मान्छे भर्ती तथा सरुवा गराउन, भागबन्डा र कमिसन मिलाउन । महत्त्वपूर्ण आयोजना कार्यान्वयन गराउने निकायमा रहेका पदाधिकारी तथा कर्मचारीको छिटोछिटो सरुवाले अस्थिरता लम्याउँछ । यस्ता सरुवा उसले गर्ने कार्यसम्पादनका आधारमा हुनुपर्छ । हस्तक्षेपका विषयमा दाताहरूले उठाएको चासोलाई स्वागत गर्दै तत्काल सच्चिन सरकार तयार हुनुपर्छ । दाताको सहयोग रहेका मात्र नभएर आफैं सञ्चालन गरेका आयोजनाहरू कार्यान्वयन गर्नेगराउने ठाउँमा पनि योग्यता र क्षमताका आधारमा पदाधिकारी र कर्मचारी राख्नुपर्छ । सत्तारूढ दलहरूकै हस्तक्षेप र असहयोगले दाताहरू हतोत्साहित हुने वातावरण बन्न नदिनेतर्फ सरकार गम्भीर हुनैपर्छ ।सहज वातावरण र उत्कृष्ट नतिजाबाटै लगानी र सहयोग बढ्छ । आयोजनाहरूको छनोट सधैं सरकारले आफ्नो प्राथमिकताअनुसार गर्नुपर्छ, दाताको स्वार्थमा होइन । यही शुक्रबार र शनिबार काठमाडौंमा दुई दर्जन मुलुकको सहभागितामा नेपालका लागि लगानी सम्मेलन हुन लागेको सन्दर्भमा सरकार र राजनीतिक दलले विकास निर्माण परियोजनालाई अस्थिर बनाउने खालको दलगत हस्तक्षेपबाट मुक्त राख्ने सार्वजनिक प्रतिबद्धता व्यक्त गर्नु जरुरी छ । पूर्वाधार, ऊर्जा, पर्यटन, सूचना प्रविधिलगायतका क्षेत्रमा पर्याप्त लगानी जुटाउँदै अघि बढ्नुपर्ने अवस्था रहेका बेला त्यस्तो प्रतिबद्धताले सकारात्मक सन्देश प्रवाह गर्न सक्छ । र, काम ढिलासुस्ती हुनुमा सरकार र राजनीतिक दलहरूलाई औंला ठडयाएर आफ्नो कमजोरी ढाकछोप गर्न भने दातृ निकायले पनि मिल्दैन ।"
स्थानीय चुनावका बहुआयामिक फाइदा,"सरकारले वैशाख ३१ गते स्थानीय चुनाव गर्ने घोषणा गरेको छ । यो घोषणालाई प्रमुख राजनीतिक दलहरूले स्वागत गरे तापनि मधेसवादी दलहरूले चुनावी प्रक्रियामा सहभागी नहुने निर्णय गरेका छन् । मधेसवादी दलहरूको प्रमुख माग संविधान संशोधनसँग सम्बन्धित छ । विविध घटनाक्रमको अध्ययन गर्दा संविधान संशोधनका लागि आवश्यक दुई तिहाइ मत पुग्ने सम्भावना देखिँदैन । यस्तो अवस्थामा तात्कालिक रूपमा संविधान संशोधनको प्रस्तावलाई थाती राखी चुनावी माहोलामा सहभागी हुँदा मधेसवादी दलका लागि पनि फाइदा हुने देखिन्छ । संविधानत: अब १०११ महिनामा स्थानीय, प्रदेश र संसद्को गरी तीन तहको चुनाव गर्नुपर्ने हुन्छ । आफ्ना माग जनताको अभिमतद्वारा स्थानीय तहदेखि संसद्सम्म सशक्त रूपमा बुलन्द गर्ने अवसर मधेसवादी दलसँग सुनिश्चित छ । यो अवसरलाई उनीहरूले गुम्न दिन हँुदैन । स्थानीय निकायमा झन्डै २० वर्षदेखि चुनाव भएको छैन । चुनाव नहुँदा जनताले सहज रूपमा राज्यबाट प्रदत्त सेवा सुविधा प्राप्त गर्न सकिरहेका छैनन् । सेवासुविधा र अवसर नपाउँदा युवाहरू पलायन भएका छन् । नागरिकले आफ्नो थातथलो छाडेका छन् । स्थानीय चुनाव हुँदा राजनीति, विकास तथा अवसरमा सहभागिता हुने थियो । यी बहुआयामिक प्रभावबाट लाभ लिने अवसर मुलुकले गुमायो ।स्थानीय शासनमा जनताको सहभागिता नहुँदा सामान्य सेवाका लागि पनि सदरमुकाम वा राजधानी धाउनुपर्ने यथार्थ अहिले छ । स्थानीयस्तरका समस्याका पोका फुकाउन पनि केन्द्रीयस्तरबाट हस्तक्षेप गर्नुपर्ने बाध्यात्मक अवस्था छ । राजनीतिक प्रतिस्पर्धाका लागि युवाले अवसर नपाउँदा राजनीतिप्रति नै निराशा व्याप्त छ । स्थानीय स्रोतसाधनको उपयोगका लागि डन हरू हावी भएका छन् । समाजसेवाभन्दा पनि कमिसनतन्त्र मौलाएको छ । यीलगायतका तमाम विकृतिका जाम स्थानीयस्तरमा व्याप्त छन् । यस्ता जाम सफा गर्न चुनाव गर्नुपर्ने हुन्छ । यो जामलाई सफा गर्न जनता आतुर छन् । जनताको यो आतुरतालाई रोक्न हुँदैन । रोक्ने प्रयास कसैका लागि पनि प्रत्युत्पादक हुन सक्छ ।वास्तवमा स्थानीय निर्वाचन लोकतन्त्रको जगलाई बलियो बनाउने आधारभूत संरचना हो । स्थानीय तह लोकतन्त्रको आत्मा पनि हो । हाम्रो लोकतन्त्र दिगो, सुदृढ र बलियो नहुनुको एउटा मूल कारणमध्ये हामीले स्थानीय निकायलाई सधंै बेवास्ता गर्नाले हो । यसलाई बलियो बनाउनेतिर हामीले ध्यान दिएनौं । संविधानले स्थानीय निकायलाई स्थानीय तह भनेको छ । स्थानीय तह संवैधानिक छन् । संविधानअनुसार पुन:संरचनापछिको स्थानीय निकाय संवैधानिक हो । निकाय वा तह जे भने पनि संविधानअनुसार राज्यशक्ति प्रयोग गर्ने सरकारका तीन तहमध्ये एउटा तह हो । सबभन्दा माथिल्लो तह संघ, बीचको तह प्रदेश र गाउँ तथा सहरमा जनताको नजिकमा रही काम गर्ने सबभन्दा तल्लो तह स्थानीय हो । संविधानले राज्यशक्ति प्रयोगको सवालमा कुनै पनि तहलाई विभेद गरेको छैन । दिनरात स्थानीय बासिन्दासँग रही काम गरेको, सबैको विश्वास आर्जन गर्न सकेको, व्यक्तिगत स्वार्थभन्दा पनि सामूहिक स्वार्थमा कटिबद्ध रहेको व्यक्तिले मात्र स्थानीय चुनाव जित्न सक्छ । धेरै वर्षदेखि स्थानीय चुनाव नगराएर हामीले स्थानीय नागरिक र राजनीतिज्ञबीचको यो सम्बन्धको विकास हुन अवरोध सिर्जना गर्यौं ।जनतासँगको यस्तो निकटता तथा सम्बन्धका कारण स्थानीय तहलाई स्थानीय सरकार भन्ने गरिएको हो । निर्वाचित जनप्रनिनिधिविहीनको स्थानीय तहको परिकल्पना नै हँुदैन । संविधानत: स्थानीय तहले स्थानीय जनताद्वारा निर्वाचित पदाधिकारीहरूको निर्णय र निर्देशनबमोजिम सेवा प्रवाह गर्छन् । यस्तो व्यवस्था स्थानीय निकाय हुँदा पनि थियो । प्रमुख भिन्नता संवैधानिक हुनु र नहुनुमा मात्र हो । निरन्तर स्थानीय चुनाव भएको भए जनताले संविधानपछिको भिन्नताको महसुस प्राप्त गर्न सक्थे । स्थानीय तहको प्रत्यक्ष, सीधा उत्तरदायित्व सार्वभौम जनताप्रति रहनुका साथै यी निर्वाचित जनप्रतिनिधि जनताको नियन्त्रणमा रहन्छन् । निर्वाचित स्थानीय प्रतिनिधिबाट गरिने सेवा र विकास व्यवस्थापनका कार्य पारदर्शी, जवाफदेही, जनमुखी, न्यायोचित, सन्तुलित, नतिजामुखी र मितव्ययी हुन्छन् । स्थानीय तहको चुनावले स्थानीय लोकतन्त्रको संरक्षण तथा प्रवद्र्धनमा समेत टेवा पुर्याउँछ । वास्तवमा लोकतन्त्रको सुदृढीकरणका लागि स्थानीय तहको चुनाव अपरिहार्य छ । अहिले स्थानीय निकाय कर्मचारीबाट सञ्चालित छन् । सिद्धान्तत: कर्मचारीहरू स्थानीय जनताप्रति नभई सरकारप्रति जवाफदेही छन् । यसले समग्र विकास निर्माणमै प्रतिकूल असर पारेको छ । स्थानीय स्रोतसाधनको भरपूर उपयोग हुन पाएको छैन । स्थानीय निकायको खर्च कुल गार्हस्थ्य उत्पादनको डेढ प्रतिशत पनि छैन । यसको प्रत्यक्ष असर मुलुकको दिगो विकासमा परेको छ । मुलुकको विकास पछि पर्नुको पहिलो कारण नै स्थानीय निकाय जनप्रतिनिधिविहीन अवस्थाबाट सञ्चालित भएर हो । निर्वाचित जनप्रतिनिधि भएको भए मुलुक धेरै अगाडि पुगिसक्ने थियो । वास्तवमा निर्वाचित जनप्रतिनिधि नहुँदा तलदेखि माथिसम्म भ्रष्टाचारले जरो गाडेको छ । न्युयोर्कबाट केही वर्षअघि प्रकाशित दि इकोनिमिस्ट अनलाइन पत्रिकाले नेपालको स्थानीय निकायमा चरम भ्रष्टाचार हुने गरेको स्तम्भ प्रकाशित गरेको थियो । पत्रिकाका अनुसार तराई क्षेत्रका स्थानीय निकायमा ६० देखि ९० प्रतिशत र पहाडी जिल्लामा २५ देखि ५० प्रतिशत भ्रष्टाचार हुने गर्छ । नेपालका सबै क्षेत्रमा भ्रष्टाचार हुने गरेको तर निर्वाचित जनप्रतिनिधि नहँुदा स्थानीय निकायमा भ्रष्टाचारको मात्रा धेरै रहेको पत्रिकाले जनाएको थियो । निर्वाचित जनप्रतिनिधि नहँुदा स्थानीय निकायमा साधनस्रोतको चरम दुरुपयोग हुने गरेका सयौं उदाहरण छन् । सामाजिक सुरक्षाको बजेट जग्गा प्लटिङमा खर्च गरी सम्बन्धितहरूलाई वितरण नगर्ने, मृत्यु भएका, बसाइँ सरेका आदिको लागत कट्टा नगरी किर्ते गरी आफैं खाने, दलीय संयन्त्रसँग मिलजुल गरी कागजी दस्तावेजका आधारमा अनुदान सकाउने, खप्ने सामानजस्तै मोटरसाइकल, ल्यापटप, कम्प्युटर, फर्निचर आदिको लागत नराख्ने आदिलगायत प्रशस्तै अनियमितता भेटिएका छन् । महालेखा परीक्षकको कार्यालयले प्रत्येक वर्ष स्थानीय निकायमा हुने गरेका अनियमितताको फेहरिस्त प्रकाशित गर्ने गरेको छ । स्थानीय विकास गर्नुभन्दा पनि स्रोतसाधन मिलीजुली कसरी सक्ने भन्ने भावनाले प्रश्रय पाएको छ । देश विकासको पुनीत कार्यमा लाग्नुपर्ने युवा जमातमा समेत यस्तो सोच ग्रसित छ । भ्रष्टाचारलगायतका विकृत सोचको अन्त्यका लागि पनि स्थानीय चुनाव अपरिहार्य छ ।वास्तवमा स्थानीय स्वायत्त शासनका केही सर्वमान्य सिद्धान्त छन् । पहिलो सिद्धान्तअनुसार स्थानीय तह जनप्रतिनिधिबाट सञ्चालित हुनुपर्छ । दोस्रो सिद्धान्तअनुसार प्रमुख कर्मचारीकार्यकारी पद पनि स्थानीय रूपमै नियुक्ति गरिएको हुनुपर्छ । अन्य सिद्धान्तमा पर्याप्त कर अधिकार दिनुपर्नेे, खर्च व्यवस्थासहितको जिम्मेवारी हुुनुपर्ने, जनताप्रति उत्तरदायी हुनुपर्ने, योजना एवं बजेट निर्माणमा स्वतन्त्रता हुनुपर्ने, पारदर्शिता, अनुगमन, मूल्याङ्कन क्षमताको प्रभावकारिता हुनुपर्ने आदि छन् । तर नेपालका स्थानीय निकाय स्थापित सिद्धान्त र नियमको प्रतिकूल अवस्थाबाट गुज्रेको डेढ दशकभन्दा धेरै भइसक्यो । यसैगरी निर्वाचित जनप्रनिनिधि नभएमा जनताले करराजस्व तिर्न पर्दैन (नो टयाक्सेसन विदआउट रिप्रिजेन्टेसन) भन्ने सिद्धान्त पनि छ । अमेरिकालगायत विकसित राष्ट्रमा जनताको प्रतिनिधि नभएमा राज्यलाई कर तिर्नु हँुदैन भन्ने भावना व्याप्त छ । वासिङ्टन डीसीमा त नो टयाक्सेसन विदआउट रिप्रिजेन्टेसन भन्ने ऐन नै छ । आवधिक चुनाव नहुने देशमा सहयोग गर्नु हँुदैन भन्ने प्रवल भावनासमेत यस्ता देशमा छ । हामीकहाँ कुल विकास बजेटको आधाभन्दा बढी हिस्सा वैदेशिक सहयोगको छ । वैदेशिक सहयोग विदेशी नागरिकले आफ्नो राज्यलाई बुझाएको करको हिस्सा हो । प्राय: हरेक फोरममा नेपालका दाताहरूले स्थानीय चुनावको कुरा गर्छन् । स्थानीय निकायमा जनप्रतिनिधि नहुनु भनेको भ्रष्टाचारलाई प्रश्रय दिनु हो भन्ने भावना उनीहरूमा छ । जनप्रतिनिधिविहीन प्रयोगले यो सिद्धान्तलाई पुष्टि गरेको छ । एकताका बेलायतीहरूको अमेरिकालगायत संसारका अधिकांश देशमा आधिपत्य थियो । सन् १७६० देखि १७७० सम्म अमेरिकाका ३० वटा राज्यमा बेलायती शासनविरुद्ध नो टयाक्सेसन विदआउट रिप्रिजेन्टेसन अभियान चल्यो । अन्तत: यो अभियानलगायतका कारण बेलायतीहरूले अमेरिका छाडे । स्वायत्त शासन सिद्धान्तको भावना हाम्रो संविधानमा छ । यो भावना कार्यान्वयनका लागि पनि स्थानीय तहको चुनाव अपरिहार्य छ । अहिले सरकारले संविधानमा उल्लिखित साझा अधिकारका सूचीसहित विविध विषयमा तीनै तहका सरकारका लागि विभिन्न ऐन नियम लेखन, संशोधनलगायतका काम गरिरहेको छ । अहिले संसद् वा सरकारले संघप्रतिनिधिसभाको विकल्पका रूपमा काम गरेको छ । यसकारण अहिलेको संसद् वा सरकारले बनाएका नियमकानून संघका लागि उपयुक्त हुन सक्छ । तर, प्रदेश र स्थानीय तहका लागि उपयुक्त नहुन पनि सक्छ । संविधानत: यी सरकार अहिले बनेका नियम मान्न बाध्य छैनन् । संविधानले बराबरी राज्यशक्ति प्रदान गरेपछि म आफ्नो नियमकानुन आफैं बनाउँछु भन्ने अधिकार प्रदेश र स्थानीयसँग सुरक्षित छ । राज्य सच्चालनका लागि ऐन नियमको प्रमुख भूमिका रहन्छ । ऐन नियममा बाधा व्यवधान हुँदा काम गर्न कठिन हुने अनुभव स्थानीय स्वायत्त शासन ऐनले सिकाएको छ । यस ऐनसँग २३ भन्दा बढी ऐन नियम बाझिएका छन् । धेरै विषयगत ऐन बाझिनुलगायतका कारण पनि स्थानीय निकायले काम गर्न नसकेको हो । स्थानीय तहको चुनावपछि निर्वाचित जनप्रतिनिधिको रायसुझावका आधारमा ऐननियम बनाउँदा पछि ती कानुन कार्यान्वयन गर्न सहज हुन्छ । यसले गर्दा संविधानको भावनाको पनि कार्यान्वयन हुन जान्छ । स्थानीय तहले सहज रूपमा काम गर्ने अवसर प्राप्त गर्छन् । ऐननियम बाझिने, दोहोरिनेलगायतका कानुनी समस्याको छिटो समाधान हुन्छ । यीलगायतका कार्यका लागि स्थानीय चुनाव अपरिहार्य छ । स्थानीय तह चुनावका लागि पुन:संरचनाको प्रतिवेदन र्सावजनिक गरेर निर्वाचन आयोगलाई तुरुन्त दिनु आवश्यक छ । एक ठाउँमा मिलाउन खोज्दा १० स्थानमा भत्किन सक्छ । चुनावका लागि राजनीतिक, आर्थिक, प्रशासनिक र भौगोलिक जटिलता त छँदै छन् फेरि संवैधानिक व्यवधान ननिस्केला भन्न सकिन्न ।"
कांग्रेस नेतृत्व सच्चिनुपर्छ,"नेपालमा जति बेला परिवर्तन आवश्यक हुन्छ तब सबैको मनमा एउटा सबल, सक्षम र राष्ट्रिय पार्टी नेपाली कांग्रेसको नाम आउँछ । राणाहरूको जहानियाँ तानाशाहीबाट नेपाली जनतालाई मुक्त गर्न सक्ने, ३० वर्षे एकतन्त्री पञ्चायती व्यवस्था ढाल्न सक्ने र १० वर्षे जनयुद्ध गर्ने पार्टीलाई शान्ति सम्झौता गरी संसदीय व्यवस्थामा ल्याउने अनि २ सय वर्ष पुरानो राजतन्त्र ढाल्न सक्ने सामथ्र्यवान पार्टी नेपाली कांग्रेसको ओज यति बेला खस्कँदै गएको देखिनु दु:खद् छ । के नेपाली कांग्रेसजस्तो पार्टीले इतिहासको ब्याज खोजेर मात्रै बस्न मिल्छ ? कांग्रेसजस्तो पार्टीले त नयाँनयाँ इतिहास रच्नुपर्ने होइन र ? के प्रजातान्त्रिक समाजवादलाई आज पनि सान्दर्भिक छ भन्ने बनाउने जिम्मा प्रजातान्त्रिक पार्टी नेपाली कांग्रेसको होइन ?आज नेपाली कांग्रेस हिमाल, पहाड र तराई सबैतिर उत्तिकै लोकप्रिय हुनुपर्ने बेला किन सामान्य नियुक्तिमा अल्जिएर, पदलोलुप र गुटबन्दी गरेर बस्दै छ । नेपाली कांग्रेसका प्रत्येक नेताले के बुझ्न जरुरी छ भने कांग्रेस पार्टी विचारप्रधान हुन्छ, पद होइन । यति बेला नेपाली कांग्रेसका नेता सबैले बुझ्न जरुरी छ कि पदको भोकले विचारशून्यता ल्याउँछ । कसैले राष्ट्रियताविरोधी भनिरहँदा किन मौन बस्छ नेतृत्व ? अहिलेको नेतृत्वले पार्टीलाई जीवन्त राख्ने हो भने निरन्तर जनपक्षीय मुद्दा उठाउने र पार्टीका विभिन्न पदहरूमा पदाधिकारी आफ्नो मान्छे नभई राम्रो र सक्षम व्यक्ति मनोनयन गरी त्यसलाई कार्यान्वयन गर्नेतिर लाग्नुपर्छ । पदका लागि गरिएका किचलो र वक्तव्यबाजीले कहिल्यै पनि पार्टीलाई हित गर्दैन । विचारमा मतभेद हुन सक्छ तर पद, कुर्सी तेरोमेरो भन्ने लडाइँले पार्टीलाई समाप्त पार्छ । आज पनि लाखौं पदहीन कार्यकता कांग्रेसका शुभचिन्तक छन् । तिनीहरूले नि:स्वार्थ रूपमा प्रजातन्त्रका लागि यो पार्टीलाई समर्थन गरिरहेका छन् । पार्टीले आफू जनताका लागि भएको देखाउन उनीहरूका गाँस, बास र कपासका निम्ति लड्न सक्नुपर्छ । केही नयाँ काम गरेर देखाउन सक्नुपर्छ । पद र प्रभावका लागि मरिमेट्नेभन्दा तत्कालका समस्या समाधानका सम्भावना खोज्ने र त्यसको कार्यान्वयन गर्ने सम्बन्धमा एउटा सशक्त कांग्रेस आवश्यक छ । जयराम पुडासैनबौद्ध ६, काठमाडौंडोनाल्ड ट्रम्प र उनको सनकी बानीलाई नचिन्ने नसुन्ने सायदै होलान् । कतिपय सनकीहरू उनलाई पछयाउँदै छन् । उनको जस्तै हाउभावमा बोल्ने नेताहरू नेपालमा पनि देखा पर्न थालेका छन् । नेपाली कांग्रेसका सभापति शेरबहादुर देउवामा पनि त्यस्तै छनक देखिन थालेको छ । पार्टी बैठक बोलाउन आग्रह गर्दा बोलाउँदिनँ भन्छन् । राजदूतमा सिफारिस विवादास्पद व्यक्तिको नाम फिर्ता लिन पनि आनाकानी गर्छन् । पार्टी संगठन र विभागहरूलाई पूर्णता दिन भन्दा पनि सुन्दैनन् । देउवाले अप्रजातान्त्रिक चरित्र देखाउन थालेका छन् । महाधिवेशन भएको एक वर्ष बित्दासमेत कांग्रेसमा केन्द्रीय समिति र विभागले पूर्णता पाएको छैन । देउवाले पार्टी उपसभापति र महामन्त्री छान्न सकेका छैनन् । देउवा किन यसो गरिरहेका छन्, आमजनताले त कुरै छोडौं, स्वयं यिनको पार्टी कार्यकर्ताले पनि थाहा पाउन सकेका छैनन् । उनी विमलेन्द्र निधिप्रति बढी नै आसक्त देखिन्छन् । उनलाई नै उपसभापति बनाउने उनको चाहना रहेको छापामा आएको छ । एकताका खुमबहादुर खड्कालाई पनि पार्टी उपसभापति दिने हल्ला चलेको थियो । त्यो पनि अहिले साम्य छ । यी सबले गर्दा देउवामा पार्टी हाँक्ने सामथ्र्य नरहेको देखाउँछ । गोपाल देवकोटाचाबहिल, काठमाडौंनेपाली राजनीतिमा पछिल्लो समय देखा परेका विकृति र विसंगतिका लागि कुनै न कुनै रूपमा शेरबहादुर देउवाको संलग्नता देखापर्नु विडम्बना नै मान्नुपर्छ । पार्टी फुटाउनेदेखि लिएर, प्रजातन्त्रलाई दरबारमा बुझाउने तथा पजेरो संस्कृतिदेखि सांसद किनबेच प्रकरणमा देउवाको चर्चा चलि नै रहँदा पछिल्लो पटक फेरि राजदूत सिफारिस र प्रहरी महानिरीक्षक नियुक्ति प्रकरणमा समेत उनकै नामले चर्चा पायो । यस्तो बेला पार्टीका जिम्मेवार नेताका रूपमा रामचन्द्र पौडेलको पत्रले कांग्रेसजनमा उत्साह पैदा गरेको पाइन्छ । नेपालको राजनीति निरन्तर रूपमा विकृतितर्फ उन्मुख भैरहेको छ । बेइमान राजनीतिक संस्कार र विसंगतिपूर्ण परिपाटीलाई राजनीतिको तल्लो तहबाटै भइरहेको अनुमोदनले नेपाली राजनीतिलाई अपराधतर्फ उन्मुख गराइरहेको सत्यतालाई विगतका घटनाक्रमले प्रमाणित गरिसकेको अवस्थालाई सबैले मनन गर्नु जरुरी छ । देउवालाई पौडेलले पठाएको पत्रले कम्तीमा पनि राजनीतिक शुद्धताका लागि थोरै योगदान पुर्याउन सक्छ । स्थानीय निर्वाचन घोषणा भइसकेको अवस्था र सरकारमा संलग्न कांग्रेस पार्टीको चलखेलमा भएका विवादास्पद निर्णयहरूले तल्लो स्तरसम्म पैदा भएको वितृष्णा रोक्न थोरै भए पनि पौडेलको पत्रले मद्दत पुर्याउने नै छ । जिम्मेवार नेताले आफ्नो मर्यादा र इमानलाई कहीं कतै बन्धक राख्नु हुँदैन । लोकतान्त्रिक पार्टीको अलोकतान्त्रिक चरित्र कसैका लागि स्वीकार्य हुनै सक्दैन । पार्टीको बैठक, पूर्णताका सवालहरूलगायतका विषयमा अनिर्णयको बन्दी बनाउने र आर्थिक चलखेलका विषयमा देउवाको नाम सञ्चार जगत्मा आइरहँदा सम्पूर्ण लोकतन्त्रप्रेमी जनताको शिर निहुरिएको छ । पौडेलको पत्रको आकार त्यति ठूलो छैन, देउवाका गलत कृत्यहरूलाई पत्रले समेट्न सकेको छैन । यद्यपि इमान र नैतिकताको धरातलमा उभिएर लेखेको उनको पत्रको आयतन विशाल छ । गलत कृत्यप्रति उनको खबरदारी स्वाभाविक छ । सबै पार्टीमा विकृति र विसंगति विद्यमान रहेको परिस्थितिमा अन्य पार्टीका नेताहरूले समेत सार्वजनिक रूपमा आफ्नै पार्टीका नेतालाई यसैगरी खबरदारी गर्न सकून् । उत्तम पुडासैनी जोरपाटी, काठमाडौं"
निर्वाचनको सुल्टो बाटो,"वैशाख ३१ गतेका लागि स्थानीय निर्वाचन मिति घोषणा भएको छ । निश्चय नै लोकतन्त्रको गतिशीलताका लागि निर्वाचन आवश्यक थियो । अत: यो सुखद कुरा हो । तर के यो निर्वाचन सजिलै होला ? सरकारले यसरी निर्वाचन घोषणा गर्यो कि मानौं सबै ठीकठाक छ । तर अन्तर्यमा चियाउँदा निर्वाचनको नियत र नियतिमाथि गम्भीर संकट देखिन्छन् । निर्वाचनको मिति सार्वजनिक हुनासाथ दुईखाले प्रतिक्रिया आए । एकातिर हर्षउन्माद देखियो । अर्कोतिर मसाल जुलुस र मधेस बन्द । लामो आन्तरिक द्वन्द्व, मधेस आन्दोलन र नाकाबन्दी भोगेका जनतालाई निर्वाचन सकस नबनोस् ।हर्षउन्मादमा हुनेहरू ठान्छन् निर्वाचन प्राविधिक विषय हो । उनीहरूलाई लाग्दो हो चुनाव उठिन्छ, जितिन्छ र स्थानीय निकाय कब्जा गरिन्छ । दलहरूले नै हुर्काएको एउटा सत्तालोभी समूह छ गाउँमा, उसको सपना होला वैशाख ३१ पछि जुनी फेरिन्छ । मेयर, उपमेयर बनिन्छ र राज गरिन्छ । यता असन्तुष्टहरू सधैं सीमान्तकृत भएको मनोविज्ञानमा छन् । उनीहरूलाई लाग्छ केही त परिवर्तन छैन । मुद्दा अधकल्चै छन् । त्यसैले मधेस संविधान संशोधन चाहन्छ । मधेसका नेताहरू भन्छन्, यथास्थितिमा चुनावको अर्थ छैन । मधेसलाई लाग्छ काठमाडौंले हेप्यो । हर्ष र बगावतको दुई अतिमा चेपिएका जनता सन्त्रासमा छन्, जसको छनक फागुन ११ गते नै काठमाडौंका पेट्रोलपम्पहरूमा देखियो । त्यो दिन निर्धा उपभोक्ताहरू ग्यालेनमा इन्धनको जोहो गर्दै थिए । यस्तो अन्योलमा निर्वाचनले कहाँनेर सुखद् भविष्यको उज्यालो दिन्छ ? सत्ताधारी र सडकधारीहरूबीच एक अर्कोलाई गलाउने यो खेलकुद निकै महँगो भयो । त्यसैले अब बोलौं कि निर्वाचन द्वन्द्वको अर्को कारण नबनोस्, हामी राष्ट्रिय एकता र समृद्धि चाहन्छौं । हामी मिलेर चुनावमा जान चाहन्छौं । निर्वाचनको महत्त्व यो निर्वाचनका तीनवटा महत्त्व छन् । पहिलो, यो निर्वाचन साधारण निर्वाचन होइन । न त यो निर्वाचन स्थानीय निकायको पुरानो निर्वाचनकै निरन्तरता हो । बरु यो जनआन्दोलनको पछिल्लो अभिव्यक्ति हो । ऐतिहासिक संविधानसभाबाट संविधानको घोषणा भएपछिको यो पहिलो निर्वाचन हो । यसले राज्य पुन:संचनाको अभीष्ट बोकेको छ । यो स्थानीय निकायको नभई स्थानीय तहको निर्वाचन हो । त्यसैले यो निर्वाचन पछिल्ला राजनीतिक उपलब्धिको रक्षा गर्ने एक युगीन प्रयत्न हो । नभुलौं निर्वाचन राजनीतिक विषय हो । यो प्राविधिक विषय मात्र होइन । तर अगुवाहरूको चाला बुझ्दा लाग्छ यहींनेर हाम्रो नेतृत्व चुक्दै छ । हामी शान्ति र स्थिरताको प्रयत्नमा छौं । ०५१ सालबाट हिसाब गर्दा हामीले लामो द्वन्द्व भोग्यौं । कष्ट असाध्य गहिरा थिए । हामी पुराना घाउ बिर्सिन चाहन्छौं । जनता शान्ति, स्थिरता, विकास र समृद्धि चाहन्छन् । जनताको यही सपना पूरा गर्न निर्वाचन आवश्यक भएको हो । यो निर्वाचनको उपादेयता नयाँ मेयरहरू निर्वाचित गर्नुमा मात्रै छैन । बरु शान्ति, समृद्धि र लोकतन्त्रको सबलीकरणमा छ । अन्यथा यो निर्वाचनको गरिमा रहँदैन । यसर्थ नै यो निर्वाचनले द्वन्द्वको अन्त्य गर्नुपर्छ । द्वन्द्व बढाउने निर्वाचन हाम्रा लागि आवश्यक छैन । प्रस्तावित निर्वाचनको अर्को महत्त्व सुशासन र सेवाप्रवाहको सबलीकरणमा छ । लामो सास्ती भोगेका जनतालाई आफ्नै आँगनमा सरकार चाहिएको हो । यस्तो सरकार जसले मनको आवाज सुनोस् । स्थानीय तहमा भइरहेका भ्रष्टाचार, सुस्तता, गतिहीनताको अन्त्य गर्न हामी यो निर्वाचनको पर्खाइमा छौं । यो निर्वाचनले गाउँमा सुशासन, लोकतन्त्र, विकास र समृद्धिको जग बनाउनुपर्छ । तर मधेसलाई नसमेटी गरेको निर्वाचनले यी महत्त्वलाई स्थापित गर्ला ? देशको कुनै एउटा भूगोलमा आगो झोसेर अर्कोतिर शान्ति पाइएला ? हाम्रो सरकार एउटा प्राविधिक निर्वाचन गरेर सत्ताको हिसाबकिताब मिलाउन चाहन्छ । त्यसैले निर्वाचनको वातावरण बनाउने उसको जाँगर देखिँदैन । यो चिन्ता हो । यही चिन्ताले निर्वाचनको मिति घोषणा हुँदा पनि जनतामा खुसियाली छैन । यस्तो द्विविधाले कस्तो निर्वाचन होला ? यो राम्रो भएन । संविधान संशोधनबिनाको निर्वाचन कसैगरी सुल्टो बाटो होइन । समृद्धि र एकताका लागि निर्वाचननेताहरू के चाहन्छन् ? प्रभावकारी निर्वाचन कि आफ्नो शासकीय प्रभुत्वको नवीकरण । अन्यथा प्रभावकारी निर्वाचनका आधारभूत सर्तबाट दलहरू यसरी बटारिने थिएनन् । चुनावमा सबै विचारको सहभागिता र विवेकपूर्ण मतदान मुख्य सर्त हो । सबै दल र नागरिकको सहकार्यमा मात्र प्रभावकारी निर्वाचन सम्पन्न हुन्छ । यसका लागि कुनै दल पनि छुट्नु हँुदैन । मुख्यत: यो निर्वाचनले राष्ट्रिय एकता र समृद्धिको मार्ग खोल्नुपर्छ । यसका लागि पहाडमा मात्र निर्वाचन गरेर हुँदैन । न त यसले देशको एउटा भागमा मात्र खुसी दिएर पुग्छ । कतै पनि असन्तुष्टिको आगो नबलोस् र जनताले निर्बाध मतदान गरून् । अनि मात्र निर्वाचनले सर्वमान्य राजनीतिक स्वीकृति पाउनेछ । अन्यथा यो प्राविधिक निर्वाचन मात्र हुन्छ । घटनाक्रमले भन्छन् कि यथास्थितिमा मधेसका दलहरू निर्वाचनमा भाग लिने छैनन् । त्यसो भयो भने मधेस अस्थिर बन्नेछ । यसले यो वा त्यो धारका अतिवादीहरूलाई नै फाइदा पुग्छ । निर्वाचनमा राजनीतिक चरित्र आवश्यक हुन्छ । यसले हाम्रो संक्रमणकालीन अवस्थामा के योगदान गर्छ ? के हामी अगाडि बढ्छौं ? कसैको विमति नहोला कि निर्वाचन लोकतन्त्रका लागि आवश्यक छ । तर वर्तमानमा प्रकट भएका असन्तुष्टिलाई अनदेखा गरेर लोकतन्त्र फस्टाउँछ ? सडकमा आन्दोलन चलिरहको छ । निर्वाचन बिथोल्ने संघर्षका योजना सार्वजनिक भइरहेका छन् । यस्तो बेला जसरी पनि निर्वाचन सम्पन्न गर्ने सोच अराजनीतिक र शासकीय अहंको पराकाष्ठा हो । तनावमा गरिएको निर्वाचनले राजनीतिक अराजकता र उग्रवादलाई नै बढाउँछ । यसको अर्थ निर्वाचनको विरोध होइन । बरु सफल निर्वाचनका लागि वातावरण बनाउने आग्रह हो ।निर्वाचनलाई प्रभावकारी बनाउन केही सर्त छन् । यी सर्त पूरा हुनासाथ निर्वाचन राजनीतिक उत्सव बन्नेछ । यसका लागि विलम्ब नगरौं । पटकपटक भनिएको कुरा हो कि निर्वाचनका लागि असन्तुष्ट पक्षलाई समेटौं । उनीहरूले संविधान संशोधनबाट आफ्ना मागको सम्बोधन चाहेका छन् । त्यसैले सरकारले संविधान संशोधन विधेयक ल्याएको छ । परिमार्जनसहित संविधान संशोधनको विषयलाई टुंग्याउनु निर्वाचनको पहिलो सर्त हो । यसो गर्दा एकै पटक राज्य पुन:संरचनासँगै स्थानीय तहको संख्या र सिमानाको कुरा पनि हल गर्नु उपयुक्त हुन्छ । यसरी स्थानीय तह, स्वायत्त क्षेत्र, संरक्षित क्षेत्र र विशेष क्षेत्रको टुंगो लाग्छ । अन्यथा स्थानीय तहकै सिमाना, संख्या र चरित्रलाई अन्योलमा राखेर प्रभावकारी निर्वाचन हँुदैन । महँगो निर्वाचनले लोकतन्त्रलाई नै भद्दा बनाउँदै छ । यति ठूलो राजनीतिक परिवर्तनपछि हुने निर्वाचनलाई सालीन, स्वच्छ र जिम्मेवारीपूर्ण बनाउन सक्नुपर्छ । यसका लागि पुरानो निर्वाचन संस्कृति फेर्नुपर्छ । बलियो अनुगमन, आचारसंहिताको पालना र निश्चित मापदण्डमा निर्वाचन खर्च राज्यले नै बेहोर्ने विधिको विकास गरौं । निर्वाचनका लागि निर्वाचन नभई प्रभावकारी निर्वाचन हाम्रो आवश्यकता हो । निर्वाचन खर्च कम गर्न तीनवटै निर्वाचन एकै पटक गर्ने विकल्प पनि हामीसँग छ । त्यसो त प्रत्यक्ष निर्वाचित कार्यकारी प्रमुख जनताको माग हो । यसका लागि संविधान संशोधन गरौं र अगाडि बढौं । यसले मात्र हामीलाई स्थायित्व, विकास र राष्ट्रिय एकता दिनेछ । निर्वाचनपछि जनतालाई परिवर्तनको अनुभूति दिनुपर्छ । अन्यथा बेकार हुन्छ ।सबैलाई थाहा छ, अरूको अस्तित्व नमान्नु सामन्तवादी अहंकार हो । यही अहंकारले नेपाली राजनीति, शान्ति प्रक्रिया र निर्वाचनको प्रभावकारिता बर्बाद हुँदै छ । दलहरू यसबाट मुक्त हुन आवश्यक छ । कसरी दल र नागरिकमा सहकार्य, आपसी विश्वास र एकता निर्माण होला ? कसरी शान्ति र समृद्धि प्राप्त होला ? के गर्दा भावी पुस्ताले इतिहासमाथि गर्व गर्न पाउलान् ? आज सबै मिलेर यसको जवाफ खोज्ने बेला हो । निर्वाचनले यसको जवाफ दिनुपर्छ, जसका लागि सबैको स्वामित्वसहितको निर्वाचन चाहिन्छ । अहिले जंगलको एक्लो बाघ कोही पनि छैन । न हामी पहाडेहरू मात्र छौं न त मधेसीहरू मात्र । नेपाली राजनीतिको उत्थान र विकासका लागि मधेस र पहाडसहित सबैको स्वामित्व आवश्यक छ । अन्यथा निर्वाचन त होला तर हामी द्वन्द्वको भुमरीबाट निस्किने छैनौं । द्वन्द्वमा आफ्नो उत्थान देख्नेहरूलाई त यो अवस्था सुखद होला तर जनताका लागि अपशकुन मात्र हुनेछ । विश्व राजनीतिमा उग्रवाद सनातन समस्या हो । यस्तो उग्रवाद आज जातीय अहंकारको जगमा पन्पिँदै छ । यसले अन्धराष्ट्रवादको रंग ओढेको छ । एसिया, युरोप, अमेरिका सर्वत्र यसका उदाहरण छन् । हामीले समयमै यसको उचित व्यवस्थापन नगर्ने हो भने नेपाल त्यही अहंकारको चपेटामा पुग्दै छ, जसलाई हुर्काउँदै छन् पहाड र मधेसका अतिवादीहरूले । यस्तो बेला क्षणिक अहंकारमा रमाउने कि जिम्मेवार हुने ? जिम्मेवार हुनका लागि सबैलाई समेट्ने बाटो रोजौं । याद राखौं, हामीलाई अन्धराष्ट्रवाद होइन, देशभक्ति आवश्यक छ । हामी यस्तो निर्वाचन गरौं, जसले हामीलाई विभाजित गर्न नसकोस् । हाम्रो देशभक्तिले सार्थकता प्राप्त गरोस् । देश अगाडि बढोस् । अन्यथा निर्वाचन त होला तर हाम्रो सपना साकार हुँदैन । किनभने उल्टो हिँड्नेहरू विकास र समृद्धिको लक्ष्यमा कतै पनि पुगेका उदाहरण छैनन् ।"
सामुदायिक वन : दिगो विकासको आधार,"स्थानीय उपभोक्ता समूहद्वारा संरक्षित, संवद्र्धित र व्यवस्थित तथा नियन्त्रण र उपयोगको रूपमा परिचित सामुदायिक वन आज विश्वकै सफल उदाहरणको रूपमा स्थापित छ । सन् १९७० को दशकबाट विधिवत् विस्तारित यो अवधारणाले अपवादबाहेक उल्लेख्य प्रगति गरेको कसैबाट छिपाउन सकिँदैन । सरकारले वन विभागमार्फत ग्रामीण समुदायका लागि उनीहरूकै प्रत्यक्ष सहभागितामा सञ्चालित यो कार्यक्रम क्षेत्रीय सहभागिताको नमुना नै बनेको छ । झन् वनको ४४७४ प्रतिशतको पहुँचताले गर्दा हरियो वन नेपालको धन भन्ने नेपाली उखानलाई पुनर्ताजगी गरेको छ ।राष्ट्रि्रय वनमा भएको पहँुचलाई सामुदायिक वनमा चरणबद्घ रूपमा रूपान्तरण गरेर वन स्रोतको दिगो व्यवस्थापन गर्दै वन फँडानी रोक्नु, स्थानीयलाई हाम्रो वन भनी आफ्नो बोध गराउनु, उपयोग र फाइदा स्थानीयलाई हुने भनी गरिएको रणनीतिलाई यस अवधारणाले अंगीकार गरेको छ । यसैकारण वन सम्पदाको उचित व्यवस्थापन र उपयोगका लागि वन उपयोगकर्ताको समूहलाई पहुँचमा वृद्धि गराएको छ । यही सफल कथाका कारण आज सरकार पनि सम्भव भएसम्म सम्पूर्ण वनलाई समुदायमा हस्तान्तरण गर्न आतुर छ । वनक्षेत्रमा सुधार, विकास र सम्भार तथा प्रवद्र्घनलाई प्राथमिकतामा ल्याउने हेतुले स्थापित सामुदायिक वनको अवधारणाले प्रजातन्त्र प्राप्तिपछि यो क्षेत्रलाई फराकिलो बनाउन सक्यो । वन विभागको पछिल्लो तथ्यांकअनुसार देशभरमा लगभग १८ हजार सामुदायिक वन उपभोक्ता समूह गठन भएका छन् भने १६ लाख ६४ हजार ९ सय १८ हेक्टर वन क्षेत्र स्थानीय समुदायले व्यवस्थापन गर्दै आइरहेका छन् । यसबाट समूहमा आबद्ध २१ लख ९४ हजार ३ सय ५० घरधुरी प्रत्यक्ष रूपमा लाभान्वित भएका छन् । यस कार्यक्रमले पहिचान, समूह गठन, कार्ययोजना, कार्यान्वयन र पुनरावलोकन चरण गरी पाँच चरणमा काम गर्दै आएको छ । यसबाट विकासको स्वाद तल्लो तहसम्म पुर्याउन सहज भएको सरोकारवालाहरूको दाबी छ । वन उपयोगकर्ता समूहको कानुनी मान्यता प्रदान हुनु, ग्रामीण तथा सामुदायिक विकास, सहभागितामूलक कार्यक्रम, वन विकास र उत्पादन उपभोगमा स्वतन्त्रता, दिगो वन व्यवस्थापन र जैविक विविधीकरण संरक्षण सामुदायिक वन कार्यक्रमका सबल पक्ष हुन् । यसले गर्दा वनबाट उपभोक्ताले जनसहभागिता, हिस्सेदारी, सामुदायिक विकास, गरिबी निवारण, गरिबको पहँुच, वातावरण संरक्षण, महिलामाथिको बोझमा कमी, बालबाालिकाको स्वास्थ्यमा सुधार र दिगो स्रोतको सिर्जनाजस्ता कुरामा लाभ पुगेको छ । थोरै र धेरै स्रोतको प्रयोगकर्तामा पनि ज्ञान र पहुँचताको वृद्धिले आज गाउँ तथा सहरहरू बढी फाइदामा छन् । यही भएर हुन सक्छ दिगो विकासको दरिलो आधार बन्न पुगेको छ सामुदायिक वन ।दोस्रो विश्वयुद्घ अर्थात् सन् १९४५ पछि भएको औद्योगिकीकरणको अवैज्ञानिक विस्तार, मानवका लागि खडा गरिएका पूर्वाधार, तीव्र रूपमा बढेको जनसंख्या, अनियन्त्रित सहरीकरण आदि कारणले प्राकृतिक वातावरण र मानवीय चक्रमा असन्तुलन भई वातावरणीय क्षमतामा नकारात्मक प्रभाव पर्यो । त्यही भएर १९८० को दशकमा विश्वका सबै वर्ग, नागरिक समाज, विकासविद्, नीति निर्माता, राजनीतिज्ञ, व्यापारी तथा बौद्धिक जनमत र चेतनशील नागरिकको क्रियाशीलतामा दिगो विकासको धारणा प्रादुर्भाव गरायो । यसमा सबैभन्दा महत्त्वपूर्ण अंश वनक्षेत्र नै पर्यो । दिगो विकासले विशेषगरी समाज, अर्थतन्त्र र वातावरणको प्रत्यक्ष वकालत गर्ने गर्छ । वर्तमानको आवश्यकतालाई पूरा गर्ने, भोलिको सन्ततिका लागि सञ्चित गर्ने, आर्थिक विकासको उच्चतम फाइदा लिने, भविष्यको उत्पादन बढाउने, एकीकृत विकास गर्ने उद्देश्य दिगो विकासले राखेको हुन्छ । दिगो विकासका सन्दर्भमा छलफल गर्दा वायुमण्डलीय स्थिति, औद्योगिक, खाद्य प्रविधि, कृषि, आर्थिक, ऊर्जा र सामाजिक अवस्था आदि सूचकको रूपमा लिन सकिन्छ ।हाम्रोजस्तो विकासोन्मुख देशमा गरिबी र सन्तुलित विकासमा साझेदारी गर्न पनि दिगो विकासको महत्त्व बढेको छ । ग्रामीण भेगमा बसोबास गर्ने अधिकांश समुदाय आफ्नो जीविकोपार्जनका लागि वनसँग निर्भर रहेका छन् । यस क्षेत्रका लागि पायक पर्ने हुनाले पनि ती वन नै स्थानीय जनताका प्रमुख स्रोत भएका छन् । पछिल्ला केही दशकदेखि सामुदायिक वन कार्यक्रमले समुदायका सदस्यहरूलाई संगठित गर्दै सामूहिक अभियान सञ्चालन गर्न मद्दत गर्नुका साथै वन स्रोतको व्यवस्थापन र उपयोगबाट आम्दानीमा वृद्धि गरी समग्र सामुदायिक विकासमा योगदान पुर्याएको छ । सामुदायिक वन कार्यक्रम वनको हैसियतमा सुधार ल्याउँदै ग्रामीण जीविकोपार्जनका लागि समेत सशक्त र प्रभावकारी भूमिका निर्वाह गर्न सफल भएको छ । सामुदायिक वनको योगदानलाई राष्ट्रिय रूपमा एवं सरकारी वन निकायभन्दा बाहिरका निकायहरूले पर्याप्त मूल्यांकन गर्न नसके पनि ग्रामीण समुदायमा सामुदायिक वन उपभोक्ता समितिहरूबाट प्राप्त समग्र विकासका उपलब्धिले तिनीहरूलाई विकासको दिगो साधनका रूपमा प्रमाणित गरिसकेको छ । सामुदायिक वन उपभोक्ता समितिहरू स्थानीय तहमा जीविकोपार्जनका अवसर सिर्जना तथा सीमान्तकृत समुदायको विकासका लागि ठूलो सम्भावना बोकेको स्वतन्त्र निकायको रूपमा स्थापित भएको छ । साथै अन्य विकासे संस्थाका लागि प्रवेशबिन्दुका रूपमा सशक्त संस्थाको रूपमा विस्तार हुँदै गएको छ । सामुदायिक वन र दिगो विकास छुटाउन नमिल्ने क्षेत्र हुन् । सामुदायिक वन कार्यक्रमले गर्दा नै जैविक विविधता संरक्षण, मौसम परिवर्तनमा सहकार्य, स्रोतसाधनको समुचित प्रयोग, कृषि क्षेत्रको विकास, विकासको सीमा निर्धारणमा थप सहयोग पुगेको छ । साथै सामाजिकसांस्कृतिक स्वीकार्यता र उत्तरदायित्वबोध, जनसहभागिता वृद्धि गर्दै दीर्घकालीन उन्नतिमा यो कार्यक्रमको महत्त्व बढ्दै छ । अत: दिगो विकासको मुख्य आधारशिला भनेकै वन भएको हुनाले वनको संरक्षण र संवद्र्घनमा स्थानीय उपभोक्ताको सहकार्यलाई प्राथमिकतामा राख्दै दिगो विकासको यात्रालाई तय गर्नुपर्छ ।"
विदेशी पाइलट किन ?,"सन् १९७३ तिर नेपालमा दुर्गम क्षेत्रको कठिन उडानको सुरुवाती दिनमै लुक्ला विमानस्थल विश्वमै एक रोमाञ्चक विमानस्थलमा दरिएको थियो । ठाडो भीरको अघिल्तिर पर्खालझैँ ठडिएको विशाल डाँडो, दायाँबायाँ कोदो तथा फापर बारीको माझमा रहेको त्यो भिरालो गेग्रिलो माटोमा कुनै विमान अवतरण गर्ने र त्यही ओरालो भीरबाट कुनै एयरलाइन्सले नियमित उडान भर्ने दृश्य देख्ने नेपालीबाहेक अन्य कुनै विदेशीले अनुमान नै गर्न सक्तैनथे । त्यही लुक्ला विमानस्थल अहिले प्रशस्त लामो, चौडा तथा रमणीय बनाइएको मात्र नभई टिलिक्क टल्कने बनाइएको छ । अचम्म, यत्रो बिघ्न खर्च गरेर लुक्ला विमानस्थलको स्तर विकसित गरिए पनि उक्त विमानस्थल विश्वकै अत्यन्त जोखिमपूर्ण तथा खतरनाक १० वटा विमानस्थलमध्ये एकमा दरिएको छ ।उक्त विमानस्थल हेर्न मात्र पनि केही दिनको ट्ेरेकिङमा पर्यटकहरू आउने गर्थे । यसै सन्दर्भमा एउटा रोचक प्रसंग छ । निगमको कुनै एक लुक्ला फ्लाइट विदेशी पर्यटकले भरिभराउ थियो । ट्विनअटर विमान अवतरण गर्ने प्रक्रियाका दौरान पाइलटको पछिल्तिरकै अघिल्लो सिटमा बसेका एउटा विदेशी यात्रु घरीघरी आफ्नो सिटको पेटी फुकाल्दै सिटबाट जुरुकजुरुक उठ्दै अगाडि देखिने ठाडो भीरजस्तो रनवेमा आँखा गाडिरहेका थिए । उनको अनुमानमा उक्त विमान त्यो बित्ताजस्तो रनवेमा कुनै हालतमा ल्यान्ड गर्न सक्तैन र जहाज अगाडिको विशाल पहाडमा ठोक्किन्छ कि भन्ने रहेको सहजै बुझ्न सकिन्थ्यो जुन कुरा उनको हाउभाउबाट प्रदर्शित भइरहेको थियो । विमान सकुशल अवतरणपश्चात् उक्त यात्रुले पाइलटलाई धन्यवाद दिए । विमानस्थललाई चारैतिरबाट ठूला पहाडले घेरेका कारण खराब मौसममा अवतरण गर्न कठिनाइ हुने र कथंकदाचित अवतरण गर्न नसकी फर्कनुपर्ने स्थितिमा धेरै नजिक रहेका पहाडले पार्ने कठिनाइ तथा अन्य धेरै विषयमा जिज्ञासा राख्ने ती फ्रेन्च यात्रुले एउटा अर्को प्रश्न तेस्र्याए, हप्ताको कति पटक तिमीहरू यस्तो एयरपोर्टमा ल्यान्ड गर्छौ ? मौसमले साथ दिएका दिन बिहानै ३४ पटकसम्म पनि तर पछि हावाको वेग बढ्दा ल्यान्ड गर्न सकिँदैन भन्ने पाइलटको जवाफमा उनले जिब्रो टोके । चालकसँग अन्यन्त सौहार्दपूर्ण जिज्ञासा राख्ने ती व्यक्तिले बिदा हुने क्रममा आफ्नो भिजिटिङ कार्ड दिँदै भनेछन्, तिमीले त दिनको ३४ पटकसम्म ल्यान्ड गर्ने भन्यौ तर म त जीउका रौँ ठड्याउने यस्तो एयरपोर्टमा यात्रु भएर मात्र पनि जिन्दगीमा दोस्रो पटक आउने छैन । उनको कार्ड देखेर पाइलट छक्क परे, उनी त संसारकै अति चर्चित सुपर सोनिक (आवाजभन्दा बढी वेगले उड्ने) कंकर्ड विमान उडाउने क्याप्टेन पो रहेछन् । नेपाली पाइलटहरूको कौशल भनौँ अथवा दुस्साहस कंकर्ड उडाउने पाइलटहरूबीच पनि चर्चाको विषय बन्न पुग्यो ।अर्को रोचक प्रसंगले पाठकहरूको ध्यान ५० वर्षपहिले १९६७ मा काठमाडौँको त्रिभुवन विमानस्थलमा पहिलो पटक जेट विमान अवतरण गर्ने थाई एयरलाइन्सतिर तान्नेछ । १९५८ मा लगभग एकै समयमा स्थापित थाई एयरलाइन्ससँग राष्ट्रिय ध्वजााहकको तुलना नेपाली दिमागमा आइहाल्ने कारण आजसम्म कसैले पत्ता लगाउन सकेको छैन । १९६७ पश्चात् उक्त थाई एयरलाइन्सले जेट विमानद्वारा आफ्नो नियमित बैंकककाठमाडौँबैंकक सेवा सञ्चालनमा ल्याएको थियो । ३१ जुलाई १९९२ मा बैंककबाट उडेको थाई एयरलाइन्सको सानो एयरबस विमान त्रिभुवन विमानस्थलमा अवतरणका क्रममा विमानस्थलबाट लगभग ३७ किलोमिटर उत्तर लाङटाङ हिमालछेउ दुर्घटनाग्रस्त हुन पुग्यो । यसरी नेपालको इतिहासमा पहिलो जेट ल्यान्ड गर्ने थाई एयरलाइन्स दुर्भाग्यवश नेपालमै पहिलो जेट दुर्घटना गर्नेमा पनि पर्न गयो । उक्त दु:खद् दुर्घटनामा ९९ जना यात्रु तथा १४ जना चालकदलका सदस्यसहित ११३ जनाले ज्यान गुमाए । उक्त हृदयविदारक दुर्घटना भएको केही महिनापश्चात् पाकिस्तान इन्टरनेसनल एयरलाइन्स (पीआईए) को कराँचीबाट उडेको पीके २६८ एयरबस ए ३०० विमान काठमाडौँको त्रिभुवन विमानस्थलमा अवतरणका क्रममा २८ सेप्टेम्बर १९९२ मा विमानस्थलभन्दा लगभग ८१० किलोमिटरको दूरीमा रहेको महाभारत रेन्जको भट्टेडाँडाको दक्षिण मोहोडामा ठोक्किन पुगेको थियो । त्यसमा यात्रा गरिरहेका १६७ जना यात्रुको दु:खद् निधन सोही वर्षको अर्को हृदयविदारक घटना हुन गयो । २८ सेप्टेम्बरको उक्त दुर्घटनाको चर्चा विश्व सञ्चार माध्यममा यति दु्रत गतिमा भयो कि उक्त दुर्घटनाको भोलिपल्टै बीबीसी, सीएनएन तथा अन्य सञ्चारकर्मीहरू काठमाडौं ओइरिए । अग्ला डाँडाहरूले घेरेको काठमाडौँ विमानस्थलको भौगोलिक जोखिमपूर्ण स्थिति नै दुर्घटनाको कारण भएको ठोकुवा गर्दै प्रचारप्रसार भयो ।दुर्घटनाको २ दिनपछि बिहानी नेपाली समय १०:४३ मा हङकङबाट काठमाडौँ आएको नेवानिको आरए ४१० विमान काठमाडौँ अवतरणपश्चात् जहाजबाट ओर्लँदै गरेका पाइलटलाई तिनै बीबीसी तथा सीएनएनका सञ्चारकर्मीहरूले प्रश्नहरू तेस्र्याए । बोइङ ल्यान्ड गर्ने बेलाको मौसम त्यति राम्रो नभएको अवस्थामा तिमीहरूलाई ल्यान्ड गर्न कठिनाइ परेन ? भन्ने प्रश्नको जवाफमा परेन भन्ने छोटो जवाफ दिएर पाइलट अगाडि बढे । बीबीसी रिपोर्टरले पाइलटलाई रोकेर अर्को प्रश्न गरे, बिहानीको उज्यालो घाम तथा सफा मौसम हुँदाहुँदै पनि पीआइएको उक्त दुर्घटना के कारणले भयो होला ? सरकारले उक्त दुर्घटनाको अनुसन्धान थालिसकेको सन्दर्भमा दुर्घटनाबारे एक शब्द पनि बोल्न मिल्दैन, पाइलटले जवाफ दिए । के काठमाडौँ एयरपोर्ट अन्यन्त रिस्की एयरपोर्टमध्ये पर्दैन र ? उनको प्रश्न हिँड्दै गरेका पाइलटलाई थियो । लुक जेन्टलम्यान, रिस्क इज इन द ब्याटल फिल्ड नट इन द एयरफिल्ड पाइलटको उक्त जवाफपछि उनीहरूले सोध्ने प्रश्न नै त्यहीँ टुंगिए । जाँदाजाँदै पाइलटले भन्न भ्याए, काठमाडौँ एयरपोर्ट इज ट्रिकी बट नट रिस्की । नि:सन्देह काठमाडौँको चारैतिर अग्ला डाँडाहरूबीच खाल्डोजस्तो देखिने एयरपोर्ट ट्रिकी अवश्य होला तर रिस्की (जोखिमपूर्ण) भने कदापि होइन । यस्ता एयरपोर्टहरूमा ल्यान्ड गर्न विशेष दक्षतासाथ प्रचलितभन्दा भिन्न विधि अपनाउनुपर्ने आवश्यकता पनि पर्न सक्छ । उक्त बिहानी प्रतिकूल मौसमका कारण केही एयरलाइन्सका विमानहरू लखनउ, कोलकाता तथा दिल्ली विमानस्थलतिर डाइभर्ट भएको देखेका ती सञ्चारकर्मीका मनमा नेपाल एयरलाइन्सको विमान त्यति सहज ढंगले अवतरण गरेकोमा आश्चर्यचकित त थिए नै त्यसमाथि काठमाडौँ विमानस्थललाई जोखिमपूर्ण तथा खतरनाक मान्न इन्कार गर्ने नेपाली पाइलटहरू कुन तत्त्वले बनेका हुन् भन्ने पनि उनीहरूमा कौतूहल जागेको प्रस्ट देखिन्थ्यो । नेपाली पाइलटहरूमा रहेको आँट, लगनशीलता, साहस र विश्वमै विशिष्ट बनेर देखाउने प्रतिबद्धताभित्र नै त्यो तत्त्व लुकेको सायद उनीहरूले पनि अनुभव गरे होलान् । त्यसपछि तेस्रो जेट विमान पनि काठमाडौँ एयरपोर्टबाट टन्न कार्गो (गलैँचा) लिएर जर्मन कार्गोले भाडामा लिएको हिन्दुजा (भारतीय) कम्पनीको जेट विमान उडेको केही मिनेटमै दाहिने मोडिएर चन्द्रागिरि पहाडमा रातिको समयमा दुर्घटनाग्रस्त भएको थियो । यसरी तीनैवटा जेट विमान काठमाडौँकै सेरोफेरोमा दुर्घटनाग्रस्त भएका थिए । अब ल्याइने एयरबसको वाइडबडी ३३० मा विदेशी पाइलट मात्र हुनेछन् भनी निगमको नेतृत्वतहमा बसेकाले ठोकुवा गर्नु हचुवा तर्क मात्रै हो । यस्तो अभिव्यक्तिले देश, विदेशमा छरिएका नेपाली पाइलटको आत्मसम्मानमा आघात पर्छ । भारतमा २००६ मा स्थापित इन्डिगो विमान कम्पनीले २०११ मा एकै पटक १८० वटा एयरबस विमान अर्डर गर्दा आफ्ना जहाजहरू उडाउन विदेशी पाइलटहरू भित्र्याएको थिएन । सोहीअनुरूप १७ अगस्ट २०१५ मा उक्त कम्पनीले २५० वटा एयरबस विमानको अर्डर गर्दा विदेशी पाइलट भित्र्याउनुको सट्टा विमान उडाउन स्वदेशी भारतीय पाइलटहरूलाई नै उसले प्राथमिकता दिएको थियो । नेपाली रोजगारीलाई लत्याउँदै निगममा कार्यरत आफ्नै सिनियर तथा जुनियर पाइलटहरू जसले आफ्नो भविष्य तथा वृत्तिविकासको सपना सँगालेर अन्य एयरलाइन्सको मोटो तलबमानको लोभमा आकर्षित नभई बसेकाहरूले विदेशी पाइलटहरूले मात्रै उडाउने घोषणाबारे के सोचेका होलान् ?नेपाली पाइलटहरूलाई पन्छाएर विदेशी पाइलटहरूप्रतिको यो आकर्षणको रहस्य बुझ्न विदेशी पाइलटहरूले रच्ने निगमको नयाँ इतिहासको प्रतिफल हेर्न केही समय पर्खनैपर्छ ।"
मेलम्चीको प्रतीक्षा,"काठमाडौँमा बसेर, राज्यलाई कर तिरेर, असल नागरिकको कर्तव्य निर्वाह गर्दा पनि धारामा खानेपानी पाउने कुरा मृगतृष्णा बनेको देख्दा काठमाडौँवासीमाथि निराशाको बादल मडारिएको वर्षौं भइसक्यो । नियमित महसुल नबुझाउने हो भने भारी जरिवाना हामीले नै तिर्नुपर्छ । यही जरिवानाबाट बच्न पानी आए नि, नआए नि धाराको लाइन जोडेकै कारण नियमित महसुल तिर्नैपर्यो । जरिवानाबाट बच्न एकमुष्ट वार्षिक रकम डिपोजिट गर्दै आइरहेकी थिएँ । पुन: त्यो प्रक्रिया दोहोर्याउन पानीको मिटरमा देखिएको अंक टिपेर खानेपानी संस्थान पानीपोखरी पुगेँ । तर मैले त्यहाँ बढी पानी प्रयोग गरेको भन्दै सत्र सय रुपैयाँ बढी तिर्नुपर्ने भनियो । न्यूनतम आठ हजार लिटर पानी मासिक रूपमा प्रयोग गर्ने उपभोक्ताको अधिकार भए पनि कति महिनादेखि धारामा पानी चुहिएको छैन भने कसरी बढी रकम उठयो ? म आश्चर्यचकित भएँ । कसरी यत्रो रकम उठयो मेरो धारामा त पानी नै आउँदैन मैले आफू अगाडि उभिएकी कर्मचारीसँग गुनासो गरेँ । खै कसरी उठयो तपाईंले नै ल्याएको मिटर अंक त्यसै भन्छ उनी एकाएक जंगिँदै बोलिन् । जनताको करबाट तलबभत्ता खाने उनले जनतासँगै आक्रोशित बनेर जवाफ दिने उनको शैलीप्रति म निरीह नागरिक नै नरम बन्दै उनलाई सोधेँ, हाम्रो क्षेत्रको मिटर रिडिङ गर्ने कर्मचारी को हुनुहुन्छ ? उहाँलाई बोलाइदिनुस् न । यो कुरामा भने उनी तयार भइन् र पियनलाई बोलाएर मैले भनेको मान्छे झिकाउन लगाइन् । विद्युत्को मिटरजस्तै खानेपानीको मिटर नियमित जाँच्न किन आउँदैनन् मेडम ? हाम्रै घरमा मिटर जाँच्न आउनेसँग हामीले हाम्रा गुनासा व्यक्त गर्न पाउँथ्यांै नि ? तपाईंहरूले आवाज उठाउनुपर्यो नि नियमित मिटर जाँच भएन भनेर । खोइ कोही कराउन आउनुहुन्न । आजै हो तपार्इंले यसो भनेको सुनेँ । उनका कुरा सनेर मनमनै रिस उठे पनि केही बोल्न सकिनँ । चुपचाप मेरा आँखा बाहिरतिर सोझिए, जनताको घरघरमा पानी पुर्याउने जिम्मा लिएका कर्मचारीहरू घाममा बसेर गफ हाँकिरहेका थिए । कामै नगरी पनि तलब पाइने कर्मचारीतन्त्र देखेर सुस्केरा काढ्नुबाहेक मसँग अर्को केही उपाय थिएन । बोलाउनु भा हो दिदी ! भन्दै मिटर रिडिङ गर्ने कर्मचारी आइपुगे । उहाँले भेट्न खोज्नभाछ ? मतिर औंला सोझाउँदै उनी बोलिन् । हेर्नुस् दाइ म फलानो एरियाकी मान्छे, मेरो घरमा पानी नआएको नौ महिना भइसक्यो । यहाँ त बढी पानी प्रयोग गर्यो भनेर सत्र सय रुपैयाँ बढी उठेको छ । के हो यो यहाँले राम्ररी हेरिदिनुपर्यो । कागज देखाउँदे मैले भनेँ । तपाईंले पानी तान्दा मोटर लगाउनुहुन्छ होला, पानी नै नआए पनि हावाले मिटर घुमाउँछ । त्यसैले मिटर घुम्यो, बढी अंक देखियो । उसो भए मैले हावाले मिटर घुमाएको पैसा पनि तिर्नुपर्यो त ? घरमा सरकारी धारा जडान गरेर पनि महँगो टयाङ्करको पानी किन्नुपर्छ महिनापिच्छे फेरि यत्रो रकम कसरी तिर्ने मैले, कडीकडाउ साथ बोलेँ । भोलि म एघार बजे तपाईंको घर आइपुग्छु । घरको नक्सा दिनुस् । उनी बोले । हुन्छ भोलि एकपल्ट मिटर जाँच गर्नुस् अनि महसुल तिर्ने कुराको निधो गरौंला, मैले घरको नक्सा दिंदै भनेँ । भोलिपल्ट दुई तीन पटक फोन गरेर उनलाई सम्झाएपछि मात्र उनी मेरो घरमा आइपुगे र मिटर हेरे । यसमा टिपेको अंक त तपाईंले हेरेजस्तै ठीक छ । यो लाइनमा पानी नै आउँदैन । मलाई थाहा छ म न्यूनतम शूल्क नै बनाइदिन्छु, भोलि कार्यालयमा आउनुस् । पानी आउला कि भन्ने आसमा मोटर लगाउँदा विद्युत्को बिल बढेर नागरिकलाई पर्ने एउटा आर्थिक भार त छँदै छ, हिजो एकै पटक गएर बन्ने काम फेरि भोलिपल्ट पनि जानुपर्दाको समय सम्झेर सारै विरक्त लाग्यो । हैन दाइ पानी नै नआउने भएपछि खानेपानी संस्थानले किन नयाँ धारा जडान गर्ने अनुमति दिन्छ त ? मैले असन्तुष्टि पोखेँ । त्यो त महानगरपालिकाले घर बनाउन अनुमति दिएपछि हामीले पानीको लाइन त दिनैपर्छ नि । महानगरपालिकाले घर बनाउने अनुमति नदेओस् न हामी पनि दिँदैनौं, उनले बाउँटिदै उत्तर दिए ।सडक चौडा गर्ने नाममा कति वर्षसम्म सडक धुलाम्मे भए । जनताको जीवनस्तर कष्टकर बन्यो । बल्लबल्ल सडक पिच बन्यो फेरि मेलम्चीको पानी ल्याउने भनेर अर्बांै खर्च गरेर बनाइएको सडक खनियो र पाइप बिछयाइयो । चौबीस वर्ष अघिदेखि मेलम्चीको पानी काठमाडौँ आउँदै छ भन्ने कुरामा कोही बेखबर थिए र ? सडक भत्काइएको बेलामा नै पाइप बिछयाउन सकिँदैन्थ्यो ? आमनेपालीको ओठमा यो प्रश्न झुन्डिएको छ अचेल । काठमाडौँका मुख्य सडक धूवाँ र धूलोले कुइरीमन्डल छन् आजभोलि । नेताहरू गाडीको सिसा लगाएर चिल्लो गाडीमा दौडिन्छन् तर जनताको स्वास्थ्य र कष्टकर दैनिकीप्रति बेखबरजस्तै लाग्छन् उनीहरू । जनतालाई सामान्य सुविधासमेत दिन पछि पर्ने यस्ता नेताबाट हामीले कस्तो आशा राख्ने ? अस्तिजस्तो मात्र लाग्छ स्वर्गीय प्रधानमन्त्री कृष्णप्रसाद भट्टराईले अबको पाँच वर्षभित्र मेलम्चीको पानी काठमाडौँ ल्याएर यहाँका धुलाम्मे सडक सफा पार्छु भनेको तर आज चौबीस वर्षमा १६ वटा प्रधानमन्त्री फेरिइसके । भ्रष्टाचार, निजी स्वार्थ, ढिलासुस्ती र लाचारी व्यवस्थापनले मेलम्ची आयोजनाको लागत रकम २३ अर्ब नाघिसकेको छ र पनि पूर्णता पाउन सकेको छैन । २०७३ वैशाख १ गते जनतालाई मेलम्चीको पानी वितरण गरी नयाँ वर्षको उपहार प्रदान गर्ने भनिए पनि २०७४ साल लाग्ने बेला भइसक्दा पनि पाइप बिछयाउने कामले पूर्णता पाउन सकेको छैन । धेरै रकम खर्च गरेर दैनिक सत्र करोड लिटर भित्रिन लागेको मेलम्चीको पानी विगतमा विद्युत् चोरीजस्तै ठूलाबडाहरूको आँगनमा मात्रै रेलोखेलो नबनोस् । कुनै पनि कुरा निर्माण गर्नुभन्दा पनि त्यसलाई जोगाउन ठूलो कुरा हो । तसर्थ दैनिक पाँच करोड लिटर चुहावट हुने पानीको पनि यथाशक्य नियन्त्रण गर्ने प्रयास होस् । बिजुली भईकन पनि वर्षौंवर्ष अँध्यारोमा बस्न बाध्य जनतालाई खानेपानी दिलाउन अर्को कुलमानको खोजी गर्न नपरोस् । चक्रपथभित्र मात्र वितरण गरिने मेलम्चीको पानी चक्रपथबाहिर बसोबास गर्ने नागरिकका लागि पनि समानुपातिक रूपमा वितरण गर्ने प्रावधान मिलाइयोस् ।"
अलमलमै तराईवासी,"विराटनगरराजविराज निर्वाचन घोषणायता संघीय समाजवादी फोरम नेपाल कटहरी गाउँ कमिटीका अध्यक्ष रामकुमार कामतले जिल्ला कमिटीको निर्देशन कुर्न थालेको तीन दिन बित्यो । खोइ निर्वाचनमा जाने कि आन्दोलनमा, जिल्लाले के भन्छ त्यही गर्ने, उनले भने, गाउँलेले निर्वाचन हुन्छ भनेर सोधेको सोध्यै गर्छन्, जवाफ दिनै गाह्रो छ । जिल्ला कमिटी अध्यक्ष राजकुमार यादव आफू पनि केन्द्रको निर्देशनको प्रतीक्षामा रहेको बताउँछन् । केन्द्रबाट प्रस्ट निर्णय आएको छैन, उनले भने, आजभोलि नै आउँछ, हामी आन्दोलन वा निर्वाचन जेमा भए पनि जान तयारी अवस्थामा छौं । संविधान संशोधन गरेर अघि बढ्नुको विकल्प छैन । मोरङको कटहरी१ का नुनुलाल कामत जसरी पनि निर्वाचन हुनुपर्ने बताउँछन् । खुकुरीको चोट अचानोलाई मात्र थाहा हुन्छ, उनले भने, वर्षौंदेखि जनप्रतिनिधि नहुँदा जनताले कति दु:ख पाएका छन्, त्यो नेतालाई थाहा छैन । मोर्चालाई सहमतिमा ल्याएर निर्वाचन गर्नुपर्ने उनको भनाइ छ । स्थानीय निकाय लामो समयदेखि कर्मचारीको भरमा छोड्दा विकास निर्माण ठप्प छ । भएका पनि आँखामा छारो हाल्ने खालका मात्र छन् । मोर्चा र एमाले दुवैलाई मेरो गोरुको बाह्रै टक्का नभन्न कामतको आग्रह छ । कटहरीमा भेटिएका सिटी रिक्सा संघका जिल्ला अध्यक्ष दीपक मण्डल निर्वाचनको विकल्प नभएको बताउँछन् । स्थानीय निर्वाचन मधेसमा नै बढी आवश्यक छ, उनले भने, राजनीति गर्नेले निर्वाचनबाट भाग्नु हुँदैन । संविधान संशोधन गरेर अघि बढ्नुपर्ने उनको पनि सुझाव छ । मोरङको भौडाहा१ का कन्हैया साह दलहरू गाउँगाउँ पसिसकेकाले निर्वाचन हुनेमा ढुक्क छन् । एउटा सिफारिसका लागि सचिव खोज्दै विराटनगरमा भौंतारिनुपर्छ, उनले भने, गाउँलेले कति भोग्ने पीडा ? त्यसबाट मुक्ति पाउन आफ्ना प्रतिनिधि आफंै छान्ने हो । मधेसी जनअधिकार फोरम लोकतान्त्रिकका कटहरी गाउँ कमिटी अध्यक्ष चुनाव घोषणा भए पनि जनतामा खुसी आउन नसकेको बताउँछन् । १९ वर्षपछि हुन लागेको स्थानीय तहको चुनावले जनतामा अधिक खुसी ल्याउनुपर्ने हो तर त्रास बढी भएको पाएको छु, उनले भने, मधेसलाई किनारा लगाएर निर्वाचन गर्न खोज्नुले शाहीकालको झल्को दिन्छ ।सप्तरीको तिलाठी गाविसका पूर्वउपाध्यक्ष अमिर झाले स्थानीय तहमा निर्वाचित प्रतिनिधि नहुँदा विकृतिको डंगुर लागेको बताए । संविधान संशोधनको प्रक्रिया र स्थानीय तह पुन:संरचनाको विवाद समाधान गरी हुने निर्वाचनले सबैलाई जोड्छ, उनले भने, विकास निर्माणदेखि सरकारी बजेट खर्चसम्ममा विकृति बढेकाले जनप्रतिनिधि आवश्यक छ । स्थानीय निकायको पछिल्लो निर्वाचन २०५४ मा भएको थियो । अवधि पूरा भएपछि २०५९ मा विघटन गरियो, त्यसयता कहिले राजनीतिक दलका प्रतिनिधि त कहिले कर्मचारीको भरमा सञ्चालन हुँदै आएको छ । स्थानीय निकाय विघटन भएयता स्थानीय तहको बजेटमा हात्तै वृद्धि भए पनि विकास निर्माणले गाउँमा गति लिन सकेन, तिलाठी गाविसका पूर्वउपाध्यक्ष झाले भने, कागजमै बजेट सीमित भयो, जनताले सरकारी बजेटको फाइदा लिन सकेनन् । उनले पनि निर्वाचनले वर्षौंदेखिको जनप्रतिनिधिविहीन अवस्थालाई समाप्त पार्ने भए पनि सबै पक्षलाई सहमतिमा ल्याउनुपर्नेमा जोड दिए ।"
"क्रान्ति गर्छौं, हतियार बोक्दैनौं","रोल्पा नेपाल कम्युनिस्ट पार्टीका महासचिव नेत्रविक्रम चन्दले क्रान्ति अझै नसकिएको बताएका छन् । रोल्पाको थबाङमा सम्पन्न आठौं महाधिवेशनबारे जानकारी दिन शनिबार लिबाङमा आयोजित घोषणासभामा उनले तत्कालीन जनयुद्ध को अर्को रुप एकीकृत जनक्रान्ति लाई भिन्न तथा विशेष रूपमा अघि बढाइएको दाबी गरे । हाम्रो देशलाई बचाउने क्रान्ति चाहिएको छ । हामी क्रान्ति गर्छौं तर हतियार बोक्दैनौं, उनले भने । उनले सहर केन्द्रित आन्दोलन हुने दाबी गरे ।अब काठमाडौंको मुटुबाट क्रान्ति अघि बढाइनेछ । थबाङ, रोल्पा र अरू गाउँमा मात्र होइन सबै गाउँगाउँबाट क्रान्तिको तुफान सुरु गरिनेछ चन्दले भने, अबको क्रान्ति कम्युनिस्टको मात्र होइन, सबै नेपाली राष्ट्रवादीहरूको हो । अबको क्रान्ति मुलुक बचाउनका लागि हो । उनले तात्कालीन माओवादीले गरेको दसवर्षे जनयुद्ध को प्रतिक्रान्ति भएकाले त्यसैको जगमा उभिएर एकीकृत जनक्रान्ति थालिएको बताए ।"
अनुसन्धान गर्न अदालतको आदेश,"बाँके यौन शोषणपछि आत्महत्या गर्न बाध्य पारिएकी किशोरीको मुद्दा अनुसन्धान गर्न उच्च अदालत नेपालगन्ज इजलासले प्रहरीका नाममा आदेश दिएको छ । उक्त घटनामा सुरक्षाकर्मी पितबहादुर ऐरीको संलग्नता रहेको भन्दै किशोरीका परिवारले दिएको जाहेरी प्रहरीले दर्ता गर्न अस्वीकार गर्दै आएको थियो ।प्रहरीले उजुरी दर्ता गर्न नमानेपछि उक्त घटना अदालत पुगेको हो । अदालतका न्यायाधीश शेषराज सिवाकोटी र रमेशप्रसाद राजभण्डारीको संयुक्त इजलासले किशोरी आत्महत्या घटनाको शीघ्र र प्रभावकारी अनुसन्धान गरी अभियोजन गर्न बाँकेका प्रहरी अधिकारीलाई आदेश दिएको छ । पितबहादुरले किशोरीलाई जबरजस्ती करणी, गर्भपतन र मानसिक यातना दिई आत्महत्या गर्न बाध्य पारेको आरोप पीडित पक्षले लगाएका छन् । बाँके महादेवपुरीकी ती किशोरी नाबालिका हुँदादेखि नै गाउँकै सुरक्षा निकायमा कार्यरत पितबहादुरले यौन शोषण गरेको आरोप छ । उनले किशोरीलाई गर्भपतनसमेत गराउन लगाएका थिए । शारीरिक तथा मानसिक यातना खेप्न नसकेपछि छोरीले आत्महत्या गरेको बुबा कर्णबहादुर वलीको दाबी छ । आत्महत्या गर्नुअघि किशोरीले सुसाइट नोटमा पितबहादुरले विवाह गर्छु भनी मलाई प्रलोभनमा पारी बारम्बार यौन शोषण गरेको उल्लेख गरेकी छन् । अदालतको आदेशपछि किशोरीका बुबा कर्णबहादुरले न्याय पाउने आस जागेको बताए । बलात्कारको पीडा खेप्न नसकेर छोरीले आत्महत्या गरिन् । प्रहरीले उजुरी दर्ता गर्न नमानेपछि अन्यायमा परेका थियौँ, उनले भने, दोषीलाई कारबाही भए छोरीको आत्माले शान्ति पाउने थियो । अदालतले जाहेरी दरखास्त रीतपूर्वक दर्ता गरी सोको भर्पाइ आदेश प्राप्त भएको मितिले ३ दिनभित्र निवेदकलाई दिन भनेको छ । किशोरी आत्महत्याको उजुरी इलाका प्रहरी कार्यालय कोहलपुरमा दर्ता गर्न खोजिएको थियो । तर, आत्महत्याको घटना भन्दै प्रहरीले दर्ता गर्न इन्कार गर्दै आएको थियो । किशोरीमाथि भएको बलात्कार, गर्भपतन र मानसिक यातनापछि आत्महत्या घटनाको जाहेरी दरखास्तउपर शीघ्र र प्रभावकारी अनुसन्धान कार्य पूरा गरी सो घटित वारदातसँग आकृष्ट र सम्बद्ध हुन आउने प्रचलित नेपाल कानुनको अभियोजन कार्य गर्नू, अदालतले दिएको आदेशमा छ । अदालतले उक्त आदेश इलाका प्रहरी कार्यालय कोहलपुर, जिल्ला प्रहरी कार्यालय बाँके र जिल्ला प्रशासन कार्यालय र ती कार्यालयका प्रमुखका नाममा आदेश दिएको हो । पीडित पक्षलाई कानुनी सहयोग गर्दै आएका अधिवक्ता वसन्त गौतमले बलात्कारपछि आत्महत्या घटनाको अनुसन्धानका लागि अदालतले आदेश दिएपछि न्यायको बाटो खुलेको बताए । अदालतको आदेशपछि पीडित परिवारमा न्याय पाउने आस जागेको छ, उनले भने, गम्भीर प्रकृतिको अपराधलाई दबाउन खोज्ने प्रयास अदालतले असफल पारेको छ । पीडित परिवारलाई न्याय दिलाउन नेपालगन्जका अधिवक्ता सुनील श्रेष्ठ र लोकबहादुर शाहले पनि सहयोग गरिरहेका छन् ।"
गतिरोध बढेकामा पूर्वराष्ट्रपतिको चिन्ता,"जनकपुर पूर्वराष्ट्रपति रामवरण यादवले मुलुकमा व्याप्त राजनीतिक गतिरोधबारे चिन्ता व्यक्त गरेका छन् । संविधान कार्यान्वयनमा आएका समस्याको समाधान राजनीतिक दलबीच एकताबाट मात्र हुने उनले बताए ।पत्रकार महासंघ धनुषा शाखाको १० औं साधारण सभाको सोमबार उद्घाटन गर्दै यादवले भने, म राष्ट्रपतिबाट बिदा भएको १८ महिना भयो । तर, मुलुक जहाँको त्यहीं छ । राजनीतिक रूपले कुनै उपलब्धि हासिल हुन सकेको छैन । संविधान कार्यान्वयन नभएसम्म मुलुकमा संक्रमणकाल विद्यमान रहने बताए । संविधान कार्यान्वयन भएन भने मुुलुकमा अर्को तानाशाहको जन्म हुन्छ । जो सबैका लागि प्रत्युत्पादक हुन्छ, उनले भने । उनले आफूले पीडा र समर्पणको बीचमा संविधान जारी गरेको खुलासा गरे । संविधान लेखनमा मुलुकका सम्पूर्ण राजनीतिक शक्तिको योगदान भएन भन्दै पीडामा थिएँ । तर लोकतान्त्रिक गणतन्त्रप्रतिको आस्थाका कारण समर्पित थिएँ, उनले भने ।"
बम निष्क्रिय,रुकुम चौरजहारी८ घर्तीकाँडाका जयप्रकाश बोहराको बारीमा भेटिएको बम ४ दिनपछि सेनाको ज्वालादल गणको डिस्पोजल टोलीले निष्क्रिय बनाएको छ ।
दुर्घटनामा मृत्यु,नुवाकोट नर्जामण्डप २ अमारेमा सोमबार आइचर गाडी दुर्घटनामा एकको मृत्यु भएको छ । तीन घाइते छन् । सोही गाविसको धारापानीबाट बाहुनबेंसीतर्फ जान लागेको बा३ख ९१३६ नम्बरको आइचर कच्ची सडकबाट १ सय २५ मिटरतल खसेको थियो । गाडीमा सवार नर्जामण्डप ४ का १३ वर्षीय केदार तामाङको घटनास्थलमा मृत्यु भएको हो ।
कान्तिपुरकर्मी सम्मानित,काभ्रे कान्तिपुरकर्मी नगेन्द्र अधिकारी स्व उर्मिला स्मृति डाँडापारि पत्रकारिता पुरस्कारबाट सम्मानित भएका छन् । नेपाल प्रेस युनियन काभ्रे शाखाले उनलाई सम्मान गरेको हो । यस्तै अरनिको टेलिभिजनकी संवाददाता सम्झना हुमागाईं पनि सम्मानित भइन् । कांग्रेस काभ्रेका निवर्तमान सभापति शिवप्रसाद हुमागाईंले नगद ५ हजार ५ सय ५५ सहित सम्मानपत्र हस्तान्तरण गरे ।
ढिस्कोले पुरिएर मृत्यु,मुगु कार्कीबाडा १ की २५ वर्षीया कोपिला भामको सोमबार माटोको ढिस्कोले पुरिएर मृत्यु भएको छ । बिफेरा चौरमा घर पोत्न रातो माटो खन्दै गर्दा माथिबाट ढिस्को भत्किएर उनको मृत्यु भएको प्रहरीले जनाएको छ ।
संविधान संशोधन हुँदैन,धनकुटा एमाले नेता सुवासचन्द्र नेम्बाङले कुनै पनि हालतमा संविधान संशोधन विधेयक पारित नहुने दाबी गरेका छन् । सोमबार एमाले धनकुटाद्वारा डाँडाबजारमा आयोजित सभालाई सम्बोधन गर्दै उनले संविधान संशोधनका पक्षधर समूहको संख्या दिनदिनै घट्दै गएको र राप्रपाले समेत विपक्षमा मतदान गर्ने भएकाले विधेयक पारित नहुने निश्चित रहेको बताए । नेम्बाङले आगामी २०७४ माघभित्र तीन वटै तहको निर्वाचन सम्पन्न हुने बताए।
ला ला ल्यान्ड को वर्चस्वमा मुनलाइट उत्कृष्ट,"संसारकै सर्वाधिक प्रतिष्ठित र कम विवादितमा पर्ने ओस्कार अवार्डको ८९ औं संस्करणको ट्रफी वितरणका कारण आइतबार साँझ रंगीन बन्यो । यसपटक ओस्कार इतिहासमै सर्वाधिक १४ विधामा मनोनयनमा परेको ला ला ल्यान्ड ले नै उत्कृष्ट फिल्मको ओस्कार जित्ने पूर्वानुमानलाई गलत सावित गर्दै मुनलाइट ले बाजी मारेको छ । उत्कृष्ट फिल्मको अवार्ड जिते पनि मुनलाइट ले स्क्रिनप्ले (एडप्टेड) र सहअभिनेतामा मात्रै चित्त बुझायो । उता, सात अवार्डसहित वर्चस्व भने ला ला ल्यान्ड ले नै देखायो । यसअघि गोल्डेन ग्लोबमा समेत मनोनीत सातवटै विधामा अवार्ड जितेर आफ्नो पक्षमा माहोल बनाएको ला ला ल्यान्ड ले ब्रिटिस एकेडेमी फिल्म अवार्डमा पनि सर्वाधिक ११ विधामा मनोनीत हुँदै उत्कृष्ट फिल्म, निर्देशन, अभिनेत्री, सिनेमाटोग्राफी र म्युजिकमा अवार्ड हत्याएको थियो । ला ला ल्यान्ड उत्कृष्ट फिल्म घोषित नभए पनि यसले निर्देशन, अभिनेत्री, ओर्जिनल स्कोर, सिनेमाटोग्राफी, प्रोडक्सन डिजाइन र ओर्जिनल सङ गरी ६ विधामा बाजी मारेको हो । रायन गोस्लिङ र एम्मा स्टोन अभिनीत म्युजिकल रोमान्टिक कमेडी ड्रामा ला ला ल्यान्ड एक संगीतकारसँग प्रेममा परेकी नायिकाको कथामा आधारित छ । बेरी जेन्किन्स निर्देशित मुनलाइट ले भने एक अश्वेत अमेरिकी मान्छेको जीवनीलाई बच्चा, वयस्क र वृद्ध गरी तीन चरणमा भन्ने प्रयास गरिएको छ । गतवर्ष ओस्कारलाई अश्वेत कलाकारप्रति अनुदार रहेको आरोप लागिरहेका बेला यसपटक भने अश्वेतकै कथामा बनेको फिल्म उत्कृष्ट ठहरिएको हो । १५ लाख डलरको बजेटमा बनेको मुनलाइट नै ओस्कारमा अहिलेसम्मको कम बजेटको उत्कृष्ट फिल्म बन्न पुगेको छ ।लस एन्जल्सको डल्बी थिएटरमा आयोजित भव्य अवार्ड समारोहमा अभिनेतातर्फको ओस्कार भने केसी एफ्लेकले फिल्म म्यान्चेस्टर बाइ द सी का लागि जिते भने निर्देशकमा ओस्कार जित्ने ला ला ल्यान्ड का डामियन सेजेल भने उक्त विधामा अवार्ड जित्ने अहिलेसम्मकै कान्छो हुन् । ३२ वर्षीय सेजेलको ला ला ल्यान्ड तेस्रो फिल्म हो ।विश्वभरका दर्शकले प्रत्यक्ष हेरिरहेको ओस्कार समारोहमा सर्वाधिक प्रतीक्षित बनेको उत्कृष्ट फिल्मको नाम घोषणामा गल्ती भएपछि हल्लीखल्ली मच्चिएको थियो । अवार्ड प्रिजेन्टरले उत्कृष्ट फिल्मका लागि मुनलाइट घोषणा गर्नुपर्नेमा ला ला ल्यान्ड को नाम उच्चारण गरेपछि अन्योल उत्पन्न भएको थियो । केहीअघि मिस युनिभर्समा समेत विजेताको नाम उच्चारणमा यस्तै गल्ती भएपछि त्यसले हंगामा मच्चाएको थियो । ओस्कारको यस्तो गल्तीलाई धेरैले क्षम्य नभएको भन्दै विरोध गरिरहेका छन् ।ओस्कारमा जुटोपिया ले एनिमेटेड फिचर फिल्ममा उत्कृष्ट अवार्ड हात पारेको छ भने विदेशभाषी फिल्म द सेल्सम्यान बनेको छ ।"
पर्यटनलाई संगीत,"काठमाडौं श्रुति संगीत विद्यालयले गरेको श्रुति संगीत सन्ध्या२०७३ मा चर्चित गायकगायिकाले प्रस्तुति दिए । संगीतकार कल्याणकारी कोषको सहयोगार्थ सोमबार नेपाल पर्यटन बोर्डमा कसन्र्ट गरिएको हो । गायक नरहरि प्रेमीले यही देशको लागि बोलको गीतमार्फत कार्यक्रम प्रारम्भ गरेका थिए । उनीपछि ग्लोरी हायर सेकेन्डरी स्कुलका छात्राहरूले लाग्दछ मलाई रमाइलो गीतमा नृत्य देखाए । लगत्तै सुमिना लोले मायाको डोरी बोलको गीत सुनाइन् । गायिका कुन्ती मोक्तान र जुना प्रसाईंको प्रस्तुति रुचाइए । लोक गायक कुलेन्द्र विश्वकर्मा र कृष्ण काफ्लेले पनि गीत सुनाए । समारोहमा श्रुति संगीतकै विद्यार्थी सन्ध्या केसीले संगीतकार कोषलाई सहयोगस्वरूप १५ हजार रुपैयाँ हस्तान्तरण गरिन् । कोषका अध्यक्ष लक्ष्मण शेषले संगीतकर्मीकै हितका लागि कोष स्थापना गरिएको बताए । कोषबारे जानकारी फैलाउन र नेपालको पर्यटन प्रवद्र्धनका लागि सांगीतिक कार्यक्रम आयोजना गर्दै आएको श्रुति संगीत विद्यालयका प्रेमीले स्पष्ट पारे । देश आर्थिक रूपमा सम्पन्न भए मात्रै संगीत क्षेत्र सबल हुन्छ, उनले भने, देशलाई बलियो बनाउन पर्यटन प्रवद्र्धन आवश्यक छ ।"
शर्माको समालोचना,"काठमाडौं भारतीय नेपाली साहित्यमा क्रियाशील युवा समालोचक रूपेश शर्माको समालोचनात्मक कृति सिर्जना र दृष्टि माथि सोमबार परिचर्चा गरियो । अनामनगरस्थित इच्छुक सांस्कृतिक प्रतिष्ठानमा सम्पन्न कार्यक्रममा साहित्यकार तथा माक्र्सवादी सौन्दर्यशास्त्री निनु चापागाईं, प्राडा ताराकान्त पाण्डेय र प्राज्ञ डा अमर गिरीले समीक्षात्मक टिप्पणी गरे । उनी आधारभूत रूपमा माक्र्सवादी सौन्दर्यशास्त्रद्वारा अनुप्राणित एक सफल समालोचक हुन्, चापागाईंले टिप्पणी गरे, माझिएका, सुस्पष्ट र प्रखर समालोचक । शर्माको लेखनपद्धति, विश्लेषणको तरिका र तार्किक क्षमताको उनले सराहना गरे । प्राडा पाण्डेयले सिर्जना र दृष्टि कृति बलशाली भएको दाबी गरे । शर्माका लेखनमा मूलधारको साहित्यमा रहेको भाषिक आस्वाद पाएको भन्दै उनले सबै समालोचना अनुसन्धानमूखी र गहन रहेको धारणा राखे ।प्राज्ञ डा गिरीले शर्माको कृतिले समकालीन भारतीय नेपाली साहित्यको स्थितिबोधमा सघाउ पुग्ने उनको दाबी थियो । समालोचक शर्माले भने आफ्नो लेखनको ध्येय साहित्यमा समाज खोज्नु रहेको बताए । भारतको पश्चिम बंगालको डुबर्स स्थायी घर भएका शर्मा पेसाले पत्रकार हुन् । उनी सिक्किमको गान्तोकमा बस्छन् । उनले बितेको दुई दशकदेखि समालोचना विधामा कलम चलाउँदै आएका छन् ।"
राजधानीमा आनाको कथा,"काठमाडौं दोस्रो विश्वयुद्धका बेला अडोल्फ हिटलरले यहुदीहरूको हत्या गर्दा दुई जर्मन परिवार नेदरल्यान्ड्समा लुकेर बसे । डच नागरिककै सहयोगमा फ्रंक र भानडान परिवार एम्स्टरड्याको एउटा घरमा लुकेका थिए । सन् १९४२ देखि १९४४ सम्म एकै ठाउँमा बस्दाको अनुभव र त्यस बेलाको सामाजिक वस्तुस्थितिबारे १३ वर्षीया आना फ्रंकले डायरी लेखेकी थिइन् । द डायरी अफ योङ गर्ल नाममा छापिएको उनको पुस्तक विश्वप्रसिद्ध छ ।त्यही लेखमा आधारित भएर बनाइएको द डायरी अफ आना फ्रंक नामक नाटक शनिबार र आइतबार पाटनको रातो बंगला स्कुलमा प्रर्दशन गरियो । नाटकमा नाजी जर्मनले नेदरल्यान्ड्समाथि कब्जा जमाएको बेलाको भयावह अवस्थालाई चित्रण गरिएको छ । भित्तामा कालो स्वस्तिक छाप र पहेंलो तारा अंकित चित्र टाँगिएको सेटमा फ्रंक र भानडान परिवार जसोतसो अटाएको देखाइन्छ । दुई परिवारका आठ सदस्य आपसमा लडदैभिडदै एड्जस्ट गरिरहेका हुन्छन् । उनीहरूको दैनिकी स्वाभावैले कठोरतापूर्वक चलेको हुन्छ ।दु:खका बेला धैर्य र सामूहिक एकता कति महत्त्वपूर्ण हुन्छ भन्ने कुरा नाटकमार्फत बुझ्न सकिन्छ । एक व्यक्तिले बिराउँदा सम्पूर्ण समूहलाई नै असर पर्छ । नियमित रासन पाउन छोडेपछि परिवारमा अनिकाल आउँछ । त्यही बेला मिस्टर भानडानले पाउरोटी चोरेर खाइदिन्छन् । साना केटाकेटी आधा पेट सुतेका बेला अभिभावकले नै त्यस्तो हर्कत गरेको थाहा पाएपछि सबै रुष्ट हुन्छन् । अरू बेला सधैं शान्त र धैर्यशील रहने मिसेस फ्रंकसमेत रौद्र रूपमा प्रस्तुत हुन्छिन् ।वान वल्र्ड थिएटरले तयार पारेको नाटकलाई डेबोरा मेरोलाले निर्देशन गरेकी हुन् । यसअघि होटल वज्रको नागा थिएटर र पाटनकै यलमाया केन्द्रमा नाटक मञ्चन गरिएको थियो । यसमा आनाको भूमिका रोजिता बुद्धाचार्यले निर्वाह गरेकी छन् भने उनको बुबा बनेका छन्, राजकुमार पुडासैनी । मिसेस फ्रंकका रूपमा रोज स्विट्ज, मिस्टर र मिसेस भानडानमा गोपाल अर्याल र लुनिभा तुलाधर छन् । आशान्त शर्मा, सिमरन गिरीय, अमृत दाहाल, अलिजे बियानिक, भिन्सेन्ट जियानोट्टि र हिमांशु अग्रवालले पनि अभिनय गरेका छन् ।विपतका बेला साहस र धैर्यपूर्वक काम गर्न सकिन्छ भन्ने कुरा नाटकमा समेटिएको छ, निर्देशक मेरोलाले भनिन्, मैले टिनएज हुँदै आनाको भूमिका निर्वाह गरेकी थिएँ । आफ्नै परिचय बनाउने उनको सपनाले मलाई छोएको थियो । नेपाली युवतीमा पनि त्यो चाह बढिरहेको परिस्थितिमा नाटक सान्दर्भिक हुने ठानेको उनले बताइन् ।"
नो मिन्स नो,"काठमाडौंम फूलजस्तै हुँ । सुस्तरी, नरम र कोमल मनोभावको स्पर्शले मेरो विश्वास जित । अनि मात्रै तिमी मभित्र पस्न सक्छौ । नभए नो मिन्स नो । कालो र रातो पहिनमा सजिएका २६ युवती मञ्चमा एकनासले उभिएका थिए । उनीहरूले पालैपाले आआफ्नो एकल अभिनयमार्फत अंग्रेजी संवादमा माथिका यस्तै भाव अपिल गरिरहेका थिए । महिला माथि हुने हिंसाविरुद्ध रहेक वर्ष नारा, जुलुस र भाषण गरेर खबरदारी गर्ने गरिन्छ । तर, आइतबार बत्तीसपुतलिस्थित शिल्पी थिएटरको मञ्चमा उभिएका २६ युवतीले खुलेर आफ्ना यौनांगका विषयमा कुरा गरे । लाज, डर र संकुचित मानसिकतामा हिंसाले बढवा पाउने उनीहरूको बुझाइ छ । त्यसैले जति समाज खुला विचारले सञ्चालित हुन्छ तब मात्रै नारीप्रति हेरिने नजर पनि फराकिलो हुन्छ । उनीहरूले यही मान्यताका साथ शिल्पीमा भजाइना मोनोलग थिममा अभिनय पस्केका थिए । हाम्री बहिनी ले गरेको कार्यक्रम अन्तर्गत उनीहरूको अभिनयले सामाजिक चेतनामा इँट्टा थपेको महसुस हुन्थ्यो । नाटक निर्देशन गरेकी थिइन्, विभीषिका भण्डारीले । उनी महिलाको यौनिक अधिकार उसैसँग हुनुपर्छ भन्ने धारणा राख्छिन् । भजाइना मोनोलग अमेरिकी लेखक इभ इन्सलरले लेखेकी हुन् । यसलाई अन्तर्राष्ट्रिय अभियानकै रूपमा हरेक वर्ष संसारभर मञ्चन गरिँंदै आएको छ । भजाइना मोनोलग मा हरेक समुदाय, वर्ग र उमेरका महिलाले यौनइच्छा, यौनांगको महत्त्व र अधिकारबारे निर्धक्क भन्ने गर्छन् । गतवर्ष पनि गरिएको नाटकलाई अर्को वर्ष नेपाली भाषामा काठमाडौ बाहिरका जिल्लामा प्रदर्शन गर्ने योजना बनाएको विभीषिकाले सुनाइन् । करिब दुई घन्टा लामो नाटकमा २६ जना युवतीले एकल प्रस्तुति दिएका थिए । घरभित्र, कार्यालय क्षेत्र, अस्पताल, विद्यालय, यातायात क्षेत्र, बाटोलगायतका क्षेत्रमा महिलालाई गरिने यौनर्दुव्यवहारको सन्दर्भहरू उनीहरूको प्रस्तुतिमा थियो । नाटकमा यौनांग सुरक्षित र स्वस्थ्य राख्नसमेत चेतनामूलक जानकारी दिइएको थियो । देहव्यापार गर्ने महिलाको समेत यौनअधिकार उनैसँग हुनुपर्ने बोल्ड सन्देश नाटकले दिएको थियो । खचाखच भरिएको दर्शकले उनीहरूको विचारलाई सम्मानका साथ ताली बजाएर समर्थन जनाएका थिए । इच्छाबिनाको सम्बन्धले पीडा र हिंसा दिन्छ भन्ने नाटकको मूल सार थियो । पत्नीले आफ्नै पतिसँग यौनसम्बन्ध राख्दा अनुमति चाहिन्छ, छोटो स्कट लगाउँदैमा यौनको अपिल गरिएको हुँदैन, हाँसेर बोलेको भरमा युवतीलाई चरित्रहीनको उपमा दिन पाइँदैन जस्ता आवाज नाटकका पात्रले जोडदारका साथ उठाएका थिए । समाजमा संकुचित धारणाले नारी स्वतन्त्रता खुम्चिएको तीतो यर्थाथ नाटकले पस्केको थियो । नाटकमा नीतिका त्रिपाठीको बोल्ड अभिनयले दर्शकको ध्यान तान्यो । उनले बिनालाज र हिचकिचाहट यौन के हो ? यसको महत्त्व र गरिने तरिकासमेत अभिनयमार्फत प्रस्टयाइन् । तीन दिनदेखि मञ्चन गरिएको नाटक आइतबार सकियो ।"
निकारागुवामा नेपाली कविता,"काठमाडौं नेपाली कविता अनि वजनदार कवि सुहाउँदिलो विम्ब हो । कवि तुलसी दिवस त्यसका संवाहक हुन् । माहोल बन्ने नै भयो, त्यो पनि निकारागुवाको पाँच सय वर्ष पुरानो सहर ग्रानाडामा । विश्वभरिका १ सय ७५ देशका प्रतिनिधि कविहरू । नेपालबाट एकमात्र प्रतिनिधिका रूपमा कवि दिवस छानिएका थिए । ग्रानाडा अन्तर्राष्ट्रिय काव्य महोत्सव फेब्रुअरी १२ देखि १८ सम्म चल्यो । कवितालाई जनस्तरमा पुर्याउने सडक, चोक, डबली, स्कुल, कलेज, विश्वविद्यालय, सांस्कृतिक केन्द्रहरू सबैतिर कवितै कविता समारोह थिए । कविता कार्निभल, सांस्कृतिक झाँकी प्रदर्शन, सांगीतिक कार्यक्रमहरू हरेक डबलीमा थिए । बस, ट्रकमा कविहरूलाई राखेर सेलिब्रिटीका रूपमा कविता वाचन गर्न लगाइए । फरक फरक दिन, फरक फरक ऐतिहासिक ठाउँमा संगीत र लोकवार्ताको सम्मिश्रण आफैं आश्चर्यमय रह्यो । पुस्तक प्रदर्शनी, काव्य कार्यशाला, पुनर्निर्माणको निमित्त शब्दको विरेचन बहस भए । खुल्ला रूपमा कविता वाचन आफैं नयाँ होइन तर सडकमा उत्रिएका जसले आफ्नो कविता वाचन गर्न चाहन्छ उसलाई तत्कालै माइक्रोफोन दिएर वाचन गर्न दिइनु स्रष्टालाई ऊर्जा हो । संगीतमय वातावरणमाझ पुस्तक लोकार्पण, पुस्तक परिचर्चा, साहित्यिक पत्रिका विमोचन र कविता विधाको चर्चामा आफैंमा स्वागतयोग्य काम हो । मैले पाँचचोटि नेपाली र अंग्रेजीमा म्याराथन कविता वाचन गरें, उनीहरूले स्पेनिसमा अनुवाद गरेर सुनाए, उमेरले ७६ टेकेका प्रसिद्ध कवि दिवस भन्छन्, जिन्दगीमा कविता महोत्सव यसरी पनि हुने रहेछ भनेर पहिलोचोटि अनुभव गरें । लोक संस्कृतिका ज्ञाता दिवस ग्रानाडाको लोकशिल्प पस्किेन ढाँचाप्रति ज्यादै अनुगृहीत भएको सुनाउँछन् । युरोपियन युनियनको सहयोगमा उक्त ग्रानाडा काव्य महोत्सव भएको हो । त्यसैले पनि विश्वका प्रसिद्ध कविहरूको उपस्थिति रहेको थियो । महोत्सवमा को अब्बल र को कमसल कुनै भेद गरिएन । रचना लिखित रूपमा हुनुपर्ने, कवि प्रसिद्ध नभई सर्वसाधारणसमेतले रचना वाचन गर्न दिइएको थियो । वास्तविक रूपमा काव्यले बोक्ने सन्देश यस्तो थियो । कविता चिरायु रहून्, पृथ्वीलाई विध्वंशबाट रोकौं, हामी बाँच्ने संसारलाई बचाऔं । मान्छेले मान्छेलाई गर्ने हत्या रोकौं । स्वतन्त्रताले दीर्घजीवन पाओस् । दीर्घायु रहोस् शान्ति । हरेक चौबाटोमा कविता वाचन भए, गरिए । समकालीन कवितामा लैंगिक समानताको प्रश्न, युवा शिक्षणमा कविताको महत्त्व र सांस्कृतिक मूल्य प्रवद्र्धनलाई जोड दिइए । कविताको दिगो विकास, लैंगिक समानता, अभिव्यक्ति स्वतन्त्रता र सांस्कृतिक सम्पदा संरक्षणका विषय उठाइए । मैले नेपालमा पनि कविता म्याराथन गरिनुपर्छ भन्ने सोचेको छु, स्पेनका प्रसिद्ध कवि एन्तोन ओ गामोनेदासितको भेट अविस्मरणीय रहेको उल्लेख गर्दै कवि दिवसले भने, काव्यात्मक सौन्दर्य चेतनाको विकास भएको भेटें नै । त्यहाँका महान् कवि रुबेन दारिओको १५०औं जन्मदिवस पनि महोत्सवमै मनाएर आएँ । नेपालमा बोलिने र लेखिने १२३ भाषाहरू र तिनका स्रष्टाहरूमा भोक जगाउने काव्य महोत्सवको कल्पना गरेको दिवस बताउँछन् । खासमा दक्षिण एसियामा नेपाली विकासशील देश हो । यहाँको जाति, स्थानीय भाषा, साहित्य, कला, संस्कृतिलाई पहिचानसित जोडेर लिने गरिन्छ । यी जाति, भाषा, कला, संस्कृतिलाई विकास प्रक्रियामा जोडेर अघि बढ्न अत्यन्त महत्त्वपूर्ण हुने मलाई लागेको छ, कवि दिवसको निष्कर्ष छ । काव्य महोत्सव खास उद्देश्यले आयोजना गरिएको थियो । महोत्सवको अन्तमा सहभागी सबै देशका प्रतिनिधिको हस्ताक्षरसहित ग्रानाडा घोषणापत्र जारी भयो । पाँच सय वर्ष पुरानो सहर ग्रानाडालाई मानवताको सांस्कृतिक सम्पदाको रूपमा युनेस्कोले सूचीकृत गरोस्, महोत्सवको म्याराथनले यहीनेर खम्बा गाडेर विश्राम लिएको थियो ।"
रहेनन् साहित्यकार नकर्मी,"काठमाडौं नेवार फिल्म राजमती को पटकथा लेखक रामशेखर नकर्मीको सोमबार निधन भएको छ । नाकको क्यान्सरपीडित नकर्मीको भक्तपुर क्यान्सर अस्पतालमा उपचारका क्रममा सोमबार बिहान ६:१५ बजे निधन भएको हो । १९९४ माघ १४ मा भक्तपुरको इनाचोमा जन्मेका नकर्मीले २०११ मा पहिलोपटक नाटक खेलेका थिए । कोट सिउने काम गर्ने उनको बुवाआमाले जागिर खुवाउने उद्देश्यले उनलाई विद्यालयमा पढ्न पठाएका थिए । नाटक, प्रहसन गर्दा दर्शकबाट पाएको माया, आदर, सम्मान देखेर उनी कलाकारिता क्षेत्रमै लहसिए । केही समय टेलिकममा जागिरे भएपनि पछि उनले जागिरै छाडेर यस क्षेत्रमै जीवन समर्पण गरे । मह जोडीको चर्चित टेलिशृंखला १५ गते मा समेत अभिनय गरेका उनले नेवार फिल्म १२ बजे, झोकमनिम्हा:, न्हीसुतु लगायत समेत लेखेका थिए । उनका भजगोविन्द, जनताजनार्धन गरी दुई दर्जन नाटक प्रकाशित छन् । उनले नसङ्फागु चाँ (सुत्न नपाएको रात) उपन्यास र सिमात: फ: फ: स्व, र सोतिपाँय् नामक कथासंग्रह समेत लेखेका थिए । नसङ्फागु चाँ ले गंकी वसुन्धरा पुरस्कार पाएको थियो । भूकम्पले घर भत्किएपछि उनी वृद्धाश्रममा बस्दै आएका थिए । गत असारमा कान्तिपुरसँग कुरा गर्दै उनले भनेका थिए, जीवन सोच्दा सुखमय, आनन्दजस्तो लाग्छ तर भोगाइमा ज्यादै दु:ख कष्टकर रहेछ । घर बनेपछि कोठामा सम्मानपत्र सजाउने मन छ । घरमा बसेर आत्मकथा लेख्छु ।"
भुसाललाई अली मियाँ,"पर्वत यस वर्षको लोककवि अली मियाँ लोकवाङ्मय पुरस्कार युवा लोकगायक युवराज भुसाललाई प्रदान गरिएको छ । अली मियाँ लोकवाङ्मय प्रतिष्ठानले लोककविको ९९ औं जन्मजयन्तीको अवसरमा आइतबार पर्वतको वाहाकीठाँटी६ लिम्सिङका ३० वर्षीय भुसाललाई २० हजार रुपैयाँसहित कदरपत्र र दोसल्लाले सम्मान गरेको हो । संस्कृतिविद् एवं प्राडा कुसुमाकर न्यौपाने र प्रतिष्ठानका अध्यक्ष हनिफ मियाँले संयुक्तरूपमा सम्मान गरे ।भुसाल २०६५ देखि नेपाली मौलिक लोकसंगीतका क्षेत्रमा क्रियाशील छन् । उनले पर्वतका ग्रामीण क्षेत्रको जनजिब्रोमा बोलिने भाषा, स्थानीय संस्कृति, प्राकृतिक सौन्दर्यलाई शब्दमा उनेर स्थानीय परिवेशका लोकगीत गाएका छन् । भुसालका दिलमा लेखेसी, भजन समर्पण, तिर्खा पानीको, मनको धोको, र सरर आयो पर्वतमा मोटर लगायत दर्जनभन्दा बढी लोकगीत छन् । लोकगीतको मर्मअनुसार भाषा, शब्द र लयलाई निरन्तरता दिएको भन्दै पुरस्कार छनोट समितिले भुसाललाई छानेको संयोजक तुलसी प्रवासले बताए । स्रष्टा सम्मान गर्दै न्यौपानेले गीतमार्फत बोलिने सजीव शब्दले लोकका गतिविधिको झल्को दिने भएकाले लोकगीत नामकरण भएको बताए । लोकगीतमा लोकका वास्तविक रहनसहन, भाषा, बोलीचाली जस्ताको तस्तै उतारेको हुनुपर्छ, उनले भने, भुसालका हरेक गीतमा वास्तविक लोकगीतको सुगन्ध छ । पछिल्लो समय लोकगीतका नाममा अंगप्रदर्शन र नांगो नाच प्रदर्शन गरेकोप्रति उनले आपत्ति जनाए । बागलुङका कवि काजी रोशनले साहित्यका हरेक शब्दलाई लोकभाकामा ढालेर हरेकको मनमा बस्न सके मात्रै त्यो सफल गायक बन्ने बताए । पर्वत साहित्य संगमका संरक्षक इन्द्रकुमार विकल्पले पर्वतका युवा सर्जक भुसालले पाएको सम्मानले समग्र पर्वतवासीको प्रतिष्ठा बढाएको बताए । उक्त अवसरमा प्रतिष्ठानले लामो समयदेखि सामाजिक सेवामा सक्रिय मानकुमारी गिरी र उनका श्रीमान् शालिग्रामलाई पनि कदरपत्र र दोसल्लाले सम्मान गर्यो । सामाजिक सेवालाई नै प्रतिष्ठाका रूपमा ग्रहण गर्दै लामो समयदेखि महिला हिंंसा, सामाजिक भेदभावलगायतका विकृति विरुद्धमा आवाज उठाउँदै सामाजिक संस्थाको अगुवाइ गरेकी मानकुमारीलाई साथ दिने श्रीमान् समाजको नमुना पुरुषको उदाहरण भएको प्रतिष्ठानका अध्यक्ष हनिफ मियाँले बताए । संस्था खोलेर लोक साहित्य क्षेत्रमा क्रियाशील स्रष्टाको सम्मान गर्ने आफ्ना बाबुको सपनालाई आफूले पूरा गरेको हनिफले बताए ।"
कनिका छराइ ले योजना लथालिंग,"यी केही उदाहरण मात्र हुन् । शान्ति तथा पुन: निर्माण मन्त्रालयद्वारा जिल्लामा सञ्चालित अधिकांश योजना लामो समयदेखि अलपत्रै छन् । योजनाको संख्या धेरै हुनु र तिनमा न्यून बजेट निकासा हँुदा शान्ति तथा पुन: निर्माण मन्त्रालयअन्तर्गतका भौतिक पूर्वाधार निर्माणसम्बन्धी योजना पूरा हुन नसकेका हुन् । मन्त्रालयले पुन: निर्माण तथा पुन:स्थापना, शान्तिका लागि विकास र द्वन्द्वोत्तर कार्यक्रमअन्तर्गत योजना दिएको हो । १५ देखि ४० लाख लागतका योजनामा वार्षिक ३ लाख मात्र बजेट निकासा हुने गरेको छ । चालु आर्थिक वर्षमा मन्त्रालयले यस जिल्लाका सय पूर्वाधार निर्माणका लागि २ करोड मात्र बजेट निकासा दिएको जिल्ला इन्जिनियर सूर्यबहादुर शाहीले बताए ।चालु आर्थिक वर्षमा क्रमागत योजना सम्पन्न गर्न २५ करोड बजेटको खाँचो पर्ने जिल्ला इन्जिनियर शाहीले जनाए । शान्तिको बजेट कनिका छराइ छ । धेरैजसो योजनामा १ लाखदेखि ५ लाखसम्म बजेट निकासा आउने गरेको छ । यस हिसाबले क्रमागत योजना सम्पन्न हुन ७ देखि १० वर्ष लाग्ने देखिन्छ, उनले भने । लागत धेरै बजेट थोरै हुँदा समस्या भएको छ । ४५ वर्षअघिको डिजाइन इस्टिमेट बर्सेनि वृद्धि हुने बजार मूल्यसँग समायोजन गर्न सकिँदैन । पुरानो दररेटमा उपभोक्तालाई निर्माण गर्न कठिन हुन्छ । जसले निर्माण अलपत्र हुने गरेको छ, शाहीले भने । योजना सम्पन्न नहुँदै जग जीर्ण भइसकेको हुन्छ । मन्त्रालयको चालु आर्थिक वर्षमा स्वीकृत कार्यक्रमअनुसार १० वटा योजनामा १ लाख, ३५ योजनामा १ लाख ७५ हजार, ४ योजनामा १ लाख ५० हजार, १४ योजनामा ३ लाख, ४ योजनामा ५ लाख र ७ वटा योजनामा १० लाखका दरले बजेट निकासा भएको छ । शान्ति मन्त्रालयले स्वीकृत योजनामा समेत न्यून बजेट विनियोजन गर्दा निर्माण ढिलाइ भएको उपभोक्ता कालीबहादुर सिंहले बताए । स्थानीय बासिन्दाले विद्यालयको भवन निर्माण किन ढिलो भनेर दिक्क लगाउँछन्, सिंहले भने । अधिकांश विद्यालय भवन अलपत्र परेका हुन् । शान्ति मन्त्रालयको आर्थिक सहयोगमा पुन: निर्माणमा परेका ४० भन्दा बढी विद्यालय भवनको निर्माण अलपत्र परेको जिल्ला शिक्षा अधिकारी ललितविक्रम सिंहले बताए ।"
पहिरोपीडितको बिचल्ली,"खोक्लिङ (ताप्लेजुङ) गत मंसिर २७ गते कञ्चनजंघा हीरक महोत्सव उद्घाटनका लागि आएका प्रधानमन्त्री पुष्पकमल दाहालले जिल्लाका पहिरोपीडितका लागि विशेष व्यवस्था गर्ने उद्घोष गरे । सुकेटारमा आयोजित कार्यक्रममा खोक्लिङ, लिबाङ, लिङ्तेप, सान्थाक्रा, थिङलाबु गाविसको नामै लिएर उनले सरकार पीडितको साथमा रहेको दोहोर्याए ।यसअघि केपी ओली नेतृत्वको सरकारका अर्थमन्त्री विष्णु पौडेलले पनि बजेट भाषणमार्फत ताप्लेजुङका पहिरोपीडितका लागि विशेष व्यवस्था गरिने उल्लेख गरेका थिए । पाथीभरा दर्शनका लागि आएका ओली स्वयंले पनि सुकेटार विमानस्थलमा सञ्चारकर्मीबीच यही शब्द दोहोर्याए । तर, लामो समय बित्दा पनि थातबास टुंगो नलागेपछि पहिरोपीडित अब विशेष व्यवस्था को परिभाषा खोज्न थालेका छन् । उनीहरूको अवस्था बुझ्न र सरकारको घोषणाका विषयमा बुझाउन सरकारी अधिकारी पीडितमाझ पुगेका छैनन् । पहिरो झारपात र झाडी उम्रिएर पुरिइरहेको छ तर हाम्रो पीडाले भरिएको मन केले पुर्ने ?, विस्थापित पवन पुरीले प्रश्न गर्दै भने, हिउँदका एकाध महिना सन्तोकजस्तो हुन्छ । बर्खा लागेर पानी पर्न थालेपछि ज्यान कसरी जोगाउने चिन्ता थपिन्छ । बसाइँ जाने गइहाले, जाने ठाउँ नभएका र यही वरिपरि बसेकालाई कसरी बाँच्ने भन्ने चिन्ता छ । हरेक नयाँ मान्छे देख्नासाथ समस्या सम्बोधन हुने आसमा बिलौना सुनाउँछन् । मोती माध्यमिक विद्यालयमा हुने हरेक कार्यक्रममा पुग्छौं, विस्थापित नरबहादुर लिम्बूले भने, हाम्रो विषयमा कसैले केही बोलिदेला कि भन्ने आशा हुँदोरहेछ । ताप्लेजुङ लगातार पहिरोले दु:ख दिइरहने जिल्लामा पर्छ । गत वर्ष यिनै पाँच गाविसमा गएको पहिरोले ५९ जनाको ज्यान लियो । ७२ परिवारलाई घरवारविहीन बनायो । विस्थापितहरू खोक्लिङको डाँडागाउँ, ताप्लेजुङ नगरपालिकाको तीनबरे, दोखुको बाहानन्देलगायतका स्थानमा अर्काको जग्गा अधियाँ मागेर बसेका छन् । यस वर्ष पहिरोले नगरपालिकाको ७ र ८ नम्बर वडा चिराचिरा पार्यो । मेची राजमार्ग बिगार्नुका साथै १६ परिवारलाई पूर्ण घरबारविहीन बनायो । सरकारले तत्कालीन अवस्थामा दिएको राहतबाहेक अरू सहयोग नपाएको पीडितको गुनासो छ । पहिरो पीडितले सरकारसँग भूकम्पपीडितसरह ऋण सहयोग उपलब्ध गराइदिन माग गर्दै आएका छन् । उनीहरूले ऋण सहयोग मात्रै पाए पनि सुरक्षित ठाउँमा जग्गा खरिद गरी एकतले घर बनाउने योजना बनाएका छन् । जिल्ला विपत् व्यवस्थापन समितिका संयोजक एवं प्रमुख जिल्ला अधिकारी रामबहादुर केसी यस विषयमा सरकारको ध्यानाकर्षण भएको दाबी गर्छन् ।"
कुल बजेटको १८ स्वास्थ्यमा,"लन्डन सबै नागरिकलाई नि:शुल्क उपचार गर्न सन् १९४८ मा खोलिएको बेलायतको स्वास्थ्य सेवाबाट आममानिसलाई निकै सुविधा पुगेको छ । बेलायत सरकारले २०१६ मा करिब १ सय ३८ अर्ब पाउन्ड स्वास्थ्यमा खर्च गरेको छ, जुन कुल बजेटको १८ प्रतिशत हुन्छ । बेलायतमा सुरक्षा, अर्थतन्त्रसहित स्वास्थ्य सेवाको राजनीतिक बहस सधैं हुने गर्छ । सबै दलले आफ्नो प्रमुख लक्ष्यमा नि:शुल्क स्वास्थ्य सेवामा अझ प्रभावकारी नीति अपनाउनेबारे सधैं चर्चा गरेका हुन्छन् । बेलायतका नागरिक, आप्रवासी कामदार, विदेशी विद्यार्थीलगायत ६ महिनाभन्दा बढी बस्ने मानिसले नजिकको स्वास्थ्य चौकी (जीपी सर्जरी) कहाँ गई दर्ता गरेपछि बेलायतको नि:शुल्क स्वास्थ्य सेवा लिन सक्छन् । इमर्जेन्सी भए अथवा जीपी सर्जरी बन्द भए सिधै अस्पताल या पोलिक्लिनिकमा जान सकिन्छ, जहाँ ४ घण्टाभित्र चिकित्सकले परामर्श सुरु गरिसक्नुपर्ने लक्ष्य सरकारको छ । जीवन नै जोखिम भएको अवस्थामा जोकोहीले पनि एम्बुलेन्स बोलाउन सक्ने र टेलिफोन गरिएको ठाउँमा एम्बुलेन्स नौ मिनेटभित्र पुग्ने लक्ष्य हुन्छ । आप्रवासीहरूको ठूलो संख्या स्वास्थ्य क्षेत्रमा कार्यरत छन् । तथ्यांकअनुसार बेलायती स्वास्थ्य क्षेत्रमा काम गर्नेमध्ये करिब ११ प्रतिशत गैरबेलायती नागरिक छन् । २०१५ को तथ्यांकअनुसार सबैभन्दा धेरै डाक्टर र मेडिकल स्टाफ गरी १८ हजारभन्दा बढी भारतबाट आएर काम गरिरहेका छन् भने आठ हजारभन्दा बढी नर्स र मिडवाइफ फिलिपिन्सबाट आएका छन् । हालैका वर्षहरूमा आप्रवासी आगमनप्रति चर्को राजनीतिक बहस हुन थालेपछि स्वास्थ्य क्षेत्रमा काम गर्ने डाक्टर तथा नर्स युरोपियन युनियन (ईयू) भन्दा बाहिरी मुलुकबाट आउन अंग्रेजी भाषाको स्तर बढाउनुका साथै विभिन्न टेस्टको पनि कडा प्रावधान बनाइएको छ । तर, करिब ३५ हजार रिक्त डाक्टर तथा नर्सको अभाव बेलायतभित्रबाट पूर्ति गर्न हम्मे परेको छ । दोस्रो विश्वयुद्धपछि सबै स्वास्थ्यकर्मीलाई एकै ठाउँमा ल्याई सबै नागरिकलाई नि:शुल्क स्वास्थ्य उपचारको व्यवस्था गराउनु तत्कालीन बेलायत सरकारको युगान्तकारी कदम थियो । नेसनल हेल्थ सर्भिस (एनएसएच) भनेर परिचित यहाँको स्वास्थ्य सेवाले स्थापनादेखि नै प्रभावकारी काम गर्दै आएको देखिन्छ । उपचार साथसाथै रोगको जोखिम न्यूनीकरण गर्न, धूमपान छोडाउन, डाक्टर, नर्स तथा स्वास्थ्यसँग सम्बन्धित जनशक्तिका लागि तालिमलगायत हेरचाहमा बेलायती स्वास्थ्य निकायले निकै स्रोतसाधन खर्च गरेको छ । ८० वर्षभन्दा बढी औसत आयु भएको बेलायतमा २०४० सम्म सय वर्ष नाघेका करिब १ करोड मानिस हुने अनुमानले स्वास्थ्य सेवामा चुनौती थपिने निश्चित छ । बढो मोटोपनका कारण मधुमेह, मुटुरोग, क्यान्सरजस्ता रोगको जोखिम बढिरहँदा बेलायतको स्वास्थ्य क्षेत्रमाथि थप भार बढ्ने देखिन्छ । २००८ मा आर्थिक मन्दी भएपछि बेलायत सरकारले गर्नुपरेको बजेट कटौतीले पनि अरू अनिश्चय थपेको छ । इमर्जेन्सीबाहेक अरू उपचार गर्न लामो समय कुर्नुपर्ने बाध्यताले पनि कतिपयलाई निराशाजनक बनाउन सक्छ । तर, जनमानसमाझ बेलायतको स्वास्थ्य सेवाले विश्वसनीय छाप छोडेको छ । आफूले तिरेको करको माध्यमबाट जरुरी पर्दा उपचार साथसाथै उपयुक्त हेरचाहको सुविधा प्राप्त गरी मुस्कानसहित बिनाबिल घर फर्कन पाइँदा धेरै मानिस सन्तुष्ट देखिन्छन् ।"
अरू राष्ट्रविरुद्ध प्रयोग हुँदैनौं,"काबुल अफगानिस्तानका राष्ट्रपति मोहम्मद असरफ घानीले आफ्नो देश अन्य राष्ट्रविरुद्ध प्रयोग नहुने बताएका छन् । काबुल सैनिक विमानस्थलमा आयोजित राष्ट्रिय दिवस समारोहलाई सम्बोधन गर्दै घानीले भने, हाम्रो देश एक स्वतन्त्र राष्ट्र थियो, छ र सदाका लागि स्वतन्त्र नै रहनेछ तथा विश्वका अन्य कुनै देशका लागि खतराको रूपमा कदापि रहँदैन ।घानीले विदेशी हस्तक्षेप र चलखेलले नै मुलुकमा सशस्त्र विद्रोह र अशान्ति निम्त्याएको बताए । जसले अफगानिस्तानलाई युद्धभूमिमा परिणत गर्ने सपना देख्छन्, अब तिनीहरूले आआफ्नो चिहान पुग्ने सपना देखे हुन्छ, उनले भने ।"
प्रेस जनताका शत्रु होइनन्,"वासिङ्टन अमेरिकाका पूर्वराष्ट्रपति जर्ज डब्लु बुसले मिडियासँग लडाइँ, इस्लामविरुद्ध भाषण र अध्यागमनसम्बन्धी आदेश दिएर राष्ट्रपति डोनाल्ड ट्रम्प गलत बाटोमा हिँडिरहेको बताएका छन् । एनबीसी टेलिभिजनलाई सोमबार दिएको अन्तरवार्तामा बुसले प्रत्यक्ष रूपमा ट्रम्पको आलोचना नगरे पनि आफ्नो कार्यकाल र अहिले भइरहेको क्रियाकलापको तुलना गरेका थिए । मिडियासँग ट्रम्पको मनमुटावबारे सोधिएको प्रश्नमा बुसले आफूले प्रेसलाई कहिल्यै अमेरिकी जनताको शत्रु भनेर नठानेको उल्लेख गरे । मैले जहिले पनि मिडियालाई प्रजातन्त्रका लागि अपरिहार्य ठानें, बुसले भने, मजस्ता मानिसलाई जिम्मेवार बनाउन हामीलाई स्वतन्त्र मिडिया चाहिन्छ, प्रतिशोधपूर्ण र नाशक हुन सक्छ, त्यसैले शक्तिको दुरुपयोग रोक्न पनि हामीलाई मिडिया चाहिन्छ ।कार्यक्रममा एनबीसीका म्याट लाउरले बुसको एक चर्चित भाषण पढेका थिए । सेप्टेम्बर ११ को आतंकवादी आक्रमणको भोलिपल्ट गरेको उक्त भाषणमा बुसले विश्वका मुस्लिमसँग अमेरिकाको युद्ध नभएको बताएका थिए । यसविपरीत ट्रम्पले अमेरिका उग्र इस्लामिक आतंकवादविरुद्ध लडिरहेको बताएका छन् ।"
उत्तर कोरियामा ५ सुरक्षा अधिकारीलाई मृत्युदण्ड,सोल उत्तर कोरियाले गलत सूचना दिएको आरोपमा ५ वरिष्ठ सुरक्षा अधिकारीहरूलाई मृत्युदण्ड दिएको छ । दक्षिण कोरियाली गुप्तचर संस्थाले सोमबार सांसदहरूलाई उक्त जानकारी दिएको हो । राज्य सुरक्षा विभागका प्रमुख किम वोन होङसहितका अधिकारीलाई एन्टी एयरक्राफ्ट गनद्वारा हत्या गरिएको हो । गलत सूचना दिएको भनिए पनि कस्तो सूचना भन्नेबारे भने स्पष्ट पारिएको छैन । उत्तर कोरियाले किम होङलाई भ्रष्टाचार तथा शक्तिको दुरुपयोग गरेको आरोपमा गत जनवरीमा पदबाट हटाएको थियो ।
सान्टियागोमा खानेपानी आपूर्ति बन्द,सान्टियागो आँधीबेहरी र पहिरोका कारण मुख्य नदीहरू प्रदूषित भएका कारण खानेपानी आपूर्ति बन्द गरेपछि चिलीको राजधानी सान्टियागोका ४० लाख मानिस प्रभावित भएका छन् । अधिकारीहरूले सान्टियागोका लागि पानी आपूर्ति गर्ने प्रमुख स्रोत माइपो नदी सफा नहुन्जेलसम्म आपूर्ति बन्द गर्ने जनाएका छन् । शनिबारबाट सुरु भएको अविरल वर्षाका कारण माटो ढुंगासहितको पहिरो गएपछि उक्त नदी दूषित भएको थियो । तर नदी कहिलेसम्म सफा हुन्छ भन्ने तय भईनसकेको जनाइएको छ । आँधीबेहरी र पहिरोबाट चिलीमा चारजनाको मृत्यु भइसकेको छ भने १९ व्यक्ति हराइरहेका छन् । पानी अभाव भएपछि मानिसहरू आपत्कालीन धाराबाट बोतल र जारमा जम्मा गर्न थालेका छन् । सरकारले रेस्टुरेन्टजस्ता व्यापार बन्द गर्न निर्देशन दिएको छ भने सोमबारबाट सुरु हुने नयाँ शैक्षिक सत्र पनि अनिश्चित समयका लागि बन्द गरिएको छ ।
डुंगा दुर्घटनामा ८ को मृत्यु,चेन्नाई भारतको तामिलनाडुमा आइतबार भएको डुंगा दुर्घटनामा ८ जनाको मृत्यु भएको छ । मृत्यु हुने सबै भारतीय पर्यटक छन् । अन्य १७ जनालाई सकुशल उद्धार गरिएको छ । राजधानी चेन्नाईबाट ५३० किलोमिटर टाढा रहेको बन्दरगाह सहरनजिकै दुर्घटना भएको हो । डुंगामा कति पर्यटक थिए भन्नेबारे स्पष्ट नभएको स्थानीय अधिकारीले जनाएको छ । मृतकको संख्या बढ्न सक्ने अनुमान गरिएको छ ।
कोरियाद्वारा ७ हजार कोटा थप,"काठमाडौं दक्षिण कोरियाले आगामी वर्ष रोजगार अनुमति प्रणाली (ईपीएस) मार्फत नेपालबाट लाने कामदारको कोटा बढाएको छ । श्रम तथा रोजगार मन्त्रालयका अनुसार कोरियाले सन् २०१८ मा नेपालबाट १० हजार २ सय कामदार लैजानेछ । कोरियाको मानव संसाधन विभाग (एचआरडी) ले श्रम मन्त्रालयलाई पत्र पठाई उक्त जानकारी दिएको हो । श्रम मन्त्रालयका अनुसार नेपालबाट अगामी वर्ष ६ हजार २ सय जना कृषिमा र ४ हजारजना औद्योगिक क्षेत्रमा काम गर्न जान पाउनेछन् । यो नेपालले सन् २०१७ मा पाएको कोटाभन्दा ७ हजार १ सयले बढी हो । गत वर्ष झन्डै ६० हजारले कोरियन भाषा परीक्षा दिएका थिए, जसमध्ये ३५ सय मात्रै ईपीएस परीक्षामा उत्तीर्ण भएका थिए । दक्षिण कोरियाले सन् ०१७ का लागि नेपालबाट ३१ सय कामदारमात्र लाने कोटा छुट्टयाएको थियो ।श्रम मन्त्रालयका प्रवक्ता गोविन्दमणि भुर्तेलले दक्षिण कोरियाले आगामी वर्षका लागि कामदार कोटा बढाएको जानकारी दिए । श्रम मन्त्रालयका अनुसार कामदारको कोटा बढेकाले यस वर्ष कोरियन भाषा पढ्ने धेरै जना ईपीएस परीक्षामा उत्तीर्ण हुनेछन् । ईपीएसअन्तर्गत सन् २०१८ को कोरियन भाषा परीक्षाको फारम चैत ९ देखि खुला हुनेछ । कोरिया जान इच्छुकले यस वर्षदेखि अनलाइनबाट समेत फारम भर्न सक्नेछन् ।वैदेशिक रोजागर विभागको ईपीएस कोरिया शाखाले चैत ९ देखि १८ सम्म ईपीएस परीक्षाको अनलाइन आवेदन फारम बुझ्नेछ । ईपीएस शाखाले फारम भर्ने अनलाइन प्रणाली विकास गरिसकेको जानकारी विभागले दिएको छ । विभाग आफ्नै स्रोतमा अनलाइनबाट फारम भर्न सकिने प्रणाली विकास गरेको हो । अनलाइन सुविधाका कारण यसअघिका वर्षजस्तो दक्षिण कोरिया जान चाहनेहरूले फाराम बुझाउन लामो समय लाइन बस्नुपर्ने समस्या अन्त्य हुने जानकारी विभागले दिएको छ । दक्षिण कोरिया नेपालको आकर्षक रोजगार गन्तव्य हो । कोरियामा नेपाली कामदारले मासिक कम्तीमा एक लाख रुपैयाँभन्दा बढी कमाइ गर्छन् । आकर्षक आम्दानीका कारण ठूलो संख्यामा नेपाली युवाले कोरिया जान कोरियन भाषा पढ्दै आएका छन् ।कोरियामा जान इच्छुकले घरमै बसेर अनलाइनमार्फत फारम भर्न पहिला ईपीएस शाखाले तोकेको बैंकमा आवेदन शुल्क बुझाउनुपर्छ । रकम जम्मा गरेको बैंकको कोड राखेपछि मात्रै अनलाइन फाराम समिट हुने जानकारी विभागले दिएको छ । कोरियाले सन् २००८ देखि ईपीएसमार्फत नेपाली कामदारलाई प्रशिक्षार्थी का रूपमा लिन थालेको हो ।"
नाकामै थन्किए गाडी,"पर्सा सीमावर्ती सहर रक्सौलमा डेढ महिनायता ३ हजारभन्दा बढी नयाँ गाडी थन्किएका छन् । तीनमा जिप, कार, भ्यान र बस ट्रकका चेसिस छन् । वीरगन्ज भन्सार यार्डमा भारत तथा तेस्रो मुलुकबाट आयातित करिब २ सय जिप, कार, भ्यान धुलाम्य छन् । आयातकर्ताले यिनको जाँचपास गराउन चाहेका छैनन् । रक्सौलमा सवारी साधन पार्किङ गरिराखेका ठूला आयातकर्ताले यसका लागि जग्गा भाडामा लिएर सुरक्षाका लागि कर्मचारी राख्नुपर्ने हुन्छ । यसबाट उनीहरूको अतिरिक्त आर्थिक भार बढ्छ । सामान्यतया सवारी साधनका ठूला व्यवसायीहरूले ग्राहकले सवारी साधन बुकिङ गरेपछि यहाँबाट जाँचपास गराई लग्ने गर्छन् । उनीहरूले भन्सार कार्यालयलाई विलम्ब शुल्क तिरेर भए पनि वीरगन्जमै यस्ता सवारी साधन राख्छन् । राजधानीमा यस्ता सवारीलाई पार्किङ गरी राख्ने स्थान अभाव हुने र जग्गा भाडामा लिएर राख्न तुलनात्मक रूपमा महँगो पनि पर्ने भएकाले उनीहरूले यसो गर्छन् । वीरगन्ज नाकाबाट भित्रिने अधिकांश जिप, कार, भ्यानजस्ता हलुका सवारी साधन राजधानी नै लगिन्छ । पछिल्लो समय वाणिज्य बैंकहरूले सवारी साधन खरिदमा ऋण दिने प्रक्रिया झन्झटिलो बनाएको र चर्को ब्याज दर लिन थालेपछि सवारी साधनको खरिद घटेर यसको आयात पनि प्रभावित भएको छ । वीरगन्ज नाका भारत तथा तेस्रो मुलुकबाट सवारी साधन आयात हुने मुलुककै मुख्य नाका हो । वीरगन्ज भन्सारको कुल राजस्वमा सवारी साधनबाट संकलन हुने राजस्वको भूमिका महत्त्वपूर्ण हुने गरेको छ । सवारी साधनमा पनि बढी राजस्व दिने जिप, कार र भ्यानको आयात घटेपछि माघ महिनामा यो भन्सारले राजस्व असुलीको मासिक लक्ष्य पनि भेट्टाउन सकेन । चालु आर्थिक वर्षमा सबै महिनामा लक्ष्यभन्दा बढी राजस्व संकलन गर्दै आएको यो भन्सारले माघ महिनामा मात्र लक्ष्य भेट्टाउन नसकेको हो । वीरगन्ज भन्सार कार्यालयका सूचना अधिकृत मोहनराज भट्टका अनुसार पुसमाघ महिनामा जिप, कार, भ्यानको आयात घटेको छ भने मोटरसाइकलको आयात बढेको छ । मोटरसाइकलले जिप, कार, भ्यान जत्तिको राजस्वमा योगदान गर्दैन । चालु आर्थिक वर्षको सवारी साधनको तथ्यांक हेर्दा साउन महिनामा यो नाकाबाट कुल ११ हजार ८ सय १, भदौमा १६ हजार ३ सय ५, असोजमा १५ हजार ९ सय ४४, कात्तिकमा १३ हजार २ सय ३३, मंसिरमा १० हजार ६ सय ४६, पुसमा ६ हजार ९ सय १६ र माघ महिनामा १२ हजार २ सय ८० सबै खाले सवारी साधन आयात भएका छन् । पुस र माघमा आयातित कुल सवारी साधनको संख्या हेर्दा पुसमा जम्मा १ हजार ८५ वटा मात्र जिप, कार र भ्यान आयात गरिए । ९७ करोड रुपैयाँ बराबरको यस्ता सवारीबाट २ अर्ब ६ करोड रुपैयाँ राजस्व संकलन भएको थियो । माघमा ४ सय ३१ वटा मात्र जिप, कार र भ्यान आयात भएका छन् । ३४ करोड ५५ लाख रुपैयाँ बराबरका जिप, कार र भ्यानबाट भन्सारले ६६ करोड ६९ लाख रुपैयाँ मात्र राजस्व संकलन गर्न सकेको छ । जिप, कार र भ्यानमा मूल्यको २ सय प्रतिशतभन्दा बढी राजस्व भन्सारले संकलन गर्छ । अन्य सवारी साधनमा तुलनात्मक रूपमा कम भन्सार शुल्क लाग्ने हुँदा मोटरसाइकललगायत अन्य जुनसुकै सवारी साधनको आयात बढे पनि त्यसले जिप, कार र भ्यान जत्तिको राजस्व असुलीमा सहयोगी भूमिका खेल्दैन । माघ महिनामा ९ अर्ब ७ करोड २६ लाख रुपैयाँ राजस्व असुलीको लक्ष्य राखेको यो भन्सारले यसै कारण ८ अर्ब ४२ करोड ९८ लाख रुपैयाँ मात्र राजस्व असुल गर्न सक्यो । जुन लक्ष्यको करिब ९३ प्रतिशत मात्र हो । माघ महिनामा सवारी साधनबाट मात्र करिब ६५ करोड रुपैयाँ कम राजस्व असुली भयो, भट्ट भन्छन्, जिप, कार र भ्यानकै आयात घटेपछि लक्ष्यभन्दा करिब ७ प्रतिशत कम राजस्व असुली भयो । तर, चालु आर्थिक वर्षको माघ महिनासम्मको राजस्व असुली लक्ष्य भने कार्यालयले भेट्टाएको भट्टको दाबी छ । माघ महिनासम्ममा ६१ अर्ब १८ करोड रुपैयाँ राजस्व संकलनको लक्ष्य रहेकामा ६२ अर्ब ६१ करोड रुपैयाँ राजस्व संकलन भएको उनले बताए । यो लक्ष्यको करिब अढाई प्रतिशत बढी हो । जिप, कार, भ्यानको आयात पुरानै अवस्थामा नफर्किए यो भन्सारको राजस्व असुलीमा त्यसको प्रभाव परी नै रहने भट्ट बताउँछन् । गत वर्ष बन्द हडतालका कारण यो भन्सारको राजस्व असुली नराम्रोसँग प्रभावित भएको थियो । यस वर्ष भने त्यस्तो कुनै बाधा अवरोध नहुँदा भन्सारले उत्साहजनकै रूपमा मासिक राजस्व असुली लक्ष्य भेट्टाउँदै आएको थियो ।"
जलविद्युत्मा बैंकको लगानी प्रतिबद्धताको एक तिहाइ मात्र,"काठमाडौं आयोजनाको निर्माण सुस्त हुँदा जलविद्युत् क्षेत्रमा बैंक तथा वित्तीय संस्थाले आफ्नै प्रतिबद्धताअनुसार लगानी गर्न सकेका छैनन् । राजनीतिक अस्थिरता, स्थानीयको अवरोध र जलविद्युत् अनुमति पत्र लिएर मात्र बस्ने प्रवृत्तिले अधिकांश आयोजनाको गति सुस्त छ । यसले गर्दा बैंकहरूले जलविद्युत् क्षेत्रमा गरेको प्रतिबद्धताको करिब दुई तिहाइ रकम लगानी हुन सकेको छैन । बैंक तथा वित्तीय संस्थाले हालसम्म जलविद्युत् क्षेत्रमा करिब साढे १ खर्ब रुपैयाँ लगानी गर्ने प्रतिबद्धता जनाइसकेका छन् । त्यसको करिब एक तिहाइ रकम मात्र भुक्तानी (प्रवाह) भएको बैंकर्स संघका उपाध्यक्ष किशोर महर्जनले जानकारी दिए । सम्झौताअनुसार बैंकले आयोजना निर्माणका आधारमा चरणबद्ध रूपमा ऋण प्रवाह गर्नुपर्ने हुन्छ, उनले भने, आयोजनालाई ती सर्त पूरा गर्नै धेरै समय लाग्छ । बैंकहरूले पछिल्ला २३ वर्षयता जलविद्युत्मा लगानी बढाउन थाले पनि आयोजनाहरूको निर्माण ढिलो हुँदा ऋण प्रवाह सुस्त भएको महर्जनले बताए । बैंकले ऋण प्रवाह गर्नुअघि संस्थापकले निश्चित प्रतिशत रकम (इक्विटी) लगानी गर्नुपर्ने हुन्छ, उनले भने, त्यो रकम लगानी हुन एकडेढ वर्ष लाग्छ । यो पनि बैंकले प्रतिबद्धताअनुसार लगानी गर्न नसक्नुको अर्को कारण हो । जलविद्युत् क्षेत्रमा बैंकहरूको प्रतिबद्धताअनुसार लगानी प्रवाह हुन नसक्नुमा आयोजना मात्र नभएर बैंकहरू पनि दोषी रहेको नेपाल उद्योग वाणिज्य महासंघ ऊर्जा समितिका सभापति ज्ञानेन्द्रलाल प्रधानले बताए । जलविद्युत् आयोजना निर्माण गर्दा पूरा गर्नुपर्ने झन्झटिलो नीतिगत व्यवस्था, स्थानीयको अवरोधलगायत कारण तोकिएको समयमा पूरा गर्न समस्या भएको उनको दाबी छ । बैंकहरूले कुल लगानीको न्यूनतम १५ प्रतिशत कृषि र ऊर्जामा लगानी गर्नुपर्ने राष्ट्र बैंकको निर्देशन छ । प्रतिबद्धतालाई पनि लगानीमा गणना गर्न पाउने छुट राष्ट्र बैंकले दिएकाले त्यही व्यवस्थामा टेकेर बैंकहरूले ऋण प्रवाहमा ढिलाइ गर्ने गरेको उनले बताए । केही आयोजनाले माग्दा पनि ऋण पाउँदैनन्, केहीले फाइनान्सियल डिस्कोलोजरपछि ऋण पाइहाल्छन्, उनले भने । राष्ट्र बैंकले प्रतिबद्धतालाई पनि लगानीमा गणना गर्ने छुट दिएकै कारण बैंकहरूले यस्तो गर्दै आएको उनको भनाइ छ । उनले भने, बैंकहरूले रकम भुक्तानी गरेपछि मात्र लगानीमा गणना गर्न पाउने व्यवस्था गर्नुपर्छ । राष्ट्र बैंकको निर्देशनअनुसार वाणिज्य बैंकहरूले कुल लगानीको न्यूनतम २० प्रतिशत उत्पादनमूलक क्षेत्रमा र त्यसको न्यूनतम १५ प्रतिशत कृषि र ऊर्जा क्षेत्रमा ऋण प्रवाह गर्नुपर्छ । यसअघि कृषि र ऊर्जामा न्यूनतम १२ प्रतिशत लगानी गर्नुपर्ने व्यवस्था रहेकामा चालु आर्थिक वर्षको मौद्रिक नीतिमार्फत त्यसलाई बढाएर १५ प्रतिशत पुर्याइएको हो । यसका लागि बैंकहरूले ०७४ असारसम्मको समयावधि दिइएको छ । तर, बैंकहरूले ०७२ असारसम्म गर्नुपर्ने कृषि र ऊर्जामा गर्नुपर्ने १२ प्रतिशतको निर्देशन पनि पालना गरेका छैनन् । राष्ट्र बैंकका अनुसार गत पुससम्म बैंकहरूले कुल लगानीको १५ दशमलव ३ प्रतिशत मात्र उत्पादनशील क्षेत्रमा प्रवाह गरेका छन् । यो राष्ट्र बैंकको निर्देशनभन्दा ४ दशमलव ७ प्रतिशतले कम हो । निर्देशन पालना नगर्दा पनि राष्ट्र बैंकले कारबाही गर्नुको साटो उक्त क्षेत्रमा भएको प्रतिबद्धतालाई लगानीमा गणना गर्न पाउने व्यवस्था गरेको छ । यसले निर्देशन पालना नगर्दा पनि राष्ट्र बैंकले कारबाही गर्न सक्दैन भन्ने छाप बैंकमा परेको छ । चालु आर्थिक वर्षको मौद्रिक नीतिमार्फत ०७४ असारसम्म उक्त निर्देशन पालना नभए कारबाही गर्ने दोहोर्याइएको छ । राष्ट्र बैंकका अनुसार ०७३ पुसससम्म जलविद्युत् क्षेत्रमा वाणिज्य बैंकहरूले ४३ अर्ब ४६ करोड रुपैयाँ ऋण प्रवाह गरेका छन् । यो ऋणमा प्रतिबद्धता समावेश छैन । चालु आर्थिक वर्षको ६ महिनामा यस्तो लगानी करिब साढे ७ अर्ब रुपैयाँले बढी हो । गत असारसम्ममा जलविद्युत्मा बैंकहरूले प्रवाह गरेको लगानी ३६ अर्ब ३२ करोड रुपैयाँ थियो । जलविद्युत् क्षेत्रमा बैंक तथा वित्तीय संस्थाको लगानी बढे पनि त्यो पर्याप्त नभएको राष्ट्र बैंक अनुसन्धान विभाग प्रमुख नरबहादुर थापाले बताए । यो क्षेत्रमा वित्तीय क्षेत्रको लगानी सकारात्मक छ । तर, बैंक तथा वित्तीय संस्थाको संख्या र बचत बढेअनुसार जलविद्युतमा लगानी बढ्न सकेन, उनले भने । केही बैंक तथा वित्तीय संस्थाले जलविद्युत्को लगानीमा जोखिम रहेका रूपमा पनि विश्लेषण गर्दै आएको जनाउँदै उनले भने, अपवादबाहेक जलविद्युत्को लगानी जोखिममा छैन । यसकारण यो क्षेत्रमा लगानी बढाउन बैंकहरूले कन्जुस्याइँ गर्नु हुँदैन । राष्ट्र बैंकका अनुसार हाल बैंकहरूले ऊर्जा क्षेत्रमा प्रवाह गरेको लगानी कुल लगानीको करिब ३ प्रतिशत र कृषिमा साढे ६ प्रतिशत छ ।"
विराट एक्स्पोमा ३० करोडको कारोबार,"मोरङ कृषि तथा औद्योगिक प्रदर्शनी विराट एक्स्पोमा अवलोकनकर्ताको भीड बढेको छ । प्रदर्शनीको सोमबार छैठौं दिनसम्ममा २ लाख २५ हजार बढीले अवलोकन गर्दा करिब ३० करोड मूल्य बराबरको कारोबार भएको आयोजकले जनाएको छ । मेला समितिका संयोजक तथा उद्योग संगठन मोरङका अध्यक्ष मुकेश उपाध्यायले सबभन्दा बढी अटोमोबाइलतर्फ कारोबार भएको बताए । अटोमोबाइल पबेलियनमा महिन्द्रा, फोर्ड, टोयटा, हुन्डाई, अर्थ अटो ह्वील्स, टीभीएस, रिनाउलट, सामे, बजाज, हिरो, यामाहालगायतका ब्रान्डका गाडीहरू प्रदर्शनीमा राखिएको छ । महावीर अटोमोबाइल्स विराटनगरले रिनाउलट कम्पनीका १७ लाख २० हजार ९ सय मूल्यको क्युड एड टीडीदेखि ५६ लाख ७१ हजार ३ सयको आरएक्सजेड एडब्लूडी डस्टर गाडी प्रदर्शनीमा राखेको छ । उक्त ब्रान्डमध्ये क्युड र डस्टर २२ वटा खरिद गर्न बिक्री भएको सेल्स म्यानेजर विकास शर्माले बताए । यस्तै, एबी इन्टरप्राइजेज विराटनगरले टोयोटा कम्पनीको ३४ लाख ४५ हजारको लिभा कारदेखि २ करोड ३३ लाखको प्राडो प्रदर्शनीमा राखेको बताए । एबीका मार्केटिङ म्यानेजर दिलीप तिम्सिनाले गाडीहरूको बारेमा जानकारी लिने धेरै व्यक्ति आएको तर सबभन्दा बढी टोयोटाको हाइलक्सको बारेमा कन्स्ट्रक्सनलगायत फिल्डमा काम गर्नेहरूले अत्यधिक जानकारी लिन आएको बताए । उनले कार २ वटा, २ वटा हाइलक्स र एउटा हाइस बिक्री भएको बताए । यस्तै, हुन्डाईको १८ लाख ९६ हजारको इयोन कारदेखि १ करोड २८ लाखको स्यान्टाफे गाडी प्रदर्शनीमा राखेको छ । हुन्डाईको सेल्स म्यानेजर सुमन पौडेलले २ वटा कार बिक्री भएको बताए । महिन्द्रा रेन्ज अफ कमर्सियल भेहिकल्सले प्रदर्शनीमा राखेका मिनी ट्रक र स्कुल बस बिक्री भएको बताए । मेलामा सामे ट्याक्टर १० वटा, ईटेम्पु ५ र ईकार १ वटा बिक्री भएको अध्यक्ष उपाध्यायले बताए । यस्तै इलेक्ट्रोक्सितर्फ एचडी इन्टरप्राइजेज विराटनगरका मार्केटिङ म्यानेजर स्वप्निल कार्कीले आफूहरूले प्रदर्शनीमा डेलको डेक्स्टप, ल्यापटप, एचटीसीको मोबाइल र एप्पलको सबै उत्पादन रहेको बताए । उनले आफ्नो थोक कारोबार मात्रै रहेकाले यहाँ खुद्रा व्यापारभन्दा आफूले बिक्री गर्दै आएको ब्रान्डको बारेमा उपभोक्तालाई बढीभन्दा बढी जानकारी गराउने उद्देश्य रहेको बताए । आफूले बिक्री गर्दै आएको ब्रान्ड किन किन्नुपर्यो र यही ब्रान्डको सामग्री बजारमा खरिद गर्दा पसलेले कसरी ठग्न सक्छ भन्नेबारे अत्यधिक उपभोक्तालाई जानकारी गराएकाले प्रदर्शनी सफल भएको उनले बताए । यस्तै, भारतको सिलिगुडीको अरिका ग्रिन वेर्जको हस्तकलासम्बन्धी उत्पादनबारे जानकारी लिने र खरिद गर्ने व्यवसायी तथा उपभोक्ताको घुइँचो लागेको थियो । अरिकाको हस्तकलासम्बन्धी सामग्री अत्यन्तै आकर्षक भएकाले उपभोक्तालाई आकर्षित गरेको स्थानीय रमेश भट्टराईले बताए । यस्तै, आँगन, फुड दरबार, आयसा मम, सास्थम बेकरी, दि फास्टफुड, बेबी आइसक्रिम, दि तृस रेस्टुरेन्ट, भ्यालेन्टाइन बेकरी, नेवारी खाजा घर, फन एन्ड फुड रिसोर्ट, चितवनको सुजल मम सेन्टरको विभिन्न परिकारको स्वाद लिनेको घुइँचो लागेको थियो । सुजल ममका प्रोपराइटर सबु नेपालले प्रदर्शनीमा आफूहरूको परिकारको बारेमा जानकारीका साथै ४ लाख बढीको अहिलेसम्म व्यापार भएको सुनाए । यस्तै, बाल उद्यानमा राखिएको बाललिकालाई रमाउनेहरूको राम्रो व्यापार चलेको छ । बालबालिकाहरूलाई रेलमा चढाएर घुमाउनेले २ लाखभन्दा बढीको कारोबार भएको बताए । मेलाको प्रमुख आकर्षण रोजगार मेलामा सोमबार छैठौं दिनसम्ममा ६ सय १७ जनाले रोजगारीका लागि आवेदन दिएको, ३३ जना रोजगारदाताले २ सय ७३ जना कामदार माग गरेकोमध्ये ९ जनालाई रोजगारीका लागि सिफारिस गरिएको आयोजकले बताए । मेला समितिका संयोजक उपाध्यायले मेलामा प्रदर्शनीका लागि राखिएको कृषि तथा औद्योगिक उत्पादनको बारेमा आफूहरूको लक्ष्यअनुसार व्यवसायी र उपभोक्ताले जानकारी पाइरहेकोमा खुसी व्यक्त गरे । उनले छैठौं दिनसम्ममा ३० लाखभन्दा बढीको कारोबार भएको प्रदर्शनीमा आउनेको भीड बढ्दै गएकाले यसको उपयोगिता सिद्ध भएको दाबी गरे । यसले उत्पादनहरूको व्यवसाय बढाउन निकै मद्दत पुगेको व्यापारीहरूको प्रतिक्रिया आइरहेको उनले सुनाए ।"
अमला र रिठ्ठाको बिक्री बढ्यो,"बझाङ जंगलमा प्रशस्त मात्रामा पाइने भए पनि त्यसै खेर जाने गरेको यहाँको अमला र रिठ्ठा जिल्ला बाहिर बिक्री गर्न थालिएको छ । बिक्री हुन थालेपछि फुर्सतको समयमा रिठ्ठा अमला संकलन गरेर यहाँका बासिन्दाहरू आम्दानी गर्न थालेका छन् ।बझाङको जयपृथ्वी नगरपालिका, पिपलकोट, खिरातडी, देउलीकोट, बाँझ, कोटदेवल, कडेललगायतका दर्जनौं गाविसका जंगलमा प्रशस्त मात्रामा रिठ्ठा र अमला पाइन्छ । पहिला पहिला जंगलमै झरेर सकिन्थ्यो । कसैकसैले आफ्नो प्रयोगका लागि मात्र टिप्ने गर्थे, रिठ्ठा र अमला गाउँबाट संकलन गरेर बजारका ठूला व्यापारीलाई बेच्ने गरेका मदन रेग्मीले भने अहिले बिक्री हुन थालेपछि यसको महत्त्व बढेको छ । बिक्री हुन थालेपछि निजी वन तथा खरबारीमा भएका अमला र रिठ्ठाका रूखहरू संरक्षणतर्फ पनि स्थानीयहरूले ध्यान दिन थालेका छन् । सुवेडाका जीवनबहादुर सिंह भन्छन्, काम नलाग्ने रूख भनेर जथाभावी काट्ने गरिन्थ्यो । अहिले त पैसा आउने रैछ भनेर रूखको स्याहार गर्ने थालेका छन् । उनले मात्र आफ्नो खरबारीमा ढुंगाको घेरबार लगाएर सय जति अमलाका बिरुवाको संरक्षण गरेको बताए । अहिले अमला प्रतिकेजी ६ रुपैयाँ र रिठ्ठा प्रतिकेजी १५ रुपैयाँमा बिक्री हुने गरेको जयपृथ्वी नगरपालिकाका विराजधन मण्डलले बताए । रिठ्ठा र अमला बिक्री हुन थालेपछि न्यून आयस्रोत भएका र बेरोजगार महिला र बालबालिकाहरूले यसैबाट घरको र पढाइको खर्च जोहो गरिरहेको उनको भनाइ छ । केटाकेटीहरू पनि स्कुल बिदाको दिन दिनकै ५७ सात सयको टिप्छन्, उनले भने, पुरुष मान्छे घरमा नभएका र आम्दानीको स्रोत नहुनेलाई घर खर्च चलाउन निकै सहायता भएको छ ।हालसम्म ५४ हजार केजी रिठ्ठा र २२ हजार केजी अमला जिल्लाबाट बाहिर बिक्री भइसकेको र संकलन कार्य जारी रहेकोले यो मात्रा अझै बढ्न सक्ने जिल्ला वन कार्यालयले जनाएको छ । जिल्ला वन अधिकृत अशोककुमार श्रेष्ठले पनि बिक्री हुन थालेपछि रिठ्ठा र अमलाको संरक्षणमा स्थानीयको सक्रियता बढेको बताएका छन् । उनले भने, यस्ता बिरुवाको संरक्षणले स्थानीयको आम्दानी त बढाउँछ नै । हरियालीमा समेत वृद्धि गरि परिर्वतन हँुदै गएको जलवायुजन्य प्रकोपहरूको न्यूनीकरणमा पनि ठूलो योगदान पुर्याइरहेको हुन्छ । जिल्लामा यातायातको सहज पहुँच भएपछि यस्ता वनपैदावारको बिक्री वितरण बढेको उनको भनाइ छ । रिठ्ठा उच्च गुणस्तरका साबुन, स्याम्पुलगायतका सामानको कच्चा पर्दाथका रूपमा प्रयोग गरिन्छ भने बहु उपयोगी अमलाबाट विभिन्न आयुर्वेदिक औषधिहरू, अचार, क्यान्डीजस्ता खाद्य पर्दाथहरू बन्ने गरेका छन् ।"
स्वरोजगारको ४ करोड जोखिममा,"धनगढी बेरोजगार युवाहरूलाई साना व्यवसायमार्फत रोजगारमुखी बनाउने उद्देश्यले सरकारले कृषि विकास बैंकमार्फत सुदूरपश्चिममा गरेको ४ करोड ११ लाख रुपैयाँ जोखिममा परेको छ । सरकारले बिनाधितो स्वरोजगार कोषअन्तर्गत कृषि विकास बैंकमार्फत सुदूरपश्चिममा लगानी गरेको उक्त रकम जोखिममा परेको हो । ससाना व्यवसाय, उद्यमबाट बेरोजगार युवाहरू स्वरोजगार बन्न सकून् भनेर माओवादी नेतृत्वको तत्कालीन सरकारले युवा तथा साना व्यवसायी स्वरोजगार कोष २०६५ कार्यक्रम सुरु गरेको थियो । कृषि विकास बैंक, राष्ट्रिय वाणिज्य बैंक लगायत विभिन्न बैंक तथा वित्तीय संस्थाहरू मार्फत सरकारले बेरोजगार युवाहरूलाई स्वरोजगार बनाउन न्यून ब्याजमा बिनाधितो ऋण प्रवाह गरेको थियो । न्यूनतम ५० हजारदेखि २ लाखसम्म बिनाधितो ऋण लगानी गरिएको थियो । सुदूरपश्चिममा ७ सय ९८ जनालाई उक्त रकम लगानी गरिएको थियो ।कार्यक्रम लागू भएको सुरुकै वर्ष गरिएको लगानीसमेत उठ्न नसकेको कृषि विकास बैंकले जनाएको छ । कोषअन्तर्गत लगानी भएको ३ करोड ११ लाख ८४ हजारमध्ये भाखा नाघेको रकम करिब २ करोड ९१ लाख पुगेको कृषि विकास बैंक क्षेत्रीय कार्यालय धनगढीले जनाएको छ । १ करोड २३ लाख ७३ हजार ब्याज मात्रै उठ्न बाँकी रहेको बैंकको क्षेत्रीय कार्यालय धनगढीका शाखा अधिकृत गोविन्दप्रसाद जोशीले बताए । युवा स्वरोजगारको रकमले बैंकको क्षेत्रीय कार्यालयका कतिपय सूचक नै नकारात्मक देखिएको उनले जनाए । बैंकको भाखा नाघेको कर्जा बढेको छ । यसले कर्जा असुली लक्ष्यसमेत प्रभावित भएको छ, उनले भने, धितोबिना लगानी गरिएकाले उठाउन समस्या भएको हो ।ऋणीले नियमित किस्ता तिर्न छाडेपछि जोखिममा परेको रकम बढ्दै गइरहेको छ । सम्बन्धित कार्यालयबाट पटकपटक ताकेत गर्ने गरे पनि कतिपय ऋणी सम्पर्कमै आउन नचाहेको क्षेत्रीय कार्यालयको भनाइ छ । हरेक जिल्लामा प्रमुख जिल्ला अधिकारीको संयोजकत्वको सिफारिस आधारमा कर्जा प्रवाह गरिएको थियो । स्वरोजगारको लगानी जोखमिमा मात्र परेको छैन, उद्यमका लागि लिइएको लगानी अर्कै शीर्षकमा खर्च गर्ने गरिएको पाइएको छ । जुन शीर्षकमा ऋण लिइएको हो, त्यहीमा खर्च नगरेर मनपरी खर्च गर्दा रकमको दुरुपयोगसमेत भएको सम्बन्धित बैंक तथा वित्तीय संस्थाका अधिकारीहरूले बताएका छन् । कृषि, पशुपालनलगायतका शीर्षकमा लिइएको रकम विवाह, ऋण तिर्नलगायतमा समेत खर्च गरेको पाइएको छ । स्वरोजगार कोषमार्फत सरकारले लगानी गरेको रकम बालुवामा पानीजस्तै भएको छ । कार्यक्रमले विपन्न वर्गका युवालाई लक्षित गरेको भए पनि यसको फाइदा विपन्नभन्दा अन्यले लिएको बैंक अधिकारीहरू बताउँछन् ।लगानी डुब्ने अवस्थामा पुगेपछि डोटी र डडेल्धुरामा केही महिनाअघि प्रहरीको सहयोगमा ऋण असुली थालिएको थियो । तर, प्रहरी लगाएर पनि ऋण असुली हुन नसकेको कृषि विकास बैंकका शाखा कार्यालयहरूले बताएका छन् । तिर्छु भन्छन् तर तिर्न आउँदैनन् । प्रहरीको सहयोग लिएपछि केही असुली त भयो तर धेरैले तिर्न अटेर गरेका छन्, कृषि विकास बैंक डडेल्धुरा शाखाका प्रबन्धक छत्रवीर भण्डारीले भने, ऋण लिएकाहरू कोही सम्पर्कमै आउँदैनन् । व्यवसायका लागि लिइएको रकम मनपरी खर्च भएकोसमेत पाइएको उनले बताए । ऋण नतिर्नेहरूको नामावली सार्वजनिक गर्ने तयारी भइरहेको उनले जानकारी दिए । १ सय ८३ जनाले ऋण लिएकामा २२ जनाले कर्जा चुक्ता गरिसकेको र १ सय ४६ जनाले नियमित रूपमा किस्ता नतिरेको देखिएको छ । डडेल्धुरामा कोषअन्तर्गत लगानी भएको रकममध्ये ३१ लाख ९४ हजार भाखा नाघेको कर्जा छ । १७ लाख २६ हजार ब्याज असुली हुन नसकेको उनले बताए । जिल्लास्थित कोष परिचालन समितिले लामो समयसम्म किस्ता नतिर्ने १२ जनालाई सरकारी सेवा सुविधाबाट वञ्चित गर्ने निर्णय गरेपछि उनीहरूले किस्ता बुझाएको कृषि विकास बैंक डडेल्धुराले जनाएको छ । कर्जा लगानी उठाउन समस्या भएपछि कृषि विकास बैंकले स्वरोजगारको कार्यक्रम छोडेको छ । बैंकले स्वरोजगार कोषअन्तर्गत लगानी भएको रकममध्ये भाखा नाघेको कर्जा बैतडीमा ३८ लाख ३८ हजार, अछाममा ४२ लाख, दार्चुलामा ५२ लाख ५८ हजार, बझाङमा ५५ लाख ९८ हजार रुपैयाँ र डोटीमा ३० लाखभन्दा बढी रहेको जनाएको छ । स्वरोजगारअन्तर्गत ऋण लिनेमा अधिकांश राजनीतिक दलका कार्यकर्ता भएकाले ब्याज र साँवा तिर्न अटेर गरिरहेको पनि बैंक अधिकारीहरूले गुनासो गरेका छन् । जुन उद्देश्यका लागि सरकारले ऋण प्रवाह गरेको हो त्यो उद्देश्य नै पूर्ति हुन सकेन, कृषि विकास बैंकका पूर्वअधिकारी जनकराज पाण्डेयले भने, युवा स्वरोजगारका नाममा कार्यकर्तालाइ भागबन्डा गरी रकम बाँडिएकाले समस्या उत्पन्न भएको हो ।"
दूरसञ्चार प्राधिकरण सदस्य खुलाबाट,"काठमाडौं सरकारले खुला प्रतिस्पर्धामार्फत नेपाल दूरसञ्चार प्राधिकरणका सदस्यको नियुक्ति प्रक्रिया अघि बढाएको छ । यही फागुन ४ गते प्राधिकरणका दुई सदस्यको कार्यकाल सकिएपछि सरकारले खुला प्रतिस्पर्धामार्फत सदस्य नियुक्ति प्रक्रिया अघि बढाएको हो । सञ्चार मन्त्रालयले रिक्त प्राधिकरण सदस्यका लागि छनोट तथा सिफारिस समिति गठन गरी आवेदन माग गरेको छ । दूरसञ्चार ऐनअनुसार सदस्यको नियुक्तिका लागि विज्ञसहितको समिति गठन भएको हो, सञ्चार सचिव एवं समितिका संयोजक महेन्द्रमान गुरुङले भने, समितिले तीनजनाको छोटो सूची तयार पारी मन्त्रिपरिषद्मा सिफारिस गर्नेछ । समितिमा मन्त्रालयको प्रशासन महाशाखा प्रमुख किशोरजंग कार्की र विज्ञका रूपमा प्राधिकरणका पूर्वअध्यक्ष भेषराज कँडेल सदस्य छन् । समितिले बिहीबार सूचना निकालेर योग्यता पुगेका नेपाली नागरिकलाई १५ दिनभित्र आवेदन दिन आग्रह गरेको छ । प्राधिकरणमा रिक्त रहेको लेखापरीक्षण र प्राविधिक सदस्यका लागि आवेदन माग गरिएको सूचनामा उल्लेख छ । यही फागुन ३ गते प्राधिकरणका सदस्य महेशप्रसाद अधिकारी र अनीलकुमार ढुंगेलको कार्यकाल सकिएपछि दुई सदस्यको पद खाली भएको हो । प्राधिकरणमा अध्यक्षसहित ५ जनाको सञ्चालक समिति रहने व्यवस्था छ । दूरसञ्चार ऐनले कम्पनीहरूको अनुमति पत्र दिनेसहित कारबाही र नयाँ सेवा सुचारुलगायतका महत्त्वपूर्ण कार्यको जिम्मेवारी सञ्चालक समितिलाई दिएको छ । सबैखाले दूरसञ्चार क्षेत्रको नियमन गर्ने निकाय भएकाले प्राधिकरण सञ्चालक समितिलाई महत्त्वपूर्ण मानिन्छ । समितिका सदस्य तथा अध्यक्षको पदावधि ५ वर्षको हुने प्रावधान छ । प्राधिकरणको सञ्चालक समितिले दुई सदस्यको अनुपस्थितिमा समेत बहुमतका आधारमा काम कारबाही अघि बढाउन भने सक्नेछ । तर, एक सदस्य अन्य दुईको मतमा सहमत नभएको बखतमा निर्णय भने हुन सक्दैन । त्यसले गर्दा सरकारले चाँडै सदस्य नियुक्ति गर्नुपर्ने प्राधिकरणका अधिकारीहरू बताउँछन् । समितिले ३० वर्षदेखि ६५ वर्षभित्रका योग्यता पुगेका नेपाली नागरिकलाई आवेदन हाल्न आग्रह गरेको छ । समितिको सदस्य हुनका लागि स्नातक गरी सम्बन्धित क्षेत्रका कम्तीमा ७ वर्षको अनुभव भएको हुनुपर्नेछ । पूर्वसरकारी कर्मचारी भएमा राजपत्रांकित प्रथम श्रेणी वा त्यसभन्दा माथि कम्तीमा ७ वर्ष कार्य गरेको हुनुपर्ने सूचनामा उल्लेख छ । आवेदकले व्यावसायिक कार्ययोजनासमेत पेस गर्नुपर्नछ । कार्ययोजनाको प्रस्तुति र अन्तर्वार्ताको आधारमा समितिले ३ जनाको छोटो सूची बनाउनेछ । छोटो सूचीलाई सञ्चार मन्त्रालयले मन्त्रिपरिषद्मा पेस गर्नेछ । त्यसका आधारमा एकजनालाई मन्त्रिपरिषद्ले सदस्यहरूको चयन गर्ने संयोजक गुरुङले जानकारी दिए ।"
चेक किर्ते गरी ठगी,"दमक चेकमा अंक र अक्षर किर्ते गरी दमक१० का मोतीराम अधिकारीले ५ करोडभन्दा बढीको ठगी गरेका छन् । उनले स्थानीय अशोक थापा र बबरजंग थापा दाजुभाइको नाममा रहेका विभिन्न फर्मबाट करोडौं रुपैयाँ ठगी गरेको पाइएको हो । पीडित थापा दाजुभाइले आइतबार पत्रकार सम्मेलन गरी अधिकारीले साढे ५ करोडभन्दा बढी किर्ते गरी ठगी गरेको बताए । धरमपुर ८ घर भई हाल दमक १० मा बस्ने २९ वर्षीय अधिकारीले ४ महिनाभित्र सो रकम ठगी गरेको पत्रकार सम्मेलनमा बबरजंग थापाले बताए । अधिकारीले ०७२ फागुन २३ देखि ०७३ जेठ ३२ भित्र विभिन्न समयमा चेकमार्फत र अवैध रूपमा दुई वटा गाडीसमेत बेचेर रकम ठगी गरेको थापाले बताए । थापाले भने, उनले (अधिकारीले) चेक काटदा अगाडि केही भाग खाली राखेर चेक काटदा रहेछन् । हामीले हस्ताक्षर गरिसकेपछि खाली राखेको ठाउँमा अंक र अक्षर भरेर ठगी गरेको पाइयो ।अधिकारी २०७१ जेठदेखि थापाको अटो प्लाजामा लेखापालका रूपमा कार्यरत थिए । उनले एनआईसी एसिया बैंकको दमक शाखाबाट विभिन्न मितिमा काटिएका चेकमा अंक थपी किर्ते गरेर सो रकम ठगी गरेको पाइएको छ । थापा दाजुभाइका अटो प्लाजा, अटो प्लाजा कन्सर्न, अटो प्लाजा इन्जिनियरिङ, खुसी इन्टरकन्टिनेन्टल र आरपीआर इन्टरकन्टिनेन्टलका नाममा रहेका बैंक खाताबाट रकम ठगी गरेको थापाले बताए । थापाका अनुसार अधिकारीले २६ लाख मूल्य पर्ने आई टेन र ५१ लाख पर्ने क्रेटा गाडीसमेत अवैध रूपमा बेचेर रकम ठगी गरेको पाइएको छ । सञ्चालकहरूले रकम हराएको थाहा पाएपछि लेखापाल अधिकारी गत माघ ६ गतेदेखि बेपत्ता भएका थिए । अधिकारीलाई प्रहरीले फागुन १ गते पक्राउ गरेको थियो । कारबाही नगरेको भन्दै विरोधकरोडौं रुपैयाँ ठगी गरेका अधिकारीलाई आवश्यक कारबाही गर्न आनाकानी गरेको भन्दै स्थानीयले दमक प्रहरीप्रति आक्रोश पोखेका छन् । उनीहरूले आइतबार दिनभर इलाका प्रहरी कार्यालयमा भेला भएर प्रहरी नायव उपरीक्षक (डीएसपी) राजन लिम्बुलाई दबाब दिए ।थापा दाजुभाइले रकम ठगीमा प्रहरीको समेत मिलोमितो भएको देखिने गरी डीएसपी लिम्बुले गतिविधि गरेको आरोप लगाए । अभियुक्त अधिकारी सम्पर्कमा आएपछि कारबाहीका लागि जाहेरी दिन खोज्दा दमक प्रहरीले जाहेर लिन नमानेको अशोक थापाले भने । उनले भने, अधिकारी फरार भएदेखि नै हामीले डीएसपीलाई सबै घटना भन्दै आएका थियौं तर डीएसपीले अधिकारीलाई पक्राउ गरे पनि घटना ढाकछोप गर्ने गरी काम गर्न खोजे ।"
दुई उद्योगलाई कारबाही,"पर्सा आदेशको पालना नगरेका रौतहट र बाराका २ उद्योगलाई श्रम कार्यालय वीरगन्जले कारबाही गरेको छ । श्रीराम सुगर मिल्स गरुडा रौतहट र एलाइन्स फर्मास्युटिकल्स प्रालि सिमराको व्यवस्थापनलाई खराब आचरण गरेको भन्दै कार्यालयले कारबाही गरेको हो । कार्यालयका सूचना अधिकृत सुन्दर श्रेष्ठका अनुसार श्रीराम सुगर मिल्स व्यवस्थापनलाई २ मजदुरको हकमा श्रम कार्यालयले विभिन्न मितिमा दिएको आदेशको पालना नगरी खराब आचरण देखाएको ठहर गर्दै कार्यालयले १०१० हजार रुपैयाँ जरिवाना गरेको हो । मजदुर भाग्यनारायण यादवलाई स्थायी नियुक्ति दिन कार्यालयले ०६७ कात्तिक २६ मा गरेको फैसलापछिको आदेशको कार्यान्वयन नभएको भन्दै यादवले कार्यालयमा पुन: ०७३ असार १ गते निवेदन दिएका थिए । उनको निवेदनउपर कारबाही अघि बढाउँदै कार्यालयले पटकपटक उद्योग व्यवस्थापनलाई पत्राचार गरे पनि व्यवस्थापनले बेवास्ता गरेपछि फागुन ६ मा कार्यालयले यस्तो निर्णय गरेको श्रेष्ठले बताए । हालसम्म उद्योग व्यवस्थापनले यो जरिवाना दाखेल गरी नसकेको उनले बताए । यसबाहेक सोही उद्योगका अर्का कर्मचारी महम्मद अब्दुल्लाहलाई स्थायी नियुक्ति दिन भनी कार्यालयले ०६७ असार ७ मा दिएको आदेशको पनि उद्योग व्यवस्थापनले पालना नगरेको ठहर गर्दै कार्यालयले मंसिर १७ गते १० हजार रुपैयाँ जरिवाना गरेको हो । अब्दुल्लाहको हकमा गरिएको जरिवाना तिरेर उद्योग व्यवस्थापन श्रम अदालत काठमाडौंमा यो मुद्दाको पुनरावेदन गर्न पुगेको श्रेष्ठले बताए । एलाइन्स फर्मास्युटिकल्स व्यवस्थापनलाई भने उद्योगमा कार्यरत कर्मचारी तथा मजदुरको सञ्चय कोष रकम जम्मा नगरिदिएको अभियोगमा कारबाही गरिएको हो । कार्यालयले माघ ९ गते यस्तो निर्णय गरी उद्योग व्यवस्थापनलाई उसले दाखिला नगरेको मजदुर कर्मचारीको हालसम्मको सञ्चय कोष रकमको दोब्बर सञ्चय कोष दाखिला गर्ने र थप १० हजार रुपैयाँ जरिवानासमेत गर्ने आदेश दिएको छ । उद्योगस्थित समग्र उद्योग ट्ेरड युनियन नेपालकी अध्यक्ष इन्दिरा सुवेदीका अनुसार कार्यालयमा दिएको उजुरीको आधारमा कार्यालयले यस्तो आदेश दिएको हो । उद्योग व्यवस्थापनले आव ०७१०७२ देखिको मजदुर कर्मचारीको सञ्चय कोष रकम सञ्चय कोष कार्यालय हेटौंडामा दाखिला नगरेको पाइएको श्रेष्ठले बताए । श्रम कार्यालय अर्धन्यायिक प्रकृतिको कार्यालय भएको र यसले उद्योगमा कार्यरत मजदुर, कर्मचारी, व्यवस्थापनको उजुरी आदि दर्ता गरी त्यसउपर छानबिनपछि आफ्नो फैसला गर्ने अधिकार छ ।"
आलुको व्यापार वृद्धि गर्न महोत्सव,"कास्की आलुको उत्पादन वृद्धि र बजारीकरणका लागि हेम्जामा गरिँदै आएको आलु महोत्सवको आठौं संस्करण यसपटक अर्को साता सुरु हुने भएको छ । आयोजक विष्णुपादुका क्लबले पत्रकार सम्मेलन गर्दै नौ दिने महोत्सवमा अवलोकनकर्ताले आलुका १२ प्रकारका परिकारको स्वादसँगै यस क्षेत्रको उत्पादन खरिद गर्नसक्ने जनाएको छ । महोत्सव संयोजक ज्ञानबहादुर थापाले आलुसँगै यस क्षेत्रमा अन्य कृषि उपज पनि प्रदर्शन र बिक्रीका लागि राखिने जनाए । पोखरा२७ मा पर्ने हेम्जाको १ हजार ९ सय ७१ हेक्टर जमिनमध्ये ६ सय ५० हेक्टरमा आलु खेती हुने गरेको छ । कास्कीमा हेम्जा आलुको पकेट क्षेत्र मानिन्छ । कृषिका प्राविधिक गुरुप्रसाद अर्यालले यो क्षेत्रमा आलुखेतीमा संलग्न किसानको संख्या ६ सय ५० रहेको बताए । जनकदेव, कोमल लक्ष्मी, कुप्री ज्योति, एलबी२६, कमल र उपहार गरी ५ जातका आलु लगाइने यो क्षेत्रमा सरदर उत्पादन वार्षिक २३ मेट्रिकटन रहेको कृषि विकास प्रमुख रमेश बोहोराले बताए । हेम्जामा आलुमात्रै होइन अरू तरकारी बालीको उत्पादनको अवस्था पनि राम्रो छ, उनले भने, पछिल्लो समय बालीमा विषादीको प्रयोग घटाउन पनि हामीले यो क्षेत्रमा कार्यक्रम चलाएका छौं । यसपटकको महोत्सवमा मनोरञ्जक कार्यक्रमहरूसँगै अवलोकनकर्ताले लागि सेतीनदीमा र्याफ्टिङ, बन्जी जम्प र प्याराग्लाइडिङको मज्जा पनि लिनसक्ने आयोजक क्लबले जनाएको छ ।"
कृषि संरचना प्रयोगविहीन,"तेह्रथुम चारभन्दा बढी गाविसका किसानको उत्पादनलाई बजारीकरण गर्न सहयोग पुर्याउने उद्देश्यले जिरीखिम्ती बजारमा करोड लागतमा निर्मित कृषि संरचना पाँच वर्षसम्म पनि प्रयोगविहीन बनेका छन् ।बजारछेउको कृषि उपज हाटबजारस्थलमा निर्माण गरिएका भवन प्रयोगविहीन बनेका हुन् । जिविस, कमर्सियल एग्रिकल्चर एलान्यन्स (सीएए) र उपभोक्तासमेतको गरी ७५ लाख रुपैयाँको लागतमा चार वर्षअघि नै निर्माण सम्पन्न भएका भवन र ट्रस्ट अहिलेसम्म सञ्चालनमा आउन नसकेका हुन् । स्थानीय किसानले उत्पादन गरेका कृषि उपजलाई संकलन गरी त्यहीँ बिक्री वितरण गर्ने र स्थानीयस्तरमा खपत हुन नसकेका उत्पादनलाई जिल्ला बाहिर निर्यातका लागि संकलन गर्ने उद्देश्यले भवन निर्माण गरिएको निर्माण समिति अध्यक्ष यज्ञबहादुर अधिकारीले बताए । तर, भवन निर्माण भएको चार वर्षसम्म पनि किसानले पर्याप्त आफ्नो उत्पादन नल्याएपछि हाटबजार स्थलका भवन सञ्चालन गर्न नसकिएको अध्यक्ष अधिकारीले बताए ।भवन जिरीखिम्ती कृषि, थोक तथा खुद्रा बजार व्यवस्थापन समितिले निर्माण गरेको हो । भवन निर्माण भएको हाटबजार स्थलसम्म पुग्न बजार क्षेत्रबाट सीधा बाटो नभएको र अर्को बाटो घुमाउरो भएकाले पनि बजार क्षेत्रका उपभोक्ताहरू त्यहाँसम्म जान नमानेको अध्यक्ष अधिकारीले बताए । धेरै पटक प्रयास गरिए पनि कृषि उपज हाटबजार लगाउन सकिएन, अध्यक्ष अधिकारीले बाध्यता सुनाए । जिरीखिम्तीसहित आम्बुङ, मोराहाङ, साब्ला, पिप्लेलगायतका गाविसका किसानले उत्पादन गरेको तरकारी, फलफूल र अन्य कृषि उत्पादन समितिले खरिद बिक्री गर्ने र किसान स्वयंले हाटबजार स्थलमा ल्याएर बिक्री गर्न पाउने उद्देश्य भवन निर्माणताका गरिएको थियो । तर, त्यहाँका किसानले आफ्नो उत्पादन बिक्रीका लागि ल्याएका छैनन् । किसानले उत्पादन गरेको कृषि उपजले स्थानीय उपभोक्तालाई नै पुगेको रहेनछ, निर्माण समितिका एक सदस्यले भने । कृषि उपजको बजार र खपतको अध्ययन नै नगरी हाटबजार लगाउन भवन बनाउँदा ठूलो धनराशि प्रयोगविहीन भएको छ । अहिले मोराहाङबाहेक अन्य गाविस म्याङलुङ नगरपालिकामा समेटिएका छन् ।पाँच सटर भएको पक्की भवन, दुईवटा ट्रस्ट, तरकारी धोएर सफा गर्ने पक्की ट्यांकी र फोहोर संकलन गर्ने भवन प्रयोग र सरसफाइ अभावमा निर्माण सम्पन्न भएको चार वर्ष नबित्दै वर्षौं पुराना जस्ता देखिन थालेका छन् । भवनको अगाडिपट्टि गहिरो गरी कुलो खनिएकाले यी भवनको फाउन्डेसनसमेत देखिने अवस्थामा पुगेका छन् ।यही भवनमा अघिल्लो हिउँदमा कृषि विकास कार्यालयले किसानले उत्पादन गरेका कृषि उपजको प्रदर्शनी आयोजना गरेको थियो । दुई दिनसम्म भएको प्रदर्शनीबाहेक अन्य गतिविधि यो भवनमा भएका छैनन् । भवन सञ्चालनमा ल्याएर कृषि उत्पादनहरूको हाटबजार लगाउन सके धेरै किसानलाई फाइदा पुग्ने कृषि विकास कार्यालयका वरिष्ठ कृषि विकास अधिकृत रोहिणीराज घिमिरेले बताए । निर्माण सम्पन्न भएका संरचना प्रयोगमा ल्याउन नसक्दा लागतसमेत खेर जाने अवस्था आएको कार्यालयले जनाएको छ ।"
साँघुटारमा बैंक पुन:स्थापनमा ढिलाइ,"रामेछाप तत्कालीन माओवादी विद्रोहका बेला असुरक्षाको कारण देखाई उठाइएको रामेछापको साँघुटारस्थित राष्ट्रिय वाणिज्य बैंक पुन:स्थापना गर्ने निर्णय कार्यान्वयन अझै भएको छैन । तत्कालीन समयमा साँघुटार शाखा मन्थलीमा ल्याएर गाभिएको थियो । बैंक व्यवस्थापनले साँघुटारमा शाखा खोल्ने निर्णय गरिसकेको छ । स्थानीय बासिन्दा बैंकको उक्त निर्णयको व्यग्र प्रतीक्षामा छन् । साँघुटारमा बैंक सञ्चालनमा ढिलाइ हुँदा दैनिक नगदको कारोबार गर्नेबाहेक नेपाल सरकारको पेन्सन खाने पूर्वकर्मचारीहरू प्रभावित हुँदै आएका छन् । वृद्ध अवस्थामा पुगेका ओखलढुंगा जिल्लादेखिका पूर्वकर्मचारी हाल मन्थलीस्थित रावा बैंकमा पुगेर पेन्सन बुझदै आएका छन् । ओखलढुंगा र रामेछापको सीमामा पर्ने साँघुटार प्रमुख व्यापारिक नाका हो । बैंक तथा वित्तीय संस्था नहुँदा उक्त बजार केन्द्रका व्यवसायी र सर्वसाधारणले नगदको कारोबारमा असुरक्षित महसुस गरिरहेका छन् । कुनै बेला बोरामा पैसा राखेर मन्थलीसम्म लैजानुपरेको गुनासो व्यवसायीहरूले गर्दै आएका छन् । साँघुटारमा निर्माण सामग्री खाद्यान्न, लत्ता कपडा, भाँडावर्तन ठूलो मात्रामा व्यवसाय हुने गरेकाले बैंक अपरिरहार्य भएको स्थानीय राजबाबु भौकाजीले बताए । बैंकका प्रमुख कार्यकारी अधिकृत किरण श्रेष्ठले साँघुटारमा बैंक राख्नका लागि घर घाडामा लिइसकेको जनाएका छन् । उनले बैंकका आवश्यक कार्यालयका पूर्वाधार बनाउन समय लाग्ने भएकाले केही ढिलाइ भएको हो । हामी आउँदो वैशाख १ देखि साँघुटारको शाखा सञ्चालन गर्ने तयारी गरिरहेका छौं, श्रेष्ठले भने ।"
इब्राहिमोभिचको सानमा लिग कप,"लन्डन म्यानचेस्टर युनाइटेडले आइतबार इङलिस लिग कप उपाधि जितेको छ । प्रशिक्षक जोसे मोउरिन्हो र स्विडिस सुपरस्टार जाल्टन इब्राहिमोभिचका लागि म्यानचेस्टरमा पहिलो सिजनको ६ महिना बित्दा यो पहिलो ट्रफी हो ।यो जितको सुरुआतले कसरी शृंखलाको रुप लिन सक्ला भनेर हेर्न बाँकी नै छ । तर मोउरिन्होले पक्कै पनि अर्को सिजनमा पनि इब्राहिमोभिचलाई क्लबमै राख्न चाहिँ चाहन्छन् । खास गरी साउथह्याम्पटनलाई लिग कप फाइनलमा आइतबार राति ३२ ले हराउँदा इब्रोहिमोभिचले २ गोल गरेपछि उनलाई अर्को सिजन पनि राख्नैपर्ने विश्वस्त अवस्था बनेको हो ।म्यानचेस्टर समर्थकले अनुबन्धन बढाउने क्लबको प्रस्तावमा इब्राहिमोभिचलाई मनाउने मोउरिन्होको विश्वास छ । मैले कहिल्यै पनि खेलाडीलाई बस भनेर कर गरेको छैन, यसअघि इब्राहिमोभिचलाई इन्टर मिलानमा प्रशिक्षण गरेको मोउरिन्होले भने, एकदिन जाल्टन बार्सिलोना जान्छु भने । म दु:खी थिएँ तर उनलाई रोक्न सकिनँ । त्यसैले म त केही भन्दिनँ । समर्थकहरू चाहन्छन् भने उनको घरको ढोकामा रातभर रुँघेर उनलाई तयार पार्न सक्लान् ।चालु सिजनमा भेट्रान स्ट्राइकरले आफ्नो गोलसंख्या २६ पुर्याइसकेका छन् । उनीभन्दा कान्छा वाइने रोनी चाहिँ वेम्बली स्टेडियममा आइतबार बेन्चमा थन्क्याइए । रोनीले गत साता क्लबमा आफ्नो भविष्य पुष्टि गरिसकेका छन् । उनले मंगलबारसम्म निर्णय दिनुपर्ने थियो या उनी चीनतर्फ जानुपर्ने थियो । यसबीच इब्राहिमोभिचले के गर्लान् भनेर चाहिँ सबैलाई चासो छ । मलाई लाग्छ उनी अझ एक सिजन हामीसँग खेल्ने छन्, मोउरिन्होले भने ।आइतबार फाइनलमा इब्राहिमोभिचले पहिलो गोल १८ औं मिनेटमा फ्रिकिकबाट गरे । जेसी लिङगार्डले ३८ औं मिनेटमा गोल थपे । तर मध्यान्तरअघि र पछि मानोलो गाबियाडिनीले लगातार २ गोल गरेपछि साउथह्याम्पटनले म्यानचेस्टरको अग्रता रद्द गरिदियो । जब खेल अतिरिक्त समयतर्फ अगाडि बढै थियो । त्यति बेला इब्राहिमोभिचको ट्रेडमार्क हेड गोलको मौका आयो । एन्डर हेरेराको क्रसमा उनले बुलेट हेडर दिए ।साउथह्याम्पटनका लागि सन् १९७६ पछिको पहिलो शीर्ष उपाधिको खोजी थियो । उसले त्यति बेला म्यानचेस्टरलाई एफए कप फाइनलमा हराएको थियो । उनले यहाँ आफ्नो पाइन देखाए । त्यसै कारण उनलाई हामीले किनेका हौं, हाल विश्वकै सबैभन्दा महँगा खेलाडी पाउल पोग्बाले इब्राहिमोभिच नजिकै बसेर भने । तर इब्राहिमोभिचले बीचमै कुरा काटे, मलाई किनेको रे ? म त फोगटमै आएको हो नि ।पेरिस सेन्ट जर्मेनसँग अनुबन्धन सकिएपछि आफूलाई इङलिस फुटबलमा परीक्षण गर्न इब्राहिमोभिच युनाइटेड आएका थिए । उनी यसमा सफलसमेत भएका छन् । उनी उपाधि विजेता बनेको इङल्यान्ड पाँचौं मुलुक हो । यसअघि उनले फ्रान्स (पेरिस सेन्ट जर्मेन), इटाली (युभेन्ट्स, इन्टर मिलान र एसी मिलान), स्पेन (बार्सिलोना) र नेदरल्यान्ड्स (अयाक्स) मा उपाधि जितिसकेका छन् ।युनाइटेड अझै पनि एफए कप र युरोपा लिगको उपाधि दौडमा छ । युरोपा लिग जितेर वा प्रिमियर लिगमा चौथो स्थानभित्र अटाएर अर्को वर्ष च्याम्पियन्स लिगमा फर्कनु उसको प्रमुख ध्येय हो । युनाइटेड अहिले प्रिमियर लिगमा छैंठो स्थानमा छ । यसैबीच आइतबारको प्रिमियर लिग खेलमा ह्यारी केनको पहिलो हाफको ह्याट्रिकबाट टोटेनहमले स्टोक सिटीलाई ४० ले हरायो । टिम तालिकामा दोस्रो स्थानमा उक्लिएको छ । तर टिम अझै चेल्सीभन्दा १० अंकले पछाडि छ ।नाइनगोलानको दुई गोलमिलान राज्दा नाइनगोलानको दुई गोलमा एएस रोमाले सिरि ए भिडन्तमा आइतबार इन्टर मिलानलाई ३१ ले पराजित गरेको छ । नाइनगोलान यस पाला युरोपकै उत्कृष्ट मिडफिल्डरका रूपमा देखिएका छन् । उनले पछिल्ला ४ खेलमा ५ गोल गरिसकेका छन् । इन्टरका लागि माउरो इकार्डीले एकमात्र गोल गरे । रोमाबाट थप गोल डिएगो पेरोटीले गरेका थिए । यो विजयले रोमाको उपाधि दौडलाई जीवित राखेको छ । रोमा अग्रणी युभेन्ट्सभन्दा ७ अंकले पछि छ । रोमाको शनिबार तेस्रो स्थानको नेपोलीसँग भिडन्त छ ।"
संकटा सेमिफाइनलमा,बुटवल सिएमजी क्लब संकटाले १९ औं तिलोत्तमा गोल्डकप फुटबलमा सोमबार विभागिय टोली एपीएफ क्लबलाई २१ ले हराउँदै सेमिफाइनल पक्का गरेको छ ।प्रतिस्पर्धात्मक खेलमा संकटाले अतिरिक्त समयमा विजय पाएको हो । निर्धारित ९० मिनेटमा ११ को बराबरी भएपछि खेल अतिरिक्त समयमा पुग्यो । त्यसको १५ औं मिनेटमा संकटाका कोने मौसाले विजयी गरेका थिए । उनले एपीएफका गोलकिपर राजु नगरकोटीलाई बिट गर्दै आकर्षक गोल गरे ।त्यसअघि दुवै टिमबाट पहिलो हाफमा गोल हुन सकेन । खेलको सुरुआतमै नवीन लामाले अवसर गुमाउँदा एपीएफ क्लब अग्रता लिनबाट चुकेको थियो । दोस्रो हाफको तेस्रो मिनेटमा नै संकटाबाट विदेशी खेलाडी मार्टिनले गोल गर्दै अग्रता दिलाएका थिए । सजिन थापाको क्रसमा मार्टिनले हेड गोल गरेका थिए ।यो अग्रतालाई एपीएफका रवि थिङले ७८ औ मिनेटमा बराबरी गरेका थिए । रविले सन्तोष श्रेष्ठको क्रसमा हेडबाटै गोल गरेका थिए । संकटाका मौसा म्याच अफ द म्यान घोषित भए ।गत साता बुढासुब्बा गोल्डकपमा पनि संकटाले ए डिभिजन प्रतिद्वन्द्वी एपीएफमाथि ३२ को नतिजा निकालेको थियो ।संकटाले फागुन १८ मा हिमालयन शेर्पा क्लबसँग सेमिफाइनल प्रतिस्पर्धा गर्नेछ । मंगलबार नेपाल पुलिस र त्रिभुवन आर्मीबीच प्रतिस्पर्धा हुनेछ ।
सुजन र मारिया विजेता,"काठमाडौं सुजन खड्का र मारिया थापा मगरले चौथो क्यामेलिया अन्तरविद्यालय टेबलटेनिसको उपाधि सोमबार जितेका छन् । विजेता दुवै विजेश्वरी स्कुलका हुन् । सिनियर ब्वाइज फाइनलमा सुजनले कस्मिक एकेडेमीका सुजन खत्रीलाई ११५, ११२, ८११, ११२ को सेटमा हराए । सेन्ट्रल पब्लिकका पेम्बा शेर्पा र कस्मिकका सन्देश श्रेष्ठ संयुक्त तेस्रो भए । लैनचौरस्थित राष्ट्रिय टेबलटेनिस प्रशिक्षण केन्द्रमा गल्र्स फाइनलमा मारियाले स्वर्णिमकी स्मृति पन्तलाई ११८, १०१२, ४११, ११५, ११८ को सेटमा हराइन् । स्वर्णिमकै आभा पन्त र नश्ला मानन्धर तेस्रो बने ।"
न्यु भिजन विजयी,"काठमाडौं जेनियम नेसनल र गेटे एकेडेमी प्रथम फिजम कप अन्तरविद्यालय बास्केटबलको क्वाटरफाइनल पुगेका छन् । ब्वाइजमा जेनियमले हिमालयन विद्यामन्दिरलाई ३९१८ स्कोरले हरायो । सुजन तामाङले १३ स्कोर गरे । गेटेले नेपाल तारालाई ४४१८ ले हराउँदा अञ्जन महतले १८ स्कोर जोडे । गल्र्समा न्यु भिजन, ग्रामर, हिमालय र लाइसियम विजयी भए ।"
आकाशदीप सफल,काठमाडौं आकाशदीपले छैटौं इशान कप अन्तरविद्यालय फुटबलको ब्वाइजमा विजय पाएको छ । सानो गौचरनमा सोमबार आकाशदीपले मेरिल्यान्डलाई ७० ले पराजित गर्यो । पिस नेपालले केब्समाथि ४१ ले जित रच्यो । गल्र्समा एकता जेम्स र तारा सदन दुवैले टाइब्रेकरमा सफलता पाए ।
रग्बी टोली दोहा जाने,"काठमाडौं एसिया रग्बी सेभेन्स ट्रफीमा भाग लिन १५ सदस्यीय नेपाली रग्बी मंगलबार टोली कतारको दोहा जाँदै छ ।नवीन गिरीको कप्तानीमा जाने टिमका खेलाडीमा कृष्ण क्षेत्री (उपकप्तान), विराट श्रेष्ठ, श्रीराम श्रेष्ठ, प्रेमबहादुर कोइराला, विराटजंग एडी, निर्मल लामा, सुनील मल्ल ठकुरी, गजेन्द्रबहादुर राना, अशोक शाही, विक्रम पुरी र सनिश महर्जन छन् ।टिम व्यवस्थापकमा गोपाल क्षेत्री, प्रशिक्षकमा हरि तामाङ र फिजियोमा ध्रुव उप्रेती छन् । दोहाको एसपावर रग्बी रंगशालामा मार्च ३ र ४ तारिखमा हुने प्रतियोगितामा ११ राष्ट्रको सहभागिता रहने जनाइएको छ ।"
क्याम्ब्रिज च्याम्पियन,काठमाडौं काठमाडौं क्षेत्र नम्बर १ को राष्ट्रपति रनिङ सिल्ड प्रतियोगताको उपाधि क्याम्ब्रिज पब्लिक स्कुलले जितेको छ । काठमाडौं जिल्ला खेलकुद विकास समितिद्वारा आयोजित प्रतियोगितामा ज्ञान निकेतन दोस्रो र पिस प्वाइन्ट तेस्रो भए । भलिबलको छात्र र छात्रा दुवैमा क्याम्ब्रिज पहिलो भयो । छात्रमा ज्ञान निकेतन र छात्रामा पिस प्वाइन्ट दोस्रो बने । कबड्डीको छात्रमा क्याम्ब्रिज नै विजेता भयो । क्षेत्र नम्बर ३ को उपाधि रिम्सले हात पार्यो ।
नारायणी माविलाई सिल्ड,ताप्लेजुङ नारायणी मावि साँघुले लगातार तेस्रोपल्ट राष्ट्रपति रनिङ सिल्ड खेलकुदको उपाधि जितेको छ । उसले रनिङ सिल्ड पचाएको छ । सोमबार अन्तिम प्रतिस्पर्धाको रूपमा रहेको छात्रा भलिबलतर्फ सरस्वती मावि हाङपाङलाई हराएपछि नारायणीले सिल्ड हत्याएको हो । सरस्वती मावि हाङपाङ दोस्रो भएको छ । सदरमुकाम फुङलिङबाट एक दिनको पैदलमा रहेको यो विद्यालयले उपाधि जितेसँगै गाउँका विद्यार्थी पनि प्रतियोगितामा अब्बल छन् उदाहरण प्रस्तुत भएको आयोजक जिल्ला खेलकुद बिकास समितिका अधिकृत यज्ञनिधि पौडेलले बताए ।
रोकियो मनाङमर्स्याङ्दी,"काठमाडौं गोलकिपर दिनेश थापामगरको गम्भीर गल्तीसँगै लक्ष्मी हुन्डाई मनाङमस्र्याङ्दी सोमबार १० ले माल्दिभ्सको टीसी स्पोर्ट्स क्लबसँग हारेपछि दोस्रो शेख कमल अन्तर्राष्ट्रिय क्लब कप फुटबलको सेमिफाइनलबाट बाहिरिएको छ ।चट्गाउँस्थित एमए अजिज रंगशालामा सोमबार क्रसमा आएको बल क्लियर गर्ने प्रयासमा दिनेशले फर्काएको बल विपक्षी कप्तान अफिउ अलीका लागि गोल गर्ने सहज अवसर बनेको थियो । उनले त्यसलाई पोस्टको दिशा दिन धेरै मिहिनेत गर्नुपरेन । अन्तत: ८३ औं मिनेटमा भएको त्यही गोलले मनाङको बंगलादेश यात्रालाई सेमिफाइनलमै पूर्णविराम लगाइदियो ।मनाङका पूर्व गोलकिपर किरण चेम्जोङले टीसी स्पोर्ट्सका लागि उत्कृष्ट प्रदर्शन गरे । म्यान अफ द म्याच चुनिएका उनी माल्दिभ्स लागेपछि नै दिनेशले मनाङको गोलपोस्ट सम्हाल्ने अवसर पाएका थिए । धेरै राम्रो खेल्यौं तर नतिजामा भने हामी भाग्यमानी रहेनौं, मनाङका मुख्य प्रशिक्षक छिरिङ लोप्साङ गुरुङले पत्रकार सम्मेलनमा भने, गोलका थुप्रै अवसर सिर्जना गरेका थियौं । त्यसलाई स्ट्राइकरले उपयोग गर्न सकेनन् । त्यसैले पराजित भयौं ।एएफसी सोलिडारिटी कप विजेता नेपाली राष्ट्रिय टिमका कप्तान अनिल गुरुङ, विराज महर्जन, विक्रम लामा, सुजल श्रेष्ठ, कमल श्रेष्ठ, देवेन्द्र तामाङलाई पहिलो रोजाइमा मैदान उतारेको मनाङले माल्दिभ्सको धिवेही लिगमा पछिल्लो सिजन उपविजेता भएको टीसी स्पोर्ट्सलाई कडा टक्कर दिएको थियो । तर, अन्त्यतिर मनाङ सम्हालिन सकेन ।समूह चरणमा तीन गोल गरेका ओलावाले ओलाडिपो आफिजले १८ औं मिनेटमा सेकेन्ड बार च्याप्दै प्रहार गरेको बल पोस्ट नजिकबाट बाहिरियो । विराजले ३८ औं मिनेट पेनाल्टी क्षेत्र बाहिरबाट सशक्त रूपमा प्रहार गरेको बल पनि पोस्ट नजिकिँदै बाहिरिएको थियो । रोहित चन्दको हेडरमा किरणले ५६ औं मिनेटमा पञ्च गर्दै बल बाहिर फालेका थिए । अग्रपंक्तिमा ओलावालेका सहकर्मी साम्सोनले ६७ औं मिनेटमा पाएको सुन्दर अवसर उपयोग गर्न सकेनन् ।कप्तान अनिलको प्रदर्शन पनि फितलो रह्यो । अन्त्यतिर रोहितले बराबरी गर्ने दुई राम्रा अवसर पाएका थिए । उनले ९० औं मिनेटमा पेनाल्टी क्षेत्रबाट बल प्रहार गर्न सकेनन् । चार मिनेटको इन्ज्युरी समयको दोस्रो मिनेटमा रोहितले नजिकबाट प्रहार गरेको बल किरणले रोकेका थिए । त्यसमा पुन: रोहितले हानेको बललाई किरणले बाहिर फाल्दै टीसी स्पोर्ट्सको फाइनल यात्रा निश्चित गरेका थिए ।प्रतिस्पर्धात्मक खेलमा टीसी स्पोर्ट्सले पनि गोलका केही अवसर गुमाएका थिए । कठिन खेलमा हात पारेको जितमा खुसी छौं, टीसी स्पोर्ट्सका प्रशिक्षक मोहमद निजामले भने, खेलाडीको प्रदर्शनप्रति गर्व गर्छु । हामीले अझ धेरै गोल गर्न सक्थ्यौं तर जित नै महत्त्वपूर्ण हुन्छ । शारीरिक स्थिति पनि जितमा सहयोगी बन्यो । अन्तिम दस मिनेटमा विपक्षी खेलाडीको फिटनेसमा समस्या देखियो र हामीले राम्रो गर्यौं ।प्रशिक्षक निजामले नेपाली राष्ट्रिय टिमका नम्बर एक गोलकिपर किरण चेम्जोङको प्रसंसा पनि गरे । उनले उत्कृष्ट प्रदर्शन गरे । यो प्रतियोगितामा सबैभन्दा बढी बचाउ उनले नै गरेका छन् । उनीसँग म धेरै खुसी छु, उनले भने । दोस्रो सेमिफाइनलमा डिफेन्डिङ च्याम्पियन चित्तागोङ अबहानी र दक्षिण कोरियाली क्लब पोइचेन सिटिजन मंगलबार भिडै छन् । फाइनल शुक्रबार हुनेछ ।"
रोकायले आदर्श व्यक्तित्व अवार्ड पाउने,"काठमाडौं कीर्तिमानी धावक हरिबहादुर रोकायलाई नेपाल राष्ट्रिय तथा अन्तर्राष्ट्रिय खेलाडी संघले सम्मान गर्ने भएको छ । उनलाई गजराज स्मृति आदर्श व्यक्तित्व अवार्डबाट सम्मान गरिँदै छ । मंगलबार राजधानीमा हुने खेलाडी संघको अवार्ड कार्यक्रममा रोकायले उक्त अवार्ड पाउने छन् । अवार्डको राशि २५ हजार रुपैयाँको हो । रोकायको नाममा एभरेस्ट म्याराथन सबैभन्दा छिटो दौडिने कीर्तिमान छ । उनले उक्त म्याराथन तीन पटक जितेका छन् । हाल उनी गृहजिल्ला जुम्लामा बसेर नयाँ खेलाडी उत्पादनमा लागिपरेका छन् । खेलाडी संघले १० वर्षयता विभिन्न खेलका खेलाडीलाई वर्ष खेलाडी घोषणा गरेर अवार्ड दिँदै आएको छ । यसपालि अघिल्लो वर्षको प्रदर्शनका आधारमा विभिन्न २२ खेलका उत्कृष्ट खेलाडीलाई संघले मंगलबार अवार्ड प्रदान गर्दै छ । अल्ट्रा रनर मीरा राईले स्पेसल अवार्ड पाउने छिन् । सोमबार पत्रकार सम्मेलनमा आयोजक संघका महासचिव दीपक श्रेष्ठले मीरा हाल विदेशमा रहेकाले उनलाई आएपछि अवार्ड प्रदान गरिने बताए । अवार्ड पाउनेमा भारोत्तोलनका विकास थापा, फुटबलका नवयुग श्रेष्ठ, भलिबलकी सरस्वती चौधरी, तेक्वान्दोका वीरबहादुर महरा, कुस्तीका सरोज यादव, आर्चरीका प्रेमप्रसाद पुन, स्क्वासका अरहन्त सिंह, बक्सिङकी सरस्वती राना, ब्याडमिन्टनकी नङसलदेवी तामाङ, जुडोकी फुपुल्हामु खत्री, सुटिङकी स्नेह राज्यलक्ष्मी राणा, साइक्लिङका अजय पण्डित र ट्रायथलनकी रोजा केसी छन् । त्यस्तै कबड्डीकी शान्ति मल्ल, लनटेनिसका अभिषेक बाँस्तोला, हक्कीकी कुस्मा रानामगर, खोखोकी अर्पणाकुमारी महतो, पौडीकी गौरिका सिंह, उसुकी निमा घर्तीमगर, टेबलटेनिसका दीप साउन, ह्यान्डबलकी रञ्जना राई र एथलेटिक्सका हरिकुमार रिमाल पनि सम्मानित हुने छन् । सम्बन्धित संघले उत्कृष्ट ठहर गरेका खेलाडीलाई खेलाडी संघले सम्मान गर्ने गर्दछ । सबै खेलाडीलाई संघ र खेलाडी संघबाट ५५ हजार रुपैयाँ गरी १० हजार प्रदान गरिने छ । गत वर्ष भारतमा सम्पन्न १२ औं दक्षिण एसियाली खेलकुद (साग) मा नेपाल सहभागी खेलमा उत्कृष्ट प्रदर्शन गरेकालाई पुरस्कृत गर्न लागिएको संघका अध्यक्ष दीपक विष्टले जनाए । खेलाडी छनोटको विषयमा संघले छाने पनि धेरै संघ निस्क्रिय भएका कारण अप्ठ्यारो पर्ने गरेको बताउँदै विष्टले पुरस्कृत हुन लागेका खेलाडी अझै सम्पर्कमा नआएको जनाए । उनले अर्को वर्ष सातौं राष्ट्रिय खेलकुदमा समावेश खेलका खेलाडी पुरस्कृत गर्ने योजना बनाएको जनाए । सागमा नेपालले बास्केटबलमा भने प्रतिस्पर्धा गर्न पाएको थिएन । अवार्ड समारोहका संयोजक एवं आयोजक संघका सदस्य दीपक थापाका अनुसार ओलम्पियन पौडीवाज शिरीष गुरुङको म्युजिकल सोबाट कार्यक्रम सुरु हुनेछ । त्यसमा हेमन्त राना र योगेश्वर अमात्यले सांगीतिक प्रस्तुति दिनेछन् । साथमा सन्दीप क्षेत्रीको हास्यव्यंग्यको प्रस्तुति रहनेछ ।"
राष्ट्रपति सिल्ड सुरु,संखुवासभा खाँदबारीमा सोमबार राष्ट्रपति कप रनिङ सिल्ड खेलकुद सुरु भएको छ । खाँदबारी र चैनपुरमा तीन दिनसम्म चल्ने क्षेत्रीय प्रतियोगिताबाट छनोट विद्यालयले जिल्लास्तरमा सहभागिता जनाउने छन् । ३२ विद्यालय सहभागी हुने प्रतियोगितामा १७ विधामा प्रतिस्पर्धा हुने जिखेविसका अध्यक्ष भरतकुमार घिमिरेले बताए ।
रियल शीर्ष स्थानमै,"म्याड्रिड क्रिस्टियानो रोनाल्डो र गारेथ बेलले उत्तर्राद्धमा गरेका गोलबाट उद्दार हँुदै आइतबार भिल्लारियललाई ३२ ले हराउँदा रियल म्याड्रिड ला लिगाको शीर्ष स्थानमा बस्न सफल भएको छ । रियलले मात्रै १९ मिनेटको अवधिमा खेललाई आफ्नो पक्षमा फर्काएको थियो । वैकल्पिक खेलाडी अल्भारो मोराटाले ८३ औं मिनेटमा विजयी गोल गरे । रियलका लागि सन् २०१२ यता पहिलोपल्ट ला लिगाको उपाधि यथार्थ बन्ने क्रममा छ । आइतबार राति बार्सिलोनाले लियोनल मेसीको अन्तिम क्षणको गोलबाट एट्लेटिको म्याड्रिडलाई २१ ले हराउँदा बार्सा केहीबेर भए पनि ला लिगाको शीर्ष स्थानमा बसेको थियो । तर जिनेदिन जिदानको टोलीले अन्तत: त्यसलाई तोड्यो । रियल ५५ अंकसहित शीर्ष स्थानमा छ । जुन बार्सिलोनाभन्दा १ र सेभियाभन्दा ३ अंकले माथि हो । रियलले दुवैको भन्दा अझै एक खेल कम खेलेको छ । आइतबार खेलमा पहिलो हाफभर कसैले गोल गर्न सकेन । भिल्लारियलका लागि मानु ट्रिग्युरोसले ५० औं मिनेटमा गोल गरे । सेड्रिक बाकाम्बले ५७ औ मिनेटमा अर्को गोल थपेर रियललाई खतरामा पारे । तर लामो समयपछि खेलमा फर्केका बेलले ६४ औं मिनेटमा हेड गोल गर्दै टिमलाई लयमा फर्काए । त्यसको १० मिनेटपछि रोनाल्डोले पेनाल्टीमा बराबरी गोल गरेका थिए । पेनाल्टी एरियामा भिल्लारियलका कप्तान बु्रनोको ह्यान्ड विवादास्पद भएको थियो । तपाई प्रस्ट देख्न सक्नुहुन्छ । बल बाउन्स भएर मेरो हातमा छोएको हो । अब म के हातै काट्म त ? यो बाउन्स थियो, पेनाल्टी होइन, बु्रनोले भने । म्याड्रिडमै मेसीले क्लबलाई अन्तिम समयमा गएर एक सातामै दोस्रोपल्ट उद्दार गर्नुपर्ने स्थिति आयो । उनले ८६ औं मिनेटमा गरेको गोलले एट्लेटिकोमाथि कठीन जित सम्भव भयो । ६३ औं मिनेटमा राफिन्हाले गोल गर्दै लुइस इनरिकेको टोलीलाई अग्रता दिएकामा डिएगो गोडिनले ७० औं मिनेटमा एट्लेटिकोलाई बराबरीमा पुर्याए । खेलभर बार्सा निकै कम आत्मविश्वासमा देखियो । अघिल्लो पटक च्याम्पियन्स लिगमा पेरिस सेन्ट जर्मेनसँग ४० ले हार्नुपर्दाको झट्का उसमा प्रस्ट देखिन्थ्यो । बार्साको सुरुआत नै कमजोर थियो । गोलरक्षक मार्क स्टेगेनका बचाउहरू भने धन्यवादका लायक थिए ।"
पुलिसको जित,"नेपालगन्ज आयोजक मध्यपश्चिम टिमलाई सोमबार सोझो सेटमा हराउँदै नेपाल पुलिस क्लब नेपालगन्जमा जारी चौथो प्रधानमन्त्री कप भलिबल प्रतियोगिताको सेमिफाइनल पुगेको छ । स्कुले किशोरीहरूको स्थानीय टिममाथि पुलिस हाबी रह्यो । तर खेलमा सुधार ल्याउँदै सम्मानजनक हार बेहोरेको मध्यपश्चिम प्रतियोगिताबाट बाहिरिएको छ । पुलिसले २५११, २५८, २५१८ को सोझो सेटमा खेल जितेको हो । हारे पनि खेलमा सुधार आएको छ । त्यसैमा खुसी छौं, मध्यपश्चिमकी कप्तान शर्मिला नेपालीले भनिन् । पुलिसकी कप्तान कोपिला उप्रेतीले मध्यपश्चिमका खेलाडीले सोचेभन्दा राम्रो खेलेको भन्दै प्रशंसा गरिन् । उनले भनिन्, स्थानीय टिमका केही खेलाडीमा मैले राम्रो सम्भावना देखें । समूह चरणमा मध्यपश्चिम र नेपाल पुलिस दुवै टिम डिफेन्डिङ च्याम्पियन रेल्वे कोलकाताबाट पराजित भएका थिए । राष्ट्रिय टिमका ६ खेलाडीसम्मिलित एपीएफसामु आर्मी टिम निकै कमजोर देखियो । एपीएफले विभागीयमा कान्छो टिम आर्मीलाई तीनै सेटमा दोहोरो अंक छुन दिएन । पहिलो सेटमा उत्कृष्ट प्रदर्शन गरेको एपीएफले २५५ मै आर्मीलाई रोक्यो । दोस्रो र तेस्रो सेटमा पनि हाबी भएको एपीएफले २५८, २५९ ले सेट कब्जा गर्यो । यो स्वाभाविक नतिजा हो, आर्मीका प्रशिक्षक लोकबहादुर बुढाले भने, तर दोहोरो अंक छुन नसक्नु कमजोर प्रदर्शन हो । लिग चरणका दुवै खेल जितेको एपीएफ समूह ख को विजेता बन्दा एक खेल जितेको आर्मीले उपविजेता हुँदै सेमिफाइनल पुगेको छ । भारतको रेल्वे टिम कोलकाता समूह क बाट अपराजित रहँदै सेमिफाइनल पुग्यो । एक खेल जितेको पुलिसले उपविजेता भएको थियो । भारतकै वर्षात एसोसिएसन र आयोजक मध्यपश्चिम दुवै खेल हार्दै बाहिरिए । मंगलबार सेमिफाइनलमा रेल्वे कोलकता र आर्मी तथा एपीएफ र पुलिसबीच प्रतिस्पर्धा हुँदै छ ।"
शशीको व्यग्रता,"काठमाडौं पुछारका ब्याट्सम्यान शशी केशरीले दक्षिण अफ्रिकासँग आईसीसी यू१९ विश्वकपमा चौका प्रहार गर्दै नेपाललाई १ विकेटको स्मरणीय विजय दिलाएका थिए । शशी मुख्यत: बलर हुन् । तर उनको परिचान सन् २००४ मा बंगलादेशमा ब्याटबाट देखाएको यही प्रदर्शनले खुलाउँछ । त्यसको केही वर्षसम्म उनले उमेर समूहको अन्तर्राष्ट्रिय क्रिकेटमा नेपालको प्रतिनिधित्व गरे । २००८ को यू१९ विश्वकपका लागि उनी नेपाली टिममा छनोट भएका थिए । तर उच्चशिक्षाका लागि अस्ट्रेलिया उडे । त्यसयता नेपाली क्रिकेटबाट टाढै रहे उनी । चैतमा हुने सगरमाथा सिमेन्ट धनगढी प्रिमियर लिग (डीपीएल) ले नेपाली क्रिकेटसँगको उनको सम्बन्धलाई जोडिदिनेभएको छ । उनले ज्ञानेन्द्र मल्लको कप्तानीमा रहेको सीवाईसी अत्तरियाबाट धनगढीमा सहभागिता जनाउँदै छन् । गत महिना भएको अक्सनमा अत्तरियाले शशीलाई बेस प्राइस ३० हजारमा लिलामी लगाएको थियो । मेरा लागि पैसा ठूलो विषय होइन, नेपाल आएर फेरि खेल्न पाएको छु त्यसैमा खुसी छु, शशीले कान्तिपुरसँग भने, मैले अस्ट्रेलियामा जे सिकें, त्यो यहाँ देखाउने प्रयास गर्नेछु ।अस्ट्रेलियामा गएपछि सुरुआती दुई वर्ष उनी पढाइमै केन्द्रित भए । बीबीएमा उनले खेलकुद व्यवस्थापन पढे । छात्रवृत्तिपछि उनले पढाइ र क्रिकेट एकैसाथ अगाडि बढाए । सिड्नी युनिभर्सिटीमा पढे । त्यहींबाट तीनवर्ष खेले । पहिलो ग्रेडमा खेल्न नपाएका शशीको प्रतिस्पर्धा धेरै त्यहाँ दोस्रो ग्रेडमै भयो । हुन त उनले अस्ट्रेलियाका पूर्व तीब्र बलर स्टुवार्ट क्लार्कसँगै खेल्न पाएका थिए भने अस्ट्रेलियाका अर्का पूर्व खेलाडी स्टुवार्ट म्याकगिल र ग्रेग म्याथ्युजबाट प्रशिक्षण पाएका थिए । सिड्नी युनिभर्सिटी क्रिकेट क्लबको वेबसाइटमा शशीले ९७ खेलमा १ सय ५७ विकेट लिएको जनाइएको छ । उनको औसत २३३० को छ । ४७ रन खर्चेर ६ विकेट लिनु उनको उत्कृष्ट प्रदर्शन हो । शशीलाई आफ्नो खेल त्यो भन्दा माथिल्लो स्तरमा पुर्याउनु थियो । त्यही भएर उनले क्लब परिवर्तन गरे । युनिभर्सिटी अफ न्यु साउथ वेल्स लागे । उनले २ वर्ष त्यहींबाट खेले । ७८ स्तरीय क्रिकेट म्याच खेले । पढाइ पनि पूरा गरे । दुई वर्षपछि फेरि जागिरमा लाग्दा क्रिकेटबाट टाढिए । जागिरमा स्थापित भएपछि उनी फेरि क्रिकेटमा फर्किए । शशीले त्यसपछि वेस्टर्न सबर्सबाट डिस्ट्रिक क्रिकेट खेले । माइकल क्लार्कको निमन्त्रणामा नेपालका लेग स्पिनर सन्दीप लामिछानेले गत वर्ष त्यही क्लबबाट खेलेका थिए । क्लार्कसहित मिचेल स्टार्क, फिल ह्युज वेस्टर्न सबर्सका उत्पादन हुन् । शशी आफ्नो टिमबाट खेल्दा एकपल्ट उनको डेविड वार्नरसँग जम्काभेट भयो । वार्नर इस्टर्न सबर्सबाट खेलिरहेका थिए । पारिवारिक भ्रमणमा अस्ट्रेलिया पुगेका नेपालका पूर्व क्युरेटर कोमल पाण्डे पनि शशीले माथिल्लो स्तरको क्रिकेट खेलेको देखेर प्रभावित भएका थिए । वेस्टर्न सबर्सबाट शशीले अस्ट्रेलियाका एड कावनसँगै सिड्नी सिक्सर्सका लागि खेलिरहेका विल समरविलसँग खेलेका थिए । इङल्यान्डसहित भारत, अस्ट्रेलिया, न्युजिल्यान्डका टिमविरुद्ध उनी हरेकजसो शृंखलामा नेट्समा बलिङ गरिरहन्थे । उनले यो अवसर अस्ट्रेलियाली टोलीसँग पनि पाएका थिए ।अस्ट्रेलिया भ्रमणमा गएका भारतीय टोलीका स्टार ब्याट्सम्यान सचिन तेन्दुलकरलाई नेट्समा बलिङ गर्ने ठूलो इच्छा थियो । तर तेन्दुलकरले नेट्समा ब्याटिङ नगर्ने गरेको उनले त्यहीं थाहा पाए । बलिङ स्टिकले फालेको बल र थ्रु बलमा मात्र तेन्दुलकरले अभ्यास गर्ने उनले सिड्नीमै देखे । यसका लागि तेन्दुलकरलाई बल फाल्न भारतीय टिममा एउटा छुट्टै सदस्य राखेको शशी बताउँछन् । नेपाल आएका शशी डीपीएलमा आफ्नो प्रदर्शन देखाउन आतुर छन् । भन्छन्, नेपाली भूमिमा फेरि आफ्नो खेल देखाउन पाउँदै छु । त्यसका लागि व्यग्र छु ।"
राजन मेमोरियललाई उपाधि,"काठमाडौं राजन मेमोरियल एक्सपर्ट स्कुल क्रिकेट लिग वागमती अञ्चलअन्तर्गतको विजेता बनेको छ । सैनिक आवासीय महाविद्यालय भक्तपुरमा भएको फाइनलमा राजन मेमोरियलले घरेलु टोली सैनिक महाविद्यालयलाई ४२ रनले पराजित गर्यो । टस जितेको राजनले निर्धारित २५ ओभरमा ४ विकेट गुमाई १ सय ४० रन बनायो । सैनिक स्कुल २३३ ओभरमा ९८ रनमा अलआउट भयो । राजन मेमोरियलका सुसन कार्की म्यान अफ द फाइनलमा चुनिए । विजेतालाई नागरिक समुहका अध्यक्ष निगम हुमागाईं, एक्सपर्ट स्कुल क्रिकेट लिगका कमिस्नर सुवास प्रधान, एक्सपर्ट एजुकेसनका जनरल म्यानेजर जयराम अर्यालले पुरस्कृत गरे ।"
