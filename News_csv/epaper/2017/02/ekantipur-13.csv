शीर्षक,विवरण
महानिरीक्षक बढुवा विवादमा,"काठमाडौं अन्तिम समयमा आएर गरिएको प्रहरी महानिरीक्षक बढुवाको निर्णय विवादमा तानिएको छ । मन्त्रिपरिषद्को आइतबार बिहान बसेको बैठकले प्रहरी महानिरीक्षकमा लागूऔषध नियन्त्रण ब्युरो प्रमुखको जिम्मेवारी सम्हालिरहेका डीआईजी जयबहादुर चन्दलाई बढुवा गर्ने निर्णय गरेको थियो । चार डीआईजीमध्ये वरीयता क्रममा पहिलो नम्बर र दोस्रोमा रहेका नवराज सिलवाल र प्रकाश अर्याललाई पन्छाउँदै मन्त्रिपरिषद्ले तेस्रो वरीयताका चन्दलाई बढुवा गर्ने निर्णय गरेको हो । तर मन्त्रिपरिषद्को निर्णयलगत्तै सर्वोच्च अदालतले महानिरीक्षक बढुवाको निर्णयलाई कार्यान्वयन नगर्न अल्पकालीन अन्तरिम आदेश दिएको छ, जसले सरकारी निर्णयलाई तत्काल कार्यान्वयन हुने बाटो रोकिएको छ । तीस वर्षे सेवा अवधि पूरा गरी फागुन २ देखि बहालवाला प्रहरी महानिरीक्षक उपेन्द्रकान्त अर्यालको पदावधि सकिँदै छ । सामान्यतया बहालवाला महानिरीक्षकको पदावधि सकिनुभन्दा महिना दिनअगावै महानिरीक्षक तोक्ने पुरानो प्रचलन नियुक्तिमा देखिएको राजनीतिक विवादले यसपाला तोडिएको छ । सत्ता साझेदार कांग्रेसका सभापति शेरबहादुर देउवाले तेस्रो वरीयताका जयबहादुर चन्दलाई महानिरीक्षक बनाउन चाहेको र प्रधानमन्त्री पुष्पकमल दाहाल र उपप्रधान तथा गृहमन्त्री विमलेन्द्र निधिले वरीयता मिच्न नहुने अडान लिएका कारणले नियुक्तिको निर्णय पछाडि धकेलिएको थियो । शुक्रबार बसेको मन्त्रिपरिषद्को बैठकमै महानिरीक्षकको टुंगो लगाउने भनिए पनि प्रधानमन्त्री र गृहमन्त्रीसँग कांग्रेस सभापतिको असहमतिले निर्णय हुन सकेको थिएन । प्रहरी नियमावली, २०७१ को नियम ४६ को उपनियम ७ मा एआईजीहरू अवकाशमा गएपछि ज्येष्ठतालगायत अन्य पाँच आधारमा डीआईजीमध्येबाट महानिरीक्षक चयन गर्नुपर्ने हुन्छ । सेवा हदका कारणले महानिरीक्षकसँगै हाल रहेका नौ जना अतिरिक्त प्रहरी महानिरीक्षक (एआईजी) सँगै सेवा निवृत्त हुने भएकै कारण चार डीआईजीमध्येबाट एकलाई एकै पटक महानिरीक्षकमा बढुवा गर्नुपरेको हो । प्रहरी नियमावलीमा एआईजी कोही नभएमा डीआईजीबाटै महानिरीक्षकमा बढुवा गर्न सकिने व्यवस्था छ । नियमावलीमा लेखिएको छ, ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलता तथा आफूभन्दा मुनिको प्रहरीलाई प्रोत्साहन र परिचालन गर्न सक्ने सामथ्र्यका आधारमा नेपाल सरकारले उपयुक्त देखेको उम्मेदवारलाई प्रहरी महानिरीक्षक पदमा बढुवा गर्नेछ । कानुनका जानकारहरू नियमावलीमा रहेको ज्येष्ठता शब्दको अर्थ कसरी लगाइन्छ, त्यसैका आधारमा महानिरीक्षकको बाटो तय हुने बताउँछन् । जब कि वरिष्ठताका आधारमा भने केन्द्रीय अनुसन्धान ब्युरोको जिम्मेवारी सम्हालिरहेका डीआईजी सिलवाल अगाडि छन् । चन्द र सिलवाल दुवै २०४४ सालमा प्रहरी निरीक्षकका रूपमा प्रहरी सेवामा प्रवेश गरेका हुन् । उनीहरू दुवै २०६९ पुस ४ मा प्रहरी नायब महानिरीक्षक पदमा बढुवा भएका थिए । सर्वोच्चको अन्तरिम आदेशपछि नवनियुक्त आईजीपी चन्दले पदबहाली गर्ने बाटो रोकिएको छ । सोमबार राति १२ बजेबाट बहालवाला आईजीपी अर्यालको पद सकिने भएपछि गृह मन्त्रालयले कार्यवाहक तोक्नुपर्ने अवस्था आएको छ । बहालवाला महानिरीक्षकको पदावधि सकिने अन्तिम दिनसम्म कार्यकारी महानिरीक्षक नतोकिएको र नयाँ महानिरीक्षकको टुंगो नलागेको यो घटना नेपाल प्रहरीको इतिहासमै पहिलो हो । नेपाल प्रहरीका एक उच्च अधिकारीले भने, दलहरूकै कारण यो विशेष अवस्था निम्तिएको हो । उनका अनुसार गृह मन्त्रालयसँगको समन्वयमा नेपाल प्रहरी अस्पतालमा कार्यरत प्राविधिकतर्फका एआईजी डा दिनेशचन्द्र पोख्रेललाई कार्यवाहक महानिरीक्षक बनाउने सम्भावनाबारे छलफल भइरहेको छ तर टुंगो लागेको छैन । महानिरीक्षक चयनको विवाद पछिल्लो एक महिनादेखि सघन भएको थियो । शनिबार राति मात्रै प्रधानमन्त्री दाहालले बालुवाटारमा गृहमन्त्री निधि, महान्यायाधिवक्ता रमण श्रेष्ठ र केही कांग्रेस नेतासँग महानिरीक्षक नियुक्तिका विषयमा छलफल गरेका थिए । सरकारले समयमै महानिरीक्षक चयन गर्न नसक्दा त्यसका आकांक्षीहरू शक्तिकेन्द्रको दौडधुपमा लागेका थिए भने दलका शीर्ष नेताहरूले पनि यसलाई दलीय लाभहानिका आधारमा मुद्दा बनाएका थिए ।"
कार्यान्वयन नगर्न अल्पकालीन आदेश,"काठमाडौं डीआईजी जयबहादुर चन्दलाई प्रहरी महानिरीक्षकमा बढुवा गर्ने मन्त्रिपरिषद्को निर्णय तत्कालका लागि कार्यान्वयन नगर्न सर्वोच्च अदालतले अल्पकालीन अन्तरिम आदेश दिएको छ । अधिवक्ता कपिलदेव ढकालले दायर गरेको सार्वजनिक सरोकारको रिटमाथिको प्रारम्भिक सुनुवाइपछि प्रधानन्यायाधीश सुशीला कार्कीको एकल इजलासले मन्त्रिपरिषद्को निर्णय कार्यान्वयन नगर्न आदेश जारी गरेको हो ।सर्वोच्च अदालतले अन्तरिम आदेश जारी गर्नुपर्नेनपर्नेबारे छलफल गर्न दुवै पक्षलाई आइतबार झिकाएको छ । चन्दलाई प्रहरी महानिरीक्षक पदमा बढुवा गरेकोबारे मूल्यांकन र बढुवासम्बन्धी निर्णयको फाइल तीन दिनभित्र झिकाउन पनि आदेश दिएको छ । प्रहरी नियमावलीबमोजिम ज्येष्ठता, कार्यकुशलता, कार्यक्षमता, उत्तरदायित्व बहन गर्न सक्ने क्षमता, नेतृत्व प्रदान गर्न सक्ने कुशलतालगायत मापदण्ड पालना र अवलम्बन बाध्यात्मक रूपमा गर्नुपर्ने संवेदनशीलतासमेतलाई विचार गर्दा चन्दको नियुक्तिका सन्दर्भमा भएका सम्पूर्ण कामकारबाही हाललाई यथास्थितिमा राख्नू, राख्न लगाउनू, आदेशमा भनिएको छ, नियुक्ति दिनेदिलाउने, पदबहाली गर्नेगराउने लगायतका कुनै काम नगर्नूनगराउनू । चन्दको नियुक्तिसम्बन्धी मन्त्रिपरिषद्ले गर्न लागेको निर्णयको वैधताबारे प्रश्न उठाई शुक्रबार अधिवक्ता ढकालले रिट दायर गरेका थिए । आइतबार पेसीमा तोकिएको उक्त निवेदनमाथि वरिष्ठ अधिवक्ताहरू बद्रीबहादुर कार्की, शम्भु थापा, तुलसी भट्ट तथा अधिवक्ताहरू भीमार्जुन आचार्य, ओमप्रकाश अर्याल र रिट निवेदक ढकालले बहस गरेका थिए । उनीहरूले प्रहरी नियमावली २०७१ को नियम ४१ विपरीत प्रहरी महानिरीक्षक नियुक्त गरिएकाले त्यसलाई रोक्न अन्तरिम आदेश जारी हुनुपर्ने माग गरेका थिए । रिट निवेदक ढकालले शुक्रबार राजनीतिक दबाब र प्रभावका आधारमा नियमविपरीत प्रहरी महानिरीक्षक नियुक्त गर्न खोजिएको भन्दै कांग्रेस सभापति शेरबहादुर देउवालाई पनि विपक्षी बनाएका थिए । आइतबार बिहान नै सरकारले प्रहरी महानिरीक्षकको निर्णय गरेपछि उनले आइतबारै पूरक निवेदन दर्ता गराएका थिए । यसैबीच आफू ज्येष्ठ डीआईजी भएको र प्रहरी महानिरीक्षक नियुक्त गर्दा ज्येष्ठताको पक्ष ख्याल नगरिएको भन्दै नवराज सिलवालले आइतबारको निर्णय खारेजीको माग राखी सर्वोच्चमा रिट दिएका छन् । उनले हरेक पटकको बढुवा, जिम्मेवारी र समूहमा एक नम्बर सूचीमा आफू रहेकामा गैरकानुनी स्वेच्छाचारी, संविधान र कानुनी सिद्धान्तविपरीत चन्दलाई प्रहरी महानिरीक्षक नियुक्त गरिएको भन्दै सरकारको आदेश बदरको माग राखेका छन् ।"
हामी डलर र भारुबाट संक्रमित हुँदैनौं,"काठमाडौं नेकपा (माओवादी) का महासचिव नेत्रविक्रम चन्दले तत्कालीन विद्रोहीको उदारताको फाइदा कांग्रेस र एमालेले उठाएको आरोप लगाउँदै अब एकीकृत जनक्रान्तिमार्फत त्यसको जवाफ दिने चेतावनी दिएका छन् । सशस्त्र युद्ध थालेको २२ औं वर्षगाँठमा आइतबार राजधानीमा आठौं महाधिवेशन उद्घाटन गर्दै चन्दले त्यस्तो घोषणा गरेका हुन् । उनले एकीकृत जनक्रान्तिको स्वरूप स्पष्ट पारेनन्, बरु आवश्यक परे राइफल र जीपीएमजी बोक्न तयार हुनुपर्ने जिकिर भने गर्दै रहे ।माओवादीको आह्वानमा झुपडीको गरिबले काठमाडौंको दरबार ढाल्यो, केन्द्रको सत्तालाई घेराबन्दी गरेर यहाँ आइपुगेका थियौं, तर हामी उदार भइदिँदा त्यसको फाइदा कांग्रेस र एमालेले लिए, चन्दले भने, हामी हारेर आएका थिएनौं तर बालुवाटार, लैनचौर, भट्टी पसलहरूबाट हाम्रै साथीहरूमा किटाणु पस्यो, तर हामी डलर र भारुबाट संक्रमित हुँदैनौं । चन्दले केही नेतालाई किनेर, लोभ देखाएर माओवादी आन्दोलन सिध्याउने सपना नदेख्न चेतावनी दिए ।माओवादी युद्धका तत्कालीन कमान्डर पुष्पकमल दाहाल अहिले बहालवाला प्रधानमन्त्री छँदा उनीबाटै फुटेर गएका त्यस बेलाका स्थायी समिति सदस्य चन्दले यस्तो चेतावनी दिँदै गर्दा माओवादी कार्यकर्ताले ताली बजाएका थिए । चन्दले दाहालको माओवादी केन्द्रलाई पटकपटक माके सम्बोधन गरे । महाधिवेशनमा माओवादी केन्द्रबाट शुभकामना दिन कोही गएन, बरु वैद्य माओवादीबाट हरिभक्त कँडेल पुगेका थिए । पार्टी नेता गुणराज लोहनीका अनुसार कांग्रेस, एमाले, माओवादी केन्द्र र मधेसवादी दललाई भने उद्घाटन समारोहमा निम्ता गरिएको थिएन । चन्दले आफूलाई कम्युनिस्ट र प्रजातन्त्रवादी दाबी गर्नेहरू सिंहदरबारमा रहेकै बेला ४० लाख सुकुम्बासी जनताको घरमा डोजर चलाइएको भन्दै उनीहरूले जनतालाई प्रजातन्त्रको पाठ सिकाउन नहुने चुनौती दिए । राष्ट्रिय स्वाधीनताको लडाइँ आफ्ना लागि प्राथमिक रहेको उनको जोड थियो । देशको सर्वाधिक संवेदनशील मानिने हवाई अड्डालाई यो राज्यले विदेशीको खल्तीमा हाल्यो, के हाम्रो सेना आफ्नो देशको सुुरक्षा गर्न सक्षम छैन ? उनले प्रश्न गरे, हिजो सेनापुलिस यताबाट हामीसँग लड्दै आए, हामी बन्दुक पड्काउँदै आयौं, तर आज बाँदरको तालमा नाच्नेले हामीलाई प्रजातन्त्र सिकाउने ? हाम्रो देशको पानी, जंगल हामीले छुन नपाउने ?प्रधानमन्त्री दाहालले दिनभरि लगाएर गर्ने भाषण एमाले अध्यक्ष केपी ओलीको एउटै तुक्काले ढाल्न थालेको भन्दै महासचिव चन्दले तीन दलको सिन्डिकेट आफ्ना लागि अमान्य रहेको बताए । उनले माओवादी परित्याग गरेका बाबुराम भट्टराईविरुद्ध पनि चर्को अभिव्यक्ति दिएका थिए । हिजो जेल परेका, लडेकालाई अहिले अपराधी बनाउन राज्य लागेको भन्दै उनले प्रधानमन्त्री दाहालतिर लक्षित गरे, यस्तो बेलामा आफ्ना सदस्यहरूको पनि जिम्मा नलिने केको कमान्डर ? यस्तै हुन्छ कमान्डर ? उनले दाहाल र प्रधानन्यायाधीश सुशीला कार्कीले युद्धकालीन मुद्दाहरू खारेजीको निर्णयमा सही नगरे आफ्नो पार्टीले खारेज गरिदिने धम्की दिए । विस्तारविरुद्ध लड्न उक्साउने दाहाल नै अहिले भारतीय प्रधानमन्त्री नरेन्द्र मोदीका अगाडि गरुढ अघिल्तिरको सर्पझैं परेको चन्दको कटाक्ष थियो । कांग्रेस सभापति शेरबहादुर देउवाले तिब्बती नेतासँगै गोवाको कार्यक्रममा बसेर कूटनीतिक संवेदनशीलताविरुद्ध चलेको उनले टिप्पणी गरे । स्वास्थ्यमन्त्री तथा कांग्रेस नेता गगन थापाविरुद्ध समेत आफूलाई प्रस्तुत गरेका चन्दले शेखर कोइरालाले भने राष्ट्रवादी अडान लिइरहेको भन्दै शंकाको लाभ दिनुपर्ने भनाइ राखे । आफूहरूलाई समात्न अहिले पनि प्रयास भइरहेको दाबी गर्दै उनले कसैले हराउन नसक्ने जिकिर गरे ।झन्डै एक घण्टा लामो भाषण टुंग्याउनुअघि उनले सबै समस्याको जड संसदीय व्यवस्था भएको आरोप लगाए । पुँजीवादबाट समाधान सम्भव छैन, जाने नौलो जनवादी व्यवस्थामै हो, २२ वर्षअघि फागुन १ को उही उक्ति दोहोर्याउँदै उनले भने, सबै संकटको कारण संसदीय व्यवस्था हो । यो भत्काउन माओवादी पार्टी पहाडको जरुवा पानी खाएर उठ्नुपर्छ । सपना मरेका दिन माओवादी मर्छ । चन्दले एमाले अध्यक्ष ओलीलाई विस्तारवादीले महाकालीमा चोबलेको, दाहाललाई कर्णालीमा चोबलेको आरोप लगाए । माओवादीले निजी क्षेत्रप्रति नकारात्मक भाव राख्ने हो कि भनी केही दिनअघिको एक भेटमा उद्योगी व्यवसायीले जिज्ञासा राखेको खुलाउँदै उनले राष्ट्रिय पुँजी प्रवद्र्धन गर्ने र निजी क्षेत्रको विकास गर्ने विषयमा आफ्नो दलमा अलमल नरहेको बताए । विदेशी पँजी लगानीविरुद्ध माओवादी नरहेको भन्दै उनले सर्त राखे, तर त्यो पँजी हाम्रो देशको हितमा चाहिँ हुनुपर्छ ।संघीयता सबै समस्याको अचुक समाधान भएको भनी प्रचार भइरहे पनि त्यो गलत रहेको उनको भनाइ थियो । संघीयताको नारा दिएर अधिकार खोस्न दलालहरू लागिरहेको भन्दै उनले मधेसका गरिबहरू संघीयताको भ्रममा नपर्न आग्रह गरे । पहाड मधेसका उत्पीडित जनतालाई संघीयताको नाममा फेरि ठग्ने खेल भइरहेको छ, क्षत्रीहरूलाई उत्पीडकजसरी प्रचार गरिएको छ, उनले भने, क्षेत्रीहरू उत्पीडक होइनन्, भारत, राणा, राजा, पञ्चायतसँग लडदै आएका क्षत्री कसरी उत्पीडक हुन्छ ?माओवादी प्रवक्ता खडगबहादुर विश्वकर्माले जनयुद्धको सपना पूरा गर्न फेरि लड्नुपर्ने बताए । शुभकामना दिन आएका वैद्य माओवादी नेता कँडेलबाहेक मञ्चमा बसेका सबै नेताले १० वर्षअघि शान्ति प्रक्रियामा आएको माओवादीको सिको गर्दै हरियो र खैरो रंगको मिश्रित एउटै खालको कोट लगाएका थिए । डेढ दर्जनभन्दा बढी नेता मञ्चमा रहे पनि महिला भने एक जना मात्रै थिइन् । नेतृ खुमा सुवेदीलाई सहिद परिवार समाज अध्यक्षको हैसियतमा मञ्चमा बसालिएको थियो । सामना सांस्कृतिक परिवारका कलाकारले खाँचो परे लड्नेछौं बन्दुक भिरेर बोलको गीतमा नृत्य देखाएका थिए । कार्यक्रममा सहभागी हुन विभिन्न जिल्लाबाट बसमा कार्यकर्ता ओसारिएको थियो । विप्लव माओवादीले बन्दसत्र भने फागुन ५ देखि युद्धको उद्गम थलो रोल्पाको गाउँ थबाङमा गर्दै छ । जनताको चन्दा उठाएर करोडभन्दा बढी मूल्यको लागतमा बन्दसत्र हल निर्माण गरेको नेताहरूले कार्यक्रममा जानकारी दिए ।"
खोइ किताब ?,"काठमाडौं मनाङ, मुस्ताङ, हुम्ला, जुम्ला र डोल्पामा आइतबार नयाँ शैक्षिक सत्र सुरु भएको छ । ती दुर्गम जिल्लामा पठाउनुपर्ने पुस्तक भने आइतबारसम्म काठमाडौंमै छन् । पाँचै जिल्लामा भर्ना अभियान सुरु गरिए पनि १ देखि १० सम्मका सबै पुस्तक नआएको शिक्षा कार्यालयहरूले जनाएका छन् । डोल्पाका निमित्त जिल्ला शिक्षा अधिकारी सिंहराज डाँगीले पुस्तक आउने क्रममा रहेको बताए । कक्षा १ देखि ५ को पुस्तक नेपालगन्जमै नभएको उनले बताए । उनका अनुसार कक्षा ६ देखि १० सम्मको ३ हजार ४ सय ७६ सेट पुस्तक चाहिनेमा एक हजार ६ सय ५८ सेटमात्रै नेपालगन्जबाट व्यापारीले उठाएका छन् । कक्षा १ देखि ५ सम्मका पुस्तक निजी प्रकाशनले छाप्न सकेका छैनन् भन्ने सुनेको छु, उनले भने, बेलैमा पुस्तक ल्याउन पहल गरिरहेको छु । हामीले चाहेर पनि बेलैमा पुर्याउन नसक्ने भयौं । डोल्पामा आइतबार भर्ना टिकाउ अनि गुणस्तरीय शिक्षा, भर्ना अभियान सफल पार्ने डोल्पालीको इच्छा भन्ने नारा दिएर विद्यार्थी भर्ना अभियान सुरु भएको छ । नेपालगन्जबाट डोल्पामा गाडी र खच्चडबाट पुस्तक ढुवानी गर्न चार दिन लाग्छ । कतिपय विद्यालय पुग्न सदरमुकामबाट एक साता पनि लाग्छ । शैक्षिक सत्र सुरु भएकै दिन नेपालगन्जमा समेत पुस्तक पुगेको छैन । डोल्पामा आठ व्यापारीलाई जिल्लाका एक सय १५ विद्यालयमा पुस्तक पुर्याउने जिम्मेवारी दिएकामा यसपालि तीन जना पछि हटेको उनले बताए । विद्यालयले पुस्तक प्राप्त गरेको प्रमाणित गर्नुपर्ने व्यवस्था गरेपछि तीन व्यापारीले पुस्तक नै नल्याएको डाँगीले बताए ।मुस्ताङका विद्यार्थीका लागि आवश्यक पर्ने पुस्तक जनक र निजी दुवैले पुर्याउन बाँकी छ । व्यापारीहरूले शिक्षा कार्यालयलाई पुस्तक जिल्ला पुगिसकेको गलत जानकारी गराएका छन् । ३ देखि १० कक्षासम्मको पुस्तक जिल्लामा ल्याइसकेको जानकारी गराएका छन्, मुस्ताङका निमित्त शिक्षा अधिकारी मोतीलाल चपाईंले भने, स्कुल खुलेका छन् । शिक्षकहरू आउन थालेका छन् । किताबचाहिँ आउँद छ भन्ने सुनेको छु ।जुम्लामा रंगीन पुस्तक पुगेको छैन । जुम्लाका जिल्ला शिक्षा अधिकारी कुलबहादुर फटेराले ६ देखि १० कक्षासम्मको पुस्तक जिल्ला पठाए पनि विद्यालय पठाउन बाँकी रहेको बताए । कक्षा १ र २ को बाहेक अरू पुस्तक आइसक्यो, उनले भने, चैतसम्म सबै विद्यार्थीले पुस्तक पाउँछन् । शिक्षा मन्त्रालयले यस वर्षदेखि कक्षा १ र २ को पुस्तक रंगीन बनाएको छ । रंगीन पुस्तक छाप्ने जिम्मेवारी निजी प्रेसलाई दिइएको छ । कर्णालीका तीन जिल्लाका लागि नेपालगन्ज र मनाङ तथा मुस्ताङका विद्यार्थीका लागि पोखरामा शैक्षिक सत्र अघि नै पुस्तक पुर्याइसक्नु पथ्र्यो । निजी प्रेसले रंगीन पुस्तक सोमबार मात्रै नेपालगन्ज र पोखरा पुर्याउने भएका छन् । कक्षा सुरु हुनुअघि जिल्लामा पुस्तक पुर्याइसक्छौं, निजीका प्रतिनिधि दीपक भण्डारीले भने । पाँच जिल्लामा आवश्यक पर्ने पुस्तक विराटनगर, काठमाडौंबाट सोमबार पठाइने उनले बताए । व्यापारी नेपालगन्ज र पोखरामा आइसकेकाले चाँडै विद्यालयमा पुस्तक पुर्याइने उनले बताए । जनक शिक्षा सामग्री केन्द्रका निर्देशक कपिल पोखरेलले कर्णालीको तीन जिल्लामा आवश्यक पर्ने पुस्तक व्यापारीले उठाए पनि ढुवानी हुन बाँकी रहेको बताए । हामीसँग पुस्तक किने पनि ढुवानी हुन बाँकी छ, उनले भने, गाडीको लोड नपुगेर निजीले छापेका कक्षा १ र ५ का पुस्तकको पर्खाइमा पनि छन् ।"
चुरेबाट ढुंगागिट्टी निकासी खोल्ने तयारी,"काठमाडौं प्रधानमन्त्री पुष्पकमल दाहालले वातावरण मन्त्रालयको प्रस्तावविपरीत गिट्टी, ढुंगा र बालुवालगायतको निर्माण सामग्री भारत निकासी फुकुवा गर्ने तयारी गरेका छन् । क्रसर, गिट्टी, ढुंगा र बालुवा व्यवसायीको प्रभावमा परेर प्रधानमन्त्री दाहालले चुरे क्षेत्रबाटै उत्खनन गरी नदीजन्य पदार्थ निकासी फुकुवा गर्ने अन्तिम गृहकार्य गरेका हुन् । चुरे क्षेत्रको अत्यधिक दोहन भएको भन्दै सरकारले २०७१ साउनदेखि गिट्टी, ढुंगा र बालुवालगायत निर्माण सामग्री निकासी रोकेको थियो । हामीले भारत निकासी खोल्नु हुँदैन भनेर प्रस्ट भनेका छौं, वातावरण मन्त्रालय स्रोतले कान्तिपुरलाई भन्यो, तर, प्रधानमन्त्रीले त्यसविपरीत निर्णय गर्न दबाब दिइरहनुभएको छ । वातावरणले खोलानदीको किनार, राजमार्ग, पुल, मठ मन्दिर, सम्पदा, निकुञ्जआरक्ष लगायतको ५ सय मिटरसम्म क्रसर सञ्चालनका साथै गिट्टी, ढुंगा र बालुवा संकलन गर्न दिन नमिल्ने प्रस्ताव गरे पनि प्रधानमन्त्री दाहालले ५० मिटर मात्र कायम गरेर निर्णय गराउन दबाब दिएका छन् । व्यवसायीहरूले मुलुकभित्रै पनि निर्माण सामग्री अभाव भएको भन्दै उद्योगमन्त्री नवीन्द्रराज जोशीलाई समेत प्रभावमा पारी आफ्नो पक्षमा प्रस्ताव लैजाने वातावरण तयार गरेका छन् ।प्रधानमन्त्रीको दबाबमा वन, उद्योग र वातावरण मन्त्रालयले यससम्बन्धी प्रस्ताव मन्त्रिपरिषद्मा लगिसकेका छन् । छुट्टाछुट्टै आएका प्रस्तावलाई व्यवसायीको अनुकूल बनाई निर्णय गराउने गृहकार्यमा प्रधानमन्त्री आफैं सक्रिय भएका छन् । व्यवसायीहरूलाई फाइदा पुग्ने हिसाबले निर्णय हुनुपर्छ भन्ने प्रधानमन्त्रीको दबाब छ, मन्त्रिपरिषद् स्रोतले भन्यो, यही विवादले प्रस्ताव विचाराधीन छ । सम्भवत: अब बस्ने मन्त्रिपरिषद्मा यसबारे निर्णय हुन्छ । गत साता नै उक्त प्रस्ताव मन्त्रिपरिषद् पुगेको हो । वनमन्त्री शंकर भण्डारीले समेत गिट्टी, ढुंगा र बालुवा विदेश निकासी खोल्न र व्यवसायीका हितमा निर्णय गर्न प्रधानमन्त्री दाहाललाई सघाएको स्रोतको दाबी छ । प्रधानमन्त्रीलाई जिम्मेवार मन्त्रीहरूले नै उकासिरहेका छन्, मन्त्रिपरिषद्् स्रोतले थप्यो, त्यही बलमा जबरजस्ती निर्णय गर्न खोजिँदै छ । वनमन्त्री भण्डारीको क्रसर उद्योगमा लगानी छ । उनको काभ्रेको खार्पाचोकमा सञ्चालित नाङल क्रसर ढुंगा उद्योगमा १० प्रतिशत सेयर छ । भण्डारीले भदौमा मन्त्रिपरिषद््समक्ष बुझाएको सम्पत्ति विवरणमा क्रसर उद्योगमा लगानी रहेको उल्लेख गरेका छन् ।राष्ट्रपति चुरे तराईमधेस संरक्षण विकास समितिले झन्डै चार करोड रुपैयाँ खर्चेर तयार गरेको चुरेको २० वर्षे गुरुयोजना मन्त्रिपरिषद्् लगेर पास गराउन समय खर्चिनुपर्नेमा मन्त्री भण्डारी त्यसविपरीत चुरे संरक्षणलाई नै अहित हुने निर्णय गराउन लागिपरेका छन् । राष्ट्रपति चुरे कार्यक्रमको कार्यान्वयन वन मन्त्रालयबाटै हुँदै आएको छ । वातावरण मन्त्रालयले मापदण्डविपरीत र अवैध हिसाबले सञ्चालित क्रसर उद्योग तत्काल बन्द गर्नुपर्ने प्रस्ताव गरे पनि प्रधानमन्त्री दाहाल ती सबैको म्याद होलसेलमा २०७५ असार मसान्तसम्म थप गर्नुपर्ने पक्षमा उभिएका छन् । धेरैजसो क्रसर उद्योगको म्याद गत असार मसान्तमै सकिएको छ । वातावरण मन्त्रालयले हरेक क्रसरले कच्चा पदार्थको समेत स्रोत खुलाउनुपर्ने प्रस्ट भनेको छ, मन्त्रिपरिषद्् स्रोतले भन्यो, तर, त्यसविपरीत निर्णय गराउने प्रयास भइरहेको छ । क्रसर उद्योगले असार मसान्तसम्म अनिवार्य रूपमा आफ्नो स्टक क्लियर गनुपर्ने प्रस्ताव वातावरण मन्त्रालयले गरेको थियो । बाह्रै महिना स्टक भन्दै व्यवसायीले आफूखुसी जंगल, नदी र संवेदनशील स्थानबाट निर्माण सामग्री संकलन गर्दै ओसारपसार गर्ने प्रवृत्ति अन्त्यका लागि वातावरणले कडीकडाउ गर्न प्रस्ताव गरेको हो । तर, उनीहरूलाई नै फुक्काफाल बनाउने गरी निर्णय गराउन लागिएको छ । मन्त्रिपरिषद्बाटै निजी आवादी जग्गामा भएको खानी स्थानीय निकायसँग सहमति लिएर सञ्चालनका लागि दिन सकिने व्यवस्थाको निर्णयसमेत गराउन खोजिँदै छ । यसो गरिए चुरे र वनक्षेत्रमा दोहन झनै बढ्ने सम्बद्ध जानकारहरूको दाबी छ । एक्कासि चुरेको उत्खनन र निर्माण सामग्री निकासी खुला गर्न खोजिएकामा सरोकारवाला निकाय, वातावरणविद् र संरक्षणकर्मीले आपत्ति जनाएका छन् । राष्ट्रपति चुरे तराईमधेस संरक्षण विकास समिति अध्यक्ष वीरेन्द्र यादवले वैज्ञानिक आधारलाई लत्याउँदै जथाभावी दोहन गरे चुरेको तल्लो तटीय क्षेत्र र महाभारत रेन्जमा गम्भीर नकारात्मक असर पर्ने तर्क गरे । यस्तो गम्भीर विषयमा सबैसँग छलफल गरेर निर्णय लिँदा राम्रो हुन्छ, उनले भने । समितिका पूर्वसदस्य तथा चुरेविज्ञ डा विजयसिंह दनुवारले विदेश निकासीका लागि कुनै हालतमा फुकुवा गर्न नहुने टिप्पणी गरे । फुकुवा गर्दा केही व्यक्तिलाई मात्र फाइदा हुने हो, उनले भने, देशलाई घाटा छ, त्यसको परिपूर्ति कसैगरी हुन सक्दैन ।व्यवसायीहरूले निर्माण सामग्री अभाव भन्दै उत्खननमा दबाब दिए पनि दनुवारले प्राकृतिक रूपमा बगेको र खोलानाला र पुलबाट नियमित संकलनलाई प्रभावकारी बनाइए आन्तरिक खपत पर्याप्त हुन सक्ने तर्क पेस गरे । भएका गाइडलाइन पालना गर्दै संकलन गर्ने हो भने पनि हामीलाई आवश्यक पर्ने निर्माण सामग्री काफी छ, उनले भने, आन्तरिकका लागि चुरे उत्खनन आवश्यक देखिन्न । संरक्षणमा सरकारलाई झकझक्याउँदै आएको नेपाल वातावरण पत्रकार समूहले राष्ट्रपतिको नाम जोडेर स्थापना गरिएको चुरे संरक्षण कार्यक्रमलाई असफल बनाउने गरी सरकारले चाल्न खोजेको कदम भन्दै भत्र्सना गरेको छ । तत्कालीन प्रधानमन्त्री सुशील कोइराला नेतृत्वको सरकारले चुरे संरक्षणमा विगतमा गरेका निर्णय लत्याउँदै गर्न लागिएको कदमले संरक्षणका क्षेत्रमा गलत सन्देश जाने नेवापसको धारणा छ । एकातिर सरकार आफैंले राष्ट्रपति चुरे तराई मधेस संरक्षण विकास समिति गठन गरी संरक्षण गर्छु भन्ने र अर्कोतर्फ दोहन फुकुवा गर्नु आफैंमा विवादास्पद छ, वातावरण पत्रकार समूहका महासचिव रमेश भुसालले विज्ञप्तिमा भनेका छन्, चुरेको गुरुयोजना मन्त्रालयमा थन्क्याएर वन मन्त्रालय आफैंले दोहन गर्न दिने प्रस्ताव मन्त्रिपरिषद्् लैजाँदा आधा जनसंख्या ओगटेको तराई क्षेत्र र कृषि उत्पादनको थलो तहसनहस हुने निश्चित छ । विभिन्न अध्ययनले चुरे विनाशका कारण तराईमा पानीको स्रोत सुकिरहेको निष्कर्ष निकालेका छन् । यस्तो अवस्थामा चुरेको उत्खनन र निकासी खुला गर्नु घातक हुने जानकारहरू बताउँछन् । राष्ट्रपति चुरेले तराईका ३६ जिल्लामा चुरे संरक्षणका काम अघि बढाइरहेका बेला उत्खनन र निकासी खुला गर्दा संरक्षणमा आघात पुग्ने सरोकारवाला निकायको बुझाइ छ ।"
विकास क्षेत्रलाई प्रदेश बनाऔं,"उक्त दस्ताबेजमाथि पार्टीको केन्द्रीय कार्यसम्पादन समितिमा आइतबार छलफल सुरु भएको छ । राष्ट्रिय एकता संवद्र्धन गर्ने लक्ष्यका लागि राष्ट्रियतासँग सकारात्मक रूपमा जोडिएका संस्थाको उपयोग गर्न जरुरी रहन्छ । शान्ति, स्थायित्व र विकासका लागि मुलुकमा राजसंस्था आवश्यक छ भन्ने राप्रपाको धारणा छ, बैठकमा थापाले पेस गरेको कार्यपत्रमा छ । संघीयता आवश्यक नरहेको, यसको औचित्यबारे पर्याप्त बहस नै नगरी संविधानमा व्यवस्था गरेको टिप्पणी त्यसमा छ । विकल्पमा सुदृढ स्थानीय स्वायत्त शासन व्यवस्था अवलम्बन गर्नुपर्ने सुझाव पनि त्यमसा छ । संघीयताबाट राष्ट्रिय अखण्डता, एकता र सार्वभौमिकतालाई कुनै आँच नपुगोस् भन्नेमा राप्रपा निरन्तर सजग र सतर्क रहनेछ, कार्यपत्रमा छ ।वरिष्ठ नेताहरूसहित रहने कार्यसम्पादन बैठकले मंगलबार पार्टीको एजेन्डा तयार गर्ने र त्यसलाई महाधिवेशनले पारित गर्ने पार्टी सहप्रवक्ता एवं केन्द्रीय सदस्य मोहन श्रेष्ठले कान्तिपुरलाई बताए ।महाधिवेशनमा देशभरिका ३ हजार ४ सय ७० जना प्रतिनिधिबीच पार्टी नेतृत्वका लागि समेत मतदान हुनेछ । यसपटक विद्युतीय मेसिनबाट मतदान गर्ने तयारी रहेको श्रेष्ठले जानकारी दिएका छन् । मतदानमा ६० वटा मेसिन प्रयोग हुनेछन् । आइतबार ती मेसिनबाट नमुना मतदानसमेत गरिएको थियो ।"
श्रेष्ठ सशस्त्रका महानिरीक्षक,"काठमाडौं सरकारले सशस्त्र प्रहरी बल (एपीएफ) का एआईजी सिंहबहादुर श्रेष्ठलाई महानिरीक्षक (आईजीपी) मा बढुवा गरेको छ । मन्त्रिपरिषद्को आइतबार बसेको बैठकले एआईजी श्रेष्ठलाई एपीएफको नेतृत्व सुम्पेको हो । श्रेष्ठले २०७४ चैत २९ सम्म सशस्त्रलाई हाँक्नेछन् । मैले पाएको जिम्मेवारीलाई संगठनभित्र र बाहिर सबैको सहयोग लिएर सफलतापूर्वक निर्वाह गर्नेछु, श्रेष्ठले कान्तिपुरसँग भने, देश, जनता र संगठनको हितमा भएका ऐन, नियमलाई पालना गर्दै काम गर्नेछु । आईजीपी दुर्जकुमार राईको ३० वर्षे सेवा अवधि फागुनमा ३ मा सकिने भएपछि सरकारले श्रेष्ठलाई सोही दिनदेखि लागू हुने गरी सशस्त्रको सबभन्दा महत्त्वपूर्ण जिम्मेवारी दिएको हो । श्रेष्ठसँगै एआईजी रहेका कृष्णकुमार तामाङ र जितबहादुर पुन पनि आईजीपी राईसँगै फागुन ३ मै अवकाश पाउनेछन् । अन्य दुई प्रतिस्पर्धी एआईजीहरू प्रेमकुमार शाही र प्रकाश ओझाले पनि साथमा दिएपछि आईजीपी नियुक्तिको दौडमा सशस्त्रमा उनी एक्ला प्रतिस्पर्धी रहेका थिए । नवनियुक्त आईजीपी श्रेष्ठले नेतृत्व हस्तान्तरण संगठनको नियमित प्रक्रिया भएको उल्लेख गर्दै भने, व्यक्तिगत काम गर्ने तरिकाले नेतृत्व परिवर्तन हुँदा केही फरक चाहिं पार्नेछ । संगठनलाई देश र जनताको हितमा काम गर्न र गराउन मेरो पहल सधैं भइरहनेछ । काठमाडौं डिल्लीबजारमा २०१९ साल फागुन १५ मा जन्मिएका श्रेष्ठले २०४४ साल चैत २९ मा प्रहरी निरीक्षकबाट सेवा सुरक्षा निकायमा आफ्नो यात्रा थालेका थिए । देशमा बढ्दो माओवादी द्वन्द्वका कारण सरकारले गठन गरेको सशस्त्र प्रहरी बलमा श्रेष्ठ २०५८ वैशाख ४ मा स्थानान्तरण भए । त्यस बेला नेपाल सेना र नेपाल प्रहरी दुवैबाट जानेलाई एपीएफमा एक पद माथि दिइएको थियो । श्रेष्ठ प्रहरी नायब उपरीक्षकबाट सशस्त्रमा प्रहरी उपरीक्षकमा बढुवा भएर आएका थिए ।चीनबाट नेसनल डिफेन्स कोर्स गरेका श्रेष्ठले राष्ट्रसंघको शान्ति मिसनमा इस्ट टिमोर र पूर्वयुगोस्लाभियामा काम गरेका छन् । उनले अमेरिका, श्रीलंका, अमेरिका, इटाली, चीनलगायतका देशमा तालिम लिएका छन् । उनले सशस्त्रको प्रधान कार्यालयको प्रशासन विभाग, मानव स्रोत विकास विभाग, कार्य विभाग, सशस्त्र प्रहरी प्रधान कार्यालय मद्दती तथा सेवा निर्देशनालय, सुरक्षा महाशाखालगायत संगठनका बाहिनी, गणहरूको नेतृत्व गरिसकेका छन् । सरकारको नीतिअनुसार आफ्नो संगठनले शान्ति मिसनमा भाग लिँदै आएको उल्लेख गर्दै आगामी दिनमा पनि त्यसलाई निरन्तरता दिने उल्लेख गरे ।"
दक्षिणपन्थी इसारामा अतिवाद,"काठमाडौं प्रधानमन्त्री तथा माओवादी केन्द्रका अध्यक्ष पुष्पकमल दाहालले आफ्नो पार्टीकै पहलमा संविधान आएकाले यसको कार्यान्वयन गर्ने दायित्व पनि माओवादीकै भएको बताएका छन् । २२ औं जनयुद्ध दिवसमा पेरिसडाँडास्थित पार्टी मुख्यालयमा भएको कार्यक्रममा दाहालले दक्षिणपन्थी र बामपन्थी अतिवादी प्रवृत्तिलाई सधैं सामन्तवाद र साम्राज्यवादले प्रयोग गर्ने गरेको टिप्पणी गरे । अहिलेको संविधानमा जनयुद्धको छाप छ । संविधान कार्यान्वयन यतिबेला माओवादीकै कार्यभार भएर आएको छ, तर एकथरी मान्छे राष्ट्रवादका नाममा अतिवादको वकालत गरिरहेका छन्, संघीयता, गणतन्त्र, धर्मनिरपेक्षताजस्ता उपलब्धि उल्टाउने कोसिस हँुदै छ, उनले भने, हुन त त्यो त्यति सजिलो भने छैन । सरकार जुनसुकै हालतमा निर्वाचन सम्पन्न गरेर संविधान कार्यान्वयन गर्न प्रतिबद्ध छ । अब मुलुकमा निर्वाचन हुन्छ र संविधान कार्यान्वयन सहज बाटोमा अघि बढ्छ ।दाहालले विप्लव माओवादीलगायत शक्तितिर संकेत गर्दै दक्षिणपन्थीको इसारामा अतिवाद मौलाइरहेको बताए । अतिवादले जहिले पनि जनताको मनोविज्ञानमा खेल्ने प्रयास गर्छ । समाजको वस्तुगत धरातल नाघेर अतिवादले जहिले पनि दायाँ वा बायाँ बाटो हिंड्न खोज्छ, उनले भने, उनीहरूको नियत जेसुकै होस्, अन्तत: त्यसलाई सामन्तवाद र साम्राज्यवादले प्रयोग गर्छ र क्रान्तिकारी कम्युनिस्ट आन्दोलनविरुद्ध परिचालन गर्छ ।दाहालले नेपाली जनयुद्ध विश्वभरिको क्रान्तिकारी इतिहासमा नयाँ खालको भएको दाबी गरे । उनले उत्पीडित वर्ग, जाति, क्षेत्र, लिंगको पहिचान र अधिकारका पक्षमा माओवादी लडेको बताउँदै युद्धकै बलमा उत्पीडितहरू राज्यसत्ताको अग्रभागमा आएको दाबी गरे । संघीयता, गणतन्त्र, धर्मनिरपेक्षता, सामाजिक न्याय, समावेशीसमानुपातिकजस्ता अधिकार जनयुद्धकै बलमा संस्थागत भए । हामीले गरेको प्रयोग विश्वकै निम्ति मौलिक हो । यसलाई हामीले वैचारिक संश्लेषण गरेर विश्वस्तरमा नेपाली जनयुद्धको सन्देश प्रवाह गर्नुपर्छ, उनलाई उद्धृत गर्दै दाहालको सचिवालयले भन्यो ।दाहालले माओवादी एकता नभई परिवर्तनको अभियान पूरा नहुने भन्दै यस वर्ष १० माओवादी धाराको एकता गरेर २२ औं वार्षिकोत्सव मनाउन सफल भएको बताए । अर्को वर्षसम्म सबै माओवादी धाराबीच एकता हुन्छ । बाहिर रहेका सच्चा क्रान्तिकारीको एकता प्रक्रिया पनि अगाडि बढ्छ, उनले भने । पार्टी प्रवक्ता पम्फा भुसालले नेपाली जनयुद्ध विश्व इतिहासमै मौलिक र युगान्तकारी भएको दाबी गर्दै अब संविधान कार्यान्वयनको प्रक्रियामार्फत् समाजवादको तयारी गरिने बताइन् ।"
हत्याका अभियुक्त झिकाइयो,"काठमाडौं प्रहरीको केन्द्रीय अनुसन्धान ब्युरोले इन्टरपोलको सहयोगमा १८ वर्ष पुरानो हत्याका अभियुक्तलाई नेपाल झिकाएको छ । २०५५ कात्तिक १५ मा कास्की सिद्ध ७ का शिवराज थापा सुयलको हत्यामा संग्लन नारायण अधिकारीलाई कास्की जिल्ला अदालतले २०५७ वैशाख १९ मा सर्वस्वसहित जन्मकैदको फैसला सुनाएको थियो । फैसलालगत्तै फरार अधिकारीले जीवनबहादुर अधिकारीको छदम नाममा नागरिकता र त्यसैका आधारमा राहदानी बनाएर साउदी अरब पुगेका थिए ।उनी २०५६ फागुन १७ गते सेनाको हिरासतबाट भागेका थिए । ब्युरोका अनुसार अधिकारीले २०६८ असार १४ मा दोहोरो नागरिकता लिएका थिए भने असार ३१ मा सोही नागरिकताका आधारमा राहदानी बनाएका थिए । २०७३ जेठ २४ मा साउदी अरब पुगेका अधिकारीलाई पक्रिन प्रहरीले उनको नाम रेडकर्नर नोटिसमा राख्न इन्टरपोल हेडक्वार्टरमा अनुरोध गरेको थियो । त्यसपछि उनको नाम इन्टरपोलले रेडकर्नर नोटिसमा राखेको थियो । त्यसैका आधारमा साउदी प्रहरीले २०७३ असोजको अन्तिम साता नेपाल डिपोर्ट गर्ने गरी अधिकारीलाई पक्राउ गर्यो ।साउदी प्रहरीले महिनौंअघि अधिकारीलाई पक्रे पनि आवश्यक प्रक्रिया पुर्याएर नेपाल झिकाउन समय लागेको थियो । उनलाई ल्याउन २ प्रहरी साउदी अरब पुगेका थिए । २९ माघमा नेपाल ल्याइएका अधिकारीलाई १ फागुनमा काठमाडौं जिल्ला अदालत पेस गरियो । अदालतले बाँकी कैद भुक्तानका लागि उनलाई केन्द्रीय कारागार सुन्धारा पठाएको छ । मृतककी छोरी लक्ष्मी तिमल्सेनाले खुसी हुँदै भनिन्, १२ वर्षपछि खोला पनि फर्किन्छ भन्थे १८ वर्षपछि न्याय फर्कियो ।"
समयअगावै गुराँस फुले,"सामान्यत: १४ सय मिटर उचाइका पहाडमा गुराँस फुल्ने श्रेष्ठ बताउँछन् । सिजनअगावै गुराँस फुल्नुलाई जलवायु परिवर्तनको कारण भन्न नमिल्ने उनी बताउँछन् । काठमाडौंको जलवायु परिवर्तनका कारण भने नजिकका जिल्लामा यस्तो असामान्य असर देखिएको हुन सक्छ, उनले भने, यसलाई विश्व जलवायु परिवर्तन भनेर ठोकुवा गर्न भने मिल्दैन । काठमाडौंमा हरियाली नहुनु, प्रदूषण बढनु, तापक्रम बढनुले छिमेकी जिल्लामा समयअगावै पहाड ढाकिने गरी गुराँस फुल्नुको कारण भएको श्रेष्ठको तर्क छ । काठमाडौंको तापक्रमका कारण नजिकका जिल्लाहरूमा धेरै असामान्य परिवर्तन भइरहेको उनले बताए । गुराँस सबैको आकर्षण भएकाले यो मात्रै परिवर्तन भएको देखिन्छ, उनले भने ।"
खाल्डोले दुर्घटना बढयो,"ललितपुर बालकुमारीकोटेश्वर (चक्रपथ खण्ड) सडकको बीचमै विस्तारका क्रममा परेको खाल्डोमा एक साताअघि बा९च ५३१३ नम्बरको कार दुर्घटनामा पर्यो । त्यही खाडलमा त्यसअघि दुई कार फसिसकेका थिए ।खाल्डो भएको ६ महिनाको अवधिमा मोटरसाइकल, साइकल र रिक्सा दुर्घटनामा परिसकेको स्थानीय सूर्यप्रसाद प्रजापतिले भने, धन्न चालक र यात्रुलाई केही भएन । मानवीय क्षति भए जिम्मेवारी कसले लिने ?चक्रपथ सडकअन्तर्गत फुटपाथसहित सडकको केन्द्रविन्दुबाट दायाँबायाँ २५२५ मिटर ८ लेनको सडक चाइनिज कम्पनीले निर्माण गर्दै छ । सर्भिस ट्रयाकका रूपमा चक्रपथ सडक दायाँबायाँ ६६ मिटर नेपाल सरकारले निर्माण गर्दै छ । बालकुमारीकोटेश्वर (चक्रपथभित्र) सर्भिस ट्रयाक निर्माणको ठेक्का एसएल कन्स्ट्रक्सन प्रालिले ड्ेरनेजसहित १ करोड ५३ लाख ४ हजार ५ सय ४६ रुपैयाँमा पाएको छ ।खाल्डो परेको ठाउँमा ढल छ । ठेकेदारले ढलको मंगाल बनाउँदा कमसल सामग्री प्रयोग गरेकाले खाल्डो परेको बताउँदै प्रजापतिले भने, सुरुमा सानो प्वाल थियो । माटो खस्दाखस्दै ठूलो भयो । खाल्डोवरिपरिको वातावरण दुर्गन्धित छ । स्थानीय शान्ति मार्ग समाज सुधार समिति अध्यक्ष लीलाबहादुर श्रेष्ठले समस्या समाधान गर्न पटकपटक चक्रपथ सुधार योजनामा पहल गर्दा पनि चासो नदिएको बताए ।काठमाडौं चक्रपथ सुधार योजनाका इन्जिनियर रमेश दिष्टिले ठेकेदार कम्पनीलाई खाल्डो पुर्न निर्देशन दिइसकेको बताए । बालकुमारीकोटेश्वर सडक मात्र नभई चक्रपथ सडकअन्तर्गत पर्ने अन्य सर्भिस ट्रयाक निर्माण समयमै नहुँदा सर्वसाधारण सास्ती भोग्न बाध्य छन् । सर्भिस ट्रयाक निर्माणका लागि १६ ठेकेदार कम्पनीले ठेक्का पाएका छन् । तर, अधिकांश ठेकेदार कम्पनीले काम पूरा गरेका छैनन् । सडक कालोपत्रे नहुँदा धुवाँधूलोले सर्भिस ट्रयाकवरपर बस्ने बढी मर्कामा परेका छन् ।योजनाका इन्जिनियर दिष्टिले ठेकेदार कम्पनीहरूलाई समयमा काम सम्पन्न गर्न निर्देशन दिइसकेको बताए । कतिपय ठाउँमा स्थानीयको विरोधले काम सुरु हुन सकेको छैन, उनले भने, नख्खुएकान्तकुना पुरै र ठाडोबाटोमेघा अस्पतालको केही भाग कालोपत्रे भइसकेको छ ।उनले असारभित्रमा कोटेश्वरभाटभटेनी, थसिखेलमहालक्ष्मीसातदोबाटो कालोपत्रे गरिसक्ने बताए । स्टार अस्पतालबल्खु कालोपत्रे गर्ने लक्ष्य छ, उनले भने, एकान्तकुनामा धमाधम मेसिनरी वाल निर्माण भइरहेको छ । योजनाका अनुसार सर्भिस ट्रयाक निर्माण भए सडक दायाँबायाँका घरधनीहरूलाई नै सजिलो हुनेछ ।"
अनुदानबाट वञ्चित,भक्तपुर नगरपालिकाले भने लालपुर्जाविहीन भूकम्पपीडितलाई सहयोग गर्न नसक्ने जनाएको छ । लालपुर्जा नभएका पीडितहरूको नामावली गुनासो फारामअन्तर्गत पठाएको नगरपालिकाका कार्यकारी अधिकृत रोहितराज पोखरेलले बताए । राष्ट्रिय पुनर्निर्माण प्राधिकरणले लालपुर्जा नभएका पीडितलाई निजी आवास पुनर्निर्माणका लागि अनुदान रकम उपलब्ध गराउने भने पनि हालसम्म केही निर्णय भने गर्न सकेको छैन । प्राधिकरणले लालपुर्जाविहीन पीडितलाई अनुदान दिने विषय छलफल प्रक्रियामा रहेको जनाएको छ । लालपुर्जाविहीन पीडितका लागि कार्यविधि बनाएरै जाने कि अर्को विकल्प खोज्ने भन्ने विषयमा ठोस निर्णय हुनै बाँकी रहेको प्राधिकरणका प्रवक्ता यमलाल भुसालले बताए ।लालपुर्जाविहीन कतिपय पीडितले क्षतिग्रस्त संरचना हटाएर पुनर्निर्माण गर्न थालेका छन् । नक्सापासका लागि नगरपालिका जाँदा लालपुर्जा नभएको भन्दै फर्काएपछि आफूखुसी पुनर्निर्माणमा लागेको उनीहरू बताउँछन् ।
आईजीपी नियुक्तिले निम्त्याएको विवाद,"सरकारले मंगलबारबाट रिक्त हुने प्रहरी महानिरीक्षक (आईजीपी) पदमा नयाँ नियुक्ति गर्ने क्रममा जेजस्तो विरोधाभासपूर्ण शैली अपनायो, त्यसको परिणाम निर्णयलगत्तै छताछुल्ल भएको छ । मन्त्रिपरिषद् बैठकले आइतबार बिहान डीआईजी जयबहादुर चन्दलाई आईजीपी बनाउने निर्णय लिएको केही घण्टामै सर्वोच्च अदालतले त्यसलाई तत्कालका निम्ति निष्प्रभावी तुल्याइदिएको छ । यसले गर्दा मुलुकको शान्तिसुरक्षाको जिम्मेवारी लिएको सुरक्षा निकायको भावी नेतृत्व अझै केही समय अनिर्णीत अवस्थामै रहने र यसबाट समग्र संगठन प्रभावित हुने देखिन्छ । सरकारले निर्णय प्रक्रियामा गरेको ढिलाइ र प्रहरी प्रमुख पदका लागि फेरि हुन थालेको राजनीतीकरणले गर्दा यस्तो भएको हो ।विगतमा बहालवाला आईजीपी प्राय: समय बाँकी छँदै बिदामा बस्ने र भावी नेतृत्वले कार्यवाहकका रूपमा कमान्ड सम्हाल्ने प्रचलन थियो, यसपटक सरकार कैयौं दिन अनिर्णयको बन्दी बनिदिँदा सहज ढंगले नेतृत्व हस्तान्तरण हुन पाएन । सरकारले भावी नेतृत्व छनोटमा गरेको ढिलाइका कारण प्रहरीका वरिष्ठ अधिकारीहरू चेन अफ कमान्ड समेत लत्याउँदै नेतृत्वका लागि राजनीतिक लबिइङ मा मात्रै लागेनन्, एकअर्काविरुद्ध शक्ति परिचालन गर्ने र परिचालित हुने हर्कतसम्म प्रदर्शन गरे । प्रहरी अधिकारीहरूलाई यस हदसम्म अनुशासनहीन गतिविधि गर्ने अवसर सरकारले नै दिएको हो । सरकारी निर्णय प्रक्रियामा देखिएको यही ढिलाइले प्रधानमन्त्री पुष्पकमल दाहालदेखि गृहमन्त्री विमलेन्द्र निधि र सत्ता साझेदार नेपाली कांग्रेसका सभापति शेरबहादुर देउवासम्मका व्यक्तिगत तथा दलीय स्वार्थहरू छताछुल्ल भए । कसलाई आईजीपी बनाउने भन्ने विषयलाई लिएर उनीहरूबीच भएका चर्काचर्की पनि बाहिर आए । प्रधानमन्त्री दाहाल र गृहमन्त्री निधि वरीयताक्रममा पहिलो नम्बरमा रहेका डीआईजी नवराज सिलवालको पक्षमा र कांग्रेस सभापति देउवा व्यक्तिगतराजनीतिक कारणले तेस्रो वरीयताका डीआईजी जयबहादुर चन्दको पक्षमा देखिए । अन्तत: सत्ता गठबन्धनकै भविष्य धरापमा पर्ने देखेपछि प्रधानमन्त्री दाहाल पछाडि हटे भने सरकारको निर्णय प्रक्रियामा देउवा हावी भए । परिणामस्वरूप आइतबार बिहान बसेको मन्त्रिपरिषद् बैठकले चन्दलाई आईजीपी बनाउने निर्णय गर्यो । तर, लगत्तै सर्वाेच्च अदालतले सरकारको निर्णय तत्काल कार्यान्वयन नगर्न अन्तरकालीन आदेश जारी गरिदियो । त्यसपछि त सरकारको निर्णय झनै विवादास्पद बनेको छ । प्रहरी नियमावली, २०७१ को नियम ४१ मा प्रहरी महानिरीक्षक पदमा बढुवा गर्दा प्रहरी अतिरिक्त महानिरीक्षकहरूमध्येबाट र प्रहरी अतिरिक्त महानिरीक्षकहरू नभएको अवस्थामा प्रहरी नायब महानिरीक्षकहरूमध्येबाट ज्येष्ठता, कार्यकुशलता, कार्यक्षमता, उत्तरदायित्व वहन गर्न सक्ने क्षमता, नेतृत्व प्रदान गर्न सक्ने कुशलता तथा आफूभन्दा मुनिको प्रहरीलाई प्रोत्साहन र परिचालन गर्न सक्ने सामथ्र्यको आधारमा नेपाल सरकारले उपयुक्त देखेको उम्मेदवारलाई प्रहरी महानिरीक्षक पदमा बढुवा गर्नेछ भन्ने उल्लेख छ । यस हिसाबले एउटै ब्याचका भए पनि डीआईजीमा बढुवा हुँदा एक नम्बरमा रहेका सिलवालको साटो सरकारले तेस्रो नम्बरका चन्दलाई रोज्दा ज्येष्ठता लगायतका मापदण्ड मिचिएको भन्ने जिकिरको निरूपण अब अदालतले गर्नुपर्ने हुन्छ । उक्त जिकिरसहित सर्वोच्चमा उजुरी परेको र त्यसउपर कुनै निर्देशन आउन सक्ने बुझाइसहित आइतबार अपराह्नको मन्त्रिपरिषद् बैठक बिहानै बोलाएर हतारहतार चन्दलाई नियुक्त गर्ने निर्णय लिइएको थियो, त्यो सरासर न्यायालयलाई छल्ने प्रयत्न थियो ।आईजीपी प्रकरणमा देउवा सत्ता साझेदार नेताका हैसियतले सरकारमाथि जुन ढंगले हावी भए (भलै उनले यो निर्णय प्रक्रियामा आफ्नो असंलग्नता रहेको अपत्यारिलो दाबी गरेका छन्), त्यसले उनी सरकारभन्दा पनि माथिको सरकार का रूपमा देखिएका छन् । यस किसिमको प्रवृत्तिले मुलुकमा समानान्तर सत्ताको जोखिम निम्त्याउँछ र प्रधानमन्त्रीय संस्थाको छवि निरीह बनाउनेछ । नेपाल प्रहरीमा राजनीतीकरण आफैंमा नौलो कुरा होइन, तर दलहरूले नयाँनयाँ आवरणमा यसको पुनरावृत्ति गराइरहनु र विगतका गल्तीबाट पाठ नसिक्नुचाहिँ विडम्बनाको विषय हो । अहिले सरकारी निरीहता र अपरिपक्वताले प्रहरीप्रशासनलाई फेरि विभाजित बनाइदिएको छ, जुन मनोविज्ञान आगामी दिनमा तलैसम्म देखिन सक्छ । सरकारले प्रहरी प्रशासनलाई विभाजित गर्ने होइन, एकताबद्ध बनाएर सुरक्षा चुनौती सामना गर्न सक्ने गरी चुस्तदुरुस्त संगठन बनाउने हो । अहिले चन्दको नियुक्तिको विषयमा सर्वोच्च अदालतले अन्तरकालीन आदेश दिइसकेका कारण अब यो विषयमा उसैले छिटोभन्दा छिटो न्यायिक निरूपण गरेर प्रहरीको भावी नेतृत्वको विषयमा देखापरेको अन्योललाई किनारा लगाउनुपर्छ ।"
राज्य पुन:संरचनामा गल्ती नगरौं,"मुलुकको अन्योल, संकटग्रस्त राजनीतिक अवस्थाका मुख्य पात्रहरू देश हाँक्ने नेतृत्व वर्ग हुन्, जसको खस्किँदो राजनीतिक चिन्तनमा बोलाइगराइबीच सदैव ठूलो खाडल रहेको छ । र त्यसले गर्दा राजनीतिक स्तर पनि धेरै तल झरिसकेको अवस्था छ । यसको एउटा दृष्टान्तको रूपमा शान्तिपूर्ण जनआन्दोलन (दोस्रो) का बेला आन्दोलनरत सात दलका नेताहरूद्वारा ६ सूत्रीय ऐतिहासिक दस्तावेजमार्फत नेपाली जनतालाई दिएका आश्वासन र प्रतिबद्धताहरूबारे, खास गरेर राज्यको पुन:संरचना सम्बन्धी कार्यसूचीबारे अभिव्यक्तिलाई लिन सकिन्छ ।वैशाख २५, २०६२ मा सात दलका नेताहरूद्वारा हस्ताक्षरित जनआन्दोलन (दोस्रो) को उक्त आधारपत्रमा २०४६ को संयुक्त आन्दोलनबाट पुन:स्थापित प्रजातन्त्रपश्चात् महिला, जनजाति, दलित, मधेसी समुदाय, पिछडिएका क्षेत्र, गरिब र विपन्न वर्गलाई परिवर्तनको व्यापक अनुभूति दिलाउनेगरी प्रजातन्त्रलाई अझ गहिरो, व्यापक, उन्नत र समावेशी बनाउने तथा सामाजिकआर्थिक रूपान्तरण गर्ने दिशामा कमीकमजोरी रहन गए तथा आआफ्ना कमीकमजोरीप्रति आत्मआलोचित हुने र तिनीहरूलाई फेरि दोहोरिन नदिने संकल्प ती नेताहरूले आम जनतामा गरेका थिए । दस्तावेजमा विभिन्न अग्रगामी कार्यसूचीहरूसहित राज्यको पुन:संरचना गरी यसलाई थप सहभागितामूलक, प्रतिनिधिमूलक र मुलुकका सामाजिक, सांस्कृतिक, भौगोलिक, जातीय र भाषिक विविधता प्रतिविम्बित हुनेगरी समावेशी बनाउने प्रबन्ध, महिला, दलित, पिछडिएका जनजाति, मधेसी समुदाय, पिछडिएका क्षेत्र र जनताका निम्ति न्यायपूर्ण आरक्षणको व्यवस्था र भावी संवैधानिक संरचनाका विषय बनाउने कुराप्रति प्रतिबद्धता प्रकट गरिएको कुरा उल्लेख गरिएको थियो ।राज्य (शासन सत्तासरकार) को पुन:संरचना सम्बन्धी उक्त वाक्यांशलाई विश्लेषण गर्दा तीनवटा कुराहरूको आशय प्रस्ट रूपमा झल्किन्छ (क) देशमा कायम रहेको शासन संरचनामा मूलभूत परिवर्तन अर्थात एकात्मककेन्द्रीकृतबाट संघीय संरचनामा प्रवेश गर्ने, (ख) त्यस्तो संघीय संरचनाको पाँचवटा आधारहरू (सामाजिक, सांस्कृतिक, भौगोलिक, भाषिक एवं जातीय) हुने एवं (ग) संघीयताको उद्देश्य शासन सत्ताका विभिन्न पक्षमा न्युन वा शून्य वर्ग र समूहहरूको स्थितिमा पनि समुचित, सकारात्मक सुधार ल्याई समावेशी बनाउने अर्थात सत्तामा कुनै एउटा खास वर्ग वा समूह मात्रको प्रभुत्व रहिआएको विभेदकारी व्यवस्थालाई अन्त्य गरी सबै पक्षको साझेदारी हुने किसिमको व्यवस्था भावी संविधानमा सुनिश्चित गर्ने । सात दल र माओवादी बीचको १२सूत्रीय सम्झौतापत्रमा पनि पूर्ण लोकतन्त्र स्थापना गर्दै राजनीतिक, आर्थिक, सामाजिक, सांस्कृतिक, सबै क्षेत्रका वर्गीय, जातीय, लिङ्गीय, क्षेत्रीय आदि समस्याको समाधान गर्न राज्यको अग्रगामी पुनर्संरचना अपरिहार्य भएको कुरा उल्लेख थियो । यिनै सम्झौताहरूको मर्मअनुरुप अन्तरिम संविधान ०६३ को धारा १३८(१) मा विभिन्न किसिमका भेदभावको अन्त्य गर्न राज्यको केन्द्रीकृत र एकात्मक ढाँचाको अन्त्य गरी राज्यको समावेशी, लोकतान्त्रिक र अग्रगामी पुन:संरचना गरिनेछ भनेको कुरामा संघीय ढाँचाको अवलम्बन हुने कुराको प्रस्ट आशय रहे पनि संघीय शासन प्रणाली शब्दावलीको उल्लेख नभएकोले मधेस आन्दोलनको परिणामस्वरुप अन्तरिम संविधानको उक्त धारामा संशोधनद्वारा सोही शब्दावलीलाई थपियो । निचोडमा भन्नुपर्दा मुलुकलाई सार्थक एवं प्रयोजनयुक्त संघीयकरण गर्नुको विकल्प छैन ।दोस्रो जनआन्दोलनको सफलतापश्चात नेताहरू आआफना प्रतिबद्घताबाट पछि हट्दै गए । जनमोर्चा नेपालका अध्यक्ष चित्रबहादुर केसीले संघीयताविरुद्घ अभियान नै सञ्चालन गरे । नेपाली कांग्रेस र एमालेले विभेद अन्त्य गर्ने संघीयताको मूल मर्मसँग आत्मसात नगरी आवरणमा मात्र संघीयता तर चरित्र एकात्मक भएको राज्यव्यवस्थाप्रति आस्था देखाए । हालै एमालेका केही नेताहरूले संघीयता त्यस दलको कार्यसूची नभएको, मात्र माओवादीको कारणले यसलाई स्वीकार गरेको अभिव्यक्तिबाट पनि यो विचारणीय पक्ष बनेको छ । दोस्रो जनआन्दोलनको सबभन्दा महत्त्वपूर्ण उपलब्धि भनेको अन्तरिम संविधान हो, जुन सातदलीय गठबन्धन र माओवादीसहित मधेसी, जनजाति, दलित, महिला आदि विभिन्न उत्पीडित समूहहरूले गरेका आन्दोलनको कारणले सामूहिक विवेकबाट निर्मित भएको थियो, जुन उत्पीडित लगायत सबै पक्षका अधिकारलाई लिपिबद्घ गरी समावेशी लोकतन्त्रमा आधारित विश्वमै नमुना संविधान तयार पारिएको भनेर नेपाली जनताले सदैव गर्व गर्नेछन् । संघीयता बारेमा पनि अन्तरिम संविधानले निर्दिष्ट गरेको मर्मअनुरुप नयाँ संविधानमा व्यवस्था गरेको भए संघीयता सम्बन्धी उग्र विवाद उठ्दैन थियो । तर माथि उल्लेखित ठूलासाना सबै दलले जनआन्दोलन (दोस्रो) र माओवादी जनयुद्घका बेला व्यक्त गरेका सबै संकल्पहरूलाई बिर्सिए । मधेसी सहित उपेक्षित अन्य सबै समूहहरूका साथ भएका सम्झौताहरूलाई पनि लत्याएर यी दलहरूले आफ्ना सजातीय वर्गको हितमा केन्द्रित भई विभेदकारी संविधानको निर्माण गरे, जसका कारण मुलुक झन् गम्भीर द्वन्द्वमा पँस्न पुग्यो ।संघीयताकै सवालमा सात प्रदेशको ढाँचामा प्रदेश नं २ बाहेक बाँंकी ६ वटै प्रदेशहरूमा पहाडी उच्च जातिको बाहुल्य रहेकोले सत्तामा एउटामात्र जातीय वर्गको सदैव रहेका एकाधिकारलाई झन् सुदृढ पार्ने किसिमको भेदभावपूर्ण संघीय ढाँचा विश्वको कुनै पनि लोकतान्त्रिक संघीय संविधानमा पाइँदैन । संघीयताको बहसमा सुरुदेखि तराईमधेसका पूर्वीय तीन र सबभन्दा पश्चिमका दुई जिल्लाहरूलाई तराईमधेसका दुईवटा प्रदेशहरूसंँग वा पहाडी प्रदेशहरूसँंग जोड्नेबारे विवादको उल्लेख पहिलो संविधान सभा अन्तर्गतका राज्य पुन:संरचना समिति एव तत्सम्बन्धी आयोगको प्रतिवेदनहरू रहेको थियो । यी दुवै अल्पमतका प्रतिवेदनहरूमा तराईमधेसका उक्त पाँच जिल्लाहरूलाई पहाडी प्रदेशहरूमा राखेर सप्तरीदेखि पर्सासम्म र पश्चिम नवलपारसीदेखि बर्दियासम्मका तराईमधेसका दुईवटा प्रदेशहरूलाई प्रस्तावित गरिएको थियो । साथै संविधान निर्माण हुनुभन्दा करिब एक वर्षअघि २०७१ कात्तिकमा नेपाली कांग्रेस र एमालेद्वारा संवैधानिक राजनीतिक सम्वाद तथा सहमति समितिमा औपचारिक रूपमा तराईमधेसमा सप्तरीदेखि पर्सासम्म र पश्चिम नवलपरासीदेखि बर्दियासम्मका दुईवटा प्रदेशहरूको संयुक्त प्रस्ताव प्रस्तुत भएकोमा राप्रपा, दुई स्वतंत्र सभासद एवं बहुजनशक्ति पार्टीले समर्थन जनाएका थिए । र प्रस्तावको पक्षमा संविधानसभाको दुई तिहाइ बहुमत रहेको थियो । यति हुँदाहुँदै पनि संविधान बन्नुभन्दा करिब एक महिनाअघि ०७२ भदौ ५ गतेमा सीमांकनसहितको वर्तमान ७ प्रदेशको ढाँचामा विवादित तराईमधेसका पाँच जिल्लाहरूलाई पहाडी प्रदेशहरूसँग मिसाउनुका साथै पश्चिम नवलपरासीदेखि बर्दियासम्मको भूभागलाई पहाडका पाँच जिल्लाहरूमा थपेर प्रदेश नं ५ बनाइयो । यसले करिब १९ लाख थारुमधेसीसहित मगर, गुरुङ आदि पनि अल्पमतमा परी सत्ताबाट बहिष्कृत हुने भएकाले विवादले उग्ररूप लिएको हो । आफैले प्रस्तावित गरेको र सहमति भइसकेको कुरालाई पल्टाएर ठूला तीन दलका शीर्षनेताहरूले भेदभावपूर्ण प्रदेशको निर्माण गरे ।वर्तमान सरकारले नयाँं संविधानलाई सबै पक्षका लागि स्वीकार्य बनाउन व्यवस्थापिकासंसदमा संविधानका चारवटा विषयहरूलाई समावेश गरी ल्याएको संशोधन विधेयकमध्ये सीमाकंन सम्बन्धी विषयमा उक्त अल्पमतका प्रतिवेदनहरू एवं राजनीतिक सम्वाद तथा सहमति समितिमा प्रस्तुत नेपाली कांग्रेस र एमालेका संयुक्त प्रस्ताव अनुरुप नै पहाडी जिल्लाहरूलाई अलग्याई पश्चिम नवलपरासीदेखि बर्दियासम्मका प्रदेश नं ५ को सीमाकंन प्रस्तावित गरेको हो । तर यसलाई सिड्डो एमाले पार्टी तथा सत्तारुढ कांग्रेस र माओवादी केन्द्रका केही सांसदहरूले यसलाई विरोध गर्दैछन् । एमालेले यस प्रस्तावलाई राष्ट्रघाती र विखण्डनकारी भन्दै पारित हुन नदिने दृढ अडान लिई स्थानीय तहको निर्वाचन गराउन सरकारलाई दबाब दिइराखेको छ । दुवै संस्थागत प्रतिवेदनहरू र राजनीतिक समितिमा पेस भएको कांग्रेस र एमालेका संयुक्त प्रस्तावमा उल्लेख हुँदा सीमांकन राष्ट्रियहित विपरीत नहुने तर अहिले सरकारले विधेयकमार्फत ल्याएको त्यही सीमांकन प्रस्ताव राष्ट्रघाती हुने अत्यन्तै हस्यास्पद रहेको छ । एमालेको समर्थनमा प्रदेश नं ५ का पहाडी क्षेत्रका जनताले पनि यस विधेयकविरुद्घ विरोध प्रदर्शन गरे तापनि यस विरोधमा कुनै ठोस, तार्किक आधार देखिँदैन । यता संशोधन विधेयकलाई संशोधन गर्दै पारित नगरी स्थानीय निकायतहको निर्वाचन गराउन खोजेमा आन्दोलनरत दलहरूले सरकारलाई दिएका समर्थन फिर्ता लिई आन्दोलनमा फर्किने चेतावनी दिएका छन् ।माओवादी केन्द्र र कांग्रेसले आन्दोलनकारीहरूसँग गरेका ३ बुँदे सम्झौतालाई ध्यानमा राखेर नै सरकारले यो संशोधन विधेयक व्यवस्थापिकासंसदमा छलफलका लागि पेस गरेको हो । यसप्रति प्रधानमन्त्री दाहालको आफ्नो चिन्ता रहे पनि सत्तापक्षका दलहरूमा यसलाई पारित गराउने कुनै गम्भीरता देखिँदैन । यी दलहरूले संस्थागत रूपमा यस विधेयकलाई समर्थन गर्नबारे आआफ्ना दलहरूमा निर्णय गर्न विलम्ब गरेको हुँदा यिनीहरूका केही सांसदहरूमा यथास्थितिवादी सोच देखिएको हो । यसले यो विधेयक पारित हुने सम्भावनालाई क्षीण पारेको देखिन्छ । यदि सरकारले यसलाई परिमार्जनसहित पारित नगरी स्थानीय निकायतहको निर्वाचनमा लाग्ने हो भने आन्दोलनकारी दलहरूलाई निर्वाचन बहिष्कार गरी आन्दोलनमा जानेबाहेक कुनै विकल्प रहँदैन । वास्तवमा दोस्रो जनआन्दोलनको ६सूत्रीय ऐतिहासिक आधारपत्रमा व्यक्त प्रतिबद्घताहरू अनुसार नयाँ संविधानको निर्माण नगरी तीन ठूला दलका शीर्ष नेताहरूबाट राजनीतिक बेइमानी भएकै हो ।दोस्रो जनआन्दोलनको जनादेशको बर्खिलाफ जान संविधानसभालाई पनि छुट हँुदैन । तर हाम्रो पहिलो संविधानसभाको अन्तिम निर्णायक समय र दोस्रोलाई शीर्ष नेतृत्व वर्गले नै पङ्गु बनाइदिए । यता महिनौंदेखिको मधेस आन्दोलनमा सैन्यबल समेतको प्रयोगबाट दर्जनौं आन्दोलनकारीहरूले सहादत प्राप्त गरे । यो अवस्थामा आआफ्ना दलहरूमा ह्विप जारी गराई संवैधानिक अन्तरवस्तुहरूबारे संविधानसभामा छलफलै नगराई धूर्ततापूर्वक अलोकतान्त्रिक ढंगले हतारहतारमा विभेदपूर्ण संविधान पारित गराएकै हो । तसर्थ देशका नेतृत्व वर्गले आआफ्ना हठ त्यागेर समदर्शी भई विवेकलाई प्रयोग गर्दै व्यवस्थापिकासंसदमा रहेको संशोधन विधेयकलाई एउटा अवसरको रूपमा प्रयोग गर्नुपर्छ, ताकि त्यसले समावेशी लोकतन्त्रको मूल मर्मअनुरुप संविधानमा रहेका असमान प्रावधानहरूलाई तत्काल दूर गर्न सकोस् । आवश्यक परिमार्जनसहित संविधान संशोधन विधेयकलाई पारित गरी स्थानीय निकायतहको निर्वाचनमा जुट्नु नै राष्ट्रिय हितमा हुनेछ । यसतर्फ राजनीतिक नेतृत्व वर्गले गम्भीर रूपमा सोच्नु जरुरी छ ।त्रिविका सेवानिवृत्त झा तमलोपाका केन्द्रीय सदस्य हुन् ।"
प्रहरीमा चुलिँदो राजनीतिक हस्तक्षेप,"हामीले प्रहरी सगठनलाई बलियो बनाउनुको साटो कमजोर बनाइरहेका छांै । अरुलाई अर्ती दिनेले आफूले राम्रो काम गरेर देखाउन सक्नुपर्छ । प्रहरीभित्र अदृश्य राजनीतिक हस्तक्षेप पहिला पनि हुन्थ्यो, तर अहिले सतहमा नै देखापरेको छ । को योग्य छ, कसले प्रहरी संगठनलाई मजबुत बनाउन सक्छ, वरियता क्रममा कसलाई बनाउनुपर्छ भन्नेभन्दा कसलाई बनाउँदा आफूअनुकूल बन्छ भन्ने जोडघटाउ हुनथालेको छ । यसो हुनु राम्रो होइन । एउटा राम्रो ठाउँमा सरुवा वा बढुवा हुन करोडौंको चलखेल हुने गरेको समाचार बेलाबेलामा नआएको होइन । तर यसको रोकथाम कहीं कतैबाट हुनसकेन । समाचार बाहिर आउँदा एक, दुई दिन हल्लीखल्ली मच्चिन्छ, फेरि जस्ताको त्यस्तै । यसरी प्रहरी संगठनलाई कमजोर बनाइँदैछ ।प्रहरीलाई यसरी नै कमजोर बनाउँदै लाने हो भने एकदिन यस्तो आउनेछ, प्रहरी नै राजनीतिमा सक्रिय भएर लाग्नेछ । किनकि उसलाई बढुवा चाहिएको छ, राम्रो ठाउँमा सरुवा हुनुपरेको छ, पैसा कामउनुछ । त्यो राजनीतिक छत्रछाया बिना सम्भव छैन । राजनीतिक दलहरू किन यसरी आफ्नो कर्तव्र्यबाट विमुख बन्दै गएका होलान् ?२०५१ सालमा सुरु भएको प्रहरीभित्रको राजनीतिक हस्तक्षेपले आजसम्म निरन्तरता पाउँदै आएको छ । प्रहरी महानिरीक्षक उपेन्द्रकान्त अर्याल फागुन २ बाट उमेर हदका कारण बिदा बस्दैछन् । वरियता क्रमअनुसार नयाँ आईजीपीमा नवराज सिलवाल हुनुपर्ने हो । तर नेपाली कांग्रेसका सभापति शेरबहादुर देउवाले तेस्रो वरियता क्रममा रहेका जयबहादुर चन्दलाई ल्याउन खोज्दैछन्, समाचार आइरहेका छन् । उसै त आम नागरिकमा प्रहरीप्रतिको छवि गिर्दो छ, त्यसमाथि राजनीतिक हस्तक्षेप भएपछि के होला ? हरेकपल्ट प्रहरी महानिरीक्षक लगायत उच्च पदमा नियुक्त गर्दा बखेडा आइरहन्छ । रोलक्रम अनुसार नियुक्त गरे भइहाल्यो नि, किन विवाद गर्छन् ? हरेक क्षेत्र राजनीतिक चपेटामा परेको छ । यसको निराकरण कहिले, कसले, कसरी गर्ने हो थाहा छैन । नेताहरू लोभीपापी भएका कारण दिनप्रतिदिन राजनीतिक संकट चुलिँदो छ । पुरुषोत्तम घिमिरेजोरपाटी, काठमाडौं"
नेपाली कृषिको अर्थ राजनीति,"उत्तम खेती मध्यम व्यापार, निकृष्ट नोकरी आजभन्दा धेरै पहिलाको स्थापित मान्यता हो । यो स्थापित मान्यता अहिले उल्टिएको छ । सबैभन्दा विकल्पहीन पेसा कृषि बनेको छ अर्थात् मानिस अरु पेसामा संलग्न हुन सक्दासम्म कृषिमा संलग्न हुन खोज्दैनन् । अरुतिर जताततै अवसर नपाएपछि बाध्यतावश मानिस कृषिमा संलग्न हुन्छन् । त्यसैले कृषिमा संलग्न हुनेहरू स्वभावैले हीनताबोध पालेर बसेका हुन्छन् । किनभने जताततैबाट लखेटिएर कृषिमा आइपुगेको महसुस गर्छन् । त्यसैले कृषि युवाहरूको आकर्षणको विषय छैन । कृषि बुढाबुढीले थेगेका छन् । पुरुष पनि सकेसम्म कृषिमा संलग्न हुनलाई आफ्नो मानमर्दन ठान्छ । त्यसैले कृषिमा महिलाहरू बेसी संलग्न छन् । आखिर किन हाम्रो समाजमा कृषि यसरी अपहेलित भयो ? नेपाली कृषिको समस्या प्राविधिक हो या राजनीतिक हो ? अहिलेसम्म छ्यांग बहस भएको छैन । सरकारी र गैरसरकारी संरचनाहरू कृषिको ओरालोलाग्दो स्थितिलाई प्राविधिक समस्याको रूपमा बुझेजस्तो गरी उपचार गर्छन् । दातृ निकाय पनि प्राविधिक समस्या नै हो जस्तो गरी नयाँ मल, नयाँ बीउ वा नेपाली समाजमा प्रविधि छैन, कृषि उत्थानको लागि प्रविधि भित्र्याउनुपर्छ भन्ने मान्यता राख्छन् । वास्तवमा नेपालको कृषिको समस्या प्राविधिकभन्दा बढी अर्थनीतिसँग सम्बन्धित छ, समाजसँग जोडिएका सामाजिक सवालहरूले कृषिलाई बढी गाँजेको छ ।नेपाली कृषिको उत्थानको लागि सरकारी सहयोगको संरचना र तौरतरिकामाथि छलफल चलाउन जरुरी छ । एक वर्ष पहिला सुर्खेत र डडेलधुरामा गरिएको एउटा अनुसन्धानले स्पष्ट के देखाएको छ भने अहिलेसम्म ९२ प्रतिशत कृषकहरूले सरकारी वा गैरसरकारी सुविधा प्राप्त गरेकै छैनन् । ८२ प्रतिशत किसान कृषि कार्यालयमा टेकेकै छैनन् । अर्थात् राज्यले कृषि उत्थानका लागि कृषि अनुदानको जुन स्किम अगाडि बढाएको छ, त्यो स्किमबाट साना र मध्यम किसानहरूले फाइदा पाउनै सकेका छैनन् । त्यस्तो फाइदा कहिलेकाहीं उपल्ला किसानले र कहिले कृषि पेसामै संलग्न नहुने व्यक्तिहरूले पाएका छन् । यसले गर्दा राज्यले साना र मध्यम किसानलाई संरक्षण, सम्बद्र्धन र टेवा पुर्याउनै सकेको छैन । साना र मध्यम किसानलाई सहयोग र टेवा नपुर्याएसम्म सीमित व्यावसायिक किसानको हातबाट नेपाली कृषिको उत्थान हुनै सक्दैन । नेपालमा को किसान हो र को किसान होइन ? भन्ने प्रश्न अगाडि आएकै छैन । राज्यका आँखामा सबै नागरिक किसान त्यसैले अनुदान जसले फेला पार्दा पनि राज्यलाई टाउको दुखाइ भएन, किनभने सुविधा आखिर किसानले नै लगेका छन् । त्यसैले अनुदानको प्रक्रियाबाट पनि कृषिको सोचेजति उत्थान हुनसकेन । अहिलेको एउटा ज्वलन्त प्रश्न साना र मध्यम किसानलाई राज्यले कसरी संरक्षण गर्ने ? कस्तो खालको संरचनाहरू निर्माण गर्ने भन्ने नै हो ।नेपाली सन्दर्भमा सबैभन्दा पहिला गरिनुपर्ने काम किसानको वर्गीकरण हो । वर्गीकरणले मात्रै को कस्तो किसान भन्ने पत्ता लगाउन सक्छ । खासगरी भूमिहीन जो कृषि पेसामा संलग्न छन्, उनीहरूलाई सीमान्त किसानको रूपमा, केही किसानलाई साना किसानको रूपमा, केही किसानलाई मध्यम किसानको रूपमा र ठूला तथा व्यावसायिक किसान गरी पाँच तहमा मोटामोटी किसानलाई वर्गीकरण गर्न सकिन्छ । कति तहमा वर्गीकरण गर्ने भन्ने अझ प्राविधिक काम भयो । पाँचको साटो ६ तह पनि बनाउन सकिएला वा ४ मा नै मिलाउन पनि सकिएला, त्यो बेग्लै कुरा हो । तर वर्गीकरण भने अपरिहार्य छ, जुन नेपाल सरकारले थालेको पनि छ । वर्गीकरण गरिसकेपछि नीतिगत रूपमा ठूला किसानलाई के र कसरी सहयोग गर्ने ? साना र मध्यम किसानलाई कस्तो तरिकाबाट के सहयोग गर्ने ? व्यावसायिक किसानहरूलाई राज्यले लिने नीति कस्तो हो ? सबै तय गर्न सजिलो हुन्छ र उपयुक्त स्रोतसाधन सम्बन्धित किसानकोमा पुर्याउने ढोका खुल्छ । स्थानीय र केन्द्रीय संरचनाहरूलाई बाध्यात्मक परिस्थितिको सिर्जना हुन्छ र सरकारी तथा गैरसरकारी पक्षले आफ्नो निश्चित लक्ष्य, उद्देश्य तय गर्न पनि मद्दत मिल्छ । अहिलेको जस्तो केही सीमित, बाठाटाठा किसानले मात्रै राज्यको सेवासुविधा पाउने परिस्थितिको अन्त्य गर्नका लागि किसान वर्गीकरणले ठूलो मद्दत गर्छ ।नेपाली कृषिलाई राज्यद्वारा संरक्षित कृषिका रूपमा अगाडि नबढाइकन धरै छैन । खासगरी हाम्रो उत्पादनले विशाल देश चीन वा भारतको उत्पादनसँग दुई कारणले प्रतिस्पर्धा गर्नै सक्दैन । पहिलो, छिमेकी देशहरूले कृषिमा जुन अनुदानको व्यवस्थापन गरेका छन्, त्यो कारणले र दोस्रो त्यहाँ मास स्केलमा उत्पादन भइरहेको छ, नेपालमा त्यो स्केलमा छैन । तसर्थ कुनै सरकारी संरचनाले नेपालको उत्पादनको वार्षिक लेखाजोखा गर्न जरुरी छ । उदाहरणका लागि यो वर्ष अदुवा कति फल्यो ? अहिले फलेको अदुवाले कति महिना थेग्न सक्छ ? नेपाली अदुवा नेपालमा भइन्जेल बाहिरको अदुवा ल्याउने प्रक्रियालाई समीक्षा वा रोक्नुपर्छ । जुन दिन नेपालमै उत्पादन भएको अदुवा सकिन्छ, त्यसपछि मात्रै बाहिरबाट अदुवा ल्याउने प्रक्रिया सुरु गर्नुपर्छ । उदाहरणका लागि डोल्पामा नेपालगन्जबाट उडेर गएको प्याज सस्तोमा बिक्छ, तर डोल्पामै उत्पादन भएको प्याज डोल्पामै बिक्दैन । जसले गर्दा किसानहरू कृषिमा उत्साहित नै हुँदैनन् । आफ्नो उत्पादन सकिएपछि मात्रै बाह्य उत्पादनमा जोड दिनुपर्छ । पहिलो उत्पादनको लेखाजोखा र बजारीकरण नै राज्यको पहिलो र आधारभूत सर्तको रूपमा हुनुपर्छ ।यहाँ उदाहरण मात्रै अदुवाको दिन खोजिएको हो । सबै वस्तुहरूको उत्पादनमा यही नियम लागु गरिनुपर्छ । यसो गरियो भने नेपाली उत्पादनले बजार नपाउने समस्या छैन । अहिले उत्पादनै छैन । तैपनि बजार नपाएका परिस्थितिहरू पनि छन् । यदि हामीले आफ्नो उत्पादनले थेगुन्जेल बाहिरबाट कुनै उत्पादन ल्याएनौं भने त्यसले नेपाली किसानहरूलाई मूल्य र बजारको समस्या हुँदैन । किसान स्वत: आफै उत्साहित हुन्छन् । एकातिर अनुदान साना र मध्यम किसानहरूमा पुर्याउने र अर्काेतिर नेपाली उत्पादनलाई व्यवस्थापन गर्ने हो भने अहिलेको भन्दा उत्पादन धेरै बढ्न जान्छ । कृषि एक सामाजिक उद्यम पनि हो । संस्कृति पनि हो । अर्थनीतिसँग जोडिएको सवाल पनि हो । कृषिको विश्लेषण कुनै एक पाखा वा एक कोणबाट मात्रै गरेर हुँदैन । अहिले कृषिको विश्लेषण प्राविधिक आँखाबाट मात्रैभन्दा समग्र सामाजिक र सांस्कृतिक आँखाबाट गर्न जरुरी छ । तर यसको अर्थ यो होइन कि प्रविधिको कुनै महत्त्व छैन । सबैका आआफ्ना महत्त्वलाई स्वीकार गर्नु, एक ठाउँमा राख्नु र विश्लेषण गर्नु अहिलेको अपरिहार्य काम हो ।नेपाली कृषि उत्थानको छलफलमा तानिएर आउने अर्काे विषय हो, भूस्वामित्वको सवाल । अहिले नेपालमा २ लाख ८७ हजार १ सय परिवार भूमिहीन छन्, यी परिवार कृषिमा संलग्न त छन्, तर अर्काको जग्गामा । आफ्नो जग्गामा खेती गर्नु र अर्काको जग्गामा खेती गर्नु स्वाभाविक फरक हुन्छ । जमिनलाई व्यक्तिगत सम्पत्ति नमानी राज्यका सम्पत्तिका रूपमा परिभाषित र अभ्यास गरी जो कृषिमा संलग्न हुन चाहन्छ, उसको पहुँचमा कृषियोग्य जमिन हुनुपर्छ । कृषिभन्दा बाहिर अरु कुनै पेसा अपनाइरहेका मानिसले कृषियोग्य जमिनलाई पक्रेर राख्न नपाइने प्रावधान बनाउन जरुरी छ । बरु कसैले अरु पेसा छोडेर कृषिमा जान खोज्यो भने राज्यले उसलाई कृषियोग्य जमिन उपलब्ध भने गराउनुपर्छ । कृषियोग्य जमिनसँगै कृषिका लागि चाहिने आवश्यक प्याकेजको व्यवस्थापन गर्नु राज्यको काम हो । यसका लागि राज्य बलियो चाहिन्छ । अहिलेको कमजोर राज्यले यसो गर्न सक्दैन भन्ने तर्क आफैमा कृषि विकास नगर्ने तर्क हो । किनभने राज्यसामु अरु विकल्प छैन । जमिनको बाँझो प्रक्रिया जुन बढ्दैछ, खेती गर्नेलाई जमिन भन्ने नाराले बाँझोपन स्वत: हट्छ । अहिले जग्गा बाँझो रहनुको प्रमुख कारण खेती नगर्नेका नाममा जग्गा हुनु हो ।अहिले हामी विस्तारै माछामा उत्पादन बढाउँदैछौं, तर यो पनि क्षणिक कालको लागिजस्तो छ । उदाहरणको लागि चितवनका माछा पोखरीहरू जतिबेला करारनामा सिद्धिन्छ, त्यतिबेला माछा पोखरी पुरेर घडेरीको रूपमा बेच्न आतुर भएर मानिसहरू बसेका छन् । माछाको हकमा मात्रै होइन, धेरै कुरा उत्पादन हुने क्षेत्रहरू अहिले बजारीकरणको चपेटामा छन् अर्थात् उत्पादन हुने क्षेत्रहरू नै साना सहर विकासको क्रममा छन् । तसर्थ अब नेपाली कृषि उत्थानका लागि अर्काे अपरिहार्य काम हो, भूउपयोग नीति । बरु राज्यले अलि बढी खर्च गरेर व्यवस्थित आवास कृषियोग्य जमिनभन्दा बाहिर बनाउनुपर्छ र कृषियोग्य जमिनलाई कृषिकै रूपमा प्रयोग गरिनुपर्छ । अन्यथा नेपाली कृषि विकासको छलफल गर्दागर्दै कृषियोग्य जमिन छड, डन्डी, सिमेन्ट र कालोपत्रले ढाक्ने सम्भावना बढिसकेको छ । चितवनमा मात्रै होइन, जुम्लाकै पनि कृषियोग्य जमिन सहरीकरणको प्रक्रियामा छ । कृषियोग्य जमिन र व्यवस्थित बसोबासलाई व्यवस्थापन गर्ने काममा राज्यले अब ढिलो गर्नु हुँदैन । भूउपयोग नीति एकदमै प्राथमिक सर्त हो । अहिले धेरै मानिसहरू कृषिमा संलग्न नहुनुको कारण भविष्यको सुरक्षा नदेखेर हो । तसर्थ साना र मध्यम किसानलाई राज्यले सुरक्षा स्किम ल्याउनुपर्छ । अर्थात् जति उत्पादन गर्छन्, त्यसको आर्थिक रूपमा लेखाजोखा गरेर अर्थात् त्यस्तो लेखाजोखा गर्ने गाउँपालिका वा नगरपालिका अन्तर्गत संरचना बनाएर उत्पादनको मात्राअनुसार राज्यले थप रकम प्रदान गरी सुरक्षाको अनुभूति गराउनुपर्छ । यस्तो कार्यक्रमलाई पेन्सन वा सुरक्षा स्किम जे भने पनि हुन्छ । जसले गर्दा भविष्यको धेरै पीर लिन नपरोस् ।"
भारतसँगको यो पाटो,"प्राकृतिक, सामाजिक र धार्मिक रूपमा नेपालभारत सम्बन्ध तुलनात्मक रूपमा अन्य देशहरूको भन्दा विशेष किसिमको छ । तर व्यावहारिक सम्बन्ध भने आजसम्म चित्तबुझ्दो र विश्वासिलो देखिन नसकेको अनुभूति हुन्छ । ब्रिटिस राज हटेर स्वतन्त्र भारत हुँदाका सुरुका दिनहरूमा दुबै देशमा अब हाम्रो सम्बन्ध आफ्नै माटो सुहाउँदो हुन्छ भनी खुसीका लहरहरू देखिएका थिए । तर २००७ सालमा राणाशासन विरुद्ध आन्दोलन चलिरहेको बेला राजा त्रिभुवन राजपरिवारका अन्य सदस्यसहित भारत सरकारले मिलाएको विशेष विमानद्वारा दिल्ली पुगेपछि नेपालभारत सम्बन्धमा शंकाउपशंका बढेको पाइन्छ ।राजा त्रिभुवनलाई दरबारमा असुरक्षित महसुस भएमा पाल्पा गएर बस्नेबारे त्यतिबेलाका आन्दोलनकारी नेपाली कांग्रेसका केही उच्च नेतृत्वहरू र पाल्पाका कमाण्डर, भित्री रूपमा राणाशासनका विरोधी रुद्र शमशेरसँग गोप्य कुरा भइरहेको थियो । यो कुरा नेपालस्थित भारतीय राजदूत सीपीएन सिंहले थाहा पाएर राजा त्रिभुवनलाई बिभिन्न तरिका अपनाई दिल्ली पुर्याई हैदरावाद हाउसमा राखियो । त्यहाँ पुगेपछि राजा त्रिभुवनले ठूलो संकट बेहोर्नुपर्यो । त्यहाँ नेपाललाई भारतको हिमाञ्चल प्रदेशमा मिलाउने, राजा त्रिभुवनको श्री ५ महाराजा पद आजीवन रहने, चाहिनेजति रकम पनि पाइने, बिरामी भएमा भारतबाहिर पनि लगेर उपचार गराउने जस्ता कुराहरू भए । त्रिभुवनले त्यसमा समर्थन गरेनन्, बरु बिरामी भएको बहाना गरी यस विषयमा भारतीय पक्षका कुनै पनि मानिसलाई भेट्नै छाडे । अनि भारतीय पक्षका मानिसहरूले तत्कालीन प्रधानमन्त्री मोहन शमशेरलाई विशेष दबाबमा पारी नेपालभारतबीच ब्रिटिस राज हटेपछिको पहिलो सन्धि गराए, जसलाई आज बहुचर्चित सन् १९५० को नेपालभारत सन्धि भनिन्छ ।माथिका यी कुराहरू इतिहासमा पढ्न पाइन्छ ।मोहन शमशेरले उक्त सन्धिमा हस्ताक्षर गरेपछि राजा त्रिभुवन संविधानसभाबाट संविधान बनाउने सर्तसहित २००७ फागुन ४ गते भारतबाट स्वदेश फिर्ता भए । भारतमा तत्कालीन युवराज महेन्द्र पनि सँगै भएकाले भारतीय मित्रहरूका सबै गतिविधि र आशयहरू उनले गहिरो रूपमा मनन गरिरहेका थिए । राजा त्रिभुवनको २०११ सालमा देहावसान भएपछि राजा महेन्द्रलाई नेपालको राष्ट्रियता कसरी बचाउने र सार्वभौमसत्ता कसरी कायम राख्ने भन्नेमा चिन्ता भएको कुरा उनको शासनकालका गतिविधिबाट देख्न सकिन्छ । यसै सेरोफेरोमा उनले नेपाललाई संयुक्त राष्ट्र संघको सदस्य बनाउन गरिएको अथक प्रयास आज कुनै पनि नेपालीले बिर्सनै सक्दैन । नेपाल राष्ट्र संघको सदस्य नबनोस् भन्ने धारणा त्यतिबेला मित्रराष्ट्र भारतको थियो । त्यसको लागि भारतसँग नजिक भएको रूसले विशेष भूमिका खेलेको इतिहासमा पाइन्छ ।२०२८ सालमा महेन्द्रको देहावसानपछि राजा वीरेन्द्रको शासनकाल आन्तरिक राजनीतिक अप्ठ्याराहरूबाटै सुरु भयो । उनको राज्याभिषेकमा क्षेत्रीय स्थायित्व र आन्तरिक विकासको लागि नेपाललाई शान्तिक्षेत्र घोषणा गरियोस् भनी विश्वका देशहरूलाई आग्रह गरियो । यसमा चीन, अमेरिका, बेलायत, फ्रान्स, जापान लगायत विश्वका ११६ राष्ट्रबाट समर्थन हुँदा पनि मित्रराष्ट्र भारतबाट समर्थन आएन, बरु समर्थन गरिसकेको रूसलाई फिर्ता लिन लगाइयो भन्ने कुरा नेपालीलाई जानकारी छ । २०६२६३ को जनआन्दोलनपछि दिल्लीमा भएको बहुचर्चित १२ बुँदे समझदारीपछि त नेपालको आन्तरिक सामाजिक, आर्थिक र राजनीतिक मामिलामा भारतबाट भएगरेका गतिविधिबाट आज नेपालभारत सम्बन्ध शंका र चिन्तामा रुमल्लिएको छ । दुवै देशले समयमै यसको समाधान नसोच्ने र नखोज्ने हो भने यसले एसियाकै राजनीतिमा विकराल रूप लिन सक्छ ।संसारको राजनीतिलाई हेर्दा भोलिका दिनमा एसियाको राजनीतिले संसारकै राजनीतिलाई आकर्षित गर्ने संकेत देखिइसकेको छ । विश्व राजनीतिलाई अध्ययन गरिरहेका पण्डितहरूबाट अवको विश्वको सम्भावना र चुनौती भनेकै एसिया हो भन्ने कुरा व्यक्त भइरहेका छन् । एसिया भन्नु नै आजको दिनमा विशेषगरी चीन र भारत हुन् । यिनैमाझ आकर्षणका रूपमा रहेको, सृष्टिदेखि आजसम्म स्वतन्त्र रहेको नेपालको सामरिक महत्त्व भोलिका दिनमा झन बढ्दै जाने संकेतहरू देखिएका छन् । यी कुराहरूलाई विभिन्न समयमा भएका र गर्न खोजिएका परिवर्तनहरूलाई, विशेषगरी नेपाल र भारतका २००७ सालपछिका नेतृत्वहरूले आपसी छलफल र सहमतिबाट एकअर्कालाई सार्वभौम र स्वतन्त्र राष्ट्रको रूपमा बोलीबाट नभई व्यवहारबाट हेरिदिनसकेका भए आज नेपालभारत सम्बन्ध यस्तो हुने थिएन होला । प्रकृतिको वरदानस्वरुप सगरमाथादेखि कन्याकुमारीसम्मको नेपाल र भारत दुई देश प्राकृतिक स्रोतसाधनको विकासले आज एउटा नमुनाको रूपमा देखिन्थ्यो होला । हुन त आज नेपालमा मित्रराष्ट्र भारतको आर्थिक सहयोग अन्य देशको भन्दा कैयौं गुणा बढी भएको छ । तर नेपालीहरू मानसिक रूपमा भारतको व्यवहारप्रति चिन्तित र सशंकित बन्नुपर्ने अवस्थामा छन् ।२००७ सालपछिको नेपालभारत सम्बन्धलाई हेर्दा सन् १९५० को सन्धिलाई दुबै सार्वभौम देशले कसरी हेर्ने ? नेपाल राष्ट्र संघको सदस्य बन्न खोज्दाको संघर्षमा भारतीय मित्रहरूको भूमिकालाई कसरी लिने ? भारतले नेपालप्रति लगाएको र गरेको घोषित वा अघोषित पटकपटकका आर्थिक नाकाबन्दीलाई आम नेपालीले कसरी बुझ्ने ? राजा वीरेन्द्रको शान्तिक्षेत्र प्रस्तावलाई ११६ राष्ट्रले समर्थन गर्दा छिमेकी मित्र भारतले यसमा आँखा नचिम्ली बिनासर्त समर्थन गरिदिएको भए आज नेपालमा भारतबाहेक अन्य बाह्य शक्तिकेन्द्रहरूको विभिन्न रूपमा हस्तक्षेपकारी भूमिका हुन धेरै अप्ठ्यारो हुनसक्थ्यो र यहाँको प्राकृतिक स्रोतसाधनको प्रयोग भारतसँगै मिलेर हुनसक्थ्यो होला ।आज आएर नेपालभारत सम्बन्धमा दुई देश बीचको अनियन्त्रित सिमाना दुबै पक्षलाई चुनौतीको रूपमा देखिएको छ । अनियन्त्रित सिमानाले गर्दा विशेषगरी भारतको भन्दा नेपालको सामाजिक, आर्थिक र राजनीतिक विकासमा नेपालमाथि प्रत्यक्ष असर परेको छ भने सुरक्षा दृष्टिकोणले भारतलाई पनि यो चुनौतीपूर्ण देखिएको छ । खुला सिमानाको प्रयोग गरी भारतविरोधी गतिविधि सम्भव भएको छ । लागुऔषध, नक्कली रुपैयाँ, अवैध हातहतियार ओसारपसारका गतिविधिहरू बेलाबेलामा भएका कुराहरू सञ्चार माध्यममा आइसकेका छन् । भोलिका दिनहरूमा अनियन्त्रित सिमाना दुबै देशको लागि अझ बढी चुनौतीपूर्ण हुने देखिन्छ । त्यसै भएर होला, यस विषयमा भारतको संसदमा पनि केही सांसदहरूले नेपालभारत अनियन्त्रित सिमाना अन्तर्राष्ट्रिय मूल्यमान्यताअनुरुप नियन्त्रण गर्नुपर्ने कुरा उठाइसकेका छन् ।नेपालभारतको अनियन्त्रित सिमानाको सुरक्षाको कुरा गर्दा वास्तविक रूपमा नेपाल सरकारको सुरक्षा निकायले भन्दा त्यस क्षेत्रका आदिबासी नेपालीहरूले नै गर्दै आएका हुन् र छन् । २०६२६३ को आन्दोलनपछिका दिनहरूमा केही राजनीतिक नेतृत्व वा बाह्य शक्तिको प्रभावमा परी अपनाइएको नागरिकता वितरणसम्बन्धी अदूरदर्शी प्रक्रियाले गर्दा खास नेपालीले नागरिकता नपाई बाहिरकाहरूले नागरिकता पाएको कुरा विभिन्न सञ्चार माध्यमहरूमा आइसकेका छन् । यसले गर्दा आदिबासी तराईका नेपालीहरू दिनानुदिन अल्पसंख्यामा पर्न गइरहेका छन्, जसले गर्दा उनीहरूकै सुरक्षामाथि चुनौती हुनसक्छ । यसमा सरकारले अविलम्ब विचार पुर्याउन सक्नुपर्छ र उनीहरूलाई सुरक्षाको अनुभूति दिन सक्नुपर्छ । यसका लागि नेपालको राजनीतिमा निर्णायक भूमिका खेल्नेहरूले विशेष ध्यान दिई भारतसँग सौहार्दपूर्ण वातावरणमा सही कूटनीतिको प्रक्रियाबाटै नेपालभारत सिमाना अन्तर्राष्ट्रिय मूल्यमान्यताअनुरुप नियन्त्रण गरी, अन्य कुराहरूमा ध्यान दिनु बुद्धिमानी हुनेछ । अन्यथा दुबै देशलाई भविष्यमा पछुतो हुनसक्छ ।नेपालभारतको जनस्तरको सम्बन्ध शताव्दीऔंदेखि एकअर्कामा निकै गाढा रूपमा झांगिएको हामी सबैलाई अवगतै छ । अयोध्याका राम र जनकपुरका सीताको विवाह, गौतम बुद्ध नेपालमा जन्मी भारतमा गइपाएका बुद्धत्व, काशी, गया, रामेश्वर, तिरुपति, बालाजी आदि नेपालीहरूका लागि भारतका पवित्र तीर्थस्थल, भगवान पशुपतिनाथ, मुक्तिनाथ, लुम्बिनी, पाथीभरा, जनकपुर आदि भारतीयहरूको लागि मुख्य तीर्थस्थल, एकअर्कामा वैवाहिक सम्बन्ध इत्यादि नेपालभारतलाई सामीप्य राख्ने कुराहरू हुन् । दुबै देशका नेतृत्वले व्यक्तिगत स्वार्थ नहेरी इमानदार हुने हो भने अझै पनि नेपालभारत सम्बन्धलाई सगरमाथादेखि कन्याकुमारीसम्म विश्वमा नमुनालायक बनाउन सकिन्छ ।धमला नेपाली सेनाका अवकाश प्राप्त उपरथी हुन् ।"
कुखुरा किसानका मर्का,"विराटनगरको खार्जी ज्वालाटोलका कुखुरापालक बलराम थापाको डायरी पल्टाइयो । उनले हरेक हिसाबकिताब टिप्दा रहेछन् । एकलटमा ५ सय कुखुरा पाल्दा लागेको खर्च यस्तो रहेछ दानाको १ लाख २० हजार ९ सय ७५, चल्ला किन्दा ३७ हजार ५ सय, औषधी ३ हजार ८ सय ४५, भुसा ३ हजार ८ सय ८०, बिजुली १ हजार ७ सय र कर्मचारीको पारिश्रमिक १५ हजार रुपैयाँ । जम्मा १ लाख ८१ हजार ३ सय ९० । ४५ दिन लगाएर कुखुरा हुर्काएपछि बेच्दा आएछ १ लाख ८२ हजार ८ सय । नाफा १ हजार ४ सय १० रुपैयाँ ।बर्ड फ्लुजस्तो कुनै संक्रामक रोग लागेर वा केही गडबडी भएर नाफा अत्यन्त कम भएको होइन, सबै सानाखाले कुखुरापालकको सधैंको मर्का नै यही रहेछ । सुलीसँग लडीबडी गरेर कुखुरा पालिदिने उनीहरू, नाफा लुँड्याउने अरू नै हुँदा रहेछन् । त्यही व्यथा ओकले बलरामदेखी नजिकै उस्तै काम गर्ने भीम तामाङ, अबधनारायण मोदी, रामकुमार चौधरीसम्मले । भाडाको जग्गामा कुखुरा पालन गरेका उनीहरूको पसिनाको मूल्य त छँदै छैन, छाडेर जानसम्म नसक्ने गरी फस्ने बाध्यता हुँदो रहेछ । गन्धे खोरभित्र कुखुरैसरह ४५ दिन जीवन गुजारेको परिणाम जम्मा १ हजार ४ सय १० रुपैयाँ आउँदो रहेछ ।सप्तरी रूपनगरका बलराम नेपाल प्रहरीमा असई थिए । देशमा द्वन्द्व उत्कर्षमा थियो । उनी तेह्रथुम जिल्ला प्रहरीमा कार्यरत थिए । माओवादीले आक्रमणको पटकपटक धम्की दिएपछि सिंगै पल्टन यताउती शरण लिँदै भागेर बाँच्न थाल्यो । त्यही क्रममा २०५९ मा उनी स्वेच्छिक राजिनामा लेखेर घरतिर भागे । राजीनामा दिन पाउने नियम थिएन । उनलाई पक्रन प्रहरी आए तर भागेर जोगिए । पछि जब स्वेच्छाले छाड्न पाउने गाँठो फुक्यो, उनको राजीनामा स्वीकृत भयो ।प्रहरीबाट नागरिक बनेपछि ४ वर्षजति फोटो स्टुडियो चलाए । खास कमाइ भएन । अन्तत: वैदेशिक रोजगारको लर्कोमा सामेल हुँदै लागे, मलेसियातिर । चार वर्ष मलाया जीवन पार गरेपछि घर आए । फेरि गरिखाने उपाय केही देखेनन् । बाध्य भएर अर्कोपालि उडे साउदी अरब । त्यहाँ सेक्युरिटी गार्डको जागिर सुरुमा सजिलै थियो । तलब पनि राम्रै । त्यतिबेला उनले दिउँसै तारा देख्न थाले, जब गाडी पार्किङको सुरक्षा गर्नुपर्ने ड्युटीमा उनलाई खटाइयो । पचास डिग्रीभन्दा माथिको तापक्रममा खुला घाम खाँदै उनी र केही नेपाली साथीले दिनभर उभिनुपथ्र्यो । राति एसीको चिसोमा सुत्थे । तातो र चिसोको त्यही असंयोजनका कारण उनी गम्भीर बिरामी भए । जसोतसो दुई वर्ष पूरा गरेर नेपाल फर्किए ।अब नेपालमै इलम उनले निर्बिकल्प छान्नुपर्ने भयो । के गर्ने भन्ने सोच्दैमा केही समय बित्यो । धेरैले कुखुरापालनको सल्लाह दिए । उनलाई पनि ठीकै लाग्यो । रुपनगरबाट विराटनगर आए । त्यहीं बसोबास थाले र ६ कठ्ठा जग्गा भाडामा लिएर कुखुरा पाल्ने टहरा बनाए । जब कुखुरा पाल्दै गए, हुर्काउँदै गए अनि थाहा पाए यो त फगत रुँगालु पेसा रहेछ । स्थानीय कुखुरापालकको भेलामा संयोगले पुग्दा उनीहरू त्यही पीडा पोखिरहेका थिए ।हुन पनि त्यस्तै रहेछ । जब कुखुरापालकले लगानी गरेर खोर बनाउँछ, डिलरले चल्ला ल्याइदिन्छ । अग्रिम भुक्तानी गर्नुपर्ने चल्लाको मूल्य उसैले राखेको हुन्छ । त्यसपछि चाहिन्छ दाना । त्यो पनि उही डिलरले पठाउँछ । मूल्य उही राख्छ । कुखुरा जब ४५ दिनका हुन्छन्, उठाउन उही आइपुग्छ । त्यसको मूल्य पनि उसैले राख्छ । त्यसभन्दा ढिला गरेर आए हुर्किएका कुखुराले अत्यधिक दाना खान्छन् । त्यसको घाटा पनि किसानकै हुन्छ । अधिकांशले भुक्तानी भने तत्काल गर्दैनन् । आलटाल गरिरहन्छन्, बलरामहरू भन्छन्, माग्यो भने पछि दाना चल्लामा कटाउँला न भन्छन् । अर्थात्, जुन कुखुरा उनीहरूले पाल्छन्, त्यसका व्यवसायी रुँगिदिने र हुर्काइदिने खेताला बराबर मात्र छन् । अर्काकै चल्ला, अर्काकै दाना, अर्काकै उत्पादन । कतिमा लिनेदिने अर्काकै तजबिज । त्यसैले किसानहरू भन्छन् मूल्य कि सरकारले तोक्नुपर्यो, कि किसानले । आफूले बेच्नेको पनि किन्नेको पनि मूल्य एउटैले तोक्ने कस्तो नियम हो यो ? कस्तो सिन्डिकेट ?मूल्यको कुरा मात्र होइन, कुखुराका चल्ला न्यूनतम ३० ग्रामका हुनुपर्ने नियम छ । त्यति वजन नभएका लुतेलाम्रे, रोगी चल्ला पनि मिसाएर ल्याइदिने गरिएको पाइएको छ । चल्ला मरेर हुने क्षतिचाहिँ डिलरको होइन, पाल्ने किसानको टाउकामा आइलाग्छ । उपचारमा डाक्टर पठाउने सर्त हुन्छ, कुनै पनि फारममा डाक्टरको अनुहार देख्न पाइँदैन । कुखुरा बिरामी भए भने पाल्ने व्यक्ति आफैं डाक्टर वा डिलरकहाँ जान्छन् । लक्षण बताएका आधारमा औषधीको भारी बोकाएर पठाउँछन् । त्यसको आर्थिक भार पनि उनीहरूले बोक्नुपर्ने बाध्यता छ ।केहीलाई छाडेर सबैजसो कुखुरापालक कृषक शिक्षाको अवसरबाट वञ्चितहरू हुन् । उनीहरूको आवाज कसैले सुन्दैन । उनीहरूको दबाब सही ठाउँमा पुग्दैन । प्राय: आफैं खट्ने भएकाले आउने थोरबहुत पारिश्रमिकलाई नै उनीहरू कमाइ ठान्छन् । त्यो त श्रमको मूल्य भयो । लगानीको प्रतिफल खोइ त ? देशमा साना व्यवसायीलाई प्रोत्साहनको वातावरण किन बन्न सक्दैन भन्ने प्रश्नको जवाफै यही हो । अझ विरोध गर्यो भने डिलरले दाना चल्ला दिँदैन भन्न त्रासमा किसान हुन्छन् । त्यही भएर उनीहरू उपेक्षित, अपहेलित र सीमान्तकृत रहेको रह्यै छन् । किसानको लगानीमा अर्कैको रजाइँ हुने यस्तो अन्यायपूर्ण परिपाटी हटाउन सरकारले हस्तक्षपकारी भूमिका देखाउनैपर्छ । नत्र यही देशमा केही गरौं भनेर हौसिएका बलरामहरू फेरि विदेशै पुग्नेछन् । देश परनिर्भरको परनिर्भर हुनेछ ।"
रेडियोले सूचना दिने कि समाचार बजाउने ?,"दोस्रो जनआन्दोलन सफल भएपछि २०६३ सालको कुनै एक बिहान अमेरिकाका तत्कालीन राजदूत जेम्स एफ मोरियार्टीको भेट तत्कालीन प्रधानमन्त्री गिरिजाप्रसाद कोइरालासँग तय भयो । भेटघाट बिहान ९ बजेका लागि निर्धारित थियो, यता रेडियोको खबर बुलेटिन पनि ९ बजे नै । प्रधानमन्त्री निवास बालुवाटारको गेटमा फोन गरेर सोधेँ, मोरियार्टी आइपुगे ? जवाफ आयो, हजुर आइपुगे । तत्कालको तत्काल लेखेर खबर पढ्न सम्भव थिएन । पहिलो समाचार बनाइयो, हेडलाइन पनि बनाइयो, तर मौखिक अनि मोरियार्टी र कोइराला बीचको भेटबारे यसरी खबर भने मानौ म दुईपक्षीय भेटघाटमा संलग्न तेस्रो व्यक्ति हुँ । त्यतिबेला सबै रेडियोले घन्टे बुलेटिन बजाउँदैनथे, हामी घन्टैपिच्छे खबर दिन्थ्यौं, नेपाल एफएममा । ९ बजे हतारहतार दिएको खबरको १० बजे फलोअप त गर्नैपर्यो । फेरि फोन गरियो, बालुवाटारमा । यसपाली प्रधानमन्त्री निकट स्रोतलाई फोन गयो । भेटघाटबारे सोधेंँ । उनको जवाफ आयो, भेट त अन्तिम समयमा आएर स्थगित भयो । उनलाई त केही भनिन । फेरि निवासको गेटमा फोन गरेर सोधेंँ, उताबाट जवाफ आयो, नीलो नम्बर प्लेटको गाडी प्रवेश गरेको थियो, म त होला भन्ठानेको, हैन रछ । ९ बजेको प्रमुख खबर १० बजे आउँदासम्म झुटो विवरण बनिसकेको थियो । माफी त मागिएन, त्यसपछि त्यो खबर त्यत्तिकै छाडियो ।अहिले सम्झिन्छु, प्रधानमन्त्रीसँग मोरियार्टीले भेटघाट गरिरहेका छन् भनेर हतारहतार खबर दिनुको औचित्य के थियो होला ? त्यो खबर सुनेर स्रोतालाई लाभ या हानि के हुन्थ्यो होला ? भेट भइसकेर कुराकानी भएकै कुरा बताउनसकेको भए तत्कालीन परिस्थिति अनुसार अर्थ पनि हुँदो हो । यो अनगिन्ती मध्येको एउटा उदाहरण मात्रै । यस्ता भेटघाटबारे खबर अघिल्लो बुलेटिनमा भइरहेको छ भनेर लगत्तैको बुलेटिनमा फलानो कारणले त आज भेटघाट नै भएन भनियो । तर गलत सूचना दिएकोमा माफीसम्म मागिएन । कतिपय रेडियो, अनलाइनहरूका खबरमा अहिले पनि त्यही हविगत देखिन्छ । एकाध रेडियोहरूले बिट पत्रकारिताको अभ्यास सुरुदेखि नै गरेका थिए । उज्यालो एफएममा संसद र माओवादी बिटमा काम गर्थें, म । पहिलो संविधानसभाताका संघीयताबारे रस्साकस्सी चलिरहँदा माओवादीभित्रै मतभेद चुलियो । संघीयताको जननी आफै हुँ भन्दै आएको माओवादी यही विषयमा विचलित हुँदा मेरालागि त्यो ब्रेकिङ न्युज बन्नु स्वाभाविक थियो । रिपोर्ट बनाएँ । बज्यो, रिपोर्ट बजेको एकदुई दिनपछि बाग्लुङबाट एकजना साथीको फोन आयो । तिम्रो रिर्पाेट त जनमोर्चाका कार्यकर्ताले रेकर्ड गरेर घरघरमा सुनाउँदै हिँडिराछन् । मेरो अभिष्ट त त्यो थिएन । तर मेरो मिहेनत राजनीतिक दलहरूको दाउपेचका लागि प्रयोग भयो । यस्तो कुरालाई म पत्रकारिताको उपलब्धि कसरी मानौं ?संविधान बनिसकेको थिएन । तर पहिलो संविधानसभा जीवनमरणको दोसाँधमा थियो । म्याद थप्ने र नथप्ने घम्साघम्सी सहितको बैठक चलिरहेको थियो, संविधानसभा भवन नयाँबानेश्वरमा । म सीआईएन रेडियो नेटवर्कका लागि रिपोर्टिङ गर्न त्यहीं थिएँ । बेलुका साढे सात बज्यो । लाइभ गर्ने कुरा आयो, म लाइभमा कुरा गर्दै थिएँ, संविधानसभा भवनबाहिर केही पड्केको जस्तो आवाज आयो, ड्वाङ्ग लाइभकै क्रममा मैले रेडियोमा भनें, यहाँ त बम पड्कियो । पछि बुझ्दै जाँदा थाहा भो, पटका पड्काइएको रहेछ । त्यसले कति धेरै स्रोताको मन भयभीत भए होला भन्ने कुराले अहिले मेरो मन पोल्छ ।संयोगवश म तुलनात्मक रूपमा चलेका र व्यावसायिक रेडियोमा काम गर्ने पत्रकार, तथापि माथि उल्लिखित र त्यस्तै सूचना दिनमा हमेसा हतारो गरिरहेंँ । यस्तैमा एकदिन अनलाइनको समाचार सारेर बजाइयो, तर गलत पढियो । यस्ता गल्ती अनगिन्ती भए । र कतिपय नजानेर होइन, वास्ता नगरेर यस्ता गल्ती भए । एक दिन अग्रज पत्रकार शिव गाउँलेले सोधे, १० वर्षको पत्रकारितालाई फर्केर हेर्दा आफू कहाँ छु जस्तो लाग्छ ? एकछिन सोचेँ, म त कहीं पनि छैन अहिले । हो, मैले नै गरेजसरी पत्रकारिता गर्दा हिँड्दाहिँड्दै पाइला मेटिन्छ, आफू कतै पनि पुगिँदैन । आजकल रेडियोतिरको स्थिति झन् भयावह देखिन्छ । समाचार शाखामा काम गर्ने पत्रकारलाई समाचार अनलाइनहरूबाट सारेर पढ्ने भन्ने लागिसक्यो । एक दिन पत्रकारितामा करियर बनाउँदै गरेकी बहिनीले सोधिन्, दिदी रेडियोको पत्रकारले पनि खबर लेख्छन् र ? मैले त खालि अनलाइनबाट सारेर पढेको देख्छु । आङ सिरिङ्ग भो, यसरी त रेडियोको आन्तरिक गुणस्तरको कुरा कहाँ पुग्ला ? पत्रकारितामा प्रतिस्पर्धी मिडियालाई समाचार स्रोत मान्न सकिएला, तर जस्ताको त्यस्तै सार्न त सकिन्न । मूलत: यी सबै नैतिकताका कुरा हुन् ।सञ्चार मन्त्रालयको तथ्यांकअनुसार अहिले सात सय ३१ रेडियोले सञ्चालनको अनुमति लिएका छन् । तीमध्ये ६ सयभन्दा धेरै रेडियो सञ्चालनमै छन् । अधिकांश रेडियोले समाचार कक्ष चलाएका छन् । तर सबैभन्दा दु:खलाग्दो कुरा त त्यही हो कि ती समाचार कक्षमा समाचार बन्दैनन्, सारिन्छन् । बरु पहिला समाचार बन्थे, गलतै सही । सञ्चार माध्यमहरूमा रेडियो नयाँ प्रविधि होइन । तर हामीले रेडियोलाई समयसापेक्ष बनाउन सक्यौं त ? हामीले हामीलाई नै सोध्ने बेला भयो । अनि रेडियोका समाचार कक्षहरूले अब समाचार बनाउने कि मैले विगतमा गरेको जस्तै गरेर सूचनामात्रै सम्प्रेषण गर्ने, जुन सूचनाको अत्यधिक भारीले थिचिएर आफै हराउनेगरी ? त्यसकारण आज विश्व रेडियो दिवस मनाइरहँदा रेडियोको समाचार कक्षमा करियर बनाइरहेका पत्रकार साथीहरूले अबको पत्रकारिताको बाटो केही फरक बनाउनेतर्फ सोच्ने कि ? फलानोले के भन्यो र ककसको कतिबेला भेट भयो भन्ने कुराले खासै अर्थ राख्दैन, त्यो केवल सूचना हुन्छ, समाचार हुँदैन । त्यसैले हामीले अब सूचना होइन, समाचार दिने बेला आएको छ । त्यसो भयो भनेमात्र हिँड्दै गर्दा पाइला मेटिने थिएन, बरु छाप छाड्न सकिन्थ्यो ।"
शिक्षक अभावमा विद्यालय बन्द,खोटाङ शिक्षक नहुँदा जिल्लाका दुई विद्यालय बन्द भएका छन् । दोर्पाचिउरीडाँडा ४ स्थित बालबालिका प्रावि र नेर्पा ९ स्थित नेर्पा प्रावि बन्द भएका हुन् । बालबालिका प्राविका शिक्षक राजन आचार्य दिक्तेलस्थित पञ्च माविमा सरुवा भएपछि एक महिनादेखि विद्यालय बन्द भएको छ । दोर्पाचिउरीडाँडा १ कर्कलेका बालबालिका आभारभूत विद्यालयका शिक्षक रघुनाथ दाहाललाई काजमा खटाइए पनि अहिलेसम्म उक्त विद्यालयमा नगएकाले विद्यालय रित्तो भएको जिल्ला शिक्षा कार्यालयका अधिकृत मीन थापाले बताए । यस्तै नेर्पा प्राविका शिक्षक पृथी जिम्बा पनि जनजागृति प्राविमा सरुवा भएको र त्यहाँ काजमा रहेका प्रकाश राई पनि मंगलबारदेखि बिदामा बसेकाले विद्यालय रित्तो भएको स्रोतव्यक्ति पञ्चकुमार राईले बताए ।
धुर्मुससुन्तली फाउन्डेसनलाई आर्थिक संकट,"महोत्तरी अपेक्षित सहयोग जुट्न नसक्दा बर्दिवास २ मा निर्माणाधीन एकीकृत नमुना मुसहर बस्ती लाई आर्थिक संकट परेको छ । हास्य कलाकार सीताराम कट्टेल र कुञ्जना घिमिरेको धुर्मुससुन्तली फाउन्डेसनले पुस तेस्रो साता सुरु गरेको यो महत्त्वाकांक्षी योजनाको अहिलेसम्म ३७ प्रतिशत काम मात्र पूरा भएको छ ।वैशाख १ गते भवन हस्तान्तरण गर्नुपर्छ, कट्टेलले बर्दिवासस्थित निर्माणस्थलमा आइतबार सञ्चारकर्मीसमक्ष नैरास्यता व्यक्त गरे, तर अपेक्षित सहयोग जुट्न नसक्दा समस्यामा छौं । ५० आवासीय घर, एउटा सामुदायिक भवन र मन्दिर निर्माण गरिने योजना छ । यसका लागि ४ करोड ७८ लाख रुपैयाँ आवश्यक रहेको उनले जनाए । अनुमानित लागतमध्ये १ करोड ३ लाख रुपैयाँ सिन्धुुपाल्चोकको गिरानचोकमा भूकम्पपीडितका लागि निर्माण गरिएको परियोजनाबाट बचेको रकम र केही देशविदेशका शुभेच्छुकबाट जुटाइए पनि आवश्यक रकम अझै अपुग भएको उनले बताए ।अहिले पनि हामीलाई साढे २ करोड रुपैयाँ अपुग छ, कट्टेलले भने, यो रकम नजुटेसम्म निर्माण अघि बढाउन गाह्रो छ । एकीकृत नमुना मुसहर बस्ती परियोजनाका संयोजक अर्जुनप्रसाद न्यौपानेका अनुसार अहिले निर्माण कार्यमा ७० जना डकर्मीसहित ३ सय जनाले श्रम गरिरहेका छन् । तर खर्च अभावसँगै निर्माण सामग्री जुटाउन गाह्रो हुँदै गएको उनले बताए ।पुस २५ गते शिलान्यास हुँदा सहयोगका लागि जस्तो उत्साह देखिएको थियो त्यो क्रमस शिथिल हुँदै गएकाले पनि फाउन्डेसले चिन्ता जनाएको हो । तराईको अति विपन्न र पिछडिएको मुसहर समुदायको उत्थानका लागि निर्माणाधीन एकीकृत बस्तीका लागि शुभेच्छा र सदभाव भए पनि तराई क्षेत्रबाटै अपेक्षा गरेअनुसारको सहयोग जुट्न नसक्दा परियोजनालाई आर्थिक संकट परेको उनले जनाए ।"
बाकसमा मृत भेटिए बालक,"दाङ पञ्चकुले ८ ढोलपुरका चित्रबहादुर डाँगीका ७ वर्षीय छोरा दीपेश आइतबार बिहान आफ्नै घरको बाकसमा मृत भेटिएका छन् । हराएको भन्दै परिवारले प्रहरीलाई खबर गरेका थिए । तर, हजुरआमाले बाकस खोल्दा नाति त्यही भित्र मृत भेटिएका हुन् ।"
आफन्तबाटै असुरक्षित,"राजविराज माघ २३ गते पातो ५ का ३ वर्षीय रामअवतार यादवको घाँटी निमोठेर घरकै आँगनमा हत्या भयो । आमा चन्द्रिकादेवीसँग भएको घरायसी विवादमा काकी उर्मिलादेवीले बालकको हत्या गरेको प्रहरीले जनाएको छ । जिल्ला प्रहरी कार्यालयका निरीक्षक विजय श्रेष्ठले उर्मिलालाई नियन्त्रणमा लिएर घटनाबारे अनुसन्धान थालेको बताए ।गत साउन १२ गते हनुमाननगर योगनीमाई ७ की ६ वर्षीया प्रतिमा मण्डलको घाँटी थिचेर हत्या भयो । अनुसन्धानका क्रममा प्रहरीले आमा रानीदेवीको परपुरुषसँग रहेको सम्बन्धबारे बालिकाले देखेपछि आमाले नै मलेकपुर १ का शिवशंकर मालीसँग मिलेर छोरीको हत्या गरेको खुल्यो । आमा रानीदेवी र उनलाई सघाउने शिवशंकर पुर्पक्षका लागि कारागारमा छन् ।गत मंसिरमा हरिपुर ३ का ८ वर्षीय बालक दुर्गानन्द साहलाई छिमेकीले पैसा असुल्ने नियतले अपहरण गरी घाँटी थिचेर हत्या गरे । शौचालयको सेफ्टी टयांकीमा शव भेटियो । प्रहरीले हत्या आरोपमा चूडामणि ठाकुर, रामबाबु साह र कपिलदेव दासलाई नियन्त्रणमा लिएर कारबाही प्रक्रिया अघि बढाएको छ । १० महिनाअघि राजविराज नगरपालिका ५ की सञ्जिलादेवीले सम्पत्तिमा एकल कब्जा जमाउन ८ वर्षीय देवर प्रमोदको घाँटी थिचेर हत्या गरिन् । आफ्नै देवरको हत्या गरेको आरोपमा पक्राउ परेकी उनी कर्तव्य ज्यान मुद्दामा अहिले राजविराज कारागारमा कैद भुक्तान गरिरहेकी छन् । हत्यामा आफन्त र नजिकका छिमेकी संलग्न यी प्रतिनिधि घटना मात्र हुन् । पछिल्लो समय सप्तरीमा हत्या, अपहरण र जबरजस्ती करणीका घटनामा आफन्त, नजिकका नातेदार र छिमेकीको संलग्नता खुलेको छ । जसका कारण जिल्लाका बालबालिका आफन्त र छिमेकीबाट सबैभन्दा बढी असुरक्षित हुँदै गएको पुष्टि गर्छ ।जिल्ला प्रहरी कार्यालयका निरीक्षक नारायणप्रसाद भट्टराईका अनुसार शिक्षा र चेतनाको कमी, अपराध गर्दा हुन सक्ने कानुनी कारबाहीको बारेमा ज्ञान हुन नसक्नु, घरायसी विवाद, अनैतिक सम्बन्ध, क्षणिक आवेग र रिसइबी लगायत कारणले आफन्तबाटै बालबालिका पीडित हुने क्रम बढेको छ । यस्तै वैदेशिक रोजगारीका कारण भित्रिएको विकृतिको मारमा पनि बालबालिका परिरहेको भट्टराइले बताए । जिल्ला बालकल्याण समितिका सदस्य वैद्यनाथ झाले घरायसी झगडा र रिसइबीसँगै पैसा असुल्न अपहरण गरी बालबालिकाको हत्या गर्ने र अभिभावकको रिस बालबालिकामाथि पोख्ने मनोवृत्ति बढेको बताए ।"
छुट्टाछुट्टै दुर्घटनामा ३ को मृत्यु,"मोरङ बेग्लाबेग्लै दुर्घटनामा ३ जनाको मृत्यु भएको छ । आइतवार कोसीहरैंचा १४ मा भएको दुर्घटनामा एक जनाको मृत्यु भएको छ । मृतकको नाम ठेगान खुल्न सकेको छैन । को९प ८४५१ नम्बरको मोटरसाइकल को२त ३०७० नम्बरको ट्याक्टरमा ठोक्किँदा मोटरसाइकल चालकको घटनास्थलमै मृत्यु भएको प्रहरीले जनाएको छ । यस्तै, कोसीमार्गस्थित इटहरी ५ मा को१प ९८४२ नम्बरको पिकअप भ्यानले ठक्कर दिंदा पैदल यात्रुको मृत्यु भएको छ । उनको पनि सनाखत हुन सकेको छैन । यसैगरी धरानबाट विराटनगर जाँदै गरेको ना३ख ६०१२ नम्बरको बसले को२५प ६६३३ नम्बरको मोटरसाइललाई ठक्कर दिँदा मोटरसाइकल चालक धरान ११ का ३५ वर्षीय गौराज सुनुवार घाइते भएका थिए । उनको उपचारका क्रममा मृत्यु भएको जनाइएको छ ।"
संशोधनबिना चुनाव हुँदैन,"जनकपुर नयाँ शक्ति नेपालका संयोजक डाबाबुराम भट्टराईले संविधान संशोधनबिना चुनाव हुनै नसक्ने बताएका छन् । राज्य पुन:संरचनामार्फत मधेसी, थारू, आदिवासी जनजातिलगायतलाई मूल प्रवाहमा नल्याएसम्म संविधान कार्यान्वयन हुन नसक्ने ठोकुवा गरे । उनले एमाले अध्यक्ष केपी ओली प्रवृत्तिका नेताहरूको एकल जातीय अहंकारका कारण मधेसमा आक्रोश बढेको बताए । तर, राष्ट्रिय अखण्डताको सवालमा कसैसँग सम्झौता हुन नसक्ने चेतावनी पनि उनले दिए । उनले भने, पहिला संशोधनमार्फत मुलुकमा विद्यमान असन्तुष्टिलाई सम्बोधन गर्नुपर्यो अनिमात्र निर्वाचनमा जानुपर्यो ।"
कार्यकक्षमा ताला,"दमक स्ववियु निर्वाचन पूर्ण समानुपातिक गर्न माग गर्दै तीन विद्यार्थी संगठनले दमक बहुमुखी क्याम्पस सञ्चालक समिति र निर्वाचन कार्यकक्षमा आइतबार तालाबन्दी गरेका छन् । समाजवादी विद्यार्थी फोरम, राष्ट्रिय प्रजातान्त्रिक विद्यार्थी संगठन र अखिल क्रान्तिकारी (विप्लव) ले बिहान संयुक्त रूपमा सञ्चालक समितिको कार्यकक्ष र स्ववियु निर्वाचन कार्यालयमा तालाबन्दी गरेका हुन् । त्रिविले आफूहरूको एक बुँदे माग बेवास्ता गर्दै अघि बढिरहेकाले तालाबन्दी गर्नुपरेको विद्यार्थी फोरमका केन्द्रीय सदस्य गुमानसिं लिङदेनले बताए ।"
जिबिसमा काम ठप्प,"सल्यान स्थानीय निकायमा कार्यरत कर्मचारीले आइतबार जिविस, गाविस र नगरपालिकामा तालाबन्दी गरी कामकाज ठप्प पारेका छन् । माघ २४ गतेदेखि आन्दोलनमा उत्रिएका कर्मचारीले माग पूरा नभएको भन्दै कार्यालयमा तालाबन्दी गरेका हुन् । स्थानीय निकायको पुन:संरचनाका क्रममा जागिर अन्योलमा परेको कर्मचारीले गुनासो गरे । निजामती र स्थानीय निकायका कर्मचारीको समायोजन गर्नुपर्ने, जागिरको सुनिश्चितता गर्नुपर्ने, सेवासुविधा बढाउनुपर्ने लगायतका माग राखी आन्दोलन थालिएको उनीहरूले जनाएका छन् । आन्दोलनले विकास निर्माणका काममा समेत असर पारेको छ ।"
विकास योजना ठप्प,"यस वर्ष पुस दोस्रो सातादेखि नै मुस्ताङमा हिउँ परेपछि विकास निर्माण ठप्प हुन पुग्यो । चिसोकै कारण मंसिरदेखि सिमेन्टजन्य काम गर्न मिल्दैन । कागबेनीबाट मुक्तिनाथ पुग्ने सडक कालोपत्रे बनाउने योजना पनि रोकिएको छ । १२ किमि लामो यो खण्ड २१ करोड रुपैयाँमा ठेक्का दिइएको छ । २०७२ असार २७ देखि सुरु योजना ०७४ असार २६ गतेभित्र सम्पन्न गर्नुपर्ने सम्झौता छ ।चिसोकै कारण कालीगण्डकी करिडोरअन्तर्गत कोरला राजमार्गको मुस्ताङतर्फ १ सय ७६ किमि सडक खन्ने काम रोकिएको छ । जिल्लाको तल्लो भेगसम्म हिउँ परेकाले कामदारले काम गर्न सकेनन् । फागुनसम्म अधिकांश विकासे काम हुनै सक्दैनन्, जिल्ला प्राविधिक कार्यालयका प्रमुख रवीन्द्र तिवारीले भने, हरेक वर्ष मंसिरदेखि फागुनसम्म काम रोकिन्छ । यसपालि अघिल्लो वर्षभन्दा धेरै हिउँ परेको उनले जानकारी दिए । चिसोकै कारण आधा दर्जन पुलको काम रोकिएको छ, ५ डिग्रीभन्दा कम तापक्रममा सिमेन्टको काम हुँदैन, तिवारीले भने । जोमसोम बजार जोड्ने पुल भने यो वर्षभित्रै पूरा हुने उनले दाबी गरे । एक्लेभट्टी र लेतेका ठूला पुलको काम पनि चिसोकै कारण अघि बढ्न सकेको छैन । स्थानीयस्तरका सडक र ढल निर्माण कार्य बन्द छ । निर्माणमा संलग्न ठेकेदारदेखि कर्मचारीसम्म अहिले जिल्लामा छैनन् । सरकारी कार्यालयमा मुस्किलले २० प्रतिशत कर्मचारी छन् । हरेक कार्यालयमा सेवाग्राहीको उपस्थिति शून्य छ । अत्यधिक चिसोले सेवाग्राही नआउँदा कर्मचारीलाई फुर्सदैफुर्सद छ, सहायक प्रजिअ लक्ष्मण खडाले भने ।"
उत्तराखण्ड निर्वाचनले सीमा बन्द,"महेन्द्रनगर नेपालभारत सीमा नाका ७२ घण्टाका लागि बन्द गरिएका छन् । आइतबार बेलुका ५ देखि बुधबार बेलुका ५ बजेसम्मका लागि बन्द गरिएका हुन् । उत्तराखण्ड राज्यमा बुधबार हुने विधानसभा निर्वाचनको सुरक्षाका लागि नाका बन्द गरिएको स्थानीय प्रशासनले जनाएको छ ।विगतका निर्वाचनमा ४८ घण्टासम्म मात्र सीमा बन्द गरिन्थ्यो । यसपटक भारतको केन्द्रीय सरकारबाटै अन्तिम समयमा २४ घण्टा थप भएको हो । केही दिनअघि सीमावर्ती क्षेत्रका सुरक्षा र प्रशासनिक अधिकारी बैठकमा २४ घण्टा बन्द गर्ने सहमति भए पनि भारतीय पक्षले आइतबार ५ बजेदेखि नै बन्द गर्न केन्द्रबाट जानकारी आएकोबारे खवर गरेको कञ्चनपुरका प्रमुख जिल्ला अधिकारी मनोहरप्रसाद खनालले बताए । यसबारे टनकपुरका एसडीएमसँग कुरा भएको थियो, उनले भने, भारतको निर्वाचन आयोगकै अनुरोधअनुसार पूर्वसहमति बदलेर १ दिन अगावै बन्द गर्नुपरेको जानकारी एसडीएमले गराएका छन् । बिरामीलगायत अत्यावश्यक काममा सस्मापारि जानलाई भने कुनै रोकावट नहुने प्रजिअ खनालले बताए ।भारत, उत्तराखण्ड राज्यसँग सुदूरपश्चिमका ४ जिल्ला दार्चुला, बैतडी, डडेलधुरा र कञ्चनपुरको सीमा जोडिएको छ । त्यहाँका ३ जिल्ला पिथौरागढ, चम्पावत र उधमसिंहनगरले यताका सीमा छुन्छ । उत्तराखण्डमा एकै चरणमा विधानसभा निर्वाचन भइरहेको छ ।घाट पनि बन्दबैतडी निर्वाचनको प्रचारप्रसार सकिएसँगै सीमा नाका बन्द गरेर सुरक्षा कडा बनाइएको छ । चुनावका बेला हुन सक्ने आपराधिक घटना मध्यनजर गर्दै सीमावर्ती जिल्लाका सुरक्षा अधिकारीको सहमतिमा बैतडीको झुलाघाट, दार्चुलाको खलंगालगायत महाकाली किनारका घाटहरूसहित भारतको उत्तराखण्डसँग जोडिएका सबै नाका बन्द गरेको हो । जिल्लाबाट रिफर गरेका बिरामी, अति आवश्यक समस्यामा परेकालाई स्थानीय प्रशासनको सिफारिसमा आउजाउ गर्न दिने दुवै देशका सुरक्षा अधिकारीबीच सहमति भएको बैतडीको सीमा प्रहरी चौकी झुलाघाटले जनाएको छ । बुधबार साँझ ५ बजे मात्रै सिमानाका खुल्ने बैतडीका प्रमुख जिल्ला अधिकारी किशोरकुमार चोधरीले बताए । ३ दिनको नाका बन्दले दैनिक उपभोग्य बस्तु ल्याउने र कामका लागि भारत जाने सर्वसाधारणलाई असहज हुनेछ ।"
कोसी ड्याम भारतको प्राथमिकतामा,"पर्सा नेपालका लागि भारतीय राजदूत रञ्जित रायले भारतले लामो समयदेखि अडकिएको कोसी उच्च ड्याम परियोजनालाई प्राथमिकतामा राखेको बताएका छन् । आइतबार वीरगन्जमा सुरु भएको नेपाल इन्डिया रिलेसन : एक्रस द बोर्डर विषयक संवाद कार्यक्रमको उद्घाटन सत्रमा उनले यस्तो बताएका हुन् ।कोसी हाइ ड्याम परियोजना ६०७० वर्षअघि सुरु भएको थियो, बाढी नियन्त्रण, सिँचाइजस्ता महत्त्वपूर्ण काम ड्यामले गर्छ, उनले भने, कोलकाता बन्दरगाहबाट गंगा नदी हँुदै कोसीको चतरासम्म मालसामान पानीजहाजबाट ढुवानी गरेर पनि ल्याउन सकिन्छ, यसले नेपालकै ढुवानी लागत सस्तो पर्छ, यो परियोजनालाई नयाँ शिराबाट अघि बढाउन भारत तयार छ । डीपीआरको काम अगाडि बढेको छ । अहिले भारतको लगानीमा नेपालमा ५ हजार मेगावाटको पञ्चेश्वर, ९ सय मेगावाटको अरुण तेस्रो र ९ सय मेगावाटकै अपरकर्णाली जलविद्युत् परियोजना निर्माण हुने र त्यसबाट नेपालमा ७ हजार मेगावाट बिजुली उत्पादन हुन लागेको उनले बताए । यी परियोजनामार्फत भारतले १० करोड बिलियन डलर नेपालमा लगानी गर्दैछ, राजदूत रायले भने, यति ठूलो लगानी नेपालमा आउँदैछ, नेपाल र नेपाली जनताले त्यसको बढी फाइदा लिनुपर्छ । पूर्वाधार निर्माणले दुवै मुुलुकको व्यापार विस्तार हुने बताउँदै रायले भारतले वीरगन्जमा निर्माण गर्न लागेको एकीकृत सुरक्षा जाँच चौकी एकदुई महिनाभित्रै सञ्चालनमा आउने र त्यसले व्यापारमा सहयोग पुग्ने बताए ।"
जीवन रक्षाको आग्रह,प्रधानमन्त्रीलाई फोनपूर्वप्रम भट्टराईले अपराह्न १ बजे अनशनस्थलबाटै प्रधानमन्त्री पुष्पकमल दाहाललाई फोन गरेर अनशनकारीका माग र स्वास्थ्य स्थितिबारे जानकारी गराएका थिए । प्रधानमन्त्रीले अनशनमा बसेका शर्मासँग पनि कुराकानी गरेका थिए ।
कर्मचारी आन्दोलित,"सिन्धुपाल्चोक प्रस्तावित संघीय संरचनामा स्थानीय कर्मचारीको व्यवस्थापनलाई बेवास्ता गरेको भन्दै कर्मचारीहरू आन्दोलनमा उत्रिएका छन् । उनीहरूले सरकारको ध्यानाकर्षण गराउन आइतबार जिल्ला प्रशासन कार्यालय घेराउ गरे ।आन्तरिक स्रोतबाट पारिश्रमिक पाउने जिविस, नगरपालिका र गाबिसका कर्मचारीलाई अब बन्ने संरचनामा समायोजनको विषयमा सरकारले चासो नदिएको गुनासो उनीहरूको छ । कर्मचारीको व्यवस्था गर्दा हालका स्थानीयका कर्मचारीलाई पहिलो प्राथमिकता दिनुपर्ने उनीहरूको माग छ । अन्य सेवाका कर्मचारी र स्थानीय निकायका कर्मचारीबीच श्रेणी मिलान गरी ज्येष्ठता र योग्यताका आधारमा जिम्मेवारी तोक्नुपर्ने कर्मचारीले बताए । मन्त्रालयले स्थानीय निकायका कर्मचारीलाई दोस्रो दर्जाको कर्मचारीका रूपमा हेर्ने परम्परा हटाउन हामी आन्दोलनमा उत्रिएका हौं, स्थानीय निकाय कर्मचारी संघका केन्द्रीय सदस्य अनिरुद्र नेपालले भने । सबै दलसम्बद्ध ट्ेरड युनियनले स्थानीय तहमा कर्मचारी व्यवस्थापन गर्दा स्थानीय निकाय कर्मचारीलाई निजामतीसरह मान्नुपर्ने माग गरेका छन् ।"
मुस्लिम कालिगढले कुँदे मन्दिर,"धर्मको रक्षा गरे धर्मले सबैको रक्षा गर्छ, आइतबार यहाँ आयोजित पत्रकार सम्मेलनमा उनले भने, देवचुली र वरचुली पहाडको काखमा निर्माण गरिएको धाम नवलपरासी र नेपालकै गौरव हो । उनका अनुसार मन्दिर निर्माणका लागि खटिएका कालिगड प्राय: सबै मुस्लिम समुदायका थिए । त्यसैले यो धार्मिक सहिष्णुताको प्रतिक पनि हो, उनले भने ।मन्दिरलाई चारैतर्फबाट सरोवर (ताल) ले घेरिएको छ । तालमा विश्वका प्रशिद्ध हिन्दु धार्मिक स्थल बद्रीनाथ, केदारनाथ, हरिद्वार, मुक्तिनाथ, गोसाइँकुण्ड र पशुपतिनाथको जल मिसाइएको छ । पछिल्लो पुस्ताले आफ्ना मौलिक धर्मग्रन्थ, धार्मिक बाजालगायतका धार्मिक धरोहर विर्सदै गएकामा धाममा नेपाल तथा भारतका हिन्दु मन्दिरका गतिविधि अडियो, भिडियोमार्फत ठूलो पर्दामा हेर्न पाइने शाश्वत धामका सीईओ आशुतोष चावलाले बताए । आगन्तुकले धाममा धार्मीक ग्रन्थ्र तथा सामग्री खरिद गर्न सक्ने छन् । धाम परिसरमा आर्गानिक शाकाहारी भोजनालय निर्माण गरिएको छ । धाम परिसरमा आउने भक्तजन तथा धार्मिक पर्यटकका लागि आध्यात्मिक ज्ञानका लागि सुविधा सम्पन्न योग तथा प्रवचन हल निर्माण गरिएको छ । कर्मकाण्ड विद्यार्थीका लागि नि:शुल्क रूपमा अध्ययनको व्यवस्था गरिएको गुरुकुलमा अहिले ४५ जना विद्यार्थी अध्ययन गरिरहेका छन् । धार्मिक रूपमा विधि सम्पन्न गर्नका लागि वरपर वर, पीपल, अशोकलगायतका १२ राशि २७ नक्षत्रका विभिन्न वृक्ष रोपिएका छन् । देशभर ओझेलमा परेका धार्मिक पीठको प्रचारप्रसारका लागि जानकारी दिने उद्देश्यले सुविधा सम्पन्न अडियो भिडियो केन्द्रसमेत सञ्चालनमा ल्याइएको छ । अत्याधुनिक सुविधा सम्पन्न र मनमोहक धाम निर्माणका लागि कति खर्च लाग्यो भन्ने विषयमा भने फाउन्डेसनले कुनै जानकारी दिएको छैन । धार्मिक र सामाजिक सम्पत्ति भएकाले यसलाई अर्थसँग नजोड्न फाउन्डेसनले आग्रह गरेको छ । खजुरावन शैलीमा निर्माण गरेको धामको फागुन २४ गने राष्ट्रपति विद्यादेवी भण्डारीले उद्घाटन गर्ने कार्यक्रम छ । त्यसमा आर्ट अफ लिभिङ फाउन्डेसनका संस्थापक रवि शंकर, काञ्ची कामाकोठी पीठका शंकराचार्य जगदगुरु जयेन्द्र सरस्वतीलगायतको सहभागिता रहने फाउन्डेसनले जनाएको छ । फागुन २४ गतेबाट धाम सर्वसाधारणका लागि खुला गरिने छ ।"
मृगौलारोगीलाई सहयोग,पर्वत कुश्मा ४ खुर्कोटकी मृगौलापीडित संगीता शर्मालाई पर्वत सेवा समाज पोर्चुगलले सहयोग गरेको छ । एकता युवा क्लबको समन्वयमा त्यहाँ रहेका पर्वतेलीहरूले ३६ हजार नगद सहयोग गरेका हुन् । पीडितका बुबा टंकप्रसाद शर्मालाई प्रजिअ शम्भुप्रसाद मरासिनीले रकम हस्तान्तरण गरे । संगीताको शिक्षण अस्पतालमा उपचार भइरहेको छ ।
बन्ने भयो हिसिमति,"काठमाडौं नेवार भाषाको हिसिमति (राम्रो मन) को शुभमुहूर्त गरिएको छ । परम्परागत बज्रयान बौद्ध विधिअनुसार सप्तपूजा गरी शनिबार स्वयम्भूको चमति१५ मा फिल्मको साइत निकालिएको हो ।फिल्मको स्क्रिप्ट २०६३ मै लेखिसकिएको भए पनि बल्ल निर्माण सुरु गरिएको लेखकनिर्देशक पूर्णकाजी ज्यापूले बताए । नेवार संस्कृति र जीवनशैली प्रवद्र्धन गर्न यो फिल्म बनाउन लागेका हौं, उनले भने, स्वयम्भूको मञ्जुश्री देवी पूजा गरेर फागुन २३ देखि फिल्मको छायांकन सुरु गर्छौं ।सानै छँदाको हिसिमति बनाउने योजना बल्ल पूरा हुन लागेको कलाकार राजेन्द्र ज्यापूले सुनाए । फिल्ममा नायक योगेन महर्जन, नायिकाहरू निकी महर्जन र रेश्मी महर्जन, कलाकार भीमसेन रिसाल, सरस्वती मानन्धर लगायतको अभिनय रहनेछ । फिल्मका निर्माता कान्छाभाइ ज्यापू र सानुछोरी ज्यापू हुन् । छायांकन र सम्पादनको जिम्मा सोहन मानन्धरले लिएका छन् । फिल्ममा संगीत ज्यापू र जुुगल डंगोलको छ । गीतहरू सतीश महर्जन, निशा देशार लगायतले गाएका छन् ।"
"नाजिर राज्जा, केकी रानी","काठमाडौं सामाजिक कथावस्तुमा आधारित रही फिल्म राज्जा रानी बन्ने भएको छ । राजधानीमा आइतबार उक्त फिल्मको घोषणा गर्दै लिडमा नाजिर हुसेन र केकी अधिकारी रहने जानकारी दिइयो । पटकथाकारका रूपमा सफलता चाखिसकेका याम थापाले पहिलो पटक यसै फिल्मबाट निर्देशनसमेत थाल्ने भएका छन् । उनले यसअघि कोहिनुर, वीर विक्रम, शब्द, के म तिम्रो होइन र लगायतका स्क्रिप्ट लेखिसकेका छन् । यो फिल्मको पटकथा पनि उनकै हो ।फिल्म प्रेमकथाले भरिपूर्ण रहेको र तराई पृष्ठभूमिको कथा बोकेको जनाउँदै यामले थपे, तराईमा बोलिने भाषा र संवेदनामाथि फिल्म बनाउन लागेका हौं । फिल्ममा रानी बनेर देखिन लागेकी केकीले आफ्नो पात्र गजबको रहेको सुनाउँदै भनिन्, दर्शकले रानी चरित्रबाट पूर्णत: मनोरञ्जन लिनुहुन्छ । हाम्रो जोडी पनि रोमान्टिक छ ।फिल्ममा कामेश्वर चौरसिया, लक्ष्मी बर्देवा, संगीता नापित, अरुण रेग्मी, दीपक क्षत्री, विनोद निरौला, अनोज पाण्डे, अशोक आचार्य र अनुज थापाको समेत अभिनय हुनेछ । रमेश एमके पौडेलले निर्माण गर्न लागेको फिल्ममा ताराप्रकाश लिम्बू र दीपक शर्माको संगीत रहनेछ । पुरुषोत्तम प्रधानले खिच्ने र कविराज गहतराजको नृत्य निर्देशन रहने फिल्मको छायांकन फागुन ५ देखि नेपालगन्जबाट थालिने यामले बताए ।"
असल प्रयास,"घरपरिवार चलाउन छेमीले सानोतिनो भट्टी चलाएर अर्थोपार्जनको उपाय गरेकी छ । त्यहाँ जँड्याहा जनकलाल (सौगात) का लोभी आँखा उसमाथि परेका छन् र जनकलाल उसलाई पैसाकै रवाफमा तेस्री पत्नी बनाउन चाहन्छ । भट्टीमा ऊ रक्सीभन्दा बढी छेमीको दिमाग खान आउँछ । त्यसो त त्यही भट्टीमा मुकुन्द (अर्पण) पनि चुस्की लगाउन पुग्छ । ऊ पनि मनमनै छेमीलाई मन पराउँछ । छेमी पनि लुकाएर राखेको सितन मुकुन्दलाई नै टक्र्याउन पाउँदा खुसी मान्छे । डाइङ क्यान्डल मा भौतिक द्वन्द्व समावेश छैन । पात्रले सँगै बोकेर हिँड्ने थोत्रो रेडियोमा गीत पृष्ठभूमिमा घन्कन्छ तर नाचगान चल्दैन । फिल्मलाई विषयान्तर नगरी लगभग एउटै कोठाभित्र एक दिनको समयमा प्रस्तुत गर्न सफल भएका छन् निर्देशक । तर, कथा र लोकेसन छनोटका लागि निर्देशकको प्रयत्न जति प्रशंसायोग्य छ, समग्र फिल्मका हिसाबले त्यस्तो भने लाग्दैन ।डेब्यु फिल्ममा नरेश परिपक्वता देखाउन चुकेका छन् । टिक्पेमार्फत उनले बालापनलाई खोतलेर दर्शकलाई विगतमा लैजान मिठाईको खोल तन्काउनेदेखि चुइँगम खाटमुनि टाँस्दै राख्ने र खाने अनि चुँडिएको चप्पल पुन: गाँसेर लगाउने जस्ता क्रियाकलापको सहायता लिएका छन् । तर उक्त दृश्यहरू आफैंमा सजीव भए पनि फिल्मको लयसँग मिहिन रूपमा समाहित हुन सकेका छैनन् । दिदी र भाइबीचको मायाको रसायन फिल्मको दोस्रो भागमा पुग्दा फिक्का बन्न पुगेको छ । जनकलाल हाबी हुँदा दर्शकलाई मनोरञ्जन त मिले पनि फिल्मको मूलकथा छायाँमा परेको छ ।छायांकन र पृष्ठभूमि संगीत डाइङ क्यान्डल का सबल पक्ष हुन् । पर्याप्त द्वन्द्वको अभाव र घटनाक्रमलाई चरमोत्कर्षमा पुर्याउनबाट स्क्रिनप्ले चुके पनि निर्देशनमा नरेशले राम्रो प्रयास गरेका छन् । पात्रहरू संवाद बोल्दाबोल्दै पनि अन्य काममा व्यस्त भइरहेका हुन्छन् । त्यसैगरी स्थानीय बालकलाई नै टिक्पेको चरित्रमा ढालेर काम लिन सक्नुमा उनको दक्षता झल्कन्छ । तर फिल्म चरित्रअनुरूप कलाकार छनोटमा भने चुकेको छ । अधिकांश पात्रका लवज, वेशभूषाले स्थानीयपनको सही प्रतिनिधित्व गर्न सकेका छैनन् । सुरुवाती केही दृश्य लामा र नाटकीय प्रतीत हुन्छन् ।डाइङ क्यान्डल कमीकमजोरीका बाबजुद एउटा असल प्रयास भने हो । यो जंक फुडको सहरमा ढिंडोको थाली हो । ढिँडोलाई पहिले जसरी गरिबीको सूचकका रूपमा हेरेर हेला गरिन्थ्यो, अहिले त्यसको ठीक उल्टो तारे होटलहरूले गतिलो मार्केटिङ गरेर धनाढ्य वर्गमाझ लोकप्रिय बनाएका छन् । डाइङ क्यान्डल जस्ता फिल्म नेपाली उद्योगका लागि हाम्रै स्वादका ढिँडो हुन् । नरेशहरूले केवल ढिँडो ओढालेर पस्कँदैमा अब हुन्न, आफ्ना गाउँघरका कथा र घटनालाई उपयुक्त थालीमा सजाएर पस्कनु जरुरी छ । डाइङ क्यान्डल सजाएर नपस्किइएको स्वस्थकर थाली हो । स्वादे जिब्रोका दर्शकले यसलाई खाने हिम्मत र धैर्य नगर्न पनि सक्छन् ।"
अनप्लगमा तीन हस्ती,"दमक दिनेश अधिकारी कवितामा जति जमेका छन्, उत्तिकै गीतमा पनि । उनका थुप्रै गीत कालजयी छन् । दमकमा हरेक महिना हुँदै आएको अनप्लग कविता साँझ मा यस पटक झापालीहरूले अधिकारीसँगै दुई भारतीय नेपाली स्रष्टालाई सुन्न पाए । दार्जिलिङका साहित्यिक हस्ती मनप्रसाद सुब्बासित सिक्किमबाट आएका कवि राजेन्द्र भण्डारी यस पटकको अनप्लगमा थिए । नेपाल लिटरेरी ग्रुपले गर्दै आएको अनप्लगको नवौं शृंखलामा कवि अधिकारीले राष्ट्रप्रेम र प्रणयपिरतीका कविताहरू सुनाए । कविद्वय सुब्बा र भण्डारीले भारतीय भूमिमा सिञ्चित नेपाली भाषासाहित्यको महकलाई प्रस्तुत गरे । उपस्थित दर्शकश्रोताहरूले बाक्लै ताली र वाहवाह निकाले । तीन स्रष्टालाई सुन्न धरान, इटहरी, विराटनगरदेखि पारखी आएका थिए ।"
देवीका हास्यव्यंग्य,"काठमाडौं शंख र घण्ट बजाएपछि रुसी सांस्कृतिक केन्द्रको सभाहलको ढोका उघ्रियो । अतिथिहरू प्रवेश गरे । सबै उपयुक्त स्थान खोज्दै बसे । एक्कासि उद्घोषक सभापतिलाई मञ्च सुम्पिएर कार्यक्रम समाप्त भएको उद्घोष गर्दै बाहिरिए । सबै छक्क परे । साहित्यकार देवी घिमिरेको हास्यव्यंग्य निबन्ध संग्रह थप्पड को लोकार्पणमा परम्परागत ढर्रा पछ्याउँदै स्वागत भाषण, कार्यक्रमको उद्घाटन जस्ता दृश्य देख्नुपरेन । सुरुमै सिस्नुपानी नेपालका अध्यक्ष लक्ष्मण गाम्नागेले भन्दै थिए, रमाइलो मान्छेको किताब रमाइलो ढंगबाट लोकार्पण गर्नेछौं ।नभन्दै मन्तव्यपछि कार्यक्रम टुंग्याएर उनी हिँडे । पुस्तक लोकार्पण गर्नै बाँकी छ भन्दै सभापतिलाई मञ्च सुम्पिएर गएका उद्घोषक देवी नेपाल मञ्चमा देखा परे । बनिसकेका घर, बाटो, पुलहरू भत्काउने जस्ता उल्टा कार्य भइरहेको देशमा कार्यक्रम पनि उल्टै ढंगबाट सञ्चालन गर्ने भन्दै सभापतिबिनै उनले कार्यक्रम पुन: सञ्चालन गरे । शंख र घण्टको तालमा राष्ट्रकवि माधवप्रसाद घिमिरे र पूर्वसभामुख सुवासचन्द्र नेम्वाङले थप्पड लोकार्पण गरे । घिमिरेका निबन्धहरूले धेरैलाई थप्पड हानेको नेम्वाङले टिप्पणी गरे । हँसाउने क्षमता आफूमा नभएको भन्दै राष्ट्रकवि घिमिरेले उक्त संग्रहका निबन्धहरू पूरै हास्यरसयुक्त मात्र नभई शारीरिक तथा सामाजिक चेतनायुक्त भएको सुनाए । अरूलाई गिज्याउने खालका रद्दी व्यंग्यहरू मलाई मन पर्दैन, उनले भने, मानिसका अंगहरूमा सीमित भएर लेखेको निबन्ध पढेर अचम्म साथै राम्रो पनि लाग्यो । अहिले समाज परिवर्तन गर्ने खालका व्यंग्य आवश्यक छ ।निबन्धहरूमा राजनीतिप्रतिको आक्रोश र असन्तुष्टि पाइने कविसमालोचक डा रामप्रसाद ज्ञवालीले बताए । कार्यक्रममा कवि अर्जुन पराजुलीले मेरो कविता छैन, श्रीमतीको कविता भन्छु भन्दै श्रीमतीहरूको आनीबानीबारे लेखिएको कविता सुनाए । ३३ निबन्ध रहेको संग्रह भुँडीपुराण प्रकाशनले छापेको हो ।"
सारंगी सरोकार,"समारोहमा गन्धर्वले सारंगी रेटदै पारि ठहरै र रेलको ढोकामा गीत सुनाए । श्याम र तबलावादक जीवन राईले पनि लोकधुन पस्किए । कार्यक्रमको अन्त्यमा कुलपति सरुभक्तले सारंगीलाई नेपालको प्रतिनिधि बाजा भन्दै यसको विकास आवश्यक रहेको दोहोर्याए । सारंगी विज्ञहरूको गोष्ठी आयोजना गरेर यसको निर्माणदेखि वादनशैलीसम्मका कुराको टिपोट राख्नुपर्ने भयो, उनले भने, यसको विकासका लागि आवश्यक प्रस्तावहरू प्राप्त भए हामीलाई कदम चाल्न सहज हुने थियो ।"
पाँच व्यक्तित्वलाई चेतना पुरस्कार,"मोरङ चेतना संरक्षण प्रतिष्ठान नेपाल, विराटनगरले शनिबार पाँच विधाका व्यक्तित्वलाई पुरस्कृत गरेको छ ।प्रतिष्ठानले ओमप्रकाश गोयल समाज सेवा चेतना पुरस्कार माइती नेपालकी संरक्षक अनुराधा कोइरालालाई, धर्मानन्दरामप्यारी सिटौला साहित्य चेतना पुरस्कार वरिष्ठ साहित्यकार प्रा वासुदेव त्रिपाठीलाई, भूपेन्द्रशोधा रिजाल ललितकला चेतना पुरस्कार कलाकार रमेश खनाललाई दिएको हो । यस्तै, बालकिसननर्वदादेवी मुन्धडा सनातन, मानवीय, धर्म, संस्कृति चेतना पुरस्कार डा गुरुप्रसाद सुवेदी र नरेश सुवेदी पत्रकारिता चेतना पुरस्कार पत्रकार किशोरकुमार कार्कीलाई दिइएको छ । जनही ५१ हजार रुपैयाँका पुरस्कार नेपाल प्रज्ञा प्रतिष्ठानका कुलपति गंगाप्रसाद उप्रेतीले हस्तान्तरण गरे । हरिभक्त सिटौलाले आफ्ना आमाबुवाका नाममा साहित्य, दीनबन्धु गोयल अग्रवालले आफ्ना दाइको नाममा समाजसेवा, गंगा सुवेदीले आफ्ना आमाबुवाका नाममा ललितकला, देवकिसन मुन्धडाले आफ्ना आमाबुवाको नाममा धर्म, संस्कृति र दिनेश सुवेदीले आफ्ना भाइको सम्झनामा पत्रकारिता पुरस्कारका लागि प्रतिष्ठानमा कोष स्थापना गरेको आयोजकले बताए ।"
उत्तर कोरियाले गर्यो मिसाइल परीक्षण,"सिओल उत्तर कोरियाले ब्यालिस्टिक मिसाइल परीक्षण गरेको छ । दक्षिण कोरियाली अधिकारीहरूका अनुसार मिसाइल जापानको पूर्वी क्षेत्रतर्फको समुद्रमा लक्षित गरी आइतबार बिहान प्रक्षेपण गरिएको हो । जापानी प्रधानमन्त्री सिन्जो आबे अमेरिका भ्रमणमा रहेका बेला उत्तर कोरियाले मिसाइल परीक्षण गरेको हो । परीक्षणको उत्तर कोरियाले आधिकारिक रूपमा पुष्टि गरिसकेको छैन । यद्यपि उत्तर कोरियाली नेता किम जोङ उनले गत जनवरीमा देश लामो दूरीको मिसाइल परीक्षणको नजिक रहेको बताएका थिए । मिसाइल परमाणु हतियार बोक्न सक्ने क्षमताको रहेको बताइएको छ । दक्षिण कोरियाली अधिकारीहरूअनुसार जापानी समुद्रमा विस्फोट हुनुअघि मिसाइल ५ सय किलोमिटर उडेको थियो । जापानी प्रधानमन्त्री आबेले परीक्षण पूर्ण रूपमा अस्वीकार्य भएको बताएका छन् । अमेरिकी राष्ट्रपति डोनाल्ड ट्रम्पले भने अमेरिका पूर्ण रूपमा जापानको साथ रहेको भन्दै भरोसा दिलाएका छन् । जापानका मुख्य सचिव योसिहिदे सुगाले पनि मिसाइल परीक्षण जापान र यस क्षेत्रमा उत्तेजना फैलाउने उद्देश्यले भएको टिप्पणी गरे । जापानी अधिकारीहरूले मिसाइलले जापानी जलसीमा भने अतिक्रमण नगरेको जनाएका छन् । मिसाइल परीक्षणपछि दक्षिण कोरियाली सरकारले राष्ट्रिय सुरक्षा परिषद्को बैठक बोलाएको छ । दक्षिण कोरियाले मिसाइल परीक्षणको भत्र्सना गर्दै यसबाट ब्यालिस्टिक मिसाइल र परमाणु हतियार प्रविधिको परीक्षण र विकास गर्न संयुक्त राष्ट्रसंघले उत्तर कोरियालाई लगाएको रोकको उल्लंघन भएको उल्लेख गरेको छ । दक्षिण कोरियाली सेनाले आफ्नो विज्ञप्तिमा भनेको छ, उत्तर कोरियाले आफ्नो परमाणु र मिसाइल क्षमताको प्रदर्शन गरेर उत्तर कोरियाविरुद्ध नयाँ अमेरिकी प्रशासनको कडा नीतिलाई काउन्टर दिने प्रयासको एक भागका रूपमा हामीले हेरेका छौं ।गत साता अमेरिकी रक्षामन्त्री जेम्स म्याटिसले दक्षिण कोरिया भ्रमणका क्रममा उत्तरले परमाणु आक्रमण गर्ने दुस्साहस गरे कडा जवाफ दिइने बताएका थिए । उनले दक्षिण कोरियामा अमेरिकी मिसाइल डिफेन्स प्रणाली तैनाथ रहेको पनि पुष्टि गरेका थिए । गत वर्ष पनि उत्तर कोरियाले पाँचौं परमाणु परीक्षण गरेको थियो । यससँगै उत्तर कोरियाली अधिकारीहरूले आक्रामक भनाइ सार्वजनिक पनि गरे । यसबाट कोरियाली प्रायद्वीपमा सतर्कता र आक्रोशको माहोल रह्यो । यसका साथै उत्तर कोरियाले आफू अमेरिकामा परमाणु आक्रमण गर्न सक्षम रहेको दाबी गरेको थियो । यद्यपि सुरक्षा विशेषज्ञहरूले उत्तर कोरियाको यो दाबी विश्वास गर्न नसकिने बताएका थिए । एक्ल्याइएका देशहरूका विषयमा ट्रम्पले कस्तो नीति अपनाउँछन् भन्ने परीक्षण गर्न उत्तर कोरियाले मिसाइल परीक्षण गरेको विश्लेषण अन्तर्राष्ट्रिय सञ्चारमाध्यमहरूले गरेका छन् । ट्रम्पसँग ह्वाइटहाउसमा शुक्रबार भएको भेटवार्तामा पनि आबेले उत्तर कोरियाबाट परमाणु खतरा दुवै देशका लागि उच्च प्राथमिकतामा रहेको बताएका थिए ।"
वित्तीय राजधानीको साख गुम्ने चिन्ता,"अन्तर्राष्ट्रिय बैंकिङ, बिमालगायत अन्य वित्तीय क्षेत्रको मुख्यालय एवं सहमतिका धेरै प्रक्रिया लन्डनबाट नै सुरु हुँदै आएको छ । ब्रेक्जिट कारण दर्साएर लन्डनबाट प्रमुख कम्पनी स्थानान्तरण हुन सक्ने आशंकामा पेरिस तथा फ्रयांकफर्ट सहरले तिनलाई आकर्षित गर्ने पहल पनि गरिरहेका छन् । बेलायती कानुनी व्यवस्थामा ऋणदाता तथा सेयरधनीको रक्षाको श्रेष्ठता, बेलायती युनिभर्सिटीहरूको अर्थ तथा वित्तीय शिक्षा युरोपको अन्यत्र भन्दा उच्चतम, बेलायतको कर, रोजगार तथा नाफाको नियम अनुकूललगायत कारणले ब्रेक्जिटपछि पनि लन्डन संसारको प्रथम वित्तीय सहर हुन सक्ने विश्वास अर्थ व्यवस्थापनविज्ञ आचार्यको छ । ब्रेक्जिट अस्थिरताका कारण एसिया तथा अमेरिकाका केही बजारले लन्डनको व्यवसायमा असर पर्न सक्ने विश्लेषण गरिएको छ ।"
जर्मन राष्ट्रपतिमा स्टिनमिर,बर्लिन जर्मनीको संसद्ले आइतबार फ्र्यांक वाल्टर स्टिनमिरलाई नयाँ राष्ट्रपति चयन गरेको छ । ६१ वर्षीय सोसल डेमोक्रेट स्टिनमिर जर्मनीका पूर्वविदेशमन्त्री हुन् । बर्लिनमा भएको फेडरल एसेम्ब्लीको बैठकमा उनलाई राष्ट्रपतिमा चयन गरिएको हो । संसद्को १२६० मतमध्ये उनले ९३१ मत पाएका थिए । उनले आगामी १९ मार्चबाट पद सम्हाल्नेछन् । जर्मनीको राष्ट्रपति पद सेरेमोनियल हो । सन् २००९ मा स्टिनमिर संघीय निर्वाचनमा वर्तमान चान्सलर एन्जेला मर्केलविरुद्ध उठे पनि पराजित भएका थिए ।
बस दुर्घटनामा ११ को मृत्यु,ढाका बंगलादेशको नर्सिङगदी जिल्लामा दुईवटा यात्रुवाहक बस आपसमा ठोक्किँदा ११ जनाको मृत्यु भएको छ । दुई बालबालिका र चार महिला गरी ११ को मृत्यु भएको हो । घटनामा अन्य ३ जना घाइते भएका जिल्ला प्रहरी प्रमुख अमेना बेगमले बताएकी छन् । स्थानीय समयअनुसार बिहान ९ बजे दुर्घटना भएको थियो । अस्पतालमा उपचार भइरहेको छ ।
भिडन्तमा ६ को मृत्यु,श्रीनगर भारत नियन्त्रित कश्मीरमा आइतबार बिहान भएको गोली हानाहानमा चार लडाकु र दुई भारतीय सैनिकको मृत्यु भएको छ । श्रीनगरको कुल्गाम जिल्लामा भएको घटनामा अन्य तीन जना घाइते भएका स्थानीय अधिकारीले जानकारी दिएका छन् । घाइतेलाई श्रीनगरस्थित सेनाको अस्पतालमा भर्ना गरिएको छ । आइतबार बिहानै गोली हानाहान र विस्फोटनको आवाज सुनिएको स्थानीय बासिन्दाले बताएका छन् ।
"झुपडीमा बस्छन्, गाउँका मालिक","सिर्सिया खल्वाटोला (पर्सा) ६५ वर्षीया राधिका राउत बहुअरी गाउँकी मालिक हुन् । ४ वर्षअघि ४२ हजारमा गाउँ किनेकी उनको अहिलेसम्म नागरिकता छैन । त्यसैले विधवाभत्तासमेत पाउँदिनन् । नागरिकता कहाँ बन्छ त्यो पनि मलाई थाहा छैन, उनले भनिन्, मेरा देवरले नागरिकता पाएका छन्, पतिले अनागरिक नै भएर ४ वर्षअघि संसार छाड्नुभयो, मेरो भाग्यमा पनि त्यही लेख्या रहेछ ।५० वर्षीय जोगी राउत पनि नजिकको अलौं गाउँका मालिक हुन् । उनले ३ दशकअघि ३० हजार रुपैयाँ तिरेर गाउँ किनेको बताए । १५ घरधुरी रहेको डुम टोलका सबै घरधुरी आसपासका कुनै न कुनै गाउँका मालिक छन् । उनीहरूको गाउँमा बाहिरी डुम जातिकाले प्रवेश गरेर व्यवहार र व्यापार गर्न पाउँदैनन् । परम्परागत चलनअनुसार उनीहरू एक्लैले गाउँका बिहेबारीदेखि मरणसम्मको काममा आफ्नो जातीय व्यवहार गर्छन् । तराईको बिहेबारीमा डोम जातिले बनाउने बाँसका डाला, माउर आदि वस्तु अनिवार्य मानिन्छ । मरणमा घाटमा डुम जातिका महिलापुरुषबाट आगो किनेर शव जलाउने चलन छ । यसो गर्दा मृतकको आत्माले मुक्ति र शान्ति पाउँछ भन्ने धार्मिक विश्वास छ । यसरी उनीहरूले आआफ्नो स्वामित्वको गाउँमा बाँसका भाँडाकुँडाको व्यापार गर्ने र शवलाई पोल्न आगो बेच्ने प्रयोजनका लागि सिंगो गाउँ किन्छन्, त्यो पनि ऋण कर्जा लिएर । प्रत्येक गाउँबाट बर्सेनि मुस्किलले ३ देखि ४ हजार रुपैयाँ कमाइ हुने उनीहरूको अनुभव छ । डोम भएकै कारण उनीहरूले अन्य बन्दव्यापार गरे कसैले उनीहरूले बनाएका वा बिक्री गरेका सामान किनिदिँदैनन् । टोलका १५ घरधुरीमा दम्पतीबाहेक नाबालक बढी छन् । सबैको अवस्था नाजुक छ । अत्यधिक गरिबीको पीडामा जेलिएको सिंगो टोलका सबै घर फुसको टाटी र छानाले छाएका छन् । तर छाना र टाटीहरू कसैको घरमा पनि दुरुस्त छैनन् । सबैका प्वाल परेका छन् । कुपोषित देखिने बालबालिकामध्ये केहीको नजिकको विद्यालयमा नाम लेखिएको त छ तर उनीहरू विद्यालय जाँदैनन् । टोलमै खेलेर बस्ने वा सुंगुर चराउनु उनीहरूको दैनिकी हो । कम उमेरमै किशोरकिशोरीहरूको विवाह भएको छ । कतिपय २०२२ वर्षको युवा दम्पतीका ४ वटासम्म सन्तान जन्मिसकेका छन् । परापूर्वकालदेखि समाजले अत्यन्त उपेक्षा गर्दै आएको डोम जातिको बस्ती प्राय: गाउँघरबाहिर नै हुने गरेको छ । यो बस्ती पनि सबै गाउँको बाहिर छ । हिन्दु समाजमा निश्चित प्रथा र व्यवहार धान्न पनि डोम जाति नभई हँुदैन । तर यही डोम जाति समाजबाट उपेक्षित र बहिष्कृत छ । उपमहानगरमै चारैतिर ठूला गाउँहरूबीच रहेको यो बस्तीका बासिन्दाको सोधखोज गर्न र उनीहरूले राज्यबाट पाउने सुविधा पाए नपाएको बारे जानकारी लिन पनि सरकारी निकाय वा गैरसरकारी संघसंस्थाहरूले पनि खासै चासो देखाएका छैनन् । १५ घरधुरी रहेको यो टोलमा अझै पनि एउटा शौचालय छैन । ५ कक्षा पनि उत्तीर्ण गरेका एउटै व्यक्ति फेला पर्दैनन् । तामझामका साथ चलिरहेको खुलादिसा मुक्त अभियान र विद्यालय भर्ना अभियान यो बस्तीमा अझै पुग्न सकेको छैन । चेतनाको कमी र सामाजिक उपेक्षाकै कारण बस्तीका स्थानीय फोहोर र दुर्गन्धित भएर बस्ने, मदिरा सेवन गर्ने, शिशुहरू खोप तथा पोलियो थोपाबाट वञ्चित हुनु आम समस्या हो । बर्सेनि उनीहरू पराल र कपडाका गुन्द्री ओढेर जाडो छल्छन् । सामान्य बिरामी पर्दा पनि उपचार नपाएर मृत्यु हुने पीडा भोग्दै आएका छन् । अहिले बिहेबारीको सिजन भएकाले बाँसका सामान बनाउन व्यस्त छन् । तर सामान बिक्री भएर पाएको रकम मदिरा सेवन गरेर उनीहरूले एक दिनमै सिध्याउँछन् । स्थानीय सामाजिक कार्यकर्ता दामोदरप्रसाद यादव विपन्नता तराईको साझा समस्या भए पनि दलित डोम समुदाय झनै बढी विपन्नताको पीडामा रहेको बताउँछन् ।डुम, चमार, मुसहरजस्ता अति विपन्न र दलित समुदाय सधैं उपेक्षित नै हुन्छन्, उनले भने, गाउँमा आउने राहत र सुविधाहरू पनि अधिकांश ठूलाबडा र टाठाबाठाले मात्र पाउने हुँदा यस्ता निमुखा र विपन्न सधैं उपेक्षामा पर्ने गरेका छन्, उनीहरूको टोलमा गएर कसैले पनि शिक्षा, स्वास्थ्य, संस्कार, सरसफाइ, बचत आदि कुरा सिकाएकै छैनन् ।सामाजिक अभियन्यता प्रकाश थारू सदियौंदेखि कथित ठूलाबडादेखि राज्यको समेत उपेक्षाको सिकार बन्दै आएका तराईको महादलित मानिने डोम समुदायको उत्थानका लागि राज्यले विशेष कार्यक्रम नै ल्याउनु आवश्यक रहेको बताउँछन् । डोमको उत्थानका लागि विशेष कार्यक्रम ल्याउन जरुरी भइसकेको छ, थारू भन्छन्, समाज, गैरसरकारी संस्था र राज्यको साझा प्रयास भएपछि मात्र तराईका डोम उँभो लाग्छन् ।"
किसानलाई जातै मासिने चिन्ता,"को हुन् किसान ?आदिवासी जनजाति उत्थान राष्ट्रिय प्रतिष्ठान ऐन, २०५८ अनुसार सूचीकृत ५९ आदिवासी जनजातिमा पर्छ, किसान । राज्यको मूल प्रवाहबाट बहिष्करणमा परेको किसानलाई भूमिपुत्रका रूपमा लिइन्छ । आर्थिक, सामाजिक, राजनीतिक तथा शैक्षिक रूपमा यो समुदाय ज्यादै पछाडि छ । किसानहरू जंगल फँडानी गरेर बसेका थिए । सयौं बिघा जमिन थियो । अहिले धेरैजसो सुकुम्बासी छन् । अन्य जातिको बसाइँसराइका कारण पुख्र्यौली भूमिबाट यो समुदाय विस्थापित हुने अवस्थामा छ । अन्य संस्कृतिको प्रभावले समेत हाम्रो समुदायको धर्म, संस्कृति लोप हुने अवस्थामा छ, अगुवा भीम किसानले भने । किसानहरू किसान भाषा बोल्छन् । यो सादरी भाषा समूहमा पर्छ । यो भाषाको आफ्नै छुट्टै लिपि भने छैन । तसर्थ, यिनीहरू लेख्य परम्पराको रूपमा देवनागरी लिपि नै प्रयोग गर्दछन् । किसानसहित मुण्डा, खडिया, उराँव, रौतिया, कवार, मालपाँडे, ग्वाल, करुवाले पनि सादरी भाषा बोल्छन् । राजा को प्रचलनयो समुदायमा राजा को प्रचलन छ । राजालाई महतो पनि भन्छन् । महतो भनेको घरबूढो हो । महतोसँगै वकिल र सिपाही हुन्छन् । यिनीहरूको आफ्नै नियम कानुन हुन्छ । आफ्नो समुदायभित्र हुने मुद्दा मामिला आफैं समाधान गर्छन् । महतोले समाजका मुद्दा मामिला मिलाउने र संस्कार र संस्कृति जगेर्नामा जोड दिन्छन्, भीमले भने । किसानमा पुस्तैनी महतो राख्ने प्रचलन छ । भाविर किसान करिब १६ वर्ष राजा भए । यिनको असामयिक निधनपछि भतिजा सिक्ला किसान राजा बनाइएका छन् । राजाको निश्चित कार्यावधि हुँदैन । राजाको मृत्युपछि जेठो छोरा राजा हुन पाउने चलन भए पनि भाविरका तीनवटी छोरी मात्रै भएकाले भतिजा सिक्लालाई राजा बनाइएको हो । किसान समुदायभित्र हुने विवाह, मृत्यु लगायतका संस्कारमा राजा को महत्त्व हुन्छ । राजाबिना सम्पूर्ण संस्कारहरू अधुरा हुन्छन् । कुटपिट, लेनदेन, सम्बन्ध विच्छेद, अन्तरजातीय विवाहका सबै मुद्दा राजाले मिलाउँछन् । कुटपिट गर्नेहरूलाई जरिवाना बापत जाँड र २ वटा धोती लिइन्छ भने अन्तरजातीय विवाह गर्नेलाई खसी र रकम तिराइन्छ ।"
जाइन्ट हर्निया को शल्यक्रिया,"धरान बीपी कोइराला स्वास्थ्य विज्ञान प्रतिष्ठामा १० सेन्टिमिटरभन्दा ठूलो हर्नियाको शनिबार सफल शल्यक्रिया गरिएको छ । सामान्यत: पेटको तल्लो भागमा हुने हर्नियालाई चिकित्सकहरूले सामान्य रोगका रूपमा लिने गरेका छन् । तर दमक९ की ७१ वर्षीया जानुकादेवी गौतमको १२ वर्ष पुरानो हर्निया चिकित्सकले सोचेभन्दा ठूलो रहेकाले जोखिम मोलेर शल्यक्रिया गरेका थिए । प्रतिष्ठानका शल्यक्रिया विभाग प्रमुख प्राडा शैलेश अधिकारीका अनुसार वृद्धा गौतमको हर्निया असामान्य थियो । यस्तो हर्नियालाई चिकित्सा विज्ञानले जाइन्ट हर्निया भन्ने गरेको छ, जुन विरलै मानिसमा हुने र बेलैमा शल्यक्रिया नगरे मानिसको ज्यान पनि जान सक्ने डा अधिकारीले बताए । उनले भने, अधिकांशलाई हुने हर्निया अधिकतम ४ सेन्टिमिटरसम्मको हुन्छ तर वृद्धा गौतमको तल्लो पेट ढाक्ने गरी १० सेन्टिमिटरभन्दा ठूलो हर्निया थियो । सर्जिकल विभागका डा अधिकारीसहितको टिमले ५ घण्टा बढी समय लगाएर जाइन्ट हर्नियाको शल्यक्रिया गरेको थियो ।"
हिमपहिरोमा मृत्यु,म्याग्दी पाकिस्तान सीमावर्ती कस्मिरमा हालै गएको हिमपहिरोमा परी कुहुँ१ पूर्णगाउँका फूलप्रसाद अर्मजा मगरको मृत्यु भएको छ । भारतीय सेनामा कार्यारत मगर माघ १३ गते कस्मिरमा परेको हिमपातपछि गएको हिमपहिरोमा परी घाइते भएका थिए । उनको उपचारका क्रममा मृत्यु भएको हो ।
जीवन गुजाराकै समस्या,"अहिले त महिनामा एउटा अर्डर पनि आउँदैन, शेररामले भने, आए पनि १०१२ हजार पाइन्छ, ७८ जनाको टोलीमा बाँडा १०१२ सय मात्रै भागमा पर्छ । जमुनाघारीको बादी समुदाय अहिले पनि बाजा बजाउने र छलियानृत्यका लागि जिल्लामै प्रख्यात छ । बस्तीमा एसएलसी उत्तीर्ण वा उच्चशिक्षा अध्ययन गरेका एकदुई जना मात्रै छन् । ती पनि बीचमै पढाइ छाडेर रोजगारीका लागि भारत गएका छन् । बेरोजगारी र अशिक्षाका कारण धेरै सन्तान जन्माउने चलन छ । जमिनका नाममा १ कट्ठा मात्रै छ, त्यो पनि ऐलानी हो, अर्जुनले भने, बाह्रै महिना किनेरै खानुपर्ने बाध्यता छ, छोराछोरी पढाउनसमेत समस्या भयो । यहाँका अधिकांश पुरुषहरू सिलाइ कटाइको सीप भएका छन् । तर सिउने मेसिन तथा आधुनिक तरिका र तालिमको अभावका कारण उनीहरूको सीप सदुपयोग हुन सकेको छैन । स्वरोजगारमूलक तालिम तथा व्यवसायका लागि बस्तीमा सहयोग प्राप्त भएमा परिवारको गुजारा गर्न सहज हुने उनीहरूले बताए ।"
योग्यता नपुगेकालाई ट्रायल सेन्टर,"पेस भएका चारवटा प्रस्तावले प्रकाशित सूचनामा उल्लेखित शत प्रतिशत सर्तहरू पूरा गर्न नसकेको हुँदा चारवटै प्रस्तावदाताको प्राविधिक प्रस्ताव स्वीकृत नगर्ने, प्राविधिक कमिटीले बुझाएको प्रतिवेदनमा छ । तर, उक्त प्रतिवेदनलाई लत्याउँदै विभागले सुजुकीलाई अनुमति दिएको हो । प्रतिवेदनका अनुसार सुजुकीको ट्रायल सेन्टर फिगर ८ रेखांकन मापदण्डअनुसार छैन । निर्देशिका ०६९ को अनुसूचीमा आधारित साधारण चालक परीक्षण सिम्पल ड्राइभ टेस्ट को व्यवस्था पनि छैन । प्रतिवेदनमा यसका लागि ट्रायल स्थलले ओगटेको स्थान अपुग हुने दाबीसमेत गरिएको छ । यता विभागका निर्देशक चन्द्र फुयालको संयोजकत्वमा विभागकै मेकानिकल इन्जिनियर गगन हमाल, एकान्त कुनासिथत लाइसेन्स फाँट प्रमुख तेजनारायण यादवसहित निर्देशिका संशोधन समिति गठन पनि गरिएको थियो । समितिले रातारात निर्देशिका संशोधन गरी सुजुकीलाई ट्रायल अनुमति दिएको विभागका एक अधिकारीले बताए । अत्यधिक भीड बढेर सेवाग्राहीलाई मर्का पर्यो भन्दै ४ स्थानमा लाइसेन्स कार्यालय खोल्ने तर ट्रायल सेन्टर एउटैलाई दिनु गलत हो, ती अधिकारीले भने, फेरि त्यही सेन्टरलाई अनुमति दिन निर्देशिका नै परिवर्तन गर्नु न्यायोचित पनि त होइन नि ।सेवाग्राहीले ४ गुणा बढी शुल्क तिर्नुपर्ने सेवाग्राहीले प्रयोगात्मक परीक्षा दिएबापत अब ४ गुणा बढी शुल्क तिर्नुपर्नेछ । ललितपुरको एकान्तकुनास्थित यातायाता व्यवस्था कार्यालय र सुजुकी ड्राइभिङ स्कुलबीच भएको पछिल्लो सम्झौताले सेवाग्राहीमाथि उक्त भार पर्ने भएको हो । सम्झौताअनुसार चार गुणा बढी शुल्कचाहिँ मूल्य अभिवृद्धि करबाहेकको हो । मूल्य अभिवृद्धि कर १५ प्रतिशत सेवाग्राहीले तिर्नैपर्नेछ । सम्झौत पत्रमा कार्यालय प्रमुख तेजनारायण यादव र सुजुकी ड्राइभिङका अध्यक्ष राजन क्षेत्रीले हस्ताक्षर गरेका छन् । कार्यालय स्रोतका अनुसार हाल माटेरसाइकलको ४७ रुपैयाँ, स्कुटरको ४६ रुपैयाँ तिर्नुपर्छ । तर, आजबाट लागू भएको सम्झौतापछि सुजुकीले मोटरसाइकल र स्कुटरका लागि २२ सय रुपैयाँ तोकेको छ । पछिल्लो सम्झौताअघि कारको प्रयोगात्मक परीक्षा दिएबापत ९३, मिनी बसको २ सय ९ र बसको २ सय ११ रुपैयाँ तिनुपथ्र्यो । तर, अब सेवाग्राहीले कारको प्रयोगात्मक परीक्षामा ३ सय ९०, मिनी बस र ठूलो बसका लागि ५५ सय रुपैयाँ तिर्नुपर्ने भएको सम्झैता पत्रमा उल्लेख छ । पत्रअनुसार उक्त रकममा प्रत्येक वर्ष १० प्रतिशतले वृद्धि गर्दै लैजान पाउने भनिएको छ । यातायात र सुजुकीबीच भएको सम्झौताबाट सेवाग्राहीलाई अत्यधिक भार पर्ने उपभोक्ता अधिकारकर्मीहरू बताउँछन् । सम्झौता उपभोक्तालाई लुट्नकै लागि बनेको देखिन्छ । प्रतिवेदनले अयोग्य ठहर्याएको सुजुकीलाई उपभोक्तालाई ४ गुणा भार पर्ने गरी स्वीकृति दिनु जायज छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, दोषीलाई छानबिन गरी कानुनी दायरामा ल्याउनुपर्छ । ठगी गर्नेलाई कारबाही हुनुपर्छ । सेवाग्राहीहरूले पनि शुल्क बढेकामा असन्तुष्टि व्यक्त गरेका छन् ।"
पटकपटक देखाइन्छ सपना,"तपाईंहरूको रोजगारी, आर्यआर्जन र पुन:स्थापनाबारे हामी गम्भीर चिन्तामा छौं, उनले भने, विकासमा सबैभन्दा पछि परेको ढुंगाड क्षेत्र अब विकासको तीव्र दौडमा रहनेछ ।यसअघि लगानी र विद्युत् कसले किन्ने भन्ने विषयमा अन्योल हुँदा आयोजना अघि बढ्न सकेको थिएन । ऊर्जामन्त्री शर्माले कैलालीको अत्तरिया लम्कीको प्रसारण लाइनमा जोड्ने र विद्युत्समेत सरकारले किन्ने सम्झौता भएकाले अब कुनै समस्या नरहेको बताएका थिए । उनले स्थानीयलाई समेत आयोजनामा लगानी गर्न प्रत्येक घरधुरीले एक लाख रुपैयाँ सेयर हाल्नुपर्ने बताए । मजदुरी गरेर भए पनि तपार्इंहरूले लगानी गर्नुपर्छ, मन्त्री शर्माले भने, वर्षको २० हजारका दरले किस्तामा एक लाख रुपैयाँ लगानी गर्न तयार रहनुस् ।"
ग्लोबल आईएमई र प्यासिफिकको कारोबार सुरु,"काठमाडौं ग्लोबल आईएमई बैंकले प्यासिफिक डेभलपमेन्ट बैंकलाई प्राप्ति (एक्विजिसन) पछिको एकीकृत कारोबार सुरु गरेको छ । बैंकले आइतबार राजधानीमा एक औपचारिक कार्यक्रममार्फत एकीकृत कारोबार शुभारम्भ गरेको हो । यसअघि ६ वटा बैंक तथा वित्तीय संस्थालाई गाभिसकेको ग्लोबल आईएमई बैंकले सातौं संस्थाका रूपमा प्यासिफिक डेभलपमेन्ट बैंकलाई प्राप्ति गरेको हो । प्यासिफिक डेभलपमेन्ट बैंक लमजुङ जिल्लास्थित एक जिल्ले विकास बैंक हो । प्यासिफिकलाई प्राप्ति गरेपछि ग्लोबल आईएमई बैंकको चुक्ता पुँजी ७ अर्ब २४ करोड पुग्नेछ । त्यसमा आर्थिक वर्ष ०७२७३ को प्रस्तावित बोनस सेयर ९८ करोड ६३ लाख रुपैयाँ समावेश भएको बैंकले जनाएको छ । सोही अवधिमा बैंकको निक्षेप ८५ अर्ब रुपैयाँ र कर्जा ७२ अर्ब ८८ करोड रुपैयाँ छ । बैंकले मुलुकभर ९४ शाखामार्फत वित्तीय सेवा दिँदै आएको छ । यो बैंकले यसअघि कमर्ज एन्ड ट्रस्ट बैंक, आईएमई फाइनान्सियल इन्स्टिच्युसन, गुल्मी विकास बैंक, सोसियल डेभलपेन्ट बैंक र लर्ड बुद्ध फाइनान्सलाई गाभिसकेको छ ।"
मकवानपुरमा बल्ल बालीको बिमा,"हेटौंडा सरकारले ०६९ देखि बाली बिमा गर्ने कानुनी व्यवस्था गरे पनि मकवानपुरमा भने चालु आवदेखि मात्र सुरुवात भएको छ । विविध कारणले बाली क्षति भई कृषकले नोक्सानी भोग्न नपरोस् र कृषि कर्ममा लाग्न हतोत्साही नहुन भन्ने उद्देश्यले यस्तो व्यवस्था गरिएको हो । कृषि कार्यालयका बाली विकास अधिकृत रचना देवका अनुसार जिल्लामा तोरी बालीको बिमाबाट बाली बिमा सुरु भएको छ । हटियाका डिल्लीप्रसाद पराजुलीले १५ कठ्ठा जमिनमा लगाएको तोरी बालीको बिमा गरेका छन् । बाली बिमाबारे कृषकहरूलाई जानकारी नभएकाले पनि विगतका वर्षमा बिमा हुन सकेको थिएन । बिमा गर्न कृषक र कृषि प्राविधिक दुवैले बिमा फाराम भर्नुपर्छ । प्राविधिकले बालीको मूल्यांकनसहितको फाराम भर्नुपर्ने कृषि विकास कार्यालयका प्रमुख निर्मल गदालले बताए । मूल्यांकनको आधारमा बाली बिमा गर्ने व्यवस्था छ । बाली लगाएको एक सातादेखि १५ दिनभित्र बिमा गर्नुपर्ने व्यवस्था छ ।बिमा गरेको बाली प्राकृतिक प्रकोप तथा रोगका कारणले नष्ट भएमा बिमा कम्पनीले लागतको ९० प्रतिशत रकम कृषकलाई उपलब्ध गराउनुपर्ने प्रावधान छ । इन्स्योरेन्स कम्पनीले बिमा लागतको आधारमा भुक्तानी दिने गर्छ । लागतको ५ प्रतिशत बिमा शुल्क इन्स्योरेन्स कम्पनीलाई बुझाउनुपर्छ ।बिमा कम्पनीलाई बुझाउनुपर्ने ५ प्रतिशतमध्ये ७५ प्रतिशत रकम सरकारले कृषकलाई अनुदान स्वरूप उपलब्ध गराउने व्यवस्था छ । कृषकले जम्मा प्रिमियमको २५ प्रतिशत मात्र रकम कम्पनीलाई बुझाउनुपर्छ । बिमा गर्नका लागि कम्तिमा पनि एक कठ्ठा क्षेत्रफलमा खेती गरिएको हुनुपर्ने व्यवस्था रहेको छ ।बाली बिमाबारे कृषकलाई जानकारी नभएको मनहरी गाविसका कृषक सुरेश न्यौपानेले भने, बालीको बिमा गर्ने व्यवस्था छ भन्ने कुरा गाउँका कृषकलाई थाहा नै छैन । गाउँगाउँमा रहेको कृषि सेवा उपकेन्द्रका प्राविधिकले बाली बिमा गर्न कृषकलाई उत्प्रेरित नगरेको गुनासो ग्रामीण भेगका अगुवा कृषकहरूको रहेको छ । कृषकहरूले जोखिम मोलेर बाली लगाइरहेका छन् । बिमा गर्ने व्यवस्था जानकारी भएको भए उनीहरूले यस्तो जोखिम मोल्नुपर्ने थिएन, थाहा नपाएका कृषक रामहरि कार्कीले भने ।"
४९ करोडको सेयर कारोबार,"काठमाडौं साताको पहिलो दिन (आइतबार) सेयर बजार परिसूचक नेप्से करिब ४४ अंकले घटेर १ हजार २ सय ५२५० विन्दुमा ओर्लेको छ । अघिल्लो दिन २७ अंकले घटेको बजार आइतबार ४३७३ अंकले ओरालो लागेको हो । कारोबारमा आएकामध्ये होटलबाहेक बाँकी सबै समूहका परिसूचक घटेपछि नेप्सेमा दबाब परेको हो । उक्त दिन ६ हजार १ सय ५८ पटकको कारोबारमा १ सय ३२ कम्पनीका १२ लाख ९ हजार ८ सय ८५ कित्ता सेयर खरिदबिक्री भए । ती खरिदबिक्रीबाट ४९ करोड ४१ लाख रुपैयाँ बराबरको सेयर कारोबार भएको छ । योसँगै सेयर बजारको आकार (बजार पुँजीकरण) घटेर १४ खर्ब १० अर्ब रुपैयाँ कायम भएको छ । कारोबारमा आएकामध्ये ५ कम्पनीको मात्र सेयर मूल्य बढ्यो । १ सय २३ कम्पनीको सेयर मूल्य घट्यो भने ४ कम्पनीको सेयर मूल्य स्थिर रहेको छ ।उक्त दिन होटल समूहको परिसूचक ०९५ प्रतिशत बढ्यो । तर, जलविद्युत् समूहको परिसूचक ४०६ प्रतिशतले घट्यो । यस्तै बैंकिङ समूहको परिसूचक ३ ६५, विकास बैंकको २२३, वित्त कम्पनीको २ ०५ र अन्य समूहको ०८९ प्रतिशत घटे ।नेप्सेसँगै क वर्गका कम्पनीको सेयर कारोबार मापक सेन्सिेटिभ परिसूचक ३४४ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ३६ प्रतिशतले ओरालो लागे ।"
जनता बैंकमा त्रिवेणी गाभिने,काठमाडौं जनता बैंक नेपालको सातौं वार्षिक साधारणसभाले त्रिवेणी विकास बैंकलाई आफूमा गाभ्ने (मर्जर) प्रस्ताव सर्वसम्मतिले पारित गरेको छ । मर्जरपछि कायम हुन आउने बैंकको चुक्ता पुँजीको ६० प्रतिशत (अर्थात १० कित्ता सेयर बराबर ६ कित्ता) हकप्रद सेयर जारी गरी बैंकको चुक्ता पुँजी पुर्याउनेलगायतका प्रस्तावहरू पनि सभामा पारित भएको बैंकले जनाएको छ । राजधानीमा आयोजित सभामा सञ्चालक समितिले प्रस्ताव गरेअनुसार तत्काल कायम चुक्ता पुँजी २ अर्ब ६ करोड रुपैयाँको १२ दशमलव ६३ प्रतिशतले हुने रकम २६ करोड २ लाख बराबरको लाभांशसमेत पारित गरेको जारी विज्ञप्तिमा छ ।
जेसीबीको अपरेटर मिट,काठमाडौं जेसीबी कन्स्ट्रक्स एन्ड हेभी इक्विपमेन्टले इटहरीमा अपरेटर मिट को आयोजना गरेको छ । हेभी इक्विपमेन्टका अपरेटरहरूलाई जेसीबीका मेसिनको प्रयोग र हेरचाह कसरी गर्ने भन्ने सिकाउन बिक्रेता एमएडब्लू अर्थमुभर्सले यो कार्यक्रम आयोजना गरेको जारी विज्ञप्तिमा छ । इटहरी र आसपासका क्षेत्रका ३५ जना अपरेटरको सहभागिता रहेको अपरेटर मिट मा जेसीबीका इन्जिनियर तथा विज्ञहरूले मेसिनको पार्टपुर्जाबारे जानकारी दिनुका साथै मेसिनलाई बिग्रनबाट बचाउन अपनाउनुपर्ने सावधानीबारे सचेत गराइएको कम्पनीले जनाएको छ ।
माछापुच्छ्रे कुमारीपाटीमा,"काठमाडौं माछापुच्छ्रे बैंकले आइतबार पाटन (गा:बहाल) शाखालाई कुमारीपाटी (तफाल्हो) मा स्थानान्तरण गरेको छ । उक्त शाखाको उद्घाटन बैंकका सञ्चालक समितिका अध्यक्ष वीरेन्द्रप्रसाद महतोले गरेको बैंकले जनाएको छ । सञ्चालनमा आएको यस शाखाबाट बैंकले आफ्ना ग्राहकहरूलाइ कर्जा, निक्षेपलगायतका सम्पूर्ण बैंकिङ सुबिधा उपलब्ध गराउने जारी विज्ञप्तिमा छ ।"
सिमिसो ब्रान्ड भित्रियो,"काठमाडौं सिमिसो कम्पनीले आफ्ना उत्पादनहरू बिक्रीका लागि राजधानीको सीटीसी मलमा सपिङ सेन्टर सञ्चालनमा ल्याएको छ । सेन्टरबाट ग्राहकले कम्पनीका पर्स, टावेल, ब्याग, बाथरुम तथा कस्मेटिक सामान, घडी, खेलौनालगायतका सामग्री खरिद गर्न सक्ने जारी विज्ञप्तिमा उल्लेख छ । करीब तीन हजार थरीका सामग्री उत्पादन गर्दै आएको सिमिसो ब्रान्डका कोरियन कम्पनीका सामानहरू चीनमा निर्माण हुने गरेको कम्पनीले जनाएको छ । ब्राजिल, फ्रान्स, थाइल्यान्ड, फिलिपिन्स, सिंगापुरलगायतका स्थानीय एजेन्सीहरूमार्फत सामानहरू बिक्री वितरण हुँदै आएको दाबी कम्पनीको छ ।"
प्रोभिडेन्ट मर्चेन्ट बैंकिङ सुरु,"काठमाडौं लगानी व्यवस्थापक, निक्षेप सदस्य र सेयर रजिस्ट्रारको काम गर्न राजधानीमा प्रोभिडेन्ट मर्चेन्ट बैंकिङ लिमिटेडको स्थापना भएको छ । धितोपत्र बोर्डका अध्यक्ष रेवतबहादुर कार्कीले राजधानीमा आयोजित कार्यक्रममा कम्पनीको उद्घाटन गरेको विज्ञप्तिमा छ । नेपालको धितोपत्र बजारमा प्रचलित ऐन, कानुन र नियमको परिपालना गरी धितोपत्र बजारलाई स्वच्छ, प्रतिस्पर्धात्मक तथा अझ सुदृढ बनाउन सहयोग पुर्याउने उद्देश्यले स्थापना गरिएको कम्पनीले नेपाल धितोपत्र बोर्डबाट गत जेठमै धितोपत्र व्यवसायी (मर्चेन्ट बंैकर) को काम गर्ने अनुमति पाएको थियो ।"
कर्मचारी अभावका कारण पुनर्निर्माणको काम प्रभावित,"काठमाडौ पुनर्निर्माण प्राधिकरण गठन भएको एक वर्ष बितिसक्दा पनि करिब ५६ प्रतिशत कर्मचारी अपुग देखिएको छ ।बढी मात्रामा प्राविधिकतर्फका कर्मचारी अपुग भएका कारण पुनर्निर्माणको काम प्रभावित भइरहेको प्राधिकरणले जनाएको छ । प्राधिकरणका अनुसार सचिवसहित जम्मा कर्मचारीको दरबन्दी १ सय ४० जना हो । तीमध्ये ६१ जना मात्रै कर्मचारी प्राधिकरणमा हाजिर भइरहेका छन् । बाँकी ७९ कर्मचारी दरबन्दीअनुसार पूर्ण हुन सकेको छैन । प्राधिकरणले गत साता संसदको सार्वजनिक लेखा समितिमा पेस गरेको विवरणअनुसार करिब ५७ जना प्राविधिकतर्फका कर्मचारीको पद रिक्त छ । कर्मचारीको आकर्षण नभएको हैन । आउन चाहन्छन् । तर, मन्त्रालयले आफ्नो निकायमा जनशक्ति अभाव हुन्छ भन्दै दिन मानिरहेको छैन, प्राधिकरणका प्रमुख कार्यकारी अधिकृत (सीईओ) गोविन्दराज पोखरेलले भने, प्रशासनतर्फका कर्मचारी भने न्यून मात्रामा अभाव छ । त्यसले खासै फरक पारेको छैन । प्राविधिकतर्फका उपसचिवमा ३ , शाखा अधिकृत स्तरका १०, नायब सुब्बा सरहका ६ र सबइन्जिनियरको २८ पद रिक्त छ । सबइन्जिनियर पदमा हालसम्म एक जना पनि आएका छैनन् । सम्बन्धित मन्त्रालयहरूसँग कर्मचारी पठाइदिन अनुरोध गरिरहेको पोखरेलले बताए । कर्मचारी अभाव कायमै रहे करारमा लिन्छौं, उनले भने, करारमा कर्मचारी लिनका लागि कार्यविधि बनाइसकेका छौं । प्राधिकरण गठन भएपछि दरबन्दीअनुसार कर्मचारी परिपूर्ति नभएको, पूर्ति भएका कर्मचारीसमेत लामो समय नटिक्ने, भएका कतिपय कर्मचारीको समेत कार्यसम्पदान कमजोर देखिएपछि पुनर्निर्माणको कामले तीव्रता पाउन नसकिरहेको अरोप लागिरहेको छ । प्राधिकरण गठन भएको एक वर्ष पुगेको अवसरमा आयोजित कार्यक्रममा अघिल्लो प्रमुख कार्यकारी अधिकृत (सीईओ) सुशील ज्ञवालीले पनि कर्मचारी अभाव भइरहेकाले करारमा लिन सक्ने संकेत गरेका थिए । सहसचिव र उपसचिवभन्दा तल्लो तहका कर्मचारी करारमा लिने तयारी भएको हो ।सामान्यतया सरकारी निकायहरूमा एकपटक सरुवा भइसकेपछि दुई वर्षसम्म अन्यत्र सरुवा नहुने व्यवस्था छ । तर, सरकार परिवर्तनपिच्छे कर्मचारी सरुवा भइरहने रोग अन्य निकायहरूमा पनि छ । प्राधिकरण गठन भएलगत्तै लामो समय उच्च तहका कर्मचारी प्राधिकरणमा बसेका छैनन् । प्राधिकरणमा हाजिर हुन आउने उच्च तहका कर्मचारीसमेत केही समयमै सरुवा हुने गरेका छन् । सरकारले प्राधिकरण गठनलगत्तै २ सय ८ जना कर्मचारी दरबन्दी कायम गरेको थियो । पछिल्लो समय यसलाई घटाए १ सय ४० पुर्याएको हो । उक्त दरबन्दीअनुसार पनि कर्मचारीको पद पूर्ण हुन नसकेको हो । जिल्ला समन्वय समितिका लागि दरबन्दी सिर्जना गरिएको ७० पदमध्ये ५८ जना कर्मचारीको अभाव छ । कर्मचारी नभएका कारण जिल्ला समन्वय समितिले पूर्णता पाउन सकेको छैन । प्राधिकरणले १४ वटा जिल्लामा समन्वय समितिको कार्यालय स्थापना गर्ने घोषणा गरेको छ । घोषणाअनुसार समितिको कार्यालयहरू सबैजसो जिल्लामा स्थापना गरिसकेको प्राधिकरणका प्रवक्ता यमलाल भुसालले बताए । कर्मचारी पूर्ण नहँुदा दैनिक काम कारबाहीमा समस्या परिरहेको उनले बताए । जिल्ला समन्वय समितिले पुनर्निर्माणको अनुगमन गर्ने, समस्या सुनुवाइ गर्ने, सम्बोधन गर्नेलगायतको काम गर्ने हो । कर्मचारी नै नभएका कारण उक्त काम प्रभावित भइरहेको जनाइएको छ । समन्वय समितिको कार्यालयका लागि उपसचिवले नेतृत्व गर्नुपर्ने हो । थप एकजना इन्जिनियर, एक जना लेखापाल र दुई सब इन्जिनियर रहने व्यवस्था गरिएको छ । प्राविधिकतर्फका कर्मचारी भने समन्वय समितिका कार्यालयका लागि खाली छ ।५ लाख १६ हजारलाई पहिलो किस्ताप्राधिकरणका प्रवक्ता भुसालका अनुसार आइतबारसम्म ५ लाख १६ हजार ७ सय ४२ जनालाई पुनर्निर्माण अनुदानको पहिलो किस्ताको रकम वितरण भइसकेको छ । उपत्यका तीन जिल्लासहित भूकम्प अति प्रभावित १४ जिल्लामा ६ लाख २६ हजार ३६ परिवारले पहिलो किस्ताको रकम पाउनुपर्ने हो । उक्त आधारमा करिब एक लाख परिवारले अझै पुनर्निर्माण अनुदानको पहिलो किस्ता ५० हजार रुपैयाँ रकम पाउन बाँकी छ । पहिलो किस्ताको रकम लिई दोस्रो किस्ताको लैजाने परिवारको संख्या भने करिब ८ सय रहेको प्रवक्ता भुसालले बताए ।"
जलविद्युत्को डिजाइनमै त्रुटि,"बझाङ जापान सहयोग नियोगको अनुदान सहयोगमा झन्डै ८५ करोडको लागतमा मर्मत कार्य गरिएको बझाङको डोगडीस्थित सुर्मा देवी साना जलविद्युत् आयोजनाको डिजाइनै नै त्रुटि रहेको भेटिएको छ । नेपाल विद्युत् प्राधिकरणको प्राविधिक टोलीले गरेको अनुगमनका क्रममा यस्तो त्रुटि पत्ता लागेको हो । विद्युत् नहरको इन्टेक निर्माण गर्दा भौगोलिक अवस्थाको अध्ययन नगरी ठूलो खर्चमा मर्मत भएको विद्युत् चार महिना नपुग्दै काम नलाग्ने भएको निष्कर्ष प्राविधिक टोलीले निकालेको छ । खोलाको छेउमा निमार्ण गर्नुपर्ने इन्टेक खोलाको बीचमा बनाइएको छ, स्थलगत अनुगमनमा आएका नेपाल विद्युत् प्राधिकरण क्षेत्रीय कार्यालय अत्तरियाका इन्जिनियर मदनराज भट्टले भने ठूलो पानी पर्यो भने दुईचार घण्टामै सेडिमेन्ट्स (ढुंगामुडा र काठपात) भरिएर इन्टेक सफा गर्नुपर्ने हुन्छ । इन्जिनियरिङ डिजाइनमै ठूलो त्रुटि रहेको छ । धेरै सेडिमेन्ट्स आउने ठाउँमा यस्तो संरचना उपयुक्त हुँदैन, गलत ठाउँमा बनाइएका कारण निर्माण सम्पन्न भएको चार महिनामै इन्टेकको मुनितिरको भाग (एप्रोन) भत्किसकेको उनले बताए । यो आयोजनाको स्रोत रहेको बाहुली गाड र जेउडेगाड खोला जिल्लाकै सबैभन्दा बढी बाढी आउने खोला हुन् । ठूलाठूला ढुंगामुडासमेत बगाउने यो खोलाले गत साउनमा सदरमुकाम जोड्ने झोलुंगे पुल र छवटा घर पसलसमेत बगाएको थियो । विद्युत्गृहमा पानी आपूर्ति गर्ने मुख्य अंग (इन्टेक) नै गलत ठाउँमा बनाइएका कारण यो आयोजनाले अर्काे बर्खाबाट विद्युत् उत्पादन गर्न समस्या हुने प्राविधिकहरूले बताएका छन् । यस्तै विद्युत्को खपतअनुसार पानीको बहाव व्यवस्थापन गर्ने संयन्त्र जडान गर्नुपर्नेमा यसो नगरिएको प्राविधिक टोलीले बताएको छ । विद्युत्को खपत कम हुँदा पानीलाई पोखरीमा नै थुन्ने र खपत बढी हुँदा छोड्ने खालको स्वचालित संयन्त्र जोड्नुपर्नेमा त्यसो गरिएको छैन, टोलीका सदस्य तथा विद्युत् प्राधिकरणको बैतडी विद्युत् वितरण केन्द्रका प्रमुख राजेन्द्र देवले भने यसको साटो बढी उत्पादन भएको विद्युत्लाई हिटरमार्फत विर्सजन गर्ने प्रणाली राखिएको रहेछ । यसो गर्दा खपत नभएको बिजुली त्यसै खेर जान्छ । टालटुले काम झन्डै पाँच मेगावाट विद्युत् उत्पादन हुने खर्चमा मर्मत गरिएको यो विद्युत् निमार्णको गुणस्तर पनि ठीक नभएको बुझिएको छ । निर्माण सम्पन्न भएको २ महिना जति दैनिक ८ घण्टा लोडसेडिङ हुने गरेको यहाँको विद्युत् अहिले दैनिक २२ घण्टासम्म लोडसेडिङ हुने गरेको छ । विद्युत् अनियमित हुँदा यहाँको सरकारी कार्यालयको काम, बन्दव्यापार र उद्योग व्यवसायमा नराम्ररी प्रभावित भएको छ । नेपाल विद्युत् प्राधिकरणसँग सो विद्युत् भाडामा लिएर चलाइरहेको निजी कम्पनी सुर्मादेवी विद्युत् प्रालिले पानीको बहाव घटेका कारण लोडसेडिङ बढेको बताएको छ । निर्माण सम्पन्न भएको चार महिना नबित्दै दर्जनौं ठाउँमा नहर चुहिन थालेपछि पानीको मात्रामा कमी भएको सुर्मादेवी विद्युत् प्रालिका सहायक प्रबन्धक नवराज जाग्रीले बताए । उनले भने, मुहानबाट आएको आधा पानी चुहिएर सकिन्छ । आधा मात्र पानीले दैनिक एक सय किलोवाट विद्युत् पनि उत्पादन गर्न सक्दैन, जापानकै ठेकेदार कम्पनी मारुसिनसिताकाले मर्मत गरेको उक्त विद्युत्को धेरै ठाउँमा टालटुले काम भएको सुर्मादेवी विद्युत् प्रालि स्रोतले बताएको छ । यस्तै विद्युतको पानी निकास गर्ने नहर (टेलरेस) समेत कम्पनीले मर्मत नगरी त्यसै छोडिएको, नहरको भिरालोपन (स्लोप) नमिल्दा छिटोछिटो बालुवा भरिएर पानीको मात्रा घट्ने गरेको स्रोतले बताएको छ । जापानकै अर्काे कम्पनी निप्पोनकोईले जडान गरेको इलेक्ट्रोमेकानिकल पार्टमा सबै मेसिनहरू नयाँ थप्नुपर्नेमा केही पुराना मेसिनलाई नै रंगरोगन गरेर जडान गरिएको स्रोतको भनाइ छ । विद्युत् खुला र बन्द गर्ने प्यानलबोर्डमा समेत स्विचहरू जोड्नुपर्नेमा खुला तार छोडिएको, प्यानलबोर्डको स्पेयर पार्टहरूको व्यवस्था नगरेको, विद्युत्गृहमा विद्युत् आपूर्ति बन्द हुँदा उज्यालोको वैकल्पिक व्यवस्था नगरिएको, विद्युत् गृह सञ्चालन गर्ने मेसिन स्वचालित र हातले चलाउन मिल्ने हुनुपर्नेमा त्यसो नभएको स्रोतको भनाइ छ । स्थानीय आन्दोलित नेपाल विद्युत् प्राधिकरण आफैंले मर्मत गर्दा लाग्ने खर्चभन्दा झन्डै ७० गुणा बढी खर्चेर मर्मत गरिएको विद्युत् काम नलाग्ने भएपछि यसमा अनियमितता भएको भन्दै स्थानीय बासिन्दा आन्दोलनमा उत्रिएका छन् । उद्योग वाणिज्य संघ बझाङका पूर्वअध्यक्ष ओमजंङबहादुर सिंहको अगुवाइमा जिल्ला प्रशासन कार्यलयमा अनियमितताको छानबिन गर्नका लागि ज्ञापन पत्रसमेत बुझाएका छन् । मर्मतका नाममा ठूलो खर्च गरेर मन्त्रालयदेखि जिल्लासम्म पार्टीका नेता कार्यकर्ता र विद्युत् प्राधिकरणका कर्मचारीहरूलाई पैसा वितरण गरेको स्थानीयको आरोप छ । आयोजना मर्मतका लागि जापान सरकारले दिएको करोडौं रुपैयाँ घोटाला गरेको र गुणस्तरहीन काम गरेकाले छानबिनका लागि अख्तियार दुरुपयोग अनुसन्धानमा समेत उजुरी गरेको संर्घष समितिका अगुवा ओमजंगबहादुर सिंहले बताए । तुरुन्तै छानबिन गरेर विद्युतको समस्या नसल्टाए आन्दोलन अझ चर्काउने स्थानीयले बताएका छन् ।"
प्लटिङले बाँझिँदै खेतीयोग्य जमिन,"नेपालगन्ज ग्रामीण क्षेत्र र पहाडी जिल्लाहरूबाट सहरी क्षेत्रमा बसाइसराइ गर्ने क्रम बढ्दै गएपछि यहाँको खेतीयोग्य जमिन बाँझिँदै गएको छ । सडक पुग्नासाथ प्लटिङ गर्ने क्रम बढ्दै गएपछि खेतीयोग्य जमिन प्रयोगविहीन बन्न थालेको हो । बाँकेमा खेतीयोग्य जमिनमध्ये ४ हजार ५ सय हेक्टर जमिन बाझै रहेको जिल्ला कृषि विकास कार्यालयले जनाएको छ । कार्यालयका अनुसार जिल्लामा खेतीयोग्य जमिनको क्षेत्रफल ५७ हजार २ सय ५२ हेक्टर छ । कुल खेतीयोग्य जमिनको ७ दशमलव ८५ प्रतिशत जमिन बाँझो रहेको कार्यालयले जनाएको छ । जिल्लामा प्रतिहेक्टर करिब ३ टन खाद्यान्न उत्पादन हुने गरेको छ । जमिन बाँझो राख्दा १३ हजार ५ सय टन खाद्यान्नको उत्पादन घटेको कृषि कार्यालयले जनाएको छ । मध्य तथा सुदूरपश्चिमको प्रमुख व्यापारिक केन्द्र भएकाले पहाडी जिल्लाबाट हुने बसाइसराइको क्रम बढ्दै गएको छ । नेपालगन्ज उपमहानगरपालिका, कोहलपुर नगरपालिका र बागेश्वरी गाविसको खजुरामा प्लटिङ गर्दै घडेरी बनाउने क्रम बढिरेहको वरिष्ठ कृषि विकास अधिकृत कृष्णबहादुर बस्नेतले बताए । सडक पुगेका ग्रामीण क्षेत्रहरू पनि घडेरीको रूपमा बिक्री हुन थालेका छन्, वरिष्ठ कृषि विकास अधिकृत बस्नेतले भने, अव्यवस्थित बसोबास गर्ने क्रम बढ्दै गएपछि खेतीयोग्य जमिन मासिँदै गएको हो । जिल्ला मालपोत कार्यालयका अनुसार दैनिक एक सय ५० बढी स्थानीयहरू खरिदबिक्रीका लागि कार्यालयमा आउने गरेका छन् । नेपालगन्ज र कोहलपुरमा प्रतिकट्ठा १५ लाखदेखि ५० लाखसम्ममा घरजग्गाको कारोबार हुने गरेको व्यावसायीहरू बताउँछन् । घरजग्गा व्यावसायी कुमार केसीका अनुसार तीन वर्षयता जग्गाको भाउ चार गुणाले बढेको छ । जग्गाको भाउ बढ्दै गएपछि खेतीयोग्य जमिनमा प्लटिङ बढेको उनले बताए । सहरी क्षेत्रका आसपासमा जग्गा पाइन छाडेको छ, उनले भने, त्यसैले भाउ अकासिँदै गएको हो । उनका अनुसार नेपालगन्ज, कोहलपुर र खजुरा क्षेत्रमा करिब डेढ सय बढी स्थानमा प्लटिङ गरिएको अनुमान छ । वरिष्ठ कृषि विकास अधिकृत बस्नेतका अनुसार सहरी क्षेत्रबाहेक पुरैना, गंगापुर, मटेहियालगायतका गाविसमा पनि जग्गा बाँझो हुने क्रम बढिरेहको छ । ग्रामीण क्षेत्रमा सिँचाइ समस्या, अधिया बटैया लगाउने प्रचलन हट्दै जानु, जग्गाधनी बाहिरै बस्नुलगायत कारणले जमिन बाँझो हुन थालेको बस्नेतले जनाए । दुई वर्षभन्दा बढी खेतीयोग्य जमिन बाँझो राख्न नपाइने नीति भए पनि कडाइका साथ कार्यान्वयन नहुँदा समस्या भएको उनको भनाइ छ । जिल्लामा ५२ हजार ८ सय ३८ हेक्टर क्षेत्रफलमा खेती हुने गरेको छ । त्यसमध्ये १५ हजार २ सय हेक्टरमा मात्र सिँचाइ सुविधा छ । पश्चिम तराईको खाद्य भण्डार मानिएको बाँकेमा ३७ हजार ६ सय ३८ हेक्टर जमिनमा अझैसम्म पनि सिँचाइ सुविधा पुग्न सकेको छैन । गत वर्ष १ लाख ८७ हजार ६ सय १३ टन खाद्यान्न उत्पादन भएको थियो ।"
७० मेगावाटबाट ३० मा सीमित,"लमजुङ सत्तरी मेगावाटको मध्मस्र्याङ्दी जलविद्युत्बाट करिब ६० प्रतिशत विद्युत् उत्पादन घटेको छ । औसतमा ३० मेगावाटमा सीमित आयोजनाबाट साँझबिहानको समयबाहेक २० मेगावाटमा विद्युत् उत्पादन भइरहेको मध्यमस्र्याङ्दी जलविद्युत् केन्द्रले जनाएको छ । मस्र्याङ्दी नदीमा पानीको बहाव कम हुन थालेपछि विद्युत् उत्पादनमा पनि कमी आएको केन्द्रका प्रमुख पशुपतिराज गौतमले बताए । उनका अनुसार हाल बिहान ३ र साँझको साढे ३ घण्टा ३० मेगावाट र अन्य समय २० मेगावाट विद्युत् उत्पादन हुँदै आएको छ । बढीमा ३० मेगावाट हो । भारप्रेषण केन्द्रको निर्देशनअनुसार चल्दा घटीमा २० मेगावाटको हराहारीमा उत्पादन दिइरहेका छौं, उनले भने । उनका अनुसार दिउँसो र रातिको समय पानीलाई जलाशयमा स्टोरेज गरी बिहान र बेलुकी पिक आवर मा ३० मेगावाट विद्युत् उत्पादन गरिएको छ ।जलविद्युत् केन्द्रका अनुसार मध्यमस्र्याङ्दीबाट वर्षायाममा ७२ मेगावाटसम्म विद्युत् उत्पादन हुन्छ । ५ देखि ६ महिनासम्म कम्तीमा ७० मेगावाट विद्युत् उत्पादन हुने र अन्य समय घट्ने केन्द्रप्रमुख गौतमले बताए । पानी पर्यो भने जेठबाटै उत्पादन बढ्दै जान्छ । जेठ तेस्रो साताबाट पानी पर्ने भएकाले विद्युत् उत्पादन पनि बढदै जान्छ, उनले भने, कात्तिक अन्तिम सातादेखि पानी घट्छ र विद्युत् उत्पादन पनि घट्ने गरेको छ । उत्पादन घटेको समयमा मर्मतपानीको बहाव घटेपछिको मध्यमस्र्याङ्दी जलविद्युत् परियोजनाको मर्मत थालिएको छ । दुईवटा टर्बाइन रहेकोमा युनिट १ लाई मर्मत सुरु गरिएको गौतमले बताए । युनिट २ गत वर्ष मर्मत गरिएको हो । हाल विद्युत् उत्पादन युनिट २ बाट भइरहेको छ । उनका अनुसार मर्मतका लागि दुई सिफ्टमा इन्जिनियरसहित ४० जना प्राविधिक खटिएका छन् । यसपटकको मर्मतअन्तर्गत टर्बाइनको रनर फेर्छौं, उनले भने । उनका अनुसार रनरमा पानी जाने ठाउँको विकेट गेट को पनि मर्मत गरिनेछ । रनरमा बालुवाको कणले पुर्याएको क्षति हेर्छौं । सकिने जति बनाउँछौं र नसकिने जतिको पाटपुर्जा फेर्छौं, उनले भने । बुधबारदेखि सुरु युनिट १ को मर्मतकार्य फागुन १५ सम्म सक्ने र फागुन अन्तिम सातादेखि बाँध क्षेत्रको मर्मत थाल्ने बताए ।"
चलेन टेलिकमको वाइम्याक्स,"उनका अनुसार वाइम्याक्स विस्तार नहुनुमा अर्को कारण हो, मोबाइलजस्तो सजिलो सेवा नहुनु । वाइम्याक्स चलाउनका लागि कस्टमर प्रिमाइसेस इक्युपमेन्ट (सीपीई) वा यूएसबी डंगोल आवश्यक पर्छ । यी उपकरणबाट फोन गर्न मिल्दैन इन्टरनेट चलाउने मात्र हो । त्यसले गर्दा ग्राहकको आकर्षण यसमा नभएको ती अधिकारी बनाउँछन् । यी उपकरणको मूल्यसमेत महँगो पर्ने भएकाले ग्राहक आकर्षित हुन नसकेका हुन् । अनलिमिटेड सेवा उपलब्ध नभएको वाइम्याक्सम भोल्युमका विभिन्न प्याकेज लिँदा घरभित्र राख्ने सीपीईको मूल्य न्यूनतम ५ हजार २ सयदेखि १३ हजारसम्म र बाहिर राख्ने सीपीईको मूल्य ९ हजार ५ सय ५५ देखि २३ हजार ८ सय ८८ सम्म पर्ने टेलिकमको वेबसाइटमा उल्लेख छ । यसैगरी यूएसबी डंगोलको मूल्य ३ हजार ५ सय ६० पर्छ । ५ सय जीबीको एकवर्षे प्याकेज लिँदा भने यो डंगोल सित्तैमा पाइन्छ । वाइम्याक्सको १ वर्षे ५ सय जीबीको प्याकेज लिँदा करबाहेक २० हजार तिर्नुपर्छ भने निजी क्षेत्रले २० हजारभन्दा कम भाउमै उत्तिकै गतिको अनलिमिटेड इन्टरनेट सेवा दिइरहेका छन् । यस्ता उपकरणको भाउ घटाएर अनलिमिटेड प्याकेज दिन सकेमा मात्र ग्राहक आकर्षित हुन सक्ने टेलिकमकै अधिकारीहरू बताउँछन् । टेलिकमका सहप्रवक्ता शोभन अधिकारीले भने मोबाइलका ग्राहक वृद्धिलाई हेरेर वाइम्याक्ससँग तुलना गर्न नहुने बताउँछन् । मोबाइल फोन एउटाले चलाउने हो, वाइम्याक्स त एउटा घरमा जोडेपछि धेरैले चलाउँछन्, उनले भने, हामीले गाविस र स्कुलमा जोडेका छांै, त्यहाँ त एउटै लाइनबाट सय जनाले पनि चलाएका हुन सक्छन् । यसका आधारमा १ सय जना ग्राहक बढ्दा पनि धेरैले चलाएको हुन सक्ने अधिकारीको दाबी छ । उनले अहिले गाउँगाउँमा वाइम्याक्स पुर्याउन टेलिकमले पहल गरिरहेको जानकारी दिए । भूकम्प प्रभावित जिल्लामा पनि हामीले वाइम्याक्समार्फत नै सेवा विस्तार गरिरहेका छौं, उनले भने, त्यसले वाइम्याक्समा आकर्षण छैन भन्न मिल्दैन । उनले सीपीई पनि सहुलियत दरमा बिक्री गरिरहेकाले त्यसलाई महँगो भन्न नमिल्ने बताए ।"
व्यावसायिक कृषि व्यापारमा ३७ करोड,"मोरङ विश्व बैंकको सहयोगमा व्यावसायिक कृषि तथा व्यापार आयोजनाले पूर्वाञ्चलमा यस वर्ष ३६ करोड ९४ लाख ७२ हजार ४ सय १८ रुपैयाँको लागतमा ५ सय योजना सञ्चालनमा ल्याएको छ । व्यावसायिक कृषि तथा व्यापार आयोजना कार्यान्वयन सहयोग समूह विराटनगरका अनुगमन तथा मूल्यांकन अधिकृत भानुभक्त मैनालीले पूर्वाञ्चलमा अहिले चौथो र पाँचौं आह्वानको कार्यक्रमअन्तर्गत काम भइरहेको बताएका छन् । उनले चौथो आह्वानअन्तर्गत कृषि र पशुजन्य उत्पादन गर्ने कृषक र फर्महरूलाई ठूला उद्योगका रूपमा व्यवसायीकरण गरी राष्ट्रलाई टेवा पुर्याउने लक्ष्य आयोजनाको रहेको बताए । उनले पाँचौं आह्वानअन्तर्गत लघु अनुदान कार्यक्रममा साना किसानहरूलाई व्यावसायिक कृषि तथा पशुजन्य उत्पादन गरी ठूला उद्योग र व्यवसायीकरण गर्ने उद्देश्य रहेको जनाए । चैथो आह्वानअन्तर्गत उदयपुरमा ३, खोटाङमा ३, सिरहामा ९, सप्तरीमा १८, सुनसरीमा ३, मोरङमा १ र झापामा ८ वटा गरी कुल ४९ करोड ९१ लख ३९ हजार ६ सय २१ रुपैयाँको योजनामा आयोजनाले १८ करोड ६८ लाख ७२ हजार ४ सय १८ रुपैयाँ अनुदान प्रदान गर्नेछ । अधिकृत मैनालीका अनुसार उक्त योजनाहरूमा खोटाङ र उदयपुरमा बाख्रापालन, सप्तरीमा कुखुरापालन ३ र ६ वटा माछापालन, सिरहामा ९ वटा दूधडेरी उद्योग, ६ वटा तराकारी खेती र ३ वटा कुखुरापालन, झापामा ६ वटा दूधडेरी उद्योग र ३ वटा सुँगुरपालन, सुनसरीमा ३ वटा दूधडेरी उद्योग र मोरङमा गोधुली आइसक्रिम उद्योगको व्यवसायीकरणका लागि अनुदान दिने सम्झौता भएको बताए । उनले उक्त योजनाहरूको पूर्वाधारको काम सुरु भएको र कृषकहरूले पहिलो किस्ता माग गर्न थालेकाले अनुगमनपछि निकासा दिने बताए । लघु अनुदान कार्यक्रमअन्तर्गत सोलुखुम्बु, खोटाङ, ओखलढुंगा र संखुवासभामा २ सय ४५ वटा योजनामध्ये २ सय २९ वटाको काम सम्पन्न भई ९ करोड ८५ लाख रुपैयाँ अनुदानसमेत निकासा दिएको र बाँकी १६ वटा योजनाको काम ३ महिनाभित्र सकी १ करोड ४१ लख अनुदान दिने उनले बताए ।"
बंगलादेशको संघर्ष,हैदराबाद रविचन्द्रन आश्विनको नेतृत्वमा रहेको भारतीय बलिङ आक्रमणले एक मात्र टेस्टको चौथो दिन आइतबार बंगलादेशलाई दबाबमा राखेको छ । जितका लागि ४ सय ५९ रनको ठूलो स्कोर पछ्याइरहेको बंगलादेश एक दिनको खेल बाँकी छँदा दबाबमा आइसकेको छ । दिनको खेल समाप्त हुँदा बंगलादेश तीन विकेट गुमाएर १ सय ३ रनको स्थितिमा छ । बंगलादेशले कम्तीमा बराबरीका लागि पनि तीन सेसनको खेल खेल्नु पर्नेछ । पाहुना टिमका महमुदुल्लाह नौ रनमा नटआउट छन् । उनलाई २१ रन बनाएका सकिब अल हसनले साथ दिइरहेका छन् । टेस्ट क्रिकेट इतिहासमा सबैभन्दा चाँडै २ सय ५० विकेट लिएको कीर्तिमान बनाएका आश्विनले बंगलादेशको दोस्रो इनिङ्समा दुई विकेट लिए । अब ४५ टेस्टमा उनको विकेट संख्या २ सय ५२ पुगेको छ । उनलाई अर्का स्पिनर बायाँ हाते अजय जडेजाले पनि राम्रो साथ दिए । उनले ४२ रन बनाएर खेलिरहेका सौम्य सरकारलाई ४२ रनमा आउट पारे ।यससँगै २७ रन बनाएका मोमिनुल हकसँग दोस्रो विकेटका लागि ६० रनको साझेदारी टुटेको थियो । त्यसको चार रनपछि हक आपैं आउट भए । त्यसयता दायाँ र बायाँ हाते ब्याट्सम्यानको सम्मिश्रणमा महमुलुल्लाह र सकिबले अन्तिम सेसनमा २८ रन थपे । बंगलादेशले जितका निम्ति अन्तिम दिन ३ सय ५६ रन बनाउनुपर्नेछ । यसअघि चिया सेसनमा भारतले चार विकेट गुमाएर १ सय ५९ रनमा आफ्नो दोस्रो इनिङ्स समाप्तिको घोषणा गरेको थियो ।बंगलादेश पहिलो इनिङ्समा ३ सय ८८ रनमा समेटिदा कप्तान मुसफकिर रहिमलाई १ सय २७ रन बनाए । उनलाई आउट पार्दै अश्विनले आफ्नो विकेट संख्या २ सय ५० पुर्याएका थिए ।
लिटिल बुद्धको फराकिलो जित,कञ्चनपुर महेन्द्रनगरमा जारी एक्सपर्ट स्कुल क्रिकेट लिग प्रतियोगिताअन्तर्गत आइतबारलिटिल बुद्ध एकेडेमी विजयी भएको छ । उसले मर्निङ ग्लोरीलाई १ सय १२ रनले पराजित गर्यो । टस हारेर पहिले ब्याटिङको निम्तो पाएको लिटिल बुद्धले निर्धारित २० ओभरमा ७ विकेट गुमाउँदै १ सय ४५ रन बनाएको थियो । मर्निङ ग्लोरी ८५ ओभरमा ३३ रनमै अलआउट भयो । नीराजन प्लेयर अफ द म्याच भए ।
सनराइज र वाल्मीकि विजयी,चितवन एक्सपर्ट स्कुल क्रिकेटअन्तर्गत आइतबार भरतपुरको सनराइज इङलिस स्कुल र वाल्मीकि शिक्षा सदन विजयी भए । सनराइजले स्मल हेभन कल्याणपुरलाई ७ विकेटले पराजित गर्यो । समूहको दुवै खेल जितेको सनराइजले सेमिफाइनलमा स्थान सुरक्षित गर्यो । हिमालयन क्रिकेट एकेडेमी काठमाडौंले आयोजना गरेको प्रतियोगिताको अर्को खेलमा वाल्मीकिले कालिका आवासीय माविलाई ७६ रनले पराजित गर्यो । सनराइजका आशिष लम्साल र वाल्मीकिका अनुराग सुवेदी म्यान अफ द म्याच घोषित भए ।
न्यु खाडीचौर विजयी,सिन्धुपाल्चोक माखाको लामोसाँघुमा भइरहेको सिन्धु युवा कपअन्तर्गतको अन्तिम खेलमा न्यु खाडीचौर युवा क्लबले योङ जेनेरेसन युवा क्लबलाई १० ले हराएको छ । १५ टिमबीच भएको खेलमा पहिलो हुने न्यु खाडीचौरले ७० हजार र दोस्रो भएको योङ जेनेरेसन युवा क्लबले ५० हजार रुपैयाँ हात पारे ।
कबड्डी प्रशिक्षक प्रशिक्षण सुरु,"काठमाडौं नेपाल कबड्डी संघको आयोजनामा कबड्डी प्रशिक्षक प्रशिक्षण कार्यक्रम सुरु भएको छ । ५ दिनसम्म चल्ने कार्यक्रममा ६० प्रशिक्षकले सहभागिता जनाएका छन् । प्रशिक्षार्थीलाई विनोद प्रजापति, वीरेन्द्र यादव, विमल पोखरेल, पशुपति प्रजापति र लक्ष्मीनारायण श्रेष्ठले प्रशिक्षण प्रदान गरिरहेका छन् ।"
ट्रायथलन टोली मलेसियातर्फ,"काठमाडौं मलेसियाको तान्जुङ मालिम सहरमा हुने क्वालालम्पुर एएसटीसी ट्यालेन्ट आइडेन्टिफिकेसन क्याम्पमा सहभागी हुन तीन खेलाडी र एक प्रशिक्षक गरी ४ सदस्यीय टोली मलेसिया प्रस्थान गरेको छ । सहभागी हुन जाने खेलाडीमा दक्षिण एसियाली रजत पदकधारी रोजा केसी, नितेश मानन्धर र देवेश मानन्धर तथा प्रशिक्षकमा आनन्द लेप्चा छन् । नेपालसहित १२ राष्ट्रका ५२ जनाको सहभागिता रहने क्याम्प फागुन २ देखि ८ गतेसम्म सञ्चालन हुने नेपाल ट्रायथलन संघका महासचिव नीलेन्द्रराज श्रेष्ठले जानकारी गराए ।"
स्वर्ण विजेतालाई सम्मान,"पाल्पा सातौं राष्ट्रिय खेलकुद प्रतियोगितामा आईटीएफ तेक्वान्दोतर्फ स्वर्णपदक विजेता साजन पचभैयालाई शनिबार सम्मान गरिएको छ । उनले ८० देखि ८४ केजी तौल समूहमा स्वर्ण जितेर जिल्लाको नाम राखेका हुन् । उनी पाल्पा जिल्लाबाट सहभागी खेलाडीमध्ये एकमात्र स्वर्णपदक विजेता हुन् । उनलाई आफू अध्ययन गर्ने बेथल बोर्डिङ स्कुलको २० औं वार्षिकोत्सव तथा अभिभावक दिवसका अवसरमा सम्मान गरेको हो । पचभैयालाई नगद, सम्मानपत्र र सिल्डसहित जिल्ला शिक्षा अधिकारी संगीता रेग्मी र विद्यालय सञ्चालक अध्यक्ष माधव नेपालले सम्मान गरेका हुन् । यम्घा, ६ घर भएका उनी तानसेनको बेथल बोर्डिङ स्कुलमा कक्षा १० मा अध्ययन गर्छन् ।"
मानेले फर्काए लिभरपुलको मुस्कान,"हारिरहँदा कसरी तपाईं हाँस्न सक्नुहुन्छ ? क्लोपले भने, तर केही दिनमै सबै कुरा परिवर्तन हुन सक्छ । अब हामीसँग गजब टिम, खेलाडी र प्रबन्धकसमेत छन् । सबैजना खुसी भएकामा म खुसी छु । यसका लागि धन्य भए, माने । लिभरपुलले मिडफिल्डबाट गजब तालमेल देखाउँदा निस्केको अवसरलाई मानेले १६ र १८ औं मिनेटमा सदुपयोग गरेका हुन् । स्पर्श पहिलो हाफमा स्तब्ध भएपछि फेरि खेलमा फर्कन सकेन । मानेले पहिलो हाफमा सजिलै ४ गोल गर्न सक्थे । पक्कै हामीले सादियोलाई जनवरीमा मिस गर्यौं, क्लोपले भने । नयाँ वर्षमा लगातार ५ खेल जित्न नसक्दा अंक तालिकामा लिभरपुलले चेल्सीलाई दिएको चुनौती फितलो बन्दै क्लब चौथो स्थानमा पुगेको थियो । साथै क्लब च्याम्पियन्स लिगमै पनि पुग्ने हो वा होइन भन्ने शंका उत्पन्न भयो । मानेको अनुपस्थितिमा लिभरपुल शिथिल देखिनु एउटा अनौठो संयोग थियो । लिगमा स्पर्शको यो तेस्रो हार हो । यस्तै खेलले उपाधि जित्न कठिन छ, टोटेनहम प्रशिक्षक माउरिसियो पोचेटिनोले भने, हाम्रो खेलमा आक्रामक धार कमजोर थियो । लिभरपुल यतिबेला चौथो स्थानमा पुगेको छ ।मानेको पहिलो गोल जर्जिन्होको एकदमै सटीक थु्र बलमा भएको थियो । उनले दोस्रो गोल काउन्टर अट्याकमा रिबाउन्डमा गरेका थिए । दुवै गोलमा उनले उत्कृष्ट फिनिसिङ देखाए । हामीले सुरुदेखि अन्त्यसम्म नियन्त्रण कायम गर्यौं, मानेले भने ।"
रियल शीर्षस्थानमा फर्कियो,"बार्सिलोना रियल म्याड्रिड शनिबार ओसासुनामाथिको चुनौतीपूर्ण खेलमा ३१ को जित निकाल्दै ला लिगाको शीर्षस्थानमा फर्केको छ । रियलका लागि क्रिस्टियानो रोनाल्डो, इस्को र लुकास भाजक्वेजले गोल गरे । रोनाल्डोले २४ औं मिनेटमा खाता खोलेकामा ओसासुना स्ट्राइकर सर्जियो लियोनले बराबरी गोल गरेका थिए । इस्कोले ६२ औं मिनेटमा फेरि रियललाई अग्रता दिलाए । भाजक्वेजले अन्तिम समयमा फेरि गोल थपे । रियलका गोलरक्षक केलर नाभासले थुप्रै दर्शनीय बचाउ गरेका थिए । भाजक्वेजले गोल नगरुन्जेलसम्म अंक तालिकाको पुछारमा रहेको ओसासुनाले रियललाई आच्छुआच्छु पारेको थियो । रियल ४९ अंकसहित अंक तालिकाको शीर्षस्थानमा छ । बार्सिलोनासँग ४८ अंक छ । उसले अलाभेसलाई लियोनल मेसी, नेयमर र लुइस स्वारेजको गोलमा ६० को योगफलसहित हरायो । स्वारेजले २ तथा मेसी र नेयमरले ११ गोल गरे । जितका बावजुद अलेक्स भिडाललाई सिजनभर खेल्न नसक्ने गरी चोट लाग्नु बार्साका लागि दुखद रह्यो । जिनेदिन जिदानको टोलीले बार्साभन्दा अझै २ खेल कम खेलेको छ । रियलले सन् २०१२ यता पहिलो पटक लिग उपाधि जित्ने छाँट देखाएको छ । आजको खेलमा कुनै टिमको स्तर कम थिएन । हामीलाई कडा चुनौती आउँछ भन्ने थाहा थियो । त्यहीअनुसार मिहिनेत पनि गऱ्यौं, जिदानले भने । अलाभेससँगको खेलमा बार्साले ३७ औं मिनेटमा अग्रता लिएको थियो । भिडालको क्रसलाई स्वारेजले गोल गरेका हुन् । स्वारेज अब १८ गोलसहित ला लिगाको उच्च गोलकर्ता बनेका छन् । मेसीको नाममा १७ गोल छ । बार्सा र अलाभेस किंग्स कप फाइनलमा आगामी मेमा भिडदैछन् ।"
रोकियो चेल्सी,लन्डन बर्नलीसँग आइतबार ११ को बराबरीमा रोकिए पनि चेल्सीले इङलिस प्रिमियर लिगमा १० अंकको अग्रता लिएको छ । दोस्रो स्थानको टोटेनहम अघिल्लो दिन पराजित भएको फाइदा चेल्सीले उठाउन सकेन । स्पेनिस विङ्गर पेड्रोको गोलमा चेल्सीले सातौं मिनेटमा अग्रता लियो । बर्नलीले यसअघि घरेलु मैदानमा पछिल्ला चार खेल जित्दा कुनै गोल खर्चेको थिएन । बर्नलीका कीर्तिमानी अनुबन्धित खेलाडी रोबी ब्राडीले २४ औं मिनेटमा सानदार गोल गरी बराबरीमा ल्याए । चेल्सीको २५ खेलमा ६० अंक छ । समान ५० अंक बोकेका टोटेनहम र आर्सनल गोल भिन्नतामा दोस्रो र तेस्रो स्थानमा छन् । बर्नली १२ औं स्थानमा छ ।
नेपाल च्याम्पियन,"काठमाडौं प्रथम काठमाडौं अन्तर्राष्ट्रिय तेक्वान्दो च्याम्पियनसिपको फाइटमा नेपाल च्याम्पियन भएको छ । आइतबार सम्पन्न प्रतियोगिताको सिनियरतर्फ नेपाल पुलिस क्लबले ३ स्वर्ण, ४ रजत र २ कांस्य जित्यो । नेपालकै यति तेक्वान्दो डोजाङ २ स्वर्णसाथ दोस्रो भयो । एक स्वर्ण, ३ रजत र २ कांस्य जितेको भुटान तेस्रो स्थानमा रह्यो । क्याडेटतर्फ नेपालकै आयोजक युनाइटेड तेक्वान्दो डोजाङले ५ स्वर्ण र दुई कांस्य हात पार्दै च्याम्पियन भयो । भारतले ३ स्वर्ण र ५ रजतसाथ दोस्रो तथा नेपालको सीतापाइला तेक्वान्दो डोजाङ तीन स्वर्ण र २ रजत जित्दै तेस्रो भए । जुनियरतर्फ ४ स्वर्ण, १ रजत र ३ कांस्यपदक जितेको भारत च्याम्पियन भयो । नेपालको सीतापाइला डोजाङले ३ स्वर्ण, २ रजत र ३ कांस्य जित्दै दोस्रो तथा २ स्वर्ण, २ रजत र ६ कांस्य जितेको कोटेश्वर तेक्वान्दो डोजाङ तेस्रो भए । प्रतियोगितामा पुरुषतर्फ नेपालको कोटेश्वर तेक्वान्दो डोजाङका उज्वल गुरागाईं र महिलामा इन्डोनेसियाकी डिना मरिसिया उत्कृष्ट खेलाडी चुनिए । उज्वलले ७४ केजी र डिनाले ४६ केजी तौलमा स्वर्णपदक हात पारेका थिए ।"
नाम दर्ता गर्न थप दुई दिन,"काठमाडौं सातौं कान्तिपुर हिरो हाफ म्याराथनमा सहभागी हुन नाम दर्ताका लागि दुई दिन समय थपिएको छ । यसअघि नाम दर्ताको अन्तिम समय आइतबार राखिएकामा अब मंगलबारसम्म सहभागी हुनेले आफ्नो नाम टिपाउन सक्नेछन् । धेरैभन्दा धेरैको सहभागिता होस् भनेर दुई दिनको समय थपिएको हो, केएमजीका ब्रान्ड म्यानेजर अचलराज सत्यालले भने, धेरैको अनुरोध पछि हामीले यो व्यवस्था गरेका हौं । यसले धेरैलाई सुविधा हुनेछ । प्रतिस्पर्धाको सातौं संस्करण फागुन ७ मा हुनेछ र यसपल्ट पनि २१ किलोमिटरको हाफ म्याराथन, ह्विलचियर तीन किलोमिटर र कर्पोरेटमिडिया पाँच किलोमिटर दौड समावेश गरिएको छ । हाफ म्याराथनमा महिला र पुरुष दुवैका विजेताले ५० हजार रुपैयाँसँगै स्कुटर पाउनेछन् । महिला र पुरुषलाई समान पुरस्कार राखिएको छ । यस्तै कर्पाेरेट मिडिया पाँच किलोमिटर दौडलाई अझ आकर्षित बनाउन थप पुरस्कारको पनि व्यवस्था गरिएको छ ।यसअघि पुरुष र महिला स्पर्धामा काठमाडौंहङकङकाठमाडौंको हवाई टिकट व्यवस्थान गरिएकामा अब होटलमा दुई रात बसाइको पुरस्कार पनि थपिएको छ । यसको प्रायोजन म्यारिएट होटलले गरेको छ । हवाई टिकटको प्रायोजक भने क्याथे ड्रायगन रहेको छ । कान्तिपुर पब्लिकेसन्सले वार्षिकोत्सवको अवसरमा २०६७ सालमा सुरु गरेको हाफ म्याराथन बर्सेनि सञ्चालन गर्दै आएको छ । हाफ म्याराथनमा राष्ट्रिय कीर्तिमान बनाउने धावकलाई प्रोत्साहनस्वरूप २५ हजार रुपैयाँ दिइनेछ ।कान्तिपुर पब्लिकेसन्सको थापाथलीस्थित सेन्ट्रल बिजनेस पार्कबाट दौड सुरु हुनेछ । त्यसपछि माइतीघर, बबरमहल, बिजुलीबजार, नयाँ बानेश्वर, तीनकुने, कोटेश्वर, जडीबुटी, गठ्ठाघर, सानोठिमी, भक्तपुरको सल्लाघारी चोक हुँदै कटुन्जे नजिक पुगी फर्केर सल्लाघारी चोक, थिमी, गठ्ठाघर, जडीबुटी, कोटेश्वर, तीनकुने, नयाँ बानेश्वर, बिजुलीबजार, बबरमहल र माइतीघर हुँदै सेन्ट्रल बिजेनस पार्कमा आएर दौड टुंगिने कार्यक्रम रहेको छ ।"
रूपन्देही अन्तिम चारमा,"उदयपुर रूपन्देही चौथो रमपम उदयपुर गोल्डकप फुटबल प्रतियोगिताको सेमिफाइनलमा आइतबार प्रवेश गरेको छ । सदरमुकाम गाईघाटमा जारी खेलमा शुक्रबार झापा ११ लाई सडनडेथमा ६५ गोलले हराउँदै रूपन्देही अन्तिम चारमा पुगेको हो ।थरुहट रंगशालामा पहिलो हाफमा झापा ११ का लागि गोल गर्ने थुप्रै अवसर चुकाउँदा गोलविहीन हुन पुग्यो । २२ औं मिनेटमा झापाका रेजिन सुब्बाले पहिलो गोल गरे । ७२ औं मिनेटमा रूपन्देहीका विकी चौधरीले गोल फर्काएर खेललाई बराबरीमा ल्याए । टाइब्रेकरमा दुवैतर्फका ५५ खेलाडीले गोल हान्दा ४४ गोल भएपछि खेल सडनडेथमा पुगेको थियो । रूपन्देहीका सौरभ मगर, उत्तम गुरुङ, विजय धिमाल, दिलीप क्षेत्री, कालु थापा र विक्रम लिम्बूले गोल गरेका थिए । भापाबाट दिलेन मोक्तान, राजकुमार लिम्बू, खामिन गिल्सन, विशाल गुरुङ र रेजिन सुब्बाले गोल गरे । रेजिन खेलको म्यानअफ द म्याच भए । उनलाई आयोजकले ५ हजार नगदसहित प्रदान गर्यो । पहिलो सेमिफाइनल खेल मोरङ११ र सीएमसी संकटा, काठमाडौंबीच हुनेछ ।"
स्थानीय निकाय कर्मचारी धर्नामा,"मोरङ स्थानीय निकायका कर्मचारी ६ बुँदे मागसहित आन्दोलनमा उत्रेका छन् । स्थानीय निकायका सबै कामकाज ठप्प पारेर कर्मचारी आन्दोलनमा उत्रँदा सेवाग्राही भने मर्कामा परेका छन् । कर्मचारीले जिल्लास्थित सबै गाविस, नगरपालिका, उपमहानगरपालिका र जिविस कार्यालयमा आइतबारदेखि धर्नामा बस्दा कामकाज ठप्प भएको हो । आन्दोलनरत कर्मचारीले स्थानीय तह पुनर्संरचनामा स्थानीय निकायमा कार्यरत करार, अस्थायी करिब ६ हजार कर्मचारीको सेवालाई निरन्तरता दिने गरी ऐन नियम बनाउन माग गरेका छन् ।उनीहरूले कार्यरत स्थानीय तहको नयाँ संरचनामा कर्मचारीको व्यवस्थापन र समायोजना गर्दा कार्यरतलाई पहिलो प्राथमिकतामा राखेर नपुग जनशक्ति मात्रै निजामती सेवाबाट पठाउनुपर्ने, अविलम्ब स्थानीय तहको निर्वाचन गरिनुपर्नेलगायत माग राखेका छन् ।"
आयुर्वेदलाई सरकारकै उपेक्षा,"विराटनगर बिरामीलाई अलिकति पनि हानि नगरी रोग निको पार्ने क्षमताका कारण आयुर्वेदिक उपचार पद्धति लोकप्रिय हुँदै गए पनि सरकारले यसलाई प्रोत्साहन गर्ने नीति लिएको देखिन्न । विराटनगर ५ जामुनगाछीस्थित जिल्ला आयुर्वेद स्वास्थ्य केन्द्र यस्तै उपेक्षाको मारमा छ ।बर्सेनि बजेट एवं कार्यक्रममा कटौती, पूर्वाधार र जनशक्ति अभावकै कारण केन्द्रले जनआकांक्षाअनुरूप सेवा दिन सकेको छैन । पुर्जीको समेत पैसा नलिने गरी नि:शुल्क आयुर्वेद उपचार उपलब्ध गराउने सरकारी नीति रहे पनि केन्द्रलाई त्यसअनुरूप सुविधा छैन । बिरामी भर्ना गरेर राख्न बेड छैन । प्रयोगशाला पनि छैन । राजमार्गदेखि १ किमि पश्चिमको उक्त नि:शुल्क उपचार केन्द्रमा दैनिक कम्तीमा २५ जना सेवाग्राही आउँछन् । कहिलेकाहीं ४० जनासम्म पुग्ने गरेको सूचना अधिकारी पुनमकुमारी कर्णले बताइन् । बिरामीमध्ये ७५ प्रतिशतभन्दा बढी १५ वर्षभन्दा माथिका हुने गरेको पुर्जी दर्ता रेकर्डले देखाउँछ । २०५३ मा स्थापित केन्द्रमा सुरुआती दिनमा दैनिक १५ जना पनि बिरामी पुग्दैनथे । सबैतिर आयुर्वेद एवं योगको प्रचारप्रसारले केही वर्षयता सेवाग्राही थपिँदै गएको कर्णले जानकारी दिइन् । अन्यत्र उपचार गराएर निको नभएपछि यहाँ आउने गरेका छन्, उनले भनिन्, पेट, जोर्नी, फोक्सो, छाला, पत्थरी र बवासिरका रोगी सबैभन्दा बढी आउँछन् । छेउमै घरपसल भएका ४५ वर्षीय हीरालाल पाण्डे केन्द्रमा वृद्धवृद्धाको राम्रो उपचार हुने गरेको बताउँछन् । शल्यक्रिया गर्नुपर्नेबाहेक छाला, पेट र शरीर दुखाइसम्बन्धी रोगका लागि यहीं जँचाउने गरेको उनको भनाइ छ । सुनसरी पूर्व कुसहा ६ का ३५ वर्षीय डोमा उरावले कुनै पनि रोग लाग्दा यहीं आउने गरेको सुनाए । तर, सबै खाले रोगको उपचार र सम्पूर्ण औषधि पाइदिए झन् राम्रो हुन्थ्यो, उनले भने, मधुमेह, बवासिर र पेटको रोगबाहेक अन्य विभिन्न खाले रोगको सम्पूर्ण औषधि भेटिन्न । चिकित्सकले लेखेको औषधिमध्ये २५ प्रतिशत मात्र यहाँबाट उपलब्ध हुने गरेको कर्णले बताइन् । आवश्यक पूर्वाधार, जनशक्ति र बजेट अभावमा जनअपेक्षाअनुरूप सेवा दिन नसकेको उक्त केन्द्रका चिकित्सक एवं कर्मचारीको भनाइ छ । केन्द्रले मोरङको बेलबारी, सिजुवा र राजघाटमा समेत शाखा सञ्चालन गरेको छ । स्थानीय किशोर बडुवालले नि:शुल्क रूपमा उपलब्ध गराएको १८ धुर जग्गामा खडा भएको उक्त केन्द्रले मागअनुरूपको अति आवश्यक सेवा दिन नसकेको कविराज मुकेशकुमार सिंहले स्वीकारे । उनले यहाँ नाक, कान र घाँटी सेवा, एक प्रयोगशाला, जडीबुटी उत्पादनका लागि जग्गा वा उद्यान नभएको बताए । यहाँका वैध एवं कर्मचारीहरूले बजारबाट कच्चापदार्थ किनेर ग्यास्ट्रिक, खोकी र सुत्केरीका लागि औषधि तयार पार्छन् । पन्ध्रवटा बेड राखेर जिल्लास्तरकै अस्पतालका रूपमा सञ्चालन गर्नलाई पहल गरिए पनि सफल नभएको सिंहले जानकारी दिए । बहिरंग सेवा मात्र दिन सकेका छौं, उनले भने, एउटा बेड पनि नहुँदा बिरामीलाई राखेर उपचार गर्न सक्दैनौं, यसो एकछिन राख्छौं, आराम गराएर पठाउँछौं । सेवाग्राहीलाई बजेटअनुरूपको सुविधा दिनमा भने कुनै कञ्जुस्याइँ नगरेको सिंहले दाबी गरे । चिकित्सक, कविराज (स्वास्थ्य सहायक), दुई वैद्य, लेखापाल र दुई कार्यालय सहयोगीसहित ७ कर्मचारीले उक्त केन्द्र सञ्चालन गरिरहेका छन् । आयुर्वेदमा शालाक्य भनेर चिनिने नाक, कान र घाँटी सेवाका लागि सरकारले यहाँ दरबन्दी नै नराखेको कविराज सिंहले बताए । घरघरमा आयुर्वेदप्रति मोह बढे पनि आयुर्वेद विभागको अस्पष्ट नीतिले गर्दा आफूहरू समय अनुरूप अघि बढ्न नसकेको उनले दु:खेसो पोखे । यसअघि जारी महत्त्वपूर्ण कार्यक्रम सरकारले बजेटबाट हटाएर उल्टै निरुत्साहित गरेको यहाँका वरिष्ठ वैद्यहरूले बताए । यो केन्द्रमार्फत बर्सेनि गरिँदै आएको धामी, झाँक्री, लामा र आम्चीसँग अन्तक्र्रिया र महामारी रोकथाम कार्यक्रम सरकारले हटाएको छ । एलोप्याथिकको दाँजोमा ५ प्रतिशत मात्र बजेट पाए संस्थाको कायापलट हुने केन्द्रका वरिष्ठ वैद्य सुनील शाहले बताए । उनले भने, तर सरकारले जीउन पनि दिएको छैन, बाँच्न पनि दिएको छैन । बजेट आएपछिको समीक्षाको रूपमा वर्षमा एक पटक हुने विभागको योजना तर्जुमा गोष्ठीमा समेत आफूहरूले प्रस्ताव प्रस्तुत गर्दै आए पनि त्यसको कार्यान्वयन नभएको शाहले पीडा पोखे । तलबाट योजना बनाएर पठाउँछौं तर विभागले हाम्रोभन्दा आफ्नै योजना बनाएर लागू गर्छ, उनले भने । अर्कोतिर सरकारले उपलब्ध गराउने बजेट तलब, बिजुली, पानी र निर्धारित कार्यक्रममै खर्च हुन पुग्छ । सरकाले यो केन्द्रलाई आव २०७२७३ मा उपलब्ध गराएको ३८ लाख ५६ हजार बजेटमध्ये ३५ लाख ९८ हजार ६ सय ७३ रुपैयाँ खर्च भएको देखिन्छ । कर्मचारीको बढेको तलब अनुरुप आव २०७३७४ का लागि यस केन्द्रले ६० लाख १९ हजार बजेट पाएको छ ।"
कनिष्ठसँग काम सिक्दै उपसचिव,"सिरहा सेवाग्राहीको चाप रहने लहानस्थित मालपोत कार्यालयमा उपसचिव दरबन्दी छ । दरबन्दीअनुसार उपसचिव टुवराज पोखरेल कार्यरत छन् । गत साउनदेखि स्थानीय विकासबाट भूमिसुधार मन्त्रालयअन्तर्गत लहान मालपोतको पहिलो दरबन्दीमा आएका पोखरेल मालपोतका कामकारबाही र नियमबारे जानकार नहुँदा कनिष्ठको भरमा छन् ।उनी त्यहीँ कार्यरत दुई तहमुनिका नासु डिलाराम चौधरीसँग सिकाइमा छन् । माघ २३ देखि कार्यालय हाजिर भएका पोखरेलले आफ्नो कार्यकक्षमा नासु चौधरीका लागि टेबुल कुर्सी राख्न लगाएर काम सिकिरहेका हुन्छन् । प्रमुखको कार्यकक्षमा दुई जना देखिँदा सेवाग्राही भने काम गराउन झुकिन्छन् । कुनै दुविधा, अस्पष्टता र निर्णयको समस्या देखिए प्रमुखले सम्बोधन गर्नुपर्ने सर्वमान्य सिद्धान्त हो तर मालपोतमा भने प्रमुखले कनिष्ठ कर्मचारीसँग सिकिरहेको अनौठो देखिएको एक सेवाग्राहीले सुनाए । ती सेवाग्राहीले भने, हाकिमसाब चिन्नै गाह्रो भो, पहिलो पटक यहाँ अचम्म पो देखियो ।सेवाग्राहीले ल्याएका जग्गाको विभिन्न लिखत पहिले उपसचिव पोखरेलसँगै रहेका नासु चौधरीको टेबलमा पुग्छ । उनले सबै कुरा हेरेपछि मात्र प्रमुख मालपोत अधिकृतले निर्णयमा हस्ताक्षर गर्छन् । कार्यालयमा शाखा अधिकृत तहको दुई जनाको दरबन्दी भए पनि विभागले अधिकृतहरू नपठाइदिएकै कारण नासुको भर पर्न बाध्य भएको उनले सुनाए । मालपोत अधिकृत मात्र होइन, कार्यालयमा २६ कर्मचारी दरबन्दी रहे पनि अहिले ११ जनाले मात्र धानिरहेका छन् ।मन्त्रालय सरुवा हुनुअघि जिविस सिरहामा स्थानीय विकास अधिकारीका रुपमा पोखरेल कार्यरत थिए । विभागीय प्रमुखका रुपमा जिविसमा काम गरिसकेको मलाई लहानको मालपोतमा पठाइएको हो, उनले भने, अन्य कार्यालयमा पठाएको भए मैले सजिलै काम सिक्ने अवसर पाउँथे यहाँ सेवाग्राहीको चापका कारण समस्या भयो । नयाँ मालपोत अधिकृत आउनेबित्तिकै भूमाफियाले चलखेल गर्न सक्ने भएकाले पनि आफू सचेत भएर काम सिकिरहेको उनले बताए । कार्यालयको तथ्यांकअनुसार कार्यालयबाट दैनिक ७० भन्दा बढी जग्गा रजिष्ट्रेसन पास हुन्छ । हाकिमसाब मालपोतका लागि नयाँ हुनुहुँदोरहेछ, नासु डिलारामले भने, उहाँले नबुझेको र आफूले जानेको कुरा भनिदिने गरेको छु ।"
चोरी रोक्न रेपिड एक्सन टिम,"नवलपरासी नदीजन्य पदार्थ चोरी निकासी बढेको भन्दै नियन्त्रणका लागि जिविसले सुरक्षाकर्मीसहितको विशेष टोली परिचालन गरेको छ । त्यसका लागी रेपिड एक्सन टिम गठन गरिएको छ ।स्थानीय विकास अधिकारी युवराज कटेलको नेतृत्वमा गठन गरिएको टोलीमा सहायक प्रजिअ, वन अधिकृत, डीएसपीसहित ३ प्रहरी र ३ सशस्त्र वनरक्षक छन् । पहिलो चरणमा बढी चोरी निकासी हुने, केरुंगे, विनयी ज्यामिरे खोलामा टोलीले निगरानी बढाएको छ । टोलीले अवैध रूपमा उत्खनन गरिरहेका जेसीभीलाई ५० हजार, ट्रक, ट्रिपरलाई २५ र ट्रयाक्टरलाई १५ हजार रुपैयाँ जरिवाना तोकेको छ । ठेक्का नलाग्दा चोरी बढेको भन्दै जिविसले त्यसका लागि प्रक्रिया अघि बढेको जनाएको छ । ठेक्का प्रक्रियाका लागि वातावरणीय प्रभाव मूल्यांकन अन्तिम चरणमा पुगेको जनाएको छ । नदीजन्य पदार्थको स्रोत नखुलाएको भन्दै १ साताअघिदेखि बन्द रहेका जिल्लाका क्रसर उद्योगहरूले जिविसमा आफ्नो मौज्दात रहेको विवरण बुझाएका छन् । उनीहरूले उद्योगमा बिक्री भएका र स्टकको विवरण बुझाए पनि उद्योग भने सञ्चालनमा आएका छैनन् । स्थानीय विकास अधिकारी कटेलले अवैध सामग्री ठहर भए राजस्व तिराउने वा लिलाम गर्ने भन्नेबारे समिति बैठकले निर्णय गर्ने बताए ।सामग्री अभावले सर्वसाधारणका भवन तथा सरकारी योजनासमेत प्रभावित छन् । क्रसरले बुझाएको विवरण अध्ययन गर्न ४५ दिन लाग्ने भएकाले जिल्ला स्तरीय अनुमगन समन्वय समितिको बैठक बसेर निर्णय गरेपछि मात्र उद्योग सञ्चालन हुने जिविसले जनाएको छ । व्यवसायीले बढी सामग्री देखिए राजस्व तिर्न तयार रहेको बताएका छन् । क्रसर व्यवसायी संघका अध्यक्ष रामु अधिकारीले जिविसले उद्योग स्थापनाको समयमा बनाइएको र्याम नाप जाँच गरेर परिमाण धेरै देखाएको भन्दै पुन: नाप गर्न माग गरेको बताए । जिल्लामा १२ क्रसर उद्योग सञ्चालनमा छन् । जिविसले जाँच गर्दा ती उद्योगमा प्रशोधित र अप्रशोधित गरी ८ लाख ७ सय ५९ घनमिटर नदीजन्य पदार्थ मौज्जात छ ।"
संरक्षणको जिम्मा गुठीकै,"जग्गा सम्बन्धमा परेको एउटा उजुरीमा अख्तियारले मन्दिरको जमिन रैकर रहेको भन्दै पुजारीका नाममा जाने बाटो खोल्दै गत वैशाख ९ मा गुठी संस्थानलाई पत्राचार गरेको थियो । अख्तियारको उक्त आदेशपछि पुजारी पुष्पराज लामिछानेले हतारहतार तिरो तिरेर छिनेडाँडा १ हाल पोखरा १४ को कित्ता नम्बर ९७५ को ८ रोपनी ७ आना २ पैसा आफ्नो नाममा ल्याएका थिए । चलन चल्तीमा करिब १४ करोड हाराहारीको मन्दिरको सम्पत्ति पुजारीको नाममा गएपछि अख्तियारको विवादित आदेशविरुद्ध जेठ दोस्रो साता सञ्चारमाध्यममा समाचार आएका थिए ।नारायणस्थान धार्मिक क्षेत्र विकास समितिले यहाँ पत्रकार सम्मेलन गर्दै अख्तियारले निर्णय सच्याएर राम्रो काम गरेको जनाएको छ । हामीले सप्रमाण अख्तियारमा सार्वजनिक सम्पत्ति व्यक्तिका नाममा जानबाट रोक्न उजुरी गरेका थियौं, समिति अध्यक्ष महेश पराजुलीले भने । अख्तियारले आफ्नै टोली पठाएर स्थलगत छानबिनपछि नयाँ निर्णय गरेको हो । अघिल्लोपटक आदेशात्मक भाषा बोलेको अख्तियारले अब बल्ल गुठीलाई आफैं सम्पत्ति संरक्षण गर्न आग्रहको पत्राचार गर्नु आयोग पनि सकारात्मक भएको उनले बताए । पछिल्लोपटक अख्तियारले गत साता संस्थानलाई पत्राचार गरेको छ । अख्यिारको एउटा पत्रका कारण मन्दिरको जग्गा पुजारीका नाममा गएपछि छानबिनका लागि आफ्नै कर्मचारीको तीन सदस्यीय टोली खटाएको थियो । उक्त टोलीको प्रतिवेदन र प्राप्त प्रमाणहरूका आधारमा मन्दिरको सम्पत्ति गुठीअन्तर्गतको रहेकाले त्यसको संरक्षणको जिम्मा गुठी संस्थानकै हुने अख्तियारको पछिल्लो पत्रमा उल्लेख छ । यसपटक पुजारीका नाममा गएको जमिनसँगै विभिन्न स्थानमा रहेका ३९ कित्ता संरक्षणका लागि गुठी संस्थानलाई नै प्रक्रिया अघि बढाउन अख्तियारले गुठीलाई भनेको छ । पुजारीका नाममा गएका बाहेक पनि मन्दिरका विभिन्न जग्गा तीन दर्जन व्यक्तिका नाममा नामसारी र किनबेच भइसकेका छन् । धेरैमा बस्ती पनि बसेको छ ।पोखरा ३, नदिपुरस्थित नारायणस्थान मन्दिरको साबिक छिनेडाँडा १ हाल पोखरा १४ को कित्ता नम्बर ९७५ को ८ रोपनी ७ आना २ पैसाको जग्गा रैकर (निजी) देखिएको भन्दै अख्तियारले गत वैशाख ९ मा गुठी संस्थानलाई पत्राचार गरेको थियो । आफ्नो निजी जमिनलाई समिति र प्रशासन, मालपोतलगायत सम्बद्ध निकायले अनधिकृत रूपमा भोगचलन गर्न नदिएको भन्दै पुजारी पुष्पराजले हालेको उजुरीको पक्षमा अख्तियारको आदेशपछि नामसारी भएको थियो । समितिको उजुरीपछि अख्तियारले तीर्थ चापागाईंसहित ३ अधिकृत सम्मिलित टोली स्थलगत छानबिनका लागि पोखरा खटाएको थियो । टोलीले प्राप्त प्रमाण र सम्बद्ध व्यक्तिको बयान लिएपछि बुझाएको प्रतिवेदनका आधारमा अख्तियारले पहिलेको निर्णय सच्याएको हो ।निर्णय नसच्चिएको भए मन्दिरका अरू ४० रोपनी जमिन व्यक्तिका नाममा नामसारी गर्न बाटो खुलेको थियो, नारायणस्थान धार्मिक क्षेत्र विकास समिति सल्लाहकार रामचन्द्र पौडेल भन्छन्, सबै प्रमाणको अध्ययन र स्थलगत छानबिनपछि योपल्ट अख्तियारले परिपक्व काम गरेको छ । पछिल्लो निर्णयले सार्वजनिक सम्पत्तिमाथि व्यक्तिको दाबी आउँदा अनुसन्धान गरी, प्रमाण अध्ययनपछि मात्रै निष्कर्षमा पुग्नु उचित हुने पुष्टि भएको उनले बताए ।एउटा कित्तालाई आधार बनाएर अख्तियार र गुठी संस्थानले लामिछानेका नाममा नामसारी हुन सक्ने बाटो खोलिदिँदा नारायणस्थानको करिब ६० रोपनी हाराहारी जमिन अब विस्तारै निजीकरण हुने नजिर स्थापित भएको थियो । अख्तियारको पछिल्लो पत्राचारले गुठीलाई ०३१३२ सालदेखि कै प्रमाण खोजेर मन्दिरको जमिन संरक्षणको प्रक्रिया अघि बढाउन बाटो खुलेको छ । जग्गा हाल अख्तियारको आदेशमा मालपोतले किनबेच रोक्का राखेको छ ।"
मागअनुसार ब्रिकेट अभाव,"बुटवल वनमारा झारबाट रूपन्देही मक्रहरको कालिका सामुदायिक वनका उपभोक्ताले ब्रिकेट (इन्धन) ११ वर्षदेखि उत्पादन गरिरहेको छ ।वनका करिब ११ सय ५० उपभोक्तामध्ये विपन्न १२ परिवार संलग्न छन् । ब्रिकेट उत्पादन थालेपछि वनमाराले ढाकिएको वन हराभरा बनेको छ । अर्कोतिर विपन्न उपभोक्ताले नगद आम्दानी गरिरहेका छन् । ब्रिकेट उत्पादनमा संलग्न मालती थारूले आफ्नै वनमा काम र दाम पाएको बताइन् । हाम्रो काम पनि चलेको छ । वनमारा उखेलेपछि वन पनि राम्रो भएको छ, उनले भनिन् ।ब्रिकेट बनाउने विधि पनि सरल र सहज छ । सुरुमा वनमारा र तीतेपाती काटेर ओइलाउन हालिन्छ । त्यसपछि खाडलमा राखेर जलाइन्छ । खरानी नबन्दै माटो र टिनले ढाकेर कोइला बनाइन्छ । तिनै कोइला ४ भागमा एक भाग माटोमा मिसाउँदै हाते मेसिनबाट ब्रिकेट बनाइन्छ । त्यसपछि घाममा सुकाइन्छ । राम्रोसित सुकेपछि तयार हुन्छन् । बाल्दा धुवाँ आउँदैन । डेढ घण्टा बल्ने एउटा ब्रिकेटको मूल्य २० रुपैयाँ पर्छ । जसबाट ६ जनाका लागि एक छाकको खाना पनि बनाउन सकिन्छ । धुवाँ नआउने भएकाले यसको प्रयोग घरमा खाना बनाउन, शिशु सेक्न र अस्पताल तथा उद्योगमा हुने गरेको छ ।कोठाको तापक्रम बढाउन र बालबालिका सेक्न जेसुकैमा राखेर पनि बाल्न सकिन्छ । खाना बनाउन भने छुट्टै माटोको चुलो आवश्यक पर्छ । ब्रिकेटसँगै माटाको चुलो पनि बिक्री गर्ने गरेको कोषाध्यक्ष धनपति खरालले बताए । चुलोको मूल्य ६० रुपैयाँ छ । सस्तो र सरल भएकाले २ वर्षयता पोखरा र काठमाडौंका धेरै व्यवसायीले वनमै आएर उत्पादित ब्रिकेट खरिद गर्ने सहमति गरेका छन् । बुटवल उद्योग वाणिज्य संघले बजारीकरणको जिम्मा लिने बताएको छ ।वनले उत्पादन बढाउन सकेको छैन । उच्च प्रविधिको मेसिन नहुँदा उत्पादनमा समस्या भएको सचिव चित्रबहादुर बोहोराले बताए । माग धेरै छ, पुर्याउनै सकिएको छैन, उनले भने, विगतमा वार्षिक ८ हजार मात्रै ब्रिकेट उत्पादन गरेकोमा अहिले ४० हजार बढीको माग आएको छ ।"
भीरबाट लडेर मृत्यु,"स्याङ्जा श्रीकृष्णगण्डकी ३, बेलटारी ठूलाचौरका ८४ वर्षीय लोकनाथ बस्यालको भीरबाट लडेर मृत्यु भएको छ । माघ २६ गते घाँस काट्न हिँडेका बस्याल घरमा नर्फिएपछि खोजतलास गर्दा शनिबार मृत अवस्थामा फेला परेको प्रहरीले जनाएको छ ।"
आन्दोलनले सास्ती,"स्याङ्जा कर्मचारी आन्दोलनमा उत्रिएपछि जिविस, नगरपालिका तथा गाविसको काम ठप्प भएको छ । यसले जिल्लाका सेवाग्राहीलाई सास्ती पुगेको छ । स्थानीय तथा प्रादेशिक तहको समायोजनमा विभेदपूर्ण, तथा अव्यवहारिक गृहकार्य भएको भन्दै स्थानीय निकायका कर्मचारी आन्दोलनमा उत्रिएका हुन् ।"
स्थानीय निकाय ठप्प,"नवलपरासी कर्मचारीको आन्दोलनले स्थानीय निकायको काम ठप्प भएका छन् । आन्दोलनले जिविस, गाविस र नगरपालिकाका सबै काम ठप्प भएका हुन् ।"
संकटमा सामुदायिक विद्यालय,"सल्यान देवस्थल, मूलखोला, बाँमे र घाँजरीपीपल गाविसक दर्जनभन्दा बढी सामुदायिक विद्यालय सञ्चालनमा समस्या आएको छ । विद्यालयले निजी स्रोतमा राखेका शिक्षकलाई तलब खुवाउन नसकेपछि निमाविहरू बन्द हुने अवस्थामा पुगेका हुन् ।विभिन्न निकायबाट प्राप्त हुने सहयोग बन्द भएपछि शिक्षकहरूले जागिर छाडदै गएका छन् । भगवती निमावि मूलखोला ९ खैरागारका प्रअ केशवराज शर्माले शिक्षकले जागिर छाड्न थालेपछि पठनपाठनमा समस्या आएको बताए । प्रअका अनुसार विद्यालयले ०६६ मा शिक्षा कार्यालयबाट निमावि सञ्चालन अनुमति पाएको हो । शिक्षा कार्यालय र विद्यार्थी संगठनले शुल्क उठाउन दिँदैनन् । विभिन्न निकायबाट आउने सहयोग पनि रोकियो । अन्य स्रोत छैन, उनले भने, त्यसैले कक्षा ८ सम्म चल्दै आएका विद्यालय ५ कक्षा मात्र चलाउनुपर्ने अवस्था आयो ।अभिभावकको पहलमा सञ्चालन गरिएको विद्यालय धरापमा परेको भैरवी निमावि बेलखोला व्यवस्थापन समिति अध्यक्ष देवीलाल बुढाले बताए । जिल्ला शिक्षाबाट प्राप्त पीसीएफ अनुदान कटौती भएपछि सञ्चालनमा असर परेको उनको गुनासो छ । पटकपटक स्थायी दरबन्दीका शिक्षक माग गरे पनि अहिलेसम्म नपाएको उनी बताउँछन् । पहिले सामुदायिक वन, गाविस, अभिभावक तथा विभिन्न क्षेत्रबाट सहयोग आउने गरेको थियो । दुई वर्षदेखि ती सबै रोकिए, जय नेपाल निमावि गर्चेका प्रअ देवबहादुर रानाले भ ने, विद्यालयको आन्तरिक आयस्रोत नभएकाले सञ्चालनमा समस्या छ । उनले ग्रामीण क्षेत्रका अधिकांश विद्यालय आर्थिक अवस्था कमजोर हुँदा संकटमा रहेको जनाए ।शिक्षा कार्यालयले दरबन्दीअनुसार सबैजसो विद्यालयमा शिक्षक पूर्ति नहुँदा समस्या भएको बताएको छ । शिक्षा अधिकारी देवीप्रसाद सुवेदीले दरबन्दी मिलानका लागि आवश्यक प्रक्रिया सुरु भएको जनाए । उनले बढी शिक्षक भएका विद्यालयबाट कम हुनेमा सरुवा गर्नेगरी काम थालिएको जनाए ।"
शुक्लाफाँटा विस्थापित धर्नामा,"कञ्चनपुर शुक्लाफाँटा वन्यजन्तु आरक्ष विस्तार क्रममा विस्थापित भएका आन्दोलनरत परिवार आइतबारदेखि धर्नामा बसेका छन् । विस्थापितको समस्या समाधानार्थ गठित २९ औं आयोगले पुन:स्थापनाका लागि ५५ लाख दिने भन्दै आवेदन माग गरेपछि उनीहरू आन्दोलनमा उत्रेका हुन् । उनीहरूले आइतबार फारम भर्ने ठाउँ तोकिएको जिल्ला वनको सुरक्षा पोस्टको मूलद्वारमा धर्ना दिएर कामकाज अवरुद्ध पारेका छन् ।आयोगले यसअघि ठाकुरप्रसाद शर्मा नेतृत्वको न्यायिक आयोगले छानबिन गरेअनुसार प्रतिपरिवार ५५ लाखका दरले राहत तथा क्षतिपूर्ति दिने तयारी गरेको हो । उक्त निर्णयविरुद्ध विस्थापित धर्ना दिन पुगेका हुन् । उनीहरूले अघिल्लो आयोगले विस्थापित परिवारको संख्या २ हजार ४७३ बाट घटाएर १ हजार ४८० पुर्याएको भन्दै निर्णय सच्याइन पनि माग गरेका छन् ।छानबिनका नाममा वास्तविक विस्थापितलाई छुटाइएको छ, शुक्लाफाँटा विस्थापित संघर्ष समिति सचिव वीरभान सिंह नायकले भने, जो विस्थापित नै होइनन्, उनीहरूलाई हटाउन सकेको छैन । उनले पुन: छानबिन गरी गैरलाई सूचीबाट हटाई वास्तविक विस्थापितलाई समावेश गरिनुपर्नेमा जोड दिए ।राहतका लागि आइतबार बिहान फारम भर्न कार्यालय पुगेका पनि गैरविस्थापित रहेको उनीहरूको आरोप छ । वास्तविक विस्थापित उक्त राहत रकमले पुन:स्थापना नहुने भन्दै विरोधमा छन् । जो विस्थापित होइन उही पहिले फारम भर्न पुगे, ढक्का शिविरमा बस्दै आएका जयबहादुर धानुकले भने, हामीले नै उनीहरूलाई बाहिर धपायौं । उनले आयोगले पुन: छानबिन गरी वास्तविक पीडितलाई मात्रै राहत तथा मुआब्जा दिनुपर्ने बताए ।विस्थापितले २३ औं र २४ औं आयोगले गरेको निर्णयअनुसार नै मुआब्जा वा सट्टाभर्ना रकम पाउनुपर्ने माग गरेका छन् । २३ औं र २४ औं आयोगले प्रतिपरिवार १० कट्टा जमिन सट्टाभर्ना दिने निर्णय गरेको थियो । तर त्यति बेला विस्थापितले कम्तीमा डेढ बिघा माग गर्दै आएका थिए ।हामीलाई विगतकै आयोगले निर्धारण गरेअनुसार सट्टाभर्ना चाहिन्छ, जयबहादुरले भने, ५ लाखले त घर बनाउनसमेत पुग्दैन, केले जमिन किन्ने, कसरी परिवार पाल्ने । उनले विस्थापित भएको डेढ दशकसम्म पनि पुनस्र्थापना नहुँदा परिवार विभाजन भएर बढै गए पनि यसअघिको आयोगले घटाउँदा वास्तविक पीडित समस्यामा परेको बताए ।छानबिन क्रममा नामावली छुटेका नै विरोधमा उत्रिएका हुन्, जिल्ला वनका तर्फबाट आयोग सदस्य वीरबहादुर ठगुन्नाले भने, वास्तविक पीडित अहिले तोकिएको राहत लिन तयार छन् । उनले गैरविस्थापितका कारण वास्तविकले समेत फारम भर्न नपाएको बताए ।हाल निकुञ्ज घोषणा भएको शुक्लाफाँटाको पूर्वी क्षेत्र विस्तार क्रममा डेढ दशकअघि विभिन्न गाविसका बस्तीहरू विस्थापित भएका थिए । विस्थापितको समस्या समाधानका लागि २९ आयोग गठन गर्दा पनि समाधान हुन सकेको छैन । विगतमा २७ आयोग राजनीतिक दलका नेताहरूको संयोजकत्वमा गठन हुँदै आएका थिए । २८ औं पुनरावेदन अदालतका पूर्वन्यायाधीश नेतृत्वमा गठन गरिएको थियो भने २९ आयोग क्षेत्रीय वन निर्देशकको संयोजकत्वमा गठन गरिएको छ ।"
लक्षित वर्गले भत्ता पाएनन्,"अघिल्लो वर्षको भत्ता सबै समयमै पाइएको थियो, नरबहादुरले भने, यो वर्ष अहिलेसम्म पनि पहिलो किस्ताकै पाइएको छैन ।सामाजिक सुरक्षा भत्ताको सहयोगमा दैनिकी टार्दै आएका लक्षित वर्गले समयमै भत्ता पाउन नसक्दा ठूलो समस्या भएको बताएका छन् । विशेषगरी भत्ताकै भरमा रहेका ज्येष्ठ नागरिक समयमै भत्ता नपाउँदा बढी समस्यामा परेका छन् । यसअघि समयमै भत्ता वितरण गर्ने गरेको नगरपालिकाले भने बैंकमार्फत वितरण गर्ने अभ्यास थालेपछि समयमै उपलब्ध गराउन नसकेको बताएको छ । एक महिनासम्म बैंकमा खाता खोल्न समय लागेको र त्यसपछि मन्त्रालयमा इन्ट्री गर्नुपर्ने भएकाले भत्ता वितरणमा ढिलाइ भएको कार्यकारी अधिकृत महेशकुमार गुरुङले बताए । बैंकमा पैसा जम्मा भइसकेको र अब दिनमै सबैको खातामा पैसा जम्मा गरिने गुरुङको भनाइ छ । नगरपालिकामा दरबन्दीअनुसार कर्मचारी नहुँदा पनि कामकाजमा समस्या भएको उनले बताए । नगरपालिकामा २४ जनाको दरबन्दी रहेकामा अहिले ९ मात्र कार्यरत छन् ।"
