शीर्षक,विवरण
धरापमा मन्दिर !,काठमाडौंको साँखुस्थित पञ्चकन्या मन्दिर ढल्ने गरी डाँडा भासेर जग्गा प्लटिङ गरिँदै । सरकारी निकायसँग स्वीकृति नलिईकनै अवैध रूपमा जग्गा प्लटिङ गर्न धमाधम डोजर लगाएर सम्याउने काम भइरहे पनि प्रशासनले रोकेको छैन । स्थानीय बासिन्दाका अनुसार डाँडाको केही भाग गुठीको जग्गा हो । दुई साताअघि प्रमुख जिल्ला अधिकारीको अध्यक्षतामा बसेको अनुगमन समितिको बैठकले उक्त प्लटिङ तत्काल रोक्ने निर्णय गरे पनि कान्तिपुरकर्मी त्यहाँ पुग्दा डोजर लगाएर सम्याउने काम जारी थियो । प्लटिङ गर्नेहरूले भने उक्त मन्दिर निजी स्वामित्वको जग्गामा रहेको र अन्तै सारिदिने दाबी गरेका छन् ।
सत्तापक्षै विभाजित,"काठमाडौं सत्तापक्षबाटै अलगअलग संशोधन दर्ता भएपछि संविधान दोस्रो संशोधन विधेयकको अन्तरवस्तुमा सहमति खोज्ने प्रयास थप जटिल बनेको छ । सरकारले सदनमा पेस गरेको संविधान संशोधन विधेयकका दफाहरूमा संशोधनका लागि दिइएको ७२ घण्टाको समयसीमाभित्र आइतबार सत्तापक्षका ३६ सांसदले १५ वटा संशोधन दर्ता गराएका हुन् । संशोधन विधेयक परिमार्जनसहित पारित गर्नुपर्ने बताउँदै आएको मधेसी मोर्चामा आबद्ध दलहरूले समेत आपसमै समान धारणा बनाउन सकेनन् । मोर्चाभित्रको सबभन्दा ठूलो दल संघीय समाजवादी फोरमले पारित हुने ग्यारेन्टी नभएको संशोधन प्रक्रियामा सहभागी नहुने जनाएपछि मोर्चाका अन्य दलले तराई मधेसका सबै जिल्लालाई दुइटा प्रदेशमा समेट्ने गरी प्रदेशको सीमांकन मिलाउने संशोधन दर्ता गराएका हुन् ।प्रधानमन्त्री पुष्पकमल दाहाल सरकारलाई समर्थन गरेका दलहरू तमलोपाका सर्वेन्द्रनाथ शुक्ला, सद्भावना पार्टीका लक्ष्मणलाल कर्णसहितका नेताले दर्ता गराएको संशोधनमा ७ नम्बरको कैलाली, कञ्चनपुर र ३ नम्बर प्रदेशको चितवन जिल्ला विभाजन गरी मधेसी बाहुल क्षेत्रलाई ५ नम्बर प्रदेशमा गाभ्न र साविक ५ नम्बर प्रदेशका सबै पहाडी जिल्ला झिकेर ४ नम्बर प्रदेशमा मिलाउन प्रस्ताव गरिएको छ । त्यसैगरी प्रदेश नम्बर १ को झापा, मोरङ, सुनसरीको तल्लो भागलाई २ नम्बर प्रदेशमा गाम्ने प्रस्ताव गर्दै संशोधनमा ती जिल्लाका दक्षिणी गाविसहरूको सूचीसमेत उल्लेख गरिएको छ । मोर्चाको प्रस्तावमा समर्थन जुटेमा पूर्व मेचीदेखि पश्चिम महाकालीसम्मको सम्पूर्ण दक्षिणी क्षेत्र आपसमा सीमा जोडिएका दुई प्रदेश बन्ने छन् । सरकारको मूल प्रस्तावमै दुई तिहाई पुर्याउन हम्मे परिरहेका बेला मोर्चाका पनि घटक दलका सांसदहरूले राखेका संशोधनमा सहमति जुटाउन झनै कठिन छ । सत्तारूढ अर्को घटक फोरम लोकतान्त्रिक र अन्य साना ४ दलका सांसदले १ नम्बर प्रदेशका झापा, मोरङ, सुनसरी र २ नम्बर प्रदेशका सिराहा, सप्तरी र उदयपुर समेटेर आठौं प्रदेशको प्रस्ताव गर्दै ७ नम्बर प्रदेशको कैलाली र कञ्चनपुर जिल्लालाई ५ नम्बर प्रदेशमा गाम्ने प्रस्ताव गरेका छन् । फोरम लोकतान्त्रिकका योगेन्द्र चौधरीप्रस्तावक र थरुहट तराई पार्टी, संघीय लोकतान्त्रिक राष्ट्रिय मञ्च, दलित जनजाति पार्टी, खम्बुवान राष्ट्रिय मोर्चाका सांसदहरू समर्थक रहेको संशोधनमा ७ नम्बर प्रदेशको कैलाली, कञ्चनपुर र ६ नम्बर प्रदेशको सुर्खेत उपत्यका र ३ नम्बर प्रदेशको चितवनको दक्षिण भाग र ४ नम्बर प्रदेशको नवलपरासीको बर्दघाट सुस्ता पश्चिमको भागलाई ५ नम्बर प्रदेशमा गाम्ने प्रस्ताव गरेका छन् । यसो गर्दा तराईमा बन्ने तीन प्रदेशमध्ये थारूको मुख्य क्लस्टर दुईवटा प्रदेशमा एकीकृत हुन्छ ।सरकारी विधेयकमा प्रस्तावित साविक ५ नम्बर प्रदेशबाट पहाडी जिल्ला झिकेर ४ नम्बर प्रदेशमा गाम्ने प्रावधानको सार्वजनिक विरोध गरिरहेका मुख्य सत्तारूढ दल कांग्रेस र माओवादी केन्द्रका ४ सांसदले भने प्रदेशसभाको सहमतिबिना प्रदेशको सीमांकन हेरफेर नगर्ने संशोधन दर्ता गराएका छन् । सरकारले राखेको संशोधन विधेयकका दफामा संशोधन नराख्ने पार्टी निर्णयविपरीत माओवादीका टोपबहादुर रायमाझी, कांग्रेसका चन्द्र भण्डारी, अमरसिंह पुन र धनराज गुरुङले दर्ता गराएको संयुक्त संशोधनमा संघीय संसद् र प्रदेशसभाको निर्वाचन नहुँदासम्म प्रदेशको सीमांकन हेरफेर हुन नसक्ने उल्लेख छ । कांग्रेस सभापति शेरबहादुर देउवाले आइतबार बिहान आफ्ना मधेसी सांसदलाई विधेयकमा संशोधन नराख्न निर्देशन दिएका थिए । सत्तारूढ दल माओवादी केन्द्रका सांसद रामनारायण बिडारीले पनि छुट्टै संशोधन दर्ता गरेका छन् । उनले भाषासम्बन्धी संशोधनमा भाषा मिलाउने प्रस्ताव गरेका छन् ।विधेयकलाई असंवैधानिक र राष्ट्रिय हितविपरीत भन्दै आएको एमाले नेतृत्वको प्रतिपक्षी गठबन्धनले सर्वोच्चको आदेश उद्धृत गर्दै संविधानसभाबाट रूपान्तरित व्यवस्थापिकासंसद्लाई (प्रदेशमा सीमा) कुनै हेरफेर गर्ने अधिकार नभएको बताउँदै आएको छ । यसअघि संशोधन विधेयकका विरुद्धमा परेको रिट खारेज गर्दै सर्वोच्चले प्रदेशसभाको सहमतिमा मात्रै प्रदेशको सीमांकन हेरफेर हुन सक्ने संवैधानिक व्यवस्था उल्लेख गरेको थियो । विधेयकका अन्तरवस्तुमा तीव्र विरोध गरिरहेको एमालेले संशोधन प्रक्रियामा समेत सहभागिता जनाएको छैन । त्यसमा सत्तारूढ राप्रपाले साथ दिएपछि संसद्बाट संविधान संशोधन पारित नहुने अडानमा रहेको प्रतिपक्षी गठबन्धनलाई थप ढुक्क बनाएको छ । यो विधेयकले कसैको पनि माग सम्बोधन गर्दैन, हामीले प्रक्रिया अघि बढाउनु समस्या समाधान हुने होइन, बल्झाउने काम गर्छ भनिरहेकै थियौं, एमाले संसदीय दलका उपनेता सुवासचन्द्र नेम्वाङले भने, संविधान कार्यान्वयनका बेला बेमौसममा ल्याइएको विधेयकले पेन्डुराज बक्स खोल्ने काम मात्रै गर्ने हो । मोर्चाका घटक दलहरूले राष्ट्रिय सभाको निर्वाचक मण्डलबाट स्थानीय तहका प्रमुखउपप्रमुखलाई हटाउने व्यवस्था प्रस्ताव गरेका छन् । राष्ट्रिय सभाको चयन प्रदेशसभाले मात्र गर्नुपर्छ, सद्भावना संसदीय दलका नेता कर्णले भने, भाषा आयोगले सिफारिस गरेका सबै मातृभाषालाई संविधानको अनुसूचीमा राखिनुपर्छ । संविधानको पहिलो संशोधनले साविक जिल्लाहरूमा कम्तीमा एक सिट कायम राखी प्रतिनिधिसभाको बाँकी सिट जनसंख्याका आधारमा वितरण गर्ने व्यवस्था समेटेपछि मधेस केन्द्रित दलहरूले माथिल्लो सदनमा पनि प्रदेशहरूको जनसंख्याका आधारमा प्रतिनिधित्व गराउन दबाब बढाएका छन् । सरकारले उनीहरूको माग सम्बोधन गर्न विधेयकमा संविधानको धारा ८६ मा संशोधन गरी राष्ट्रिय सभाका ३५ सदस्यको चयन सम्बन्धित प्रदेशको जनसंख्याको अनुपातमा गर्ने व्यवस्था प्रस्ताव गरेको छ । राष्ट्रिय सभाको २१ सदस्यको चयन भने प्रदेशसभाका सदस्य र स्थानीय तहका प्रमुखउपप्रमुख रहेको निर्वाचन मण्डलद्वारा (संघीय कानुनबमोजिम मतको भार फरक हुने गरी) प्रत्येक प्रदेशबाट कम्तीमा एक महिला, एक दलित र एक अपांगता भएका व्यक्ति वा अल्पसंख्यकसहित तीन जनाका दरले गर्ने विधेयकमा उल्लेख छ । विधेयकमा ५ र ४ नम्बर प्रदेशको सिमाना, नागरिकता, भाषासम्बन्धी धारामा संशोधन प्रस्तावित छन् । संविधान संशोधन विधेयकमा वैवाहिक अंगीकृत नागरिकताबारे मात्रै संशोधन खुला भएका कारण नागरिकतासम्बन्धी प्रावधानमा संशोधन राखिएको छैन, उनले भने, संशोधन विधेयकले संशोधन प्रस्ताव गरेका धारा (विधेयकका दफा) मा मात्रै संशोधन राख्न पाइन्छ । बाँकी विषयमा राख्नुको अर्थ भएन । राष्ट्रिय सभाको प्रतिनिधित्व भूगोल र जनसंख्याका आधारमा हुनुपर्ने सत्तारूढ माओवादी केन्द्र र कांग्रेसका सांसदले भने भाषा आयोगको सिफारिसमा सरकारले सरकारी कामकाजको भाषा भनी निर्णय गरिएका भाषाहरूलाई संघीय संसदको दुई तिहाईले पारित गरेपछि मात्रै संविधानको अनुसूचीमा समावेश गर्ने संशोधन राखेका छन् । भविष्यमा हिन्दीलाई पनि सरकारी कामकाजको भाषाका रूपमा सूचीकृत गर्ने गलत मनसायले भाषाको सूचीकरणसम्बन्धी संवैधानिक व्यवस्थामा संशोधन गर्न खोजिएको आरोप प्रतिपक्षले लगाउँदै आएका छन् । प्रदेशसभाको सहमतिबिना ५ नम्बरको सीमा फेर्न नहुने"
यसरी हटाउन सकिन्छ धूलो,"काठमाडांै राजधानीलाई प्रदूषणमुक्त बनाउन विज्ञसमेतको कार्यदलले तत्काल १२ काम गर्न सुझाएको झन्डै महिना बित्न लागे पनि सरकारले कार्यान्वयन कुनै वास्ता गरेको छैन । काठमाडौं वायु प्रदूषण नियन्त्रण कार्यदल ले राष्ट्रिय योजना आयोगसमक्ष कार्ययोजना पेस गरेको थियो । प्रतिवेदन बुझाएको महिना बित्न लागे पनि सरोकारवाला निकायले कार्यान्वयनमा ध्यान नदिएको कार्यदल संयोजकसमेत रहेका वातावरण विभागका महानिर्देशक दुर्गाप्रसाद दवाडीले बताए । सडक विस्तार, मेलम्ची खानेपानीको पाइप बिछ्याउनेलगायत कार्यसँगै राजधानीमा वायु प्रदूषण विकराल छ । आयोगले प्रदूषण नियन्त्रणका उपायबारे कार्ययोजना तयार गर्न माघ ५ गते महानिर्देशक दवाडीको संयोजकत्वमा वातावरणविद् भूषण तुलाधर, इसिमोडका विज्ञ अरनिकोकुमार पाँडे, विज्ञ डा खेमबहादुर कार्की, इँटा उद्योग महासंघका महेन्द्र चित्रकार, उद्योग वाणिज्य महासंघका मिलभ श्रेष्ठ, ट्राफिक कार्यालयका लोकेन्द्र मल्ल, यातायात विभागका मेकानिकल इन्जिनियर गोगनबहादुर हमाल र वातावरण विभागका शंकर पौडेल सदस्य रहेको कार्यदल बनाएको थियो । कार्यदलले उपत्यकाको वायुको गुणस्तर सुधार गर्न तुरुन्तै गर्नुपर्ने कामको सूचीकरण नै गरेको छ । त्यसमा फोहोर संकलनलाई प्रभावकारी बनाउन महानगर र नगरपालिकालाई सक्रिय बनाउने, खुला ठाउँमा फोहोर जलाउन प्रतिबन्ध लगाउने, स्वास्थ्यजन्य फोहोरको उचित व्यवस्थापनका लागि स्वास्थ्य विभाग र अस्पताललाई कडिकडाउ गर्ने छन् । यस्तै, आर्यघाट र टेकुघाटमा विद्युतीय शवदाह गृह विस्तार गर्न पशुपति क्षेत्र विकास कोषलाई आगामी वर्षको कार्यक्रममा राख्न पनि सुझाइएको कार्यदलका संयोजक तथा महानिर्देशक दवाडीले बताए ।सडकमा धूलो नियन्त्रण गर्नसमेत कार्यदलले तुरुन्तै गर्नुपर्ने कामको सूचीकरण गरेको छ । पाइपलाइन बिछ्याउन खनिएको सडक पुर्न र कालोपत्र गर्ने समयसीमा तोक्न, खनिएको सडकमा पानी छर्कने व्यवस्था मिलाउन सडक विभाग र नगरपालिकालाई जिम्मेवार बनाउन सुझाइएको छ । अहिले मेलम्चीले पानी छर्कन थालेको छ, महानिर्देशक दवाडीले भने, यसो गर्दा पनि केही धूलो नियन्त्रण हुन सक्छ । कार्यदलले खनिएको सडकमा सवारी गुड्न निषेध गरेर वैकल्पिक बाटो प्रयोग गर्न सके पनि धूलो नियन्त्रण हुने सुझाएको छ । केही समयदेखि वातावरण विभाग, मेलम्ची खानेपानीबाट सडकको अनुगमनसमेत हुने गरेको छ । सवारी साधनको नियमन गर्न सके पनि धूवाँ नियन्त्रण भई प्रदूषण न्यून हुन सहयोग पुग्ने विशेषज्ञहरूको सुझाव छ । उपत्यकामा गुड्ने सबै सवारी साधनको प्रदूषण जाँच (हरियो स्टिकर) लाई प्रभावकारी बनाउन सकिए पनि प्रदूषण नियन्त्रण हुने देखिन्छ, प्रतिवेदनमा भनिएको छ । त्यसका लागि यातायात विभाग, ट्राफिक प्रहरी र वातावरण विभागबीच सहकार्य आवश्यक भएको औंल्याइएको छ । कार्यदलले प्रदूषण जाँच गर्न र तोकिएको मापदण्डभन्दा बढी प्रदूषण गर्ने सवारी साधनलाई गुड्न रोक लगाउनसमेत भनेको छ । आगामी आर्थिक वर्षदेखि सवारी जाँचका लागि नयाँ उपकरण ल्याउनसमेत सुझाइएको छ । प्रदूषण गर्ने सवारी साधनबारे जानकारी दिने सर्वसाधारणलाई प्रोत्साहनको व्यवस्था गर्न र यसका लागि मोबाइल एप्स बनाएर कार्यान्वयन गर्न ट्राफिक र यातायात विभागलाई सुझाइएको छ । निजी डिजेलयुक्त गाडीमा करको दायरा बढाउन र युरो ४ समानस्तरको इन्धन र सवारी साधन आयात गर्ने व्यवस्था गर्नसमेत भनिएको छ ।तोकिएको क्षमताभन्दा बढी भार बहन गर्ने मालवाहक गाडीलाई कारबाहीको व्यवस्था गर्नसमेत ट्राफिकलाई सुझाइएको छ । कार्यदलले विद्युतीय तथा हाइब्रिड सवारी साधन प्रवद्र्धन गर्नसमेत जोड दिएको छ । विद्युतीय सवारी साधन, आवश्यक उपकरण, ब्याट्री तथा पार्टपुर्जामा लाग्दै आएको भन्सार शुल्कलाई शून्य प्रतिशतमा झार्ने र हाइब्रिड सवारी साधनलाई पनि सहुलियत दिन भनिएको छ । विद्युतीय सवारीमा सचेतना फैलाउन राजनीतिक नेता तथा सरकारी उच्च पदस्थ अधिकारीलाई विद्युतीय सवारी साधन प्रयोगमा जोड दिनसमेत ध्यानाकर्षण गराइएको दवाडीले बताए । लामो दूरीमा समेत विद्युतीय सवारी प्रयोग गर्न सक्ने सहर र राजमार्गमा छिटो चार्ज हुने स्टेसन बनाउनसमेत भनिएको छ । पेट्रोल र डिजेलबाट चल्ने सवारी साधनलाई विद्युतीय सवारी साधनमा रूपान्तरण गर्न सके प्रदूषण नियन्त्रणमा बल पुग्छ, दवाडीले भने ।यस्तै, स्कुल र कार्यालयको सवारी साधनको गुड्ने समय तोक्न, मालवाहक र ठूला सवारी साधनलाई तोकिएको समयमा बाहेक अन्य समयमा आउजाउमा रोक लगाउन र उपयुक्त स्थानमा ट्रक तथा बस टर्मिनलको व्यवस्था गर्नसमेत सुझाइएको छ । उपत्यकाका लागि सुहाउँदो प्रदूषणरहित मास ट्रान्जिट सिस्टमको विस्तृत अध्ययन गर्न र सम्भव भएसम्म दु्रत बस प्रणाली र बस लेन कायम गर्नसमेत भनिएको छ । आगामी आर्थिक वर्षदेखि प्रदूषणरहित सार्वजनिक सवारी साधनमा अनुदान व्यवस्था गर्न अर्थ मन्त्रालयको ध्यानाकर्षणसमेत गराइएको छ । उपत्यकामा साइकल चलाउन प्रोत्साहन गर्न साइकल लेन बनाउन र साइकल पार्किङको व्यवस्था गर्नसमेत भनिएको छ । उपत्यकाका इँटाभट्टा र अन्य उद्योगबाट उत्सर्जन हुने धूलो तथा धूवाँ न्यूनीकरण गर्न स्वच्छ प्रविधिमा जोड दिन, इँटा उद्योगबाट उत्सर्जन हुने धूलो तथा धूवाँको मापदण्डको स्तरोन्नति गर्न र इँटाभट्टा र ब्वाइलरजस्ता प्रदूषण गर्ने स्थानको अनुगमन नियमित गर्न सकिए पनि प्रदूषण नियमन हुने कार्यदलले जनाएको छ । कार्यदलले वायु गुणस्तर मापन केन्द्रको सञ्चालन तथा विस्तार गर्दै वायु गुणस्तर मापन सञ्चालन स्थापना गरी सर्वसाधारणलाई सूचना दिन, अस्पतालको रेकर्डमा वायु प्रदूषणले स्वास्थ्यमा पार्ने प्रभावको आकलन गर्नसमेत सुझाएको छ । कार्यदलले प्रधानमन्त्रीको अध्यक्षतामा रहने वातावरण संरक्षण परिषद्लाई सक्रिय बनाउन दिएको सुझावअनुसार दुई साताअघि ७ जना विज्ञसमेत थपेर परिषद्लाई सक्रिय पारिएको छ । कार्यदलले वर्षौंदेखि उपयोग हुन नसकेको प्रदूषण शुल्कलाई प्रयोगमा ल्याउन निर्देशिका तथा प्रस्ताव तयार गर्नसमेत सुझाएको छ । प्रदूषण शुल्कस्वरूप संकलित करिब तीन अर्ब रुपैयाँभन्दा बढी रकम वर्षौंदेखि राजस्व खातामा थुप्रिएको छ । कार्यदलले उपत्यकाको वायु गुणस्तर सुधारसम्बन्धी विस्तृत दीर्घकालीन कार्ययोजना तयार गर्न वातावरण विभागलाई भनेको छ भने यातायात विभाग र ट्राफिक प्रहरीलाई स्रोत साधन र जनशक्तिका हिसाबले सशक्तीकरण गर्न भनेको छ । योजना आयोगमा वन र वातावरण क्षेत्र हेर्ने सदस्य डा प्रभु बुढाथोकीले कार्यदलले दिएको सुझावअनुसार महानगर र मेलम्ची खानेपानीले कार्यक्षेत्रमा पानी छर्कन थालिसकेको र त्यसको अनुगमन गर्न वातावरण विभागका उपसचिवको नेतृत्वमा कार्यदल बनाइएको बताए । योजना आयोग, मेलम्ची, सडक विभागको प्रतिनिधि रहेको कार्यदलले अनुगमन गरिरहेको छ, उनले भने, कार्यदलले अनुगमनबारे वातावरण सचिवलाई रिपोर्टिङ गरिरहेको छ । पहिलो चरणमा धूलो नियन्त्रण गर्न सबैलाई जिम्मेवार बनाउन खोजिएको उनले बताए । दीर्घकालीन हिसाबले उपत्यकामा धूलो र धूवाँ नियन्त्रण गर्न आवश्यक प्रविधि र उपकरण खरिदका लागि वातावरण मन्त्रालयलाई बाटो सहज गरिएको पनि बुढाथोकीले जनाए । मनिटरिङका लागि आवश्यक पर्ने उपकरण व्यवस्था गर्न बजेटमा तनाव नलिन भनेका छौं, उनले भने । मन्त्रालयका सचिव डा विश्वनाथ ओलीले मेलम्ची खानेपानीले प्रतिबद्धता जनाएअनुसार खनिएको सडकमा तीन पटक पानी छर्किएको भए पनि सडक विभागले त्यो काम नगरेको बताए ।"
दातृ निकायले भनेभागबन्डा रोक,"काठमाडौं अति राजनीतीकरणले परियोजनाहरूका काममा समस्या परेपछि दातृ निकायका प्रतिनिधिले खुलेरै भागबन्डाको विरोध गरेका छन् । दातृ निकायको सहयोगमा सञ्चालित आयोजनामा हुने नियुक्तिमा समेत राजनीतिक भागबन्डा हुन थालेपछि उनीहरूले भागबन्डा रोक्न भनेका हुन् । परियोजनालाई समयमै सम्पन्न गर्न सबैखाले उपायद्वारा तथाकथित भागबन्डाको अभ्यासलाई रोकिनुपर्छ, एसियाली विकास बैंक (एडीबी) का देशीय निर्देशक केनिची योकोयामाले आइतबार आयोजित त्रिपक्षीय लगानी समीक्षा बैठक (टीपीआरएम) मा भने, उच्च प्राथमिकतामा रहेका आयोजनाका लागि कार्यान्वयन गर्ने निकायका सबैभन्दा योग्य व्यक्तिलाई प्रमुख बनाउन निणयकर्ता र मिडियालाई समेत आग्रह गर्दछु ।एसियाली विकास बैंकले अंग्रेजी मितिअनुसार गतवर्षको समीक्षा र चालु वर्षको योजना प्रस्तुतिका लागि गरेको बैठकमा अर्थसचिवसहित सरकारी उच्च अधिकारी, आयोजना प्रमुखहरूलगायत थिए । योकोयामाले कुनै पनि आयोजना सफल हुन त्यसको नेतृत्वको महत्त्वपूर्ण भूमिका हुने उल्लेख गर्दै भने, सबैभन्दा योग्य व्यक्तिलाई नियुक्त गर्नुपर्ने बताए । योग्य प्रमुखले नेतृत्व गरेको आयोजनाको कार्यान्वयन बलियो देखिएको छ । मेलम्ची र सासेक ऊर्जा तथा यातायात आयोजना त्यसका नमुना हुन् ।अर्को ठूलो दातृ निकाय विश्व बैंकले सीधै भागबन्डा नभने पनि आयोजना प्रमुखको बारम्बार सरुवाले काम प्रभावित भएको गुनासो सरकारसमक्ष राख्दै आएको छ । हाम्रो त आयोजनामा लगानी गर्ने सम्झौता हँुदै सरुवा गर्दा दुई पक्षबीच सहमति हुने भनिएको हुन्छ, विश्व बैंक स्रोतले भन्यो, तर कार्यान्वयन हुँदैन । यो नै आयोजना समयमै नसकिनुको मुख्य कारण रहँदै आएको छ ।अनौपचारिक कुराकानीमा दातृ निकायका प्रतिनिधिले राजनीतीकरण र भागबन्डाको आलोचना गरे पनि औपचारिक रूपमै यसरी मुख खोलेका थिएन । केनिचीले बैंकले समयमै मेलम्ची र काठमाडौं उपत्यका खानेपानी वितरण आयोजना पूरा गर्न बैठकले ठोस निर्णय गर्ने विश्वास व्यक्त गरे । उनले यसका लागि काठमाडौं उपत्यका खानेपानी लिमिटेडको पुन:संरचना र वातावरणसम्बन्धी समस्या समाधान गर्नुपर्ने बताए । उनले गत वर्षको प्रगति बैंकले नेपालमा लगानी गर्न थालेदेखिकै सबैभन्दा राम्रो भए पनि अझै समस्या बाँकी रहेकाले तिनलाई समाधान गर्नुपर्ने बताए । बैंकको दक्षिण एसियाली विभागका उपमहानिर्देशक दिवेश शरणले लगानी सम्झौता र भुक्तानीका हिसाबले गत वर्ष नेपालले सबैभन्दा धेरै प्रगति गरेको बताए । उनले नेपालको कार्यक्षमतामा सुधार आए पनि समस्या बाँकी रहेकाले तिनलाई समाधान गर्नुपर्नेमा जोड दिए । अर्थ सचिव शान्तराज सुवेदीले सरकारी निकायबाट अझै पनि सन्तोषजनक काम हुन नसकेको स्विकारे । एडीबीले नेपालमा सन् २०१७ मा करिब ५७ अर्ब रुपैयाँ बराबरको लगानी हुने प्रक्षेपण गरेको छ । यो गत वर्षको भन्दा ५० प्रतिशत बढी रहेको बैंककी नेपालस्थित लगानी व्यवस्थापन इकाई प्रमुख सरोस खानले जनाइन् ।"
संशोधनमा कांग्रेसले अग्रसरता लिने,"काठमाडौं कांग्रेस सभापति शेरबहादुर देउवाले सरकारले संसद्मा पेस गरेको संविधान संशोधन प्रस्ताव पारित गर्न आवश्यक दुई तिहाई मत पुर्याउनका लागि पार्टीले अग्रसरता लिने बताएका छन् ।कांग्रेस संसदीय दलमा आइतबार तराईमधेसबाट प्रतिनिधित्व गर्ने पार्टीका सांसदहरूसँगको बैठकमा देउवाले अन्य दलहरूसँग समेत छलफल गरी सरकारकै प्रस्ताव पारित गर्ने बताएका हुन् । संशोधन प्रस्तावको पक्षमा दुई तिहाई पुर्याउन प्रमुख प्रतिपक्षसहित साना दलसँग समेत छलफल गरेर सहमतिको प्रयास गरिने उनले बताए ।बैठकमा सहभागी केन्द्रीय सदस्य फरमुल्ला मन्सुरले संशोधन विधेयकलाई लिएर पार्टीभित्रै फरक दृष्टिकोण आउन नहुने धारणा राखेका थिए । यो कुनै पार्टी र नेताका लागि पारित गर्ने होइन, मधेसी जनताको असन्तुष्टि सम्बोधनका लागि हो, बैठकपछि मन्सुरले भने, यो विधेयकको नेतृत्व कांग्रेसले नै गरेको हो । कांग्रेसको अग्रसरतामा आएको विधेयक सबै मिलेर पारित गर्नुपर्छ भन्नेमा बैठकले जोड दियो । सरकारले अघि बढाएको विधेयकलाई पारित गर्न एकजुट भएर अघि बढ्ने निर्णय गरेलगत्तै कांग्रेसकै तीन सांसदले विधेयकमाथि संशोधन हालेका छन् । संशोधन विधेयकमा असन्तुष्टि जनाउँदै आएका कांग्रेसका सांसदत्रय चन्द्र भण्डारी, धनराज गुरुङ र अमरसिंह पुनले संशोधन हालेका थिए । बैठकमा सहभागी सांसद भरत शाहले पार्टीबाट संशोधन विधेयक परे पनि भोट सरकारले ल्याएकै विधेयकमा पर्ने दाबी गरे । सार्वजनिक खपतका लागि संशोधन हालिएको हो । सरकारले ल्याएको प्रस्ताव पारित हुन्छ, उनले भने, सभापति देउवाले विधेयकको पक्षमा दुई तिहाई पुर्याउन जोड गरिरहनुभएको छ । ओलीपौडेल भेट संशोधन विधेयकमा केही परिमार्जन गरेर भए पनि पारित गरी निर्वाचनको वातावरण बनाउनका लागि एमाले अध्यक्ष ओलीलाई फकाउन कांग्रेस वरिष्ठ नेता रामचन्द्र पौडेल आइतबार बिहान बालकोटस्थित निवास पुगेका थिए । तर जवाफमा ओलीले लामो व्याख्यासहित संविधान संशोधन विधेयकमा साथ दिन नसक्ने अडान दोहोर्याएका थिए । चुनावका लागि सहज वातावरण बनाउन मुलुकलाई अहित नहुने गरी संशोधन प्रस्तावमा छलफल गरेर जाऊँ भनेर मैले ओलीजीलाई प्रस्ताव गरेको थिएँ, पौडेलले कान्तिपुरसँग भने, यस्तो गर्दा स्थानीय तहको चुनाव सहज बनाउन सकिन्छ भन्ने हाम्रो धारणा थियो । तर ओलीले संशोधन विधेयक संविधानविपरीत भएका कारण यसलाई पास हुन नदिन आफू लाग्ने बताए । यो असंवैधानिक प्रस्तावमा एमालेले कुनै संशोधन हाल्दैन । पास हुने पनि होइन । प्रदेश खडा भइसकेको अवस्थामा यो प्रस्ताव प्रदेशबाट पारित भएपछि मात्रै केन्द्रले पारित गर्ने हो, ओलीको भनाइ उद्धृत गर्दै स्रोतले भन्यो, यसलाई असफल बनाएपछि निकास खोज्न सकिन्छ ।"
मोर्चाभित्र मतभेद,"काठमाडौं संविधान संशोधन विधेयकमा संशोधन हाल्नेबारे संयुक्त लोकतान्त्रिक मधेसी मोर्चाभित्र मतभेद भएको छ । उपेन्द्र यादव नेतृत्वको संघीय समाजवादी फोरम र महेन्द्र यादव नेतृत्वको तराई मधेस सद्भावना पार्टी (तमसपा) विपक्षमा उभिएपछि मोर्चामा आबद्ध ५ दलका सांसदले मात्र संशोधन दर्ता गराएका छन् । मोर्चाको बैठकमा प्रस्तावित विधेयकका प्रावधानप्रति संशोधन हाल्ने कि नहाल्ने भन्ने विवाद भएको थियो । महन्थ ठाकुर नेतृत्वको तराई मधेस लोकतान्त्रिक पार्टी, राजेन्द्र महतो नेतृत्वको सद्भावना पार्टी, शरदसिंह भण्डारी नेतृत्वको राष्ट्रिय मधेस समाजवादी पार्टी, राजकिशोर यादव नेतृत्वको फोरम गणतान्त्रिक र अनिल झा नेतृत्वको संघीय सद्भावना पार्टी मोर्चाको माग के हो भन्ने आधिकारिक रेकर्डका लागि भए पनि संशोधन दर्ता गराउनुपर्ने पक्षमा उभिएका थिए । संघीय समाजवादी र तमसपा भने विधेयक नै पारित हुने निश्चित नभएकाले संशोधन हाल्दा आफूहरूले एजेन्डा छाडेको जस्तो सन्देश जाने भन्दै विपक्षमा उभिए । बैठकमा कुनै निर्णयमा पुग्न सकेन । मोर्चामा आबद्ध ५ दलका सांसदले अन्य केही दलका सांसदलाई समेत मिलाएर संसद्मा संशोधन दर्ता गराए ।माग स्पष्ट पार्न संशोधन हाल्नुपर्छ भन्ने हाम्रो भनाइ थियो । त्यही आधारमा केही सांसदले संशोधन दर्ता गराउनुभएको छ, रामसपा महासचिव केशव झाले भने, सबैले मिलेर दर्ता गरांै भनेको हो । केही दलका साथी मान्नु भएन । मोर्चाले यसअघि राख्दै आएका मागहरूकै आधारमा संशोधन हालिएको छ । त्यहीअनुसार संशोधन नभए मान्य नहुने झाले बताए । तमसपाका अध्यक्ष महेन्द्र यादवले भने संशोधनबारे मोर्चामा कुनै सहमति नभएको जनाए ।"
यथास्थितिमा संशोधन नगर : राप्रपा,"काठमाडौं राष्ट्रिय प्रजातन्त्र पार्टीले संसदमा दर्ता भएको संविधान संशोधन प्रस्तावलाई यथास्थितिमा अघि नबढाउन आइतबार पुन: आग्रह गरेको छ । सिंहदरबारमा आइतबार बसेको संसदीय दलको बैठकले चुनावी वातावरण बनाउन राजनीतिक दलहरूलाई विश्वासमा लिनसमेत सरकारसँग आग्रह गरेको छ । यथास्थितिमा विधेयक अघि बढाउँदा पारित हुन नसक्ने र त्यसको परिणाम राजनीतिक रूपमा प्रत्युत्पादक हुने अवश्यम्भावी छ, बैठकपछि जारी विज्ञप्तिमा उल्लेख छ । पार्टीले स्थानीय चुनावमा सबै पक्षको सहभागिता सुनिश्चित गर्नसमेत माग गरेको छ ।"
लालपुर्जाविहीन पीडितलाई एक लाख,"काठमाडौं लालपुर्जाविहीन भूकम्पपीडितलाई सरकारले घर निर्माणका लागि जग्गा खरिद गर्न अनुदान दिने भएको छ । प्रधानमन्त्री पुष्पकमल दाहालको उपस्थितिमा बसेको राष्ट्रिय पुनर्निर्माण प्राधिकरणको बैठकले सरकारी वन, सार्वजनिक स्थान र बाटोमा घर बनाएर बसेका सर्वसाधारणको घर भत्किएपछि लाभग्राही सूचीमा परेका पीडित परिवारलाई सुरक्षित स्थानमा जग्गा किन्न एकमुष्ट एकएक लाख रुपैयाँ दिन लागेको हो । लालपुर्जा नभएकै कारण हजारौं पीडित परिवारले घर पुनर्निर्माण गर्न पहिलो किस्ता पाउन सकेका थिएनन् ।पुनर्निर्माणको कामलाई तीव्रता दिन अन्तरमन्त्रालय र निकायबीच समन्वय गराउन आइतबार बसेको बैठकले भूकम्पले घर क्षति भई लाभग्राहीको सूचीमा परेका र अन्यत्र कतै जग्गा नभएका पीडित परिवारलाई अहिले बसिरहेको स्थानको सिमाना जोडिएको ठाउँमा जग्गा किन्न एक लाख रुपैयाँ दिने निर्णय गरेको हो । अनुदान लिएपछि अहिले बस्दै आएको सार्वजनिक स्थान छाड्नुपर्ने छ । त्यस्तै सानासाना बस्ती (१० घरपरिवारसम्म) लाई स्वेच्छाले अन्यत्र जाने गरी कार्यक्रम ल्याइने भएको छ । अन्यत्र जाँदा अहिले बसोबास गरिराखेको गाविस वा नगरपालिकासँग सिमाना जोडिएको सुरक्षित स्थानमा जग्गा किन्न एकमुष्ट एक लाख दिइनेछ । अन्यत्र जान नचाहने १० भन्दा बढी घरपरिवार भए प्राधिकरण आफैंले पुनर्निर्माण तथा पुन:स्थापना गर्ने भएको छ । गुठी, स्ववासी, गाउँ ब्लकलगायत निस्सा भएका तर लालपुर्जा नभएका व्यक्तिहरूलाई घरको नक्सापास गर्ने समस्या टार्न प्रक्रिया अघि बढाइने भएको छ ।"
अनुमतिबिनै प्लटिङ,"मन्दिर सेरोफेरोको जमिन सम्याइँदा मन्दिर क्षेत्रको भाग उच्च भागमा देखिएपछि स्थानीय बासिन्दा, प्रशासनलगायत सर्वसाधारणले समेत सार्वजनिक महत्त्वको मन्दिरलाई धरापमा पार्न लागिएको भन्दै चासो देखाएको पुडासैनीले स्विकारे । मन्दिर नितान्त निजी स्वामित्वको जग्गामा रहकाले सम्बन्धित निकायबाट मलाई कुनै अप्ठेरो पर्दैन, उनले भने, मैले प्रधानमन्त्रीलाई नै भेटेर स्पष्टीकरणपत्र दिइसकिएको छु ।"
१८ गते नै स्ववियु चुनाव : त्रिवि,"काठमाडौं त्रिभुवन विश्वविद्यालयले फागुन १८ गते नै स्वतन्त्र विद्यार्थी युनियन (स्ववियु) को चुनाव गर्नगराउन आंगिक क्याम्पसहरूलाई निर्देशन दिएको छ ।स्ववियु निर्वाचन केन्द्रीय अनुगमन तथा समन्वय समितिले आइतबार देशभरिका ६० वटै आंगिक क्याम्पसलाई यस्तो निर्देशन दिएको हो । स्ववियु निर्वाचन विविध कारणले अवरोध आई तालिकाअनुसार काम सम्पन्न नभएका क्याम्पसहरूमा फागुन १८ गते नै निर्वाचन गर्ने गरी क्याम्पस निर्वाचन समितिले तालिका मिलाई निर्वाचन सम्पन्न गर्न गराउन हुन स्ववियु निर्वाचन केन्द्रीय अनुगमन समितिको निर्णय भएको व्यहोरा जानकारी गराउँदछु, समिति सदस्य सचिव गंगाबहादुर मगरले जारी गरेको परिपत्रमा भनिएको छ ।समितिले फागुन १४ र १५ गतेको मनोनयन दर्तालगायत सबै कार्यक्रमलाई १५ र १६ गते बिहान साढे दस बजेभित्र सम्पन्न गर्न भनेको छ । सुरुका तालिकादेखि नै अवरुद्ध भएका क्याम्पसले पनि सबै तालिका मिलाएर तोकिएकै मितिमा स्ववियु निर्वाचन सम्पन्न गराउनुपर्ने छ । कांग्रेसनिकट नेविसंघ, माओवादी केन्द्रनिकट अखिल (क्रान्तिकारी) लगायतले विभिन्न क्याम्पसमा तालबन्दी गरेका छन् । पाटन संयुक्त क्याम्पस, महेन्द्ररत्न ताहाचल, आरआर, नेपाल ल, पद्मकन्या, पुल्चोक इन्जिनियरिङ लगायत क्याम्पसमा अवरोध जारी छ । कही छिटो र कही ढिलो मनोनयन प्रक्रिया जारी छ, नेविसंघका महामन्त्री सरोज थापाले भने, हामीले सबै क्याम्पसमा ताला खोल्न निर्देशन जारी गरेका छौं । त्रिविका ६० वटा आंगिक क्याम्पसमध्ये शनिबार २२ वटामा मात्रै मनोनयन दर्ता भएको थियो । आइतबार थप तीन क्याम्पसमा तालाबन्दी खुलेको शिक्षाध्यक्ष प्राध्यापक सुधा त्रिपाठीले जनाइन् । आइतबारसम्ममा २५ आंगिक क्याम्पसमा दर्ता मनोनयन भएको जानकारीमा आएको छ, स्ववियु चुनावलाई लिएर लागेको ताला खुलाउन विद्यार्थी संगठनका प्रतिनिधिहरूसित वार्ता जारी रहेको उल्लेख गर्दै त्रिपाठीले भनिन्, निर्धारित तालिकाअनुसार सोमबार बिहान साढे दस बजे अन्तिम नामावली प्रकाशन गरिनेछ । तालिकाअनुसार समयसीमाभित्र जति क्याम्पसमा सम्भव छ त्यतिमा स्ववियु चुनाव हुनेछ ।"
जर्मन सांसदले भेटे गंगामाया,"काठमाडौं जर्मनीका सांसद ओमिद नुरीपौरेले गंगामाया अधिकारीलाई भेटी न्यायका लागि उनले गरेको संघर्षमा साथ दिने प्रतिबद्धता जनाएका छन् । नेपाल भ्रमणमा आएका जर्मनीको ग्रिन पार्टीका प्रवक्तासमेत रहेका सांसद नुरीपौरेले गंगामायाले अघि सारेको मुद्दालाई अन्तर्राष्ट्रियस्तरमा पुर्याउने प्रतिबद्धता व्यक्त गरे । न्यायको संघर्ष जारी राख्नुभएकी गंगामाया नैतिक संघर्षको उदाहरण हुनुहुन्छ, वीर अस्पतालमा रहेकी गंगामायालाई भेट्न आफ्नो टोलीसहित पुगेका सांसदले नुरीपौरेले भने, तपाईंको संघर्षको उद्देश्य प्राप्त हुनेमा हामी आशावादी छौं, त्यसो हुन नसके अन्तर्राष्ट्रियस्तरमा आवश्यक पर्ने सहयोगका लागि पनि प्रतिबद्धता व्यक्त गर्छु ।वीर अस्पतालमा उपचाररत गंगामायाले आफूले शान्तिपूर्ण रूपमा न्यायको संघर्ष गरेको बताइन् । म झन्डा लिएर पनि जान्न, हतियार पनि उठाउदिनँ, उनले भनिन्, तपाईंहरूकै आश्वासनका कारण मैले भोक हडताल त्यागेकी हुँ । सरकारले जति सहयोग दिन्छु भनेको छ, त्यो खोलामा बगाइदेओस् । मलाई त्यो चाहिँदैन । मेरो छोरा मार्नेलाई कारबाही होस् । भेटमा सांसद नुरीपौरेले गंगामायालाई आत्मविश्वासका साथ रहन आग्रह गर्दै उनको न्यायको संघर्षले प्रतिफल पाउने आशा व्यक्त गरे । हिंसाको विरोधमा शान्तिपूर्वक गरिएको संघर्ष आफैंमा उदाहरणीय रहेको उल्लेख गर्दै उनले आफूहरूले सक्दो सहयोग गर्ने बताए । गंगामायाका १७ वर्षीय छोरा कृष्णप्रसाद अधिकारीलाई तत्कालीन विद्रोही माओवादीले २०६१ जेठ १४ गते हत्या गरेका थिए । हत्यामा संलग्नहरूमाथि कारबाही हुनुपर्ने माग राखी गंगामाया र उनका पति नन्दप्रसादले भोक हडताल गरेका थिए । भोक हडतालकै क्रममा नन्दप्रसादको साढे २ वर्षअघि मृत्यु भएको थियो । दोषीमाथि कारबाही नहुन्जेल पतिको अन्त्येष्टिसमेत नगर्ने गंगामायाको अडानका कारण नन्दप्रसादको शव त्रिवि शिक्षण अस्पतालमै छ । हत्याको छानबिन गरी १३ जनालाई प्रतिवादी बनाइएको कर्तव्य ज्यान मुद्दा चितवन जिल्ला अदालतमा विचाराधीन छ । मुद्दाको फैसलाको मिति ३ पटक तोकिएर सरेको छ । आगामी २३ गतेका लागि मुद्दाको पेसी तोकिएको कानुन व्यवसायी आशिकराम कार्कीले बताए ।"
विवादास्पद नाम फिर्ता लिइँदै,"काठमाडौं सरकारले गत सोमबार १४ मुलुकको राजदूतमा सिफारिस गरेकामध्ये विवादास्पद व्यक्तिको नाम फिर्ता लिने भएको छ । प्रधानमन्त्री पुष्पकमल दाहालले विवादास्पद नाम फिर्ता लिन राजदूत सिफारिसमा परेकाहरूको नाम तत्काललाई संसदीय सुनुवाइ समितिमा नपठाउन मन्त्रिपरिषद् कार्यालयका अधिकारीलाई निर्देशन दिएको स्रोतले जनाएको छ । राजदूत सिफारिसमा परेका आशा लामा (यूएई), शर्मिला पराजुली ढकाल (ओमन) र रमेश कोइराला (कतार) को नाम फिर्ता लिने तयारी गरेको हो । नेपाली कामदार बढी जाने ती मुलुकमा लामा, पराजुली र कोइरालाको व्यावसायिक स्वार्थसमेत हुने भएकाले नाम फिर्ता लिन सरकारलाई तीव्र दबाब परिरहेको छ । स्पेनमा नयाँ दूतावास स्थापना गर्ने निर्णय पनि पुनर्विचार हुन सक्ने स्रोतले जानकारी दिएको छ । मन्त्रिपरिषद्मा ठाडो प्रस्ताव आएको सिफारिसलाई प्रधानमन्त्री कार्यालयले प्रक्रियागत ढंगबाट अन्तिम रूप दिएको छैन । अहिले टुंगोमा नपुग्न भनिएपछि अर्को आदेश पर्खिरहेका छौं, प्रधानमन्त्री कार्यालय स्रोतले भन्यो । मुख्यसचिव सोमलाल सुवेदीले पनि अहिलेसम्म कसैको नामलाई पनि अन्तिम रूप नदिइएको बताए । संसदीय सुनुवाइ समितिमा नाम पठाएका छैनौं, उनले भने ।१३ मुलुकमा लामो समयदेखि राजदूत पद खाली थियो । कतिपय मुलुकमा चार वर्षदेखि राजदूत पद खाली छन् । भागबन्डा मिलाउन थप एक मुलुक स्पेनमा पनि दूतावास खोल्ने निर्णय सरकारले गरेको थियो । राप्रपाले ३ जना दाबी गरेपछि सरकारले स्पेनमा दूतावास खोल्ने निर्णय लिएको हो । मन्त्रिपरिषद्को उक्त निर्णयमा परराष्ट्र मन्त्रालयले असन्तुष्टि व्यक्त गर्दै आएको छ । यसअघि केपी ओली नेतृत्व सरकारले अस्ट्रियाको भियनामा र अहिले स्पेनमा दूतावास खोल्ने निर्णय लिँदा परामर्श नभएको मन्त्रालयले जनाएको छ । प्रधानमन्त्री दाहालले नेपाली कांग्रेसका वरिष्ठ नेता रामचन्द्र पौडेलसँग विवादास्पद व्यक्तिको नाम फिर्ता लिने जानकारी दिएका छन् । म्यानपावर व्यवसायीलाई नै राजदूतको सिफारिस गर्दा जनमत विपरीत आएकाले फिर्ता लिन लागिएको छ । कतिपयका बारे जानकारी नभएर पनि यस्तो भएको हुन सक्छ, पुनर्विचार हुन्छ, प्रधानमन्त्रीको भनाइ उद्धृत गर्दै पौडेल निकट स्रोतले भन्यो ।परराष्ट्रमन्त्री प्रकाशशरण महत यतिबेला मानव अधिकार परिषदको ३४ औं सेसनमा सहभागी हुन जेनेभा पुगेका छन् । नेपाल उक्त परिषदको अस्थायी सदस्यमा उठ्ने भएकाले उपस्थित अन्य मुलुकका मन्त्रीहरूसँग भोट माग्नसमेत उपयोगी हुने भन्दै उनी जेनेभा गएका हुन् । मन्त्री महतको अनुपस्थितिमै भए पनि सिफारिस नाममा पुनर्विचार हुन्छ, एक अधिकारीले भने । स्रोतका अनुसार म्यान्मारका लागि सिफारिस भीम उदासको विषयमा पनि सेवाकालीन अवस्थाको आचरण बुझ्ने काम भइरहेको छ । अन्य व्यक्तिको विषयमा धेरै विवाद देखिएको छैन ।"
लामाको नागरिकतानै शंकास्पद,"काठमाडौं संयुक्त अरब इमिरेट्स (यूएई) का लागि प्रस्तावित राजदूत आशा लामाको नागरिकताका विवरणहरू शंकास्पद देखिएका छन् । २०४८ असोज १६ गते काठमाडौं जिल्ला प्रशासन कार्यालयबाट जारी भएको उनको नागरिकता र त्यसको प्रतिलिपिमा उल्लिखित जन्ममिति, जन्मस्थान र नागरिकता नम्बर नै बेग्लाबेग्लै छन् । पहिलोमा नागरिकता नम्बर २८८९ छ तर प्रतिलिपिमा भने २४२२ नम्बर छ । जन्मस्थान पहिलोमा विराटनगर १५, मोरङ उल्लेख छ भने प्रतिलिपिमा काठमाडौं लेखिएको छ । पहिलोमा जन्ममिति २०२१ कात्तिक १६ गते र बाबुको ठेगाना ओखलढुंगा उल्लेख छ, प्रतिलिपिमा भने जन्ममिति २०२१ वैशाख १ गते र बाबुको ठेगाना काठमाडौं लेखिएको छ । प्रतिलिपि बनाउँदा कुनै पनि विवरण फरक पर्नु हुँदैन । सक्कलबमोजिम नक्कल ठीक हुनैपर्छ, जिल्ला प्रशासन कार्यालयका एक अधिकारीले भने, यो नागरिकताका विवरणहरू शंकास्पद देखिन्छ । आफूलाई सुविधा हुने गरी ठेगाना फेर्न पाइँदैन । उनले ठेगाना फेर्ने कार्यमा बदनियत देखिएकाले छानबिन आवश्यक देखिएको बताए । असल नियत नै रहेछ भने पनि परिणाम खराब निस्कन्छ, उनले भने ।वैदेशिक रोजगार व्यवसाय (म्यानपावर कम्पनी) सञ्चालन गर्दै आएकी लामा नेपाली कांग्रेसको कोटामा राजदूतका लागि सिफारिस भएकी हुन् । उनले दोस्रो संविधानसभा निर्वाचनमा काठमाडौं क्षेत्र नं ४ बाट जनमोर्चा नेपालबाट प्रत्यक्षतर्फ चुनाव लडेकी थिइन् । उनले जम्मा १४ मत पाएकी थिइन् । लामाको १५ हजार कित्ता सेयर रहेको जब ट्रयाक रिक्रुटिङ कम्पनीले सम्झौताअनुसार काम, सेवा र सुविधा नदिएको भन्दै वैदेशिक रोजगार विभागमा २३ वटा उजुरी दर्ता भएका छन् । पीडितले आफूहरू ठगिएको भन्दै म्यानापावरलाई कारबाही गर्न तथा क्षतिपूर्ति दिलाउन माग गर्दै उजुरी दिएका हुन् । यी उजुरीहरूमाथि छानबिन भइरहेको विभागले जनाएको छ । साउदीस्थित नेपाली दूतावासले पनि उक्त म्यानपावर कम्पनीलाई कारबाही गर्न भन्दै विभागलाई पत्राचार गरेको थियो । कोइराला पनि विवादितसत्तारूढ कांग्रेसबाटै कतारको राजदूतमा सिफारिस गरिएका रमेश कोइराला पनि विवादित छन् । उनी पूर्वश्रममन्त्री टेकबहादुर गुरुङका अत्यन्त निकट र विश्वासिला हुन् । गुरुङको व्यवसायमा पनि कोइराला जोडिएका उनी निकटस्थहरू बताउँछन् । गुरुङ आफैं हिमाल म्यानपावर इम्प्लोइमेन्ट सर्भिस (लाइसेन्स नम्बर १०७०५४०५५) का सञ्चालक हुन् । यो म्यानपावर कम्पनीले पोर्चुगलको कृषि क्षेत्रमा जाने कामदारसँग चरम आर्थिक शोषण गरेको पीडितको गुनासो छ । पोर्चुगल हेर्ने फ्रान्सस्थित नेपाली दूतावासले गुरुङको म्यानपावर कम्पनीबाट पोर्चुगलका लागि पाएको मागपत्र छानबिनमा राखेको थियो । त्यो फाइल स्वीकृत गराउन गुरुङ कोइरालालाई लिएर फ्रान्सस्थित नेपाली दूतावासमै पुगेका थिए । गुरुङ राज्यमन्त्री भएका बेला कोइराला उनका सल्लाहकार नियुक्त भएका थिए । गुरुङका दाइ पाल्तेन गुरुङ श्रममन्त्री भएका बेला पनि कोइराला नै सल्लाहकार थिए । कतारको आकर्षक कम्पनीको भिसा (कामदारको मागपत्र) हात पार्न गुरुङको सक्रियतामा कोइरालालाई राजदूत बनाएर पठाउन लागेको भन्दै कांग्रेसभित्रै असन्तुष्टि बढेको छ । कोइराला जानु भनेको गुरुङ गएसरह हो, उनीहरूका कामलाई निकै नजिकबाट नियालेका एक व्यवसायीले कान्तिपुरलाई भने, श्रममन्त्रीको सल्लाहकारको हैसियतमा कोइरालाले हामीसँगै डिल गर्थे । अंग्रेजी राम्रो भएकाले देश बाहिरका एजेन्टसँगको डिलमा उनै बस्थे । वैदेशिक रोजगार व्यवसायीहरूका अनुसार कतार फाउन्डेसनको व्यापार हात पार्न उनलाई पठाउन लागिएको हो । गुरुङले कतार फाउन्डेसनमा आफ्नो म्यानपावर कम्पनीबाट मात्रै पठाउने नीति बनाउँदै थिए । त्यसमा कोइरालाले नै भूमिका खेलिरहेका थिए, ती व्यवसायीले भने, राज्यमन्त्रीबाट हटेपछि त्यो खेल रोकियो । त्यतिखेर कतार फाउन्डेसनसँग भएको पत्राचारको फाइल श्रम मन्त्रालयमै छैन । गुरुङ श्रममन्त्री भएका बेला उनैले मलेसियामा खोलेको कोप्रसी कम्पनीको व्यापार हेर्न कोइराला बारम्बार गइराख्थे । मलेसियाले गैरकानुनी कामदारलाई आममाफी दिएर स्वदेश पठाउने बेला गुरुङले कोप्रसी खोलेका थिए । त्यसले दूतावाससँग मिलेर ट्राभल डकुमेन्ट जारी गर्ने र टिकट उपलब्ध गराउने गथ्र्यो । कम्पनीले एक जना कामदारसँग १३ सय रिंगेट लिएपछि ठगी भएको भन्दै अख्तियारमा उजुरीसमेत परेको छ । मलेसियाको बायो मेडिकल लागू गर्नेदेखि कुवेतमा घरेलु कामदार खुलाउनेजस्ता विवादास्पद काममा गुरुङ सक्रिय भएका थिए । रोकिएको घरेलु कामदार खुलाउन कुवेतमा रहेका एजेन्टले ७० लाख रुपैयाँ संकलन गरेको प्रमाण त्यतिखेर कान्तिपुरले फेला पारेको थियो । कोइराला भने त्यतिबेला आफ्नो काम सल्लाह दिने मात्रै रहेको बताए । कतार फाउन्डेसनका अधिकारीलाई मैले भेटाइदिएको मात्रै हो । अरू के भयो, मलाई थाहा छैन, उनले कान्तिपुरलाई भने, वैदेशिक रोजगारमा जाने कामदारलाई नि:शुल्क लागत बनाउने नीति हामीले ल्याएका थियौं । त्यसबाट बिच्केका व्यवसायीहरूले जे पनि आरोप लगाउँछन् । मधेसी जनाधिकार फोरम लोकतान्त्रिकबाट ओमनका लागि राजदूतमा सिफारिस गरिएकी झापाकी शर्मिला पराजुली ढकाल पनि म्यानपावर व्यवसायी हुन् । ओली सरकारले पनि उनलाई ओमनको राजदूतका लागि सिफारिस गरेको थियो । त्यसबेला उनी दुबईस्थित बीएसडी ह्युमन रिसोर्स सोलुसन, रोयल डाइमन्ड रिक्रुटमेन्ट, एलएलसी नेपालको फ्लोरिडा ह्युमन रिसोर्स सोलुसन र बंगलादेशस्थित ग्रिनल्यान्ड ओभरसिजट्ेरनिङ सेन्टरमा संलग्न थिइन् । दुबई र बंगलादेशमा रहेका कम्पनीले कामदारको आपूर्तिसम्बन्धी काम गर्छन् । पराजुलीले राजदूत सिफारिस भएलगत्तै आफूले सबै प्रकारका व्यवसायबाट हात झिकिसकेको कान्तिपुरलाई बताइन् । उनले भनिन्, दुबईको कम्पनी पनि म्यानपावरसँग सम्बन्धित होइन । त्यो हाम्रो कन्सल्ट्यान्सी थियो । त्यो पनि हामीले बेचिसकेका छौं । फ्लोरिडाविरुद्ध २४ उजुरी विभागमा छ । उनले आफूलाई मलेसियाले डिपोर्ट नगरेको पनि बताइन् ।पीडितले न्याय पाउँदैनन्कतारका लागि पूर्वराजदूत सूर्यनाथ मिश्र भन्छन्, राजदूत बनेर गइसकेपछि कूटनीतिक क्षेत्रका मानिसले पृष्ठभूमि थाहा पाउँछन् । त्यो देश र बाहिरको देशका राजदूतले म्यानपावरवाला र बिचौलियाको भूमिका निर्वाह गर्ने राजदूत आएको छ भनेर बुझेपछि हाम्रो देशको इज्जत के होला ? वैदेशिक रोजगारी क्षेत्रलाई मर्यादित हुन नसक्नुमा व्यवसायीहरूको गैरकानुनी क्रियाकलाप र भ्रष्ट कर्मचारीको लापरबाहीलाई कारण देख्छन् मिश्र । उनीहरू वैदेशिक रोजगार व्यवसायी संघका सदस्य हुन् । दूतावासमा आसिन भएपछि उनीहरू पीडित कामदारलाई न्याय दिलाउन म्यानपावर कम्पनीलाई कारबाही गर्नेभन्दा बचाउनेतिर लाग्छन्, उनी भन्छन्, यो पद्धतिलाई संसदीय सुनुवाइ समितिले ब्रेक लगाउन सकेन भने दूतावासको इज्जत, प्रतिष्ठा र गरिमा सकिन्छ । दूतावास एउटा बिजनेस सेन्टरका रूपमा विकास हुन्छ ।साउदी अरबका लागि पूर्वराजदूत उदयराज पाण्डे राजदूत नियुक्त हुनेको पृष्ठभूमि महत्त्वपूर्ण हुने बताउँछन् । परराष्ट्र मन्त्रालयका एक अधिकारी सरकारले राजदूत नियुक्तिलाई गम्भीर ढंगबाट नलिँदा समस्या भएका बताउँछन् । सन् २०१३ सेप्टेम्बर दोस्रो साता कतारका लागि नेपाली राजदूत डा मायाकुमारी शर्मालाई गैरकूटनीतिक हर्कतका कारण कतारबाट फिर्ता बोलाउनुपरेको थियो ।"
पौडेललाई देउवाको जवाफतत्काल बैठक बोलाउन्नँ,"काठमाडौं कांग्रेस सभापति शेरबहादुर देउवाले केन्द्रीय कार्यसमितिको बैठक तत्काल नबोलाउने जनाउ दिएका छन् । पार्टीका वरिष्ठ नेता रामचन्द्र पौडेलले केन्द्रीय समिति र संसदीय दलको बैठक बोलाउन माग गर्दै शनिबार पत्र पठाएका थिए । केन्द्रीय कार्यसमिति र संसदीय दलको एकैचोटि बैठक राख्ने तयारीमै थिएँ, कांग्रेस संसदीय दलमा आइतबार बिहान तराई मधेसबाट प्रतिनिधित्व गर्ने सांसदहरूसँगको छलफलमा देउवाको भनाइ उद्धृत गर्दै स्रोतले भन्यो, पत्राचार र पेपरबाजी गरेपछि किन भनेकै बेलामा बोलाउने ? अब बोलाउँदिनँ । छलफलमा कांग्रेसका पूर्वमहामन्त्री प्रकाशमान सिंहले केन्द्रीय कार्यसमितिको बैठक बोलाउन सभापति देउवालाई आग्रह गरेका थिए । सिंहको भनाइमा देउवाले यस्तो जवाफ दिएको स्रोतले बतायो । छलफलमा वरिष्ठ नेता पौडेल भने उपस्थित थिएनन् । पार्टी सभापति देउवाको त्यस्तो जवाफलाई पौडेल पक्षले प्रजातान्त्रिक चरित्र सभापतिबाट व्यक्त नभएको टिप्पणी गरेको छ । यो प्रजातान्त्रिक चरित्र होइन, पार्टीलाई संस्थागत र विधिसम्मत रूपमा अघि बढाउन पार्टीको केन्द्रीय कार्यसमितिको बैठक तत्काल बोलाउनुपर्छ, पौडेल निकट एक केन्द्रीय सदस्यले बताए ।संविधान संशोधनको विषयमा डाकिएको बैठकमा राजदूतमा विवादास्पद व्यक्तिलाई सिफारिस गरिएको विषयलाई लिएर केहीबेर छलफल भएको थियो । राजदूत नियुक्तिका लागि भएको सिफारिस पार्टीको केन्द्रीय कार्यसमितिमा छलफलको विषय बन्न नसक्ने भनाइ देउवाको थियो । बैठकपछि सञ्चारमाध्यमसँग संक्षिप्त धारणा राख्दै देउवाले भने, राजदूत नियुक्ति पार्टीको केन्द्रीय कार्यसमितिमा छलफल भएर आउने होइन । यो छलफलको विषय हुन सक्दैनकहिल्यै भएको छैन । नाम फिर्ता पनि हुँदैन ।"
ट्रायल सेन्टर सञ्चालन नगर : सर्वोच्च,"काठमाडौं सर्वोच्च अदालतले योग्यता नपुगेको सुजुकी ड्राइभिङ स्कुल प्रालिलाई ट्रायल सेन्टर सञ्चालन गर्न नदिन भौतिक पूर्वाधार तथा यातायात मन्त्रालयको नाममा अन्तरिम आदेश जारी गरेको छ । सवारी तथा यातायात व्यवस्था नियमावली २०५४ को नियम २० को अनुसूची ३ विपरीत यातायात व्यवस्था विभाग र प्रालिबीच भएको सम्झौताले सवारी चालक अनुमतिपत्र लिन चाहने सेवाग्राहीलाई थप आर्थिक भार पर्ने भएकाले तत्कालका लागि ट्रायल सेन्टर सञ्चालन नगर्न न्यायाधीश ईश्वरप्रसाद खतिवडाको एकल इजलासले आदेश दिएको हो ।विभागका प्रवक्ता टोकराज पाण्डेले सर्वोच्चको आदेश आएकाले तत्काल सम्झौता कार्यान्वयन नहुने बताए । अर्को आदेश नआउन्जेलसम्म कार्यान्वयन गर्दैनौं, उनले भने । ड्राइभिङ ट्रायल सेन्टर सिफारिस समितिले दिएको सुझावलाई लत्याउँदै मन्त्रालयले सेवाग्राहीसँग चर्को भाडा असुल्ने गरी १० वर्षका लागि प्रालिसँग सम्झौता गरेको छ । विभागलेखरिद ऐनविपरीत आशयपत्रै नमागी सिधै प्रस्तावपत्र माग गरेको थियो । त्यसपछि उक्त सम्झौता विवादित भएको थियो । विभागका अनुसार सवारी चालक अनुमतिपत्र वितरण कार्यलाई प्रभावकारी र व्यवस्थित बनाउन कात्तिक ३ मा इच्छुक निजी क्षेत्र (व्यक्ति तथा फर्म) का लागि सिलबन्दी प्राविधिक आहवान गरेको थियो । सूचनामा अनुमतिपत्र वितरणका लागि सञ्चालन गरिने प्रयोगात्मक परीक्षा व्यवस्थित गर्ने निर्देशिका २०६९ को मापदण्डअनुसारको ट्रायल सेन्टर हुनुपर्ने उल्लेख छ ।विभागको सूचनाअनुसार बेलकल भेइकल स्कुल प्रालि, भ्याली ड्राइभिङ स्कुल प्रालि, सैनिक ड्राइभिङ स्कुल प्रालि र सुजुकी ड्राइभिङ स्कुल प्रालिले प्रस्ताव दर्ता गराएका थिए । ट्रायल सेन्टर मापदण्डअनुसार भएनभएको सम्बन्धमा एकान्तकुनास्थित सवारी चालक अनुमतिपत्रका अधिकृत गणेश अर्यालको संयोजकत्वमा समिति बनेको थियो । यो समिति सुजुकी ड्राइभिङ स्कुललाई स्वीकृत दिन नमिल्ने सुझाव दिएको थियो । टोलीले चारवटै ट्रायल स्थलको स्थलगत नाँपजाँच र विश्लेषण गरी सर्तहरू पूरा नगरेको र गर्न सक्ने अवस्था नरहेको भन्ने प्रतिवेदन विभागमा बुझाएको थियो । पेस भएका ४ प्रस्तावले प्रकाशित सूचनामा उल्लेखित शतप्रतिशत सर्तहरू पुन: गर्न नसकेको हुँदा चारवटै प्रस्तावदाताको प्राविधिक प्रस्ताव स्वीकृत नगर्ने, प्राविधिक कमिटीले बुझाएको प्रतिवेदनमा उल्लेख छ । तर, उक्त प्रतिवेदन लत्याउँदै विभागले सुजुकीलाई अनुमति दिएको हो ।प्रतिवेदनअनुसार सुजुकीको ट्रायल सेन्टर फिगर ८ रेखांकन मापदण्डअनुसार छैन । निर्देशिका २०६९ को अनुसूचीमा आधारित सिम्पल ड्राइभ टेस्टको व्यवस्था छैन । प्रतिवेदनमा सिम्पल टेस्ट ड्राइभका लागि ट्रायलस्थलले ओगटेको स्थान अपुग हुने दाबी गरेको छ । त्यसपछि विभागका निर्देशक चन्द्र फुयाँलको संयोजकत्वमा विभागकै मेकानिकल इन्जिनियर गगन हमाल, एकान्तकुनास्थित लाइसेन्स फाँट प्रमुख तेजनारायण यादवसहित निर्देशिका संशोधन समिति गठन गरिएको थियो । उक्त समितिले रातारात निर्देशिका संशोधन गरी सुजुकी ड्राइभिङ स्कुललाई ट्रायल अनुमति दिएको विभागका एक अधिकारीले बताए । सेवाग्राहीको भीड भयो मर्का पर्यो भनेर ४ स्थानमा लाइसेन्स कार्यालय खोल्ने अनि ट्रायल सेन्टर एउटैलाई दिने यो कस्तो हो ? ती अधिकारीले भने, त्यही सेन्टरलाई अनुमति दिन निर्देशिका नै परिवर्तन गर्न कत्तिको न्यायोचित हो ?सर्वसाधारणले कति मूल्य तिर्नुपर्छ ?सेवाग्राहीले प्रयोगात्मक परीक्षा दिएबापत पहिलेभन्दा ४ गुणा बढी मूल्य तिर्नुपर्ने गरी यातायात व्यवस्था कार्यालय एकान्तकुनाले सुजुकी ड्राइभिङ स्कुल प्रालिसँग सम्झौता गरेको थियो । यो रकम पनि मूल्य अभिवृद्धि करबाहेक हो । मूल्य अभिवृद्धि कर १५ प्रतिशत सेवाग्राहीले तिर्नुपर्ने सम्झौतामा उल्लेख गरिएको छ । सम्झौतपत्रमा कार्यालय प्रमुख तेजनारायण यादव र सुजुकी ड्राइभिङका अध्यक्ष राजन क्षत्रीले हस्ताक्षर गरेका छन् । कार्यालय स्रोतका अनुसार हाल मोटरसाइकलको ४७ रुपैयाँ, स्कुटरको ४६ रुपैयाँ तिर्नुपर्छ । तर, सुजुकीले भने मोटरसाइकल र स्कुटरको लागि २ सय रुपैयाँ तोकेको छ । कारको प्रयोगात्मक परीक्षा दिएबापत ९३, मिनीबसको २ सय ९ र बसको २ सय ११ रुपैयाँ तिनुपर्नेमा कार्यालय र सुजुकीबीच भएको सम्झौतामा कारको प्रयोगात्मक परीक्षाको ३ सय ९०, मिनीबस र बसको ५ सय तिर्नुपर्ने उल्लेख छ । सम्झौतापत्रअनुसार उक्त रकममा प्रत्येक वर्ष १० प्रतिशतले वृद्धि गर्दै लैजान पाउने व्यवस्था छ ।"
४ हजार साधुसन्तको बिदाइ,काठमाडौं महाशिवरात्रिमा आएका ४ हजार साधुसन्तको औपचारिक बिदाइ गरिएको पशुपति विकास कोषले जनाएको छ । शुक्रबार शिवरात्रि मनाइए पनि शनिबार परेकाले साधुसन्तको बिदाइ गरिएको थिएन । आइतबार साधुसन्तलाई गुठी संस्थानले उपलब्ध गराएको कार्डका आधारमा १ सय १ देखि ५ हजार रुपैयाँसम्म दक्षिणा दिइएको कोषका सदस्यसचिव गोविन्द टण्डनले बताए । अहिलेसम्म कोषले ६ लाख ९० हजार रुपैयाँ दक्षिणस्वरूप खर्च गरिसकेको छ । गुठी संस्थानले दिएको दक्षिणा जति नै कोषले पनि दिएको थियो । गुठी संस्थानले साधुहरूलाई विभिन्न ७ स्तरमा वर्गीकरण गर्छ । त्यसकै आधारमा संस्थान र कोषले दक्षिणा उपलब्ध गराउँछ ।अहिलेसम्म साधुहरूका लागि दाउरा उपलब्ध गराउँदा गुठी संस्थानले ४ लाख ९४ हजार खर्च भएको जनाएको छ । यसबाहेकको खर्च विवरण केही दिनमा सार्वजनिक गरिनेछ । २ लाखबराबरको दक्षिणा दिन अझै बाँकी छ । झन्डै ४२ सय साधु भए पनि विभिन्न कारणवश छुट्न गएकालाई मंगलबार बिदाइ गरिने कोषले जनाएको छ । २०६९ देखि पशुपति विकास कोषले पनि गुठी संस्थानले दिने गरेको दक्षिणामा थपेर बिदाइ गर्न थालेको हो ।
सार्वजनिक इनार व्यक्तिको घरभित्र,"घर बनाउँदा सार्वजनिक बाटो पूर्वतिर २ फिट बढाइएको छ, श्रेष्ठ भन्छन्, हामीलाई यहाँ बाटो छ भन्ने पनि थाहा थिएन । हाम्रो बाटो खोई भन्दै खोज्न आएपछि पुरानो नक्सा खोज्यौं । त्यो नक्सा खोज्दा इनार र बाटोसमेत यताउता परेको पत्ता लाग्यो । घरधनीले भने नक्सापास गरी घर बनाएको दाबी गर्दै आएका छन् ।लालपुर्जा र नक्साअनुसार घरधनीले जग्गा मिचेको देखिँदैन । पुरानो नक्साअनुसार चाहिँ मिचेको देखिन्छ । यस्तो अवस्थामा पुरानै नक्सा कायम गराउन सकिनेसमेत कानुनी व्यवस्था छ । २०३४ मा लागू भएको मालपोत ऐनमा यससम्बन्धी व्यवस्था छ । उक्त ऐनको परिच्छेद ७ मा जग्गा आवाद गर्ने व्यवस्थाको दफा २४ को उपदफा २ मा कसैले यो दफा प्रारम्भ हुनुभन्दा अघि वा पछि कुनै सरकारी वा सार्वजनिक जग्गा व्यक्तिविशेषका नाममा दर्ता गरी आवाद गरे त्यस्तो दर्ता स्वत: बदर हुनेछ । त्यस्तो जग्गाको व्यक्तिविशेषका नाममा रहेको दर्ता लगतसमेत मालपोत कार्यालय वा नेपाल सरकारले तोकेको अधिकारीले कट्टा गर्नेछ भनेर उल्लेख छ । नक्सामा प्रस्ट मिचेको देखिएकाले दर्ता लगत कट्टा गर्न मालपोत कार्यालय धाउँदा पनि कार्यान्वयन नभएको गुनासो उपभोक्ता समितिको छ । हामी मालपोत कार्यालय गयौं, श्रेष्ठ भन्छन्, यहाँबाट हुँदैन, माथि जानुस् भन्छन् । कहाँ जानु माथि ?नापी कार्यालयले भने अहिलेको प्रचलित नक्साअनुसार मात्रै काम गर्न सकिँनै बताउँदै आएको छ । हामीसँग पहिलाको नक्सा छैन, डिल्लीबजार नापी कार्यालयका प्रमुख मग्नु दत्त भन्छन्, सीधा आँखाले हेर्दा व्यवहारिक रूपमा इनार मिचेको देखिन्छ । कानुनी रूपमा हेर्दा हामीले गर्न सक्ने आधार छैन । अर्ध न्यायिक निकायले केही गर्न सक्ने अवस्था छैन । अदालतलगायत माथिल्लो निकायले आदेश दिए मात्रै फेरि नाप्न सकिन्छ ।"
२४ ठेकेदारलाई ३१ लाखभन्दा बढी जरिवाना,"कार्यालयका अनुसार चालु आवमा सडकतर्फ ४२ प्रतिशत, पुलतर्फ ४० प्रतिशत काम हुनुका साथै सडक विस्तार तथा मर्मतअन्तर्गत ८ किमि कालोपत्रे भइसकेको छ । कार्यालय प्रमुख कर्णका अनुसार सडकतर्फ ५२ करोड ११ लाख ३५ हजार रुपैयाँ विनियोजन भएकामा २१ करोड ७२ लाख खर्च भइसकेको छ । पुलतर्फ १ करोड ९० लाख विनियोजन भएकामा ७२ लाख, मर्मतका लागि ६ करोड विनियोजनमध्ये २ करोड ७० लाख रुपैयाँ खर्च भइसकेको छ, उनले भने ।"
गाउँमै रोकिए युवा,"जनगणना २०६८ अनुसार बागलुङको जनसंख्या २ लाख ६८ हजार ६ सय १३ रहेको छ । तीमध्ये ३० देखि ४९ वर्ष उमेर समूहका ४१ दशमलव ६८ प्रतिशत रहेको तथ्यांक कार्यालय बागलुङले जनाएको छ । बागलुङबाट वैदेशिक रोजगारीको क्रममा विदेशमा रहेकाहरूको संख्या ४ हजार ४ सय ४३ महिलासहित ४२ हजार ६ सय २३ जना रहेका छन् । निर्वाचन शिक्षाबझाङ निर्वाचन कार्यालयले जिल्लाभरिका शिक्षकलाई निर्वाचन शिक्षा तालिम दिएको छ । विभिन्न विद्यालयमा सामाजिक शिक्षा पढाउने शिक्षकलाई ३ समूह बनाएर प्रशिक्षित गरिएको हो ।सामाजिक विषय अध्यापन गर्ने शिक्षकलाई तालिम दिएर विद्यार्थीमार्फत अभिभावकलाई सचेतीकरण गर्न तालिमको व्यवस्था गरिएको जिल्ला निर्वाचन कार्यालयले जनाएको छ । निर्वाचनसम्बन्धी शिक्षा दिने कुरामा शिक्षकको भूमिका महत्त्वपूर्ण हुन्छ, जिल्ला निर्वाचन अधिकारी अजय मिश्रले भने, संविधानमा भएका निर्वाचनसम्बन्धी प्रावधान, मतदाता शिक्षालगायत निर्वाचन र यससँग सम्बन्धित विषय विद्यार्थीमार्फत अभिभावकमा पुर्याउने उद्देश्यले तालिम सञ्चालन गरिएको हो ।जिल्लाभरिबाट ७८ शिक्षक सहभागी रहेको उक्त तालिमले भावी मतदाता र अहिलेको चुनावमा सहभागी हुने निरक्षर र ग्रामीण क्षेत्रका मतदातालाई मतपत्रमा छाप लगाउने, मतदान स्थलमा गर्नुपर्ने व्यवहारलगायत विषयमा जानकारी हुने र निर्वाचनलाई स्वस्थ, शान्तिपूर्ण र मर्यादित गर्न सहयोग पुग्ने निर्वाचन कार्यालयले अपेक्षा गरेको छ ।"
घर फिर्दै मुस्ताङी,"मुस्ताङ हिमालपारिको जिल्ला मुस्ताङमा चुनावी चहलपहल बढेको छ । तोकिएकै समयमा चुनाव हुनुपर्ने भन्दै सबै राजनीति दल र निर्वाचन कार्यालयले तयारी थालेका छन् । काठमाडांै र पोखरालगायतका स्थानमा बसेका नेता आआफ्ना पार्टीलाई जिताउन जिल्ला फर्कन थालेका छन् । फागुन लागेपछि मौसम अनुकूल हुँदै गएकाले चुनाव प्रचारका लागि जिल्ला आउन स्थानीयलाई सजिलो भएको छ । जिल्ला निर्वाचन कार्यालयले मतदाता नामावली संकलन गरेर आयोगको केन्द्रीय कार्यालयसमक्ष पठाइसकेको छ । यसपाली मंसिर, पुस र माघको हिउँमै पनि निर्वाचन कार्यालयले आफ्नो काम अघि बढाएर मतदाता नामावली संकलन गरेको थियो । अब सीमांकनको पर्खाइमा छौं, जिल्ला निर्वाचन अधिकारी सीताराम शर्मा लामिछानेले भने, आयोगको निर्देशन बमोजिम सबै काम सकेका छौं । सीमांकन निर्धारण भएर क्षेत्र तोकेपछि निर्वाचन कार्यालय र दलहरूको चुनावी गतिविधि तीव्र हुने उनले बताए । पाँच गाउँपालिका बनाउने प्रस्तावसहितको मस्यौदा स्थानीय तह राज्य पुन:संरचना आयोगसमक्ष पठाइसकिएको छ । स्थानीय तह पुन:संरचना प्राविधिक सहयोग समितिमार्फत पठाइएको संरचनाअनुसार लोमान्थाङ, छोसेर र छोन्हुप गाविस मिसाएर लोमान्थाङ गाउँपालिका, घमी, चराङ र सुर्खाङ गाविस मिसाएर डालमे गाउँपालिका, छुसाङ, कागवेनी, मुक्तिनाथ र झोङ मिसाएर बाह्रगाउँ मुक्तिक्षेत्र गाउँपालिका, जोमसोम र मार्फा गाविसबाट घरपझोङ गाउँपालिका र टुकुचे, लेते, कोबाङ र कुन्जो गाविस मिलाएर थासाङ गाउँपालिका हुने भएको छ ।दलहरूले यही संरचनाका आधारमा आफ्नो चुनावी प्रचारमा लागेका छन् । कांग्रेस जिल्ला सचिव धारा गुरुङले पार्टीको निर्देशन बमोजिम चुनावको तयारी थालिएको बताए । अब चुनाव जसरी पनि सफल गर्नैपर्छ, उनले भने, योभन्दा ठूलो काम केही होइन । एमाले अध्यक्ष चन्द्रमोहन गौचनले स्थानीय चुनावका लागि पार्टी आन्तरिक तयारीमा जुटिसकेको बताए । स्थानीय निकायमा जनप्रतिनिधि नहुँदा ठूलो समस्या भएकाले चुनाव सफल बनाएरै छाड्नेछौं, उनले भने, अब चुनाव कसैले रोक्न सक्दैन । चुनाव सफल बनाउन मुस्ताङवासी एकजुट रहेको उनले बताए । एमाओवादी केन्द्रका केन्द्रीय सदस्य विशाल विकले सरकारले चुनावको मिति तोक्दा मुस्ताङवासीले खुसियाली मनाएको बताए । चुनावमा पार्टीलाई कसरी विजयी बनाउने विषयमा बहस चलाएका छौं, उनले भने, मुस्ताङमा तीन दल कांग्रेस, एमाले र माओवादी केन्द्र नै मुख्य प्रतिस्पर्धी दल हुन् । यो चुनाव सफल बनाउन यहाँका सबै दलहरू एकमत रहेको उनले जानकारी गराए । २०७० सालको संविधानसभा निर्वाचनको तथ्यांकअनुसार मुस्ताङमा ७ हजार ९ सय ३६ जना मतदाता थिए । त्यसपछिको संकलनबाट थपिएपछि जिल्लाभरिमा ८ हजार ६ सय २७ जना मतदाता पुगिसकेको निर्वाचन कार्यालयले जनाएको छ ।"
तरुल खन्दा बम !,"रुकुम चौरजहारी८ घर्तीकाँडाका जयप्रकाश बोहरा गत शुक्रबार आफ्नै बारीमा तरुल खन्न निस्किए । तरुल निकाल्न आफ्नै सुरमा जमिन खनिरहेका उनले त्यहाँ तरुल होइन, बम पो भेटे ।प्लास्टिकले बेरेको अवस्थामा एउटा र केही भाग देखिएको अर्को गरी २ वटा बम भेटिएपछि बोहराले तत्कालै प्रहरी चौकीमा खबर गरे । उनको आस थियो तत्काल बम निष्क्रिय पारिदेलान् र दैनिक क्रियाकलाप अघि बढाउँला । तर उनले सोचेजस्तो भएन । खबर पाउनेबित्तिकै घटनास्थल पुगेको प्रहरीले चौरजहारीस्थित ज्वालादल गणको क गुल्मलाई खबर गरेपछि स्थानीय खुसी भएका थिए । तर बम भेटिएको ३ दिन बित्दासमेत निष्क्रिय बनाउन टोली नपुग्दा स्थानीय त्रसित छन् । चौरजहारीबाट घटनास्थल पुगेको नेपाली सेनाले बम निष्क्रिय पार्न टोली छिट्टै पठाउने बताए पनि अहिलेसम्म घटनास्थलमा पुगेको छैन ।प्रहरी नायब उपरीक्षक अंगुर जीसीले उक्त बम सशस्त्र युद्धको क्रममा गाडेको हुन सक्ने बताए । प्रहरीले बम निष्क्रिय गर्न नमिल्ने भएकाले ३ दिनदेखि पहरा दिइरहेको उनले जानकारी दिए ।उनले नेपालगन्जबाट बम निष्क्रिय पार्न टोली बोलाइएको बताए । टोली नेपालगन्जबाट हिंड्न ढिला भएकाले सोमबारसम्ममा बम निष्क्रिय पारिने बताए । उक्त ठाउँमा ठूलो प्लास्टिक भएकाले अरू पनि बम हुन सक्ने स्थानीयले आशंका गरेका छन् ।बमलाई कसैले चलाए दुर्घटना हुने भएकाले घटनास्थललाई प्रहरीले तीन दिनदेखि २४ सै घण्टा घेरा हालेर राखेको छ । यस क्षेत्रका सबै त्रासमै छौं, बोहराले भने, यो चाँडै निष्क्रिय पारिदिए सुखले कामकाजतर्फ लाग्ने थियौं ।"
"८ पक्राउ, मुख्य योजनाकारसहित ४ फरार","भैरहवा युवा संघ रुपन्देही अध्यक्ष दुर्गा तिवारी हत्या आरोपमा प्रहरीले २ महिनापछि ८ जनालाई पक्राउ गरेको छ । आईतवार पत्रकार सम्मेलनमार्फत उनीहरूलाई सार्वजनिक गरियो । तिवारी हत्याका मुख्य योजनाकार देवदह ६ का २९ वर्षीय मनोज पुन भनिने मनोज बुढा मगर रहेको र उनले विभिन्न व्यक्तिलाई परिचालन गरेर हत्या गराएको दाबी प्रहरीको छ । मनोज पक्राउ परेका छैनन् ।गत पुस ४ गते मोटरसाइकलमा घर जाँदै गरेको अवस्थामा तिवारीलाई सडकमै गोली प्रहार गरेर हत्या गरिएको थियो । हत्या गरिनुको कारण व्यक्तिगत प्रतिशोध र क्रूर अपराधिक मनोवृत्ति रहेको प्रहरीले जनाएको छ । भारतीय मोटरसाइकलमा नक्कली नेपाली नम्बर प्लेट लगाएर पछाडि बस्नेले गोली प्रहार गरी हत्या गराएको खुलेको जिल्ला प्रहरी प्रमुख एसपी रवीन्द्र धानुकले बताए ।क्रूर आपराधिक मनसाय र यसभन्दा अघिका व्यक्तिगत रिसिबीकै कारण मनोजको योजनामा तिवारीको हत्या गराइएको हो, एसपी धानुकले भने, मनोजको अन्य आपराधिक गिरोहसँग समेत सम्बन्ध रहेको खुल्न आएको छ । घटनामा संलग्नताको अभियोगमा प्रहरीले ८ जनालाई सार्वजनिक गरेको छ । मनोजसहित चारजना फरार छन् । उनीहरू नै घटनाका मुख्य दोषी मानिएका छन् ।प्रहरीका अनुसार घटनामा संलग्न रहेको अभियोगमा देवदह ६ का वसन्तबहादुर चापागाईं, रोजन गुरुङ, तिलोत्तमा १५ का बुद्धिसागर यादव, सोही ठाउँका राजेश यादव, तिलोत्तमा ८ का प्रयास भनिने खेमानन्द भट्टराई, देवदह ८ का सागर थापा छन् । त्यस्तै धकधही ८ का अगंद थारू र देवदहका ऋषिश्वर कुमाललाई पनि पक्राउ गरी प्रहरीले सार्वजनिक गरेको हो । घटनाको मुख्य योजनाकारमध्येका मनोज, बारा गढीमाई १ का श्याम गुरुङ फरार छन् । गोली प्रहार गर्ने सुटरको विस्तृत ठेगाना नखुलेको तर उनको नाम राजु रहेको प्रहरीले जनायो । हातहतियार तथा गोली दिने देवदह ३ का तुलबहादुर सिञ्जाली पनि फरार छन् । उनीहरू घटनाको योजनाकार रहेको प्रहरी दाबी छ । घटनामा अन्य स्थानीय तथा बाहिरी व्यक्तिको पनि संलग्नता हुन सक्ने भएकाले प्रहरी निगरानी बढाइएको र हाल फरार रहेका अभियुक्त पक्राउ परेपछि घटनामा संलग्न अन्यको सम्बन्धमा विस्तृत खुल्ने डीएसपी बेलबहादुर पाण्डेले बताए । प्रहरीले हत्यामा प्रयोग गरिएको लु२८प २११९, लु२५प ८४४१ र बा५१प ८०७३ नम्बरको मोटरसाइकल तथा पेस्तोलसमेत बरामद गरेको छ । जसमध्ये वसन्तबहादुरले घटनाको दिन तिवारीको गतिविधिको निगरानी गरी जानकारी गराउने, बुद्धिसागरले मनोजको निर्देशनमा सागर थापाले ल्याएको मोटरसाइकल घरमा लुकाई घटनाको दिन आफ्नो भाइ राजेश यादवसँग पठाइदिएको, राजेशले घटनाको दिन दाजुले पठाएको मोटरसाइकल रोहिणी पुलमा लगेर सागर थापालाई दिएको प्रहरी अनुसन्धानमा खुलेको छ । त्यस्तै खेमानन्दले मनोजको निर्देशनबमोजिम सुटरलाई आफ्नो मोटरसाइकलबाट रोहिणीपुलसम्म पुर्याएको र घटनापश्चात् सुटर र सागरलाई रोहिणी पुलबाट मणिग्राम पुर्याएको दाबी प्रहरीको छ ।सागरले घटनाको दिन मोटरसाइलमा यात्रा गरेका तिवारीको पिछा गरी सुटरलाई मोटरसाइकल पछाडि राखी गोली प्रहार गरेपश्चात् रोहिणी पुलमा आफूले चलाएको नक्कली नम्बरको मोटरसाइकल छाडी खेमानन्दको मोटरसाइकलमा मणिग्रामतर्फ लागेका अंगद रऋषिधरले हतियार संकलन र फिरौती रकम उठाउने गरेको दाबी प्रहरीको छ । फरार अभियुक्तलाई छिट्टै पक्राउ गरी सार्वजनिक गरिने एसपी धानुकले दाबी गरे । बब्लु फरारगत मंसिर २१ गते घरमै बसिरहेको अवस्थामा सिद्धार्थ उद्योग वाणिज्य संघका उपाध्यक्ष कुलप्रसाद न्यौपानेमाथि गोली प्रहार गरी हत्या प्रयास गरिएको घटनामा भारतको सीमावर्ती सुनौलीका बब्लु तिवारी मुख्य योजनाकार रहेको दाबी प्रहरीले गरेको छ । बब्लु हाल भारततर्फ नै फरार रहेकाले भारतीय प्रहरीसँग समन्वय गरी पक्राउ गर्न पहल भइरहेको एसपी धानुकले बताए । कात्तिक २१ गते भैरहवाका व्यवसायी विष्णु शर्मालाई गल्लामण्डीमै प्रहार गरिएको गोली शर्माको झोलामा लागेको र उक्त घटनाको जिम्मेवारी पनि आफूलाई मधेसी जनमुक्ति सेनाको संयोजक भन्नेले लिएको र पैसा नदिए अर्कोपटक मार्ने भन्दै धम्क्याएको दाबी प्रहरीको छ । बब्लु मधेसी जनमुक्ति सेना नामको भूमिगत पार्टीको संयोजक र प्रतापसिंह मधेसियाका नामबाट विभिन्न व्यक्तिलाई एसएमएस गरी धम्क्याउँदै पैसा असुल्ने गरेकाले अन्य आपराधिक क्रियाकलापमा संलग्न रहेको दाबी प्रहरीको छ ।"
स्ववियु निर्वाचनको चहलपहल बढ्यो,"स्ववियुको निर्वाचन नजिकिँदै गर्दा विद्यार्थी राजनीति तातेको छ । मुलुकका विभिन्न विश्वविद्यालयअन्तर्गतका क्याम्पसहरूमा निर्वाचनको तयारी पूरा भएको जनाइएको छ । केही कलेजमा देखिएका विवादले सबै ठाउँमा एकै दिन निर्वाचन नहुने देखिएको छ । यसै सन्दर्भमा कञ्चनपुर, डोटी र लमजुङका कान्तिपुर संवाददाको रिपोर्ट :एउटै मात्र प्यानलडोटीको दीपायल क्याम्पसमा स्वतन्त्र विद्यार्थी युनियनको निर्वाचनका लागि नेविसंघको एकल प्यानलले मात्र उम्मेदवारी दर्ता गराएको छ । शनिबार उम्मेदवारी दर्ता गर्ने अन्तिम दिन भए पनि क्याम्पसमा रहेका अन्य पाँच संगठनले दर्ता नगरेको क्याम्पस प्रमुख मनोहर माझीले जानकारी दिए । १२ गते दिउँसो १२ देखि ३ बजेसम्म मनोनयनपत्र किन्ने समय तोकेका थियौं, क्याम्पस प्रमुख माझीले भने, उक्त दिन नेविसंघले मात्र किनेको थियो, उसको मात्र मनोनयन दर्ता भएको छ । उता डोटी बहुमुखी क्याम्पसमा नेविसंघ र अनेरास्ववियुले छुट्टाछुट्टै प्यानल बनाएर उम्मेवारी दर्ता गराएका छन् । नेविसंघले नयाँ जनशक्ति निकट विद्यार्थी संगठनलाई समावेश गरेको छ भने अनेरास्ववियुले अखिल छैटौं र अखिल क्रान्तिकारीलाई मिलाएर प्यानल बनाएको छ ।चारमा अनिश्चित कञ्चनपुर त्रिभुवन विश्वविद्यालयअन्तर्गतका ४ क्याम्पसमा स्ववियु निर्वाचन अनिश्चित बनेको छ । ३ वटामा तालाबन्दी र १ मा प्राविधिक कारणले निर्वाचन अनिश्चित बनेको हो । महेन्द्रनगरमा रहेका सिद्धनाथ विज्ञान क्याम्पस र जनज्योति बहुमुखी क्याम्पसमा नेविसंघले र कञ्चन सामुदायिक क्याम्पसमा अनेरास्ववियुले ताला लगाएका छन् । दुवै संगठनले फर्जी विद्यार्थी खारेज हुनुपर्ने माग राख्दै तालबन्दी गरेका हुन् । यसैगरी कालिका बहुमुखी क्याम्पस पुनर्वासमा क्याम्पस प्रमुख नहुँदा तत्काल निर्वाचन नहुने भएको हो । यसैबीच सिद्धनाथ विज्ञान क्याम्पसमा वातावरण असहज भएपछि निर्वाचन कमिटीले पनि राजीनामा दिएको छ । नेविसंघको तालाबन्दीपछि अन्य विद्यार्थी संगठनले ताला तोडेर पनि निर्वाचन गराउनुपर्ने र नसके राजीनामा दिन दबाब दिएपछि राजीनामा दिनुपरेको मुख्य निर्वाचन अधिकृत नरेन्द्र खत्रीले बताए । जिल्लाका अन्य १२ क्याम्पसमा पनि तोकिएकै मितिमा निर्वाच प्रक्रिया अघि बढेको विद्यार्थी संगठनले जनाएका छन् ।कृषिमा तालाबन्दीलमजुङ सुन्दरबजारस्थित कृषि तथा पशु विज्ञान अध्ययन संस्थान, लमजुङ क्याम्पसमा अनेरास्ववियु समर्थित विद्यार्थीले ताला लगाएका छन् ।नेविसंघद्वारा गरिएको होस्टेल आक्रमणको प्रतिवेदन सार्वजनिक नगरेका भन्दै अनेरास्ववियुले तालाबन्दी गरेको हो । तालाबन्दीका कारण पठनपाठन बन्द हुनुका साथै प्रशासनका काम रोकिएको क्याम्पसले जनाएको छ । अनेरास्ववियुका अनुसार गत माघ १७ गते राति नेविसंघको समर्थनमा केही व्यक्तिहरू होस्टेलभित्र प्रवेश गरी अनेरास्ववियुका पूर्वउपाध्यक्ष महेन्द्रसिंह धामीलाई रड प्रहार गरी घाइते बनाएका थिए । मदिरा सेवन गरी भित्र प्रवेश गरेका विद्यार्थीले होस्टल बस्ने विद्यार्थीका ल्याटप, मोबाइल तथा पुस्तकमा क्षति पुर्याएको क्याम्पसले जनाएको छ । घटनापछि जिल्ला प्रशासन कार्यालयमा बसेको सर्वदलीय बैठकबाट छानबिन समिति गठन गरी १५ दिनभित्र प्रतिवेदन सार्वजनिक गर्ने निर्णय भएको थियो । घटनाको महिना दिन हुनै लाग्दासमेत काम्पसले प्रतिवेदन सार्वजनिक गरेको छैन । प्रतिवेदन छिटो सार्वजनिक गर्न र दोषीलाई कारबाहीको माग गर्दै क्याम्पसलमा तालाबन्दी गरिएको अनेरास्ववियु राष्ट्रिय परिषद् सदस्य विपिन पराजुलीले बताए । क्याम्पस प्रमुख डा लालप्रसाद अंगाईंले विद्यार्थीको तालाबन्दीका कारण स्ववियु निर्वाचन कार्यालय बन्द भएकाले निर्वाचन कार्यातालिकामा समेत प्रभाव परेको बताए । उनले छानबिन समितिले क्याम्पसमा प्रतिवेदन बुझाइसकेको तर सार्वजनिक गर्न निमिल्ने बताए । विद्यार्थीबीच भने प्रतिवेदन राख्न सकिने उनको भनाइ थियो ।"
प्रविधिले चम्कियो हुलाक,"सेतीबेनी (पर्वत) मोबाइल र इन्टरनेटसँगै सुस्ताएको हुलाक कार्यालय केही वर्षयता पुन: चम्किएको छ । दक्षिण पर्वतको सेतीबेनीस्थित इलाका हुलाकमा कार्यरत खरिदार (इन्चार्ज) चोकबहादुर पौडेलको मोबाइलमा हरेक दिनजसो नयाँ नयाँ व्यक्तिका फोन आइरहन्छन् । इलाका हुलाक कार्यालयले विसं २०६५ देखि इन्टरनेटसहितको कम्प्युटर कक्षा र कम्प्युनिकेसन सञ्चालन गरेपछि यहाँका कर्मचारीको व्यस्तता बढेको हो । विकट भएकाले आसपासमा इमेल, इन्टरनेट, फोटोकपी, कम्प्युटरको प्राइभेट व्यवसाय छैन । हुलाकमा सञ्चालित कम्प्युटर कक्षामा बेसिक कोर्स सिक्ने र फोटोकपी, फ्याक्स गर्न आउनेको भीड लाग्छ । हुलाकमा कार्यरत एक इन्चार्ज, एक कम्प्युटर सहायक र दुई जना हल्कारा हरहमेसा व्यस्त हुन्छन् । सेतीबेनीको शालिग्राम बजारका बासिन्दाका लागि आधुनिक सूचना प्रवाहसँगै प्राविधिक सेवामा कर्मचारी सक्रिय छन् ।एउटा फोटोकपीकै लागि ५ सय खर्चेर हुवास पुग्नुपथ्र्यो, स्थानीय हुमनाथ काफ्लेले भने, हुलाकमा दुई रुपैयाँमै काम हुन्छ । स्थानीयले हुलाकमै जडित इन्टरनेटबाट स्वदेश तथा विदेशको जुनसुकै ठाउँका आफन्तसँग सहुलियत दरमा कुराकानी गर्न पाएका छन् । हुलाकमा परम्परागत चिठीपत्र ९५ प्रतिशत घटेको भए पनि आधुनिक सेवाका कारण कार्यव्यस्तता बढेको कर्मचारी बताउँछन् । सरकारी कामकाजका बाहेक चिठी आउँदैनन्, हल्कारा हरिलाल भुसालले भने, चिठी नभए पनि हाम्रो व्यस्ततामा कमी छैन । सामान्य साक्षर भुसालले यहीं कम्प्युटर सिकेर इमेल, इन्टरनेट सिकाउँछन् । प्रविधिसँगै परिवर्तन नभए जति पढे पनि निरक्षर भइने रहेछ । सिक्दैजाँदा समयले सिकाउँछ भनेर लागेको अहिले सामान्य कुरामा अडकन परेको छैन, भुसालले भने ।यहाँ चार थान कम्प्युटर, फोटोकपी, प्रिन्टर र लेमिनेसन मेसिन छन् । कम्प्युटर सहायक हुमा काफ्लेले भनिन्, जुनसुकै बेला भीड हुन्छ, एसएलसी दिएका विद्यार्थी कम्प्युटर सिक्न आउँछन् । जिल्ला हुलाक कार्यालयका अनुसार आठवटा इलाका हुलाकमा यो सेवा उपलब्ध छ । सरकारले आव २०६४६५ देखि ग्रामीण इलाकाका नागरिकलाई लक्षित गरेर टेलिसेन्टर स्थापना गरेको थियो ।सरकारले हुलाकलाई समयसापेक्ष रूपान्तरण गर्ने अभियानस्वरूप सञ्चालन गरेको यो सेवाबाट जिल्लाका करिब २० हजार सर्वसाधारणले सेवा लिएका छन् । समयानुकूल परिवर्तन हुन हाम्रा कर्मचारीले पनि सिकेका छन्, जिल्ला हुलाक अधिकृत अजिता शर्माले भनिन्, विकाससँगै बदलिएको सूचना प्रणालीलाई व्यवस्थित ढंगले सम्प्रेषण गर्नुपर्छ भनेर कर्मचारीलाई पनि बेलाबेला प्रशिक्षण दिँदै आएका छौं ।"
तस्करीमा संलग्न ५ लाई कैद,"गोरखा जिल्ला अदालतले चिरुको रौं ओसारपसारमा संलग्न ५ जनालाई कैद सजाय सुनाएको छ । जिल्ला न्यायाधीश वसन्तराज पौडेललको इजलासले थुमीका पूर्णबहादुर गुरुङ, सिर्दिबासका रिजिङ वाङदा लामा र छेदेन लामालाई १० वर्ष कैद र जनही ६० हजार जरिवाना फैसला गरेको हो । सर्मिला बराम र मंगल गुरुङलाई एक वर्ष कैद र जनही १० हजार जरिवानाको फैसला गरेको छ । ९ जनामध्ये ५ लाई सजाय भएको हो । राष्ट्रिय निकुञ्ज तथा वन्यजन्तु संरक्षण ऐन २०२९ को दफा २९ बमोजिम इजाजत नलिई संरक्षित वन्यजन्तुको ओखरेपहार ओसारपसार गरेको भन्दै तीन जनालाई १० वर्ष कैद सजाय तोकेको हो । यही ऐनको दफा २६ (६) बमोजित भण्डार गर्ने कार्यमा सघाएको भन्दै दुई जनालाई एकएक वर्ष कैद र १० हजार जरिवाना सुनाएको अदालतले जनाएको छ । ओसारपोसारमा खच्चड प्रयोग गर्ने व्यवसायी राजन, भूपेन्द्र, वीरबहादुर र जितबहादुर गुरुङले भने सफाइ पाएका छन् । उनीहरूलाई भेडाको रौं भनेर झुक्याएर खच्चडमा बोकाइएको रहेछ, स्रेस्तेदार गोविन्द घिमिरेले भने ।०६९ पुस ११ गते प्रहरीको केन्द्रीय अनुसन्धान ब्युरो (सीआईबी) ले ४६ बोरा अर्थात १ हजार १ सय केजी चिरुको रौं थुमी गाविसबाट बरामद गरेर अदालतमा मुद्दा दायर गरेको थियो । बराम र मंगल गुरुङको घरमा लुकाइराखेको अवस्थामा चिरु भेटिएको थियो । जिल्ला वन कार्यालयले हेर्ने मुद्दा लामो समयसम्म फैसला हुन सकेको थिएन । नयाँ संविधान जारी भएसँगै एक वर्षभन्दा बढी कैद सजाय हुने मुद्दा अदालतले हेर्न निर्णय भएको थियो । निर्णयसँगै वन कार्यालयको मुद्दा अदालतमा सरेपछि फैसला गरिएको घिमिरेले बताए । मुद्दाको सुनुवाइ ढिला हँुदा एक वर्ष जेल सजाय सुनाइएका बराम र मंगल ३ वर्ष एक महिना १० दिन बढी कैदमा बस्नुपरेको थियो । बढी जेल बस्नुपरेकाले उनीहरूले तोकिएको जरिवाना तिर्न नपर्ने भयो, उनले भने । सजाय तोकिएका प्रतिवादी भने गोरखा र धादिङ कारागारमा छन् । उनीहरूले तिब्बतको सिमाना छेकम्पारबाट संरक्षित सूचीमा रहेको चिरुको रौं ओसारपसार गरेको पाइएको हो । चिरुको रौं बहुमूल्य कपडा बनाउन प्रयोग गरिन्छ ।"
सहमतिमा चुनाव,"सिरहा उपप्रधान तथा गृहमन्त्री विमलेन्द्र निधीले सरकारले तोकेकै मितिमा स्थानीय निकायको निर्वाचन हुने बताएका छन् । उनले मधेसवादी दलकै सहमतिमा चुनाव हुने दाबी गर्दै कुनै अवरोध नआउने बताए । महिला संघको प्रस्तावित प्रदेश नम्बर २ को भेला उद्घाटनका लागि आइतबार लहान आइपुगेका उपप्रधानमन्त्री निधीले सरकारले प्रस्ताव गरेको संविधान संशोधन बहुमतले पारित हुने र पारित भएको संविधानले नै मधेसवादी दललाई चुनावमा आउन वातावरण सिर्जना गर्ने भएकाले कुनै अवरोध नहुने दाबी गरे ।मधेसवादी दललाई चुनावमा ल्याउन छलफल भइरहेको छ, उनले भने, उनीहरूकै चाहनाबमोजिम सरकार संविधान संशोधनका लागि प्रयासरत छ । उनले अहिलेको सरकारको काम संविधान संशोधन र निर्धारित मितिमा तीनवटा चुनाव रहेकाले ती कार्यभार पूरा गर्न सरकार तयार रहेको बताए ।"
विलासी सुविधा नाजायज,"पूर्वविशिष्ट पदाधिकारीलाई सुविधा प्रदान गर्ने सम्बन्धमा व्यवस्था गर्न बनेको विधेयकमा पूर्वराष्ट्रपति, पूर्वउपराष्ट्रपति, पूर्वप्रधानमन्त्री, पूर्वप्रधानन्यायाधीश, पूर्वसभामुख र राष्ट्रियसभाका पूर्वअध्यक्षलाई आजीवन विलासी सुविधा दिने प्रस्ताव गरिएको छ, त्यो गलत छ । विधेयकमा पूर्वराष्ट्रपतिलाई मासिक दुई लाख रुपैयाँ घरभाडा र ५० हजार रुपैयाँ वृत्ति गरी अढाई लाख रुपैयाँ दिने, पूर्वउपराष्ट्रपतिलाई मासिक ७५ हजार रुपैयाँ घरभाडा र ४० हजार रुपैयाँ वृत्ति उपलब्ध गराउने उल्लेख छ । त्यसैगरी भूतपूर्व प्रधानमन्त्री, प्रधानन्यायाधीश र सभामुखको हकमा मासिक ७५ हजार रुपैयाँ घरभाडा दिने प्रस्ताव गरिएको छ । घर भएकाको हकमा समेत घर मर्मतका लागि भनी घरभाडाको आधा रकम दिने कुरा विधेयकमा उल्लेख छ । पूर्वपदाधिकारी भएकै आधारमा जथाभावी सुविधा दिने कुरा नै गलत हो । यसरी दिने सुविधा त सम्बन्धित व्यक्तिको आवश्यकता हो वा होइन भन्ने कसीमा हेरिनुपर्ने हो । किनकि पदमा रहँदा जसले कमाउँछन्कमाएका छन्, पूर्वपदाधिकारी भएपछि पनि जनताको करबाट तिनैलाई मासिक भत्ता र सुविधा दिने विषय जायज हुनै सक्दैन । त्यति मात्र होइन, पूर्वराष्ट्रपतिलाई उपसचिवस्तरको स्वकीय सचिव, कार्यालय सहयोगी र सवारी चालक गरी तीन कर्मचारी उपलब्ध गराउने विषय पनि विधेयकमा छ । अन्य पूर्वपदाधिकारीले भने शाखा अधिकृतस्तरको एक कर्मचारी र सवारी चालक राख्न पाउने व्यवस्था विधेयकले गरेको छ । यसका साथै पूर्वराष्ट्रपति, उपराष्ट्रपति, प्रधानमन्त्री र मन्त्रिपरिषद्का अध्यक्ष, प्रधानन्यायाधीश, सभामुख र राष्ट्रियसभाका अध्यक्ष र संविधानसभा अध्यक्षले एकएक सवारी साधन, चालक र इन्धनसमेत पाउनेछन् । पूर्वराष्ट्रपतिले मन्त्रीसरह र अन्य पदाधिकारीले राज्यमन्त्रीसरह इन्धन सुविधा पाउनेछन् । सरकारी नियमअनुसार मन्त्रीहरूले इन्धन र मोबिलका लागि मासिक ३२ हजार ४ सय ९३ र राज्यमन्त्रीहरूले २९ हजार ८ सय २० रुपैयाँ पाउँछन् । आफ्नो गाडी प्रयोग गर्ने पूर्वपदाधिकारीले मासिक २५ हजार रुपैयाँ मर्मत खर्च पाउनेसमेत विधेयकमा उल्लेख छ । यसरी पूर्वपदाधिकारीहरूलाई दिइने सवारी साधनदेखि कर्मचारीसम्मको सेवासुविधा पनि आवश्यक हो वा होइन भन्ने आधारमा निक्र्याेल हुनुपर्ने हो । जस्तो कि पूर्वपदाधिकारीहरूले आफू रिटायर्ड भएपछि पनि राज्यको ढुकुटीबाट लाभ लिने कुराले नै महत्त्व पायो तर उनीहरूले मुलुकलाई के योगदान गर्ने भन्ने विषयले नै उनीहरूको सेवासुविधा निर्धारण हुनुपर्ने हो । विधेयकले परिकल्पना गरेअनुसार पूर्वप्रधानमन्त्रीलाई गृह मन्त्रालयले सवारी साधन उपलब्ध गराउनेछ भने अन्य पूर्वपदाधिकारीको हकमा आफूले सेवा गरेको पूर्वकार्यालयबाटै सम्पूर्ण सुविधा पाउनेछन् । यो पृष्ठभूमिमा अहिलेको सन्दर्भमा पूर्वपदाधिकारीका रूपमा यस्तो विशिष्ट सुविधा पाउनेमा तत्कालीन मन्त्रिपरिषद् अध्यक्षसमेत पूर्वप्रधानमन्त्री मात्रै ७ जना छन् । निवृत्तिभरणको सुविधासमेत पाइरहेका पूर्वप्रधानन्यायाधीशको संख्या झन्डै डेढ दर्जन छ । प्रतिनिधिसभा र व्यवस्थापिका संसद्का ४ पूर्वसभामुख छन् । त्यसैले पनि पूर्वपदाधिकारीहरूलाई सेवासुविधा दिने यो प्रचलनले राज्यकोषको खर्च मात्रै बढाउनेछ । त्यसो त यसअघि पनि सरकारले पटके निर्णयका आधारमा पूर्वपदाधिकारीलाई सेवासुविधा दिँदै आएको हो, जसले झनै भद्रगोलको अवस्था सिर्जना गरेको छ । पूर्वपदाधिकारीहरूले पहुँचका आधारमा यस्ता सुविधा लिँदै आएका छन् भने विदेशमा उपचार गर्ने बहानामा पनि सरकारबाट कतिपय यस्ता पूर्वपदाधिकारीहरूले ठूलो परिमाणमा सरकारी खर्च लिने गरेको तथ्य छिपेको विषय होइन । त्यसैले पनि पूर्वपदाधिकारी वा पहुँचका आधारमा स्वास्थ्य उपचार खर्च उपलब्ध गराउने यो प्रवृत्ति पनि गलत हो । बरु, यस्ता पूर्वपदाधिकारीहरू बिरामी हुँदा मुलुककै सरकारी अस्पतालमा उपचार गराइदिने र त्यसको खर्च सरकारले बेहोर्ने विषयचाहिँ जायज हुन सक्छ । पूर्वपदाधिकारीहरूलाई जथाभावी सेवासुविधा दिएपछि सरकारको त्यस किसिमको निर्णयविरुद्ध परेको रिटमा सर्वोच्च अदालतले कानुन बनाएर मात्रै सुविधा दिन आदेश गरेको हो । त्यसो त यसअघि पनि पूर्वपदाधिकारीलाई सेवासुविधा उपलब्ध गराउने भन्दै यस्तै किसिमको विधेयक संसद्मा दर्ता भएको थियो । उतिबेला विधेयकको प्रावधानलाई लिएर जनस्तरबाट चर्काे आलोचना भएपछि तत्कालीन सभामुख सुवास नेम्वाङको निर्देशनमा सरकारले विधेयक फिर्ता लिएको थियो । तर, अहिले फेरि सरकारले पुरानै प्रावधान समेट्दै उस्तै विधेयक ल्याउनु आलोचनाको विषय हो । त्यसैले यो अवस्थामा सरकारले पूर्वपदाधिकारीहरूका लागि व्यवस्था गर्न लागेको सेवा र सुविधासम्बन्धी विधेयकमाथि पुनर्विचार गर्न आवश्यक छ ।"
बैंकिङ क्षेत्रको संकट,"अब प्रश्न उठ्छ, बैंकहरू यसरी कर्जा बढाएर नाफाको पछाडि किन कुदेका छन् ? बैंकहरू पनि व्यापारिक संस्था भएकाले नाफासँग आकर्षित हुनु स्वाभाविक हो । तर आफ्नो वित्तीय अवस्था, देशको अर्थतन्त्रको गति र दिशालाई ध्यान नदिई नाफाकै मात्र पछाडि दौडिनु प्रोफेसनल भनिने बैंकरहरूलाई सुहाउँदैन । आजकल सबै बैंक कर्जा बढाउने क्रममा सम्भावित जोखिमतिर ध्यान दिन भ्याउँदैनन् । सधैं आजकै मात्र हेर्ने बानी परेका बैंकरहरूले केही महिनामै आउने परिस्थितिको अन्दाज गर्न नसक्नु नौलो हैन । दूरदृष्टि राख्ने उनीहरूको न क्षमता छ, न परिस्थितिले दिन्छ । तर यसमा नेपाली बैंकहरूको ठूलै दोष भने छैन । किनकि संसारभरका बैंकहरू यसरी जोखिम लिएरै नाफा बढाउँछन् । तिनीहरूको कामलाई निरन्तर सूक्ष्म निगरानी गरिरहने नियमनकारी निकायले तिनीहरूलाई जोगाउने हो । नियमन प्रभावकारी नभएको अवस्थामा बैंकहरू कसरी जोखिम लिँदै अगाडि बढ्छन् भन्ने कुरा संन् २००८ को अमेरिकाको हाउजिङ संकटले नै बुझाउँछ । अहिलेको बैंकिङ संकट केही बैंकहरूको मात्र नभएर पुरै वित्तीय क्षेत्रकै हो । बैंकहरू अहिले अपेक्षाभन्दा बढी नै नाफातिर लाग्नुको मूल कारण हो उनीहरूले आफ्नो लगानीमा नाफाको दर पहिलेको भन्दा घटाउन चाहँदैनन् । उदाहरणको लागि अघिल्लो साल पुँजीको २५ प्रतिशत नाफा गर्ने बैंकले यस वर्ष पनि उही दरमा नाफा कमाउन खोजेका छन् । जबकि राष्ट्र बैंकको निर्देशन अनुसार उनीहरूको पुँजी दोब्बर भइसकेको हुनसक्छ वा दोब्बर नभए पनि अत्यधिक वृद्धि भएको छ । राष्ट्र बैंकले पनि पुँजी वृद्धिको निर्णय गर्दा यसको प्रतिक्रियास्वरूप बैंकहरूले गर्ने व्यवहारको अनुमान गर्न नसकेको भान हुन्छ । खास गरेर बैंकका संस्थापकहरूको जोड नाफाको दरमा छ । किनकि पुँजी बढाउनकै लागि उनीहरूले कतैबाट कुनै तरिकाले कर्जा लिएको सजिलै अनुमान लगाउन सकिन्छ । त्यस्तो कर्जाको ब्याज धान्नेगरी त बैंकले उनीहरूको लागि नाफा कमाइदिनपर्यो, अन्यथा छोटो अवधिमा उनीहरू सिधै घाटामा हुनेछन् । यो त समस्याको एउटा पाटो भयो, यसको अर्को अर्को पाटो पनि छ । बिभिन्न स्रोतबाट जस्तो तथ्यांक देखाइए पनि अहिलेको वित्तीय अवस्था गम्भीर भएको आंँकलन गर्न गाह्रो छैन । केही वर्ष अघिजस्तै अहिले पनि देशमा घरजग्गाको भाउ अकासिएको छ । कति संस्थापक र कति व्यवसायीले बैंकको कर्जाबाट जग्गामा लगानी गरेका छन् । अहिले ग्राहकमा व्यावसायिक आयोजनाको लागि आवश्यकभन्दा बढी कर्जाको प्रस्ताव लिएर आउने प्रवृत्ति छ । ती सबैले आफनो खास व्यवसायभन्दा पनि जग्गामा लगानी गरेर तुरुन्तै कमाउन खोजेका छन् । भनाइको मतलव राष्ट्र बैंकको प्रतिवेदनमा ६० प्रतिशत कर्जा जग्गा धितोमा गएको भनिए पनि यो अंक अझै बढी हुनसक्छ । सहकारी संस्थाहरू, विकास बैंकहरू, फाइनान्स कम्पनीहरूको कर्जा सामान्यतया जग्गा धितोमै मात्र गएको हुन्छ, वाणिज्य बैंकहरूको कर्जामा पनि जग्गा धितो नभएको हैन । अहिलेको जग्गाको भाउ र वृद्धिदरले सधंै निरन्तरता नपाउने त निश्चितै छ । अब धेरैले जग्गाको भाउ घट्ने सम्भावना देखेका छन् । सामान्यतया बजारको नियम छ धेरैले जग्गा वा सेयरको भाउ घट्ने अनुमान गरे भने भाउ वास्तवमै घट्छ । यदि यस्तो साँच्चै भयो भने जुन निश्चितझैं लाग्छ, नेपालको वित्तीय क्षेत्रको संकट अझै गहिरिनेछ । यस्तो अवस्थामा संस्थापकहरू, जग्गा व्यवसायीहरू र जग्गा धितोमा प्रवाहित अन्य कर्जा निस्क्रियमा परिणत हुने सम्भावना प्रबल छ । अहिले जग्गाको मूल्य बढेकै कारणले पुराना कर्जा बढी असुल गरिराखेका सरकारी बैंकहरूको नाफा पनि आगामी दिनमा घट्नेछ । सबै बैंकको निस्क्रिय कर्जा बढेर सिर्जना हुने चुनौती अहिले सोचिएभन्दा ठूलो आकारको हुनेछ । यस्तो अवस्थामा बैंकहरूको नाफा घट्नेमात्र हैन, सरकारको राजस्वमा समेत दबाब पर्नेछ, उपयुक्त आयोजनाहरूले कर्जा पाउने छैनन्, अनि देशमा निजी क्षेत्रको लगानी घट्नेछ । सेयर बजारमा डुब्ने खेलाडीको संख्या बढ्नेछ, लगानीकर्ताहरू निराश हुनेछन्, अन्ततोगत्वा अर्थतन्त्रमा मन्दी आउन सक्नेछ । समष्टिगत परिसूचकहरू राम्रो रहिरहेकै अवस्थामा अमेरिकामा २००८ मा हाउजिङ संकट आयो र यसैले पुरै विकसित मुलुकहरूमा आर्थिक मन्दी ल्यायो । त्यसैले अहिलेको अवस्थाबाट पाठ सिकेर बैंकहरू नाफाको धुनमा अत्यधिक कर्जा प्रवाह गर्नेतर्फ लाग्न मनासिव हुन्न । देशमा वित्तीय स्थायित्व कायम गर्ने कामलाई सधैँ राष्ट्र बैंकले पहिलो प्राथमिकतामा राखेको छ । यसै नीतिलाई निरन्तरता दिने क्रमलाई यथावत राख्दै केन्द्रीय बैंकले वर्तमान संकटबाट पार पाउन हालै बिभिन्न नीतिको घोषणा गरेको छ । चालु आर्थिक वर्षको मौद्रिक नीतिको मध्यावधि समीक्षा गर्दै राष्ट्र बैंकले विपन्न वर्गमा प्रत्यक्ष प्रवाहित कर्जा, युवाहरूलाई प्रदान गरिएको व्यावसायिक कर्जा र उत्पादनशील क्षेत्रतर्फको कर्जाको ५० प्रतिशत रकमलाई २०७४ असार मसान्तसम्म विद्यमान ८० प्रतिशतको सीसीडी रेसियो गणना गर्दा कर्जाबाट घटाउन पाइने व्यवस्था गरेको छ । यसैगरी व्यक्तिगत ओभरड्राफ्ट कर्जाको सीमा घटाइएको छ भने सवारी साधनमा प्रवाह हुने कर्जा कटौतीको प्रस्ताव गरेको छ । राष्ट्र बैंकका यी नीति सकारात्मक छन् र यिनले वर्तमान संकट टार्न प्रभावकारी काम गर्ने विश्वास गर्न सकिन्छ । साथै वित्तीय स्थायित्वलाई कायम राख्न थप उपायको रूपमा बैंक तथा वित्तीय संस्थाहरूलाई यसै वर्षभित्र पुँजी पुर्याउन दिइएको समयसीमालाई अर्को एक वर्ष थप्नु उचित देखिन्छ, तर मौद्रिक नीतिको समीक्षा यसमा मौन रहेको छ । यसो गरिएमा बैंकका संस्थापकहरूलाई पुँजी पुर्याउनकै लागि कतैबाट कर्जा लिने दबाब पर्ने छैन । यस्तो कर्जा यदि लिइएमा अनुत्पादक मात्र होइन, आफ्नो समयमा निस्क्रिय हुने सम्भावना प्रबल हुन्छ । बैंक तथा वित्तीय संस्थाको संख्या विगतका मर्जर र प्राप्तिपछि पनि बढी छ । लघुवित्त संस्था र सहकारी बाहेक राष्ट्र बैंकले नियमन गर्ने संस्थाको संख्या अझै १३७ छ । मध्यम अवधिको रणनीतिस्वरूप यिनलाई उपयुक्त संख्यामा झार्न फोर्स मर्जरको नीति ल्याउनेतर्फ राष्ट्र बैंकले सोच्न सक्छ । तत्काल रणनीतिको रूपमा सबै बैंकहरूले ऋण प्रवाहलाई सुस्त बनाउनु अनिवार्य छ । शाह नेपाल बैंकका प्रमुख कार्यकारी अधिकृत हुन् ।"
घर जलाएर खरानी ताप्नेहरू,"खोटाङ जिल्ला बोपुङ गाविस८ निवासी म १७ वर्षीय सञ्जीव कार्कीलाई प्लास्टिक एनिमियाँ रोग लागी सिभिल हस्पिटलमा उपचार गराइरहेको छु । डाक्टरको सल्लाहअनुसार मेरो शरीरमा रगत उत्पादन हुँदैन, बोनम्यारो सुकेको छ । जतिसक्दो छिटो बोनम्यारो प्रत्यारोपण गर्नुपर्छ । त्यसका लागि १५१६ लाख रुपैयाँ लाग्छ । मेरो घरको आर्थिक अवस्था अत्यन्त कमजोर भएको हुँदा त्यतिका रकम जम्मा गर्ने सामथ्र्य परिवारसँग छैन । तसर्थ देशविदेशमा रहनुभएका सहयोगी व्यक्ति तथा संघसंस्थासँग सहयोगको अपेक्षा गरेको छु । मलाई सहयोग गर्न चाहनुहुने व्यक्ति तथा संघसंस्थाले नेपाल इन्भेस्टमेन्ट बैंकको नयाँबानेश्वर शाखामा रहेको खाता नं०२८०५०३०२८४१६५ मा आफूले सकेको रकम जम्मा गरी सहयोग गरिदिनुहुन अनुरोध गर्दछु साथै ९८६१९७१५६५ मा सम्पर्क गरी थप जानकारी लिन सकिनेछ ।"
नेतृत्व संकटको प्रश्न,"मान्छेको जन्मजात स्वभाव हो कि मान्छेले गलत कार्य अरूले थाहा नपाउनेगरी गर्न चाहन्छ । त्यही कुरा सबैले थाहा पाउँछन् भने गलत कर्म गर्ने इरादा उसले बदल्न सक्छ । यस प्रसंगमा प्राचीन ग्रीक दार्शनिक सुकरात र अरस्तुबीच चलेको एउटा रोचक बहसको प्रसंग छ । सुकरात मान्छेले गर्ने खराब कर्महरू अज्ञानताबाट आउने ठान्थे । अरस्तुको तर्क थियो, चोरहरू त्यति अज्ञानी हुन्थे भने उनीहरू राति हैन, दिउँसै चोर्न जान्थे । वस्तुत: मानिसले गर्ने खराब कर्महरू उसको अज्ञानतासँंग मात्र हैन, यसको इन्टेन्सनसँंग जोडिएको हुन्छ । संसारमा गान्धी र मण्डेलाजस्ता उदाहरणहरू एकदमै विरलै हुन्छन् । आम मान्छेहरू त त्यस्तै हुन्छन्, जस्तो आम मान्छेहरू हुन्छन् । तसर्थ पद्धतिमा विश्वास नगर्ने समाजमा असल नेतृत्व जन्मिन त्यति सजिलो हुँदैन । यति हुँदाहुँदै पनि के बुझ्नुपर्छ भने राजनीतिमा कसैले कसैका लागि आजसम्म सहज तरिकाले बाटो खुल्ला गरिदिएको छैन । विरोध, चुनौती र संघर्षको मैदानबाटै नेतृत्वको जन्म हुने हुँदा नयाँ पुस्ताको क्षमता, संघर्षशीलता र सिर्जनशीलताप्रति आशावादी नभइकन धरै छैन ।"
बैंकको ब्याज,"त्यसैले अब ऋणीले पनि अधिकारका लागि बोल्नु जरुरी छ । कागजमा जति लेखिएको छ, त्यति ब्याज तिरेर चुपचाप बस्ने बेला भएको छ । त्यसमा बैंकले गडबड गरे र ऋणीका पक्षमा राष्ट्र बैंक नबोले अदालतकै ढोकामा पुगेर किन नहोस्, मनपरी नियन्त्रण गर्नुपर्छ । ऋणी ख र बैंक क वर्ग होइन, दुवै समान वर्ग हुने वातावरण बनाइनुपर्छ । जसरी ऋणीका लागि बैंक चाहिन्छ, बैंकका लागि ऋणी पनि चाहिन्छ । त्यो दुवैले बुझ्नुपर्छ । न ऋणीले चाहेर ब्याज घटाउन सकोस्, न बैंकले चाहेर बढाउन ।"
उदारवादी अर्थनीतिमा समाजवादी शैली,"यति हुँदाहँुदै पनि राजनीतिक स्वतन्त्रता, प्रजातन्त्र र बहुलवादमा आर्थिक स्वतन्त्रता र अवसर प्राप्त हुने बढी मौका हुन्छ । आर्थिक उदारवाद र बहुलवाद तथा प्रजातन्त्र सँगै मौलाउँछ । त्यहाँ आम जनताको परिचालन र उनीहरूको सुनवाइ हुन्छ । विकसित देशहरूमा पनि आर्थिक नीतिका कारणका साथै श्रम र उत्पादनको मूल्यमाथि न्यायिक कर लगाइएको हुन्छ र प्राप्त करबाट पूर्वाधार, शिक्षा, प्रविधिमा लगानी गरी देश विकासमा समर्पित भएका छन् । कुनै पनि सरकारले चुनावी घोषणा अनुरूप काम गर्छ र जनतालाई छक्काउने मात्र काम गरेर सत्तामा टिक्दैन । गल्ती गरे राजीनामा गर्छन्, नैतिक जिम्मेवारीले राजीनामा गर्न बाध्य पनि हुन्छन् । राष्ट्रिय स्वाभिमान र सुरक्षालाई सर्वोपरी मान्छन् ।नेपालको सन्दर्भमा संविधानसभाले नेपाल समाजवाद उन्मुख राज्य हुनेछ भनेको छ । तर समाजवादी उदारवाद भनेको भए नेपाल अनुकूल हुने थियो । हाम्रो अर्थनीति पुँजीवादी होइन । हाम्रो अर्थव्यवस्था पुँजीवाद उन्मुख हुने सामथ्र्य नै अहिले राख्दैन । औद्योगिक विकास भएको छैन, तर साना उद्यमीहरू छन् । उदारवादी अर्थनीतिका कारण सरकारले कतिपय आर्थिक व्यवसायलाई आफै चल्न दिएको छ, यो उदारवादको कारण हो । उदाहरणका लागि बैंकिङ व्यवसाय, हवाइसेवाका क्षेत्र, यातायात सञ्चालन र विभिन्न सञ्चार माध्यमलाई लिन सकिन्छ । सन् १९९० अघि नै अर्थात पञ्चायत कालदेखि नै उदारवादी आर्थिक नीतिको सुरुवात भएको हो । प्रजातन्त्रको पुन:स्थापनापछि त्यसमा तीव्रता आएको हो । तर पनि यहाँ अर्थव्यवस्था उकालो लागेको छैन । हाल यही अर्थनीतिलाई तीनखम्बे र मिश्रित अर्थनीति भनिएको हो । उदारवादी अर्थनीति अपनाएका देशमा निजी क्षेत्रलाई बढावा दिइन्छ । तर हाम्रो देशमा सरकार र निजी क्षेत्रबीच वादविवाद मात्र भैरहन्छ । सरकारमा भएका आसपासका निजी क्षेत्रले मात्र अवसर पाउन पनि हुँदैन । सरकार मात्रले लगानी गर्ने नै होइन, लगानीको वातावरण बनाइदिने हो । लगानीका वातावरण र सुरक्षा नभएका कारणनै बैंकहरूले सहरी घरजग्गामा लगानी गरेकाले नै आज तरलताको समस्या आएको हो । राजनीतिक परिवर्तनपछि सत्तामा पुगेका सरकारले सुधारात्मक कार्यक्रम ल्याए तापनि कार्यान्वयन प्रभावकारी हुन सकेनन् । अशान्ति अनि हरेक राजनीतिक दलहरूमा खिचातानी साथै निरन्तर सरकार परिवर्तनको क्रम जारी छ । करिब ३५ भन्दा बढी विभिन्न राजनीतिक दल छन् । तिनले चुनावमा कुल मतको १० प्रतिशत मत नल्याए पनि सांसदमा मनोनयन हुने पद्धति छ । र देशले धान्न नसक्ने सांसदहरू छन् । नेपालीले विभिन्न एकदलीय, बहुदलीय राजनीतिक व्यवस्था देखेभोगे र भाग पनि लिए । माओवादी दन्द अनि हत्याहिंसाको शृंखला पनि बिर्सेर सक्ने छैन । दिनदिनै विभिन्न रूपमा आर्थिक, सामाजिक अपराधका सिकार हुने क्रम पनि रोकिएका छैनन् । आम जनताको जीवन असहज बन्दै गएको छ । आम जनताले राजनीतिक पद्धति, दर्शन र आर्थिक नीतिको विश्लेषण गर्नेभन्दा पनि दैनिक जीवन सहज र सरल खोजेको हुन्छ ।युरोपका कतिपय देश उदारवादसँगै समाजवादी शैलीमा चलेका छन् । हाम्रो देशमा पनि यसरी अघि बढ्न सकिन्छ । समाजवादी उदारनीति व्यवस्थामा जनताको सुनवाइ हुन स्थानीय लगायत राष्ट्रिय तह दुवैमा निर्वाचित प्रतिनिधिहरूको शासनमा बलियो हात हुन आवश्यक छ ।"
स्ववियु निर्वाचनमा विद्यार्थी अपेक्षा,"८ वर्षपछि समस्याको चाङमा उभिएर हुनलागेको स्ववियु चुनावलाई कुनै पनि विद्यार्थी संगठनले आफ्नो उम्मेदवारले जित्ने वा अर्कोले हार्ने सन्दर्भको रूपमा मात्र लिनु हुँदैन । बरु लोकतान्त्रिक अभ्यासलाई सुसंस्कृत र संस्थागत गर्ने अवसरका रूपमा लिनुपर्छ । नियमित स्ववियु निर्वाचन, स्वच्छ एवं मित्रवत प्रतिस्पर्धा र उदाहरणीय रूपमा विद्यार्थीहरू बीचको एकता प्रदर्शन गर्नसकेमा मात्र यस निर्वाचनले सिंगो विद्यार्थी राजनीति र स्ववियुप्रति वितृष्णा बढिरहेको वर्तमान सन्दर्भलाई सकारात्मक संचरण गर्न सक्छ । स्ववियुको ऐतिहासिक महत्त्व र गरिमालाई कायम राख्दै थप सान्दर्भिक बनाउन विद्यार्थी संघ, संगठन र नेताहरूले आफूलाई जिम्मेवार रूपमा प्रस्तुत गर्न सक्नुपर्छ । श्रीस त्रिवि कीर्तिपुरका पूर्वस्ववियु सभापति हुन् ।"
धूलो उड्यो बटौलीमा,"मिति घोषणा भएको स्थानीय चुनावलाई पनि गायक अमृतले बिर्सेनन् । भने यो चुनाव सफल बनाउनु पर्छ है । हाम्रो नभनी राम्रो नेता छान्नुपर्छ । अगुवा गायक अमृतलाई ड्रमसेटमा ध्रुव, किबोर्डमा सुरज, बेस गीतारमा सुविन, गितारमा नीरज र मादलमा शान्तिले साथ दिएका थिए । कन्सर्टबाट उठेको रकम अभियान नेपाल चाइल्ड होमका बालबालिकालाई दिने संयोजक सन्तोष टण्डनले बताए ।"
भक्तराजलाई अध्यात्म,"काठमाडौं वरिष्ठ गायक तथा संगीतकार भक्तराज आचार्यका भक्त हुन् उनी । यिनै भजन शिरोमणिका प्रेरणाबाट संगीत क्षेत्रमा लागेका थिए गायक भक्त घले । आफ्नो पहिलो एल्बम अध्यात्म लोकार्पणको क्रममा घलेले आफ्नो प्रेरणा स्रोतलाई सम्मान गरेका छन् । उनले शनिबार राजधानीमा आचार्यलाई १ लाख ११ हजार १ सय ११ रुपैयाँसहित सम्मान गरेका हुन् । सम्मान ग्रहण गरेपछि आचार्य केही भावुक बने । खल्तीबाट रुमाल निकालेर आँसु पुछ्दै घलेलाई आशीर्वाद दिए । त्यसपछि आचार्यसँगै, संगीतकार न्ह्यू बज्राचार्य, गायिका देविका प्रधान र गायक स्वरूपराज आचार्यले घलेको अध्यात्म एल्बम लोकार्पण गरे । आधुनिक, पप शैलीका गीतहरू मात्रै आइरहेको सुनाउँदै गायिका प्रधानले घलेको भजन सिर्जनाको प्रशंसा गरिन् । संगीतकार बज्राचार्यले पनि घलेको प्रशंसा गरे । सानैदेखि भक्तराजकै भजन र रचनाहरूले संगीत क्षेत्रमा लाग्न प्रोत्साहन गरेको घलेले सुनाए । वृद्ध भएपछि मात्र भजन र भगवान्को आस्था बढ्ने भन्ने कुरा गलत हो, उनले भने, सानैदेखि भजनले आत्माको अध्ययन गरेर स्वयम्लाई चिन्न सकेमात्र संसारलाई चिन्न सक्छौं । घलेले गितारिस्ट गोपाल रसाइली, बाँसुरीवादक उमेश पण्डित, किबोर्ड प्रदीप श्रेष्ठ, अक्टोप्याडमा रूपेश खिमलगायत वाद्यवादकहरूसँग दीप जलोस् घरघरमा र कत्ति मिठो वंशीको धुन गीत लाइभ प्रस्तुत गरेका थिए । कार्यक्रममा कत्ति मिठो वंशीको धुन भजनको भिडियो पनि लोकार्पण गरिएको थियो । एल्बममा शान्ति गराऊ प्रभु, राम भजूँ या श्याम, मनको मैलो धोएर, चरणमा श्रद्धा, प्रेम भक्तिको, यता धनको माया, फूलजस्तै भगवान् र कत्ति मिठो वंशीको धुन गरी आठ वटा गीत समावेश छन् ।"
"सँझ्यामा श्रेष्ठ, अकिञ्चन र रूम्बा","श्रेष्ठले सपनाको बस्ती, जङ्गे पिलर र मेरो गाउँ र नाङ्गाहरूको जुलुस, मान्छे बजार, झलकमान गन्धर्व र सारङ्गी लगायतका कविता सुनाए । अकिञ्चनले बाराक ओबामा, जोगबनी, सोल्टिनी सहर, दृष्टिकोण, किनारीकृत प्रश्न, एक कविको प्रस्थानपछि लगायतका कविता प्रस्तुत गरे भने रुम्बाले एकसरो यथार्थ जंगल : एक सपना, आदिसत्यमा उभिएर, तिमी बाँचेको समयसम्म, आदिम सपनाको गहिराइबाट, प्रश्न, लामो रातपछि कवितामार्फत चेलिबेटी बेचबिखनलगायत सामाजिक समस्यालाई उजागर गरिन् ।"
अपेक्षाको कसीमा कमजोर,नेपाली फिल्म इतिहासमा लुट ले जसरी नयाँ बाटो कोर्ने काम गर्यो । लुट २ ले एक सामान्य फिल्मका रूपमा दर्शकलाई यात्रा गराएको छ । लुट को हाइप र निर्देशक निश्चलप्रतिको ठूलो अपेक्षाले पनि लुट २ लाई कमजोर साबित गर्न मद्दत पुर्याएको छ । आग्रहपूर्वाग्रह नराखी र पृष्ठभूमिमा लुट लाई नराखी फिल्म हेर्न जाने दर्शकले लुट २ बाट मनोरञ्जन भने पक्कै पाउनेछन् । तर सिक्वेल हेर्ने दर्शकले यसो गर्नु सहज भने हुँदैन ।
गिरीको समय संवाद,"चार दशक लामो आफ्नो काव्य यात्रा कवि गिरीले भने आफूले बाँचेको समयलाई काव्यात्मक अभिव्यक्ति दिएको बताए । समय संवादभित्र उनका घाम छेक्ने पहाड (२०५५), तर पनि हामी जीवित छौं (२०६१), दु:साध्य समय (२०६४), शब्दहरूको बीचमा (२०७१) कविता कृतिबाट प्रतिनिधि कविताहरू समावेश गरिएका छन् । कृति कौशिकी साहित्य प्रतिष्ठान काठमाडौंले प्रकाशनमा ल्याएको हो ।"
ट्रक दुर्घटनामा १७ को मृत्यु,नयाँदिल्ली भारतको मेघालयमा ट्रक दुर्घटना हुँदा १७ जनाको मृत्यु भएको छ । दुर्घटनामा ६२ घाइते भएको प्रहरीले जनाएको छ ।क्रिस्चियन धर्मावलम्बीहरू एक धार्मिक कार्यक्रमका लागि चर्च जाने क्रममा पश्चिम खासी जिल्लाको नोङस्टोन नजिकै दुर्घटना भएको हो । प्रहरी अधिकृत विजय क्षत्रीका अनुसार क्षमताभन्दा बढी मानिस बोकेको उक्त ट्रक अनियन्त्रित भएर सडक छेउको सिमेन्टको रेलिङमा ठोक्किई दुर्घटना भएको थियो । क्षत्रीले १७ जनाको मृत्यु भएको र घाइते ६२ लाई उपचारका लागि अस्पताल पठाइएको बताए । प्रहरीले चालकको लापरबाहीका कारण दुर्घटना भएको जनाएको छ ।
ट्रम्पले पत्रकारको डिनर बहिष्कार गर्ने,"ट्रम्प भने यस्तो डिनरमा विगतमा नियमित सहभागी हुने गरेका थिए । सन् २०११ मा आयोजना गरिएको डिनरमा ओबामाले ट्रम्प राष्ट्रपति भए ह्वाइटहाउसलाई नै क्यासिनोमा परिणत गरिदिने भन्दै ठट्टा गरेका थिए । यही घटनाका कारण ट्रम्पमा राष्ट्रपति बन्ने इच्छा जागेको धेरैले विश्वास गर्छन् ।राष्ट्रपतिसहित पत्रकार, सेलिब्रिटी, व्यापारी र वासिङ्टनका नागरिक सहभागी हुने उक्त डिनरबाट उठेको रकम पत्रकारिताको छात्रवृत्तिका लागि खर्च गर्ने प्रचलन छ । ट्रम्पको मिडियाप्रतिको रबैयाको विरोध जनाउँदै डिनरका सहआयोजक भ्यानिटी फेयर तथा ब्लुमबर्गले बहिष्कारको घोषणा गरिसकेका छन् । ट्रम्पको निसानामा रहेको सीएनएनले यसै साताको अन्त्यमा डिनरमा सहभागिताबारे औपचारिक धारणा सार्वजनिक गर्नेछ ।"
वृक्षरोपण गर्न तालिबान प्रमुखको आग्रह,काबुल अफगानिस्तानस्थित तालिबानी नेता हिवातुल्लाह अखुन्जादाले वृक्षरोपण गर्न अफगान नागरिकलाई आह्वान गरेका छन् । एक विज्ञप्तिमार्फत उनले पृथ्वीलाई सुन्दर बनाउन एक वा त्यसभन्दा धेरै फलफूल तथा अन्यखालका बिरुवा रोप्न आग्रह गरेका हुन् । अफगानिस्तानमा वनविनाशको ठूलो समस्या छ । तालिबानका तर्फबाट वातावरणका विषयमा धारणा सार्वजनिक हुनु अफगानिस्तानमा अनौठो मानिन्छ ।
आगलागीमा ७ को मृत्यु,"हो चि मिन्ह सिटी दक्षिणी भियतनामको बिन दोङ प्रान्तस्थित थु दाउ नगरको एक आवासीय भवनमा आगलागी ४ जनाको मृत्यु भएको छ । मृत्यु हुनेमा घरधनीकै परिवारका पति, पत्नी र दुई बालबालिका परेका नगर प्रहरीले जनाएको छ । त्यस्तै, बंगलादेशको राजधानी ढाकाको एक पुरानो बस्तीमा शनिबार राति दुईवटा छुट्टाछुट्टै आगलागीका घटनामा एक महिलासहित तीन जनाको मृत्यु भएको छ । घटनामा अन्य नौ घाइते भएको ढाका महानगरीय प्रहरीले जनाएको छ ।"
फिलिपिन्समा जेलबाट १३ भागे,मनिला फिलिपिन्सको एउटा जेलमा थुनामा रहेका १३ बन्दी आइतबार जेल तोडेर भागेका छन् । सान फर्नान्डो सहरस्थित जेलका बन्दीहरू फरार भएका फिलिपिन्सको लागू औषध नियन्त्रण निकायले जनाएको छ । गत जनवरीमा मात्रै फिलिपिन्सको सबैभन्दा ठूलो जेल तोडेर १ सय ५० भन्दा बढी थुनुवा भागेका थिए ।
६ महिनामा सवा ९ अर्ब बिमा शुल्क,"यो वर्षदेखि बिमा समितिले निजी सवारी साधनको प्रिमियम (बिमा शुल्क) घटाएको छ भने सवारी साधनका यात्रुको बिमांक रकम बढाएको छ । यसअघि १ लाख रुपैयाँ रहेको सवारी साधनका यात्रुको बिमांक बढाएर प्रतिव्यक्ति पाँच लाख पुर्याइएको छ । करिब २ वर्षअघि बिमा समितिले अनिवार्य रूपमा दुर्गम जिल्लामा शाखा खोल्न निर्जीवन बिमा कम्पनीहरूलाई निर्देशन दिएको थियो । उक्त निर्देशनपछि निर्जीवन बिमा कम्पनीहरूले जिल्ला भागबन्डा गरी सबै पहाडी र दुर्गम जिल्लामा शाखा सञ्चालन गरेका छन् । खासगरी कृषि बिमा विस्तार गर्ने उद्देश्यले ती शाखा खोलिएका हुन् । परिणाम कृषि बिमाको विस्तार तीव्र रूपमा भएको बिमा समितिले जनाएको छ । यस्तै, वैदेशिक रोजगारमा जाँदा गर्नुपर्ने बिमामा अभिकर्ता कमिसन पनि यसै वर्षदेखि हटाइएको छ । गत साउन १ गते गतेदेखि लागू भएको यो व्यवस्थापछि वैदेशिक रोजगारमा जाने व्यक्तिले बिमा शुल्क (प्रिमियम) मात्र तिरे पुग्छ । साउनअघि वैदेशिक रोजगार (म्यादी) बिमा गर्दा प्रिमियमसँगै अभिकर्ता कमिसन पनि तिर्नुपथ्र्यो । रोजगारीका लागि विदेश जाने नागरिकलाई बिमा भार कम पार्ने र बचतका लागि प्रोत्साहन गर्ने उद्देश्यले अभिकर्ता कमिसन हटाइएको बिमा समितिले जनाएको छ ।"
बर्डफ्लु संक्रमित हाँसकुखुरा नष्ट,"रुघाखोकी, घाँटी, टाउको दुख्ने, ज्वरो आउने, आँखा रातो हुने, श्वास फेर्न अप्ठेरो भएमा तुरुन्त सम्पर्कमा आउन भनेका छौं, उनले भने, हाँस कुखुरा खेल्ने, चर्ने ठाउँ तथा सुली भएको स्थानमा नजान भनेका छौं । स्वास्थ्य कार्यालयले स्थानीय महिला स्वास्थ्य स्वयंसेविकालाई कसैले हाँसकुखुरा पालेको वा कसैलाई माथि उल्लेखित लक्षण देखिए तुरुन्त खबर गर्न तयारी अवस्थामा राखिएको जनाएको छ । संक्रमित क्षेत्रमा विश्व स्वास्थ्य संगठनले पनि आफ्नो प्रतिनिधि पठाएको छ । करिब तीन वर्षपछि पोखरामा पक्षीमा लाग्ने बर्डफ्लु भेटिएको हो । परियारले २० हाँस र ११ स्थानीय जातको कुखुरा पालेकामा फागुन ६ गते एउटा हाँस मरेपछि परीक्षण थालिएको थियो । परियारका लोकल कुखुरा सबै र १७ हाँस मरिसकेका थिए ।"
भित्रन नदिन सतर्कता,"पूर्वमा इलामदेखि सुनसरी, झापा, मोरङ क्षेत्रमा उत्पादन हुने कुखुरा तथा अण्डा पनि मध्य तराई तथा राजधानीसम्म पनि लग्ने गरिएकाले पथलैयामै यी मालवस्तु बोकेका सवारीलाई नि:संक्रमण गरिए त्यसले ठूलो प्रभाव पार्छ, यादव भन्छन्, विभागले पनि आकस्मिक रूपमा परिपत्र गरी उच्च सतर्कता अपनाउन निर्देशन दिएकाले हामी सचेत र सतर्क भएका छौं ।"
दुई सातामा चिनी १० रुपैयाँ महँगियो,"प्रबन्धक जोशीले ५० हजार टन आयात भए अहिलेको भन्दा सस्तो मूल्यमा बिक्री गर्ने दाबी गरे । उनले ५० हजार टन आयात भए बजार मूल्य स्वत: घट्ने बताए । त्यो पनि सस्तोमा उपलब्ध गराउन सक्छौं, उनले भने । यसअघि संसद्को उद्योग वाणिज्य तथा उपभोक्ता हित सम्बन्ध समितिले पनि समयमै मौज्दातको व्यवस्था मिलाउन आपूर्ति मन्त्रालयलाई निर्देश दिएकोथियो । समितिले उपभोक्तालाई सहुलियत दरमा प्राप्त गर्न सुनिश्चितता गर्न निर्देशन दिएको थियो । तर, अर्थबाट अनुमति नहुँदा आयात गर्न अप्ठ्यारो भएको मन्त्रालयका अधिकारीहरू दाबी गर्छन् ।"
गोमाले दुई जहाज थप्यो,नेपालजस्तो भौगोलिक विकटता भएको मुलुकमा साना विमानस्थलका लागि यी विमानले कार्गो र यात्रुसहित १८ सय किलोग्राम बोक्न सक्छन् । फोर्थ जेनेरेसन संस्करणका उपकरण (एभियोनिक्स) जडान गरिएको यो विमानमा अटो पाइलट तथा उपकरणको भरमा (आईएफआर) प्रणालीमा पनि उडाउन सकिन्छ ।
कृषि उपकरणमा आकर्षण,"तेह्रथुमका धनवहादुर तामाङले पनि एक्स्पोबाटै धान कुट्ने मेसिन किने । गाउँघरका युवायुवती विदेशमा छन् । काम गर्ने कोही छैन, उनले भने, मिलमा धान कुटेर ल्याउने मानिससमेत पाउन छाडेपछि निजी मेसिन नै किन्न बाध्य भएको हुँ ।एक्स्पोमा कृषि औजारको स्टल राखेका कुवेर एन्ड सन्स इन्टर प्राइजेजका प्रबन्धक जेपी घिमिरेले पाँच दिनमा करिब ४० लाख मूल्य बराबरका कृषि औजार बिक्री गरेको बताए । उनकै स्टलसँगै जोडिएको निर्मल ट्ेरडिङका पुष्कल गिरीले पनि यो अवधिमा करिब २० लाख मूल्यका उपकरण बिक्री गरे ।एक्स्पोमा कृषिका साना उपकरण बिक्री गर्ने आधा दर्जन स्टल छन् । पाँच दिनको अवधिमा न्यूनतम १५ लाखदेखि ४० लाख रुपैयाँ बराबरका उपकरण बिक्री भएको छ । एक्स्पोमा बिक्री भएका कृषि उपकरणको मूल्य कम्तीमा ५ हजारदेखि ५ लाखसम्मका धान, मकै, गहुँ रोप्ने र काट्ने मेसिन, पावर टेलर, गोडमेल गर्ने औजार, धान, मकै र गहुँ कुटने, आलु खन्ने, मकै छोडाउने, चियापत्ती टिप्ने उपकरण छन् ।एक्स्पोको पाँचौं दिनसम्म सामे कम्पनीको ट्याक्टर मात्र ६ वटा बिक्री भएको बिक्रेता अरिहन्त कमर्सियल प्रालिका प्रबन्धक राजकुमार गोल्छाको दाबी छ । एक्स्पोको पाँच दिनसम्ममा ६ वटा सामे ट्याक्टर बिक्री भइसक्यो । उनले भने, यसबारे जानकारी लिने र माग गर्नेको संख्या बढ्दो छ । ३५ देखि ८० हर्ष पावरको यो ट्याक्टरको मूल्य न्यूनतम १२ लाखदेखि २४ लाख रुपैयाँसम्म छ । यो ट्याक्टरको खरिदमा २ लाखसम्म नगद छुट र ३२ इन्चको एलईडी टीभी स्पेसल उपहार एक्स्पो अवधिमा दिइएको छ । त्यसैगरी एक्स्पोमा स्वराज कम्पनीको ट्याक्टर तीनवटा बुकिङ भएको बिक्रेता ओम शर्माको भनाइ छ ।"
नेपाल इन्भेस्टमेन्ट बैंक ३१औं वर्षमा,"बैंकले नेपाल राष्ट्र बैंकद्वारा तोकिएको मितिभन्दा अगावै ८ अर्बको चुक्ता पुँजी पुर्याउने निजी क्षेत्रको पहिलो वाणिज्य बैंक बन्न सफल भएको दाबी जारी विज्ञप्तिमा छ । बैंकले आफ्ना ४७ वटा शाखा, दुईवटा एक्स्टेन्सन काउन्टर, ८४ वटा एटीएम मेसिन र ४२ वटा शाखारहित सञ्जालबाट ७ लाख ५० हजारभन्दा बढी ग्राहकलाई सेवा पुर्याउँदै आएको जनाएको छ । गत आव ०७२७३ मा बैंकले ४ अर्ब १३ करोड रुपैयाँ सञ्चालन मुनाफा कमाएको थियो भने बैंकको खुद नाफा २ अर्ब ५५ करोड रुपैयाँ थियो, जुन अघिल्लो आवभन्दा क्रमश: ३२६ र ३० प्रतिशतले वृद्धि भएको विज्ञप्तिमा छ ।"
सिटी एक्सप्रेसद्वारा विजेतालाई घडेरी,"काठमाडौं सिटी एक्सप्रेस मनी ट्रान्सफरले सिटी बजाउनुहोस्, काठमाडौंमा घडेरी पाउनुहोस् योजनाका विजेतालाई आइतबार घडेरी हस्तान्तरण गरेको छ । ०७३ को दसैं, तिहार र छठको अवसरमा कम्पनीले ल्याएको प्रवद्र्धनात्मक योजनाअन्र्तगत विजेता महोत्तरी लक्ष्मिनिया ७ का सनदिलीपकुमार महतोलाई घडेरी हस्तान्तरण गरेको जारी विज्ञप्तिमा छ । महतोले कम्पनीका तर्फबाट काठमाडौं उपत्यकामा ४ आना घडेरी जित्न सफल भएका हुन् । सोही योजनाअन्तर्गत १२ सातासम्म प्रत्येक साता एकजनालाई ३२ इन्च एलईडी टेलिभिजन प्रदान गरिने योजनाअनुसार १२ जना विजेताले टेलिभिजन पाएको विज्ञप्तिमा छ ।"
चौधरी फाउन्डेसनद्वारा ट्रान्जिसनल होम हस्तान्तरण,काठमाडौं चौधरी फाउन्डेसनले धादिङको कुम्पुर गाविसका भूकम्प प्रभावितहरूलाई १ सय ६६ वटा ट्रान्जिसनल होम हस्तान्तरण गरेको छ । चौधरी फाउन्डेसनका कार्यकारी निर्देशक राहुल चौधरीले एक समारोहबीच ट्रान्जिसनल घरहरू हस्तान्तरण गरेको जारी विज्ञप्तिमा छ । फाउन्डेसनका अनुसार कुम्पुर गाविस वडा नं १ र ४ मा उक्त घरहरू निर्माण गरिएका हुन् । फाउन्डेसनले भूकम्पपीडितका लागि सञ्चालित सीजी आश्रय निर्माण परियोजनालाई उच्च प्राथमिकता दिँदै गत वर्ष उक्त ट्रान्जिसनल होमहरूको निर्माण सम्पन्न गरेको थियो ।
भारतबेन्जको नयाँ टच प्वाइन्ट,"काठमाडौं भारतबेन्जले राजधानीमा आफ्नो डिलरसिप (टच प्वाइन्ट) खोलेको छ । यो डिलरबाट कम्पनीले ३एस (सेल्स, सर्भिस, स्पेयर्स) को सुविधा ग्राहकले प्राप्त गर्न सक्ने जारी विज्ञप्तिमा छ । राजधानीको बलम्बुमा खोलिएको नयाँ टच प्वाइन्टबाट भारतबेन्ज ट्रक र बसहरूको बिक्री तथा सर्भिसको सेवा प्रदान गरिने कम्पनीले जनाएको छ ।"
ओबीमा स्क्रिन गार्ड र हेडसेट नि:शुल्क,"काठमाडौं ओबी वल्र्डफोनले आफ्नो मूल्यमा केही कटौती गर्दै नयाँ अफर ल्याएको छ । नेपालमा उक्त फोन बिक्रेता स्टार्क टेकले ओबी एसएफ १, ओबी एसजे १५ र ओबी एमभी १ को मूल्य घटाउँदै स्क्रिन गार्ड र हेडसेट नि:शुल्क दिने योजना ल्याएको हो ।"
नेप्से र कारोबार दुवै घटे,"काठमाडौं नेप्से परिसूचकसँगै आइतबार कारोबार रकम पनि उल्लेख्य रूपमा घटेको छ । उक्त दिन २५ करोड ६९ लाख रुपैयाँ बराबरको सेयर कारोबार भएको छ । अघिल्लो दिन (गत बिहीबार) ३० करोड ३० करोड ४८ लाख रुपैयाँ बराबरको सेयर कारोबार भएको थियो । पछिल्ला दिनहरूमा सेयर कारोबार घटदो प्रवृत्तिमा देखिएको छ । नेप्सेले घटो बाटो पछ्याएसँगै कारोबार रकम पनि ओरालो लागेको हो । सरकारले स्थानीय निकायको निर्वाचन मिति घोषणा गरेपछि आर्थिक गतिविधि बढ्ने भएकाले नेप्से पनि उकालो लाग्ने अनुमान गरिएको थियो । तर, अनुमान विपरीत नेप्से ओरालो लागिरहेको छ । परिणाम आइतबार नेप्से साढे २४ अंकले घटेर १ हजार ३ सय १३०१ मा ओर्लेको छ । कारोबारमा आएका सबै समूहको परिसूचक घटेपछि समग्र नेप्से घट्नमा दबाब परेको हो ।३ हजार २ सय ७ पटकको व्यापारबाट १ सय ३२ कम्पनीका ५ लाख १२ हजार ६ सय ३० कित्ता सेयर किनबेच भए । उक्त किनबेचबाट साढे २५ करोड रुपैयाँ बराबरको सेयर कारोबार भयो । योसँगै सेयर बजारको आकार (बजार पुँजीकरण) घटेर १४ खर्ब ७९ अर्ब रुपैयाँ कायम भएको छ । कारोबारमा आएकामध्ये १७ कम्पनीको सेयर मूल्य बढ्यो, १ सय १ कम्पनीको घट्यो । बाँकी १४ कम्पनीको सेयर मूल्य स्थिर छ । नेपाल दूरसञ्चार कम्पनी र जलविद्युत् लगानी तथा विकास कम्पनीको पनि सेयर मूल्य घटेपछि अन्य समूहको परिसूचक सबैभन्दा बढी ५८७ प्रतिशतले घट्यो । यस्तै, बिमा समूहको परिसूचक २८८, जलविद्युत्को १७२, होटलको १७१, बैंकिङको १४३, वित्त कम्पनीको १३५, विकास बैंकको ०५५ र उत्पादन तथा प्रशोधन समूहको ००६ प्रतिशतले ओरालो लागे ।"
लगानी अभिवृद्धि गर्न सम्मेलन हुने,"लगानीकर्ताका लागि विशेष सूचना कक्ष, लगानीकर्ताबीच विशेष बैठक, सरकार र लगानीकर्ताबीच बैठकलगायतका कार्यक्रम हुनेछन् । सम्मेलनमा ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायत विभिन्न ९ वटा विषयगत सत्रहरूमा छुट्टाछुट्टै कार्यपत्र प्रस्तुत हुनेछन् । सरकारले लगानी सम्भावनायुक्त क्षेत्रको विषयगत विवरण प्रस्तुत गर्नेछ । सम्मेलनमा सहभागिताका लागि भारत, चीन, बंगलादेश, श्रीलंका, सिंगापुर, हङकङ, मलेसिया, अस्ट्रेलिया, फ्रान्स, इटाली, जापान, अमेरिका, रसिया, क्यानडा, बेलायत, दक्षिण कोरिया, फिनल्यान्ड, इरान, टर्की, भियतनामलगायत मुलुकका करिब २ सय ५० संस्थागत तथा व्यक्तिगत लगानीकर्ताले प्रतिबद्धता जनाएका छन् । यसैगरी ३ सय स्वदेशी लगानीकर्ता, नीति निर्माता र विज्ञले पनि सम्मेलनमा सहभागी हुने जनाएका छन् ।"
पर्यटकलाई स्थानीय उत्पादनमा छुट,"काठमाडौं दार्चुला भित्रिने पर्यटकले होटललगायत स्थानीय उत्पादनमा छुट पाउने भएका छन् । सुदूरपश्चिम व्यापार मेला एवं दार्चुला पर्यटन महोत्सवबारे जानकारी दिन राजधानीमा आयोजित कार्यक्रममा उद्योग वाणिज्य संघ दार्चुलाका अध्यक्ष सुरेश थापाले उक्त जानकारी दिएका हुन् । हामी बढीभन्दा बढी पर्यटक भित्र्याउन चाहन्छौं, उनल भने, त्यसका लागि हाल १० प्रतिशत र बिस्तारै ३० प्रतिशतसम्म छुट दिने योजना छ । उनका अनुसार होटलसहित स्थानीय उत्पादन अल्लो, राडी, चुटो गलैंचालगायतका उत्पादनमा छुट दिइनेछ । संघको पहलमा महोत्सव चैत ५ देखि १२ गतेसम्म सदरमुकाम खलंगामा आयोजना हुने जारी विज्ञप्तिमा उल्लेख छ ।"
आस्वा प्रणाली प्रभावकारी बनाउन निर्देशन,आस्वा प्रणालीलाई प्रभावकारी बनाउनका लागि आफ्ना कर्मचारीहरूलाई तालिम तथा अन्तरक्रिया कार्यक्रम सञ्चालन गरी क्षमता अभिवृद्धि गर्न बोर्डले निर्देशन दिएको छ । उक्त प्रणाली कार्यान्वयन सम्बन्धमा कुनै समस्या भए बोर्डलाई जानकारी दिन भनिएको छ ।
एमाले कार्यक्रम बिथोल्न खोज्दा झडप,"रौतहट एमालेको कार्यक्रम बिथोल्न खोज्दा सदरमुकाम गौरस्थित बीपी चोकमा आइतबार सुरक्षाकर्मी र संयुक्त मधेसी मोर्चाका कार्यकर्ताबीच झडप भएको छ । झडपमा पत्रकारसहित आधा दर्जन बढी घाइते भए । पत्रकार प्रभातकुमार झा, प्रहरी सई उमाशंकर गुप्ता, रौतहट गम्हरिया पर्साका नन्दकिशोर पटेल, गौर नगरपालिका २ का बिकाउ प्रसादसहित आधा दर्जन घाइते भएका हुन् । घाइतेमध्ये पटेलको टाउको र हातमा गम्भीर चोट लागेको छ । उनको गौर अस्पतालमा उपचार भइरहेको छ । प्रदर्शनकारीको ढुंगाबाट जोगिँदै किनमेलका लागि बैरगनिया जाँदै गर्दा सुरक्षाकर्मीको अन्धाधुन्द लाठी प्रहारमा घाइते भएको पटेलले बताए । सुरक्षाकर्मीबाट पत्रकार कुटिएपछि सञ्चारकर्मी आक्रोशित भएका छन् । उनीहरूले प्रहरीविरुद्ध नाराबाजी गरे । घटना छानबिन माग गर्दै नेपाल पत्रकार महासंघ जिल्ला शाखाले प्रमुख जिल्ला अधिकारी उद्धवबहादुर थापालाई ज्ञापनपत्र दिएको छ । शाखा अध्यक्ष शैलेन्द्र गुप्ताको नेतृत्वमा सञ्चारकर्मीले प्रजिअलाई ज्ञापनपत्र दिँदै दोषी सुरक्षाकर्मीको पहिचान गरी कारबाही माग गरेका हुन् । झडपको क्रममा बजार, पसल, यातायात सबै अवरुद्ध भएका थिए ।सशस्त्र प्रहरी उपरीक्षक भगवान् मल्लले अबका दिनमा गल्ती नदोहोरिने भन्दै घटनाबाट आफू दु:खी भएको र यसबारे छानबिन गर्ने आश्वासन पत्रकारलाई दिए । प्रमुख जिल्ला अधिकारी थापाले एमालेको कार्यक्रम बिथोल्न खोज्ने मोर्चा कार्यकर्तालाई रोक्ने क्रममा अप्रिय घटना भएको बताए । दिउँसो १२ बजेदेखि अपराह्न साढे ३ बजेसम्म गौरको स्थिति तनावग्रस्त बनेको थियो । त्यस्तै अज्ञात समूहले प्रेमपुर गोनाहीबाट कार्यक्रममा सहभागी हुन आएका एमाले कार्यकर्ता चढेको बीआर ०६ पी ५४६१ नम्बरको भारतीय बोलेरो जिपमा आगजनी गरेको छ । उक्त समूह र गाडीधनीको पहिचान खुल्न नसकेको प्रहरीले जनाएको छ ।विरोध गर्नेहरू फूलबारीका काँडामधेसी मोर्चाको विरोध र अवरोधबीच एमालेले ब्यारेक चउरमा बृहत् कार्यकर्ता भेला तथा पार्टी प्रवेश कार्यक्रम गरेको छ । भेलालाई सम्बोधन गर्दै वरिष्ठ नेता माधवकुमार नेपालले मधेसीका लागि आवाज उठाउने आफू एक मात्र नेता भएको दाबी गरे । विरोधबीच भइरहेको कार्यक्रम ऐतिहासिक रह्यो, उनले भने, विरोध भइरहन्छ, कार्यक्रम चलिरहन्छ । विरोध गर्नेहरू तराईको फूलबारीका काँडा हुन् । मधेसीको हितका लागि संविधानमा अधिकार सुरक्षित गराउन प्रमुख भूमिका एमालेकै रहेको उनको दाबी थियो । अहिलेको संविधानमा मधेसी र महिलाले एमालेकै संघर्षका कारण अधिकार पाएको उनले बताए । मुलुक संघीयतामा गइसकेको छ । स्थानीय तह निर्वाचन सफल पार्न म सम्पूर्ण नेता, कार्यकर्तालाई निर्देशन दिन्छु, उनले भने । विभिन्न पार्टी परित्याग गरी गौरका व्यापारी शम्भु साहको नेतृत्वमा सुनील जयसवाल लगायत दर्जनौं एमाले प्रवेश गरेका थिए । प्रधानमन्त्रीको कार्यक्रम स्थगितबारा प्रधानमन्त्री पुष्पकमल दाहालको बारा, सिम्रौनगढ आउने कार्यक्रम स्थगित भएको छ । सोमबार दाहालले प्रधानमन्त्री कृषि आधुनिकीकरण परियोजना को उद्घाटन गर्ने कार्यक्रम तय गरिएको थियो । संयुक्त लोकतान्त्रिक मधेसी मोर्चाको अवरोधले कार्यक्रम स्थगित भएको स्रोतले जनाएको छ । मोर्चाले शुक्रबार विज्ञप्ति जारी गरेपछि कार्यक्रम स्थगित गरिएको परियोजना स्रोतले बतायो । संविधान संशोधन प्रस्तावलाई परिमार्जन नगरी पेस गरिएको, प्रस्तावित संशोधन प्रस्ताव पास नगरी चुनाव घोषणा गरिएको भन्दै मोर्चाले विज्ञप्ति जारी गरेको छ । केही वर्षअघि सिम्रौनगढको सडकलगायत क्षेत्रको विकास माग गर्दै भएको आन्दोलनमा प्रहरीको गोली लागेर मृत्यु भएकालाई दाहालले सहिद घोषणा हुनुपर्ने बताएका थिए । अहिले प्रधानमन्त्री भएपछि त्यसअनुसार नगरेको र उक्त आन्दोलनमा मृत्यु भएका जयनारायण पटेलको नामले बनाइने भनिएको सिम्रौनगढगण्डककलैया सडक आफैं प्रधानमन्त्री भएपछि बेवास्ता गरिएकाले उनको कार्यक्रमको कुनै औचित्य नरहेको मोर्चाले विज्ञप्तिमा उल्लेख गरेको छ । यी सबै गरेर आए प्रधानमन्त्री दाहाललाई स्वागत गर्न तयार छौं, मोर्चा नेता रामबाबुकुमार यादवले भने, उहाँ प्रधानमन्त्री नहुँदा सिम्रौनगढमा थुप्रै आश्वासन दिनुभभयो, अहिले प्रधानमन्त्री हुँदा उक्त आश्वासनमध्ये केही पनि पूरा गर्नुभएन । त्यसैले उहाँको कार्यक्रम गर्न नदिने भनेका छौं । माओवादी केन्द्रले त्यसको विरोधमा आइतबार सिम्रौनगढ बजारमा कोणसभा गर्यो । स्थानीय नेता शम्भु मण्डलले प्रधानमन्त्रीको कार्यक्रममा सहभागी हुने र स्वागत गर्ने चाहना हुँदाहुँदै कार्यक्रमलाई जबर्जस्ती बिथोल्ने धम्की दिनु गैरलोकतान्त्रिक संस्कार भएको बताए ।"
जीर्ण सडकले सास्ती,"रामेछाप बिजुलीकोटको पोकुखोलादेखि सैपुको सिरीसेसम्मको दूरी बढीमा ५ किलोमिटर छ । तर यो सडक पार गर्न गाडीमै डेढ घण्टा लाग्छ । पोकुखोला कटेपछि सडकमा ठूलो खाडल छ । सडकैसडक पानी बगिरहेको छ । सडकमा जमेको धूलो घुँडासम्म आइपुग्छ । मोटरसाइकलमा उक्त बाटो पार गर्न झन् सास्ती छ । सैपुका शिवप्रसाद पौडेल भन्छन्, सरकारले सडक बनाइदिँदैन, जलविद्युत्ले पनि चासो देखाएको छैन । अहिलेसम्म जलविद्युत् नै बन्नेनबन्ने टुंगो छैन । जिविसले निर्माण गरेको उक्त सडक केही वर्षअघि लिखु ४ जलविद्युत् आयोजनाले मर्मत र सुदृढीकरणको जिम्मा लिएको थियो ।"
सामान्य विवादमा हत्या,"बझाङ सामान्य विवादमा एक युवाको हत्या भएको छ । दौलचौरका दिनेश बोहराको हत्या भएको हो । भलिबल खेलिरहेका बेला बल सडकमा खसेको र जिपले कुल्चेर फुटाएको विषयमा स्थानीय दीपेन्द्र भनिने ढेप बोहरा र सहचालक दिनेश बोहराबीच शनिबार झगडा भएको थियो । चैनपुरबाट सुर्मातर्फ जाँदै गरेको जिपले दौलीचौर नजिक सडकमा खसेको बल कुल्चँदा फुटेको थियो । दीपेन्द्रको कुटाइबाट घाइते दिनेशको जिल्ला अस्पतालमा उपचार नभएपछि नेपालगन्जतर्फ लैजाँदै गर्दा आइतबार मृत्यु भएको छ । हत्या घटनाका आरोपी दीपेन्द्रलाई जिल्ला प्रहरी कार्यालयमा लैजाँदा आइतबार प्रहरीले नसोचेको घटना बेहोर्नुपर्यो । मृतकका आफन्तले दीपेन्द्रमाथि आक्रमण गर्न खोज्दा प्रहरी कार्यालयभित्रै झडप भयो । स्थिति नियन्त्रणमा लिन प्रहरीले हवाई फायर र लाठीचार्ज गर्यो । झडपमा १४ प्रहरी र २२ प्रदर्शनकारी घाइते भएका छन् । हत्यारालाई हाम्रो जिम्मा लगाऊ, हामी आफैं कारबाही गर्छौं भनेर ढुंगामुढा गर्न थाले, डीएसपी नरेन्द्र चन्दले भने, स्थिति अनियन्त्रित हुने अवस्था आएपछि हवाई फायर र लाठीचार्ज गर्नुपरेको हो । प्रहरीले हानेको लाठी र ढुंगा लागेर मृतक दिनेश बोहराकी आमा जोगा, पत्नी डल्लीलगायत २२ जनाभन्दा बढी घाइते भएका छन् । घाइतेमध्ये अधिकांश महिला रहेको र उनीहरूको टाउकामा बढी चोट लागेको सुशीला बोहराले बताइन् । यस्तै ढुंगा प्रहारबाट प्रहरी नायव निरीक्षकसहित १४ जना घाइते भएका छन् । मृतकका आफन्तले प्रहरीले आफूहरूलाई नियतवश आक्रमण गरेको बताएका छन् । हामीले हत्यारालाई हेर्न मात्र दिनुस् भनेका थियांै, मृतक दिनेशकी आमा जोगाले भनिन्, उसको नजिक जानेबित्तिकै प्रहरीले अन्धाधुन्ध लाठी बर्सायो । मै छोरा गुमाउने अनि कुटाइ पनि खाने, यो कस्तो न्याय हो ?दीपेन्द्रलाई प्रहरीले गाउँबाटै नियन्त्रणमा लिएको थियो । आक्रोशित मृतकका आफन्तले उनको घर र पसलमा आगजनी गरेको छ ।"
चार शव फेला,"दमक दमक क्षेत्रमा आइतबार एकैदिन चार जनाको शव फेला परेका छन् । इलाका प्रहरी कार्यालय दमकका अनुसार दमक नगरपालिकाभित्र २, लखनपुर र खजुरगाछीमा ११ गरी चार जनाको शव फेला परेको हो । दमक१२ का कृष्णप्रसाद बराल, वडा नं १ का कुमार दियाली, लखनपुर१ का चन्द्रप्रसाद राई र खजुरगाछी४ का विनोद लामा मृत भेटिएका हुन् । इप्रका दमकका प्रहरी निरीक्षक मिलन बस्नेतका अनुसार लामाको विष सेवनबाट तथा अन्य तीन जनाको झुन्डिएको अवस्थामा शव फेला परेको थियो । फेला परेका शवको अनुसन्धान भइरहेको प्रहरी निरीक्षक बस्नेतले बताए ।"
रूपन्देही अन्तिम चारमा,बुटवल रूपन्देही११ आइतबार धरान एफसीलाई २१ ले पन्छाउँदै १९ औं तिलोत्तमा गोल्डकप नकआउट फुटबल प्रतियोगिताको सेमिफाइनलमा प्रवेश गरेको छ । आयोजक रूपन्देहीको जितमा घरेलु मैदान र दर्शकको साथ सहयोगी बने । प्रतिस्पर्धात्मक खेलमा रूपन्देहीका तर्फबाट लक्ष्मण रुचालले गोलको खाता खोले । खेलको ११ औं मिनेटमा आफ्नै गतिमा रहेको बलबाट उनले आकर्षक गोल गरे । यो अग्रता धेरै समय टिक्न सकेन । रूपन्देहीका कालु थापाले पेनाल्टी बक्सभित्र बल बचाउने प्रयास गर्दा आत्मघाती गोल गर्न पुगे । यो बीचमा लक्ष्मण रुचालले गरेका थप २ गोलका अवसर पनि सदुपयोग गर्न सकेनन् । घरेलु दर्शकको साथले हौसिएका उनका दुवै गोल बारमा लागेर फर्किए । घरेलु मैदानमा रूपन्देहीलाई अजय विकले पुन: अग्रता दिलाए । ३७ औं मिनेटमा उनले विपक्षी टिमका २ डिफेन्डरलाई छक्काउँदै आकर्षक गोल गरे । पहिलो हाफमा २१ को अग्रता लिएको रूपन्देहीले दोस्रो हाफमा पनि आक्रामक रूपमा उत्रियो । सुरुवातमा टक्करमा उत्रेको धरान एफसी उत्तराद्र्धमा भने रूपन्देहीको अगाडि नर्भस भयो । धेरै समय बल रूपन्देहीको कब्जामा रह्यो । मध्यभाग र रूपन्देहीको गोलपोस्टमा घुमेको बललाई धरानले आफ्नो गोलपोस्टको नजिक समेत लैजान सकेन । खेल अवधिमा सौजन राईले गरेको एकमात्रै प्रयास पनि रूपन्देहीका गोल किपर दिलीप क्षेत्रीले बचाए । यसपछि पाएको फ्रिकिकलाई पनि उसले सदुपयोग गर्न सकेन । रूपन्देही११ ले पनि थुप्रै अवसर गुमायो । अतिरिक्त खेलाडीका रूपमा मैदान प्रवेश गरेका बिक्की चौधरीले गोल गर्ने २ वटा आकर्षक मौकालाई गुमाउँदा दर्शक स्तब्ध बने । गत वर्षको विजेता रूपन्देहीले विभागीय टिम नेपाल प्रहरी र त्रिभुवन आर्मीबीचको प्रतिस्पर्धामा विजेता टिमसँग सेमिफाइनलमा भिड्नेछ । रूपन्देहीका लक्ष्मण रुचाल म्यान अफ द म्याच बने । सोमबार नेपाल एपीएफ क्लब र सीएमजी संकटा काठमाडौंबीच अन्तिम क्वाटरफाइनलमा प्रतिस्पर्धा हुनेछ ।
मनाङ सेमिफाइनलमा भिड्दै,"काठमाडौं लक्ष्मी हुन्डाई मनाङमस्र्याङ्दी बंगलादेशमा भइरहेको दोस्रो शेख कमल अन्तर्राष्ट्रिय क्लब कपको फाइनल प्रवेशका लागि सोमबार माल्दिभ्सको टीसी स्पोर्ट्ससँग प्रतिस्पर्धा गर्दैछ ।हामीलाई फाइनल पुग्ने राम्रो अवसर छ, चित्तगोङबाट मनाङका मुख्य प्रशिक्षक छिरिङ लोप्साङले भने, समूह चरणमा विपक्षी शारीरिक रूपमा बलियो भएकाले पनि हामीलाई गाह्रो भएको थियो । शारीरिक रूपमा टीसी स्पोर्ट्स र हाम्रा खेलाडीमा खासै भिन्नता छैन । हाम्रो खेल पनि उस्तै छ । १९२० को स्थिति हो र यस्तोमा हामी अवसर उपयोग गर्दै जित हात पार्न चाहन्छौं । सबै खेलाडी फिट छन्, मनोबल पनि उच्च छ । जसरी पनि फाइनल पुग्नुपर्छ भनेर लागेका छौं, प्रशिक्षक लोप्साङले भने । समूह चरणको अन्तिम खेलमा डिफेन्डिङ च्याम्पियन चित्तगोङ अबहनीसँगको पहिलो रोजाइको टिमलाई नै पहिलो सेमिफाइनलमा निरन्तरता दिने पनि उनले बताए ।स्वदेशमा तीन उपाधि जितेर बंगलादेश पुगेको मनाङले हेडटुहेड मा ढाकाको मोहमडनलाई उछिन्दै समूह बी उपविजेताका रूपमा अन्तिम चारको यात्रा तय गरेको थियो । माल्दिभ्सको प्रिमियर लिगको तयारीमा रहेको टीसी स्पोर्ट्स समूह ए को विजेता हो । नेपाली राष्ट्रिय टिमका नम्बर १ गोलकिपर किरण चेम्जोङले टीसी स्पोटर््सको गोलपोस्ट सम्हाल्दैछन् । उनी मनाङका पूर्वकिपर पनि हुन् । चित्तगोङस्थित मोहम्मद अजिज रंगशालामा सहज जितहात पार्ने टीसी स्पोर्ट्सका प्रशिक्षक मोहमद निजामले दाबी गरे । मनाङ र हाम्रो खेल एउटै स्तरको हो तर हामी सहजै फाइनल पुग्ने आसमा छौं, उनले सोमबार भएको पत्रकार सम्मेलनमा बताए ।"
न्यु होराइजनलाई उपाधि,"भैरहवा न्यु होराइजन बोर्डिङ स्कुल बुटवल एक्सपर्ट स्कुल क्रिकेट लिगको विजेता बनेको छ । यो जित यात्रासँगै होराइजनले काठमाडौंमा हुने अन्तिम चरणको राष्ट्रिय प्रतियोगितामा सहभागी हुने अवसर पाएको छ । सिद्धार्थ रंगशालामा न्यु होराइजनले बुटवलकै डन चिल्ड्रेन एकेडेमीलाई १० विकेटले पराजित गर्यो । न्यु होराइजनले १ सय २ रनको लक्ष्य बिना कुनै नोक्सानी १४५ ओभरमा पूरा गर्यो । म्यान अफ द म्याच कुशल मल्लले ४४ बलमा ११ चौका र २ छक्का मद्दतले ७१ रन बनाए । मौसम खाम्चाले २१ रनको योगदान गरे । यसअघि टस जितेर ब्याटिङ गरेको डन चिल्ड्रेनले २५ ओभरको खेलमा ८ विकेट गुमाउँदै १ सय २ रन जोडेको थियो । दर्शन राना ३०, अनिश घिमिरे १८ र विपिन अधिकारी १० रनमा आउट भए । होराइजनका कुशल मल्लले ३, प्रशान्त शर्माले २ तथा गुञ्जन न्यौपाने र सन्दीप पाण्डेले ११ विकेट लिए । म्यान अफ द सिरिज साइग्लोबलका आकाश निषाद, उत्कृष्ट बलर डन चिल्ड्रेनका विपिन खरेल, उत्कृष्ट ब्याट्सम्यान न्यु होराइजनका विशाल खत्री, उत्कृष्ट फिल्डर प्यारामाउन्ट उच्च माविका शिव कार्की र राइजिङ प्लेयर भैरहवा स्कुलका मुस्कान तिमल्सिना घोषित भए ।"
अभ्यास खेलमा नेपालको हार,"काठमाडौं केन्यासँग हुने विश्व क्रिकेट लिग च्याम्पियनसिपका लागि तयारीका क्रममा भारतमा रहेको नेपाली टिम पहिलो अभ्यास खेलमा पराजित भएको छ । दिल्लीमा आइतबार नेपाली राष्ट्रिय टोलीलाई राजवादा क्रिकेट क्लबले ४७ रनले पराजित गर्यो । ग्रेटर नोयडास्थित गौतम बुद्ध युनिभर्सिटी मैदानमा टस जितेको राजवादाले निर्धारित ५० ओभरमा ७ विकेट गुमाई २ सय ८१ रन बनायो । कार्यवाहक कप्तान ज्ञानेन्द्र मल्लले १ सय ४ रन बनाए पनि नेपाल ४७१ ओभरमा २ सय ३४ रनमै अलआउट भयो । नियमित कप्तान पारस खड्का अस्वस्थ भएकाले भारत भ्रमणमा गएनन् । उनको अनुपस्थितिमा कप्तानी गरिरहेका ओपनर ज्ञानेन्द्रले १ सय २५ बल खेली १० चौका प्रहार गरेका थिए । पहिलो ओभरमै आसिफ शेखलाई गुमाएको अवस्थामा ज्ञानेन्द्रले सागर पुनसँग दोस्रो विकेटका लागि ७५ रन जोडे । सागरले ४४ बल खेले । राजेश पुलामी ८, शरद भेषावकर ४ र दीपेन्द्रसिंह ऐरी ९ रनमै आउट भए । विनोद भण्डारीले २२ बलमा २० रन बनाए । महबुब आलम ४ र सोमपाल कामी शून्यमा आउट भए । पुछारका जोडी वसन्त रेग्मी र शक्ति गौचनले दोहोरो स्कोर बनाउँदै नेपाललाई अगाडि बढाए । अन्तिम ब्याट्सम्यान शक्ति गौचन २५ बलमा १ चौका प्रहार गरी १४ रनमा आउट भए । वसन्त रेग्मी १९ बलमा १२ रन बनाई नटआउट रहे । भारतीय टोलीका मोहम्मद साफीले ४ र नरेश नामाले २ विकेट लिए । यसअघि राजवादाबाट रजत चप्परवालले ९१ र मधुर खत्रीले ९० रन बनाए । चप्परवालले ८० बल खेली ९ चौका र २ छक्का तथा खत्रीले १ सय १५ बल खेली ५ चौका र ३ छक्का प्रहार गरे । नेपालबाट सन्दीप लामिछानेले २ तथा सोमपाल कामी र करण केसीले ११ विकेट लिए ।"
आर्मी र एपीएफ सफल,"नेपालगन्ज त्रिभुवन आर्मी क्लब, रेल्वे टिम कोलकाता र नेपाल एपीएफ क्लब चौथो प्रधानमन्त्री कप इन्डोनेपाल भलिबल प्रतियोगिताको सेमिफाइनल प्रवेश गरेका छन् । रेल्वे समूह ए का दुवै खेल जितेर सेमिफाइनल प्रवेश गर्यो । दुई खेल हारेर भारतीय वर्षात एसोसिएसन क्लब बाहिरिएपछि एपीएफ र आर्मी स्वत: सेमिफाइनलमा प्रवेश गरेका हुन् । समूहविजेताका लागि यी दुई टिम सोमबार भिड्दैछन् । महिला भलिबलमा आर्मीले आइतबार भारतीय वर्षात क्लबलाई २५१७, २५१९ र २५१७ को सोझो सेटमा हरायो । अर्को खेलमा गत वर्षको विजेता रेल्वे कोलकाताले स्थानीय मध्यपश्चिम टिमलाई २५८, २५३ र २५३ को सोझो सेटमा पराजित गर्यो ।"
केनको ह्याट्रिक,"लन्डन ह्यारी केनले २३ औं मिनेटको अन्तरमा गरेको ह्याट्रिकमा टोटेनहमले प्रिमियर लिगमा आइतबार स्टोकलाई ४० ले पराजित गरेको छ । जितसँगै स्पर्शले शीर्षस्थानको चेल्सीसँगको दूरी १० अंकमा छोट्याएको छ । १४ औं मिनेटमा खाता खोलेका केनले ३२ र ३७ औं मिनेटमा गोल गर्दै आफ्नो ह्याट्रिक पूरा गरे । पछिल्ला ९ खेलमा उनले तीन ह्याट्रिक गरेका छन् । पहिलो हाफको इन्जुरी टाइममा डेल अलीले चौथो गोल गरे । यसअघि चेल्सीले शनिबार राति स्वान्सीलाई घरमा ३१ ले हरायो । एन्टोनियो कोन्टेको टिम चेल्सीले पछिल्ला २० खेलमा जित निकालेको यो १७ औं हो । पछिल्लो जितले चेल्सीको उपाधि जित्ने सम्भावना अझ गाढा भएको छ । प्रिमियर लिगमा तीन सयौं खेल खेलिरहेका सेस फाब्रिगासले चेल्सीका लागि गोलको खाता खोले र त्यसयता टिम कुनै पनि स्थितिमा दबाबमा रहनुपरेन । अझै लिगमा धेरै खेल बाँकी छन्, त्यसैले हामीले पूरा ध्यान ती खेलमा लगाउनुपर्ने हुन्छ, कोन्टेले भने ।"
