शीर्षक,विवरण
अघि बढ्यो संशोधन विधेयक,"संसदको बहुमतले सैद्धान्तिक रूपमा स्वीकृत गरेको विधेयकमाथि सांसदहरूले आइतबार साँझसम्म संशोधन प्रस्ताव दर्ता गराउने समय पाएका छन्। सांसदहरूले राख्ने संशोधन प्रस्तावसहित विधेयकमाथिको दफावार छलफल सदनको पूर्ण बैठक वा सभामुखले गठन गर्ने विशेष समितिमा हुनेछ। संविधान र संसदको नियमावलीअनुसार संविधान संशोधन विधेयकमाथि विचार गरियोस् भन्ने प्रस्ताव पारित गर्न संसद्को साधारण बहुमत पर्याप्त हुन्छ भने विधेयक नै पारित गरी संविधान संशोधन हुन संसदको कुल सदस्य संख्या (५९४) को दुई तिहाइ (३९६) आवश्यक पर्छ। सदनमा एक तिहाइभन्दा बढी हिस्सा ओगटेको नौ दलीय प्रतिपक्षी गठबन्धनले संविधान संशोधन विधेयक पारित गर्न भने नदिने अडान दाहोर्याएको छ। स्थानीय तहको निर्वाचन घोषणापछि दलहरूबीच विवाद बढाउने र जनतालाई विभाजित गर्ने गलत मनसायले सरकारले विधेयक अघि बढाउन खोजेको आशंका गर्दै एमाले संसदीय दलका उपनेता सुवासचन्द्र नेम्वाङले सकारात्मक हस्तक्षेपका लागि प्रतिपक्षी गठबन्धनले संशोधन विधेयकमाथिको छलफल एक दिनका लागि मात्रै अवरोध नगर्ने निर्णय गरेको बताए। प्रतिपक्षी गठबन्धनका दलहरूले विरोधस्वरूप मौन बसेपछि सत्तारूढ कांग्रेस, माओवादी र मधेसकेन्द्रित दलका सिमिति सांसदहरूले मात्रै संशोधन विधेयकमाथिको सैद्धान्तिक छलफलमा भाग लिएका थिए। त्यस क्रममा कांग्रेसका सुरेन्द्र चौधरी, तमलोपाका सर्वेन्द्रनाथ शुक्ला, माओवादीका उमेश यादवलगायतका सांसदले मधेसको असन्तुष्टि सम्बोधनका लागि संशोधन विधेयक पारित गर्नुपर्ने धारणा राखे। विधेयकका अन्तरवस्तुले मधेसी दलहरूले उठाउँदै आएका सबै माग सम्बोधन नगर्ने भए पनि आफूहरू विधेयक पारित होस् भन्ने पक्षमा रहेको शुक्लाको भनाइ थियो। छलफलमा उठेका प्रश्नको जवाफ दिनै कानुन, न्याय तथा संसदीय मामिलामन्त्री अजयशंकर नायकले मुलुकलाई अनिर्णयको बन्दी हुन नदिन पनि संशोधन विधेयक पारित गर्नु आवश्यक भएको बताए। एमाले नेतृत्वको प्रतिपक्षी गठबन्धनले विधेयक दर्तादेखि नै यसका अन्तरवस्तुमा आपत्ति जनाउँदै संसद् बैठक अवरोध गरेका थिए। अवरोधका बीच संशोधन विधेयक टेबल भएपछि भने सत्तापक्ष र प्रतिपक्षी नेताहरूबीच निर्वाचनको वातावरण बनाउने विषयमा औपचारिकअनौपचारिक संवाद बाक्लिएका थिए। सभामुख ओनसरी घर्तीको अग्रसरतामा बिहीबार बिहान प्रधानमन्त्री पुष्पकमल दाहाल र प्रमुख प्रतिपक्षी दलका नेता केपी ओलीबीच सदनको गतिरोध अन्त्य गर्ने समझदारी बनेको थियो। उहाँहरूबीच आगामी दिनमा पनि एक भएर जाने समझदारी भएको छ, बैठकपछि घर्तीले भनिन् प्रमुख दलहरूको सहमतिमै संविधान निर्माण प्रक्रिया पूरा भएको हो। संविधानको कार्यान्वयन र निर्वाचनको वातावरण निर्माणका लागि उहाँहरूले फेरि एकपटक निकास निकाल्नुभएको छ।प्रतिपक्षी दलहरूले विधेयकका अन्तरवस्तुमा राख्दै आएको असहमति यथावत् रहेको उल्लेख गर्दै एमाले नेता नेम्बाङले सदनमा विधेयक पास र फेल गर्न नहुने कारणबारे सविस्तार व्याख्या गरे। सत्तापक्षकै कतिपय दलहरू (मधेसकेन्द्रित दलहरू) ले परिणाम स्वीकार गर्दैनौं भनिरहेका बेला सरकारले यो विधेयकमाथि किन छलफल चलाउन खोजेको छ, हामीलाई आश्चर्य लागेको छ, उनले भने, सरकारले यो संशोधन विधेयक जसलाई सम्बोधन गर्न भनेर ल्याएको हो, उसैले मान्दिनँ भनिसक्यो। उहाँहरूले (मधेसकेन्द्रित दलहरूले) विधेयक परिमार्जन गरी पारित नभए गम्भीर परिणाम निस्कन्छ भनिरहेका बेला सरकारले पास भए होस्, नभए नहोस् भनेर अघि बढाउने काम किन गरिरहेको छ? नेम्बाङले एकतिहाइभन्दा बढी सांसद प्रतिपक्षी गठबन्धनमा रहेको र सरकारमै सहभागी केही दल र मुख्य सत्तारूढ दलका सांसदले समेत विधेयकका विपक्षमा दिएको सार्वजनिक अभिव्यक्तिलाई विधेयक फेल हुने आधारका रूपमा प्रस्तुत गरे। सत्तारूढ राप्रपा (३७)ले विधेयकको पक्षमा मतदान नगर्ने निर्णय गरेको छ भने फोरम लोकतान्त्रिक (१४)ले पनि सीमांकन हेरफेरसम्बन्धी प्रस्ताव हेरफेर नगरी विधेयकको समर्थन नगर्ने बताउँदै आएको छ। ५ नम्बर प्रदेशका पहाडी जिल्लालाई ४ नम्बरमा थप गरी २ नम्बर प्रदेशजस्तै तराईको समथर भूभागको मात्रै अर्को प्रदेश बनाउने विधेयकको प्रस्तावप्रति कांग्रेसका चन्द्र भण्डारी, माओवादी केन्द्रका टोपबहादुर रायमाझी लगायतका नेताहरूले सार्वजनिक विरोध गरिरहेका छन्। संसद्मा सत्तारूढ माओवादीको ८२ र कांग्रेसको २०७ सिट छ। सर्वोच्च अदालतबाट प्रदेशसभाको सहमतिबिना प्रदेशको सीमा र अधिकार तलमाथि हुन सक्दैन भन्ने आदेश भएको उल्लेख गर्दै नेम्बाङले संविधान निर्माणका बेला प्रदेशलाई बलियो बनाउनकै लागि ती अधिकार केन्द्रीय संसद्लाई मात्र नदिएको स्मरण गरे। विधेयकमाथिको छलफलले संसद् र जनतालाई विभाजित मात्रै गर्ने उल्लेख गर्दै नयाँ जनादेशमार्फत निकास खोज्न सत्तारूढ दलहरूलाई आग्रह गरे। स्थानीय तहको निर्वाचन घोषणालाई सबैको जितका रूपमा परिभाषित गर्दै नेम्बाङले २०७४ माघ ७ भित्र प्रदेशसभा र संघीय संसदको निर्वाचन सम्पन्न गर्नेतर्फ सरकार गम्भीर नभएको आरोप लगाए। प्रधानमन्त्री स्वयंले २०७४ माघ ७ भित्र तीन तहको निर्वाचन नभए २०१७ सालको भन्दा ठूलो दुर्घटना हुने सार्वजनिक अभिव्यक्ति दिनुभएको छ, उनले भने, आफूले गर्नुपर्ने काम नगरी देशमा साह्रै गम्भीर घटना घट्छ भन्दै हिँड्नुको के अर्थ? राजनीतिक दल सम्बन्धी विधेयक संसदको विषयगत समितिमा अडकिनु, प्रतिनिधिसभाको निर्वाचन क्षेत्र निर्धारण आयोग नबन्नु र प्रदेशसभा र संघीय संसदको निर्वाचनसम्बन्धी विधेयकको मस्यौदा तयार नहुनुलाई उनले सरकारी उदासीनताका नमुनाका रूपमा प्रस्तुत गरेका हुन्।"
जग्गा किनबेचमा करोडौं भ्रष्टाचार,"काठमाडौं मुलुकमै सबभन्दा धेरै र महँगोमा जग्गा खरिदबिक्री हुने राजधानी उपत्यकामा मालपोतका कर्मचारी र कारोबारीको मिलेमतोमा रजिस्ट्रेसन पास गर्दा करोडौं पुँजीगत लाभकर छलेर भ्रष्टाचार गर्ने गरेको पाइएको छ। भूमिसुधार मन्त्रालय र विभागको सक्रियतामा एक महिनायता छानबिन गर्दा उपत्यकाका ६ वटा मालपोत कार्यालयबाट जग्गा कम मूल्यमा खरिदबिक्री भएको देखाएर साढे २ करोड रुपैयाँभन्दा बढी लाभकर छली गरी भ्रष्टाचार गरेको पाइएको हो।उपत्यकाका मालपोत कार्यालयहरूमा लाभकर छली भइरहेको पाइएपछि भूमिसुधार मन्त्रालयले त्यहाँका ८० जनाभन्दा बढी कर्मचारीमाथि छानबिन गरी मुद्दा चलाउन अख्तियार दुरुपयोग अनुसन्धान आयोगलाई अनुरोध गरेको छ। ६ वटा मालपोत कार्यालयमा भएको लाभकर छलीको छानबिन प्रतिवेदनसमेत अख्तियारलाई दिइएको जानकारी मन्त्रालय स्रोतले दिएको छ।उपत्यकाका डिल्लीबजार, चाबहिल, कलंकी, साँखु, ललितपुर र भक्तपुर मालपोत कार्यालयका प्रमुखसहितका कर्मचारीमाथि भ्रष्टाचारमा छानबिन गरी कारबाही गर्न अनुरोध गरिएको जानकारी मन्त्रालय स्रोतले दिएको छ। स्रोतका अनुसार ती कर्मचारीले साउनदेखि पुस मसान्तसम्ममा २ सय ७४ वटा जग्गा किनबेचमा साढे २ करोड रुपैयाँ बराबरको लाभकर छली गरी भ्रष्टाचार गरेको निष्कर्षसहित विभागका निर्देशक नेतृत्वका ५ वटा टोलीले छानबिन प्रतिवेदन मन्त्रालयलाई दिएका छन्। मन्त्रालयले जग्गा कारोबारीसित मिलेमतोमा लाभकर छली गर्ने प्रवृत्तिलाई रोक्न उपत्यकाका मालपोत कार्यालयहरूमा कार्यरत मालपोत अधिकृतदेखि खरिदारसम्मका ८२ कर्मचारीलाई एकैपटक उपत्यका बाहिर सरुवा गरिदिएको छ। लाभकर छलीमा प्रत्यक्ष संलग्न कर्मचारीहरूका हकमा भने अख्तियारलाई भ्रष्टाचारमा कारबाही गर्न अनुरोध गरिएको स्रोतले जनाएको छ। कर्मचारी एउटै मालपोत कार्यालयमा १० वर्षसम्म बसेको पाइयो। लामो समय एउटै कर्मचारी रहँदा जग्गा कारोबारीसित मिलेर जग्गा किनबेचमा लाभकर बढी छली गरेको निष्कर्ष छानबिन टोलीले दिएकाले २ वर्षभन्दा लामो समयदेखि उपत्यकाका मालपोत कार्यालयका कार्यरत कर्मचारीलाई उपत्यका बाहिर सरुवा गरिएको हो। तिनको ठाउँमा बाहिरी जिल्लाबाट कर्मचारी ल्याइएको छ, मन्त्रालयका एक अधिकारीले कान्तिपुरसित भने।भूमिसुधार मन्त्रालयले लाभकर छुट दिने कर्मचारी र छुट पाएका जग्गा बिक्रेताबाट साढे २ करोड रुपैयाँ असुल्नसमेत सम्बन्धित मालपोत कार्यालयहरूलाई निर्देशन दिइसकेको जानकारीसमेत ती अधिकारीले दिए। ती अधिकारीका अनुसार मालपोतका कर्मचारीले तीन किसिमले जग्गा कारोबारीसित मिलेर लाभकर छली गरी राज्यको ढुकुटीमा आउने करोडौं रुपैयाँ भ्रष्टाचार गर्ने गरेका थिए। पहिलो, लाभकर कम गराइदिन या नपर्ने बनाइदिन मालपोत कर्मचारीहरूले जग्गा किनबेचको तमसुक नै सच्याएर मूल्य घटाइदिने गर्दै आएका छन्। दोस्रो, एउटै कित्ता जग्गा एउटै व्यक्तिलाई बेच्दासमेत मालपोतका कर्मचारीहरूलाई दुई कित्ता बनाएर किनबेच गराइदिने गरेका थिए। ३० लाख रुपैयाँसम्ममा जग्गा किनबेचमा पुँजीगत लाभकर तिर्नुपर्दैन। ३० लाखभन्दा बढीमा जग्गा बेच्ने व्यक्तिले लाभकरबापत कुल मूल्यको २५ देखि ५ प्रतिशतसम्म लाभकर तिर्नुपर्छ। ६० लाख रुपैयाँमा एक कित्ता जग्गा किनबेच भएकामा मालपोतका कर्मचारीहरूले जग्गा कारोबारीसित मिलिभगतमा दुई कित्ता बनाएर २९ लाख ९९ हजार ५ सयको दरमा किनबेच भएको देखाएर पुँजीगत करबाट उन्मुक्ति दिएको देखियो, छानबिनमा सहभागी एक अधिकारीले भने, करोडौंमा किनबेच भएका जग्गामा समेत मूल्य कम देखाएर कर्मचारीहरूले जग्गा कारोबारीलाई लाभकरमा छुट दिई भ्रष्टाचार गर्ने गरेको पाइयो। जग्गा खरिद गरेको ५ वर्ष या त्योभन्दा बढी समयमा बिक्री गर्दा ३० लाखभन्दा बढीमा कुल मूल्यको २५ प्रतिशत लाभकर तिर्नुपर्छ। जग्गा खरिद गरेको ५ वर्ष नपुग्दै बेच्दा भने ३० लाखभन्दा बढीमा ५ प्रतिशत लाभकर राज्यलाई बुझाउनुपर्छ। मालपोतका कर्मचारीहरूले भ्रष्टाचार गर्ने तेस्रो तरिकामा कारोबारीले जग्गामा केही निर्माण नगरे पनि कागजमा सम्याएको, कम्पाउन्ड वाल लगाउँदा रकम खर्च भएको भनी लाभकर हिसाब गर्दा छुट दिई व्यक्तिगत स्वार्थपूर्ति गर्ने गरेका छन्। कानुनअनुसार कारोबारीले जग्गा सम्याएको, कम्पाउन्ड वाल लगाएको भए बिल भर्पाइ पेस गरी त्यस बराबरको छुट पाउने व्यवस्था छ। फिल्डमा कारोबारीले केही नबनाएको भए पनि बिनाबिल भर्पाइ मालपोतका कर्मचारीले निर्माण खर्च भन्दै त्यसबापतको रकम मूल्यमा घटाई लाभकर छुट दिई व्यक्तिगत लाभ लिने गरेको पाइएको छ। कुनै कारोबारीले एक करोड रुपैयाँमा किनेको जग्गामा ३० लाख रुपैयाँ खर्च गरी जग्गा सम्याउने, वाल लगाउनेलगायतको काम गरेको छ भने कानुनअनुसार बिल भर्पाइ पेस गरी जग्गा बिक्री गर्दा ३० लाख रुपैयाँमा लाभकर छुट हुन्छ। तर मालपोतका कर्मचारीहरूले जग्गामा कुनै निर्माण नभए पनि भएको भन्दै कारोबारीलाई जग्गा बेच्दा बिल भर्पाइबिना नै त्यस्तो छुट दिने गरेका छन्।यसैबीच महालेखा परीक्षकको कार्यालयले डिल्लीबजार मालपोत कार्यालयमा आर्थिक वर्ष २०७२७३ को लेखापरीक्षण गर्दा उठाउनुपर्ने २ करोडभन्दा बढी रुपैयाँ बराबरको पुँजीगत लाभकर छुट दिई कर्मचारीहरूले भ्रष्टाचार गरेको औंल्याएको छ। महालेखा परीक्षक कार्यालयले गैरकानुनी रूपमा छुट दिइएको २ करोड रुपैयाँ सम्बन्धित जग्गा बिक्रेता र त्यसमा संलग्न कर्मचारीबाट असुल्न तथा अनियमिततामा सरिक कर्मचारीहरूलाई कारबाही गर्न सिफारिस गरेको छ।भूमिसुधार मन्त्रालयका सचिव कृष्णप्रसाद देवकोटाले राज्यको ढुकुटीमा आउनुपर्ने लाभकर गैरकानुनी रूपमा छुट दिइएको प्रकरणको छानबिन प्रतिवेदन आउने क्रममा रहेको जानकारी दिँदै दोषी कर्मचारी सबैलाई कारबाही गरिने बताए। गैरकानुनी रूपमा लाभकर छुट दिनु भ्रष्टाचार हो। भ्रष्टाचार हेर्ने निकाय (अख्तियार) ले कर्मचारीमाथि छानबिन गरी कारबाही गर्छ, देवकोटाले भने। मन्त्रालयका उच्च अधिकारीले लाभकर छलीमा संलग्न कर्मचारी र कारोबारीमाथि भ्रष्टाचारमा छानबिन गरी कारबाही गर्न अख्तियारका पदाधिकारीसित गम्भीर छलफल गरिसकेको स्रोतले जनायो। सचिव देवकोटाले भ्रष्टाचार भएको रकम सम्बन्धित जग्गा बिक्रेता र कर्मचारीबाट असुल गरिने बताए। उनले गैरकानुनी रूपमा जग्गा कारोबारीलाई लाभ पुर्याएर भ्रष्टाचार गरेका मालपोतका तीन कर्मचारीलाई विभागीय कारबाही र दुई जनालाई निलम्बन गरिसकिएको जानकारी दिए।"
नेतृत्व अवसरले महिला दंग,"बुटवल स्थानीय तह निर्वाचनको मिति घोषणाले एमालेकी जिल्ला नेत्री विमला पन्थी खुसी मात्रै छैनन्, दौडधुप पनि बढेको छ। पार्टीको जिल्ला सदस्य रहेकी उनी यसपालि बुटवल उपमहानगरपालिकाको मेयर पदमा उमेदवारी दिने तयारीमा छन्। मेयर नपाए उपमेयरमै भए पनि लड्ने मनस्थिति बनाएकी उनले त्यसका लागि नेता तथा कार्यकर्तासित भेटघाट बढाएको बताइन्। बल्ल नेतृत्व गर्न पाउने अवसर आएको छ, प्रतिस्पर्धा गर्ने मौका जुर्दै छ, उनले भनिन्, लामो समयपछि चुनाव घोषणाले खुसी लागेको छ। दोस्रो संविधानसभा चुनावमा क्षेत्र नम्बर ४ बाट उम्मेदवारी दिँदा पार्टीले स्थानीय तहमा स्थान दिने भन्दै फिर्ता लिन लगाएको उनले बताइन्। स्थानीय तहमा प्रमुख वा उपप्रमुखमध्ये एक महिला हुनुपर्ने नियम छ। वडास्तरमा पनि अध्यक्ष वा उपाध्यक्षमध्ये एक महिला हुनुपर्छ। यससहित महिलाको ४० प्रतिशत प्रतिनिधित्व अनिवार्य छ। यसैले यो चुनावमा महिला सहभागिता बाक्लै हुनेछ। वर्षौंदेखि अवसर नपाएका महिलालाई यो व्यवस्थाले नेतृत्वमा पुग्ने बाटो फराकिलो भएको छ। चुनावलाई अस्तित्वको लडाइँ बताउने उनीहरू यसका लागि वातावरण बनाउन उपल्लो स्तरका नेतालाई भेटेर र फोनमार्फत सुझाउन थालेका छन्। आकांक्षीले आफ्नो प्रभाव कायम गर्न राजनीतिकबाहेक सामाजिक सहभागिता पनि तीव्र पारेका छन्। संघसंस्थाको नेतृत्व गर्नेले त्यसबाटै कार्यक्रम सार्वजनिक गरेका छन्। यसैमध्ये पर्छिन्, कांग्रेस नेत्री रिता सेन वली। पार्टी क्षेत्रीय प्रतिनिधि रहेकी वली उपमेयरमा उम्मेदवारी दिने सोचमा छिन्। हामी चुनावमा जान र नेतृत्व गर्न आतुर छौं, उनले भनिन्, महिलालाई संविधानले अधिकार दिएको छ। ठूलो पार्टी छ। महिला नेत्री पनि धेरै छौं, हाम्रा भन्दा राम्राले अवसर पाउनुपर्छ।वडादेखि नगरसम्म प्रतिनिधित्व गर्न तम्सिएका सबैजसो दलका स्थानीय नेत्रीमा उस्तै उत्साह छ। माओवादी केन्द्रकी केन्द्रीय सदस्य लक्ष्मी कोइरालाले मिति घोषणासँगै चुनावी अभियानमा लागेको बताइन्। महिलाका लागि यो चुनाव ऐतिहासिक उपलब्धि हो, धेरै महिलाले नेतृत्व गर्ने अवसर पाउँदै छौं, उनले भनिन्, यसैले पनि उत्साही छौं। महिलामहिलाबीच पनि प्रतिस्पर्धा गराएर योग्यलाई चुनावमा ल्याउने योजनाअन्तर्गत आन्तरिक छलफल, प्रशिक्षण, भेला र बैठक सुरु भइसकेको उनले बताइन्।रुपन्देहीमा टोल विकास समिति, वडा नागरिक मञ्च, उपभोक्ता समिति, सामुदायिक वन, सहकारी संस्थालगायतमा महिला सहभागिता बढी छ। महिलाले संस्थामार्फत समेत चुनाव घोषणाको खुसी साटेका छन्। स्थानीय स्तरमा महिला नेतृत्वबारे प्रशिक्षण र भेलाका मिति धमाधम तोकिँदै छन्। घरदैलो र संगठन विस्तारका योजना बनाइएका छन्। मतदाता महिलामा उत्साह जगाउनसमेत यसो गरिएको उनीहरूको भनाइ छ। मतदान गर्न पाउने भएपछि सर्वसाधारण महिलामा पनि उत्साह छ। विगतका चुनावमा खासै चासो नदेखाएकाहरू पनि अहिले छलफल र तर्क गर्न थालेका छन्। मतदाता नामावलीमा नाम लेखाउन छुटेकाहरू त्यसका लागि प्रयासमा जुटिरहेका छन्। चुनाव नेतृत्व गर्ने मौका मात्रै होइन, भोट हालेर आफ्नो क्षेत्रमा हाम्रा र राम्रा नेता छान्ने अवसर पनि हो, बुटवल ११ की लीलावती बन्जाडेले भनिन् ।"
लामाको कम्पनीविरुद्ध २३ मुद्दा,"काठमाडौं संयुक्त अरब इमिरेट्स (यूएई) का लागि राजदूत सिफारिस भएकी आशा लामाको म्यानपावर कम्पनीले ठगेको भन्दै वैदेशिक रोजगार विभागमा २३ वटा उजुरी परेको भेटिएको छ। सबैभन्दा बढी यूएईबाट फर्केका कामदारले नै मुद्दा हालेका छन्। म्यानपावर कम्पनीले प्रतिव्यक्ति २० हजारदेखि ७ लाख रुपैयाँसम्म ठगी गरेको पीडितको भनाइ छ। लामाको म्यानपावर कम्पनी जब ट्रयाक रिक्रुटिङ (लाइसेन्स नम्बर ४५८६०६१) बाट यूएई, साउदी अरब र कुवेत पुगेर फर्किएका कामदारले सम्झौताअनुसारको काम, तलब र सेवा सुविधा नदिएको उजुरीमा उल्लेख गरेका छन्। उजुरी गर्नेमा महिला कामदारसमेत छन्। मोरङमा जन्मिएर काठमाडौंबाट नागरिकता बनाएकी ५२ वर्षीया लामालाई नेपाली कांग्रेसले आफ्नो कोटामा राजदूतमा सिफारिस गरेको हो। लामा जब ट्रयाककी सञ्चालकका साथै प्रबन्ध निर्देशक हुन्। म्यानपावर कम्पनीमा उनको १५ हजार कित्ता सेयर छ।पीडितहरूले जबर्जस्ती राहदानी लिएको, ठगी गरेको भन्दै म्यानपावर कम्पनीलाई कारबाही गरी क्षतिपूर्ति रकम दिलाइदिन विभागसमक्ष उजुरी गरेका हुन्। यूएईबाट फर्केर उजुरी हाल्नेमा कल्याण कटुवाल (एक लाख १० हजार), अनिशा लामा, अजय तामाङ (९० हजार), विनोद सुनुवार (९० हजार), रोशनप्रसाद दाहाल (१ लाख ४० हजार), सन्तोष गुरुङ (२० हजार), कृष्णप्रसाद अधिकारी (७ लाख ६ हजार), खुम्बाबहादुर भुजेल (१ लाख ५ हजार), मधुकृष्ण नापित (१ लाख ५ हजार), कामना तामाङ (४ लाख ४० हजार), ताराकुमारी तामाङ (१ लाख १० हजार), तुलसी श्रेष्ठ (१ लाख १० हजार) र बिजु मगर (१ लाख ११ हजार ४ सय रुपैयाँ) छन्। साउदीबाट फर्किई मुद्दा हाल्नेमा सविता नेपाली (५५ हजार), रामबहादुर विक (८२ हजार), कृष्णबहादुर थापा (८० हजार), हरिबहादुर थापा (८० हजार), सुवर्ण तामाङ (८० हजार), लालबहादुर निरौला (साउदी अरब), कालिका गौतम, अजयकुमार चौधरी, बिहारी मुखिया (७५ हजार), रामअवतार साह (७५ हजार), राम सुगारथ (७५ हजार) र प्रविनकुमार चौधरी छन्। कुवेतबाट फर्केर आएका दिनेशबहादुर क्षत्री (एक लाख), अक्कलबहादुर बिष्ट (एक लाख), निमाछिरी शेर्पा (९० हजार) र जगतप्रसाद विश्वकर्मा (एक लाख रुपैयाँ) ले पनि विभागमा उजुरी दिएका छन्।"
म्यानपावर व्यवसायी कटुवाल पक्राउ,काठमाडौं महानगरीय अपराध महाशाखाले ब्लु स्काई इन्टरनेसनलका सञ्चालक प्रेम कटुवाललाई पक्राउ गरेको छ। महाशाखाका अनुसार कटुवालको माछापुच्छ्ेर बैंकको खातामा स्रोत नखुलेको २४ लाख रुपैयाँ शंकास्पद रहेको भेटिएपछि छानबिन गर्न उनलाई बिहीबार पक्राउ गरिएको हो। महाशाखाका प्रमुख दिनेश अमात्यले विस्तृत विवरण शुक्रबार सार्वजनिक गर्ने बताएका छन्। कटुवाल वैदेशिक रोजगार व्यवसायी संघका पूर्वअध्यक्ष हुन्। उनले यूएई र साउदी अरबमा कामदार पठाउँदै आएका छन्। वैदेशिक रोजगार व्यवसायी संघले कटुवाललाई फसाइएको भन्दै गृहमन्त्री विमलेन्द्र निधि र श्रममन्त्री सूर्यमान गुरुङलाई भेटेर ध्यानाकर्षण गराएको छ।
गरिबी परिचयपत्र वितरणमा अन्योल,"काठमाडौं गरिबी पहिचान भएका ३ लाख ९५ हजार घरपरिवारलाई परिचयपत्र वितरण कार्य प्रधानमन्त्री पुष्पकमल दाहाल र सहकारी तथा गरिबी निवारणमन्त्री हृदयराम थानीबीचको मतभेदले अनिश्चित बनेको छ। प्रधानमन्त्रीको अध्यक्षतामा बसेको राष्ट्रिय योजना आयोगको बैठकले ७ दिनभित्र गरिबीको सूची प्रकाशन गरी दुई महिनाभित्र परिचय वितरण गर्न दिएको निर्देशन मन्त्री थानीले अटेर गर्दै आएका छन्। प्रधानमन्त्रीको निर्देशनमा राष्ट्रिय योजना आयोगले पुस २९ मा सहकारी तथा गरिबी निवारण मन्त्रालयलाई लिखित परिपत्र गर्दै दुई महिनाभित्र परिचयपत्र वितरण गरिसक्ने गरी कार्यतालिका पठाएको थियो। भोलिपल्टै सहकारी तथा गरिबी निवारण मन्त्रालयले सामाजिक सुरक्षणसम्बन्धी कार्यक्रम नदिइकन परिचयपत्र मात्रै वितरण नगर्ने बेहोराको जवाफ पठायो। त्यसयता यस विषयमा प्रधानमन्त्री दाहाल र सहकारी तथा गरिबी निवारणमन्त्री थानीबीच धेरैपटक विवाद भएको छ। गरिबी निवारणमन्त्री थानीले सामाजिक सुरक्षणका कार्यक्रम नदिइकन परिचयपत्र मात्रै वितरण गर्नुको कुनै अर्थ नरहेको बताए। विभिन्न सूचकांकका आधारमा गरिबी निवारण मन्त्रालयमातहत रहेको गरिबी घरपरिवार सहयोग समन्वय बोर्डले २५ जिल्लामा १२ लाख ४० हजार गरिब परिवार एक वर्षअघि नै पहिचान गरेको थियो। जसमा अति गरिब १ लाख ९० हजार छन्। गरिब १ लाख ८० हजार परिवार र सीमान्तकृत ८४ हजार छन्। उनीहरूलाई परिचयपत्र वितरण गर्न अर्थ मन्त्रालयले करिब २९ करोड रुपैयाँ छुट्याइसकेको छ। गरिब परिवारले परिचयपत्र चाहेका होइनन्, राज्यबाट सेवा र सुविधा खोजेका छन्। सामाजिक सुरक्षाका कार्यक्रम नै नदिई परिचयपत्र मात्रै दिँदा संगठित असन्तुष्टि बढाउने काममात्रै हुन्छ, मन्त्री थानीले कान्तिपुरसँग भने, त्यसैले परिचयपत्र वितरण कार्य सुरु नभएको हो।गरिबी निवारणसँग सम्बन्धित आकर्षक बजेट भएका कार्यक्रम सम्बन्धित मन्त्रालयमातहत नभएकामा मन्त्री थानी प्रधानमन्त्रीसित असन्तुष्ट भएका हुन्। मन्त्री थानीले गरिबसँग सम्बन्धित कार्यक्रमहरूलाई आफ्नो मन्त्रालय मातहत ल्याउनका लागि दबाब दिन परिचयपत्र वितरणमै ढिलाइ गर्दै आएका हुन्। उनले मन्त्रालय प्रवेश गरेको सातौं दिनदेखि नै गरिबसँगै सम्बन्धित कार्यक्रम गरिबी निवारण मन्त्रालय मातहत ल्याउन संघर्ष गर्दै आएका छन्। प्रधानमन्त्री मातहत गरिबी निवारण कोष, अर्थ मन्त्रालय मातहत रहेको युवा स्वरोजगार र स्थानीय विकास मन्त्रालयअन्तर्गत रहेको गरिबसँग विश्वेश्वर कार्यक्रम गरिबी निवारण मन्त्रालयअन्तर्गत ल्याउन मन्त्री थानीले मन्त्रिपरिषद्देखि नेताहरूसँग लबिइङ गर्दै आएका छन्। तर, बर्सेनि अर्बाैं रुपैयाँ बजेट परिचालन हुने यी कार्यक्रम दिन न त प्रधानमन्त्री नै तयार छन्, न त अर्थ र स्थानीय विकासमन्त्री नै। गरिबी निवारण कोषले ६ अर्ब, साना व्यवसायी तथा युवा स्वरोजगार कार्यक्रमअन्तर्गत ३१ अर्ब र गरिबसँग विश्वेश्वर कार्यक्रमअन्तर्गत १७ करोड रुपैयाँ बजेट छ। त्यस अतिरिक्त गरिबसँग जोडिएका ४९ वटा कार्यक्रम छन्। जुन गरिबी निवारण मन्त्रालयमातहत एउटा पनि छैनन्। कार्यक्रमजति सबै अन्त छन्। परिचय बनाउने काममात्रै मन्त्रालययले पाएको छ, मन्त्री थानीले भने, कार्यक्रम नदिने हो भने यो अपजसको भारी मैले नै किन बोक्ने? हालै बसेको मन्त्रिपरिषदको बैठकमा गरिबसँग सम्बन्धित कार्यक्रम प्रधानमन्त्री कार्यालय, अर्थ मन्त्रालय र स्थानीय विकास मन्त्रालयले चलाउने हो भने गरिबी निवारण मन्त्रालय खारेज गरिदिन मौखिक प्रस्ताव गरेको समेत थानीले बताए। कि कार्यक्रम दिनुहोस्, कि गरिबी निवारण मन्त्रालय आफैं लैजानुहोस् भन्दिएको छु, थानीले भने, तर सुनुवाइ भएको छैन। सुनुवाइ नहुने हो भने गरिबी मन्त्रालयलाई पनि प्रधानमन्त्री कार्यालय मातहत नै लगिदिए हुन्छ।"
भारतमा निर्यात सहज बनाउन कूटनीतिक पहल,"नयाँदिल्ली नेपालमा उत्पादित विभिन्न वस्तुको भारत निर्यातमा एकपछि अर्काे समस्या बढ्दै जान थालेपछि सरकारले त्यसलाई समाधान गर्न कूटनीतिक पहल बढाएको छ। यसैक्रममा विश्व व्यापार सम्झौता, दुईपक्षीय व्यापार तथा वाणिज्य सन्धि तथा साफ्टाको प्रावधानविपरीत नेपालमा उत्पादित वस्तुले भारतमा बजार नपाएको तथा निर्यातमा विभिन्न समस्या भोगेको विषयमा नेपालले भारतलाई जानकारी गराएको छ।नेपाली राजदूत दीपकुमार उपाध्यायले भारतका मन्त्रीहरू, प्रधानमन्त्री कार्यालय तथा विभिन्न मन्त्रालयका सचिवहरूसँग यसबारे केही समययता निरन्तर कुराकानी गरिरहेका छन्। दूतावासका अन्य अधिकारीले समेत आफ्नो तहबाट पहल थालेका छन्। राजदूत उपाध्यायले गत मंगलबार भारतीय प्रधानमन्त्री कार्यालयका प्रमुख सचिवसँग भेटेर नेपालले निर्यातमा भोगेका समस्याहरूबारे ध्यानाकर्षण गराएका थिए। नेपालले भोगेका समस्या समाधान गर्न आफूहरू गम्भीर रहेको र सकेसम्म त्यसलाई समाधन गर्ने आश्वासन पाएको उनले बताए। उपाध्यायले भारतीय अर्थमन्त्री अरुण जेट्लीसँग पटकपटक कुराकानी गरी समस्या समाधान गर्न आग्रह गरिसकेका छन्। टेक्सटाइलमन्त्री स्मृति इरानीसँग पनि निर्यातमा देखापरेका समस्याहरूबारे केही दिनअघि कुराकानी भएको उनले बताए। दिल्लीस्थित नेपाली दूतावासले भारतीय विदेश मन्त्रालयसँग पनि यस विषयमा निरन्तर फलोअप गरिरहेको अधिकारीहरूले जनाएका छन्। भारतीय वाणिज्यमन्त्री तथा सचिवसँग पनि कुराकानी भइरहेको जानकारी तिनीहरूले दिएका छन्। केही महिनायता जुटको भारत निर्यातमा नेपालले विभिन्न समस्या भोगिरहेको छ। जुटमा विशेषगरी काउन्टर भेलिङ, एन्टी डम्पिङ र मार्किङको समस्या छ। दूतावासका इकोनोमिक मिनिस्टर कृष्णहरि पुष्करका अनुसार निरन्तरको कुराकानीपछि जुट निर्यातमा रहेको समस्या समाधानको दिशातर्फ उन्मुख भइरहेको छ।हामीले फेस गरेका सबै समस्याका सम्बन्धमा भारत सरकारका निकायहरूसँग छलफल गरिरहेका छौं। केही विषयमा समाधान भएको र केही विषय समाधानको दिशामा छन्, पुष्करले भने। नेपालबाट भारतमा निर्यात हुने छालामा पनि विभिन्न समस्या उत्पन्न भइरहेका छन्। विशेषत: छालाका उत्पादनहरूमा क्वारेन्टाइनको विषय अझै पनि हल हुन सकेको छैन।नेपालका तरकारी तथा कृषिजन्य वस्तुहरूको भारत निर्यातमा समेत विभिन्न समस्या उत्पन्न भएका छन्। विशेषगरी क्वारेन्टाइनमा समस्या छ। केही महिनाअगाडि नेपालबाट भारतमा अदुवा निर्यातमा समेत भन्सार विन्दुमा विभिन्न समस्या खडा गरिएको थियो भने चियापत्ती निर्यातमा समेत समस्या उत्पन्न भएको छ। केही समयअगाडि दुई देशको बीचमा क्वारेन्टाइनका लागि दुवै पक्षलाई स्वीकार्य हुने मापदण्ड तयार गर्ने विषयमा समझदारी भएको थियो तर अहिलेसम्म त्यसमा कुनै पनि प्रकारको सहमति भएको छैन। भारतीय पक्षले भने नेपाल आफैंले उत्पादन गरेको वस्तुलाई भारतमा बजार दिनका लागि कुनै समस्या नभएको तर नेपाल हुँदै तेस्रो मुलुकका गुणस्तरहीन सामानहरू भित्रिन थालेको बताउने गरेको छ। विशेषगरी नेपालबाट आफ्नो उत्पादनभन्दा पनि चीनबाट आएका सामान भारत भित्रिन थालेको दाबी भारतीय पक्षको छ। तर नेपालले भने त्यो सत्य नभएको बताउने गरेको छ। भारतीय अधिकारीहरूले गुणस्तर जाँच गर्नु आफूहरूको कर्तव्य भएको बताउने गरेका छन्।"
घोषणा फिर्ता लिन माग,"काठमाडौं संघीय समाजवादी फोरम र नयाँ शक्ति पार्टीले वैशाख ३१ का लागि निर्धारित स्थानीय तहको चुनाव स्थगित गर्न माग गरेका छन्। संविधान संशोधन नगरी हुने चुनावले मुलुकको समस्या समाधान नगर्ने भन्दै उनीहरूले चुनावविरुद्ध आन्दोलनमा उत्रिन आहवानसमेत गरेका छन्। फोरम अध्यक्ष उपेन्द्र यादव र नयाँ शक्तिका संयोजक बाबुराम भट्टराईले बिहीबार संयुक्त वक्तव्य जारी गर्दै पहिले संंघ र प्रदेशको चुनाव हुनुपर्ने जिकिर पनि गरेका छन्। आन्दोलनरत पक्षसँग सहमतिको आधारमा संघ र प्रदेशको निर्वाचन गराई आन्दोलनका उपलब्धिहरू संस्थागत गर्नुपर्छ। तर सरकारले व्यवस्थापिका संसद्मा आफैंले दर्ता गराएको संविधान संशोधन प्रस्तावलाई समेत सहमतिका आधारमा परिमार्जनसहित पारित नगरी २०७४ वैशाख ३१ गते स्थानीय निर्वाचन घोषणा गरेको छ, दुई नेताको वक्तव्यमा छ, यसले द्वन्द्व मात्र बढाएको नभई देशलाई झनै अस्थिरता र अनिश्चितताको दिशामा लगेको छ। दुई दलले सरकार र प्रमुख दलहरूसँग ६ बुँदे माग अघि सारेका छन्। व्यवस्थापिका संसद्मा दर्ता गरिएको संविधान संशोधन प्रस्ताव परिमार्जनसहित पारित हुनुपर्ने, संघीयता कार्यान्वयनका लागि संघ र प्रदेशको निर्वाचन पहिला गराउनुपर्ने, प्रदेशमातहत स्वायत्त क्षेत्र, संरक्षित क्षेत्र र विशेष क्षेत्रको संख्या र सीमा निर्धारण गरी बाँकी भूगोललाई जनसंख्याको आधारमा स्थानीय तह बनाउनुपर्ने उनीहरूको माग छ। त्यस्तै, स्थानीय तह प्रदेशमातहत राखी निर्वाचन प्रदेशले गराउने व्यवस्था गर्नुपर्ने, घोषित स्थानीय निर्वाचनको मिति फिर्ता लिनुपर्ने, राजनीतिक स्थिरताका लागि प्रत्यक्ष निर्वाचित कार्यकारीको व्यवस्था गर्नुपर्ने तथा संघीय संसदको निर्वाचन पूर्ण समानुपातिक निर्वाचन प्रणालीका आधारमा हुनुपर्ने माग पनि छ। राज्यका अंगहरूमा दलीय भागबन्डाका आधारमा नियुक्तिको प्रचलन खारेज र शिक्षा, स्वास्थ्य, सुरक्षाका अंग, कूटनीतिक क्षेत्र जस्ता विषयमा भागबन्डाको राजनीति अन्त्य गर्नुपर्ने माग पनि दुई दलले संयुक्त वक्तव्यमा अघि सारेका छन्। नयाँ शक्तिमा विवादपार्टी संयोजक भट्टराईले चुनाव स्थगित गर्नुपर्ने माग राख्दै संघीय समाजवादी फोरम अध्यक्षसँग संयुक्त वक्तव्य जारी गरेलगत्तै नयाँ शक्तिमा विवाद भएको छ। पार्टीका केन्द्रीय परिषद्का ९ सदस्यले संयुक्त विज्ञप्ति जारी गर्दै संयोजक भट्टराईको कदमको विरोध गरेका छन्। पार्टीभित्र संस्थागत छलफल नगरी संयोजकले स्वेच्छाचारी ढंगले वक्तव्य निकालेको भन्दै उनीहरूले आपत्ति जनाएका हुन्। पार्टीलाई चुनाव विरोधी देखाउने गरी संयोजकले कदम चालेको उनीहरूको टिप्पणी छ। १९ वर्षपछि संविधानबमोजिम हुन लागेको स्थानीय तहको निर्वाचनको कार्यतालिकासमेत सार्वजनिक भइसकेको छ र यसको संविधान संशोधन वा अन्य कुनै विषयमा सरोकार छैन, ९ नेताको संयुक्त विज्ञप्तिमा छ, कुनै क्षेत्र वा समुदायको एजेन्डा मात्र बोकेर हिँड्ने पार्टी यो होइन, नयाँ शक्ति पार्टी नै चुनाव विरोधी देखाउने गरी आएको सो वक्तव्यमा सही गर्ने एकल निर्णय तत्काल फिर्ता लिन नयाँ शक्ति पार्टी नेपालका संयोजक बाबुराम भट्टराईलाई आहवान गर्छौं। पार्टीको आगामी केन्द्रीय बैठकमा स्थानीय तह चुनावबारे संस्थागत निर्णय गरेर मात्र अघि बढ्न उनीहरूले नेतृत्वको ध्यानाकर्षण गराएका छन्। संयोजक भट्टराईको कदमप्रति आपत्ति जनाउनेमा केन्द्रीय परिषद् सदस्यहरू निर्मल भट्टराई, मोहन बम, देव लिम्बू, हरिराम रिमाल, चन्द्रदेव ओझा, युवि घिमिरे, सहदेव न्यौपाने, अशोकराज ढुंगेल र मुनीन्द्र बस्नेत छन्।"
वनमन्त्री सरुवामा केन्द्रित,काठमाडौं वनमन्त्री शंकर भण्डारी कर्मचारी सरुवामा केन्द्रित भएका छन्। मन्त्री भण्डारीले मन्त्रालयको जैविक विविधता तथा वातावरण महाशाखा प्रमुख डा अखिलेश्वरलाल कर्णलाई वनस्पति विभागको महानिर्देशकमा सरुवा गर्न खोजेका छन् भने वन अनुसन्धान तथा सर्वेक्षण विभागको महानिर्देशकमा डा दीपक खराललाई ल्याउन खोजिएको छ। कर्णको ठाउँमा मन्त्रालयको उद्यम महाशाखा प्रमुख डा महेश्वर ढकाललाई लाने तयारी भएको मन्त्रालयले स्रोतले बतायो। खराल अहिले राष्ट्रपति चुरे तराई मधेस संरक्षण विकास समितिमा सदस्यसचिव छन्। विभागका महानिर्देशक प्रकाश माथेमा सचिवमा बढुवा भएपछि पद रिक्त छ। यस्तै वन विभागका उपमहानिर्देशक हेमलाल अर्याललाई चुरेको सदस्यसचिवमा लाने तयारी छ। डीएफओ पनि सरुवा मन्त्रालयले विभिन्न जिल्ला वन अधिकृत (डीएफओ) हरूको फेरि सरुवा गर्दैछ। बाँकेका डीएफओ पुष्प बर्तौलालाई फिर्ता बोलाएर त्यहाँ वन विभागका उपसचिव ईश्वरी पौड्याललाई पठाइँदै छ। पौड्याललाई जसरी पनि बाँके सरुवा गर्न कांग्रेसकै केही नेताको दबाब परेको स्रोतले बतायो। मकवानपुरका डीएफओ राजेन्द्र न्यौपानेलाई फिर्ता बोलाएर त्यहाँ प्रह्लाद धिताललाई पठाइँदै छ। पर्यटन राज्यमन्त्री इन्द्र बानियाँले धिताललाई त्यहाँ लैजान मन्त्री भण्डारीलाई दबाब दिइरहेका छन्। गत कात्तिकमै न्यौपानेलाई सरुवा गर्न खोजिए पनि कांग्रेस निकटका उनी सरुवा रोक्न सफल भएका थिए। काठमाडौंका डीएफओ डा इन्द्र सापकोटालाई हटाएर उनको ठाउँमा बर्तौला या अरू कसैलाई व्यवस्थापन गरिँदै छ।
दूतावास भवन किन्ने योजना अलपत्र,"वासिङ्टन डीसी (अमेरिका) यहाँस्थित नेपाली दूतावासका लागि भवन खरिद गर्ने योजना अलपत्र परेको छ। अहिलेको राजदूत निवासमा दूतावास सार्ने र निवासका लागि नयाँ भवन किन्ने योजना भए पनि त्यसबारे टुंगो लागिसकेको छैन। यतिबेला तीन लाख डलर खर्च गरेर निवास मर्मत गरिँदैछ भने राजदूत अर्जुन कार्की भाडाको घरमा बसिरहेका छन्। सरकारले उपलब्ध गराउने रकमका आधारमा मात्र नयाँ निवास किन्नेनकिन्ने टुंगो लाग्ने कार्कीले बताए। परराष्ट्रमन्त्री प्रकाशशरण महतले दूतावास निवासमा सारेर निवास खरिद गर्दा राम्रो हुने सल्लाह दिएको दूतावासका अधिकारीले बताएका छन्।निवास खरिद गर्न सकिएमा दूतावास पनि दुई खण्डमा परिमार्जन गरिने तयारी छ। कन्सुलरसम्बन्धी काम हाल दूतावास रहेको भवनको पहिलो तलाबाट हुनेछ। माथिको दुई तलालाई दुई कर्मचारी परिवारको निवास बनाइने अवधारणा दूतावासले परराष्ट्र मन्त्रालयलाई प्रस्ताव गरेको छ।अहिलेका दुवै भवन सरकारले दूतावास स्थापना गर्दैमा खरिद गरेको हो। ऋषिकेश शाह न्युयोर्कको स्थायी प्रतिनिधि र अमेरिकाको राजदूत हुँदा नै भवन आवास र चान्सरी खरिद गरेका थिए। त्यसपछि भवन खरिदको विषयमा कसैले चासो दिएन। अघिल्ला केही राजदूतले चासो देखाए पनि परराष्ट्र मन्त्रालय आफैं पछि हट्यो। चार वर्षयता सरकारले विदेशमा सम्पत्ति खरिद गर्न २ अर्ब रुपैयाँ बजेट छुट्याउँदै आएको छ। यो बीचमा मासिक ३ देखि ७ हजार डलरसम्म कर्मचारीले आफू बस्ने निवासको भाडा बुझाउँदै आएका छन्। दूतावासले सकेसम्म कुनै कर्मचारीलाई पनि भाडामा नराख्ने गरी भवन खरिद गर्दै जानुपर्ने सुझाव मन्त्रालयलाई दिएको छ। दूतावास नजिकैको कूटनीतिज्ञहरूको आवास क्षेत्रमै राजदूत निवास खरिद गर्ने सोच दूतावासको छ। अहिलेको अमेरिका मात्र होइन, अन्य मुलुकमा पनि आफ्नो सम्पत्ति खरिद गर्ने प्रक्रियामा छलफल भइरहेको छ, छिट्टै हामी टुंगोमा पुग्छांै, परराष्ट्र मन्त्रालयका प्रवक्ता भरतराज पौड्यालले भने।तर भाडाको ठूलो रकम बच्ने हुँदा पनि विभिन्न कानुनी अडचन देखाएर कर्मचारी पन्छिने गर्दा भवन खरिद अलमलमा पर्दै आएको हो। यति लामो समयसम्म मन्त्रालयले यति धेरै भाडा तिरेर किन बस्यो? किन भवन खरिद गरेन? हामी अचम्मित छौं, केही राजदूतले भने। बैंककमा केही महिना अघिमात्र सम्पत्ति खरिद गरेका राजदूत खगनाथ अधिकारीले भने, आफ्नै सम्पत्तिमा मुलुकको झन्डा राख्नुमा अर्कै गर्व हुन्छ। सरकारले लामो समयपछि केही महिनाअघि मात्र थाइल्यान्डमा आफ्नो सम्पत्ति खरिद गरेको हो। कतिपय राजदूतले त पैसा पाएर पनि खरिद प्रक्रिया अघि नबढाई रकम फिर्ता गरेका छन्। वासिङ्टनमा सरकारका दुई भवन भए पनि राजदूत र चान्सरीबाहेक नहुँदा मासिक लाखौं रकम भाडामा जाने गरेको छ। १० हजार वर्ग फिटभित्र बनेको ६ वटा बेडरुम, करिब २ सय जनाका लागि रिसेप्सन दिन मिल्ने अत्याधुनिक भवन खरिदका लागि मन्त्रालयको पत्र लगत्तै दूतावासले बोलपत्र निकालेको छ। सबै मुलुकको दूतावासभन्दा राजदूत निवास नै ठूलो हुने र त्यहाँ नै धेरै काम हुने हुनाले निवासलाई महत्त्व दिँदै त्यस्तो गर्न लागिएको पनि दूतावासका एक अधिकारीले बताए। अघिल्ला राजदूत डा शंकर शर्माको पालामा पनि आवास खरिदको कुरा उठेको थियो। तर परराष्ट्रका केही वरिष्ठ कर्मचारी नै आवास र चान्सरी खरिदको पक्षमा नहुँदा काम हुन सकेन।परराष्ट्र सचिव शंकरदास बैरागीले दूतावास तथा आवास भवन खरिद गर्दै जाने नीति रहेको बताए। अहिले अमेरिकामा भवन खरिदका लागि दूतावासले बाहिर ल्याएको बोलपत्रअनुरूपको भवन खरिद गर्न कम्तीमा ६० करोड पर्नेछ। तर सरकारले कस्तो भवन खरिद गर्ने भन्ने टुंगो लगाउन सकेको छैन। नेपालका राजदूतसहित तीन जना कूटनीतिकस्तरका कर्मचारी रहनेदेखि राजदूतसहित १९ जनासम्मको कूटनीतिक अधिकारी भएका दूतावास छन्। ती सबैमा आफ्नो चान्सरी र आवास खरिद गर्न राम्रो हुने सुझाव प्राय: सबै राजनीतिक तहबाट आएका राजदूतको रहन्छ तर कर्मचारीस्तरबाट त्यसमा काम हुँदैन।"
राप्रपामा १५ मनोनीत,"काठमाडौं राप्रपा अध्यक्ष कमल थापाले बिहीबार पार्टीका १५ जना नेतालाई केन्द्रीय सदस्य मनोनीत गरेका छन्। मनोनीत भएकामा दीपक बोहरा, नवराज सुवेदी, हरिबहादुर बस्नेत, टंक ढकाल, रामकुमार सुब्बा, दिलनाथ गिरी, नरेन्द्र चौधरी, रामचन्द्र राय, भीमप्रसाद गौचन, रामकृष्ण भट्टराई, उद्धव पौडेल, चन्द्रबहादुर गुरुङ, राम थापा, नरेन्द्रबहादुर चन्द र गीता बस्नेत छन्।"
४५ मिनेटमै दर्शनको व्यवस्था,"काठमाडौं पशुपति क्षेत्र विकास कोषले यस वर्षको शिवरात्रिमा पशुपति दर्शन गर्न आउने भक्तजन मन्दिर परिसरमा प्रवेश गरेको आधा घन्टादेखि ४५ मिनेटसम्ममा दर्शन गर्न पाउने गरी व्यवस्था मिलाएको छ। कोषका सदस्यसचिव डा गोविन्द टण्डनले गत वर्षको भन्दा छिटो दर्शन गर्न पाउने व्यवस्था गरेको र ४५ मिनेटसम्ममा दर्शनको व्यवस्था मिलाउने लक्ष्य लिइएको बताए। सर्वसाधारणलाई सुविधा होस् भनेर यसपटकदेखि कोषले विशेष पास र मूल समारोह समिति पनि हटाएको छ। यस्तै, भक्तजनको सहजताका लागि विशेष फर्माइसी पूजा र चार प्रहरको फर्माइसी पूजा पनि स्थगित गरिएको कोषले जनाएको छ।एक हजार रुपैयाँ तिरेर पाउने विशेष पासको व्यवस्था हटाएका छौं, कोषका सदस्यसचिव टण्डनले भने, मूल समारोह समितिका सदस्यले आफन्त तथा चिनजानकालाई पास वितरण गर्ने र मान्छे लाने ल्याउने गर्दा दर्शनार्थीलाई असहज भएको महसुस भएर समिति नै कटौती गरिएको हो। कोषले गत वर्ष विशेष पास वितरणबाट करिब ३५ लाख संकलन गरेको थियो। कोषले महाशिवरात्रि पर्व सञ्चालनका लागि यस वर्ष ४० लाख र गुठी संस्थानले करिब २४ लाख रुपैयाँ विनियोजन गरेको जनाएको छ।महाशिवरात्रि पर्वका लागि आवश्यक रकम तथा पुजाआजाका लागि सम्पूर्ण तयारी पूरा भएको कोषले जनाएको छ। शिवरात्रि पर्वलाई सहज तथा सुरक्षित बनाउन ४ हजार नेपाल प्रहरी, २ हजार ५ सय सशस्त्र प्रहरी र राष्ट्रिय अनुसन्धानका सिभिल सुरक्षाकर्मी खटाइएको छ। शिवरात्रिको अवसरमा शुक्रबार १३ लाख भक्तजनले पशुपति मन्दिर दर्शन तथा पूजाआजा गर्ने अपेक्षा गरेको समेत कोषले जनाएको छ। कोषका अनुसार शिवरात्रिका लागि ५ हजार साधुसन्त आइपुगेका छन। संस्थानको तर्फबाट पशुपतिनाथ मन्दिर परिसर, राम मन्दिर, मृगृस्थली गोरखनाथ, भष्मेश्वर र निर्मल अखडा लगायतका क्षेत्रमा आवश्यक सामग्रीको व्यवस्था गरिसकेको गुठी संस्थान पशुपति शाखा प्रमुख खिमा वलीले बताइन्।मन्दिरमा सहभागी साधुसन्त, महात्मा, सन्यासीका लागि संस्थानले फाल्गुन कृष्ण एकादशीको दिन विभिन्न सामग्रीहरू (राडी, च्यादर, बख्खु, कमण्डलु, शंखघण्ट, पीताम्बरी, लोटा, सिदा) राष्ट्रपति विद्यादेवी भण्डारीबाट संकल्प गराएर ल्याएको र बिदाइको दिन वितरण गरिने जनाएको छ। शुक्रबार महाशिवरात्रिका दिन बिहान गुठी संस्थानले पशुपतिनाथमा पञ्चामृत स्नानसहित पूजा गर्नेछ। महाशिवरात्रि अवधिभर साधुसन्त, महात्मा, सन्यासीहरूले धुनी बाल्न ३८ हजार किलो दाउरा गुठी संस्थानले व्यवस्था गरेको उनले बताइन्। संस्थानले पशुपति परिसरमा नागा साधु, आर्यघाट पारी राम मन्दिरमा वैष्णव साधु, गोरखनाथ मठ मृगस्थलीमा नाथजी, भष्मेश्वर र राजराजेश्वरी अखडामा उदासी साधुहरूका लागि व्यवस्था गरेको जनाएको छ।मित्रपार्कउमाकुण्डदक्षिणमूर्तिरुद्रगाडेश्वरबासुकी हुुँदै उत्तर ढोकाको सिंढीबाट एक लाइन, गौशालावनकालीचार शिवालयपञ्चदेवलबज्र घर हुँदै दक्षिण ढोका चौसट्ठी लिङ्गबाट अर्को लाइन र पूर्व ढोकाबाट अर्को लाइन मन्दिर प्रवेशको व्यवस्था मिलाइएको छ।"
शुभताराले प्रतिवेदन बुझाएन,"ललितपुर कक्षा १ देखि ३ सम्म विद्यालय बन्द गर्ने निर्णय गरेको सानेपास्थित शुभतारा स्कुलले जिल्ला शिक्षा कार्यालयले माग गरेको प्रतिवेदन पेस गरेको छैन। शिक्षा कार्यालयले विद्यालय बन्द गर्ने निर्णयलाई कानुनी पुष्ट्याइा गर्ने नियमविधानको प्रतिलिपिसहित ७ दिनअघि प्रतिवेदन पेस गर्न सञ्चालक समिति निर्देशन दिएको थियो। जिल्ला शिक्षा अधिकारी दिलनाथ पुरीले विद्यालयका सञ्चालकले प्रतिवेदन समयमा नबुझाएमा कारबाही गरिने बताएका छन्। विद्यार्थीको भविष्यमाथि खेलबाड गर्न पाइँदैन, उनले भने, विद्यार्थीको पढ्न पाउने अधिकार सुनिश्चित गराउँछौं।विद्यालयले प्रकृया नपुर्याई महालक्ष्मी नगरपालिकालामाटारमा शाखा खोली कक्षा सञ्चालन गर्दै आइरहेको छ। संस्थागत विद्यालय मापदण्ड तथा सञ्चालन निर्देशिकाअनुसार विद्यालय स्थानान्तरण गर्नुअघि जिल्ला शिक्षा कार्यालयबाट अनुमति लिनुपर्छ। विद्यालय सञ्चालक समितिको कक्षा बन्द गर्ने निर्णयप्रति विद्यालयमा कार्यरत शिक्षकहरूले समेत आपत्ति जनाएका छन्। उनीहरूले जिल्ला शिक्षा अधिकारीलाई सम्बोधन गरी विद्यालय सुचारु गराई पाऊँ भनी पत्र पठाएर ध्यानाकर्षण गराएका छन्। विद्यालय व्यवस्थापन समितिको निर्णयले बालबालिकाको पढ्न पाउने अधिकारीलाई कुण्ठित बनाएको र शिक्षकहरूसँग छलफल नै नगरी आकस्मिक रूपमा आफूहरूको रोजीरोटी खोस्ने एकतर्फी निर्णय गरिएको पत्रमा उल्लेख छ।"
अख्तियारबाट आएको भन्दै लुटपाट,"घटना लगत्तै प्रहरीमा पुगेका नारायण र विधानको उजुरीपश्चात अनुसन्धान गर्ने क्रममा बुधबार नै लुटपाटमा संलग्न ६ जनाको गिरोह पक्राउ पर्यो। प्रहरी भन्दै लुटपाटमा संलग्न भएका दुई जना नेपाली सेनाका पूर्व सैनिक हुन्। महानगरीय अपराध महाशाखा टेकुबाट खटिएको प्रहरी टोलीले बुधबार उनीहरूलाई पक्राउ गरेको हो। पक्राउ पर्नेमा नेपाली सेनाका पूर्व सैनिक गोरखाका २४ वर्षीय शिवबहादुर बानियाँ र २७ वर्षीय अशोक बानियाँ छन्। लुटपाटमा संलग्न रुकुम मैकोटका २७ वर्षीय विश्वास घर्ती मगर, २३ वर्षका धनकुमार परियार, गोरखाका २७ वर्षीय नारायण बानियाँ र २२ वर्षीय सुदीप थापामगर छन्। उनीहरूले एक महिना अगाडिदेखि नै लुटपाटको योजना बनाइरहेको र विभिन्न बैंक र पैसाको कारोबारीमाथि निगरानी गरेको अनुसन्धानका क्रममा खुलेको छ। प्रहरीले शंका नगरोस् र लुटपाटपछि प्रहरीबाट बच्न भनी उनीहरूले विभिन्न आपराधिक गतिविधिका सूचना प्रहरीलाई दिने गर्थे। पक्राउ परेकामध्ये नारायण बानियाँ हुण्डि कारोबारी रहेको खुलेको छ। उपत्यकाका विभिन्न स्थानबाट पक्राउ गरिएका उनीहरूबाट लुटिएको ४ लाख २७ हजार नगद, ३ थान चेक, आइफोन, नोकिया र सामसुङका गरी ९ वटा मोबाइल, पर्स बरामद गरिएको प्रहरीद्वारा जारी विज्ञप्तिमा उल्लेख छ। लुटपाटमा प्रयोग गरिएको खुकुरी र बा६८प ८९१२ नम्बरको मोटरसाइकल पनि प्रहरीले नियन्त्रणमा लिएको छ।"
तीन घण्टा हिँडेर स्कुल,"काठमाडौं गिम्दीकी मञ्जु सञ्जेल तीन घन्टा हिँडेर स्कुल पुग्छिन्। उनी दक्षिण ललितपुरको गिम्दीस्थित नारायणी माविमा पढछन्। कक्षा ५ मा अध्ययनरत सञ्जेललाई १० बजे स्कुल पुग्न बिहान सातै बजे घरबाट निस्कनुपर्ने अवस्था छ।गाउँमा स्कुल छैन, पढ्न यहाँसम्म आउनुपर्छ, उनले भनिन्, बिहानै घरबाट निस्कनुपर्ने भएकाले बेलुकी राखेको खाना खाएर स्कुल हिँड्छु तर बाटोमै भोक लागिसक्छ। घर टाढा भएकै कारण हाफ छुट्टीमै घर फर्किने गरेको उनले बताइन्। पूरै पढे त घर पुग्दा रात पर्छ उनले भनिन्।सञ्जेल जस्तै घण्टौं हिँडेर स्कुल जाने अर्का विद्यार्थी हुन्, प्रेम सिगार। एक दिन स्कुल आए दुई दिन बिरामी हुन्छु, सिगारले सुनाए। मकवानपुरदेखि जंगलको बाटो हुँदै स्कुल आउने उनी कहिलेकाहीँ बाटामा पर्ने आफन्तकहाँ बस्ने गरेको सुनाउँछन्। अब त स्कुल नजिक कसैको घरमा कोठा लिएर बस्ने सोचेको छु, सधैं हिँडन गाह्रो भयो उनले भने। नारायण उच्च माविमा पढ्ने ३५ प्रतिशत विद्यार्थी घरनजिक स्कुल नभएकाले घन्टौं हिँडेर स्कुल आउन बाध्य भएको प्रधानाध्यापक अर्जुनप्रसाद पौडेलले बताए। अधिकांश विद्यार्थी बिहान ११ बजे स्कुल आइपुगेर २ नबज्दै घर फर्किहाल्छन्, उनले भने।ललितपुरको दक्षिणी क्षेत्र गिम्दी, थुम्की, स्यालभञ्याङ, बालुवाडाँडा जस्ता विकट गाउँबाट यहाँ पढ्न आउँछन्। छिमेकी जिल्ला मकवानपुरको मन्थली र बेतिनीका विद्यार्थी पनि आउने गरेको शिक्षक भीमसेन घिमिरेले बतााए। टाढाबाट आउने विद्यार्थी कक्षामा ढिला हुने भएकाले उनीहरूको पढाइ खस्किँदै गएको पौडेलले सुनाए। विद्यार्थी थाकेर आउँछन्, तिनले पढाएको के बुझ्नु र पास हुनु, उनले भने। ललितपुरको विकट क्षेत्रमा पर्ने नारायण उमाविमा कक्षा १ देखि १२ सम्म ५ सय विद्यार्थी छन्। कमसेकम एउटा गाडी किन्न सकेको भए विद्यार्थीलाई सास्ती हुने थिएन प्रअ पौडेलले भने। जिल्ला शिक्षा कार्यालयको लापरबाहीका कारण ग्रामीण क्षेत्रका विद्यालयको स्तर खस्किएको उनको गुनासो छ। आफ्नो गाउँमा विद्यालय नभएका कारण धाएर टाढा धाउनु परेको विद्यार्थीले गुनासो गरे। सरकारले दुर्गमका विद्यालयलाई लक्षित गरेर विशेष कार्यक्रम नल्याएको जिल्ला शिक्षा अधिकारी दिलनाथ पुरीले बताए। गत वर्षको भूकम्पका कारण लडेको विद्यालय अहिलेसम्म पुनर्निर्माण हुन नसकेकोमा पौडेलले गुनासो गरे। टहरामै पठनपाठन गराउन बाध्य छौं शिक्षक घिमिरेले भने।"
झोले विद्यालय किनबेच बढ्यो,"ललितपुर विद्यालय सञ्चालन अनुमति प्राप्त गरेका तर लामो समयदेखि सञ्चालनमा नरहेका ललितपुरका झोले विद्यालयहरूको किनबेच बढेको छ। जिल्ला शिक्षा कार्यालय ललितपुरले पहिचान भइसकेका झोले विद्यालय बन्द गर्न नसक्दा किनबेच हुने गरेको हो। शिक्षा विभागले २०७३ वैशाख मसान्तभित्र झोले विद्यालयहरू बन्द गराउन कार्यालयमा पत्र पनि पठाइसकेको छ। तर कार्यालयले आलटाल गरिरहेको स्रोतको दाबी छ। स्रोतका अनुसार पछिल्लो समय चापागाउँमा लामो समयदेखि बन्द रहेको नवोदित स्कुल किनबेच भएर बाँडे गाउँमा गोदावरी आवासीय रेसिडेन्सियलका नाममा सञ्चालनमा आएको छ। इमाडोलमा लामो समयदेखि सञ्चालनमा नआएको अमरवाटिका पनि किनबेच भई गोदामचौरमा सञ्चालित छ। जिल्ला शिक्षा कार्यालयले झोले विद्यालय बन्द गर्न प्रक्रिया अगाडि नबढाउँदा कतिपय विद्यालय किनबेचको तयारी अवस्थामा रहेको स्रोतको भनाइ छ। हाल जिल्लामा अनुमति प्राप्त तर नचलेका झोले स्कुल ढोलाहिटीस्थित ज्योति एकेडेमी, सीपीएस गोदावरी, सन्नीसाइड स्कुल हरिसिद्धि, बृज वाटर, फूलचोकी साधारण मावि, ग्रेट हेभन स्कुल, केयर टफ स्कुल, क्रेसन्ट मावि सौगाल छन्। अभिभावक संघ नेपालका अध्यक्ष सुप्रभात भण्डारीले शिक्षा कार्यालयले किनबेच गर्ने उद्देश्यले नै झोले विद्यालय दर्ता खारेज नगरी होल्ड गरेको आरोप लगाए। बेच्न चाहेका तर ग्राहक नपाएर बसेका पनि धेरै छन्, उनले भने, विद्यार्थी शून्य हँुदासमेत दर्ता खारेज गर्न नचाहने सञ्चालकलाई शिक्षा कार्यालयले कारबाही गर्न नसक्दा पनि समस्या हुने गरेको छ। उनले शिक्षा मन्त्रालयले नै कारबाहीको दायरामा ल्याउनुपर्ने बताए। जिल्ला शिक्षा अधिकारी दिलनाथ पुरीले १९ वटा विद्यालयको दर्ता खारेजी तयारी भइरहेको बताए। २६ वटाको पत्रिकामा नाम प्रकाशन गरिसकेका छौं, उनले भने, छुटेका विद्यालयको नाम पुन: प्रकाशित गरिनेछ। उनले बुधबार गोदावरी क्षेत्रमा निरीक्षण गरेको बताउँदै भने, कार्यालयमा नियमित रेकर्ड नबुझाउने, निम्नमाध्यमिक तह वा प्रवेशिका परीक्षामा सहभागी नहुने विद्यालयलाई कारबाही प्रक्रिया अघि बढाएका छौं। हाल जिल्लामा सामुदायिक र निजी गरी ४ सय ७५ वटा विद्यालय छन्, जसमध्ये २ सय ६६ निजी छन्।"
दुव्र्यसनविरुद्ध साइकल र्याली,ललितपुर ललितपुर प्रहरीले पाटनमा बिहिबार लागु औषध दुव्र्यसन बिरुद्ध जनचेतना जगाउन साइकल र्याली आयोजना गरेको छ। हाम्रो आवाज लागु औषध मुक्त समाज भन्ने नाराका र्याली गरेको हो। लागु औषध दुव्र्यसनका कारणले अपराध बढिरहेको प्रहरीले जनाएको छ ।
"कार्यकर्ता उत्साही, जनता हर्षित","सबैजसो जिल्लाका गाउँ तहसम्मै स्थानीय निर्वाचनको महोल तात्दै छ। तनहँुमा केन्द्रीय नेता जिल्ला आउने र जिल्ला तहका नेता जनतामाझ पुग्ने क्रम तीव्र छ। जता गए पनि निर्वाचनकै चर्चा छ, युवालाई पनि यसपटकको चुनावले उत्साह थपेको छ, पत्रकार डम्बर अधिकारीले भने, यसपटक युवाहरू उम्मेदवार बन्नुपर्छ भन्ने मान्यता विकास भएको छ।तीनै प्रमुख दल कांग्रेस, एमाले, माओवादी केन्द्र बढीभन्दा बढी स्थानीय निकाय आफ्नो नेतृत्वमा पार्ने होडमा छन्। आफू नै पहिलो बन्ने गरी कार्यक्रम अघि सारिएको उनीहरूको दाबी छ। फरकफरक कार्यक्रम भए पनि निर्वाचन लक्षित अभियान चलेको छ, व्यास४ भादगाउँका प्रकाशचन्द्र भट्टराईले भने, नयाँ बन्ने गाउँपालिका र नगरपालिका व्यवस्थापन गर्ने विषयमा पनि दलले छलफल चलाउन थालेका छन्। गाउँपालिका र नगरपालिकाको रेखांकन नभए पनि दलले आफैं सम्भावित खाका तयार पारेर कार्यक्रम गरिरहेका छन्। कांग्रेस नेता एवम् वनमन्त्री शंकर भण्डारीले हरेक साता जिल्लाका कार्यक्रमलाई समय दिइरहेका छन्। यद्यपि कार्यकर्ता केन्द्रीय नेताले अपेक्षाकृत रूपमा जिल्लालाई कार्यक्रम नदिएको गुनासो गरिरहेकै छन्। केन्द्रबाट निर्देशन र कार्यक्रम नआए पनि जिल्लाकै पहलमा कार्यकर्ता जागरणको काम गरिरहेको कांग्रेस जिल्ला सभापति वैकुण्ठ न्यौपानेले बताए। सबै कार्यकर्ता तयार हुने गरी संगठन सुदृढीकरण अभियान सञ्चालन गरिरहेका छौं, उनले भने, सदस्यता विस्तार र निर्वाचन लक्षित अभिमुखीकरण अभियान सञ्चालन गर्न ५१ वटा समिति बनाएर गाउँ पठाएका छौं। घोषणापत्र र नीति केन्द्रबाट बन्ने भएकाले सम्भावित विषयमा प्रशिक्षण दिइएको उनले बताए। एमाले जिल्ला अध्यक्ष केदार सिग्देल भने आफ्नो दलकै दबाबले तोकिएको निर्वाचन आफ्नो पक्षमा पार्ने कसरतमा लागेको बताउँछन्। निर्वाचन आवश्यकता हो, चाँडै हुनुपर्छ भनेका थियौं, घोषणा भयो, स्वागत गर्दै गाउँ पसेका छौं, उनले भने, कार्यकर्तालाई जनताको आवश्यकता बुझ्न पनि लगाएका छौं। माओवादी केन्द्र, नयाँ शक्ति नेपाल र अन्य साना दलले पनि संगठन विस्तारसहित कार्यक्रम गरिरहेका छन्। माओवादी केन्द्रका सेक्रेटरी हरि चुनाम र नयाँ शक्तिका जिल्ला अध्यक्ष देवेन्द्र थापाले निर्वाचनमुखी अभियान सञ्चालन गरेको बताए। चुनाव लक्षित गतिविधि तीव्र तेह्रथुम जिल्लाका ग्रामीण बजार, चौतारी, हाट, मेलापात तथा बजारका होटलपसलमा निर्वाचनकै चर्चा हुन थालेको छ। लालीगुराँस नगरपालिका२ वसन्तपुरका भीमबहादुर सुवेदी भोट हाल्न आतुर रहेको बताउँछन्।कांग्रेस, एमाले, माओवादी केन्द्र र राप्रपाले केही महिनाअघिदेखि नै निर्वाचन लक्षित गतिविधि चलाइरहेका छन्। मतदाता शिक्षा, कार्यकर्ता प्रशिक्षण, प्रचार, कार्यकर्ता प्रवेश गराउने कार्य तीव्र छ। ३ महिनाअघि नै चुनाव केन्द्रित भएर गाउँ पसेका हौंं, एमाले जिल्ला उपाध्यक्ष सञ्जय तुम्बाहाम्फेले भने, लामो समयदेखि स्थानीय निकायमा जनप्रतिनिधी नहुँदा विकासले गति लिन सकेको छैन्। हमरजुङ गाविसका सचिव सुरेन्द्र खड्का निर्वाचनसँगै विकास अघि बढ्ने बताउँछन्। एमाले निकट युवा संघले युवा परिचालन अभियान नै सञ्चालन गरिरहेको छ। वडा, गाउँ, नगर हुँदै जिल्ला तहसम्मै युवा कार्यकर्तालाई चुनावी प्रशिक्षण दिइएको संघका केन्द्रीय सदस्य अर्जुन ढुंगानाले बताए। माओवादी केन्द्रले समेत जिल्लाभर अभियान सञ्चालन गरिरहेको छ। युवा तथा पिछडिएको वर्गलाई अग्रपंक्तिमा ल्याउने गरी अभियान फैलाइएको केन्द्रका जिल्ला अध्यक्ष दुर्गा प्रसाद चापागार्इंले बताए। २० हजार मतदाता थपिए रुकुम जिल्लामा १ लाख ६ हजार १ सय ६९ नागरिकले फोटोसहितको मतदाता नामावलीमा नाम दर्ता गराएका छन्। यो संख्या दोस्रो संविधानसभा निर्वाचनको भन्दा झन्डै २० हजारले बढी हो। १९ हजार ७ सय ६ मतदाता थप भएको जिल्ला निर्वाचन अधिकारी कमलमणि देवकोटाले जानकारी दिए। नामावली संकलनका लागि विभिन्न समयमा गरिएका घुम्ती शिविर, जिल्ला निर्वाचन कार्यालय र जिल्ला प्रशासन कार्यालयमा स्थापित डेस्कमा गरी पछिल्लो ३ बर्षको अवधिमा १८ प्रतिशत मतदाता थपिएका हुन्। जिल्ला निर्वाचन अधिकारी देवकोटाले कुल जनसंख्याको १२ प्रतिशत नागरिक नामावलीमा छुटेको हुन सक्ने बताए। विशेषगरी वैदेशिक रोजगारीमा रहेका, निर्वाचन शिक्षाको पहुँचमा नरहेकाहरू छुटेको उनको भनाइ छ। भोट माग्न केन्द्रीय नेता सुनसरी निर्वाचनलाई लक्षित गर्दै कांग्रेस सुनसरी क्षेत्र नम्बर ३ ले दुहवीभलुवा नगरपालिकामा बिहीबार क्षेत्रीय भेला आयोजना गर्यो। भेलामा उपप्रधान तथा गृहमन्त्री विमलेन्द्र निधि लगायतले आफ्नो पार्टीलाई भोट हाल्न आहान गरे। सरकारले निर्वाचन मिति घोषणा गरेसँगै केन्द्रीय नेताले पनि प्रचारप्रसारलाई प्राथमिकतामा राखेका छन्। मधेसवादी दलको बन्द आहान बाबजुद पनि गाउँगाउँबाट बस रिजर्व गरेर कांग्रेस कार्यकर्ता भेलामा आएका थिए। कार्यक्रममा गृहमन्त्री निधिले संविधान संशोधन गरि मधेसका मागहरू सम्बोधन गरिने बताए। नेपाली कांग्रेसलाई स्थानीय निकायमा भारी बहुमत दिन उनले अपिल गरे। कांग्रेस केन्द्रीय सदस्यहरू मीनबहादुर विश्वकर्मा, ज्ञानेन्द्र कार्की, सांसद अमृत अर्याल, सुनसरी सभापति राजीव कोइराला, गोमा अन्सारी, अब्दुल मिया र ट्रेड युनियन सभापति नारायणबाबु कार्कीले कांग्रेस जनताको पक्षमा रहेकाले स्थानीय निर्वाचनमा विजयी बनाउन आग्रह गरे।"
मंसिरभित्र तीनवटै निर्वाचन,"संवैधानिक र राजनीतिक संकट टार्न मात्रै होइन, समग्र विकासका लागि पनि डेडलाइनभित्रै सबै तहको निर्वाचन गरिसक्नुपर्छ, उनले भने, यसमा सरकार पूर्ण रूपले लागेको छ। सबै नेताकार्यकर्ता जनतामाझ जानुस् र निर्वाचन सफल बनाउन सघाउनुस्। २०७४ मंसिरभित्र सबै तहका निर्वाचन गराउन सरकार लागिपरेकोमा जोड दिँदै उनले यसलाई कसैले रोक्न नसक्ने उल्लेख गरे। सरकार वैशाख ३१ गतेका लागि तोकिसकिएको स्थानीय तह र त्यसपछि प्रदेश र संघको निर्वाचन गर्ने योजनासाथ अघि बढेको छ, अहिले तयार योजना र कार्यक्रमअनुसार पनि आगामी मंसिरभित्र तीनवटै निर्वाचन गर्न समय पर्याप्त छ, उनले भने। दाहालले अब राजनीतिक आन्दोलन छाडेर आर्थिक आन्दोलनमा केन्द्रित हुन सके दशकपछि देशले आर्थिक फडको मार्ने बताए। राजनीतिक आन्दोलन सफल भइसकेकाले अब आर्थिक विकासमा अघि बढ्नपर्नेमा उनको जोड थियो। हामीले दशकसम्म लडेर नेपालमा गणतन्त्र आयो, अर्को दशक लडेपछि नयाँ संविधान जारी भयो, दाहालले भने, अब अर्को दशक लडेर देशलाई आर्थिक उचाइमा लैजानुपर्छ। आर्थिक विकासका लागि संघीय संरचनाको निर्वाचन समयमै हुनुपर्ने उनको भनाइ छ। नेपालमा राजनीतिक परिवर्तन छिटोछिटो भएको सबैलाई थाहा छ, अब आर्थिक विकास पनि त्यसैगरी हुन्छ, उनले भने, त्यसका लागि वातावरण पनि बन्दै गएको छ। नदीनाला र प्राकृतिक स्रोतसाधनको बढीभन्दा बढी उपयोगमार्फत देशलाई विकासको बाटोमा डोर्याउन सकिने प्रधानमन्त्रीले बताए। सरकारले पहिलो चरणमा नदीनालाको भरपुर उपयोगमार्फत विद्युतीकरणमा जोड दिन खोजिरहेको छ, विकासको पहिलो आधार नै विद्युत् हो, त्यसबाट विकासका थप आधार पहिल्याउन सकिन्छ, यसमा सबै तह र तप्काबाट सहयोग जरुरी छ, उनले भने। त्यसअघि पार्टी कार्यकर्तालाई प्रशिक्षण दिँदै प्रधानमन्त्री दाहालले अगामी माघ ७ भित्र तीनवटै तहको निर्वाचन नभए गम्भीर संवैधानिक संकट आउने बताएका थिए।"
संशोधन प्रस्ताव फेल हुन्छ,"सिन्धुली एमाले अध्यक्ष एवं पूर्वप्रधानमन्त्री केपी शर्मा ओलीले सैद्धान्तिक हिसाबले संविधान संशोधन प्रस्ताव संसद्मा छलफलमा लगेपनि कुनै हालतमा पारित हुन नदिने बताएका छन्। सरकारले ल्याएको संशोधन प्रस्ताव राष्ट्र हितविपरीत भएकाले पारित हुन नदिने उनको दाबी थियो। बिहीबार सिन्धुलीमाढीमा आयोजित सभामा ओलीले भने, देशको हितविपरीत, हानिकार, निर्वाचन बिथोल्ने अर्को प्रयास हुने भएकाले संशोधन प्रस्ताव पास हुँदैन, तपाईंहरू ढुक्क हुनुहोस्।एमालेको दबाबमा सरकारले चुनाव घोषणा गर्न बाध्य भएकाले त्यसलाई बिथोल्न संविधान संशोधनको नाटक रचिएको अध्यक्ष ओलीको आरोप थियो। चुनाव तोकिएकै मितिमा हुने र त्यसलाई कुनै शक्तिले रोक्न नसक्ने अध्यक्ष ओलीको जिकिर थियो। स्थानीय तहको निर्वाचन तोकिएको छ, आगामी कात्तिक, मंसिरमा संघीय प्रदेशको चुनाव हुन्छ, उनले भने, गाडी अघि बढ्यो नआउने छुट्छन्।एमाले र ओलीलाई मधेस प्रवेशमा रोक लगाउने हल्ला चलाएकोप्रति कटाक्ष गर्दै उनले तराईमा यथार्थ कुरा लिएर जान कसैले रोक्न नसक्ने बताए। आफ्नो सरकारका पालामा मधेसको विकासका लागि विनियोजन गरिएको रकमले एमाले मधेसविरोधी हो, होइन भन्ने बुझ्नुपर्ने उनको तर्क थियो। अन्य दलका नेताहरू विदेशी इशारामा चल्ने गरेको अध्यक्ष ओलीले आरोप लगाए। स्थानीय तहकै चुनावको चर्चा गर्दै वर्तमान सरकारले सीडीयो र प्रहरी अधिकारीको सरुवा गरेर नियम मिचेको आरोप लगाए। चुनाव सीडीयो र प्रहरीले भोट हालेर जितिंदैन, उनीहरूको काम सुरक्षा प्रदान गर्ने हो, उनले भने, चुनाव जित्नका लागि जनताले भोट हाल्नुपर्छ, त्यो कुरा सरकारलाई ख्याल हुनुपर्ने हो। नियम मिच्ने अधिकार कसले दियो?"
प्रहरीआरक्ष विस्थापित झडप,"कञ्चनपुर आरक्ष विस्थापित र प्रहरीबीच बिहीबार झडप हँुदा १२ जना घाइते भएका छन्। पूर्वपश्चिम राजमार्गको कलुवापुर सडक खण्ड अवरोध गरेर आन्दोलनमा उत्रेका विस्थापित र प्रहरीबीच दिनभरको झडपले उक्त क्षेत्र तनावग्रस्त छ। भीड तितरबितर पार्न प्रहरीले १० सेल अश्रुग्यास प्रहार गर्यो। ११ आन्दोलनकारीलाई नियन्त्रणमा लिएको छ।चरणबद्ध रूपमा आन्दोलनरत विस्थापितले पूर्वपश्चिम राजमार्ग अवरुद्ध पारेपछि प्रहरी र आन्दोलनकारीबीच झडप हुँदा तनाव बढेको छ। बिहानैदेखि ढुंगा र लाठीसहित राजमार्गमा भेला भएकाहरूलाई प्रहरीले हटाउन खोज्दा झडप भएको थियो। झडपमा ४ सशस्त्र प्रहरीसहित ९ सुरक्षाकर्मी घाइते भए। ३ सर्वसाधारणलाई पनि चोट लागेको छ।शुक्लाफाँटा बन्यजन्तु आरक्षको पूर्वी क्षेत्र विस्तार क्रममा विस्थापित भएकाहरू आन्दोलनमा उत्रेका हुन्। आन्दोलनकारीको अवरोधका कारण बिहान १० बजेदेखि करिब ६ घण्टासम्म पूर्वपश्चिम राजमार्ग अवरुद्ध हुन पुग्यो। प्रहरीले बल प्रयोग गरी हटाएपछि यातायात सञ्चालनमा आएको छ। महेन्द्रनगर भित्रिने र बाहिरिने सबै सवारी साधन राजमार्गमै रोकिँदा यात्रु अलपत्र परे। आन्दोलनकारीलाई तितरबितर पार्न प्रहरीले १० सेल अश्रुग्यास प्रहार गरेको थियो। ११ आन्दोलनकारीलाई नियन्त्रणमा लिएको जनाएको छ।आन्दोलनकारीलाई तितरबितर पारेपछि यातायात सञ्चालनमा आएको छ, वडा प्रहरी कार्यालयका इन्चार्ज प्रहरी निरीक्षक टक्कर स्वाँरले भने, उनीहरूले ढुंगामुढा प्रहार गर्दा केही सुरक्षाकर्मीहरू घाइते भए। उनले सबै आन्दोलनकारीहरू भागेपछि बिहानैदेखि रोकिएका सवारी साधनहरू गन्तव्यतिर लागेको बताए। जिल्ला प्रशासन कार्यालयमा बिहीबारै बसेको सर्वपक्षीय बैठकमा अबको आन्दोलन कार्यक्रम स्थगित गरेर वार्तामा बस्न आन्दोलनकारी सहमत भएको जिल्ला प्रहरी कार्यालयका प्रमुख एसपी प्रकाशबहादुर चन्दले बताए। १३ र १४ गते गर्ने भनिएको बन्दको कार्यक्रम स्थगित गर्न सहमत भएका छन्, उनले भने, १५ गते वार्तामा बसेर निकास खोज्ने सहमति भएको छ। उनले नियन्त्रणमा लिइएका आन्दोलनकारीलाई आवश्यक अनुसन्धानपछि छाडिने बताए। आरक्ष विस्थापितका लागि गठित २९ औं कार्यदलले २ साताअघि विस्थापितको तथ्यांक अध्यावधिक गर्न निवेदन माग गरेपछि उनीहरू आन्दोलित बनेका हुन्। कार्यदलले यसअघिको आयोगले निर्धारण गरेको प्रतिपरिवार ५ लाखका दरले पुन:स्थापना प्याकेज दिने तयारी थालेको थियो। उक्त रकम अपुग हुने भन्दै विस्थापित आन्दोलनमा उत्रेका हुन्। आरक्ष हालै स्तरोन्नति भएर निकुञ्ज घोषणा भइसकेको छ। यसअघि विस्थापितको पुन:स्थापनाका लागि गठित २३ औं र २४ औं आयोगले प्रतिपरिवार १०१० कठ्ठा जमिन दिने निर्णय गरेको थियो। विस्थापितले पनि सोहीअनुसार जमिन उपलब्ध गराउन माग गरेका छन्। २८ औं आयोगले विस्थापितको संख्या २ हजार ४ सय ७३ बाट घटाएर १ हजार ४ सय ८० मा पुर्याएकाले वास्तविक विस्थापित छुटेको भन्दै असन्तुष्टि बढेको छ।"
अमेरिका पठाइदिने भन्दै ठगी,"नुवाकोट अमेरिका पठाइदिने भन्दै ठगी गर्ने तीन जनालाई जिल्ला अदालतले कैद फैसला गरेको छ। जिल्ला न्यायाधीश लोकजंग शाहको इजलासले खड्गभञ्ज्याङ५ सिरुवाली घर भई हाल तारकेश्वर नगरपालिका बस्ने तुलसादेवी रिमाल, उनका पति ओमप्रसाद र बुहारी सुशीला तिमल्सिनाविरुद्ध उक्त फैसला गरेको हो।काभ्रे, भुम्लुसल्ले६ र लमजुङ, प्याराजुङ३ स्थानीय घर भई हाल टोखा नगरपालिका९ बस्ने क्रमश: माया लामा र विष्णु गुरुङले जाहेरी दिएका थिए। उनीहरूलाई दलालले अमेरिकाको न्यूयोर्कमा सातदिने तालिममा सहभागी गराइदिने प्रलोभनमा पारी ठगेका हुन्। रिमाल दम्पती र तिमल्सिनाले महिला विकास सहकारी संस्था लिमिटेड का नाममा ठगी गर्दै आएका थिए। निजहरूले विभिन्न राजनीतिक दलका नेता एवं मन्त्री लगेर कार्यक्रम गरिएको फोटो देखाई विश्वास जित्ने गरेका थिए। रिमाल दम्पतीले अमेरिका पठाइने भन्दै माया लामाबाट ८ लाख र विष्णु गुरुङबाट ११ लाख ७७ हजार रुपैयाँ सहकारीमा जम्मा गर्न लगाएको पाइएको छ। तर, पठाउने अत्तोपत्तो नभएपछि उनीहरूले रकम फिर्ता मागे। मायालाई नगदको सट्टा ८ लाख ५० हजार रुपैयाँ लेखिएको चेक दिइयो। बैंकमा साट्न जाँदा रकम नै नदेखिएपछि पीडितले आफू ठगिएको थाहा पाए। लगत्तै लामा र गुरुङले निजहरूविरुद्ध ठगी मुद्दा दर्ता गराए। जाहेरीपछि बुहारी सुशीला फक्राउ परिन्। सासू तुलसादेवी र सुसुरा ओमप्रसाद भने फरार छन्। अदालतले सुशीलाविरुद्ध मुलुकी ऐन ठगीको ४ नम्बर बमोजिम बिगो ८ लाख रुपैयाँ जाहेरवालालाई भराइदिने, बिगो बमोजिम जरिवाना र दुई वर्ष कैद तोकेको छ। त्यस्तै तुलसादेवी र ओमप्रसादविरुद्ध जाहेरवालालाई बिगो ११ लाख ७७ हजार भराइदिने, जनही बिगोबमोजिम जरिवाना र ३३ वर्ष कैद फैसला गरेको स्रेस्तेदार उद्धवप्रसाद गजुरेलले बताए।"
आरोपित छुटाउन ढुंगामुढा,"कपिलवस्तु जिल्लाको दक्षिणी हर्दौना गाविसमा बिहीबार बलात्कार प्रयास आरोपमा पक्राउ परेका एक व्यक्तिलाई आफंै कारबाही गर्छाैं भन्दै छुटाउन गएका स्थानीयले प्रहरीमाथि ढुंगामुढा गरेका छन्। भीड नियन्त्रणमा लिन प्रहरीले बल प्रयोग गर्यो। त्यस क्रममा प्रहरीसहित ४ घाइते भएका छन्। १० राउन्ड अश्रुग्यास र ४ राउन्ड हवाई फायर गरेपछि स्थिति नियन्त्रणमा आएको छ।बिहीबार दिउँसो उक्त गाविसको करैलिया गाउँ नजिक खरबारीमा गोबर गुइँठा लिन गएकी १२ वर्षीया बालिकामाथि बलात्कार प्रयास भएको थियो। स्थानीय सद्दाम पठानले उनको हात समातेर पछारेपछि कराएकी थिइन्। बालिकाको कपडा च्यातिएको छ। आसपासका बासिन्दा जुटेर होहल्ला गरेपछि पठान भागेका थिए। युवक घरमा आएर ढोकाको चुकुल लगाएर लुकेका थिए। लगत्तै सीमा चौकी हर्दौनाका प्रहरीले चुकुल फोडेर उनलाई पक्राउ गरेका हुनु। असामान्य स्थिति आएपछि प्रहरीले थप बल झिकाएको थियो। आरोपीलाई कारबाहीका लागि चौकीबाट गाडीमा राखेर लैजान खोज्दा स्थानीयले ढुंगामुढा गरेका थिए। स्थिति नियन्त्रण बाहिर जान थालेपछि १० राउन्ड आश्रुग्यास र ४ राउन्ड हवाई फायर गरेको प्रहरीले जनायो। ढुंगामुढाबाट प्रहरीको २ वटा टिपरको अगाडिको सिसा फुटेको छ, डीएसपी प्रलाद लामिछाने भने, प्रहरी सामान्य घाइते भए।"
खोसिएका हतियार भेटिए,भैरहवा स्थानीय र सुरक्षाकर्मीबीचको झडपमा खोसिएका सबै हतियार बिहीबार फेला परेका छन्। जिल्ला प्रहरी प्रमुख एसपी रवीन्द्र धानुकका अनुसार मर्चवार क्षेत्रको बगौली प्रहरी चौकी नजिकको सिलौटिया गाउँको गहुँ खेतमा हतियार भेटिएका हुन्। हतियार आइतबार खोसिएका थिए।
गाविसमा ताला,नुवाकोट भूकम्पपीडितले दोस्रोपटक पनि लाभग्राही सूचीमा नाम समावेश नभएको भन्दै गाविसमा तालाबन्दी गरेका छन्। बिहीबार सुन्दरादेवी २ सातविसेस्थित गाविस कार्यालयमा नाम छुटेको गुनासो गर्न गएका पीडितले ताला लगाएका हुन्।
काम ठप्प,"पर्सा सेवा अवधि थप गरेको विरोधमा राष्ट्र बैंक वीरगन्ज शाखाका कर्मचारीले बिहीबार काम ठप्प पारेका छन्। उनीहरूले बिहान १० देखि साढे ११ बजेसम्म काम गरेनन्। वित्तीय संस्था कर्मचारी संघ, राष्ट्र बैंक कर्मचारी संगठन र राष्ट्रिय कर्मचारी संघ एकाइमा आबद्ध कर्मचारीले काम ठप्प पारेका हुन्। बोर्ड बैठकले बैंकका कर्मचारीको सेवा अवधि ३० वर्षबाट बढाएर ३२ वर्ष पुर्याएको विरोधमा संघर्ष थालेको शाखाका एक कर्मचारीले बताए।"
बाघ आक्रमणमा मृत्यु,भरतपुर पदमपुरका केरा व्यवसायी भीम चापागाईंको बुधबार साँझ बाघ आक्रमणमा मृत्यु भएको छ। चित्रवन नगरपालिका१४ भगेडीस्थित केराघारीभित्र उनी अक्रमणमा परेका हुन्। सधैंझैं केराको बोट हेर्न गएका बेला उनलाई बाघले झम्टिएको हो। आक्रमणको खबर पाएलगत्तै खोजीमा गएको इलाका प्रहरी दिव्यनगरको टोलीले केराघारीभन्दा दुई सय मिटर पर चापागार्इंको शव फेला पारेको थियो।
जग्गा दान,सिरहा लहानका उद्योगी सुनिल महतोले महिला छात्रावास र वृद्धाश्रम निर्माणका लागि ५० लाख बराबरको एक बिघा जग्गा दान गरेका छन्। यहाँ जारी श्रीमदभागवत महापुराण ज्ञान सप्ताह महायज्ञमा उनले बुवा रामलोचनको स्मृतिमा जग्गा दान गरेका हुन्।
संसदीय समितिले ध्यान दिनुपर्ने पक्ष,"सरकारले नेताका आफन्त, म्यानपावर व्यवसायीदेखि मल्लिक आयोगका दोषीसम्मलाई बटुलेर जे जसरी राजदूतका लागि सिफारिस गरेको छ, त्यो सर्वथा गलत र अनुचित छ। कांग्रेसका ६, माओवादीका ४, राप्रपाका ३ र फोरम लोकतान्त्रिकका एक जनालाई राजदूत सिफारिस गरेर सरकारले राजनीतिक भागबन्डालाई त निरन्तरता दिएको छ नै, आफन्तमोह र व्यवसायीमोह पनि ज्यादा नै देखिएको छ। जापानका लागि राजदूत सिफारिस भएकी प्रतिभा राणा नेपाली कांग्रेसका सभापति शेरबहादुर देउवाकी सासू हुन्। पहिलो संविधानसभामा सभासद रहेकी राप्रपा नेतृ राणा हाई प्रोफाइल राजदूतमा सिफारिस हुनुले नै आफन्तमोहको अवस्था देखाउँछ। बंगलादेशका लागि राजदूत सिफारिस भएका चिकित्सक चोपलाल भुसाल कांग्रेस केन्द्रीय सदस्य पुष्पा भुसालका पति हुन्। राजदूत सिफारिसमा देखिएको यस किसिमको आफन्तमोहले स्वयं कांग्रेसभित्रै असन्तुष्टि ल्याएको छ जुन स्वाभाविक हो।त्यति मात्र होइन, विदेश कामदार पठाउने कार्यमा संलग्न व्यवसायीहरूलाई त्यही देशमा राजदूत बनाएर पठाउन खोज्नुभन्दा अशोभनीय कार्य अरू हुनै सक्दैन। कांग्रेसको कोटामा परेकी आशा लामा र फोरम लोकतान्त्रिकको कोटामा सिफारिस भएकी शर्मिला पराजुली ढकाल म्यानपावर व्यवसायमा संलग्न व्यक्ति हुन्। लामा सञ्चालक रहेको जब ट्रयाक रिक्रुटिङ म्यानपावरले विदेश पठाएका कामदारहरूले सम्झौताअनुसार काम र तलब नपाएको भन्दै यूएई, कतार र साउदी अरबस्थित नेपाली दूतावासमा उजुरी परेको अवस्थामा लामालाई यूएईको राजदूत सिफारिस गर्नु राष्ट्रिय लज्जाको विषय हो। साउदीको अन्तव इस्ट फर अपरेसन मेन्टिनेन्स कम्पनीमा १ सय ११ महिला कामदार प्रक्रिया छलेर पठाएको भन्दै दूतावासले लामाको म्यानपावरलाई कारबाही गर्नसमेत वैदेशिक रोजगार विभागलाई पत्र पठाएको थियो। उता ओमानका लागि राजदूत सिफारिस ढकालको दुबईदेखि नेपाल र बंगलादेशसम्म म्यानपावर कम्पनी छ। त्यति हुँदाहुँदै पनि म्यानपावर क्षेत्रका लामा र ढकाललाई राजदूतमा पुरस्कृत गर्न लाग्नु कूटनीतिक क्षेत्रको लाजमर्दाे अवस्था हो। यतिसम्म कि लामा दोस्रो संविधानसभा निर्वाचनमा काठमाडौं क्षेत्र नं ४ मा जनमोर्चा नेपालका तर्फबाट प्रत्यक्षतर्फ उम्मेदवार भएर १४ मत पाएकी थिइन्। तर, अहिले उनै लामा कांग्रेस कोटाबाट राजदूत सिफारिस हुनुले कांग्रेसको व्यवसायीमोह को हद झल्किएको छ।राप्रपाले २०४६ को जनआन्दोलन दबाउने काममा दोषी ठहर भई मल्लिक आयोगले कारबाही सिफारिस गरेका निरञ्जन थापालाई इजरायलका लागि राजदूत सिफारिस गरेको छ। दूतावास नै नभएको स्पेनमा दूतावास खोली राजदूत सिफारिस गर्नु अर्काे आश्चर्यको विषय हो जबकि अहिलेका परराष्ट्रमन्त्री प्रकाशशरण महत नै यसअघि बिजनेस नपुग्ने स्थानमा दूतावास खोल्न नहुने पक्षमा थिए। तर, अहिले उनले आफ्नै धारणाविपरीत स्पेनमा दूतावास खोल्ने निर्णय गरी त्यहाँ राजदूत सिफारिस गरेका छन्। जबकि त्यहाँ दूतावास स्थापना गर्न पाँच करोडभन्दा बढी र वार्षिक सात करोडभन्दा बढी रकम खर्च हुनेछ। यसरी लहडमै दूतावास खोल्ने सरकारको निर्णयले सरकारी खर्चलाई मात्रै बढाएको छ।राजदूत सिफारिसमा योग्यता र क्षमतालाई आधार बनाउनुपर्नेमा आफन्त समेटिनु, भागबन्डा हुनु, व्यवसायीप्रति मोह देखाउनु दु:खद पक्ष हो। यो अवस्थामा सिफारिस भएका यी राजदूतहरूको संसदीय सुनुवाइ हुन बाँकी नै छ। त्यसैले संसदीय सुनुवाइ विशेष समितिले राजदूत सिफारिसमा देखिएका यी बेथितिहरू केलाउँदै असान्दर्भिक पात्रहरूलाई अस्वीकार गर्ने क्षमता राख्नुपर्छ। त्यसो नगरी कर्मकाण्डीय पाराले सबैलाई अनुमोदन गर्ने हो भने संसदीय सुनुवाइको त कुनै अर्थ रहँदैन नै, संसदीय गरिमासमेत रहँदैन। त्यसैले पनि यो पाटोमा संसदीय सुनुवाइ समितिले ध्यान दिनैपर्छ जुन सरकारका लागि समेत आगामी दिनमा यस्तो निर्णय गर्दा पाठ हुन सकोस्।"
नेपाली सेनाको शान,"नेपाली सेना हिमालदेखि तराई र मेचीदेखि महाकालीसम्मका सबै जातजाति, भाषाभाषी, क्षेत्र, वर्ग र भेगबाट स्वेच्छाले मातृभूमिको सेवा गर्न जुटेका राष्ट्रप्रेमीहरूको मजबुत संस्था हो। आधुनिक नेपाल निर्माणको आधारस्तम्भको रूपमा रहिआएको नेपाली सेना नेपालको स्वतन्त्रता एवं सार्वभौमिकताको रक्षाका लागि अनवरत कटिबद्ध छ। एकीकरण अभियानको प्रारम्भिक कालमा स्थापित यो संस्थाको सम्बन्ध नेपाल राष्ट्रको एकीकरण, राष्ट्र निर्माणको साथै नेपाल र नेपालीको पहिचान एवं हित रक्षासँंग सघन रूपमा जोडिएको छ। तसर्थ त्याग, समर्पण, निष्ठा र बलिदानी नेपाली सेनाको मुख्य पहिचान हो। नेपालको संविधानको धारा २६७ ले नेपाली सेना परिचालन सम्बन्धमा ४ वटा अवस्था निर्दिष्ट गरेको छ। पहिलो, नेपालको सार्वभौमसत्ता, भौगोलिक अखण्डता वा कुनै भागको सुरक्षामा युद्ध, बाह्य आक्रमण तथा सशस्त्र विद्रोह भएमा। दोस्रो, चरम आर्थिक विशृंखलताको कारणले गम्भीर सङ्कट उत्पन्न भएमा। तेस्रो, संघीय कानुन बमोजिम विकास निर्माण कार्य। र चौथो, विपद् व्यवस्थापन लगायत अन्य कार्य। संविधान र राष्ट्रिय सुरक्षा नीतिले निर्दिष्ट गरेका भूमिका र सोही भूमिकाको मर्ममा टेकेर वैधानिक सरकारबाट प्राप्त हुने कार्यादेश नै नेपाली सेनाका मार्गदर्शक हुन्। जनताको बहुइच्छा बमोजिम भएका परिवर्तनलाई स्वीकार र संस्थागत गर्ने, नेपाल र नेपालीको छविलाई उंँचो बनाउँंदै विश्वमाझ परिचित गराउने दिशामा नेपाली सेना सदैव क्रियाशील छ। आफ्नो व्यावसायिक निष्ठा र पेसागत क्षमतामा आंँच नआउनेगरी पूर्णत: राष्ट्र र राष्ट्रवासीलाई केन्द्रविन्दुमा राखेर नेपाली सेनाले आफ्ना कार्य फत्ते गर्दै आएको छ। सैनिक संगठन आम नेपालीकै छोराछोरीको संगठन हो। २०० भन्दा बढी जातजातिको सहभागिता रहेको नेपाली सेना स्वेच्छाले राष्ट्रसेवामा आउन चाहनेका लागि सदैव खुल्ला संगठन हो। सबै जात, धर्म, वर्ग, समुदाय तथा क्षेत्रका नागरिकको साझा संगठनको रूपमा रहेको नेपाली सेनाको शक्ति भन्नु नै साझा एकता हो। यही एकताको बलमा नै नेपाल एकीकरण सम्भव भएको हो, उपनिवेश बनाउन चाहनेहरूका विरुद्ध लडाइँ जितिएको हो, आधुनिक नेपाललाई सार्वभौम र अखण्ड राख्न सकिएको हो। प्राथमिक जिम्मेवारीका अलावा सरकारबाट प्राप्त प्रकृति संरक्षण, विकास निर्माण, विपद् व्यवस्थापन लगायतका तथा विश्व शान्ति स्थापनका लागि द्वन्द्वग्रस्त विभिन्न देशमा नेपाली सैनिकहरू निर्भीकता र तटस्थतापूर्वक खट्दै आएका छन्। गत सालको भूकम्पबाट नेपाली सेनातर्फ १२ जनाको निधन, ९९ जना घाइते तथा रसुवाको लाङटाङ सुरक्षा बेसमा कार्यरत १० जना बेपत्ता भए। सैनिक परिवारतर्फ २७१ जनाको मृत्यु भयो। तर ती तमाम पीडा र शोकलाई शक्तिमा बदल्दै नेपाली सेना प्रभावित र पीडितको खोज तथा उद्धारमा सक्रिय रह्यो भने अस्थायी घरटहराहरू निर्माणमा समेत उत्तिकै क्रियाशीलतासाथ सहभागी भयो। भूकम्पले अति प्रभावित नागरिकलाई तत्काल राहत प्रदान गर्ने उद्देश्यले गतवर्ष एक महिनाभन्दा कम अवधिमा ४६८ परिवारका लागि अस्थायी आवास निर्माण गरी हस्तान्तरण गरिएको थियो भने हालसालै मात्र पुनर्निर्माणमा सहयोग गर्न २०० जना दक्ष जनशक्ति खटाइएको छ। यसै वर्ष समुद्री सतहबाट करिब ५ हजार १० मिटर उचाइमा अवस्थित सोलुखुम्बुको इम्जा तालको पानीको सतह सफलतापूर्वक घटाई विपद् जोखिम न्युनीकरणको क्षेत्रमा नेपाली सेनाले नयाँ आयाम र अनुभव आर्जेको छ। तराईमा हरेक वर्षजसो हुने शीतलहर, बाढी र डुबान, विभिन्न रोगको महामारी, सर्पको टोकाइ, आगलागी लगायतका घटनामा सैनिकहरू हरदम खटेर सहयोग, उद्धार र उपचार गर्दै आएका छन्। पहाडमा जाने पहिरो, हिमालको हिमपहिरो, आगलागी, दुर्घटना लगायतका प्राकृतिक तथा मानव सिर्जित विपत्तिमा सैनिकहरू ज्यानको परवाह नगरी खटिने गरेका छन्। बहुआयामिक राष्ट्रिय जिम्मेवारी निर्वाह गर्नुका साथै विश्व शान्ति स्थापनामा हाम्रो राष्ट्रिय सेनाले पुर्याएको योगदानबाट विश्वमा नेपाल र नेपालीको इज्जत बढेको छ। संयुक्त राष्ट्र संघमार्फत शान्ति स्थापनाका लागि बढी फौज खटाउने विश्वकै छैठौं राष्ट्रका रूपमा स्थापित गर्न सक्नुले नेपाली सेनाको व्यावसायिक कुशलता झल्काउंँछ। सन् १९५८ बाट शान्ति स्थापना यात्रा सुरु गरिएकोमा हालसम्म राष्ट्र संघका विभिन्न ४१ वटा मिसनमा नेपाली सेनाबाट १,१४,७२७ सैनिकहरू सहभागी भइसकेका छन्। त्यसमध्ये हालसम्म ९५२ महिला सैनिक शान्ति मिसनमा सहभागी भइसकेका छन्। शान्ति स्थापना गर्ने क्रममा नेपाली सेनाका ६३ जनाले वीरगति समेत प्राप्त गरेका छन्। यही वीरतापूर्ण योगदानको कदर गर्दै शान्ति सेनामा सहभागी हुने संख्या दोब्बर गर्न नेपाल सरकारमार्फत राष्ट्र संघलाई जानकारी भइसकेको छ। प्रकृति र पर्यावरणका क्षेत्रमा समेत नेपाली सेनाका फौजहरू उत्तिकै दृढतापूर्वक खटिरहेका छन्। नेपाली सेनाले प्रकृति संरक्षणको जिम्मेवारी औपचारिक रूपमा सन् १९७५ देखि लिदै आएको हो। वनजंगल, वन्यजन्तु तथा चराचुरुङ्गीको संरक्षणमा उक्त समययता ठूलो परिवर्तन र बढोत्तरी आएको छ। राष्ट्रिय तथा अन्तर्राष्ट्रिय संघसंस्थाले एकसिंगे गैंडा तथा बाघ लगायतको संरक्षणमा नेपाली सेनाले खेलेको भूमिकाको कदर गर्दै गरेका सम्मान यसका दृष्टान्त हुन्। नेपाली सेनाको जिम्मेवारपूर्ण भूमिकाको मूल्यांकन गर्दै नेपाल सरकारले हाल १० वटा राष्ट्रिय निकुञ्ज, ३ वटा आरक्षण तथा एउटा सिकार आरक्षको सुरक्षाको जिम्मा नेपाली सेनालाई दिएको छ। कठिन भौगोलिक भूबनोट भएका क्षेत्रमा करिब १२ सय किलोमिटर सडक खनिसकेको नेपाली सेना अहिले पनि दुर्गम भेगमा सडक निर्माणमा क्रियाशील छ। नेपाली सेना एउटा यस्तो राष्ट्रिय सेना हो, जसको छिमेकी र सबै मित्रराष्ट्रका सैनिकहरूसंँग मैत्रीपूर्ण र पेसागत सम्बन्ध रहँंदै आएको छ। अन्तर्राष्ट्रिय मञ्चहरूमा पञ्चशील र तटस्थताको सिद्धान्तलाई अनुशरण गर्दै आएको नेपालको परराष्ट्र नीतिलाई थप टेवा पुर्याउन नेपाली सेनाले सैनिक सम्बन्धमार्फत भूमिका खेल्दै आएको जगजाहेरै छ। बदलिँंदो विश्व परिवेशबारे पूर्णत: जानकार रहेको नेपाली सेना मित्रता, भ्रातृत्व र व्यावसायिक सम्बन्धमा विश्वास गर्ने भएकाले त्यही अनुरुपको गतिविधिमा सहभागी हुंँदै आएको छ। मित्रराष्ट्रका सैनिकहरूसंँगको संयुक्त तालिम, अभ्यास, सेमिनार लगायतले सोही भावलाई प्रबद्र्धन गरेको छ।शून्य सिकारका १००० दिन लगायतका संरक्षणका क्षेत्रमा प्राप्त उपलब्धि, सातौं राष्ट्रिय खेलकुद तथा सागमा प्राप्त सफलता, बेलायतको क्यामरियन पहाडमा भएको क्याम्ब्रियन पेट्रोल लगायतका तालिममा देखाएको उत्कृष्टता, गत वर्षको भूकम्पका क्रममा पुर्याएको सेवा, शान्ति सेनामार्फत सवा लाख शान्ति मेडल नेपाल भित्र्याएका तथ्य नेपाली सेनाको व्यावसायिकता र कुशलतालाई पुष्टि गर्ने सूचकहरू हुन्। हिमालदेखि तराई र मेचीदेखि महाकालीसम्मका सबै जातजाति, भाषाभाषी र समुदायको साझा संगठनका रूपमा रहेको नेपाली सेनाले त्यही राष्ट्रिय चरित्रलाई प्रदर्शन गर्दै नेपाल सरकारको निर्देशन र नियन्त्रणमा आफ्नो पेसागत दायित्व निर्वाह गर्दै आएको छ। पूर्णत: व्यावसायिक संगठनको रूपमा राष्ट्रियअन्तर्राष्ट्रिय जगतमा छवि निर्माण पनि नेपाली सेनाले गर्दै आएको छ। यी भूमिकामा अझै प्रखर र निष्ठापूर्वक कार्य गर्न आम राष्ट्रवासीबाट माया, सद्भाव र मार्गनिर्देशनको खांँचो पर्छ। राष्ट्रको गरिमा विश्वमा फैलाउनसके वीर पुर्खाहरूले आर्जेको वीरतापूर्ण इतिहास झनै सुनौलो बन्नेछ। गोर्खाली सेनाका रूपमा विश्वमाझ फैलिएको शान हामी सबैको साझा यात्राबाट पुनर्पुष्टि गर्न सकिनेछ।सहायक रथी कार्की नेपाली सेनाका प्रवक्ता हुन्।"
अराजकतासँग झुक्ने कि भिड्ने?,"हाल बजारमा इन्धनको अभाव छ। इन्धन नभएर अभाव होइन, ट्यांकरहरूले आफ्नो अनुचित माग पुरा गराउन तेल नबोक्दा अभाव भएको हो। आयल निगमले तेल चोरी न्युन पार्न ल्याउन थालेको नयाँ नीतिले आफूहरूलाई अप्ठ्यारो पर्छ भनी ट्यांकर संघले फागुन १५ देखि कडा आन्दोलन थाल्ने बताएको छ। जुन सर्वथा अनुचित छ। जसरी सर्पले डस्नका लागि फणा उठाउँछ, हो उसैगरी अहिले जनतालाई डस्न हरेक क्षेत्रमा अनुचित माग राख्दै अराजक किसिमले फणा उठाइँदैछ। तर सरकार विकृति, विसंगति र अनुचित मागमा लड्नुको बदला उल्टै अराजकहरूसंँग आत्मसमर्पण गर्दैछ। कोटेश्वरमा सिलिन्डर विस्फोट भई मान्छे मरेपछि एचपी ग्यासलाई ग्यास आयातको डिपो रोक्का गरेको विरोधमा ग्यास उद्यमीहरूले सरकारलाई चेतावनी दिँदै ग्यास आयात रोकेपछि सरकारले हत्तनपत्त उद्यमीहरूसंँग सम्मौता गर्यो। उता मानवको जीवनसंँगै नै खेलवाड गर्ने नक्कली चिकित्सकहरू पक्राउ गरी अनुसन्धान गर्न खोज्दा वीरगन्जका सम्पूर्ण चिकित्सकले विरोधस्वरुप सडकमा जुलुस नै निकालेर तथा बिरामीको उपचार नगरी सरकारलाई दबाब दिए। यातायात व्यवसायीहरूलेकडा कानुनको तर्जुमा गरेको भन्दै नेपाल बन्द गरेर सरकारलाई चेतावनी दिए। पेट्रोल पम्पहरूले कमिसन दर बढाउनुपर्यो भनी पम्पहरू नै बन्द गरेर दबाब दिएका थिए। यातायातमा हुने सिन्डिकेटवालाको दादागिरीबाट त सबै जानकारै छांै। के जायज के नाजायज भनेर कुनै विश्लेषण नै नगरी जोसंँग पनि सम्झौत्ता गर्ने सरकारी परिपाटीले गर्दा नै आज अराजकताले फणा उठाएको हो। बेलैमा गम्भीरतापूर्वक नलिने हो भने भोलि जुनसुकै सरकार आए पनि जनताको पक्षमा काम गर्न सक्ने छैन। उचित मागलाई सम्बोधन गर्नु र अनुचित मागमा कडाइसाथ प्रतिकार गर्नु नै लोककल्याणकारी सरकारको दायित्व हो। तर जति पनि सरकार बने, ती सबै जनहितको रक्षा गर्न चुकिरहेका छन्। अनुचित मागको अगाडि झुकिरहेका छन्। यो लाजमर्दो कुरा हो। यस्तो हुनु भनेको सरकार कमजोर भएको छनक हो। सिलिन्डर विस्फोट भई मानिस मर्दासमेत अनुसन्धान नगर, कारबाही नगर भन्नु कत्तिको जायज हो? केवल ५७ जना ग्यास उद्यमीले ३ करोड जनताको सरकारलाई हल्लाउनु, दबाउनु भनेको सरकारको अस्तित्वमै प्रश्न लाग्ने कुरा हो। गोपाल देवकोटाचाबहिल, काठमाडौं"
"लोकतान्त्रिक समाजवाद, संविधान र राजनीति","नेपालको हालको राजनीतिक र संवैधानिक कोलाहलको यो बेला संविधानमा छ्यास्स लेखिएको जस्तो प्रतित हुने र संविधान घोषणा भएपछि पटक्कै ध्यान नपाएर टुहुरो बनेको जस्तो भएको लोकतान्त्रिक समाजवादबारे छलफल गरौं भन्नु पक्कै पनि बेमौसमको खेती गरेको सरह ठहरिन सक्छ। वास्तवमा यो हाँसोको विषय पनि बन्न सक्छ। बन्नु सायद जायज पनि हो। तर पनि मेरो यो धृष्टताको पछाडि तीनवटा कारणहरू रहे। बहस हुनुपर्ने तीन कारण पहिलो, नेपाल हाँक्ने सरकारहरू, जनप्रतिनिधिहरू र राजनीतिक दलहरूमा यो प्रकारको आर्थिक, राजनीतिक स्थिति विवेचना गर्ने र त्यस्तो स्थिति खास दिशा र गतिमा डोर्याउने प्रयत्न गर्ने परिपाटी लामो कालदेखि टुटेको छ। राजनीतिक दलका सदस्य मेरा केही मित्रहरू भन्नुहुन्छ, यो र यस्ता विषयहरू केन्द्रीय समितिहरूमा विरलै छलफलका विषयवस्तु बन्छन्। कदाचित कुनै बैठकमा यस्तो विषयमा चर्चा भएमा धेरै कम सहभागिता जोर्न सकिन्छ। यस्तो छलफललाई धेरै सदस्यहरूले नहुने कुरा भनेर उडाउने चलन छ।वास्तवमा गएको पुरै दशक जनयुद्धको प्रकोपको व्यवस्थापन गर्न र संविधान निर्माण गर्नमा बित्यो। पक्कै पनि संविधान निर्माण गर्नु सहज थिएन। तर संवैधानिक अन्योल अझै सकिएको पनि छैन। उता युवाहरूको क्षमता वृद्धिको, जनजीविकाको, रोजगारीको, लोककल्याणको, उत्पादन र उत्पादकत्वको, सन्तुलन र ऋणको र यी र यस्तै अरु संरचना, प्रक्रिया र कर्महरूले नेपालका नागरिक, परिवार र समुदायमा पार्ने असरहरू बारेमा सरकार, जनप्रतिनिधि र राजनीतिक दलहरूको विरलै ध्यान गयो। यस्ता जल्दाबल्दा र संगीन मुद्दाहरू ओझेलमा परेकोपर्यै भए। यीबारे गम्भीर बहस भएका र भविष्यचेत निर्माण गरिएको कतै सुनिएन। उता सरकार, जनप्रतिनिधि र दलका नेताहरूको दैनन्दिनी आफ्ना र अरुका मान्छे छुट्याउने, दलभित्र पनि समूह विशेष खडा गर्ने र त्यसमार्फत नेतृत्वमा भाग खोज्ने, सहमति र भागबन्डा, व्यापारीहरूसँगको साँठगाँठ गर्ने, उद्यम र व्यावसायिक उत्कृष्टताको घाँटी निमोठ्ने, पुरै समाजको दलीयकरण गर्ने आदि अत्यन्त प्रत्युत्पादक कर्म गर्दैमा बित्यो। संविधानमा उल्लेखित समाजवाद र समृद्धिले नेतृत्वगणको ध्यान तान्नै सकेन।शास्त्रार्थ तथा राजनीतिक छलफलमा सरिक होऔं भन्ने मेरो धृष्टताको दोस्रो धारणा यस्तो भेलाले एकातिर मुलुकका केही विशिष्ट संरचना र सोच र अर्कोतिर समाजवाद बीचमा कस्तो सामञ्जस्यता र द्वन्द्व कायम हुँदै जाने होला भन्नेबारे प्रकाश पार्ला र केही मूर्त पाइलाहरू पहिचान गर्ला भन्ने थियो। जात र जातीय असमानता र लोकतान्त्रिक समाजवाद बीचको गहिरो खाडल कसरी पुर्दै जाने होला? धार्मिकता र समाजवाद बीचको द्वन्द्व कसरी टुंगो लाग्दै जाने होला? वर्ग र समाजवाद बीचको द्वन्द्वलाई कसरी सुल्झाउँदै लग्ने होला? उत्पादन र उत्पादनको न्युनताको अवस्थामा र आर्थिक विस्तार र वृद्धि न्युन रहेको अवस्थामा समाजवाद कसरी लागु गर्दै जाने होला? मुलुकको राजनीति पहिचानमय र वर्गविहीन तुल्याउँदै जानु र समाजवाद उन्मुखसमेत बनाउनुका बीचमा कहाँनिर तादात्म्य खोज्दै जाने होला?यी सबै प्रश्नहरू उठाउनु पछाडिको मनसाय नेपालमा समाजवादउन्मुख अर्थराजनीतिको गुञ्जायस छँदै छैन भन्ने मलाई लाग्दैन। वास्तवमा कालो बादलमा चाँदीका घेरा नभएका पनि होइनन्। तर काला बादल कहाँ छन् र कति घना छन् र ती बादललाई कसरी दिगो रूपले छाँट्ने हो भन्नेबारे लगातारको सचेत राजनीतिक बहस जरुरी हुन्छ। त्यस्तै गरेर चाँदीको घेरा भएको स्थान कहाँकहाँ छ, कति घना छ र त्यो स्थान कसरी विस्तारित पार्दै लग्ने हो भने पनि सचेत बहस जरुरी हुन्छ।तेस्रो, नेपाल छुट्टै वा एकल टापु होइन, जहाँ हालका जनता र नेता समाजवाद र समृद्धि वा अन्य कुनै पनि महत्त्वपूर्ण विषयबारे नितान्त आफै निर्णय गर्न र सो निर्णय लागु गर्न सकुन्। वास्तवमा नेपालमात्र होइन, हाल विश्वका कुनै पनि कम शक्तियुक्त मुलुकले त्यसो गर्न सक्दैनन्। नेपालको भने कम शक्तियुक्त, कम सम्पन्न, आश्रित र ऋणी मुलुक भएकाले अरु कतिपयको भन्दा अझ कम स्वायत्तता रहेको मात्रै हो। आफ्नै मुलुकको इतिहासको प्रवाहलाई समेत पुरै उल्टो फर्काउन सकिँदैन। तर कर्ताले सो प्रवाहलाई मोड्ने र गति दिन भने केही मात्रामा सक्छ। उता सिंगो विश्व र अझ नेपालका दुई छिमेकीहरू विराट र तीव्र परिवर्तनको दौरानमा छन्। सिंगो विश्व पुँजीवादी व्यवस्थाको केन्द्र अमेरिका र युरोपबाट एसिया र खास गरेर चीन अनि केही हदमा भारततिर सर्दैछ। यो विराट विश्वव्यापी संक्रमणले छिमेकी मुलुकहरूमा राजनीतिक, आर्थिक उथलपुथल त ल्याउनेछ नै, साथै नेपालका दुवै छिमेकी मुलुकहरूले राजनीतिक, आर्थिक र सामरिक रूपले अझ बढी शक्ति आर्जन गर्दा नेपाल यथास्थितिमा रहनै सक्दैन। या नेपाल दृढतासाथ र एक भएर आर्थिक र राजनीतिक रूपले अगाडि बढ्छ या विनाशतिर लाग्छ। छिमेकमा आएको प्रगतिले नेपाललाई अघि बढ्न ठूलो मौका प्रदान गर्छ। तर नेपाललाई जोखिम पनि उत्तिकै बोकाउँछ। अर्थात् विश्व, छिमेकीहरू लगायत नेपाल हाल केही दशक वा शताब्दीकै लागि सामान्य वा आम समयमा छैनन्। यो चटारोको समय हो र यो चटारो अझ तीव्र हुँदै जानेछ।यो विश्व ऐतिहासिक प्रवाहको चर्चा गर्नुको अर्थ के हो भने समाजवाद, समृद्धि आदि लागु गरिने कुनै काल्पनिक समाजमा नभएर आजकै विशिष्ट चरित्र बोकेको नेपालमा र लगातार बन्दै जाने र बनाइँदै जाने मूर्त नेपालमा हो। अब नेपाल, छिमेकी मुलुकहरू र विश्व नै तीव्र परिवर्तनमा छिर्दै जाने तथ्य निश्चित छ। त्यो परिवर्तित विश्व र छिमेकभित्रको नेपाल कस्तो बन्दै जान्छ र त्यो नेपालमा समाजवादको सञ्चालन कसरी गर्दै जानुपर्छ भन्ने ज्ञान र पद्धति निर्माण गर्न नेपालको सरकार, जनप्रतिनिधिहरू र राजनीतिक दलहरू हरदम सक्रिय भइरहनु अत्यावश्यक छ।कुन समाजवाद र कुन राजनीति?समाजवाद एक होइन, अनेक भए र छन्। युरोपियन सामाजिकशास्त्र, राजनीति, समाज सुधारका प्रयास आदिका इतिहासलाई मात्र पछ्याउने हो भने यस्तो बुझिन्छ। पहिलो, समाजवाद युरोपमा पुँजीवादको बैंँस चढेपछि र औद्योगिक क्रान्ति, केही लोकतान्त्रीकरण, सहरीकरण र सहरमा आम गरिबीको स्थिति खडा भएपछि सामाजिक न्यायको आह्वानको रूपमा देखापर्यो। यो करिब इसं १७८० देखि १८४८ सम्मको स्थिति हो। यो समाजवादले सामाजिक न्याय, नागरिक समानता र व्यक्तिगत अधिकारलाई केन्द्रमा राख्यो। अनि साथै यसले पुँजीवादभित्रै, बजार व्यवस्थाभित्रै र निजी सम्पत्तिको संरचना र मूल्यमान्यताभित्रै समाजवाद सम्भव छ भन्ने दाबी अघि सार्यो। अर्थात उत्पादन र बेचबिखन वा लेनदेन पुँजीवादी हुनुपर्ने तर वितरण भने समाजवादी हुनुपर्ने दाबी गर्यो। र भन्यो, यस्तो गर्न पर्छ र सकिन्छ। तर स्वामित्व र उत्पादनको पक्षहरू नसमेटिएको यो समाजवादलाई पछि कार्लमाक्र्स र फ्रेडरिक एङगेल्सले स्वैरकाल्पनिक समाजवाद भनेर नामकरण गिल्ला गरे। दोस्रो समाजवाद माक्र्स र एङगेल्सको समाजवाद रह्यो। यो प्रस्थापनाले सिङ्गो मानव इतिहासलाई विशिष्ट उत्पादन प्रणालीहरूको आधारमा वर्गीकरण गर्यो। र भन्यो, उत्पादन प्रणालीहरूको विकास एउटा निश्चित नियम र ऐतिहासिक क्रमबद्धता अनुसार मात्रै हुने हुन्छ। उत्पादन प्रणालीहरूको उद्भव वा विकासले ऐतिहासिक क्रमबद्धता उल्लंघन गर्न सक्दैन। कुनै पनि उत्पादन पद्धति जन्मँदा, हुर्कंदा र विकासको शिखरमा पुग्दा त्यसैले त्यसपछि आउने उत्पादन पद्धतिको लागि जमिन तयार गर्छ। अझ कुनै पनि उत्पादन पद्धतिले त्यसपछिको उत्पादन पद्धतिको भ्रूण आफू जन्मँदै पेटमा लिएर जन्मन्छ। यसर्थ सामन्तवाद हुर्कंदा र विकासको टुप्पोमा पुग्दा सामन्तवाद विरोधी संरचना र शक्ति पनि सँगसँगै हुर्कन्छ र विकासको टुप्पोमा पुग्छ। ती दुईबीच द्वन्द्व हुँदै जाँदा कालान्तरमा उदीयमान शक्तिले सामन्तवादी शक्तिलाई पछार्छ। यसै गरेर पुँजीवाद, विकास हुने क्रममा नै र पुँजीवादले नै निर्माण गरेका बुर्जुवा र स्वतन्त्र ज्यालादार श्रमिक वर्गहरू बीचको द्वन्द्वले नै पुँजीवादको नाश हुन्छ र समाजवाद जन्मिन्छ। कामदारहरूले निजी पुँजी र नाफालाई अवैध करार गर्छन् र सामुहिक उत्पादन (र वितरण) प्रणाली अर्थात् समाजवाद उद्घाटित हुन्छ। अर्थात् पुँजीवादको गर्भबाट मात्र समाजवादको उद्भव हुन्छ। अन्य कुनै पनि ऐतिहासिक प्रक्रियाबाट समाजवाद जन्मँदैन। र पुँजीवाद विकास हुने अलिकति पनि जमिन बाँकी रहेसम्म समाजवाद जन्मन पनि सक्दैन।माक्र्सएङ्गेल्सको मूल प्रस्थापनामध्ये यो पनि रह्यो कि इतिहासको खास कालखण्डका लागि हरेक नवीन उत्पादन प्रणालीहरूले क्रान्तिकारी चरित्र बोकेका हुन्छन्। खासमा माक्र्सएङगेल्सले पुँजीवादको मात्र उत्खनन गरे। १८४८ को कम्युनिष्ट मेनिफेस्टोमा साम्यवादको अत्यन्त बलियो वकालत गरे। तर त्यही किताब वा दस्तावेजमा यो पनि भने कि बुर्जुवा वर्ग र पुँजीवादले स्थापित समाज, उत्पादन व्यवस्था र सदाकालका लागि वैधजस्ता लाग्ने सामाजिक सम्बन्धहरूलाई निषेध गर्दै अघि बढ्छ। ठोस जस्ता लाग्ने सबै सामाजिक संरचना, मूल्यमान्यता र सम्बन्धलाई धुलोसरी उडाइदिन्छ।तेस्रो समाजवाद लेनिनस्टालिनको रह्यो। लेनिन १९१२१३ सम्म लोकतान्त्रिक समाजवादी नै थिए र भन्थे कि रूसमा पुँजीवादी विकासको युगपछि मात्र समाजवाद लागु गर्न सकिन्छ। तर त्यसपश्चात उनले माक्र्सएङगेल्सको क्रमबद्धता स्वीकार्दास्वीकार्दै पनि घोषणा गर्दै गए कि विश्व पुँजीवाद चुलीमा पुगिसक्यो। तसर्थ पुँजीवादको दिन सकियो। त्यसैले अब तत्कालै समाजवाद लागु गर्ने हो। उनको यो बारेको मूल पुस्तक १९१७ मा निस्कियो। यो भन्न सकिन्छ कि लेनिनको पुँजीवाद चुलीमा पुगिसक्यो, यो सिद्धिन्छ र अब समाजवादको दिन सुरु हुन्छ भन्ने निचोड १०० वर्षयता एउटा अत्यन्त गम्भीर भ्रान्तिबाहेक अरु केही पनि सावित भएन। गएको १०० वर्षमा पुँजीवाद अझ विकसित भएर गयो। तर बौद्धिक राजनीतिक रूपले त्यो गैरमाक्र्सवादी र लेनिनवादी र सोभियत भ्रान्ति विश्व कम्युनिष्ट आन्दोलनको मूल मान्यता बन्न पुग्यो। त्यसले माक्र्सएङगेल्सको ऐतिहासिक र द्वन्द्वात्मक विश्लेषणलाई खारेज गर्दै तत्काल समाजवादको वकालत गर्यो। परिणामत: विश्वका धेरै भूभाग र मुलुकहरूमा समाजवादले धेरै धक्का खायो। धेरै खति भयो। नेपालमै पनि भयो। स्टालिनले लेनिनको समाजवादलाई अझ कडा रूप दिए र सो लागु गर्ने क्रममा एकतन्त्रीय शासन व्यवस्थालाई अत्यन्त कडाइ र क्रूरतासाथ सञ्चालन गरे। सोभियत र त्यसका अनुयायी व्यवस्था लोकतन्त्रको नितान्त वैरी व्यवस्था बन्यो।चौथो समाजवाद बेलायतमा वकालत गरिएको फेवियन समाजवाद थियो। छोटकरीमा १९ औं शताब्दीको अन्त्यतिर सुरु भएको यो प्रस्थापनाको अनुयायीहरू अझै प्रभावशाली छन्। तर यो राजनीतिकभन्दा पनि सामाजिकबौद्धिक क्षेत्रमा फैलेर रह्यो। सारमा यो समाजवाद स्वामित्व र उत्पादनको क्षेत्रहरूमा लागु नभई वितरणको क्षेत्रमा केन्द्रित रह्यो।पाँचौं समाजवाद माओको समाजवाद रह्यो। यो समाजवादको खाका उपनिवेशवादको अन्त्यतिर निर्माण भएकाले यसले निकै हदसम्म राष्ट्रवादको स्वरूप ग्रहण गर्यो। यो राष्ट्रवादको फलस्वरूप १९३० देखि नै र जनगणतन्त्र चीनको १९४९ मा जन्म भएपश्चात माओले नौलो जनवादको वकालत गरे। नौलो जनवाद समाजवादमा प्रवेश गर्नु पूर्वको देशभक्तहरूले सञ्चालन गर्ने राष्ट्रिय सक्रिय पुँजीवाद नै थियो। देशभक्तहरूलाई भने कम्युनिष्ट पार्टीले हाँक्थ्यो। लोकतन्त्रको त्यहाँ गुन्जायस थिएन। तर ७८ वर्षपछि नै पार्टीभित्र द्वन्द्व साम्य पार्नका लागिसमेत माओले तत्काल समाजवादको ऐलान गरे। स्वामित्व र उत्पादनको दुवै क्षेत्रहरूमा सामुहिकीकरण गरियो। यसले धेरै विकास ल्यायो, अनिकाल लाग्यो। त्यसबाट निश्रित पार्टीभित्रको राजनीतिक द्वन्द्व साम्य पार्न र पार्टीभित्रका अन्य शक्तिशाली सदस्यहरू फाल्न स्थायी क्रान्तिको वकालत गर्दै महान सांस्कृतिक क्रान्ति सञ्चालन गरियो। यो खाले समाजवादको माओ सँगसँगै १९७६ मा मृत्यु भयो।छैठौं समाजवाद चीनमा नै १९७६ पछि देङ सिआओ पिङ र उनका अनुयायीहरूद्वारा रेखांकित र सञ्चालित भयो। चीन हाल यही बजार समाजवाद पछ्याउँदैछ। यो बजार समाजवादमा राज्यसत्ताले अर्थतन्त्रमा केही प्रत्यक्ष भूमिका त खेल्छ, तर मूलत: निजी लगानी र नाफामा विश्वास गर्छ। चीनको १९७६ पछिको समृद्धि हाम्रो आँखैसामु छ। चीन विश्वको सबैभन्दा ठूलो अर्थतन्त्र बनेको वा बन्ने क्रममा छ। साथै चीनले अभूतपूर्व मात्रामा गरिबी कम गर्न सफल भएको छ। शिक्षा, स्वास्थ्य आदिमा ठूलो प्रगति गरेको छ। तर समुद्री तटतिरको र भित्री भागको र सहर र गाउँबीच धेरै असमानता पनि छ। सबैभन्दा महत्त्वपूर्ण, नागरिक स्वतन्त्रता र राजनीतिक स्वतन्त्रताको चिनियाँ बजार समाजवादमा सर्वथा अभाव छ।सातौं समाजवाद १९ औं शताब्दीको अन्तिम दशकमा जर्मनीमा सुरु भएको र संयुक्त राज्य अमेरिकाबाहेक अधिकांश युरोपियन मुलुकहरू लगायत जापान आदिमा कायम रहेको लोकतान्त्रिक समाजवाद वा सामाजिक लोकतन्त्र हो। हालको यसको विकसित स्वरूप उत्तरपश्चिमका युरोपका मुलुकहरू र खास गरेर स्केन्डनेभियन मुलुकहरूमा अनुभव गर्न सकिन्छ। यी सबै मुलुकहरूको स्वामित्व र उत्पादन प्रणाली पुँजीवादी नै हो। यद्यपि कतिपय यी मुलुकमा सामान र खास गरेर सेवाको उत्पादन केही हदमा राजकीय क्षेत्रभित्र रहेको छ। यहाँ मूलत: प्रगतिशील करको आधारमा लोककल्याणकारी राज्यसत्ता खडा गरिएको छ। लोकतन्त्र बलियो जरामा अडेको छ। अरु कतिपय निख्खर पुँजीवादी मुलुकहरूको दाँजोमा यहाँ पुँजीवादी प्रतिष्ठानहरूले समेत नाफामात्र नहेरी केही महत्त्वपूर्ण सामाजिक उत्तरदायित्व पनि अंँगालेका छन्।अब एकछिन पुनरावलोकन गरौं। नेपालको संविधानमा अंकित लोकतान्त्रिक मूल्यमान्यतामा आधारित समाजवाद र समाजवादउन्मुख  राज्य यी सात समाजवादहरूमध्ये कुनचाहिँं हो? वा कुनसँग नजिक छ? वा यो आठौं समाजवाद हो? यो प्रश्नको उत्तर अझ एकछिन थाती राखौं। सुरुमा यसलाई अत्यन्त सुखद आश्चर्य मानौं कि राज्य सधंै राजनीतिक कोलाहल मच्याइराख्ने र कतिपय हिसाबले कहिले आपसमा नमिल्ने राजनीतिक दलहरू मुलुकको अर्थराजनीतिक दिशा समाजवादउन्मुख तुल्याउन राजी भएका छन्। एक किसिमले यो ठूलो उपलब्धि हो। खास गरेर माओवादी नौलोजनवादी जनयुद्ध लडेको माओवादी केन्द्र पार्टी र यसबाट टुटेफुटेका अन्य केहीका लागि यो लोकतान्त्रिक समाजवादप्रतिको आस्था अत्यन्त उपयोगी र इतिहाससम्मत महत्त्वपूर्ण राजनीतिक उलटपुलट हो। जहाँसम्म एमालेको प्रसंग छ, मनमोहन अधिकारीको सामाजिक लोकतन्त्र बारेको स्वीकारोक्तिको बाबजुद एमालेको अर्थराजनीतिक दिशा प्रस्ट भएन। बहुदलीय जनवादलाई विश्व र नेपालको अनुभव र इतिहासलाई खार्दै उन्नत बनाउनेतिर पनि लागेन। अब बहुदलीय जनवादको घडी सकियो र अर्को लोकतान्त्रिक अर्थराजनीतिक भविष्यचेत र कार्यभार निर्माण गरौं पनि भनेन। खासमा विश्वका अनेकन कम्युनिष्ट पार्टीहरूझैं दुवै कम्युनिष्टएउटा मालेमा र अर्को मालेपार्टीहरूको समस्या के हो भने यी दुवै माक्र्स र एंगेल्सको विहंगम ऐतिहासिक दृष्टिकोण र त्यस अन्तर्गतको उत्पादन प्रणालीहरूको क्रमिकताको सिद्धान्तबाट विमुख रहे। तत्काल समाजवाद लेनिनवादस्टालिनवादमाओवादको रणनीति हो। यो माक्र्सएंगेल्सको प्रस्थापना हुँदै होइन। माक्र्सएंगेल्सको प्रस्थापना ऐतिहासिक क्रमबद्धताको हो। छलाङवादको होइन। अर्थात पुँजीवादमा श्रेष्ठता हासिल गर्दै र पुँजीवादभित्रकै अन्तरविरोधहरू झेल्दै गर्ने क्रमको अधिकतम विन्दुमा पुग्दामात्रै अन्तरविरोधी शक्ति हावी हुन्छ र पुँजीवादको विनाश हुन्छ। अर्थात् पुँजीवादविना समाजवाद सम्भव छैन।यहाँ जोड दिनुपर्ने तथ्य यो छ कि माक्र्सएङ्गेल्सको समाजवाद पुँजीवादी स्वामित्व र उत्पादन पद्धति अन्तर्गतको समाजवाद होइन। यो समाजवाद वितरणमा केन्द्रित समाजवाद होइन। स्वामित्वमै केन्द्रित समाजवाद हो। संविधानमा अंकित लोकतान्त्रिक समाजवाद भने पुँजीवादी लोकतन्त्र अन्तर्गतकै समाजवाद हो। अब अर्को भ्रान्तिको कुरा। सिंगो मुलुकको आकांक्षा बोकेको लोकतान्त्रिक समाजवाद माक्र्सवादी वा लेनिनवादी, माओवादी समाजवाद होइन भने यी दुई दलहरू माले र मालेमाको झण्डा पनि फहराउने र अर्कोतिर निजी स्वामित्व र उत्पादन पद्धति कायम राख्ने लोकतान्त्रिक समाजवादको पनि किन वकालत गर्दैछन्? वा दुवै समाजवाद एउटै हो भन्ने भ्रान्तिमा छन्? वा संविधानमा इंगित समाजवाद लोकरिझ्याइँका लागि उडाइएको कागजी चंगा हो? अर्थात् जनतामाथि भ्रान्तिको खेती हो?खासमा लेनिनले एक सय वर्षअघि खडा गरेको भ्रान्ति र त्यसैमा आधारित सोभियत र माओवादीचिनियाँ राजनीतिक धर्मशास्त्रले पुँजीवादलाई निषेध गर्यो। पुँजीवाद र पुँजीपति विशिष्ट ऐतिहासिक प्रणाली र त्यसका सञ्चालक नभएर सदाकालका लागि खलनायक बनाइए। यी तिरस्कार र घृणाका पात्र भए। माले र मालेमा दलहरू खुद माक्र्स आफैले झैं पुँजीवाद खास ऐतिहासिक कालको लागि क्रान्तिकारी र मुक्तिदायी प्रणाली हो भन्न पनि नसक्ने भए। यस हिसाबले यी माक्र्सवादी नभएर लेनिनवादीस्टालिनवादीमाओवादी भए। पुँजीवाद पनि खास ऐतिहासिक कालखण्डमा क्रान्तिकारी पद्धति हुनसक्छ भन्नु आफ्नै खुट्टोमा बन्चरो हान्नुसरह मात्र भएन कि यसो भन्दा स्वेच्छाले पापको भारी बोकेर नर्कतिर हिँडेको भान हुने भयो। सारा कार्यकर्तालाई यस भ्रान्तिमा दीक्षित तुल्याइयो। तर अर्कोतिर अहिले आएर माले र मालेमालाई प्रकारान्तरले अस्वीकार गर्दै मूलत: पुँजीवादी प्रणालीमा आधारित लोकतान्त्रिक समाजवादलाई मुलुकको मूल लक्ष्य पनि ठहर्याइयो। पुँजीवादको वकालत नगरेको देखिन र पुँजीवादी पार्टी नभनिन हाल आएर एउटाएउटा बौद्धिक भ्रम पनि सिर्जना गरिएको छ। भनिँदैछ, २०६२०६३ मा बुर्जुवा लोकतन्त्र सम्पन्न भयो। र थप भनिँदैछ, त्यसैले समाजवादतर्फको यात्रा सुरु भयो। तर २०६२०६३ अघि नेपाल नेपाल अर्धसामन्ती थियो भने यहाँ कसरी बुर्जुवा जन्मे र लोकतन्त्र स्थापित गरे? अनि लामै कालदेखि यहाँ बुर्जुवा वर्ग थिए भने पुँजीवादी प्रक्रिया नभएको र सामन्ती वा अर्धसामन्ती प्रक्रिया अन्तर्गत रहेको मुलुकमा यी बुर्जुवा कसरी जन्मे? अथवा बुर्जुवा वर्ग वास्तवमा नेपालमा नभएको तर माले र मालेमा दलहरूले नै बुर्जुवा क्रान्ति गरिदिएको पो हो कि? अनि फेरि हाल बुर्जुवा लोकतन्त्र सम्पन्न भएको हो वा एक विशिष्ट किसिमको बुर्जुवा लोकतन्त्र सुरु भएको हो? सम्पन्न भन्नाले पूर्ण भएको बुझिन्छ। यो बुर्जुवा लोकतन्त्र सुधार्न र विकसित तुल्याउन आवश्यक छ। यसबारे दुवै दलहरूले हालभन्दा धेरै प्रस्टता हासिल गर्नु आवश्यक छ।यहाँ माले र मालेमा राजनीतिक दलहरूका अगाडि यी प्रश्नहरू तेस्र्याउँदै आलोचना गर्नुको अर्थ नेपाली कांग्रेस, मधेसवादी र अन्य दलहरूको तारिफ गर्नु होइन। विभिन्न विश्लेषकहरूले खुट्याएझैं बीपी कोइरालाको देहावसानपछि नेपाली कांग्रेसले वैचारिक पक्षबाट पूर्णतया हात झिक्यो। भविष्यचेत र दलको कार्यभार निर्माण गर्नबाट नेपाली कांग्रेसले छुट्टी लियो। नेपाली कांग्रेसले सायद सोच्यो, सबै काम गर्नेनगर्ने सरकारले हो खास गरेर आफ्नो दल सरकारमा हुँदा। दल आफै देशको भविष्यबारे सोच्ने र नीति निर्माण गर्ने थलो होइन। बीपीपछिको कांग्रेस यथाथिस्ति र यथास्थितिभन्दा केही दक्षिणपन्थी धारमा रमाइरहेको छ। यो छुट्टै कुरा हो कि मुलुकमा खासखास वर्ग, क्षेत्र र समूहहरू छन्, जसले नेपाली कांग्रेसको किसिमको राजनीतिमा सघाउँछ। हालका अन्य कतिपय दलहरूको राजनीति पहिचानमा मात्र अडिएको छ। जहाँसम्म यी दलहरू असमानता र भेदभावको विरुद्ध र नागरिक समानताका खातिर लड्दैछन्, ती लोकतान्त्रिक समाजवादका पक्षधर पनि हुन्। तर निख्खर पहिचानवाला राजनीति, जुनले जातित्वलाई संघीयकरणको मूल आधार मान्छ, लोकतान्त्रिक समाजवादी हुनसक्ने भएन। यसको अर्थ अन्य दलहरू पहिचानवादी छैनन् भन्न खोजेको पटक्कै होइन। पक्कै पनि पुरातन बाहुनवादी आदि संरचना र सोच सामाजिक लोकतन्त्रको नितान्त विपरीत छ। उच्च जातीय सोच र अहंकार लोकतन्त्र र लोकतान्त्रिक समाजवाद दुवैको नितान्त विपरीत छ। नयाँ जातीय सोच सही छैन, तर यसले पुरातन जातीय सोचलाई जुन हदमा मत्थर पार्दै लगेको छ, त्यो नितान्त सही दिशामा छ। यसमा शंका छैन कि पहिचानवाद मध्येमा पनि खास गरेर जैविकजातीय पहिचानधरताले भने सामाजिक लोकतन्त्रको होइन, आफैभित्रको उच्च कुल र उच्च वर्गको सेवा गर्छ। यस अर्थमा पुरातन र नवीन दुवै जातीय यो संरचना र सोच सामाजिक लोकतन्त्रतिर उन्मुख हुनसक्दैन। बरु यो संरचना र सोच दक्षिणपन्थी बन्ने निश्चितझैं छ। लोकतान्त्रिक समाजवादउन्मुख अर्थराजनीतिकेही अघि सोधिएको प्रश्न, संविधानमा अंकित समाजवाद यहाँ वर्णित सातमध्ये कुन समाजवाद हो भन्ने प्रश्नको उत्तरबाट थालौं। नेपालको विगत ७० वर्षयता बेलाबेलामा अवरुद्ध भएको तर विस्तारैविस्तारै चल्दै आएको लोकतान्त्रीकरणको प्रक्रिया साना किसान र स्वतन्त्र अर्थात् आफ्नोलागि आफै काम गर्ने र ज्यालादारी र पर्मा श्रमको ठूलो बाहुल्य, साक्षरता र शिक्षाको विस्तार, स्वास्थ्य र आयुमा भएको ठूलो प्रगति, समावेशीकरण र सकारात्मक विभेदको नीति, राजनीतिक दलहरू राजनीतीकरणको विस्तार आदिको परिप्रेक्ष्यमा संविधानमा अंकित लोकतान्त्रिक समाजवाद एक किसिमले स्वाभाविक परिणति पनि हो। पक्कै पनि २०४६, २०६२६३ को आन्दोलन र राजनीतीकरणले यसमा महत्त्वपूर्ण भूमिका खेलेको छ। खास गरेर २०६२०६३ को आन्दोलन समावेशीकरणमा खेलेको भूमिका अहम् महत्त्वको छ। सामाजिक लोकतन्त्रमा समावेशिताको उल्लेख्य छाप परेको छ।माथि नै भनियो, नेपालमा माले र मालेमावादको नाइटो नौलो जनवादसँग गाँसिएर आयो, लोकतान्त्रिक समाजवादसँग होइन। माले र मालेमावादका लागि लोकतन्त्र र सामाजिक लोकतन्त्र दुवै वैरी र पश्चगामी संरचना हुन्। तर माले र मालेमावादले विश्वका विभिन्न मुलुकहरूमा के हासिल गर्न सक्यो र सकेन भन्ने निक्र्योल अन्तर्गत संविधानमा लोकतान्त्रिक समाजवाद अंकित भएको हो भने त्यसलाई स्वागतयोग्य मान्नुपर्ने हुन्छ। त्यसै गरेर सघन र तीक्ष्ण चेपोमा परेर भए पनि वर्तमान र आउँदै गरेको विश्व बारेको दूरदृष्टि अन्तर्गत यसो भएको हो भने यो मान्यतातिर ढल्कनु स्वागतयोग्य हो। जहाँसम्म मालेमा दलहरूको सवाल छ, यस्तो चेपोमा माले २०४६ सालमा र माओवादी सरकारसँगको वार्ताकालमा पनि थियो, १२ बुँदैमा पनि र बृहत शान्ति सम्झौतामा पनि थियो।शब्दमा मात्रै जाँच्ने हो भने संविधानको लोकतान्त्रिक समाजवाद हालको उत्तरी युरोपका मुलुकहरूका संरचनासँग नजिक रहेको बुझ्न सकिन्छ। तर भनाइमा गराइसमेत उनेर जाँच्ने हो भने यो समाजवाद माक्र्सएंगेल्सभन्दा अघिको स्वैरकाल्पनिक समाजवादभन्दा माथि उठनसकेको छैन। अझ भनाइ छाडेर गराइलाई परखको आधार मान्ने हो भने लोकतान्त्रिक समाजवादका केही पक्षहरू सुल्टो तर धेरै पक्षहरू उल्टो बाटो हिँडेको देखिन्छ। साथै यता केही दशकदेखि बन्दै गरेको संरचना र प्रक्रियाहरूमध्ये केही लोकतान्त्रिक समाजवाद उन्मुख तथा केही विमुख छन् भन्ने निचोडमा पुग्न सकिन्छ।पुँजीवादको जगनेपालमा लामो कालदेखि पुँजीवादले जग हालेको हो। अर्थात् १७ औं शताब्दीदेखि नै नेपाल विश्व पुँजीवादी व्यवस्था, बेलायती साम्राज्य र इष्ट इन्डिया कम्पनी अन्तर्गत सञ्चालित पुँजीवाद अन्तर्गत सीमान्तकृत र आश्रित पुँजीवादीकरण हुँदै गरेको अर्थराजनीतिक संरचना हो। पहाडी र धेरजसो मधेसी नेपाल साना किसानप्रधान क्षेत्र हो, जुन समन्तवादी हुन स्वभावत: सक्दैनथ्यो। साना किसान मूलत: स्वतन्त्र श्रमिक पनि थिए। यी दुवै पुँजीवादका र लोकतन्त्रका समेत मित्रशक्ति हुन्, सामन्तवादका होइनन्। यसरी पनि सोचौं : नेपालको पहिलो लोकतान्त्रिक आमचुनावमा नेपाली कांग्रेसले संसदमा दुई तिहाइ सिट प्राप्त गर्यो। कांग्रेसमा पक्कै पनि केही ठूला भूमिपतिहरू थिए। तर मुलुकमा सामन्त वा अर्धसामन्तको बोलबाला हुँदो हो त कित राजाले चुनावै नगरी शासन गर्थे, कित आफ्नै पार्टी खोल्थे वा गोर्खा परिषदले जित्थ्यो। यसो भएन, किनकि नेपालको अर्थराजनीति सामन्ती वा अर्धसामन्ती थिएन। त्यसपछिका दशकहरूमा पुँजीवादलाई सघाउन सक्ने केही अन्य गुणहरू पनि नेपालीहरूले आर्जन गरेका छन्। तीमध्ये साक्षरताको विस्तार र शिक्षाको विस्तार, संक्रामक रोग लगायत अन्य रोग र बाल मृत्युदर लगायत समग्र मृत्युदरमा आएको कमी, स्वास्थ्य र आयुमा भएको ठूलो प्रगति, श्रम सराइको ठूलो विस्तार, सानो किसानले मात्र रोजगारी र पुग्दो आम्दानी दिन नसक्ने स्थिति आदि हुन्।माक्र्सवादी भाषामा यसको अर्थ हुन्छ, नेपालमा हाल स्थापित भइसकेका र हुनसक्ने उत्पादनका सामाजिक सम्बन्धहरू विकसित पुँजीवादको पहिलो छिमल अनुरूपका भइसकेका छन्। अब उत्पादनका लागि आवश्यक भौतिक स्रोत जोरजम्मा गर्नेतिर ध्यान लगाऔं। श्रमिकको भलाइमा यथेष्ट ध्यान दिऔं। तर हालको लागि पुँजी निवेशविना श्रम र श्रमिकको मूल्य र सम्मान नहुने तथ्य नबिर्सौं। फेरि पुँजी सरकारी बजेटबाट मात्र आउँछ नभन्ठानौं। हालै एकजना पूर्व अर्थमन्त्री र माओवादी केन्द्रका नेताले बजेटमा दुई खर्ब रुपियाँमात्र बचत छ र विकासको लागि यो यथेष्ट छैन भन्नुभएको स्मरण गर्नुयोग्य छ। तर आजको संसारमा पुँजी मूलत: सरकारबाट होइन, मुलुकका जनताबाट निवेश हुने स्थिति बसाल्नुपर्छ। साथै छिमेक र विश्वभरिबाट निवेश हुने परिस्थिति बसाल्नुपर्छ। विश्वका चीन लगायत धेरै उदीयमान मुलुकहरू विदेशी पुँजी निवेश ठूलो पैमानाको छ।यो सबैको अर्थ सीमान्तिकृत र आश्रित पुँजीवादबाट क्रमश: केन्द्रभागतिर अग्रसर हुनसक्ने र अन्तरनिर्भर पुँजीवादको विकास हुनसक्ने केही गुण नेपालमा हाल विद्यमान छ र ती पुँजीवादलाई सघाउने गुणहरू लिँदै विकसित पुँजीवादतिर संक्रमण गर्नुपर्छ भन्नु हो। एकचोटी फेरि माक्र्सतिर फर्केर नेपालको हालको ऐतिहासिक कालखण्डमा पुँजीवादी विकासविना सम्पन्नता, गरिबी निवारण, लोकतान्त्रिक समाजवाद आदि हासिल हुन नसक्ने तथ्य आत्मसात गर्नु हो। यो ऐतिहासिक कालको लागि पुँजीवाद प्रगतिशील र क्रान्तिकारी प्रणाली हो भनेर स्वीकार गर्नु हो। पुँजीवाद प्रगतिशील हुन छोडिसक्यो भन्ने लेनिनवादीस्टालिनवादीमाओवादी गुरुवचन उल्लंघन गर्नु हो। र धेरै यस्ता मुलुकहरूको अनुभवको स्मरण गर्नु हो, जसले गएको ५६ दशकमा धेरै पुँजीवादी प्रगति हासिल गरे। साम्राज्यवादले तिनको प्रगति रोक्न नसकेको सम्झनु हो। यी तिनै मध्येका मुलुक हुन्, जसले हाल बेरोजगार नेपाली युवाहरूलाई रोजगार दिन समर्थ बनेका छन्। त्यसपछि सम्झौं १९७६ र खास गरेर १९९० पछिको छिमेकी चीन जसको अभूतपूर्व प्रगतिलाई साम्राज्यवादले छेकेन। अझ सम्झांै, अर्को छिमेकी भारत जसले १९९० पश्चात पुँजीवादी फड्को मार्न सफल बनिरहेको छ।सामाजिक लोकतन्त्रका सर्तगएको महिनाको नेपालका कम्युनिष्ट नेता र वामपन्थी बुद्धिजीवीहरूको दलाल र पुँजीपति बारेको क्रन्दन पनि निषेध गरौं। अहिलेको विश्वमा हालको दलाल पुँजीपतिलाई उपयुक्त नीति र व्यवहार अन्तर्गत राष्ट्रिय पुँजीपतिमा रूपान्तरित गर्न सकिन्छ। धेरै मुलुकहरूले यसै गरे। दलाल पुँजीपतिलाई अँगालो हाल्न र नियमन गर्न सिकौं। एक सय वर्ष यताको गहिराइमै शत्रु ठम्याइहाल्ने, किंकर्तव्यविमुढ हुने र सरापेर बस्ने कम्युनिष्ट रोगबाट मुक्ति खोजौं। पुँजीवादको बाटो हिँड्दाहिँड्दै सामाजिक लोकतन्त्र लागु गरौं। यो नबिर्सौं कि लोकतान्त्रिक समाजवाद पुँजीवादले नै सम्भव तुल्याएको हो। यसको मूल अर्थ यो हो कि पुँजीवादको विकास सामाजिक लोकतन्त्रको पहिलो सर्त हो। पुँजीवादले सामाजिक लोकतन्त्र निश्चित गर्दैन। तर पुँजीवादी विकास सामाजिक लोकतन्त्रको कल्पना गर्न सकिन्न।यो पनि नबिर्सौं कि लोकतान्त्रिक समाजवाद दिगो वर्ग संघर्षको महत्त्वपूर्ण हतियार हो। लोकतान्त्रिक समाजवादले लोकतन्त्रलाई फराकिलो तुल्याउँछ। सीमान्तिकृत र थिचाइमा परेकाहरूलाई राजनीतिको, अर्थतन्त्रको केन्द्रतिर तान्छ। सक्षमता विस्तार गर्छ। हरेक भावी पुस्ताको भविष्य पहिलेको पुस्ताको भन्दा उज्ज्वल तुल्याउँछ। सीमान्तकृत र थिचिएकाको लागि सम्भावनाका द्वारहरू खोल्दा सामाजिक सद्भाव बढ्छ, शान्ति बढी सम्भव बन्छ। सक्षमताको आम वृद्धिले सिंगै मुलुकको सम्पन्नता बढ्छ।त्यो समाजवादको दोस्रो सर्त समावेशीकरण र सकारात्मक विभेदलाई दृढतापूर्वक अवलम्बन गर्नु हो। अर्को किसिमले भन्ने हो भने खास गरेर २०४६ देखिको लोकतन्त्रको विस्तार र २०६२६३ को समावेशीकरण र सकारात्मक विभेदका पाइलाहरू लोकतान्त्रिक समाजवाद अनुरूपका छन्। यी पाइलाहरू नागरिक समानतातर्फका छन्। र यिनले लोकतन्त्रप्रतिको आस्थालाई विस्तार गरेका छन्। लोकतन्त्र अझ खास गरेर सामाजिक लोकतन्त्रको आत्मा जन्मजात प्राप्त हुने वा थोपरिने कुलजन्य, जातजन्य, जातिजन्य, लिंगजन्य अर्थात् जैविकनश्लीय असमानता र भेदभावका राजनीतिकसांस्कृतिक र सकेसम्म एक हदमा आर्थिक आधारहरू समूल भत्काउने नै हो। नागरिक समानताको मूल मर्म पनि यही नै हो। तसर्थ बाहुनवाद, पुरुषवाद, पहाडियावाद, मधेसीवाद, कुलिनवाद, सुब्बावाद, चाकरीवाद, लामावाद लगायत दलितपना, महिलापना आदिलाई ओरालो खेद्न लोकतन्त्र र लोकतान्त्रिक समाजवाद निर्माणतर्फको पाइलाहरू नै हुन्। यी विभिन्न असमानताहरू विरु"
"संविधान, अर्थतन्त्रदेखि महिलावादसम्म","काँकडभिट्टा पूर्वको सीमावर्ती सहरमा बिहीबारदेखि सुरु कला साहित्य उत्सवको तेस्रो संस्करणमा नेपालको नयाँ संघीय संविधान, मुलुकको अर्थतन्त्रदेखि महिलावादसम्म बहस भएको छ। रिडर्स झापाद्वारा आयोजित उत्सवमा मुलुकका विभिन्न भागबाट आएका सहभागीहरूले संविधानलाई केलाएर बुझ्ने अवसर त पाए नै, अर्थतन्त्रसम्बन्धी जिज्ञासा मेटाउनसमेत पाएका छन्। लेखकद्वय सरिता तिवारी र प्रणिका कोयूले रिडर्स झापाको नारा गतिशीलताका लागि निरन्तर अध्ययन थिममा देही आर्टले तयार पारेको पेन्टिङ सार्वजनिक गर्दै उत्सव शुभारम्भ गरेका थिए। लगत्तै प्रा चैतन्य मिश्रले समाजवाद उन्मुख संविधान शीर्षक किनोट स्पिच राखे। संविधानलाई चिरफार गर्दै उनले नेपाली समाज, कृषि तथा राजनीतिक अवस्था र यसको निकासबारे बोले। दोस्रो सेसनमा जनजातीय चेतना र सहित्य बारे भूपाल राई, हेमन यात्री र चन्द्रवीर तुम्बापो गफिए। पत्रकार दीपक सापकोटाले उनीहरूलाई आफ्नो साहित्य र अन्य साहित्यबारे प्रश्नहरू तेर्साएका थिए। राईले २०६२६३ पछि मात्रै जनजातिका पीडाहरू लेखिन थालेको बताए। झापा केन्द्रित लेखन र प्रकाशन मा झापाली सर्जकहरू खगिन्द्रा खुसी, कृष्ण बराल, चूडामणि वशिष्ठबीच छलफल भयो। कवि लीला अनमोलले सहजीकरण गरेको यो छलफलमा तीनैजनाले मोफसलमा रहेर सिर्जना गर्नुपर्दाका अप्ठ्याराहरू सुनाए। वैदेशिक सहयोग र लोकतन्त्रको संकट बारे पूर्वमन्त्री डा देवेन्द्रराज पाण्डेले आफ्ना अनुभव साटदै मुलुकको आगामी मार्गचित्रबारे सुनाए। पाण्डेलाई नेपालमा विदेशी सहयोगको बेथिति र यसमा सुधार्नुपर्ने आवश्यकता रहेको औंल्याए। लेखक भाष्कर गौतमको जवाफमा पाण्डेले विदेशी सहयोगबाट हुने गरेका गतिविधि नेपालको हितमा नरहेको प्रस्ट्याए। पूर्वगभर्नर युवराज खतिवडाको नेपालको वित्तीय नीति बारे बोल्दै नेपालको अर्थतन्त्र, यसका राम्रानराम्रा र सुधार्नु पर्ने नीतिबारे सुझाए। हाम्रो मुलुकमा राजनीतिक परिवर्तन भइरहे पनि योजनाहरू भने पहिलेकै आधारमा अघि बढिरहेका छन्, उनले भने, जुन दु:खद हो। मूर्ति, मूर्तिकार र समाज मा अमीर सुन्दास, विजय श्रेष्ठ र जीवन पौडेलबीच चित्रकार छितेन शेर्पाले बहस चलाए। नेपाली कम्युनिस्ट आन्दोलनमा झापा विद्रोह विषयमा नीरज कट्टेलले सीपी मैनाली, रविन कोइराला र अभिजित मजुमदारबीच सहजीकरण गरे। वक्ताहरूले नक्सलवादी आन्दोलनबाट झापा विद्रोह आंशिक रूपमा प्रभावित रहे पनि यी दुवैको मौलिक चरित्र रहेको दाबी गरे। अन्तिममा नेपाली साहित्यमा नारीवाद शीर्षकमा लेखकपत्रकार नारायण वाग्लेले सीमा आभास, हरिमाया भेटवाल र अर्चना थापाबीच बहस चलाए। निकै रोचक यो बहसका वक्ताहरूले महिलालाई हेर्ने सामाजिक दृष्टिकोण नफेरिएकाले महिलाका पीडाहरू अक्सर लेखिन नसकेको गुनासो सुनाए। पहिलो दिनको समापनमा प्रणिका, ज्योति भट्टराई, राज माङ्लाक, तारा राई, शान्ति प्रियवन्दना, दीपक, चन्द्रवीर, सरिता, संगीतश्रोता, राजा पुनियानी, पुण्यप्रसाद खरेल, राजन इनोसेन्ट, नरेश काङबाङ, दीपा राई पुन लगायतले कविता सुनाए।उत्सवमा सीमावर्ती भारतबाट समेत दर्शकश्रोता आएका छन्।"
लुट २ ले निराश पार्दैन : निश्चल,"सिक्वेलतर्फ किन?कुरा रोचक पनि छ र मेरा लागि त्यो सिक्वेन्स मिल्दै आएको जस्तो पनि छ। मैले लुट पछि टलकजंग भर्सेस टुल्के गरें। त्यो बेला पनि मैले भन्ने गर्थें टलकजंग भर्सेस टुल्के ले त्यसपछि म कुन फिल्म बनाउँछु भन्ने निश्चय गर्नेछ। टुल्के ले त्यसअघि कमाएको नाम डुबायो भने आफैंलाई फेरि प्रुभ गर्न पनि लुट २ बनाउनैपर्छ। तर ठीकठाक गर्यो भने जुन बनाए पनि फरक पर्दैन भनेर मैले भनेको थिएँ। टुल्के ले क्रिटिकल्ली एकदम राम्रो रेस्पोन्स पायो। आर्थिक रूपमा बिग ब्लकबस्टर्स नभए पनि घाटामा गएन। रिजल्ट सन्तोषजनक नै थियो। सायद लुट २ बनाउनु पर्दैन भन्नेमा म थिएँ। त्यसैले पनि दिमाग खराब को स्क्रिप्टमा लागिरहेको थिएँ। अनेक चोटि रिराइट गरें, कतै केही पार लागेन। एक बिन्दुमा पुगेपछि बन्द नै गरिदिएँ। माधव (वाग्ले) दाइ जहिल्यै मलाई सिक्वेल सबैले बनाइरहेका छन्, तिमी पनि बनाऊ न भनिरहनुहुन्थ्यो। मलाई चाहिँ सिक्वेल बनाउन मनै थिएन। लुट पछिको लामो ग्यापले बनाउँदा ठीकै होला कि भन्ने पनि एकातर्फ लागिरहेका बेला देशमा भूकम्प गयो, नाकाबन्दी लाग्यो। त्यो बेला एउटा समाचार पढ्न पुगें। त्यसपछि मैले त्यो घटनामा हाकु र गोफ्लेलाई हालेर हेरें। पछि त्यो नै लुट २ को लागि फिट हुन्छ भन्ने लाग्यो। साथीभाइले पनि हुन्छ भन्ने सल्लाह दिए। म आफैंलाई पनि एक किसिमको जोस आयो। यत्रो कुराइ त आखिर यही कथा भेटिन पो रहेछ भन्ने लाग्यो। अनि त्यस्तै खाले समाचार अरू खोज्न थालें। भूकम्प र नाकाबन्दीका बेला हाकुहरू के गर्दै थिए होलान् भन्ने कोणबाट सोच्न थालें। त्यो समाचार नपढेको भए सायद अहिले पनि बन्ने थिएन होला लुट २। म लुट २ को सेटअप कुन समयमा गर्ने भनेर खोजिरहेको थिएँ। नाकाबन्दी यस्तो समयमा भइदियो जतिखेर दुईनम्बरी गर्नेहरूका लागि रातारात मालामाल हुने समय थियो। त्यो बेला मेरा पात्रहरूले पनि त त्यस्तो गर्न सक्छन् होला भन्ने हिसाबले नै लुट २ गर्न तयार भएँ।लुट २ को कथा के हो?पहिलो भागमा गोफ्ले ग्याङ जेल परेको छ। यिनीहरू बाहिर कसरी आउँछन् र आएपछि के गर्छन्? बाहिर हुने हाकु ग्याङले के गरिरहेको छ? यही प्रक्रियामा नै लुट २ को कथा केन्द्रित छ।फिल्मको सुरुवाती २० मिनेट स्लो लाग्न सक्छ, किनभने फिल्मले सेटअपमा केही समय लिन्छ। यो जानाजान स्लो बनाइएको हो। त्यसपछि फिल्मले पिकअप लिँदै जान्छ। त्यो लेभलमा फसेको मान्छेले आफूलाई फसाउने मान्छेलाई भेटदा ठोक्छठोक्छ। उनीहरूको अरू केही सोच नै छैन। हाकुले पनि बदला लिन केटाहरू उग्र भएर आए भन्ने थाहा पाएपछि कसरी बाँच्ने भन्ने योजना बुन्छ। हाकुको छोरा के गर्दै छ? पुतली के गर्दै छे? यिनै ससाना कुराहरूलाई पनि बुन्दैबुन्दै लैजाने कोसिस गरेको छु। रिभेन्जलाई फस्र्ट प्रायोरिटीमा राखेर स्टोरी बुनिएको छ।लुट मा दर्शकले के बढी रुचाएका थिए भन्ने लाग्छ?स्क्रिन प्ले नै हो पहिलो त। हो, ठाउँठाउँमा स्लो पनि छ। त्यति बेला कति कुरा नजानेरै पनि गरिएको थियो। कलेज पढिरहेको र बाहिर अलिअलि सिक्दै गरिरहेको बेला अधकल्चो ज्ञानले भए पनि ठोकठाक शैलीमा काम गरेका थियौं। तर मैले बुझेको, सैद्धान्तिक ज्ञान एक ठाउँमा होला तर फिल्म हेर्दा रोचक र चाखलाग्दो हुनुपर्छ भन्ने चाहिँ थियो। हरेक सिनले दर्शकलाई अगाडि बढाउन सक्नुपर्यो। मैले बुझेको त्यही आधारभूत बुझाइमा लुट बनाएको थिएँ। जब समीक्षा पढें, मैले नसोचेका कुराहरू पनि उल्लेख गरिएका थिए। त्यो हेर्दा रमाइलो लागेको थियो, हो त यो एंगलबाट त मैले सोचेकै थिइनँ है भन्ने पनि फिल भएको थियो। त्यस्तो खालको सस्पेन्स पनि नेपाली फिल्ममा दर्शकले आशा गरेका थिएनन्। संवाद, गालीमा पनि दर्शकले इन्जोय गरे। स्वाद चेन्ज भएकोले दर्शकलाई एकदमै मज्जा आयो।त्यो बेलाको गराइ र अहिलेकोमा धेरै फरक आएछ। अहिले त एकदमै धेरै सोचियो। बेलाबेलामा त लाग्छ, चाहिनेभन्दा बढी पो सोचियो कि? एडिटमा हेर्दाहेर्दा मलाई त दिक्क लागिसकेको छ। अब दर्शकसँगै बसेर हेर्न एकदम मन लागिरहेको छ।लुट लेख्दाको हुटहुटीदेखि सिक्वेलसम्म आइपुग्दा अनुभव कस्तो रह्यो?लुट लेख्दाताकाको रोमाञ्चकता त कस्तो थियोथियो। पहिलो पटक फुल स्क्रिप्ट बिहान चार बजेसम्म नसुती एक रातमा लेखेको थिएँ। बिहान छ बजे नै कलेज पुगेर साथीहरूलाई देखाउन हतार भएको थियो। त्यो बेला फिल्म मात्रै भनेर सोचेको थिएँ। यस पालि कमर्सियल फिल्म बनाउँछु भन्ने सोचेर लेखें। र, त्यो बेला नै यो झुर फिल्म बन्दैन भन्नेमा ढुक्क थिएँ। लुट २ पनि दर्शकले रुचाउलान्?यो पटक दर्शकले आशा बढी राख्नु फिल्मका लागि एकदमै नराम्रो हुन सक्छ भन्ने लाग्छ। मैले एक्स्ट्रा अर्डिनरी फिल्म बनाएकै छैन। सिम्पल तर अलिकति स्टाइलिस(वेमा बनाउने कोसिस गरेको छु। जति पनि कलाकार छन्, उनीहरूले कतै पनि अन्डर पर्फम गरेका छैनन्। यसको कथा हामीले देखेभोगेकै भएकोले नयाँ त लाग्दैन, तर रोचक हुन्छ कि भन्ने विश्वास छ।सिक्वेलमा पुरानै कुराको सिलसिला बढी हुन्छ। लुट २ मा नयाँ के छ?गोफ्लेले गर्ने ससाना ट्रिटमेन्टमै हयुमर छ भने हाकुको बोलीमा नै मज्जा छ। यी पहिलेकै सिलसिला भए। यसपालि गोफ्लेको लभ परेको छ। गोफ्लेले लभ कसरी गर्ला त? हामीलाई सोच्दा नै पनि त्यो बेला रमाइलो लागेको थियो। पर्फम गर्दा त झन् हाँसेको हाँस्यै। केटीसँग गोफ्लेले कसरी बोल्ला? गोफ्ले पहिले पनि डान्स बारमा धाइरहने भएकोले यसपालि पनि जान्छ नै। खासमा ऊ उध्रेको चोली खोज्दै गएको हुन्छ। तर खोजेको भन्दा राम्री (एलिसा राई) देखेपछि लभ पर्छ। गोफ्लेले प्रपोज हानेका, डेटिङ गएका दृश्यहरू रमाइला लाग्न सक्छन्। अझ ट्रयाजिक लभर ब्वाईको रूपमा चिनिएको पाण्डेलाई नै यसपालि गोफ्लेले लभ गर्न सिकाइरहेको हुन्छ।तर, पनि लुट २ हाई एक्सपेक्टेसन नराखी हेर्न जाँदा अझ बढी मज्जा आउँछ होला। निराश हुनुपर्दैन होला।प्रस्तुति : सुशील पौडेल"
नेपालकोरिया महोत्सवमा कविता र गजल,"काठमाडौं नेपालकोरिया कला, संस्कृति महोत्सवको दोस्रो दिन झन्डै चार दर्जन नयाँ पुराना कवि, गजलकारले रचना सुनाए।कार्यक्रमको पहिलो सेसनमा कविता सुनाइयो भने दोस्रो सेसनमा गजल। रचना सुन्ने र सुनाउने प्रक्रियाले सिर्जनाको परिष्कारमा सघाउने साहित्यकार डा कुसुमाकर न्यौपानेले बताए। वाचित सिर्जनाहरूमा पहिचानका मुद्दा, किनारीकृत र आवाजविहीनहरूको आवाज मुखरित भएको आयोजक नेपाली लेखक संघका अध्यक्ष एवं प्राज्ञ श्रवण मुकारुङले टिप्पणी गरे। केही रचनाले समकालीन राजनीतिलाई व्यंग्य गरेको संघका महासचिव रत्नमणि नेपालले उल्लेख गरे। दोस्रो दिन नेपाली स्रष्टाहरूको मात्रै सेसन थियो। गजल वाचनपछि वरिष्ठ गजलकार ज्ञानुवाकर पौडेलले युवाहरूको सक्रियताको प्रशंसा गरे। चालीसको दशकमा गजलको यतिसम्म विस्तार हुन्छ भन्ने सोचेकै थिएनौँ, उनले भने, केही वर्ष यता गजलको काँचुली फेरिएको छ। प्रतीकात्मक रूपमा राम्रो गजल लेख्नेहरू भन्दा आक्रोश र सिधै लेख्नेको अनुपात बढेकोमा चाहिँ उनले दु:ख व्यक्त गरे। उनले भने, गजलबाट कलात्मकता हराउँदै गएको छ। कार्यक्रममा पौडेलसँगै कलानिधि दाहाल, सुन्दर कुरूप, रामगोपाल आशुतोष, सोझो गाउँले, सुको साइबर, खेम बतास, अमृता स्मृति, सुनीता खनाल, देवकी अभिलाषी, छम गुरुङ, सरु काफिया लगायतले कविता सुनाए। सुमन घिमिरे, विपीन सलामी, सुमन स्मारिका, पुष्प अधिकारी, तपेन्द्र घोडासैनी, लक्ष्मण संगम, राम अविरल, महेश संघर्ष, क्षितिज समर्पण, कवीन्द्र घिमिरे, जीवन आचार्य लगायतले गजल वाचन गरे।"
बीएचयूमा बढी नेपाली कृषि पढ्दै,"बनारस नेपाली राजनीतिको शिखरमा पुगेकामध्ये धेरै जना बनारसका विश्वविद्यालयबाट दीक्षित छन्। प्रमुख केन्द्र काशी हिन्दु विश्वविद्यालय (बनारस हिन्दु युनिभर्सिटी : बीएचयू) नै हो। यो सत्रमा पनि यहाँ करिब ३ सय नेपाली अध्ययनरत छन्। बीएचयूमा सबैभन्दा बढी नेपाली कृषि पढिरहेका छन्। बीएस्सी एग्रिकल्चर र एमएस्सी एग्रिकल्चरमा गरी १ सय १० नेपाली छन्। त्यसपछि बढी संख्या कमर्स पढ्नेको छ। बीएचयू केन्द्रीय विश्वविद्यालय हो, एक प्राध्यापकले भने, यहाँ ३६ मुलुकका दसौं हजार विद्यार्थी पढ्छन्। सयौं विषय पढाइन्छन्। शोध, अनुसन्धान गराइन्छ। नेपाल कृषिप्रधान देश भएकाले त्यहाँबाट आएका विद्यार्थीमध्ये बढीले एग्रिकल्चर पढ्नु स्वाभाविकै हो।बीएचयुमा विदेशी विद्यार्थीले दुईवर्षे डिप्लोमा, अनर्स, एकबर्षे ब्रिज कोर्स गर्छन्। चारवर्षे ब्याचलरपछि दुईवर्षे मास्टर्स र त्यसपछि पीएचडी।नेपाली विद्यार्थीहरूले विज्ञान, व्यवस्थापन, कानुन, अर्थशास्त्र, समाजशास्त्र, मानवशास्त्र, ललितकला, गृहविज्ञान, भाषाविज्ञान, संगीत तथा वाद्यवादन, एमबीबीएस, एमडी लगायत पनि पढिरहेका छन्।नेपाली भाषामा सन्दर्भ सामग्रीको अभाव बीएचयूमा यतिखेर १५ जनाले नेपालीमा एमए गर्दै छन्। विद्यावारिधि गर्ने ८ जना छन्। भारतीय भाषा विभागका प्रमुख डा सञ्जय राईका अनुसार बीएचयूबाट नेपाली विषयमा हालसम्म ५० जनाभन्दा बढीले पीएचडी गरेका छन्। यो संख्या नेपाल र भारतका विद्यार्थीको हो।नेपाली विषयमा एमए र पीएचडी गर्नेका निम्ति भारतभरि प्रशस्त अवसर छ, उनले भने, प्रशासनिक सेवा, विश्वविद्यालय, महाविद्यालय, गैरसरकारी क्षेत्रमा नेपाली विषय पढेकाले प्राथमिकता पाउँछन्। नेपाली भाषाप्रति आकर्षण कायमै छ। विश्वविद्यालयमा पाठ्यपुस्तक पर्याप्त रहे पनि शोध सन्दर्भ सामग्री पर्याप्त नरहेको उनले जनाए। यहाँ नेपालबाट प्रकाशित साहित्यिक, समाचारमूलक पत्रपत्रिका तथा पुस्तकहरू हतपती आइनपुग्ने रहेछन्।बनारसमा विसं १९९२ मा सुरु भएको उदय साहित्यिक पत्रिका मात्रै अहिले पनि प्रकाशन भइरहेको छ। नेपालमा प्रकाशित गरिमा, रचना, मधुपर्क, अभिव्यक्ति जस्ता केही साहित्यिक पत्रिका व्यक्तिगत सम्पर्कका आधारमा आउने गरेको उल्लेख गर्दै राईले भने, समाचारमूलक पत्रिका अनलाइनमा हेर्ने गरेका छौँ। बनारसमा नेपाली भाषासाहित्यका कृतिहरू, स्रोत सामग्री पर्याप्त पाइँदैन, बीएचयूमा पीएचडी गरिरहेकी सिर्जना शर्माले भनिन्, सन्दर्भ सामग्री जुटाउन कि बारम्बार नेपाल जानुपर्छ कि चाहिँ सिक्किम वा दार्जिलिङ पुग्नैपर्छ।भारतमा छापिएका पुस्तक, पत्रिका नेपाल भित्र्याउन नेपाल सरकारले कर छुट दिएको छ। तर, नेपालमा प्रकाशित पुस्तक, पत्रपत्रिका भारतमा ल्याउनुपरे ३० प्रतिशत कर तिर्नुपर्ने प्रावधान छ। यही भएर कुनै पनि अध्ययन सामग्री ठूलो मात्रामा र नियमित रूपमा यहाँ आउने गरेका छैनन्। साझा प्रकाशनको सिलिगुडीस्थित बिक्री केन्द्र बन्द भएपछि नेपालबाट प्रकाशित पुस्तक पाउने आधिकारिक ठाउँ नरहेको शर्माले जनाइन्। हामी शोधार्थीले जुनसुकै खाले किताब पढ्न पाउनु हाम्रो नैसर्गिक अधिकार हो, उनले भनिन्, हामीले पटकपटक नेपाल र भारतबीचको पुस्तक बिक्रीवितरण नीति लचिलो हुनुपर्छ भनेर विभिन्न निकाय र अधिकारीहरूलाई सुनायौं। माग राख्यौं। तर, सुनुवाइ भएको छैन।नेपाल अध्ययन केन्द्र पनि छबीएचयुमा छुट्टै नेपाल अध्ययन केन्द्र पनि छ। विश्वविद्यालय हाताभित्र केन्द्रको भवन छ। तत्कालीन प्रधानमन्त्री गिरिजाप्रसाद कोइरालाले सन् १९९३ मा शिलान्यास गरेको उक्त भवन २००१ मा उत्तरप्रदेशका राज्यपाल प्रोफेसर विष्णुकान्त शास्त्रीले उद्घाटन गरेका थिए। उक्त अध्ययन केन्द्रले नेपालबारे अध्ययन गर्छ। अहिले केन्द्र प्रमुखमा डा एनपी सिंह छन्।"
नक्कली वित्तीय विवरण भेटिए बैंकिङ कसुरको सजाय,"काठमाडौं एकभन्दा बढी वित्तीय विवरण पेस गरी बैंक तथा वित्तीय संस्थाबाट ऋण लिएका ऋणीले बैंकिङ कसुरअन्तर्गत कारबाही भोग्नुपर्ने भएको छ। संसदको पूर्ण सदनबाट केही महिनाअघि मात्र पारित बैंकिङ कसुरसम्बन्धी ऐन ०६४ मा उक्त व्यवस्था छ। सोही व्यवस्थाका आधारमा गत मंगलबार मौद्रिक नीतिको अर्धवार्षिक समीक्षामार्फत ऋणीले एकभन्दा बढी वित्तीय विवरण पेस गरेको पाइएमा त्यसलाई खराब कर्जाका रूपमा वर्गीकरण गरी शत प्रतिशत नोक्सानी व्यवस्था गर्न राष्ट्र बैंकले बैंक तथा वित्तीय संस्थालाई निर्देशन दिएको छ। मौद्रिक नीतिमा घोषणा भएका विषय कार्यान्वयनका राष्ट्र बैंकले क्रमश: निर्देशन जारी गर्ने व्यवस्था छ। ठूला व्यावसायिक घरानाहरूले २३ किसिमका वित्तीय विवरण वा वासलात बनाई फरकफरक प्रयोजन (बैंकिङ ऋण, कर आदि) का लागि उपयोग गर्ने प्रचलन नयाँ भने होइन। एउटै कम्पनीका दुईभन्दा बढी वित्तीय विवरण बनाएकै कारण अहिले पनि केही लेखापरीक्षक (सीए) हरूले कारबाही भोगिरहेका छन्। यसअघि एभरेस्ट इन्स्योरेन्सको मुद्दामा गलत विवरण प्रमाणित गरेको भन्दै लेखापरीक्षकहरू गोपाल अग्रवाल र जगदीश अग्रवाललाई केन्द्रीय अनुसन्धान ब्युरो (सीआईबी) ले प्रक्राउ गरी कारबाही गरेको थियो। उक्त घटनापछि लेखा परीक्षकहरूले सजिलै दोहोरो वित्तीय विवरण प्रमाणित गर्न छोडेका छन्। यस्तो प्रवृतिलाई नियन्त्रण गर्ने उद्देश्यले बैंकिङ कसुरसम्बन्धी ऐनमै उक्त व्यवस्था समावेश गरिएको र कार्यान्यवनका लागि छिट्टै निर्देशन ल्याइने राष्ट्र बैंकले जनाएको छ।ऋणीले पेस गरेको वित्तीय विवरणहरू एकभन्दा बढी पाइए त्यस्तो कर्जालाई खराब कर्जामा वर्गीकरण गरी शत प्रतिशत कर्जा नोक्सानी व्यवस्था गर्ने र तत्काल कर्जा असुलीको प्रक्रिया अघि बढाउनुपर्ने व्यवस्था कायम गरिनेछ, मौद्रिक नीतिको अर्धवार्षिक समीक्षामा छ। यो व्यवस्थाअनुसार नक्कली प्रमाणपत्र पेस गरी ऋण लिएको फेला परे ऋणीले बैंकिङ कसुरअन्तरर्गत कारबाही भोग्नुका साथै उसले लिएको ऋणलाई खराब कर्जा मानी बैंकले शत प्रतिशत नोक्सानी व्यवस्था गर्न र तत्काल ऋण असुली गर्नुुपर्छ।राष्ट्र बैंकले ल्याएको व्यवस्था राम्रो भए पनि निकै ढिलो मात्र आएको पूर्वबैंकर तथा वाणिज्य कानुनविज्ञ विनय रेग्मीले बताए। कम्पनीहरूले कर, बैंक र आफ्नो ढुकुटीका लागि फरकफरक वित्तीय विवरण बनाउँदै आएको जनाउँदै उनले भने, यो प्रवृत्ति नियन्त्रणका लागि राष्ट्र बैंकको धेरै पहिल्यै निर्देशन आउनुपथ्र्यो। एउटै ऋणीले दुई बैंकमा दुई किसिमको वित्तीय विवरण पेस गर्ने प्रचलन अझै पनि व्यापक भएको उनले बताए। यो नियन्त्रणका लागि हरेक बैंक तथा वित्तीय संस्थामा गएर राष्ट्र बैंकले प्रभावकारी नियमन गर्नुपर्छ, उनले भने। विगतमा नक्कली वित्तीय विवरण पेस गरी ऋण लाने प्रचलन देखिए पनि पछिल्लो समयमा त्यस्तो नदेखिएको बैंकर्स संघका पूर्वअध्यक्ष उपेन्द्र पौड्यालले बताए।कागजी प्रक्रियामा बैंकहरू निकै संवेदनशील हुने भएकाले पछिल्ला वर्षहरूमा त्यस्तो प्रचलन घटदै गएको उनले दाबी गरे। कुनै अवस्थाको अपरिष्कृत वित्तीय विवरण (लेखा परीक्षण नभएको) सँग परिष्कृत (लेखा परीक्षण भएको) वित्तीय विवरण मेल नखान सक्छ। त्यस्तो अवस्थामा के गर्ने? उनले प्रतिप्रश्न गरे। उक्त कारण के कस्तो अवस्थालाई नक्कली वा एकभन्दा बढी वित्तीय विवरण मान्ने हो त्यो विषयमा राष्ट्र बैंक र बैंकहरू बसेर छलफल गर्नुपर्ने पौड्यालको तर्क छ। धेरै कर भुक्तानी गर्नुपर्ने, राजनीतिक दल तथा गुन्डाहरूले चन्दा माग्नेलगायत कारण व्यापारीहरूले आफ्नो कारोबारको वास्तविक अवस्था सार्वजनिक गर्न नचाहने भएकाले एकभन्दा बढी वित्तीय विवरण बनाउँदै आएको एक लेखा परीक्षकले बताए। यसका लागि लेखा परीक्षकहरूलाई विभिन्न किसिमको प्रलोभन देखाइन्छ, उनले भने। विगत लामो समयदेखि चल्दै आएको यस्तो प्रचलन पछिल्ला वर्षहरूमा कम देखिए पनि यथार्थमा त्यस्तो नभएको उनले जनाए। उनले भने, रूप फेरिएको हुन सक्छ सारमा उस्तै छ।"
इन्धन पूर्वाधारमा सहयोग गर्न छिमेकी मुलुक तयार,"भण्डारण निर्माण गर्दा रूपन्देही र चितवनमा निगम स्वयंले बनाउनेछ। कुनै एक ठाउँमा साल्ट ट्रेडिङलाई पनि दिइने जनाएको छ। आईओसी र चीनले पनि चासो देखाएकाले एकएक स्थानमा पूर्वाधार निर्माण गर्न दिन सकिने उनले बताए। अन्य क्षेत्रमा सार्वजनिक निजी साझेदारी (पीपीपी) मोडलबाट निजी क्षेत्रलाई दिने सकिने उनले बताए। टेक्निकल अध्ययनसँगै भण्डारण बनाउन पनि दिन सकिन्छ, उनले भने, तर, अन्तिम निर्णय सरकारले नै गर्नेछ। निगमका अनुसार तीन महिनालाई पुग्ने इन्धन भण्डारण क्षमता विस्तार गर्न मौज्दात गर्न प्रारम्भिक चरणमा करिब १ खर्ब १७ अर्ब रुपैयाँ लाग्नेछ। निगमले तयार पारेको तथ्यांकअनुसार जग्गा, मौज्दात मूल्य, निर्माण लागत गरी उक्त रकम लाग्ने जनाएको हो। हाल मुलुकभरि ७८ हजार ५ सय ८५ किलोलिटर भण्डारण क्षमता छ। उक्त भण्डारणले करिब तीन सातालाई मात्रै पुग्छ।"
ट्यांकर व्यवसायीको आन्दोलन स्थगित,"निगमका वितरण विभाग प्रमुख सीताराम पोखरेलले शिवरात्रिको बिदाको दिन पनि इन्धनको सहज रूपमा वितरण हुने बताए। शिवरात्रिको बिदा र शनिबार सार्वजनिक बिदा भएकाले इन्धनको अभाव हुन नदिन अमलेखगन्जबाट र शुक्रबार थानकोटबाट इन्धन वितरण गर्ने व्यवस्था मिलाएका छौं, उनले भने।"
बोइङ १६ करोडमा लिलाम हुँदै,"काठमाडौं नेपाल एयरलाइन्सको बोइङ १६ करोड ६२ लाख रुपैयाँमा लिलाम गर्न सकिने मूल्यांकन परामर्शदाताले सुझाएको छ। उक्त अमेरिकी जेट विमानलाई एयरलाइन्सले २९ वर्षअघि १ अर्ब ३० करोड रुपैयाँमा खरिद गरेको थियो। नागरिक उड्डयन प्राधिकरणमा दर्ता भएको नाइनएनएसीए कल साइन भएको बोइङ ७५७२०० सिरिजको विमानलाई लिलाम मूल्यांकन गर्नका लागि स्विजरल्यान्डको फिनटेक एभिएसन सर्भिसलाई परामर्शदातामा नियुक्त गरिएको थियो। फिनटेकका विज्ञहरूले गत मंसिर १२ देखि १४ सम्म विमानको इन्जिन, ल्यान्डिङ गियर (पांग्रा), एभियोनिक्स, उपकरण, एक्जिलरी पावर युनिटलगायतको मूल्यांकन गरेर प्रतिवेदन बुझाएका थिए। निगम स्रोतका अनुसार ती विज्ञहरूले उक्त विमानको हालको बजार मूल्य १६ करोड ६२ लाख रुपैयाँ निर्धारण गरेका छन्। लिलामबारे निगमले निणर्य गरेर सूचना सार्वजनिक भने गरेको छैन। परामर्शदाताले यसको हालको मूल्य तोकेको छ तर यसलाई कतिमा बिक्री गर्ने त्यो सञ्चालक समितिले निर्णय गर्ने विषय हो, निगमका एक निर्देशकले भने। उनका अनुसार सञ्चालक समितिले यसको लिलाम मूल्य जति तोकेर पनि बिक्री गर्न सक्ने अधिकार छ। तर, परामर्शदाताले तोकेको मूल्यमा १० प्रतिशत तलमाथि गरी लिलाम गर्न सकिने प्रतिवेदनमा उल्लेख भएको स्रोतले बतायो। जसअनुसार १० प्रतिशत मूल्य बढाएर बिक्री गर्दा १८ करोड २८ लाख २७ हजार रुपैयाँ र घटाउँदा १४ करोड ९५ लाख रुपैयाँ हुन्छ। तर, जहाज लिलाम प्रक्रियामा राखेपछि जसले मूल्यांकन दरभन्दा धेरै कबोल गर्छ उसलाई दिनुपर्ने हुन्छ। निगमले यो विमानको इन्जिन अझै पनि सयौं घण्टा उडानका लागि उपयुक्त रहेको जनाएको छ। अब यो विमान यात्रु ओसार्न होइन कार्गो ढुवानीका लागि प्रयोग हुन सक्छ, निगमका एक इन्जिनियरले कान्तिपुरलाई भने, कुनै पनि एजेन्टले खरिद गरेर नेपालबाट आफ्नो मुलुकसम्म यो विमान उडाएर लैजान सक्छ। तर, दुवै इन्जिनको पूर्ण मर्मत नगरी भने फेरि उडाउन सकिने छैन। निगमले ०४३ सालमा खरिद गरेको यो पहिलो बोइङ ७५७ को नेपाली नाम कर्णाली हो। निगमले कर्णाली खरिद गरेको एक वर्षपछि यही मोडलको अर्को विमान कल साइन नाइनएन एसीबी भएको विमान निगमले किनेको थियो। नेपाली नाम गण्डकी रहेको यो विमान हालसम्म उडानमै छ। यो विमान १ अर्व ५० करोडमा खरिद गरिएको थियो। १ सय ९० यात्रु क्षमताको उक्त विमान उडाउने निगमसँग १७ जना पाइलट छन्। उक्त विमानलाई पनि केही वर्षभित्रै लिलाम गर्ने निगमको योजना रहेको जनाएको छ। अहिले निगमसँग अन्तर्राष्ट्रिय रुटका लागि दुइटा नयाँ एयरबस छन्। यिनलाई उडाउने २१ जना पाइलटको छुट्टै टिम रहेको छ। एजेन्सीहरूका अनुसार बोइङ कम्पनीले यो सिरिजको विमान उत्पादन १३ वर्षअघि (२००४ अक्टोबर) देखि बन्द गरिसकेको छ। सन् १९८३ मा पहिलो उडान भर्ने यो सिरिजको विमान उत्पादन भएको चार वर्षपछि निगमले त्यसबेला यो मोडल खरिद गरेर नेपाललाई पूर्वमा जापान हँुदै कोरियासम्म र पश्चिममा युरोपसम्म जोडेको थियो। २२ वर्ष मात्रै उत्पादन गरिएको यो सिरिजका कुल विमान सन् २००७ सम्म नेपाललगायत विश्वभर १ हजार १९ वटा विभिन्न एयरलाइन्सहरूले उडाउँदै आएका थिए। सन् २००२ मा यो विमानको बजार मूल्य ६ अर्ब रुपैयाँ थियो। विमान पुरानो हुँदै गएपछि मर्मत लागत बढेकाले निगमले परामर्शदातामार्फत लिलाम गर्ने निर्णय गरेको हो। परामर्सदाताले तोकेको मूल्यलाई निगमले पर्यटन सचिव शंकरप्रसाद अधिकारी अध्यक्ष रहेको सञ्चालक समितिको बैठकबाट पारित गराउनु पर्छ। अहिले बोर्डका दुई सदस्य रिक्त रहेकाले लिलाम मूल्य सदर हुन नसकेको हो।"
निर्माण छाडेर भाग्छन् ठेकेदार,"सुर्खेत ठेकेदारको लापरबाहीले सहरी विकास तथा भवन निर्माण डिभिजन कार्यालयअन्तर्गतका ३ जिल्लाका सरकारी भवनको निर्माण अलपत्र रहेका छन्। सुर्खेत, जाजरकोट र दैलेखका ठेक्का लागेका ३२ सरकारी भवनको निर्माण अघि बढ्न सकेको छैन। सुर्खेत जिल्ला कारागार, मध्यपश्चिमाञ्चल क्षेत्रीय वायर हाउस, कटकुवा, छिन्चु स्वास्थ्य चौकीका भवन अलपत्र छन्। तीमध्ये अधिकांश भवन निर्माणको ठेक्का जीएम कन्स्ट्रक्सन प्रालिले पाएको छ। विपद् व्यवस्थापनका लागि क्षेत्रीय वायर हाउस निर्माण सुरु भएको हो। मध्यपश्चिमका १५ वटै जिल्लामा हुन सक्ने प्रकोप तथा विपद् व्यवस्थापन गर्न सजिलो होस् भनेर ३ करोड रुपैयाँ लागतमा निर्माण थालिएको थियो। तर, यसको निर्माण छिट्टै हुने स्थितिमा छैन। दैलेख, जाजरकोटका स्वास्थ्य चौकीलगायतका भवन निर्माणको जिम्मा लिएका ठेकेदारहरू पनि लामो समयदेखि सम्पर्कविहीन छन्। भवन निर्माणको जिम्मा लिएका कम्पनीलाई पत्राचार, लिखित र फोन ताकेता गर्दा कुनै प्रतिक्रिया आएको छैन, डिभिजन कार्यालय स्रोतले भन्यो, ठेकेदारको लापरबाहीकै कारण धेरै भवन अलपत्र छन्। औषधि उपचारको अभावमा बर्सेनि मातृशिशु मृत्युदर बढ्न थालेपछि सरकारले हरेक स्वास्थ्य संस्थामा बर्थिङ सेन्टर स्थापनाको नीति अघि सारेको थियो। सोहीअनुरूप डिभिजन कार्यालयले सुर्खेत, दैलेख, जाजरकोट जिल्लामा स्वास्थ्य चौकीका लागि भवन निर्माणको काम थालेको हो।पश्चिम सुर्खेतको गुटुमा पाँच वर्षदेखि स्वास्थ्य चौकी भवन निर्माणकार्य अलपत्र छ। निर्माण सम्पन्न नहुँदै सहरी विकास तथा भवन निर्माण डिभिजन कार्यालयले भुक्तानी दिएको भन्दै अख्तियारले मुद्दा दायर गरेको छ। डिभिजन कार्यालयअन्तर्गतका सुर्खेत, जाजरकोट र दैलेखमा गरी ३२ वटा सरकारी भवनको निर्माण अघि बढ्न सकेको छैन। ठेकेदारको उदासीनताले समयमै भवन निर्माण नहुँदा समस्या थपिँदो छ। सुर्खेतको कटकुवा हेपो, छिन्चु, गुटु, र काफलकोटलगायतमा निर्माण गर्न लागिएका स्वास्थ्यका भवन बनेका छैनन्। छ वर्षअघि निर्माण सुरु गरिएको प्राथमिक स्वास्थ्य केन्द्र नौमुलेको भवन निर्माण नै नगरी ठेकेदार फरार भएका छन्। आशिष कन्ट्रक्सन धनगढीका नाममा रहेको फर्मले भवन निमार्णको ठेक्का लिएको थियो। उता, जाजरकोटका रामीडाँडा, मझकोट, जाजरकोट, खगेनकोट, सीमाराख्मा, खगेनकोट दल्लीलगायतका उपस्वास्थ्य चौकीहरूको निर्माण कार्य अधुरै छ। भवन डिभिजन कार्यालयले निर्माण गर्ने भवनको प्रभावकारी अनुगमन नगर्दा, खटिएका प्राविधिकले ठेकेदारसँग स्वार्थ राख्दा निर्माणमा लापरबाही हुने गरेको स्थानीयबासीको आरोप छ। उता, निर्माण व्यवसायीले पेटी ठेकेदारलाई जिम्मा दिँदा समस्या भोग्नुपरेको बताउँछन्। कम्पनीसँग सम्झौता तोड्न सिफारिस गर्ने, कम्पनीलाई कालोसूचीमा राख्ने कानुनी व्यवस्था छ। सहरी कार्यालय सुर्खेतका प्रमुख थम्बराज श्रेष्ठले दुईतीन वर्षमा सकिने काम ठेकेदारकै लापरबाहीले ६ वर्ष बित्ने गरेको बताए। कार्यालयका लागि जसले ठेक्का लियो, उसैले काम गर्न सके उपयुक्त हुन्छ, उनले भने, फेरि अर्काे ठेक्का आहवान गर्दा खर्च र समय बढी लाग्छ। यसले निर्माणलाई झन् प्रभावित पार्ने उनको तर्क छ।"
कृषि प्रविधिमा आकर्षण,"एग्रिकल्चर वल्र्ड सिल्लीगुडी भारतका प्रोपाइटर निरज सिनलले यहाँका कृषकलाई नयाँ प्रविधिको ज्ञान होस् भन्ने उद्देश्यले आएको बताए। कृषि संसारका प्रोपाइटर प्रकाशचन्द्र खतिवडाले मेलामा आफूले कम्बाइन्ड मिल १०, सिफेन ब्रान्डको पावर टिलर, २ थान स्वचालित धान काट्ने मेसिन रोटाभेटरलगायतका उपकरणहरू व्यवसायीले खरिद गरेको बताए। निर्मल ट्रेडिङ कन्सर्नका प्रोपाइटर पुस्कल गिरीले मेलामा कृषि औजार तथा उपकरणबारे जानकारीलिने बढेको बताए। बजारमा बसेर गाउँमा खेती गर्ने कृषकहरूले मजदुर अभावको विकल्पका रूपमा कृषि औजारलाई बुझ्न थालेका छन्, उनले भने, व्यावसायिक खेती गर्ने कृषकहरूले लागत मूल्य घटाउनसमेत कृषि औजार तथा उपकरणको प्रयोग गर्ने भएकाले उनीहरूले जानकारी लिने गरेका हुन्। मेलामा सबभन्दा बढी धान काट्ने र रोप्ने मेसिनबारे जानकारी लिन आएको उनले सुनाए। मेलाले कृषिका नयाँ प्रविधिका बारेमा किसानलाई भरपूर ज्ञान दिने क्षेत्रीय कृषि विकास कार्यालयका निमित्त प्रमुख राजेन्द्र उप्रेती बताउँछन्। मेला घुम्नका लागि मात्र हैन केही ज्ञान लिनका लागि पनि हो, उनले भने, यहाँ राखिएका कृषि प्रविधिका बारेमा किसानलाई जानकारी दिन सके उत्पादन बढाउन सकिन्छ। प्रदर्शनी आयोजक उद्योग संगठन मोरङका अध्यक्ष मुकेश उपाध्याय कृषि प्रविधि दर्शकको रोजाइमा परेको बताउँछन्। यसले किसानलाई ज्ञान मात्र बढेको छैन, यसको व्यापारसमेत बढेको छ, उनले भने, समयको मागसँगै कृषिमा नयाँ प्रविधि ल्याउन सके सबैलाई फाइदा हुन्छ। प्रदर्शनीमा कृषि प्रविधिका अलवा चौरी गाई, १२० किलोको बोकोसमेत राखिएका छन्।"
पाइप र रेगुलेटरसम्बन्धी सचेतना,काठमाडौं आयल निगमको सहयोगमा उपभोक्ता अधिकार अनुसन्धान मञ्चले शुक्रबार धादिङमा खाना पकाउने एलपी ग्यासको सुरक्षासम्बन्धी जानकारीमूलक सचेतना कार्यक्रम गरिएको छ। कार्यक्रममा उपभोक्तालाई गुणस्तरीय पाइप र रेगुलेटर प्रयोग गर्ने विषयमा जानकारी दिइएको निगमका प्रबन्धक प्रलयशंकर अर्यालले बताए। मञ्चका अध्यक्ष माधव तिमल्सिनाले ग्यास प्रयोग गर्दा अपनाउनुपर्ने उपायबारे उपभोक्तासँगै व्यवसायी र नियमनकारी निकायले संयुक्त रूपमा नियमन गर्नुपर्ने बताए। कार्यक्रममा सयभन्दा बढी सर्वसाधारणलाई ग्याससम्बन्धी सचेतना दिइएको थियो।
सिंहदरबारभित्रको भुक्तानी सोझै बैंकमा,"काठमाडौ सिंहदरबारभित्रका सरकारी निकायमा सेवा दिएपछि रकम भुक्तानीका लागि झन्झटिलो प्रक्रिया हटेको छ। निजी कम्पनी, फर्म वा संस्थालगायत सेवा दिनेले रकम भुक्तानीका लागि अब हैरानी व्यहोर्नु नपर्ने भए को हो। यही हैरानीलाई कम गर्न सरकारले आगामी साताबाट सोझै बैंक खातामा रकम पठाउने व्यवस्था गर्दै छ। महालेखा नियन्त्रकको कार्यालयका प्रवक्ता केबल भण्डारीका अनुसार यो व्यवस्था लागू गर्न सेवा प्रदायक निजी कम्पनी, फर्म तथा संस्थाहरूलाई खाता नम्बर उपलब्ध गराउन केही दिनअघि सूचना जारी गरिएको थियो। नेपाल क्लियरिङ हाउस लिमिटेडले सञ्चालनमा ल्याएको इन्टरबैंक पेमेन्ट प्रणाली (आईपीएस) को सदस्य भएको बैंक खाता खोली सम्बन्धित कार्यालयमा जानकारी दिन सूचना जारी गरिएको हो, उनले भने, उनीहरूको खाता नम्बर प्राप्त भएपछि पहिलो चरणमा सिंहदरबारभित्र हुने कारोबारको भुक्तानी सोझै खातामा व्यवस्था गर्न लागेका हौं। क्लियरिङ हाउस लिमिटेडका अनुसार सबै वाणिज्य बैंकहरूसहित ६९ बैंक तथा वित्तीय संस्थाले आईपीएसको सदस्यता लिइसकेका छन्। अईपीएसको सदस्य नभएका बैंक तथा वित्तीय संस्थामा रहेको खातामा भने रकम जम्मा नगरिने जनाइएको छ। यी बैंकहरूमा खाता खोलेपछि सिंहदरबारभित्रको कारोबारका लागि लेखापाल, कार्यालय प्रमुख, कोष तथा लेखा नियन्त्रकको कार्यालय ओहोरदोहोर गर्नुपर्ने व्यवस्था हटाउन लागिएको हो। अहिले कुनै कारोबार गरेपछि सम्बन्धित कार्यालयको लेखा प्रमुखको बिल पेस गर्नुपर्छ। त्यसपछि सम्बन्धित कार्यालयले चेक तयार पारी कोष तथा लेखा नियन्त्रकको कार्यालयमा पठाउँछ। यो कामका लागि एउटा कर्मचारी नै आवश्यक पर्छ, उनले भने, महालेखा नियन्त्रकको कार्यालयबाट चेक रुजु गरेपछि फेरि लेखा प्रमुखकोमा चेक आउँछ। चेक लिएर सम्बन्धित बैंक खातामा गएर भुक्तानी लिनुपर्छ। यो प्रक्रिया पूरा गर्दा औसतमा ४ दिनसम्म लाग्ने गरेको छ। अब काम गरेको विवरण लेखा प्रमुखकोमा पेस गरेपछि सोझै सम्बन्धित कम्पनी, फर्म वा संस्थाको खातामा रकम जम्मा गर्ने व्यवस्था गर्न लागेका हौं, उनले भने, अब बिल पेस गरेपछि त्यसलाई अनलाइन प्रणालीमार्फत कोष तथा लेखा नियन्त्रकको कार्यालयमा जान्छ। रकम सम्बन्धित व्यक्तिको बैंकखातामा जम्मा हुन्छ। यो वर्षभित्र उपत्यकाका सबै सरकारी कार्यालयहरूमा यस्तो व्यवस्था गर्ने तयारी रहेको प्रवक्ता भण्डारीले बताए। २५ हजार रुपैयाँभन्दा बढीको कारोबारको रकम सोझै बैंक खातामा जाने हो, उनले भने, लेखाप्रमुखले चेक काट्न अड्काउने, बार्गेनिङ गर्ने प्रवृत्ति हट्नेछ। कम्पनी वा फर्मले थोरै कारोबार गरेको देखाई कर छली पनि हुन्थ्यो। अब सरकारी प्रणालीले नै कारोबार देखाउने भएपछि कर संकलनमा समेत सुधार हुन्छ। यो एक प्रकारको अनलाइन भुक्तानी हो। भण्डारीका अनुसार यसरी कारोबार गर्न सिंहदरबारभित्रका निकायहरूलाई जानकारीसमेत गराइसकिएको छ। हाल सिंहदरबारभित्र ६६ वटा कार्यालय छन्। पहिलो चरणमा यी सबै कार्यालय तथा निकायबाट हुने कारोबार सोझै भुक्तानी गर्ने व्यवस्था गर्न लागिएको हो। अनलाइन प्रणालीले साथ दिए यसै वर्ष उपत्यका बाहिरका जिल्लामा समेत यो व्यवस्था लागू गर्ने तयारी हो, उनले भने। यो व्यवस्था लागू गर्न मन्त्रिपरिषद्ले माग १० गते निर्णय गरिसकेको छ।"
बूढीगण्डकी प्रभावितलाई मुआब्जा,"गोरखा जलाशययुक्त बूढीगण्डकी जलविद्युत् आयोजनाको डुबान क्षेत्रमा पर्ने जग्गाधनीले मुआब्जा पाउन थालेका छन्। जिल्ला प्रशासन कार्यालयका अनुसार पहिलोपटक बिहीबार ३२ जग्गाधनीलाई मुआब्जा हस्तान्तरण गरिएको छ। घ्याल्चोक गाविसका १२ र दर्बुङका २० जना जग्गाधनीको मुआब्जा रकम राष्ट्रिय वाणिज्य बैंक गोरखा शाखामा जम्मा गरिएको सहायक प्रमुख जिल्ला अधिकारी नेत्रप्रसाद शर्माले बताए। पहिलो चरणमा मुआब्जाबापत ४ करोड ७२ लाख ७८ हजार ५ सय २१ रुपैयाँ प्रभावितहरूलाई वितरण गरिएको हो। एकजना जग्गाधनीले एक लाखदेखि ८० लाखसम्म पाएका छन्, उनले भने, आयोजना विकास समितिको नाममा जग्गा पास भएपछि जग्गाधनीलाई रकम भुक्तानी दिने गरेका छौं। जिल्लाका १४ वटै प्रभावित गाविसमा मुआब्जा वितरण गर्दा एउटै जग्गाधनीले ४ करोडसम्म रकम हात पार्नेछन्।प्रभावितलाई मुआब्जा रकम दिएसँगै जग्गा मालपोत कार्यालयबाट आयोजनाको नाममा नामसारी गरिएको छ। डुबानमा पर्ने अन्य जग्गाको रुजु गर्दै मुआब्जा वितरणलाई निरन्तरता दिने सहायक प्रजिअ शर्माले बताए। प्रभावितलाई मुआब्जा रकम दिन वाणिज्य बैंकमा शून्य मौज्दातमा खाता खोलिएको छ। प्रक्रिया पूरा गरेर आयोजनाले जग्गाधनीका व्यक्तिगत खातामा रकम जम्मा गरिदिन्छ, खातामा गएको रकम उनीहरूले झिकेर चलाउन पाउँछन्, उनले भने। गोरखातर्फ पहिलो चरणमा घ्याल्चोक, भुम्लीचोक र दर्बुङ गाविसका प्रभावितलाई मुआब्जाको रकम दिइने प्रजिअ जितेन्द्र बस्नेतले बताए। मुआब्जाका लागि ७ सयले निवेदन दिएका छन्। जग्गाको अवस्था मालपोत कार्यालयमा बुझेर प्रभावितलाई तोकिएको दररेटमा मुआब्जा उपलब्ध हुने प्रजिअ बस्नेतले बताए। पहिलो चरणमा करिब ४ हजार रोपनी जग्गाधनीले मुआब्जा पाउने जानकारी उनले दिए। सरकारले वितरण गर्न जिल्ला प्रशासनको खातामा २ अर्ब ५० करोड रुपैयाँ निकासा पठाएको छ। राष्ट्रिय गौरव मानिएको बूढीगण्डकी आयोजनाबाट गोरखा जिल्लाका १४ र धादिङका १३ गरी २७ गाविस डुबानमा पर्नेछन्। धादिङतर्फ पनि मुआब्जा वितरणका लागि जग्गाको रुजु गर्ने काम भइरहेको विकास समितिले जनाएको छ। धादिङको सलाङ, मैदी र खरी गाविसका प्रभावितलाई पहिलो चरणमा मुआब्जा वितरण गर्ने तयारी गरिएको प्रजिअ उमेशकुमार ढकालले बताए। गोरखास्थित मुआब्जा निर्धारण समितिले गत मंसिरमा ११ प्रकृतिको जग्गा वर्गीकरण गरेर मुआब्जा निर्धारण गरेको थियो। धादिङतर्फको समितिले पनि पुसमा सोही प्रकृति र आधार बनाएर मूल्य तोकेको छ। डुबान क्षेत्रका जग्गाको मूल्य प्रतिरोपनी न्यूनतम ५ लाख २५ हजारदेखि अधिकतम ८ लाख ३५ हजार तोकिएको छ।"
घारखोला जलविद्युत् निर्माण सुरु हुँदै,"म्याग्दी जिल्लाको उत्तरी भेग घोडेपानीबाट शिख र घार हुँदै बग्ने खोलामा १४ मेगावाट क्षमताको घारखोला जलविद्युत् आयोजना निर्माण हुने भएको छ। उक्त आयोजनाको निर्माण आगामी वैशाखदेखि सुरु हुने म्याग्दी हाइड्रोपावर प्रालिले जनाएको छ।जिल्लामा निर्माणाधीन घलेम्दी र मिस्त्रीखोलापछि रन अप द रिभर विधिको उक्त आयोजना बन्न लागेको हो। आयोजनाले घारको कुरिलाखर्कमा बाँध बनाई ३ किमि लामो नहर र १२ सय मिटर पेनस्टक पाइपबाट पानी ल्याएर पोखरेबगरमा विद्युत्गृह बनाउनेछ। नयाँ वर्षको पहिलो सातादेखि नै आयोजनाको निर्माण सुरु गर्छौं, निर्माण कम्पनी म्याग्दी हाइड्रोपावरका प्रबन्ध निर्देशक अर्जुन पौडेलले भने, आयोजनाको बैंक क्लोजरका रूपमा नेपाल मर्चेन्ट बैंकको नेतृत्वमा सहवित्तीयकरण कर्जामा सहमति भइसकेको छ। ०७६ मंसिरभित्र निर्माण सम्पन्न गर्ने लक्ष्यसहित बन्ने उक्त आयोजनामा २ अर्ब ४१ करोड ५८ लाख रुपैयाँ लागत रहने अनुमान गरिएको छ। आयोजनाले विद्युत् प्राधिकरणसँग ८३ मेगावाटको खरिदबिक्री सम्झौता गरेको र ५७ मेगावाटका लागि सैद्धान्तिक सहमति भइसकेको जनाएको छ। उत्पादित बिजुली ६ किमि माथि निर्माणाधीन दाना सबस्टेसनमा जोडिनेछ। प्राधिकरणले म्याग्दीको दाना र पर्वतको कुस्मामा २२०, १३२, ३३ र ११ केभीए कालीगण्डकी करिडोर प्रसारण लाइनको सबस्टेसन बनाउन सुरु गरेको छ। उत्पादित विद्युतलाई प्रसारण लाइनमा जोडन पाउने भएपछि पाइपलाइनमा रहेका जलविद्युत् आयोजनाहरूले निर्माणको काम धमाधम थालेका हुन्।"
नेप्से र कारोबार रकम दुवै घट्यो,"काठमाडौं आइतबार र सोमबार उच्च अंकले बढेको नेप्से पछिल्ला तीन दिन (मंगलबार, बुधबार र बिहीबार) घटेको छ। अन्तिम दिन (बिहीबार) नेप्सेमा निकै उतारचढाव देखियो। बजार खुलेदेखि बजारले घट्दो बाटो पछ्याएपछि करिब एक घण्टामा नेप्से १ हजार ३ सय ३५ को न्यून विन्दुमा ओर्लेको थियो। उक्त विन्दुबाट सम्हालिँदै माथि चढे पनि त्यो प्रवृत्तिलाई निरन्तरता दिन सकेन र अन्तत: ऋणात्मक अवस्थामै बन्द भयो।"
सिरिया द्वन्द्वबारे जेनेभामा वार्ता,"राष्ट्रसंघीय प्रतिनिधिले सिरियाली प्रतिपक्षी दलका वरिष्ठ सदस्य तथा वार्ता टोली सदस्य याहया कादमनी र नासर हारिरी लगायतका सिरियाली राष्ट्रिय गठबन्धनका अन्य सदस्यसँग पनि भेट गरे। ६ वर्षदेखि सिरियामा जारी द्वन्द्वमा करिब ३ लाख सिरियालीको मृत्यु र झन्डै आधा जनसंख्या विस्थापित भएको छ। वार्ता टोली सदस्य कादमनीले वार्ताले कमसेकम मानवीय सहयोगका लागि द्वन्द्वग्रस्त क्षेत्रमा काम गर्ने सिलसिलामा विभिन्न क्षेत्रमा घेराबन्दीमा परेका स्वदेशी तथा विदेशी नागरिकलाई दयनीय अवस्थाबाट बाहिर ल्याउनमा सफलता मिल्ने बताए। उनले वार्ता राजनैतिक संक्रमण, विगतका निकास दिन नसकेका विषयमा थप गृहकार्य गरी निकास दिन सफल हुने आशा व्यक्त गरे। विश्वले यो गम्भीर विषयलाई अन्त्य गर्नैपर्छ, उनले भने, विश्वले सिरियाली क्रूरतालाई अन्त्य गर्नैपर्छ। वार्ता २०१६ को सुरुदेखि यता भएको चौथो प्रयास हो।पछिल्लो चरणमा सरकार र विद्रोहीलाई रसिया र टर्कीको पहलमा काजकिस्तानको अस्तानामा वार्ता भएको थियो, जुन वार्ताले जेनेभामा भेट्ने सहमति गरेको थियो।"
रित्तिँदै बनारसका नेपाली धर्मशाला,"बनारस एक समय थियो, पुण्य कमाउन जानेदेखि शिक्षादीक्षा र व्यापारका लागि नेपाली जाने मुख्य थलो थियो बनारस। त्यहाँ पुगेर स्थायी बसोबास गरेका नेपालीको संख्या पनि ठूलै थियो। शिक्षादीक्षा, व्यापार र पुण्य कमाउन बनारस पुगेर त्यही स्थायी बसोबास गरेका नेपालीको संख्या पनि ठूलो थियो। बनारसलाई मिनी नेपाल का रूपमा चिनाउने काम यहाँ बस्ने नेपालका राजामहाराजदेखि सर्वसाधारणले गरे। त्यहाँ पुगेका नेपालीले नेपालीकै निम्ति बनारसमा नेपाली धर्मशाला पनि बनाइदिए। तर नेपाली आउने क्रम घटेसँगै धर्मशाला अहिले रित्तोप्राय: छ। पण्डित जगन्नाथ गुरागार्इंले सन् १९३७३८ तिर श्री विद्याधर्म प्रचारिणी नेपाली समिति, वाराणसी स्थापना गरेका थिए। काशीमा आउने नेपालीहरू बास बस्ने व्यवस्थाका लागि धर्मशाला बनाउने अभियान गुरागाईंले चलाएका थिए। उनले तत्कालीन असम, दार्जिलिङ, सिक्किम डुलेर चन्दा बटुलेका थिए। चन्दाबाटै वाराणसीको मंगलागौरीमा पुरानो घर किनेर धर्मशाला बनाइदिए। जुन ठाउँ नेपाली धर्मशाला को नामबाट प्रसिद्ध छ। त्यसपछि त्यही धर्मशालावरिपरिका अरू पुराना घरसमेत किनेर धर्मशालामा परिणत गरिदिए।प्रचारिणी समितिका अध्यक्ष दुर्गाप्रसाद श्रेष्ठका अनुसार त्यही क्रममा श्री ३ महाराज पद्मशमशेरकी कान्छी महारानी कमलादेवीले धर्मशालाकै निम्ति एउटा पुरानो घर किनेर समितिलाई हस्तान्तरण गरिदिएकी थिइन्। त्यसपछि जनरल मदनशमशेरकी रानी जगदम्बाकुमारी देवीले पनि एउटा घर किनेर समितिलाई सुम्पिएकी थिइन्। २०१७ सालमा स्थापित उक्त धर्मशाला जगदम्बा नेपाली धर्मशाला, दूधविनायक को नामबाट चिनिन्छ। विद्याधर्म प्रचारिणी नेपाली समितिले सबै जग्गाजमिन तथा भवनहरू धर्मशालाको रूपमा रेखदेख गर्दै आएको छ, समितिका वर्तमान मन्त्री विजयकुमार श्रेष्ठ भन्छन्, अहिले चारवटा धर्मशाला सुचारु छन्। यी धर्मशालामा करिब चार सय जना अट्ने क्षमता छ। तर, काशी जानेहरूको संख्या ह्वात्तै घटेको मन्त्री श्रेष्ठ बताउँछन्। नाकाबन्दी र मोदी सरकारको नोटबन्दीले बनारसमा पहिले जति नेपाली आउन छाडे, उनले भने, बनारस पढ्न आउने विद्यार्थी घटे। भारतमै पढ्न आउने पनि दिल्लीको जेएनयू, डीयूतिर पढ्छन्। गंगा नदीको किनार चारैतिर मन्दिरै मन्दिरले घेरिएको ठाउँमा यी धर्मशाला छन्। दुधविनायकस्थित साढे तीन तलाको जगदम्बा नेपाली धर्मशाला जीर्णप्राय: छ। पाहुना कोठाहरू कामचलाउ छन्। धर्मशालामै पुस्तकालय छ। हजारभन्दा बढी किसिमका संस्कृत, हिन्दी, नेपाली, अंग्रेजीका पुस्तक छन्। तर पढ्ने पाठक कोही छैनन्। पुनर्निर्माण गर्न वार्षिक कम्तीमा पनि डेढ दुई लाख चाहिन्छ तर स्रोत छैन, चन्दादाता छैनन्, मन्त्री श्रेष्ठ भन्छन्, पहिले जगेडा गरिएका मूलधनको ब्याजबाट काम चलाउ भइरहेको छ। सामान्य मर्मतसम्भारका कामबाहेक गर्न सकिएको छैन।"
जापानमा युवा सम्मानित,जापान विभिन्न विधामा उत्कृष्ट भएका आधारमा जापानको युवा विकास संघ नामक संस्थाले प्रत्येक वर्ष प्रदान गर्दै आएको राष्ट्रिय युवा नायक अवार्ड एक नेपालीसहित ४ जापानीले हात पारेका छन्। ३७ वर्षीय जिज्ञानकुमार थापालाई जापानबाट सामाजिक काममा उष्कृष्ट योगदान पुर्याएको भन्दै मंगलबारसाँझ टोकियोको सहायक व्यापारिक केन्द्र रोप्पोंगीमा युवा नायक अवार्ड प्रदान गरिएको थियो।काठमाडौबाट २००० मा अध्ययनका लागि जापान आएका थापा गैरआवासीय नेपाली संघको सल्लाहकार र नेपाल जापानको सम्बन्ध विकासमा सहयोगी बन्दै आएका छन्। अवार्डमा सामाजिक काममा उष्कृष्ट योगदान पुर्याएको उल्लेख छ।
पुलिस फाइनलमा,"धरान विभागीय टिम नेपाल पुलिस क्लब बुढासुब्बा रेडबुल गोल्डकप फुटबल प्रतियोगिताको फाइनल पुगेको छ। पूर्वविजेता पुलिस बिहीबार आयोजक धरान फुटबल क्लवलाई ३१ ले हराउँदै उपाधि दाबेदार बनेको हो। उपाधिका लागि पुलिसले शनिबार संकटा क्लबसँग प्रतिस्पर्धा गर्नेछ। पुलिस बुढासुब्बाको चारपल्टको विजेता हो। दर्शकले भरिभराउ एन्फा टेक्निकल सेन्टर मैदानमा आयोजकविरुद्ध ३२ औं मिनेटमा मानबहादुर परियारले गोल गर्दै पुलिसलाई अग्रता दिलाए। उनले बुद्ध लामाको फ्रिकिक सदुपयोग गरेका थिए। धरानका सुरज बिकले अभिषेक रिजाललाई लडाएपछि पुलिसले फ्रिकिक पाएको थियो। धरानले ३८ औं मिनेटमा खेल बराबरीमा ल्यायो। रेजिन सुब्बाको गोलमा धरान खेलमा फर्केको थियो। रेजिनले हेम गुरुङको पासमा हेड गोल गरेका थिए।त्यसपछि काउन्टरमा पुलिसबाट जुमनु राईले ४० औं मिनेटमा गोल गरेर खेल २१ ले अघि बढाए। जुमनुले पेनाल्टी बक्स बाहिर पाएको फ्रिकिक प्रहार पोलमा ठोक्किँदै गोल पुगेको थियो। आयोजक धरानले गोल फर्काउने लगातार प्रयास गर्दा गर्दै सुरज घिमिरेको पासमा जुमनुले ६६ औं मिनेटमा अर्को गोल थपेका थिए। जुमनु म्यान अफ द म्याच भए। बुढासुब्बा गोल्डकपको १९ औं संस्करणसम्म आइपुग्दा आयोजक धरानले एकपल्ट पनि उपाधि जितेको छैन। यस पालि आयोजकले स्थानीय खेलाडीलाई समेटेर जुनियर टिम तथा राष्ट्रिय स्तरमा खेलिसकेका र अफ्रिकन खेलाडी समावेश गरेर अर्को टिम बनाएको थियो। तर आयोजक फाइनल पुग्न सकेन। खेलको पहिलो मिनेटमै जुमनुको सशक्त प्रहार बाहिरियो। १७ औं मिनेटमा भोला सिलवालको प्रहार धरानका विष्णु सुनुवारले गोल हुनबाट बचाए। धरानले पनि धेरै अवसर गुमायो। प्रकाश बुढाथोकी, बुद्ध चेम्जोङ, हेमन्त गुरुङ, विष्णु सुनुवारले पुलिसविरुद्ध थुप्रै प्रहार गरे। पुलिसले क्वाटरफाइनलमा धरानको जुनियर टिमसँग सडन डेथमा विजय पाएको हो। आयोजक धरानका प्रशिक्षक सुवास केसीले खेलाडीबीच तालमेल अभाव भएको बताए। उनले भने, सोचेजसरीे खेलाडीले प्रदर्शन गर्न सकेनन्। आत्मविश्वास गुमाए। डिफेन्स कमजोर भयो। पुलिसविरुद्ध आफ्नै मैदानमा धेरै अवसर सदुपयोग गर्न सकिएन।पुलिसका प्रशिक्षक कुमार कटुवालले आफ्ना खेलाडीले उत्कृष्ट खेल प्रदर्शन गरेको बताए। उनले भने, धरानका प्राय: राष्ट्रिय खेलाडीहरूले भएकाले सुरुमा हामीले दबाबमा खेल्यौं। रणनीति परिवर्तन गरेपछि खेल्दा जित्न सहज भयो। जुमनु, अभिषेक, तेज तामाङ, भोलालगायतले सोचेजस्तै प्रदर्शन गरे।"
शिवराम च्याम्पियन,"पार ५ को तेस्रो होलमा दुई स्ट्रोक जोगाएर इगल आत्मसात गरेका शिवरामले होल नम्बर ७, ९ र १७ औंमा बर्डी बनाए। पछिल्ला नौ होलमा एक ओभर ३७ खेलेका उनी १० र ११ औंमा बोगीमा परेका थिए। पहिलो चरणमा ६६, दोस्रो र तेस्रोमा ७०७० सट खेलेका तेन्जिङले बिहीबार सुरुका नौ होलमा तीन ओभर ३९ र पछिल्ला नौमा चार ओभर ४० खेलेका थिए। दिनको एकमात्र बर्डी १२ औं होलमा बनाएका उनले १५ औं होलमा ट्रिपल बोगी, चौथो र १३ औंमा डबल बोगी, छैटौंमा बोगी खेलेपछि उपाधि गुमाएका थिए।"
युभेन्ट्सको आशा,"मिलान तेस्रो युरोपेली उपाधिका लागि युभेन्ट्सको २१ वर्षदेखिको प्रतीक्षा यो सिजनमा अन्त्य हुने सामी केडिराको विश्वास छ। युभेन्ट्सले एफसी पोर्टोलाई बुधबार च्याम्पियन्स लिगको अन्तिम १६ को पहिलो लेगमा २० को हराएको थियो। जर्मन मिडफिल्डर केडिराले यसपल्ट युभेन्ट्सको सम्भावनाप्रति आफू विश्वस्त रहेको बताए। क्लबले १९९६ यता कुनै युरोपेली उपाधि जितेको छैन।मार्को जाका र डानी अल्भेसले बेन्चबाट आएर दोस्रो हाफमा गोल गरेका हुन्। पोर्टोले गोलरहित पहिलो हाफमा अलेक्स टेलेसलाई रातो कार्डका कारण गुमाएपछि १० जनामा सीमित हुनुपरेको थियो। पोर्टो यतिबेला घरेलु लिगमा उत्कृष्ट फर्ममा छ। उसलाई लगातार २० खेलको अविजित यात्रा बनाएका बखत सिरी ए शीर्ष टोली युभेन्ट्सले हराएको हो। तर दोस्रो लेग बाँकी नै छ र पोर्चुगाली क्लबलाई कम आँक्न नै गल्ती हुने केडिराले बताए। तर फुटबल अनौठो खेल हो। जे पनि हुनसक्छ। गए राति म्यानचेस्टर सिटीले दुईपटक गोल खाएर अघि बढ्दै मोनाकोलाई ५३ ले हरायो। यस्तो हुन्छ फुटबलमा, उनले भने, अब हामी झन सर्तक हुनुपर्छ। पोर्टोलाई गुमाउनु केही पनि हुने छैन। यो जित युभेन्ट्सको चौथो लगातारको अवे विजय हो। क्लबले सबै प्रतियोगितामा गरी पछिल्ला २३ खेलमा गोल गरिसकेको छ। युभेन्ट्सले दोस्रो लेग मार्च १४ मा खेल्नेछ।लेस्टरको भाग्य जीवितैलेस्टर प्रशिक्षक क्लाउडियो रानेरीको सेभियासँग बुधबार २१ ले हार्दा पनि च्याम्पियन्स लिगमा भाग्य जोगाउने ठाउँ बाँकी रहेको बताएका छन्। स्पेनिस क्लबसँग हार्ने क्रममा जेमी भार्डेले उत्तराद्र्धमा गोल गरेपछि यो भाग्य जीवित हुन पुगेको हो। पहिलो हाफमा लेस्टरका लागि गोलरक्षक कास्पर सेमाइकलले एक पेनाल्टीसहित थुप्रै बचाउ गरेका थिए। सेभियाबाट पाब्लो सराविया र जोक्वायन कोरियाले गोल गरेका थिए। हामीलाई थाहा छ, सेभिया हामीभन्दा राम्रो टोली हो। तर हामीले मनदेखि खेल्यौं, जुन हाम्रो चरित्र हो, रानेरीले भने। हामीले एकै भए पनि गोल गर्नु तीन कारणले महत्त्वपूर्ण छ। पहिलो यसले हामीलाई सामथ्र्य दिएको छ, दोस्रो भार्डे गोलमा फर्केका छन् र तेस्रो हामी अझै अघि बढ्ने सम्भावनामा छौं, उनले सुनाए। भार्डेले डिसेम्बरयता पहिलो गोल गरेका हुन्। अब दोस्रो लेग लेस्टरले १० ले जितेमा प्रिमियर लिग विजेता टोली क्वाटरफाइनल पुग्नेछ। लेस्टरले प्रिमियर लिग उपाधिको साख राख्ने गरी यसपल्ट कतै खेल्न सकेको छैन। प्रिमियर लिगमा लेस्टर १७ औं स्थानमा छ। सेभियाका प्रशिक्षक जर्ज साम्पओलीले टोलीले खेलमा स्पष्ट वर्चस्व राख्न नसकेकामा निराश रहेको बताए।"
मनाङलाई जित्नैपर्ने दबाब,"काठमाडौं स्वदेशमा लगातार तीन उपाधि जितेर बंगलादेश पुगेको मनाङमस्र्याङ्दी क्लबको शेख कमल अन्तर्राष्ट्रिय क्लब कपको सेमिफाइनल प्रवशे गर्ने सम्भावना कठिन मोडमा पुगेको छ। उसले समूह चरणको अन्तिम खेलमा आज शुक्रबार डिफेन्डिङ च्याम्पियन चित्तागोङ अबहानीसँग खेल्दै छ। नकआउट पुग्नका त्यसमा मनाङलाई जित्नैपर्ने दबाब छ।शेख कमल कपको सहआयोजक पनि हो, चित्तगोङ अबहानी। चार अंकसहित शीर्षमा रहेको उसलाई समूह बी मा सबैभन्दा बलियो टिमा मानिएको छ। त्यसैले चित्तागोङस्थित मोहम्मद अजिज रंगशालामा उसलाई हराएर अघि बढ्न मनाङलाई त्यति सजिलो छैन। ढाकाको मोहमडन स्पोर्टिङ र अफगान क्लब सहिन अस्मायीबीचको खेलले पनि यो समूहमा अन्तिम चार प्रवेशको समीकरण तय गर्नेछ। पहिलो खेलमा मोहमडनमाथि २० को जित पाएको मनाङ अफगानी टिमसँग ३१ ले हारेपछि कठिन मोडमा पुगेको हो। सहिनलाई ३१ ले हराएको चित्तागोङले मोहमडनसँग गोलरहित बराबरी खेलेको थियो। मनाङ अंकतालिकामा तेस्रो स्थानमा छ। त्यसैले उसलाई सेमिफाइनल यात्रा तय गर्न चित्तागोङसँगको खेल जित्नैपर्ने दबाब छ।चित्तागोङसँगको भेट हाम्रा लागि गर् या मर् स्थितिको खेल हो, मनाङका मुख्य प्रशिक्षक छिरिङ लोप्साङ गुरुङले भने, हामीलाई सेमिफाइनल पुग्न जित्नैपर्ने दबाब छ। जित्नकै लागि खेल्ने छौं। विपक्षी टिम कमजोर नरेहकाले पाउने मौका उपयोग गर्नु आवश्यक रहेको पनि उनले बताए। कप्तान अनिल गुरुङले चित्तागोङसँगको प्रतिस्पर्धा फाइनलसरह हुने बताए। हामी तीन अंक हात पार्न खेल्ने छौं, उनले भने।"
पहिलो दिनै अस्ट्रेलियाको संघर्ष,पुने अस्वस्थ म्याट रेनशको संघर्षमय अर्धशतक र मिचेल स्टार्कको आक्रामक ब्याटिङमा अस्ट्रेलियाले बिहीबार सुरु पहिलो टेस्ट क्रिकेटमा भारतीय बलिङको केही प्रतिरोध गरेको छ। पहिलो दिन अस्ट्रेलियाले ९ विकेट गुमाई २ सय ५६ रन बनाएको छ। स्टार्क ५८ बलमा ५७ रन बनाएर खेलिरहेका छन्। उनलाई जोस हाज्लेउड (१) ले साथ दिइरहेका छन्। टेस्टका लागि नयाँ मैदान महाराष्ट्र क्रिकेट एसोसिएसन रंगशालामा भारतीय सिमर उमेश यादवले ४ तथा स्पिनरद्वय रविचन्द्रन आश्विन र रवीन्द्र जडेजाले २२ विकेट लिए। एक विकेट जयन्त यादवको नाममा रह्यो। बिहानी सत्रमा राम्रो ब्याटिङ गरिरहेका रेनशले पेट दुखाइका कारण मैदान छाडेका थिए। उनी फेरि ब्याटिङमा आएर अस्ट्रेलियाको इनिङ्स सम्हाले। उनले सर्वाधिक ६८ रन बनाए। तर मनोरञ्जन स्टार्कले दिए। आठौं नम्बरमा ब्याटिङ गरेका उनले हाज्लेउडसँग ५१ रनको नटआउट साझेदारी निभाइसकेका छन्। यी दुईले २०५९ को स्थितिबाट टिमलाई सम्हालेका हुन्। मुख्यत: बलर स्टार्कले ५ चौका र ३ छक्का प्रहार गरिसके। उनको यो नवौं टेस्ट अर्धशतक हो। चिया ब्रेकअघि कप्तान स्टिभ स्मिथ २७ रनमा आउट भएपछि रेनश फेरि ब्याटिङमा आएका थिए। डेविड वार्नरसँग पहिलो विकेटमा ८२ रन जोडेका रेनशले १ सय ५६ बलको इनिङ्समा १० चौका र एक छक्का प्रहार गरे। उनको क्याच आश्विनको बलमा मुरली विजयले स्लिपमा लिए। वार्नर ३८ रनमा आउट भए। स्मिथसँगै सन मार्श १६ र पिटर ह्यान्डसकोम्ब २२ रनमा आउट भएपछि अस्ट्रेलियाको पतन सुरु भयो। उमेशले स्टिभ ओकिफ र नाथन लियोनलाई लगातार बलमा शून्यमै आउट गरे। एकसमय ११९१ को स्थितिको अस्ट्रेलियाले ८६ रन अन्तरमा ९ विकेट गुमाएको हो।
एपीएफ विजयी,बुटवल सशस्त्र प्रहरी बलको एपीएफ क्लबको विजयसँगै १९ औं तिलोत्तमा गोल्डकप फुटबल बिहीबार सुरु भएको छ। देवीनगरस्थित एन्फा टेक्निकल सेन्टरमा एपीएफले भारतको शेरे एफसी कालिम्पोङलाई १० ले पराजित गर्यो।एपीएफको जितमा २१ औ मिनेटमा सरोज कोइरालाले गरको गोल नै निर्णायक भयो। श्याम नेपालीको पासमा सरोजको हेडर गोलमा परिणत भएको थियो। यसपछि दुवै टिमले गरेका गोल प्रयास सफल भएन। एपीएफले पनि पेनाल्टी सदुपयोग गर्न सकेन। खेलको ६९ औं मिनटमा शेरेका गोलकिपर विवेक तामाङले एपीएफका राम कुमाललाई लडाएपछि प्राप्त पेनाल्टीमा एपीएफ सफल भएन। मिलन राईको पेनाल्टी प्रहार गोलकिपर विवेकले रोकेका थिए। पहिलो हाफमा दुवैले फितलो प्रदर्शन गरे। बल पोस्टमा भन्दा बढी मध्यभागमै घुमेको थियो। शेरेका लागि नयाँ मैदानले समस्या उब्जाएको थियो भने एपीएफले पनि राम्रा खेलाडी मैदान उतारेन। एक गोलले हौसिएको एपीएफले दोस्रो हाफमा भने तुलनात्मक रूपमा राम्रो प्रदर्शन गरेको थियो। शेरेले रक्षात्मक खेलेको बनेको थियो। शेरेका सेतु राई र एपीएफका रवि थिङ घाइते भए। शुक्रबार त्रिभुवन आर्मी र भारतको सिक्किम युनाइटेडबीच हुने आयोजक रुपन्देही फुटबल संघले जनाएको छ। खेल तालिकामा विवाद भएपछि आयोजकले अन्तिम समयमा उद्घाटनमा भिड्ने भनिएका टोलीलाई बिहीबारको तालिका दिएको थियो। भारतका दुईसहित नेपालका १० क्लबले भाग लिएका छन्।
मिसटेक,"मिसटेक कसैले प्रतियोगिता गरेर दिएको उपाधि हैन, उनीहरू आफैंले जन्माएका हुन्। पहिलोपल्ट सुन्दा धेरै जना झुक्किन्छन् मिसटेक लाई मिस्टेक ठानेर। तर, उनीहरू मिस्टेक गरिरहेका छैनन्, बरु गाइड गरिरहेका छन् आफूजस्तै युवतीलाई। मिस युनिभर्स, मिस वर्ड वा मिस नेपाल को जस्तो हल्लीखल्ली नभए पनि मिसटेक हरू पनि आफ्नै परिचय बनाउँदै छन्। यो प्राविधिक ज्ञान लिएका केटीहरूको समूह हो, मिसटेक की सदस्य स्टेला कोइराला भन्छिन्, यसले केटीहरूलाई प्राविधिक ज्ञान सिकाउन सहयोग गर्छ। प्रविधिमा विश्वभर नै महिलाहरू पछाडि छन्। नेपालजस्तो मुलुकमा त प्राविधिक शिक्षा लिने केटीहरू कम हुने भइहाले। अहिले जमाना नै प्रविधिको हो। केटीहरू भने प्रविधिसँग हातोमालो गर्न डराइरहेका छन्। तिनलाई अवसर दिनेहरू पनि छैनन्। प्राविधिक विषय पढाइ हुने कतिपय कलेजका क्लासमा एकदुई जना मात्र केटी हुन्छन्। प्रविधिमा आकर्षण भएर पनि कतिपय केटीहरू बाहिर आउन सकिरहेका छैनन्। मिसटेक का मिस हरूले भने यी सबै समस्यालाई चिरेर बाहिर आएका छन् भने अरूलाई पनि उत्प्रेरित गर्न थालेका छन्। हुन त मिसटेक छुट्टै संस्था वा समूहभन्दा पनि रोबटिक्स एसोसिएसन अफ नेपाल (र्यान) को गल्र्स विङ का रूपमा काम गरिरहेको छ। अहिले स्टेलका साथ मिसटेक समूहमा छन् निशु सिंह, अम्बिका शर्मा, प्रिया थापा र अञ्जु बुढाथोकी। उनीहरू सबै इन्जिनियर हुन्, फरकफरक कलेजबाट ग्राजुएसन सकेका। कम्प्युटर इन्जिनियरिङ र इलेक्ट्रोनिक्स एन्ड कम्युनिकेसन इन्जिनियरिङका यी विद्यार्थी मिलेर मिसटेक नै किन खोल्नुपर्यो त? म बीई गरिरहेका बेला हाम्रो समूहमा इन्जिनियरिङ पढ्ने जम्मा दुई जना केटी थियौं, कोइराला भन्छिन्, ४० जना केटाको बीचमा हामी दुई जनालाई कत्ति अप्ठ्यारो हुन्थ्यो, त्यसले केटीहरूलाई टेक्नोलोजीतर्फ आकर्षित गर्न केही गर्नुपर्छ भन्ने सोच कलेजमै आएको थियो। स्टेलहरूको समूह र्यानले आयोजना गर्ने रोबोट प्रतिस्पर्धा यन्त्र मा सहभागी भए। त्यससँगै उनीहरूको समूह र्यानसँग आबद्धता हुन पुग्यो। र्यानको सहकार्यमा काम गर्न थालेपछि उनीहरूले त्यहाँ केटीहरूको छुट्टै समूह बनाएर प्रविधिमा स्कुलदेखि नै बालिकाहरूलाई प्रोत्साहन गर्ने निर्णय गरे। त्यही निर्णयले जन्मायो मिसटेक। अहिले पनि समाजका छोरीले टेक्निकल पढ्ने हैन, पढे पनि नर्सिङ पढ्ने हो भन्ने जस्तो मानसिकता छ, मिसटेक निशु सिंह भन्छिन्, त्यसलाई कम गर्दै टेक्निकलतिर केटीहरूलाई आकर्षित गर्न हामीले काम गरिरहेका छौं। मिसटेक ले यसै वर्ष स्पार्कल विथ वाटर नामक इभेन्ट गर्यो। पूर्ण रूपमा १८ वर्ष मुनिका बालिकाका लागि फोकस गरिएको कार्यक्रममा सहभागी किशोरीहरूलाई विभिन्न खाले डिजिटल गेम बनाउन सिकाइएको थियो। ह्याकाथन अक्वारियम भनिएको यो कार्यक्रमबाट धेरै किशोरीले सूचना प्रविधिसम्बन्धी ज्ञान लिएका थिए। ९ वटा सिरिजमा भएको कार्यक्रममा हामीले धेरैलाई टेक्नोलोजीप्रति मोटिभेट गरेका छौं, समूहकै प्रिया थापा भन्छिन्, हामीले मोटिभेट गरेपछि धेरै केटीहरू यतातिर आकर्षित भएका छन्।यसै साता मात्र मिसटेक ले किशोरी र युवतीलाई प्राविधिक क्षमता वृद्धि गराउन अमेरिकन दूतावासको सहयोगमा गल्र्स इन टेक गर्यो। यसका अरू सातवटा सिरिज पनि चल्नेछन्। हामी किशोरीहरूलाई ड्रोन चलाउन पनि सिकाउँछौं, बुढाथोकी भन्छिन्, ड्रोन केटाले मात्र उडाउने हो भन्ने जस्तो मानसिकता छ, त्यसलाई तोड्न पनि हामीले काम गरेका हौं। मिसटेक समूहले स्कुल पढ्ने बालिकादेखि युवतीसम्मलाई विभिन्न खाले प्राविधिक सीप सिक्न उत्प्रेरित गर्छ। उनीहरू केटीहरूलाई विभिन्न स्थानमा गएर मोबाइल एप्स बनाउने, ब्लग खोल्ने र चलाउने, उद्यमशीला, पब्लिक स्पिकिङ, एमआईटी एप्स, गेमिङलगायत कुरा सिकाउने गर्छ। हामीले स्कुल पढ्ने बहिनीहरूमा भएको हिडन ट्यालेन्टलाई समेत बाहिर ल्याउने कोसिस गरेका हौं, समूहकै शर्मा भन्छिन्, टेक्निकल नलेज कम भए पनि धेरैले नयाँ आइडिया ल्याएका हुन्छन्, अवसर पाइरहेका हुँदैनन्, त्यसलाई उजागर गर्न हामीले प्रयास गरेका हौं।नेपालमा अहिले पनि केटीहरू नयाँ आइडिया र इनोभेटिभ कुरालाई बाहिर ल्याउन धकाउने गर्छन्। हाम्रो सामाजिक स्ट्रक्चर र सोचाइकै कारण धेरैले राम्रो कामसमेत बाहिर ल्याउन सकिरहेका छैनन्, थापा भन्छिन्, उनीहरूलाई हामीले मोटिभेट गरेर भने कसले गर्छ?"
अविजित अजय,"पहिलो नेसनल च्याम्पियनपाँचौं राष्ट्रिय खेलकुदमा साइक्लिङ पनि पहिलो पटक समावेश गरियो। सन् २००९ मा चोभारमा भएको उक्त रेसमा अजयले प्रतिस्पर्धा नगर्ने कुरै थिएन। दुई वर्ष अघिदेखि नै उनले याक अट्याक जस्तो चुनौतीपूर्ण रेसमा सहभागिता जनाइसकेका थिए। राष्ट्रियस्तरमा पहिलो पटक आयोजना गरिएको उक्त साइक्लिङमा अजयभन्दा धेरै सिनियर पनि प्रतिस्पर्धी थिए। तर पहिलो नेसनल च्याम्पियन अजय नै बन्न पुगे। जुनियर कम्पिटिसनमा रेस खेल्दै आएको मलाई पहिलो पटकमै च्याम्पियन बन्छु भनेर आशा नै थिएन, उनले भने, किनभने त्यो बेला मभन्दा सिनियर दाइहरूको लेभल देखेर आफैंलाई डर लाग्थ्यो। देशकै च्याम्पियन भएपछि भने अजयले थप दबाब महसुस गरे। त्यहीअनुसार झन् उत्तरदायी भएर ट्रेनिङमा मिहिनेत गर्न थाले। लगातार पाँच पटकसम्म उनी राष्ट्रिय च्याम्पियन भए। बीचमा त उनलाई प्रतिस्पर्धी नै नभेटेको जस्तो अनुभव पनि हुन्थ्यो रे। तर त्यो बेला पनि मैले आफूले आफैंलाई च्यालेन्ज गरेर रेस एसेप्ट गर्थें। अहिलेसम्म मैले आफ्नो लेभललाई माथि नै लगेको छु, अजयले सगर्व सुनाए।सन् २००७ मा याक अट्याक पहिलो इन्टरनेसनल रेस थियो। विश्वकै सर्वाधिक उचाइमा हुने उक्त माउन्टेन बाइक रेस जुन रेसमा ५,४१६ मिटर उचाइको थोराङ ला पास गर्नुपर्छ। साइकल चलाएरै त्यो पार गर्नु चानचुने थिएन। १९ वर्षकै उमेरमा अजयले उक्त चुनौती स्वीकारे। तीन वर्ष उनले याक अट्याक रेस जित्न सकेनन्। तर हिम्मत हारेनन्। जब नेसनल च्याम्पियन भएँ, तब याक अट्याकको पहिलो इन्टरनेसनल उपाधि पनि जितें, उनले भने। सन् २०१० को उक्त रेसमा भाग लिन आएका डेढ दर्जन देशका ३०३२ रेसरलाई अजयले पछाडि छाडिदिए। पछि त्यो क्रम लगातार तीन वर्ष चल्यो। याक अट्याकमा अजयले हयाट्रिक नै गरे। याक अट्याक रेसले गर्दा मेरो विदेशढोका पनि खुल्यो। प्रायोजक पनि पाउन थालें, याक अट्याक रेसको उपाधि पाँचपटक जितिसकेका अजयले भने।नेपाली ट्रयाक नेचुरलअजयले १८ भन्दा बढी देशको साइक्लिङमा भाग लिइसकेका छन्। उनी सन् २०१४ को पहिलो टुर अफ द ड्रागनका विजेता पनि हुन्। जुन विश्वकै वान डे रेसमा सर्वाधिक टफ भित्र गनिन्छ। अझै पनि अजयले राखेको त्यो बेलाको टाइमिङ पछिल्ला विजेताले तोड्न सकेका छैनन्। उनै अजय साइक्लिङका लागि नेपाली भूमिलाई उत्तम थलो मान्छन्। भन्छन्, साइक्लिङका लागि नेपालका ठाउँहरू भगवान्ले दिएको वरदान नै हो। कारण खुलाउँदै उनले थपे, हाम्रोमा भएको साइक्लिङ ट्रयाक उचाइमा हुनुका साथै प्राकृतिक पनि छन्। विदेशमा बढी आर्टिफिसियल ट्रयाक मात्रै हुने गर्छ। तर नेपालमा नेचरसँग खेल्न पाइन्छ। हामीले एकअर्का प्रतिस्पर्धीसँग मात्रै नभई नेचरसँग पनि कम्पिटिसन गर्नुपर्ने हुन्छ, जुन विदेशमा पाइँदैन। विदेशी रेसरले पनि नेपालमा रेस गर्नुमा छुट्टै मजा आउने बताएको अजय सम्झिन्छन्। जे जस्तो फिल हुन्छ बढी नेचुरल फिल हुन्छ। हाम्रो नेचुरल ट्रयाक भएकाले रेसरले बाटोमा हिँड्ने कुकुर, गाईभैंसी, केटाकेटीहरू पनि फेस गर्नुपर्ने हुन्छ। यो फिजिकल्ली कम्पिटिसन मात्रै नभई मेन्टालिटी कम्पिटिसन पनि हो, अजयले फिजिकल फिटनेसमा विदेशी रेसरहरू र्याकिङमा माथि भए पनि नेपालजस्तो हाई ट्रयाकमा उनीहरू मेन्टल्ली आफूहरूभन्दा धेरै तल हुने गरेको सुनाए। जिन्समै थोराङ ला पासठमेलको डाउनटिल डक्समा टुर गाइडका रूपमा काम गर्दै गर्दा पहिलो पटक अजय मनाङ र मुस्ताङ जोड्ने हिमाली भन्ज्याङ थोराङ ला पुगेका थिए। हामी स्टाफ होलिडे टुरका लागि माउन्टेन बाइक लिएरै पहिलो पटक त्यहाँ पुगेका थियौं, अजय रोचक सुनिए। भने, मैले पहिलोचोटि थोराङ ला पासचाहिँ साइकलमा जिन्स पाइन्ट लगाएर गर्दिएको हो। सुन्दा फन्नी लाग्छ हैन? त्यसअघि उनले यति लामो र हाइटको साइक्लिङ गरेका थिएनन्।साइक्लिङसँगै टुरिजमअजय साइक्लिङलाई खेलका रूपमा मात्रै नभई टुरिजममा पनि उपयोग गरिरहेका छन्। उनी टुरिजममा साइक्लिङको ठूलो सम्भावना रहेको बताउँछन्। ट्रेकिङका हिसाबले नेपाल राम्रो गन्तव्य मानिन्छ। तर अहिले धेरै ठाउँमा मोटर बाटो पुगेका कारण ट्रेकिङ गर्नेहरूको रुचि घट्दै गएको छ। तिनै ट्रेकिङ गर्नेहरूलाई हामी अब साइक्लिङमा तान्न सक्छौं, साइक्लिङ गाइड भएरै पाँच वर्षको अनुभव सँगालेका अजयले भने, अहिले धेरै ट्रेकिङ कम्पनीले पनि साइक्लिङ टुर चलाउन थालिसकेका छन्। तर अझै टुरिजम बोर्डले साइक्लिङलाई ट्रेकिङकै हिसाबमा हेर्दिरहेको छ। उनी साइक्लिङको रुट पनि ट्रेकिङकै भए तापनि सेफ्टीदेखि गाइडसम्म हेर्दा एकदमै अलग पेसा भएको जिकिर गर्छन्। अजयकै हिसाबमा पनि अहिलेकै अवस्थामा नेपालमा माउन्टेन बाइक टुर गर्न पर्याप्त रुट छन्। सबै टुरिस्ट ट्रेकिङकै लागि मात्रै देश आउनुपर्छ भन्ने अजय ठान्दैनन्। हामीले साइक्लिङबाट पनि केही मात्रामा टुरिस्ट भित्र्याउन सक्छौं। सगरमाथा क्षेत्र होस् वा रारामा साइकल लिएर पुग्न सकियोस्। त्यसका लागि पनि नयाँ ट्रयाक खोलिनुपर्छ। सगरमाथा क्षेत्रमा त साइकल लैजान अनुमति नै छैन भन्ने सुनेको छु, अजयले यसतर्फ सरकारले बेलैमा सोच्नुपर्ने ठान्छन्।साइकलले नापेको दूरीझन्डै एक दशकको साइक्लिङमा अजयले कति यात्रा तय गरे होलान्? जवाफ उनीसँग छैन। कति यात्रा तय गरियो होला भन्ने त भनी साध्यै छैन होला। पृथ्वी नै कति फन्को मारिसकियो होला, हँसिलो मुद्रामा प्रस्तुत अजयले थपे, सन् २०१२ देखि रेकर्ड राख्न थालेयता ५०६० हजार किलोमिटर साइकल चलाइसकेछु। अहिले ट्रेनिङ चल्दा म सातामै १५ देखि २० घण्टा साइकल चलाउँछु। त्यसमा ४ सयदेखि ५ सय किलोमिटर तय गर्छु।साइकलसँगको नाताघरको सानो साइकलकै कारण सानै उमेरमा साइक्लिङप्रति लगाव बढाएका अजय विपनामा त साइकलसँगै भेटिन्छन्। सपनामा पनि साइकल चलाएकै देख्लान्? उनी केही बेर हाँसे अनि भने, रेस गर्दा गर्दा पनि होला, कहिलेकाहीँ सपनामा पनि रेस गरेकै देख्छु। सपनामा पनि जितेकै देख्छु।साइकललाई नै जीवनको प्रिय मान्ने अजयलाई त्यही साइकलले पनि कहिलेकाहीँ अप्रिय अनुभव दिलाएको छ। त्यस्तै भयो, दक्षिण कोरियामा भएको एसियन खेलकुदमा। मैले राम्रो तयारीसहित आशा गरेर पनि साइकलका कारण धोका पाएँ, रेसका क्रममा चेन चुँडिएपछि उनको आशा पनि चुँडिएको थियो। साइकलबाट अलग हुने कल्पना पनि अजयका लागि अप्रिय लाग्छ। लामो ट्रेनिङपछि रिकभरीका लागि पनि केही समय साइकलबाट टाढिनुपर्दो रहेछ। यस्तो बेला नै खल्लो अनुभव गर्ने अजयले यति बेला दुई महिनादेखि पाइडलमा खुट्टा राख्न पाएका छैनन्। याक अट्याकमा रेस लगाउने क्रममा नोभेम्बरको मध्यतिर उनी दुर्घटनामा परे। मनाङमा छँदा साइकल हिउँमा चिप्लिएर लडे। उनको ढाडमा चोट लाग्यो। रेस जित्न त सकेनन् नै, यसपटकको राष्ट्रिय खेलकुदमा पनि सहभागी हुन पाएनन्। डाक्टरले कम्तीमा पनि डेढ महिना आराम गर्न भनेकाले यतिबेला उनी स्कुटरमा नै आवतजावत गरिरहेका छन्।"
टाकुराको रिसोर्ट,"यस पटक म भक्तपुरको कमल विनायकबाट भत्केको पाटी, जीतपुर हुँदै कलमसी पुगें। नयाँ नगरपालिकामा गाभिनुअघि यो सुडाल गाविस थियो। कमल विनायकबाट ११ किलोमिटर एक लेनको मोटर बाटो बाइक चढेर जाँदा झमक्कै रात पर्यो।दुई नम्बर गियरमा उकालो उक्लिँदै गर्दा गाउँलेहरू बेलुकीको खाना खाइवरि निदाउने तरखर गर्दै थिए। सडक छेउका पसलमा मापसे गर्न पुगेका केही किसान मोबाइलको टर्च बालेर उक्लिँदैओर्लिंदै गरेको दृश्य घुम्तीपिच्छे देखिए। रत्नपार्कबाट ३० किलोमिटर दूरीमा रहेको बोजिनी नगरकोट रिसोर्टमा पुग्दा साँझपख पुगेका केही नेपाली अतिथि बारबिक्युको तयारीमा जुट्दै थिए। काठमाडौं उपत्यकातर्फ फर्किएको यो डाँडाको रिसोर्ट काठमाडौं खाल्डोभन्दा साढे ५ सय मिटर माथि रहेछ। रिसोर्ट रहेको स्थानको उचाइ मेरो मोबाइलको कम्पास एपले १८ सय ४३ मिटर देखायो। अचेल सल्लाघारीबाट नगरकोट जानेहरू फर्किंदा यो बाटो हँुदै काठमाडौं ओर्लिन्छन्। सडक त्यति राम्रो छैन। भत्केको। एक लेन। खाल्डाखुल्डी त्यस्तै। छल्दै रोकिँदै ओर्लिनुपर्छ। तर, सल्लाघारीबाट नगरकोट पुग्न यो बाटो करिब १० किलोमिटर छोटो छ। राजधानी नजिकैको यो काँठ भेगमा ९ करोड २५ लाख लगानी गरेर स्थानीय दामोदर दंगाल र उनका आफन्त माधवप्रसाद फुयाल (बद्री) ले रिसोर्ट सञ्चालनमा ल्याएका रहेछन्। काठमाडौंको कोलाहल, वर्कलोड, प्रदूषणबाट केही घण्टादिनका लागि मुक्त हुन चाहनेहरू यो डाँडोमा उक्लिँदा रहेछन्। मावली घर बालाजुमा हुर्केबढेका दामोदर यस भेगमा पनि भान्जाका नामले पपुलर रहेछन्। १८ वर्षदेखि कमल विनायकमा ग्रोसरी स्टोर चलाइरहेका उनको अबको उद्देश्य स्थानीय निकायमार्फत राजनीतिक गर्ने हो। राजनीतिमा पूर्ण समर्पित हुनुअघि सुरु गरिएको दंगालको यो प्रोजेक्ट नेपालमा बढ्दै गइरहेको आन्तरिक टुरिजममा लगानी गर्नेहरूतर्फ पनि संकेत गर्छ। खैर, शुक्रबारको त्यो रात तुवाँलो, धूलो, कुहिरोका कारण धुमिल बनेको काठमाडौं राम्ररी देख्न पाइएन। देखियो, अन्तर्राष्ट्रिय विमानस्थल मात्रै। त्यो पनि पूरै आकारमा होइन। जहाज उडेको, गुडेको मात्रै। त्यो रात आकाशमा तारा हेर्दै मन र मस्तिष्कलाई आनन्दले रित्तो बनाइयो। शनिबार बिहानै झिसमिसेमै केही काँडे भ्याकुर र आगन्तुक चराहरूको चिरबिरसँगै गाउँलाई सहरसँग जोड्ने यात्रुबस दूध, तरकारी बोकेर सहरका लागि छुटे। बसमा यात्रा गर्नेमा धेरै त बिहानै कलेज जाने विद्यार्थी हुँदारहेछन्। रातिको तुलनामा बिहान छ्याङ्ग उपत्यका खुलेको देखियो। रिसोर्टको बार्दलीबाट बनेपादेखि, आशापुरी, फूलचोकी, गोदावरी, चन्द्रागिरि, नागार्जुन, शिवपुरी, चाँगुनारायण र त्रिशुल डाँडा देखिए। अझ काठमाडौं, ललितपुर र भक्तपुर बर्डआईभ्यु झैं देखिँदोरहेछ। रिसोर्टको माथि बतासे डाँडा। उत्तरतर्फका सबै हिमाल र सनराइज हेर्न खुबै रमाइलो रहेछ। चरा र जंगली जनावर प्रेमीहरूका लागि यो काइदाकै रहेछ। स्कुले छोराछोरीलाई गाउँले जीवन देखाउन यो काठमाडौं नजिकैको गन्तव्य हो, सञ्चालक दंगालले भने, त्यसैगरी कर्पोरेट हाउसमा काम गर्ने युवायुवतीलाई तनावबाट मुक्ति दिने थलो पनि यही हो। सूर्य उदाएको होइन, अस्ताएको हेर्नका लागि बोजिनी वनको फेदीमै रहेको यो रिसोर्ट एउटा गन्तव्य हो। यसका १८ वटा कोठाबाट चन्द्रागिरि पर्वत नाघेर अस्ताउँदै गरेको सूर्य हेर्नु बिछट्टै आनन्द हुँदोरहेछ। सूर्य डुबेपछि उदाउने चन्द्रमा हेर्दै मुख रसाउने परिकार वा किसानकै गोठबाट ल्याइएको दूधबाट बनाइएको कफीचिया पिउनुमा पनि गजब मज्जा। बिहान काठमाडौंबाट हिमाल देखाउन उड्ने माउन्टेन फ्लाइटले यो गाउँको शून्यता चिर्दोरहेछ। हेलिकप्टरहरू रिसोर्टभन्दा पनि तलतल उडेका देखिने। यहाँको रमाइलो भिन्नै रहेछ। प्रतिव्यक्ति एक रातको बसाइ (साँझको खाना, बसाइ र बिहानको खाजा) करसहित २७ सय रुपैयाँ लिने बोजिनी रिसोर्टबारे थप जानकारी यसको फेसबुक र वेभ पेजबाट हेर्न सकिनेछ।"
रंग मञ्चमा तन्नेरी पुस्ता,"पूर्वको मुख्य सहर विराटनगर एकताका रंगकर्मले तातेको थियो। ०३८ सालमा आरोहण गुरुकुल स्थापना भएसँगै विराटनगरमा नाट्य गतिविधि ह्वात्तै बढे, आममानिस रंगमञ्चतर्फ तानिए। क्रमश: मोफसलको रंगकर्मले एक प्रकारको गति लियो। सर्वसाधारण पैसा तिरेर नाटक घरसम्म पुग्न थाले।त्यो उत्साह लामो समयसम्म टिकेन। नाट्य गतिविधि हुन छाडे, नाटक घरसम्म पुग्ने एक तहका दर्शकको लाइन पातलिँदै गयो। तर केही वर्षयता तन्नेरी पुस्ता आएसँगै यसले पुनर्जीवन पाएको छ। दर्शक नाटक घरतिरै फर्किन थालेका छन्।मोरङका अशोक गौतम (२२) कमर्सका विद्यार्थी हुन्। तर, उनको रुचि भने फरक छ रंगकर्म। स्कुल पढ्दा बेलाबेला सडक नाटक खेल्ने उनको बिस्तारै नाटकप्रति लगाव बढ्यो। स्कुल पढ्दा विराटनगरमा नाटक घर छ भन्ने सुनेका रहेछन्। उच्च शिक्षा अध्ययन निम्ति विराटनगर आएपछि कति दिन गुरुकुल खोज्दै हिँडे। पछि एक जना रंगकर्मीले उनलाई त्यहाँसम्म पुर्याए। अब उनका लागि सबैभन्दा महत्त्वपूर्ण नाटक घर जानु हुन थाल्यो। ०७० साल। आरोहण गुरुकुलमा धोको नाटक मञ्चन हुँदै थियो। केही रंगकर्मीसँग हेलमेल बढाएका अशोकले त्यसबेला उक्त नाटकमा केही भूमिका मागे। सुरुमा उनलाई भूमिका दिने भने पनि अन्तिममा पाएनन्। उनी निराश बने। आन्दोलनको सिन रहेको उक्त नाटकमा पछि उनलाई समावेश गराइयो। मेरो रंगकर्मको टर्निङ प्वाइन्ट त्यही थियो, उनले सुनाए। बुबाआमाले दिएको पैसा खर्चेर कलेज पढ्ने उमेरमा अहिले अशोकजस्ता थुप्रै युवा रंगमञ्चमा पसिना बगाइरहेका छन्। त्यसैमा उनीहरू भविष्यको रेखा कोर्न तल्लीन छन्। अहिले गुरुकुलमा मञ्चन हुने अधिकांश नाटकको लिड रोलमा उनीहरू नै हुन्छन्, कहिलेकाहीं विषय र चरित्रअनुसार आवश्यक परे बाहिरका रंगकर्मी बोलाइन्छ। अन्यथा, विराटनगरको गुरुकुल पछिल्लो समय उनीहरूलगायतको समूहले धानेको छ। गुरुकुलकी अर्की नाट्यकर्मी हुन् गीता कोइराला (२६)। ०६६ सालबाटै सडक नाटक खेल्दै आएकी उनी पछि गुरुकुलसँग जोडिइन्। सडकबाट रंगीन मञ्चमा पाइला टेकेकी उनलाई दशक लामो नाट्यकर्ममा आजसम्म पछाडि फर्किएर हेर्नुपरेको छैन। बिहान कलेज जाने, दिउँसो निजी विद्यालयमा पढाउने अनि बेलुका डान्स सेन्टरमा नृत्य सिकाउने, यो कार्यसूची सकेर नाटक घरसम्म पुग्न केहीले छेक्दैन।तर, अन्य सहकर्मीभन्दा गीताले रंगकर्म निम्ति बढी संघर्ष गर्नु परिरहेको छ। उनलाई परिवारबाट स्वतन्त्र भएर हिँड्न, नाटक खेल्न छुट छैन। नाटक खेल्न परिवारले अनुमति नदिँदानदिँदै पनि उनी विद्रोह गरेर आफ्नो इच्छा पूरा गरिरहेकी छन्। मलाई घरबाहिर निस्केर मञ्चसम्म आइपुग्न अनेक कुरासँग जुध्नुपर्छ, परिवारले मेरो काम नबुझ्दा कहिलेकाहीं असहजता आउँछ, गीता भन्छिन्।राजेश ठाकुर (२६) लाई ०६८ सालमा पहिलोपटक महाकन्जुस (मैथिली) नाटक खेल्दाका दु:ख आज सपनाजस्तै लाग्छन्। रहरैरहरमा रंगकर्ममा हामफालेका राजेशले नाट्य यात्राका सुरुआती दिनमा भोकभोकै काम गरे। कलेज जीवनमा न आफ्नो खल्तीमा नोट हुन्थ्यो, न नाटकबाटै आम्दानी हुन्थ्यो। तैपनि, उनी आफ्नो रहरको काम छाडेर भागेनन्, अनवरत लागिरहे। पछि विराटनगरको मैथिल नाट्य कला परिषद्सँग जोडिएपछि उनको नाट्यकर्मले गति पायो, दायरा फैलियो। आज उनी त्यसैको बलमा ठूलो मञ्चमा उभिएका छन्।अन्य सहकर्मीझैं राजेश पनि कमर्सकै विद्यार्थी हुन्। उनी विश्वविद्यालयमा व्यवस्थापन विषय लिएर पढ्दैछन्, कामचाहिँ नाट्य क्षेत्रमा गरिरहेछन्। विराटनगरकै सागर विश्वास (२२) गुरुकुलमा नाट्य चरित्र निभाउनेदेखि प्राविधिक पाटोसमेत सम्हालिरहेका अर्का तन्नेरी नाट्यकर्मी हुन्। उनी पनि अन्य सहकर्मीझैं रंगमञ्चमै भविष्य खोजिरहेछन्। विडम्बना रंगमञ्चमै भविष्य खोजिरहेका सागरहरूजस्ता तन्नेरी रंगकर्मी धेरैजसो चाहिँ फुर्सदमै हुन्छन्। कारण गुरुकुलमा नियमित नाटक मञ्चन हुँदैन। दर्शक नहुनु, दर्शकमा पैसा तिरेर नाटक हेर्ने बानी नहुनु, नाटकमा लगानी गर्ने मान्छे नभेटिनु यसका कारण हुन्। तैपनि, गुरुकुलको प्रयासमा पछिल्लो समय यहाँको नाट्यकर्मले गति लिँदो छ। विराटनगरका तन्नेरी नाट्यकर्मी अहिले मोफसलको रंगमञ्चलाई पुन: ब्युँताउने सोचका साथ जुटेका छन्। तर, अपेक्षाअनुसार दर्शक हलसम्म नपुग्दा उनीहरू कहिलेकाहीं निराश हुन्छन्। अहिले हामी कसरी नियमित नाटक गर्ने र दर्शकलाई कसरी नाटक घरसम्म ल्याउन सकिन्छ भन्नेमा लागेका छौं, अशोक गौतम भन्छन्, हामीलाई अहिले लगानीकर्ताको खाँचो छ।"
टीभी बन्न चाहन्छ फेसबुक,"गत वर्ष फेसबुकले प्रयोगकर्तालाई लाइभ भिडियोका लागि प्रोत्साहित गर्यो। यत्तिले मात्रै फेसबुकको काम सकिनेवाला थिएन, उसले ठूला सेलिब्रिटी र मिडिया कम्पनीहरूलाई फेसबुकमा भिडियो लाइभ गर्नको लागि पैसासमेत दियो। त्यसको नतिजा अहिले प्रयोगकर्ताले अनुभव गरिरहेका छन् न्युजफिडमा भिडियो कन्टेन्टको दबदबा। फेसबुक न्युजफिड स्क्रोल गर्दा अधिकांश ठूला मिडिया कम्पनीले कुनै न कुनै इभेन्टको लाइभ गरिरहेका हुन्छन् भने प्रयोगकर्ताले प्रशस्तै भिडियो अपलोड गरिरहेका हुन्छन्। न्युजफिडमा बिना आवाज अटो प्ले हुने यस्ता भिडियोको भ्यू धेरै देखिन थालेपछि भिडियो अपलोड गर्नेहरू पनि उत्साहित हुने नै भए। अघिल्लो साता फेसबुकले आफ्नो उद्देश्य टेलिभिजन बन्ने रहेको प्रस्ट्याएको छ। २०१६ को चौमासिक आम्दानी सार्वजनिक गर्ने क्रममा फेसबुकका मालिक मार्क जुकरवर्गले अधिकांश समय के फेसबुकको उद्देश्य टेलिभिजनको विकल्प बन्ने हो? भन्ने खालको प्रश्नको सामना गरे। यस्तै प्रश्नको जवाफमा जुकरवर्गले फेसबुकको उद्देश्य टिभीको विकल्प नभई टीभी नै बन्ने आशयको उत्तर दिए।उनको अनुसार, फेसबुकले अहिले छोटोछोटो भिडियोमा ध्यान केन्द्रित गरे पनि भविष्यमा उनी लामो लामो भिडियो फेसबुकमा आओस् भन्ने चाहन्छन्। वास्तवमा उनी प्रयोगकर्तालाई फेसबुकमा भिडियो हेर्ने बानी पार्न चाहन्छन्। मलाई अहिले फेसबुकमा भिडियो हेर्ने बानी परिसक्यो, उनले भने, मेरो चाहना छ मानिसहरू आफूलाई मन परेको भिडियो हेर्न फेसबुकमा आउन र आफूलाई मन पर्ने खालको भिडियो राख्ने ठाउँमा गएर खोजून्।उनको भनाइको आशय थियो टेलिभिजनमा मनपर्ने कार्यक्रम हेरेजस्तै फेसबुकमा पनि प्रयोगकर्ताले आफूलाई मनपर्ने भिडियो हेरुन्, त्यो पनि आफूलाई मनपर्ने स्रोतबाट। यसैको लागि फेसबुक टीभीको जस्तै टेलिभिजन कार्यक्रम फेसबुकबाटै प्रसारण गर्ने तयारीमा छ र यसको लागि उसले निर्माताहरूसँग कुरा गरिरहेको छ।योबाहेक फेसबुकले यो पनि भनेको छ कि ऊ आफ्ना भिडियो निर्माताहरूका लागि बिजनेस मोडलको खोजीमा छ अर्थात् फेसबुकमा भिडियो हाल्नेहरूको आम्दानी बढाउने उसको ध्याउन्न छ। यसका लागि उसले भिडियोको बीचमा विज्ञापन राख्ने गरी परीक्षण सुरु गरिसकेको छ। यसअघि नै फेसबुकले प्रायोजित भिडियोहरू राख्ने अनुमति दिइसकेको छ। जस्तो कसैले एउटा कार्यक्रमका लागि अन्य प्रायोजकबाट पैसा लिएको छ भने पनि केही फरक नपर्ने। धेरै भिडियो हाल्न सक्ने ठूला कम्पनीको आम्दानी बढाउने र उनीहरूलाई फेसबुकमा भिडियो योगदान गर्न प्रोत्साहित गर्न कम्पनीले यसो गरेको थियो।ठूला स्क्रिनको स्मार्टफोन, इन्टरनेटको व्यापकता र स्पिड डाटाको सुविधा, स्मार्टफोनको राम्रा क्यामेरा र छोटो भिडियोमा प्रयोगकर्ताको रुचीको कारण अहिले भिडियो ट्रेन्ड बढेको फेसबुकको बुझाइछ। गत वर्ष यही महिनाको तथ्यांकअनुसार फेसबुकमा दैनिक एक सय मिलिन घण्टा बराबरको भिडियो हेरिन्थ्यो।प्रभावशाली मिडिया र सेलिब्रेटीलाई पैसा दिएर भिडियोमा केन्द्रित गराउने फेसबुकको योजना यूट्युबको ५ वर्षअघिको योजनासँग मेल खान्छ जुन बेला यूट्युवले धेरै कम्पनीहरूलाई पैसा दिएरै आफ्नो प्लेटफर्ममा भिडियो अपलोड गर्न प्रोत्साहित गरेको थियो र त्यसमा रहेको विज्ञापनको आम्दानी आधाआधा भाग लगाउन सुरु गरेको थियो। भिडियोमा विज्ञापन राख्ने फेसबुकको योजना भने यूट्युबको भन्दा भिन्न छ। अहिले प्रयोगकर्ताले कम्तीमा ३ सेकेन्ड हेरेको भिडियोलाई भ्यूका रूपमा गणना गरिन्छ। फेसबुकको योजनाअनुसार फेसबुकमा भिडियो राखेर विज्ञापनबाट आम्दानी गर्न चाहनेले कम्तीमा २० सेकेन्ट प्रयोगकर्तालाई अल्झाई राख्नुपर्ने हुन्छ किनकि २० सेकेन्ड भिडियो प्ले भएपछि मात्रै विज्ञापन देखाउन मिल्नेछ। यसको अर्थ हो फेसबुक आफ्नो न्यूजफिडमा त्यस्तो भिडियो चाहन्छ जसले प्रयोगकर्तालाई केहीबेर भए पनि बाँधिराखोस् र उत्सुकता जगाइरहोस्।आफ्नो प्लेटफर्ममा भिडियो राख्नेलाई पैसा दिने, विज्ञापनबापतको पैसा बाँडफाँड गर्ने र प्रयोगकर्ताले आफूले चाहेको जति भिडियो फेसबुकमै र मनपर्ने स्रोतबाटै हेर्न सकून् भन्ने उसको उद्देश्यले उसलाई लगभग टेलिभिजनकै फम्र्याटमा ल्याइपुर्याएको छ। र, उसको यो उद्देश्य असफल होला भन्ने सम्भावना पनि निकै कम छ किनकि उसले अहिले नै टेलिभिजनभन्दा बढी भिडियो क्लिप र दर्शक पाइरहेकै छ। एजेन्सीहरूको सहयोगमा"
सेक्रेट म्यासेजमा अर्को सुविधा,भाइबरले यसअघि पठाइसकिएको च्याटसमेत अर्को व्यक्तिको डिभाइसबाट समेत डिलिट गर्न सक्ने सुविधा सुरु गरिसकेको छ। अहिले चल्तीका धेरै भ्यासेजिङ एपले प्रयोगकर्ताको गोपनियतालाई ध्यानमा राखेर यस्तो फिचर राख्न थालेका छन्। सुरुमा यस्तो सुविधा स्न्यापच्याटले सुरु गरेको थियो। गत महिनाको तथ्यांकअनुसार भाइबरको कूल प्रयोगकर्ता आठ सय मिलियन छन्।ब्याट्री परिवर्तन गर्दै सामसुङब्याट्रीका कारण आफ्नो महत्त्वपूर्ण स्मार्टफोन ग्यालेक्सी नोट सेभेनको बिक्री रद्द गर्नुपरेपछि सामसुङले ब्याट्री उत्पादक कम्पनी परिवर्तन गर्ने भएको छ। उसले यही वर्ष बजारमा ल्याउन लागेको ग्यालेक्सी एस एइटको ब्याट्रीका लागि ब्याट्री निर्माता खोजिरहेको छ। ब्याट्री खराबीका कारण फोन पड्किने समस्या भएपछि कम्पनीले पछिल्लो पटक बजार पठाएको २५ लाख बढी ग्यालेक्सी नोट सेभेन फिर्ता लिएर यसको उत्पादन बन्द गरेको थियो। यही घाटा कम गर्न र बजारमा आफ्नो उपस्थितिका लागि यही वर्ष ग्यालेक्सी एस सिरिजको नयाँ फोन सार्वजनिक गर्ने कम्पनीको तयारी छ। सामसुङले ब्याट्रीमा खराबी हुनुको दोष चिनियाँ निर्माता एम्पेरेक्स टेक्नोलोजीलाई दिएको छ। सामसुङले अब आफ्नो स्मार्टफोनका लागि ब्याट्री बनाउन जापानी कम्पनी मुराटालाई जिम्मा दिने तयारीमा छ।क्रोममा क्यूआर स्क्यानरआइफोन प्रयोगकर्ताहरूले आफ्नो डिभाइसबाट अर्को एउटा एप डिलिट गर्न सक्छन्। गुगल क्रोमले आफ्नो अपडेटमा क्यूआर कोड स्क्यानर थपेको छ। यो अहिले आईओएस एपमा मात्र उपलब्ध हुनेछ। क्यूआर कोड स्क्यानर भनिए पनि यसले बारकोड समेत रिड गर्न सक्नेछ। क्रोमको यो अपडेट नयाँ भने होइन्। यसअघि नै भाइबरसहितका म्यासेजिङ एपले समेत यस्तो स्क्यानर प्रयोगमा ल्याइसकेका छन्। क्रोमको यो अपडेटले प्रयोगकर्तालाई अर्को सुविधा के दिएको छ भने प्रयोगकर्ताले कोड स्क्यान गरेर गुगल सर्चमा त्यो प्रडक्टबारे थप जानकारीका लागि सर्चसमेत गर्न सक्नेछन्। एजेन्सीहरूको सहयोगमा
उल्लु रोबोट,लाटोकोसेरो रातको समयमा मात्र सक्रिय भई आहाराको खोजी गर्छ। यसको भुवा नरम हुने भएकाले उड्दा आवाज निस्कँदैन। आँखा चलाउन नसक्ने भएकाले कहीँ कतै नजर डुलाउनुपर्दा टाउको नै घुमाउँछ। त्यही भएर यसको टाउको २ सय ७० डिग्रीसम्म घुम्छ। संसारमा पाइने २ सय २५ प्रजातिका लाटोकोसेरोमध्ये नेपालमा २२ प्रजातिका पाइन्छन्।
