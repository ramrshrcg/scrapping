शीर्षक,विवरण
किन नजिकिँदै एमालेमोर्चा ?,"यसरी घनीभूत संवाद बढ्नुको राजनीतिक बाध्यता मोर्चालाई पनि छ । मोर्चाले एमालेका प्रधानमन्त्री प्रत्यासी ओलीविरुद्ध पोहोर असोज र गत साउनमा क्रमश: कांग्रेस र माओवादी केन्द्रका नेतालाई प्रधानमन्त्रीमा भोट हाल्यो । देउवा र दाहाललाई संविधान संशोधनमा मनाएर मोर्चाले तीनबँुदे सहमति त गर्यो । तर सत्ता बहिर्गमनपछि तीव्र प्रतिक्रियात्मक बनेका ओलीका कारण त्यो संसद्भित्र पुगेर पनि हालसम्म अलपत्र छ । सुशील कोइराला सरकारले गरेको पहिलो संविधान संशोधन विधेयक ओली सरकारले पोहोर माघ ९ गते पारित गराएको थियो । मुख्य माग सीमांकनबारे सम्बोधन नभएको भन्दै मोर्चाले स्वामित्व लिन मानेन । उक्त अवधिभर उसले ओलीलाई मधेसविरोधी नश्लवादी चित्रित गर्दै आयो । ओलीले पनि मोर्चालाई भारतपरस्त करार गर्दै आए । साउन १९ गते मोर्चाकै समर्थनमा दाहाल प्रधानमन्त्री चुनिए पनि ७ महिनासम्म न त उनले संशोधन विधेयक पारित नै गराउन सके, न संविधान कार्यान्वयनमा देखिने प्रगति नै । कांग्रेसमाओवादी केन्द्रसितको सहकार्यबारे पुनर्विचार गर्दै एमालेसँग संवादको महसुस गर्नुका पछाडि मोर्चा नेतृत्वमा यिनै एक वर्षयताका रियलाइजेसन हरूले काम गरेका छन् । तर मोर्चाभित्रकै निर्णायकमध्ये एक मानिएका संघीय समाजवादी फोरम अध्यक्ष उपेन्द्र यादव भने एमालेसँग सहकार्य बढाउनेबारे अझै आलोचनात्मक धारणा राख्छन् ।यता एमालेले पनि आफ्नै सत्ता समर्थक माओवादी अध्यक्ष दाहालको नयाँ समीकरणका कारण सत्ता बहिर्गमन भोग्नुपरे पनि आगामी सत्तारोहण उसका लागि सहज देखिँदैन । देउवा चैतभित्र स्थानीय चुनाव हुने वातावरणको ग्यारेन्टी नभए दाहाललाई नपर्खने मुडमा जो देखिन्छन् । मोर्चा नेतासँग केही दिनअघि भएको भेटमा उनले त्यसको संकेत प्रस्टै गरिसकेका छन् । उसो त नयाँ सत्तासमीकरणमा देउवा तिनै शक्ति समेट्न चाहन्छन्, जो दाहालको सत्तारोहणमा साथै थिए । संसदको पहिलो र दोस्रो ठूलो दल एकैपल्ट सरकारमा हुन नहुने उनको मान्यता छँदै छ । तर मोर्चा नेताहरू अनौपचारिक भेटहरूमा भन्न थालेका छन्, ओली हामीविरुद्ध जुन तितो ओकल्छन्, उनी व्यवहार पनि त्यस्तै गर्छन् । तर प्रचण्डचाहिँ कुरा नरम गर्छन्, संशोधन विधेयक पारित गराउन कुनै पाइलो सार्दैनन् । मोर्चाले देउवासँग पनि भनिसकेको छ, जसरी उनीहरूलाई बाहिर राखेर संविधान यो एक वर्षमा कार्यान्वयन हुन सकेन, त्यस्तै एमालेलाई बाहिर राखेर संविधान संशोधन हुन सक्दैन ।यसैको सेरोफेरोमा अनि दुवै पक्षको आवश्यकता र बाध्यतामा यो साताभरि मोर्चाएमाले छलफलहरू भएका छन् । मोर्चाका शीर्ष नेता ठाकुर, यादव र सदभावना पार्टी अध्यक्ष राजेन्द्र महतो काठमाडौंबाहिर छन् । उनीहरू तीन दिनपछि काठमाडौं फर्केपछि शीर्ष तहमै बैठकको तयारी भइरहेको छ ।र, गाँठी कुरोचाहिँ सीमांकनमै छ । एमालेले हालको प्रदेश नम्बर ५ को सीमांकन हेरफेर प्रस्ताव स्थगित गर्दै संघीय आयोगमार्फत टुंग्याउन मोर्चा नेताहरूलाई मनाउने प्रयास गरिरहेको छ । हाल आयोगलाई ६ महिनादेखि दुई वर्षसम्म समय दिने गरी कार्यादेश दिने चर्चा चल्दैगर्दा एमाले बरु त्यसको अवधि घटाएर तीन महिनामै झार्न पनि तयार देखिएको छ । तर मोर्चा नेताहरूले सीमांकन नै छाडेर सहमति गर्दा पोहोर मधेस आन्दोलनमा मारिएका ५८ सहिद, अनि घाइतेहरूमा अन्याय हुन जाने भन्दै त्यो आफ्नो ब्याटल क्राई भएको अडान छाडिसकेका छैनन् । यस्तोमा एमालेमोर्चाबीचको पछिल्लो मन्त्रणा केवल सत्ता परिवर्तनसम्म मात्रै पुगेर फेरि दोबाटोमा अलपत्र पर्ने त होइन ? दृश्यावलीहरू हेर्दा त्यस्तो सम्भावना नआउला भन्न सकिन्न ।"
सफल विद्यालय खोज्दै हेडसरहरू,"प्रधानाध्यापकहरूको समूहले शुक्रबारसम्म काठमाडौंका दुई, तनहुँका दुई, कास्कीको तीन, स्याङ्जाको एक, बुटवलका एक र नवलपरासीका एक वटा सफल विद्यालय अवलोकन गरेका छन् । कालीनाग मावि सुनखानीका प्रधानाध्यापक रामबहादुर सिवाकोटीले भने, हामीले के गरिरहेका छौं ? अरूले के गरिरहेका छन् ? अरूबाट सिकेर आफ्नो विद्यालय सुधार्न चाहन्छौं ।आफ्नो विद्यालय सुधार गर्न अरूले गरेको राम्रो प्रयास सिक्न निस्केको दोलखा कुटिडाँडा माविका प्रधानाध्यापक शंकरलाल श्रेष्ठले बताए । अन्य विद्यालयको रामो पक्ष के हो ? कसरी सम्भव हुन्छ ? सिकेर आफ्नो विद्यालयमा लागू गर्न खोजेका छौं, उनले भने, केही पक्ष हाम्रो पनि राम्रो छ । अरू विद्यालयबाट पनि धेरै सिक्नुपर्नेछ । कक्षाकोठा व्यवस्थापन, समुदायसँग सहकार्य अरू विद्यालयको राम्रो पक्ष रहेछ । पशुपति कन्या माविका प्रधानाध्यापक गोविन्दनारायण मानन्धरले अभिभावकको सक्रियता र शिक्षकको मिहिनेतले मात्रै विद्यालय सुधार गर्न सकिने सफल विद्यालयको अवलोकनबाट सिकेको बताए । दोलखाका सांसद पार्वत गुरुङले जिल्लाका सबै माविहरूको शिक्षाको गुणस्तर सुधार्न प्रधानाध्यापकहरूलाई भ्रमण योजना बनाएपछि निर्वाचन क्षेत्र विकास कार्यक्रमबाट चार लाख विनियोजन गरेको बताए । दोलखाका दुई निर्वाचन क्षेत्र विकास कार्यक्रम र भ्रमणमा सहभागी विद्यालयबाट पाँच हजार रुपैयाँ सहयोग लिएर सफल अभ्यासको अवलोकन गराइरहेको दोलखाका जिल्ला शिक्षा अधिकारी नारायण काशीछवाले बताए । जिल्लाका सामुदायिक विद्यालय सुधार्न निस्केको अध्ययन टोलीले राम्रा विद्यालयको उपलब्धि, असल अभ्यास, शैक्षिक, प्रशासनिक, भौतिक र आर्थिक व्यवस्थापनको पाटो अध्ययन गरिरहेको उनले बताए । कक्षामा विद्यार्थी बढाउने उपाय, नयाँ काम, विद्यालय र समुदायको सम्बन्ध बुझिरहेका छौं, स्रोत व्यक्ति दुर्गालाल साहले भने, यो भ्रमणले जिल्लाको सिकाइमा पक्कै सुधार ल्याउनेछ । जिल्लाका सामुदायिक विद्यालय सुधार्न दलका नेताहरू पनि लागिपरेको यो भ्रमणले देखाएको छ । हेडसरहरूलाई मात्रै पठाए पनि हुन्थ्यो । उहाँहरूले के देख्नुभयो ? भ्रमणबाट फर्केर आफ्नो विद्यालयमा लागू गर्नुभयो कि भएन ? खबरदारी गर्न पनि आफैं निस्केका हौं, सांसद गुरुङले भने । निजी र सामुदायिक विद्यालयबीच गुणस्तरको दूरी पुरेर सामुदायिकलाई निजीसरह बनाउने प्रयास गरेको उनले बताए । गाउँका विद्यालय छाडेर सहरमा भर्ना हुने क्रम बढ्दो छ । गाउँको विद्यालय सुधार गरेर विद्यार्थी फर्काउने प्रधानाध्यापकहरू बताउँछन् । प्रअहरूले केही सिकेर आफ्नो विद्यालय सुधार्न सक्छन भनेर निर्वाचन क्षेत्र विकासको बजेट छुट्याएको बताउँदै सांसद आनन्द पोखरेलले स्रोत व्यक्ति जिम्मेवार नभएकै कारण विद्यालय सुधार हुन नसकेको आरोप लगाए । अर्का सांसद पशुपति चौलागाईंले यो भ्रमणले जिल्लाका सामुदायिक विद्यालयमा सुधार हुन सक्ने बताए । उनले प्रधानाध्यापकहरूलाई दलको पछि लाग्न छाडेर विद्यालय सुधार्न आग्रह गरे । एमाले, कांग्रेस, माओवादी भनेर जिन्दावाद भन्दै हिँड्नु पर्दैन, काठमाडौंमा प्रधानाध्यापकहरूको भेलालाई सम्बोधन गर्दै उनले भने, विद्यालय राम्रो बनाउन नसक्नेले भोट माग्दा उल्टै भोट घट्छ । विद्यालय राम्रो बनाउनुभयो भने कसलाई भोट हालौं भनेर तपाईंलाई नै सोध्छन् । त्यसैले पहिला विद्यालय सुधार्नुस् ।"
पत्नीकै मिलेमतोमा बालिका बलात्कृत,"भक्तपुर अनन्तलिंगेश्वर ७, सिरुटारकी १४ वर्षीया बालिका बलात्कृत भएकी छन् । सागरनाथ ७, सर्लाही घर भई सिरुटारमा ज्यामी काम गर्ने अभिभावकसँग बसेर कक्षा ५ मा अध्ययनरत बालिका छिमेकीबाटै बलात्कार भएकी हुन् । बालिका बलात्कारको आरोपमा प्रहरीले शनिबार पतिपत्नीलाई नै पक्राउ गरेको छ ।बलात्कारको आरोपमा अनन्तलिंगेश्वर ७ का ४० वर्षीय राजकृष्ण कायस्थ र उनकी पत्नी ३५ वर्षीया राधाजंगम पक्राउ परेको प्रहरीले जनाएको छ । राजकृष्णले पत्नीकै सहयोगमा बालिका बलात्कार गरेको महानगरीय प्रहरी वृत्त ठिमी प्रमुख डीएसपी श्यामबाबु ओलियाले बताए ।गत मंसिर २१ गते साँझ ७ बजे राधाजंगमले टीभी हेर्ने तथा पैसा दिने प्रलोभन देखाइ बालिकालाई घरमा ल्याएर राजकृष्णको जिम्मा लगाई बाहिरबाट चुकुल लगाएकी थिइन् । सोही समय राजकृष्णले बलात्कार गरेको पाइएको ओलियाले बताए । बलात्कारमा सघाएको भन्दै प्रहरीले राधाजंगमलाई पनि पक्राउ गरेको जनाएको छ । जन्मेको डेढ वर्षमा निमोनियाँले स्मरण क्षमता न्यून (कमजोर) भएकी बालिकालाई पत्नीले पतिको जिम्मा लगाएको बालिकाकी आमाले गुनासो गरिन् । छोरी शारीरिक रूपमा कमजोर छे, उनले भनिन्, सहीगलत छुटयाउन सक्दिन, अपराधीले त्यही कमजोरीको फाइदा उठाए । पीडित बालिकालाई बलात्कार भन्ने ज्ञान नभएका कारण पनि प्रहरीसमक्ष ढिला उजुरी आएको हो ।बलात्कारपछि राधाजंगमले २ सय रुपैयाँ दिएर परिवार तथा गाउँमा हल्ला नगर्न पटकपटक धम्की दिएको पीडित बालिकाले बताइन् । बाहिर हल्ला गर्यो भने परिवारकै बेइज्जत गराइदिने धम्की दिँदै आएको छ, उनले भनिन् । धम्कीकै कारण बलात्कारमा परेको कुरा परिवारमा भन्न नसकेर गुपचुप रहे पनि पीडकको पतिपत्नीबीच झगडा हुँदा राधाजंगमले गाउँमा हल्ला गरेपछि मात्र आफ्नी छोरीमाथि बलात्कार भएको पत्ता लागेपछि प्रहरीमा उजुरी गरेको बालिकाकी आमाले बताइन् ।पक्राउ परेकी राधाजंगमले पतिको आवश्यकता पूरा गर्न बालिकालाई पैसा दिएर यौनसम्पर्क गराएको स्विकारेकी छन् । पटकपटक आफूबाट यौन सन्तुष्ट नभएको बताउने पतिलाई बालिका मिलाइदिएको उनले प्रहरीलाई बताएकी छन् । पक्राउ परेका दुवैलाई आइतबार जबरजस्ती करणीअन्तर्गत मुद्दा दर्ता गरी कारबाही प्रक्रिया थालिने डीएसपी ओलियाले बताए । उनीहरू दुवै एकअर्का दोस्रो पतिपत्नी भएको बताएका छन् ।"
आजदेखि निर्वाचन प्रक्रिया सुरु,"काठमाडौं त्रिभुवन विश्वविद्यालयले फागुन १४ मा गर्न लागेको स्वतन्त्र विद्यार्थी युनियनको चुनावी प्रक्रिया आज (आइतबार) देखि सुरु हुने भएको छ ।चुनावको तालिकाअनुसार आइतबार मतदाता सूची प्रकाशन गर्नेछ । शुक्रबारसम्म भर्ना भएका विद्यार्थीको नामावली सार्वजनिक हुने त्रिविका रजिस्ट्रार डिल्लीराम उप्रेतीले बताए । त्रिविले माघ १५ सम्म पहिलो वर्षसेमस्टरको (नयाँ भर्ना) गर्न पाइने र यसअघि पहिलो सेमेस्टर वा वर्षमा भर्ना भइसकेका तर, अर्को तहमा भर्ना नभएका विद्यार्थीले शुक्रबारसम्म भर्ना हुन पाउने निर्णय गरेको थियो । उपत्यकाका त्रिचन्द्र, अमृत साइन्स, नेपाल कमर्स क्याम्पस, सानोठिमी क्याम्पसमा फर्जी विद्यार्थी भर्ना गरेको भन्दै विरोध भइरहेको छ ।त्रिविले यी कलेजमा भर्ना भएका विद्यार्थीबारे छानबिन गर्न शनिबार ३ सदस्यीय समिति गठन गरेको छ । उप्रेतीका अनुसार समितिमा केशवराज शर्मा, वैकुण्ठ खनाल र नरेन्द्र सिवाकोटी छन् । फर्जी भर्ना होहोइन, समितिले सोमबारै पत्ता लगाउनेछ, उनले भने । एकैजनाले धेरै विद्यार्थी भर्ना गरेको पाइए त्रिविले खारेज गर्ने भएको छ । तोकिएको समयमा एकएक गरी भर्ना भएको छ भने वैध हुन्छ, उप्रेतीले भने, एकैजनाले एकमुष्ट पैसा तिरेर धेरैजनाको भर्ना गरेको रहेछ भने फर्जी मानिनेछ ।त्रिविको कार्यतालिकाअनुसार ३ गते दाबी विरोध र छानबिन, ४ गते उम्मेदवारको मनोनयपत्र वितरण, ५ गते मनोनयन सिलबन्दी नामावली दाखिला गर्ने र प्रत्यक्षतर्फको नामावली प्रकाशन गरिनेछ । उम्मेदवारको दाबी, विरोध तथा छानबिन, फागुन ८ गते नाम फिर्ता र अन्तिम नामावली प्रकाशन गरिनेछ ।मिश्रित प्रणालीअनुसार स्ववियु चुनाव हुन लागेको हो । सभापति, कोषाध्यक्ष र सचिव प्रत्यक्ष चुनिनेछन् भने अन्य पद समानुपातिकका आधारमा चुनिनेछ । उम्मेदवारी दर्ता गर्ने अन्तिम दिन २८ वर्ष ननाघेको र मतदाता सूचीमा नाम भएको विद्यार्थीले कार्यसमितिको कुनै एक पद (पदाधिकारी वा सदस्य) का लागि उम्मेदवारी दिन सक्नेछ ।असहमति सम्बोधन गर्छौं : त्रिवित्रिविले विद्यार्थी संगठनहरूले स्ववियु चुनावसम्बन्धी राखेका असहमति सम्बोधन गर्दै अघि बढ्ने जनाएको छ । घोषित मितिमै चुनाव सफल बनाउन विश्वविद्यालय प्रतिबद्ध रहेको स्ववियु निर्वाचन केन्द्रीय अनुगमन एवं समन्वय समिति संयोजक एवं रेक्टर प्रा सुधा त्रिपाठी बताइन् । असहमतिका कुरा आइरहेका छन्, त्रिविले शनिबार जारी गरेको विज्ञप्तिमा भनिएको छ, त्रिविले आगामी दिनमा त्यस्ता असहमति भए पनि सम्बोधन गर्दै अघि बढ्ने गरी घोषित निर्वाचनलाई प्रतिबद्धता साथ सम्पन्न गर्न अघि बढेको छ । क्याम्पसमा देखिएका असहज अवस्था सहज बनाएर चुनावका सबै प्रक्रियामा सहभागी हुन त्रिविले आग्रह गरेको छ । चुनाव सफल बनाउन विभिन्न क्याम्पसमा क्रियाशील विद्यार्थी संघसंगठनलाई समितिले आग्रह गरेको छ ।१४ गते नै चुनाव गर्न विद्यार्थी संगठनको मागक्रियाशील १० विद्यार्थी संघसंगठनको शनिबार बसेको बैठकले तोकिएकै दिनमा चुनाव गराउन सहमति जनाएको छ । बैठकले स्ववियु चुनावमा देखिएका अन्योल हटाउँदै आइतबारदेखि सार्वजनिक गरिएको तालिकाअनुसार प्रक्रिया अगाडि बढाउन विश्वविद्यालयलाई अनुरोध गरेको छ । त्रिविले यसअघि जारी गरेको आचारसंहिता पूर्ण पालना गर्न प्रतिबद्धता गरेको संयुक्त प्रेस वक्तव्यमा उल्लेख छ । आचारसंहिताविपरीत केही क्याम्पसमा एकमुष्ट र फर्जी भर्ना गरिएको पाइएकाले त्यस्ता भर्ना छानबिन गरी तत्काल सम्बन्धित प्रशासनलाई कारबाही गर्न माग गर्दछांैं, वक्तव्यमा भनिएको छ । आचारसंहिता पालना भएनभएको अनुगमन गर्न सबै विद्यार्थी संगठनका महासचिवमहामन्त्री र प्रतिनिधि रहने समिति गठन गरिएको छ ।"
दुई मृत फेला,"काठमाडौं चन्द्रागिरि नगरपालिका ढुंगेअड्डामा एक व्यक्ति मृत फेला परेका छन् । करिब ४० वर्षका अपरिचित पुरूषको शव सडकपेटीमा भेटिएको प्रहरीले जनाएको छ । यस्तै काठमाडौं ९, तिलगंगाको वाग्मतीकिनारमा एक नवजात शिशु मृत भेटिएको छ । शिशु शुक्रबार भेटिएको र दुवै घटनासम्बन्धमा छानबिन भइरहेको प्रहरीले जनाएको छ ।"
विदेशी मुद्रासहित पक्राउ,"काठमाडौं मलेसियन एयरबाट विदेशी मुद्रसहित उड्ने तयारीमा रहेका मलेसियन नागरिकलाई प्रहरीले त्रिभुवन अन्तर्राष्ट्रिय विमानस्थलबाट पक्राउ गरेको छ । राहदानी नम्बर ८३१६२१११७ का ५१ वर्षीय केसमिन्दर हिंगे मिल्कित सिंहले सुटकेसमा लुकाएर विभिन्न देशका मुद्रा मलेसिया लैजान लागेका बेला प्रहरीले पक्राउ गरेको थियो । ६६ सय अमेरिकी डलर, १९ सय पाउन्ड, २८ सय सिंगापुर डलर, ५ सय अस्ट्रेलियन डलर, ९७ सय ५५ अरबी दिराम, ७३ हजार ५ सय भारू, ३० हजार ४ सय ९० मलेसियन रिंगेट र ४७ हजार नेपाली रुपैयाँसहित सिंह पक्राउ परेका हुन् ।"
लागूऔषधसहित महिला पक्राउ,"काठमाडौं एक महिलालाई प्रहरीले ग्वार्कोबाट लागूऔषधसहित पक्राउ गरेको छ । भक्तपुर राधेराधे बस्ने इलामकी ५५ वर्षीय प्रमिला लामालाई शनिबार २२ एमएलको ९०९० एम्पुल नरफिन, डाइजोपाम र फेनारगनसहित पक्राउ गरेको हो ।"
बेहोस भएर विदेशीको मृत्यु,काठमाडौं बेहोस अवस्थामा होटलको कोठामा भेटिएका विदेशी नागरिकको शनिबार उपचारका क्रममा मृत्यु भएको छ । ठमेलस्थित मस्र्याङदी होटलमा बसेका ३९ वर्षीय बेलायती नागरिक जेम्स रोबर्ट वेल्स शुक्रबार बेहोस भेटिएका थिए । उपचारका लागि सिबेक अस्पताल पुर्याइएपछि उपचारकै क्रममा उनको मृत्यु भएको थियो । उनी होटलको ११२ नम्बर कोठामा माघ २४ गतेदेखि बस्दै आएका थिए ।
महिनावारी स्वच्छता नीति अभाव,"भक्तपुर महिनावारी स्वच्छतालाई अझै लाजको विषय मान्दा महिलाहरू समस्यामा परिरहेका छन् । मुलुकमा अझै महिनावारी स्वच्छता प्रबन्ध नीति बन्न सकेको छैन । महिनावारी भएकै कारण लाखौं नेपाली महिला तथा बालिकाको दैनिक जीवनमा प्रतिबन्ध लाग्ने गरेको खानेपानी तथा सरसफाइमन्त्री प्रेमबहादुर सिंहले बताए । नेपालमा पनि महिनावारी स्वच्छता प्रबन्ध नीतिको निर्माण अपरिहार्य छ, दुईदिने महिनावारी स्वच्छता प्रबन्ध नीति निर्माणसम्बन्धी परामर्श कार्यशालाको समापनमा मन्त्री सिंहले भने । भारतले १ वर्षअघि नै यससम्बन्धी नीति बनाइसकेको जनाउँदै खानेपानी तथा सरसफाइ समन्वय परिषद्का राष्ट्रिय संयोजक गुणराज श्रेष्ठले भने, महिनावारीको उचित व्यवस्थापनको अभावमा स्कुलकलेजका छात्रा, काम गर्ने महिला प्रभावित भइरहेका छन् ।"
म प्रधानमन्त्री भएपछि गति लियो,"सोही संघर्षको कार्यक्रमअन्तर्गत यो अनशन सुरु गरिएको दंगालले बताए । बिहान ७ बजेदेखि बेलुका ७ बजेसम्म १० देखि १५ जनाको समूह र बेलुका ७ बजेदेखि बिहान ७ बजेसम्म अर्को समूह गरी दिनहुँ दुई समूह अनशन बस्दै आएका छन् । यसैगरी निजगढ, कोल्हवी, टाँगियाबस्ती र काठमाडौं सरोकार समितिको समन्वयमा बारा र रौतहटका सांसदहरूको उपस्थितिमा कोल्हवी बजारमा शनिबार जनदबाब सभा र र्याली गरियो । रौतहट ३ का सांसद प्रभु साह, बारा क्षेत्र नं ६ का सांसद पुरुषोत्तम पौडेल, रौतहट ५ का सांसद सुनील यादवलगायतको उपस्थिति थियो ।सरकारलाई दबाब दिन र ध्यानाकर्षण गराउन र्याली गरिएको जनदबाब समूहका संयोजक ढुण्डीराज उप्रेतीले बताए ।"
५० प्रतिशतमा प्रगति निराशाजनक,"काठमाडौं राष्ट्रिय गौरवका आयोजनाले गति लिएको दाबी प्रधानमन्त्री पुष्पकमल दाहालले गरे पनि ५० प्रतिशतभन्दा बढी आयोजनाको प्रगति निराशाजनक छ । गौरवका २१ आयोजनामध्ये चालु आर्थिक वर्षको प्रथम चौमासिकमा ५० प्रतिशतभन्दा कम प्रगति हुने आयोजनाको संख्या ११ छ । ५० प्रतिशतभन्दा कम प्रगति निराशजनक हो । पश्चिम सेती जलविद्युत् आयोजनाको त प्रगति नै प्राप्त हुन सकेको छैन । प्रधानमन्त्री दाहालले प्रगति भएको भनी दाबी गरिएका काठमाडौंतराईमधेस द्रुतमार्गको प्रथम चौमासिकको भौतिक प्रगति ०१ प्रतिशत मात्रै छ । गत वर्षभरिमा यो आयोजनाको प्रगति ७८ प्रतिशत मात्रै भएको थियो । गौरवका आयोजनामध्ये सबैभन्दा बढी सरकारले फास्ट ट्रयाकका लागि १० अर्ब रुपैयाँ बजेट विनियोजन गरेको छ । तर यही आयोजनाको वित्तीय र भौतिक प्रगति सबैभन्दा कम रहेको छ । ०७५ सालमा सक्ने भनिएको यो आयोजना ०६४ बाट सुरु भएको हो । यो आयोजना सरकार आफैंले बनाउने निर्णय गरिसकेको छ ।दोस्रो अन्तर्राष्ट्रिय विमानस्थलको प्रगति पनि निराशाजनक छ । राष्ट्रिय योजना आयोगले राष्ट्रिय विकास समस्या समाधान समितिको ३८ औं बैठकमा प्रस्तुत गर्न तयार पारेको प्रतिवेदनअनुसार विमानस्थलको प्रगति १५ प्रतिशत मात्रै हो । गतवर्ष ५० प्रतिशत प्रगति भएको थियो । हुलाकी तथा लोकमार्गको प्रगति पनि ५० प्रतिशतभन्दा कमै देखिन्छ । ५० देखि ७९ प्रतिशतसम्म प्रगति भएका आयोजना २ वटा छन् । त्यसभन्दा माथि प्रगतिको संख्या ७ छ । यो तथ्यांकका आधारमा वर्षौंदेखि सञ्चालित कुनै पनि गौरवका आयोजनाको काम सम्पन्न भएको छैन । प्रगतिको बाधक सरकारी निकाय र सरकारका नीति नियम भन्दै प्रधानमन्त्री दाहालले नै अध्यक्षता गर्ने विकास समस्या समाधान समितिको बैठकमा प्रस्तुत भएको थियो । सरकारी निकायहरूले नै तयार पारेको प्रतिवेदनमा सरकारकै नीति नियम, सरकारी निकायबीचको समन्वय अभावका कारण गौरवका आयोजनाको प्रगति हुन नसकेको औंल्याइएको छ ।०६१६२ मा सुरु भई ०७६७७ मा सम्पन्न हुने अपेक्षा गरिएको सिक्टा सिँचाइ आयोजनाको प्रगति ९४२ प्रतिशत हो । ०४४ बाट सुरु भएको बबई सिँचाइ आयोजनाको प्रगति ८१ प्रतिशत छ । पछिल्लो समय निकै चर्चामा रहेको र सरकारले समेत उच्च प्राथमिकतामा राखेको भनिएको १२ सय मेगावाट क्षमताको बूढीगण्डकी आयोजनाको त निर्माण मोडालिटी नै निर्धारण हुन सकेको छैन । मुअब्जा वितरणका लागि सरकारले गत साता साढे ५ अर्ब रुपैयाँ बजेट निकासा दिएको छ । ७ सय ५० मेगावाटको पश्चिम सेती जलविद्युत् आयोजनाको त कुनै प्रगति देखिँदैन ।५ वटा लोकमार्गमध्ये पुष्पलाल लोकमार्ग, हुलाकी लोकमार्ग र उत्तरदक्षिण लोकमार्गको प्रगति ५० प्रतिशतभन्दा कम छ । यी आयोजनाको भौतिक प्रगति क्रमश: १९७, २७५ र ४१५ प्रतिशत मात्रै छ ।"
संविधान संशोधन र चुनावबारे छलफल,"भट्टराईले जनकपुरमा १० दिनयता अनशनरत आफ्नो पार्टीका नेताहरू रामकुमार शर्मा र कलामुद्दिन राइनको माग सम्बोधन गर्दै अनशन तोडाउन प्रधानमन्त्री पुष्पकमल दाहाललाई आग्रह गरेका छन् । स्थानीय चासो र सरोकार राखेर उनीहरू अनशनरत रहेको भन्दै उनले दाहालको ध्यानाकर्षण गराएका थिए । दाहालले आफूले बुझेर कदम चाल्ने जवाफ दिएको भट्टराईले बताए ।दाहालसँग तीन दशक लामो सहकार्य तोडदै अघिल्लो वर्ष नयाँ शक्ति पार्टी खोले पनि यी दुई नेताबीच पछिल्लो काल फेरि भेटघाट बढेको छ । माओवादी सांसद भक्ति पाण्डेको पुस्तक विमोचनमा पुस ११ गते सँगै गएका दाहालभट्टराईले फेरि पनि सहकार्य हुन सक्ने साझा धारणा राखेपछि एकता चर्चासमेत भएको थियो । त्यस बेला दाहालले भनेका थिए, हाम्रो बीचमा अहिले दिनहुँजसो छलफल चलिरहेको छ । दुवैतिरका हाम्रा पक्षधरहरूले खेलेनन्, धेरै बिगारेनन् भने हामीबीच फेरि सहकार्य हुन सक्छ । अहिलेको स्थितिमा फेरि एक भएर जान सकिने सम्भावनाबारे उहाँको र मेरो एउटै धारणा छ । दाहालभन्दा अगाडि बोलेका भट्टराईले तत्कालै एकता सम्भावना कम रहे पनि मुद्दाहरूमा सहकार्य हुने बताएका थिए ।"
अनशन अन्त्य,काठमाडौं कांग्रेस सोलुखुम्बु जिल्लाको अधिवेशनका बारेमा अध्ययन गर्न समिति निर्माण भएपछि कांग्रेस केन्द्रीय कार्यालयमा एक महिनादेखि जारी रिले अनशन शनिबार अन्त्य भएको छ । पार्टीको १३ औं महाधिवेशनका क्रममा सम्पन्न जिल्ला अधिवेशनबाट विनोदकुमार बस्नेत पार्टी सभापतिमा निर्वाचित भएका थिए । त्यतिबेलै विवाद झिकिए पनि निर्वाचन आयोगले अधिवेशनलाई वैधानिकता दिएको थियो । पार्टी सभापति बस्नेत कांग्रेस केन्द्रीय सदस्य बलबहादुर केसीनिकट हुन् । केसी इतर पक्षले अधिवेशन नै नभई जबर्जस्ती सभापति घोषणा गरिएकाले पुन: अधिवेशन हुनुपर्ने माग राख्दै जिल्लाका पूर्वपार्टी सभापति आङगेलु शेर्पाको अगुवाइमा माघ १ देखि सानेपास्थित केन्द्रीय कार्यालयमा रिले अनशन बसेको थियो । जिल्ला अधिवेशनको विवादबारे छानबिन गर्न सामान्य प्रशासनमन्त्री केशवकुमार बुढाथोकीको संयोजकत्वमा सदस्यहरू मीनबहादुर विश्वकर्मा र गोविन्द भट्टराई रहेको समिति बनेपछि अनशन तोडिएको हो । समिति निर्माणपछि कांग्रेस केन्द्रीय सदस्य ज्ञानेन्द्रबहादुर कार्कीले जुस खुवाएर अनशन तोडाएका थिए ।
आन्तरिक मामिलामा हस्तक्षेप नहोस्,नयाँदिल्ली एकीकृत माओवादी केन्द्रका उपाध्यक्ष नारायणकाजी श्रेष्ठले भारतीय नेताहरूलाई नेपालको आन्तरिक मामिलामा हस्तक्षेप नगर्न आग्रह गरेका छन् । शुक्रबार दिल्ली आएका नेता श्रेष्ठले भारतीय कांग्रेस आईका नेताहरू डा करणसिंह र मनिशंकर अयरसँगको भेटमा नेपालको निर्णय नेपाली आफैंले गर्ने बताए । नेपालमा संविधान संशोधन र निर्वाचन घोषणाबारे दलहरूबीच तीव्र वार्ता र संवाद भइरहेको समयमा सत्तारूढ दलका एक उच्च नेताको भारत भ्रमण र राजनीतिक भेटघाटलाई अर्थपूर्ण रूपमा हेरिएको छ । श्रेष्ठले भारतीय नेताहरूसँगको भेटमा आफूले स्पष्ट रूपमा दुई देशको समस्याबारे कुरा राखेको समेत बताए । पूर्वउपप्रधान तथा परराष्ट्रमन्त्रीसमेत रहेका श्रेष्ठले भारतीय जनता पार्टीका महासचिव राममाधव तथा अन्य भारतीय नेताहरूसँग सोमबार र मंगलबार भेटघाट गर्ने कार्यक्रम छ । यस अगाडि पार्टीको प्रवासी संगठन अखिल भारत नेपाली एकता मञ्चले आयोजना गरेको संघीयताका चुनौतीहरू विषयक अन्तरक्रिया कार्यक्रममा नेता श्रेष्ठ सहभागी भएका थिए । त्यस कार्यक्रममा उनले तराईको समथर भूभागको छुट्टै प्रदेश हुनुपर्ने माग र नेपालको संविधान संशोधनमा भारतको चासो गम्भीर भएको बताए ।दिल्ली आउनु अगाडि प्रधानमन्त्री पुष्पकम दाहाल र नेकपा एमालेका अध्यक्ष केपी ओलीबीच बैठक गराएका श्रेष्ठले सरकारले अब छिट्टै निर्वाचन घोषणा गर्ने बताए । उनले निर्वाचनको मिति घोषणा गरेपछि सबै दलसँगको सहमतिमा संविधान संशोधन गर्न पहल गरिने उनले जानकारी दिए । उनका अनुसार सरकारले निर्वाचनको घोषणा गरेपछि संविधान संशोधनका लागि पहल लिनेछ ।
निर्यात सहज बनाऊ,"काँकरभिट्टा नाका हुँदै गत आर्थिक वर्षमा ७ हजार ४ सय २५ टन बन्दाकोबी भारततर्फ निकासी भयो । त्यसको अति सस्तो सरदर ८ रुपैयाँ प्रतिकिलो मूल्य देखाइयो । त्यसो गर्दा पनि करिब साढे ५ करोड रुपैयाँ आर्जन भयो । एउटै नाकाबाट यति ठूलो परिमाणमा बन्दा निकासी गर्ने हैसियतमा नेपाल पुगिसकेको भने होइन । सरकारी तथ्यांकमा बन्दा मात्र देखाइए पनि वास्तविकतामा काउली, मटर कोसा, आलु, गाँजर, गोलभेडालगायत विभिन्न तरकारी त्यसमा मिसिएका थिए । यसको कारण हो नेपालका तरकारीजन्य उत्पादनमध्ये भारतले बन्दा मात्र जान पाउने सूचीमा राख्नु । जुन तरकारी निकासी गरे पनि कागजमा बन्दा नै लेख्नुपर्ने त्यही बाध्यता झन्झटिलो मात्र होइन, खर्चिलो पनि बन्दै आएको छ । अन्तर्राष्ट्रिय मापदण्ड पूरा गर्ने नाममा भारतीय निकायहरूबाट हुँदै आएको कृषि व्यापारको सेन्सरसिप ले नेपालको निकासी क्षेत्र नै प्रभावित हुँदै आएको छ । दुवै देशका सरकारी रेकर्डमा नामै बदलेर व्यापार गर्नुपर्ने प्राविधिक झमेलायुक्त अवस्था कुनै सामान्य नियमले गर्दा भएको हो । तर, त्यही नियम नेपाली निर्यातकर्ताका लागि असामान्य बन्दै आएको छ । सँगसँगै सरकारी अधिकारीहरूले पनि राज्य संयन्त्रलाई ढाँटेर जागीर खानुपर्ने बाध्यता छ । नाम बदल्नुपर्ने नियति त छँदै छ, सीमा क्षेत्रमा दुवै देशमा भरपर्दा र अत्याधुनिक क्वारेन्टाइन परीक्षण उपकरण छैनन् । भारतीय कर्मचारीले विश्वास नलागेमा वा दु:ख दिन चाहेमा पटना, कोलकाता वा लखनउसम्म थप परीक्षणका लागि पठाउने गर्छन् । त्यहाँ पुर्याएर ल्याउँदा खर्च र झन्झट बढी हुनुका साथै तरकारीको गुणस्तर खस्किने सम्भावना हुन्छ । त्यो पनि अर्को घाटा हो । त्यसैले नेपाल र भारत दुवैले बढी मात्रामा कृषिजन्य वस्तु आयातनिर्यात हुने नाका क्षेत्रमा गुणस्तर परीक्षणका अत्याधुनिक प्रविधि राख्नुपर्छ । त्यसो गर्नसके मात्र राज्य संयन्त्रको वास्तविक उपस्थिति साबित हुनेछ । निर्यातकर्ताको मनोबल बढ्नेछ । सबभन्दा ठूलो कुरा निकासीयोग्य उत्पादन गर्न कृषकहरू प्रोत्साहित हुनेछन् । अर्कातिर सूचीको सीमितताकै कारण नेपाली उत्पादनको निकासी प्रत्याभूतिसमेत हुने गरेको छैन । भारतमा ती उपजको अभाव हुँदा निर्वाध लैजाने र बढी हुँदा रोक्ने गरिएको व्यापारीहरूको अनुभव छ । अदुवा, चिया, जडिबुटीजस्ता वस्तु निकासीमा पनि विभिन्नखाले झमेला भोग्नुपर्ने गरेको छ । कहिले अदुवामा माटो भएको कारण देखाउनु त कहिले चियामा विषादी देखिएको लफडा निकाल्नु यसका उदाहरण हुन् । त्यसैले कुन वस्तुलाई जान दिने वा नदिनेभन्दा पनि वस्तुअनुसार गुणस्तरको प्रस्ट मापदण्ड तय गरेर परीक्षण प्रणाली भरपर्दो र विश्वसनीय बनाउनु वैज्ञानिक र न्यायसंगत हो । कुनै पनि कृषि उत्पादन भारत निकासी गर्नुअघि नेपाली क्वारेन्टाइनबाट गुणस्तर प्रमाणपत्र लिनुपर्ने हुन्छ । त्यही क्रममा जुनसुकै तरकारी भए पनि बन्दा नामकरण गरिन्छ । त्यसलाई लिएर निकासीकर्ता भारतीय क्वारेन्टाइनमा जान्छन् । उता जब त्यसैलाई सदर गरिन्छ, अनि मात्र भारतीय भन्सारतर्फ प्रक्रिया अघि बढ्छ । गुणस्तर वा वस्तुमध्ये एउटा मात्र नमिलेको प्रमाणित भएको खण्डमा फिर्ता पठाइन्छ । निकासीकर्ताले दु:ख पाउने ठाउँ त्यहीं हो । एउटा वस्तुका नाममा अर्कै ल्याएका नाममा तनाव दिने, अनावश्यक लेनदेन गर्नुपर्ने उनीहरूको गुनासो छ । ढाँट्नु, छल्नु र गलत विवरण लेख्नु आफैंमा गैरकानुनी कार्य हो । बाधा अड्काउ फुकाउने नाममा सरकारी अधिकारीबाटै हुने यस्तो कीर्ते कार्यको अन्तरनिहित फाइदा गलत आर्जन गर्नेहरूलाई पुग्न जान्छ । त्यसको भार र मार पनि नेपाली व्यापारीले बेहोर्दै आएका छन् । सरकारी दस्तावेज, त्यो पनि दुई देशसँग सम्बन्धित मौखिक समझदारीमा आधारित हुनु हुँदैन । नेपालबाट बन्दा मात्र लिने भारतको सूची यस्तो औजार बनेको छ, जसलाई उपयोग गरेर भन्सार क्षेत्रका बिचौलियाले व्यापारीलाई सताउने गरेका छन् । अन्य उत्पादन जानै नदिएको भए दुई देशबीच पहिल्यै एजेन्डा बनेर पक्कै समाधान भइसक्ने थियो । जान पाइरहेको भएकाले दुवै मुलुकका उपल्ला निकायको ध्यानाकर्षण नभएको हुन सक्छ । व्यापारिक समुदायले पनि समस्यालाई उच्च तहमा पुर्याउन नसक्दा वा आवश्यक नठान्दा यो प्रचलनले निरन्तरता पाइरहेको हुनुपर्छ । उच्च कूटनीतिक तहमा सानो पहल मात्र हुने हो भने यो सल्टिन सक्ने विषय हो । त्यही पहलको अहिले खाँचो छ ।"
गेयर फसेको संविधानयात्रा,"नयाँ संविधानले पूर्णता पाउन स्थानीय, प्रादेशिक र संघीय तीनवटै तहको निर्वाचन पूरा गर्नु अनिवार्य छ । पहिले स्थानीय तहको चुनाव गर्ने कुरा अहिले सर्वाधिक चर्चामा छ । प्रधानमन्त्रीले जेठभित्र स्थानीय चुनाव सम्पन्न गर्ने गरी तयारी गर्न निर्वाचन आयोगलाई पत्र पनि लेखे । प्रमुख प्रतिपक्षी नेता केपी ओलीलाई जेठ १ देखि २० गतेसम्म स्थानीय चुनाव सम्पन्न गर्ने गरी यसै साता निर्वाचन तिथि घोषणा गर्ने वचन पनि दिएका छन् । संसद्ले स्थानीय निर्वाचन ऐन पारित गरिसकेको छ । चुनावको रटान राष्ट्रपतिदेखि सानाठूला सबै दल र नेतासम्मले लिएका छन् । तर चुनाव हुन्छ भनेर विश्वास गर्ने ठाउँ भने पटक्कै बनेको पाइन्न । लाग्छ, हाम्रो संविधानयात्राको गेयर फसेको छ । चक्का पन्चर भएको छ । संविधानलाई गति दिने इन्धन अझै नाकाबन्दीको मारमा छ । पार्टपुर्जा चलायमान राख्ने लुब्रिक्यान्ट सुक्खा छ । काठमाडौंको धूलो र राजनीति एकाकार भएको छ । तसर्थ यसको धूलो टक्टक्याएर मात्र पुग्दैन, जग उचालेर मर्मतसम्भार गर्नुपर्ने हुन्छ । पार्टपुर्जाको नटबोल्ट कस्नुका साथै गुणस्तरीय मोबिल पनि हाल्नुपर्छ, गेयरको सिक्वेन्सलाई सुल्टो क्रममा घुमाउनु जरुरी छ । अन्यथा यो संविधानको बाटो पनि डेड एन्ड मा पुग्ने निश्चित छ । त्यसपछिको बाटो तय गर्न फेरि सडकमा पुग्नुपर्ने हुन्छ ।वर्तमान समस्याको मुख्य कारण पदसँग संविधान सट्टापट्टाको हतारो हो । त्यतिखेर अनिर्णयमा कैद भएको संविधान निर्माणको काम सम्पन्न हुने भयो भनेर सट्टापट्टाको राजनीतिलाई बिर्सिदिए पनि त्यसमा विद्यमान कमीकमजोरी सच्याउँदै सुधार गर्नेतर्फ राजनीति अघि बढ्न सकेको छैन । संविधानले नेपाललाई संघीय भनेको छ । तर, संघीयता विरोधी माहोलले राजनीति रंगिएको छ । संघीय संरचनाको आधारभूत तह अर्थात् प्रदेशहरू नै अस्तित्वमा आउन सकेका छैनन् । यसका लागि आवश्यक राजनीतिक वातावरण बनेको छैन । सुधारको मुख्य द्वार मानेर सरकारले प्रस्ताव गरेको संविधानको दोस्रो संशोधन विधेयक सचिवालयबाट संसद्को टेबिलसम्म पुग्न सकेको छैन भने अर्कोतर्फ बिजिनेस छैन भनेर संसद्को बैठक स्थगित छ । स्थानीय निर्वाचन ऐन बने पनि निर्वाचनसम्बन्धी अरू विधेयकहरू पारित हुन बाँकी नै छन् । प्रदेशसभा निर्वाचनको विधेयक नै बनेको छैन ।आउँदो माघ ७ गतेसम्म तीनै तहको चुनाव सम्पन्न नभए जुन संवैधानिक संकट आउनेछ भनिएको छ, यो त प्राविधिक कुरा हो । दलका टाउकेहरूको स्वार्थ मिले ती सबै एक रातमै हल हुनेछन् । अहिले पनि त्यस्तो नाटक नहोला भन्न सकिन्न । त्यसैलाई हामी हाम्रा नेताका लचकता, सहमतिमा पुग्ने विशिष्टता भनेर रमाउँछौं पनि । तर, त्यस्ता हचुवा तौरतरिकाका कारण हामीले चुकाएका मूल्यको कहिल्यै खोजी नगर्ने पनि भएका छौं । यसका कारण हामीले स्वस्थ राजनीतिक प्रक्रिया बसाल्न नसकेका मात्र होइन, प्रणालीकै बिजोग गरेका छौं । संविधान त पाइएको छ तर प्रणाली बन्ने र बस्ने संकेत देखिन्न । त्यसअनुसार राजनीतिक कोर्सको सिक्वेन्स बन्न सकिराखेको छैन । यी कुरालाई अलि विस्तारमा खोतल्नु आवश्यक हुन्छ । अन्यथा, हाम्रो संविधानयात्राको राजनीतिक बाटो सोझिन सक्तैन ।संविधान कार्यान्वयनको उल्टोपाल्टो बाटामा हामी छौं जस्तो लाग्छ । त्यसले धेरै खाल्टा र खोबल्टाहरू बनाएका छन् । पानी पर्यो हिलाम्मे हुन्छ, घाम लाग्यो धुलाम्मे । संविधानरूपी गाडी कतिखेर कता ठोकिन्छ, रोकिन्छ पत्तो छैन । संविधान कार्यान्वयनको सुल्टो बाटो भनेको सबैभन्दा पहिले सबैलाई यसमा समेट्ने कामबाट प्रारम्भ हुनुपर्ने हो । तर हामीले सुरु गर्यौं अस्तित्वमा नै आइनसकेका प्रदेशहरूमा कतिवटा नगर र गाउँपालिका हुने भनेर । त्यसमाथि अहिलेका ७५ जिल्लालाई अपरिवर्तनीय मान्यौं । प्रदेश नै स्थिर संरचना होइन, जिल्ला त दैनिक प्रशासनिक सुगमताका लागि हो । यो परिवर्तनीय कुरा हो, संख्या पनि । निर्धारित राष्ट्रिय मान्यताभित्र प्रदेशले जिल्लाको संख्या तोक्न सक्छ, आवश्यक नदेखे सोझै स्थानीय तहमा पनि जान सक्छ । त्यसैले त, जतिसुकै मेहनत गरिएको भए पनि स्थानीय पुन:संरचना आयोगको काम संघीयता र विकेन्द्रीकरणको विपरीत देखिन्छ । संविधानले स्थानीय तहको संरचना दिएकै छ, कुन प्रदेशमा के कति नगर र गाउँपालिका हुने कुरा संघीय संसद्ले निर्धारण गरेको मापदण्ड र सिद्धान्तका आधारमा प्रदेशलाई नै छोड्नु उचित हुन्थ्यो । प्रदेशमा स्थापित हुने राजनीतिक नेतृत्व र सरकारलाई उछिनेर गरिने स्थानीय निकायको आकार र संख्या दिगो रहन सक्दैन ।जहाँसम्म स्थानीय चुनावको प्रश्न छ, यो लामो समयदेखि थाती रहेको तर व्यापक नागरिक प्रतीक्षाको विषय हो । अन्तरिम संविधानको व्यवस्थाअनुसार पहिलो संविधानन सभाको निर्वाचनको लगत्तैपछि यो काम गर्न सकिन्थ्यो । तर, दलहरूको प्राथमिकतामा यो परेन । दोस्रो संविधानसभा निर्वाचनको ६ महिनाभित्र गर्ने भन्ने कुरा त जनता भुलाउने नारा मात्र थियो । संविधान जारी गर्दा रूपान्तरित संसद्को अवधि दुई वर्षभन्दा बढी बाँकी थियो । त्यसैले पहिला स्थानीय चुनाव गर्ने त्यसपछि संघीय संसद् र प्रदेशको भन्नुको सोझो अर्थ मान्न सकिन्छ । तर, एकपटक सम्झौं, संविधान जारी गर्दाको राजनीतिक माहोल र त्यसको लगत्तै मुलुकले बेहोरेको संकट । संविधानको घोषणा र प्रदेश सीमांकनको बाटोलाई सहमतिपूर्ण र सहज बनाउन सकेको भए यो रोडम्यापको र्याङठ्याङ मिल्थ्यो पनि । तर, त्यो नभएपछि बाटोको सिक्वेन्स बदल्नुपथ्र्यो ।कथम् राजनीति मिलेछ भने पनि स्थानीय चुनाव गर्न अझै थप प्रस्टता आवश्यक हुन्छ । अहिले विवाद चुनावको तिथि तोक्नु मात्र होइन, स्थानीय निकाय वा स्थानीय तह भन्ने पनि छ । स्थानीय निकाय भन्नाले संविधानको संक्रमणकालीन प्रावधानअन्तर्गत अहिले कायम रहेका गाविस, नगरपालिका र जिविसलाई बुझाउँछ । स्थानीय तह भन्नाले अहिले कार्यरत पुन:संरचना आयोगले सिफारिस गरे अनुसारका गाउँ तथा नगरपालिकालाई बुझाउँछ । पुरानै संरचनाका लागि चुनाव गर्ने हो भने कानून बनाउने काम प्राय: पूरा भएको छ । तर नयाँ संरचनाका लागि चुनाव गर्ने हो भने यससम्बन्त्री नयाँ कानुनको आवश्यकता पर्छ । अहिले आयोगले देशभर स्थनीय तह भनेर ७१९ संख्याको जुन गाउँ र नगरपालिका भनेको छ, त्यो प्रस्ताव मात्र हो । ती अस्तित्वमा आइसकेका छैनन् । कतिलाई भ्रम छ, यो प्रतिवेदन सोझै राजपत्रमा प्रकाशित हुन्छ र हाल रहेका स्थानीय निकाय स्वत: विघटन हुन्छन् । तर बुझ्नुपर्ने कुरा के हो भने यो प्रतिवेदन मात्र हो । यसका लागि संसदले कानुन बनाउनुपर्छ । त्यसमाथि आयोगले प्रस्ताव गरेको संख्या र आकारमा विवाद कायमै छ । यसको टुंगो नलागी विधेयक पनि बन्न सक्तैन । साथै यो प्रतिवेदन आंशिक हो । संविधानले आयोगलाई सँगसँगै दिएको अर्को काम विशेष क्षेत्र, स्वायत्त क्षेत्रको सिमाना, संख्या पनि निर्धारण गर्नु हो । त्यसपछि मात्र यसको प्रतिवेदनले पूर्णता पाउँछ । तसर्थ अनुमानका भरमा निर्वाचन आयोगले तयारी गर्न सक्तैन । त्यसैले स्थानीय चुनावको रटान मात्र हो, विश्वास गर्ने ठाउँ बनेको छैन भन्नुपरेको हो ।चुनाव भनेको व्यवस्थापनका हिसाबले केही प्राविधिक पक्ष भए पनि मूलत: राजनीतिक काम हो । यसले प्रतिस्पर्धी दलहरू र मतदाता दुवैमा खेलका नियममा जस्तै उत्साह भर्नु जरुरी छ । परिणाममा विश्वास र आस्था स्थापित गर्नु आवश्यक हुन्छ । अन्यथा चुनाव कैयौं आन्तरिक द्वन्द्व र भिडन्तहरूको सूत्रधार बनेका दृष्टान्त पनि छन् । सामान्य मानिसको बुझाइमा चुनावमा जानु संविधानसम्मत बाटो हो । यसबाहेक लोकतन्त्रमा राजनीतिको अर्को बाटो पनि छैन । यस अर्थमा मधेसी दलहरू अति गर्दै छन् भन्ने लाग्नु अस्वाभाविक पनि होइन । तर अहिलेको राजनीतिक जटिलता यति सरल किसिमबाट बुझ्नु पर्याप्त छैन । समस्या जेलिएको छ, परिस्थिति अरू गम्भीर बन्दै छ ।एमाले अध्यक्ष केपी शर्मा ओली प्रधानमन्त्रीबाट बहिर्गमनपछि संविधानको कार्यान्वयन अरू संकटग्रस्त बनेको छ । संविधानइतरको राष्ट्रवादिताले अहिले नेपाल रंगिएको छ । संघीयता नेपाली राष्ट्रियताको नयाँ आयाम हो, राष्ट्रियता विपरीत कुरा होइन । संविधानले नै यसलाई स्वीकार गरेको छ । यसको अनुकूल राष्ट्रिय राजनीतिक सोच विकास गर्नु र चुनावको राजनीतिक वातावरण बनाउनु अहिलेको आवश्यकता हो । यसमा मधेसीलगायत प्रमुख राजनीतिक दलहरूबीच न्यूनतम सहमति अत्यावश्यक छ । तर संशोधन प्रस्तावलाई लिएर राष्ट्र विखण्डनको जुन हौवा पिटिँदै छ, त्यो अत्यन्तै गलत प्रवृत्ति हो । विखण्डनका लागि मसला त काठमाडौंबाट मिलिरहेछ जस्तो देखिँदै छ । प्रदेश२ मा उच्च अदालतका न्यायाधीश नियुक्तिलाई लिएर अहिले बार सदस्यता त्याग गर्नेसम्मको जुन वातावरण विकसित हुँदै छ, त्यो राम्रो लक्षण होइन । हामी गहिरो र स्थायी विभाजनको ब्याड बनाइरहेछांै जस्तो लाग्न थालेको छ । त्यसो भएपछि सीके राउत नै चाहिँदैन, मास्न र मेट्न नसक्ने गरी धेरै बेर्ना तयार हुनेछन् ।अर्कोतर्फ काठमाडौंमा केन्द्रित राजनीतिप्रति आम मानिसमा विरक्ति र निराशा बढ्दो छ । अव्यवस्था, भद्रगोल, अयोग्यता, अकर्मण्यता हाम्रो राजनीतिक नियति नै बनेको छ । अहिले राजनीतिमा देखिएका पुस्ताबाट यसको हल आशा गर्न सकिने ठाउँ पनि साँघुरिँदै गएको छ । सबै स्वार्थ र निरीहतामा कैद भएका देखिन्छन् । राजनीति भ्रष्टाचारको पर्याय बनेको छ । यसको विरुद्ध बेलाबखत चुरीफुरी देखाउने अख्तियार पनि अब समाप्त भएको छ । राज्यसंयन्त्र स्वंय संगठित आर्थिक अपराधको संरक्षक भएको प्रतीत हुन्छ । आफ्ना परिवारजन, नातागोता र आसेपासेको सुविधा र समृद्धि राजनीतिको एक मात्र उद्देश्य बनेको छ भन्ने लाग्छ । मुलुकको राजनीति र त्यसको संयन्त्र केवल कमाउ धन्दामा केन्द्रित छ भन्ने नागरिक बुझाइ छ, जसलाई अहिलेको अवस्थामा गलत भन्न सकिन्न ।यस्तो मानसिकता परिवर्तनका लागि चुनाव एउटा बलियो माध्यम हो । संविधानयात्राको बाटोलाई अलिकति सच्याउने हो भने चुनाव सम्भव छ । जरुरी पनि छ । त्यसका लागि सर्वप्रथम संशोधनबाट हुन्छ वा अरू उपायले चुनावमा जाने स्वीकार्य बाटो बनाऊ । जेठभित्र स्थानीय चुनाव गर्ने हो भने आयोगको प्रतिवेदन थाती राख, अहिले कायम रहेकै स्थानीय निकायको चुनाव गर । होइन भने स्थानीय चुनावको रटान बन्द गर । आउँदो कात्तिकमंसिरमा प्रतिनिधिसभा र प्रदेशसभाको चुनाव निश्चित गर । एमालेसहितको चुनावी सरकार बनाऊ । धेरै नाटकीय र नौटंकी होइन, संसद्मा उपलब्ध अलि सालिन व्यक्तिलाई प्रधानमन्त्री बनाऊ । संविधान कार्यान्वयनको सार्थक बाटो यही हुन सक्छ ।"
स्थानीय तहकै निर्वाचन गरौं,"सबै मुख्य दलहरूबीच स्थानीय तहकै निर्वाचन गराउने कुरामा एकपटक एककिसिमले सहमति भइसकेको कुरामा फेरि एकपटक विवाद आएको छ । यही माघ २७ गते कान्तिपुर दैनिकमा प्रकाशित भएको समाचारअनुसार नेपाली कांग्रेसका सभापति र नेपाली कांग्रेसकै अरू शीर्षस्त नेताहरूले समय कम भएकाले संक्रमण कालका लागि स्थानीय तहको नभई स्थानीय निकायको निर्वाचन गर्नुपर्ने उद्घोष गरेछन् । तर निम्न कारणहरूले गर्दा स्थानीय तहकै निर्वाचन हुनुपर्छ :१) स्थानीय निकाय पुन:संरचना आयोगबाट प्रतिवेदन पेस भई विवादित स्थानहरूको समस्या तथा गुनासाहरू सुल्झाउन प्रतिवेदन अध्ययन कार्यदल समेत गठन भइसकेको अवस्था छ २) संविधानत: स्थानीय निकाय पुन:संरचना आयोगको प्रतिवेदन सरकारलाई पेस भइसकेपछि नयाँ संरचनाअनुसार स्थानीय तहकै निर्वाचन गराउन सरकार बाध्य छ । ३) स्थानीय तहको निर्वाचनका लागि आवश्यक चारवटै कानुन पारित भई निर्वाचनको वातावरण बनिसकेको अवस्था छ । ४) संविधान संशोधनको प्रक्रियामा व्यवस्थापिका संसद्मा छ । संविधान संशोधनका लागि तत्कालीन समय सीमा केही रहँदैन । प्रक्रियामा रहेकाले यसको टुंगो अवश्य नै लाग्नुपर्छ । तर, निर्वाचनका लागि संविधानले नै समयसीमा तोकेको अवस्था छ । ५) संक्रमणकालका लागि पुरानै संरचनामा स्थानीय निकायको निर्वाचन गराउनु भनेको सरकारी ढुकुटीमा व्ययभार बढाउनु मात्र हो । ६) स्थानीय तहको नभई स्थानीय निकायको निर्वाचन गराउनु भनेको संघीयतालाई कमजोर गराउनु हो । यसैले, प्रधानमन्त्रीले आफ्नो साख बढाउन र देशलाई संवैधानिक र राजनीतिक संकटबाट जोगाउन स्थानीय तहको निर्वाचन यथासमयमा गराउनु आवश्यक छ । रुद्रराज पोखरेलचितवन"
बेपत्ता पार्नेलाई समाउने कानुन नै छैन,"विशेष अदालत कस्तो खालको बनाउने प्रयास भइरहेको छ त ? हामीले मुद्दा चलाउन महान्यायाधिवक्तालाई पठाइसकेपछि दुई तहको विशेष अदालतले हेर्ने भनी प्रस्ताव भएको देखिन्छ । अदालतमा विचाराधीनबाहेक हामीले सिफारिस गरेका मुद्दा विशेष अदालतले नै टुंग्याउने हो । तर अदालत प्रस्ताव गर्दा पहिलो सुनुवाइ जुन अदालतले गर्छ, उही अदालतले पुनरावेदन पनि हेर्ने विवादास्पद संरचना प्रस्तावित छ । एकै अदालतमा २ तहले सुनुवाइ गर्ने व्यवस्था हुन सक्दैन । सरकारले त्यस्तो प्रस्ताव सुझावका लागि सर्वोच्चलाई पठाएको पनि थियो । सर्वोच्चले उक्त व्यवस्थालाई मानेन । मुद्दा अन्तिम गर्न त तल्लो तह र माथिल्लो तहकै अदालत हुनुपर्छ । विशेष अदालतमै २ तह राख्नु कुनै सिद्धान्तअनुसार भए जस्तो लाग्दैन ।"
संघीयतामा कर्मचारी समायोजन,"संविधान कार्यान्वयनको एउटा मुख्य पाटो राज्यको संघीय संरचनाअनुरूप प्रशासननिक पुन:संरचना गर्नु हो । संविधान कार्यान्वयनका लागि २०७४ माघ ७ गतेसम्ममा संघ, प्रदेश र स्थानीय तहको निर्वाचन गरी तीनवटै तहलाई क्रियाशील बनाइसक्नुपर्ने हुन्छ । निर्वाचित राजनीतिक संरचनाले तत्काल काम सुरु गर्न त्यसभन्दा पहिले नै तीनवटै तहमा आवश्यक पर्ने प्रशासनिक संरचना, तिनको स्वरूप र आवश्यक कर्मचारीबारे एकिन गरी सोको व्यवस्थापन गरिसक्नुपर्छ । संविधानअनुसार प्रदेश र स्थानीय तहको कर्मचारी व्यवस्थापन सम्बन्धित तहकै क्षेत्राधिकारको विषय भए पनि तत्कालका लागि सेवाप्रवाहको निरन्तरतामा असर पर्न नदिन, मौजुदा कर्मचारीलाई व्यवस्थापन गर्न र मुलुकलाई अतिरिक्त आर्थिक व्ययभारबाट जोगाउन हाल कार्यरत कर्मचारीहरूलाई नै नयाँ निर्धारित तीनै तहका संरचनामा समायोजन गरेर कार्य सञ्चालन गर्नुको विकल्प छैन । यसलाई संविधानको धारा ३०२ ले संविधान प्रारम्भ हुँदाका बखत सरकारी सेवामा रहेका कर्मचारीलाई नेपाल सरकारले कानुनबमोजिम संघ, प्रदेश र स्थानीय तहमा समायोजन गरी सेवा प्रवाहको व्यवस्था मिलाउन सक्ने प्रावधान राखेर सहज बनाइदिएको छ । कर्मचारी समायोजन संघीयतामा सार्वजनिक प्रशासनको खण्डीकृत वा अन्तरसम्बन्धित कस्तो ढाँचा अपनाउने भन्ने कुराबाट प्रभावित हुन्छ भने प्रशासनिक संरचना कस्तो हुने भन्ने विषय राजनीतिक संरचनाले निर्धारण गर्छ । प्रतिस्पर्धात्मक संघीयतामा खण्डीकृत र सहकारितामूलक संघीयतामा अन्तरसम्बन्धित ढाँचाको प्रशासनिक संरचना आवश्यक हुन्छ । संविधानले राष्ट्रिय सभामा प्रदेश सभाका सदस्य तथा गाउँपालिका र नगरपालिकाका प्रमुख एवं उपप्रमुख रहेको निर्वाचक मण्डलद्वारा निर्वाचित सदस्यले प्रत्येक प्रदेशबाट बराबर संख्यामा प्रतिनिधित्व गर्ने, प्रदेश प्रमुख नेपाल सरकारको प्रतिनिधिका रूपमा राष्ट्रपतिबाट नियुक्त हुने, प्रदेशले संघीय कानुनसँग र स्थानीय तहले संघीय तथा प्रदेश कानुनसँग बाझिने गरी कानुन बनाउन नपाउने, नेपाल सरकारले राष्ट्रिय महत्त्वका विषयमा प्रदेश सरकार र स्थानीय सरकारहरूलाई आवश्यक निर्देशन दिन सक्ने तथा उनीहरूले त्यस्तो निर्देशनको पालना गर्नुपर्ने र संघ, प्रदेश तथा स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित हुनेजस्ता व्यवस्था गरेबाट हामीले अवलम्बन गर्न लागिएको संघीयता सहकारितामूलक भएको प्रस्ट हुन्छ । त्यसैले संघीयतामा हाम्रो सार्वजनिक प्रशासनको ढाँचा खण्डीकृत नभई अन्तरसम्बन्धित हुनु आवश्यक छ । प्रशासनको अन्तरसम्बन्धित ढाँचा अवलम्बन गर्ने हो भने कर्मचारी समायोजनको विषय पनि जटिल बन्दैन । किनकि यस्तो ढाचामा संघ, प्रदेश र स्थानीय तहका केही महत्त्वपूर्ण र समन्वयात्मक भूमिका निर्वाह गर्ने पदहरूमा संघीय निजामती सेवाकै कर्मचारी पठाउनुपर्ने हुन्छ । त्यसबाहेक कामलाई कर्मचारीले पछ्याउँछ भन्ने मान्यतामा आधारित भएर संघले प्रदेश र स्थानीय तह (जिल्ला, गाउँपालिका र नगरपालिका) बाट गर्नुपर्ने कामकाज गर्न प्रदेश र स्थानीय तहसम्मै संघीय सेवाका कर्मचारी र प्रदेशले स्थानीय तहहबाट गर्नुपर्ने कामको लागि स्थानीय तहसम्मै प्रदेश सेवाका कर्मचारी पठाउनुपर्ने हुन्छ । यो मान्यताका आधारमा पनि संघीय निजामती तथा अन्य सरकारी सेवाका कर्मचारीहरूको उपस्थिति प्रदेश र स्थानीय तहसम्मै हुनुपर्ने देखिन्छ । उदाहरणका लागि प्रादेशिक पहिचानसहितको एकल संघीय नागरिकता संघीय सरकारले मात्र प्रदान गर्न सक्ने संवैधानिक व्यवस्था छ । तर नागरिकता वितरण जनताको नजिकबाट गरिनुपर्ने हुन्छ । यसका लागि संघले आफ्ना कर्मचारी स्थानीय तहअन्तर्गत कम्तीमा जिल्लास्तरसम्म पुर्याउनैपर्ने हुन्छ । हालसम्म भएका बहस केवल निजामती कर्मचारीहरूको समायोजनका सम्बन्धमा मात्र केन्द्रित भएको देखिन्छ । यथार्थमा कर्मचारी समायोजनभित्र हाल नेपाल सरकारले केन्द्र, क्षेत्र, अञ्चल, डिभिजन, जिल्ला, इलाका र स्थानीय स्तरबाट सम्पादन गर्दै आएका सम्पूर्ण काम संविधानबमोजिम संघ, प्रदेश र स्थानीय तहमा मिलान गर्नुपर्ने सन्दर्भमा तत्तत् स्तरका सबै सरकारी, अर्धसरकारी तथा स्वायत्त निकायमा कार्यरत सरकारी कोषबाट तलबभत्ता प्राप्त गर्ने सबै सरकारी कर्मचारी, प्रहरी र शिक्षकको समायोजनको समग्र प्याकेज पर्छ । यसैका आधारमा निश्चित मापदण्ड बनाई एकसाथ सम्पूर्ण कर्मचारीको समायोजन गरिनुपर्छ ।समायोजनको आधार र मापदण्ड सम्भव भएसम्म छनोटको अवसरसहितको न्यायोचित, वस्तुगत र संगठनको आवश्यकतामा आधारित हुनुपर्छ । हाल केन्द्रीय सरकारअन्तर्गत कार्यरत कर्मचारीलाई प्रदेश र स्थानीय तहमा समायोजन गर्दा एक तह पदोन्नति गरी पठाउनुपर्छ भनी तर्क गर्नेहरू पनि छन् । यसो गर्दा यससँग गाँसिएर अन्य थुप्रैखाले जटिलता सिर्जना हुने भएकाले यो तर्कलाई विवेकपूर्ण मान्न सकिन्न । तर अन्य केही प्रोत्साहनको व्यवस्था गर्न भने सकिन्छ । कर्मचारीको हालको सेवाका सर्त तथा सुरक्षा र सेवासुविधामा कमी नहुने कुरा समायोजन ऐनले सुनिश्चित गर्नुपर्छ । हाल प्रदेश र स्थानीय तहमा समायोजन भई जाने निजामती तथा अन्य सरकारी सेवाका कर्मचारीलाई संघीय तहका त्यही सेवामा रिक्त हुने पदमध्ये निश्चित प्रतिशत पदमा आन्तरिक एवं अन्तरसेवा प्रतिस्पर्धा गरी संघमा आउन पाउने बाटोसमेत खुला गरिदिनुपर्छ । प्रदेश र स्थानीय तहबाटै नयाँ भर्ना हुने कर्मचारीहरूको हकमा भने प्रदेश र स्थानीय तहबाट संघीय तहमा तथा स्थानीय तहबाट प्रदेश तहमा सम्बन्धित तहको सम्बन्धित सेवा र पदका लागि तोकिएको योग्यता पूरा गरी खुला प्रतिस्पर्धाबाट मात्र प्रवेश गर्न पाउने व्यवस्था गरिनु उपयुक्त हुन्छ । सरुवाको हकमा संघीय निजामती तथा अन्य सरकारी सेवाका कर्मचारीहरूको प्रदेश र स्थानीय तहमा भएका संघअन्तर्गतका सम्बन्धित सेवाका पदहरूमा, प्रदेशका कर्मचारीहरूको सम्बन्धित सेवा समूहका प्रदेशभरिका पदहरूमा र स्थानीय तहका कर्मचारीको सम्बन्धित प्रदेशभरिका स्थानीय तहका सम्बन्धित सेवा समूहका पदहरूमा निश्चित मापदण्डका आधारमा सरुवा गर्न सकिने व्यवस्था गर्नु उपयुक्त हुन्छ । प्रशासनिक पुन:संरचनाका क्रममा प्रदेश र स्थानीय तहको प्रशासनलाई पूर्णत: तहगत प्रणालीमा रूपान्तरित गरी संघमा श्रेणीभित्र तहको व्यवस्था गरिनु आवश्यक छ । यस्ता सैद्धान्तिक आधार तय भएपछि नेपाल सरकारका सबै राष्ट्रसेवक कर्मचारीलाई केन्द्रमा सम्बन्धित सेवाको पुल दरबन्दी सिर्जना गरी त्यसअन्तर्गत ल्याइनुपर्छ । स्थानीय निकायमा कार्यरत कर्मचारीलाई ती निकाय गाभिएका सम्बन्धित स्थानीय तहमै समायोजन गरिनुपर्छ । केन्द्रीय पुल दरबन्दीबाट सुरुमा कार्य विश्लेषण र संगठनात्मक संरचना डिजाइनका आधारमा संघीय निजामती तथा अन्य सरकारी सेवाका स्थानीय र प्रदेश तहका पदहरूमा सम्बन्धित सेवाका कर्मचारीहरू खटाइनुपर्छ । त्यसपछि हाल विभिन्न तहका विषयगत कार्यालयमा कार्यरत कर्मचारीलाई उनीहरूको पदको कार्य विवरणका आधारमा सो काम प्रदेश वा स्थानीय जुन तहमा हस्तान्तरण हुन्छ, त्यही तहमा समायोजन गर्नुपर्छ । यसो गर्दा आधारभूत शिक्षा, स्वास्थ्य, खानेपानी तथा सरसफाइ, कृषि तथा पशु सेवालगायत थुप्रै विषयका काम स्थानीय र प्रदेश तहमा हस्तान्तरण हुने हुनाले ती क्षेत्रका कर्मचारी स्वत: स्थानीय र प्रदेश तहमा समायोजित हुनेछन् । बाँकी कर्मचारीलाई संघ, प्रदेश र स्थानीय तहका निजामती तथा अन्य सम्बन्धित सेवाका रिक्त पदमा छनोटको अवसर दिई सम्भव भएसम्म उनीहरूले छानेको प्राथमिकताक्रमअनुसारै समायोजन गरिनुपर्छ । यसरी समायोजन गर्दा समायोजन गरिएको तहमा जान नचाहने कर्मचारीलाई नियमानुसार उसले पाउने सुविधासहित स्वेच्छिक अवकाशको विकल्प पनि दिइनुपर्छ । दाहाल सामान्य प्रशासन मन्त्रालयका उपसचिव हुन् ।"
युद्धकालीन कार्यकर्ता व्यवस्थापन सवाल,"पुन:स्थापनाको जटिलता युद्धकालमा जति माओवादी कार्यकर्ता घरपरिवार छोडेर पूर्णकालीन पार्टी सदस्य बनेका थिए, शान्ति प्रक्रियापछि त्यो आवश्यक रहेन, फलस्वरूप उनीहरू बिस्तारै बिस्तारै घर फर्किन थाले तर दु:खद कुरा दस एघार वर्षको अन्तरालमा केहीका बारी बाँझो बनिसकेका थिए भने घर भग्नावशेषमा परिणत भइसकेका थिए । जजसका घर बारीहरू थिए, ती पनि नाजुक अवस्थामा थिए । यसका बाबजुत पनि इमानदारीपूर्वक आफ्नो नयाँ जीवन सुरु गर्नु उनीहरूका लागि आवश्यक बनेको थियो र तिनीहरूले आफ्नो घरमा फेरि दुवै खुट्टा राखेर परिवारलाई अघि बढाउने संकल्प गर्दै यत्रतत्र छरपस्ट भएका परिवारलाई बटुल्न थाले । प्रत्येक समाजमा एउटा निष्ठुर शक्ति हुन्छ, जसले सत्यलाई बेलाबेला मजाक उडाउने काम गर्छ, ठीक त्यही शक्तिले कानेखुसी गर्न थाले । त्यसैले पनि उनीहरूको सामाजिक पुन:स्थापनापछिको जीवन जटिल बन्दै गइरहेको छ । कठोर गरिबीको चपेटामालोकतन्त्रको परम सिपाही नै गरिबीको पन्जामा पर्नु लोकतन्त्रको शुभसंकेत हैन । मानिस जतिसुकै गतिशील र सत्य निष्ठावान् नै किन नहोस् जबर्जस्ती यी कुराको मापन उसको आर्थिक अवस्थामा निर्भर रहन्छ । युद्धकालीन माओवादी कार्यकर्ताको आर्थिक स्थिति यस्तो हालतमा छ कि उनीहरूलाई दैनिक जीविकोपार्जनको अनिश्चितता सधैं भइरहेको छ । भोक र गरिबीले उनीहरूको मस्तिष्कलाई दयनीय बनाएको छ र तल्लो स्तरको सामाजिक दर्जामा दर्ज गरिरहेको छ । माओवादी कार्यकर्ताको आशा यो थियो कि युद्धमा गरिएको बलिदानस्वरूप आफ्ना नानीहरूलाई अशिक्षा र गरिबीको जाँतोबाट पार्टीले उकास्नेछ । तर यो सम्भव हुन सकेन ।आफ्ना छोराछोरीको इच्छा त के आधारभूत आवश्यकता पूरा गर्नु पनि उनीहरूका लागि असम्भव हुन थाल्यो । छोराछोरीको लुगाफाटो, मेला र पर्व खर्च जुटाउन पनि उनीहरूले सापटीका लागि हात थाप्नुपर्यो । त्यही सापटी लिएको क्रण बढ्दै जाँदा पार्टीले दिएको जिम्मेवारीलाई भन्दा साहुले तोकेको भाकालाई पूरा गर्नुपर्ने बाध्यात्मक परिस्थिति सिर्जना भयो र उनीहरू पार्टीको कामभन्दा परिवारको समस्यामा रुमल्लिन थाले । आर्थिक समस्याबाट मुक्ति पाउन आज उनीहरू त्यही अदृश्य भगवानको नाम जपिरहेका छन् जसको कुनै मूल्य छैन भन्ने उनीहरूको दृढ विश्वास थियो । पारिवारिक समस्याको भुमरीमादसवर्षे युद्धमा सहभागी भएको परिवार साँच्चिकै कठिन अवस्थाबाट गुज्रँदै आएको छ जसका कारणले पारिवारिक सन्तुष्टि अज्ञात बन्न पुगेको छ र मीठो निद्रा पराइ बनेको छ । पारिवारिक तनावले चाडपर्व र मेला उत्सवहरूले उनीहरूलाई रत्तिभर उत्साहित बनाउँदैनन् । वृद्ध बाआमाले अर्ती दिन्छन्, नेपालमा जसले गर्यो पाप, उसको हुन्छ फलिफाप । देशको लागि जति गर्नु थियो गरिस्, अब घर र आफ्नोबारे सोच् । सासूससुराले गुनासो गर्छन्, घरबार कसरी चलाउने, तिमी फिरन्तेहरूलाई के थाहा ? स्वास्नीले चेतावनी दिन्छिन्, बच्चाबच्चीको पढाइको कुरा त परै जाओस्, भोक टार्न पनि के मेरै मासु खुवाऊ, छिटो कमाउन जाऊ । एवम् प्रकारका दर्जनौं गुनासा छोराछोरीका पनि छन् । साँच्चिकै पारिवारिक आत्मीयता गुमेको छ । यस खालको भयावह पारिवारिक तनावलाई सुल्झाउने सही समाधान अझै पनि उनीहरूले पत्ता लगाउन सकिरहेका छैनन् । उनीहरूले जतिसक्दो प्रयास गरिरहेका छन् तर कोही अर्कोलाई छिट्टै विश्वास गर्ने भएकाले दलालहरूको रंगीन सपनामा फसेर झनै ठूलो आक्रणमा डुबेका छन् । कोही राम्रो काम गर्न खोज्दा पनि व्यावसायिक ज्ञानको अभावले असफल भइरहेका छन् र त्यही रक्सीको सहाराले पारिवारिक तनाव मत्थर पार्न बाध्य छन् जुन रक्सीमुक्त समाजको कल्पना उनीहरूले गरेका थिए । निराशाबीच आक्रोशशान्ति प्रक्रियापछिको नेपाली राजनीति जसरी बिग्रँदै गयो, त्योभन्दा बढी युद्धकालीन माओवादी कार्यकर्ताको मनस्थिति बिग्रँदै गइरहेको छ । पहिलो संविधानसभामा माओवादी पार्टी विजेता बनेसँगै कार्यकर्ताले आफूहरू संघीय लोकतान्त्रिक नेपालको अग्रदूत बन्नेमा ढुक्क थिए तर नेपाली राजनीतिक परिस्थिति प्रतिकूल बन्दै गयो । विशेष गरी पार्टीभित्रकै नेताहरूले आन्तरिक गठबन्धन बनाउने नाममा स्वार्थबन्धनहरू निर्माण गर्दै पार्टीलाई विभाजित गर्न थाले । यसरी पूर्ण एकता र बलिदानी भावनाले माओवादी आन्दोलनमा अत्यन्तै घात भयो । बैगुनहरू पार्टीमा भित्रिँदै जाँदा युद्धकालीन माओवादी कार्यकर्ता त्यति नै आक्रोशित बनेका छन् । त्यति नै निराश छन् जति आफूलाई धेरै माया गर्ने बाआमाको सम्बन्धविच्छेद हुँदाको पीडा ती अबोध छोराछोरीलाई हुन्छ । अझै समय छऐतिहासिक परिवर्तनका शूरवीरहरूको उचित व्यवस्थापन नहुनु दु:खद् कुरा हो । विभिन्न बाधाका बाबजुत पनि युद्धकालीन माओवादी कार्यकर्ता माओवादी आन्दोलनको सच्चा निर्माता हुन् जसले १० वर्षसम्म नि:स्वार्थ भावले माओवादी आन्दोलनलाई त्यो उचाइमा पुर्याए । अब उनीहरू निराश हुन आवश्यक छैन किनकि निराशाको औषधि नै हुँदैन । त्यसैले माओवादी कार्यकर्ताले विभाजित माओवादी पार्टीहरूलाई त्यो राम्रो यो खराब भनेर तराजुमा तौलिने काम गर्नुभन्दा सिंगो माओवादी आन्दोलनको असल प्रश्नकर्ता बन्न आवश्यक छ जसले मात्र लोकतान्त्रिक सिद्धान्तमा आधारित माओवादी पार्टी निर्माण गर्न सहयोग पुर्याओस् । अझै महत्त्वपूर्ण कुरा यो हो कि परिवर्तित नेपाली समाजको व्याकरणलाई आत्मसात् गर्दै युद्धबेला बन्दुकको ट्रिगर चलाउने औंलाले कम्प्युटरको माउस चलाउन आवश्यक छ । कुण्ठित र कमजोर बन्नुको साटो नेपालका हजारौं समस्या हल गर्न ती दिमाग प्रयोग गर्ने युद्धकालीन माओवादीहरूले नयाँ संकल्प गर्नैपर्छ ।"
निर्माण सुरु भएको ३१ वर्षपछि परीक्षण उडान,"कोटवाडा (कालिकोट) निर्माण सुरु भएको ३१ वर्षपछि कोटवाडास्थित सुनथराली विमानस्थलमा शनिबार परीक्षण उडान भएको छ । धावनमार्गको काम सकिएपछि तारा एयरको नाइन एन एबीएम नंको ट्विनटर विमान बिहान ११ बजे अवतरण गरेको हो । वरिष्ठ चालक सन्तोष शाहले परीक्षण उडान गरेका थिए । विमानस्थलको लोकेशन हेर्न क्याप्टेन शाहसहित संस्कृति, पर्यटन तथा नागरिक उड्डयन मन्त्री जीवनबहादुर शाहीसहितको टोली साताअघि हेलिकप्टरमा कोटवाडा पुगेर फर्किएको थियो ।विमान हेर्न यहाँका लालु, माल्कोट, रुप्सा, कुमालगाउँ, कोटवाडा, रकुसहितका आसपासका गाविसबाट ५ हजारभन्दा बढी स्थानीय कोटवाडा पुगे । स्थानीयले वर्षौंदेखिको जहाज सपना पूरा भएपछि पाइटलसहितको टिमलाई बाजागाजाले स्वागत गरे । कोटवाडामा विमान अवरण भएपछि स्थानीय हर्षित छन् । चिलगाडी (जहाज) आउँछ भनेर सुनथरालीको पाखो खन्न थालेको ३१ वर्ष भयो, कोटवाडा ३ का ४४ वर्षीय मानबहादुर विष्टले खुसी हँुदै भने, बल्ल आज आफ्नै ठाउँमा बसेको देख्न पाइयो । उनका अनुसार ०४२ मा तत्कालीन जिल्ला पञ्चायत सभापति दीपबहादुर शाहीको पालामा विमानस्थल खन्न ७५ हजार दिएर काम सुरु गरिएको थियो । काम सुरु हुँदा प्रतिदिन ५ रुपैयाँ ज्यालामा काम गरेका मजदुरले ०७३ मा प्रतिदिन ४ सय रुपैयाँसम्म पाए । सशस्त्र द्वन्द्वमा मजदुर मारिएपछि अवरुद्ध भएको निर्माण काम लोकतन्त्र आएपछि दलीय भागबन्डामा गठन भएका उपभोक्ता समितिले यहाँका मजदुरलाई ज्याला नदिएको गुनासो छ । कहिले बजेट अभाव, कहिले सशस्त्र द्वन्द्व त कहिले उपभोक्ता समितिको ठगीले कामले गति लिन नसकेको कोटवाडा विमानस्थल निर्माणको ढिलाइले कालिकोटबासी दु:खी भए पनि जहाज आएपछि हवाई सपना पूरा भएको स्थानीय समाजसेवी पदमबहादुर बुढाले बताए । नेपाल नागरिक उड्डयन प्राधिकरणका उपमहानिर्देशक राजकुमार क्षेत्रीले नियमित उडानका लागि पहल भइरहेको बताए । उनले केही सातामै उद्घाटन गरेर यात्रु चढ्न पाउने जनाए । कोटवाडा विमानस्थल निर्माण आयोजना प्रमुख इन्जिनियर रत्नबहादुर श्रेष्ठले कोटवाडा विमानस्थल निर्माणमा समय लागे पनि कर्णालीका अन्य जिल्लाको भन्दा लामो र फराकिलो रहेको दाबी गरे । उनका अनुसार विमानस्थलको लम्बाइ ६ सय ९० मिटर र चौडाइ ४० देखि ६० मिटर छ । दलीय भागबन्डामा बनेका उपभोक्ता समितिले ६० लाखका दरले ५ वटा उपभोक्ता समिति बनाएर काम गरे पनि कामदारको ज्याला अझै नदिएको बताए । ज्याला विवादमा काम बन्द भएको विमानस्थलमा कर्णालीकै नेता जीवनबहादुर शाही पर्यटन मन्त्री भएपछि कोटवाडा विमानस्थल सञ्चालनमा ल्याउने बाचा गरेअनुसार दुईपटक कोटवाडा विमानस्थलको अनुगमन गरेर कामलाई तीव्रता दिन पहल गरेका थिए । मन्त्री बनेको केही सातामै मुगु हँुदै हेलिकप्टरमा कोटवाडा विमानस्थल अनुगमन गर्न पुगेका मन्त्री शाहीले स्थानीयलाई माघभित्रै विमानस्थल परीक्षण उडान गर्ने बाचा गरेका थिए । विमानस्थल नहँुदा कालिकोटको लालु, माल्कोट, रुप्सा, कुमालगाउँ, कोटवाडा, रकु, मेहेलमुडीलगायतका गाविसका बासिन्दाले आवतजावत र सामान ढुवानीमा सास्ती खेप्दै आएका थिए । ०६८०६९ भित्रै सम्पन्न गर्ने घोषणाकासाथ तत्कालीन अर्थमन्त्री भरतमोहन अधिकारीले ०६७०६८ मा ७ करोड रकम विनियोजन गरे पनि काम हुन सकेन । कोटवाडा विमानस्थल सञ्चालनमा आए पनि विमानस्थल पुग्ने सडक, सदरमुकाम मान्मबाट कोटवाडासम्म केबलकार र नियमित उडानका लागि बजेट माग गर्दै कालिकोटबासीका तर्फबाट सरकारलाई ज्ञापनपत्र बुझाइएको तरुण दलका महामन्त्री भूपेन्द्रजंग शाहीले टेलिफोनमा बताए । सशस्त्र द्वन्द्वका बेला यहीको विमानस्थलमा काम गर्ने क्रममा स्थानीय ४ जनासहित ३५ जनाको तत्कालीन नेपाली सेनाले हत्या गरेको थियो । ०५८ को फागुनमा माओवादीले अछामको सदरमुकाम मंगलसेन आक्रमण गरेपछि दोषी खोज्दै आएको सेनाको हेलिकप्टर बस्न नदिन माओवादीले कामदारलाई हातमा समाएका बेल्चा, गैटी, साबेल ठड्याउन लगाएपछि सेनाले कामदारलाई माओवादी भन्दै लाम लगाएर गोली ठोकेको स्थानीय बताउँछन् ।बहुदलीय व्यवस्थापछिको गिरिजाप्रसाद कोइराला नेतृत्वको सरकारले पाँच वर्षभित्र निर्माण सम्पन्न गर्ने लक्ष्यका साथ ०४८ मा कोटवाडा विमानस्थलको काम सुरु गरे पनि ०५२ देखिको जनयुद्धले काम प्रभावित बन्न पुगेको थियो ।"
सडकैपिच्छे दोहोरो योजना,"भोजपुर जिल्ला विकास समिति र डिभिजन सडकबीच तालमेल नहुँदा दुवै निकायले एकै योजनामा बजेट छुट्टयाउने गरेको पाइएको छ । यसै कारण चालू वर्ष जिल्लाका अधिकांश सडक योजना डुप्लिकेसन मा परेका छन् । एकै स्थानको सडकका लागि दोहोरो साधनस्रोत खर्च हुने जोखिम बढेको छ ।भोजपुरचतराघाट, मुगाकुडुलेघाट, दुम्सिकाडाँडागाउँ, चखेवारानीटार, भोजपुरटक्सारठुलोदुम्मालगायत सडक योजना डुप्लिकेसनमा परेको प्राविधिक कार्यालयका सबइन्जिनियर नवराज ढकालले बताए । डुप्लिकेसनका कारण आयोजना अल्झिँदा कामै सुरु नभई आर्थिक वर्ष सकिने गरेको छ । द्ुई निकायबीच योजनाको नाम जुधेकाले जिल्ला र ग्रामिण तहका मुख्य सडक विकास र विस्तारमा समस्या निम्तिएको छ । जिविस र डिभिजनले कुनकुन खण्डको जिम्मेवारी लिने भन्ने अन्योलमै आर्थिक वर्ष सकिने गरेको छ । डुप्लिकेसनमा परेपछि कसले कति जिम्मेवारी लिने भन्ने निक्र्याेल गर्दा नगर्दै आर्थिक वर्ष सकिने हुँदा सडक आयोजना सुस्त भइरहेको स्थानीय विकास अधिकारी सीता परियारले स्विकारिन् । जिविसको रातो किताबमा परेका आयोजना नै डिभिजनले पनि पारेको पाइन्छ, यसलाई शून्यतामा झार्न आयोजना पत्ता लगाउँदै नाम र जिम्मेवारी बाँडफाँड गर्ने तयारीमा छौं, उनले भनिन् । जिविसको स्विकृतिविना डिभिजनले कार्यक्रम लागू गर्न नपाउने प्रावधान छ । वर्षौंदेखि सडकको स्तर उक्सन नसक्नुमा मुख्य कारण डुप्लिकेसन भएको पत्ता लागेपछि ३ वर्षयता छुट्याएर कार्य विभाजन गर्न लागिएको छ । नागरिकको मागअनुसार छनोट गरी केन्द्रमा पठाउँदा जिविसका आयोजनासँग सडक खण्डका नाम जुध्ने गरेको डिभिजनका त्रिलोक घिमिरेले बताए । हामीले यताबाट नाम पठाएका हुन्छांै, केन्द्रले रातो कितावमा छानेर हाल्दिने गर्छ, अन्त्यमा डुप्लिकेसन भइरहेको हुन्छ, उनले भने । नियतवश गरिएको नभई कतिपय योजना छनोटका क्रममा अचानक मिल्न जाने गरेको घिमिरेले प्रस्ट्याए । केन्द्रको रातो किताबमा उल्लेख गरिएबाहेक अन्यत्र काम गर्न नपाउने डिभिजनको प्रावधानले गर्दा आयोजना स्थान्तरणमा समस्या हुने गरेको छ । डुप्लिकेसनकै कारण वर्षौंदेखि ट्रयाक खोलिएका सडक स्तरोन्नतिले हुन सकेका छैनन् । निर्माणाधीन सडक अलपत्र छन् । यी सडकमा वर्षमा तीन महिना पनि सवारी चलाउन सकिँदैन । विकास योजनामा कर्मचारीतन्त्र हाबी भएकाले करोडौको लगानी उपलब्धिविहीन भइरहेका नागरिक समाजका जिल्ला संयोजक पर्शुराम तिवारीले बताए । कमीकमजोरी चाँडै हल गरेर सम्बन्धित निकायले सडकको दिगो विकासमा लाग्नुपर्छ, उनले भने ।"
काभ्रेमा थपिए लाभग्राही,"काभ्रे काभ्रेमा १ हजार ६ सय १४ भूकम्पपीडित लाभग्राही थपिएका छन् । राष्ट्रिय पुनर्निर्माण प्राधिकरणले बनेपा, पनौती नगरपालिका र अन्य ३८ गाविसका भूकम्पपीडितको गुनासो सम्बोधन गर्दै थप भूकम्पपीडितलाई आवास अनुदान वितरण गर्न सकिने सूचीमा राखेको हो । यसअघि ६७ हजार ७ सय ११ अनुदान पाउने लाभग्राहीको सूचीमा थिए । जिल्लामा आएका २१ हजार ९ सय १९ गुनासो प्राधिकरण पठाइएकामा पहिलो चरणमा ८ हजार ३ सय ८३ गुनासा सम्बोधन भएका थिए ।"
पुल बनाउन ढिलाइ,"जयरामघाटमा अझै ६ महिनाखोटाङ मध्यपहाडी लोकमार्गअन्तर्गत जयरामघाटमा निर्माणाधीन पुल तयार हुन अझ ६ महिना लाग्ने देखिएको छ । तीव्र गतिमा काम भइरहे पनि साउनभन्दा पहिले पुल बन्ने सम्भावना नरहेको निर्माण कम्पनीको प्रतिनिधिले जनाएका छन् । कालिकाहुलास कम्पनीका इन्जिनियर सीताराम कार्कीका अनुसार क्याटवे निर्माण सकिएकाले केही केही दिनमै ढलानको काम पूरा हँदै छ । केही साताभित्रै मेन लट्ठाको काम सुरु हुने पनि उनले बताए । २०६६ सालमा कालिकाहुलास जेभी कम्पनीले दुई वर्षभित्र सक्ने गरी ठेक्का लिएकामा आठ वर्ष बितिसकेको छ । राप्रपाका महामन्त्री तथा भूमिसुधारमन्त्री विक्रम पाण्डे सम्बद्ध कालिका कन्स्ट्रक्सन र कांग्रेस नेता तथा पूर्वसांसद दिवाकर गोल्छा, एमाले सांसद राज्यलक्ष्मी गोल्छा सम्बद्ध गोल्छा अर्गनाइजेसनको हुलास कम्पनीले ठेक्का लिएका हुन् । २०६६ मा सम्झौता गरे पनि डिजाइन एप्रुभ्ड, मुआब्जालगायत कारण २०६९ सालमा मात्र काम सुरु भएको इन्जिनियर कार्कीले सुनाए । उनका अनुसार करिब दस करोड रुपैयाँ लागतमा सम्पन्न हुनुपर्ने पुलमा ढिलाइकै कारण १८ करोड लगानी भइसकेको छ । पुल नबन्दा जिल्लाको विकास निर्माणमा अवरोध आएको जिल्ला प्राविधिक कार्यालयका इन्जिनियर राजु श्रेष्ठले बताए । पुल बनेको भए जिल्लाका सबै गाविसमा सडक र अन्य पूर्वाधार बनिसक्थ्यो, उनले भने ।"
अग्लो बुद्ध मूर्ति बन्ने,"दमक विश्वकै अग्लो दाबी गरिएको बुद्ध मूर्ति निर्माण प्रक्रिया सुरु भएको छ । दमकविराट बुद्ध भिलेज नामकरण गरिएको आयोजनाको विस्तृत परियोजना प्रतिवेदन (डीपीआर) निर्माण कार्य अन्तिम चरणमा पुगेको छ ।दमक५ मा निर्माण हुने भिलेजमा १५ अर्ब ४५ करोड ७६ लाख ४६ हजार रुपैयाँ खर्च हुने अनुमान गरिएको छ । भिलेज ३६ बिघा जमिनमा निर्माण हुनेछ । त्यहाँ ५ सय ४० फिट उचाइको बुद्धको पूर्णकदको मूर्ति निर्माण हुनेछ । मूर्ति सवा तीन बिघा जमिनमा निर्माण हुने इन्जिनियर दीपक थापाले जानकारी दिए । उनका अनुसार मूर्ति भित्र फलाम र बाहिर पित्तलको धातुद्वारा निर्माण गरिनेछ । दमकलाई अन्तर्राष्ट्रिय पर्यटकीय स्थलका रूपमा विकास गराउने उद्देश्यले राष्ट्रिय योजनाअन्तर्गत विश्वकै अग्लो बुद्ध मूर्ति निर्माण गर्न लागिएको दमक नगरपालिकाका कार्यकारी अधिकृत युवराज दाहालले बताए ।भिलेज सञ्चालनमा आएपछि स्वदेशी तथा विदेशी गरी वार्षिक २० लाख पर्यटक दमकमा भित्रिने अधिकृत दाहालले बताए । निर्माण कार्य सुरु भएको ६ वर्षभित्र सम्पन्न गर्ने लक्ष्य रहेको उनले बताए । उनले भने, भिलेज निर्माणका लागि स्वदेशी तथा विदेशी थुप्रै संस्थाले इच्छा जाहेर गरिरहेका छन् । त्यसैले यसको निर्माण कार्य धेरै लम्बिँदैन । विश्वकै अग्लो मूर्ति निर्माण हुने भएकाले भगवान् गौतम बुद्धबारे लुम्बिनीपछि दमक महत्त्वपूर्ण धार्मिक स्थल बन्नेछ ।"
न राहत न त न्याय,"जिल्लामा माओवादीका नाममा ठूलो संख्यामा सर्वसाधारण मारिएका यस्ता घटना पाँचवटा छन् । लक्ष्मीपुर३ बेलुवामा नौ, फूलबारी६ बाख्रेमा ६, गोल्टाकुरी८ कौवाघारीमा १२ र डुरुवा५ पहरूवामा ८ जना मारिएका छन् । तत्कालीन विद्रोहीबाट पीडित भएकाको अवस्था पनि उस्तै छ । बर्गद्धीकै द्रौपदा न्यौपानेका पति २०६१ मा मारिए । द्वन्द्वपीडितका नाममा हुने हरेक कार्यक्रममा उनलाई बोलाइन्छ । तर, ती कार्यक्रममा घाउ अझ कोट्याइदिएको अनुभूति हुन्छ उनलाई । हाम्रा पतिका नाममा कार्यक्रम हुन्छन्, हामीलाई रुवाइन्छ तर उपलब्धि केही छैन, उनले भनिन्, न्यायको महसुस हुने काम एउटै भएको छैन । स्थानीय शान्ति समितिका संयोजक नेत्रप्रकाश पाण्डे सरकार द्वन्द्वपीडितका सवालमा गम्भीर नरहेको बताउँछन् । राहत किस्ताबन्दीमा आउँदा र पीडितलाई न्याय दिनेबारे कोही गम्भीर नहुँदा उनीहरू दु:खी रहेको उनको भनाइ छ । गाउँगाउँ पुगेर पीडितका समस्या संकलन गरिरहेका छौं, उनले भने, समयमै राहत दिलाउन पहल भइरहेको छ । प्रजिअ मेघनाथ काफ्ले भने द्वन्द्वपीडितलाई राहत र न्याय दिन सरकार गम्भीर रहेको दाबी गर्छन् । पीडितका नाममा आएको राहत समयमै वितरण गर्न र उनीहरूमा निराशा कम गर्न प्रशासन जिम्मेवार भएर लागिरहेको छ, उनले भने ।"
पुन:संरचनाले स्थानीय चुनाव अन्योल,"काठमाडौं निर्वाचन आयोगले फागुन७ भित्रमा स्थानीय तह पुन:संरचना आयोगको प्रतिवेदन माग गरे पनि सरकारले तत्कालै त्यसलाई कार्यान्वयनमा लगिहाल्ने छाँटकाँट देखिँदैन । प्रतिवेदन कार्यान्वयनको ढिलाइसँगै जेठ १० भित्र गर्ने भनी प्रचारित स्थानीय तहको निर्वाचन प्रभावित हुन सक्छ । निर्वाचन आयोगले जेठ १० भित्र निर्वाचन गर्ने हो भने फागुन ७ भित्र प्रतिवेदन पाउनुपर्ने सरकारलाई आफ्नो कार्ययोजना दिएको छ । तर प्रतिवेदन अध्ययनका लागि सरकारले गठन गरेको कार्यदलले फागुन १ देखि बल्ल पुन:संरचना विवादित भनिएको प्रदेश नम्बर २ का सांसदसँग छलफलको कार्यसूची बनाएको छ । १५ दिनको म्याद पाएर गठन भएको कार्यदलले १० दिन गुजारिसकेको छ । प्रमुख निर्वाचन आयुक्त अयोधीप्रसाद यादवले निर्वाचनका लागि स्थानको नामांकन र सीमांकन टुंग्याउनुपर्ने विषय महत्त्वपूर्ण भएको बताए । प्रतिवेदन त धेरै पहिले आइसकेको हुनुपथ्र्यो, तर कहिले आउने हो अझै अनिश्चित नै छ, उनले भने, कुन काम कुन समयमा हुनुपर्ने भनेर समयसीमा तोकेरै कार्ययोजना बनाएर सरकारलाई दिएका छौं । सकारात्मक परिणामको आशा गरौं । आयोगले फागुनको पहिलो साताभित्र निर्वाचनसँग सम्बन्धित कानुनदेखि आयोगको प्रतिवेदन पाउनुपर्ने भनेको छ । मतदाता नामावली, मतदानस्थल, जनशक्ति परिचालनदेखि धेरै कामका लागि पुन:संरचना प्रतिवेदन चाहियो, यादवले भने, फागुन पहिलो साताभित्र सबै विषयमा सरकार स्पष्ट हुनुपर्छ । माघ२० को मन्त्रिपरिषद् बैठकले सरकारले मापदण्डअनुसार पुन:संरचना भएनभएको र पुन:संरचनालाई लिएर आएका गुनासा सम्बन्धमा अध्ययन गर्न तीन जना मन्त्री रहेको कार्यदल गठन गरेको छ । कार्यदलका सदस्य सचिव केदारबहादुर अधिकारीका अनुसार फागुन १ देखि ३ गतेसम्म प्रदेश नम्बर २ का ८ जिल्लाका सांसदसँग पालैपालो छलफल गरिनेछ ।"
ललितकलाको कलह उत्कर्षमा,"कान्तिपुरले प्राप्त गरेको कागजातअनुसार सदस्यसचिव भट्टले निरन्तर कुलपतिको आदेशविपरीत काम गरेको र आर्थिक रूपमा अपारदर्शी क्रियाकलाप गरेको देखाउँछ । सदस्यसचिव भट्टले कानुनविपरीत जेठ १ गतेबाट कार्यभार सम्हाल्ने गरी विवादित पृष्ठभूमिका वामनप्रसाद गौतमलाई प्रशासनिक विज्ञका रूपमा नियुक्त गरेका थिए । यो विवाद प्रतिष्ठानमा मात्रै सीमित नरहेर तालुकदार निकाय संस्कृति, पर्यटन तथा नागरिक उड्डयन मन्त्रालयमा पनि पुगेको थियो । संस्कृति विभाग प्रमुख भरतमणि सुवेदीले ६ भदौमा पत्र नै काटेर न्यौपानेको नियुक्ति गैरकानुनी भएको पुष्टि गरेका थिए । मन्त्रालयले काटेको उक्त पत्रमा भनिएको छ, कार्यालयका गैरकानुनी तवरले प्रवेश गरी प्रतिष्ठानको हाजिर किताबमा हाजिर गर्ने र अपमानजनक शब्द प्रयोग गरी प्रतिष्ठानको शान्ति सुरक्षामा खलल पुर्याएकाले गौतमलाई प्रतिष्ठानभित्र प्रवेश निषेध गर्नू । कान्तिपुरले विभिन्न स्रोतबाट प्राप्त गरेको कागजातले गैरकानुनी रूपमा नियुक्त भएका न्यौपानेको नाम कार्यालयको पे रोलमा छैन । तर भट्टले कानुनी छिद्र पक्रेर तलब खुवाइरहेका छन् । कान्तिपुरले प्राप्त गरेको कागजातले गैरकानुनी नियुक्त वामनले २५ कात्तिकमा एक निजी बैंकको खाताबाट २० हजार ८ सय ५४ रुपैयाँ बुझेको देखिन्छ । जब कि कुलपति उपाध्यायले न्यौपानेको नियुक्ति बदर गर्न भन्दै १९ जेठमै निर्णय गरिसकेको देखिन्छ । सदस्यसचिवको निरन्तरको असहयोग र पछिल्ला गतिविधिबारे बताउन कुलपति उपाध्यायले शनिबार प्रतिष्ठानकै कार्यकक्षमा बृहत् पत्रकार सम्मेन डाकेकी थिइन् । शनिबार दिउँसो गर्ने भनिएको सम्मेलनबारे सबै पत्रकारलाई जानकारी पनि गराइएको थियो । तर सोही बिहान सदस्यसचिव भट्ट भने कुलपतिले गर्ने भनेको पत्रकार सम्मेलन अवैध भएको र प्रतिष्ठानमा कुनै पनि कार्यक्रम नरहेकोले भ्रममा नपर्न भन्दै पत्रकारहरूलाई फोन तथा एसएमएसमार्फत जानकारी गराइरहेका थिए । रोचक भने कुलपतिको कदमविरुद्ध सदस्यसचिव भट्टले ३१०७३७४ नम्बरको चलानी नम्बरमा पत्र काटेर कार्यालयमै टाँसेका थिए । जसमा लेखिएको थियो, प्रतिष्ठानले गर्ने भनिएको पत्रकार सम्मेलनबारे अनाधिकृत व्यक्तिले कार्यालयको फोन दुरुपयोग गर्दै सूचना सम्प्रेषण गरिएकाले त्यस्तो कुनै कार्यक्रम नभएको व्यहोरा सूचित गरिन्छ । सदस्यसचिव भट्टले रोक्न खोज्दाखोज्दै पनि भएको पत्रकार सम्मेलनमा अन्नत: सदस्यसचिव भट्ट स्वयं उपस्थित भए । कुलपति र उनीबीच चर्काचर्की चल्यो । कुलपतिले राजीनामा दिए मात्रै म राजीनामा दिन्छु, आवेगपूर्ण शैलीमा प्रस्तुत भएका सदस्यसचिव भट्टले भने, कुलपतिको गतिविधिले प्रतिष्ठानको प्रतिष्ठामा आँच आएको छ । तर भट्टले त्यस्ता गतिविधि के थिए र त्यसका आधार के हुन भनेर प्रष्ट भने पारेनन् । भट्टले कुलपतिले नै सबै काम गर्ने र आफूले कुनै जिम्मेवारी नपाएको तर्क गरे । जब कि कुलपति उपाध्यायले आफूले जिम्मेवारी त परै जावस् सामान्य मर्यादासमेत नपाएको बताइन् । पूर्वउपकुलपति ठाकुरप्रसाद मैनालीले यो झगडा नमिलाए सबै कलाकार मिलेर उच्च स्तरीय छलफल डाक्नुपर्ने बताए । उनले भने, ललितकला व्यक्तिगत र सत्तामोहको झमेलामा पार्न पाइँदैन । छलफलमा उत्तेजक रूपमा प्रस्तुत भएका सदस्यसचिव भट्टले अरू प्राज्ञ सदस्य बोलिरहँदा पनि बारम्बार पालो मिचेर जबर्जस्ती आफ्नो विचार राख्ने प्रयास गरेका थिए । अनुशासनको पालना नगरेको र आवेगपूर्ण रूपमा प्रस्तुत भएको भन्दै उनलाई अन्य प्राज्ञहरूले थमथमाउने प्रयास पनि गरेका थिए । सदस्यसचिव भट्टले विभिन्न कारण देखाएर कुलपति रागिनीले प्रतिष्ठानको प्रतिष्ठामा आँच आउने गतिविधि गरेको आरोप लगाए । कुलपति उपाध्यायले भने त्यस्तो आरोपको खण्डन गरिन् । उनले भनिन्, पटकपटक महिला कुलपति भएकै कारण प्रतिष्ठान सुव्यवस्थित हुन सकेन भन्दै तुच्छ र निच लाल्छना लगाइयो । उपाध्यायले आफ्नो व्यक्तिगत र पारिवारिक विषयमा समेत सदस्यसचिवले हस्तक्षेप गरेको बताइन् । प्राज्ञसभा सदस्य कुमार आलेले पुस २४ गते बसिएको ७ औं साधारणसभा बैठकको विवादबारे बोले । उनका अनुसार सभामा राम्रो छलफल भए पनि माइन्युटमा लेख्न थाल्दा विवाद सुरु भएको थियो । निर्णय पुस्तिकामा विवादित कर्मचारी वामनप्रसाद गौतममाथि अदालतले गरेको निर्णयको सम्मान गर्दै यही २०७३ चैत्रसम्म मात्र बहाल रहने भन्ने कुरा लेख्न सभाको सर्वसम्मत निर्णय हँुदाहुँदै योचाहिँ म लेख्दै लेख्दिनँ भन्दै अचानक सदस्यसचिवले सभा छाडेर बाहिरिएको उनले बताए । उनले भने, प्रतिष्ठानको सभा परिषद्को विचार नै बहिष्कार गरेर सदस्यसचिवले प्रतिष्ठानको गरिमामा ठेस पुर्याए । प्राज्ञ सदस्य एरिना ताम्राकारले भने प्रतिष्ठान पुर्खाले कलाकारको हितका लागि आर्जेको सम्पत्ति भएको बताउँदै यसको इज्जत जोगाउन सहमतिको बिन्दु रोज्नुपर्ने बताइन् । प्राज्ञ सदस्य रामपुजन ठाकुरले सचिव र कुलपतिको आआफ्नै ढिपीले गर्दा प्रतिष्ठानको मर्यादा धारपमा परेको बताए । साँढे र गोरु जुधाइमा हामी बीचमा पिल्सिएका छौँ, उनले प्रश्न गरे कसले लगाउँछ पार ?"
बहिनीलाई बलिउड ल्याउँदै कट्रिना,"लिउड नायिका प्रियंका चोपडा, अनुष्का शर्मा फिल्म निर्माणमा कस्सिरहेका बेला अर्की नायिका कट्रिना कैफ पनि निर्मात्री बन्ने भएकी छन् । कट्रिनाले आफ्नै बहिनी इशाबेलसँग मिलेर फिल्म बनाउन लागेको नायक सलमान खानले हालै खुलासा गरेका छन् ।बेलायतमा मोडलिङसमेत गर्दै आएकी नायिका इशाबेललाई सलमानले भारत ल्याएर निर्माणमा लन्च गर्न खोजेको हालै हल्ला फैलिएपछि सलमानले आफूले तत्कालै त्यस्तो कुनै योजना नबनाएको जनाउँदै भने, बरु कट्रिनाले आफ्नै ब्यानरमार्फत बहिनीसँगै एकसाथ डेब्यु गर्न लागेकी छन् । कट्रिनाले पूर्वप्रेमी सलमानसँग लामो छलफलपछि फिल्म निर्माणमा बहिनीसँगै हात हाल्न लागेको बताइएको छ । कट्रिनालाई बलिउड ब्रेक दिन पनि सलमानकै ठूलो हात थियो । उनले छिट्टै नै फिल्म निर्माण गर्दै छिन् । अहिले स्क्रिप्ट अध्ययनमा लागेकी छन् । आफ्ना नजिकका निर्देशकहरूसँग नियमित भेटघाटमा पनि छिन्, सलमानले कट्रिनाका बारेमा खुलासा गर्दै थपे, यदि कोहीले इशाबेललाई बलिउड प्रोडक्सनबाट लन्च गर्दै छ भने त्यो उनकै दिदी कट्रिना आफैं हुन् । ३३ वर्षीया कट्रिनाले बहिनीलाई समेत निर्माणमा ल्याउनेबारे अहिले नै ठोस काम केही भईनसके पनि आफूले भने छिट्टै फिल्म निर्माण गर्ने स्पष्ट पारिन् ।"
इटहरीमा पुस्तक मेला,"सुनसरी पुस्तक अंश वाचन गर्दै इटहरीस्थित सांस्कृतिक भवनमा शुक्रबारदेखि बृहत् पुस्तक प्रदर्शनी तथा साहित्यिक महोत्सव सुरु भएको छ । वरिष्ठ चलचित्रकर्मी एवं साहित्यकार यादव खरेलको नियात्रा कृति समुद्रपारि को एक अंश वाचन गर्दै प्राडा टंकप्रसाद न्यौपानेले प्रदर्शनीको उद्घाटन गरेका हुन् । किताब भनेको समय र समाज चियाउने आँखा हुन्, डा न्यौपानेले भने, यस्ता प्रदर्शनीहरूको व्यापकताले समाजलाई सकारात्मक रुपान्तरणतिर डोहोर्याउँछ । उनले प्रदर्शनी भने हलमा भन्दा सर्वसाधरणको पहुँच हुने खुल्ला ठाउँमा गर्न सुझाए । प्राडा बद्रीप्रसाद पोखेलले किताब पढ्ने संस्कृतिको विकास हुन नसक्दा मानिस खोक्रो र बोक्रे बनेको दाबी गरे । पठन संस्कृतिको प्रवद्र्धन गर्ने उद्देश्यले प्रेरणाका लागि पुस्तक सन्देशसहित डिकुरा पब्लिकेसन र रेस मिडिया इटहरीले प्रदर्शनी गरेका हुन् । पब्लिकेसनका अध्यक्ष तथा साहित्यकार पुण्यप्रसाद प्रसाईंले मोफसलमा पुस्तक प्रदर्शनी गर्नुको उद्देश्य बिक्रीभन्दा पनि पढ्ने बानीको विकासका लागि रहेको दाबी गरे । मोफलसलमा बिर्तामोडबाट सुरु भएको प्रदर्शनी इटहरीको भने ११औं शृंखला हो । नौदिने प्रदर्शनीमा १६ वटा विभिन्न साहित्यिक सेसन राखिएको छ । दोस्रो दिन बिहान राम खरेलको संयोजनमा सृजनात्मक लेखन कार्यशाला सम्पन्न भयो भने दिउँसो विवेकविवस रेग्मीको संयोजनमा खुला रचना वाचन गरियो । प्रदर्शनी फागुन ७ गतेसम्म जारी रहनेछ ।"
आख्यानमा समाज खोज्दै,"काठमाडौं मासिक रूपमा हुँदै आएको आह्वान शृंखलामा यसपालि समाज र आख्यानबीचको तादात्म्य देखाउन खोजियो । शनिबार मार्टिन चौतारीमा आयोजित कार्यक्रममा लेखक युग पाठक, समालोचक डा बिन्दु शर्मा र पत्रकार एवं लेखक फूलमान वल वक्ताका रूपमा थिए । उमा सुवेदीले सहजकर्ताको भूमिका निभाइन् ।आख्यानको समाजशास्त्रीय बहसबारेको प्रश्नमा साहित्यकार पाठकले सतहमा देखिएका कुरा मात्रै लेख्न नहुने विचार राखे । उनका अनुसार साहित्यकारले नदेखिएका पक्ष पनि उठाउनुपर्छ । यथार्थवादको नाउँमा समाजलाई जसरी चलेको छ उसैगरी चल्न दिइरहनुलाई उनले राजनीतिक खेल भन्न रुचाए । जस्ताको त्यस्तै देखाउन खोज्दा समाज सधंै त्यस्तै भइरहनुपर्छ भन्ने तरिकाले प्रस्तुत गर्नुभएन, उनले भने । अहिलेका आख्यानले सामाजिक सहिष्णुता बढाएका छन् वा समाजलाई भड्काइरहेका छन् ? सुवेदीको यो जिज्ञासाको उत्तरमा समालोचक डा शर्माले भनिन्, जातीय वा क्षेत्रीयतामा भड्कन खोजेको समाजलाई साहित्यले जोडेको दाबी गरे । यथार्थ पस्किँदा लेखकले समाजलाई बानी नपरेको र फरक कुरासमेत देखाउनुपर्नेमा उनले जोड दिइन् ।हालै काजोल खातुन कथासंग्रहको नयाँ संस्करण बजारमा ल्याएका वलले भने नेपाली लेखकले समाजलाई जोड्न खोजे पनि विश्वबजारले फुटाइरहेको बताए । उनले आफ्नो कृतिमा युद्धकालीन परिवेशलाई प्रस्तुत गरेको भन्दै यो सामाजिक यथार्थमै आधारित भएको खुलाए । दोस्रो चरणमा साहित्यकार सुवेदीले साहित्यलाई समाजको ऐना भनिन्छ, यो कस्तो ऐना हो ? भन्ने प्रश्न राखेकी थिइन् । युग पाठकका अनुसार साहित्य ऐना नै हो तर यसले खास सुमदाय र शक्तिको मात्र नभई सबैको अनुहार देखाउनुपर्छ । उनले भने, आफ्नो मात्रै अनुहार ऐनामा देखाउने हामीलाई बानी परेको छ । त्यही भएर सामाजिक सहिष्णुताका कुरा पनि एकतर्फी बनेको छ । यो अहिले गोरुसँग दूध मागेझैं भइरहेको छ । नेपालका लेखकहरू सामाजिक यर्थाथवादभन्दा बाहिर जान नसक्नुको कारणबारे पनि सहजकर्ता सुवेदीले प्रश्न राखिन् । वाद र शैलीभन्दा कटेन्ट महत्त्वपूर्ण कुरा हो, लेखक वलले भने । पाठकलाई भने तिलस्मी साहित्यको समय गइसकेको दाबी गर्दै स्वैरकल्पना र अति यथार्थवादका नयाँनयाँ रूपहरू भने नौंलो र रोचक ठहरिएको बताए । समालोचक शर्माले चाहिँ आख्यानमा यथार्थवाद र स्वैरकल्पना दुवै उत्तिकै सशक्त हुने धारणा राखिन् । उनका अनुसार दुवै शैलीको जग यथार्थता नै हो । दुवैले टेक्ने भूमि उही हो । कार्यक्रमको पछिल्लो चरणमा वक्ताले सहभागीहरूको जिज्ञासासमेत मेटाउने प्रत्यन गरे । सोही क्रममा साहित्यकार पाठकले भने, अहिलेका लेखरचना विद्यार्थीलाई सन्देश दिने खालका हुँदैनन् । संकेतमार्फत सन्देश बुझ्नुपर्छ ।"
मैनालीको संस्मरण कृति,"काठमाडौं पाका पत्रकार भैरव रिसालले पुराना कम्युनिस्ट नेता राधाकृष्ण मैनाली शरीरजस्तै मोटो बुद्धिको भएको आरोप लगाएका छन् । राजा ज्ञानेन्द्रको मन्त्री भएर मैनालीले बुद्धि बिगारेको भन्दै रिसालले प्रश्न गरे, अहिलेसम्म पनि राजाको मन्त्री भए पार्टीका मन्त्री पनि भए तर जनताका मन्त्री कहिल्यै भएनन् । मैनालीको राजनीतिक यात्रा समेटिएको संस्मरणात्मक पुस्तक नलेखिएको इतिहास लोकार्पण क्रममा रिसालले यस्तो बताएका हुन् । प्राध्यापक कृष्ण पोख्रेलले मैनालीको पुस्तकमा उठेका कैयौं तथ्यबारे अहिलेको नेताहरूले जवाफ दिनुपर्ने बताए । पुस्तकमा एमाले नेता माधव नेपालले पार्टीको बैठकमा राजतन्त्रविरुद्ध लड्न भारतले सेना पठाइदिन्छु भन्ने प्रस्ताव गरेको प्रसंग बताउँदै प्राध्यापक पोख्रेलले भने, यसबारे नेपालले प्रस्टीकरण दिनुपर्छ । पोख्रेलले झापा विद्रोह नक्सलवादी विद्रोहको देखासिकी भएको बताउँदै भने, तर त्यसका विचार निर्माता मोहनचन्द्र अधिकारीबारे पुस्तकमा खुलेर लेखिएको छैन । पोख्रेलले आत्मप्रशंसाबाट मैनालीको पुस्तक मुक्त भएको बताउँदै आफ्नै भाइ सीपी मैनालीका बारेमा पनि उनले आलोचनात्मक दृष्टिकोण राख्न बाँकी नराखेको बताए । राजनीतिशास्त्री सुरेन्द्र केसीले आफ्नो राजनीतिक गल्तीप्रति पश्चात्ताप गर्नु मैनालीको राम्रो काम भएको बताए । तर उनले नेताहरूले यस्तो गल्ती किन गर्छन् भन्ने प्रश्नको उत्तर भने दिनुपर्ने बताए । मैनालीले भने आफूले जे लेखेको हो त्यही देखेको बताउँदै गल्ती स्विकारेको मान्छेलाई बारम्बार त्यही प्रश्न गर्दै नुनुचुक छर्नु राम्रो नभएको बताए । अल्केमी पब्लिकेसनले छापेको पुस्तक पत्रकार माधव बस्नेत र मनबहादुर बस्नेतले सम्पादन गरेका हुन् ।"
नयाँ आदेश जारी गर्ने तयारीमा ट्रम्प,"वासिङ्टन अमेरिकी राष्ट्रपति डोनाल्ड ट्रम्पले केही देशका नागरिकलाई अमेरिका प्रवेशमा रोक लगाउनेसम्बन्धी नयाँ कार्यकारी आदेश जारी गर्ने तयारी गरेका छन् । एयरफोर्स वानमा पत्रकारहरूसँग कुरा गर्दै ट्रम्पले सोमबार या मंगलबारसम्म नयाँ आदेश जारी गर्ने जनाएका हुन् । मुस्लिम बहुल ७ देशका नागरिक र विश्वभरका शरणार्थीलाई अमेरिका प्रवेशमा रोक लगाउनेसम्बन्धी कार्यकारी आदेश कार्यान्वयनमा अदालतले रोक लगाएपछि ट्रम्पले नयाँ आदेश जारी गर्न लागेका हुन् । ट्रम्पले नयाँ आदेशमा केही सामान्य परिवर्तन गरिने पनि बताएका छन् । तर, त्यसको स्वरूप कस्तो हुनेछ भन्ने विषयमा भने स्पष्ट भइसकेको छैन । यो लडाइँ हामीले जित्नेछौं, ट्रम्पले पत्रकारहरूसँग भने, यसले समय लिनेछ, यो नै दुर्भाग्य हो तर हामी लडाइँ जित्नेछौं, नयाँ आदेश जारी गर्नेलगायत हामीसँग अन्य थुप्रै विकल्प छन् ।बिहीबार अमेरिकी संघीय पुनरावेदन अदालतको तीन सदस्यीय इजलासले ट्रम्पको आदेश कार्यान्वयन नगर्न सियाटल अदालतले दिएको आदेश कायमै राख्ने निर्णय सुनाएको थियो । अदालतले आतंकवादको खतरा रोक्न प्रतिबन्ध लगाइएको भन्नेबारेमा सरकारले पुष्टि गर्न नसकेको जनाएको थियो । पुनरावेदन अदालतको निर्णयलगत्तै ट्रम्पले ट्विट गर्दै आक्रोश व्यक्त गरेका थिए । उनले भनेका छन्, देशको सुरक्षाको सवाल छ, अदालतमा भेटौंला । जापानी प्रधानमन्त्रीसँग भेटवार्ताराष्ट्रपति ट्रम्पले शुक्रबार जापानी प्रधानमन्त्री सिन्जो आबेसँग भेटवार्ता गरेका छन् । ह्वाइट हाउसमा भएको भेटवार्तापछि ट्रम्पले दुई देशबीचको गठबन्धन प्रशान्त क्षेत्रको शान्तिका लागि महत्त्वपूर्ण भएको बताए । जापानको सुरक्षाप्रति अमेरिका प्रतिबद्ध रहेको उनको भनाइ थियो । भेटमा जापानी प्रधानमन्त्री आबेले उत्तर कोरियाबाट परमाणु खतरा दुवै देशका लागि उच्च प्राथमिकता रहेको उल्लेख गरे । दुवै नेताले दुई देशबीचको व्यापार र आर्थिक सम्बन्ध सुदृढ बनाउनुपर्ने आवश्यकतामा जोड दिएका थिए । यसअघि ट्रम्पले जापानसँगको व्यापार घाटाको विषय उठाउँदै जापानको कार निर्माता कम्पनी टोयोटालाई थप कर तिर्न लगाउने चेतावनी दिएका थिए । आबेले दुई देशबीचको आर्थिक सम्बन्ध सुदृढबाट रोजगार बढ्ने र जापानको तीव्र गतिको रेल प्रविधिले अमेरिकाको आधारभूत संरचनालाई पुन: स्थापित गर्नेमा सहयोगी हुने पनि बताए । जापानी प्रधानमन्त्री आबे दुई दिनको भ्रमणमा अमेरिका पुगेका हुन् ।"
५० वर्षपछि घर फर्किए चिनियाँ सैनिक,नयाँदिल्ली झुक्किएर भारतीय सीमामा प्रवेश गरेका एक चिनियाँ सैनिक ५० वर्षपछि स्वदेश फर्किएका छन् । सन् १९६३ मा भारतीय सीमामा प्रवेश गरेका वाङ की स्वेदश फर्किएका हुन् । आवश्यक कागजात उपलब्ध नगराइएका कारण उनी यसअघि स्वेदश फर्कन पाएका थिएनन् । उनका बारेमा बीबीसीको रिपोर्टपछि चिनियाँ कूटनीतिज्ञहरूले चासो देखाएका थिए । आफ्नो क्याम्पबाट बाहिर निस्केका बेला बाटो बिराएपछि उनी भारतीय सीमामा प्रवेश गरेका थिए । उनले बाटोमा भेटिएको रेडक्रसको गाडीका मानिससँग सहयोगका लागि आग्रह गरेकामा भारतीय सेनालाई बुझाइएको थियो । त्यसपछि उनलाई १९६९ सम्म जेलमा राखिएको थियो । अदालतको आदेशबाट रिहा भएपछि उनलाई प्रहरीले मध्यप्रदेशको तिरोडीमा लगेर छाडेको थियो । त्यही नै उनले भारतीय महिलासँग बिहे गरेका थिए । अहिले उनलाई छोराछोरीसहित चीन जाने अनुमति दिइएको हो । उनले २०१३ मा मात्र चिनियाँ पासपोर्ट पाएका थिए ।
"फिलिपिन्समा भूकम्प, ४ को मृत्यु, १ सय घाइते","मनिला दक्षिणी फिलिपिन्समा शुक्रबार साँझ गएको शक्तिशाली भूकम्पमा ४ जनाको मृत्यु भएको छ । घटनामा १ सय घाइते भएका छन् ।मिन्डानासो टापुको सुरिगाओ सहरनजिक ६७ रेक्टर स्केलको भूकम्प गएको थियो । भूकम्पबाट थुप्रै घर, होटल, पुल तथा शैक्षिक संस्था भत्केका छन् भने धेरै स्थानमा विद्युत् आपूर्ति अवरुद्ध भएको छ । धावनमार्ग नै क्षतिग्रस्त भएपछि सुरिगाओको विमानस्थल पनि बन्द गरिएको छ । भूकम्पको धक्कालगत्तै मानिसको भागाभाग भएको थियो । फिलिपिन्सको भूगर्भ विभागका अनुसार २४ घण्टामा ९० वटा परकम्पन गइसकेका छन् ।"
आक्रमणमा ८ को मृत्यु,काबुल अफगानिस्तानको हेलमन्ड प्रान्तको राजधानी लस्कर गहमा शनिबार भएको आत्मघाती कार बम आक्रमणमा ८ जनाको मृत्यु भएको छ । हेलमन्डका गभर्नरका अनुसार आक्रमणकारीले विस्फोटक पदार्थले भरिएको कार अफगान सेनाको गाडीमा ठोक्काएका थिए । सेनाको गाडी बैंकअगाडि पार्क गरिएका बेला आक्रमण गरिएको थियो । मानिस तलब लिन बैंकअगाडि लाइन लागेका थिए ।
मुसहरका घर ठडिँदै,"चरम गरिबी र अशिक्षाबस्तीमा ५० घरपरिवारका २ सय ७२ सदस्यको बसोबास छ । तेस्रो एकीकृत नमुना बस्तीका रूपमा छनोट गरिएको उक्त गाउँमा अशिक्षा, गरिबी, अभाव व्याप्त छ । चारदेखि १५ धुरसम्म मात्र जग्गाजमिन रहेका उनीहरूको गुजाराको माध्यम दैनिक मजदुरी नै हो । सबैजसो अभिभावक निरक्षर छन् । स्थानीय सञ्चारकर्मी राजकरण महतोका अनुसार बालबालिका पनि दुई वर्षयता मात्र विद्यालय जान थालेका हुन् । अभिभावक एक दिन मजदुरीमा खटेपछि दुई दिनसम्म रक्सी सेवन गरी बिताउँथे, गरिबी बढ्नुको मुख्य कारण नै यही हो, मुसहर बस्ती सुधारमा सक्रिय उनले भने, बालबच्चा पढाउने कुरै भएन, बस्तीमा बालक्लव गठन गरेपछि कक्षा सुरु गरेपछि मात्र बालबालिकाहरू विद्यालय जान थालेका हुन् । पुरानो बस्ती भए पनि चेतनाको कमीले बस्तीका मुसहर समुदाय पछाडि परेको उनले सुनाए । उनका अनुसार धुर्मुस सुन्तली पहिलोपटक २०७२ पुस २३ गते सरसफाइ अभियान लिएर बर्दिबास गएका थिए । त्यति बेला मुसहर बस्तीको अवस्था देखेपछि उनीहरूले एकीकृत बस्ती निर्माणको सोचाइ बनाए । अहिले आएर त्यसले मूर्त रूप लिँदै छ । ५० मुसहर परिवारलाई नयाँ वर्षका दिन घर हस्तान्तरण गरिँदै छ ।"
श्वेताले पनि गरिन् घोषणा,"सिन्धुपाल्चोक अभिनेत्री श्वेता खड्काले ठूलोसिरुबारीको माझी गाउँमा एकीकृत नमुना बस्ती बनाउने घोषणा गरेकी छन् । भूकम्पपछि टहरामा कष्टपूर्वक बाँचिरहेका ६३ माझी परिवारका लागि घर बनाउने उनको योजना छ । माझी गाउँको मुहार फेर्न बस्ती बसाउने अभियान थालेका हौं, शनिबार माझी बस्तीमा अयोजित कार्यक्रममा उनले भनिन्, माझी परिवारलाई आवासलगायत अन्य भौतिक सुविधा उपलब्ध गराउने योजना छ । आफूहरूका लागि एकीकृत बस्ती बन्ने भएपछि स्थानीय निकै खुसी भएका छन् । दिनेश माझीले भने, अब घरमा बस्न पाउने आस जागेको छ । एकीकृत बस्तीका सहजकर्ता यज्ञराज कार्कीले विपन्न समुदायलाई आवास सुविधा दिन लागिएको बताए । सहरी विकास तथा भवन डिभिजन कार्यालयले गाउँको भौगोलिक अनुगमन गरी एकीकृत बस्ती बनाउन अनुमति दिइसकेको छ । आवास क्षेत्र २८ रोपनीको हुनेछ । आवास संरचनाले २० रोपनी ओगट्ने उनले जानकारी दिए । आवास क्षेत्रमा बाटो र खुला स्थान छाडिनेछ । अभिनेत्री श्वेतालाई माझी परिवारले फूलमालाले स्वागत गरेका थिए ।"
चुनाव नहुँदा भ्रष्टाचार,"नुवाकोट परराष्ट्रमन्त्री प्रकाशशरण महतले स्थानीय निर्वाचन नहँुदा स्थानीय तहको विकास बजेट दुरुपयोग भई भ्रष्टाचार बढेको बताएका छन् । स्थानीय तहमा निर्वाचन नहुँदा ज्यादा दुरुपयोग भएको छ, उनले भने, यसलाई रोक्न पनि चुनाव हुनुपर्छ । शनिबार मदानपुरको घोर्मुघ्याङ गुम्बा पुनर्निर्माण एवं सोनाम ल्होसारको अवसरमा आयोजित कार्यक्रममा सहभागी उनले अब राजनीतिकभन्दा विकासको बहस हुनुपर्ने बताए । महतले स्थानीय चुनाव पुरानै संरचनामा हुनुपर्नेमा जोड दिए ।"
तोकिएकै समयमा चुनाव : देउवा,"गोरखा कांग्रेस सभापति शेरबहादुर देउवाले तोकिएकै समयभित्र चुनाव हुने बताएका छन् । पालुङटार नगरपालिकाको ठाँटीपोखरीमा शनिबार कांग्रेस क्षेत्र नम्बर २ ले आयोजना गरेको आमसभामा उनले भने, संविधानले तोकेको समयभित्रै सबै निर्वाचन हुन्छ । २०७४ माघभित्र तिन वटै निर्वाचन गर्ने दायित्व कांग्रेसले पूरा गर्ने उनको भनाइ थियो । संविधान कार्यान्वयनका लागि चुनाव गर्नुपर्छ, उनले भने । स्थानीय तहसहित अन्य चुनाव तोकिएको समयमा नभए देश संवैधानिक संकटमा फस्ने उनले बताए । स्थानीय तहको चुनाव वर्तमान सरकारले नै गर्ने देउवाको दाबी थियो । प्रदेश र संसद्को निर्वाचन गराउन पनि स्थानीय निकायको चुनाव जरुरी रहेको उनको तर्क छ । संविधान संशोधन गरेर मधेसवादी दललाई सहमतिमा ल्याउने प्रयास भइरहेको पनि देउवाले बताए । संविधान संशोधन भए मात्रै तराई, पहाड र हिमालको एकता हुन्छ, उनले भने एकअर्कालाई शंकाउपशंका गरेर हँुदैन । संविधान संशोधन नभए देश विभाजनमा जान सक्ने भन्दै उनले चिन्ता व्यक्त गरे ।"
दुर्घटनामा मृत्यु,"दाङ पूर्वपश्चिम राजमार्गअन्तर्गत लमहीको टिकुलीगढमा शुक्रबार राति जिप दुर्घटना हुँदा एक जनाको मृत्यु भएको छ । घोराहीबाट भैरहवातर्फ जाँदै गरेको भे१च १०८९ नम्बरको जिप अनियन्त्रित भई विद्युत्को पोलमा ठोक्किँदा डुरुवा ४ का २७ वर्षीय शालिकराम अर्यालको मृत्यु भएको हो । दुर्घटनामा पाँच जना घाइते भएको र उनीहरूको कोहलपुरमा उपचार भइरहेको वडा प्रहरी कार्यालय लमहीले जानकारी दिएको छ । घाइते हुनेहरूमा तुलसीपुर ५ का २१ वर्षीय सुदिप शर्मा, घोराही ११ का २२ वर्षीय बलदेव डाँगी, डुरुवा ४ का २७ वर्षीय नारायण पाण्डे, लक्ष्मीपुर ६ का २० वर्षीय सुनिल घिमिरे र ढिकपुरका २२ वर्षीय दोर्ण बीसी छन् ।"
दूरसञ्चार उपकरण आयात तीन वर्षकै उच्च,तीन वर्ष अघिको वार्षिक आयात भने कुल १४ अर्ब ९१ करोड रहेको थियो । नेपालमा हाल ६ वटा टेलिफोन सेवाप्रदायक रहेका छन् भने दूरसञ्चार प्राधिकरणको पछिल्लो व्यवस्थापन सूचना प्रणाली प्रतिवेदनअनुसार ३२ वटा इन्टरनेट सेवाप्रदायक सञ्चालनमा छन् । यस आर्थिक वर्षमा केही इन्टरनेट सेवाप्रदायक थपिएकाले पनि उपकरण अयात वृद्धि भएको हो । उनीहरूले अहिले नै सेवा सुरु गरिसकेका भएपनि पूर्वाधार बनाउन उपकरण आयात गरिरहेका छन् ।
फलामे छडमा ठगिँदै उपभोक्ता,"ग्राहकले खरिद गर्दा हुक र चुरासहितको तौल समावेश हुन्छ । तर, हुक डिलरहरूले नै राख्छन्, यादवले भने, सर्वसाधारणहरू भने अनावश्यक रूपमा त्यसको पनि मूल्य तिर्न बाध्य छन् । यसले उपभोक्तालाई धेरै नोक्सान हुने गरेको छ । जानकारहरूका अनुसार डन्डी धेरै लामो भएकै कारण बंगाएर एस हुक लगाइन्छ । त्योबाहेक विभिन्न ठाउँमा सानो आकारले बाँधेको हुन्छ । उनका अनुसार व्यवसायीहरूले संगठित रूपमै मिलेमतोमा ठगी गरेका छन् । कम्पनीहरूले एस हुक लगाउन पाउँदैनन् । एस लगाउँछ भने त्यसको मूल्य लिन मिल्दैन ।घर बनाउँदा धेरै बन्डल चाहिने हँुदा सर्वसाधारणलाई मर्का पर्ने गरेको उपभोक्ता अधिकारकर्मीहरू बताउँछन् । हालको यो व्यवस्थालाई तत्काल संशोधन गरी नेट तौलको मात्रै मूल्य तिर्ने व्यवस्था गर्नुपर्ने उनीहरूको सुझाव छ । डन्डीमा खुलेआम ठगी भइरहेको छ । मूल्य तिरेअनुसारकै सामान खरिद गर्न पाउनु उपभोक्ताको अधिकार हो, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, उद्योगले उत्पादन गरेको डन्डी नियमन गरी कानुनी प्रक्रिया अघि बढाउनुपर्छ । तौलभन्दा बढी मूल्य लिन पाइँदैन । तिराइएको छ भने प्रचलित कानुनअनुसार कारबाहीको दायरामा ल्याउनुपर्छ । विभागका महानिर्देशक विश्वबाबु पुडासैनीले एस हुक को तौल नराख्न कम्पनीहरूलाई पत्राचार गरेको बताए । सर्वसाधारणले पैसा तिरे पनि हुक डिलरहरूले नै राख्छन् । कम्पनीहरूले डन्डीको मात्रै मूल्य लिनुपर्छ, उनले भने, यसलाई व्यवस्थित बनाउन निर्देशनसहित पत्र पठाएका छौं । उनका अनुसार विभागले माघ १० मै पत्राचार गरेको थियो । फलामे छड उत्पादक उद्योगले फलामे छडको बिक्री वितरण गर्दा मार्किङ टयागमा उल्लेख भएको तौल र सो साथ प्रयोग गरिने हुकको तौलसमेत थप गरी कुल तौल उल्लेख गरेको पाइएको छ । हुकबाहेकको फलामे छडको खुद तौल मात्र मार्किङ टयागमा उल्लेख गर्ने निर्देशाअनुसार जानकारी गराइन्छ, विभागले पठाएको पत्रमा भनिएको छ, अन्यथा नियमअनुसार कारबाही हुनेछ । विभागले १८ वटा उद्योगलाई पत्र पठाएको हो ।ती उद्योगहरू अम्बे स्टिल प्रालि, अशोक स्टिल प्रालि, बागेश्वरी स्टिल आइरन तथा स्टिल प्रालि, गोयन्का स्टिल प्रालि, हामा आइरन तथा स्टिल, हिमाल आइरन तथा स्टिल प्रालि, हुलास वायर प्रालि हुन् । जगदम्बा इन्टरप्राइजेज, जगदम्बा स्टिल प्रालि, कमला रोलिङ मिल्स प्रालि, काठमाडौं स्टिल प्रालि, लक्ष्मी स्टिल प्रालि, नारायणी रोलिङ मिल्स प्रालिलाई पनि पत्राचार गरिएको छ । यस्तै पञ्चकन्या स्टिल प्रालि, पशुपति आइरन तथा स्टिल प्रालि, एसआर स्टिल प्रालि, साख स्टिल प्रालि, सालिमार स्टिल प्रालिलाई पनि पत्र पठाएको छ । महानिर्देशक पुडासैनीका अनुसार व्यवसायीहरूले एक महिनाको समय माग गरेको छ । व्यवसायीहरूले कसरी कार्यान्वयन गर्छन् । त्यसपश्चात् अनुगमन गरेर कानुनी दायरामा ल्याउँछौं, उनले भने । विभागका अनुसार गुणस्तर तथा नापतौल ऐनअनुसार कारबाहीको दायरा कमजोर भएकाले ऐन परिमार्जनको क्रममा छ । ऐनअनुसार १ हजार रुपैयाँ मात्रै जरिवाना गर्न सकिन्छ । अब संशोधन भएर जारी हुने ऐनमा कम्तीमा ५ लाख रुपैयाँसम्म जरिवानाको व्यवस्था गरिने क्षेत्रीय कार्यालय प्रमुख यादवले बताए ।"
बीउ उत्पादनमा आकर्षण,"बुटवल आयातित हाइब्रिड बीउको प्रयोग बढिरहेका बेला रूपन्देहीका किसान भने खाद्यान्नको उन्नत बीउ उत्पादनप्रति आकर्षित भएका छन् । सरकारी अनुदान पाइने र बीउ उत्पादनबाट राम्रो आम्दानी हुने भएपछि किसान यतातिर आकर्षित भएका हुन् । जिल्लाका २२ किसान समूह, ४ वटा निजी र एउटा सरकारी कम्पनी बीउ बिजन उत्पादनमा सक्रिय छन् । बीउ उत्पादक किसानलाई सरकारले ५० प्रतिशतसम्म अनुदान दिने गरेको छ ।कृषि कार्यालयका अनुसार जिल्लामा वार्षिक २ हजार ९ सय २४ टन गहुँ, २ हजार ५ सय ८४ टन धान, १ सय ६२ टन आलु, ७ टन मसुरो साढे २ टन मकै र ५ टन तोरीको उन्नत बीउ उत्पादन हुने गरेको छ । यसबाट ७० करोड रुपैयाँको वार्षिक कारोबार हुने गरेको छ ।जिल्लामा उत्पादित ३ हजार ६ सय टन धान र गहुँको बीउ बाहिरी जिल्लामा जाने गरेको बाली विकास अधिकृत विनोद ज्ञवालीले बताए । गहुँ र धानको राधा४ बीउको माग भारतीय बजारमा समेत उच्च छ । खुला सीमा भए पनि रोकावटका कारण बाहिरका किसानले भारतीय बजारमा बीउ पठाउने गरेका छन् । जिल्लामा निजी, सरकारी र सहकारीका गरी ८ वटा बीउ प्रशोधन केन्द्र छन् । यिनले १४ टन प्रतिघन्टा बीउ प्रशोधन गर्न सक्छन् । नयाँ प्रशोधन केन्द्र खोल्ने वा यिनको प्रशोधन क्षमता बढाउन सके दोब्बर बढी अनुपातमा गुणस्तरीय बीउ उत्पादन गर्न सकिने कृषि कार्यालयको भनाइ छ । सहज निकास र भौगोलिक विविधता भएको जिल्लामा खुला सीमालाई व्यवस्थित गर्ने र किसानलाई बीउ चक्रपालनमा प्रतिबद्ध गर्ने हो भने बीउ उत्पादन र कारोबार झनै बढाउन सकिने कृषि कार्यालय प्रमुख भोजराज सापकोटाले बताए । मुलुकका विभिन्न बालीका ५ सय ५६ जात आधिकारिक बीउका रूपमा दर्ता छन् । अनुगमन अभावमा दर्ताबाहेकका बीउहरू पनि मुलकुमा भित्रिने र बिक्री वितरण हुने गरेको छ । अनधिकृत बीउहरूको प्रयोगले कैयौं किसानहरू नपुंशक बीउको सिकार भएका छन् । यो रोक्न पछिल्लो समयमा रूपन्देहीलगायतका जिल्लामा अनुगमन र कारबाही सुरु भएको छ । बीउ उत्पादनमा सरकारी लगानी अझ बढ्नुपर्छ, सापकोटाले भने स्थानीय तर बढी उत्पादन दिने बीउको प्रयोग गरेर जीवनस्तर उकास्न तथा व्यावसायिक पशुपालन र कृषिकर्म गर्न किसान पनि उत्साहित हुनुपर्छ ।"
उखु खेती विस्तार गर्दै किसान,"उद्योगमा उखु कम भएपछि उद्योगले समयमा भुक्तानी दिएको र वक्यौता जिल्ला कृषि कार्यालय मार्फत चुक्ता गर्न थालेपछि खेती थप गरेकी हुन् । यस वर्ष पनि राम्रो मूल्य र समयमा भुक्तानी भयो भने अर्को वर्ष थप खेती गर्ने सुरमा छिन् । उखु प्रशस्त हुँदा हामीलाई दु:ख दिए, अहिले क्रसिङ समयमा उखु नपुग्ने देखेपछि बल्ल किसान खोज्दैछन्, किसान शंकर चौधरीले भने । उनका अनुसार अहिले जिल्ला कृषि कार्यालयबाट उद्योग र प्रशासनको रोहवरमा भुक्तानी सुरु भएपछि किसानलाई राहत भएको छ । कृषि कार्यालयले आर्थिक वर्ष ०७१७२ को किसानले पाउन बाँकी रहेको ५ करोड रुपैयाँभन्दा बढी रकम भुक्तानी गरेको छ । उद्योगले पनि यस वर्ष समयमै भुक्तानी दिन सुरु गरेको छ । किसानले भुक्तानी समस्याले पिरोल्न छाड्ने आसा गरेका छन् । सरकारले उखुलाई राष्ट्रिय बालीको रूपमा घोषणा गरेपछि केही राहत महसुस गरेका यहाँका किसानले भुक्तानी समयमा पाए पहिलेकै अवस्थामा उखु खेतीलाई बढाउँदै लैजाने बताउँछन् । उखु उत्पादक कृषक संघ अध्यक्ष उमेश यादवका अनुसार हाल उद्योगको क्षमताअनुसार उखु उत्पादन नभएको भन्दै खोसाखोस भइरहेको बताए । उद्योगले उखु कम उत्पादन हुँदा समयमा भुक्तानी गरेर उखु किन्न सुरु गरेको छ, उनले भने, किसानले समेत उखु खेती बढाएका छन् । आगामी वर्षबाट उखु उत्पादनसमेत बढ्ने यादवले बताए । जिल्लामा सबैभन्दा धेरै उखु उत्पादन ०५९ मा ४२ लाख क्विन्टल उखु उत्पादन भएको थियो । गत वर्षसम्ममा त्यो घटदै झन्डै आधामा झरेको छ । जिल्लामा लुम्बिनी चिनी कारखाना,इन्दिरा खाडसारी मिल र बागमती खाडसारी मिल गरी तीनवटा मिल सञ्चालनमा छन् । यी मिलहरूलाई कम्तीमा पनि २५ देखि ३० लाख क्विन्टल उखु आवश्यक पर्छ । यस वर्ष उखु उत्पादनमा पनि कमी आएकाले चिनी उत्पादनमा कमी आउने भएको छ । गत वर्ष जिल्लामा साढे ७ हजार हेक्टर क्षेत्रफलमा उखु खेती भए पनि यस वर्ष जम्मा ५ हजार हेक्टरमा मात्र उखु खेती गरिएको छ । जिल्लाको परासी र नवलपुर क्षेत्रका करिब १० हजार घर परिवारका किसान उखु खेतीमा प्रत्यक्ष रूपमा सक्रिय छन् ।"
अण्डाबाट मासिक साढे १६ लाख,"लमजुङ बेंसीसहरका एक कृषकले अण्डा व्यवसायबाट मासिक कम्तीमा १६ लाख ५० हजार रुपैयाँ आम्दानी गर्दै आएका छन । बेंसीसहर नगरपालिका १२ त्रिवेणीटोलका ४२ वर्षीय विश्व पौडेलले तीन वर्षयता सञ्चालनमा ल्याएको पोल्ट्री फार्मबाट बढीमा मासिक २४ लाख रुपैयाँसम्म आम्दानी गरेका छन् । राइनास नगरपालिका २, तार्कुघाट कल्लेरीमा ४० रोपनी जग्गा खरिद गरी उनले कुखुरा पाल्दै आएका हुन् । खोरमा हाइसेक्स र ब्राउन्ड बर्ड नामक साढे १० हजार कुखुरा रहेको उनले बताए । पालिएका कुखुरामध्ये ६ हजारले अण्डा दिन्छन् । दैनिक कम्तीमा ५ हजार अण्डा उत्पादन हुन्छ उनले भने । प्रतिगोटा होलसेल मूल्य ११ रुपैयाँमा बिक्री गर्दै आएको उनले बताए । यसअघि १४ रुपैयाँसम्म बिक्री भएको थियो । अहिले कम्तीमा ५ हजारको अण्डाले दैनिक डेढ लाख आम्दानी हुन्छ, उनले भने । नयाँ राखेका कुखुराको चल्ला साढे ४ हजारले अण्डा पार्नै बाँकी रहेको र तीनले पनि अण्डा पार्न थालेपछि आम्दानी बढ्ने उनले बताए । उनका अनुसार चल्ला राखेको मितिले २० सातापछि अण्डा दिन सुरु गर्छ । १८ महिनासम्म निरन्तर अण्डा दिइरहने उनले बताए । त्यसपछि कुखुरा बिक्री गर्नुपर्छ ।अण्डा उत्पादन गर्ने कुखुरा पाल्नका लागि उनलाई त्यति सजिलो छैन । जति गाह्रो भए पनि आम्दानीको पैसा हातमा पर्दा खुसी लाग्छ, उनले भने । पूर्णकालीन ६ कर्मचारी छन् । उनीहरूलाई खानाबाससहित मासिक ८ देखि १० हजार रुपैयाँ तलब दिएको उनले बताए । दानापानी, कर्मचारी तलब, यताउता गर्दा मासिक ५६ लाख खर्च हुन्छ उनले भने । कुखुरापालनसँगै पौडेलले १० रोपनी जग्गामा कागती खेती गरेका छन् । हलेदो, प्याज र अदुवा खेती गरेर बिक्री गर्छन् । कुखुराको सुली (मल) बिक्रीबाट पनि उनले आम्दानी गरेका छन् । उनको परिवारले बेंसीसहरमै पनि ३ रोपनीमा जग्गामा ५ वटा खोर बनाएर ३ हजार कुखुरा पालेका छन् । यसबाट मासिक कम्तीमा ५ लाख आम्दानी हुने उनले बताए । बेंसीसहरमा बुबा वामदेव र आमाले व्यवसाय हेर्छन् । पोल्ट्रीमा उनको ३ करोड लगानी छ । आफैं बस्ने घर र किचन कोठा साथै पाहुना घर बनाएका छन् ।"
बिमाले घटायो बजार,"काठमाडौं गत साता सेयर बजारमा बिमा कम्पनीहरू आवद्ध उपसमूहको परिसूचक ५ सय ५१ अंकले घटयो । बिहीबार कारोबार बन्द हुँदा यो उपसमूहको परिसूचक ५३८०८७ झर्यो । गत आइतबार यो परिसूचक ५९३२ अंकमा थियो । पछिल्ला केही सातायता बिमा कम्पनीहरूको परिसूचक उच्च दरले घटिरहेको छ । यसअघि बिमा कम्पनीहरूको पुँजी वृद्धिको हल्लाले यो समूहको परिसूचक उच्च दरले बढिरहेको थियो । बिमा कम्पनीको चुक्ता पुँजीसम्बन्धी प्रवाधान ऐनमा नराखिने आशयका समाचारहरू सार्वजनिक भइरहेका छन् । यसले बिमा कम्पनीहरूको चुक्ता पँुजीसम्बन्धी विषय थप अन्योल बनाएको छ । यस कारण पनि बिमा कम्पनीहरूको परिसूचक बढेको हो । साप्ताहिक कारोबारमा नेप्से परिसूचक ६७ २७ अंकले घटेर १ हजार ३ सय तल ओर्लिएको छ । यो करिब १ वर्षअघिको अवस्था हो । ०७२ फागुन १९ गते नेप्से १ हजार २ सय ९५७३ बिन्दुमा थियो । त्यसपछि बढदै गएको नेप्से गत साउन १२ गते हालसम्मकै उच्च बिन्दु १ हजार ८ सय ८१ बिन्दुमा पुगेर पुन: ओरालो लागेको छ । सोही क्रममा बिहीबार १३ सयभन्दा तल झरेको हो । आइतबार १ हजार ३ सय ६४५० रहेको नेप्से बिहीबार १ हजार २ सय ९६२३ बिन्दुमा ओर्लेको छ । पाँच दिनको कारोबारमा १ सय ५६ कम्पनीका सेयर किनबेच भए । करिब २ लाख कारोबारबाट १ करोड ८८ लाख ८१ हजार कित्ता सेयर खरिद बिक्री भए । ती किनबेचबाट १ अर्ब ७३ करोड ९६ लाख रुपैयाँ बराबरको सेयर कारोबार भयो । कारोबार रकम गत साताको भन्दा २१४७ प्रतिशत कम हो । गत साता २ अर्ब २१ करोड ५३ लाख रुपैयाँ बराबरका ५९ लाख ५ हजार ५ सय कित्ता सेयरहरू खरिदबिक्री भएका थिए ।आइतबार १५ खर्ब ३५ अर्ब रुपैयाँ रहेको बजार पुँजीकरण बिहीबार १४ खर्ब ५८ अर्ब रुपैयाँ कायम भएको छ । उक्त अवधिमा सेयर बजार सवा ६८ अंकले घटेपछि सेयर बजारको आकार ७६ अर्ब ८७ करोड रुपैयाँले खुम्चिएको छ । नेप्से ओरालो लागेपछि क वर्गका कम्पनीको सेयर कारोबार मापक सेन्सेटिभ १४ दशमलव ८६ अंकले घटयो । यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक सवा ५ अंकले ऋणात्मक रहयो ।साप्ताहिक कारोबारमा बैंकिङ समूहको हिस्सा सबैभन्दा बढी ४५९८ प्रतिशत रहयो । अघिल्लो साता यो ५८ प्रतिशत थियो । त्यसपछिको बजार हिस्सा बिमा समूहका कम्पनी र विकास बैंक समूहले ओगटे । साताभरको कारोबारमा बिमा समूहको हिस्सा १८३३ प्रतिशत र विकास बैंक समूहको हिस्सा प्रतिशत रहयो । यस्तै, संस्थापक सेयरको हिस्सा ३६४, वित्त कम्पनीको हिस्सा ३२, होटलको ०३६, जलविद्युतको ५७२, उत्पादन तथा प्रशोधन ९५, अन्य को १५५ र लघुवित्त संस्थाको हिस्सा करिब ३२ प्रतिशत रहेको नेप्सेले जनाएको छ । पाँच दिनको कारोबारमा सबै समूहका लगानीकर्ताको सम्पत्ति उल्लेख्य रूपमा घटयो । तीमध्ये पनि बिमा, होटल र जलविद्युत् समूहका लगानीकर्ताको सम्पत्ति सबैभन्दा धेरै क्रमश: ५ सय ५११३ र १ सय ४८११ र ६८२२ अंकले ओरालो लागे । यसैगरी, बैंकिङ समूहको परिसूचक ६६५४, विकास बैंकको ५७४१, वित्त कम्पनीको २३५७ र अन्य को करिब ८ अंकले ऋणात्मक रहे । तर, उत्पादन तथा प्रशोधन र व्यापारिक समूहको परिसूचक परिसूचक स्थिर रहयो । उक्त अवधिमा कारोबार रकम (१० करोड १४ लाख ९० हजार रुपैयाँ) का आधारमा प्रभु बैंक अग्रस्थानमा छ । कारोबार सेयर संख्या (५६ लाख ७६ हजार कित्ता) का आधारमा सिद्धार्थ इक्विटी ओरियन्टेड स्किम सबैभन्दा अघि छ । र, कारोबार संख्या (१ हजार ४ सय ५७ वटा) का आधारमा प्रभु बैंक नै सबैभन्दा अग्रस्थानमा छ । गत साता नेपाल स्टक एक्सचेन्जको कारोबार कक्ष नियमित कारोबारका लागि पाँच दिन मात्र खुला रहयो । तर, संस्थागत तथा सरकारी ऋणपत्रको कारोबार भएन । उक्त अवधिमा सहयोगी विकास बैंक, कन्काई विकास बैंक, एनएमबी माइक्रोफाइनान्स वित्तीय संस्था र गण्डकी विकास बैंकको बोनस सेयर सूचीकृत भए । नेसनल लाइफ इन्स्योरेन्सको हकप्रद सेयर सूचीकृत भयो भने, एक्विजिसन (प्राप्ति) पश्चात् बागमती विकास बैंकको सेयर सानिमा बैंकको नाममा सूचीकृत भयो ।"
निजी क्षेत्रलाई प्रोत्साहन गर्नुपर्छ,"धनगढी अर्थमन्त्री कृष्णबहादुर महराले निजी क्षेत्रलाई प्रोत्साहन र राष्ट्रिय उत्पादनलाई प्राथमिकतामा राखी अर्थतन्त्रमा सुधार नभएकाले राष्ट्रिय विकासले गति लिन नसकेको बताएका छन् ।राष्ट्रिय उत्पादनलाई प्राथमिकता र निजी क्षेत्रलाई प्रोत्साहन हुने अर्थतन्त्रको विकास सुरु हुन थालेको छ, अर्थमन्त्री महराले भने, स्वस्थ प्रतिस्पर्धामा आधारित पुँजीवादको विकास नभए समाजवादमा जान सकिंदैन । राजस्व परामर्श समिति, भन्सार कार्यालय कैलाली र उद्योग वाणिज्य संघद्वारा संयुक्त रूपमा आयोजित आर्थिक वर्ष ०७४०७५ को बजेट नीति तथा कार्यक्रमका विषयमा शनिबार आयोजित अन्तरक्रियामा अर्थमन्त्री महराले त्यसैअनुरूप कर र भन्सारका क्षेत्रमा सुधार गर्न लागिएको बताएका हुन् । समग्र अर्थनीति निकै संक्रमणकालीन स्थितिबाट गुज्रीरहेको बताउँंदै अर्थमन्त्री महराले स्वस्थ पुँजीवादी अर्थतन्त्रमा लैजाने प्रयास भइरहेको बताए । देश संघीय संरचनामा गइसकेको अवस्थामा संघीय वित्त व्यवस्था कस्तो हुने भन्ने विषयले भोलिको आर्थिक विकासलाई प्रभाबित पार्ने भएकाले यो विषयमा गम्भीर छलफल भइरहेको उनले बताए ।"
सौराहामा फुड फेस्टिभल,"सौराहा प्रणय दिवस (भ्यालेन्टाइन डे) का अवसर पारेर चितवनको पर्यटकीय केन्द्रमा शनिबार ११ औं सौराहा फुड फेस्टिबल सुरु भएको छ । दिवसमा आन्तरिक तथा बाहय पर्यटक आकर्षित गर्ने उद्देश्यले क्षेत्रीय रेवान (रेस्टुरेन्ट एन्ड बार एसोसिएसन) ले महोत्सव आयोजना गरेको हो । महोत्सवमा खाना र मनोरञ्जनको व्यवस्था गरिएको छ । फागुन ४ गतेसम्म सञ्चालन हुने फेस्टिभलमा स्थानीयका साथै विभिन्न मुलुकमा रुचाइने परिकार राखिएको छ । फेस्टिबलको आकर्षण युवा पुस्ता बन्ने गरेका छन् । फेस्टिभलको पर्यटन राज्यमन्त्री इन्द्र बानियाँले उद्घाटन गरे । उद्घाटनअघि सौराहाको राप्ती किनारबाट आयोजनास्थलसम्म आधा दर्जन हात्तीसहित विभिन्न वेशभूषा समेटिएको झाँकी निकालिएको थियो । यो पटक खानाका परिकार दोहोरिएका छैनन्, क्षेत्रीय रेवान अध्यक्ष लालबहादुर भट्ट राजन ले भने, धेरैभन्दा धेरै खानाका परिकार राखिएका छन् । नयाँ स्वाद लिन पाइनेछ । उनका अनुसार विदेशी खानाका परिकार छन् । त्यस्तै नयाँ परिकारको रूपमा केरा, च्याउ, थारू समुदायका खानाका परिकार छन् । फेस्टिभल अवधिमा रेवान आवद्ध रेस्टुरेन्टहरूमा १५ प्रतिशत छुटको व्यवस्था छ । त्यस्तै, सहआयोजकको रूपमा रहेको क्षेत्रीय होटल संघमा आवद्ध होटलहरूले १५ प्रतिशत छुटको व्यवस्था गरेको छ । साना पर्यटन व्यवसायी समूहमा आवद्ध व्यवसायीले सामान (मायाको चिनो) खरिदमा ३० प्रतिशत छुटको व्यवस्था गरेको आयोजकले बतायो । फेस्टिभल भएको ठाउँबाट आगन्तुककले हात्ती र डुंगा सफारीको मज्जा लिने व्यवस्था छ । पहिलो दिन नै सहभागी देखेर उत्साहित छौें, फुड फेस्टिभलका संयोजक नरेश गिरीले भने, शनिबार भएकाले पनि सहभागीको ओइरो लागेको हो । अहिले यहाँ आन्तरिक र बाहय पर्यटकको भीड छ । प्राकृतिक सौन्दर्य, चितवन सौराहाको विशेषता भन्ने नाराका साथ सुरु फेस्टिभलमा उपस्थित दर्शकले नाम चलेका कलाकारको उपस्थितिमा गीतसंगीत र हास्य व्यंग्य प्रस्तुति मार्फत रमाउन पाउनेछन् ।"
४० वर्षपछि कृषिमा बैंकिङ सेवा,"संखुवासभा चैनपुरमा रहेको कृषि विकास बैंक उपशाखाले स्थापनाको ४० वर्षपछि सीबीएस अनलाइन बैंकिङ सेवा सुरु गरेको छ । बैंकका प्रमुख कार्यकारी अधिकृत प्रकाश सिटौलाले सेवाको उद्घाटन गर्दै देशको कृषि क्षेत्रमा वित्तीय तथा प्राविधिक सेवा पुर्याउँदै आएको बैंकले देशका अग्रस्थानमा ग्राहकलाई कर्जा प्रवाहमा उल्लेखनीय भूमिका खेलेको बताए । उनका अनुसार बैंकले साना ग्राहकदेखि ठूला उद्योगपतिसम्मको निक्षेप लिने, रेमिटयान्स भुक्तानी गर्ने, एबीबीएस सेवा सञ्चालन गर्ने, सरल कृषि कर्जा, घर निर्माण कर्जा, प्रतीतपत्र कारोबार, सुनचाँदी कर्जा, लकर सेवा, एटीएम सेवा, विभिन्न बचत योजनालगायत सेवा प्रदान गर्नेछ ।देशभरिको २ सय ५१ बैंकहरूमध्ये १ सय ७५ औं शाखाको रूपमा चैनपुरमा सीबीएस जडान गरिएको हो ।"
काबेली आयोजनाबाट विद्युत् प्रसारण सुरु,"पाँचथर काबेली करिडोर आयोजनाअन्तर्गत नवनिर्मित विद्युत् सवस्टेसनबाट विद्युत् प्रसारण सुरु गरिएको छ । काबेली करिडोर १३२ केभी क्षमताको विद्युत् सवस्टेसनमा भर्खरै सम्पन्न हेवाखोला ए जलविद्युत् आयोजना समावेश गरी प्रसारण गरिएको हो । पाँचथर सदरमुकाम फिदिम नगरपालिका४ थापाटारस्थित सवस्टेसनमा १५ मेगावाट क्षमताको हेवाखोला जलविद्युत् समावेश गरिएको हो । तर, निर्माणाधीन काबेली करिडोर आयोजनाअन्तर्गत इलामको गोदकदेखि पाँचथर हुँदै अमरपुर खण्ड पूरा नभएकाले नेपाल विद्युत् प्राधिकरणले यहाँ उत्पादित विद्युत् ३३ केभी प्रसारण लाइनबाट ११ केभीमा परिणत गरी स्थानीयस्तरमा मात्र वितरण गरिएको छ ।भारतीय ठेकेदार कम्पनी एबीबी प्रालिद्वारा निर्माण पूरा भएको सवस्टेसन लामो समय रिचार्ज नहुँदा नवनिर्मित विद्युत् समावेश गर्न कठिन भएको थियो । एबीबीले पाँचथरको थापाटार, अमरपुर र गोदकमा ६० करोड रुपैयाँ लगानी तीनवटा सवस्टेसन निर्माण गरेको काबेली करिडोर आयोजना प्रमुख इन्जिनियर दीपेन्द्रराज द्विवेदीले बताए । पाँचथर पावर कम्पनीद्वारा उत्पादित हेवा खोला जलविद्युत् आयोजनाबाट इलाम, पाँचथर र ताप्लेजुङबासी लाभान्वित छन् । तर, प्रसारण लाइन क्षमता कम हुनाले क्षमताभन्दा कम विद्युत् उत्पादन गर्दा मासिक ४ करोड ५० लाख रुपैयाँ घाटा बेहोर्नुपरेको उत्पादक कम्पनी पाँचथर पावर कम्पनीका प्रबन्ध निर्देशक पुष्पज्योति ढुंगानाले बताए ।पाँचथर पावर कम्पनीले करिब दुइ अर्ब ५६ करोड रुपैयाँ लगानीमा निर्माण पूरा गरेको १५ मेगावाट क्षमताको नवनिर्मित हेवाखोला जलविद्युत् आयोजनाले यति बेला सरदर ५ मेगावाट मात्र उत्पादन गरिरहेको छ । उनले यो घाटा विद्युत् प्राधिकरणले बेहोर्नुपर्ने बताए । पाँचथरको भारपा र याङनाम गाविसको सिमाना हुँदै बग्ने हेवाखोलाबाट अर्को माउन्टेन हाइड्रोपावर कम्पनीको समेत २१ मेगावाट क्षमताको विद्युत् आयोजना निर्माणाधीन छ । यहाँ उत्पादित विद्युत् आयोजनाहरू ठेकेदार भरतीय जग्वर एन्ड एस्तर कम्पनीले काबेली करिडोर १३२ केभी प्रसारण लाइन निर्माण पूरा गरेपछि राष्ट्रिय प्रसारण लाइनमा जोडिनेछन् ।पाँचथर पावर कम्पनी २०६८ साउन ३० मा विद्युत् खरिद सम्झौता (पीपीए) अनुसार विद्युत् विभागले २०७२ साउन १ गते सम्पन्न गर्नुपर्ने अनुमति दिए पनि महाभूकम्प, नाकाबन्दीलगायत विभिन्न प्राविधिक कठिनाइको कारण एक वर्ष ढिलो गरी निर्माण सम्पन्न गरेको हो । विद्युतगृहदेखि फिदिमको थापाटार सवस्टेसनसम्म १३ वटा हाइटेन्सन टावर निर्माण गरी ट्रान्समिसन लाइन विस्तार गरेको छ ।"
कालीगण्डकीको उत्पादन घटयो,"स्याङ्जा कालीगण्डकी ए जलविद्युत् आयोजनाबाट विद्युत् उत्पादन घटेको छ । हिँउद लागेसँगै कालीगण्डकी नदीमा पानीको बहाव कम भएपछि विद्युत् उत्पादनमा पनि कमी आएको आयोजनाले जनाएको छ । १ सय ४४ मेगावाट विद्युत् उत्पादन क्षमता भएको आयोजनामा पानीको कमीसँगै जम्मा ३७ मेगावाट मात्रै विद्युत् उत्पादन भएको छ । आयोजनाका प्रमुख राजेश पाण्डेले पानीको कमीले पूर्ण क्षमतामा बिजुली उत्पादन गर्न नसकिएको बताए । आयोजनामा ३ टर्वाइनमध्ये एउटा मात्रै नियमित सञ्चालनमा छ । बिहानबेलुकी पानी जम्मा गरी एकदेखि डेढ घन्टासम्म भने तीनवटै टर्वाइन सञ्चालन गरिन्छ । आयोजनाबाट स्याङ्जाको श्रीकृष्णगण्डकी, जगत्रदेवी, मालुङ्गा, पिडीखोला, निवुवाखर्क, पाल्पाको यमगाउँ, पर्वतको शालिग्राम र गुल्मीको अर्बेनी र हर्मिचौर गाविस प्रभावित छन । ०५८ चैतदेखि उत्पादन सुरु गरेको आयोजनाले ३ हजार रोपनी क्षेत्रफल ओगटेको छ । उत्पादनगृहमा विद्युत् लिकेज भइरहने समस्याले पनि उत्पादनमा कमी आएको एक कर्मचारीले बताए ।"
किशोरीको जिम्मामा स्वास्थ्य चौकी,"रामेछाप गौस्वारा स्वास्थ्य चौकीमा मंगलबार सञ्जिता नगरकोटी बिरामी जाँच र औषधि वितरणमा खटिएकी थिइन् । उनकै गाउँकी ३० वर्षीया धनकुमारी नगरकोटी बिरामी भएर पुगिन् । सञ्जिताले उनलाई १० चक्की कोल्ड्रिन दिएर पठाइन् । सञ्जिता स्वास्थ्य संस्थाकी आधिकारिक कर्मचारी होइनन् उनका दाजु अर्जुन त्यहाँका कार्यालय सहयोगी हुन् । माघ ८ गते अर्जुन कक्षा ११ को परीक्षाका सिलसिलामा राजधानीतिर लागे । त्यसयता स्वास्थ्य चौकी सञ्चिताकै भरमा छ । उनी बिरामीलाई औषधि दिँदै भनिरहेकी थिइन्, बिहानबेलुकी खानापछि खानुस् । सञ्जिता पनि कक्षा ११ मै पढछिन्, गाउँभन्दा धेरै टाढाको गुन्सी माविमा । दाइले दिने गरेको औषधि हेरेको भरमा म पनि केही जान्ने भइसकें । कुन औषधि दिनुपर्छ, अलमल हुँदैन, उनले भनिन् । तर, जिल्ला स्वास्थ्य कार्यालयमा उक्त स्वास्थ्य चौकीको अवस्थाबारे कुनै जानकारी छैन । न सञ्जिताले नै खबर गरेकी छन् । गम्भीर प्रकृतिका बिरामी आए के गर्नुहुन्छ भन्ने प्रश्नमा उनले टेलिफोनमा भनिन्, ख्वै ? त्यसो त अर्जुन आफैं पनि औषधि दिनुपर्दा अलमलिन्छन् । एक वर्ष भयो उनको नियुक्ति भएको । ज्वरो आएका, झाडापखाला, रुघाखोकी लागेका बिरामीलाई औषधि दिने गर्छन् । पूरै जान्ने भइसकेको छैन, स्वास्थ्य संस्था व्यवस्थापन समितिका अध्यक्षसमेत रहेका उनका बाबु धनबहादुर नगरकोटी भन्छन्, हाम्रोमा त बेहाल छ । तालिमप्राप्त स्वास्थ्यकर्मी नभएपछि खोप सेवासमेत प्रभावित हुने भएकाले एक जना अनमी करारमा नियुक्त गरिएको छ । अनमी सीतामाया घिसिङलाई खोप, स्वास्थ्यमा पठाउनुपर्ने प्रतिवेदन तयारी अनि बैठकसेमिनार पुग्दैमा ठिक्क छ । जिल्ला स्वास्थ्य प्रमुख डा प्रकाशप्रसाद शाह माथिल्लो निकायबाट सरुवा गरेपछि गौश्वाराका स्वास्थ्यकर्मीलाई रमाना दिन करै लागेको बताउँछन् । माथिल्लो निकायले खाली बनाउने गरी सरुवा गरिदियो, मैले अन्यत्रबाट भए पनि काजमा पठाउने योजना नबनाएको होइन तर कोही जानै मान्दैनन्, उनले भने । शाहले करारमा रहेकी अनमीबाट खोप तथा अन्य काम चलाइएको बताए । जिल्लामा कुल ३ सय ९ जनाको दरबन्दीमध्ये हाल १ सय १७ वटा रिक्त छन् ।"
उपचार पाउँदैनन् कुपोषित बालबालिका,"बझाङ सैनपसेला गाविस वाइकोटकी शान्ति जप्रेलको घर पुगेका जिल्ला स्वास्थ्य कार्यालयका पोषण अधिकृतले उनकी ३ वर्षे छोरी अस्मितालाई कडा खालको कुपोषण भएको पत्ता लगाए । कुपोषित बालिकाको उपचार नि:शुल्क गरिने भन्दै जिल्ला अस्पतालको पोषण पुन:स्थापना केन्द्रमा भर्ना गर्न अनुरोध गरे । छोरीको उपचारका लागि स्थानीय वैद्यकामा ७८ हजार खर्च गरिसकेको भए पनि निको नभएकाले आफूले छोरीको माया मारिसकेको भन्दै स्वास्थ्यकर्मीको अनुरोध शान्तिले अस्विकार गरिन् । श्रीमान् ४ वर्षदेखि मलेसिया गएको, घरमा ससुरा आफू र तीन छोराछोरी मात्र भएकाले उनको कुरुवा बस्दा घरको काम अलपत्र हुने भन्दै उनले छोरीको उपचार गर्न मानिनन् । पोषण अधिकृत इन्द्र कार्कीले अस्मितालाई उपचारका लागि भर्ना नगरे प्रहरीमा उजुरी गर्ने धम्की दिए । उनले बाध्य भएर छोरीलाई जिल्ला अस्पतालमा ल्याइन् ।दुई दिन अस्पताल बसिन् । तेस्रो दिन दिउँसो खाजा खाने निहुँ पारेर छोरीलाई लिएर शान्ति गायव भइन् । बिरामी हराएपछि अस्पतालमा खैलाबैला मच्चियो । उनको खोजी गरिदिन अस्पतालले प्रहरी गुहार्यो । खोज्दै जाँदा उनी भागेर घर गएको खुल्यो । पुसको अन्तिम सातानै बालिका अस्मिताको मृत्यु भइसकेको रहेछ ।तीन दिनसम्म अस्पताल बस्दा घरमा गाईबस्तु र घरको काम डामाडोल भइसकेको थियो । बुढा ससुराले घर धान्न सक्ने कुरा भएन । मरे मर्ली बाँचे बाँच्ली भनेर अस्पतालबाट भागेर आएँ । घर पुगेको भोलिपल्ट छोरी मरी, शान्तिले भनिन् । अस्पताल जानुअघि नै छोरी मर्छे भन्ने आफूलाई पक्कापक्की भएकाले अस्पताल जान नमानेको उनले बताइन् । पुसको पहिलो साता खिरातडी गाविसकी साढे ४ वर्षीया बालिका करिस्मा कँुवरको पनि कुपोषणकै कारण ज्यान गयो । स्वास्थ्यकर्मीले उनको परिवारलाई उपचार गर्नका लागि धेरै सम्झाए । छोरी मरे अर्काे जन्माउँला । अस्पतालमा गएर हप्तौं उपचार गर्दा घरको काम विग्रन्छ, भनेर परिवारले उपचार गर्नै मानेन । जिल्ला स्वास्थ्य कार्यालयको शीघ्र कुपोषणको एकीकृत व्यवस्थापन कार्यक्रममा प्रमुख डा सुनिल गजुरेलले भने, जति सम्झाउँदा पनि परिवारले मानेन । हेर्दाहेर्दै तिनको पनि ज्यान गयो ।यी दुबै गाउँबाट सदरमुकामस्थित जिल्ला अस्पताल आउजाउ गर्न एक दिन लाग्छ । तर, जिल्ला अस्पताल सिमखेतबाट करिब ५ सय मिटर दूरीको रिठापाटा गाउँमा पनि यस्तै घटना भयो । स्थानीय तुलसी नेपालीका ३ छोरीमा कडा खालको कुपोषण छ । ३ मध्ये पनि दुई वर्षकी सरस्वतीको समयमा उपचार भएन भने ज्यानै जाने खतरा छ । स्वास्थ्यकर्मी घरमै गएर दसांैपटक उपचारका लागि अनुरोध गर्दा पनि उनले मानेकी छैनन् । मेरो जेठो छोरा पनि सानोमा यस्तै थियो । अहिले बैंलोर गएर पैसा कमाउने भइसक्यो । हाम्रो नाम बेचेर पैसा खानलाई दिन दिनै अस्पताल भर्ना गर्नुपर्छ भनेर हैरान पार्छन् । धेरै दिन गाली गरेर पठाइसकें, आउन छाडेका छैनन्, तुलसीले भनिन् । रिठापाटा गाविसमा काम गर्ने जिल्ला स्वास्थ्य कार्यालयकी पोषण अधिकृत सविता शाही ठकुरीले तुलसीलाई घरमै गएर धेरैपटक उपचार गर्न सम्झाएको तर उनले उल्टै गाली गरेर पठाउने गरेको सुनाइन् । सविताले भनिन्, मरे मेरै छोरी मर्छन् । तिमीहरूलाई के पर्यो भनेर उल्टै हप्काउँछन् । बच्चीको अवस्था हेरेर दया लाग्छ । डाक्टरहरूले पनि सम्झाउँदा मान्दै मानेकी छैनन् । जिल्ला स्वास्थ्य कार्यालयको तथ्यांकअनुसार हालसम्म जिल्लाभर मध्यम र कडा खालको कुपोषण भएका कुल १ हजार ३ सय २५ बालबालिकामध्ये ७ सय ६१ बालिका छन् । अभिभावकले उपचार गर्न नमान्दा यीमध्ये अधिकांश बालिकाको ज्यान खतरामा छ । छोरा र छोरीमा यो हदसम्मको विभेद होला भनेर कल्पनासम्म गरेको थिइनँ, जिल्ला स्वास्थ्य कार्यालयको शीघ्र कुपोषणको एकीकृत व्यवस्थापन कार्यक्रममा प्रमुख डा सुनिल गजुरेल भन्छन्, निशुल्क उपचार हुन्छ । कुरुवालाई पनि खाना,बस्नको व्यवस्था हामी नै गर्छौं भन्दा पनि छोरीको उपचार गर्न मान्दैनन् । यो मरे अर्की जन्माउँला भनेर सजिलै भन्छन् । म त छक्क परेको छु ।अस्पतालमा उपचार गराउनुको साटो कुपोषित बालिकाहरूलाई स्थानीय वैद्य र धामीझाँक्रीलाई देखाउने चलन छ । बान्द्रे लागेको भन्दै जिउभर बाँदरको दिसा दलिदिने प्रचलनसमेत रहेको डा गजुरेलले बताए । जिल्लामा गरेको सर्वेक्षणमा खाद्यान्न अभाव, अशिक्षा, अन्धविश्वास र असुरक्षित खानपान लगायत व्यवहारका कारण यहाँका धेरैजसो बालबालिकामा कडा खालको कुपोषण रहेको पाइएको जिल्ला स्वास्थ्य कार्यालयले जनाएको छ । कुपोषितमध्ये पनि आधाभन्दा बढी बालिका रहेका छन् । छोराछोरीमा गरिने विभेदका कारण उपचार नपाउँदा धेरैजसो बालिकाको ज्यान जोखिममा रहेको जिल्ला स्वास्थ्य कार्यालयका प्रमुख डा विण्णु खतिवडाले बताए । जिल्लामा उपचार नहुने खालका बिरामीलाई हामी नै खर्च दिन्छौं । उपचार गर्न जाउ भन्दा पनि मान्दैनन्, उनले भने, घरको काम अलपत्र पर्ने बाहना देखाएर अस्पतालबाट भाग्छन् । घरमा खानपान र हेरचाहमा विभेदले बालिकामा बढी कुपोषण हुने गरेको छ । दलित महिला संघकी अध्यक्ष आसा विक भन्छिन्, छोरा भए मीठो मसिनो दिने, सुत्केरीलाई पनि माया गर्छन् । छोरी पाउँदा परिवारले खानपिन र हेरचाहमा खासै वास्ता गर्दैनन् । जन्मने वित्तिकै विभेदमा पर्ने भएकाले बालिकाहरूमा कडा खालको कुपोषण बढी देखिएको हो ।"
स्वास्थ्य शिविरले स्थानीय लाभान्वित,"देउरवाना ४ कै ५२ वर्षीया राजकली देवीलाई पेट, कम्मर र टाउको दुख्ने पुरानो समस्या थियो । गाउँबाट सदरमुकाम धाएर उपचार गराउन उनलाई फुर्सद मिलिरहेको थिएन । तर गाउँमै नारायणी उपक्षेत्रीय अस्पतालकी प्रसिद्ध स्त्री रोग विशेषज्ञ डा लक्ष्मी थापा स्वास्थ्य परीक्षणका लागि आएपछि उनी शिविरमा हतारहतार आइपुगिन् । डा साबले स्वास्थ्य परीक्षण गरिदिनु भयो, उनले भनिन्, शिविरमै नि:शुल्क औषधि पनि पाइयो, अब वीरगन्ज गइराख्नु पर्दैन होला ।"
टाइब्रेकरमा संकटाको भाग्य,"बारा सिएमजी क्लब संकटा शनिबार विभागीय टिम त्रिभुवन आर्मी क्लबलाई टाइब्रेकरमा हराउँदै रुस्लान आठौं सिमरा गोल्डकप च्याम्पियन भएको छ । सिमरा खेल मैदानमा शनिबार गोलरक्षक विनय श्रेष्ठले दुई पेनाल्टी रोकेपछि संकटाले आर्मीलाई टाइब्रेकरमा ४२ ले पन्छाउँदै ५ लाख ५१ हजार नगद पुरस्कार जितेको थियो । उपविजेता आर्मीले २ लाख ५० हजारमा चित्त बुझायो । रोचक बनेको फाइनल खेल निर्धारित समयमा ११ को बराबरीमा टुंगिएको थियो ।अतिरिक्त समय (२० मिनेट थप) मा पनि गोल हुन नसकेपछि टाइब्रेकरमा पुगेको हो । टाइब्रेकरमा संकटाबाट राज पौडेल, अनिल गुरुङ, अमित तामाङ, कुलदीप कार्कीले गोल गरे । विश्व अधिकारी गोल गर्न चुके । उनको पेनाल्टी प्रहार आर्मीका गोलरक्षक सुनील श्रीवास्तवले रोकेका थिए । आर्मीको तर्फबाट सन्तोष तामाङ र हिरण्य मगरमात्र गोल सफल भए । जितेन्द्र कार्की र दीपक गुरुङको प्रहार संकटाका गोलरक्षक विनय श्रेष्ठले बचाउ गरे । आर्मीका बालकृष्ण श्रेष्ठले ४७ औं मिनेटमा गोल गर्दै टिमलाई अग्रता दिलाए । पेनाल्टी बक्सभित्रबाट उनले हानेको प्रहार बारमा लाग्दै पोस्टभित्र छिरेको थियो । सुरुदेखि नै दुवैले आक्रामक खेलेको थियो । दुवैले गोल अवसर खेर फाले । संकटाले ५६ औं मिनेटमा अमित तामाङको गोलबाट खेल बराबरीमा गरेको थियो । आर्मीका बालकृष्ण श्रेष्ठले मार्टिन अजाईलाई लडाएपछि संकटाले फ्रिकिक पायो । त्यसैमा अमितले उत्कृष्ट गोल गरेका हुन् । गोलसँगै खेलमा फर्किएको संकटाले आर्मीलाई कडा चुनौती दिएको थियो । म्यान अफ द म्याच संकटाका अमित तामाङ भए । उनले ५ हजार पाए । सर्वोत्कृट खेलाडी संकटाका गोलरक्षक विनय श्रेष्ठ भए । उनले यामाहा मोटरसाइकल पाए । उत्कृष्ट गोलरक्षकसमेत उनै भएपछि १५ हजार थप नगद पुरस्कार प्राप्त गरे । उत्कृष्ट डिफेन्सतर्फ आर्मीका विमल पाण्डे, उत्कृष्ट मिडफिल्डर आर्मीकै सन्तोष तामाङ, उत्कृष्ट फरवार्ड संकटाका अनिल गुरुङ भए । उनीहरूले १५१५ हजार पाए । सर्वाधिक गोलकर्ता आर्मीका बालकृष्ण श्रेष्ठ र उत्कृट प्रशिक्षक संकटाका सल्यान खड्गी भए । दुवैले जनही १५ हजार पाए । फेयर प्लेको पुरस्कार एपीएफ क्लब पायो । नव जनजागृति युवा क्लबले आयोजना गरेको प्रतियोगितामा ए डिभिजनका ६ र मोफसलका चारसहित १० टिम सहभागी थिए ।"
दुई सेकेन्डले भूमि च्याम्पियन,"काठमाडौं नेपाल प्रहरीका धावक भूमिराज राईले प्रधानसेनापति खुला म्याराथन जितेका छन् । उनले शनिबार राजधानीमा भएको म्याराथन २ घण्टा २४ मिनेट १३ सेकेन्डमा पूरा गरे । उनले आयोजक नेपाली सेनाका कृष्ण बस्नेतलाई दुई सेकेन्डले मात्र पछाडि पारेका थिए । कृष्ण २ घण्टा २४ मिनेट १५ सेकेन्डमा दौड पूरा गर्दै दोस्रो भए । आर्मीकै राजन खत्री तेस्रो भए । उनले २ घण्टा २५ मिनेट ५० सेकेन्ड लगाए । भूमिराजले एक लाख रुपैयाँ र याहामाको मोटरसाइकल पुरस्कार जिते । दोस्रोले ५० हजार र तेस्रो २५ हजार पुरस्कार पाए । छैटौं स्थानसम्म हासिल गर्नेले नगद पुरस्कार पाएका थिए । २१ किमि दूरीको हाफ म्याराथनमा आर्मीका कल्याण बानियाँ र विश्वरुपा बुढा च्याम्पियन भएका छन् । कल्याणले १ घण्टा ११ मिनेट ०२ सेकेन्डमा दूरा पार गरे । पुरुषतर्फ आर्मीका रामजी बस्नेत (१ घण्टा ११ मिनेट ०५ सेकेन्ड) दोस्रा र राजकुमार विष्ट १ घण्टा ११ मिनेट ०६ सेकेन्ड) तेस्रा भए । विश्वरुपाले १ घण्टा २० मिनेट ३६ सेकेन्डमा दौड पूरा गरेकी थिइन् । महिलामा आर्मीकी सानुमाया कार्की दोस्रा र एपीएफकी पुष्पा भण्डारी तेस्रा भए । सानुमायाले १ घण्टा २५ मिनेट ०३ सेकेन्ड र पुष्पाले १ घण्टा २५ मिनेट ५६ सेकेन्ड लगाए ।दुवैतर्फ शीर्ष तीन स्थानका विजेताले क्रमश: २५, १५ र १० हजार पुरस्कार पाए । विजेता धाविकालाई प्रोत्साहनको रूपमा यामाहाको स्कुटर पनि प्रदान गरिएको थियो ।१० किमि दौडमा पुरुषतर्फ रोहण श्रेष्ठ, सुवास लामा र सुमन पाण्डे तथा महिलामा श्रुति कुँवर, रेखा अधिकारी र लक्ष्मी लामा शीर्ष तीन स्थानमा विजयी भए । विजेता सबै आर्मीका हुन् ।५ किमिको छात्रछात्रा दौडमा सैनिक स्कुलका सुरेश थापामगर, सागर श्रेष्ठ र सम्झना एकेडेमीका कृष्ण आलेमगर तथा छात्रातर्फ विजेश्वरी ज्ञानमन्दिरकी संगिता खड्का, सैनिक स्कुल भक्तपुरकी काजल विष्ट र विजेश्वरी ज्ञानमन्दिरकी सुजाता दर्लामी क्रमश: प्रथम, द्वितीय र तृतीय भए ।"
मोरङ सेमिफाइनलमा,"उदयपुर एपीएफ क्लब काठमाडौंलाई टाइब्रेकरमा हराउँदै मोरङ ११ टिम चौथो रमपम उदयपुर गोल्डकप फुटबलको सेमिफाइनल पुगेको छ ।गाईघाटस्थित थारुहट रंगशालामा शनिबार मोरङले टाइब्रेकरमा ३१ ले नतिजा निकाल्यो । निर्धारित समय गोलरहित भएको हो । समय नथपेर सोझै पेनाल्टी सुटआउटमा निर्णय गरिएको थियो ।मोरङको जितमा भुवन बस्नेत, बुद्धिमान राई र अनोस मगरले गोल गरे । एपिएफबाट एकमात्र गोल भीम श्रेष्ठले गरेका थिए । खेलमा दुवैले गोल गर्ने अवसर गुमाए । २३ औं मिनटमा एपिएफका हरि कार्कीले प्रहार मोरङका गोलकिपरले कठिनसँग बचाए । दोस्रो हाफमा मोरङका खेलाडीले गतिलो प्रदर्शन गरे पनि गोल गर्न सकेनन् । खलको म्यान अफ द म्याच मोरङका बुद्धिमान राई भए । उनले ५ हजार हात पारे । आइतबार झापा र रुपन्देहीबीच खेल हुनेछ ।"
ग्रिनफिल्डलाई सफलता,"काठमाडौं ग्रिनफिल्ड र बुद्ध एकेडेमी पाँचौं नेरिक कप अन्तरविद्यालय बास्केटबल प्रतियोगिताको क्वाटरफाइनल पुगेका छन् । जुनियर ब्वाइजमा एन्जल हर्ट, पुष्पसदन र एआईए विजयी भए ।"
जेम्स सेमिफाइनलमा,"काठमाडौं जेम्स छैटौं एस कप अन्तरकलेज बास्केटबलको गल्र्सतर्फ शनिबार सेमिफाइनल पुगेको छ । जेम्सले मल्पीलाई ३३२५ स्कोरले पराजित गर्दै समूह विजेता बन्यो । ब्वाइजमा काष्ठमण्डप, मल्पी र आयोजक एस विजयी भए ।"
बालकुमारी सफल,चितवन एक्सपर्ट स्कुल क्रिकेट लिगअन्तर्गत शनिबार सनराइज र बालकुमारी स्कुल विजयी भए । सनराइजले हिमालय मावि चम्पानगरलाई ६ विकेटले हरायो । बालकुमारीले डन एकेडेमीमाथि १ विकेटको रोमाञ्चक जित हात पार्यो ।
सनराइज र अनिरुद्र विजयी,कन्चनपुर महेन्द्रनगरमा जारी एक्सपर्ट स्कुल क्रिकेट लिगमा शनिबार सनराइज र अनिरुद्र एकेडेमी विजयी भए । सनराइजले ध्रुवतारा विद्या निकेतनलाई १ सय ३१ रन र अनिरुद्रले होली फेमलीलाई ५७ रनले हराए ।
काउलेगौडा र बेग विजेता,म्याग्दी चौथो युवा कप गाविसस्तरीय भलिबलमा पुरुषतर्फ बेनी नगरपालिका९ र महिलातर्फ बेग गाविस विजेता भएका छन् । बेनीले बरंजा र बेगले नारच्याङलाई समान ३२ सेटले हराए ।
आर्मी र एपीएफ च्याम्पियन,"पोखरा सिर्जना अन्तर्राष्ट्रिय आमन्त्रित भलिबल प्रतियोगितामा दुवै विभागीय टिम एपीएफ र त्रिभुवन आर्मी क्लब च्याम्पियन भएका छन् । पोखरा रंगशालामा शनिबार महिलातर्फ फाइनलमा एपीएफले न्यु डायमन्ड एकेडेमीलाई २५१८, २५१४, १८२५, २५१५ को सेटमा हराउँदै उपाधि जित्यो । पुरुष फाइनलमा आर्मीले नेपाल पुलिस क्लबमाथि ३१ को सेट सफलता पायो । आर्मी २५११, २१२५, २७२५, २५१३ ले विजयी भएको हो । दुवै विजेता टिमले समान एक लाख ५५ हजार ५ सय ५५ रुपैयाँ नगद पुरस्कार पाए । उपविजेता न्यु डायमन्ड र पुलिस क्लबले पनि समान ७७ हजार ७ सय ७७ रुपैयाँ नगद हात पारे । प्रतियोगितामा महिलातर्फ एपीएफकी सरस्वती चौधरी र पुरुषतर्फ आर्मीका धनबहादुर भट्ट सर्वोत्कृष्ट खेलाडी घोषित भए । दुवैतर्फ बेस्ट स्पाइकरमा न्यू डायमन्डकी प्रतिभा माली र पुलिसका कुलबहादुर थापा, बेस्ट सेटरमा डायमन्डकै कृपा अधिकारी र पुलिसका शमशेरबहादुर चन्द, बेस्ट ब्लकरमा न्यु डायमन्डकी ललिता नाथ र आर्मीका हरि अधिकारी उत्कृष्ट भए । बेस्ट सर्भरमा महिलातर्फ एपीएफकी रेश्मा भण्डारी र पुरुषतर्फ आर्मीका मानबहादुर श्रेष्ठ चुनिए । सर्वोत्कृष्ट खेलाडीले जनही १० हजार तथा विधागत उत्कृष्टले जनही ५ हजार रुपैयाँ पुरस्कार पाए ।"
भारतीय खेलाडी सफल,"काठमाडौं मृत्युञ्जय बदोला र वैदेही चौधरी नेपाल आईटीएफ जुनियर यू१८ (ग्रेड५) सर्किट १ टेनिस च्याम्पियनसिपका विजेता बनेका छन् । दुवै भारतीय खेलाडी सिंगल्सतर्फ च्याम्पियन भएका हुन् ।शनिबार पुरुष फाइनलमा मृत्युञ्जयले आफ्नै टिमका कविर मनरायलाई ६४, ७५ ले पराजित गरे । महिलातर्फ वैदेहीले उपाधि जित्न कसरत गर्नुपरेन । उनकी प्रतिद्वन्द्वी चीनकी मिङक्यु याङ रिटायर्ड हर्ट भएपछि वैदेहीले सहजै उपाधि जितिन् ।डबल्सको पुरुषमा भारत गुन्जन जाधव र अथर्व शर्मा तथा महिलामा चीनकी छुन्झी गुओ र थाइल्यान्डकी पुन्निन् कोभापितुक्टेडको जोडी विजेता बनेका थिए ।"
नेक्ससलाई अर्किड कप,काठमाडौं नेक्ससले शनिबार दोस्रो अर्किड कप अन्तरविद्यालय छात्र फुटबलको उपाधि जितेको छ ।
आहा ! गुलाफ,"फाल्गुन १, २०७३"
यसरी सिक्दै छन् फरक क्षमताका साथीहरू,"भक्ति नमुना माविमा सञ्चालित विशेष कक्षामा ३० विद्यार्थीले अध्ययन गर्दै आएका छन् । १४ छात्र र १६ छात्रा छन् । यीमध्ये गोरखा र तनहुँका २२ जना र गोरखाका एकजना छन् । बाँकी सबै लमजुङका हुन् । विशेष कक्षा सञ्चालन भएदेखि भर्ना भएका कोल्की ५, का नवराज गुरुङ अहिले बाग्लुङस्थित विशेष कक्षामा ८ मा पढ्छन् । उनले कक्षा ५ सम्म भोटेओडारको विशेष कक्षामा अध्ययन गरे । २० वर्षीय गुरुङ पढाइमा कहिल्यै तेस्रो भएनन् । उनी कराँते प्रशिक्षक पनि हुन् । अध्ययन गर्दै उनले सहपाठीलाई कराँते सिकाउने गर्दा रहेछन्, प्रधानाध्यापक श्रेष्ठले भने, जिल्लास्तरीय प्रतियोगितामा उनले उपाधि जिते । आफैं पनि सिके । अहिले प्रशिक्षक बने । झट्ट हेर्दा अपांगताजस्तो नलागे पनि उनी बोल्न सक्दैनन् । कक्षा ५ सम्म अध्ययन गरेर थप अध्ययनका लागि बाग्लुङ गएका होमबहादुर तामाङ पनि फरक क्षमताका विद्यार्थी हुन् । उनी अहिले १० कक्षामा पढ्छन् । लमजुङमा पढ्दा उनले जिल्लास्तरीय चित्रकला प्रतियोगितामा प्रथम भएर आफ्नो फरक क्षमता प्रस्तुत गरेको स्रोत शिक्षक प्रेमनिधि सापकोटाले बताए । यहाँका केही विद्यार्थीले फरक किसिमका प्रतिभा देखाउँदा खुसी लाग्छ, आनन्द आउँछ, उनले भने । उनका अनुसार गाउँमा सबैबाट अपहेलित अम्बिका परियार विशेष कक्षामा आएपछि परिवर्तन भएकी छन् । गोरखा, धुवाँकोटकी उनी ३ कक्षामा पढ्छिन् । स्रोत शिक्षक सुनील आलेमगरले सुस्तश्रवण भएका र बोल्न नसक्ने साना बालबालिकालाई पढाउन पाउँदा निकै खुसी लागेको बताए । उनी आफैं मुखले बोल्न सक्दैनन् । सुरुमा म ठूलालाई पढाउँछु भनेर आएको हुँ । बालबालिकालाई होइन, उनले इसारा गर्दै भने, विद्यालयले बालबालिकालाई पढाउन आग्रह गर्यो । बालबालिका नै पढाएँ । बालबालिकाको बानी सुधार्न निकै संघर्ष गर्नुपरेको उनले बताए । यतिधेरै मजस्तै विद्यार्थी पढाउन पाएकोमा खुसी छु उनले भने, मैले पढाएका विद्यार्थी अनुशासित छन् ।"
चिनियाँ सिक्दा,"हामीले दिनहुँ प्रयोग गर्ने अधिकांश वस्तु अचेल छिमेकी मुलुक चीनमा उत्पादन भएर आएका हुन्छन् । खाद्यवस्तु, इलेक्ट्रिक सामान, लत्ताकपडा प्राय: उतैबाट आउँछन् । त्यसरी आउने अधिकांश सामानको लेबल चिनियाँ भाषामा हुन्छ । तर हामीलाई भाषाको ज्ञान नहँुदा ती वस्तुबारे विस्तृत जान्न सक्दैनौं । काठमाडौं विश्वविद्यालयमा जस्तै मेरो स्कुलले सञ्चालन गरेको कन्फुसियस कलास रुमले भने हामीलाई चिनियाँ भाषा लेखपढ गर्न केही सहज बनाइदिएको छ । अचेल हामी चीनमा बोलिने भाषाबारे साथीहरूबीच कुराकानी गर्छौं । उताका स्कुले विद्यार्थी पनि हाम्रा साथी भएका छन् । हामी विच्याट र स्काइपमा गफ गर्छौं । दुई देशका विद्यार्थीबीच शैक्षिक, सांस्कृतिक, कला, भाषा लगायत विषयबारे ज्ञान आदानप्रदान गर्न सन् २०११ नोभेम्बरदेखि चीनको कन्फुसियस कलास रुम हाम्रो स्कुलमा पनि सुरु भएको हो । यो कार्यक्रममा हाम्रा स्कुलका साथीहरू तीनपटक चीन गइसके । उताबाट नि थुप्रै स्कुले केटाकेटी नेपाल आएका छन् । उनीहरू हाम्रो कक्षामा बसेका छन् । हाम्रो स्कुलबारे जानकारी लिएका छन् । हामी पनि उता गएका बेला उनीहरूकै कक्षामा बस्छौं । अहिले चीनमा रहेको कन्फुसियस इन्स्टिच्युट हानबानबाट आएकी शिक्षिका सी सुओले हामीलाई त्यहाँको भाषा, संस्कृति सिकाइरहनुभएको छ । हाम्रो विद्यालयले यो कक्षा स्थापना भएयता करिब ६ हजार विद्यार्थीलाई चिनियाँ भाषाबारे आधारभूत जानकारी दिएको छ । भर्खरै हामीले स्कुलमा चिनियाँ स्प्रिङ्ग फेस्टिभल पनि आयोजना गर्यौं । चिनियाँ गीतसंगीतमा नृत्य प्रस्तुत गर्यौं । अहिले हाम्रो मुलुकका ५० स्कुलमा ७० जना चिनियाँ स्वयंसेवकहरू आउनुभएको छ । तपार्इंको स्कुलमा पनि आएका छन् भने चिनियाँ भाषा सिक्ने अवसर नगुमाउनुस् है । स्वयम पन्त, कक्षा १० एलआरआई स्कुल, काठमाडौं"
उ ! गिद्ध,"बासस्थानको अभाव र विषादीयुक्त सिनु खानाले यी पक्षी अहिले लोपोन्मुख अवस्थामा छन् । डाइक्लोफिनिक औषधि प्रयोग भएका पशुको सिनु खाएपछि गिद्ध मर्न थालेका हुन् । पहिले पहिले गाउँघरमा भीरबाट लड्नेमर्ने चौपायाको संख्या निकै हुन्थ्यो । यसले गर्दा गिद्धलाई आहार सहजै प्राप्त हुने गथ्र्यो । बढ्दो सहरीकरणसँगै गाउँघरमा फिरन्ते रूपमा पालिने गाईभैंसी गोठहरू राख्ने चलन हट्न थालेको छ । मोटरबाटोले परम्परागत ढुवानी साधन खच्चड विस्थापित भएका छन् । बढ्दो तापक्रमले अनुकूल बासस्थान पनि पाइन छाडेको छ । यी सबै कारणले गर्दा गिद्धले बसाइँ सराइ गर्न थालेकाले अचेल गाउँघरमै पनि पहिलेजस्तो गिद्ध पाइन छोडेका छन् । यसरी गिद्ध हराउँदै जान थालेपछि यसको संरक्षणका प्रयासहरू पनि भएका छन् । गिद्ध संरक्षण गर्न सरकार, पक्षी संरक्षण संघ र स्थानीय समुदायको अग्रसरतामा नवलपरासी, पाल्पा, रुपन्देही, दाङ, कैलाली लगायत स्थानमा गिद्ध संरक्षण क्षेत्र स्थापना गरिएका छन् । यस्ता क्षेत्रलाई जटायु रेस्टुरेन्ट पनि भन्ने गरिएको छ । विश्वमा पाइने २३ प्रजातिका गिद्धमध्ये नेपालमा ९ प्रजातिका पाइन्छन् । ती हुन् हाडफोर, डंगर, सानो खैरो, हिमाली, खैरो गिद्ध, राज गिद्ध, सुन गिद्ध, सेतो गिद्ध र लामो ठुँडेगिद्ध । लामो ठुँडेगिद्ध नेपालमा पछिल्लोपटक सिकारी चराविद् तुलसी सुवेदीसमेतको टोलीले ०६८ मंसिर १५ गते चितवन राष्ट्रिय निकुञ्ज क्षेत्रमा फेला परेको हो । धौलागिरि हिमालपारिको मुस्ताङमा गिद्धहरू लोप हुन थालेपछि त्यहाँको गुरुङ जाति (लोवा) समुदायका मान्छेको मृत्यु भएपछि शव टुक्राटुक्रा पारी गिद्धलाई खुवाउने संस्कार अझै छ । मुस्ताङको मध्य तथा उपल्लो भेगका गुरुङ समुदायका सदस्यको मृत्यु भए लामाको निर्णयअनुसार केहीको शव टुक्रा पारि खोला किनारका ढुंगामा राखिन्छ । त्यसपछि लामाले सुसेल्दै गिद्धलाई बोलाई खुवाउने प्रचलन छ ।"
कविता,"स्वैछी भुसाल, कक्षा५ भक्तपुर सेकन्डरी इंग्लिस स्कुल, सानोठिमी, भक्तपुर"
खितितीखितिती,"रोहन : हेर, साथी म त आफ्नो घरको भान्सामा जहिल्यै दूधका रित्ता कार्टुनहरू राख्ने गर्छु ।सोहन : किन नि दूधका खाली कार्टुन ?रोहन : ल, कहिलेकाहीँ ब्ल्याक टी खान मन लाग्यो भने दूध नहाली बनाउनुपर्यो नि ।"
फुर्सदमा पढौं,"बाल उपन्यासहरू बाल मनोविज्ञानमा आधारित हुन्छन् । बालु नामक बाल उपन्यास आर्थिक अवस्था कमजोर भएको एक बालकले गरेको संघर्षमा आधारित छ । यस उपन्यास निकै मार्मिक, रोमाञ्चक र ज्ञानवद्र्धक रहेको छ । यस उपन्यासको भित्रसम्म पुग्न सक्यौं भने हाम्रो समाजको सामाजिक दुव्र्यवस्थाको चित्रण गरिएको भेट्न सक्छौं ।एक परिवारलाई सुखी परिवार बनाउन त्यस परिवारको सबै सदस्यहरूले एक अर्काको दु:खसुखमा साथ दिई जीविका चलाउनुपर्छ । आफ्नो छोराछोरीको उज्ज्वल भविष्यका लागि तथा शारीरिक एवं मानसिक वृद्धि विकासका लागि अभिभावकहरूले पारिवारिक वातावरण मैत्रीपूर्ण र सहयोगी बनाउन आवश्यक हुन्छ र छोराछोरीहरूले पनि आफ्नो र आफ्नो परिवारको अवस्थालाई बुझेर असल बन्न सक्नुपर्छ भन्ने सन्देश यस उपन्यासले दिएको छ । आफू सानै भए तापनि परेको बेलामा ठूलाठूला कामहरू गर्न सक्ने सामथ्र्य राख्नुपर्छ । समाजमा कहिल्यै अनावश्यक झुक्नु हुँदैन र आफूले केही सामाजिक दुव्र्यवहार देखेमा चुप लागी हातमा दही जमाएर बस्नु हुँदैन । जीवजन्तुलाई माया गर्न सके उनीहरूले पनि प्राय: माया दिन्छन् । आफू जिज्ञासु बन्न सकियो भने धेरै कुरा सिक्न सकिन्छ । साथी बनाउँदा जहिल्यै असल साथी बनाउनुपर्छ र परेको बेला सहयोग पनि गर्नुपर्छ र आफूले गरिहरेको काम तनमन लगाएर गर्न सके सफलता पाइन्छ भन्नेजस्ता कुराहरू हामीले यस उपन्यासबाट लिन सक्छौं ।पढाइ मात्र नभएर अतिरिक्त क्रियाकलापहरूमा पनि अग्रसरता बढाउन सके आफू अझ धेरै फुर्तिलो, अनुशासित र तीक्ष्ण भइन्छ । आफ्नो खराब बानीहरूलाई हटाउँदै असल बानी बसाल्न सक्नुपर्छ र धेरै मिहिनेत गरी पढेर आफ्नो देशको सेवा गर्नुपर्छ भनी यस उपन्यासद्वारा बाल साहित्यकार उषा हमालले शिक्षा दिने उद्देश्यसहित नेपालको बाल उपन्यास क्षेत्रको अभावलाई केही हदसम्म पूर्ति गर्नुभएको छ । आइश्रा कृस राई, कक्षा८ सैनिक आवासीय महाविद्यालय, सल्लाघारी भक्तपुर ।"
खेल खेलौं,"यो खेल सामान्यत: १० वर्षभन्दा माथिका बालबालिकाले खेल्न सक्छन् । यो खेलमा १ पटकमा प्रत्येक समूहमा १० जना पर्नेगरी २० देखि ४० जनासम्म खेलाडी सहभागी हुन सक्छन् । यो खेलका लागि १ सय मिटर लामो मैदान तथा खेल सञ्चालनका लागि १ जना सिटीसहितको रेफ्री चाहिन्छ ।यो खेलका लागि सबैभन्दा पहिले १०१० जना खेलाडीको २ देखि ४ वटा समूह बनाउनुपर्छ । खेलमा सहभागी पहिलो समूहका खेलाडीहरूले सिधा रेखामा पाइतलाले टेकेर हातको पन्जाले टेक्नुपर्छ । यस्तो अवस्थामा रहेका समूहलाई अर्को समूहले घुँडा र कुहिना टेकेर हात र खुट्टाको बीचबाट निस्कनुपर्ने हुन्छ । जुन समूहले हात र कुहिनाले टेक्दै हिँडेर निर्धारित दूरी सबैभन्दा पहिले पार गर्छ त्यही समूह विजेता घोषित हुन्छ । यसरी दौडिने क्रममा कुनै पनि खेलाडीको घुँडा र कुहिना दुवै टेकेकै हुनुपर्छ, अन्यथा त्यस्तो खेलाडी अयोग्य घोषित हुन सक्छ ।"
फूलहरूको कुराकानी,"आज बगैँचाभित्र फूलहरूको ठुलै हाँसो गुन्जियो । उनीहरू चउरका घाँसे फूलहरूलाई हेर्दै बेस्सरी हाँसे । चउरको फूलनेर एउटा कालो कुकुर आयो । फूलमै पर्ने गरी पिसाब फेरिदियो । चउरको फूलले नाक खुच्चाएन । तर बगैँचाका फूलहरूले भने घिनै माने । विचरा घाँसे फूलहरू ! उनीहरूले च्व च्व च्व गरे अनि बेस्सरी हाँस्दै भने, बिनासित्ति किन फुलेका होलान् यिनीहरू ! न कुनै गोडमेल गर्ने मान्छे छ । न कसैले महत्त्व दिएका छन् । त्यसै फुलिरहन्छन् । सस्ता फूलहरू ! घाँसे फूलहरूले बगैँचाका फूलहरूलाई पुलुक्क हेरे । केही भनेनन् । आफ्नै काममा लागिहाले । हेर घाँसे फूलहरू, न तिमीहरूलाई कसैले सुम्सुम्याउँछन् । न कोही लोभिन्छन् । न कसैले स्याहारसुसार नै गर्छन्, गमलाको सुन्दर फूलले भन्दा नभन्दै अर्को फूलले दया गरेको स्वरमा भन्यो, कुकुर आउँछन्, पिसाब फेरिदिन्छन् । बिराला आउँछन्, दिसा गरिदिन्छन् । चरा आउँछन्, बिस्टयाउँछन् । यस्तो सहेर पनि आखिर तिमीहरू किन फुल्छौ हँ ? घाँसे फूल मुसक्क हाँसे । बगैँचाभित्र कोही जान सक्दैनन् । माली आउनेबितिक्कै चरा भाग्नुपर्ने हुन्छ । पुतली उड्नुपर्ने हुन्छ, हाँस्दै भने, मेरो समीपमा कुकुर बिरालो आउन सकून् । मलाई टेक्दै चरा चिरबिराउन सकून् । पुतलीहरू मज्जाले मसँग रमाउन सकून् । बाख्रा, मुसा यति कि स्यालले पनि हामीलाई छुन सकून् । त्यही भएर त हामी चउरमा फुल्छौँ नि ।फूलहरूको कुराकानी हुँदाहुँदै बगैँचामा माली आइपुग्यो । मालीले फूलका लागि धेरै खानेकुरा र पानी ल्याएको थियो । गोडमेल गर्दै मालीले फूललाई खान दिन थाल्यो । बगैँचाका फूलले घाँसे फूलतिर हेरे । हेर त हामीलाई कति सजिलो छ, आफ्नो हेरचाह गर्ने मान्छे देखाउँदै बगैँचा गुन्जने गरी फेरि हाँसे ।हामीलाई माटोले हेरचाह गरिरहेकै छ नि । घामले भेदभाव गरेको छैन । हावाले लहराउन छोड्दैन । आकाशको पानीले हामीलाई नछोएको कहिले छैन । हामीलाई पनि सजिलै छ, घाँसे फूलहरू पनि हाँसे । उनीहरू पनि खाना र पानी जोहो गर्न लागे । आफ्ना लागि खाना बनाउन व्यस्त भए ।त्यसै दिनदेखि बगैँचा र घाँसे फूलबीच कुरा भएन । किनकि बगैँचाका फूलहरू मालीको बाटो हेर्नैमा व्यस्त भए । मालीले साहुबाट तलब पाएन कि ? वा बिरामी भयो कि ? वा के कसो भयो कुन्नि ? तर ऊ आउँदै आएन । बगैँचाका फूलहरूलाई खुवाउने, पियाउने र हेरचाह गर्ने मान्छे नै आएन । उनीहरू धेरै निराश भए । खानापानीको अभावमा दुब्लाउन थाले । सुक्न थाले । थलिन थाले । कुहिन लागे । बगैँचा कुरूप देखिन लाग्यो तर अहँ माली आएन ।ए बगैँचाका फूलहरू! घाँसे फूलले धेरैपटक बोलाए । चिच्याएर आफूतिर हेर्न भने । तर अहँ, उनीहरू मालीको बाटो हेर्नैमा तल्लीन भए । ए हावा, जाऊ न ती बगैँचाका फूललाई हामीतिर हेर्न भनिदेऊ, घाँसे फूलले भन्दा नभन्दै हावाले सुसेल्दै हस् भन्यो । हावा जोडले बगैँचातिर गयो । लौ हेर त ! हावा चल्दा केही फूल भाँचिए । केही बोट ढले तर हावाले के भन्यो भन्यो ! उनीहरूलाई थाहै भएन । उनीहरू त, बास् मालीको बाटो हेर्दै रहे ।हावा केही भन्दै सुसेल्दै थियो । हावासँग सबै फूल हल्लिँदै थिए तर आँखा र मन त मालीमै थियो । हावासँग हल्लिरहेकी सानी फूलले बल्ल घाँसे फूलले बोलाएको सुनी । उनले कान थापी । ए नानी घाँसे फूलले भने, तिमी मालीको बाटो हेर्न छोडिदेऊ । अब तिमी आफैं सक्षम हुनुपर्छ । तिम्रा जराहरू माटो भित्रभित्र, परपरसम्म गाड । त्यहाँ खानेकुरा र पानी पाइन्छन् । आफैंले खानेकुरा बटुल र खाऊ । भोलि तिमी अवश्य आफैँ फुल्नेछौ । सानी फूल मुसुक्क हाँसी । भोलिपल्ट यताउताका थलिएका फूलहरूबीच सानी फूल मज्जाले फुल्दै थिई । हरियो पात हावामा हल्लाउँदै नाच्दै थिई । कस्तो अचम्म ! वरपरका फूलहरू छक्क परे । सानी फूलले घाँसे फूलका कुरा सुनाई । घाँसे फूलले पनि चिच्याएर आफ्ना कुरा भनिरहे ।अब बगैँचाका फूलहरू मालीको बाटो हेर्न छोड्दै थिए । आफैँ खानेकुरा र पानी खोज्न कोसिस गर्दै थिए । यति कि गमलाका फूलहरू पनि गमला फुटाउँदै, आफ्ना जराहरू माटोतिर लम्काउँदै थिए । बगैँचा विस्तारै सुन्दर हुँदै थियो ।आजै एउटी सानी नानी उफ्रँदै आइन् । बगैँचाका फूललाई हेरिन् । हया ! ओइलाएका फूल । भनेझैं नाक खुम्च्याइन् । अलिपर चउरका फूलनेर गइन् । एउटा फूल टिपेर कपालमा घुसारिन् । अनि रमाउँदै नाच्न लागिन् । यो देखेर बगैँचाका र घाँसे फूल दुवै मज्जाले हाँस्न लागे ।"
