शीर्षक,विवरण
संशोधनपछि मात्रै निर्वाचन घोषणा,"उनले तत्काल निर्वाचन मिति घोषणा गरी संविधान संशोधनका लागि अघि बढ्नुपर्ने मत राखेका थिए। पूर्वमहामन्त्री कृष्णप्रसाद सिटौलाले निर्वाचनको तयारी र संविधान संशोधन प्रक्रिया सँगसँगै अघि बढ्ने बताए। अब स्थानीय निर्वाचन टरेको हो भन्ने प्रश्नमा सिटौलाले भने, मोर्चासँगको आज (आइतबार) को छलफल सकारात्मक छ। सरकारले तयारी थाल्न आयोगलाई निर्देशन दिइसकेको अवस्थामा मिति नतोक्दैमा निर्वाचन टरेको मान्न सकिन्न। बैठकमा संविधान संशोधनको पक्षमा दुई तिहाइ कसरी पुर्याउने भन्ने विषयमा खुलेरै छलफल भएको थियो। कुनकुन सांसद र दललाई के गर्दा संशोधनको पक्षमा तान्न सकिन्छ भन्ने विषयमा छलफल चलेको थियो। केही नेताले प्रमुख प्रतिपक्ष एमालेले संसद्मा एक तिहाइ मत होल्ड गरेको अवस्थामा कसरी दुई तिहाइ पुर्याउन सकिन्छ? भन्ने प्रश्न राखेका थिए। संसदको अंकगणितमा तीनचार मत नपुग्ने देखिन्छ, आज बैठकमै भएको हिसाबले पनि त्यस्तै देखियो, स्रोतले भन्यो, सभापति देउवाले सानाठूला सबै दललाई बोलाएर यसबारे छलफल गर्छु भन्नुभएको छ।राप्रपा अध्यक्ष कमल थापा र मधेसी जनअधिकार फोरम लोकतान्त्रिकका अध्यक्ष विजयकुमार गच्छदारलाई सरकारमा समेट्ने गरी मन्त्रिपरिषद् पुनर्गठन गर्नेबारेमा पनि देउवाले छलफल अघि बढाएका छन्। थापा र गच्छदारलाई मनाउन सक्छु भन्ने विश्वास देउवाले दिलाउनुभएको छ, स्रोतले भन्यो, अन्य केही साना दलका सांसदलाई पनि आकर्षित गर्न सकिने निष्कर्षमा मोर्चा र कांग्रेस छन्। बैठकमा सहभागी कांग्रेस नेता एवं भौतिक पूर्वाधार तथा यातायात मन्त्री रमेश लेखकले संविधान संशोधनलाई निष्कर्षमा पुर्याएरै पनि निर्वाचन हुन सक्ने दाबी गरे। निर्वाचन आयोगले तयारी अघि बढाउँदै गर्छ, संविधान संशोधन टुंगोमा पुगेपछि मिति घोषणा हुन्छ, उनले भने, संविधान संशोधन पारित भए एमाले र असफल भए मधेसी मोर्चा दुवै निर्वाचनमा आउनुपर्छ।"
एसएसपी पक्राउ,"भन्सार विभागले पनि सुन पक्राउको भोलिपल्टै विभागका उपमहानिर्देशक सुमन दाहालको संयोजकत्वमा पाँच सदस्यीय छानबिन समिति गठन गरेको थियो। तर यी दुवै समितिले अनुसन्धानको अन्तिम निष्कर्ष तयार पारिसकेका छैनन्। भन्सारले बुझायो कर्मचारीको विवरण त्रिभुवन अन्तर्राष्ट्रिय विमानस्थलको भन्सार शाखाले सुन बरामद भएको दिन तीनै सिफ्टमा कार्यरत झन्डै ६० कर्मचारीको विवरण केन्द्रीय अनुसन्धान ब्युरोलाई बुझाएको छ। स्रोतका अनुसार ब्युरोले तस्करीको आशंकामा पक्राउ परेका कर्मचारीबारे विस्तृत जानकारी र अन्य कर्मचारीको विवरण मागेको थियो। आइतबार विमानस्थल भन्सार शाखाले बुझाएको विवरणमा सेटिङमा संलग्न भएको आशंका गरिएको कर्मचारी कहिलेदेखि कार्यरत थिए, तिनीहरूलाई कुनकुन जिम्मेवारी तोकिएको थियो भन्नेबारे विस्तृतमा खुलाइएको छ। विमानस्थल भन्सारका एक अधिकारीका अनुसार सेटिङमा मुछिएका अधिकांश कर्मचारी वर्षौंदेखि सरुवा नभइकन विमानस्थलमा कार्यरत रहेको देखिन्छ। उनले भने, त्यस्ता कर्मचारी आफ्नो कार्यस्थलभन्दा बाहिर गएर पनि सक्रिय गतिविधि गर्ने र आवश्यक नरहेको विभागका कर्मचारीसँग पनि नजिकको सम्पर्कमा रहने गरेको देखिन्छ।"
यसरी फर्कियो खुसी,"उपक्षेत्रीय अस्पतालको सीसीटीभी क्यामेरा बिग्रिएकाले त्यहाँबाट कुनै सुराक पाउने अवस्था थिएन। कुरुवा र आफन्तले अपरिचित महिलाले शिशु लगेको बाहेक जानकारी नआएपछि प्रहरीले स्थानीय स्तरमा विभिन्न नागरिकसँग सम्पर्क गरी सूचना बटुल्न थालेको थियो। सञ्चारमाध्यममा पनि नवजात शिशु चोरिएको खबर प्राथमिकताका साथ प्रकाशित भएपछि पत्ता लगाउन प्रहरीलाई ठूलो दबाब परेको थियो। एक दिनअघिसम्म गर्भवती रहेको कुनै संकेत नभएको महिलालाई एक्कासि नवजात शिशुसँग देखेका एक नागरिकले प्रहरीलाई खबर गरेपछि त्यही सूचनाका आधारमा अनुसन्धान गर्दा शिशु फेला परेको एक प्रहरी अधिकृतले बताए। ती अधिकृतका अनुसार लालसा माइती घरबाट बिहीबार वीरगन्जमा डेरा गरी बस्ने दाइकहाँ आएकी थिइन्। घरबाट शिक्षक तालिमका लागि वीरगन्ज जान्छु भनेर आएकी उनी त्यस दिन पनि अस्पताल पुगेकी थिइन्। शुक्रबार नवजात शिशु अस्पतालबाट उठाएर गाउँ जानुभन्दा अगाडि उनी एकछिन दाइको कोठामा पसेकी थिइन्। त्यहीबेला उनलाई नवजात शिशुसँगै वरिपरिका स्थानीयले देखेका थिए। स्रोतले जानकारी दिएपछि प्रहरी पहिले उनको दाइको खोजीमा लागेको थियो। बहिनीले नवजात शिशु चोरेको थाहा पाइसकेका दाइले डरले आफ्नो मोबाइल स्विच अफ गरेका थिए। वीरगन्जको एक औषधि उद्योगमा कार्यरत उनका दाइलाई नियन्त्रणमा लिएपछि प्रहरी उनीसहित आइतबार गाउँ पुगेको थियो।सुरुमा लालसाले मेरै बच्चा हो भनिन्, ती प्रहरी अधिकृतले भने, हामीले तिमी सुत्करी भएनभएको डाक्टरकोमा चेकजाँच गराउँछौं भनेपछि उनी गलिन्। कक्षा १२ सम्म अध्ययन गरेकी उनले विवाह गरेको ५ वर्षसम्म बच्चा नभएपछि अस्तालबाट उठाएको बताएकी छन्। बच्चा उठाउनुअगाडि उनी परिवारसँग घुलमिल भइसकेकी थिइन्। दूध, पाउरोटी खरिदका लागि पैसा दिएकी थिइन्। सुत्केरी स्याहार्ने बेला शिशु रोएपछि उनले खेलाउने भन्दै शय्याबाट उठाएकी थिइन्। सासू र भाइबुहारी सुत्केरी रेखदेख गर्न लागेको मौका छोपेर उनी शिशु लिएर बाहिरिएकी थिइन्।यता जन्म दिएको ३ घण्टा नबित्दै छोरो चोरी भएको सुनेर अचेत भएकी आशादेवीको स्वास्थ्य स्थिति नाजुक बन्दै गएको थियो। होसमा आउँदा केही खानेकुरा दियो कि मिल्काइदिने गरेकी थिइन्। आइतबार काखमा छोरो पाएपछि उनको अनुहारमा छुट्टै रौनक देखिएको थियो। एनआईसीयूमा स्वास्थ्य परीक्षण हुँदा उनी छोरासँगै थिइन्। अस्पताल प्रमुख साहका अनुसार भर्खर जन्मेको बच्चाले २४ घण्टासम्म आमाको दूध वा केही नखाँदा डिहाइड्रेसन हुन सक्छ। तर, यो बच्चामा त्यस्तो देखिएको छैन, उनले भने, बच्चा रोइरहेको छ, कराइरहेको छ, सास फेरेको छ, सामान्य छ। अस्पताल व्यवस्थापन सुधारका लागि लागिपरेको पनि उनले बताए। बिग्रिएको सीसीटीभी मर्मत सम्भार गरी चालु अवस्थामा ल्याएको उनले जनाए। आगन्तुक प्रवेश व्यवस्थित गर्छौं, उनले भने, कार्यरत कर्मचारीलाई पनि उत्तरदायी बनाउने प्रयासमा छौं। बच्चा चोरी भएपछि पीडितका आफन्तले दुई दिन अस्पताल गेट अगाडि टायर बालेर प्रदर्शन गरेका थिए। तीन दिनभित्र हराएको बच्चाको अवस्था सार्वजनिक गर्नेलगायत ५ बुँदे सहमति भएपछि प्रदर्शन स्थगित गरेका थिए।"
कन्सल्टेन्सीलाई धरौटी नाम मात्रको,"काठमाडौं विदेश पढ्न जाने अधिकांश विद्यार्थीले न्यूनतम १० लाख रुपैयाँ खर्च गरेका हुन्छन्। तिनलाई पठाउने कन्सल्टेन्सीले भने जम्माजम्मी दुई लाख रुपैयाँ धरौटी राखे पुग्ने प्रावधान सरकारले ल्याउँदैछ। आउन लागेको शिक्षा नियमावलीले विदेश अध्ययन शुल्कको सुरक्षाभन्दा कन्सल्टेन्सीको हित हेरेको छ। विदेशमा पैसा डुबे वा पढाइबाट वञ्चित हुनुपरे अभिभावकको लागत फिर्ता गराउने कानुनी आधार तय गरिएको छैन। नियमावलीले धरौटीका नाममा विदेश जानुअघि तयारी कक्षा लिँदा विद्यार्थीले तिर्ने न्यून रकमको मात्र सुरक्षा गर्न खोजेको छ। शिक्षा मन्त्रालयले तयार गरेको नियमावलीको अन्तिम मस्यौदामा शैक्षिक परामर्श, पूर्वतयारी कक्षा तथा भाषा शिक्षण कक्षा सञ्चालन गर्न सुरक्षणबापत भन्दै दुई लाख धरौटी राख्नुपर्ने प्रावधान अघि सारिएको हो। धरौटीले विद्यार्थीको लगानीभन्दा पनि घरधनीको भाडा मात्रै सुरक्षित हुने परामर्श व्यवसायीहरू नै बताउँछन्। वैदेशिक रोजगारीका लागि कामदार पठाउने म्यानपावरले ३० लाख रुपैयाँ धरौटी राख्नुपर्छ। उनीहरूले भन्दा धेरै बढी खर्च गरेर जाने विद्यार्थीका हकमा भने जम्मा २ लाखको प्रावधान राख्नु अव्यावहारिक रहेको शिक्षा मन्त्रालयकै अधिकारीहरूको कथन छ। शैक्षिक परामर्श संघ (इक्यान) ले भने धरौटीले विद्यार्थीको लगानी सुरक्षित नहुने भन्दै बिमाको व्यवस्था गर्न माग गर्दै आएको छ। विद्यार्थीको हितका लागि यो धरौटीको व्यवस्था गरिएको हो भने हटाउनुपर्छ, इक्यानका उपाध्यक्ष विष्णुहरि पाण्डेले भने, लगानीको सुरक्षा गर्न धरौटीभन्दा विद्यार्थीले विदेशी शैक्षिक संस्थामा अध्ययन गर्न तिरेको शिक्षण शुल्कको बिमा गर्ने व्यवस्था हुनुपर्छ। शैक्षिक परामर्श व्यवसायीले विद्यार्थीलाई सल्लाह दिने र सहयोगी भूमिका निर्वाह मात्रै गर्ने गरेको जिकिर छ। जबकि विद्यार्थी स्वयंले शिक्षण संस्थामा बैंकमार्फत सीधै शुल्क पठाउँछन्। विद्यार्थीको शैक्षिक शुल्क सुरक्षणका निम्ति शैक्षिक शुल्क बिमाको व्यवस्था आवश्यक छ, पाण्डेले भने।शैक्षिक परामर्श दिने संस्थालाई म्यानपावरसँग तुलना गर्न नहुने कन्सल्टेन्सी व्यवसायीहरू बताउँछन्। म्यानपावरले निश्चित कम्पनी र रकम तोकेर कामदार पठाउँछन् भने शैक्षिक परामर्श व्यवसायीले विदेश अध्ययनमा जाने विद्यार्थीलाई परामर्श मात्रै दिने गरेको दाबी गर्छन्। यथार्थ चाहिँ परामर्श व्यवसायीले दाबी गरेजस्तो मात्रै छैन। विदेश जान चाहने विद्यार्थीलाई १० देखि ५० हजारसम्म सेवा शुल्कबापत लिन्छन्। कन्सल्टेन्सीले सम्बन्धित देशको कलेज वा विश्वविद्यालयमा विद्यार्थी पठाएबापत निश्चित कमिसन पनि लिन्छन्। तर, विद्यार्थीले तिरेको शुल्क डुबेमा कन्सल्टेन्सी र सरकार दवबैले जिम्मेवारी लिँदैनन्। विद्यार्थी विदेश जानुअघि कलेज र विश्वविद्यालयलाई तिरेको शुल्कको एक प्रतिशत सेवाशुल्क सरकारलाई तिर्नुपर्ने हुन्छ। गत वर्ष मात्रै विदेश अध्ययनका लागि २० अर्ब रुपैयाँ बाहिरिएको राष्ट्र बैंकले जनाएको छ। विद्यार्थीले तिर्ने एक प्रतिशत शिक्षा सेवा करलाई विद्यार्थी कल्याणकारी कोषको रूपमा विकास गरी विदेश अध्ययनमा गएका विद्यार्थीलाई भैपरि आउने समस्याको समाधानमा उपयोग गर्नु व्यवसायीहरूको माग छ। कन्सल्टेन्सीले सरकारबाट अनुमति लिन ५० हजार रुपैयाँ राजस्व तिर्नुपर्ने प्रावधान नियमावलीमा राखिएको छ। दुई वर्षमा २५ हजार तिरेर नवीकरण गर्नुपर्नेछ। सरकारसँग दौत्य सम्बन्ध नभएका मुलुकमा पनि कन्सल्टेन्सीले विद्यार्थी पठाउने गरेका छन्। शिक्षा मन्त्रालयले परराष्ट्रसँग समन्वय गरेर कुन देशमा विद्यार्थी पठाउने भन्ने सूचीकृत गरेको छैन। विद्यार्थी ठगिएको खबर बाहिर आएपछि मात्रै सरकारले चासो दिने गरेको छ। शैक्षिक परामर्श, पूर्वतयारी कक्षा र भाषा शिक्षण सञ्चालन गर्ने संस्थाले योग्यता पुगेको आधिकारिक व्यक्तिबाट मात्र शैक्षिक परामर्श सेवा, पूर्वतयारी कक्षा तथा भाषा प्रशिक्षण सेवा प्रदान गर्नुपर्ने भएको छ। नेपाली नागरिक बाहेक अन्य व्यक्तिलाई काम गराउँदा मन्त्रालयबाट अनुमति लिनुपर्ने, सेवा शुल्क पारदर्शी हुनुपर्ने, सेवाग्राहीसँग लिखित सम्झौता गरेर मात्र काम गर्नु पर्ने, भ्रामक, अनिश्चित, अपुष्ट र आधारहीन विषयमा सल्लाह दिन र सूचना प्रकाशनप्रसारण गर्न नपाइने सर्त तोकेको छ। पूर्वतयारी कक्षा, भाषा शिक्षण एवं तालिम प्रदायक संस्थामा पर्याप्त भौतिक पूर्वाधार, शिक्षण सामग्री एवं पुस्तकालयको सुविधा हुनुपर्ने, शैक्षिक मेला, प्रदर्शनी आयोजना गर्दा अनुमति लिनुपर्ने प्रावधान राखिएको छ। यस्ता सर्त तीन पटकसम्म उल्लंघन भएमा संस्थाको स्वीकृति रद्द हुने व्यवस्था गरेको छ।"
भारतमा ३५ भन्दा बढी ठगिए,"नयाँदिल्ली भारतको एपीजे अब्दुल कलाम टेक्निकल युनिभर्सिटीअन्तर्गतका कलेजहरूमा यस वर्ष भर्ना भएका ३५ भन्दा बढी नेपाली विद्यार्थीको रजिस्ट्ेरसन नभएपछि परीक्षा दिनबाट वञ्चित भएका छन्। कन्सल्टेन्सी र व्यक्तिगत पहलमा भर्ना हुँदा ठगिएको भन्दै २८ विद्यार्थी नयाँ दिल्लीस्थित नेपाली दूतावासको सम्पर्कमा पुगेका छन्। दूतावासका अनुसार विश्वविद्यालयको सम्बन्धन प्राप्त पाँचवटा कलेजमा २८ जना ठगिएको निवेदन परेको छ। कलेजमा विदेशी विद्यार्थीको समूहमा भर्ना हुनुपर्नेमा साधारणतर्फ भर्ना भएपछि उनीहरूको रजिस्ट्ेरसन नभएको पाइएको दूतावासले जनाएको छ। परीक्षा सुरु हुनु केही दिनअघि मात्रै रजिस्ट्रेसन दर्ता नभएको भन्दै नेपाली विद्यार्थीहरू परीक्षा दिनबाट वञ्चित भएको राजदूत दीपकुमार उपाध्यायले बताए। दूतावासका अनुसार आईआईएमटी कलेज ग्रेटर नोयडामा भर्ना भएका ११ जना, ग्रेटर नोयडा इन्स्टिच्युट अफ टेक्नोलोजीमा ९ जना, देवान भीएस ग्रुप अफ इन्स्टिच्युट मिरुटमा ५, एक्युरेट कलेजमा २ र आईईसी कलेज ग्रेटर नोयडामा एक जनाले परीक्षा दिन नपाएको भन्दै निवेदन दिएका छन्।"
संघीय र प्रदेश कानुन बन्दै,"काठमाडौं संघीय र प्रदेशको प्रशासनिक संरचनाका लागि बेग्लाबेग्लै कानुन बनाउने गृहकार्य सुरु भएको छ। सामान्य प्रशासन मन्त्रालयले दुवै कानुनको प्रारम्भिक मस्यौदाको काम सुरु गरेको छ। संघीयता कार्यान्वयनका क्रममा ती दुवै कानुन जरुरी भएकाले प्राथमिकता दिई मस्यौदा गरिरहेको जानकारी सामान्य प्रशासन सचिव पूर्णचन्द्र भट्टराईले दिए। मस्यौदा तयारीका लागि प्रशासन विज्ञ काशीराज दाहालको संयोजकत्वमा समितिसमेत गठन गरिएको छ। समितिमा छलफलका लागि लैजाने मुख्य विषयवस्तुलाई मन्त्रालयले पहिचान गरिसकेको छ। नयाँ संविधानअनुसार बन्नुपर्ने कानुनहरूको सूची यसअघि नै तय भइसकेको छ। तत्कालीन कानुनमन्त्री अग्नि खरेलको पालामा मन्त्रालयगत रूपमा बन्नुपर्ने विषयवस्तु छानिएको थियो। कार्ययोजना बनाई विधेयक मस्यौदाको संयोजन गर्ने काम कानुन मन्त्रालयलाई तोकिएको थियो। त्यतिबेला समावेश भएका विषय र केही छुटपुट समेतलाई ख्याल गर्दै विधेयकको मस्यौदा बनाइन लागेको हो। तीमध्ये संघीय निजामती सेवा ऐन र प्रादेशिक निजामती सेवा ऐनको मस्यौदाको जिम्मेवारी सामान्यअन्तर्गत परेको छ।कानुन मन्त्रालयले ती दुवै विधेयकको मस्यौदा फागुन १५ गतेभित्र बुझाउन सामान्यलाई भनेको छ। सामान्यले कर्मचारी समायोजनसम्बन्धी विधेयक मन्त्रिपरिषदमा पेस गरिसकेको थियो। यसैबीच, समायोजन विधेयक र निजामती कर्मचारी ऐनको पाँचौं संशोधन विधेयकबारे लोक सेवा आयोगले दिएको परामर्शसहित सामान्यले पुन: मन्त्रिपरिषदमा पेस गरेको छ। कर्मचारी समायोजन विधेयकमा ऐन जारी भएपछिका २ वर्षसम्म नयाँ भर्ना र बढुवालाई रोक लगाउने प्रावधान छ। त्यसो गर्न नमिल्ने आयोगको सुझाव छ।"
सत्य निरूपणको म्याद थप्न सिफारिस,काठमाडौं सशस्त्र द्वन्द्वकालीन मानव अधिकार उल्लंघनका मुद्दा निरूपण गरी पीडकलाई कारबाही र पीडितलाई न्याय दिलाउन सरकारद्वारा गठित सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगको दुई वर्षे म्याद बिहीबार सकिँदै छ।पूर्वराजदूत सूर्यकिरण गुरुङको अध्यक्षतामा गठित सत्य निरूपण तथा मेलमिलाप आयोगले म्याद एक वर्ष थपिदिन आग्रह गर्दै आइतबार शान्ति तथा पुनर्निर्माण मन्त्रालयमा पत्र पठाएको छ। सर्वोच्च अदालतका पूर्वन्यायाधीश लोकेन्द्र मल्लिकको अध्यक्षतामा गठित बेपत्ता व्यक्तिको छानबिन आयोगको म्याद एक वर्ष थप्न शान्ति तथा पुनर्निर्माण मन्त्रालयले मन्त्रिपरिषदमा प्रस्ताव लगिसकेको छ। मन्त्रालयका सचिव सुमन शर्माले सत्य निरूपण तथा मेलमिलाप आयोगको समेत एक वर्ष म्याद थप्न एकदुई दिनमै मन्त्रिपरिषदमा प्रस्ताव लगिने जानकारी दिए। बिहीबार मन्त्रिपरिषद् बैठकले दुवै आयोगको म्याद एकएक वर्ष थप्ने स्रोतले जनाएको छ। दुवै आयोगले उजुरी लिनेबाहेक ठोस काम गर्न सकेका छैनन्। सर्वोच्च अदालतको आदेशअनुसार समयमै कानुन संशोधन नभएको र नियमावली नबनेकाले आयोगले निर्धारित काम अघि बढाउन नसकेका हुन्।
ल्यान्डफिल साइट सबै जिल्लामा,"काठमाडौं संघीय मामिला तथा स्थानीय विकास मन्त्रालयले फोहोरमैला व्यवस्थापनका लागि प्रत्येक जिल्लामा कम्तीमा एउटा फोहोरमैला विसर्जनस्थल (ल्यान्डफिल साइट) बनाउने अवधारणा ल्याएको छ। मन्त्रालयले गृहकार्य थाल्न सबै जिल्ला विकास समिति र नगरपालिकालाई पत्राचार गरेको छ। मन्त्रालयका सचिव केदारबहादुर अधिकारीले प्रत्येक जिल्लामा कम्तीमा एउटा ल्यान्डफिल साइट निर्माणको पहल थाल्न काम बढाइएको बताए। एउटै जिल्लामा धेरै नगरपालिका छन्। सबैले छुट्टाछुट्टै ल्यान्डफिल साइट बनाउन सम्भव हुँदैन, उनले भने, साझा प्रयोग गर्ने किसिमले ठाउँ खोजेर काम अघि बढाउन आग्रह गरेका छौं। उनले बढदो सहरीकरणसँगै फोहोर व्यवस्थापनको विषय पनि चुनौती बन्न थालेकाले पूर्वतयारी आवश्यक रहेको बताए। मन्त्रालयले एक जिल्ला, एक फोहोरमैला विसर्जनस्थल शीर्षक तय गरेर अभियानका रूपमा बढाउने तयारी गरेको जानकारी सचिव अधिकारीले दिए। त्यसका लागि मन्त्रालयले अवधारणापत्र बनाएर जिल्लाहरूमा पत्राचार गरिसकेको छ, उनले भने। बढदो जनसंख्या र सहरमुखी बसाइँसराइले भविष्यमा ल्यान्डफिल साइटका लागि जग्गा प्राप्त गर्न चुनौती आउने देखेर पहल थालिहाल्न मन्त्रालयले स्थानीय निकायहरूलाई भनेको हो। भौगोलिक निकटता र स्थान उपलब्धतामा आउने समस्यालाई हेरेर साझा ल्यान्डफिल साइट अवधारणा ल्याइएको मन्त्रालयका नगरपालिका तथा वातावरण व्यवस्थापन महाशाखा प्रमुख सहसचिव गोपीकृष्ण खनालले बताए। ल्यान्डफिल साइटका लागि उपयुक्त जग्गा छनोट, जग्गा प्राप्ति र आवश्यक आर्थिक स्रोत पहिचान गर्न नगरपालिकाहरूलाई आग्रह गरिएको छ। आगामी वर्षदेखि यस कार्यक्रमलाई बजेट छुट्याइदिन स्थानीय मन्त्रालयले अर्थलाई आग्रह गरेको छ। बजेटको उपलब्धताअनुसार स्थानीय निकायलाई सहयोग गरिने सचिव अधिकारीले बताए। मन्त्रालयले फोहोर विसर्जनको साझा स्थान छनोटका लागि प्रमुख जिल्ला अधिकारीको संयोजकत्वमा स्थानीय विकास अधिकारी, मालपोत प्रमुख, जिल्लाका सबै नगरपालिका प्रमुख र नागरिक प्रतिनिधिसहितको समिति बनाउन प्रस्ताव गरेको छ। त्यसलाई सघाउन मन्त्रालयमा पनि केन्द्रीय समन्वय समिति रहने खनालले बताए।"
चुनाव गराउने नियतै छैन,"काठमाडौं पूर्वप्रधानमन्त्री तथा एमाले अध्यक्ष केपी ओलीले संविधान संशोधनको प्रस्ताव मुलुकलाई खण्डखण्ड पार्ने उद्देश्यले आएको दाबी गर्दै यसलाई बुझाउने गरी तराई मधेस अभियानमा केन्द्रित हुन पार्टीका युवालाई निर्देशन दिएका छन्। भ्रातृ संगठन युवा संघको सोमबार सुरु भएको केन्द्रीय बैठकमै उपस्थिति भएर ओलीले फागुन २१ देखि पार्टीले गर्न लागेको तराई मधेस अभियानबारे प्रशिक्षण दिएका हुन्। उनले संविधान संशोधनलगायतका विषयमा सरकारले जनतामा भ्रम छरिरहेको भन्दै राष्ट्रियताको पक्षमा जनमत निर्माण गर्न युवालाई निर्देश गरेका हुन्। हालको सत्ता गठबन्धन दक्षिणपन्थी र आपराधिक खालको भएको आरोप लगाउँदै ओलीले यसको मुख्य उद्देश्य चुनाव नगराउने र मुलुकलाई सधैं लम्पसारकै अवस्थामा राखिराख्ने भएको बताए। संविधान संशोधन नेपाललाई खण्डखण्ड पार्ने उद्देश्यले आएको छ, तपाईंहरूले लम्पसारवाद भन्नुहुन्छ साँच्चै लम्पसारवाद नै रहेछ, अध्यक्ष ओलीले बैठकमा भने, यी सबै भ्रम चिर्न सारा काम छोडेर पार्टीको अभियानमा परिचालित हुनुहोस्।केही दिनअघि प्रधानमन्त्री पुष्पकमल दाहालले आफ्नो पार्टीको भ्रातृ संगठन वाईसीएलको भेलामा गएर राष्ट्रवादको नाममा भ्रम छर्ने काम भएको भन्दै आफ्ना युवालाई त्यसविरुद्ध लाग्न निर्देशन दिएका थिए। दाहालले उक्त भेलामा दिएका अभिव्यक्तिप्रति एमाले अध्यक्ष ओलीले आपत्ति जनाएका थिए। ओलीले आइतबार एमालेका युवा भेलामा प्रधानमन्त्री दाहालको अभिव्यक्तिको जवाफ त दिएनन् तर सांकेतिक रूपमा उनले सरकारका क्रियाकलाप राष्ट्रघाती खालका भएकाले त्यसविरुद्ध युवा एकजुट हुनुपर्ने बताए। उनले चुनाव नगर्ने नियतबाटै सरकार चलिरहेको दाबी गरे। हालै सरकारले मितिबिनाको चुनाव घोषणा गरेको छ। चुनाव नगर्ने दिशामा सत्ता गठबन्धन गइरहेको छ, ओलीले भने, चुनाव गर्ने सरकारको नियत नै छैन। संविधान कार्यान्वयन हुन नदिने, चुनाव नगर्ने उद्देश्य छ। उनले अहिले पनि तराईमा एमालेको बलियो उपस्थिति रहेको दाबी पनि बैठकमा गरे। एमालेलाई मधेसविरोधी भन्दै केही व्यक्तिले भ्रम फिजाउन खोजेको पनि उनले बताए। एमालेले आउँदो फागुन २१ देखि चैत ५ गतेसम्म तराईका सबै जिल्लामा जनप्रदर्शनसहितका र्याली र सभा गर्दैछ। ती सभामा अध्यक्ष ओलीसहित पार्टीका सबै प्रमुख नेता सहभागी हुँदैछन्। तराईमा एमालेको जनमत खस्किएको विश्लेषण भइरहेका बेला एमालेले आफ्नो शक्ति प्रदर्शनका लागि आमसभा गर्न लागेको हो।"
बेलायती मन्त्रीको भ्रमण स्थगित,लन्डन बेलायती रक्षामन्त्री मार्क ल्यानक्यास्टरको नेपाल भ्रमण अन्तिम स्थगित भएको छ। उनी पाँच दिने भ्रमणका लागि सोमबार नेपाल उड्ने तयारी थियो। बेलायती संसद्मा जारी ईयूबाट बेलायत बहिर्गमन (ब्रेक्जिट) को बहसमा व्यस्त हुनुपरेको जनाउँदै ल्यानक्यास्टरले तत्काललाई भ्रमण स्थगित गर्नुपरेको लन्डनस्थित नेपाली दूतावासलाई जानकारी गराएका छन्।
कतारमा २२ नेपाली अलपत्र,"कम्पनीले पीडित कामदारको आवासीय भिसासमेत लगाइदिएको छैन। पीडित कामदार स्वदेश पठाइदिन भन्दै कतारको खोज अनुसन्धान केन्द्रसमेत पुगेका थिए। केन्द्रले टिकट लिएर आउन भनेको छ, हामीसँग टिकट छैन, सप्तरीका चौधरीले भने, टिकट जुटाउने प्रयास भइरहेको छ। कम्पनीका व्यवस्थापक भने तलब र टिकट दिन्छु भन्दै राहदानी दिएर सम्पर्कविहीन भएका छन्।"
युवा मन्त्रालयका कार्यक्रम छरपस्ट,"काठमाडौं युवा जमातको समग्र पक्षमा काम गर्न २०६५ सालमा युवा तथा खेलकुद मन्त्रालय गठन गरियो। तर, सरकारको कार्य विभाजन नियमावली बेवास्ता गर्दै फरक(फरक मन्त्रालयले युवा लक्षित कार्यक्रम सञ्चालन गर्दै आएका छन्। युवा कसलाई भन्नेमा समेत भिन्नता छ। राष्ट्रिय युवा नीतिले युवाको उमेर १६ देखि ४० वर्ष तोके पनि कृषि र अर्थ मन्त्रालयले १८ देखि ५० वर्ष मानेर कार्यक्रम सञ्चालन गर्दै आएका छन्। कृषि नीति र युवा तथा साना व्यवसायी स्वरोजगार कोषले युवाको उमेर १८ देखि ५० वर्ष मानेका छन्। अर्थ मन्त्रालयअन्तर्गत युवा तथा साना व्यवसायी स्वरोजगार कोष छ। यो कोषले अशिक्षित र बेरोजगार युवालाई स्वरोजगार बनाउन अभिमुखीकरण तथा व्यावसायिक र सीपमूलक तालिम दिएर बिनाधितो कर्जा प्रवाह गर्दै आएको छ। तर, उद्देश्यअनुसार कार्यक्रम प्रभावकारी बन्न सकेको छैन। यो कार्यक्रमलाई युवा मन्त्रालय र सहकारी तथा गरिबी निवारण मन्त्रालयले आफू मातहत सञ्चालन हुनुपर्ने दाबी गर्दै आएका छन्। त्यसनिम्ति प्रधानमन्त्रीको अध्यक्षता रहने राष्ट्रिय विकास सल्लाहकार समितिमा अर्थअन्तर्गतको स्वरोजगार कोष र योजना आयोगअन्तर्गतको स्वयंसेवक परिचालन कार्यक्रम पाउनुपर्ने प्रस्ताव पेस गरेका छन्। तर, अर्थले युवा स्वरोजगार कोषको नियमावली संशोधन गरी साना व्यवसायी स्वरोजगार कोष मात्र राख्ने गरी प्रस्ताव अघि बढाएको छ। त्यसनिम्ति सम्बन्धित मन्त्रालयसित लिखित राय सुझाव माग गरेको जनाइएको छ। योजना आयोगले सार्वजनिक सेवा प्रवाहमा सहजीकरण तथा सरकारको गरिबी न्यूनीकरण गर्ने लक्ष्यमा सहयोग पुर्याउने उद्देश्यसहित राष्ट्रिय विकास स्वयं सेवा कार्यक्रम लागू गरेको छ। कृषि मन्त्रालयले शिक्षित बेरोजगार युवालाई कृषि पेसामा आकर्षित गर्नलाई तालिम दिन ग्रामीण स्वरोजगार कार्यक्रम सञ्चालन गर्दै आएको छ। श्रम तथा रोजगार मन्त्रालयले युवा लक्षित रोजगारका अवसर सिर्जना गर्ने उद्देश्यसहित उद्यमशीलता विकास र सीपमूलक तालिम सञ्चालन गर्दै आएको छ। महिला बालबालिका तथा समाज कल्याण मन्त्रालयले लैंगिक समावेशी, मूलप्रवाहीकरण, क्षमता अभिवृद्धि कार्यक्रम सञ्चालन गरेको छ। शान्ति तथा पुनर्निर्माण मन्त्रालयमा द्वन्द्वबाट प्रभावित व्यक्तिका लागि सीपमूलक तालिम दिन आकस्मिक शान्ति सहयोग परियोजना चालू छ। स्वास्थ्य तथा जनसंख्या मन्त्रालयले किशोरकिशोरीका लागि तालिम, वैदेशिक रोजगारमा जाने युवाका लागि चेतनामूलक तालिम सञ्चालन गर्दैआएको छ। रक्षा मन्त्रालयले युवालाई राष्ट्र, राष्ट्रियताप्रति बफादार बनाउने, अनुशासन, शारीरिक र मानसिक तन्दुरुस्ती तथा नेतृत्व विकास गर्ने उद्देश्यसहित १४ वर्षमाथिका विद्यार्थीलाई सय दिने स्वयं सेवा तालिम दिँदै आएको छ। गृह मन्त्रालयले लागूपदार्थ नियन्त्रण तथा लतमा फसेकालाई सुधारात्मक कार्यक्रम सञ्चालन गर्छ भने पर्यटन मन्त्रालयले पर्यटन र होटल व्यवस्थापन तालिम दिने गरेको छ। भूमिसुधार तथा व्यवस्था मन्त्रालयमा मुक्त कम्लरी र हलिया पुन:स्थापना कार्यक्रम छ। उद्योग मन्त्रालयले घरेलु तथा साना उद्योग तालिम, गरिबी निवारणका लागि लघु उद्यम विकास कार्यक्रम सञ्चालन गर्दै आएको छ। शिक्षा मन्त्रालयअन्तर्गत सामुदायिक विद्यालयतर्फ माध्यमिक तहमा प्राविधिक धारको पठनपाठन छ। यसै मन्त्रालयअन्तर्गत प्राविधिक शिक्षा तथा व्यावसायिक तालिम परिषद् (सीटीईभीटी) ले विभिन्न तहको मझौला जनशक्ति उत्पादन गर्दै आएको छ। युवा लक्षित नीति तथा कार्यक्रमहरू हरेक मन्त्रालयमा हुनु स्वाभाविक भए पनि समन्वयको अभावमा उस्तै कार्यक्रम र बजेट दोहोरिने गरेको अधिकारी बताउँछन्। प्रधानमन्त्री कार्यलयदेखि विभिन्न राष्ट्रिय बैठकहरूमा युवासम्बन्धी सम्पूर्ण कार्यक्रम युवा मन्त्रालयमा पर्ने भएकाले एकीकृत हुनुपर्छ भन्दै आएका छौं, युवा मन्त्रालयका सचिव महेशप्रसाद दाहालले कान्तिपुरसित भने, तर, सुनुवाइ नहुँदा युवासम्बन्धी कार्यक्रम छरपस्ट भयो। नतिजामुखी बन्न सकेको छैन। अर्थ मन्त्रालय र योजना आयोगअन्तर्गत सञ्चालित युवासम्बन्धी कार्यक्रम युवा मन्त्रालयमा हुनुपर्नेको जिकिर छ। मन्त्रालयका सूचना अधिकारी महेन्द्र पौड्याल विकासको प्रमुख निकाय युवा नै भएको बताउँछन्। तर, समन्वय हुन नसक्दा सञ्चालित कार्यक्रमको ठोस उपलब्धि देखिन सकेको छैन, व्यावसायिक तालिम प्रभावकारी नभएको उल्लेख गर्दै उनले भने, तालिममा ठूलो राशि खर्च भए पनि वैदेशिक रोजगारीमा जाने युवामध्ये ७४ प्रतिशत अदक्ष (सीपविहीन) नै छन्। युवा परिषद् उपाध्यक्ष माधव ढुंगेलका अनुसार ७५ वटै जिल्लामा युवा परिषद् गठन भइसकेको छ। तर, युवा मन्त्रालय र परिषद्ले गर्ने कामहरू अन्य मन्त्रालयले पनि गर्ने भएकाले लक्षित वर्गका निम्ति कुनै पनि कार्यक्रम प्रभावकारी बन्न पुगेको छैन। बजेट एकीकृत गर्न नसक्नु सरकारको कमजोरी हो, ढुंगेल भन्छन्।"
संहिता संशोधन माग,"काठमाडौं मुलुकी ऐन प्रतिस्थापन गर्न बनेको विधेयक देवानी संहिताले महिला आन्दोलनका उपलब्धि खतरामा पारेको महिला अधिकारकर्मीहरूले बताएका छन्। मुलुकी ऐनमा भएकाभन्दा पनि पश्चगामी प्रावधान देवानी संहितामा भएको भन्दै उनीहरूले संशोधनको १८ बुँदे माग गरेका हुन्।देवानी संहिताले महिलाको सम्पत्ति र आफ्नो शरीरमाथिको नियन्त्रण खोसेको अधिकारकर्मी रेणु अधिकारीले बताइन्। अधिवक्ता सुविन मुल्मीले देवानी संहिताले अहिलेसम्मकै महिला आन्दोलनलाई असर पारेको दाबी गरिन्। सञ्चारिका समूहकी उपाध्यक्ष नीतु पण्डितले देवानी संहितासम्बन्धी विधेयक संशोधन गर्नैपर्ने बताइन्। महिला एकजुट भए मात्र संशोधन सम्भव हुुन्छ, उनले भनिन्।विधेयकमा विवाहको परिभाषामा पुरुष र महिलाको सम्बन्धलाई मात्र नभई समलिंगी सम्बन्धलाई पनि कानुनी मान्यता दिनुपर्ने अधिकारकर्मी भूमिका श्रेष्ठले बताइन्। समानताको कुरा गर्दा शारीरिक सक्षमता (अपांगता) पनि समान हुन् भन्ने प्रावधान राख्नुपर्ने अशक्त महिला अधिकारकर्मी टीका दाहालको भनाइ छ।"
कारबाही परेकालाई अनुमति,"ललितपुर पटकपटक कारबाहीमा परेको खानीलाई सञ्चालनको स्वीकृति दिइएको छ। लेले नल्लुमा रहेको निराकार रोडा ढुंगा उद्योगलाई जिल्ला खानी विकास समितिले सञ्चालनको अनुमति दिएको हो।२०७३ वैशाख र जेठमा अवैध सञ्चालन गरेको आरोपमा उद्योग कारबाहीमा परेको थियो। प्रहरीले खानीबाट अवैध ओसारपसार गरेको आरोपमा पनि उद्योगलाई कारबाही गरेको थियो। सांसद, राजनीतिक दलका प्रतिनिधि, प्रजिअ, स्थानीय विकास अधिकारी, खानी विकास शाखा प्रतिनिधिको बैठकले खानीलाई बिहीबार सञ्चालनको अनुमति दिने निर्णय गरेको हो। स्रोतका अनुसार निराकार उद्योग सञ्चालन भएसँगै क्रमश: यस क्षेत्रका अरू खानीलाई पनि अनुमति दिने तयारी भइरहेको छ। स्थानीय विकास अधिकारी हरिप्रसाद दाहालले संसदको वातावरण संरक्षण समितिको सिफारिसका आधारमा सञ्चालन स्वीकृति दिएको बताए। पुनर्निर्माणका लागि ढुंगा, गिट्टी आवश्यक परेकाले पनि खानी सञ्चालन गर्नुपर्छ, उनले भने, मापदण्ड नपुर्याए कारबाही गर्छौं।नवीकरणमा दाहाल र खानी सञ्चालक मधुसूदन डोटेलबीच मिलेमतो रहेको स्रोतको दाबी छ। संसदको वातावरण संरक्षण समितिले खानी क्षेत्रको अनुगमनै नगरी सञ्चालनको अनुमति दिइएको हो। खानी विभागले पनि सञ्चालन स्वीकृति दिन जिविसलाई निर्देशन दिएको थियो। समितिले जिविसलाई दिएको पत्रमा मापदण्ड पुर्याउने सर्तमा खानी सञ्चालन स्वीकृति दिने उल्लेख छ। यसका लागि जिविसले माघ १७ मा खानीलाई स्वीकृति दिन संसदको वातावरण संरक्षण समितिसँग सुझाव मागेको थियो। बैठकमा क्षेत्र नम्बर १ का कांग्रेस सांसद उदयशमशेर राणा, २ का चन्द्र महर्जन, एमालेका समानुपातिक सांसद सुशीला नेपाल, माओवादी केन्द्रका योगेन्द्र घिसिङ सहभागी थिए। यस्तै कांग्रेसका प्रतिनिधि भीमसेन घिमिरे, एमालेका श्यामकृष्ण सिलवाल, माओवादी केन्द्रका राम आचार्य, भीमसेन घिमिरेको पनि सहभागिता थियो। सिलवालले निराकारको सबै मापदण्ड पुगेकाले स्वीकृति दिइएको बताए। खानीको माथिल्लो भागमा बेन्चिङ स्टिम गरिएको छैन, उनले भने, फेरि अनुगमन गर्ने क्रममा बनाइसक्ने सर्तमा स्वीकृति दिएका छौं।"
सञ्चालकद्वारा विरोध,"काठमाडौं दर्ता नगरी क्लिनिक सञ्चालन गरेको भन्दै स्वास्थ्य मन्त्रालयले डेन्टल क्लिनिकमा सिलबन्दी गरेपछि सञ्चालकहरूले विरोध जनाएका छन्।दन्त चिकित्सक तथा नेपाल डेन्टल साइन्स एसोसिएसनका अध्यक्ष माइकल देवकोटाले भने, जिल्ला जनस्वास्थ्य कार्यलयले अनुगमन गरेर मात्रै सञ्चालन अनुमति दिनुपर्छ। उनले क्लिनिकहरू कर छल्न घरेलु उद्योग र प्राइभेट कम्पनीमा दर्ता भएको कुरा झुटो आरोप मात्रै भएको दाबी गरे। जिल्ला जनस्वास्थ्यले तोकिएको समयमा क्लिनिकहरूको अनुगमन गरिदिएन, सञ्चालन अनुमति दिएन, अनि प्राइभेटमा दर्ता हुन बाध्य भए, उनले भने। स्वास्थ्यमन्त्री गगन थापाले चर्चाका लागि मात्र निजी क्लिनिकमा सिलबन्दी गरेको देवकोटाको आरोप छ।क्लिनिकहरू सिलबन्दीमा परेपछि यसबाट सञ्चालक र डाक्टरसँगै सेवाग्राही पनि मर्कामा परेको दन्त चिकित्सक मनोजकुमार हुमागाईं बताउँछन्। समयसीमै नतोकी क्लिनिक सिलबन्दी गरिएको उनले आपत्ति जनाए। यो त दाँत र मुखको सेवा दिनेलाई हतोत्साही गर्ने काम भयो, उनले भने। नेपालको दन्त सेवा ३० सरकारी दन्त स्वास्थ्यकर्मीका भरमा चलेको। नपुगेका ठाउँमा निजी क्लिनिकहरूले दिइरहेको सेवालाई सरकारले सम्मान गर्नुपर्ने सञ्चालकहरूको माग छ। सरकारले गरेको अनुगमनको होइन, शैलीको विरोध गरेको उनीहरूले बताए। स्वास्थ्य निर्देशिका २०७० अनुसार क्लिनिकले सञ्चालन अनुमतिका लागि निवेदन दिएको १५ दिनभित्र क्लिनिकको अनुगमन र ३० दिनभित्र रिपोर्ट दिनुपर्ने हुन्छ।जनशक्ति नभएकै कारण निजी क्लिनिकहरूको अनुगमन गर्न नभ्याएको जनस्वास्थ्य कार्यालय काठमाडौंले पनि स्विकारेको छ। निर्देशिकाअनुरूप जनस्वास्थ्य कार्यालयले कारबाही अघि नबढाए जनस्वास्थ्यलाई कारबाही हुने स्वास्थ्य मन्त्रालयले जनाएको छ।मन्त्री थापाका प्रमुख सल्लाहकार प्रताप पौडेलका अनुसार तोकिएको समयमा जनस्वास्थ्यले अनुगमन नगरे माथिल्लो निकायमा उजुरी दिन सकिने बताए। स्वास्थ्य क्षेत्रलाई जिम्मेवार बनाउन र यस क्षेत्रको सही तथ्यांक राख्नका लागि सरकारी मापदण्डभित्र रहन आवश्यक रहेको चिकित्सा विभागका उपसचिव रामकृष्ण लामिछाने बताउँछन्। देशभर करिब ५० प्रतिशत स्वास्थ्य संस्था अनुमतिबिनै सञ्चालनमा रहेको मन्त्रालयले जनाएको छ।"
३७ बंगलादेशी पक्राउ,काठमाडौं ठमेलका विभिन्न स्थानमा अवैध रूपमा कार्यरत ३७ जना बंगलादेशी नागरिक पक्राउ परेका छन्। अवैध रूपमा नेपाल प्रवेश गरी कपडा सिलाउने उद्योगमा कार्यरत बंगलादेशीलाई महानगरीय प्रहरी वृत्त लैनचौरले पक्राउ गरेको हो। खुला सिमानाको फाइदा उठाएर अवैध रूपमा भारतको बाटो हँुदै नेपाल आउने र नेपालमा कीर्ते नागरिकता र राहदानी बनाई त्यसैका आधारमा उनीहरू खाडी जाने गरेको प्रहरी अनुसन्धानले देखाएको छ। पक्राउ परेकाहरूमा चार वर्षभन्दा लामो समयदेखि अवैध रूपमा काम गरेर बसेका पनि छन्।
सय बढीले गरे रक्तदान,"काठमाडौं हब इन्टरनेसनल एजुकेसनले आइतबार आयोजना गरेको कार्यक्रममा १ सय १० जनाले रक्तदान गरेका छन्। मानवीय सामाजिक उत्तरदायित्व र योगदानको सन्दर्भमा गरेको रक्तदानमा विद्यार्थी स्थानीय, बुद्धिजीवी र सर्वसाधार सहभागी रहेको विज्ञप्तिमार्फत जनाइएको छ। लायन्स क्लब अफ काठमाडौं अरनिको र लायन्स क्लब अफ काठमाडौं अनेकाको सहयोगमा हब इन्टरनेसनल एजुकेसनले रक्तदान कार्यक्रम गरेको हो।"
अदालतमा बहसपैरवी ठप्प,"भेलाले उच्च अदालतको वीरगन्ज अस्थायी इजलास बार एसोसिएसन अध्यक्ष सुधीरकुमार कर्णको संयोजकत्वमा समन्वय समिति गठन गरी न्यायपरिषद्को निर्णय सच्याउने मागसहित ५ बुँदे घोषणापत्र जारी गरेको थियो। शनिबार जनकपुरमा बसेको समन्वय समिति बैठकले अदालतका सम्पूर्ण कामकारबाही बहिष्कार कार्यक्रम माघ २९ सम्म बढाएको हो।बैठकले न्यायाधीश नियुक्तिको विषयमा भएको आन्दोलन सिलसिलामा केन्द्रीय बार तथा सर्वोच्च अदालतबीच भएको ७ बुँदे सहमतिप्रति खेद व्यक्त गरेको छ। त्यसैगरी, सोमबार प्रदेशका सम्पूर्ण अदालतको मुख्य प्रवेशद्वारमा बिहान ११ देखि दिउँसो १ बजेसम्म धर्ना दिने, २ नम्बर प्रदेसअन्तर्गतका सम्पूर्ण उच्च अदालत तथा जिल्ला अदालत बार एसोसिएसन सदस्यले माघ २७ गते केन्द्रीय बारको साधारण सदस्यताबाट सामूहिक राजीनामा दिने निर्णय गरेको समन्वय समितिका संयोजक कर्णले जानकारी दिए। उनले केन्द्रीय बारले सुरुमा आफूहरूको आन्दोलनमा समर्थन र ऐक्यबद्धता जनाएको भए पनि पछि आफूहरूसँग सल्लाह सुझावसमेत नलिई सम्पूर्ण एजेन्डालाई थाती राखेर आत्मसमर्पण गरेको आरोपसमेत लगाए। जुन बारले हाम्रो आन्दोलन र चासोलाई सम्बोधन नगरेर आत्मसमर्पण गर्यो, उनले भने, त्यस्तो बारको सदस्यता लिएर बसिराख्ने औचित्य छैन। २ नम्बर प्रदेशमा करिब १ हजार २ सय कानुन व्यवसायी छन्। उनीहरूले न्यायाधीश नियुक्ति समावेशी नभएको भन्दै आन्दोलन गरिरहेका छन्। कानुन व्यवसायीले इजलास बहिष्कार गर्दा ६ दिनयता अदालत परिसर सुनसान भएका छन्। दैनिक पेसीको सूची निकालिन्छ। दुवै पक्षका कानुन व्यवसायी बहसपैरवी गर्न नआउँदा पेसीमा चढेका मुद्दाकालाई अर्को तारेख दिने गरिएको छ। पर्सा जिल्ला अदालतका सूचना अधिकृत माधव तिमल्सेनाले कानुन व्यवसायी बहसपैरवी गर्न नआउँदा मुद्दाका दुनै पक्षलाई अर्को तारेख दिने गरिएको जानकारी दिए।"
सञ्चारकर्मीलाई धम्की,"डोटी बुडरस्थित सेक्टर वन कार्यालयका सहायक वन अधिकृत सुरेशचन्द्र डीसीले सञ्चारकर्मीलाई सामाजिक सञ्जाल फेसबुकमार्फत धम्की दिएका छन्। पत्रकार महासंघलगायत सञ्चारसम्बद्ध संस्थाहरूले धम्कीप्रति खेद व्यक्त गर्दै कानुनी कारबाही माग गरेका छन्।डीसीले आफ्नो फेसबुकमा कलम भाँच्ने धम्की दिएका हुन्। जोरायल वन पँडानीमा उनको संलग्नताबारे सञ्चार माध्यमहरूमा समाचार प्रकाशित भएका थिए। उनले फेसबुकमा आफू निर्दोष रहेको जनाउँदै धम्कीपूर्ण रूपमा लेखेका छन्, तिमीहरू जे सक्छौ गर, तर दोषीलाई निर्दोष र निर्दोषलाई दोषी प्रमाणित गर्ने कोसिस नगर। नत्र कलम भाँचिन सक्छ, ढाड खुस्क्याइन सक्छ। उनले आफू रोल्पामा जन्मिएको र दाङको बासिन्दा भएको पनि उल्लेख गरेका छन्। नेपाल पत्रकार महासंघ डोटी शाखाले शनिबार एक विज्ञप्ति प्रकाशित गर्दै धम्की दिने डीसीलाई कानुनी कारबाही गर्न माग गरेको छ। प्रमुख जिल्ला अधिकारी गोकर्णप्रसाद शर्माले कारबाहीका लागि पहल भइसकेको जनाए। उनले पत्रकारलाई सामाजिक सञ्जालमा आपत्तिजनक धम्की दिएर गैरजिम्मेवारी देखाएको बताए। वन पँडानीमा नाम मुछिएपछि क्षेत्रीय वन निर्देशनालय धनगढीले डीसीलाई यसअघि नै क्षेत्रमा तानिसकेको छ।"
गैरव्यावसायिक कार्य रोक,"नेपाली सेना, नेपाल प्रहरी र सशस्त्र प्रहरी बल (एपीएफ) जस्ता मुुलुकका जिम्मेवार सुरक्षा संगठनहरूको मुख्य जिम्मेवारी संविधानत: देश र जनतालाई सुरक्षा दिने हो। तर, पछिल्लो समय यी तीन सुरक्षा निकायहरू सुरक्षासम्बन्धी कामबाहेकका गैरसुरक्षासँग सम्बन्धित व्यवसायतिर आकर्षित भएको देखिन्छ जुन उनीहरूका लागि सुहाउने विषय होइन। सुरक्षा निकायहरू मुनाफाको खोजीमा व्यापार व्यवसायतिर लाग्नु सम्बन्धित निकायसंगठनहरू स्वयंलाई कमजोर पार्नु हो। त्यसमाथि सुरक्षा निकायहरू आफ्नो सुरक्षासम्बन्धी कामकारबाहीमा मात्र केन्द्रित नभई त्यसबाट केही हदसम्म विचलन हुँदा समग्र रूपमा मुलुकको सुरक्षा स्थितिमै ह्रास आउने निश्चितप्राय: छ। सेना, प्रहरी र एपीएफले आफ्नो कार्यालय परिसरमै पार्टी प्यालेस खोल्दै सुरक्षालाई जे जसरी बवेवास्ता गरेका छन्, त्यसले उनीहरू आफ्नो केन्द्रीय भूमिकाबाट विचलित भएको प्रस्टै देखिन्छ। सेनाको मुख्यालय परिसरमा रहेको आर्मी अफिसर्स क्लबलाई जे जसरी व्यावसायिक प्रयोजनका लागि विस्तारित र प्रयोग गरिएको छ, त्यो कुनै हिसाबले पनि जायज देखिँदैन। त्यसैले पनि सेनाले पार्टी प्यालेस सञ्चालन गरेर सर्वसाधारणलाई भाडामा दिने वा आयआर्जनको विकल्पका रूपमा प्रयोग गर्ने कार्य बिल्कुलै सही होइन। त्यसो त सेनाको मुख्यालय भद्रकालीस्थित जंगी अड्डाभित्र जस्तै एपीएफको मुख्यालय हलचोकभित्र पनि सशस्त्र प्रहरी आफैंले पार्टी प्यालेस चलाइरहेको छ। सेना र सशस्त्र प्रहरीजस्ता जिम्मेवार सुरक्षा निकायले यसखाले गतिविधिलाई तीव्रता दिने हो भने यी सुरक्षा संयन्त्रलाई क्याट्रिङ व्यवसायी को ट्याग लाग्ने प्रस्टै छ। त्यसो त नेपाली सेना पार्टी प्यालेस सञ्चालनबाहेक अन्य नाफामूलक काममा पनि उत्तिकै लागेको छ। चाहे विकास निर्माणका नाममा होस् वा अन्य विभिन्न बहानामा सेना गैरसुरक्षासम्बन्धी गतिविधिमा सक्रिय भएको पाइन्छ। एक हिसाबले भन्ने हो भने मुलुकमा सुरक्षा दिनुपर्ने सेना भौतिक पूर्वाधार तथा यातायात मन्त्रालयअन्तर्गत रहेको सडक विभागजस्तो देखिनु कुनै हिसाबले पनि सुहाउने विषय होइन, जसका कारण बेलाबखत सेनाको कामकारबाहीलाई लिएर आलोचना पनि भएको पाइन्छ। सेनाजस्तो संवेदनशील निकाय सडक निर्माणका काममा खुम्चिँदै जानु लाजमर्दो विषय हो। सेना, प्रहरी र एपीएफ सबैले आआफैंले सञ्चालन गरेको पेट्रोल पम्प मुनाफा कमाउने उद्देश्यले प्रयोगमा ल्याउनु पनि ठीक छैन। अझ प्रहरी र एपीएफले त आफ्ना ब्यान्ड बाजालाई सर्वसाधारणका लागि समेत उपलब्ध गराउँदै आइरहेका छन्, जुन ती संगठन र कार्यरत सैन्य तथा प्रहरी अधिकारीदेखि जवानसम्मका लागि लज्जाको विषय हो। नेपाली सेनाको पुन:संरचनाका सम्बन्धमा रक्षा मन्त्रालयले गठन गरेको पूर्वरक्षासचिव वामनप्रसाद न्यौपाने नेतृत्वको कार्यदलले सेनामा बढ्दै गइरहेको व्यावसायीकरणका विषयमा चिन्ता व्यक्त गरेको थियो। कार्यदलले सेनालाई गैरसैनिक चरित्रको भूमिकाबाट अलग्याउँदै विशुद्ध व्यावसायिक र अन्तर्राष्ट्रिय मूल्यमान्यतामा आधारित संगठन बनाउनुपर्ने भनेको छ। कार्यदलले भनेझैं व्यापारिक र नाफामुखी भूमिकामा सुरक्षा संगठनहरू व्यस्त हुँदा यसको भूमिका कमजोर हुने देखिन्छ। यता सेनाझैं प्रहरी र एपीएफले पनि सकेसम्म कहाँबाट आफू व्यवसायमा प्रवेश गर्न सकिन्छ भन्ने दाउमा च्याँखे थापेर बसिरहेका छन्। तर, उनीहरूको यस किसिमको कार्यले अन्तत: उनीहरूकै गुणस्तरलाई कमजोर पार्ने हो। त्यसैले पनि आगामी दिनमा सुरक्षा संगठनहरू आपैंले गैरसुरक्षासम्बन्धी काम गर्न छाड्नु उचित हुन्छ। र, उनीहरूले त्यस्तो कार्य जारी नै राखेको अवस्थामा सरकार विशेष गरी सेनालाई हेर्ने रक्षा मन्त्रालय तथा प्रहरी र एपीएफलाई हेर्ने गृहमन्त्रालयले यी सुरक्षा निकायहरूको गैरव्यावसायिक कार्य रोक्नैपर्छ। त्यसो भयो भने मात्रै यी सुरक्षा निकायहरूको साख जोगिनेछ ।"
"नगद अभाव, ब्याजदर र जोखिम","पहिलो, मौद्रिक प्रणालीको नियामक निकाय नेपाल राष्ट्र बैंकका गभर्नर लगायतका अधिकारीहरूको यो तरलता संकटको असर केही दिनका लागिमात्रै हो भन्ने दाबी यथार्थमा आधारित देखिएको छैन। तरलता संकटको अर्थतन्त्रमा पर्ने पहिलो प्रत्यक्ष असर ऋणको व्याजदर अत्यधिक बढ्नु र त्यसले ठूलो लगानी हुन नसक्ने अवस्था पैदा हुनु हो। अहिले बैंकहरूले एक वर्षका लागि १२ प्रतिशत व्याज दिनेगरी सिर्जना गरेको दायित्व बजारमा नगद उपलब्ध हुँदा पनि तत्काल कम गर्न सक्दैनन्। दिएको व्याजभन्दा कम दरमा कर्जा दिन (सिद्धानतत:) सम्भव नै हुँदैन। त्यसैले यो क्षणिक समस्याबाट विस्तारै मध्यम वा दीर्घकालको समस्यामा रूपान्तरित हुँदैछ। विगत एक दशकयता यो संकट हरेक वर्ष दोहोरिने (रिकरेन्ट) प्रकृतिको त भइनै सकेको छ।दोस्रो, तरलता आपूर्तिको मूल आधार सरकारको पुँजीगत खर्च नै हो। अहिले सरकारी खातामा जमेर बसेको झन्डै अढाई खर्ब रुपैयाँ सहजै खर्च भएर त्यो नगद बजारमा आउने सहज सम्भावना छैन। अहिलेसम्म ठेक्का लाग्ने सुरसार नै नभएका ठूला र मझौला आयोजनाहरू कार्यान्वयनमा गइहाल्ने भरपर्दा आधारहरू छैनन्। अर्को आर्थिक वर्षको बजेट तयारी गर्ने बेला भइसक्यो। यसै आर्थिक वर्षभित्रै स्थानीय चुनाव हुने सम्भावना क्षीण हुँदै गएकाले यसका लागि प्रस्तावित बजेट पनि खर्च हुने सम्भावना छैन। सरकारी पैसा बजारमा आउने बाँकी आसलाग्दो बाटो भनेको भूकम्पको पुनर्निर्माणमा खर्च हुने रकम हो। यो पैसा पीडितसम्म पुग्यो नै भने पनि वास्तविक निर्माण सुरु नभई बैंकमा नगद प्रवाह बढ्दैन। त्यो रकम बैंकिङ प्रणालीसम्म आउन लामै समय लाग्छ। यस बाहेक उल्लेख्य मात्राको तरल नगद मौद्रिक प्रणालीमा आउने भरपर्दो स्रोत छैन। अथवा तरलता संकटको असर अल्पकालीन मात्र हुने सरकारी दाबीमा दम छैन।तेस्रो, राष्ट्र बैंकले जारी गरेको रिपो (बजारमा ससर्त नगद प्रवाहको प्रस्ताव) बैंकहरूले नउठाएको आरोप उनीहरूमाथि लागेको छ। रिपोमार्फत लिने रकम कर्जानिक्षेप (सीडी) अनुपातमा गणना गर्ने व्यवस्था नहट्दासम्म त्यो नगद बैंकहरूले लैजाँँदैनन्। अहिले नै कुल कर्जानिक्षेपको अन्तिम सीमामा धेरै बैंकहरू पुगिसकेका छन्। त्यस्तै पहिले बैंकहरूले जथाभावी लगानी गरेकाले अहिलेको अवस्था आएको र त्यसको परिणामको भागिदार पनि बैंकहरू नै हुनुपर्ने राष्ट्र बैंकका उच्च अधिकारीहरूको आक्रोश पनि उचित होइन। किनभने सरकारले पुँजीगत खर्च विनियोजन गरेपछि त्यो पैसा बजारमा आउँछ भन्ने आँकलन गरेर बैंकहरूले यसअघि नै लगानीयोग्य रकम सिध्याउनु विलकुलै स्वाभाविक हो। किनभने उनीहरूले त्यो रकम लगानी पनि नगरेका र सरकारी खर्च पनि योजना मुताविक नै भएर मौद्रिक प्रणलीमा सबै नगद आएको भए अधिक तरलतको समस्या र त्यसबाट निम्तिने मूल्यवृद्धिको जोखिम अहिलेको दाँजोमा कैयौं गुणा बढी हुने अवस्था पैदा हुन्थ्यो। त्यसैले अहिलेको समस्या बैंकहरूको गैरजिम्मेवार व्यवहारभन्दा पनि सरकारी प्रतिबद्धताको विश्वसनीयता (क्रेडिबिलिटी अफ कमिटमेन्ट) क्षय भएका कारण देखापरेको हो। चौथो, बैंकहरूचाहिँ सर्वथा असल नियत, खुलाबजार एवं स्वच्छ प्रतिस्पर्धाको सिद्धान्तलाई इमानदारीपूर्वक अपनाइरहेका छन् र समस्या समाधानमा जिम्मेवार छन् भन्ने किमार्थ होइन। बैंकहरूले पनि नियमनका छिद्रहरू र नियामकका असक्षमताहरूलाई दोहन गरेर समस्यालाई बल्झाएका छन्। बैंकहरू नियामकलाई नटेर्ने अवस्था पैदा हुनु प्रणलीगत स्थायित्वका लागि प्रतिकूल अवस्था हो। अहिले बैंकहरूले व्याजदर बढाएर स्प्रेड (कर्जा र निक्ष्ोपको व्याजदर फरक) नियमको अस्वाभाविक र अस्वस्थ दोहन गर्न खोजेको प्रस्टै छ। यस्तो फरक पाँच प्रतिशतसम्म कायम राख्ने छुट बैंकहरूलाई मौजुदा मौद्रिक नीतिले दिएको छ। अहिले निक्षेपमा दिएको आकर्षक व्याजदरले बढीमा बीसबाइस अर्ब रुपैयाँ नगद संकलन हुने हो। त्यति रकमको व्याजदर १३ प्रतिशत नै दिए पनि जम्मा दायित्व दुई अर्बको हाराहारी र वास्तविक फरक व्याज दायित्व एक अर्ब हुन्छ। तर सीमित निक्षेपमा यसरी व्याज बढाएपछि अहिले लगानी भएको सम्पूर्ण रकम, करिब अठार खर्ब रुपैयाँमा नै स्प्रेड दरको सैद्धान्तिक आधार देखाएर उल्लेख्य मात्रामा कर्जाको व्याज बढाउन पाइन्छ। अहिले बैंकहरू त्यही गरिरहेका छन्। पहिले नै कायम निक्षेपमा व्याजदर सकेसम्म नबढाउने बैंकहरूको बद्नियत कसैबाट लुकेको छैन। राष्ट्र बैंकले दिएको रिपो कुनै बहानामा नउठाएर व्याजदर बढाएको देखाउने कसरतका पछाडि यस्तै बद्नियत लुकेको छ।पाँचौं, नेपालमा पनि बासेलतेस्रो सम्झौता अनुरूप बैंकहरूको नियमन सुपरीवेक्षण गर्ने गफ चलेको केही वर्ष भइसकेको छ। यो तेस्रो संस्करणको मार्गनिर्देशन मख्यत: तीनवटा पक्षमा केन्द्रित छ बैकहरूले गर्ने स्वनियमनको अभ्यास, जोखिम व्यवस्थापनको भरपर्दो संयन्त्र र प्रभावकारी तर सीमित नियमन। बैंकहरूले कोष व्यवस्थापनदेखि, विश्व प्रचलित लेखा प्रणालीको अवलम्बन र आफ्नै ब्रान्डको विश्वसनीयतासम्म विकास गर्न लगानी नगरुन्जेल स्वनियमन प्रारम्भ नै हुँदैन। जबसम्म व्याजदर कार्टेलिङ रहन्छ, ब्रान्ड विकसित गरिरहन नै पर्दैन। व्याजदर मिलिजुली कायम गरे भइहाल्छ। त्यसैले नेपालको बंैकिङ प्रणालीमा स्वनियमन भित्रिनसकेको छैन। यसका लागि क्षमता वृद्धिमा सघाउनुपर्ने नियामक निकाय राष्ट्र बैंकका निर्णायकहरूमा स्वनियमनको अवस्था कम भएमात्र आफ्नो हप्कीदप्की लगाउने हैसियत कायम रहन्छ भन्ने अनौठो मानसिकता विद्यमान छ। जोखिम न्युनीकरणका धेरै आयाम छन्। दोहोरिइरहने तरलता संकटको घातक असर मौद्रिक प्रणालीबाट सिङ्गो अर्थतन्त्रसम्म फैलिन नदिन खासगरी सन् २००८ पछि संसारभरि व्यापक रूपमा अपनाइएको र बासेलतेस्रो सम्झौताले पनि सिफारिस गरेको एउटा कडी प्रचलनमा आएको औजारचाहिँ जोखिम व्यवस्थापन कोष हो। नेपालको मौद्रिक प्रणालीको नियामक र बजारका खेलाडीहरूले यस्तो कोष खडा गर्न कोसिस नै गरेनन्। यस पछाडिका बद्नियत र छुद्र स्वार्थहरूको फेहरिस्त लामो छ। अहिले यतिमात्र भनांै, यस्तो एउटा कोष भइदिएको भए परिस्थिति विलकुलै सहज रहिरहन्थ्यो। मौद्रिक प्रणालीको मुख्य नियामक हैसियतविहीन भएको तथ्य त छर्लङ्गै छ। बैंकहरूले राष्ट्र बैंकलाई नटेरेको दृष्टान्त पछिल्लो विकृत उदाहरण हो। राष्ट्र बैंकको खासगरी नेतृत्व तहमा बस्ने निर्णायक पदाधिकारीहरूमा मौद्रिक अर्थशास्त्रको सामान्य ज्ञानकै सर्वथा अभाव भएको टिप्पणी जसरी सार्वजनिक ठाउँमै हुनथालेको छ, त्यसले नियामकको नियमन प्राधिकारलाई क्रमश: समाप्त पार्दैछ। आफूलाई मनपरेका बैंकहरूको एटीएम बुथ उद्घाटन गर्न पनि गर्भनर आफैं सवारी हुने र उनीहरूका हकमा सुपरीवेक्षणका छुट्टै सुविधायुक्त प्रावधान लागु हुने तर मन नपरेको संस्थाको ढोकामा ताल्चै ठोक्न प्रयास गर्ने अभ्यास विगत एक दशकयता निरन्तर छ। त्यसैले अहिले निकै हाइफाइ वा फाइँफुट्टी देखाइरहेका कम्तीमा आधा दर्जन बैंकहरूको वित्तीय स्वास्थ्य अकल्पनीय ढंगले खराब भइसकेको छ। यसले अर्थतन्त्रमा भयावह जोखिम निम्त्याउनेछ।सातौं, अहिलेको तरलता अभावमा मात्रै होइन, नेपालको सिङ्गो अर्थतन्त्र कसैको वास्ता वा चासोको विषय हुनछोडेको दुई दशक बितिसकेको छ। राजनीतिक नेतृत्व अरू महत्त्वपूर्ण राजनीतिक मुद्दामा व्यस्त भएको नाटक गरेर निरन्तर तर्कने गरेको छ। अर्थतन्त्र चलिनै रहेको र केही मानिसले समस्यालाई बढाइचढाइ गरेको गैरजिम्मेवार टिप्पणी उच्च नेतृत्वमा बस्नेहरू नै गर्छन्। ठूलो पदमा बस्नेहरूलाई अयोग्य भनिदिंँदा उनीहरू क्रोधको पहाडमा त रूपान्तरित हुने नै भए। यी कसैको दृष्टिमा विगत दुई दशकयता साढे तीन प्रतिशत कहिल्यै ननाघेको आर्थिक वृद्धिदर, विदेशिएका लाखौं युवा, सम्पूर्णत: आयात निर्भर भएको वैदेशिक व्यापार र कष्टकर भएको आम जनजीवन केही कुरा पनि परेका छैनन्। आलोचना गर्नेहरूले ठूला पदाधिकारीहरूलाई जिम्मेवार बनाउन त के उनीहरूको रौं पनि हल्लाउन सक्दैनन् भन्ने सोच सबैतिर हावी छ। आर्थिक वृद्धि थपघट हुने मूल आधार अझै पनि समयमै पर्याप्त वर्षा हुन्छ कि हुन्न भनेर आकाशतिर फर्कनुहुने गरेको छ। मुलुकका नीति निर्माताका लागि तरलता संकट हरेक साल यो मौसममा भनिने एउटा दन्त्यकथा लाग्नु अस्वाभाविक होइन।अन्त्यमा, जे भए पनि अर्थतन्त्रका हितमा के गरिनुपथ्र्यो र अझै के गर्न सकिन्छ भन्ने प्रश्न गर्न पनि छोड्नु त झन् विवेकसम्मत कुरो होइन। अर्थतन्त्रमा दोहोरिँंदा संकटको मूलकारण सन् २००८ यता आर्थिक सुधारका कुनै पनि कदम राज्यले चाल्न नसक्नु हो। एकातिर चारवटा संगठित संस्थाले पचास प्रतिशत बचत रकमको हिस्सा ओगट्ने परिस्थिति बदल्न सकिएन। अर्कोतर्फ तिनै संस्थाहरू मौद्रिक प्रणालीको एकल नियमनकारी विधि र संयन्त्र अन्तर्गत आउन सकेनन्। पुँजी बजारलाई मुलुकको अर्थतन्त्रको प्रतिनिधि प्रतिविम्ब बनाउन सकिएन। त्यस्तै नियमनको घेराभन्दा बाहिर रहेका बचत तथा ऋण सहकारीहरूलाई व्यवस्थित र जिम्मेवार बनाउने प्रयास नै भएन। अब त संविधानको धारा (५१) ले नै सहकारीको प्रकृतिलाई परिभाषित नै नगरी यस क्षेत्रलाई प्रबद्र्धन गर्दै राष्ट्रिय विकासमा अत्यधिक परिचालन गर्ने लक्ष्य राखिदिएपछि विकृतिको सीमा अझ फराकिलो हुने नै भयो।राज्यले सुरुमा करिब दुई अर्ब रुपैयाँ सिड मनी राखेर एउटा आर्थिक अनुसन्धान केन्द्र स्थापना गर्ने आवश्यकतालाई निरन्तर बेवास्ता गरिदिंँदा जसले जति नै गम्भीर समस्या उठाए पनि तथ्यहरूको अभावमा ती व्यक्तिगत अरोपमात्रै हुन् भनेर उम्कने सुविधा निर्णयकर्ताहरूलाई प्राप्त छ। बैंकर्स संघजस्ता धनी मनिसका गरिब संस्थाहरूले पनि यसलाई कार्टेल सञ्चालनको औजारको सट्टा अनुसन्धानको केन्द्र बनाउन नसक्ने विषय थिएन। राष्ट्र बैंकको अनुसन्धान विभागको दायरा र विश्वसनीयता विस्तार गर्ने पनि प्रशस्त ठाउँ छ। जब तथ्यहरू बोल्छन्, मानिसहरूले झगडा गरिरहनु पर्दैन। कुन वित्तीय संकट कसरी आयो वा आउँछ र त्यसको समाधान के हो भन्ने बारेमा पनि भरपर्दो मार्गनिर्देश अनुसन्धानका निष्कर्षहरूले नै दिन्छन्।"
मैनालीका मनगढन्त कुरा,"देउवा सरकारले टाउकोको मूल्य तोकेको बेलामा माओवादीका नेताहरू प्रचण्ड र डा बाबुराम भट्टराईले अप्रिल २००१ मा मलाई नयाँदिल्लीमा भेटेर राजनीतिक समाधान खोजेको त्यसैबेला कान्तिपुरमा छापिएको थियो। २०५९ पुसमा बाबुराम भट्टराईको नेतृत्वमा आएको भूमिगत माओवादीको प्रतिनिधिमण्डलसँग सरकारको तर्फबाट वार्ता गर्ने टोलीमा मन्त्रीको हैसियतले म नै थिएँ। यी तथ्य विपरीत प्रचण्ड भन्ने मान्छे नै छैन भनी मैले भनेको भन्ने मैनालीको बकम्फुसे दाबीमा शब्द खर्चिने आवश्यकता छैन। हिंसात्मक झापा आन्दोलनका अनुभवी भएकाले मैनाली तत्कालीन माओवादी आन्दोलन नियन्त्रण गर्ने उपायबारे मन्त्रिपरिषद्को औपचारिक र अनौपचारिक बैठकहरूमा उपाय प्रस्ताव गर्नुहुन्थ्यो। मेरो जिम्मेवारी परराष्ट्र मामिला मात्रै थियो, तत्कालीन शासन व्यवस्थामा आफ्नो क्षेत्रबाहिरको कुरा गर्न वर्जित थियो। यसैले परराष्ट्र मामिला बाहेकको विषयमा मैनालीले भनेका कुरा बकम्फुसे हुन्। रमेशनाथ पाण्डेपूर्व परराष्ट्रमन्त्री, काठमाडौं"
"कमेडी, ट्रयाजेडी र झुट","अमेरिकामा राष्ट्रपति छान्नेहरूले विश्व नै खाने रहेछन्, देखियो। ती को हुन् भन्ने हिजोको प्रसङ्ग सम्झिन्छौं। खासै ज्ञान र विचारमा खुला हुने शिक्षा नपाएका युवाहरू छन् हाम्रा भनेर प्रजातन्त्र र यसको अभ्यास विषयका सिकागो र येल् विश्वविद्यालयका विख्यात अमेरिकी प्रोफेसर यालन ब्लुमले क्लोजिङ अफ दि अमेरिकन माइन्ड (१९८७) मा लेखेको पढेका हौं। तिनको किताबको चर्चा र समीक्षा पनि धेरै भए। तिनले नराम्ररी गाली पनि खाए। तर एकाध कुरा सम्झिबस्छौं, तिनका। कुरा बीसौं शताब्दीको अन्त्यतिरको हो, तर तिनका विचारको नयाँ बेलामा अर्थ लाउन थालियो। तिनले अमेरिकी विश्वविद्यालयका विद्यार्थीलाई घुमाउरो पाराले सोधे, भारतमा अङ्ग्रेजी शासन थियो, तर तिनले पतिसँग ज्युँदै पत्नी जल्ने प्रथाको किन अन्त्य गर्न सकेनन्? युवकहरूले उत्तर दिए धत्, अङ्ग्रेजले त्यो ठाउँमा जानै नहुने थियो। भनाइको अर्थ भयो, ती विश्वविद्यालयका छात्रहरूले भारत कहाँ छ भनेर थाहा पाएकै थिएनन्। अझ त्यसको अर्थ भयो, अमेरिकाबाहिर पनि विश्व छ भन्ने तिनले मज्जासँग बुझेका थिएनन्। एडिन्बरा विश्वविद्यालयमा मेरो एकजना जेरी भन्ने सहपाठीले भनेकी थिइन्, तिमीलाई आश्चर्य लाग्ला, अमेरिकी युवाहरू बाहिर संसार छ भनेर जाने पनि हामी नै विश्व हौं भनी ठान्छन्। जताततै अमेरिका मात्र। आज धेरै परिवर्तन भएका छन्। फेरि अमेरिका नै यस्तो देश हो, जहाँका युवाहरूले सङ्गीत, सिनेमा र साहित्य अनि विचार र भाषाशास्त्रमा ठूला काम गरेका छन्। अमेरिकाको महानता भनेको त्यही विशाल भूमिभित्रको इतिहास र आर्थिक अवस्था हो।नेपाली नागरिक समाजका मानिएका अगुवा र वाचाल व्यक्ति केदारभक्त माथेमाले यो वर्षको पोखरामा अजित बराल र साथीहरूले गरेको लिटरेरी फेस्टिबलमा १४ माघ २०७३ मा दिएको किनोट सम्बोधन पढेपछि मेरोसमक्ष जानेकै तर विचार नगरिबसेका केही विषय खुले। यालन ब्लुमका शिक्षासम्बन्धी कुराजस्तै माथेमाका प्रस्तुतिमा म एक भुक्तभोगी शिक्षकले परिचित चिन्ता देखेंँ। माथेमाको सम्बोधनमा शिक्षाबाहेक राजनीति, झुट र कहीं नपुगिएको अवस्थाका चिन्ता पनि भेटेंँ। नेपालका धेरै मानिसले राजनीतिक परिवर्तन ल्याए। चुनाव गर्ने, नगर्ने विषयमा झुटका प्रयोग हुँदैछन्। संघीय कल्पना पनि कतै झुट होइन भनेर प्रश्न गरिने अवस्थामा हामी अहिले छौं। हामी त झुटमा अग्रस्थानमा पो छौं कि त? लाग्यो। झुट अहिले अमेरिका र पश्चिममा मात्र आएका विषय हुन् भन्दा सत्य नहुन सक्छ। कुनै उत्तरदायी पदमा नियुक्त व्यक्ति दलको भागमा परेको मात्र योग्य हुन्छ भन्नु झुट हो, देखिएको छ। अख्तियारले समातिएका र पछि निर्दोष प्रमाणित भएका व्यक्ति असक्षमजस्तै मान्नु झुट काम गर्नु हो। बुद्धिजीवीहरूले नबोल्नु त्यही झुटको शक्तिमा पर्नु हो। माथेमाले भनेका कुरालाई लिएर निष्कर्ष निकाल्दा हामी अबको ट्रम्पेली अमेरिकाले खोलेको झुटभन्दा कम ठूलो भुमरीमा परेका रहेनछौं। माथेमा आपैं झुटसँग लडिआएका मानिस हुन्। तिनले र तिनको माथेमा कमिसनले मेडिकल शिक्षाबारे दिएको प्रतिवेदनलाई सरकारहरूले पुरा नगर्नुले माथेमा झुट विरुद्ध लडेको देखियो। अमेरिकातिर फर्कौं। आप्रवासीको विरोध गर्ने अमेरिकालीहरू विभिन्न शताब्दीमा पसेर अमेरिकी इन्डियनको भूमि कब्जा गरेका युरोपेली आप्रवासी हुन्। अमेरिकी इन्डियन लेखक डी ब्राउनको बरी माई हार्ट याट उन्डेड नी (१९७०) पढ्दा रोएका हौं। पूर्वराष्ट्रपति रोनाल्ड रेगन आयरल्यान्डमा आलु बिग्रेको साल अनिकालबाट बँच्न अमेरिकी इन्डियनका देशतिर पसेका मानिसका सन्तान हुन्। त्यसो त सबै देशका नरनारीलाई आफ्नो भोट दिएर शासन गर्ने मानिस र सरकार छान्ने अधिकार छ। तर अमेरिकीले छानेको व्यक्तिले संसारैभरि भुइँचालो ल्याइदिन सक्छ, जटिल कुरा यता परेको छ। यो एउटा शक्ति र विश्व सम्बन्धको अवस्था हो। कार्लमाक्र्सले मलाई मनपरेको तिनको किताब अठारांै ब्रुमेरको पहिलो वाक्यमै हेगेलको भनाइ उद्धरण गरेका छन्। हेगेल भन्छन्, इतिहासमा मुख्य घटना र व्यक्तित्वहरू दुईपटक दोहोरिन्छन्। माक्र्स थप्छन्, हेगेलले यसो भन्ने लेख्न बिर्से, त्यस्ताहरू पहिले त्रासदी हुन्छन्, अनि त्यसपछि कमेडी हुन्छन्। तर अहिले अमेरिका, केही युरोपेलीहरू र रूसतिर हेर्दा ठिक उल्टो भएजस्तो लाग्छ। त्यतातिर व्यक्ति र घटना पहिले कमेडी भएर पसे अनि ट्रयाजेडीतिर गएका देखिँंदै आएका छन्। अमेरिका अहिले कमेडीबाट ट्र्याजेडीतिर गएको प्रत्यक्ष छ। यी ट्र्याजेडीबाट ग्रीक दु:खान्त नाटकमा जस्तो व्यक्ति मुक्त र ज्ञानी भएर होइन, अप्ठेरोमा परेर अल्झिनेछ। विश्वमा के भइरहेको छ, सबैले पढिबस्ने र खण्डित हुने अवस्था हो, अहिलेको। अमेरिकाबाट अहिले निस्केको आँधी एउटा अनौठो सुनामी हो, जुन कति माइलको गतिमा हिँडंछ भन्न सकिँंदैन।अहिले अमेरिकामा कमेडीबाट ट्रयाजेडीतिर लाग्ने सबै अवस्था देखिंँदैछन्। इतिहास उल्टो गतिमा लागेको बुझिंँदैछ। पश्चिमका विद्वानहरूले लौ, इतिहास यहींनेर आएर सकियो त? के चाल पर्यो? भनेका उदाहरण हामीसँग छन्। पढाएका पनि छौं। फ्रान्सिस फुकुयामाको नाम लिने चलन अहिले दिक्कलाग्दो भइसकेको छ। प्रलय र इतिहास सकिएका क्षणहरूका छलफल धेरै भएर आएका छन््। भर्खरै एकजना विद्वानले लेखेका छन्, लौ इतिहास त सकियो त, अर्कैतिर लाग्यो, दृष्टि बद्लियो। अमेरिका कमेडीबाट ट््रयाजेडीतिर लागेको बुझ्न राष्ट्रपति फ्रेडरिक डी रूजवेल्टबारे लेखिएको एउटा किताबको तर्क राख्छौं। नाइजल ह्यामिल्टनको पोहोर सन् २०१६ अथवा हाम्रो २०७३ सालमा निस्केको किताब कमान्डर इन चिफले धेरै कुरा खोलेको छ। यसको उपशीर्षक नेपालीमा यस्तो हुन्छ, चर्चिलसँग रूजबेल्टको युद्ध। रूजबेल्टको कुरा शक्ति केन्द्रीकृत गरेर शासन गर्ने जोसेफ स्तालिन र विश्वमा उपनिवेश राखेर शासन गर्ने विन्स्टन चर्चिललाई मनपर्दैनथ्यो। रूजबेल्ट उपनिवेशमा दासताको अवस्थामा मानिसलाई राख्ने अनि अस्थिरताका विज रोप्ने काम हुन्छ भन्थे। तिनले फ्रान्स र ब्रिटेनलाई उपनिवेशबाट हट् भने। दोस्रो विश्वयुद्ध चलिरहेको थियो। रूजबेल्ट सन् १९४३ तिरैदेखि युद्धपछिको विश्वको रूपरचना गर्न आतुर थिए। हिँड्न पनि नसक्ने लुलो जीउ र कमजोर मुटु भएका राष्ट्रपति त्यो बेलाका ढिला प्लेन अनि रेलमा घन्टौं यात्रा गरेर चर्चिल र स्तालिनलाई भेट्न जान्थे। तिनको विचार मुक्त विश्वको रचना गर्ने थियो। युद्धपछि थाहा भयो, अमेरिकाजस्तो विशाल राज्य अलग बस्नु हुँदैन। विश्वका काममा साथ दिनुपर्छ। रूजबेल्टले त्यसै गरे। रूजबेल्ट मानिसको मुक्ति, विश्वव्यापी आवतजावत र सहयोगका पक्षपाती थिए। चर्चिलले आफ्नो संस्मरणमा रूजबेल्टको यो कुराको कहीं उल्लेख नगरेको कुरा ह्यामिल्टनले भनेका छन्। ब्रिटेन पनि आफ्ना उपनिवेशबाट निस्किँंदै गयो। रूसले पनि सहकार्यमा भाग लियो। यसरी अमेरिका विश्ववादी भएको हो। त्यसो हुनु अमेरिकाको कमजोरी थिएन। तर संसारमा उसको रचनात्मक प्रभाव थियो, हेमिल्टनले निष्कर्ष निकालेका छन्। अब आउने अमेरिकी राष्ट्रपति र उनको दलले आफू खुम्चिएर बस्छौं र अरूहरू नआउन् भन्नु रूजबेल्टका सपनामा ऐँठन हुनु हो। कमेडीबाट ट्रयाजेडीतिर लाग्नु हो। तर देख्यौं, झुट अमेरिकामा मात्र अहिले देखिएको विषय होइन, यसको विस्तार ठूलो छ। शक्तिशालीले ढाँट्नु अनि यो अतिरिक्त सत्य हो भन्नु भयानक डरलाग्दो विषय हो। मानिसको विनाश गर्नेहरूले पहिले झुटबाटै आरम्भ गरेका हुन्। तर यो पनि बुझौं, झुट स्थायी बस्ने कुनै पवित्र पहाड हुँदैन। झुट गर्ने र बोक्ने मानिस अस्थिरता र अन्तर्जलनमा परेका हुन्छन्। झुटका रचनाकारभन्दा त्यसलाई चिर्नेहरू इतिहासमा सिर्जनशील छन्। त्यसैले हामी निरन्तर चलिरहनसकेका हौं। झुट चिरेर निस्किनेहरूले इतिहासमा इन्द्रेनी टाँगेका छन्।"
संक्रमणकालीन न्यायमा सौदाबाजी,"द्वन्द्वको क्रममा सैन्य आवश्यकताभन्दा नागरिक जनधन निसाना बनाइएको तथा हदैसम्मको क्रूरता, बर्बरता एवं अमानवीयकरणका कहालीलाग्दा घटनाहरूको अभिलेख जगजाहेर छ। बेपत्ता पारिएका सयौं घटनाहरूमा कुनै पनि आरोपितहरूलाई सजाय गरिएको छैन। यहाँसम्म कि काभ्रेको मैना सुनुवारको हत्या तथा उनलाई सैन्य ब्यारेकमै गाडिएको तथ्य सेनाकै अनुसन्धानले स्थापित गरिसक्दा समेत न्याय निरूपण हुनसकेको छैन। नत आठ वर्षकी बालिका काजोल खातुनलाई बसभित्रै आगो लगाएर ज्यान लिने दोषीहरू नै न्यायको कठघरामा ल्याइएका छन्। काठमाडौंको भैरवनाथ गणबाट बेपत्ता पारिएका नागरिकको दर्दनाक कहानी तथा चितवनको बाँदरमुढेमा बारुदी सुरुङमा पारी मारिने बसका निर्दोष यात्रुहरूको अत्यासलाग्दो घटना पनि सधैंका लागि ओझेलमा पर्ने त होइन भन्ने आशंका उठिरहेको छ। मानवअधिकार उल्लंघन र ज्यादतीका घटनाहरूको छानबिन हुने कुरामा आम पीडित, तिनका परिवार र नातेदारलाई आश्वस्त बनाउने दिशामा सत्यनिरुपण तथा मेलमिलाप आयोग तथा बेपत्ता छानबिन आयोगको प्रतिबद्धता र भूमिका असहज परिवेशमा उभिएको छ। राजनीतिक रूपान्तरणसँगै शक्ति सन्तुलनको होडबाजीमा मोलतोल गरिने क्रममा संक्रमणकालीन न्यायमा सौदाबाजी हुने सम्भावना प्रबल बन्दै गएको आभास भएको छ। यस क्षेत्रमा कार्यरत द्वन्द्वपीडित प्रतिनिधि संस्था तथा अधिकारकर्मीहरू प्रभावित हुनपुगेमा कदापि सुखद संकेत हुने छैन।सशस्त्र द्वन्द्वको चपेटामा परेका गाउँ र बस्तीका भोकानांगा जनताले न्यायको नाम कम उच्चारण गर्लान्, किनभने द्वन्द्वको त्रासदी, अज्ञानता र अशिक्षाका कारण जसरी भए पनि समाजमा शान्ति स्थापना होस् भन्ने एकमात्र चाहनामा बाँच्नुपर्ने बाध्यता अझै कायम छ। शान्ति स्थापनाको नाममा न्यायलाई परित्याग गर्दा यसको परिणाम अत्यन्त प्रत्युत्पादक हुने निश्चित भएकोले जनतालाई संक्रमणकालीन न्यायको पक्षमा शिक्षित गर्नु, सचेतन गर्नु तथा जनमत निर्माण गर्नु जरुरी छ। जुत्ता लगाउनेलाई मात्र थाहा हुन्छ कि साँघुरो जुत्ताले कहाँ दुखाएको छ। त्यसैले आफन्त मारिएका या बेपत्ता पारिएका, अनाहकमा विस्थापित हुनुपरेका, कहालीलाग्दा यातना भोगेका, बलात्कार र धम्कीको सिकार बनेका पीडितहरूलाई मात्र थाहा हुन्छ कि संक्रमणकालीन न्यायको संरचनामार्फत गम्भीर अपराधका दोषीहरूलाई किन न्यायको कठघरामा उभ्याउनुपर्छ भनेर। संक्रमणकालीन न्यायको सन्दर्भमा महिलाले भोगेका ज्यादतीहरूको सन्दर्भ विशिष्ट ढङ्गबाट उठाउन जरुरी छ। द्वन्द्वकालमा महिला र बालबालिका सर्वाधिक पीडित हुन्छन्। द्वन्द्वको मर्म र अनुभूति सबैभन्दा नजिकबाट महिलाहरूले गर्न सक्छन्। १० वर्षे आन्तरिक सशस्त्र विद्रोहको क्रममा नेपाली महिलाहरूले अथाह पीडाको अनुभूति गरेको कुरा जगजाहेर छ। तर विस्तृत शान्ति सम्झौतामार्फत शान्ति प्रक्रिया अगाडि बढाउने सन्दर्भमा महिलाका सवालहरू ओझेलमा परेका छन्। सत्यनिरुपण तथा मेलमिलाप आयोगको कानुनमा समेत लैङ्गिक पक्षलाई प्राथमिकता दिइएको छैन। दिगो शान्ति र मेलमिलापमा महिलाको अर्थपूर्ण सहभागिता अपरिहार्य भएकोले लैङ्गिक हिंसाका घटनालाई सम्बोधन गर्न विशेष प्रकारको संयन्त्र निर्माण हुनुपर्छ। पीडित र पीडितका परिवारहरू आफ्नो पीडालाई जुगौंजुगसम्म पालेर राख्न चाहँदैनन्। उनीहरूको मर्म र वेदनालाई न्यायपूर्ण ढंगले सम्बोधन गरेर अन्ततोगत्वा मेलमिलापको वातावरण सिर्जना गर्नु संक्रमणकालीन न्यायको गन्तव्य हुनुपर्छ। शान्ति र सद्भाव खल्बलिने बहानामा आममाफी प्रदान गर्ने कुनै पनि संकेत देखापरेमा त्यसलाई चुनौती दिन सम्पूर्ण नागरिकहरू तत्पर रहनुपर्छ। संक्रमणकालीन न्यायको विषय सनसनीपूर्ण नभई संवेदनशील विषय भएकोले यसमा गल्ती गरे मुलुक पुन: अराजकताको दलदलमा पँस्न गई कानुनी राजको सिद्धान्त खस्किने निश्चित छ। लोकतन्त्रको स्थायित्व र न्यायपूर्ण समाजको परिकल्पना गर्ने हो भने अहिले नै जवाफदेहिता स्थापित गर्नका निम्ति संक्रमणकालीन न्यायका संरचनाहरूले न्यायलाई केन्द्रविन्दुमा राख्नैपर्छ, चाहे त्यो अप्ठ्यारो र जोखिमपूर्ण नै किन नहोस्। कथंकदाचित संक्रमणकालीन न्याय माफीउन्मुख भएको खण्डमा दण्डहीनताको अभियान केवल अरण्यरोदनमा टुङ्गिन पुग्छ। एक पटक जोखिम र चुनौती लिएर सधैंको निम्ति विधिको शासन अक्षण्य राख्ने वा दण्डहीनताको संस्कृतिलाई निरन्तरता दिने यो संगीन निर्णयको घडी हो। चाहे क्रान्तिको नाममा होस् या कानुन र आदेश पालना गर्ने बहानामा होस्, विगतमा भएका गम्भीर अपराधलाई न्यायको परिधिभित्र ल्याई ज्यादतीकर्ताहरूलाई कारबाही गरिनुपर्छ। यसको निम्ति मानवअधिकारकर्मी, सञ्चारकर्मी, कानुन व्यवसायी, राजनीतिक कार्यकर्ताहरू, नागरिक समाज तथा आम नागरिकहरूले दण्डहीनतामा शून्य सहिष्णुताको अभियानमा संगठित रूपमा अगाडि बढाउन जरुरी छ। साथै संक्रमणकालीन न्यायसँग सम्बन्धित संयन्त्रहरूले पीडितका पक्षमा कस्तो खालको भूमिका निर्वाह गर्छन्, त्यसको खोजी गर्दै निरन्तर खबरदारी, पहरेदारी र निगरानी गर्न पनि उत्तिकै आवश्यक छ। विद्यमान ऐन तथा अनुसन्धान प्रक्रियामा न्यायमैत्री सुधार र सकारात्मक उपलब्धिको निम्ति आलोचनात्मक संलग्नताको जरुरी पनि देखिन्छ। सायद पीडितहरूको साझा मञ्चको समेत माग यसैमा आधारित छ। सिवाकोटी इन्हुरेड इन्टरनेसनलका अध्यक्ष हुन् ।"
महिलाको बहुविवाह,"अघिल्लो महिना एउटा अनौठो कुटपिटको घटना फेला पर्यो। एक युवा साँझ हिँडिरहेका बेला अनुहार छोपेका ४ जनाले घेरे। एउटाले अनुहारमा एक मुक्का हान्यो। र, चेतावनी दियो, अहिलेलाई यत्ति नै। बढ्ता भइस् भने मारेर जंगलमा फालिदिन्छौं। उनीहरू कुलेलम ठोके। आफू केमा बढ्ता भएछु भनी ऊ एकछिन घोरियो। कुट्ने को हुन् भन्ने पनि मेलो पाएन। पत्ता लगाउन आफ्नै विगततिर फर्कियो। ऊ गाउँमा जन्मिएको मान्छे। पढाइ त्यति राम्रो भएन। जागिर कतै नपाएपछि वैदेशिक रोजगारको लर्कोलाई पछ्याउँदै साउदी पुग्यो। काम सन्तोषजनकै पाइयो। कमाइ चित्तबुझ्दो नै थियो। १० वर्षमा ३ पल्ट विदा आयो। श्रीमती र छोराछोरीलाई गाउँबाट राजधानीमा ल्याएर राख्यो। उनीहरूले जे माग्यो, त्यही पुर्याइदियो। स्कुटर किनिदियो। घडेरी किन्यो श्रीमतीकै नाममा। घर बनायो। लामो विदेश बसाइपछि परिवारसँग जिन्दगी बिताउने सपना सजाएर फर्कियो। आउँदा घरमा अरू नै बसिरहेका थिए। पुर्जा र स्वामित्व अर्कैको नाममा पुगिसकेको थियो। घर बेचेर श्रीमती कता बेपत्ता भई सुइँकोसम्म पाएन। बालबच्चा भने कुनै बहानामा दिदीको घरमा छाडिएको पायो।आफ्नो संसार एकाएक उजाडउराठ पाएपछि ऊ विक्षिप्त भयो। एक कान दुई कान मैदान घटना परिवार र आफन्तबीच फैलिहाल्यो। कसैले कसलाई शंका गरे, कसैले कसलाई। श्रीमती त गईगई, सम्पत्तिको मायाले उसलाई बढ्ता पोल्यो। त्यत्तिका लागि ऊ विदेशमा गएको थियो। धेरै दु:ख कष्ट सहेर, रातदिन खटेर कमाएको थियो। दुखले जोडेको सम्पत्तिमा अर्कैले मस्ती मारिरहेको थियो। त्यही क्रममा एउटा वकिलले सल्लाह दिएछ, घर किन्नेविरुद्ध मुद्दा हाल्नु, लहरोले पहरो तान्छ। त्यही लहरो तान्न चाहेको दिनै एक मऽक्का खाएछ। यो एउटा प्रतिनिधि घटना मात्रै हो। हाम्रो देशमा यस्ता घटना एकपछि अर्को बढ्दै गएका छन्। समाज र परिवार बिखण्डन हुने क्रममा छन्। श्रीमान्को श्रमले किनेको शृंगारका सामानले सौन्दर्य बढाएपछि अन्तत: त्यही श्रीमान् श्रमिक लाग्न थालेका छन्। रेमिट्यान्सको ठूलो हिस्सा अनुत्पादक खर्च भइरहेको झड्का देशलाई मात्र होइन, परिवारपरिवारलाई बढ्ता लाग्ने गरेको छ। विदेशमा पसिना बगाएर कमाएर पुँजी यता परिवारका सदस्यले असिना बर्सिएझैं खर्च गरिदिने क्रम बढ्दो छ। यसको अर्थ सबैले त्यसो गरे भन्ने कदापि होइन, घटना बढेका छन् है भनेर देखाउन मात्र खोजिएको हो। त्यसलाई नियन्त्रण गर्न सकिएन भने हाम्रो समाजको स्वरूप केही वर्षमा बदलिन सक्छ भनेर सावधान गराउन चाहेको मात्र हो। बाँकी सबै आआफ्ना स्वतन्त्रता र विवेकका मर्जी हुन्।समाज बदलियो भने देश बदलिन्छ। त्यो बदलाइ सकारात्मक, रचनात्मक र प्रगतिशील हुनुपर्छ। तर, हामी उल्टो दिशामा जाँदैछौं कि भन्ने प्रमाणले बताउन थालेका छन्। समाजको त्यही बेथितिको बाछिटा अघिल्लो पुस्तासम्मलाई समेत लाग्न थालेको छ। गुल्मीको बृद्धअधबैंसे प्रेम यसको उदाहरण हो। ७८ र ४३ वर्षको प्रेमविवाह अस्वाभाविक होइन। दलित र गैरदलितको विवाह झन् प्रशंसनीय फड्को हो। दुवै एकल भएको भए यो सुनमा सुगन्ध हुन्थ्यो। अपांग पति र पढ्नेबढ्ने उमेरका ३ सन्तानलाई छाडेर ४३ वर्षीया महिला अर्कै वयोवृद्धसँग जानुले चाहिँ सुनमा पित्तल मिस्सिएभन्दा झुर गरायो। अपांग पतिलाई छाड्नु अमानवीय कार्य हो। बालिग नभएका सन्तानलाई मातृत्व विमुख गराउनु कठोरताको पराकाष्ठा हो। हामीकहाँ यति कठोरता अलि पच्दैन कि? कसैका पति वा पत्नी कुनै दुर्घटनामा परेर वा रोगले अपांग हुन सक्छन्। सुरुमै अपांगलाई मन पराएर कसैले बिहे गरेको हुन सक्छ। त्यसपछि उसको अपांगतालाई अयोग्यता ठान्दै छाडिदिन न पुरुषले पाउँछ, न महिलाले। प्रमुख जिल्ला अधिकारीदेखि ठूलाबढाले दोसल्ला ओढाएर शुभकामना दिएको यो विवाह अपांग पतिमाथि गरिएको अन्याय हो। हुर्किंदा लालाबालामाथि भएको पाप हो। यस्ता घटनाले प्रश्रय पाए हाम्रो समाज भताभुंग हुन्छ। कानुनले नरोक्नला, भिन्दै कुरा। समाज, संस्कार, कर्तव्य, नैतिकता यो देशमा मरिसकेजस्तो लाग्दैन। तर, अबचाहिँ मर्न लागेछ। प्रमुख जिल्ला अधिकारीज्यू, तपाई कानुनको किताब खल्तीमा बोक्ने मान्छे, जन्ती जानुभयो, प्रोत्साहन गर्नुभयो। ठीकै छ। तर, त्यस्तै बज्रले आफ्नो नजिकमा कतै लाग्यो भने के होला? हो, अधिकार महिलालाई बढी दिनुपर्छ। किनभने, उनीहरू परापूर्वकालदेखि शोषितपीडित छन्। अन्याय र अपराधमा सजाय भने लिंगका आधारमा निर्धारण गर्न हुँदैन। कानुनअनुसार कुनै पुरुषले पत्नी हुँदाहुँदै अर्की ल्याउन पाउँदैन। तर, कुनै महिलाले पति हुँदाहुँदै अर्कोसँग जान पाउँछे। कानुनले पुरुषको बहुविवाहलाई बर्जित गरेको छ, महिलाको बहुविवाहको हकमा भने मौन छ। पहिला बहुविवाह पुरुषले मात्रैजस्तो गर्थे। अचेल पुरुषले ल्याउनेभन्दा महिलाले छाड्ने घट्ना बढ्ता हुन लागिसके। सम्बन्ध चित्त नबुझे वा सँगै बस्न नसक्ने अवस्था आए पारपाचुकेको सुविधा छ। त्यसमा पनि महिलालाई पुरुषलाई भन्दा सजिलो छ। त्यो बाटो नअपनाई सुमधुर सम्बन्ध ठानिरहेको पतिलाई घाइते बनाएर हिंड्नेलाई भने रोक्ने कानुुन अब बनाउनैपर्ने हुन्छ। समय र परिस्थितिअनुसार बहुविवाहको परिभाषालाई पुनरावलोकन गर्नैपर्ने हुन्छ, जुन निश्चित हदसम्म दुवै लिंगलाई बराबर लागोस्। सम्बन्ध विधिपूर्वक तोडियोस्, आफूखुसी तोड्न कसैले नपाओस्।"
स्वतन्त्र न्यायपालिका र मृत्युदण्डको फैसला !,"पछि उनलाई पक्राउ गरी प्रहरीले केरकार गर्यो। अस्पतालबाट गायव भएका हरि पराजुली कहाँ लुकाएर राखेका छौ भनी सोधपुछ गरियो। हरि पराजुलीलाई पछि डिल्लीबहादुर कार्की (वर्तमान प्रधानन्यायाधीश सुशीला कार्कीका पिताको घर) मा प्रहरीले फेला पार्यो। चरम यातनाकै बीच प्रहरीले उपचार छुटाई लग्न खोजेकोमा डाक्टर याहा खानले अनुमति नदिएपछि प्रहरीले केही गर्न सकेन। तर चरम यातनाकै कारण एक वर्षपछि पराजुलीको मृत्यु भयो भने पुत्र वियोगका कारण आमा पागल भई केही वर्षअघि पागल अवस्थामै उनको निधन भयो। हिरासतमा रहेका बोर्णबहादुर कार्की लगायतलाई प्रहरीले मुक्त गर्यो। र, घटनाको अभियुक्तका रूपमा मृत्युदण्डको मागसहित भीमनारायण श्रेष्ठमाथि मुद्दा चलाइयो।उक्त मुद्दा हेर्न न्यायाधीश ऋद्धिमानन्द बज्राचार्यको विशेष अदालत बन्यो। बज्राचार्य पछि सर्वाेच्च अदालतका रजिष्ट्रारसम्म भए, सेवा अन्त्यपछि निधन भयो। राजालाई बम हान्ने काम नभएको भए पनि सवारीस्थल र विस्फोटस्थल अलगअलग भए पनि चरम यातनाका आधारमा गराइएको साविती बयानकै एकमात्र आधारमा बज्राचार्यको बेञ्चले भीमनारायणलाई मृत्युदण्डको फैसला सुनायो। शाही शासकको एकमात्र लक्ष्य आफूमाथि आक्रमणको प्रयास गर्नेलाई यस्तै हुन्छ भन्ने सन्देश दिनु थियो। ठिक यस्तै सन्देश सहिद शुक्रराज शास्त्रीलाई झुन्ड्याइएको शरीरमा राणा शासकले राखेको थियो।पूर्वाञ्चल क्षेत्रीय अदालतमा उक्त फैसलाविरुद्ध भीमनारायणको तर्फबाट पुनरावेदन पर्यो। कानुन द्वैमासिक अंक ५३, १५ कात्तिक २०६२ मा प्रकाशित वरिष्ठ अधिवक्ता कुसुम श्रेष्ठको संस्मरण लेखमा उल्लेख छ, श्रेष्ठजीका पितालाई न्यायाधीश बज्राचार्यले पुनरावेदन तहबाट मृत्युदण्ड सजिलै उल्टिने आशा देखाएका थिए। केश लिनुहुन्न होला भन्ने विश्वाससाथ आएका श्रेष्ठका पितालाई कुसुम श्रेष्ठले उक्त केश लिने, डरत्रासमा आफू नपर्ने, उक्त मुद्दा आफ्नो दक्षताले भ्याएसम्म राम्ररी हेर्ने आश्वासन दिएको र आफूलाई विश्वास गरेकोमा श्रेष्ठका पितालाई धन्यवाद दिए।पूर्वाञ्चल अदालतमा उक्त मुद्दा हेर्न न्यायाधीश घनानाथ पन्त र गजेन्द्रकेशरी बास्तोलाको इजलाश गठन भएको थियो। धरानबाट हिँडी धनकुटा पुग्नुभएका वरिष्ठ अधिवक्ता श्रेष्ठ र सहयोगी सूर्य ढुंगेल (हाल वरिष्ठ अधिवक्ताप्राध्यापक) ले इजलाशमा वर्दीसहितका सैनिक अधिकारीको उपस्थिति देखें । यस्तो वातावरणमा इजलाश स्वतन्त्र हुनसक्दैन भनी बारम्बार ध्यानाकर्षण गराउँदा पनि इजलाशले सैनिक अधिकृतलाई केही भन्न सकेन। बरु चिया समयपछि वर्दी फुकालेर आएका सैनिक अधिकारीबाट अब तपाईको चाहना बमोजिम न्यायपालिका स्वतन्त्र भयो होला भनी व्यंग्य आयो। भोलिपल्टै इजलाशका न्यायाधीशहरूले अनौठो मुखाकृतिबीच मृत्युदण्डको फैसला सदर गरिएको फैसला सुनाइयो। न्यायको अन्तिम तह सर्वाेच्च अदालतबाट न्याय पाउने सम्भावना सेयर गरी वकिलहरू त्यहाँबाट विदा भए। सर्वाेच्च अदालत संयुक्त इजलाशका सदस्यहरू वासुदेव शर्मा र झपटसिंह रावलले २०३३ फागुन ६ मा उक्त मृत्युदण्डको फैसला सदरको घोषणा गरे। तत्कालीन राजाबाट संवैधानिक व्यवस्था अनुसार माफी दिनसक्ने सम्भावना थियो। त्यो नगरी मृत्युदण्ड सजाय भएको एक वर्षभित्र कार्यान्वयन गरिसक्नुपर्ने मुलुकी ऐन दण्ड सजायको महलको ५५ नंको व्यवस्थालाई समेत लत्याउँदै २०३५ माघ २४ मा मृत्युदण्ड दिइयो। श्रेष्ठसँगै मृत्युदण्ड पाउने क्याप्टेन यज्ञबहादुर थापालाई कारागारबाट सँगै लगियो। राजासँग भेट भए के कुरा भन्छौ भन्नेजस्तो कुरामा अलमल्याएपछि गोली हानिएको वियोगात्मक संस्मरण त्यतिबेला सँगै जेलमा रहेका तत्कालीन माले नेता राधाकृष्ण मैनालीले आफ्नो लुटिएका दुई थँुंगा फूल पुस्तकमा उल्लेख गरेका छन्। मृत्युदण्डको विरोधमा सर्वाेच्च अदालत बार एसोसिएसनले मृत्युदण्ड दिने कानुनी व्यवस्थाको उन्मूलन हुनुपर्छ शीर्षकमा शुक्रनीति, कौटिल्यको अर्थशास्त्रसहित विभिन्न दृष्टान्त दिंँदै वरिष्ठ अधिवक्ता मुकुन्द रेग्मीले कार्यपत्र प्रस्तुत गरेका थिए। त्यसपछि कानुन मन्त्रालयले सर्वाेच्च अदालतलाई रेग्मीको कानुन व्यवसाय प्रमाणपत्र खारेज गर्न पत्राचार गरेको थियो। तत्कालीन कामु प्रधानन्यायाधीशले पत्राचार बमोजिम सर्वाेच्च अदालत अनुशासन समितिलाई आवश्यक कारबाहीका लागि लेखिपठाएका थिए। तर ०३६ सालको जनमत संग्रहको घोषणाबाट वातावरण केही सहज हुनगएको र रेग्मी नेपाल बार एसोसिएसनको अध्यक्षमा निर्वाचित भएपछि केही कारबाही हुन पाएन।घटना विशेषलाई लिएर विशेष अदालत गठन सत्ताको चरम दुरुपयोग थियो। यो कटु अनुभवलाई प्रत्यक्ष साक्षात्कार गरेका रेग्मीसहितका संविधान निर्माताले यस्तो व्यवस्थालाई नेपाल अधिराज्यको संविधान ०४७ को निर्माण गर्दा उन्मूलन गरिदिए। फलस्वरूप, घटना विशेषसंँग सम्बन्धित विशेष अदालत अब गठन हुनसक्दैन। २०४७ को संविधानबाट मृत्युदण्डको सजाय नेपाल कानुनबाट झिकियो र मृत्युदण्डको सजाय गर्नेगरी कानुन बनाउन नसकिनेगरी मानव सभ्यताको कलंकबाट नेपाललाई मुक्त गरियो। त्यतिबेला घटनाक्रमले कानुन व्यवसायी न्यायका लागि संघर्षरत देखिन्छन् भने सत्ताले सजिलै न्यायाधीशहरूलाई आफ्नो स्वार्थ पुरा गर्ने साधन बनाएको स्पष्ट हुन्छ। वास्तविक न्यायिक स्वतन्त्रता न्यायाधीश र कानुन व्यवसायीको क्रियाकलापमा देखिने हुन्छ। त्यसैले आफ्नो पक्षको तर्फबाट निडर भएर बहस गर्ने दरिलो निर्भीक कानुन व्यवसायीहरूको उपस्थिति कुनै अनिष्ठबाट स्वतन्त्रताको संरक्षण गर्ने बलियो आधार हो भनी सर्वाेच्च अदालतबाट नजिर (२०२७ को १५७) कायम भएको पाइन्छ। त्यसैले कानुन व्यवसायीले हर कानुनी कुरामा निर्भीक भई बहस गर्ने र राज्यसत्ताका स्वार्थसँंग आफ्नो खुुसी साटी आफैलाई भाडामा उपलव्ध नगराउनु हर न्यायाधीशको कर्तव्य हो भन्ने कुरा आजको दिनमा सम्झनु सबैको कर्तव्य हो। मानवीय संवेदनाको पुरै उपेक्षा गरी मृत्युदण्ड जस्तो जघन्य सजाय सहजै दिन तयार हुने न्यायाधीश वासुदेव शर्माले उक्त कार्य आफूले तत्कालीन प्रधानन्यायाधीश नयनबहादुर खत्रीको आग्रहमा गरेको तर्क दिएका थिए। न्यायिक इतिहासको पाना बीचको कालो पाना हो, मृत्युदण्डको फैसला। यस्तो पाना अब कहिल्यै कसैले थप्नु हुँदैन। मिश्र नेपाल बार एसोसिएसनका पूर्व महासचिव हुन्।"
मन्त्रालयको निर्देशन मान्दैनन् चिकित्सक,"पोखरादाङ चिकित्सकहरूले स्वास्थ्य मन्त्रालयको निर्देशन अटेर गरेका छन्। मन्त्रालयले बेलुका पाँच बजेसम्म ओपीडीमा बस्न दिएको निर्देशनको उल्लंघन गर्दै चिकित्सकहरू २ नबज्दै अस्पतालबाट बाहिरिने गरेको पाइएको छ। पोखरास्थित क्षेत्रीय अस्पतालका चिकित्सक निर्देशन लत्याएर मनमौजी गर्न थालेका छन्। बिहान ९ बजे हाजिर गर्नुपर्ने, कुनै गम्भीर प्रकृतिका रोगका विषयमा छलफल र भर्ना भएका बिरामीको जाँच गरेर १० बजे ओपीडी सेवा सुरु गर्नुपर्नेमा अधिकांश चिकित्सकले १० बजे आएर २ नबज्दै अस्पताल छाडिसक्छन्। कोही त ११ बजे मात्र आउने एक स्वास्थ्यकर्मीले बताए। यो समयको दुरुपयोग हो, उनले भने, डाक्टरहरूको लापरबाहीप्रति अस्पताल प्रशासन भने मौन छ।कास्की पुरुन्चौर २ का ७३ वर्षीय नन्दलाल बाँस्तोला आइतबार ८ बजे जाँचका लागि अस्पताल पुगे। तर, ११ बज्दा पनि दमका रोगी उनी चिकित्सककहाँ पुग्न सकेका थिएनन्। डाक्टर ढिला आएपछि कसरी छिटो जाँच्नु, उनले भने, समयमै उपचार पाउने गरी अस्पताल कहिले सुध्रिने होला। एक महिनाअघि मात्र अस्पतालको मेडिसिन वार्डमा पुगेर उपचार गराएका उनलाई फेरि रगत लगायत जाँच गर्न लगाइयो। सबै रिपोर्ट लिएर जाँदा १ बजिसकेको थियो। उनी चिकित्सक अस्पतालमा नभेटिएपछि भोलिपल्ट आउन बाध्य भए। समय अवधिसम्म बसिदिएको भए दु:खै हुन्थेन, बाबुको उपचारमा आएकी उनकी छोरी मनु अधिकारीले कान्तिपुरसँग भनिन्, तर कोही पनि संवेदनशील नहुँदा बिरामीले दु:ख पाउनुपर्ने अवस्था छ। अधिकांश चिकित्सक १० बजेअघि आउँदैनन्। १० बजे आए त्यसलाई ठूलै मान्नुपर्ने अस्पतालका मेडिकल सुपरिन्टेन्डेन्ट डा श्रीकृष्ण श्रेष्ठ बताउँछन्। अस्पताल स्रोतका अनुसार हाडजोर्नी, सर्जिकल, मेडिसिन, अल्ट्रासाउन्ड लगायत विभागमा कार्यरत चिकित्सक ढिलो आएर छिटो फर्कने गर्छन्। चिकित्सकले बिरामीलाई पर्याप्त समय नदिँदा गरिबको अस्पताल मानिएको क्षेत्रीय अस्पतालको सेवा खस्कँदै गएको छ। यहाँ कार्यरत चिकित्सकमध्ये केहीको आफ्नै अस्पताल रहेको र कतिपय निजी अस्पतालमा काम गर्ने भएकाले सरकारीमा कम समय दिएका हुन्। ओपीडी समयमा पनि बिरामीसँग पर्याप्त कुराकानी नगरी दुईचार मिनेटमै औषधि लेखेर पठाउने गरेको गुनासो सेवाग्राहीको छ। यसरी सिनियर चिकित्सकले पर्याप्त समय नदिँदा विशेषगरी जुनियर चिकित्सकमा भर पर्नुपर्ने अवस्था रहेको अस्पतालले बताएको छ। जुनियरको जिम्मामा हुँदा तत्कालै समाधान हुन नसक्ने भएकाले गुणस्तरीय सेवामा कमी हुन जान्छ, मेसु डा श्रेष्ठले भने, पटकपटक ताकेता गर्दा पनि केही लागेन। क्षेत्रीय स्वास्थ्य निर्देशनालयमा रिपोर्टिङ गरेको छु। उनले अब ओपीडी सेवा दुई सिफ्टमा चलाउनुपर्ने बताए। विद्युतीय हाजिरीका कारण कुन डाक्टर कति बेला आएर हाजिर गर्छन् भन्ने थाहा हुने अस्पतालले जनाएको छ। अस्पतालमा दिउँसो २ बजे ओपीडी सेवा बन्द भएपछि अतिरिक्त शुल्क लिएर बिरामीलाई थप विस्तारित सेवा पनि दिइन्छ। तर अधिकांश चिकित्सक दुई बजेअघि नै बाहिरिएपछि ओपीडी र शल्यक्रिया सेवासमेत प्रभावित भएको छ। ती स्वास्थ्यकर्मीका अनुसार अतिरिक्त शुल्क तिरेर टिकट लिएका बिरामीलाई पनि २ बजेभित्रै हेरेर चिकित्सक बाहिरिने गरेका छन्। क्षेत्रीय प्रयोगशाला साढे १० बजेदेखि १२ बजेसम्म नमुना संकलन गरेर २ बजे नै बन्द हुने गर्छ। यसले पनि सेवाग्राही मर्कामा परेका छन्। अस्पतालमा सिनियर र जुनियर गरी एक सय जना चिकित्सक कार्यरत छन्। दैनिक ८ सयदेखि एक हजार जना बिरामी अस्पतालमा आउने गर्छन्। छाला, दाँत, नाक, कान र घाँटीका बिरामी कम आउने भएकाले चाप पनि कम हुन्छ। उता मेडिसिन र हाडजोर्नीका बिरामीको भने ठूलो चाप हुन्छ। क्षेत्रीय स्वास्थ्य निर्देशक डा तारानाथ पौडेलले यो विषयमा आफू संवेदनशील रहेकाले यसलाई सम्बोधन गर्ने बताए। पटकपटक कुरा पनि भएको हो, उनले भने, ९ देखि ३ बजेसम्म कोही चिकित्सक क्लिनिकमा जान पाउँदैन। अस्पतालमै काम गरेको हुनुपर्छ। राप्तीमा पनि उस्तैराप्ती अञ्चल अस्पताल तुलसीपुरमा आइतबार दिउँसो सवा २ बजे पुग्दा सबै कक्षमा चिकित्सक थिएनन्। बाहिर नेम प्लेटमा डाक्टर भित्र लेखिए पनि कुर्सी खाली थिए। केही बिरामीहरू डाक्टरलाई रिपोर्ट देखाउन कुरिरहेका थिए।सरकारले देशभर १० देखि ५ बजेसम्म डाक्टरले बिरामीलाई सेवा दिनुपर्ने भने पनि कार्यान्वयन हुन सकेको छैन। बिहान ११ नबज्दै र दिउँसो २ बजेपछि डाक्टर भेटाउन कठिन हुन्छ। ३ बजेपछि त डाक्टरले निजी मेडिकलमा समय दिइसकेका हुन्छन्। हरेक निजी मेडिकलमा बिहान १० बजेसम्म र दिउँसो ३ बजेपछि डाक्टर भेट्ने समय तोकिएको हुन्छ।घोराहीस्थित राप्ती उपक्षेत्रीय अस्पताल होस् या तुलसीपुरस्थित अञ्चल अस्पताल सबैमा पूरा समय डाक्टर भेटाउन कठिन छ। दरबन्दी अनुसारका डाक्टर नहुँदा पूरा समय सेवा दिन कठिन भइरहेको राप्ती अञ्चल अस्पताल तुलसीपुरका निमित्त मेडिकल सुपेरिन्टेन्डेन्ट डा पदम अधिकारीले बताए। दरबन्दी अनुसारका डाक्टर छैनन् तैपनि बिरामी आए अनुसार सेवा दिइरहेका छौं, उनले भने, ३ बजेपछि थप शुल्क लिएर सेवा दिने भनिएको छ। केही बिरामीहरू आउँछन्। महँगो पर्ने भएकाले पनि सबैलाई सेवा लिन कठिन छ।"
महिलाको वीभत्स हत्या,"जाजरकोट भेरीमालिका ४ की २४ वर्षीया राधिका सुनारको शनिबार वीभत्स हत्या भएको छ। प्रहरीका अनुसार पासागाड खोला नजिक सालघारी जंगलमा उनको हत्या भएको हो। घटनास्थल घरदेखि आधा घण्टाको दूरीमा पर्छ। उनको पेट, गर्धनलगायत ठाउँमा खुकुरी प्रहार गरी हत्या गरिएको छ। उनको पेट र गर्धनमा खुकरी रोपिएको र हातका औंला काटिएको प्रहरी नायब उपरीक्षक भावेश रिमालले बताए। घटनाको प्रकृति हेर्दा सुनारलाई लखेटीलखेटी मारेको देखिन्छ, उनले भने। सुनारको हत्या गरेर शव जंगलको खोल्सोमा फालेको अवस्थामा प्रहरीले आइतबार फेला पारेको हो। प्रहरीले हत्यामा संलग्न भएको आरोपमा मृतकका पति दलबहादुरलाई पक्राउ गरेको छ। घटनास्थलमा एउटा खुकुरी र पुरुषको औंठी तथा जुत्ता फेला परेको छ। घरायसी झगडाका कारण पतिले नै हत्या गरेको माइती पक्षले आरोप लगाएका छन्। मृतकका पति दलबहादुर नेपाली सेनाको सुर्खेतस्थित नरसिंह दल गणमा सिपाहीमा पदमा कार्यरत छन्। मृतकका २ सन्तान छन्। यसअघि पनि पति दलबहादुरले दिदीलाई पटकपटक कुटपिट गर्ने गरेको मृतकका भाइ गोविन्द महरले बताए। साताअघि बिदामा घर आएका पति दलबहादुरले दिनहुँ चरम यातना दिने गरेको प्रहरी अनुसन्धानबाट खुलेको छ।"
युवती मृत फेला,"खोटाङ डम्बर्खु शिवालय १ स्थित काभ्रेखोलामा शनिबार एक युवती मृत फेला परेकी छन्। रातो स्वीटर, नाकमा फुली र हातमा बाला लगाएकी अन्दाजी २८ वर्षीया युवती मृत अवस्थामा भेटिएको प्रहरीले जनाएको छ। उनको पहिचान खुल्न सकेको छैन। युवतीको घाँटी तथा अनुहारमा खुकुरीको गहिरो चोट रहेको जिल्ला प्रहरीका डीएसपी नवीनकिशोर प्रधानले बताए।"
करेन्टले ३ को मृत्यु,विराटनगर करेन्ट लागेर मोरङमा तीनजनाको मृत्यु भएको छ। बुधनगर ३ मा विद्युत् विस्तार गर्ने क्रममा करेन्ट लागेर शनिबार सुनसरीको छिटाहाका राजनारायण मण्डल र चिमडीका राजेश सरदारको मृत्यु भएको प्रहरीले जनाएको छ। यसैगरी बेलबारीमा खोलामा करेन्ट लगाएर माछा मार्ने क्रममा स्थानीय मणिकुमार तामाङको मृत्यु भएको प्रहरीले जनायो।
भिसा लागू गर्न बाधा,नवलपरासी श्रममन्त्री सूर्यमान गुरुङले नि:शुल्क भिसा र हवाई टिकट घोषणा गरे पनि कागजमा मात्रै सीमित भएको बताएका छन्। त्यसलाई कार्यान्वयनमा ल्याउन आफूले पहल गरे पनि विभिन्न क्षेत्रको असहयोगले बाधा पुगेको बताए। आइतबार कावासोतीमा सुरक्षित आप्रवासन परियोजना (सामी) ले आयोजना गरेको कार्यक्रममा उनले यस्तो बताएका हुन्।
सडकले साकार पार्दै सपना,"तल्लो स्वराड (बैतडी) सडकले धमाधम विकट बस्ती जोडिन थालेपछि डडेलधुराको रूपाल र बैतडीको तल्लो स्वराड क्षेत्रका स्थानीयको उराठलाग्दो दैनिकी फेरिन थालेको छ। पाटनपञ्चेश्वर सडकले विकट बस्ती जोडदै लगेको हो। डडेलधुराबाट खनिएको बगरकोटरूपाल सडक पश्चिमी सीमा महाकाली छेउछाउ नै पुगिसक्यो। गाउँ नजिकै गाडी पुग्न थाले। सदरमुकामसँगै अन्य बजार पनि नजिकिए, महाकालीका स्थानीय धर्मसिंह कार्कीले भने, वर्षांैदेखि दु:ख, कष्ट झेलिरहेकाहरू अब विकासका सपना बुन्न थालेका छौं। पाटनपञ्चेश्वर सडक खण्डको ट्रयाक शिवनाथ सम्मै खुलिसकेको छ। कच्ची ट्रयाकमै मेलौलीदेखि शिवनाथसम्म साना सवारी गुड्न थालेका छन्। गाडी गाउँसम्मै पुगेपछि जनजीवनमा सहजता आएको छ। स्थानीय उत्पादनले बजार लिन थालेको छ। जिल्ला सदरमुकाम पुग्न पनि सीमावर्ती भारतीय बाटोमा यात्रा गर्नुपर्ने बाध्यता हटेको छ। मेलौलीपाटन सडक त स्तरोन्नति चरणमा छ। यहाँसम्म बस सेवासमेत सञ्चालनमा आएपछि तराईपहाड पनि नजिकिएका हुन्। रूपालदेखि डडेलधुरा सदरमुकामसम्म पनि जिप गुडिरहेका छन्। सडक सुविधाले यस क्षेत्रका बासिन्दाको जिल्ला सदरमुकामसँगको पहुँच वृद्धि भएको छ। सडक पुग्नुअघि तल्लो स्वराडको महाकाली, शर्माली र पञ्चेश्वर लगायत गाविसका बासिन्दालाई सदरमुकाम पुग्न चार दिन लाग्थ्यो। अहिले शिवनाथसम्म सडक पुग्दा एक दिनमै पुगिन्छ, कार्कीले भने, बिहानै घरबाट शिवनाथमा पहिलो जिप छोप्ने गरी हिँड्यो भने एकै दिनमा सदरमुकाम पुगिन्छ। उनका अनुसार पाटनमेलौलीशिवनाथ रुटमा मात्रै डेढ दर्जन जिप सञ्चालनमा छन्।शिवनाथबाट सडक ट्रयाक खोल्ने काम अगाडि बढिरहेको छ। कुलाउसम्म यसै वर्ष सडक पुग्ने भएको छ। त्यहाँसम्म सडक पुग्दा पञ्चेश्वर, शर्माली र महाकाली गाविसका बासिन्दालाई अझै सहज हुनेछ। अर्काे वर्ष सडक ट्रयाक खुलेमा महाकाली छेउका बैतडीका विकट गाविसको उराठलाग्दो जिन्दगीले मुक्तिको बाटो पहिल्याउनेछ, कार्कीले भने।कुलाव जोड्ने सडक त निर्माणाधीन अवस्थामा छ नै मुख्य सडक छाडेर स्थानीय निकाय र उपभोक्ता आफ्नै लगानीमा डोजर लगेर बस्तीबस्तीमा सडक पुर्याउन कस्सिएका छन्। पाटनमेलौली मुख्य सडकबाट महारुद्रको लामालेक, आम्चौरा जोड्ने गरेर ट्रयाक खोल्न थालिएको छ। मेलौलीउग्रतारा, मेलौलीविशालपुर सडक पनि निर्माणाधीन अवस्थामा छन्। गत वर्षदेखि सडक निर्माणले गति लिन थालेको स्थानीय शंकरसिंह धामीले बताए।शिवनाथका वीरबहादुर धनाडीले सडकले तल्लो स्वराडका १८ गाविसका बासिन्दाको जीवनस्तरमा सुधारको आशा गरिएको बताए। त्यस्तै डडेलधुरा सदरमुकाम पश्चिमका रूपाल, भागेश्वर र देवलदिव्यपुरलाई सडक सञ्जालले जोडेपछि स्थानीयको जीवनस्तर उकासिन थालेको देवलका पूर्वगाविस अध्यक्ष तारक खडकाको भनाइ छ।हटदै परनिर्भरतासडक सुविधाले दैनिक उपभोग्य वस्तुको आपूर्तिमा पनि सहज भएको छ। नुनतेल र खाद्यान्न लिन स्थानीय महाकालीपारिको लुहाघाट बजार पुग्नुपर्ने अवस्था अन्त्य हँुदै गएको छ। भारतले महाकाली किनारसम्म सडक पुर्याएकाले यस क्षेत्रका बासिन्दा डुंगा तरेर पारिको लुहाघाटबाट दैनिक उपभोग्य वस्तु ल्याउँथे।सडक पुग्न थालेपछि स्वदेशबाटै दैनिक उपभोग्य वस्तु आउने गरेका छन्, शिवनाथ सुल्लोखानका व्यापारी हरिश धनाढीले भने, गाउँसम्मको ढुवानी भाडा जोडेर बिक्री गर्दा पनि पहिलेको भन्दा सस्तो परिरहेको छ। कुलाउसम्मका बासिन्दा मेलौली र पाटनबजार आएर उपभोग्य वस्तु खरिद गर्छन्। शिवनाथ जाँतो, सिलौटा र घट्टका लागि प्रसिद्ध ठाउँ हो। यहाँबाट पहिले बोकेर पनि लैजान्थे, उनले भने, गाडी पुग्न थालेपछि यसको बिक्री पनि बढेको छ। ५ सयमा बिक्ने सिलौटाको मूल्य गाउँमै हजार पुगेको हो। सडक किनारमा बाह्य निर्माण सामग्रीको प्रयोग बढेको छ। सिमेन्ट, सरिया लगायत हार्डवेयरका सामान पुग्न थालेपछि राम्रो आम्दानीको स्रोत भएका परिवार पक्की घर बनाउन थालेका छन्। केहीले जिप किनेर गाउँमै चलाउन थालेका छन्। मछेलीखोलाका जगनाथ जोशीले ३ जिप र २ ट्रयाक्टर थपेको बताए।यस्तै डडेलधुराबगरकोटरूपाल खण्डमा उग्रतारा यातायातका जिप चल्न थालेका छन्। दुवै क्षेत्रमा ट्रक र ट्रयाक्टर चल्दा ढुवानी सजिलो भएको छ। भारतीय बजार जानुको साटो रूपाल, भागेश्वर क्षेत्रका बासिन्दा बगरकोट र डडेलधुरा सदरमुकाम आउन थालेका छन्। रूपाल क्षेत्रमा उत्पादित खुर्सानीले मूल्य पाएको छ। त्यस्तै फलफूल, तरकारी र गेडागुडी लगायत कृषि उपज सदरमुकाम हँुदै तराईसम्म पुग्न थालेको स्थानीय खेमसिंह पालीले बताए। ठाउँठाउँमा बजार विस्तार हुँदै गएका छन्। डडेलधुराबगरकोट सडक कालोपत्रे हुन थालेपछि गाउँमा व्यापार र बजार बढ्न थालेको हो। यातायात पुगेपछि दैनिकी सहज बनेको देवलदिव्यपुरका दानसिंह भण्डारीले बताए। अन्य विकास पनि सडकले पुर्याउने रहेछ। अहिले यो क्षेत्रमा बिजुली विस्तार हुन थालेको छ, उनले भने, खानेपानी, सिँचाइ र खोला किनारमा तटबन्धको व्यवस्था हुनसके यो क्षेत्रको कृषि उत्पादन बढाएर जीवनशैली सुध्रिनेछ।"
पक्की पुलले छोटियो यात्रा,"पाल्पा रामपुरका कृष्णकुमार अर्यालले राजधानी पुग्न तानसेनबाट बुटवलतिर घुम्नु नपरेको दुई वर्ष भयो। अहिले उनी तनहुँको भिमाद र दमौली हुँदै सोझै राजधानी पुग्छन्। कालीगण्डकी नदीको केलादीमा मोटरेबल पुल बनेपछि यात्रा छोटिनुका साथै सहज बनेको छ। पैसा र समय बचत हुने भएकाले छोटो बाटो नै यात्रा गरिरहेको छु, उनले भने, केलादीको पक्की पुलले यात्रा धेरै छोट्टिएको छ। राजधानी जाने छोटो बाटो खुलेपछि यस भेगका बासिन्दा खुसी छन्। रामपुरबाट तनहुँको खैरेनीटार निस्कने छोटो बाटोले पूर्वी भेगका बासिन्दा लाभान्वित छन्। बुटवलतिरबाट भन्दा तनहुँबाट २ सय किमि बाटो घटेको उनीहरूको भनाइ छ। सिद्धार्थ राजमार्गको राम्दीमा बनेको ४० वर्षपछि स्याङ्जाको साँखर र जिल्लाको दर्छा जोड्ने मोटरेबल पुल बनेको हो। पुल ४ दशमलव २५ मिटर चौडा र १ सय ६६ मिटर लामो छ। यसले पोखरा, तनहुँ, पाल्पा हुँदै नवलपरासीसमेत जोडिन्छ। पाल्पा, स्याङ्जा, तनहुँ र नवलपरासीका झन्डै १० लाख बासिन्दा पक्की पुलबाट लाभान्वित हुन्छन्। यहाँबाट नारायणगढ र पोखरा यात्रासमेत सहज बनेको छ। यस क्षेत्रको तरकारी, फलफूल, जडीबुटी तराईका साथै मुख्य बजारमा लैजान सहज हुन्छ। रामपुरदेखि मित्याल हुँदै अरुणखोलासम्म र नवलपरासीको कावासोती, रहजर, दलदले, गैंडाकोट निस्कने मोटरबाटोको ट्रयाक खुलिसकेकाले तराई जोड्ने अर्को मार्गसमेत बन्ने उद्योग वाणिज्य संघ रामपुरका अध्यक्ष भोजेन्द्रप्रकाश ढकालले बताए। उनले तानसेन भएर बुटवल, पोखरा, काठमाडौं, नारायणघाट जानुपर्ने बाध्यता अब हटेको बताए। रामपुरदेखि सीधै काठमाडौं र पोखरा बस सेवा सञ्चालन भइसकेको छ, उनले भने, घुमाउरो बाटो जानु परेको छैन। यात्रा छोटो र सहज भएको छ। समयको बचत भएर चार घण्टा छिटो भएको छ। रामपुरबाट अहिले सदरमुकाम तानसेन पुग्न ६५ किलोमिटर यात्रा गर्नुपर्छ। लामो समयदेखिको सपना बल्ल पूरा भएको छ, दर्छाका स्थानीय डोलराज पाठकले भने। यसअघि कम्तीमा ३ सय ७० किलोमिटर यात्रा गरेपछि मात्र राजधानी पुग्ने अवस्था थियो।"
"पुस्तौं बित्यो, नागरिकता छैन","सिमलटोकी (सिरहा) विष्णुपुरकट्टी, सिमलटोकीका दु:खी सदाय मुसहर ६४ वर्ष काटिसके तर उनले अझै नागरिकता पाएका छैनन्। बाजे बिहरिया र बुबा गहरिया मुसहरको नागरिकता नभएकाले उनले पनि नपाएका हुन्। यसकै कारण उनी राज्यबाट पाउनुपर्ने सेवासुविधाबाट वञ्चित छन्। गुजारा चलाउनकै लागि बुढ्यौली शरीरले सकीनसकी यताउति खट्छन्। पत्नी पारो रोगले थलिएकी छन्। सानै छँदा बुबा गहरिया र आमा ठकनीको मृत्यु भयो, उनले भने, आफ्ना पाँच छोरा र दुई छोरी जन्मिए पनि साथमा एउटै रहेनन्, दैवले सबै हर्यो। जीवनमा कहिल्यै सुख नपाएको यो दम्पती अरूको खेतबारीमा काम गरेबापत जुट्ने दैनिक चार सय रुपैयाँले जीवन धानिरहेको छ। ऐलानी जग्गामा बसोबास गरिरहेका सदायले नागरिकता नभएकै कारण वृद्धभत्ताबाट समेत वञ्चित हुनुपरेको सुनाए। नागरिकताका लागि पटकपटक गाविस कार्यालय धाए पनि कहीं रेकर्ड भेटिएन, उनले भने, रेकर्ड नभएपछि सर्जमिन गरेर ल्याउनू भने तर गाउँकाले सर्जमिन गरिदिएनन्। विष्णुपुरकट्टी ५ का ५८ वर्षीय झगडु सदाय मुसहर पनि नागरिकताबाट वञ्चित छन्। उनको नागरिकता नभएकै कारण पत्नी भुल्ली, दुई छोरा हरिलाल र रामप्रसादले पनि पाएका छैनन्। प्रशासन कार्यालयमा रेकर्ड नभएको र सरजमिनलगायत विभिन्न कागजपत्र पूरा गर्न नसकेपछि नागरिकता नपाएको झगडुले सुनाए। आफूहरू तीन पुस्तादेखि यहीँ बसिरहेको उनको भनाइ छ।विष्णुपुरकट्टी ५ र सिमलटोकी मुसहर बस्तीमा ७५ घरपरिवार छन्। ती टोलका ५५ जनासँग मात्र नागरिकता छ। अधिकांश ज्याला मजदुरी र जनवनमा खटी गुजारा चलाउँछन्। जिल्लाका पडरिया, सिसवनी, धनगढीलगायतका मुसहर बस्तीका चार सय जना अझै नागरिकताबाट वञ्चित छन्। ती बस्तीमा नागरिकतासम्बन्धी अध्ययन गरिरहेको दलित जनकल्याण युवा क्लबका कार्यकारी निर्देशक विनोद बिसुन्केले पाँच गाविसका मुसहर बस्तीमा चार सयभन्दा बढी व्यक्ति नागरिकताविहीन भेटिएको बताए। वृद्धवृद्धादेखि उमेर पुगेका युवायुवतीसमेत नागरिकताविहीन छन्, उनले भने, पुस्तौंदेखि बसोबास गर्दै आए पनि अधिकांशको प्रशासन कार्यालयमा रेकर्ड छैन। अशिक्षा, गरिबी र चेतना अभावले गर्दा उनीहरूलाई कागजपत्र जुटाउनै हम्मे छ। बस्तीमै टोली खटाएर नागरिकता वितरण गर्नुपर्ने बिसुन्केले बताए। जिल्ला प्रशासन कार्यालयले मुसहर बस्तीमा चाँडै नागरिकता टोली खटाइने जनाएको छ। प्रशासकीय अधिकृत कमलदेव यादवले मुसहर समुदायमा नागरिकता प्राप्तिको समस्या देखिएकाले चाँडै वितरण गरिने जानकारी दिए। जनगणना २०६८ अनुसार नेपालमा मुसहरको संख्या २ लाख ३४ हजार ४ सय ९० छ। तीमध्ये सिरहामा ३९ हजार ९ सय २९ जना छन्।जन्मदर्ता नहुँदा पढाइबाट वञ्चितनागरिकता नभएकै कारण जन्मदर्ता नबन्दा विष्णुपुरकट्टी ५ का झगडु सदाय मुसहरका तीन नाति अभिशेष, अर्जुन र अभिजितले विद्यालय जान पाएका छैनन्। विद्यालयमा नाम लेखाउन जन्मदर्ता चाहिन्छ, जन्मदर्ता बनाइदिन नागरिकता र विवाह दर्ता देखाउनुपर्छ, पिता हरिलाल सदाय मुसहरले भने, आफ्नो नागरिकता नभएकै कारण छोराले पढ्न पाएनन्। बस्तीका अधिकांश बालबालिका जन्मदर्ता नहुँदा पढाइबाट वञ्चित छन्। सिमलटोकीका गंगाराम सदाय मुसहरका दुई छोरा विशाल, निशान्त र छोरी निशा छिन्। तर गंगारामको नागरिकता नभएकै कारण तीन छोराछोरीको जन्मदर्ता बन्न सकेन। गाउँकै हिमालय निमाविले जन्मदर्ता नभए पनि विशालको नाम लेखिदिएकाले उनी भने पढ्न जाने गरेका छन्। हिमालय निमाविका प्रअ भूपेन्द्रबहादुर हमालले अधिकांश मुसहर बालबालिकाको जन्मदर्ता नभए पनि कक्षामा समावेश गरिएको जानकारी दिए।"
नाचगानबाटै १३ झोलुंगे पुल,"बागलुङ दाताबाट कामका लागि प्राप्त बजेट दुरुपयोगका अनेक उदाहरण छन्। ताराखोलाका मगर समुदायले नाचगान र देउसीभैलोबाट संकलित रकमबाटै गाउँमा १३ वटा झोलुंगे पुल बनाएर उदाहरणीय काम गरेका छन्। २०३४ देखि २०५७ सम्ममा आफूहरूले संकलन गरेको करिब १० लाख रुपैयाँ नगद र डेढ लाख रुपैयाँ बराबरको श्रमदान गरी गाउँमा १३ वटा पुल बनाएको मगर भैलो समूह अध्यक्ष जगत घर्तीमगरले बताए। त्यो रकम अहिलेको ४५५० लाखभन्दा बढी हो, उनले भने। अहिले सरकारले गाउँमा पुल बनाउन थालेपछि आफूहरूले बनाएका पुल मर्मत र रेखदेख गर्नमा नै रकम खचिर्ने गरेको उनले बताए। समूहमा २५ जना मगर अगुवा आबद्ध छन्। हामी हिँड्ने पुल हामीले नै बनाउनुपर्छ भन्ने मान्यताले गर्दा पुल बनाएका हौं, घर्तीमगरले भने, पछि सरकारले गाउँमा पुल बनाउन थालेपछि हामीले पहिल्यै बनाएकाको मर्मत मात्र गर्दै आएका छौं। २०३२ मा पहिलोपटक भैलो खेलेको रकम सदुपयोगको योजना बनेको थियो। २०३४ बाटै पुल बनाउने अभियान थालिएको भैलो समूहका नचरी गुरु जंगबहादुर रोकाले बताए। स्थापनाकालका पुल बनाउने अगुवाहरू बुद्धिलाल रोका, अमरबहादुर बुढाथोकी, सकप्रसाद रोका, त्रिबहादुर रोकालगायतकाको मृत्यु भइसकेको छ। त्यसबेला सरकारले पुल बनाउने थिएन, जंगबहादुरले भने, खोल्सा धेरै भएकाले गाउँमा पुल बनाउनुपर्यो भनेर त्यस बेलाका हामी केटाहरू तात्यौं र समूह बनाएर पुल बनाउन थाल्यौं।पहिलो पुल बनाउँदा त्यस्तै १०१२ हजार खर्च भएको र उक्त रकम हाल १८२० लाख रुपैयाँजस्तो भएको उनले बताए। आफूहरूले पोखरा र बुटवलसम्म पुगेर पुलका लठ्ठा ल्याएर केही पुल बनाएको र केही भने फलाम किनेर गाउँकै आरनमा साङ्ला बनाई काम चलाइएको उनले बताए। ताराखोलामा त्यस्ता पुल बनेका हुन्। मगर भैलो समूहले पुल बनाउने काम थालेपछि आफूहरूले फलामको साङ्लो जोड्ने काम गरेको ताराखोला ६ का ६० वर्षीय तुलबहादुर टमटाले बताए। आफूहरू दुईतीन जना मिलेर पुलको साङ्ला जोड्ने काम गरेको उनको भनाइ छ।हामीले बनाएका पुलहरू अहिले जीर्ण पनि भइसकेका छन्, उनले भने, सरकारले अर्को पुल बनाएको छैन। त्यसैले यो वर्षदेखि राम्रोसँग मर्मत गर्ने योजनामा छौं। यो तिहारमा भैलो खेलेर आफूहरूले संकलन गरेको करिब ९० हजार रुपैयाँमध्ये बचत भएको ४० हजार रुपैयाँमा थपेर पुल मर्मतमा खर्च गरिने समूहका अध्यक्ष घर्तीमगरले बताए। मगरहरू संगठित भई गाविसमा दर्जनभन्दा बढी पुल बनाउनु सकारात्मक र अनुकरणीय भएको गाविस सचिव तेजराज गौतमले बताए। उक्त गाविसमा समूहले बनाएका सहित कुल ३३ वटा झोलुंगे पुल छन्।"
मुन्धुम साँझमा रसिक र उपेन्द्र,"धरान१५ बाँझगरास्थित चुम्लुङहिम परिसरको वातावरण मुन्धुम साँझ ले मनोरञ्जक बनाइदियो। र, यस्तो मेसो मिलाएकी थिइन् रसिक र उपेन्द्रकी फ्यान, मुन्धुम बुटिक एन्ड मेख्ली हाउसकी सञ्चालक मुनु मिभक एक्लैले। श्रोतादीर्घामा इनरुवा, विराटनगर, इटहरीदेखि दमक, बिर्तामोडसम्मका कवि, साहित्यकार लगायत थिए। जसराज किराती, मनु मञ्जिलदेखि बद्री भिखारी, राज माङलाकसम्म।पहिलो चरण थियो गीतसंगीतको। रसिकले लाइभ इन्स्ट्रुमेन्टका साथ मेरो प्यारो नेपाल गीतमार्फत गलो खोले। यो गीत सुनाइसकेपछि छेउको गिलास मुखमा पुर्याउनुअघि उनले भने, हामी कलाकारहरू निकै बदमास भएका छौं। जोस निकाल्नका लागि कलाकारहरू रक्सी पिउने गर्छाैं। तपाईंहरूलाई पनि लाग्दो हो यो गणेश रसिकले काठमाडौंबाट धरान आएर पनि दर्शकहरूलाई झुक्याउँदै रक्सी पिउँदै छ। तर सत्ते होला, मैले पानी नै पिएको हो।श्रोतादीर्घामा हाँसो गुन्जियो।रसिकले लडी नहार्ने नेपाली, नून जस्तो बिलेर, धेरै सम्झे धेरै हुन्छ, म हेर्दै छु तिमीलाई, ओ शून्यता, ओ याङ्जी नाना, तिम्रो सुन्दर मूर्ति सहित डेढ दर्जनभन्दा बढी गीत सुनाए। उनलाई युगल गीतमा मेख्लीमा सजिएकी नवोदित गायिका सुनीता लिम्बूले साथ दिइन्।रसिकले अधिकांश गीतका रचना गर्भ सुनाउँदै प्रस्तुति दिएका थिए। उनी भन्दै पनि थिए, म मनले गाउने कलाकार हुँ। दोस्रो चरणका लागि उपेन्द्र मञ्चमा पुग्दा रातको साढे आठ बजिसकेको थियो। लजाउँदै माइक्रोफोननजिक पुगेका उनले भने, गणेश रसिक दाइ जस्ता सुगम संगीतका कलकारका अघि कविता सुनाउन आँटै आएको छैन। सुगम संगीतको माहोलमा उपेन्द्रको कविता कस्तो होला हाऽहाऽहाऽहा।उनीसँग दिल खोलेर हाँसे दर्शकश्रोताहरू।उपेन्द्रले पुरानो कविता भेडेटारको पिकनिक बाट वाचनको सुरुवात गरे। यो कविता उनले एक दशकअघि धरानमा बसेका बेला समकालीन कवि साथीहरूसँग भेडेटार जाँदा आदिकवि भानुभक्त आचार्यको सालिकलाई हेरेर लेखेका रहेछन्। कविता, कथा हुँदै पछिल्लो समयमा फिल्मको स्क्रिप्ट लेखनमा पनि सक्रिय उपेन्द्रले भने, एकताका यो धरानमा कालो बंगुर र रक्सी खुबै खाइयो, गोजीमा चार आना पैसा नभए पनि। पैसा नहुँदा पनि जाँडरक्सी चाहिँ जुर्दोरहेछ। तर आजकल रक्सी खाँदिनँ भन्दा पनि कसैले पत्याउँदैन।उनले अनि सुनाए हजुरनीको याद, बाटो, सानो छोरासँग, सपनाको कुरा, विश्वास, ना ४ ख ४३८५ र ख्यालीमा हारेको ध्रुव शीर्षक कविताहरू।"
रूकुको आत्मकथा,"काठमाडौं साहित्यकार रुकु कार्कीको आत्मकथा एवं संस्मरण बन्धनबाट मुक्ति राजधानीमा लोकार्पण गरिएको छ। नेपाल प्रज्ञा प्रतिष्ठानका कुलपति गंगाप्रसाद उप्रेती, कथाकार माया ठकुरी, साझा प्रकाशनका महाप्रबन्धक डोलिन्द्रप्रसाद शर्मालगायतले शनिबार कृतिको लोकार्पण गरेका हुन्। पछिल्लोसमय साहित्यमा महिलाहरूको सक्रियताले खुसी बनाएको उप्रेतीले बताए। पुस्तकले ग्रामीण महिलाहरूको अवस्थाको चित्रण गरेको छ, उनले भने, आफूले भोगेका घटनाहरू निष्पक्ष ढंगले उतारेकी छन्। पुस्तकले समाजका उत्पीडित महिलाको चेतनास्तर बढाउन मद्दत गर्ने उनले दाबी गरे। विवाहपछि देखिने र नदेखिने बन्धनहरूले बाँधिनुपरेका घटनाक्रमहरूलाई पुस्तकमा उतारेको कार्कीले बताइन्। अतीतका सम्झनाहरू, हाँसो, आँसु, भोगाइहरू पुस्तकमा छ, उनले भनिन्, कसैलाई दोष, लाञ्छना लगाउन लेखेको होइन। इमानदारिताका साथ यथार्थ विवरणहरू पुस्तकमा समेटेको उनले दाबी गरिन्। पुस्तकले समाजमा रहेका नारी पात्रहरूको प्रतिनिधित्व गरेको समालोचक गोविन्दराज भट्टराईले सुनाए। संस्मरणको रूपमा आएको यस पुस्तकले आफ्नो मात्र नभई अन्धविश्वासले भरिएको समाजबारे औपन्यासिक ज्ञान दिएको उनले दाबी गरे। कार्यक्रममा कुलपति उप्रेतीले आख्यानकार पद्मावती सिंहलाई १५ हजार रुपैयाँसहितको मायादेवी मातृभूमिको पुरस्कार र मञ्जु निरौलालाई अनेसास डायस्पोरा सम्मान हस्तान्तरण गरेका थिए। कमला रिसाल (बिके) ले तारादेवीको उकाली ओरालीहरूमा र द्रोण पराजुलीले वसन्तको बैंस खोसेर गीत गाए। यसअघि कार्कीको २०६२ मा आफ्नै जीवन र अनुभूति प्रकाशित भएको थियो। कार्कीका कवितासंग्रह, उपन्यास, गीतसंग्रह, कथासंग्रह, नियात्रा, संस्मरण, बालसाहित्यहरू गरी एक दर्जनभन्दा बढी कृतिहरू प्रकाशित छन्। उनले राष्ट्रिय नागरिक स्वर्ण सम्मान, वनिता सम्मान, धादिङ परिचय प्रतिष्ठान सम्मान, पञ्चनारी सम्मान, राष्ट्रिय सामाजिक सेवा सम्मानलगायत पदक तथा पुरस्कारहरू पाएकी छन्।"
वर्णविन्यासबारे अन्तक्र्रिया,"चितवन मानक नेपाली भाषाको वर्णविन्यासबारे शनिबार यहाँ अन्तक्र्रिया गरिएको छ। मानक नेपाली भाषा अभियानअन्तर्गत अन्तराष्ट्रिय सञ्जालको आयोजनामा भएको कार्यक्रममा हालै नेपाल प्रज्ञा प्रतिष्ठानले खारेज गरेको बृहत् नेपाली शब्दकोश र त्रिभुवन विश्वविद्यालयको भूमिकाबारे छलफल भयो। उद्योग वाणिज्य संघ चितवनको सभाहलमा आयोजित कार्यक्रममा त्रिवि नेपाली केन्द्रीय विभागका अध्यक्ष प्रा देवी गौतम, अभियान अध्यक्ष प्रा खगेन्द्रप्रसाद लुइँटेल र उपाध्यक्ष भरतकुमार भट्टराई, कपिल लामिछाने, महासचिव डा लक्ष्मणप्रसाद गौतम, कोषाध्यक्ष नारायण गैरे, केन्द्रीय सदस्य डा एकनारायण पौडेल, डा मतिप्रसाद ढकाललगायतले मानक नेपाली भाषाको प्रयोगमा पढ्नेपढाउने गर्नुपर्ने अनि सरकारीगैरसरकारी निकायले पनि यसमा गम्भीर हुनुपर्ने बताए। कार्यक्रममा शिक्षक, सञ्चारकर्मी, प्राध्यापक, कानुन व्यवसायीलगायतको उपस्थिति थियो। कार्यक्रममा डा एकनारायण पौडेलको अध्यक्षतामा ४३ सदस्यीय क्षेत्रीय समिति गठन पनि गरियो। समिति उपाध्यक्षमा हेरम्ब असीम, सचिव रमेश प्रभात, सहसचिव शान्ति शर्मा र कोषाध्यक्षमा द्वारिका नेपाल चयन भएका छन्।"
लीलबहादुरलाई दीर्घसेवा,"गुवाहाटी केही समयअघि मात्र नेपालबाट जगदम्बाश्री पुरस्कार ग्रहण गरेर फर्किएका वरिष्ठ साहित्यकार लीलबहादुर क्षत्रीलाई अखिल असम गोर्खा छात्र संघले दीर्घसेवा सम्मान प्रदान गरेको छ। भारतीय साहित्य एकेडेमी पुरस्कार विजेता हरिप्रसाद गोर्खा राईको समन्वय क्षेत्रमा शनिबार आयोजित बृहत् समारोहबीच बसाइँ स्रष्टालाई सम्मानित गरिएको हो। साथै दुई पटक एकेडेमी पुरस्कार पाउने साहित्यकार गीता उपाध्याय, एकेडेमी पुरस्कार विजेता तारामती उपाध्याय, अखिल असम गोर्खा छात्र संघका संस्थापक डा हर्कबहादुर क्षत्री, समाजसेवक इन्द्र गुरागाईं र असमिया पत्रकार जयन्त बरुवालाई पनि सम्मान गरियो। त्यस्तै, भारतका चर्चित नेपालीभाषी खेलाडीहरूलाई समेत प्रतिभा सम्मान प्रदान गरियो। खेल रत्न र अर्जुन पुरस्कार विजेता सुटर जितु राई, अर्जुन पुरस्कार विजेता बक्सर शिव थापा, भारतीय फुटबलका कप्तान सुनिल क्षत्री, अन्तर्राष्ट्रिय जुडो खेलाडी गोमे थापा, बक्सर आशा रोका, सुटर पेमा तामाङलाई समेत सम्मान गरियो। सेनोरिया मिस इन्टरनेसनल २०१६ की विजेता रेवती क्षत्री, मिसेज एसिया २०१६ की सीमा सुवेदी तथा क्विज मास्टर ज्ञानेन्द्र अर्याल, व्यवसायीहरू तिलक बाँस्कोटा, रोशन चन्द, नीरज क्षत्री, पत्रकारहरू प्रकाश अधिकारी, मूर्तिकार अमिर सुन्दास जस्ता विभिन्न विधाका दुई दर्जनभन्दा बढी प्रतिभाले समेत सम्मान प्राप्त गरे। कार्यक्रममा सिलिगुडीका कवि राजा पुनियानी, कालिम्पोङका टीका भाइ, असमकी इन्दु प्रभादेवीले कविता सुनाए। पुनियानीले गितार र डम्फुको तालमा चार वटा सिर्जना सुनाए। कवि दुर्गा खतिवडा भन्दै थिए, यस्तो शैलीको कविता पहिला सुनिएको थिएन। टीकाले पनि आधा दर्जनजति कविता पढे।नाटककार सीके श्रेष्ठले पछिल्लो समय भारतीय गोर्खाहरूको पहिचान फेरिंदै गएको बताए। पहिला चौकीदार र बहादुर मात्रै थिए, उनले भने, अहिले हरेक विधा र क्षेत्रमा पहिचान बनाइरहेका छन्।"
विनम्र आमिर,"आमिरका पछिल्ला अधिकांश फिल्मले बक्सअफिसमा नयाँ रेकर्ड बनाउँदै आइरहेका छन्। तर पनि आमिर स्वयंलाई बक्सअफिस किङ मान्न भने तयार छैनन्। उक्त पगरी आफ्ना लागि भारी हुने जिकिर गर्दै बरु भन्छन्, म बक्सअफिस किङ हैन। केवल किरण (पत्नी) को मात्रै किङ हुँ।क्रिसमसको छेकोमा रिलिज गरिएको हरियाणाका रेस्लर महावीर फोगटको जीवनीमा आधारित फिल्मले मनाएको सक्सेस पार्टीमा आमिर यति विनम्र सुनिएका हुन्। उनले अगाडि भनेका छन्, म कहिल्यै व्यापार सम्भावनालाई तौलिएर फिल्म रोज्दिनँ। आजका दिनसम्म पैसा कति कमाउन सक्ला भन्ने सोचेर कुनै पनि फिल्म साइन गरेको छैन। म आफ्नो मनदेखि फिल्म छनोट गर्न रुचाउँछु। मैले आजसम्म जति फिल्म खेलेँ, ती सबैले मेरो दिललाई छोएकैले खेलेको हुँ।त्यसो त ५१ वर्षे अभिनेताले तारे जमिन पर, थ्री इडियट्स, रंग दे बसन्ती अथवा सरफरोस लगायत खेल्दै गर्दा आफूलाई ती फिल्मले उधुम बिजनेस गर्लान् भन्ने नै नलागेको पनि जिकिर गरेका छन्। उनले भनेका छन्, अब यति बेला दंगल लाई नै उदाहरणमा लिनुहुन्छ भने पनि, मैले यो फिल्ममा एउटा बूढो र मोटो रेसलरको भूमिका निर्वाह गरेको छु। यसमा न रोमान्टिक गीतहरू नै छन्, न त ब्लकबस्टर्स बनाउने खास फर्मुला नै राखिएको छ। त्यसैले पनि हामी फिल्म हिट हुन्छ नै भनेर पहिल्यै अनुमान लगाउन पनि कहिल्यै सक्दैनौं।आमिरले अनुमान नै लगाउन नसकिने कुरामा आफूले पहिल्यैदेखि टाउको नदुखाउने पनि खुलाएका छन्। तर त्यही फिल्मबाट आमिरले उत्कृष्ट अभिनेताको फिल्म फेयर अवार्ड नै पनि जितेका छन्। बलिउडमा रहेरै पनि केही अलग चरित्रका आमिर अवार्डमा समेत सहभागी हुँदैनन्। बक्सअफिस किङ मान्न तयार नहुने उनी कामको सम्मानमा दिइने अवार्ड लिन पनि जाँदैनन्।सन् १९९६ मा जब उत्कृष्ट अभिनेताका लागि रंगीला का आमिरलाई उछिन्दै दिलवाले दुल्हनियाँ ले जाएंगे बाट शाहरूख खानले फिल्म फेयर उछिट्याए, त्यहाँदेखि आमिरले अवार्डप्रति असन्तुष्टि जनाउँदै आएका छन्।"
पिंकी मिस तामाङ,"काठमाडौं मिस तामाङ २०१७ को उपाधि काठमाडौंकी पिंकी घिसिङले जितेकी छन्।नेपाल प्रज्ञा प्रतिष्ठानमा शनिबार भएको मिस तामाङको दसौं संस्करणमा पिंकीले ३४ प्रतियोगीलाई पछि पारेकी हुन्। उनलाई पूर्व मिस तामाङ उर्मिला लामा योञ्जनले ताज पहिर्याइदिइन्। त्यस्तै काठमाडौंकी नवाङ मोक्तानले फस्ट रनरअपमा चित्त बुझाइन् भने धादिङकी रीता थिङ सेकेन्ड रनरअप भइन्।पिंकीले उपाधिसहित एक लाख रुपैयाँ पाइन्। त्यस्तै, फस्ट रनरअप नवाङले ५० हजार र सेकेन्ड रनरअप रीताले २५ हजार रुपैयाँ पाए। पिंकीले एक वर्षका लागि सिभिल ग्रुपको ब्रान्ड एम्बासडर बन्ने अवसर पनि पाइन्। सभासद एवं सिभिल गु्रपका अध्यक्ष इच्छाराज तामाङ, फिल्मकर्मी एवं क्याप्टेन विजय लामा, नायिका छुल्ठिम गुरुङ, सांस्कृतिक संस्थानका महाप्रबन्धक राजेश थापालगायतका निर्णायकहरूले यस वर्षको मिस तामाङको छनोट गरेका हुन्। कार्यक्रममा पपुलरसहित आठ विधाका टाइटल पनि प्रदान गरियो। पपुलर भोटिङको अवार्ड रीताले पाइन्। मिस फोटोजेनिक आश्मा मोक्तान, मिस ट्यालेन्ट श्रेयाम थिङ, मिस ब्युटिफुल स्माइल गंगा पाख्रिन, मिस वाक नवाङ, मिस अनलाइन सरला ब्लोन, मिस पर्सनालिटी नवीना लामालाई दिइयो। त्यस्तै मिस डिसिप्लिन आश्ना स्याङदेन र मिस हेयरको टाइटल कुमारी बज्यूले थापिन्।तामाङ कला, संस्कृति संरक्षण र प्रवद्र्धनका लागि मिस तामाङ हुँदै आएको आयोजक एभरेस्ट फेसन होमकी अध्यक्ष रञ्जिता लामाले बताइन्।"
घामपानी को पहिलो भिडियो,"काठमाडौं पत्रकार दीपेन्द्र लामा निर्देशित फिल्म घामपानी को ओरिजिनल साउन्ड ट्रयाक (ओएसटी) आइतबार रिलिज गरियो। हाइलाइट्स नेपालको युट्युब च्यानलबाट बाहिर ल्याइएको म्युजिक भिडियोमा दयाहाङ राई र केकी अधिकारीको ख्यालठट्टा देख्न सकिन्छ। कालीप्रसाद बाँसकोटाले गाएको ओ पन्छी बोलको गीतमा कालीकै रचना र संगीत छ। संगीत संयोजन भने फन्टास्टिक गायक अल्मोडा राना उप्रेतीले गरेका छन्। केकीले कोरियोग्राफी गरेको भिडियो फिल्म पर्खिरहेका दर्शकका लागि पहिलो उपहार भएको कार्यकारी निर्माता रामबाबु गुरुङले फेसबुकमा लेखेका छन्। फिल्ममा दया र केकीसँगै अंकित खडका, सिल्सा जिरेल, प्रकाश घिमिरे, पुष्कर गुरुङ, बुद्धि तामाङ, कविता आले, अरुणा कार्कीले अभिनय गरेका छन्। तामाङ युवा र बाहुन युवतीबीचको प्रेम सम्बन्धमाथि बनाइएको फिल्म आउँदो नेपाली नयाँ वर्षका दिन रिलिज हुँदै छ।"
आफ्नालाई शिक्षक बनाउन उत्तरपुस्तिका फेरबदल,"जाजरकोट आफू निकटका व्यक्तिलाई शिक्षक नियुक्ति गर्न उत्तरपुस्तिका नै फेरबदल गरिएको छ। जुर्क दहस्थित अमरज्योति आधारभूत प्राथमिक विद्यालयको प्राथमिक तह राहत शिक्षक नियुक्तिमा त्यस्तो भएको हो। विद्यालय निरीक्षक धनञ्जय आचार्य, प्रधानाध्यापक कैलाश साहलगायतको मिलेमतोमा पुस्तिका फेरबदल भएको परीक्षार्थीको आरोप छ। शिक्षक नियुक्तिका लागि विद्यालयले गत शुक्रबार जिल्ला शिक्षा कार्यालयमै लिखित र मौखिक परीक्षा सञ्चालन गरेको थियो। सहभागी ११ मध्ये सर्पे तिरुवा, शोभा बुढा, पूर्णबहादुर घर्ती र खिमबहादुर खड्का लिखितमा सफल भए। तिरुवाले लिखित तथा मौखिक परीक्षामा सबैभन्दा बढी ५० अंक ल्याए। घर्तीले ४६ पाए। प्रअ साह, निरीक्षक आचार्य र विद्यालय व्यवस्थापन समिति अध्यक्ष नवीना घर्तीलगायतको रातारात उत्तरपुस्तिका नै परिवर्तन गरिदिए। परीक्षार्थी घर्तीको प्राप्तांक सर्पेको भन्दा केही बढी गराएर फर्जी काम भएको खुलेको छ।लिखित र मौखिकको अंक जोडेको मुचुल्कामा सबैले हस्ताक्षर गर्दासम्म सबैभन्दा बढी अंक आफ्नै भएको परीक्षार्थी सर्पेले बताए। परीक्षाफल प्रकाशनको मुचुल्का भइसकेपछि कोठातर्फ लागियो। राति त घर्ती उत्तीर्ण भएको सूचना आयो, उनले भने। सर्पेले परीक्षा सञ्चालनमा जिम्मेवारी लिएका सम्बन्धित पक्षले घर्तीलाई शुक्रबार राति नै पुन: परीक्षा दिलाएर अर्को उत्तरपुस्तिका तयार गरेर मुचुल्कासमेत बदलेको आरोप लगाए। ती सबैको मिलोमतोमा भेरीमालिका नगरपालिका १३ कुदुस्थित एक होटलमा अर्को उत्तरपुस्तिका र मुचुल्का तयार भएको अखिल क्रान्तिकारीका केन्द्रीय सदस्य प्रेमबहादुर शाहीले बताए। परिवर्तन गरेको उत्तरपुस्तिका प्रधानाध्यापक साहले नै राखेको र निरीक्षक आचार्य, विषय विशेषज्ञलगायतको सहमतिमा उक्त कार्य भएको घर्तीले स्विकारे। विद्यालयले विषय विशेषज्ञका रूपमा शिक्षक वीरबहादुर शाही र विना शाहीलाई मनोनयन गरेको थियो। जिल्ला शिक्षाले कार्यालयका तर्फबाट विद्यालय निरीक्षक आचार्यलाई परीक्षा सञ्चालन गर्न खटाएको थियो। प्रअ साह २ दिनदेखि मोबाइल स्विचअफ गरेर बेपत्ता भएको उनले बताए। आर्थिक प्रलोभन र राजनीतिक आस्थाका आधारमा उत्तरपुस्तिका नै फेरबदल भएको सर्पेको आरोप छ। अवैध कार्यको उचित छानबिन गरी आफूलाई नियुक्ति पाउने व्यवस्था मिलाइदिन उनले जिल्ला प्रशासनमा उजुरी दिएका छन्। आधारभूत विद्यालय जुर्कको शिक्षक नियुक्तिका लागि लिएको परीक्षामा अनियमितता भएको भन्ने उजुरी आएको जिशिअ ललितविक्रम सिंहले बताए।"
पञ्चेश्वर पर्खंदै तेस्रो पुस्ता,"बैतडी बहुप्रतीक्षित पञ्चेश्वर आयोजनाको निर्माणस्थलमा कुनै काम सुरु भएको छैन। आयोजना निर्माणस्थलको आवासगृहमा ३ जना सुरक्षा गार्ड भेटिन्छन्। तर, उनीहरूको पनि अवकाश भइसकेको छ। पञ्चेश्वर विकास प्राधिकरण गठन भएकाले आयोजनाबाट नियुक्ति पाएका उनीहरू अवकाशमा परेका हुन्। अढाइ दशक कुरेको भवनलाई बेवारिसे कसरी छाड्ने? गार्ड जनक साउदले भने, प्राधिकरणले व्यवस्था नगरुन्जेल कुरेर बस्छौं कुनै निकास आउला। तर, स्थानीयलाई आयोजनाको काम अघि बढ्लानबढ्ला अझै दोधार नै छ। गत असारसम्म स्थानीयले केही न केही काम भएको देख्थे, साउदले भने, कर्मचारी हटाएकाले आशंका उब्जाएको छ। उनले ०४४ मा बैतडीको पञ्चेश्वर ७ रोलघाट नजिकै आयोजनाको आवासगृह तथा आयोजना कार्यालय खुलेको बताए। स्थानीयले जीर्ण बन्दै गएका आयोजनाको साइट कार्यालय, माटो परीक्षणका लागि नेपाल र भारत दुवैतर्फ बनाइएका ५० मिटर लामो सुरुङ, पानीको बहाव नाप्ने गेजरिडर र बर्खामा नदी वारपार गर्ने ट्रलीबाहेकका संरचना देख्न पाएका छैनन्। पछिल्लो समयमा आयोजनाको डीपीआरबारे छलफल हुँदै आए पनि प्रभावित क्षेत्रका बासिन्दा बेखबर छन्। डीपीआर बनेको रेडियोबाट थाहा पाए पनि प्रभावित क्षेत्रका बासिन्दालाई अन्य कुनै जानकारी छैन, स्थानीय प्रकाश साउदले भने, तर, पनि पञ्चेश्वर आयोजनाको प्रतीक्षामा महाकाली वारिपारिका स्थानीय प्रतीक्षारत छन्। बाप्कोस नामक भारतीय कम्पनीले डीपीआरको मस्यौदा बनाएको थियो। त्यसमा दुवै देशले आआफ्ना सुझाव दिनेछन्। जसमाथि फेब्रुअरीमा दुवै पक्षले थप छलफल गर्नेछन्। भारतीय प्रधानमन्त्री नरेन्द्र मोदीको नेपाल भ्रमणबाट पञ्चेश्वरको कामले गति पाउने स्थानीयमा आशा जगाएको बताए। त्यसबेला पञ्चेश्वर विकास प्राधिकरण र डीपीआर बनाउनेलगायत सम्झौता पनि भए, साउदले भने, अहिले भने पञ्चेश्वरको बारेमा कहीँ कतै चर्चा सुनिँदैन। साइट कार्यालयका कर्मचारीलाई समेत हटाइएको खबर छ। यसले पञ्चेश्वर बन्छ नै भन्नेमा स्थानीय विश्वस्त छैनन्।आयोजनाले साइट कार्यालय खोलेर काम थालेपछि स्थानीय खुसी थिए। स्थानीयले जीवन बदिलिने अनेकौं सपनाहरू देख्न थालेका थिए। पञ्चेश्वरले देखाएको सपना पञ्चेश्वर ७ की ६५ वर्षीया कलुदेवी साउदले तेस्रो पुस्तामा आइपुग्दासमेत उनीहरूको सपना उस्तै रहेको बताइन्। हामी सानै छँदा चर्चा सुनिन्थ्यो, छोरानातिले पनि पञ्चेश्वरको बिजुली देख्न नपाउने भए, साउदले भनिन्। सधंै अध्ययन भइरहेको कुरा मात्रै आउने गरेको उनको गुनासो छ। आयोजना सुरुसँगै आउने विकासले जीवनस्तरमा सुधारको आशा बैतडीको विकट मानिएको तल्लो स्वरोड क्षेत्रले गरेको छ, पञ्चेश्वर ४ का कृष्णसिंह घटालले भने, तर, सर्भे र अध्ययनमा तेस्रो पुस्तासमेत बूढो हुन थालेको छ। महाकाली पारिको भारतीय गाउँका बासिन्दा पनि आयोजनाको पर्खाइमा छन्। पञ्चेश्वर परियोजनाले बगरको बसाइ सकिने र विकासको ढोका खुल्ने आशा त्यत्तिकै थन्किएको सीमापारिको भारतीय रोडीरम्ती गाउँका प्रेमसिंह कार्कीले बताए। दुवैतर्फ बसोबास गर्नेको अवस्था उस्तै हो, हाम्रो गाउँमा सडक र बिजुली पुगेर केही सहज छ। पञ्चेश्वर निर्माण भए अन्य सुविधा पाउने आशा पूरा हुन सकेको छैन।आयोजना निर्माण स्थलसम्म पुर्याउन ०३९ सालमा बैतडीको पाटनदेखि पञ्चेश्वर जोड्ने सडक निर्माण सुरु भएको थियो। उक्त सडक बल्ल कुलाव पुगेको छ। आयोजना सुरु भए गाउँसम्म सडक आएर जीवनस्तर फेरिने आशामा बसेका स्थानीयको तीन दशक आशैआशामा बितेको छ। नुनतेल किन्नसमेत महाकालीको भेल तरेर भारत जानुपर्ने बाध्यताबाट मुक्त हुने स्थानीयको आशा मरेको छैन। खानेपानी र सिँचाइको सुविधा नभएका बस्तीबाट सहर र तराईमा बसाइ सर्ने सोच बनाएकाहरू अन्योलमै छन्। आयोजनाको मुआब्जाबाट तराईमा पुन:स्थापनाको घर बनाउने सोच थियो, पञ्चेश्वर २ का कृष्णसिंह घटालले भने, अहिले हुन्छ, भोलि हुन्छमै उमेर कटिसक्यो। आयोजनासँगै आउने विकासले जीवन फेरिने उनीहरूको आशा थियो। पञ्चेश्वर आयोजनाबाट प्रभावित क्षेत्रका बासिन्दाको सडक, बिजुली, गाउँमै रोजगारी, व्यापारलगायतका विकास भित्रिने आशा पूरा हुन सकेको छैन। पञ्चेश्वर के हो?नेपाल र भारत सीमाको महाकाली नदीमा विद्युत् निकाल्ने योजना पञ्चेश्वर हो। यसबाट विद्युतसँगै सिँचाइ सुविधासमेत हुनेछ। भारतले सन् १९५६ देखि यसको अध्ययन सुरु गरेको थियो। दुवै देशका सरकारबीच ०५२ मा सन्धि भएपछि संयुक्त लगानीमा बनाउने निर्णय भएको थियो। बैतडीको पञ्चेश्वर गाविसमा पर्ने रोलघाट नजिकै महकालीमा ३ सय १५ मिटर अग्लो बाँध बाँधेर पानीबाट विद्युत् उत्पादन र सिँचाइको सुविधा समावेश गरिने योजना छ। ६ हजार ६ सय ९० मेगावाट विद्युत् उत्पादन गर्ने यो आयोजनाले नेपालतर्फ कञ्चनपुर र भारतका केही भागमा समेत सिँचाइ सुविधा उपलब्ध गराउने योजनासमेत बुनेको छ। आयोजनाले नेपाल र भारतमा ७५ वटा गाउँको १२ हजार १ सय किलोमिटर क्षेत्र डुबान हुनेछ। नेपालतर्फ ५ हजार ७ सय ३९ वर्ग किलोमिटर र भारततर्फ ६ हजार ३ सय ६१ वर्ग किलोमिटर क्षेत्र डुबानमा पर्नेछ। यसबाट ६ हजार ४ सय मेगावाट बिजुली उत्पादन हुने अपेक्षा गरिएको छ। यो बिजुली नेपाल र भारतमा आधा आधा बाँडिनेछ। सन्धिअनुसार पानी पनि आधाआधा हुने उल्लेख छ। नेपाललाई बढी हुने पानी नदीमै छोड्ने यसअघिको सहमति हो।"
लाइसेन्स बाँड्न विनियमावली परिमार्जन,ग्यास सिलिन्डरको मूल्य पनि फरकफरक छ। सिलिन्डरको मूल्य फरक हुँदा सर्वसाधारण ठगिएको गुनासो बढ्दै आएको छ। ग्यास बिक्रेता महासंघको तथ्यांकअनुसार ग्यास उद्योगीले न्यूनतम २ हजार रुपैयाँदेखि २४ सय रुपैयाँमा डिलरलाई बिक्री गर्छन्। उक्त मूल्यमा सर्वसाधारणले १ सयदेखि २ सय रुपैयाँसम्म अतिरित्ति शुल्क तिरेर खाली ग्यास सिलिन्डर खरिद गर्दै आएका छन्। यो मूल्य ग्यासबाहेकको हो। ग्यासका लागि थप १३ सय ५० रुपैयाँ तिर्नुपर्छ। मूल्यमा एकरूपता ल्याउन तत्काल पहल गर्नुपर्ने उपभोक्ताकर्मीहरू बताउँछन्।
एकीकृत बस्ती बनाउने प्रस्ताव,"कुन ठाउँ, कति घर? कसरी बनाउने भन्ने विषय पछि निर्धारण हुने प्राधिकरण र चौधरी ग्रुपले जनाएका छन्। एकीकृत बस्ती कुन ठाउँमा आवश्यक हो, त्यहाँ ग्रुपलाई सार्वजनिक निजी साझेदारी (पीपीपी) मोडलबाट बनाउन दिन सकिन्छ, प्राधिकरणका एक अधिकारीले भने, तर, यसबारे निर्णय हुन भने समय लाग्नेछ। छलफलमा सहभागी एक अधिकारीका अनुसार प्राधिकरणसँगको सहकार्यमा ग्रुपले एकीकृत बस्ती बनाउने चाहना राखेको हो। एउटा बस्तीमा ३५ वटा घर हुनेछन्। त्यसको अनुभवका आधारमा अरू ठाउँमा यो अभियान लैजाने सोच बनाइएको हो, उनले भने। प्राधिकरण दिएको १७ वटा मोडलअनुसारकै घरहरू निर्माण गरिदिने प्रस्ताव छ। भौगोलिक अवस्थाअनुसार घर निर्माणको लागत फरक हुनेछ। घर एक तलाको बनाउने प्रस्ताव ग्रुपको हो। जगको फाउन्डेसन बलियो बनाउने। पीडितले पनि आफैं सक्षम भएर अर्को तला बनाउन चाहे थप्न सकोस् भन्ने गरी जग बनाउने हो, प्राधिकरणका एक अधिकारीले भने। एकीकृत बस्ती विकासको पहिलो चरणमा बिजुली, दोस्रो चरणमा शौचालयसहितका पूर्वाधार बन्नेछन्। नजिकै विद्यालय तथा स्वास्थ्य चौकीलगायतका पूर्वाधारहरू बनाउने प्रस्तावमा परेको हो। चिल्डेन पार्क बनाउने, जीवनस्थर सुधारका तालिमहरू दिने, अर्को ५ वर्ष १० वर्षमा उद्यमी बनाउनेसम्मको योजना चौधरी ग्रुपको देखिन्छ, छलफलमा सहभागी प्राधिकरणका ती अधिकारीले भने। चौधरी ग्रुपले भूकम्पलगत्तै १० हजार वटा अस्थायी टहरा निर्माण गरिदिने घोषणा गरेको थियो। हालसम्म करिब २५ सय २० वटा अस्थायी टहरा बनाएको जनाइएको छ।"
१६ सहरमा प्रदर्शनीस्थल राखिने,"काठमाडौ विदेशका १६ सहरमा नेपाली वस्तुको प्रवद्र्धनका लागि प्रदर्शनी र छुट्टै बिक्री कक्ष सञ्चालन गर्न उद्योग मन्त्रालय र काठमाडौं महानगरपालिकाबीच समझदारी पत्रमा हस्ताक्षर भएको छ। काठमाडौं महानगरपालिकाले भगिनी सम्बन्ध स्थापना गरेका अमेरिका, जापान, चीन, भारत, याङ्गुन, म्यान्मार, कोरियालगायत देशका १६ सहरमा नेपाली वस्तुहरूको बिक्री प्रवद्र्धनलाई प्रोत्साहित गर्ने उद्देश्यले छुट्टै प्रदर्शनी तथा बिक्री कक्ष सञ्चालन गर्ने विषयमा सहमति पत्रमा हस्ताक्षर भएको हो। मन्त्रालयमा आइतबार आयोजित कार्यक्रममा मन्त्री नवीन्द्रराज जोशी, राज्यमन्त्री कञ्चनचन्द्र वादेको उपस्थितिमा मन्त्रालयका सहसचिव दिनेश घिमिरे र काठमाडौं महानगरपालिका कार्यकारी प्रमुख रुद्रसिहं तामाङले हस्ताक्षर गरेका हुन्। सहमतिअनुसार काठमाडौं महानगरपालिकाको भगिनी सम्बन्ध स्थापना भएका सहरहरूमा महानगरपालिकाले नेपाली वस्तुहरूको बिक्री प्रवद्र्धन गर्ने उद्देश्यले प्रदर्शनी तथा बिक्री प्रवद्र्धन कक्ष सञ्चालनमा ल्याउनेछ। यसबाट नेपाली वस्तुहरूका लागि ग्राहक बढ्नुका साथै नेपाली उद्योगहरूको विकास र विस्तारमा टेवा पुग्नेछ, कार्यक्रमपछि मन्त्रालयले जारी गरेको विज्ञप्तिमा भनिएको छ।मन्त्री जोशीले राष्ट्रिय स्वार्थमा एक अर्का संस्थाहरूको सहयोगलाई समन्वयात्मक रूपमा अगाडि बढाउने उद्देश्यका साथ मन्त्रालयले यस प्रकारको कार्यलाई अगाडि बढाएको बताए। यसले नेपाली वस्तुहरूको बजार विस्तारका साथसाथै उद्यमीहरूको आर्थिक क्षमता विस्तारमा सघाउनेछ, उनले भने। कार्यकारी प्रमुख तामाङले अहिले काठमाडौं महानगरपालिकाको विश्वका १६ सहरसँग भगिनी सम्बन्ध कायम रहेको र निकट भविष्यमा नै थप २० वटा सहरहरूसँग भगिनी सम्बन्ध कायम हुने क्रममा रहेको बताए।"
विराट एक्स्पोमा कृषि केन्द्रीकृत,"काठमाडौं उद्योग संगठन मोरङले कृषि तथा औद्योगिक प्रदर्शनी विराट एक्स्पो २०७३ आयोजना गर्ने भएको छ। राजधानीमा आइतबार पत्रकार सम्मेलन गर्दै संगठनले कृषि मन्त्रालय, क्षेत्रीय कृषि निर्देशनालय, पशुपक्षी विकास मन्त्रालय, क्षेत्रीय पशुसेवा निर्देशनालय, जिल्ला विकास समिति मोरङ, विराटनगर उपमहानगरपालिकाको सहआयोजना तथा नेपाल उद्योग वाणिज्य महासंघ र नेपाल पर्यटन बोर्डको प्रवद्र्धनमा फागुन ११ देखि १७ सम्ममा पर्यटन प्रवद्र्धनका लागि एक्स्पो गर्न लागेको जनाएको छ। एक्स्पोमा कृषिसम्बन्धी परियोजनाहरूलाई एकै थलोमा राखी कृषि तथा औद्योगिक क्षेत्रको विकास, कृषिको व्यवसायीकरणएग्रो इन्डस्ट्रियल लिङेज, औद्योगिक उत्पादन, प्रविधिबारे जानकारी, नयाँ प्रविधि र उत्पादनबारे जानकारी गराइनेछ। यसले उत्पादक एवं उपभोक्ताबीचको सम्बन्ध विस्तारमा सहयोग पुर्याउने संगठनका अध्यक्ष एवं एक्स्पो संयोजक मुकेश उपाध्यायले बताए। कृषि तथा औद्योगिक क्षेत्रमा लगानीमैत्री वातावरण सिर्जना, विश्वव्यापी र क्षेत्रीय अवधारणबाट कृषि तथा औद्योगिक क्षेत्रमा पर्ने असर र लाभका क्षेत्र पहिचान, पर्यटन प्रवद्र्धनमा समेत एक्स्पोले सहयोग पुर्याउने उनले जानकारी दिए।एक्स्पोमा औद्योगिक उत्पादन तथा वस्तुहरू, कृषि, जडीबुटी उत्पादन र कृषि औजार, सूचना प्रविधि, वैकल्पिक ऊर्जा, अटोमोबाइल्स तथा पार्टस, हस्तकलाका सामग्रीहरू, विद्युतीय सामग्रीहरू, घरायसी सामग्री, गार्मेन्ट तथा खाद्य उत्पादन गरी २ सय ३९ भन्दा बढी स्टल रहने जनाइएको छ। एक्स्पोमा रोजगार मेला, हेलिसिटी टुर, अन्तर्राष्ट्रिय उत्पादन, बाल उद्यान, खानाका परिकार, वस्तुहरूका अलगअलग पेभेलियन व्यवस्था गरिने संगठनका उपाध्यक्ष प्रदीप मुरारकाले बताए।एक्स्पोमा मोरङ, सुनसरी, सप्तरी, झापा, सिरहा, उदयपुर, पूर्वाञ्चलका किसान तथा उद्योगीव्यवसायीहरूको सहभागिताको साथै छिमेकी मुलुक भारतको बिहार, पश्चिम बंगालका समेत गरी करिब ३ लाखले अवलोकन गर्ने र करिब ३५ करोडको कारोबार गर्ने लक्ष्य छ। हालसम्म ८० प्रतिशत स्टलहरू बुक भइसकेको, प्रदर्शनीका लागि विभिन्न समिति गठन गरिएको, स्थानीयस्तरमा समन्वय गरी स्वदेशी तथा विदेशी कम्पनीहरूबाट सहभागिताका लागि समन्वय गरीरहेको आयोजकले जनाएको छ। सार्वजनिक निजी साझेदारी अवधारणाअनुरूप आयोजना गर्न लागिएको यस प्रदर्शनीले पूर्वको आर्थिक, सामाजिक, पर्यटन, सांस्कृतिकलगायत क्षेत्रको प्रवद्र्धनमा सघाउ पुग्ने अपेक्षा गरिएको संगठनका महानिर्देशक सोम अधिकारीले बताए।"
सामसङ डिजिटल प्लाजा बिर्तामोडमा,"काठमाडौं हिम इलेक्ट्रोनिक्स प्रालिले झापाको बिर्तामोडमा सामसङ डिजिटल प्लाजा सञ्चालनमा ल्याएको छ। प्लाजामा एलईडी टीभी, फ्रिज, लुगाधुने मेसिन, माइक्रोवेभ ओभन, मोबाइलजस्ता सामग्री पाइने विज्ञप्तिमा उल्लेख छ।"
हेल्दी होमको नयाँ शाखा भैरहवामा,"काठमाडौं हेल्दी होम एन्ड नेचुरल हेल्थ केयर प्रालिले भैरहवामा नयाँ शाखा सुरु गरेको छ। हेल्दी होमले साइड इफेक्ट बिना शरीरको आवश्यकताभन्दा बढी बोसोलाई कोरियन अल्ट्रासोनिक प्रविधिद्वारा मसाज गरी हिप, थाई, पिँडुला, पेट, हात, पाखुरा, ब्रेस्ट तथा फेसको सेप मिलाउने सेवा दिइरहेको विज्ञप्तिमा उल्लेख छ। कम्पनीले ३ घण्टामा १ देखि २ केजीसम्म मोटोपन घटाउन सक्ने दाबीे गरेको छ।"
सिटिजनको केन्द्रीय कार्यालय नारायणहिटी पथमा,काठमाडौं सिटिजन्स बैंक इन्टरनेसनल केन्द्रीय कार्यालय काठमाडौं महानगरपालिका १ स्थित नारायणहिटी पथमा सञ्चालनमा आएको छ। बैंकले आफ्नै भवनमा यही माघ २१ बाट केन्द्रीय कार्यालयको काम सुरु गरेको जारी विज्ञप्तिमा उल्लेख छ।
आर्थिक उन्नतिका लागि वित्तीय अपराध नियन्त्रण,काठमाडौं मुलुकमा आर्थिक उन्नतिका लागि वित्तीय अपराध नियन्त्रण अपरिहार्य रहेको विज्ञहरूले बताएका छन्। वित्तीय अपराध बढ्दै गएमा त्यसको असर समग्र अर्थतन्त्रमा पर्ने भएकाले त्यो नियन्त्रणका लागि सबै सरोकारवालाहरू मिलेर अघि बढ्नुपर्ने उनीहरूको तर्क छ। सिलिकन भ्यालीमा मुख्य कार्यालय रहेको फिको र त्यसका नेपाली साझेदार कम्पनी (इलम) ले नेपाल बैंकर्स संघ र डाउजोन्सको सहकार्यमा आर्थिक अपराधबाट आइपर्ने समस्या र समाधान विषयक अन्तरक्रिया कार्यक्रममा उनीहरूले यस्तो बताएका हुन्।वित्तीय अपराध विश्वमै सबैभन्दा छिटो बढ्ने अपराधमध्ये एक रहेको राष्ट बैंकका डेपुटी गभर्नर चिन्तामणि सिवाकोटीले बताए। यसले मुलुककै अर्थ व्यवस्था र समग्र बैंक प्रणालीलाई नै तहसनहस पार्न सक्ने भएकाले त्यो नियन्त्राणका लागि विशेष पहल गर्नुपर्ने बताए।
लन्डनको सेयर बजारमा प्रविधिले दियो प्रतिफल,"लन्डन कम्प्युटरद्वारा सञ्चालित हेज फन्डले लन्डन स्टक मार्केटमा मानव दिमागले भन्दा बढी प्रतिफल दिएको समाचारले अहिले सेयर बजार र लगानीमा नयाँ क्षितिज खुलेको चर्चा चुलिएको छ। सन् २०१६ मा कम्प्युटर अल लग्रिथम प्रोग्राममा सञ्चालित २० वटा हेज फन्डहरूले उत्कृष्ट काम गरी प्रतिफल दिन सक्षम भएको तथ्य आएपछि प्रविधिले लगानीमा अरू विश्वास जित्ने अपेक्षा छ। हेज फन्ड मानिसहरूको पैसा संकलन गरी उपयुक्त लगानीमार्फत प्रतिफल दिन खोलिने कम्पनी हो। बेलायतको स्टक मार्केटमा सीधै व्यक्तिले लगानी गर्नुभन्दा उपयुक्त हेज फन्डको इतिहास र काम कारबाही हेरी मानिसले छानेर लगानी गर्ने प्रचलन छ। हेज फन्डमार्फत ठूलो रकम सेयर बजारमा लगानी गर्ने पनि छन् जसले स्टक मार्केटमा प्रभाव पार्न पनि सक्छ। सन् २०१६ मा भएका दुई प्रमुख घटनाक्रम ब्रेक्जिट र डोनाल्ड ट्रम्पको विजयले लन्डन सेयर बजार उत्साहित गराउन सफल रह्यो। कमजोर पाउन्डको विनिमय दरका कारण लन्डन स्टक मार्केटका ठूला सय कम्पनीको सेयर सूचांक ७ हजार अंकभन्दा बढी हुने क्रम जारी छ। ठूला १ सय कम्पनीको सेयर अंक सात हजारको घेरा नाघेपछि मनोवैज्ञानिक हिसाबले लगानीकर्तामा अरू उत्साह आउने गरेको विश्लेषकहरूले बताउँदै आएका छन्। ब्रेक्जिटलगत्तै लन्डन स्टक मार्केटको ठूला सय कम्पनीको सेयर सूचांक एकदमै तल झरे पनि गत अक्टोबरमा पाउन्ड स्टर्लिङको भाउमा भारी गिरावटले निर्यात बढाई अरू प्रतिस्पर्धी भयो र बेलायत बाहिर यी कम्पनीले आर्जन गरेको सम्पत्तिको मूल्य बढी हुनाले स्टक मार्केट बढ्ने क्रम जारी छ। स्टक मार्केटको सूचांक कम हुने बित्तिकै लोभले आत्तिएर सेयर बेच्नेभन्दा राखिरहनेले सेयर मार्केट स्थिर र पछि सेयर भाउ पुन: ठीक भएपछि नोक्सान नहुने पाइएको छ। बेलायत ईयू बहिर्गमन (ब्रेक्जिट) मत आसपासमा गरेको लगानी वर्षको सुरुवातभन्दा राम्रो भएको छ। जसले आत्तिएर आफ्नो सेयर बेचेका थिए, उनीहरूले अहिले धेरै नोक्सान व्यहोर्नुपरेको छ। धेरै सेयर र स्टक मार्केटका फन्डहरू मध्यमदेखि लामो समय अवधिका लगानीकर्ताहरूलाई पुँजीगत मूल्य बढाउनुका साथै प्रतिफल दिने लक्ष्य राखेका हुने लन्डनस्थित अर्थ व्यवस्थापनका एकजना जानकार विकलचन्द्र आचार्य बताउँछन्। सन् २०१६ वर्ष लन्डन स्टक मार्केटको ठूला सय कम्पनीको (फुटसी १ सय) औसत लाभांश करिब ३ दशमलव ७ प्रतिशत रहेको चर्चा गर्दै आचार्यले सेयर बजारमा तीन गुणा हुने आम्दानीको जोखिमबाट डराएर वा थाहा नपाएर धेरै बेलायतका बचतकर्ताहरूले १ प्रतिशतभन्दा पनि कम प्रतिफल आउने बैंक खातामा आफ्नो पैसा राखिरहेका बताए। राम्रो आर्थिक निवृित्तको योजनादेखि अनेकौं प्रतिफलको प्रलोभनमा स्टक मार्केटमा लगानी गरिन्छ। मध्यमदेखि लामो समयको लगानीमा ध्यान दिए नोक्सान हुने कम सम्भावना रहेको विश्लेषकहरू बताउँछन्। उतारचढावको डरका साथै सेयरको मूल्य घट्न सक्ने यथार्थ त हमेसा हुन्छ।सन् १८०१ मा आधुनिक लन्डन स्टक मार्केटको स्थापना गरिए पनि यसको इतिहास सन् १५७१ मा रानी एलिजावेथ प्रथमले रोयल एक्सचेन्ज भनेर उद्घाटन गरेपछि नै सुरु भएको ठानिन्छ। ६ ट्रिलियन (६ हजार अर्ब) पाउन्डभन्दा बढी जम्मा सेयरको मूल्य रहेको लन्डन स्टक मार्केट अमेरिकाको डाओ जोन र नास्डाकपछि संसारको तेस्रो ठूलो बजार हो। यहाँ दिनमा औसत करिब ६ अर्ब पाउन्ड मूल्यको सेयर कारोबार हुने गर्छ। यसमा ६० भन्दा बढी मुलुकका तीन हजारभन्दा बढी कम्पनी सूचीबद्ध छन्।"
२६ करोडमा खुम्चियो सेयर कारोबार,"काठमाडौं साप्ताहिक कारोबारको पहिलो दिन (आइतबार) सेयर बजारमा २६ करोड १४ लाख रुपैयाँ बराबरको सेयर किनबेच भएको छ। गत बिहीबारको तुलनामा कारोबार रकम करिब ५२ प्रतिशतले कम हो। उक्त दिन नेप्से परिसूचक करिब १८ अंकले प्रतिशतले घटेको छ। पहिलो १ घण्टा ३० मिनेटसम्म ओरालो लागेर १ हजार ३ सय ५४ को न्यून विन्दुमा झरेको थियो। त्यसपछि बढ्न थालेको बजार १ हजार ३ सय ६४५० विन्दुमा पुगेको हो। कारोबारमा आएकामध्ये होटलबाहेक बाँकी सबै समूहको परिसूचक घटेपछि समग्र नेप्सेमा दबाब परेको हो।करिब ३ हजार ३ सय कारोबारबाट १ सय २२ कम्पनीका ६ लाख ३३ हजार ७ सय ७८ कित्ता सेयर किनबेच भए। ती किनबेचबाट करिब सवा २६ करोड रुपैयाँ बराबरको सेयर कारोबार भयो। बजार पुँजीकरण १५ खर्ब ३५ अर्ब रुपैयाँ कायम भयो। कारोबारमा आएकामध्ये २५ कम्पनीको सेयर मूल्य बढ्यो, ८७ कम्पनीको मूल्य घट्यो। बाँकी १० कम्पनीको सेयर मूल्य स्थिर रह्यो। क वर्गका कम्पनीको सेयर कारोबार मापक सेन्सिेटिभ परिसूचक १३४ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक १३६ प्रतिशतले ऋणात्मक रहे। होटल समूहको परिसूचक ०४५ प्रतिशतले सकारात्मक रह्यो। यसैगरी बिमा समूहको परिसूचक २०९, बैंकिङको १५५, अन्य समूहको परिसूचक १३७, वित्त कम्पनीको ०९, विकास बैंकको ०२८ र जलविद्युत्को ००२ प्रतिशतले ओरालो लागे।"
प्रतिबन्ध कायमै राख्ने आग्रह अदालतद्वारा अस्वीकार,"वासिङ्टन अमेरिकी संघीय पुनरावेदन अदालतले सात मुस्लिम देशका नागरिक तथा शरणार्थीहरूमाथि लगाइएको प्रतिबन्ध कायमै राख्न माग गर्दै सरकारले गरेको पुनरावेदन अस्वीकार गरेको छ। सियाटलका न्यायाधीश जेम्स रबर्टले शुक्रबार उक्त प्रतिबन्धमाथि लगाएको अस्थायी रोक पुनरावेदनको माग गर्दै अमेरिकी न्याय मन्त्रालय अदालत पुगेको थियो। पुनरावेदन अदालतले ह्वाइटहाउस र सम्बन्धित राज्यहरूलाई आफ्ना तर्कसहित सोमबार उपस्थित हुन आदेश दिएको छ। अदालतको आदेशपछि पूर्ण फैसला नआउन्जेलसम्म ट्रम्पको प्रतिबन्ध निलम्बित हुनेछ।सियाटल अदालतको शुक्रबारको आदेशपछि न्याय मन्त्रालयले देशमा कसलाई प्रवेश गर्न दिने र कसलाई नदिने भन्ने विषयमा राष्ट्रपतिले मात्र निर्णय गर्न सक्ने उल्लेख गर्दै राष्ट्रपतिको कार्यकारी आदेशलाई चुनौती दिने अधिकार राज्यलाई नभएको तर्क गरेको थियो। राष्ट्रपति डोनाल्ड ट्रम्पले शृंखलाबद्ध ट्विटमार्फत न्यायाधीश रबर्टको उक्त निर्णयलाई बेतुक र रबर्टलाई तथाकथित न्यायाधीश भन्दै आलोचना गरेका छन्। प्रतिबन्धलाई तत्काल कायम राख्नुपर्ने पनि उनले बताएका छन्। उनले ट्विटमा भनेका छन्, प्रतिबन्ध हटाउने न्यायाधीशको निर्णयका कारण अमेरिका खराब र खतरनाक मानिसले भरिन सक्नेछ। खतरनाक निर्णय। वासिङ्टन र मिनेसोटा राज्यका कानुनकर्मीहरूले भने राष्ट्रपतिले लगाएको प्रतिबन्ध असंवैधानिक भएको तर्क गर्दै मुस्लिमहरूलाई निसाना बनाइएकाले धार्मिक अधिकारको स्वतन्त्रताको उल्लंघन भएको बताएका छन्। ट्रम्प प्रशासनले सरकारको प्रतिबन्ध निर्णययता मुस्लिमबहुल सात देशका ६० हजार भिसा रद्द गरिसकेको छ। ट्रम्पले अमेरिकाको शरणार्थी प्रवेश कार्यक्रमलाई १ सय २० दिनका लागि निलम्बित गरेका छन् भने सिरियाली शरणार्थीलाई अमेरिका प्रवेशमा अनिश्चितकालीन रोक लगाइएको छ। शुक्रबार अदालतको आदेशपछि ठूला विमान कम्पनीहरूले वैधानिक भिसा र ग्रिनकार्ड भएका सात देशका नागरिकहरूलाई बोर्डिङ पास दिन थालेका छन्। अमेरिकी अध्यागमन अधिकारीहरूले पनि विमान कम्पनीहरूले प्रतिबन्धित यात्रीहरूलाई यात्रा गराउन सक्ने बताएका छन्। सात देशका नागरिकहरूलाई अमेरिका प्रवेशमा रोक लगाउने ट्रम्पको निर्णयविरुद्ध अमेरिकाका वासिङ्टन, मियामी लगायतका सहरहरूमा प्रदर्शन भइरहेका छन्। ट्रम्पको निवास सजाउन डिजाइनर नियुक्तअमेरिकी प्रथम महिला मेलानिया ट्रम्पले ह्वाइटहाउसको साजसज्जाका लागि लाओसियन मूलकी अमेरिकी इन्टेरियर डिजाइनर थाम कन्नालिखामलाई नियुक्त गरेकी छन्। उनले ट्रम्पको निजी आवासको साजसज्जा गर्नेछिन्। नयाँ राष्ट्रपतिको निवास र कार्यालय ओभल अफिसको पुन:संरचना तथा डिजाइनका लागि संघीय बजेटबाट १ लाख डलर छुट्याउने परम्परा नै छ। तर सन् २००९ मा ह्वाइट हाउस प्रवेश गर्दा बाराक ओबामाले भने आफ्नै बजेटबाट सजाएका थिए। मेलानियाले नियुक्त गरेकी कन्नालिखामले न्युयोर्कमा आफ्नै फर्म चलाउँछिन्।"
हिमपातबाट सयभन्दा बढीको मृत्यु,"नयाँदिल्ली अफगानिस्तान र पाकिस्तानमा भएको भारी हिमपात र हिमपहिरोबाट एकसयभन्दा बढी मानिसको मृत्यु भएको छ। अफगानिस्तानमा मात्रै तीन दिन यता एकसय जनाको मृत्यु भएको छ। यसमध्ये राजधानी काबुलको उत्तरी क्षेत्रमा हिमपहिरोमा परेर १६ जनाको मृत्यु भएको छ। अफगानिस्तानको उत्तरपूर्वी प्रान्त बादखसा, पूर्वी नांगरहार र काबुलनजिकैको परवानमा पनि भारी हिमपात भएको छ। रनवेमा हिउँ जमेपछि काबुल अन्तर्राष्ट्रिय विमानस्थल बन्द गरिएको छ। कयौं सडक अवरुद्ध भएका छन्। प्रहरी र सेनाले हिउँमा फसेका २ सय ५० भन्दा बढी गाडी निकाल्ने प्रयास गरिरहेका छन्। यस्तै, उत्तरी पाकिस्तानमा आएको हिमपहिरोबाट १३ जनाको मृत्यु भएको छ। पाकिस्तानको चितराल सहरमा मात्रै ९ जनाको मृत्यु भएको छ। त्यहाँ हिमपात जारी रहेकाले अन्य मानिस पनि फसेको आशंका गरिएको छ। मौसमविद्हरूले अफगानिस्तान र पाकिस्तानका उच्च पहाडी क्षेत्रमा अझै हिमपात र हिमपहिरो जाने चेतावनी दिएका छन्।"
फिलिपिन्समा विद्रोहीसँगको वार्ता अन्त्य,"मनिला फिलिपिन्सका राष्ट्रपति रोड्रिगो डुटेर्टेले माओवादी विद्रोहीसँगको शान्तिवार्ता अन्त्य भएको घोषणा गरेका छन्। माओवादी विद्रोहीहरूले शान्तिवार्ता अन्त्य भएको घोषणा गरेको केही दिनपछि डुटेर्टेले पनि सरकारको तर्फबाट वार्ता अन्त्य गरेका हुन्। फिलिपिन्समा लामो समयदेखिको रक्तपातपूर्ण द्वन्द्वलाई अन्त्य गर्न भन्दै केही समयअघि सरकार र माओवादी विद्रोहीबीच शान्तिवार्ता सुरु भएको थियो। डुटेर्टेले शनिबार भने, मैले हाम्रा सिपाहीहरूलाई लामो युद्धको तयारी गर्न भनिसकेको छु, हाम्रो पुस्ता रहने बेलासम्म यहाँ शान्ति स्थापना हुने भएन।गत अगस्टमा दुवै पक्षले छुट्टाछुट्टै तरिकाले युद्धविरामको घोषणा गरेका थिए। युद्धविरामपछि इटालीको रोममा लामो समयसम्म लगातार शान्तिवार्ता भएको थियो। युद्धविराम अन्त्य भएको घोषणा गर्ने क्रममा राष्ट्रपति डुटेर्टेले आफू विद्रोही माओवादीका नेतासँग वार्ता गर्न इच्छुक नरहेको र अब कुनै पनि विषयमा उनीहरूसँग कुराकानी गर्न अस्वीकार गर्ने बताए। फिलिपिन्समा कम्युनिष्ट विद्रोहीले सन् १९६८ देखि गरिरहेको विश्वकै सबैभन्दा लामो युद्धका कारण अहिलेसम्म झन्डै ३० हजार जना मारिएको सेनाले जनाएको छ।"
मनाङको हयाट्रिक गर्ने दाउ,"विर्तामोड सुदूरपश्चिमको धनगढीमा माघ २ गते सम्पन्न खप्तड गोल्डकपको उपाधि जितेको मनाङमस्र्याङ्दी क्लबले त्यसको दुई साता नबित्दै पश्चिमाञ्चलस्थित पोखरामा आहारारा गोल्डकपको पनि ट्रफी कब्जा गरेको थियो। अहिले या मनाङ पूर्वी नेपालको झापास्थित डोमालाल रंगशालामा उपाधि यात्रामा हयाटिक गर्ने संघारमा आइपुगेको छ। उसले सोमबार हुने रमपम झापा गोल्डकपको फाइनलमा घरेलु टिम झापा ११ फुटबल क्लबसँग प्रतिस्पर्धा गर्दै छ। सेमिफाइनलमा त्रिभुवन आर्मी क्लबलाई १० ले पराजित गरी मोफसलकै सशक्त टिम झापा ११ सँग उपाधि होडको अन्तिम भिडन्त पक्का गरेपछि मनाङका प्रशिक्षक छिरिङ लोप्साङ गुरुङले भने, आर्मीलाई रोक्ने रणनीतिमा सफल सफल भयौं। अब फाइनल जित्न फरक रणनीतिमा खेल्नेछौं।एक महिनाअघि हेटौंडाको सुमन भोम्जन स्मृति गोल्डकप र सुनसरीको दुहवी गोल्डकपको फाइनलमा विभागीय टोली त्रिभुवन आर्मीसँग मनाङ पराजित भएको थियो। उसले त्यसको बदला झापामा आएर लियो। गत वर्षको सेमिफाइनलमा मनाङलाई हराएर अघि बढेको आर्मीले डोमालाल रंगाशालामा झापा गोल्डकपको उपाधि नै जितेको थियो। यसपल्टको सेमिफाइनल भेटमा भने मनाङले आर्मीमाथि १० को जित हात पारेको थियो।झापा ११ र मनाङ यो सिजन पहिलोपल्ट भिड्न लागेका हुन्। गत वर्षका भएका दुई खेलमा झापामाथि मनाङ हावी भएको थियो। अर्को महिना बंगलादेशमा हुने शेख कमल इन्टरनेसनल क्लब कपको तयारीमा रहेको मनाङले झापालाई कमजोर आँकेको भने छैन।झापाको मिडफिल्ड सशक्त छ, मनाङका प्रशिक्षक गुरुङले भने, विगतमा झापासँगको ६ वटा प्रतिस्पर्धामा हामीले दुईवटा गुमाएका छौं। त्यसैले उसलाई कमजोर मान्ने छैन। झापा ११ पछिल्लो समय राष्ट्रियस्तरमा उदाएको फुटबल टिम हो। उसलाई फाइनलमा घरेलु दर्शकको साथ पनि हुनेछ।हामीलाई थाहा छ मनाङ राम्रो टिम हो, झापा ११ का कप्तान प्रवेश कटुवालले भने, त्यसैले हामी सबै किसिमले तयार भएर फाइनलमा उत्रँदै छौं। हामी राम्रो टिमवर्क देखाउनेछौं। भरपर्दा मिडफिल्डर योगेश गुरुङ एपेन्डिक्सको शल्यक्रिया गरेपछि अहिले आराम गरिरहेका छन्। उनको अभाव हामीलाई खडकिएको छ, कटुवालले भने, अरू खेलाडीबाट अभाव पूर्ति गर्ने प्रयास गर्नेछौं।गत वर्ष झापा ११ ले इलामको माइभ्याली गोल्डकप र गत महिना काँकडभिट्टा गोल्डकपको उपाधि जितेको थियो। दुवै फाइनलमा उसले सशस्त्र प्रहरीको एपीएफ क्लबलाई पराजित गरेको थियो। राजधानीका ए डिभिजन क्लब र मोफसलका ठूला प्रतियोगिताका अनुभवी खेलाडीहरूले झापाली टिम भरिएको छ। त्यसैले उपाधि यात्रामा हयाटिक गर्ने दाउमा रहेको मनाङको निम्ति झापा तगारो पनि बन्न सक्छ।"
न्युजिल्यान्डलाई वान डे सिरिज,"हयामिल्टन ट्ेरन्ट बोल्टको छ विकेट र रस टेलरको शतकीय इनिङ्सको मदतले न्युजिल्यान्डले अस्ट्रेलियाकलाई तेस्रो वान डेमा आइतबार २४ रनले हराएको छ। यससँगै न्युजिल्यान्डले वान डे सिरिज २(० ले जित्यो र च्यापेल हेडली ट्रफिमाथि कब्जा जमायो। अस्ट्ेरलियाले भने सिरिजसँगै वान डे वरीयताको शीर्ष स्थान पनि गुमाउने छ। अस्ट्रेलियाकले यस क्रममा १ सय १८ अंक गुमाएको छ र दक्षिण अफ्रिकासँग बराबरीमा रहयो। दक्षिण अफ्रिकाले शनिबार मात्रै श्रीलंकालाई हराएर सिरिजमा ३० अग्रता लिएको थियो। दक्षिण अफ्रिकाले अब सिरिजका बाँकी दुई खेल जित्ने हो भने अस्ट्ेरलियालाई उछिन्ने छ। सिरिज जितपछि न्युजिल्यान्ड कप्तान केन विलियम्सले खुसी देखाए। उनले दुई महिनाअगाडि अस्ट्रेलियाकली भूमिमा बेहोरेको वान डे सिरिज हारको बदला लिन सकेको बताए। हामीले त्यो हारको जवाफ अहिलेको सिरिजमा दिन सक्यौं, उनले भने। उनले जितको श्रेय टेलरलाई दिए। आज उनले निकै राम्रो खेले र चलाखीपूर्ण रूपमा स्ट्राइक परिवर्तन गरिरहे, उनले भने। पहिले ब्याटिङ गरेको न्युजिल्यान्डले नौ विकेट गुमाएर २ सय ८१ रन बनाएको थियो। त्यसको जवाफमा अस्ट्ेरलिया एक समय जितको नजिक थियो। तर तीन ओभरको खेल बाँकी छँदा पूरा टिम २ सय ५७ रन बनाएर अलआउट भयो। टेलरले १ सय १ बलमा १ सय ७ रन बनाए। यो उनको १६ औं वान डे शतक हो। बोल्टले भने छ विकेटका लागि ३३ रन मात्र खर्चे।"
एपीएफ र पुलिसलाई सफलता,"पुरुषतर्फको पहिलो खेलमा एपीएफले त्रिभुवन आर्मीलाई हराउन धेरै मिहिनेत गर्नुपरेन। उसले २५९, २५१७ र २५१८ को सोझो सेटमा जित हात पारेको थियो। महिलातर्फको खेल पनि खासै रोमाञ्चक भएन। पुलिसले भारतको यूपी भलिबल संघलाई सजिलै २५७, २५२० र २५१६ ले हरायो।सोमबार महिलातर्फ आयोजक पश्चिमाञ्चल भलिवल संघ र एपीएफ तथा नेपाल पुलिस र न्यू डायमन्ड क्लब भिड्दै छन्। पुरुषतर्फ हेल्प नेपालले एपीएफ र पुलिसले घरेलु टिम पश्चिमाञ्चलको सामना गर्नेछन्। लिगकम नकआउटका आधारमा एक साता चल्ने प्रतियोगितामा विभागीय टिमहरू आर्मी, पुलिस, एपीएफसँगै भारतको उत्तर प्रदेश भलिबल संघ, आयोजक पश्चिमाञ्चल क्षेत्रीय भलिबल संघ, न्यू डायमन्ड एकेडेमी र हेल्प नेपाल स्पोर्टस् क्लब सहभागी छन्।"
जेससमा सिटीको आशा,"लन्डन ग्याब्रियल जेससले अन्तिम मिनेटमा गरेको गोलमा म्यानचेस्टर सिटीले स्वान्सीलाई २१ ले पराजित गरी इंग्लिस प्रिमियर लिगको शीर्ष चारभित्र छिरेको छ। सिटीको विजयमा दुवै गोल जेससले गरे।उनको गोलमा सिटीले इतिहादमा ११ औं मिनेटमा खाता खोलेको थियो। गिल्फी सिगरसनले ८१ औं मिनेटमा गोल गर्दा स्वान्सीले कम्तीमा बराबरीको नतिजा निकाल्ने सम्भावना बनाएको थियो। तर इन्जुरी टाइमको दोस्रो मिनेटमा जेससले गोल गरी सिटीलाई महत्त्वपूर्ण विजय दिलाए। दोस्रो स्थानको टोटनहयाम चेल्सीको सबैभन्दा नजिकको प्रतिद्वन्द्वी हो र मिडल्सब्राउमाथिको उसको १० को जित बाबजुद पनि ९ अंकको अन्तर कायम छ। टोटनहयामका लागि हयारी केनले पेनाल्टीमा सिजनको आफ्नो १६ औं गोल गरे। आर्सनललाई पराजित गरेको चेल्सीको ५९ अंक छ। टोटनहयामको ५० र सिटीको ४९ अंक छ। केसिओम स्टेडियममा लिभरपुल ४४ औं मिनेटमा पछाडि परेको थियो। अल्फ्रेड एडियाएले गोलकिपर सिमाने मिग्नोलेटको कमजोरीको फाइदा उठाउँदै डेब्यु गोल गरेका थिए। ८४ औं मिनेटमा ओमार निसास्सेको गोलपछि त क्लोपको टोलीको सम्भावना टरे बराबर भएको थियो। पक्कै यो राम्रो भएन। हामीले दुवै गोल सजिलै दियौं, क्लोपले भने।लिभरपुलले गएका १० खेलमा एक खेल मात्र जितेको छ। आइतबार म्यानचेस्टर सिटीले हारेन भने ऊ शीर्ष ४ बाटसमेत बाहिरिनेछ। यसैगरी सन्डरल्यान्डले क्रिस्टल प्यालेसलाई ४० ले स्तब्ध पारेको छ। यो नतिजामा जर्मेन डिफोले २ गोल गरे। अर्को सनसनीपूर्ण खेलमा रोमेलौ लुकाकुको ४ गोलमा इभर्टनले वर्नमाउथमाथि गुडिसन पार्कमा ६३ को नतिजा निकाल्यो। उनले ३१ सेकेन्डमै पहिलो गोल गरेका थिए। इभर्टनले २९, ८३ र ८४ औं मिनेटमा गोल थप्दै आफ्नो ऐतिहासिक दिन रचे। वेस्टहामले साउथ हयाम्प्टनलाई ३१ ले हरायो भने वार्टफोर्डलाई २१ को जितसँगै वर्नलीलाई लगातार सातौं अवे लिग पराजय दिलायो।"
बार्साले अन्तर छोटयायो,"त्यसो त मेड्रिडले दुई खेल कम खेलेको अवस्था छ। उसको भिडन्त आइतबार सेल्टा भिगोसँग थियो। तर तीव्र गतिको हावाहुरीले सेल्टाको रंगशाला क्षतिग्रस्त हुँदा खेल स्थगित गरिएको छ। वार्साले नोअ क्याम्पमा अपेक्षाभन्दा बढी नै प्रतिस्पर्धात्मक खेलमा अवसर खेर फालेन। लुइस स्वारेजले आराम गरेको खेलमा दुर्लभ मौका पाएका पाको अल्कासेरले पहिलो ला लिगा गोल गरे। मेसी पनि खेल २५ औं मिनेट बाँकी रहँदा छिरे। वार्सा व्यवस्थापक लुइस इन्रिकले केही खेलाडीलाई आराम दिएर पनि राम्रो नतिजा निकालेकामा खुसी व्यक्त गरे। एटलेटिकोले दबाबपूर्ण खेल सुरुआत गरे पनि अल्कासेरले १८ औ मिनेटमा खाता खोले। अल्कासेरले गत अगस्टमा भ्यालेन्सियामा वार्सा प्रवेश गरे पनि खेल्न पाएका थिएनन्। जितका बाबजुद जेरार्ड पिके र राफिन्होले चोट बोक्नु बार्साका लागि चिन्ताको विषय हो। काछमा चोट लागेपछि उनी मध्यान्तरपछि आराममा बसे। मेसीले उत्तराद्र्धसम्म आराम लिनु दुर्लभ थियो।अर्को खेलमा एटलेटिको मेड्रिडले आफ्नो चौथो स्थान बलियो पार्दै भिन्सेन्टो काल्डरोनलाई २० ले हरायो। दुवै गोल फर्नान्डो टोरेसले गरे। एन्टोनियो ग्रिजम्यानले फेरि पनि पेनाल्टीको अवसर खेर फालेको खेलमा टोरेसले लय पक्डिँदा जित हरिएन। अंकतालिकाको पुछारतिरको संघर्ष रोचक रहयो। भ्यालेन्सिया इबारबाट ४० ले पछारियो। इटालीस्लोभाकियन अन्तर्राष्ट्रिय खेलाडी मारेक हामसिक र वेल्जियन स्टार ड्रिस मार्टेन्स दुवैले हयाट्रिक गर्दा नेपोलीले वोलोग्नालाई ७ १ को बृहद् नतिजाका साथ हरायो। यससँगै नापोली सिरी एको दोस्रो स्थानमा पुगेको छ। ऊ युभेन्टसभन्दा मात्रै ३ अंकले तल छ। नापोलीले चालु सिजनमा २३ खेलमा ५५ गोल गरिसकेको छ। तर साविक विजेता युभेन्टसले अझै २ खेल कम खेलेको हुँदा नेपोलीलाई उपाधि खोस्ने धेरै नै मिहिनेत र भाग्य जरुरी छ। नापोलीका लागि हामसिकको यो १ सय ८ औं गोल हो। हामसिकभन्दा धेरै गोल नापोलीका लागि डियगो म्याराडोनाले मात्र गरेका छन्। नापोलीले यसै महिना च्याम्पियन्स लिगमा रियल मेड्रिडको सामना गर्दै छ। यसैगरी मार्टेन्सले यस सिजनमा ३ हयाट्रिकसहित १६ गोल गरिसकेका छन्। ६ मिनेटभित्रमा २ गोल खाइसक्नु वोलोग्ना प्रशिक्षक रोबोर्टो डोनाडोनीले सोचेको विषय थिएन। आजको साँझको सुरुआतै ठीक थिएन, उनले भने।"
विजय युथ सेमिफाइनलमा,"बारा डिफेन्डिङ च्याम्पियन विजय युथ क्लब सडनडेथमा सरस्वती युवा क्लबलाई पन्छाउँदै आइतबार रुस्लान आठौं सिमरा गोल्डकपको सेमिफाइनलमा प्रवेश गरेको छ।निर्धारित समयमा दुवै टिमले गोलरहित बराबरी खेलेपछि खेल टाइब्रेकरमा पुगेको थियो। पाँचपाँच खेलाडीले प्रहार गरेको टाइब्रेकरमा पनि ३३ को बराबरी भएपछि खेल सडनडेथमा पुगेको थियो। सडनडेथमा सरस्वतीका तीर्थ बस्नेतले प्रहार गरेको बल पोस्टमा ठोक्किँदा विजय युथका अशोक थापाले निर्णायक गोल गरेका थिए।यसअघि निर्धारित समयमा निकै रोमाञ्चक प्रतिस्पर्धाबीच दुवै टिमले गोल गर्ने थुप्रै अवसर चुकाएका थिए। खेलको पाँचौं मिनेटमा बीके लामाले प्रहार गरेको बल क्रसबार नजिकबाट बाहिरिँदा विजय युथले अग्रता लिने अवसर गुमाएको थियो। खेलको दोस्रो मिनेटमा सुनील बलले गोल गर्ने अर्को अवसर चुकाएका थिए। २० औं मिनेटमा सरस्वतीका रमेश घिसिङले पेनाल्टी क्षेत्रभित्रबाट गरेको प्रहार पोस्टनजिकैबाट बाहिरियो। अन्त्यतिर दुवै टिमले रक्षात्मक खेल प्रस्तुत गरेपछि खेल टाइब्रेकरमा पुगेको थियो। टाइब्रेकरमा सरस्वतीका जोनम लिगल, सेनेहाङ लिम्बू, रमेश घिसिङले गोल गरेका थिए भने दीपेश श्रेष्ठको बल विजय युथका गोलरक्षक अशोक बरालले बचाउ गरे। सरस्वतीका अर्का खेलाडी सबिन खडकाको प्रहारमा भने बल पोस्टमाथिबाट बाहिरियो।विजय युथका सुनील बल, सुरज विष्ट र अविषेक रिजालले बललाई जाली चुमाएका थिए। सञ्जय राजबाहकको बल पोस्टनजिकैबाट बाहिरिएको थियो। विजय युथका वर्षात गुरुङलाई भने सरस्वतीका गोलरक्षक कृष्ण चौधरीले असफल पारेका थिए।सरस्वतीका प्रशिक्षक कृष्ण गोपाल श्रेष्ठले गोलका अवसर सदुपयोग गर्न नसक्दा नजिता सुम्पनुपरेको बताए। विजय युथका प्रशिक्षक सुविन घिमिरले जित हात पारे पनि फिनिसिङ पक्ष कमजोर देखिएको प्रतिक्रिया दिए। म्यान अफ दि म्याच विजय युथका गोलरक्षक अशोक बराल घोषित भए।"
श्रीलंकासँग हार्यो नेपाल,"काठमाडौं दृष्टिविहीन टान्टी२० विश्वकप क्रिकेट प्रतियोगितामा नेपाल आइतबार श्रीलंकासँग एक सय ३१ रनले पराजित भएको छ। पुनेस्थित एमवाईसी क्रिकेट मैदानमा टस जितेको श्रीलंकाले निर्धारित २० ओभरमा २ विकेट गुमाई २ सय ७४ रन बनायो। नेपालले ५ विकेट गुमाई १ सय ४३ रन मात्र बनायो। नेपालबाट सुनील थापामगरले ३० बलमा ४ चौकासहित ३८, कप्तान कीर्तन श्रेष्ठ दुवालले ४७ बलमा २ चौकासहित ३७ र पदमबहादुर बडैलाले ३ चौकासहित १८ बलमा २३ रनको बनाए। अब्दुल जाहिर फकिर १० रनमा आउट भए। श्रीलंकाबाट ओपनर सुरङगा सम्पथले ४८ बलमै १ सय ११ रन बनाए। उनले १ छक्का र १९ चौका प्रहार गरी रिटायर्ड हर्ट भए। रुवान वासन्थाले ४१ बलमा ७६ रनको जोडे। कभिदु थोमाले १२ अबिजित ३२ र रुवान थिलकाले १८ बलमा ३३ रन प्रहार गरे। भारतमा भइरहेको प्रतियोगितामा नेपालको यो पाँचौं हार हो।"
दु:खसुख साट्दै वृद्धवृद्धा,"धनकुटा ६७ वर्षीया हीरामाया नेवा खड्गी आफूजस्तै उमेरका साथीसंगीसाथ रमाउन पाएपछि दंग छिन्। घरमा बिहानको खाना खाएर साथीसंगीका साथ भलाकुसारी गर्न पाउदा आफूलाई वृद्धा भएको पत्तै नभएको उनले बताइन्।ज्येष्ठ नागरिक जिल्ला संघले सञ्चालन गरेको दिवा सेवा कार्यक्रममा सहभागी सबैजसो वृद्धवृद्धा उनीजस्तै रमाएका छन्। ज्येष्ठ नागरिक जिल्ला संघमा जाऔं, दिवासेवा कार्यक्रममा रमाऔं भन्ने नारासाथ वृद्धवृद्धालाई एकै ठाउ जुटाउदै आएको छ। धनकुटा ५ कर्मीटारकी ७४ वर्षीय प्रेमप्रसाद रिजाल पनि विगतका आफ्ना भोगाइका अनुभव साटासाट गर्न पाउदा उत्साहित छन्।यसै महिनादेखि सञ्चालित ज्येष्ठ नागरिकका लागि दिवासेवा कार्यक्रम सञ्चालन गरिएको संघका अध्यक्ष रामबहादुर श्रेष्ठले बताए। वृद्धवृद्धा भजनकीर्तनका साथै गाउने र फुर्तीसाथ नाच्छन्। अनुभव आदान प्रदानसमेत हुने भएकाले आफू दिनहँु आउने गरेको छु, हीरामायाले भनिन्, वृद्धवृद्धाका कुरा सुन्ने खासै हुँदैनन्, बल्ल यो ठाउ पाएकी छु।कार्यक्रम सञ्चालनका लागि महिला तथा बालबालिका कार्यालयले ३ लाख रुपैयॉ सहयोग जुटाएपछि खाजा नास्ताका लागि सघाउ मिलेको श्रेष्ठले बताए। ज्येष्ठ नागरिकमा हुने निराशा, कुण्ठा र एक्लोपन हटाउन सहयोग पुर्याउने उद्देश्यले कार्यक्रम सुरु गरेको उनको भनाइ छ। हरेक दिन १२ देखि २ बजेसम्म धार्मिक प्रवचन, अनुभव आदानप्रदान, पुस्तक तथा पत्रपत्रिका अध्ययन, भजनकीर्तन गरिन्छ। दैनिक ४० जनासम्म आउँछन्। कार्यक्रममा सहभागीको लक्ष्य २५ जना लिइए पनि त्योभन्दा बढी नै आउने संघले जनाएको छ। वृद्धवृद्धाका लागि चेस, लुँडो, क्यारामबोर्डलगायत खेल सामग्री पनि राखिएको छ। कार्यक्रम सञ्चालनपछि ज्येष्ठ नागरिक उत्साहित भएको पाउदा आफुहरू निकै हौसिएको संघका अर्का पदाधिकारी बद्री अधिकारीको भनाइ छ।"
सहरी विकासका योजना अलपत्र,"खोटाङ प्राविधिकको अभावमा सहरी विकास तथा भवन निर्माण डिभिजन कार्यालयका जिल्लाका अधिकांश योजना अलपत्र परेका छन्। प्राविधिक नआउँदा निर्माण थालिएका डेढ दर्जनभन्दा बढी योजना त्यत्तिकै रहेका हुन्। सहरी विकास तथा भवन निर्माण डिभिजन प्रमुख प्रदीप सिंहले भने जनशक्ति नहुँदा योजना अनुगमनमा पठाउन नसकिएको बताए। उनका अनुसार खोटाङका करिब डेढ दर्जनभन्दा बढी योजना अनुगमन गर्न सकिएको छैन।जिल्लामा सहिद मनोज जोशी स्मृति सभाहल तीन लाख, पुष्पलाल स्मृति भवन तीन लाख, जंगप्रसाद बास्तोला स्मृति वाचनालय तीन लाख, स्यालगौडेटेम्मा, लामटाङ सडक स्तरोन्नतिमा चार लाख, अर्खौंले ५ र ६ स्थित अर्खौलेबजार ढल निर्माणमा चार लाख, लामीडाँडा भन्ज्याङ ढल निर्माण चार लाख, महादेवस्थान सार्वजनिक शौचालयमा तीन लाख रुपैयाँ विनियोजन गरिएको थियो। भुत्तेजिरी पाखली गाउँ जानेबाटो स्तरोन्नति चार लाख, मझुवा कालिका भगवती मन्दिर परिसर मर्मत सुधार चार लाख, दिक्तेल गुप्तेश्वर महादेव गुफा मर्मत चार लाख, डम्बर्खु शिवालयमा सहिद प्रभुनाथ भट्टराई स्मृति चौतारा निर्माण चार लाख, दिक्तेल त्रिवेणीचोक ढल तथा सडक सुधार १५ लाख, खोटाङबजार ढल तथा सडक विस्तार १० लाख, बाक्सिलाबजार ढल तथा सडक विस्तार १० लाख, दिक्तेल हस्पतालचौकदोर्पादुम्ली सडक स्तरोन्नति ४५ लाख रुपैयाँ छुटयाइए पनि अलपत्र परेका छन्।त्यस्तै सिम्पानी स्वास्थ्य चौकी भवन दुई करोड १० लाख, इन्द्रेणीपोखरी स्वास्थ्य चौकी भवन दुई करोड तीन लाख, याम्खा स्वास्थ्य चौकी भवन दुई करोड ४१ लख, मात्तिम स्वास्थ्य चौकी भवन दुई करोड १६ लाख, खार्पा स्वास्थ्य चौकी भवन दुई करोड १५ लाख, खिदीमा स्वास्थ्य चौकी भवन एक करोड ४९ लाख, च्यास्मीटार स्वास्थ्य चौकी भवनन एक करोड ३७ लाख, सावाकटहरे स्वास्थ्य चौकी भवन एक करोड २८ लाख र लिकुवापोखरी स्वास्थ्य चौकी भवन एक करोड १९ लाख रुपैयाँ योजना अलपत्र नै छ।कतिपय योजना नेताहरूको पकेट क्षेत्रमा पारिएकाले प्रभावकारी काम हुन नसक्ने अवस्था देखिएको योजना सम्वद्ध एक प्राविधिकले बताए। पाँच वर्षअघि सक्नुपर्ने जालपास्थित स्वास्थ्य चौकी भवन अलपत्र परेको छ। जालपास्थित कांग्रेस सम्बद्धले ठेकेदारलाई हैरानी पारेकाले बेलामा योजना सम्पन्न हुन नसकेको निर्माण कम्पनी सम्बद्धले बताएका छन्।"
कार्यकारी अधिकृत माग्दै ताला,सिरहा काज सरुवाका कारण लामो समयदेखि अनुपस्थित कार्यकारी अधिकृतको माग गर्दै तराई मधेस राष्ट्रिय अभियानका कार्यकर्ताले आइतबार लहान नगरपालिका कार्यालयमा ताला लगाएका छन्। उनीहरूले कार्यकारी अधिकृत नियमित नआउँदा सेवाग्राहीलाई मर्का परेको भन्दै नगरपालिकाका लागि छुट्टै कार्यकारी अधिकृत माग गर्दै तालाबन्दी गरेका हुन्। लहान नगरपालिकाका तत्कालीन कार्यकारी अधिकृत कृष्णबहादुर कार्कीले ०७२ कात्तिक १ गते सरुवा भई रवाना लिएपछि पछिल्लो १४ महिनामा आएका दुई कार्यकारी अधिकृत शेरे मुस्तफा र ज्ञानेन्द्र पराजुली काज सरुवा भएका छन्। कार्की सरुवा भएको चार महिनापछि मुस्तफा फागुन १२ गते हाजिर भए पनि उनी साउन १ देखि असोज १८ सम्म सेवाकालीन तालिममा गएका थिए।कात्तिक २२ गते दरबन्दीमा नगरपालिका आइपुगेका उपसचिव ज्ञानेन्द्र पराजुली एक महिना बितेलगत्तै मंसिर २२ गते डडेलधुराको स्थानीय विकास अधिकारीमा काज सरुवा भएपछि नगरपालिका कार्यकारी अधिकृतविहीन भएको थियो। कार्यकारीबिना नगर परिषद् प्रभावित हुने भएपछि मन्त्रालयले पुस २२ को स्थानीय विकास अधिकारी सुरेश राउतलाई नै लहान नगरपालिका कार्यकारी अधिकृतको जिम्मेवारी थपेको थियो।
वनरक्षकले रासन पाएनन्,"महोत्तरी ठेकेदारको लापरबाहीका कारण सशस्त्र वन रक्षक (सवर) ले ८ महिनादेखि रासन पाएका छैनन्। यहाँको वन कार्यालयअन्तर्गत ४० भन्दा बढी सशस्त्र वन रक्षकको दरबन्दी छ। उनीहरूलाई चामल, दाल, तरकारी गरी १९ चिनको रासन उपलब्य गराउने सर्तमा गत वर्ष पुसमै ठेक्का लागेको थियो। तर जनकपुरस्थित ठेकेदार प्रेक्षा ट्रेडिङ कन्सर्नले लामो समयदेखि रासन नदिँदा आफूहरू बिचल्लीमा परेको उनीहरूले दु:खेसो गरे।रासन पीडित वन रक्षकका अनुसार ठेकेदारले जिन्सीको ठाउँमा रासनबापत प्रतिमहिना ५ हजारका दरले नगद उपलब्य गराए पनि स्वीकारेका थिए। त्यो रकम पनि जेठपछि नपाएको उनीहरूको भनाइ छ। असारदेखि ठेकेदार दीपक सिंहले मुखै देखाएका छैनन्, सेक्टर वन कार्यालय लक्ष्मीनियाका सशस्त्र वनरक्षक अवतार लामाले भने, ऋण र उधारोमा रासन खानुपर्दा सबै समस्यामा छौं।जिल्ला वनको रासन ठेक्का माघदेखि पुससम्मको अवधिका लागि लाग्ने गर्छ। माघ १ देखि रासन नयाँ ठेक्का सुरु हुनुपर्ने हो। तर पुरानै अवधिको रासन विवादमा परेकाले नयाँ रासन वितरण पनि अन्योलमा छ। सरकारले ठेक्का प्रथा कायम राखेकाले पनि हरेक वर्ष रासन वितरणमा लापरबाही, विवाद र ढिलासुस्ती हुने गरेको छ। वन कार्यालयमा १२ आइटम र १९ आइटम गरी रासन पाउने २ थरी कर्मचारी हुन्छन्। ठेक्का पनि छुट्टाछुट्टै लाग्ने गरेको छ। ठेकेदारकै किचलोको कारण १२ आइटम रासन पाउने ८० कर्मचारीको समस्या गत महिना समाधान भए पनि सशस्त्र वन रक्षकको भने अनिश्चित छ। नेपाल प्रहरी र सशस्त्र प्रहरीलाई जस्तै रासनबापतको रकम सीधै वनकर्मीको खातामा पठाउने व्यवस्था नभएसम्म यो समस्याले समाधान नहुने सबै वनकर्मीको राय छ। ठेकेदार सिंह आफैं मोटरसाइकल दुर्घटनामा परेकाले नियमित रासन वितरण हुन नसकेको जनाएको छ। वन कार्यालय प्रमुख हीरालाल कुशवाहाका अनुसार ठेकेदारलाई योसमेत ३ पटक लिखित ताकेदा गरिसकिएको छ। तर जिल्ला वनले पठाएका ताकेदा पत्रको जबावसमेत नदिँदा धरौटी जफत गरी ठेकेदारमाथि हदैसम्मको कारबाही तयारीमा पुगेको उनले जनाए।"
शैक्षिक सुधारमा गाउँले जुट्दै,"ओखलढुंगा पात्ले गाविसमा रहेका विद्यालयको शैक्षिक सुधार गर्नका लागि समिति नै गठन भएको छ। अभिभावकको सक्रियतामा समिति गठन भएको हो।लाक्पागेल्जे शेर्पा अध्यक्षतामा ७ सदस्यीय समिति गठन भएको छ। समितिले विद्यालय अनुगमन, नियमन, सुझाव, सल्लाह र समन्वय गर्ने अधिकार प्राप्त गरेको पात्ले माविका प्रअ लाक्पा शेर्पाले बताए। समिति गठनसँगै शैक्षिक सुधारका लागि गाविसमै भएको बृहत् अन्तक्र्रियासमेत सम्पन्न भएको छ।गाविसको शैक्षिक अवस्थामा गुणात्मक सुधार गर्दै शैक्षिक रूपमा नमुना गाविस निर्माण गर्न समिति आवश्यक भएको बालबालिका आधारभूत विद्यालयका व्यवस्थापन समिति अध्यक्ष चित्रबहादुर लामिछानेले बताए। कार्यक्रममा शिवालय मावि छेर्मादिंगले शैक्षिक अवस्था सुधारका लागि कार्यपत्र प्रस्तुत गरेको थियो।त्यसैगरी गाविसमा विद्यालय व्यवस्थापन समिति, शिक्षक अभिभावक संघका अध्यक्ष र प्रअहरूबीच समन्वय समितिसमेत गठन भएको छ। गाविसभित्रका विद्यालयको गतिविधिलाई एकरूपता ल्याउन गठित समितिमा लाक्पा शेर्पा संयोजक चुनिएका छन्। गाविसभित्रका १० वटा विद्यालयबाट र शैक्षिक सुधार समन्वय समितिका प्रतिनिधिसहित ११ सदस्यीय समन्वय समिति गठन भएको हो।गाविसभित्रबाट अन्यत्र काजमा रहेका शिक्षक र कतिपय विद्यालयको प्रअको आचार सुधार गर्न सुझाउनेसमेत समितिको पहिलो बैठकले निर्णय गरेको महादेव आधारभूत व्यवस्थापन समिति अध्यक्ष पसी शेर्पाले बताइन्।"
कपडा बरामद,"महोत्तरी भन्सार छलेर ल्याएको ९ लाखभन्दा बढीका कपडा तथा भारतीय मोटरसाइकल आइतबार प्रहरीले बरामद गरेको छ। गौशाला बजारतर्फ लाँदै गरेको ४ बन्डल कपडा, खाने तेल र चिनीका बोरा सीमावर्ती गाविस समसी ३ स्थित बसपार्कमा जिल्ला प्रहरीबाट खटेको रात्रिकालीन विशेष गस्तीले बरामद गरेको हो। भारतको कन्हमा बजारबाट भन्सार छलेर भित्राएको पोकामा महिला, पुरुष र बालबालिकाले लगाउने जाडोका कपडा रहेको समसी प्रहरीले जनाएको छ। त्यस्तै प्रहरी निरीक्षक रवीन्द्र खनालका अनुसार भारतबाट चोरी ल्याएको ५ थान मोटरसाइकल प्रहरीले विभिन्न स्थानबाट बरामद भएको हो।"
क्याम्पसमा धर्ना,जनकपुर त्रिभुवन विश्वविद्यालयको निर्देशनविपरीत रामस्वरूप रामसागर क्याम्पस प्रशासनले विद्यार्थी नामांकन गरेको उल्लेख गर्दै समाजवादी विद्यार्थी संघ गत दुई दिनदेखि धर्ना बस्दै आएका छन्। संघका अध्यक्ष ज्ञानेन्द्र झा ज्ञानुले नियमविपरीत गरिएको नामांकन रद्द तथा नामांकन गर्ने लेखा शाखाका कर्मचारी पवन यादवमाथि कारबाही माग गरेका छन्। छात्र नेता झाले १५ गतेदेखि विद्यार्थी भर्ना रोक लगाइए पनि लेखा शाखाका कर्मचारी यादवले बैंक डेटमा २६ जना विद्यार्थीको नामांकन गरेको आरोप लगाए।
पैदलमार्ग निर्माण,"धरान भेडेटारको पाथीभरा मन्दिर जाने पैदल मार्गको आइतबार पूर्वमन्त्री रामकुमार सुब्बाले उद्घाटन गरेका छन्। करिव पाँच सय मिटर लामो पैदलमार्ग निर्माण गर्न विभिन्न दाता र व्यक्तिगत सहयोगमा १८ लाख रुपैयाँले पैदलमार्ग निर्माण गरिएको पाथीभरा मन्दिर व्यवस्थापन समितिले जनाएको छ। पैदल मार्ग र प्रवेशद्धार निर्माण गर्नका लागि राधा थाम्देन मेन्याङबोले ८ लाख ५० हजार, किरात याक्थुङ चुम्लुङ अध्यक्ष उत्तमसिं थाम्देन र पूर्वएआइजी दीपक थाङदेनको परिवारले ४ लाख ४० हजार, हरिबहादुर हुक्पाचोङाङ परिवारले २ लाख ९४ हजार, विराटनगरको नोवल एकेडेमीका डा लोकनाथ न्यौपानेले २ लाख ६० हजार रुपैयाँ सहयोग गरेका थिए।"
उद्योग बन्दै कारागार,"गुल्मी करणीको मुद्दामा ८ वर्षअघि जेल चलान हुँदा हाडहाडे ४ का वासु खत्री निकै दिन निरास देखिन्थे। उनै खत्री यतिबेला खुसी र उत्साहित भेटिन्छन्। उनको मनोभावना उद्यमले फेरेको हो।खुकुरी लिएर बाँसका कप्टेरालाई सुइरा बनाउन खुर्किन्छन्। ती सुइरामा प्लास्टिकको धागो र साइकलका पुराना टायर पनि उपयोग गरी जब मुडा बुन्न थाल्छन्, उनलाई दिन बितेको पत्तै हुँदैन। उनीजस्तैले आफ्ना सीप उपयोग गरेका मुडा कारागारका मुडा भनेर बजारमा परिचित छन्। उद्यमले कैदीबन्दीलाई व्यस्त बनाउनुका साथै बिक्रीबाट आम्दानी पनि भएको छ। योसँगै उनीहरूको मानसिक परिवर्तन पनि भएको छ।जो आए पनि मुडा सोधेपछि कारागारका हुन् कि होइनन् सोध्छन्, तम्घासका किराना व्यवसायी प्रकाश सारूले भने, कारागारकै भनेपछि खुसीले किन्छन्। कारागारका मुडाले जिल्लाभर ख्याति कमाएको उनले बताए। कञ्चनपुरबाट अड्डासार गरी गुल्मी कारागार ल्याइएका कैदी उत्तम राना मुडा बेचेर मासिक ७ हजार आम्दानी गर्छन्। भेट्न आउँदा परिवारलाई खाली हात र निरास बनाएर फर्काउनु परेको छैन, उनले भने, कामले दाम मात्रै दिएको छैन, व्यस्त हुँदा दिमागले नानाथरि कुरा सोच्ने फुर्सद नपाउने रहेछ। राम्रो निद्रा पर्छ। हाडहाडेकै वासु चन्द पनि कारागारका राम्रो ढाका बुन्ने कैदीमा पर्छन्। उनलाई कैद सजाय भुक्तानसँगै ढाका र टोपी बुनाइ जीवन बदल्ने राम्रो सीप भएको छ। उनले दुई दिनमा ढाकाको एउटा पछयौरा तयार गर्छन्। जेल पर्नु अघिसम ढाका र मुडा बुनाइका सीप थिएन। उनी अहिले धागोबाट ढाकाका सल र टोपी बनाउन अब्बल मानिन्छन्। त्यस्तै बाँसका सामग्री बनाउने सीपसमेत उनले जेलमै सिक्दैछन्। कारागार आउँदा मसँग जीवन जिउने कुनै सीप थिएन, उनले भने, जेल आएपछि बाँकी जीवन बदल्न सीपले सोचमा परिवर्तन गराएको छ।कारागारभित्र वासु खत्रीको समूहले बाँसका सामग्री मुडासहित किताबजुत्ता राख्ने र्याक, फोटो फ्रेम र ट्रेलगायत सामग्री बनाउँछन् भने चन्दको समूहले धागोबाट ढाका, टोपी, गलबन्दी। यस्तै नेटाका नारायण मरासिनीको समूहले कागारार परिसरकै खाली जग्गामा बिरुवा र तरकारी उत्पादन गर्दै आएको छ। हामीले प्याज, गोभी, साग, बन्दा, काँक्रा, करेला उब्जाउँछौं, उनले भने, अहिलेसम्म बिरुवा पुग्यो भन्ने गराउन सकिएको छैन। सधैं कमी हुन्छ। कारागारमा उत्पादित बेर्ना खोज्दै बागलुङको पश्चिमी र अर्घाखाँची पूर्वी क्षेत्रबाट समेत किसान आउने गरेको मरासिनीले बताए।तम्घास कारागार कैदीबन्दीका लागि सजाय भुक्तानको सास्ती भएको ठाउँको साटो सीप विकास केन्द्रजस्तै बन्न थालेको छ। कारागार प्रशासनले कैदीबन्दीलाई कैद भुक्तानको समयमा सीपयुक्त बनाउने गरी २०६० देखि सीप सिकाउन थालेको थियो। कारागार प्रमुख गोपालप्रसाद पाण्डेका अनुसार पछिल्ला ४ वर्षमा धेरै कैदीबन्दीले सीप सिक्ने अवसर पाएका छन्। कैदीबन्दीलाई प्रोत्साहन दिएर जीवन बदल्न सिकाउनुपर्छ भनेर सिकाउन थालिएको हो, उनले भने, अहिले राम्रै देखिएको छ। उनका अनुसार कारागारमा तयार भएका कुनै पनि सामानलाई अहिले बजार अभाव छैन। उत्पादन भएका कुनै सामाग्रीले बजार पाएन भन्ने गुनासो छैन, उनले भने, खोज्दै कारागारमै आउने थुप्रै छन्। अन्य उत्पादनको तुलनामा मुडा र तरकारीका बिरुवाको बढी खोजी हुने गरेको छ। कारागारभित्र उद्योगका रूपमा प्रयोग हुने गरेका सबै सामग्री कैदीबन्दी आफ्नै लगानीका हुन्।कारागारमा अहिले ७ महिलासहित ६६ कैदीबन्दी छन्। कारागारका चौकीदार दीपक चन्दका अनुसार कैदीबन्दीले वार्षिक २७ लाख रुपैयाँसम्मको कारोबार गर्छन्। जानअन्जानमा भएका गल्ती बिर्साउँदै नयाँ सिर्जना गरी बस्ने अवसर बनेको छ, उनले भने, सीप सिकेपछि पुरानो कुरा सम्झेर एकान्तमा बसेर टोलाउनुपर्ने, चिन्ता लिनुपर्ने वातावरण कारागारमा छैन।"
स्वास्थ्यचौकी स्तरोन्नति गरिने,"पर्वत रानीपानीको बिहादी स्वास्थ्यचौकी प्राथमिक स्वास्थ्य केन्द्रमा स्तरोन्नति हुने भएको छ। स्वास्थ्यचौकीको उद्घाटन गर्न आएका स्वास्थ्यमन्त्री गगन थापाले चालु आवभित्रै १५ शय्यामा विस्तारको तयारी थालिएको हो। विस्तारसँगै रानीपानीसहित बर्राचौर, बाच्छा, वाहाकीलगायत आधा दर्जन गाविसका बासिन्दाले सेवा लिन सक्नेछन्। स्वास्थ्यमन्त्री थापाले जिल्लाबाट फाइल पठाउनेबित्तिकै स्तरोन्नतिका लागि मन्त्रालयमा प्रक्रिया अघि बढाउने बताए। म यहाँबाट फर्केलगत्तै आवश्यक सबै कागजात पठाउनूस्, उनले भने, केही दिनमै प्रक्रिया अघि बढाउन सम्बद्ध पक्षलाई निर्देशन दिन्छु। यातायातको असुविधाले उपचारका लागि सम्पन्न अस्पतालसम्म पुर्याउन नसक्ने समस्या आफैंले देखेपछि स्वास्थ्यमन्त्री थापाले चासो व्यक्त गरेका हुन्।मन्त्री थापाले अबको १ वर्षभित्र सबै नागरिकको स्वास्थ्य बिमाको तयारी सरकारले गरेकाले अब पैसाको अभावमा कसैको अकालमै मृत्यु नहुने बताए।७ वर्षअघि गाउँसम्म कच्ची सडकको ट्रयाक खुलेको भए पनि खोजेको समयमा सवारीसाधनको पहुँच नहुँदा स्थानीयले अकालमै ज्यान गुमाउनुपर्ने बाध्यता छ। गाडी चल्दा पनि सदरमुकाम पुग्न ५ घण्टा लाग्छ, स्वास्थ्यचौकी इन्चार्ज विमल पराजुलीले भने, धूले सडक वर्षाका ६ महिना ठप्पै हुन्छ। त्यो बेला यहाँ नसके भगवान् भरोसा हो। आसपासका आधा दर्जन गाविसका बासिन्दालाई उपचारमा अहिले पनि सहज छैन। गम्भीर रोगले च्याप्दा लाखौं खर्चेर हेलिकप्टर चार्टर गर्नुपर्ने बाध्यता रहेको स्थानीय हरि न्यौपानेले बताए। स्वास्थ्यचौकीको सुविधा सम्पन्न भवन भएकाले अब जनशक्ति मात्रै भए पनि स्तरोन्नति हुने स्थानीयले बताए।जिल्ला जनस्वास्थ्य कार्यालय पर्वतका निमित्त प्रमुख डा सरोज दाहालले केही दिनभित्रै बिहादी स्वास्थ्यचौकीको स्तरोन्नतिका लागि आवश्यक डकुमेन्ट स्वास्थ्य मन्त्रालय पठाउने बताए। आवश्यकता महसुस भएको पहिल्यै हो, दाहालले भने, स्वास्थ्यमन्त्रीले प्रतिबद्धता जनाएपछि आशा बढेको छ। केही दिनभित्रै मन्त्रालयले मागेका डकुमेन्ट पठाउँछौं। बिहादी स्वास्थ्यचौकीको स्तरोन्नतिपछि रानीपानी आसपासका आधा दर्जन गाविसवासीले उपचारको अभावमा ज्यान गुम्ने जोखिमबाट मुक्ति पाउनेछन्।"
विद्यालयमा सीसीटीभी,"पर्सा शिक्षक र विद्यार्थीको अनुशासन र पढाइलाई लिएर माईस्थान विद्यापीठ वीरगन्जका प्रधानाध्यापक विनोद मेहता सधैं चिन्तित हुन्थे। त्यो अहिले घटेको छ। उनी अहिले कार्यकक्षमा बसेर प्रत्येक कक्षाकोठाको गतिविधि नियाल्छन्। करिब ३ महिनाअघि विद्यालयमा २७ सीसीटीभी जडान गरेपछि हाइसन्चो भएको हो। पहिले विद्यार्थी र शिक्षकको गतिविधि नियाल्न सधैं एउटा भवनबाट अर्को भवन, एक तलाबाट अर्को तला दौडधुप गर्नुपथ्र्यो, उनले भने, अब आफ्नै कार्यकक्षमा बसेर कक्षा, ल्याब, चौर, मूल गेटसम्म नियाल्न सक्छु, पहिलेभन्दा बढी कमजोरी एउटा कोठामा बसेर केलाउन सकेको छु, मलाई यो प्रविधिले सहज बनाएको छ। सामुदायिक भए पनि यसको समग्र शैक्षिक वातावरण सुधार्न ऋण लिएरै पनि सीसीटीभी राखेको उनले बताए। करिब २ लाख ७५ हजार रुपैयाँमा क्यामेरा जडान गरिएको उनले बताए।जमाना सूचना र प्रविधिको छ, उनले भने, थोरै लगानी गरी विद्यालयको हित हुन्छ भने किन नराख्ने? क्यामेराकै कारण विगतमा शिक्षकलाई छलेर अनुशासनहीन प्रवृत्ति देखाउने विद्यार्थीसँगै कक्षामा ढिलो पुग्ने शिक्षकसमेत सचेत भएको मेहताको अनुभव छ।"
चोरी निकासी रोक्न सक्रियता,"पाल्पा साताअघि जिविसका कर्मचारीलाई समेत थाहै नदिई स्थानीय विकास अधिकारी रामप्रसाद पाण्डेय पर्यटकीय स्थल रानीमहलतर्फ लागे। उनले कार्यालयमा एकछिन बाहिर निस्कने भन्दै हिँडेका हुन्। चालक कमल पाण्डेयलाई गाडी रानीमहलतर्फ लैजान भनेपछि उनले पनि बल्ल थाहा पाए। सरासर रानीमहल जाँदै गर्दा ३ ट्रिपरमा बालुवा ल्याएको भेटियो।रोकेर ती सबै ट्रिपरको कागजपत्र नियन्त्रणमा लिए। केही ट्रयाक्टरले पनि निकालेको भेटेपछि तिनका कागजपत्र लिएर फर्किए। प्रहरीचौकी रानीमहलमै थियो। तर, प्रहरीले बालुवा, ढुंगा चोरी निकासी भइरहँदा कुनै ध्यान दिएको थिएन। जिविसलाई जानकारी नै नदिई खुरुखुरु नदीको ढुंगा र बालुवा ओसारेका रहेछन्, पाण्डेयले भने, सबैको कागजपत्र लिएर जरिवाना तिराइयो। त्यस क्षेत्रबाट निर्माण व्यवसायीले बिनाजानकारी ढुंगा, बालुवा निकालेको खबर पाएका उनले कर्मचारीसमेत कसैलाई जानकारी नदिई अनुगमनमा गएका हुन्।तिनाउ खोला (माडी क्षेत्र) बाट जथाभावी गिट्टी, बालुवा, ढुंगा चोरी निकासी भएको खबर पाएका पाण्डेयले राति पनि अनुगमनमा सक्रिय रहन्छन्। तिनाउको दोभान क्षेत्रमा समेत उनी बिदाका दिनमा पनि अनुगमनमा जान्छन्। दोभान गाविसले आन्तरिक आम्दानी भन्दै रसिद काटेको भेटिएको हो। गाविसले यसरी रसिद काटेर ढुंगा बिक्री गर्न पाउँदैन। एलडीओ पाण्डेयले बिनाअनुमति ढुंगा, गिट्टी र बालुवा उत्खनन तथा ढुवानी गरिरहेका सवारीसाधन अनुगमन गरी जरिवाना गरेको बताए। एलडीओ आफैं खोलामा पुगेपछि चोरी निकासी गर्नेहरू त्रसित छन्। जिविसमै कर्मचारी मिलेमतोको आरोप आइरहेका बेला एलडीओ आफैं सक्रिय बनेका हुन्।"
पुरस्कारको रकम फिर्ता,पोखरा प्रेस चौतारी कास्कीले आइतबार प्रदान गरेको यो वर्षको पत्रकारिता पुरस्कारको रकम श्रीराम सिग्देलले कार्यक्रममै संगठनलाई फिर्ता गरेका छन्।
बालबालिकालाई नैतिक शिक्षा,बुटवल नैतिक शिक्षा अभावले बालबालिका ज्ञानी नभएको अभिभावकले गुनासो गरेका छन्। विद्यालयमा जित्ने होडबाजी चल्दा उनीहरूलाई पाठयक्रमको ज्ञान भए पनि असल र अनुशासित बन्न नसकेको दुखेसो पोखे। बुटवलमा आयोजित एक कार्यक्रममा बालबालिका असल र नैतिकवान नभए पढाइमा जति राम्रो अंक ल्याए पनि अर्थ नहुने भन्दै अभिभावकहरूले चिन्ता जनाएका थिए।
चुनावी चहलपहल बढ्यो,"डोटी स्थानीय निकाय निर्वाचनको तयारीका लागि जिल्लाका राजनीतिक दल ग्रामीण क्षेत्रमा सक्रिय हुन थालेका छन्।संगठन तथा कार्यकर्तालाई सशक्त बनाउन कांग्रेस, एमाले, माओवादी केन्द्र, राष्ट्रिय जनमोर्चा र राष्ट्रिय प्रजातन्त्र पार्टी सक्रिय देखिएका हुन्। घरदैलो अभियान, कोणसभा, आमसभा र कार्यकर्ता भेलाजस्ता गतिविधि उनीहरूले अघि बढाएका छन्। कांग्रेसले आफ्ना कार्यकर्ताहरूलाई प्रशिक्षण र संगठन सुदृढीकरण गरिरहेको डोटी कांग्रेस सभापति प्रदीप देउवाले जानकारी दिए। देउवाका अनुसार कांग्रेस केन्द्रीय सदस्य तथा सभासद वीरबहादुर बलायर नेतृत्वमा क्षेत्र नं २ को दक्षिण भेगबाट अभियान थालिएको छ। कार्यकर्तालाई स्थानीय निकायको निर्वाचनका लागि तयार पार्न कांग्रेसले जोड दिइरहेको हो। यस्तैगरी एमाले पनि गाउँ अभियानलाई तीव्र पारेको छ। अभियानका क्रममा स्थानीय निकायको चुनाव, पार्टीको धारणाबारे कार्यकर्तालाई बुझाउन सक्रिय रहेको एमाले डोटी अध्यक्ष चक्र मल्लले बताए। एमालेले अहिले जिल्लाभर विभिन्न टोली बनाई गाउँ अधिवेशन, कोणसभालगायत कार्यक्रम गरिरहेको छ, अध्यक्ष मल्लले भने, स्थानीय कार्यकर्तालाई निर्वाचनबारे रणनीति पनि बनाइरहेका छौं। माओवादी केन्द्रले पनि आफ्ना कार्यक्रमलाई अगाडि बढाइरहेको माओवादी केन्द्र डोटी संयोजक जंग विकले जिल्लाको नयाँ पुनर्संरचनाअनुसार प्रस्ताव गरिएका गाउँपालिका र नगरपालिकामा भिन्दाभिन्दै तवरबाट अभियान थालिएको बताए। जिल्लाका प्रस्तावित ७ गाउँपालिका र २ नगरपालिकामा पार्टी कार्यालय स्थापना गरेर आमसभा तथा कार्यकर्ता भेला गरिरहेको उनले बताए।राप्रपा डोटीले अहिले जिल्ला अधिवेशन तयारी गरिरहेको अध्यक्ष लालबहादुर कठायतले बताए। अधिवेशनअघि पार्टीको संगठन विस्तार, पार्टीको धारणाबारे जानकारी दिंदै स्थानीय निकाय निर्वाचनको तीव्र पारिएको कठायतले जनाए। कठायतले आफ्नो पार्टीको तयारी पूरै भइसकेकाले चाँडोभन्दा चाँडो निर्वाचन मिति घोषण हुनुपर्ने माग गरे। यस्तै राष्ट्रिय जनमोर्चा डोटी पनि चुनावी अभियानमा गाउँ केन्द्रित भएको छ। स्थानीय निर्वाचनलाई आधार बनाएर कार्यकर्ता प्रशिक्षण तथा सदस्य नवीकरण गर्ने काम जारी रहेको राष्ट्रिय जनमोर्चा जिल्ला सचिव केशवनाथ योगीले जानकारीदिएका छन्।"
सचिव आन्दोलित,"डोटी गाविस सचिवले ५ बुँदे माग राख्दै आइतबारबाट अनिश्चितकालीन आन्दोलन घोषणा गरेका छन्। जिल्लाका सबै गाविस सचिवले जिविसमा लेटरप्याड, छापलगायत कागजात बुझाउँदै माग पूरा नभएसम्म काम नगर्ने जनाएका छन्। स्थानीय निकाय निर्वाचन छिटोभन्दा छिटो गर्न, गाविस सचिवको सरुवा फुकुवा हुनुपर्ने अर्थात् सामान्य प्रशासन समूहमा सरुवा हुनुपर्ने, गाउँपालिकामा सम्मानजनक सहभागिता, प्रोत्साहन भत्तालगायत माग सरकारले पूरा गर्नुपर्ने गाविससचिव हकहित संरक्षण केन्द्र अध्यक्ष दीपेन्द्र शाहले बताए। उनले भेदभावपूर्ण व्यवहार नसच्याएसम्म आन्दोलन जारी रहने बताए।आइतबार गाविससचिव हकहित केन्द्रले विज्ञप्ति जारी गर्दै समयमै माग पूरा नभए कडा रूपमा प्रस्तुत हुने जनाएको छ। उनीहरूले स्थानीय विकास अधिकारी र प्रमुख जिल्ला अधिकारीलाई समेत आन्दोलनबारे जानकारी गराएका छन्। विज्ञप्तिमा गाविस सचिवको मागमा सहयोग पुर्याइदिन सञ्चारमाध्यम र ट्रेड युनिएनलाई आग्रह गरेका छन्।"
साँघुरो सडकले दुर्घटना,"टीकापुर कैलालीको लम्की खक्रौला खण्डमा २ वर्षमा १४ जनाको दुर्घटनाका कारण मृत्यु भएको छ। सडक अत्यधिक साँघुरो भएकाले दुर्घटना बढेको हो। इलाका प्रहरी टीकापुरका अनुसार ०७१ पुसदेखि ०७३ पुससम्ममा लम्की खक्रौला खण्डमा यातायात दुर्घटनामा परी १४ जनाले ज्यान गुमाएका छन्।लम्की खक्रौला सडक २७ किलोमिटर कालोपत्रे भए पनि चौडाइ पौने ४ मिटर मात्र हुँदा दुर्घटना बढी हुने गरेको प्रहरीले जनाएको छ। इलाका प्रहरीका प्रहरी नायब उपरीक्षक सुदीप पाठक भन्छन्, दुई गाडी क्रस गर्न कालोपत्रेबाट किनारतिर जानुपर्छ। बाटो पनि बांगोटिंगो छ। सडकको कतिपय ठाउँमा त गाडी मोडनै समस्या हुन्छ। लम्की खक्रौला खण्ड कालोपत्र भएपछि यस क्षेत्रका जनता खुसी भए पनि यही कारण दुर्घटना बढेपछि भने पछिल्लो समय चिन्तित छन्। उक्त सडक साँघुरो भएकाले दुर्घटना बढ्न थालेपछि कैलालीको इलाका नं १ को ईलाका गोष्ठीमा सडकको स्तरवृद्धि गरी डबल लेनको कालोपत्रे गर्न पहिलो प्राथमिकतामा राखेर योजना पठाइएको छ।"
कार्यविधि अभावले परियोजना ठप्प,"सुर्खेत सरकारले चालु आव बजेटमार्फत प्रधानमन्त्री कृषि आधुनिकीकरण परियोजना ल्याए पनि कार्यविधि अभावले परियोजना कार्यान्वयनमा समस्या भएको छ। जिल्ला कृषि विकासमा परियोजनाको एक करोड ७८ लाख ७६ हजार रुपैयाँ बजेट निकासा भए पनि कार्यविधि नहुँदा समस्या भएको हो। आर्थिक वर्ष सकिन एक चौमासिक अवधि बाँकी रहँदा कार्यविधि ढिलाइले परियोजना लक्षित प्रगति हासिल गर्न नसक्ने भन्दै सरोकारवालाले चिन्ता व्यक्त गरेका छन्। परियोजना जोन कार्यान्वयन इकाई सुर्खेतका कृषि अधिकृत पदमबहादुर सुवेदीले कार्यविधि प्राप्त नहुँदा अन्योल सिर्जना भएको बताए। बजेट आयो, निर्देशिका आएन, उनले भने, त्यसले कृषकका आवेदन संकलन गर्न पनि सकिएको छैन। कार्यविधिबिना बजेट परिचालन गर्न नसकिने हुँदा केन्द्रमै कार्यविधि निर्माणमा ढिलाइ भएको स्रोतले जनाएको छ। परियोजनाअन्तर्गत किसानलाई अनुदानमा मल, बीउ, उपकरण उपलब्ध गराइनेछ। यसका लागि पाँच सय, सय र दस हेक्टरका छुट्टाछुट्टै कार्यक्रम छन्। साना व्यावसायिक कृषि उत्पादन केन्द्र (पकेट), व्यावसायिक कृषि उत्पादन केन्द्र (ब्लक), व्यावसायिक कृषि उत्पादन तथा प्रशोधन केन्द्र (जोन) र कृषि औद्योगिक क्षेत्र (सुपर जोन) का रूपमा वर्गीकरण गरी मन्त्रालयले यो परियोजना ल्याएको हो। परियोजना सञ्चालनका लागि छुट्टै इकाईसमेत बनाइएको छ। जिल्लामा जोन, ब्लक र पकेट क्षेत्रका आधारमा कार्यक्रम तय गरिएका छन्। जोनअन्तर्गत नेटा, रामघाट, पाम्का, अवलचिङ दशरथपुर, लेखफर्सा गाविसलाई अदुवाबेसारको पकेट क्षेत्र तोकिएको छ। जिल्लामा जोन खाद्यान्न तथा मकैबाली र ब्लक तथा पकेट क्षेत्रमा व्यावसायिक रूपमा हुने बाली, फलफूल र तरकारी खेती गरिनेछ। साटाखानी, कल्याण, दशरथपुर, लेखफर्सा, भेरीगंगा नगरपालिकालगायत क्षेत्रलाई मिलाएर पकेट क्षेत्र गाविसमा ब्लक परियोजना लागू गरिनेछ। यहाँका कृषकले अदुवा खेतीमा अनुदान पाउनेछन्। पाँच सय हेक्टर जमिनलाई जोन, १०० हेक्टर जमिनलाई ब्लक र १० हेक्टर जमिनलाई पकेट क्षेत्र निर्धारण गरी परियोजना अगाडि बढाइनेछ। दीर्घकालीन रूपमा सञ्चालन हुने परियोजनामा कृषिको उत्पादन, यान्त्रीकरण, बजारीकरण, सिंचाइ, प्रशोधन, कृषि शिक्षा, रोग कीरा नियन्त्रणलगायतलाई प्राथमिकतामा राखिएको छ। परियोजनाको लक्ष्य उत्पादन र उत्पादकत्वलाई बढाउने भएकाले किसानले यान्त्रीकरण र बजारीकरणमा ८० प्रतिशत छुट पाउनेछन्। सुर्खेतमा कुल क्षेत्रफलको २१ प्रतिशत जमिनमा खेती हुने गर्छ।"
भोकभोकै पढाउँछन् शिक्षक,"रुकुम मेलगैरी आधारभूत विद्यालय पीपल ७, का ४ शिक्षकको एक महिनाको तलब जम्मा २४ हजार रुपैयाँ हुन्छ। प्रधानाध्यापकले महिनाको ७ हजार ५ सय, अर्का शिक्षकले ६ हजार ५ सय र अन्य २ ले ५५ हजार तलबमा काम गरिरहेका छन्। उनीहरूले यति तलब पनि भनेको समयमै कहिल्यै पाएका छैनन्। नयाँ शैक्षिक सत्र सुरु भएयता उनीहरूले तलब नै पाएका छैनन्। गत शैक्षिक सत्रभर ४ शिक्षकले महिनाको १७ हजारमा मात्रै पढाए। गत शैक्षिक सत्रमा प्रधानाध्यापक र अर्का शिक्षकले महिनाको ५५ हजारका दरले १ वर्षको ६०६० हजार तलब बुझेका थिए। अन्य २ ले भने ३ हजार ५ सयका दरले ४२४२ हजार रुपैयाँमा पढाए। व्यवस्थापन समितिले शिक्षकहरूले तलब बढाएपछिको तलब नपाएको शिक्षक अनबहादुर नाथले बताए। गत वैशाखदेखि लागू हुने गरी प्रधानाध्यापकले २ हजार ५ सय र अन्य ३ शिक्षकको १ हजार ५ सयका दरले तलब बढे पनि अहिलेसम्म नपाएको उनको भनाइ छ। गएको वैशाखमा तलब बढेको निर्णय भएको थियो, शिक्षक नाथले भने, तर अहिलेसम्म पाएको छैन। ५ कक्षासम्म पढाइ हुने उक्त विद्यालय ०६३ वैशाखमा स्थापना भएको थियो। अहिले ७५ विद्यार्थी उक्त विद्यालयमा अध्ययन छन्। विद्यालय स्थापनाकालदेखि नै यस्तै समस्याबाट गुज्रँदै आएको विव्यसका पूर्वअध्यक्ष कर्णबहादुर खत्रीले बताए।जनकल्याण आधारभूत विद्यालय नुवाकोट४, लामाडाँडाको हालत पनि मेलगैरीको भन्दा फरक छैन। ०६३ मै स्थापना भएको उक्त विद्यालयका ४ शिक्षकको मासिक तलब २१ हजार हो। प्रअले महिनाको ६ हजार र अन्य ३ शिक्षकले ५५ हजारका दरले तलब खाने नियुक्तिपत्रमा उल्लेख छ। तर डेढ वर्षयता बिनातलब पढाइरहेको शिक्षक गोपाल केसीले बताए। १ सय ४ विद्यार्थी रहेको उक्त विद्यालय पनि समुदायकै भरमा सञ्चालनमा ल्याइएको हो। सुरुसुरुमा समुदायले सहयोग गरे पनि पछिल्लो समय सहयोग जुट्न नसक्दा समस्या भएको हो। यस्तो समस्या भोग्ने यी जिल्लाभर २ विद्यालयमात्रै भने होइनन्। सबै गाविसमा यस्तो समस्याले जेलिएका विद्यालय छन्। शान्ति स्थापना पछि सञ्चालनमा ल्याइएका अधिकांश विद्यालयले यस्तै समस्या झेलिरहेका छन्। विद्यालयले शिक्षकलाई तलब दिनमात्रै नसकेको होइन, भौतिक पूर्वाधार पनि अभाव छ। अभिभावकको सहयोग, सामुदायिक वनलगायत आधार मानेर स्थापना गरिएको विद्यालय पछिल्लो चरण आर्थिक समस्यामा जेलिएको सुन्नमा आएको निमित्त जिशिअ विनाराम खडाले बताए। विद्यालय आफैंले तलब भत्ता खुवाउने प्रतिबद्धता गरेर शिक्षक नियुक्ति गरेकाले उनीहरूको हकमा केही गर्न सक्ने अवस्था नभएको उनको भनाइ छ। विद्यालय स्थापना वा कक्षा थपको क्रममा विद्यालयले नै शिक्षकको सम्पूर्ण व्यवस्था गर्ने कागजात बनाएका हुन्छन्, निमित्त जिशिअ खडाले भने, त्यसैले यसमा शिक्षा कार्यालयको विद्यार्थी संख्या आधारमा पिसिएफ दिनेबाहेक केही गर्न सक्ने अवस्था रहँदैन।यस्ता समस्यामा रहेका विद्यालयका शिक्षकको तलब व्यवस्थापन गर्ने भरपर्दा स्रोत भनेका सामुदायिक वन, देउसीभैलो, अभिभावक, चन्दादाता र जिल्ला शिक्षाले दिने पिसिएफबापतको रकम हो। बढेको जनसंख्यालाई मध्यनजर गरी टोलटोलमै विद्यालय स्थापना गरिएपछि त्यसको व्यवस्थापनमा समस्या भइरहेको छ। कतिपय ठाउँमा तलब नपाएकै कारण धेरै शिक्षकले विद्यालय छाडेका छन् भने कति स्कुल बन्द हुने अवस्थामा छन्। शिक्षा कार्यालयमा भने यसरी निजी स्रोतबाट तलब भत्ता व्यहोर्ने गरी नियुक्त गरिएका शिक्षक कति छन् भन्ने तथ्यांक छैन। जिल्ला शिक्षाका सूचना अधिकारी लालबहादुर घर्तीले निजी स्रोतबाट नियुक्त गरिएका शिक्षकको विवरण कार्यालयमा नभएको बताए। यस्तो आर्थिक समस्यामा परेका विद्यालय कति छन् भन्ने विवरण पनि शिक्षा कार्यालयमा नभएको उनले जानकारी दिए। जिल्लाभर २ सय ३८ प्रावि हुन्, घर्तीले भने, त्यसमध्ये यस्तो समस्या झेलिरहेका कति छन् त्यसबारे शिक्षामा केही जानकारी छैन।"
