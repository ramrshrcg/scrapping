शीर्षक,विवरण
मतदाता १ करोड ४० लाख,"निर्वाचन आयोगका अनुसार फागुन ९ सम्म दर्ता गरिएका मतदाताको अनुमानित संख्या हो, १ करोड ४० लाख। आयोगका प्रवक्ता सहसचिव सूर्यप्रसाद शर्माका अनुसार निर्वाचन मिति घोषणापछि मतदाता नामावली संकलन रोकिएको छ। कानुनी प्रावधानअनुसार नै चुनाव मिति घोषणापछि मतदाता नामावली संकलन गर्न पाइँदैन। १८ वर्ष उमेर पुगेकाको नामावली फागुन ९ सम्म दर्ता गरिएको छ, उनले भने, केन्द्र र ५ वटै जिल्लामा त्यससम्बन्धी काम भइरहेको छ। १ करोड ४० लाख आसपास मतदाता हुने देखिएको छ तर अन्तिम आँकडा आउन बाँकी छ। मतदाता नामावली संकलन आयोगको नियमित काम हो। यस पटक असोजसम्म नियमित संकलन गरेको आयोगले निर्वाचन हुने भएपछि उमेर पुगेका कोही नछुटून् भनेर कात्तिकदेखि देशैभर टोली खटाएको थियो। आयोगले कात्तिक २६ देखि मंसिर १५ सम्म हिउँ पर्ने हिमाली जिल्लामा टोली परिचालन गरेको थियो। पुस १ देखि माघ मसान्तसम्म पहाड र तराईका समेत ५४ जिल्लामा मतदाता नामावली संकलनका लागि टोली खटिएको थियो। प्रत्येक गाविसको केन्द्रमा र नगरपालिकाको प्रत्येक वडामा टोली खटाइएको थियो, आयोग प्रवक्ता शर्माले भने, देशैभर गरी ६ हजार २ सय १८ टोली थियो। त्यसबाहेक जिल्ला प्रशासन, इलाका प्रशासन, घुम्ती शिविर र जिल्ला निर्वाचन कार्यालयमा पनि मतदाता नामावली दर्ता गरिएको उनले बताए।पछिल्लो पटकको चुनाव (दोस्रो संविधानसभा निर्वाचन) मा मत खसालेकाले पुन: नाम दर्ता गराउन आवश्यक नरहेकाले आयोगले अद्यावधिक र नयाँ नामावली संकलन गरेको हो। स्थानीय तह पुन:संरचना आयोगको प्रतिवेदन कार्यान्वयनमा नजाँदा संकलित मतदातालाई नयाँ ठेगानाअनुसार भने व्यवस्थित गर्न सकिएको छैन। पुन:संरचना कार्यान्वयनपछि मतदाताको वडा र गाउँ नै फेरिएर ठेगाना परिवर्तन हुँदैछ, शर्माले भने, प्रतिवेदन प्राप्त नभएसम्म मतदाताको नयाँ ठेगाना थाहा नहुने भो। उनले पुन:संरचनाका कारण मतदाताको परिवर्तित ठेगाना मिलाउनुपर्ने बताए। सरकारले पुन:संरचना प्रतिवेदन कार्यान्वयनमा नलगिसकेकाले आयोगका ती काम प्रभावित भइरहेको छ।आयोगले फोटोसहितको परिचयपत्र हुने गरी मतदाताको नाम दर्ता गरेको छ। उनीहरूको तस्बिर लिएको छ। यसअघि संविधानसभाको निर्वाचनबाटै मतदाता परिचयपत्र प्रयोगमा ल्याइएको हो। यस पटक पनि मतादाता परिचयपत्र प्रयोगमा ल्याउने कोसिस रहन्छ, प्रवक्ता शर्माले भने, तर समय कम भएकाले भन्न सकिन्न। सबै मतदाताको हातहातमा परिचयपत्र पुर्याउने समय अभावले भ्याइन्न कि भन्ने चिन्ता पनि छ। उनले सबैको मतदाता परिचयपत्र छापिएर समयमै प्राप्त हुन सक्यो भने बाँड्ने प्रयास गरिने बताए।निर्वाचन मिति घोषणापछि आयोगले तयारीका लागि १ सय २० दिन चाहिने भन्दै आएको थियो। तर ८२ दिन मात्रै पाएको छ। ३८ दिन नै कम भएपछि सबै काम समयको चापमा गरिरहेका छौं, उनले भने, छोटो समय भएकाले निर्वाचनसँग सम्बन्धित सामग्री समयमै उपलब्ध हुन चुनौती देखिएको छ।"
अन्योलमा स्वविब्यु चुनाव,"माओवादी केन्द्रनिकट अखिल (क्रान्तिकारी) का अध्यक्ष नरेन्द्र न्यौपानेले क्याम्पस प्रशासनले यथाशीघ्र तालाबन्दी खोलेर स्ववियु चुनाव गराउनुपर्ने बताए। चुनाव निर्धारित मितिमै हुनुपर्छ, उनले भने, सबै विद्यार्थी संगठनले स्ववियुलाई सुचारु गराउन चुनावमा आउनुपर्छ। विभिन्न बहानामा स्ववियु बिथोल्न हुन्न।त्रिविले २०६५ पछि यस पटक स्ववियु चुनाव गराउन लागेको हो। स्ववियु चुनाव मिश्रित प्रणालीमा हुनेछ भने उम्मेदवार विद्यार्थीको उमेर बढीमा २८ वर्षमात्र हुनेछ। नेविसंघका केही विद्यार्थीले उमेर हदबन्दी हुन नहुने भन्दै तालाबन्दी गर्दैआएको जनाइएको छ। एमालेनिकट अनेरास्ववियुकी अध्यक्ष नविना लामाले तोकिएकै मितिमा स्ववियु चुनाव हुनुपर्ने बताइन्। ताला फोरेर पनि स्ववियु चुनाव हुनुपर्छ, विश्वविद्यालयमा विद्यार्थीको वैधानिक मञ्चलाई बिथोल्न नहुने उल्लेख गर्दै उनले भनिन्, हाम्रो संगठन जुनसुकै हालतमा चुनाव लड्न र हारजित स्वीकार्न तत्पर छ।चन्दनिकट क्रान्तिकारीका महासचिव दीपेन्द्र चलाउनेले तीन प्रमुख दलनिकट विद्यार्थी संगठनका कारण स्ववियु चुनाव भाँडिने खतरा बढेको बताए। हामीले स्ववियु चुनावमा सहभागी हुने तयारी गरिसकेका छौं, क्रियाशील विद्यार्थी संगठनहरूले कहीँ न कहीँ तालाबन्दी गरेको उल्लेख गर्दै उनले भने, स्ववियु निर्वाचन स्वस्थ ढंगले धाँधलीरहित र तोकिएको समयमा निष्पक्ष ढंगले हुुनुपर्छ।त्रिवि उपकुलपति प्राडा तीर्थराज खनियाँले विद्यार्थीले आफ्नो स्वार्थअनुकूल नभएर केही क्याम्पसमा तालाबन्दी गरेको बताए। विद्यार्थी संगठनहरूकै मागअनुसार चुनावको मिति चार दिन पछाडि सारेका हौं, खनियाँले कान्तिपुरसित भने, फागुन १८ मा स्ववियु चुनाव गराउँछौं। उनले विद्यार्थी संगठन प्रमुख तथा प्रतिनिधिसहित बैठक बोलाइने पनि बताए।"
देउवालाई पौडेलको पत्र,"काठमाडौं कांग्रेस सभापति शेरबहादुर देउवाको कार्यशैलीप्रति विरोध जनाउँदै वरिष्ठ नेता रामचन्द्र पौडेल पक्षले तत्काल केन्द्रीय कार्यसमिति र संसदीय दलको बैठक बोलाउन लिखित माग गरेको छ। मौखिक रूपमा बारम्बार आग्रह गर्दा पनि बैठक नबोलाएपछि लिखित रूपमै आग्रह गरिएको पौडेल पक्षीय नेताहरूले बताएका छन्। देउवालाई शनिबार बिहानै बुझाउन वरिष्ठ नेता पौडेलले पत्र तयार पारेका थिए। तर, देउवा राजधानी बाहिरको कार्यक्रममा गएकाले साँझ मात्रै पत्र बुझाइएको हो। पौडेलले हस्ताक्षर गरेको पत्र उनका स्वकीय सचिव चिरञ्जीवी अधिकारीले निवासमै लगेर देउवालाई बुझाएका हुन्। आसन्न तीन तहका निर्वाचन र सरकार सञ्चालनका विषयमा गम्भीर छलफल गर्नुपर्ने कारण जनाउँदै बैठक बोलाउन माग गरिएको छ। पार्टी र भ्रातृसंस्थाहरूको सञ्चालनमा सन्तुलित तवरबाट क्रियाशीलता आवश्यकता छ, पौडेलले देउवालाई बुझाएको पत्रमा उल्लेख छ, पार्टीको प्रमुख सहभागिता भएको सरकारको काम, प्रभावकारिता र त्यसका लागि पार्टीले खेल्नुपर्ने भूमिका र पछिल्ला चरणमा हुन गएका विवादास्पद निर्णयबाट हाम्रा शुभचिन्तकमा चिन्ता छाएको छ।पौडेल पक्षले पार्टीको केन्द्रीय कार्यसमिति र संसदीय दलको बैठक नबसेको महिनौं भएको र संस्थागत रूपमा पार्टी सञ्चालनको अभ्याससमेत नभएको भन्दै देउवाको कार्यशैलीप्रति आलोचना गर्दै आएको छ। पार्टीले लिएका निर्णयहरूमा विधिवत् छलफल नभएको भन्दै पौडेलले पठाएको पत्रमा उल्लेख छ, पार्टीका साथीहरूको भावनाअनुसार केन्द्रीय कार्यसमिति र संसदीय दलको बैठक अविलम्ब बोलाउन अनुरोध गर्छु। पौडेल पक्षको शनिबार बिहान र शुक्रबार बसेको बैठकले लिखित माग गर्दा पनि केन्द्रीय कार्यसमिति र संसदीय दलको बैठक नबोलाइए हस्ताक्षर संकलन गर्ने चेतावनीसमेत दिएको छ। पौडेल पक्षको बैठक महामन्त्री शशांक कोइरालाको महाराजगन्जस्थित निवासमा बसेको थियो। बैठकमा कोषाध्यक्ष सीतादेवी यादव, पूर्वमहामन्त्री प्रकाशमान सिंह, केन्द्रीय सदस्य रामशरण महतलगायत करिब दुई दर्जन नेताको सहभागिता थियो। बैठकमा पार्टीभित्र नीतिगत छलफल भएपछि मात्रै निर्णय लिनुपर्नेमा जोड दिँदै सभापति देउवाले पार्टी नेतृत्व सम्हालेको एघार महिना बित्दा पनि पार्टीका विभाग र समितिहरूले पूर्णता नपाएकोमा नेतृत्वको कडा आलोचना गरिएको थियो। तत्कालीन सभापति सुशील कोइरालाको नेतृत्व क्षमतामाथि प्रश्न उठाउने गरेका देउवा स्वयं अनिर्णयको बन्दी बन्न पुगेका पौडेल पक्षीय नेताहरूको धारणा थियो। बैठकमा संविधान संशोधन, प्रहरी महानिरीक्षक नियुुक्ति, राजदूत सिफारिसलगायत सरकारका कामकारबाही र प्रभावकारिताका विषयमा छलफल भएको थियो। कांग्रेस कोटाबाट राजदूतमा सिफारिस गर्दा विवादास्पद व्यक्तिलाई व्यक्तिगत सम्पर्क र आर्थिक चलखेलका आधारमा रोजिएको भन्दै पौडेल पक्षीय नेताहरूले त्यस्तो निर्णय फिर्ता लिन माग गरेका छन्। पौडेल समूहले आशा लामा, भीम उदास र रमेशप्रसाद कोइरालालाई राजदूतमा सिफारिस गरिएकामा आपत्ति जनाएको हो। पृष्ठभूमि कांग्रेस नभएका र विवादास्पद छवि भएका उनीहरूलाई राजदूत सिफारिस गर्दा पार्टीको साख गिरेको निष्कर्ष पौडेल पक्षको छ। पौडेलले शुक्रबार टेलिफोनबाट सभापति देउवालाई तत्काल नाम फिर्ता लिन आग्रह गरेका थिए। सिफारिस नामप्रति आपत्ति जनाउँदै त्यसअघि पनि पौडेलले देउवालाई नाम फिर्ता लिन आग्रह गर्दा दुई नेताबीच भनाभनसमेत भएको थियो। तर, सभापति देउवाले निर्णय परिवर्तन नहुने बताउँदै आएका छन्। उनीहरू न त पार्टी निकटका हुन् न त कुनै योगदान दिएको व्यक्ति नै हुन्, पौडेल पक्षीय एक नेताले भने, यसले आम पार्टी नेता तथा कार्यकर्तालाई लज्जित बनाएको छ। परराष्ट्रमन्त्री प्रकाशरण महतले भने समावेशी र अनुभवका आधारमा राजदूत सिफारिस गरिएको बताउँदै आएका छन्। पौडेल पक्षले केन्द्रीय कार्यसमिति र संसदीय दलको बैठकमा राजदूत नियुक्तिलाई लिएर कडा विरोध जनाउने रणनीति लिएको छ।"
अमेरिकामा नेपाली,"वासिङटन डीसी (अमेरिका) सुन्दर भविष्यको सपना बोक्दै अमेरिका प्रवेश गरेका कैयन् दम्पती यहाँ आएको केही समयपछि एक्लाएक्लै बस्ने गरेका छन्। नवदम्पतीदेखि बच्चा भइसकेकाहरू सम्मको सम्बन्ध विच्छेद भएका घटना यहाँ देख्न सकिन्छ। सम्बन्ध विच्छेदपछि बच्चाको रेखदेख कसले गर्ने भन्ने विषयमा समेत मुद्दा पर्ने गर्छ। त्यसको वारेसनामा लिन नेपाली दूतावास धाउनेहरूको संख्या पछिल्लो समय बढेको छ। केही वर्षयता सम्बन्ध विच्छेदको घटना हवात्तै बढेको दूतावास अधिकारीहरू बताउँछन्। केही वर्षअघिसम्म महिनाको एकदुई जोडी देखिएकामा अहिले महिनाको १० दम्पतीसम्मले वारेसनामा लिने गरेका छन्। दूतावासका अनुसार सन् २०१६ मा ५३ दम्पतीले वारेसनामा लिएका थिए। २०१७ को आरम्भमै ११ दम्पतीले त्यस्तो वारेसनामा लिइसकेको अधिकारीहरूले बताए। नेपाल गएको समयमा सम्बन्ध विच्छेद गरेर फर्कनेहरूको तथ्यांक भने दूतावाससँग हुँदैन। हामीले वारेसनामाका लागि प्रमाणित गर्ने हो। वारेसनामा राजदूतबाहेक अन्यले दिन पाउँदैन, दूतावास प्रवक्ता जीवनप्रकाश श्रेष्ठले कान्तिपुरसँग भने, पछिल्लो समय औसतमा महिनाको ५ वटा वारेसनामा दिइरहेका छौं। अवैतानिक दूतले त्यस्तो वारेसनामा दिन पाउँदैनन्। अमेरिका आएपछि काममा व्यस्त हुने र नेपालको जस्तो पारिवारिक माहोल कम हुनाले पनि परिवार टुट्ने अवस्था निम्तिएको हुन सक्ने दूतावास अधिकारीहरू बताउँछन्। उनीहरूका अनुसार चाहना र प्राथमिकता नै फेरिने गर्दा पनि समस्या परेको हुन सक्छ। खासगरी बच्चासहित अमेरिका बस्ने नेपालीमा दिउँसो श्रीमती काममा जाने र श्रीमान्ले बच्चा हेर्ने, राति श्रीमान् काममा जाने र श्रीमती बच्चाको साथमा रहने अवस्था धेरैको छ। बिदाको प्रकृति पनि फरक हुने भएकाले पारिवारिक माहोल कम हुने गरेको छ। धेरै कम नेपालीले ह्वाइट कलर जागिर खान्छन्। यसरी हवाइट कलर अर्थात् माथिल्लो स्तरका जागिरेहरूको बिदा पनि शनिबार र आइतबार नै भएकाले पर्याप्त समय हुने र घुमफिर, मनोरञ्जन सबै हुने भएकाले त्यस्तो समस्या कम आउने गरेको छ।दूतावासका अधिकारीअनुसार कतिपयले नक्कली दम्पती तर सक्कली विवाह गरेर समेत आउने हुनाले सम्बन्ध विच्छेदका लागि वारेसनामा लिने गरेका हुन सक्छन्। तर, त्यो प्रमाणित हुँदैन। श्रीमान् अमेरिका र श्रीमती नेपालमा वा श्रीमती अमेरिका, श्रीमान् नेपालमा हुनेहरूको पनि सम्बन्ध विच्छेदको वारेस आएको उल्लेख छ। अहिले अमेरिकामा करिब तीन लाख नेपाली रहेको अनुमान छ।"
संशोधन नभए संसद्बाट राजीनामा,"काठमाडौं संयुक्त लोकतान्त्रिक मधेसी मोर्चामा सरकारलाई दिएको समर्थन तत्काल फिर्ता लिने कि केही समय पर्खने भन्नेमा मतभेद भएको छ। मोर्चाका नेताहरूले संविधान संशोधन नगरी स्थानीय तहको निर्वाचन घोषणा गरे सरकारलाई दिइएको समर्थन फिर्ता लिने चेतावनी दिँदै आएका थिए। सरकारले निर्वाचनको घोषणा गरे पनि मोर्चाले सरकारलाई दिएको समर्थन भने फिर्ता लिएको छैन। सरकारले निर्वाचन घोषणालगत्तै संसद्मा प्रस्तुत भएको संविधान संशोधन प्रक्रिया अघि बढाएकाले तत्काल समर्थन फिर्ता लिन नहुने पक्षमा मोर्चाका केही नेता छन्। तत्काल फिर्ता लिने र केही समय पर्खनुपर्ने पक्षमा नेताहरू विभाजित भएपछि शनिबार तराई मधेस लोकतान्त्रिक पार्टीको बिजुलीबजारस्थित केन्द्रीय कार्यालयमा बसेको बैठकले कुनै निर्णय लिएन। बैठकअघि सद्भावना पार्टीका अध्यक्ष राजेन्द्र महतोले संविधान संशोधन प्रक्रिया दुई सातामा टुंगोमा पुग्न सक्ने बताउँदै त्यतिन्जेल सरकारलाई दिइएको समर्थन फिर्ता नलिने संकेत गरेका थिए। सरकारलाई दिइएको समर्थन फिर्ता लिनेनलिने विषय सामान्य हो, उनले कान्तिपुरसँग भनेका थिए, संविधान संशोधनको प्रस्ताव पारित भएन भने सरकारबाट फिर्ता लिनेमात्रै होइन, त्यसभन्दा कडा कदम चालेर हामी मधेसतिर जान्छौं।बैठकले संविधान संशोधन प्रस्ताव परिमार्जनसहित पारित नभए स्थानीय तहको निर्वाचन हुन नसक्ने निष्कर्षसमेत निकालेको छ। संविधान संशोधन पारित नभए हामी संसदबाट राजीनामा दिएरै मधेसमा आन्दोलन चर्काउँछौं, महतोले भने, मधेसमा कुनै पनि निर्वाचन हुन सक्दैन। स्थानीय तहको संख्या निर्धारण नभएको र स्थानीय तहलाई गैरदलीय आधारमा निर्वाचन गराउनुपर्ने विषय समेत बैठकमा उठाइएको थियो।"
सार्कले नयाँ महासचिव पाउँदै,सम्मेलनअघि हुने विदेश मन्त्रीस्तरीय बैठकले अनुमोदन गर्ने भनिए पनि भारतपाक तनावले बैठक अवरुद्ध थियो। पत्राचारमार्फत पनि सार्क मुलुकहरूले महासचिव अनुमोदन गर्न सक्ने भए पनि त्यसमा भारतले आनाकानी गर्दै आएको थियो। भारत र पाकिस्तानको तनावकै कारण सार्कको भविष्यमै चिन्ता हुन थालेको थियो। अहिले भारत र पाकिस्तानबीच समझदारीको वातावरण बन्न लागेकाले नयाँ महासचिवमा सहमति जुटेको परराष्ट्र अधिकारीले बताए। भारतपाकका विवाद केही साम्य भएपछि पाकिस्तानले आफ्नो महासचिव पठाउने भएको हो। नत्र सार्क सचिवालय केही समय महसचिवविहीन हुने अवस्था सिर्जना हुन सक्थ्यो। पाँच वर्षअघि माल्दिभ्सले आफ्नो पहिलो महासचिव फतिमाथ धियनालाई आन्तरिक राजनीतिको कारण फिर्ता बोलाएपछि अर्को महासचिव अन्योलमा परेको थियो। तर तत्काल माल्दिभ्सले सार्कमै निर्देशक भइसकेका पाका कूटनीतिज्ञ अहमद सलिमलाई सार्क महासचिव बनाउन सबै सदस्य राष्ट्रलाई पत्राचार गरेपछि त्यसमा सहमति जुट्यो। तीनवर्षे कार्यकालमा दुई महासचिव माल्दिभ्सले बनाएको हो। सार्कको नयाँ महासचिव आउने भएपछि स्थगित सार्क शिखर सम्मेलन पनि अघि बढ्न सक्ने अधिकारीहरूले बताएका छन्।
कामदारको खर्च रोजगारदाताले बेहोर्ने,"बैठकमा नेपाली पक्षले कामदारलाई भार पर्ने गरी अवैध रूपमा रकम संकलन गर्ने काम भएकोप्रति आपत्ति जनाएपछि मलेसिया पक्षले यसको खर्च कम्पनीबाटै दिलाउन तयार भएको हो। स्वास्थ्य परीक्षण गर्नबाहेक अरू शीर्षकमा लागेको खर्च कामदार मलेसिया पुगेपछि कम्पनीबाट दिने सहमति भयो, बैठकको नेतृत्व गरेका श्रम मन्त्रालयका सहसचिव गोविन्दमणि भुर्तेलले कान्तिपुरसँग भने। मलेसिया जाने कामदारले बायोमेडिकल (स्वास्थ्य परीक्षण) सहित १७ हजार ७ सय रुपैयाँ बुझाउनुपर्छ। बायोमेडिकलको ४५ सय रुपैयाँ शुल्क छ। भुर्तेलका अनुसार श्रम सम्झौताको मस्यौदामा भएको छलफल सकारात्मक रूपमा अगाडि बढेको छ। वैदेशिक रोजगार व्यवसायी संघले भने नेपालमा कामदारसँग लिने शुल्क नै खारेज गर्नुपर्ने भन्दै श्रम मन्त्रालयको ध्यानाकर्षण गराइएको जनाएको छ। कामदार मलेसिया गएपछि कम्पनीले रकम फिर्ता दिन्छ भन्ने ग्यारेन्टी कसले गर्छ? संघका महासचिव रोहण गुरुङले भने, यसलाई खारेजी नभए चैतबाट आन्दोलन गर्छाैं। श्रम मन्त्रालयका अनुसार मलेसियासमक्ष कामदारलाई दुईतर्फी टिकट दिन, २४ घण्टा नै बिमाको व्यवस्था गर्न, कामदारलाई नि:शुल्क बसोबास दिन र लेबी पूर्ण रूपमा हटाउनुपर्ने विषयलाई बैठकमा राखेको थियो। त्यसमा मलेसियाले कामदार आउने बेलामात्रै टिकट दिने अडान राखेपछि यो विषय टुंगो लागेको छैन। दुवै पक्षले राखेका आआफ्ना एजेन्डामाथि छलफल भयो, उनले भने, केही विषयमा दुवै पक्षले आआफ्ना अडान राखेका छन्। नमिलेको विषय उच्च तहमा छलफल गरी दुई महिनाभित्र टुंग्याउने सहमति भएको छ।नेपालले २००३ देखि नै मलेसियासँग श्रम सम्झौता गर्ने अग्रसरता देखाउँदै आएको हो। लामो छलफलपछि मस्यौदाले २०११ मै अन्तिम रूप पाएको थियो। त्यतिखेर मलेसियाले नेपाली सरकारी निकायको संलग्नताबिनै कामदार आपूर्ति गर्न पाउने अडान राखेकाले रोकिन पुगेको थियो। अधिकारीका अनुसार सरकारले कामदारको उच्च गन्तव्य मुलुकसँग अनिवार्य श्रम सम्झौता गर्ने नीतिलाई प्राथमिकता दिएपछि रोकिएको प्रक्रिया पुन: अगाडि बढेको हो। झन्डै १४ लाख नेपालीले मलेसियामा श्रम स्वीकृति लिएर गइसकेका छन्। हाल ४ लाख ५ हजार नेपाली कार्यरत रहेको मलेसियाले जनाएको छ। सुरक्षा गार्ड र उद्योगमा जानेहरू क्रमश: ५० हजारदेखि १ लाख २० हजार रुपैयाँ म्यानपावरलाई बुझाउन जान बाध्य छन्। मलेसियाले कामदारका लागि खानाबाहेक एक हजार रिंगेट (झन्डै २४ हजार रुपैयाँ) तलब तोकेको छ। जसबापत कामदारले मासिक १ सय ५० रिंगेटसम्म लेबी बुझाउनुपर्ने बाध्यता छ। कामदारसँग जोडिएको सबै विवाद हटाउन स्पष्ट श्रम सम्झौता आवश्यक रहेको मलेसियाका लागि पूर्व श्रमसहचारी सूर्यप्रसाद भण्डारीले बताए। नेपाली कामदारले मलेसियामा ठूलो शोषण सहनुपरेको छ। उनीहरूले न्याय पाउनबाट वञ्चित हुनुपरेको छ। त्यसबाहेक चर्को लागत खर्च, न्यून तलब, अनावश्यक लेबी बुझाउनुपर्ने बाध्यता जस्ता समस्या श्रम सम्झौताबाटै समाधान गर्नुपर्छ, उनले भने।"
विधि नहुँदा उद्धार कठिन,"नयाँदिल्ली मानव तस्करहरूले भारतमा ल्याएर अलपत्र पारेकाहरूलाई उद्धार गर्न स्पष्ट विधि र संयन्त्र नहुँदा समस्या भएको सरोकारवालाले बताएका छन् । भारतको राजधानी नयाँदिल्लीमा मानव बेचबिखन तथा ओसारपसारबाट पीडित तथा प्रभावित नेपाली नागरिकको उद्धार तथा स्वदेश फिर्तीसम्बन्धी नियमावलीका विषयमा छलफल गर्न आयोजना गरिएको कार्यक्रममा उनीहरूले यस्तो बताएका हुन् ।दूतावासका काउन्सिलर एसएसपी यादव खनालले उद्धार गरेर दूतावास ल्याएपछि उनीहरूलाई कुन सरकारी निकायसँग समन्वय गरेर कसरी काठमाडांै पठाउने भन्ने विषयमा विधि स्पष्ट नरहेको बताए । उनले उद्धारपछि केही दिन राख्न अस्थायी आवासको समेत समस्या हुने गरेको बताए । खनालका अनुसार २०७२७३ सालमा २ सय १२ नेपाली भारतमा बेचिएका छन् । कार्यक्रममा शक्ति समूहकी कार्यकारी निर्देशक सुनिता दनुवारले रहरले नभई बाध्यताले मानिस बेचिने भन्दै मनोवैज्ञानिक, आर्थिक तथा सामाजिक दबाबले उनीहरूको उद्धार र स्वदेश फिर्तालाई प्रभाव पार्ने बताइन् । महिला, बालबालिका तथा समाज कल्याण मन्त्रालयका उपसचिव दिलीप लामिछानेले भने सरकारसँग पर्याप्य बजेट भए पनि कूटनीतिक निकायहरूले त्यसलाई पर्याप्त खर्च गर्न नसकेको बताए । उनले दिल्लीस्थित नेपाली दूतावासले माग गरे उद्धार प्रक्रियाका लागि जति पनि बजेट उपलब्ध गराउन सकिने बताए । उनका अनुसार विगतका केही वर्षमा निकासा भएको बजेट खर्चको दूतावासले समयमा हिसाबकिताब बुझाउन नसक्दा गत वर्ष समाज कल्याण मन्त्रालयले कुनै बजेट नै विनियोजन गरेन । एकातिर दिल्ली दूतावासले खर्चको अभावका उद्धार गरेर ल्याइएकाहरूको व्यवस्थापनका लागि गैरसरकारी संस्थालाई गुहार्ने गरेको छ भने अर्काेतिर सरकारी बजेट खर्च गर्न सकेको छैन ।"
बाघ मार्ने छुटे,"बर्दिया बसले ठक्कर दिएर बाघ मारेको अभियोग लागेका चालक गोपालबहादुर बोहरा धरौटीमा छुटेका छन्। गत पुस ६ गते ना४ख २८८७ नम्बरको रात्रिबसले बर्दिया निकुञ्जअन्तर्गत कुवाभारमा पाटेबाघलाई ठक्कर दिएको थियो। निकुञ्जले चालक, सहचालक सहित बसलाई मुख्यालय ठाकुरद्वारा ल्यायो। जिल्ला अदालत बर्दियाका न्यायाधीश रमेश शर्मा पौडेलको पुस १७ गतेको एकल इजलासबाट भने चालक बोहरा एक लाख रुपैयाँ धरौटीमा छुटेका थिए। अदालतका श्रेस्तेदार हिरण्य भण्डारीले चालकलाई उन्मुक्ति नदिइएको दाबी गरे । सहचालकले सफाइ पाएका छन्। राष्ट्रिय निकुञ्ज तथा वन्यजन्तु संरक्षण ऐनमा गैंडा, बाघ जस्ता जनावर मार्ने, घाइते बनाउनेलाई ५० हजारदेखि एक लाख रुपैयाँ जरिवाना वा ५ देखि १५ वर्षसम्म कैद वा दुवै सजाय हुने व्यवस्था छ।"
अनुमतिबिना निजीमा काम गरे लाइसेन्स रद्द,"काठमाडौं सरकारी स्वास्थ्य निकायमा कार्यरत चिकित्सकलगायत स्वास्थ्यकर्मीले सरकारबाट पूर्वअनुमति नलिए २०७४ वैशाखदेखि निजी अस्पताल र क्लिनिकमा काम गर्न पाउने छैनन्। उनीहरूले निजी क्लिनिक सञ्चालन गर्नसमेत सरकारबाट पूर्वअनुमति लिनुपर्छ। अटेर गर्ने चिकित्सक र स्वास्थ्यकर्मीको लाइसेन्स खारेजीसम्मको कारबाही हुनेछ। स्वास्थ्य मन्त्रालयबाट निजी क्षेत्रमा काम गर्ने अनुमति पाएकाहरूले अस्पतालको हकमा बिहान ९ देखि दिउँसो ३ बजेसम्म र स्वास्थ्य चौकीको हकमा बिहान १० देखि साँझ ५ बजेसम्मको कार्यालय समयमा भने कुनै पनि निजी क्षेत्रमा काम गर्न पाउने छैनन्। बढी समय सरकारी अस्पतालमा काम गरून् भनेर सरकारले स्वास्थ्यकर्मीको तलब ५० प्रतिशत वृद्घि गरिदिएको छ। दिउँसो ३ देखि साँझ ५ बजेसम्म आफू कार्यरत अस्पतालमा एक्सटेन्डेड हेल्थ सर्भिस वा ओभर टाइम सेवाअन्तर्गत काम गर्ने पालो परेका बेला समेत स्वास्थ्यकर्मीले निजीमा काम गर्न नपाउने जानकारी स्वास्थ्य मन्त्रालयका अधिकारीले दिए। ती अधिकारीका अनुसार स्वास्थ्य मन्त्रालय वा सम्बन्धित मातहतको निकायबाट सञ्चालन अनुमति नलिएका, समयमै नवीकरण नगराएका स्वास्थ्य संस्थामा समेत सरकारी स्वास्थ्यकर्मीले काम गर्न पाउँदैनन्। सुरुमा यो विषयमा थुप्रै असहमतिको स्वर आए पनि चिकित्सकहरूसँग राम्ररी संवाद गरेपछि बहुसंख्यकको आपत्ति छैन, स्वास्थ्यमन्त्री गगन थापाले कान्तिपुरसँग भने, यो व्यवस्थाले कार्यालय समयबाहिर निजीमा काम गर्नेलाई वैधानिक बनाएर कानुनी दायरामा समेत ल्याउनेछ। मन्त्री थापाका अनुसार यो प्रावधानले सरकारी स्वास्थ्य संस्थाको विश्वसनीयता बढाउँछ र आम नागरिकको चिकित्साकर्मीप्रति सम्मानभाव समेत वृद्धि गराउँछ। यो अवधारणा सफल हुँदै गए स्वास्थ्यकर्मीहरूले सरकारी स्वास्थ्य संस्थामा सेवा दिएका आधारमा तलबमा वृद्घि गर्ने प्रावधानसमेत लागू गर्ने प्रक्रिया चलिरहेको छ। थापाका अनुसार निजी क्षेत्रले समेत सरकारी अस्पतालमा काम गर्ने स्वास्थ्यकर्मीलाई आफूकहाँ काम दिँदा कानुन पालना गर्नुपर्छ। उनीहरूले आफूकहाँ काम गरिरहेका सरकारी स्वास्थ्यकर्मीको नाम सार्वजनिक गर्नुपर्छ। अनुमति नलिएका सरकारी स्वास्थ्यकर्मीबाट काम लिने निजी स्वास्थ्य निकायको सञ्चालन अनुमतिपत्र खारेजीसम्मको कारबाही स्वास्थ्य मन्त्रालयले गर्ने जानकारी थापाले दिए। फागुन मसान्तभित्र स्वास्थ्य मन्त्रालय र मातहतका निकायमा दर्ता या नवीकरण नभए निजी स्वास्थ्य संस्थाको सञ्चालन अनुमतिपत्र खारेज हुनेछ।"
जापानी उद्योगपतिलाई लगानी गर्न आग्रह,"टोकियो (जापान) उद्योग मन्त्री नवीन्द्रराज जोशीले जापानी उद्योगपतिहरूलाई नेपालमा उद्योग स्थापना गरी लगानी गर्न आग्रह गरेका छन्। उनले टोकियोस्थित दूतावासमा शुक्रबार आयोजित कार्यक्रममा विदेशी लगानीकर्तालाई लगानीको प्रतिफलको ग्यारेन्टी सरकारले दिने पनि बताए। लगानीमैत्री संविधान बनेको छ, सरकारले लगानीको सुरक्षा गर्छ, उनले भने। जलविद्युत्, कृषि, पर्यटन, उत्खनन तथा विकास पूर्वाधारका उद्योगमा लगानी गर्न सके कम समयमै प्रतिफल पाउन सकिने भन्दै उनले उद्योग दर्ता गर्न कुनै झन्झट नरहेको बताए। उद्योग व्यापारमार्फत दुई देश बीचको पुल बन्न म जापानका उद्योगी व्यापारीलाई आग्रह गर्छु, उनले भने। मन्त्री जोशीले लगानीको प्रतिफल जापानमै ल्याउन सक्ने गरी कानुनको सुधार र व्यवस्था गर्ने लगायतका काम तीव्र पारिएको जनाउँदै पेट्रोल उत्खनन र विद्युत्को क्षमता विस्तारमात्र गर्न सके छिमेकी मुलुकप्रतिको परनिर्भरता कम हुने बताए।"
विपत्ले जुराएको मिलन,"भक्तपुर ०७२ वैशाख १२ को भूकम्पले दुवैलाई रुवायो। दुवै एक्लिए अनि विछिप्त पनि। भक्तपुर इनाचोका ३५ वर्षीय रामकृष्ण बोहजु र तचपाल मक्वाकी ३५ वर्षीया कञ्चन लवजु (गोसाईं) को जीवनमा उस्तै विपत्त आइपर्यो। रामकृष्णले आमा, पत्नी र छोरी गुमाए। कञ्चनले पति, छोरा र छोरी गुमाइन्। परिवारका सम्पूर्ण सदस्य गुमाएर एक्लो बनेका उनीहरू वर्ष दिनपछि एक भएका छन्।विछिप्त मन जोड्न कुनै तामझाम बाजागाजाको आवश्यकता पर्दो रहेनछ। भूकम्पअघिको सम्बन्धले कुनै फरक पनि पारेन उनीहरूको सम्बन्ध गाँसिन। उनीहरूले भूकम्पपछिको कष्टपूर्ण जिन्दगीलाई सम्हाले। उस्तै पीडामा पिल्सिएका दुवैले एकअर्कालाई स्विकारेका छन्। विवाहको माहोल सामान्य थियो तर, सम्बन्ध गाढा छ। रामकृष्ण र कञ्चन सूर्यविनायक गणेश मन्दिरलाई साक्षी राखी गत वैशाखमा वैवाहिक जीवनमा जोडिए।भूकम्पले रामकृष्णको पाँचतले घर भत्कियो। उनकी ६० वर्षीया आमा, ९ वर्षीया छोरी, ३१ वर्षीया पत्नी, पाहुना आएकी भान्जीको एकै चिहान भयो। रामकृष्ण घरबाहिर भएकाले बाँचे। भूकम्पलगत्तै रामकृष्ण उद्धारका लागि घरभित्र त छिरे तर, केही गर्न सकेनन्। तर, उनकी ५ वर्षीया छोरी कसिसलाई भने जीवनमरणको दोसाँधमा उद्धार गर्न भ्याए। भग्नावशेषबाट निकाल्दा कसिस बोल्न सक्ने अवस्थामा थिइनन्, उनी सम्झन्छन्, बाँसले पेटमा प्वाल पारेको थियो, रगताम्य छोरी बोकेर अस्पताल पुगें।जिल्ला अस्पतालमा उपचार गर्न नसक्ने बताएपछि कसिसलाई शिक्षण अस्पताल महाराजगन्ज पुर्याइयो। अस्पतालले छोरी बचाउन सक्ने अवस्था न्यून बताएको थियो, छोरीको अवस्था बताउँदै रामकृष्णले भने, कसिसको आन्द्रा छियाछिया हुने गरी प्वाल परेको थियो, दुवै खुट्टामा घाउ थियो। २ महिना अस्पताल राखेपछि पेटमा स्टिल राखेर डिस्चार्च गरिदियो। घाइते छोरी लिएर महिनौं चिसो त्रिपालमा बसेको उनी बताउँछन्। केही सीप नलागेपछि कमलविनायकस्थित कोठा भाडामा बसेका रामकृष्णले ६ महिने दिनचर्या घाइते छोरीको लालनपालनमा बिताए। भूकम्पअघि गाडी चलाउँदै आएका रामकृष्ण भूकम्पपछि छोरीलाई अस्पताल लानेल्याउने गर्दैमा दिन बितेको स्मरण गर्छन्। यता कञ्चनको आँखामा राखे पनि नबिझाउने दुई लालाबाला थिए। ४ जनाको सुन्दर परिवार थियो। परिवारमा खुसीको कमी थिएन। त्यही खुसीमा उनको परिवार रमाइरहेको थियो। यही भूकम्प निर्दयी बन्यो। उनको परिवारको ३ सदस्यलाई एकै चिहान बनायो। वैशाख १२ गते शनिबार बिहान खाना सँगै खाएर छोराछोरी र पतिलाई हात हल्लाउँदै कञ्चन अफिस गएकी थिइन्। अफिस पुगेको केही क्षणमै भूकम्प आयो। भूकम्पसँगै कञ्चनको जीवनमा कहिल्यै नमेटिने गहिरो चोट आइलाग्यो। उनकी २० महिनाकी छोरी संयुक्ता, १० वर्षीय छोरा युनिस र ३४ वर्षीय पति कृष्ण लवजु गुमाएपछि कञ्चन एक्ली भइन्। वर्षौंको प्रेमपछि विवाह बन्धनमा बाँधिएका उनीहरूलाई भूकम्पले कहिल्यै नभेटिने गरी टाढा बनायो। बिहान सँगै खाना खाएर श्रीमानलाई छोराछोरीको जिम्मा लगाई अफिस पुगेकी मात्र थिएँ, उनी सम्झिन्छिन्, अफिस पुगेको केही क्षणमै भूकम्प आयो, भूकम्प आउँदाआउँदै अफिसबाट निस्किएँ, तर उनीहरूलाई भेट्न सकिनँ।उनलाई विनाशकारी भूकम्पले एक्लो बनाइदियो। भूकम्प आउँदाआउँदै अफिसबाट हिँडेकी कञ्चन घर नपुग्दै नगरका पुरानो र साँघुरो गल्ली जीर्ण बनिसकेका थिए। उनको घर छिर्ने बाटोमा अवरोध थपिए। छोराछोरी र श्रीमानको अवस्था बुझ्न घर आउन खोज्दै थिएँ, उनी अझै भक्कान्छिन्, घर आउने बाटो पुरै ठप्प थियो। छिमेकीलाई सोधें, ठिकै छ दत्तात्रयमा बसेको छ भन्थ्यो तर, अवस्था बिग्रिसकेको रहेछ। छोराछोरीको त्यही दिन मृत्यु भयो। पतिलाई जिउँदै उद्धार गरेको भए पनि अस्पतालमा उपचारकै क्रममा मृत्यु भयो। पाँचतले घरको दोस्रो तलामा बस्दै आएकी कञ्चन परिवारका सम्पूर्ण सदस्य गुमेपछि एक्ली भइन्। उनको गतिलो सहारा गुम्यो।भूकम्पपछिको १ वर्ष दुवैका लागि कष्टकर बित्यो। रामकृष्ण र कञ्चनको विगत एउटै भएपछि उनीहरू अस्पताल तथा अस्थायी टेन्टमा बस्दाको बखत भेट भयो। एकअर्काको परिस्थिति बुझे। जीवनमा फेरि दोस्रो सम्बन्ध गाँसिन्छ भन्ने लागेको थिएन, कञ्चन बताउँछिन्, तर, समयले हाम्रो भेट जुरायो। उनीहरूको साथमा रामकृष्णकी कान्छी छोरी कसिस पनि छिन्। कसिसलाई दुवैले मुटुको टुक्रा सम्झेर स्नेह दिइरहेका छन्। कसिस कमलविनायकस्थित न्यातपोल स्कुलमा पढछिन्।विपत्तपछिको मिलनमा उनीहरू एकसाथ अघि बढिरहेका छन्। कञ्चन सल्लाघारीस्थित डा इवामुरा अस्पतालमा ल्याबमा काम गर्छिन् भने रामकृष्ण भूकम्पले भत्काएको घर उभ्याउन लागिपरेको बताउँछन्। एकअर्काको सहारा बनेकाछौं, कञ्चन बताउँछिन्, छोरीको भविष्य कोर्ने जिम्मा हाम्रो काँधमा छ। भूकम्पले ढलेको घर उभ्याउने लक्ष्य यसै वर्ष पूरा गर्नेमा दुवै लागेको रामकृष्ण बताउँछन्।"
तरकारीमा बिचौलियाको बिगबिगी,"ललितपुर चापागाउँ बोहराटारका राधाकृष्ण बोहराले आफ्नो बारीबाट हरियो लसुन र प्याज प्रतिकिलो २० देखि २५ रुपैयाँमा बिक्री गर्छन्। उनले बेचेको त्यही हरियो लसुन र प्याजको लगनखेलस्थित तरकारी बजारमा उपभोक्ताले प्रतिकिलो ७० देखि ८० रुपैयाँसम्म तिर्नुपर्छ। बोहराले धनियाँ प्रतिकिलो २५ रुपैयाँमा बेच्छन्। त्यसैको प्रतिमुठा १० रुपैयाँ पर्छ। वज्रबाराही १२ का बोहराले तरकारीको भाउ अकासिनुमा कृषकको दोष नभई किसानको सिधै पहुँच उपभोक्तासम्म नपुगेको बताउँछन्। बिचौलिया हाबी हुँदा किसान र उपभोक्ता दुवै ठगिएका छन्, उनले भने, बारीबाट उठाउने व्यक्तिले केही प्रतिशत नाफा खाएर थोक बिक्रेतालाई, थोक बिक्रेताले खुद्रा बिक्रेतालाई त्यसपछि मात्र केही प्रतिशन नाफा खाएपछि उपभोक्तालाई बिक्री गर्छन्।चापागाउँ झयालुन्टारकी चन्दा तामाङले आफूले उत्पादन गरेको साग बारीबाट प्रतिकिलो २० देखि २५ रुपैयाँमा बेच्छिन्। काठमाडौंसम्म पुग्दा त्यही साग प्रतिकिलो ६० रुपैयाँ पुग्छ। बन्दा प्रतिकिलो २० रुपैयाँमा बेच्छिन्। बारीबाट किन्ने व्यवसायीले जति रकम दियो उनी त्यतिमै सन्तुष्ट हुन्छिन्। कारण उनको उपभोक्तासम्म सीधा पहुँच छैन।बारीबाट किन्ने व्यक्तिले यसपालि उनले २ आनामा लगाएको धनियाँ नलग्दा भाउ नै पाइनन्। तामाङ भन्छिन्, धनियाँमा फूल फुल्यो। अब बिक्री हुन्न। खेती गर्ने ज्यामीलाई ज्याला कसरी दिने भन्ने चिन्ता छ।किसानले उब्जनी गरेको तरकारी तीन तह भएर मात्र उपभोक्तासम्म आइपुग्छ। बिचौलियाका कारण बजारसम्म पुग्दा भाउ ३ सय प्रतिशतभन्दा महँगो हुने गरेको छ।ताजा तरकारी सेवा सहकारी संस्था चापागाउँका अध्यक्ष मिश्री बोहराका अनुसार बारीबाट बजारसम्म पुर्याउन प्रतिकिलो ३ रुपैयाँ लागत भए पुग्छ। किसान आफैंले उपभोक्तासम्म पुर्याउने हो भने प्रतिकिलो २५ रुपैयाँ पर्ने गोलभेडा ३० रुपैयाँ पनि पर्दैन, उनले भनिन्, अझ सरकारले राम्रो बीउ दिए बारीमा पर्ने मूल्यमै बिक्री गर्न सकिन्छ।उनले जिल्ला कृषि विकास कार्यालयको बैठकमा सरकार आफैंले वा उपभोक्तालाई बजार व्यवस्थापन गर्न दिनू भनी पटकपटक प्रस्ताव राख्ने गरेको बताइन्। मूल्य निर्धारणसमेत सरकारले गर्नुपर्छ, उनले भनिन्, तर कृषकको प्रस्तावप्रति कृषि कार्यालय गम्भीर छैन।दक्षिण ललितपुरका किसान चापागाउँस्थित तरकारी संकलन केन्द्रमार्फत आफ्ना उत्पादन बिक्री गर्छन्। संकलन केन्द्रबाट राजधानी तरकारी पठाउने व्यापारीले प्रतिकिलोमा कम्तीमा १० रुपैयाँसम्म नाफा लिने गरेको कृषकहरू बताउँछन्। कृषकहरूका अनुसार तरकारीमा सबभन्दा बढी नाफा थोक बिक्रेताले लिने गरेका छन्।कृषि कार्यालय प्रमुख भरतप्रसाद देवकोटा र कृषि प्रसार अधिकृत नरेशचन्द्र घिमिरेले तरकारीको बजार व्यवस्थापन र बिचौलियाको मनोमानीबारे प्रतिक्रिया दिन चाहेनन्। ललितपुरबाट दैनिक लेलेचन्दनपुर सडक भएर गोटीखेल, शंखु, बुखेल, नल्लु, भारदेउ, चौघर, ठुर्लादुर्लङ, कालेश्वरीबाट सिजनमा दैनिक ३० हजार किलोको हाराहारीमा तरकारी बजार आउँछ। अफसिजनमा ९ हजार किलो। भट्टेडाँडा, गिम्दी, आश्राङ, प्युटार, माल्टा, घुसेलबाट सिजनमा दैनिक १० देखि १५ हजार किलो र अफसिजनमा ९ हजार किलोसम्म आउँछ। दक्षिणमा करिब ६० प्रतिशत कृषक दुग्ध र तरकारी व्यवसायीमा आबद्ध छन्। यहाँ काउली, बन्दा, रायो, सिमी, बोडी, काँक्रो, फर्सी, घिरौंला, तितेकरेला, मटरकोसा, गोलभेडा उत्पादन हुन्छन्।"
मेरिडियनमा टर्किसको शंकास्पद गतिविधि,"काठमाडौं राजधानीको बौद्धस्थित मेरिडियन स्कुलमा टर्किस नागरिकले शंकास्पद गतिविधि गरिरहेको शिक्षकहरूले गुनासो गरेका छन्। सात महिनाअघि उनीहरूको गतिविधिको समाचार सार्वजनिक भएपछि शिक्षा मन्त्रालय, अध्यागमन विभाग र सरकारका अन्य निकायले छानबिन गरेपछि उनीहरू फरार थिए। पछिल्लो समय सरकारले चासो दिन छाडेपछि विद्यालयमा उनीहरूले पुन: गतिविधि सुरु गरेका हुन्। शिक्षा मन्त्रालयको अनुमतिबिना विद्यालयमा विदेशी नागरिकले लगानी र काम गर्न नपाइने कानुनी व्यवस्था छ। त्यही कारण ती विद्यालय नेपालीको नाममा राखेर टर्किसहरूले चलाइरहेका छन्।शिक्षा विभागले आठ महिनाअघि नै उनीहरूको गतिविधिबारे सुरक्षा निकायलाई सतर्क हुन जानकारी गराउनुपर्ने प्रतिवेदन दिएको छ। मेरिडियनका नाममा राजधानीमा तीन विद्यालय सञ्चालन छन्, ती सबैमा टर्किस नागरिकको लगानी छ। तर, कागजी रूपमा नेपालीको लगानी देखाइएको छ। त्यसमा बालुवाटारको मेरिडियन, रेन्बो मन्टेश्वरी, बौद्ध मेरिडियन छन्। यसबाहेक बौद्ध मेरिडियनको परिसरमा क्यानोपी कलेज, बागबजारमा ब्राइट टाइम कन्सल्टेन्सीसमेत सञ्चालन गरेका छन्। सबैजसो संस्थामा टर्किसहरू देखिँदैनन्। नेपालीलाई कागजी सञ्चालक बनाइएको छ। मेहम्हद दुजको नेतृत्वमा टर्किस टोली बौद्ध मेरिडियन विद्यालयमा दैनिक आउने गरेको एक शिक्षकले बताए। दुज विद्यालयका पूर्वप्रिन्सिपल पनि हुन्। सरकारी टोलीले छानबिन थालेपछि उनको ठाउँमा दिनेश न्यौपानेलाई जिम्मेवारी दिइएको छ। न्यौपाने देखावटी प्रिन्सिपल हुन्। विद्यालयका सम्पूर्ण कारोबार दुजले नै दैनिक बुझ्ने गर्छन्। विद्यालयको सञ्चालकमा अब्दुल खालिद र उनकी श्रीमती सुनिरा बाटाजुलाई कागजी रूपमा देखाइएको थियो। उनलाई पनि माघ १२ देखि हटाएर काठमाडौंका अमिना बानु, केमा घले, पुनमकुमार राईलाई राखिएको छ। कम्पनी रजिस्ट्रार कार्यालयमा १५ हजार कित्ता सेयर उनीहरूको नाममा देखाइएको छ। विद्यालय भने कमाल अहमद, उपेन्द्र, साहित काजी नाम गरेका व्यक्तिले चलाउने गरेको स्रोतले जनाएको छ। दुई साताअघि काठमाडौंका जिल्ला शिक्षा अधिकारी जयाप्रसाद आचार्यको टोली विद्यालय पुगेपछि टर्किसहरू भागेको स्रोतले जनाएको छ। शिक्षा अधिकारी आचार्यले उनीहरूको गतिविधि र विद्यालयको अवस्थाबारे अनुसन्धान गरिने बताए। टर्किसहरूले मेरिडियन इन्भेस्टमेन्ट दर्ता गरेका छन्। बालुवाटारस्थित प्रधानमन्त्री निवाससँगै टर्किसहरूले यो नामको कार्यालय सञ्चालन गरेका छन्। मेरिडियन इन्भेस्टमेन्टको प्रमुखका रूपमा हलिल सिनार हुन्। कम्पनीकै डेपुटी डाइरेक्टर ओल्के सेनोलले सनसाइन विज्ञापन एजेन्सी, अनादोलु रेस्टुरेन्ट पनि दर्ता गरेका छन्।"
कुरुवाको सामानै गायब,"काठमाडौं पाटनको मानसिक अस्पतालबाट गत साता बिरामी कुरुवा माधव भट्टको मोबाइल गायब भयो। मोबाइल चार्जमा राखेर शौचालय जाँदा ५ मिनेटभित्रै मोबाइल हराएको उनले बताए। अस्ति भर्खरै ३० हजारमा किनेको मोबाइल कसले पो चोरिदियो, घरमा फोन गर्न पनि पाएको छैन, उनले भने।बर्दियाबाट आएका भट्ट डेढ महिनायता दाजुको उपचारका लागि अस्पतालमै छन्। मोबाइल हराउनासाथ उनले अस्पताल प्रशासनमा तुरुन्तै खबर गरे। धेरै खोजी गर्दा पनि मोबाइल नभेटिएपछि उनी निराश भए। घरमा फोन सम्पर्क हुन नपाएर दाजुको अवस्थाबारे खबर दिन नपाउँदा उनी दु:खी छन्। अब आजको भोलि नै कहाँबाट अर्को मोबाइल किनेर काम चलाउने होला, भट्टको चिन्ता छ।मानसिक अस्पतालमै एक महिनादेखि पत्नीको उपचार गराइरहेका चितवनका तिलक गैरेको पनि १० हजार रुपैयाँ हरायो। ताल्चा लगाएर सामान राख्ने ठाउँ छैन, लुकाएरै राखेको थिएँ, हराएछ, उनले भने। पत्नीको औषधि खर्चका लागि जम्मा गरेको रकम हराएपछि गैरे चिन्तित छन्। औषधिका लागि पैसा कहाँबाट ल्याउने होला, दैनिक सयदुई सयको औषधि र फलफूल चाहिन्छ, उनले भने।भट्ट र गैरे प्रतिनिधि पात्र हुन्। मानसिक अस्पतालमा बिरामीका सामान राख्ने ठाउँमा लकरको व्यवस्था नहुँदा दैनिक केही न केही सामान हराउने गरेको बिरामीका कुरुवाको गुनासो छ। मोबाइल, पैसा, खानेकुरा, चार्जरलगायत सामान छोडेर हिँडे कि हराउँछ। बिरामीलाई होस हुँदैन, हामी अनेक कामले बाहिर निस्किरहनुपर्छ, जे पनि हराउँछ, एक कुरुवाले दु:खेसो पोखे।सामान हराएपछि खोजीमा अस्पताल प्रशासनले चासो नदिने उनीहरूको गुनासो छ। पटकपटक गुनासो गर्न जाँदा कर्मचारीले हप्काउने या जवाफमा कुनै वास्ता नदेखाउने कुरुवाहरूको गुनासो छ। तथ्यांक अधिकृत वासुदेव कार्कीले अस्पतालमा सामान लक गरी राख्ने व्यवस्था नभएको बताए। एकदुईवटा बिग्रिएका लकर छन्, चाँडै बनाउँछौं, उनले भने। बिरामी र कुरुवाले आफ्नो सामानको सुरक्षा आफैं गर्नुपर्ने अस्पतालका निर्देशक सुरेन्द्र शेरचनले बताए।"
आमरण अनशनरत पत्रकारद्वयको स्वास्थ्य बिग्रँदै,काठमाडौं नेपाल पत्रकार महासंघको केन्द्रीय कार्यालयमा तालाबन्दी गरी ४ दिनदेखि आमरण अनशनमा बसेका पत्रकारद्वयको स्वास्थ्य अवस्था कमजोर बन्दै गएको छ। राजनीतिक भागबन्डाका आधारमा सदस्यता वितरण रोक्न माग गर्दै पत्रकारद्वय लवदेव ढुंगाना र प्रेम अधिकारी सिनामंगलस्थित महासंघ कार्यालयको मूल ढोकामा तालाबन्दी गरी अनशनमा बसेका छन्। ढुंगाना महासंघको पाँचथर शाखाका अध्यक्ष हुन् भने अधिकार इलाम शाखाका सदस्य। उनीहरू फागुन ११ गते बिहान महासंघको भवनमा तालाबन्दी गरी अनशन थालेका हुन्। उनीहरूले इलाम र ताप्लेजुङको अधिवेशन विधानविपरीत धाँधलीपूर्ण तरिकाले गरिएको दाबी गरेका छन्। फागुन लागेपछि महासंघको देशैभरका शाखामा अधिवेशन भइरहेको छ।
दुई मृत फेला,"काठमाडौं बूढानीलकण्ठ ९, सुन्दरबस्तीमा एक युवक मृत फेला परेका छन्। सुन्दरबस्तीमा डेरा गरी बस्ने जिवस सुब्बाको कोठामा उनका आफन्त २७ वर्षीय सुवास लिम्बू मृत भेटिएका हुन्। शुक्रबार बेलुकी खाएर सुतेका उनको मृत्युको कारण खुल्न नसकेको प्रहरीले जनाएको छ। यस्तै कागेश्वरी मनहरा नगरपालिका गोठाटारको डाँडानजिक एक नवजात शिशु मृत फेला परेको छ।"
१६ सय रूख काटिए,काठमाडौं उपत्यकाका विभिन्न स्थानमा सडक विस्तारका क्रममा १६ सय ५४ वटा रूख काटिएको वन कार्यालयले जनाएको छ। ती रूख विस्तार गर्न लागिएको सडकमा परेकाले हटाइएको हो। सबभन्दा बढी बल्खुदक्षिणकाली सडकमा ७ सय ६२ रूख काटिए। चाबहिलसाँखु खण्डमा ४ सय ८४ रूख काटिए। थानकोटचित्लाङ खण्ड र त्रिपुरेश्वरकलंकीनागढुंगा खण्डमा १७०१७० गरी ३ सय ४० रूख काटिए। त्यसैगरी थानकोटपानीघाट सडकमा ६८ रूख काटिएको वन कार्यालयका सूचना अधिकारी अरुण गुप्ताले जानकारी दिए।
जिल्लामा हुँदैन उपचार,"दाङ घोराहीको दामोदर चोकमा ट्रक र स्कुटी ठोक्किँदा स्कुटीमा सवार दुई शिक्षिका गम्भीर घाइते भए। उनीहरूलाई तत्काल घोराहीस्थित राप्ती उपक्षेत्रीय अस्पताल लगिए पनि उपचार सम्भव भएन। आईसीयू, उपकरण र दक्ष जनशक्ति नभएकाले तत्काल राजधानी पुर्याउनुपर्ने भयो। दुई घण्टापछि राजधानीबाट अल्टिच्युड एयरको हेलिकप्टर मगाइयो। साता दिन नबित्दै त्रिपुर नगरपालिका२ झारबैरा चोकमा रा२ख ९४१५ नम्बर बसले रा२प ६४० नम्बरको मोटरसाइकललाई ठक्कर दिँदा नेपाली कांग्रेस क्षेत्र नं ३ का निवर्तमान सचिव रणबहादुर भण्डारी गम्भीर घाइते भए। उनको पनि घोराहीमा उपचार सम्भव नभएपछि सिम्रिक एयरको हेलिकप्टरमार्फत काठमाडौंको ग्रान्डी अस्पताल पुर्याइयो। जिल्लामा उपचार सहज नहुँदा गम्भीर बिरामीलाई महँगो शुल्क तिरेर काठमाडौं पुर्याउनुपर्ने बाध्यता छ। स्रोतसाधन र दक्ष जनशक्ति नभएकै कारण बिरामी जोगाउन चुनौती देखिएको छ।एकपटक हेलिकप्टर मगाउँदा ४ लाख ९७ हजार रुपयाँ तिर्नुपर्ने जिल्लामा हेलिकप्टर सेवाको संयोजन गरिरहेका मीनेश श्रेष्ठले बताए। हेलिकप्टर राजधानी आउजाउ गर्न चार घण्टा लाग्छ। मौसमअनुसार समय केही फरक पर्न सक्छ। आपत्कालीन अवस्थामा बोलाउँदा पनि हेलिकप्टर पाइएको भने छ, उनले भने। सामान्य नागरिकलाई यस्तो खर्च व्यवस्थापन गर्न कठिन हुने श्रेष्ठले बताए। जिल्लामा जहाज नचलेको अवस्थामा हेलिकप्टर वैकल्पिक माध्यम बनेको छ। आर्थिक स्रोत नहुनेलाई खर्च त धेरै नै छ, उनले भने, तर दुर्घटना भएको बेला पैसाभन्दा पनि ज्यान बचाउने कुरालाई महत्त्व दिएर हेलिकोप्टर मगाउने गरिएको छ। गम्भीर बिरामीलाई जिल्लाबाहिर रिफर गर्ने क्रम लामो समयदेखि चल्दै आए पनि हेलिकप्टर नै चार्टर गर्नुपर्ने अवस्था यसअघि थिएन। दुई सातामै तीनपटक हेलिकप्टर चार्टर गर्नुपर्ने अवस्था आएपछि जिल्लावासीलाई स्वास्थ्य क्षेत्रको दुरवस्थाले चिन्तित बनाएको छ। हेलिकप्टरबाट बिरामी काठमाडौं पुर्याउनुपर्ने अवस्थाले जिल्लाको स्वास्थ्य सेवा भरपर्दो छैन भन्ने स्पष्ट पारेको छ। यसले आमनागरिकलाई चिन्तित बनाएको छ, नागरिक समाजका संयोजक टीकाराम रेग्मीले भने, उपचार निकै महँगो पर्ने भयो। जिल्लामै आईसीयू व्यवस्था भए काठमाडौं दौडाउनुपर्ने बाध्यता हट्ने थियो। अस्पतालमा तत्काल दक्ष जनशक्ति र उपकरण व्यवस्था गर्न नसके जोखिम अझै बढ्ने उनको भनाइ छ। राप्ती उपक्षेत्रीय अस्पताल घोराहीका मेडिकल सुपेरिन्टेन्डेन्ट डा जनार्दन पन्थी पनि उपकरण र जनशक्ति नहुँदा बिरामीलाई हेलिकप्टरबाट काठमाडौं पठाउनुपरेको बताउँछन्। दुर्घटनामा टाउकोमा गहिरो चोट बोकेकाहरू आएका छन्। उनीहरूलाई यहाँ उपचार गर्न उपकरण र जनशक्ति छैन, उनले भने, तत्काल काठमाडौं नपुर्याएको भए बच्ने अवस्था थिएन।"
नमुना स्वास्थ्यचौकी सुनसान,"बझाङ दुई वर्षअघिसम्म सुनिकोट स्वास्थ्य चौकीको माहोल नै बेग्लै हुन्थ्यो। वरिपरि सफासुग्घर वातावरण, ढकमक्क फूलबारी अनि व्यवस्थित बस्ने ठाउँ। गाविस स्तरको स्वास्थ्य चौकी भए पनि यहाँ बिरामीको चाप भने जिल्ला अस्पतालको जति नै हुन्थ्यो। सुनिकोट आसपासका धमेना, रिलु, मेलबिसौना, दाँतोला गाविसका बिरामी पनि यहाँ आउँथे। सरकारले पनि सुनिकोट स्वास्थ्य चौकीलाई नेपालकै नमुना स्वास्थ्य चौकी भनी पुरस्कृत गरेको थियो। बिरामीसँग आउने आफन्तको भीडभाडले सुनिकोट बजारको चहलपहल नै अर्कै हुन्थ्यो, स्थानीय सरस्वती थापाले भनिन्, त्यतिबेला स्वास्थ्य चौकीले सुनिकोट गाविसकै सान बढाएको थियो। विभिन्न जिल्लाका स्वास्थ्य संस्थाका स्वास्थ्यकर्मी पनि यहाँको व्यवस्थापनबारे बुझ्न आउने गर्थे, उनले सुनाइन्। झन्डै १० वर्ष काम गरेर देशकै नमुना स्वास्थ्य चौकी बनाउन सफल तत्कालीन इन्चार्ज केशव भट्टराई यहाँबाट गएपछि स्वास्थ्य चौकी सुनसान जस्तै बनेको छ। सबै संरचना पनि लथालिंग अवस्थामा छन्। झट्ट हेर्दा मान्छे बस्न छाडेको घर जस्तो देखिन्छ, सुनिकोट स्वास्थ्य चौकीका इन्चार्ज राजु विकले भने, अहिले दैनिक मुस्किलले ८१० जना बिरामी मात्र आउने गरेका छन्।त्यसबेला जिल्ला अस्पतालमा पनि गुणस्तरीय सेवा थिएन। अहेवले बिरामी हेर्थे, त्यसैले त्यहाँ निको नभएका बिरामी पनि यता आउने गर्थे, विकले भने, अहिले जिल्ला अस्पतालले विशेषज्ञसहितको सेवा दिइरहेको छ। अन्य गाउँका स्वास्थ्य संस्थाले पनि राम्रो सेवा दिएका कारण यहाँ बिरामीको चाप घटेको हो। स्वास्थ्य चौकीको साख जोगाउन पनि यो संस्थालाई सहयोग गर्न तयार रहेको जिल्ला स्वास्थ्य प्रमुख डा विष्णु खतिवडाले बताए। कतिपय कुरा त व्यक्तिको कार्यशैलीमा पनि भर पर्छ, उनले भने, विगतका जस्ता प्रतिबद्ध र लगनशील स्वास्थ्यकर्मी पाउन गाह्रो छ। तर, जिल्लाकै सानका रूपमा रहेको संस्थाको गरिमा घट्न नदिन लागिपरेका छौं।"
बाइकको इन्जिनले हेलिकप्टर,"महोत्सवको मुख्य आकर्षण नै विक र उनले निर्माण गरेको हेलिकप्टर बनेको छ। सदरमुकाम खलंगास्थित बह्राटाकुरामा जारी महोत्सवको एउटा स्टलमा विकले निर्माण गरेको हेलिकप्टरलाई राखिएको छ। सोलाबाङवासीले २ क्विन्टल १५ किलो तौल रहेको हेलिकप्टरसहित विकलाई बाजागाजासहित महोत्सव स्थल पुर्याएका थिए।कक्षा ८ मात्र अध्ययन गरेका विकले ३५ दिन लगाएर हेलिकप्टर निर्माण गरेका हुन्। होटलमा काम गर्दा समय बचाएर हेलिकप्टर निर्माण गरेको विकले बताए। जिल्लामै ठूलो महोत्सव हुने भएपछि के गरेर देखाउने भन्ने भयो, विकले भने, जिल्ला भित्र र बाहिरकालाई पनि अचम्म लाग्ने हेलिकप्टर नै होला भन्ने ठानेर यो बनाएको हुँ। होन्डा साइन मोटरसाइलको इन्जिन राखेर उनले हेलिकप्टर तयार पारेका हुन्। हेलिकप्टर निर्माणमा १ लाख ८५ हजार रुपैयाँ खर्च भएको विकले बताए। स्थानीय गोविन्द बुढाले हेलिकप्टर निर्माण गर्दा लागेको सबै खर्च बेहोरिदिएका हुन्। हेलिकप्टर पेट्रोलको सहायताले उड्ने दाबी विकको छ। मैले ५ फिटसम्म उडाएको हुँ, विकले दाबी गरे, सुरक्षाकर्मीले त्यसरी अनुमतिबिना उडाउन नपाउने भनेपछि उडाएको छैन। टाढैबाट देखेको भरमा हेलिकप्टर निर्माण गरेको उनको दाबी छ। मैले टाढाबाट मात्र हेलिकप्टर देखेको छु, नजिकबाट हेर्ने मौका मिलेको छैन, विकले भने। अलि पहिला ख्यालख्यालमै सानो हेलिकप्टर पनि उड्ने नै बनाएको थिएँ, विकले भने, पहिलो बनाएका आधारमा यसपटक ठूलो आकारको बनाएको हुँ। महोत्सव उद्घाटन गर्न आएका प्रधानमन्त्री पुष्पकमल दाहालले उनको प्रशंसा गरेका थिए। प्रधानमन्त्रीले नै राम्रो भनेपछि थप उत्साहित बनेको उनी बताउँछन्।"
हुलाक भवनमा अस्पताल,"दमक गौरादहस्थित इलाका हुलाक कार्यालयको आफ्नै भवन छ। तर, त्यो भवनबाट हुलाक होइन, आँखा अस्पताल सञ्चालन भइरहेको छ। हुलाकको सेवा लिन गौरादहको वडा कार्यालय पुग्नुपर्छ। २२ वर्षदेखि सोही कार्यालयबाट सेवा दिँदै आएको हो।आफ्नो छुट्टै कार्यालय भवन भए पनि त्यहाँबाट सेवा सुरु गर्न नपाएको इलाका हुलाकका प्रमुख यादव अधिकारीले बताए। भवन बनेको ५ वर्ष भइसक्यो। भवन प्रवेश गर्न भने पाएका छैनौं, उनले भने। त्यो भवनबाट मेची आँखा अस्पताल बिर्तामोडको प्राथमिक आँखा उपचार केन्द्र सञ्चालन भइरहेको हो। स्थानीयको पहलमा गौरादहलगायत आसपासका आँखा बिरामीलाई सेवा पुर्याउने गरी केन्द्र स्थापना गरेको मेची आँखा अस्पतालका प्रशासक सुरजकुमार रौनियारले बताए। कार्यालय भवन २०६८ मै निर्माण सम्पन्न भए पनि अहिलेसम्म हस्तान्तरण नभएको हुलाक प्रमुख अधिकारीले बताए। भवन बने पनि कार्यालय सार्ने अनुमति नआएकाले आफूहरू वडा कार्यालयबाटै सेवा दिइरहेको उनको भनाइ छ। निर्माण सम्पन्न भएको भवनबाट कार्यालय सञ्चालन गर्नु भन्ने कुनै आदेश नआएकाले त्यहाँ जान सकेका छैनौं। अहिलेसम्म भवन हस्तान्तरणसमेत गरिदिएको छैन, उनले गुनासो गरे। वडा कार्यालयको दुई कोठाबाट हुलाक कार्यालयले सेवा दिँदै आएको छ। वडा प्राङ्गणमै गौरादह बजारको फोहोरमैला थुपारिने भएकाले काम गर्न गाह्रो हुने गरेको अधिकारीले बताए। वडा कार्यालयको शौचालयमा पानी नहुनु, कार्यालय भवन पुरानो भएकाले कम्प्युटर, फ्याक्स, फोटोकपी मेसिन, लेमिनेसनलगायत सामानको भरपर्दो सुरक्षा नभएको हुलाकले जनाएको छ।२०६६ मा भक्तपुर गोठाटारको निलगिरि हाउजिङ एड डेभलपमेन्ट प्रालिले १४ धुरा जग्गा नि:शुल्क उपलब्ध गराएपछि हुलाकको ३ कोठे पक्की भवन निर्माण गरिएको हो। विभागको करिब ३१ लाख रुपैयाँको लागतमा कम्पाउन्ड वालसहितको भवन निर्माण गरिएको हो।"
लाभकर छलीको खेल,"मालपोत कार्यालयका कर्मचारी र कारोबारीको मिलिभगतमा उपत्यकामा जग्गा खरिदबिक्रीमा गैरकानुनी रूपमा पुँजीगत कर छुट दिई करोडौं रुपैयाँ भ्रष्टाचार भइरहेको खुलासा भएको छ। काठमाडौं उपत्यका महँगोमा धेरै जग्गा खरिदबिक्री हुने ठाउँ हो। राजधानीमा लामो समयदेखि लाभकर छुटका नाममा खुलेआम यसरी भ्रष्टाचार हुनु र कुनै पनि कर्मचारीलाई कारबाही नहुनुले सरकार, भूमिसुधार मन्त्रालय र अनियमितताको छानबिन गरी मुद्दा दायर गर्ने अख्तियार दुरुपयोग अनुसन्धान आयोगको कामकारबाही र प्रभावकारितामा गम्भीर प्रश्न चिह्न खडा भएको छ। काठमाडौं उपत्यकामा ७ मध्ये ६ वटा मालपोत कार्यालयमा साउनदेखि पुस मसान्तभित्रमात्र कारोबारी र कर्मचारीको मिलोमतोमा गैरकानुनी रूपमा साढे २ करोड रुपैयाँभन्दा बढी लाभकर छुट दिई राज्यको ढुकुटीमा आउनुपर्ने रकम हिनामिना गरिएको घटना सार्वजनिक भएको छ। ललितपुर मालपोत कार्यालयमा एउटै कित्ता जग्गा एउटै व्यक्तिलाई बिक्री गर्दा दुई कित्ता बनाएर लाभकर छली भएको घटना सार्वजनिक भएपछि भूमिसुधार मन्त्रालय र विभागले छानबिन सुरु गरेको हो। छानबिनको प्रारम्भिक प्रतिवेदनमै साढे २ करोड लाभकर छली भएको निष्कर्ष निस्केको हो। विस्तारमा छानबिन गर्ने हो भने जग्गा किनबेचमा लाभकर छुटका नाममा राजधानीमा अझ बढी ठूलो भ्रष्टाचार भइरहेको निष्कर्ष निस्कन सक्छ। महालेखा परीक्षकको कार्यालयले समेत डिल्लीबजार मालपोत कार्यालयमा मात्र आर्थिक वर्ष २०७२७३ मा कर्मचारीले कानुनविपरीत २ करोड रुपैयाँभन्दा बढी लाभकर छुट दिएको भन्दै अनियमिततापूर्ण बेरुजु निकालेको छ। उसले छानबिन गरी अनियमिततामा संलग्न कर्मचारीहरूमाथि भ्रष्टाचारमा कारबाही गर्नसमेत सिफारिस गरेको छ। यसबाट लाभकर छुटका नाममा कर्मचारी र जग्गा कारोबारी मिलेर धेरै पहिलेदेखि राजधानीमा नै ठूलो अनियमितता भइरहेको उजागर भएको हो। लाभकर छुटका नाममा राजधानीमा मात्र नभई देशभरका मालपोत कार्यालय, त्यसमा पनि मूल्यवान् जग्गा भएका विभिन्न सहरमा समेत जग्गा किनबेचमा यस्तो अनियमितता फस्टाउँदै गएको हुन सक्छ। कारोबारी र कर्मचारी मिलेर जग्गा किनबेचको तमसुक नै सच्याई कम मूल्य देखाएर, एउटै कित्ता जग्गा बेच्दा दुई या तीन या बढी कित्ता बनाएर र फिल्डमा केही नगरेको भए पनि कम्पाउन्ड वाल बनाएको र जग्गा सम्याएको भनी त्यसको खर्च लाभकर हिसाब गर्दा छुट दिई अनियमितता हुने गरेको खुलासा भएको छ। ३० लाखभन्दा बढीमा जग्गा बिक्री गर्दा २५ देखि ५ प्रतिशतसम्म लाभकर लाग्छ।राज्यको ढुकुटीमा जम्मा हुनुपर्ने लाभकर मिलोमतो छुट गरी आफ्नो स्वार्थ पूरा गर्ने कर्मचारी र कारोबारी दुवैलाई कानुनबमोजिम भ्रष्टाचार मुद्दामा कडा सजायको दायरामा ल्याउनैपर्छ। उपत्यकामा जग्गा किनबेचमा भइरहेको लाभकर छलीका घटनाको छानबिन गरी भूमिसुधार मन्त्रालयले मालपोतका कर्मचारीहरूलाई कारबाहीको दायरामा ल्याउन गरिरहेको प्रयास सराहनीय छ। तर, अनियमितता गर्ने कर्मचारीहरूलाई केही समयका लागि निलम्बन, विभागीय कारबाहीस्वरूप ग्रेड घटुवा र सरुवा गर्नेबाहेक जागिरबाटै हटाउने कानुनी अधिकार मन्त्रालयलाई छैन। त्यति ठूलो भ्रष्टाचारमा संलग्न कर्मचारीहरूलाई मन्त्रालयले गर्ने कारबाही अपर्याप्त छ। संविधानअनुसार अख्तियारले मात्र कर्मचारीहरूलाई भ्रष्टाचारमा मुद्दा चलाउन सक्छ। तसर्थ अख्तियारले नै राजधानीमा भइरहेको यति ठूलो लाभकर छली प्रकरणमा छानबिन सुरु गर्नुपर्छ। मन्त्रालयले आफूले ५ वटा टोली बनाएर गरेको छानबिनको प्रतिवेदन अख्तियारलाई उपलब्ध गराएर उसको अनुसन्धान र तहकिकातमा सहयोग पुर्याउनुपर्छ। भ्रष्टाचार मुद्दामा अख्तियारले छानबिन, तहकिकात गरी कर छलीमा संलग्न कर्मचारीहरूविरुद्ध विशेष अदालतमा भ्रष्टाचार मुद्दा दायर गर्न थालेपछि मात्र मालपोत कार्यालयहरूमा हुने लाभकर छली र आमजनतालाई सास्ती दिएर हुने अरू अनेकन अनियमिततापूर्ण प्रवृत्तिमा कमी आउन सक्छ। कर्मचारीहरूले सेवाग्राहीलाई दु:ख दिएर गैरकानुनी रूपमा पैसा असुल्ने र कारोबारीसित मिलेर जग्गाको ठूला कारोबारमा हुने लाभकर छली गर्नेजस्ता अनियमिततालाई निर्मूल गर्न अख्तियार, सरकार र भूमिसुधार मन्त्रालयले कुनै कसर बाँकी राख्नु हुन्न।"
राजनीतिमा देखिएको बेथिति,"काठमाडौंमा रहन थालेका मन्त्री र नेताहरूकहाँ सोझा, इमानदार, लप्पनछप्पन नजानेका, आफ्नै पाखुरा बजारेर, दस नङ्ग्रा खियाएर गुजारा चलाउने सामान्य नागरिक गएनन्। गए पनि एकाध जना साह्रै नै संकट परेर मात्र गए होलान्। किनभने उनीहरूलाई आफ्नै व्यवहार चलाउन भ्याइनभ्याइ हुन्थ्यो। मन्त्री र नेताहरू कहाँ कस्ता कस्ता मान्छेको भीड लाग्ने गर्यो भने राजधानीमा रहेका चलाख, चाटुकार, दुई नम्बर धन्दा गर्ने, घुस्याहा, ठग आदि। मन्त्री र नेताका अघिपछि, निजी र सरकारी निवास र कार्यालयमा साँझ, बिहान र दिउँसो यस्तै मानिसको भीड लाग्ने गर्यो। मन्त्री र नेताका सहयोगी पनि यस्तै यस्तै मानिसको भीडबाट घेरिएर रहने गरे। समय बित्दै जाँदा त्यस्ताहरूको मन्त्री र नेताहरूसँगको निकटता बढ्दै गयो र उनीहरू मन्त्रालयमा अड्केर बसेका आफ्ना फाइल आफू अनुकूल हुने गरी फाट्टफुट्ट निर्णय गराउन सफल भए। केहीपछि त्यस्ता निर्णयमा रकमको लेनदेन पनि हुन थाल्यो। सुरुमा अभावले पिल्सिएका मन्त्री र नेता, राजधानीको महँगो बसाइ, छोराछोरीको पढाइ र परिवारको असीमित माग, घरखर्च चलाउन जति भए पनि नपुग्ने आवश्यकता र पैसा आउने बाटो पनि देखेपछि केही अपवादलाई छोडेर अधिकांश मन्त्री र नेताहरूमा लोभ पलायो, मुख रसायो र क्रमिक रूपमा चिप्लिँदै जान थाले। नेताहरू क्रमिक रूपमा सुकिलामुकिला देखिन थाले। नेताहरूले पैदल हिंड्न छोडे, साइकल चढ्न छोडे। काम गरिदेऔं भन्नेले गाडीमा राखेर सिंहदरबार लैजान थाले। केही समयपछि मन्त्री र नेताले जग्गा किनेको, घर बनाएको चर्चा चल्न थाल्यो। समय बित्दै जाँदा यस्तो प्रवृत्ति नेपालको राजनीति र राज्य संयन्त्रमा सनातनजस्तै भयो। हुँदा हुँदा समानुपातिक सांसद छनोटमा, राजनीतिक नियुक्तिमा, कर्मचारी सरुवा, बढुवा र पदस्थापनमा समेत खुलेआम पैसाको लेनदेन चल्न थाल्यो। अहिलेको राजदूत नियुक्तिमा यस्तो प्रवृत्तिले सीमै नाघ्यो। पैसाको थैलो नदिई यस्ता नियमित कामसमेत हुन नसक्ने भए। समय बित्दै जाँदा यस्तो लेनदेनको व्यापकता पनि बढ्दै गयो, रकमको राशि पनि बढ्दै गयो। अवस्था यहाँसम्म अगाडि बढ्यो कि विकासका आयोजना स्वीकृत गर्दा समेत प्रिपेड र पोस्टपेड घूस चल्न थाल्यो। पैसाको थैलोको अगाडि राजनीतिक आस्था र निष्ठा, त्याग, तपस्या र बलिदान भन्ने कुरा असान्दर्भिक बन्न पुग्यो। मन्त्री र नेताले आफ्ना मतदाता जनता बिर्से। विवेक गुमाए, अधिकांश समय राजधानीमै रहेर सुविधाको जिन्दगी बिताउन थाले। अवस्था यस्तो आयो कि मन्त्री र नेताले गर्न नहुने भन्ने कुनै कुरै रहेन। राजनीति गर्ने भएकाले यहाँसम्म त गर्नु हुँदैन भन्ने केही कुरै बाँकी रहेन। पथपरेजमा रहने भन्ने कुरै हरायो। सबै कुरा सनातन भए। त्यसैले लोकतन्त्र आएपछि त्यसको फाइदा आम जनताले पाएनन् भन्दा अत्युक्ति हुँदैन। बरु गलत काम गर्नेको हैसियत यहाँसम्म बढ्यो कि उनीहरू सरकारका ऐन, कानुन, नीति, नियमसमेत बदल्न लगाएर सरकारबाट आफ्नो अनुकूलको निर्णय गराउन सक्ने भए, देशलाई नोक्सान पुर्याएरै भए पनि आफूलाई फाइदा हुने काम सहजै गराउन सक्ने भए। चुरेका ढुंगा, गिट्टी, बालुवा र माटोको निकासी खुलाउने कुरा होस् वा जंगल पँडानीका कुरा हुन्, सुन तस्करीका कुरा हुन् वा प्रहरी प्रमुखको नियुक्तिको कुरा होस्, सबै यसैगरी गराइएका निर्णय हुन्। यी त हालसालैका प्रतिनिधि घटना मात्र हुन्। यस्ता कुरा सनातन भइसकेको देशमा यस किसिमका अनगिन्ती निर्णय भएका छन्। देशको राजनीति र राज्य संयन्त्र पुरै कुबाटोमा लाग्यो, दलदलमा फस्यो, सम्हाल्नै नसकिने गरी लथालिंग भयो, कुशासनले सीमा नाघ्यो। यही भएर देशमा लोकतन्त्र आएको २६ वर्ष र संघीय लोकतान्त्रिक गणतन्त्र आएको १० वर्षसम्म पनि जनताको असन्तुष्टि घटेन, झन् बढ्यो। वैदेशिक रोजगारीमा जाने युवाको लर्को घटेन, न उग्र नारा दिने जत्थाको धम्की घट्यो। महाभूकम्प गएको दुई वर्ष पुग्न लाग्दा पनि विदेशीले दिन कबुल गरेको रकमसमेत पीडितमा वितरण हुन सकेन र पीडितहरू हिउँदवर्षा पाल र छाप्रामा कष्टकर जीवन बिताउन बाध्य भए। संघीय लोकतान्त्रिक गणतन्त्र ती पीडितको अभिभावक बन्न सकेन। अभिभावक त देशकै पनि बन्न सकेको छैन। लोकतान्त्रिक गणतन्त्र जनताप्रति पटक्कै संवेदनशील भएन। मन्त्री र नेताका आश्वासन जनताले कहिलेसम्म सुनेर बस्ने? जब कि गर्ने कुराको कुनै झिनो संकेतसम्म कतैतिरबाट आइरहेको छैन। देश बनाउने जिम्मेवारी सबैको हो। त्यसैले देश बिग्रेको जिम्मेवारी पनि सबैले लिनुपर्छ। अरू पनि सुकिलामुकिला भएर हिंडेका छन्, त्यसैले मैले मात्र किन चिन्ता लिने? ती त्यस्ता कसरी भएका छन्, त्यो पनि मलाई थाहा छ। तब सबैले गर्ने गरेको कुरा मैले मात्र किन नगर्ने? यसरी देश सञ्चालन र विकास सबैको जिम्मेवारीको भएको कुरा व्यवहारमा कसैको पनि जिम्मेवारी नभएको कुराजस्तै भएको छ। बनाउनमा होइन, भत्काउनमा प्रतिस्पर्धा भइरहेको छ। देशमा भ्रष्टाचार, तस्करी, अनियमितता, सरकारी अकर्मण्य, ढिलासुस्ती आदि विकृतिविरुद्धको आवाज मधुरो बन्दै गइरहेको आभास हुँदै छ। त्यस्तो आवाज उठाउनेहरू प्रतिरक्षात्मक हँुदै गएको प्रतीत हुँदै छ। गलत काम गर्नेको प्रभाव सर्वत्र छाएको महसुस हुँदै छ। उनीहरूको मनोबल र हौसला बढिरहेको छ। उनीहरू नै सरकारको गुड बुक मा छन्। त्यसैले इमानदार र देशभक्तहरू किनारामा छन्।देश बिग्रँदै गएको, जनताले दु:ख पाएको, मुलुकको साँधसीमा मिचिएको, दण्डहीनताले सीमा नाघेको, भ्रष्टाचार र ढिलासुस्ती व्याप्त भएको आदि कुरा कसैले नसुन्ने भएको छ। सरकार पैसा थुपारेर बस्छ तर जनता बास नपाएर, खानेपानी नपाएर, उपचार नपाएर मर्ने अवस्था छ। नेताहरू उपलब्धि जोगाउने कुरा गर्छन् तर जनता यस्तो उपलब्धि किन जोगाउने भनेका होलान् भनेर जिल्ल पर्छन्। यसरी देश र जनताप्रति पटक्कै संवेदना नभएको पनि लोकतान्त्रिक गणतन्त्र हुँदोरहेछ। जनताले यस्तो परिकल्पना गरेका थिएनन्। राजनीतिक अस्थिरताले देशमा यस्तो अवस्था ल्याएको कुरा सबै स्वीकार गर्छन् तर नेताहरू यो अस्थिरता तोड्न तयार हँुदैनन्, यसैलाई निरन्तरता दिने प्रणाली स्वीकार गर्छन्। त्यसैले नेताहरूमा इमानदारी नरहेको कुरा स्वीकार गर्न जनता बाध्य छन्। अत: समाजका प्रबुद्ध व्यक्ति नै दल र तिनका नेताहरूलाई ट्रयाकमा ल्याउन लागि पर्न आवश्यक छ।"
आजीवन सुविधा,"डारामवरण यादवले गृहजिल्लामै पुख्र्यौली घरमा बसेर जिल्ला वा अञ्चल अस्पतालमा सके दैनिक एक घण्टा, नभए कम्तीमा हप्तामा एकपटक बिरामी जाँच्दा के बिग्रन्छ? डा बाबुराम भट्टराईले पुल्चोक इन्जिनियरिङ क्याम्पसमा त्यसरी नै केही कक्षा लिन नहुने? सुवासचन्द्र नेम्वाङले कुनै ल फर्म वा गरिबका लागि कानुनी सहायता केन्द्रमा पार्ट टाइम सेवा गर्न नहुने? भूपू उपराष्ट्रपति परमानन्द झाले मानव अधिकार क्षेत्रमा योगदान दिँदा के फरक पर्छ? लोकेन्द्रबहादुर चन्दले पश्चिम सेती वा नौमुरोजस्ता जलविद्युत् आयोजनाको अध्यक्ष भएर काम गर्न नहुने? झलनाथ खनालले अधुरा कुनै अरूण आयोजनाको नेतृत्व लिन नहुने? माधव नेपालले दु्रतमार्ग तथा निजगढ विमानस्थल निर्माणमा पहल लिँदा के अनर्थ हुन्छ? रातदिन साइरन बजाएर अगाडिपछाडि सुरक्षाकर्मी लिएर भाषण गरेर देश बन्छ? आत्मालाई सोध्नुहोस्, यो राष्ट्रलाई मैले के दिएँ, कति लिएँ भनेर। श्रीकृष्ण राजवंशीसिन्धुली"
राजनीतिक वातावरण निर्वाचन अनुकूल छ,"स्थानीय तह पुन:संरचना आयोग प्रतिवेदन अध्ययन गरी सुझाव दिन गठित कार्यदलको संयोजकको हैसियतले अध्ययन गर्दा प्रस्तावित स्थानीय तह कस्तो रहेको पाउनुभयो?समग्रमा हेर्दा यो विषयवस्तु अलि जटिल, संवेदनशील र रणनीतिक रूपमा पनि धेरै महत्त्वपूर्ण विषय रहेछ। हामीले हेर्दा आयोगले सकेसम्म राम्रो प्रयत्न गरेको पाइयो। तर, प्रदेश नम्बर २ अन्तर्गत रहेका जिल्लामा जनताको प्रतिनिधि तहमा व्यापक छलफल गर्न नसकेका कारणले होला, त्यहाँ अलि मिल्दो देखिएको छैन। प्रदेश नम्बर २ बाहेक सबै ठाउँको राम्रो रहेछ?सबैको विश्लेषण गर्न सक्ने अवस्थामा म छैन। तर, सरसर्ती समग्रतामा देशलाई अघि बढाउनका लागि यो संरचनाले महत्त्वपूर्ण भूमिका निर्वाह गर्छ। एकपल्ट यो संरचना खडा भइसके पनि कुन सिमाना कहाँ राख्ने, त्यसको नाम के राख्ने? केन्द्र कहाँ बनाउने भन्ने विषयचाहिँ स्थानीय जनतालाई निर्णय गर्न दिंदा नै राम्रो हुन्छ। तपाईंको कस्तो सुझाव आउँदै छ?अघिल्लोपटक हामीले सुझाव दिंदा नै प्रदेश नम्बर २ मा केही स्थानीय तहका इकाइ थप्नुपर्छ भन्ने थियो। हामीले २ नम्बर प्रदेशका सबै सांसदसँग छलफल गर्दा सबैको निष्कर्ष पनि यही थियो। तपाईंको आफ्नै सुझाव र मन्त्रिपरिषद्ले पनि सैद्धान्तिक रूपमा स्वीकार गरेको विषय मधेसमा स्थानीय तहको इकाइ थप्ने भन्ने नै छ। त्यसको आधारमा तपाईंहरू कति संख्या थप्ने निर्णय गर्दै हुनुहुन्छ?यो हामीले मात्रै भन्ने विषयवस्तु परेन। शीर्ष राजनीतिक तहबाट सहमति गर्नुपर्ने विषय हो। त्यसैले संख्या हामीले एकिन गरेका छैनौं। राजनीतिक तहमा कस्तोखालको दृष्टिकोण आउँछ, त्यसको पर्खाइमा हामी छौं। यीमध्येमा सरकारले आयोगलाई दिएको मापदण्डअनुसार इलाकालाई मुख्य आधार बनाउने भन्ने थियो। आयोग आफैंले निर्धारण गरेको मापदण्डमा अधिकतम ७ सय ४४ स्थानीय तहको इकाइ हुन सक्छ भन्ने थियो। अहिले उसले ७ सय १९ सिफारिस गर्यो। २५ संख्या त बाँकी नै छ। समग्रमा कसरी अघि बढ्ने भन्ने निष्कर्ष निकाल्न अझै बाँकी छ। पार्टीका नेताहरू र प्रधानमन्त्रीसँग हामी कुराकानीमै छौं। तपाईंले विज्ञहरूसँग पनि सुझाव लिनुभयो होला? कस्ता खालका सुझाव आएका छन्?विज्ञहरूले सुझाव दिंदा भोलिको विकास, कर्मचारीका बारेमा हेर्नुपर्ने भन्नुहुन्छ। अधिकांशको सुझाव भूगोल ठूलो लिनु भन्ने छ। जति ठूलो भूगोल लियो, त्यति विकासको सम्भावना बढी हुन्छ भन्ने तर्क उहाँहरूको छ। मधेसका बारेमा कुरा गर्दा जनसंख्याका आधारमा लिनुपर्छ भन्ने पनि छ। तर, सानो भूगोलको स्थानीय इकाइ बनाउँदा स्रोत र आम्दानी खुम्चिन्छ। जसका कारण विकास गर्न कठिनाइ पर्छ भन्ने छ। अर्को जनप्रतिनिधिहरूलाई पनि हेर्नुपर्छ भन्ने छ। भनेपछि अहिलेसम्म तपाईंहरू प्रतिवेदन टुंग्याउनेतिर पुग्नुभएको छैन?विभिन्न कोणबाट अध्ययन भइरहेको छ। अघिल्लोपटक पनि हामीले सरकारलाई प्रतिवेदन बुझाइसकेका हौं। यसपल्ट ठ्याक्कै कति संख्याको स्थानीय इकाइ थप्ने भन्ने ठोस धारणा बनाउन मात्रै बाँकी हो। यस विषयमा प्रधानमन्त्रीले विभिन्न राजनीतिक दलका नेतासँग छलफल पनि गरिरहनुभएको छ र हामी पनि छलफल अघि बढाइरहेका छौं। स्थानीय इकाइको संख्या बढ्दा प्रदेश नम्बर २ मा मात्रै सीमित हुन्छ कि मधेसको अन्य जिल्लामा पनि बढ्छ?अघिल्लोपटक दिएको सुझावमा मधेसका सबै भागमा हेर्नुपर्छ भन्ने थियो। हामीले २ नम्बर प्रदेशका सांसदसँग मात्रै छलफल गरेका थिएनौं। मधेसी मोर्चा र गठबन्धनका नेतासँग पनि छलफल गरेका थियौं। हामीले जनताका सुझावलाई लिएका थियौं। समयको एकदमै चाप छ। एक वर्ष लगाएर ल्याएको प्रतिवेदनलाई हामीले १५ दिनमा टुग्याउने भन्ने विषय आफैंमा जटिल हो। तैपनि बिहानदेखि बेलुकासम्म मरिमेटेर लागेका छांै। तर पनि वैज्ञानिक रूपमा छिचोल्न गाह्रो छ। खासगरी निर्वाचनलाई हेरेर हामीले चाँडो काम सक्नुपर्नेछ। तपाईंहरू प्रदेश नम्बर २ मा मात्रै स्थानीय तहको संख्या बढाउनेतिर लाग्नुभएको हो?हामीले प्रदेश नम्बर २ मात्रै भनेका छैनौं। अघिल्लोपटक रिपोर्ट दिंदा पनि दुई नम्बर मात्रै भनेका थिएनौं। त्यसो भए प्रदेश नम्बर २ मा मात्रै थप्ने या मधेस सबै ठाउँमा हेर्ने भन्ने विषयमा तपाईंहरू नै अन्योलमा हुनुहुन्छ?अहिले हामी ठ्याक्कै यसै भन्ने अवस्थामा पुगिसकेका छैनौं। निष्कर्ष बनाउन बाँकी छ। तपाईंहरूलाई फागुन १६ सम्म सुझाव दिन भनिएको छ। त्यतिबेलासम्म काम सक्नुहुन्छ?हाम्रो क्षमताले भ्याएसम्म समयभित्र काम सम्पन्न गर्ने कोसिस छ। कोसष मात्रै?निर्वाचन घोषणा भइसकेको छ। त्यसैले छिटो प्रतिवेदन दिनुपर्ने आवश्यकता पनि छ। दिन पनि धेरै छैन। सरकारले हामीलाई सात दिनको समय दिएको थियो, त्यसमध्ये तीन दिन सरकारी बिदा नै पर्यो।तपाईंहरूको सुझावअनुसार स्थानीय तहको संख्या बढाइएपछि तोकिएकै मितिमा निर्वाचन हुन सक्छ?निर्वाचनको विकल्प छैन। निर्वाचनमा सबैलाई समेटेर लैजानुपर्छ भनेर सरकारले यो प्रयत्न गरिरहेको हो। जे भए नि हुन्छ भनेको भए त आयोगले प्रतिवेदन दिइसकेको थियो। यसैमा जान सकिन्थ्यो। तर, सबैलाई लिएर जानका लागि नै यो प्रयत्न प्रधानमन्त्रीले गरिरहनुभएको छ।मधेसमा करिब २५ स्थानीय इकाइ थपिन सक्ने कुरा आएको छ। यस आधारमा मधेसी मोर्चा निर्वाचनमा सहभागी होला?२५ वटा नै थप्ने भन्ने हाम्रो होइन। आयोगले अधिकतम यतिसम्म गर्न सकिन्छ भन्ने आधार लिएका कारण २५ संख्या बढाउन सकिन्छ भनिएको हो। तर, संख्या भन्ने विषय हामीले मात्रै निर्णय गर्न सक्ने विषय पनि होइन। कति संख्या बनाउने भन्ने विषय एउटा आधारमा हुनुपर्छ। हिमाल, मधेस र पहाडको अवस्था पनि हेरिनुपर्छ। जनसंख्याका आधारमा संख्या मिलाउने भनेपछि मधेसमा कति रहनुपर्छ भन्नेबारे तपाईंहरूले हिसाब निकाल्नुभएको होला नि?ननिस्कने भन्ने त भएन। अहिलेसम्म समग्र कुराकानी गर्दा आयोगलाई सरकारले दिएको मापदण्ड, अन्य प्रदेशमा स्थानीय तहमा राजनीतिक दलहरूसँग छलफल भएको तर २ नम्बर प्रदेशमा छलफल पनि नभएको, आम मान्छेको भावना यी सबैलाई सम्बोधन गरेर निर्वाचन सम्पन्न गर्नुपर्ने आवश्यकता छ। यो विषय संविधान संशोधनसँग पनि जोडिएको छ। निर्वाचन आयोगले स्थानीय तहको प्रतिवेदन मागेको माग्यै छ। तर, सरकारले प्रतिवेदन दिन सकिरहेको छैन। यसले निर्वाचनलाई असर गर्दैन र?हामीलाई जति समय सरकारले दिएको छ, त्यही समयमा प्रतिवेदन दिनका लागि मरिमेटेर काम गरेका छौं। अघिल्लोपटक पनि तोकिएकै समयमा दिएका हौं। अहिले पनि हाम्रो तर्फबाट प्रतिवेदन बुझाउन ढिलाइ हुन्न। निर्वाचनको मिति त तोक्ने तर कहाँ गएर निर्वाचन गर्ने भन्ने ठाउँ नहुने अवस्था भयो नि?सरकारले निरन्तर निर्वाचन आयोगसँग सम्पर्क गरिरहेको छ। निर्वाचन आयोगको सरसल्लाहबाटै यी सबै काम अघि बढाएको हो। मिति तोक्ने बेलामा पनि निर्वाचन आयोगका पदाधिकारीहरूसँग परामर्श गरेरै तोकिएको हो। छिटो टुंग्याउने काम हुन्छ।मधेसी मोर्चाले संविधान संशोधन नभईकन निर्वाचनमा नजाने बताउँदै आएको छ। निर्वाचनलाई सर्वस्वीकार्य बनाउन सरकारले कस्तो तयारी गरिरहेको छ?राजनीतिक वातवरण नै क्रमश: बन्दै गएको छ। सदनमा रोकिरहेको संविधान संशोधनको प्रस्ताव प्रक्रियामा अघि बढेको छ। प्रधानमन्त्रीले सबै राजनीतिक दलहरूलाई बोलाएर निर्वाचनका लागि कसरी अघि बढ्ने भनेर सुझाव लिनुभयो। मधेसी मोर्चाबाहेक सबै राजनीतिक दलहरूले निर्वाचनको मिति घोषणा भएकामा स्वागत गर्नुभयो। मोर्चाका चासो र सरोकारका विषयलाई पनि सरकारले हल गर्ने प्रयास गर्दै छ। त्यसैले राजनीतिक वातावरण पनि निर्वाचनका लागि अनुकूल बन्दै गएको छ। मुख्य कुरा मधेसी मोर्चाको संविधान संशोधनसँग जोडिएको छ। संविधान संशोधन पारित नभएसम्म निर्वाचनमै जान्नौं भन्ने मोर्चाको अडान छ नि?मोर्चा पनि निर्वाचनमा आउनुपर्छ। अरू कुनै विकल्प छैन। विगतबाट पनि हामीले पाठ सिक्नुपर्छ। सधैं अड्काएर, अड्किएर बसेर हुन्न। यो सरकार सबैलाई समेटेर निर्वाचनमा लैजानका लागि प्रयत्नशील छ।संविधान संशोधन पारित हुने अवस्था त छैन नि?प्रक्रिया अघि बढेको छ। जो जसले जहाँजहाँ जे चाहिन्छ भन्छन्, त्यो सबै मिल्न सकेको छैन। हाम्रै दलले पनि प्रत्यक्ष निर्वाचित राष्ट्रपति हुनुपर्छ भन्ने माग राख्दै आएको थियो। तर, सम्भव भएन। तर, हामीले यो विषयवस्तुलाई जनताका माझ लैजाने भनेर अघि बढयौं। यस्तो त भइरहन्छ। संसद्को अहिलेको अंकगणितमा संविधान संशोधन पारित हुने देखिन्न। पारित भएन भने मधेसी मोर्चा नआउने देखिन्छ। यस्तो अवस्थामा निर्वाचन हुन सक्छ भन्ने तपाईंहरूलाई लाग्छ?मोर्चाले आफ्नो विषयवस्तु पनि राख्दै आएको छ। आन्दोलनको कार्यक्रम पनि घोषणा गरेको छ। सँगै छलफल पनि भइरहेको छ। मधेसी मोर्चामा सहभागी दलहरू पनि जनताप्रति उत्तरदायी बन्नैपर्छ। जनता निर्वाचन चाहन्छन्। मोर्चाका नेताहरूले पनि जनताको चाहनाअनुसारको निर्वाचन छाड्दैनन्। मोर्चालाई निर्वाचनमा ल्याउनेबारेमा सरकारले केके गृहकार्य गरिरहेको छ?मोर्चालाई निर्वाचनमा ल्याउनका लागि संविधान संशोधनकै विषय हो। यसलाई सरकारले आवश्यकताअनुसार लचक भएर पनि संविधान संशोधनमा जोड दिंदै आएको छ। संविधान संशोधनलाई दुई तिहाइबाट पारित गर्ने प्रयत्न सरकारले गरिरहेको छ। दोस्रो, जनसंख्याका आधारमा तराईमधेसमा स्थानीय तहको संख्या बढाउने हो। तेस्रो विषय स्थानीय तहलाई राष्ट्रिय सभा गठनको निर्वाचन मण्डलबाट अलग्याइनुपर्छ भन्ने हो। यसका लागि सरकारले प्रयास गरिरहेको छ। निर्वाचनका लागि अब ७५ दिन मात्रै बाँकी छ। यी सबै राजनीतिक मुद्दा किनारा लगाएर निर्वाचनमा जानका लागि समयले भ्याउँछ जस्तो लाग्छ?समय थोरै छ। तर, नपुग्ने भन्ने होइन। सरकारले माघ २० गते नै निर्वाचनका लागि अघि बढ भनेर लेखेरै दिएको हो। त्यतिबेलैदेखि तयारी गरेको हो। सरकारले राजनीतिक वातावरण बनाउन सर्वदलीय छलफल पनि गरिसक्यो। संक्रमणकालीन अवस्था अन्त्य गरी आर्थिक समृद्धितर्फ मुलुकलाई लैजान अब निर्वाचनबाट कोही पनि भाग्न सक्दैन ।"
गैरदलीय हिसाबमा निर्वाचन गर्नुपर्छ,"तपार्इंहरूको विरोधकैबीच सरकारले निर्वाचन घोषणा गर्यो नि? लोकतन्त्रको सबभन्दा सुन्दर पक्ष निर्वाचन हो। निर्वाचनबिना कुनै पनि लोकतन्त्र टिकाउ वा मजबुत हुन सक्दैन। लोकतान्त्रिक मूल्यमान्यता र पद्धतिमार्फत नै लोकतन्त्र टिकाउ हुन्छ। त्यो हामी सबैलाई थाहा छ। हामी निर्वाचनविरोधी होइनौं। विगतमा जुन आन्दोलनहरू भए, त्यो आन्दोलनको उपलब्धिलाई संस्थागत नगरी मुलुक अगाडि बढ्नै सक्दैन। निर्वाचन हुने हो, हुनुुपर्छ। तर, मधेसी, जनजाति, थारूको माग पूरा नगरी, संविधानमा आवश्यक संशोधन नगरी निर्वाचनको हामी कल्पना गर्दैनौं। अधिकार प्राप्तिको संघर्षलाई निष्कर्षमा नपुर्याई निर्वाचनको कुरा मात्रै गरेर हुँदैन। त्यसरी निर्वाचन हुन सक्दैन। उपलब्धि संस्थागत गर्ने बाटो निर्वाचन नै होइन र? दुनियाँमा कुनै पनि महत्त्वपूर्ण परिवर्तन निर्वाचनको माध्यमबाट भएको छैन। नेपालकै सन्दर्भमा पनि त्यो हेर्न सक्नुहुन्छ। २००७ साल, ०४६ वा ०६३ मा निर्वाचन गरेर परिवर्तन भएको होइन। जनताले सडकमा संघर्ष गरेर परिवर्तन ल्याएका हुन्। निर्वाचनको गणित देखाएर उपलब्धिहरूको रक्षा नगर्ने काम बरु भएको छ। कांग्रेस, एमाले र माओवादीले उपलब्धिलाई संस्थागत गर्ने प्रतिबद्धता जनाएर मत लिए तर, निर्वाचनपछिको गणितलाई दुरुपयोग गरेका छन्। चुनावको गणित देखाएर सबै कुरा हुँदैन। दोस्रो कुरा स्थानीय निकायको निर्वाचनले कुनै नीति निर्माण गर्ने होइन। ०६२६३ को आन्दोलनका उपलब्धिलाई संस्थागत नगर्दा महत्त्वपूर्ण उपलब्धि गुम्ने खतरा देख्नुहुन्न? ०६२६३ को आन्दोलन आफैंमा पूर्ण आन्दोलन होइन। त्यसको पूर्णताका लागि मधेस आन्दोलन भएको थियो। विभिन्न जाति जनजातिको आन्दोलन भएको थियो। ०६२६३ को आन्दोलनलाई संस्थागत गर्ने तर, त्यसपछिको अधिकार प्राप्तिको आन्दोलनलाई नगर्ने? एउटा राजा हटाएर तीनवटा राजा स्थापति गर्न आन्दोलन भएको थिएन। त्यतिले पुग्दैन। गणतन्त्रसँगै जनतालाई संघीयता र अधिकार पनि चाहिएको थियो। मधेसी, जनजाति, दलितलाई अधिकारबाट वञ्चित गरेर कुनै पनि हालतमा हुँदैन। जसले संविधान बनाएर तिनले मिलेर आन्दोलनकारी पक्षसँग सम्झौता गरेका थिए। त्यो सम्झौताअनुसार संविधान बनाइएन। त्यति मात्रै होइन, विगतको संविधानले प्रदान गरेको अधिकार पनि खोस्ने काम भयो। जनआन्दोलनको उपलब्धि संस्थागत गर्ने दिशामा संविधान कार्यान्वयनमा मोर्चाको भूमिका देखिएन नि? जुन संविधानमा हाम्रो अधिकार छैन, त्यसलाई किन कार्यान्वयन हुन दिन्छौं। यथास्थितिमा यो संविधान कार्यान्वयनका पक्षमा जान सक्दैनौं। संविधनामा हाम्रो अपनत्व छैन। कार्यान्वयनको ठेक्का संविधान ल्याउने तीन दलकै हो। पहिला हाम्रो कुरा समेटिनुपर्यो। केके भयो भने यहाँहरूले निर्वाचनमा भाग लिनुहुन्छ? पहिलो कुरा परिमार्जनसहितको संविधान संशोधन गरेर जनतालाई अधिकारसम्पन्न बनाउनुपर्छ। नम्बर दुई स्थानीय तह जसको निर्वाचनको कुरा गरिएको छ, त्यसको बनावट नै अवैज्ञानिक र अलोकतान्त्रिक भयो। त्यसका लागि जनसंख्याका आधारमा गाउँपालिका र नगरपालिका बनाइनुपर्यो। मधेसले जनसंख्याकै आधारमा प्रतिनिधित्का लागि संघर्ष गरेको हो। अहिले नयाँ ढंगबाट विभेद गर्ने? बेइमानी गर्ने? बनाइएको संरचना पनि मिलेको छैन। त्यसलाई पनि मिलाइनुपर्छ। तेस्रो, स्थानीय तह भनेको प्रदेशभित्र हुनुपर्ने हो। यहाँ त उल्टो उल्टो काम गरिएको छ। पहिले गाउँको चुनाव गर्ने रे। वास्तवमा माथिबाट चुनाव हुनुपथ्र्यो। पहिले संसद्, प्रदेश अनि स्थानीय। स्थानीय तहलाई सिधा केन्द्रको मातहत राखेर संघीयतालाई समाप्त पार्न खोजिएको छ। यसलाई प्रदेश मातहत ल्याइनुपर्छ। तपाईंहरू माथिल्लो निकायको निर्वाचन नै पहिलो होस् भन्ने पक्षमा हुनुहुन्छ? हो, हामीले सुरुदेखि त्यो भन्दै आएका छौं। पहिला संसद्, त्यसपछि प्रदेश अनि स्थानीय निर्वाचन। स्थानीय निर्वाचनको कुरा शेरबहादुर देउवा र प्रचण्डबीचको सत्ताको खेलको उपज मात्रै हो। यहाँहरूले स्थानीय तहमा गैरदलीय निर्वाचनको कुरा पनि उठाउनुभएको हो?बिल्कुल। संविधान संशोधन भएपछि स्थानीय तहको निर्वाचनमा जाँदा पार्टी सिस्टमबाट नगरौं भन्ने हो। जन्ती, मलामी, भोजभतेरमा पनि पार्टी देखिन्छ। समाजको हरेक कुरामा दलगत व्यवहार देखिनु राम्रो होइन। स्थानीय तह भनेको विकास संस्था हो, त्यहाँ गैरदलीय हिसाबमा निर्वाचन गर्नुपर्छ भन्ने हाम्रो सुझाव हो। संसद्मा संविधान संशोधन प्रस्तावको टुंगो लागेपछि यहाँहरू निर्वाचनमा भाग लिनुहुन्छ? बिल्कुल होइन। संविधान संशोधन प्रस्तावलाई प्रक्रियामा लैजानलाई मात्रै आन्दोलन भएको होइन। प्रक्रियामा जान वा प्रक्रिया पुर्याउन मात्रै आन्दोलन भएको हो र? प्रक्रिया पूरा भएर संविधान निर्माण भएकै हो त। प्रक्रिया मात्रै पूरा गरेर निष्कर्ष जेसुकै आएपनि निर्वाचनमा जाने कल्पना कसैले गर्नुहुँदैन। परिमार्जनसहितको संविधान संशोधन हुनुपर्छ। अनि मात्रै निर्वाचनको कुरा मिल्छ। त्यो भइसकेपछि सरकारले घोषणा गरेअनुसार पहिले स्थानीय निकायको निर्वाचन पनि स्विकार्न सकिन्छ। संशोधनमा यहाँहरूले के परिमार्जन खोज्नुभएको हो? पटकपटक त्यस विषयमा कुरा गरेका छौं। सीमांकन, नागरिकता, राष्ट्रिय सभामा प्रतिनिधित्व र भाषा चारवटै संशोधनका विषयमा परिमार्जन आवश्यक छ। संविधान संशोधनको विधेयकमाथि संसद्मा संशोधनको प्रक्रिया बढेको छ। मोर्चाले संशोधन राख्छ?मधेसी मोर्चाले संशोधन राख्दैमा पास हुने होइन। पहिला संविधान निर्माण गर्ने कांग्रेस, एमाले र माओवादीको नियत ठीक हुनुपर्यो। उनीहरूले बनाएको संविधान उनीहरूले नै संशोधन गर्ने हो। त्रुटि सच्याउने हो। हाम्रो माग उनीहरूलाई थाहा छ। कहाँकहाँ बेइमानी र गल्ती गरेका छन्, त्यो बुझेका छन्। त्यसलाई सच्याइनुपर्यो। मोर्चाले पनि संशोधन प्रस्ताव राख्न सक्छ। तर, पहिला तीनवटै पार्टीले समाधानको बाटो खोज्नुपर्यो। परिमार्जनका विषयवस्तु अगाडि ल्याएर संविधान संशोधन पास गर्नुपर्यो। एमालेसहितको विपक्षी गठबन्धनसँग एक तिहाई मत छ। उनीहरू संशोधनको विरोधमा छन्। अनि संशोधन कसरी सम्भव देख्नुहुन्छ? संविधान बनाउँदा बेइमानी गर्ने तीन पक्षमध्ये दुई पक्ष (कांग्रेस र माओवादी) ले सच्याउने कुरा गरिरहेको छ। तेस्रो अहिले पनि नसच्याउने कुरा गरिरहेको छ। ऊ पनि आउनुपर्छ। त्यो जिम्मेवारी एमालेको पनि हो। खालि बिगार्ने मात्रै होइन, बनाउनु पनि पर्यो। मुलुकको राष्ट्रिय एकता, अखण्डता र समृद्धिका लागि मधेसी, जनजाति, मुस्लिम, थारूको आन्दोलन सफल हुनुपर्छ। जसले अधिकार पाएन, उसले पाउनुपर्छ। त्यो नभएसम्म मुलुकमा स्थिरता पनि हुँदैन, निर्वाचन पनि हुँदैन। आन्दोलन भइरहन्छ, यसबाट मुलुक प्रगतिमा जाँदैन।एमालेले संशोधन प्रस्तावलाई राष्ट्रघाती भनिरहेको छ नि?जनतालाई अधिकार नदिनु राष्ट्रघाती काम हो। मधेसी, जनजातिले अधिकार पाएन भने मुलुक अगाडि बढ्दैन। हामी अधिकारको आन्दोलन गर्दैछौं। अधिकार प्राप्तिको आन्दोलन असफल भयो भने त्यस बेला मुलुकले अर्कै कोर्स लिन्छ। हामी असफल हुनुको मतलब लोकतन्त्र र राष्ट्रिय एकता असफल हुनु हो। हाम्रो असफलताको मतलब विखण्डनकारीले ठाउँ लिनु हो, उनीहरूले बल पाउनु हो। त्यसैले एमालेले जनतालाई अधिकार नदिने कुरा गर्नु राष्ट्रघात हो। एमालेले राष्ट्रवादी होइन, राष्ट्रघाती काम गरिरहेको छ। अधिकार प्राप्तिको कुरामा जसले व्यवधान पुर्याउँछ, भविष्यमा उसले कसरी राष्ट्रघात गरेको ठहरिनेछ। त्यही भएर एमाले ठीक ठाउँमा आउनैपर्छ। सरकारमा हुँदा एमालेले पनि संविधान संशोधन गर्छु भनेर प्रस्ताव त ल्याएकै थियो। हाम्रो सहमतिबेगर एकपटक संशोधन गरेको पनि हो। संविधान संशोधन भएन भने सरकारले तोकेको निर्वाचन हुन सक्दैन भन्न खोज्नुभएको हो?परिमार्जनसहितको संविधान संशोधन भएन भने स्थानीय मात्रै होइन, कुनै पनि निर्वाचन हुँदैन। त्यो निर्वाचनमा भाग लिँदैनौं। त्यो निर्वाचनलाई डिस्टर्ब गर्छौं। असहयोग गर्छौं।स्थानीय तहको संख्या केही थपिए तपार्इंहरू निर्वाचनमा भाग लिने कुरा हो?हामी भिख मागिरहेका छैनौं। स्थानीय तहको केही संख्या थप्ने मात्रै कुराले समाधान निस्किन्न। पहिलो कुरा नै परिमार्जनसहितको संविधान संशोधन हो। त्यसपछि मात्रै जनसंख्याका आधारमा स्थानीय तहको पुन: संरचनाको सिद्धान्तको आधारमा संख्या थपिनुपर्छ। मधेसको जनसंख्या जति छ, त्यति स्थानीय तह मागेको हो। त्यसले दूरगामी असर पार्छ। राष्ट्रसभाको निर्वाचन मण्डलमा स्थानीय तहको प्रतिनिधित्वको विषयले संख्या थप्न चाहनुभएको हो? मतदानको अधिकार मात्रै होइन, स्थानीय तहको संख्यासँग आधा जनसंख्या ओगट्ने क्षेत्रका जनताले पाउने त्यहीअनुसारको प्रतिनिधित्वको अवसर, विकास बजेटको सवाल पनि जोडिन्छ। संविधान संशोधनका पक्षमा एमाले आएन र संशोधन भएन भने देशमा कहिल्यै निर्वाचन नै नहुने हो त? एमालेले दायित्वबोध गर्नुपर्छ। दायित्वबोध गरेन भने खोकला राष्ट्रवादले मुलुक चल्दैन। संशोधनका पक्षमा नआउनुको मतलब एमालेले निर्वाचन चाहेकै छैन। एमालेले संविधानलाई संस्थागत गर्न खोजेको होइन भन्ने बुझिन्छ। चुनावको बाधक को? मोर्चा होइन? जो संविधान संशोधनको बाधक हो, त्यो नै निर्वाचनको पनि बाधक हो। मधेसले बिना संविधान संशोधन चुनाव हुँदैन भनिरहेकामा संशोधन हुन दिन्नँ भन्नुको मतलब चुनाव हुन दिन्नँ नै भनेको हो। अप्रत्यक्ष रूपमा एमालेले चुनाव हुन दिन्नँ नै भनेको बुझ्नु जरुरी छ। एमालेले त मधेसी मोर्चालाई आरोप लगाइरहेको छ नि? मधेसी मोर्चाको प्रस्ट भनाइ छ। मधेसी जनता, दलित जनजाति अब गुलाम भएर मुलुकमा बस्दैन। यो एउटा जातिको मात्रै मुलुक होइन, सबैको हो। वैशाख ३१ मा निर्वाचन हुने उपाय के?हाम्रो माग पूरा हुने हो भने हुन सक्छ। ढिलो नगरी अविलम्ब हाम्रो मागको सम्बोधन हुनुपर्यो। जतिसक्दो चाँडो परिमार्जनसहितको संविधान संशोधन र स्थानीय तहसँग सम्बन्धित कुरा सम्बोधन हुन्छ, त्यसले निर्वाचनको भविष्य निर्धारण गर्ने हो। सरकार त जसरी पनि निर्वाचनको मुडमा देखिन्छ?सरकारले जबरजस्ती निर्वाचन त गराउन सक्छ। तर, त्यसको कुनै अर्थ हुँदैन। तपाईंहरू फेरि आन्दोलनमा जान खोज्नुभएको हो?हामीसँग आन्दोलनबाहेक के विकल्प छ? जबरजस्त गर्न खोज्यो भने यसपालि विगतको भन्दा कठोर निर्णय लिनुपर्छ। नाकाबन्दीभन्दा पनि कठोर? त्योभन्दा पनि कठोर छ र?जनताको माग त्यस्तै आउन थालेको छ। संविधानसभाको परिवर्तित संसद्ले अहिले पनि अधिकार दिएन भने काठमाडौंबाट सबै कुरा छाडेर आउन जनताले भनिरहेका छन्। तलब, भत्ता आफ्नो स्वार्थ छोड भनिरहेका छन्। गत वर्ष काठमाडौं नछाड्नु गल्ती थियो। प्रधानमन्त्रीसँग तपाईंहरूका धेरै कुरा भइरहन्छन्, मिल्ने सम्भावना कति छ? प्रधानमन्त्री जहिले पनि सकारात्मक कुरा गर्नुहुन्छ। उहाँको भाषा नै मिलाउँछु भन्ने हुन्छ। तर, फलानो पार्टी वा फलानो नेता मानेन भन्ने कुरा हामीले सुन्न चाहेका छैनौं। तीन दलले कुरा मिलाउन चाह्यो भने आजै कुरा मिल्छ। १० दिनभित्र सबै कुरा टुंगिन्छ। ३१ गते चुनाव पनि भइहाल्छ। तर, त्यसका लागि नियत ठीक हुनुपर्यो।"
"कलिलैमा बिहे, वर्षैपिच्छे सन्तान","पहिलो सन्तानको उमेर ८ वर्ष मात्र छ। जेठोपछि जन्मिएका छोरा बाँचेनन्। त्यसपछि ३ वर्ष र १ वर्षका छोरी छन्। घरमा खाने अन्न छैन। मकै र कोदोले ६ महिना पुग्दैन। वर्ष दिनकी छोरी रेखदेख गर्न समस्या भोगिरहेका बेला उनी गर्भवती बन्न पुगिन्। महिनावारी नभई बच्चा बसेछ, लजाउँदै भनिन्, कति महिना भयो, थाहा छैन। पेटभरि खाने अन्न छैन। शरीर ढाक्ने राम्रो लुगा छैन। सबै सन्तान साना छन्। कान्छी छोरीले पोसिलो खानेकुरा नपाउँदा हातखुट्टा सुक्दै गएको छ। सन्तानले राम्रो स्याहार पाएका छैनन्। तर, उनी फेरि आमा बन्ने तयारीमा छिन्। पढ्न पाएन, चाँडै बिहे गरियो, उनले भनिन्, पेटभरि खान नपाए पनि बच्चा पाउन सकिँदोरैछ, त्यही भएर फेरि बच्चा बसेछ। यो समस्या उनको मात्र होइन। गाउँमा अझै बालविवाह हट्न सकेको छैन। कलिलो उमेरमा बिहे गर्ने क्रम पहिलाको जस्तै छ। मैले १२ वर्षको उमेरमा बिहे गरें, अहिले २४ वर्ष पुगें, नीरमाया चेपाङले भनिन्, यो उमेरसम्म ४ छोराछोरी जन्माइसकें। उनका ९, ७ र ३ वर्षका ३ छोरी र २ वर्षका एक छोरा छन्। उनी बिहे गरेको ३ वर्षमा आमा बनिन्। ३ कक्षाभन्दा माथि पढ्न सकिएन, उनले भनिन्, आफूले नपढे पनि छोराछोरीलाई दु:खसुख पढाएका छौं। गाउँमा मागी विवाहभन्दा भागेर बिहे गर्ने परम्पराजस्तै बनेको छ। युवायुवती आपसमा मन परापर भए उमेरको हिसाब हुँदैन। उमेर पुगेर बिहे गर्नेको संख्या कमै छ।तरुनी भए आँखा लाग्छ भनेर होला, कम उमेरमै बिहे गर्ने चलन छ, गाउँकै अगुवा नक्कलीमाया चेपाङले भनिन्, तर सानै उमेरमा बिहे गर्दा दु:ख बढी हुन्छ। उनले गरिबी र अशिक्षाले गर्दा यस्तो समस्या रहेको बताइन्। नजिकमा विद्यालय हुँदैनन्। घण्टौं हिँडेर विद्यालय जानुपर्ने बाध्यता छ। त्यही भएर दु:ख गरेर पढ्न जानेको संख्या कम हुन्छ। पढ्दापढ्दै भागेर बिहे गरी पढाइ छाड्नेको जमात बाक्लो छ। १४ वर्षको उमेरमा बिहे भयो, सीता चेपाङले भनिन्, कम उमेरमा बिहे गर्दा जिम्मेवारीको काम गर्न समस्या हुँदोरैछ। उनले गाउँमा कम उमेरमा बिहे नगर्न सल्लाहसुझाव दिने गरे पनि त्यो प्रभावकारी हुन नसकेको बताइन्। कलिलैमा आमा बन्दा कमजोर हुने, टाउको दुख्ने, पेट दुख्ने समस्या भोग्नुपर्छ। यो गाउँमा १२१३ वर्षकै उमेरमा अहिले पनि बिहे हुने गरेको छ, राष्ट्रिय माध्यमिक विद्यालय हात्तीबाङका प्रअ रमेश रसाइलीले भने, यो क्रम कक्षा ६ भन्दा माथि पढ्दै गर्नेमा बढी छ, जसले गर्दा माथिल्लो कक्षामा विद्यार्थीको संख्या कम छ। उनका अनुसार विद्यालयमा ८० प्रतिशत चेपाङ विद्यार्थी छन्। पढ्दापढ्दै बिहे गर्ने र पढाइ छाड्नेको संख्यासमेत बर्सेनि बढ्दो छ।समस्यै समस्याभरतपुर अस्पतालका स्त्री तथा प्रसूति रोग विभाग प्रमुख डा सुनीलमणि पोखरेलका अनुसार कम उमेरमा गर्भ रहँदा शरीर सन्तान पाउनका लागि विकास भइसकेको हँुदैन। आमालाई रक्तअल्पता हुने खतरा हुन्छ। महिना नपुग्दै बच्चा जन्मिने र कम तौलको हुने जोखिम उत्तिकै रहन्छ। कम उमेरमा बिहे गर्दा गर्भपतन गराउने बढी हुन्छन्, उनले भने, शिशु मृत्युदरसमेत बढ्छ। सानै उमेरमा बिहे गर्दा पाठेघरको पूर्ण विकास भइसकेको हँुदैन। त्यस्तो बेला पाठेघर फुट्ने र आमाको ज्यान जाने खतरा हुन्छ। यस्तो समस्या मध्यम र न्यून आयस्तर भएका समुदायमा बढी हुन्छ। जसले गर्दा गर्भवती भएपछि आमाले पोसिलो खाना खान पाउँदैनन्। आमा र बच्चा दुवैलाई कुपोषण हुने खतरा रहन्छ। कम उमेरमा बिहे गर्दा स्वास्थ्य समस्या धेरै आइपर्छ, उनले भने, कम उमेरबाटै यौन सम्पर्क गर्दा पछि पाठेघरको मुखको क्यान्सर हुने, आङ खस्ने समस्या आइपर्छ। यो सबै बालविवाहले निम्ताएको समस्या हो। गरिबी र अशिक्षा यसका मुख्य कारक हुन्। कम उमेरमै बिहे गर्ने क्रम गाउँघरमा बढी छ, त्यो पनि न्यून आयस्तर भएका समुदायको परिवारमा छ, उनले भने, यसको सिकार विकट गाउँठाउँ बनेका छन्, त्यही भएर बालविवाह अझै रोकिन सकेको छैन।"
प्याराग्लाइडिङबाट घाइते,पाल्पा तानसेनको बतासेडाँडामा बिजुलीको पोलमा प्याराग्लाइडिङ अल्झिँदा शनिबार एक जना घाइते भएका छन्। घाइते हुनेमा प्याराग्लाइडिङमा सवार तानसेन ४ का ३० वर्षीय नवराज बस्याल छन्। उनलाई उपचारार्थ प्रभासस्थित लुम्बिनी मेडिकल कलेजमा भर्ना गरिएको प्रहरीले जनाएको छ।
विश्वास जित्दै आँखा अस्पताल,"पर्साहेटौंडा विहार, बेतियाकी ७० वर्षीया कुन्तीदेवी श्रीवास्तव बुधबार मोतिविन्दु शल्यक्रियाका लागि वीरगन्जस्थित दृष्टि आँखा अस्पताल पुगिन्। अस्पतालप्रतिको विश्वासले लामो यात्रा गरेर छोरी रेणुका साथमा उनी आएकी थिइन्। हामीलाई भारतीयभन्दा नेपालका आँखा अस्पतालप्रति बढी विश्वास लाग्यो, छोरी रेणुले भनिन्, यस्तो शल्यक्रिया गराउन उत्तरप्रदेशको गोरखपुर पुग्नुपथ्र्यो तर वीरगन्ज नजिक पर्छ, विश्वास पनि यतैको लाग्छ।विहार नरकटियागन्जबाट पत्नी उमादेवीको आँखा उपचार गराउन आएका कृष्णाप्रसादले पनि रेणुकै जस्तो तर्क गरे। ३ महिनाअघि दाहिने आँखाको लाहानस्थित सगरमाथा चौधरी अस्पतालमा मोतिविन्दुको शल्यक्रिया गराएको थिएँ, उनले भने, अहिले आँखा दुखेपछि यहाँ ल्याएको छु। सस्तो र विश्वसनीय भएकाले परिवार तथा आफन्तजनमा कसैलाई आँखाको समस्या हुनासाथ नेपालका अस्पतालमा ल्याउने गरेको उनले बताए। यहाँबाट अन्य विभिन्न रोगको उपचारका लागि भारत जाने धेरै छन्। तर, वीरगन्जलगायत सीमावर्ती क्षेत्रका आँखा अस्पतालमा भारतीयकै भीड बढी छ। विगतमा यस भेगका आँखा बिरामी उपचारका लागि भारतको सीतापुर आँखा अस्पताल धाउँथे। तर, पछिल्लो समय भारतीय उपचारका लागि यता आउन थालेका हुन्।नेपाली आँखा अस्पतालको गुणस्तरीय सेवाबारे थाहा पाउँदै गएपछि भारतीय बिरामी आउने दर झनै बढ्दै गएको छ। दृष्टि आँखा अस्पतालका अध्यक्ष विश्वराज गौतम ससाना रोगको उपचार गराउन पनि छिमेकी भारत र तेस्रो मुलुक जानेहरूका लागि नेपाली आँखा अस्पताल पाठ बन्न सक्ने बताउँछन्। तुलनात्मक रूपमा गुणस्तरीय, भरपर्दो र सस्तो उपचार सेवा दिन सके भारतबाटै पनि बिरामी उपचारका लागि यहाँ आउँछन् भन्ने कुरा प्रमाणित भइसकेको उनले बताए। आँखा उपचारमा भित्रिएका सबै नयाँ प्रविधिलाई नेपाली आँखा अस्पतालहरूले आत्मसात गरी भित्र्याइरहेकाले भारतीयहरूले पनि सस्तोमा अत्याधुनिक उपचार पाउँदा आकर्षित भएका हुन सक्ने उनको बुझाइ छ। २०७१ मंसिर १ देखि सेवा थालेको अस्पतालले यस वर्षको माघ १५ सम्म २ हजार ९ सय १ भारतीय बिरामीलाई विभिन्न खालको उपचार सेवा दिइसकेको छ। यहाँ आँखा परीक्षण, उपचारदेखि विभिन्न खाले शल्यक्रिया सेवा प्रदान गरिन्छ। अस्पतालमा भारतको विहार र उत्तरप्रदेश राज्यबाट बढी बिरामी आउँछन्। तीमध्ये पनि बिहारको पूर्वी र पश्चिम चम्पारण जिल्लाको सिवान, छपरा, मोतिहारी क्षेत्रका बिरामीको भीड लाग्ने गरेको छ। झारखण्ड र पश्चिम बंगालका बिरामी पनि ओइरिन्छन्।विश्वास जित्दै मकवानपुरको हेटांैडास्थित सामुदायिक आँखा अस्पतालले बिरामीको विश्वास जितिरहेको छ। हेटौंडा १० स्थित उक्त अस्पतालले दैनिक २ सयलाई सेवा दिइरहेको हो। ९ वर्षअघि तिलगंगा आँखा प्रतिष्ठान काठमाडौंको शाखाका रूपमा स्थापना गरिएको अस्पतालले वार्षिक ४० हजारको आँखा परीक्षण गर्दै आएको छ। करिब ४ हजारको मोतियाविन्दु शल्यक्रिया हुन्छ। उपचारका निम्ति स्वदेशी मात्र होइन भारतीय नागरिक पनि आउने गर्छन्। अस्पतालले बिरामीको मन जितेको छ, उपलब्धिलाई जोगाउने चुनौती छ, अस्पतालका वरिष्ठ प्रशासकीय अधिकृत सुधीर भद्रले भने, अस्पतालका डाक्टर, नेत्र सहायक, कर्मचारीको अथक मेहनतका कारण आँखाको उपचारका लागि हेटौंडा नयाँ गन्तव्यको रूपमा अगाडि बढिरहेको छ। हेटौंडामा आँखा परीक्षणका लागि मकवानपुरसहित बारा, पर्सा, रौतहट, सर्लाही, महोत्तरी र भारतका बासिन्दासमेत आउने गरेको उनले बताए। आँखाका बिरामीहरू खोज्दै अस्पतालले मकवानपुरबाहेक अन्य जिल्लामा समेत नि:शुल्क परीक्षण शिविर सञ्चालन गर्दै आएको छ। वर्षमा करिब ३० जनाको आँखाको नि:शुल्क परीक्षण शिविर सञ्चालन गर्ने गरेको छ। शिविरमा फेला परेका मोतियाविन्दुका रोगीहरूलाई अस्पतालमा ल्याएर नि:शुल्क रूपमा शल्यक्रिया गर्ने गरेको छ।"
यही हो गैंडाको केटो खाने बाघ,"राष्ट्रिय प्रकृति संरक्षण कोषका गैंडा विज्ञ डा नरेश सुवेदी गैंडाले पनि आफ्नो बच्चा नहुर्कुन्जेल सीमित क्षेत्रमा विचरण गर्ने बताउँछन्। बच्चालाई हुर्काउनुपर्ने भएकाले टाढा विचरण गर्दैनन्, उनले भने, त्यही मौकामा बाघले बच्चालाई आक्रमण गरेको देखिन्छ।"
यौन शोषणको जोखिममा किशोरी,"इटहरीमा आमा समूह र प्रहरी प्रशासनलगायत सक्रिय भएपछि उनीहरू अन्यत्र सरेका हुन्। सुनसरीको इटहरी क्षेत्रलाई लक्षित गरेर सञ्चालित मनोरञ्जन क्षेत्रमा संलग्न बालिका तथा किशोरीहरूको जोखिम न्यूनीकरण कार्यक्रम (अवसर) परियोजनाको पछिल्लो विश्लेषणअनुसार कामको खोजीमा सहर पसेका किशोरी तथा बालिका जोखिममा छन्।अवसर परियोजना सञ्चालन गर्दा ३ सय ४० जना सम्पर्कमा आएका छन्। तीमध्ये बालिका र किशोरी सबैभन्दा बढी जानजाति समुदायका छन्, त्यसपछि दलित समुदायका। आगामी वर्ष होटल तथा रेस्टुराँ र अन्य क्षेत्रमा कार्यरत त्यस्ता ८ सय किशोरी र बालिकासम्म पुग्ने लक्ष्य रहेको नेम्बाङले बताइन्। भोजपुर, खोटाङ, संखुवासभा, धनकुटा, तेह्रथुमजस्ता जिल्लाबाट कामको खोजीमा धरान, इटहरी, दमक, बिर्तामोडजस्ता सहरमा झरेपछि उनीहरू विभिन्न माध्यमबाट होटल, रेस्टुराँमा पुग्न बाध्य हुन्छन्। आवरणमा देख्दा साथीको लहैलहैमा कामको खोजी गर्दै सहरतिर झरेको देखिए पनि उनीहरूलाई सहरसम्म ल्याउन र होटल रेस्टुराँमा काम गर्नेजस्तो बनाएर यौनधन्दामा संलग्न गराउने एजेन्टहरू अरू नै छन्। प्रहरीले तिनको खोजी नगरेको गुनासो छ।सहरमा सञ्चालित होटल रेस्टुराँमा जनजाति र दलित समुदायका बालिका र किशोरीहरूको संख्या मात्र बढी देखिनुको कारण खोज्न बेग्लै अनुसन्धान जरुरी रहेको उप्का नेपालका कार्यकारी प्रमुख शकुन्तला सुब्बाले बताइन्। हामीले प्लान नेपालसँग मिलेर जोखिममा परेका बालिका र किशोरीलाई सामान्य जीवनतर्फ डोर्याउन प्रयासरत छौं, उनले भनिन्।"
क्याम्पसमा स्ववियु नेतृत्व,"धादिङ जिल्लाका ३ वटा क्याम्पसमा स्वतन्त्र विद्यार्थी युनियनको निर्वाचन सम्पन्न भएको छ। शनिबार सम्पन्न पहिलो चरणको निर्वाचनमा सदरमुकामस्थित नीलकण्ठ बहुमुखी क्याम्पस र नौविसेस्थित मछिन्द्र क्याम्पसमा नेविसंघ र अखिल (क्रान्तिकारी) को गठबन्धन विजयी भएको छ। त्यसैगरी गजुरीस्थित आदर्श बहुमुखी क्याम्पसमा अनेरास्ववियु र नयाँशक्ति विद्यार्थी युनियनको गठबन्धनले जित हासिल गरेको छ। ५ सय ५७ मत खसेकामा सरोज पाण्डे ४ सय ११ मत ल्याएर अध्यक्ष भएका छन्। सचिवमा नेविसंघका दुर्गा श्रेष्ठ, कोषाध्यक्षमा अखिल क्रान्तिकारीका गजेन्द्र गुरुङ विजयी भएका छन्। त्यस्तै सदस्य पदमा नेविसंघका शिखा श्रेष्ठ, महेन्द्र तामाङ, कविराज श्रेष्ठ, वसन्ती गुरुङ र अखिल क्रान्तिकारीका उमेश लामिछाने विजयी भए। सभापति पदका लागि अनेरास्ववियुबाट जितबहादुर नेपाली र नयाँशक्ति विद्यार्थी युनियनबाट फिलेमोन तामाङ सभापतिका लागि प्रतिस्पर्धामा थिए।गजुरीस्थित आर्दश बहुमुखी क्याम्पसमा अनेरास्ववियुका रुपक गिरी सभापति निर्वाचित भएका छन्। उनले ८२ मत प्राप्त गरेका छन् भने उनका प्रतिद्वन्द्वी अखिल क्रान्तिकारीका सुस्मिता तामाङले ५८ मत ल्याइन्। सचिवमा मानव तामाङ, कोषाध्यक्षमा कल्पना सुवेदी निर्वाचित भए। त्यस्तै सदस्यमा ठूलमाया उपरकोट्टी, सुजना खनाल, इच्छा सुवेदी, सिर्जना खतिवडा विजयी भए। समानुपातिकतर्फ शर्मिला श्रेष्ठ र विश्वास खरेल चुनिए। मछिन्द्र बहुमुखी क्याम्पसमा नेविसंघका प्रदीप गिरी अध्यक्ष र विनोद आचार्य सचिव तथा एलिस पाठक कोषाध्यक्ष निर्वाचित भएका छन्।"
न मोबाइल चल्छ न रेडियो,"रोलघाट (बैतडी) नेपालभारत सीमा रोलघाटस्थित प्रहरी चौकीका हवल्दार जीवराम डगौरा ब्यँुझिनेबित्तिकै आँगनको रूखमा मोबाइल झुन्ड्याउँछन्। रूखमा बाँधेको फलामको जालीसँगै जोडिएको तारमा रेडियो बाँधेर उनको दैनिकी सुरु हुन्छ। सीमा प्रहरी चौकीमा मोबाइल र रेडियो बजाउन उनीहरूले यो जुक्ति निकालेका हुन्। महाकाली किनारका सीमा क्षेत्रमा मोबाइलसमेत नलाग्दा प्रहरीलाई नै टेलिफोन सम्पर्क गर्न समस्या छ। यो क्षेत्रमा नेपाली रेडियोसमेत बज्न मुस्किल हुन्छ। स्काइ मोबाइल जेनतेन काम गर्ने भएकाले रूखमा झुन्ड्याइराख्नुपरेको हो। २ मिटर लामो तार तानेर रेडियोमा जोडेपछि डडेलधुराका एफएम बज्न थाल्छन्। दिउँसो रेडियो पनि बज्दैन। रूखमा झुन्ड्याएर पनि सधैं मोबाइल काम गर्दैन, कहिलेकाहीं जिल्लामा सम्पर्क गर्न समस्या हुन्छ, हवल्दार डगौराले भने, दिनभर मोबाइल झुन्ड्याएर राख्छौं, राति त चौकी नै सम्पर्कविहीन हुन्छ, रेडियोसमेत नियमित सुन्न नसकिँदा जिल्ला र देशमा भएका घटनाबारे बेखबर हुन्छौं। प्रहरी सञ्चार सेट प्रयोग गर्न डेढ घण्टा उक्लिएर पञ्चेश्वर गाविसकै धामकुडी गाउँ पुग्नुपर्छ। दैनिक एक जनाले धामकुडी उक्लिएर जिल्लामा सञ्चार गर्नुपर्ने अवस्था रहेको प्रहरी बताउँछन्। नदी किनारमा बजार र बस्ती छैन। घाट वारि ३ वटा पसल छन्। दिउँसो खुले पनि साँझ बन्द गरेर घर जान्छन्। उक्त चौकी सशस्त्र द्वन्द्वअघि वडा नं ३ को धर्मघाटमा थियो। रोलघाटबाट आउजाउ बढी हुने भएकाले २०६४ यता चौकी सारिएको हो। डुंगाबाट वारपार हुने घाटमा साँझ आउजाउ बन्द भएपछि चौकीछेउ सुनसान हुन्छ। यहाँ सहायक निरीक्षकको कमान्डमा ५ जनाको टोली छ। चौकीमा मोबाइल चार्ज गर्नसमेत समस्या छ। सोलार ब्याट्री पुरानो हँुदा बत्ती बाल्न र चार्ज गर्न समस्या हुने गरेको हो। उनीहरूले दैनिक उपभोग्य बस्तु ल्याउन गएका बेला एसएसबी पोस्ट छेउको बजारमा मोबाइल चार्जको चाँजोपाँजो मिलाउँदै आएका छन्। चौकी माथिल्लो गाउँमा सार्न छलफल भए पनि घाटको जिम्मेवारी भएकाले नदी किनारमै बस्नुपरेको हो। पारिपट्टि ३ किलोमिटर पर भारतीय सीमा सुरक्षा बल (एसएसबी) पोस्ट छ। उता बिजुली, सडक, टेलिफोन लगायतका सबै सुविधा छन्। चौकीले पञ्चेश्वरको सुरक्षा जिम्मा पाएको छ। गाउँमा केही घटनाबारे सोध्न र घरमा सम्पर्क गर्न उनीहरूले भारतीय मोबाइल प्रयोग गर्छन्। स्थानीयले पनि चौकीमा सम्पर्क गर्न भारतीय मोबाइल प्रयोग गर्छन्। गाउँमा प्रहरीबाहेक गाविस कर्मचारी, शिक्षकसित मात्रै नेपाली मोबाइल भएको स्थानीय बताउँछन्। कसैलाई सम्पर्क गर्न पनि भारतीय मोबाइलकै प्रयोग गर्छौं, करनराम लुहारले भने ।"
जर्मनीबाट आइपुग्यो क्लाउन,"काठमाडौं आफ्नै सर्टको बगलीमा झुन्डिएको हयांगर देखेर शिल्पी थिएटरका एक कलाकार वाल्ल परे। त्यसलाई खेलौना ठाने। ओल्टाईपल्टाई हेरे। हयांगर खल्तीबाट निकाल्न चाहे। बेस्सरी तान्दासमेत ननिस्किएपछि उनी लजाए। दर्शक हाँसे। उनले दर्शकलाई आँखा तरे। दर्शक फेरि हाँसे।शिल्पीमा नाटक देखाइन्छ। तर, माथिको दृश्यांशचाहिँ नाटकको होइन। केही दिनदेखि यहाँ क्लाउनिङसम्बन्धी कार्यशाला जारी छ क्लाउन्स विदआउट बोर्डर इन्टरनेसनल का तीन क्लाउन आर्टिस्टले शिल्पी थिएटर र अन्य रंगकर्मीलाई क्लाउनिङका तौरतरिका सिकाइरहेका छन्। क्लाउनिङ सोका लागि पूर्वाभ्यास पनि गरिँदै छ। त्यही क्रममा चन्द्रप्रसाद पाण्डे, जीवन बराल, सविन कट्टेल, पवित्रा खडका लगायतले विभिन्न हाउभाउ देखाएका थिए। उनीहरूले कुर्सी र त्यसमा रहेको पत्रिका खोसाखोस गर्दाको दृश्य कार्यशालामा उपस्थित सबैका लागि रोचक बन्यो। नेपाली कलाकारमा हास्यचेत राम्रो रहेछ, जर्मनीबाट आएका क्लाउन्स विदआउट बोर्डरका कलाकार शिव ग्रिंग्सले भने, हामी फर्किएपछि पनि उनीहरूले यसलाई निरन्तरता दिऊन् भन्ने लागेको छ। रोचक के भने, जर्मनीबाट आएका तीनैजना कलाकारको नाम नेपालीजस्तै लाग्छ। शिव, अनिता बर्तोलम र अनिता फ्रिकर। उनीहरूले शिल्पीमा पाँच दिनदेखि प्रशिक्षण दिइरहेका छन्। क्लाउनिङ भनेको पर्फमेन्स आर्टको एउटा विधा हो, अनिता बर्तोलमले भनिन्, क्लाउनले वरिपरिको परिवेशअनुकूल एक्ट गर्नुपर्छ। दर्शकसँग आई कन्टयाक्ट कायम राख्न शिवले सहभागीलाई अह्राए। अनिता फ्रिकरलाई चाहिँ प्रस्तुतिमा इमानदारी हुनुपर्छ भन्ने लाग्दो रहेछ। उनका अनुसार क्लाउन्सले आफूलाई आश्चर्यजनक रूपमा उपस्थित गराउनुपर्छ। भावनात्मक प्रतिक्रिया दिन जान्नेहरू सफल हुने उनीहरूको तर्क थियो। जर्मनबाट आएका तीन आर्टिस्टसँगै शिल्पीका कलाकारले फागुन १८ र २७ मा क्रमश: मोरङ र काभ्रेमा क्लाउन सो गर्दै छन्। मोरङमा झोराहाट थिएटर र काभ्रेमा सेलो थिएटरले सहकार्य गर्दै छन्। सन् १९९३ मा स्पेनबाट सुरु क्लाउन्स विदआउट बोर्डरले विशेषगरी विपत् (क्राइसिस) आइलागेका देशमा सो गर्ने गरेको छ। अहिलेसम्म रोमानिया, युक्रेन, सिरिया, भारत, टर्कीलगायत देशमा क्लाउन आर्टिस्ट पुगिसकेका छन्। जहाँका भए पनि मान्छेहरू प्राय: उस्तै खालका कुरागतिविधिमा हाँस्दा रहेछन्, शिवले आफ्नो अनुभव सुनाए, भूगोल, संस्कृति, रहनसहन सबै फरक भए पनि मान्छेको भावना वा हृदय एउटै हुँदो रहेछ। हामीले सिरियामा जे तरिका अपनायौं, त्यही तरिकाले श्रीलंकाका मान्छेलाई पनि हसाउन सक्यौं। कलामार्फत सामाजिक, भौगोलिक, सांस्कृतिक र राजनीतिक पर्खाल भत्काउने उद्देश्यले आफूहरूको संस्था खुलेको शिवले बताए। संस्थाले विशेषत: बालबालिकालाई लक्ष्य गरेर कार्यक्रम गर्ने गरेको छ। कमेडी हेर्न ठूला मान्छे पनि बच्चा बन्न सक्नुपर्छ, उनले भनिन्, भनाइ पनि छ कि एक भारी औषधिभन्दा एउटा क्लाउन उपयोगी हुन्छ। हास्यरसमार्फत सकारात्मक चेतना निर्माण गर्न पनि क्लाउन उपयोगी हुने शिल्पीका आर्टिस्टिक डाइरेक्टर घिमिरे युवराजले बताए।"
पोसाकमा कमेन्ट गर्नेलाई दिशाको जवाफ,"ए मएस धोनी : द अनटोल्ड स्टोरी मा धोनीको प्रेमिकाको भूमिकामा अभिनय गरेर चर्चा कमाएकी नायिका दिशा पटानी फिल्ममा शालीन छविमा प्रस्तुत भएकी छन्। आखिर यतिबेला उनलाई त्यही छवि घाँडो भइरहेको छ। जब उनी हालै आयोजित फिल्म फेयर अवार्डमा ग्ल्यामर देखिने पोसाकमा पुगिन् तब उनको एक्सपोजलाई लिएर भद्दा कमेन्टस् पनि आए। यदि उनी यस्तो एक्सपोज हुने खालको ड्रेस लगाएर अवार्ड सोमा आउँछिन् भने केटाहरूले त हेर्छन् नै। कम्तीमा उनले आफूलाई अश्लील नलाग्ने गरी ड्रेस लगाऊन्। त्यसो त हालै उनले ग्ल्यामर पोजसहित फोटोसुटसमेत गराएकी छन्। आफ्नो इन्स्टाग्राममा समेत पटानीले केही फोटोहरू पोस्ट गरेकी छन्।आफ्नो पछिल्लो हट अवतारलाई लिएर नराम्रा कमेन्टस् आएपछि नायिकाले लामो वक्तव्य नै जारी गर्नुपरेको छ। जहाँ भनिएको छ, हामी हरेक दिन युवतीलाई दुव्र्यवहार गरेका र बलात्कारका समाचारहरू पढिरहन्छौं। हाम्रो देश देवीको पूजा गर्छ तर त्यही मान्छे अहिले पशु बन्दै गइरहेको छ। हाम्रो समाजमा एउटा युवतीको शरीर कति ढाकिएको छ भन्नेमा मूल्यांकन गरिन्छ। तर यदि सोच नै घृणित छ र त्यसलाई रोक्न सकिँदैन भने केही हुँदैन। त्यसैले अरूलाई भन्नुअघि कृपया आफ्नो नाटक बन्द गर्नुस् र दिमाग खुला राखेर सोच्नुहोला।त्यसैगरी, नायिका दिशाले टपलेस फोटोसुट गरेका सम्बन्धमा पनि उनले आफूले ढाड मात्रै खुला देखाए पनि टपलेस नभएको जिकिर गरेकी छन्। म त्यो बेला आफ्नो शरीरप्रति कम्फर्टेबल थिए। त्यसैले मलाई उक्त फोटोसुट गर्न कुनै अप्ठ्यारो परेन, नायक टाइगर श्राफकी प्रेमिका समेत मानिने दिशालाई इन्स्टाग्राममा ३३ लाख बढीले फलो गरेका छन्।"
कोरियासँगको सहकार्य जारी रहनेछ,"काठमाडौं नेपालकोरिया कला, संस्कृति र साहित्य महोत्सव समापन भएको छ। महोत्सवको अन्तिम दिन नेपाली र कोरियाली समकालीन चित्रकारहरूको कला प्रदर्शनीबारे अन्तरक्रिया गर्दै शुक्रबार महोत्सव समापन गरिएको हो। कोरियाली चित्रकारले नयाँ प्रविधि प्रयोग गरेर प्रकृति, सामाजिक जनजीवनलाई चित्रमा उतारेको चित्रकार रमेश खनालले प्रदर्शनीको समीक्षा गर्दै बताए। कोरियाका सबै चित्रहरू राम्रा भन्ने चाहिँ हैन। कोरियाको कतिपया चित्रमा काम पुगेको छैन, उनले भने, कोरियाको तुलनामा नेपाली चित्रकारहरूको चित्र पनि कम छैन। महोत्सवका दौरानमा कोरियाली कलाकारहरूसँग नेपाली कलाकारहरूको अन्तरक्रिया कार्यक्रम राखिएको भए नेपाली कलाकारहरूले चित्रकारहरूले नयाँ कुराहरू सिक्ने मौका पाउने उनले बताए।कोरियन कलाकारहरूको चित्रमार्फत नेपाली कलाकारहरूले धेरै कुराहरू सिक्नुपर्ने चित्रकार एवं प्राज्ञ मुकेश मल्लले बताए। कोरियाली चित्रकारले सानो कुराहरूलाई गहन विम्बहरूमार्फत संयोजन गरेकोले चित्रहरू स्तरीय छन्, उनले भने ।"
इतिहास समयभित्र बाँचेको छ,"काँकडभिट्टा कला साहित्य उत्सवको अन्तिम दिन मञ्च उक्लिए कांग्रेस नेता प्रदीप गिरि। पाका समाजवादी चिन्तक गिरिले इतिहास, साहित्य र राजनीति शीर्षकमा करिब एक घण्टा अनुभव साटे, जुन अर्थमा पश्चिममा इतिहासको लेखन छ, त्यो अर्थमा हाम्रो परम्परामा इतिहास छैन। उनले हाम्रो परम्परालाई नेपाल मात्रै नभई दक्षिण एसियाको परम्परा भएको बताए। उनले इतिहासले समयको एउटा निश्चित धारणा र मान्यताभित्र काम गर्ने गरेको बताए। इतिहास जहिले पनि समयभित्र बाँचेको हुन्छ, गिरि भन्दै थिए, समयभित्र अटाएको समय इतिहास हो। मुलुकको पूर्वी सहरमा तीन दिनदेखि जारी कला साहित्य उत्सव शनिबार मैझारो भयो। अन्तिम दिनको पहिलो सेसनमा नेपाली सिनेमाको बदलिँदो सूत्र बारे फिल्म निर्देशक तुलसी घिमिरे र नवीन सुब्बा तथा समीक्षक अनुभव अजितसँग संगीतश्रोताले बहस गरे। निर्देशक घिमिरेले पछिल्लो समय नेपाली फिल्महरू तुलनात्मक रूपमा उत्कृष्ट र मौलिक बन्न थालेको बताए। नुमाफुङ, दलनजस्ता फिल्म निर्देशनको अनुभव भएका अर्का निर्देशक सुब्बाले भने अझै पनि नेपाली फिल्महरू बलिउड र हलिउडकै फोटोकपी गर्न बाध्य भएको सुनाए। लेखक सीके लाल, डम्बर खतिवडा र विश्वप्रकाशसँग सागर शिवाकोटीले समृद्धिको सपना शीर्षकमा बहस गरे। वक्ताहरूले राजनीतिक दल र नेताहरूले समृद्धिको कुरा मात्रै गर्ने तर त्यहाँसम्म कसरी पुग्ने? भन्ने प्रष्ट मार्गचित्रचाहिँ देखाउन नसकेको बताए। त्यही समय परिसरमा मायाको शासन शीर्षकका आहुति, उमा सुवेदी र सावित्री गौतमसँग प्रणिका कोयूले संवाद गरिन्। सत्ताले माया गरेको बाहनामा कसरी शासन गर्छ? भन्नेमा बहस केन्द्रित थियो। कविताको राजनीति बारे कविहरू राजा पुनियानी, सरिता तिवारी र विनोदविक्रम केसीसँग गुरुङ सुशान्तले संवाद गरे। सञ्चारमाध्यम र उपाख्यानको निर्माण बारे पत्रकारहरू किशोर नेपाल, नारायण वाग्ले र राजेन्द्र महर्जनले बहस गरे। पत्रकार राजु अधिकारीले मोडरेट गरे। गीतमा जनताका सुखदु:ख शीर्षकका सौरभ मैनालीले विप्लव प्रतीक, खेम नेपाली र संगीतश्रोतासँग संवाद गरे। अन्तिम दिन गजल महफिलका साथै गणेश रसिकको एकल गायन पनि भयो। रसिकलाई स्थानीय गायक रोहित खपाङ्गीको साथ रहयो। शुक्रबार कला लेखन र प्रकाशनदेखि आलोचनात्मक चेतनासम्मका विषयमा बहस केन्द्रित भएको थियो। घनश्याम भुसाल र माओवादी केन्द्रका नेता आहुतिसँग पत्रकार बसन्त बस्नेतले नेपाली समाजमा वर्ग र वर्ण शीर्षकमा बहस गरेका थिए। देवेन्द्र थुम्केली र पत्रकार मोहन काजीसँग चित्रकार केशवराज खनालले कलाका सम्बन्धमा सञ्चारमाध्यमहरूले गर्दै आएको पक्षपातबारे छलफल गरे। आर्टिस्ट एज इन्टरप्रेनर शीर्षकमा शक्ति शर्मा, राज वासु, सुजन चित्रकार र छितेन शेर्पाले संवाद गरेका थिए। भाषाको राजनीति मा पत्रकार केदार शर्मा, चन्द्रकिशोर र राजन मुकारुङ गफिए। यसको सहजीकरण दामोदर ढुंगेलले गरे। दक्षिण एसियाको बौद्धिक परम्परा शीर्षकमा लेखक सीके लालले लेक्चर दिए। नेपाली साहित्यको पात्र विधान शीर्षकमा लेखकहरू श्याम साह, गुरुङ सुशान्त र मुनाराज शेर्मासँग सरिता तिवारीले बहस गरिन्। सञ्जीव उप्रेती, सावित्री गौतम र अशेष घिमिरेसँग भाष्कर गौतमले आलोचनात्मक चेतनाबारे बहस गरे। पत्रकार देवेन्द्र भट्टराई, ब्रबीम कुमार र प्रणिका कोयूबीच हस गरे पत्रकार जनकराज सापकोटाले। वक्ताहरूले वैदेशिक रोजगार र त्यसले नेपाली समाजमा पारेको प्रत्यक्ष र परोक्ष असरबारे विमर्श गरे। अंग्रेजी भाषामा नेपाली साहित्य बारे अर्चना थापा, प्रवीण अधिकारी र कुमारी लामाबीचको संवाद नयन सिन्धुलीयले सहजीकरण गरे। स्ल्याम पोयट्री वाचनसँगै अल्ट्रा म्याराथन विजेता मीरा राईबारे निर्मित मीरा नामक वृत्तचित्रसमेत उत्सवमा प्रदर्शन गरियो।"
झोराहाटमा चार स्रष्टा,"कवि पौडेलले परिवर्तन शीर्षकको कविता सुनाएर शृंखलाको ढोका खोले। यसपछि उनले सीमान्तकृत समुदायको नारी मनोविज्ञान टिपेर कविता खद्मा सुनाए। आँसुको विद्यालय मा वैदेशिक रोजगारीको पीडा सुनाएपछि उनले गाउँ र सहरबीचको संवेदनात्मक भिन्नतालाई सहर कविता उधिने। यसपछि कवि वलले काठमाण्डुविरुद्ध, महाभारतकी मैच्याङ, एउटा बाँदरको प्रश्न र आजका मान्छे सुनाए। उनका कवितामा राजनीति र बजारमाथिको प्रहार थियो। रमेशचन्द्र अधिकारीले संयोजन गरेको कार्यक्रममा कवि प्रणतले आमाको कविता, ढोका खोल त कुमुदिनी लगायतका कविता सुनाए। उनका कवितामा ग्रामीणपनको मिठास पाइन्थ्यो। यस्तै मिठाससहित कवि बेल्टारेले पनि मन छुने कविता, आफ्नै देशभित्र, हतुवागढी जस्ता कविता सुनाए। उनले कवितामा देश र माटोको सन्दर्भ ल्याएर सुदूरपूर्वको मनोविज्ञान अभिव्यक्त गरे। कविता सुन्न धरान, इटहरी, विराटनगर, पोखरादेखिका साहित्यप्रेमीहरू आएका थिए। प्रमुख अतिथि प्रधानमन्त्री कार्यालयका सचिव एवं गीतकार दिनेश थपलियाले गाउँमा यस्तो साहित्यिक माहोलले मुलुकलाई सकारात्मक उर्जा दिने दाबी गरे। कुनै बेला म विराटनगरको कार्यकारी अधिकृत हुँदा झोराहाटमा लहलह धान मात्रै फल्थ्यो, अचेल साहित्य फल्न थालेछ भन्दै उनले पनि दुइटा रचना सुनाए। उनका रचना समसामियक राजनीति र देशप्रेममा आधारित थिए। स्रष्टाहरूलाई आयोजकको तर्फबाट रंगकर्मी प्रयाग न्यौपाने र टीका खतिवडाले नेपाली ढाका टोपी र खादा लगाइदिएका थिए। झोराहाट थिएटरका अध्यक्ष भरत गुरागाईंले रंगमञ्च र साहित्यको गतिविधिलाई गाउँसम्म प्रवद्र्धन गर्ने ध्येयले आफूहरू दु:ख झेलेरै भए पनि क्रियाशील रहेको जनाए। यो अभियानलाई स्टेजमै साथ दिनेहरू निस्के। कवि अनिल पौडेलले आफ्नो पुस्तकको रोयल्टी र व्यक्तिगत हिसाबले एक लाख रुपैयाँ सहयोग गर्ने प्रतिबद्धता जनाए पनि प्राडा टंक न्यौपानेले १० हजार रुपैयाँ सहयोग गरे। हरेक कार्यक्रममा गाउँकै एकजना जेष्ठ नागरिकले सभापतित्व ग्रहण गर्ने परम्परालाई यसपटक कौशिलादेवी खतिवडाले सम्हालिन्।"
कसलाई पछयाउँछन् सेलिब्रिटीहरू?,"काठमाडौं प्रत्येक महिना ३१ करोड ३० लाख मानिसले ट्वीटरमार्फत् अनेक विचार व्यक्त गर्दै आएका छन्। हालै ह्वाइट हाउस प्रवेश गरेका राष्ट्रपति डोनाल्ड जे ट्रम्प ट्वीटरमा निकै एक्टिभ छन्। उनी कतिपय महत्त्वपूर्ण घोषणा ट्वीटरमार्फत नै गरिदिन्छन्। त्यसले संसारभर सनसनी मच्चाइदिने गरेको छ। ट्वीटरमा ट्रम्पका २ करोड ५४ लाख फलोअर्स छन्। उनको ट्वीटमा लाखौंले लाइक, रिप्लाई र रिट्वीट गर्छन्। ट्रम्प आफैंले भने ४३ जना मात्रै फलो गरेका छन्। खासमा कसलाई पछयाउँछन् उनी? उनले रुचाएका मान्छे को हुन्? ट्रम्प आफ्नै नामका कम्पनी, संघसंस्था एवं अमेरिकी राजनीतिज्ञ र सञ्चारकर्मीलाई फलो गर्दा रहेछन्। दक्षिण अफ्रिकी गल्फर गेरी प्लेयर र रेस्लिङ खेलका प्रवद्र्धक भिन्स म्याकमाहोन पनि ट्रम्पले फलो गरेका व्यक्ति हुन्। भारतीय प्रधानमन्त्री नरेन्द्र मोदीले ट्रम्पलाई पछयाएका छन्। उनले बेलायतको बेम्बली स्टेडियम, मेलिन्डा गेटस्, दलाई लामा, परेश रावल लगायतलाई पनि फलो गरेका छन्। १६ सय ४० जनामध्ये उनले एउटै नेपाली नेतालाई पनि फलो गरेका छैनन्। हाम्रा प्रधानमन्त्री पुष्पकमल दाहालले पनि कमरेड प्रचण्ड नामक हयान्डलमा ५ जनालाई फलो गरेका छन्। त्यसमा ट्रम्प र उनकी छोरी इभान्का, गोविन्द खतिवडा, प्रकाश दाहाल र नेकपा माओवादी (केन्द्र) परेका छन्। बलिउड अभिनेता अमिताभ बच्चनले १ हजार बढीलाई फलो गरेका छन् भने उनलाई फलो गर्नेको संख्या २ करोड ५२ लाख छ। बच्चनले थुप्रै खेलाडी, फनी ट्वीटस, फस्ट लेडीहरूको अर्काइभ र प्रेरणादायी भनाइ उल्लेख गरिएका अकाउन्टहरू फलो गरेका छन्। उनले रेस्लर जोन सिनाको फयान क्लब, चेल्सी क्लब, बिल गेटस् आदिको पिछा गर्न चाहेछन्। २ करोड फलोअर्स भएका आमिर खानले क्रिकेटर सचिन तेन्दुलकरबाहेक बाँकी ८ जना कलाकारलाई फलो गरेका छन्। कोलम्बियन गायिका साकिराले मलाला फन्ड, गेट्स फाउन्डेसन, पोप फ्रान्सिस गरी १ सय ९२ जनालाई फलो गरेकी छन्। ४ हजार ५ सय २ वटा टीट गरिसकेकी उनलाई ४ करोड ३० लाखले फलो गरेका छन्। सलमान खानले सुरज पन्चोली, शाहरूख र आमिर खान गरी २३ जनालाई फलो गरेका छन्। शाहरूखले पनि सलमानलाई पछयाएको पाइयो। शाहरूखले गायक जे सिन, साकिरा, अभिनेत्री इमा वाट्सन, लेखक पाउलो कोहेलो गरी ८१ जनालाई फलो गरेका छन्। अभिनेत्री दीपिका पादुकोणले बिल गेटस्, रोजर फेडेरर, नोभाक जोकोभिक आदिलाई पछयाएकी छन्। आलिया भट्टले अमेरिकन ब्लगर पेरेज हिल्टन, नेपाली मूलका अमेरिकी फेसन डिजाइनर प्रबल गुरुङ, गायक जस्टिन बिबर, व्यवसायी बिल गेटस् लगायतलाई फलो गरेकी छन्। उनलाई चाहिँ १ करोड बढीले पछ्याएका छन्। फुटबल खेलाडी क्रिस्टियानो रोनाल्डोले हिपहप आर्टिस्ट लिल वाइने, गायिका जेनिफर लोपेज, बक्सर माइक टाइसन गरी ९५ जनालाई पछयाएका छन्। क्रिकेटर विराट कोलीले अनुष्का शर्मालाई त लिस्टमा पार्ने नै भए। साथमा, अमिताभ बच्चन, एआर रहमान र गायक जस्टिन टिम्बरलेक गरी ४४ जनालाई फलो गरेको भेटियो। उनलाई १ करोड ४० लाखले पछयाएका छन्। नेपाली उद्यमी विनोद चौधरी पनि टीटरमा सक्रिए देखिए। उनले रजनीकान्त, विनोद खन्ना, अरविन्द केजरीवाल गरी ४८ जनालाई फलो गरेका छन्। बाबा रामदेवले चाहिँ हलिउड अभिनेता ज्याकी च्यान, क्रिकेटर पल निक्सन, नेपाली पत्रकार सुवास घिमिरे, तिब्बती गुरु दलाई लामालगायत २ सय २६ जनलाई फलो गर्दा रहेछन्। प्रबल गुरुङले बैंकर अनिल केशरी शाह, गायिका माइली साइरस, अभिनेता टम हयांक्सलगायतलाई पछयाएका छन्। गङनम स्टाइल गायक साइले अमेरिकाका पूर्वराष्ट्रपती बाराक ओबामा, अभिनेता जिम क्यारेलगायतलाई नियालिरहेका हुन्छन्। धेरैद्वारा फलो गरिएका बिल गेट्स आफैंले चाहिँ अमिताभ बच्चन, लिओनार्दो डिक्याप्रियो, गायक जोन लिजेन्डलगायतलाई पछयाएका छन्।"
भाग्यले बाँचेकाहरू लाई अर्को अवार्ड,काठमाडौं भूकम्पमा पुनर्जीवन पाएकाहरूको कथाव्यथा समेटिएको डकुमेन्ट्री फिल्म भाग्यले बाँचेकाहरू ले फेरि अन्तर्राष्ट्रिय अवार्ड जितेको छ। भारत पटनामा सम्पन्न बोधिसत्व अन्तर्राष्ट्रिय चलचित्र महोत्सवमा यो डकुमेन्ट्रीले ८० हजार रुपैयाँसहित बोधिसत्व सिल्भर अवार्ड जितेको हो। बिहीबार राति आयोजित अवार्ड समारोहमा फेस्टिभलको जुरी अध्यक्ष गोविन्द निहालनीले निर्देशक गणेश पाण्डे र निर्मात्री शारदा गैरेलाई अवार्डसहित नगद हस्तान्तरण गरे। फेस्टिभलमा संसारभरका ७ सय ३० वटा डकुमेन्ट्रीमध्ये प्रतिस्पर्धाका लागि ९ वटा डकुमेन्ट्री छानिएका थिए। त्यसमध्ये भाग्यले बाँचेकाहरू ले दोस्रो स्थान हासिल गरेको हो। यो डकुमेन्ट्रीले गत महिना मात्रै भारतकै राजस्थान अन्तर्राष्ट्रिय चलचित्र महोत्सवमा उत्कृष्ट निर्देशक अवार्ड जितेको थियो। नेपालको महाभूकम्पमा परी चामत्कारिक रूपमा ज्यान बचाउन सफल नेपालीको कथामा बनेको डकुमेन्ट्री भाग्यले बाँचेकाहरू ले एक दर्जन अन्तर्राष्ट्रिय अवार्ड जितिसकेको छ भने ३२ वटा भन्दा बढी देशमा प्रदर्शनका लागि छनोट भएको छ। निरन्तरको अवार्ड यात्राबाट सिंगो डकुमेन्ट्री टिम खुसी भएको निर्देशक पाण्डेले नेपाल फर्केपछि प्रतिक्रिया दिए।
ह्वाइटहाउसमा पत्रकारलाई प्रवेश निषेध,"वासिङ्टन (वासिङ्टन पोस्ट) ह्वाइटहाउसले शुक्रबार आयोजित अनौपचारिक प्रेस ब्रिफिङमा प्रमुख सञ्चारमाध्यमका प्रतिनिधिलाई प्रवेशमा रोक लगाएको छ। सीएनएन, दि न्युयोर्क टाइम्स, पोलिटिको, दि लस एन्जलस टाइम्स र बजफिडका पत्रकारहरूलाई प्रवेश निषेध गरिएको हो । ह्वाइटहाउसका प्रेस सेक्रेटरी सिन स्पाइसले ब्रिफिङमा ती सञ्चारमाध्यमका प्रतिनिधिलाई रोक लगाएका हुन्। तर कन्जर्भेटिभ सञ्चारमाध्यमका अन्य पत्रकारलाई भने प्रवेश दिइएको थियो। यद्यपि ह्वाइटहाउसले राष्ट्रपति डोनाल्ड ट्रम्पका आलोचक पत्रकारहरूलाई बाहिर पार्ने नियतले यो निर्णय नगरिएको स्पष्ट पारेको छ। तर ट्रम्प प्रशासनको समर्थन गर्ने सञ्चारमाध्यमहरू फक्स न्युज, ब्रिटबार्ट, सीबीएस, एनबीसी, एबीसी, दि वालस्ट्रिट जर्नल, ब्लुमबर्ग, टाइम र एसोसियटेड प्रेस (एपी) लगायतका प्रतिनिधिलाई भने प्रवेश दिइएको थियो। एपी र टाइमका पत्रकारहरूले भने अन्य प्रमुख सञ्चारमाध्यमका पत्रकारलाई प्रवेश नदिइएको विरोधमा ब्रिफिङ बहिष्कार गरेका थिए। कन्जर्भेटिभहरूको वार्षिक सम्मेलनकै दिन सञ्चारमाध्यमहरूलाई ह्वाइटहाउसले यस्तो प्रतिबन्ध लगाएको हो। कन्जर्भेटिभ पोलिटिकल एक्सन कन्फरेन्स (सिप्याक) को बैठकमा बोल्दै ट्रम्पले मिडियामाथि अर्को प्रहार गरे। उनले रिपोर्टरहरू बेइमान र नक्कली भन्दै आफ्नो प्रशासनको बारेमा लेखिएको समाचारमा अज्ञात स्रोत प्रयोगको विरोध गरेका थिए। उनले गत साता ट्वीट गर्दै थुप्रै सञ्चारमाध्यमहरू अमेरिकी जनताका शत्रु भन्दै आलोचना गरेका थिए। सिप्याकको बैठकलाई सम्बोधन गर्दै उनले पुन: त्यही कुरा दोहोर्याए। सीएनएनले अज्ञात स्रोतलाई उद्धृत गर्दै प्रसारण गरेको समाचारका विषयमा ट्रम्प आक्रोशित भएका हुन्। उक्त समाचारमा ह्वाइटहाउसका चिफ अफ स्टाफ रिन्स प्रिस्बसले राष्ट्रपति निर्वाचन अभियानका क्रममा रूसी स्रोतसँगको सम्पर्कका बारेमा सार्वजनिक रूपमै अस्वीकार गर्न गुप्तचर ब्युरोका अधिकारीहरूलाई निर्देशन दिएको उल्लेख थियो। शुक्रबारको ब्रिफिङमा ह्वाइटहाउसका वरिष्ठ अधिकारीले उक्त अज्ञात स्रोतका विषयमा पत्रकारहरूबाट जानकारी माग गरेका थिए।शुक्रबार अबेर ट्रम्पले पुन: ट्वीट गर्दै मिडियामाथि अर्को आक्रमण गरेका छन्। उनले लेखेका छन्, नक्कली सञ्चारमाध्यमहरू सत्य कुरा भन्दैनन्। ती देशका लागि ठूला खतरा हुन्। सीएनएनजस्तै न्युयोर्क टाइम्स पनि जोक भयो। अफसोस। राष्ट्रपति ट्रम्पले कार्यभार सम्हालेको भोलिपल्टदेखि नै सञ्चारमाध्यम र पत्रकारमाथि निरन्तर प्रहार गर्दै आएका छन्। उक्त दिन संघीय गुप्तचर ब्युरोका अधिकारीसँगको भेटमा उनले सञ्चारमाध्यम संसारकै बेइमान भएको र उनीहरूसँग युद्ध जारी रहेको बताएका थिए।"
सञ्चारमाध्यम आक्रोशित,"ह्वाइटहाउसको यो कदमको सञ्चारमाध्यमहरूले विरोध जनाएका छन्। सीएनएनका जेक टयापरले यो कार्य अस्वीकार्य भएको बताए। उनले भने, ह्वाइटहाउसलाई प्रेस स्वतन्त्रताको महत्त्व थाहा नभएजस्तो छ। घटनाको न्युयोर्क टाइम्स, वासिङ्टन पोस्ट, नेसनल प्रेस क्लब लगायतले विरोध जनाएका छन्। नेसनल प्रेस क्लबका अध्यक्ष जेफ्री बालोउले भनेका छन्, संवैधानिक रूपमा स्थापित स्वतन्त्र र स्वायत्त प्रेसविरुद्ध ह्वाइटहाउसको यो अभियान पूर्णत: अस्वीकार्य छ। ह्वाइटहाउसको प्रेस कार्यालयले आफ्नो बचाउ गर्दै पत्रकारहरूलाई बहिष्कार गर्ने कार्य नभएको स्पष्ट पारेको छ। ह्वाइटहाउसकी उपप्रेस सेक्रेटरी सराह स्यान्डर्सले इमेलमा लेखेकी छन्, हामीले सबैको प्रतिनिधित्व होस् भनेर पुल (पत्रकारहरूको सानो समूह, जसले सूचना तथा जानकारीहरू पत्रकारहरूको ठूलो समुदायलाई वितरण गर्छ) लाई निम्त्याएका थियौं, पुलबाहेक हामीले अन्य थप मानिसहरूलाई पनि निम्त्याएका थियौं, त्योभन्दा अरू केही पनि होइन। रेडियो, टीभी, छापा माध्यम र समाचार एजेन्सीका पत्रकारहरू पुलमा हुन्छन् र यसमा पत्रकारहरूलाई पालैसँग राखिन्छ। यसअघि बाराक ओबामाको प्रशासनमा पनि यसरी आफ्नो रुचिका पत्रकार बोलाइन्थ्यो।"
पर्खालको खर्च असुले कडा जवाफ दिइनेछ,"मेक्सिकोका विदेशमन्त्री भिडेगारले शुक्रबार एक रेडियो अन्तरवार्तामा भनेका छन्, मेक्सिको स्वतन्त्र व्यापारमा विश्वास गर्छ। तर अमेरिकाले निर्यातमा कर लगाउँछ भने त्यसको जवाफ दिन हामी बाध्य हुनेछौं। हामी हात बाँधेर बस्न सक्दैनौं। मेक्सिकोको विदेश मन्त्रालयले अमेरिकाको आयोवा, टेक्सास र विस्कन्सिनजस्ता राज्यको पहिचान गर्दै जवाफी कारबाही गर्न तयार भएको बसेको समाचारहरूमा जनाइएको छ। सन् २०१५ मा टेक्सासबाट ९२४० अर्ब डलरको निर्यात मेक्सिकोमा भएको थियो। मेक्सिकोले भने आफ्नो कूल निर्यातको ८० प्रतिशत अमेरिकामा गर्छ। दुई देशबीच प्रतिमिनेट १० लाख डलरको व्यापार हुन्छ। अमेरिकी प्रशासनले आगामी महिनादेखि नै पर्खाल लगाउने प्रस्ताव स्वीकृत गर्ने जनाएको छ। ट्रम्पले पर्खाल लगाउने काम तोकिएको समयअगावै सुरु गर्ने जनाएका छन्। अमेरिकी सीमा शुल्क र सीमा सुरक्षा एजेन्सीले आगामी ६ मार्चको वरपर पर्खालको डिजाइन पेस गर्न कम्पनीहरूलाई आग्रह गर्ने जनाएका छन्। पर्खाल लगाउने र त्यसको खर्च मेक्सिकोले तिर्ने ट्रम्पको घोषणापछि अमेरिका र मेक्सिकोबीचको सम्बन्ध चिसिन पुगेको छ। सोही कारण मेक्सिकोको राष्ट्रपति एनरिक पेना निएटोले ३१ मार्चमा तय गरिएको अमेरिका भ्रमण रद्द गरेका थिए।"
"सिरियामा आत्मघाती आक्रमण, ४२ को मृत्यु",दमास्कस सिरियाको होम्समा शनिबार भएका दुई आत्मघाती आक्रमणमा ४१ जनाको मृत्यु भएको छ। आक्रमणमा होम्स सैनिक बेसका प्रमुख जनरल हस्सन डाबौल पनि मारिएका छन्। सैनिक बेसनजिकै भएको आक्रमणमा प्रमुख डाबौलसहित २९ जना मारिएका हुन् भने राज्य सुरक्षा निकायको शाखामा भएको अर्को आक्रमणमा १२ जना मारिएको सिरियन अब्जरभेटोरी फर हयुमन राइटस्ले जनाएको छ। सिरियाली सरकारी टेलिभिजनले दुई आक्रमण भएका जिल्लाहरू अलघुटा र अलमोहतामा सरकारी सुरक्षाफौज र लडाकुबीच भिडन्त भएको जनाएको छ। विद्रोही समूह ताहरिर अलसामले सामाजिक सञ्जालमा ५ जना आत्मघाती आक्रमणकारीले राज्य सुरक्षा निकाय र होम्सको सैनिक बेसमा आक्रमण गराएको उल्लेख गरेको छ। विभिन्न विद्रोही समूह मिलेर यसै वर्षको सुरुमा ताहरिर अलसाम गठन गरेका थिए।
६ वर्षमा बल्ल जग,"पुल अभावमा ओखलढुंगाका १५ हजार नागरिक सास्ती बेहोर्न बाध्य छन्। हिउँदमा लिखुमा हेलिएर बस गाम्नाङटारसम्म पुग्छ। पुल नबनेकै कारण स्थानीय बासिन्दा वर्षामा रामेछापको धोवीसम्म कठिन उकालो काट्न बाध्य छन्। बिरामी अस्पताल लैजान, बालबालिका र वृद्धवृद्धालाई ओहोरदोहोर गराउन बढी समस्या छ। शिरिशे बजार नजिकै लिखुमा २०६८ सालमै पुल बनाउन थालिएको हो। दुई वर्षमा सक्ने सम्झौता थियो। तर, २०७३ पुसमा आएर बल्ल जग उठाउने काम भएको छ। स्टिल ट्रस र पुलसम्म सडक जोड्ने काम बाँकी नै छ। निर्माणमा ढिलाइ भएपछि ओखलढुंगाका बासिन्दा चिन्तित छन्। यसै विषयमा जिल्लाबाट निर्वाचित सांसद रामहरि खतिवडा, सडक डिभिजनका प्रमुख र निर्माण व्यवसायीको सहभागितामा आइतबार निर्माणस्थलमै अन्तक्र्रिया आयोजना गरिएको थियो। मलाई एउटा पुल बनाउन यति धेरै समय लगाउने रहर होइन, गुन्डागर्दीले गर्दा काम ढिलो भएको हो, पुल निर्माणको जिम्मा लिएको कन्काइ ओमबुद्ध जेभीका प्रतिनिधि ग्याल्बो लामाले भने। आफ्ना बाबुलाई अपहरण गरी हत्या गर्नेसम्मको धक्की आएकाले २ वर्षसम्म काम गर्ने वातावरण नबनेको उनले बताए। उनीहरूले मागेजति पैसा दिन सकिँदैनथ्यो, त्यसैले काम गर्न सकिनँ, लामाले भने, दुई वर्षअघि काम थाल्दा पनि धम्की आएको थियो, ज्यान माया मारेर काम थालेको हुँ। अब कतैबाट अवरोध नहुने र समयमै स्टिलपाटर््स उपलब्ध गराइए एक वर्षभित्र पुलबाटै गाडी गुड्ने उनले दाबी गरे। सांसद खतिवडाले आउँदो दसैंसम्ममा जुनसुकै हालतमा पुल सञ्चालन गर्न आग्रह गरे। डिभिजन सडक कार्यालय खुर्कोटका प्रमुख राकेश महर्जनले पुल निर्माणलाई सडक डिभिजनले प्राथमिकता दिएको बताए। शिरिशे पुलको स्टिल ट्रस डिजाइनमा साबिकभन्दा तौल बढी आएकाले भर्खरै मूल्यांकन गरी स्वीकृतिका लागि पेस गरिएको उनले जानकारी दिए। महर्जनका अनुसार चाँडै प्रक्रिया अघि बढे तीन महिनाभित्र ट्रस आइसक्छ। वर्षा लागेपछि बिजुलीकोटको कोटगाउँबाट गाडी शिरिशेतिर झर्दैन। स्थानीय चन्द्र राउत भन्छन्, वैशाखको अन्तिमसम्म सामान पुर्याइनसके अर्को हिउँद नभइृ पुल बन्ने छैन। ६० मिटर लामो उक्त पुल बनाउन ५ करोड ८६ लाखमा सम्झौता भएको हो। अवधि लम्बिए पनि लागत भने नबढ्ने गरी सम्झौता गरिएको महर्जनले जानकारी दिए।"
"पुल बन्यो, सडक बनेन","गुलरिया बर्दियाको राजापुर हुँदै कैलाली जोड्न कर्णाली नदीमा पुल बनेको दुई वर्ष पुग्न लाग्यो तर सडक नबन्दा उक्त पुल प्रयोगविहीन छ। सत्तीघाटमा झन्डै ४५ करोड रुपैयाँ लागतमा पुल बनाइएको थियो। हुलाकी सडक आयोजनाले पुल जोड्ने पुरानो बाटोलाई कायम नगरी अन्यत्र निर्माण गर्न थालेको भन्दै स्थानीय विरोधमा उत्रिएपछि काम रोकिएको हो। टेन्डरसमेत भई पुरानै बाटो कालोपत्रे गर्न सम्झौता भए पनि केही स्थानीयले विरोध गरेको आयोजनाले जनाएको छ। निर्माण कम्पनीले राजापुरतर्फको पश्चिम सडक लठवा सामुदायिक वन हँुदै निर्माण गर्न आयोजनासँग सहमति गरेको थियो। करिब डेढ वर्षअघि उक्त सडकमा बाढीको खतरा रहेको भन्दै राजापुरस्थित भन्सार कार्यालय हुँदै बनाउन स्थानीय केही जग्गाधनीले दबाब दिएका थिए। हुलाकी आयोजनाले तिनै जग्गाधनीसँग मिलेमतोमा सडक बनाउन लागेको भन्दै विवाद बढेको हो। दुई किमिभन्दा लामो पुरानै सडक निर्माण र कालोपत्रे गर्न करिब ५ करोड रुपैयाँमा ठेक्कासमेत भएको थियो। स्थानीयको सहयोग नभएकाले ईआईए नै हुन नसकेको आयोजना प्रमुख सुमन योगेशको भनाइ छ। मस्जिद नजिकको बाटो हँुदै सडक निर्माण गर्न स्थानीयको माग छ, उनले भने, यसका लागि छलफल भइरहेको छ। अब सडकलाई नदीको छेउबाट लैजाने गरी काम अघि बढाउन लागिएको आयोजनाले जनाएको छ। स्थानीय विष्णु रिजालले विवादको मुख्य कारण जग्गाको मुआब्जा रहेको बताए। सडक नबनेकै कारण पुलबाट सवारी लैजान नसकिँदा यस भेगका बासिन्दा मर्कामा छन्। कैलालीतर्फबाट भने पुलसम्म जोड्ने सडक बनिसकेको छ। २०६८ माघबाट निर्माण सुरु भई करिब दुई वर्षअघि सम्पन्न भएको उक्त पुल ५ सय ३१ मिटर लामो छ। वातावरणीय प्रभाव मूल्यांकन पुल निर्माण थालिएको चार वर्षपछि मात्र गरिएको थियो। मूल्यांकनपछि केही रूख र झाडी फँडानी गरी सडक बनाउने सम्झौता थियो। अन्यत्रबाट सडक बनाउँदा तीनवटा सामुदायिक वन पर्छन्। पुरानो सडक छाडेर अन्यत्र बनाउँदा पुन: वातावरणीय प्रभाव मूल्यांकन गर्नुपर्ने र त्यसका लागि थप ६ महिना लाग्ने प्राविधिक बताउँछन्। कैलालीको टीकापुर हुँदै पश्चिम जाने सबैभन्दा छोटो उक्त सडक निर्माण भएपछि यस भेगमा आर्थिक, पर्यटन, व्यापारिकलगायत कारोबार बढ्ने स्थानीयको अपेक्षा छ।"
गुठी जग्गा व्यक्तिका नाममा,"लमजुङ मन्दिरका नाममा रहेका गुठी जग्गा पुजारी र सरसफाइ खान्गीले आफ्नो नाममा बनाएको खुलेको छ। उनीहरूले जिल्ला मालपोत कार्यालय र गुठी संस्थानका कर्मचारीलाई प्रलोभनमा पारेर मोही कायम गराई जग्गा हात पारेका हुन्। बेंसीसहर नगरपालिका२ (साबिक उदीपुर गाविस४) उदिपुरस्थित उदीपुर कालिका मन्दिरको जग्गा कित्ताकित्तामा बाँडेर पुजारी र खान्गीले आआफ्नो नाममा ल्याएका छन्। गुठी जग्गालाई रैतान (रैकरसरह) मा परिणत गर्ने मालपोत कार्यालय लमजुङको निर्णयलाई सर्वोच्च अदातलले बदर गरी खान्गी कायम गर्ने फैसला गरेको गुठी संस्थानका एक अधिकारीले जनाए। गुठी संस्थान ऐन २०३३ को दफा ३० क मा खान्गी जग्गा बेचबिखन गर्न नपाइने उल्लेख छ।फैसलापछि पनि गुठी खान्गीको केही जग्गा (पुजारीले रैकर बनाएको) मात्रै फैसलाबमोजिम तैनाथी कायम गरी बाँकी जग्गा गुठी कायम नगरिएको भन्दै उजुरी परेपछि अख्तियार दुरुपयोग अनुसन्धान आयोगले समेत छानबिन थालेको छ। यसमा गुठी संस्थान प्रधान कार्यालयका कर्मचारी नै संलग्न रहेको भन्दै अख्तियारले छानबिन थालेको स्रोत बताउँछ। भूमिसुधार तथा ब्यवस्था मन्त्रालयले गुठी संस्थान प्रधान कार्यालयका उपप्रशासक जयप्रसाद रेग्मी, प्रमुख मालपोत अधिकृत र प्रमुख नापी अधिकृतको समिति रहेको छानबिन समिति गठन गरेको छ। संस्थानका उपप्रशासक रेग्मीले जग्गाकोलगतकट्टा र उपभोगबारे छानबिन भइरहेको बताए।लमजुङमा राजकाज चलाउने सुरुवाती राजा यशोब्रह्म शाहको कुलदेवी कालिकाअन्तर्गत उदिपुर कालिकाका नाममा करिब ४८ रोपनी जग्गा रहेको स्रोत बताउँछ। मालपोत कार्यलयले ती सबैलाई रैतान (रैकर सरह) बनाएकोमा गुठी संस्थानले बदर गरेको छ। पुजारीले मोहियानी कायम गरी ३५ रोपनी १२ आना १ पैसा ३ दामको ७ कित्ता जग्गा रैकर बनाएको फेला परेपछि संस्थानले ०६३ माघ २९ गते मालपोतको निर्णय उल्ट्याएको थियो। मन्दिरको जग्गा मालपोतले पुजारी नित्यानन्द पन्तको नाममा कायम गरेकोमा सर्वोच्चले ०६७ मंसिर २२ गते खारेज गरेपछि स्रेस्ता कालिका गुठीको नाममा कायम भइसकेको छ। मालपोतले ०५९ असार १८ गते खान्गी गुठीको जग्गा पन्तको नाममा रैकर गर्ने निर्णय गरेको मालपोत अभिलेखमा उल्लेख छ। यस्तै, गुठीको खान्गी जग्गा सरसफाइ खान्गीदारको नाममा पुर्जा दिएको मालपोतको निर्णयलाई गुठी संस्थानले ०७१ जेठ ११ गते उल्टाएपछि गुठीसंस्थानविरुद्ध खान्दीदारले उच्च अदालत पाटनमा मुद्दा पुनरावेदन गरेका छन््। उक्त मुद्दा हाल विचाराधीन छ। मालपोत अभिलेखमा खान्गीजग्गा मोही कायम गरिनुपर्नाको कारण उल्लेख छैन। गुठी ऐनमा गुठीको खान्गीजग्गालाई मोहीयानी हक लाग्ने नियमसमेत उल्लेख छैन। मालपोतको अभिलेख अनुसार सरसफाइ खान्गीदारहरू बँुदे लामाले ०६० जेठ १५ गते, चित्रामाया गुभाजूले मंसिर १ गते, बाबुलाल भन्ने ललितमान गुभाजूले पुस १० गते र नरमान श्रेष्ठले फागुन २२ गते जग्गा आफ्नो नाममा दर्ता गराएका छन्। बुदे, कुलबहादुर, चित्रामायाका छोरा कृष्णमान, कृष्णमानसँग जग्गा किनेका मोतिकुमार श्रेष्ठ, योगेन्द्रलाल श्रेष्ठ, बाबुली बुढाथोकी र हर्कबहादुर बुढाथोकी पनि संस्थानको निर्णयविरुद्ध उच्च अदालत गएका छन्। नरमानसँगै जग्गा किनेका रामकुमार पनि अदालत गएका छन्। स्रोतका अनुसार सरसफाइ खान्गीदारहरू पहिले ७ कुरिया (हाल ११ जना) ले १० रोपनी ११ आना १ पैसा १ दामको जग्गा कमाएर खाइआएकोमा २७ कित्ता बनाएर बिक्रीवितरण गरेको देखिन्छ। एक कुरियार मेहेरमान बाँणाले रैकर बनाएनन्। बाँकी ६ कुरियामध्ये चित्रामाया गुभाजूले २ कुरिया ओगटेकी थिइन्। प्रमुख मालपोत अधिकृत हरिहर दाहालका अनुसार खान्गी जग्गालाई सुरुमा रैकर बनाएका ५ जनाको जग्गाको सक्कल स्रेष्ताको फाइल उच्च अदालत पाटनमा पठाइसकिएको बताए।"
रारामा पर्यटकको चहलपहल,"मुगु मनोरम रारा ताल घुम्ने मौसम सुरु भएको छ। स्वदेशी तथा विदेशी पाहुना आउन थालिसके। जाडो सकिएपछि यहाँ घुमफिर मौसम सुरु हुन्छ। रारा पर्यटन विकास समिति अध्यक्ष देवीकृष्ण रोकायाले फागुनदेखि वैशाखसम्म रारा घुम्ने उपयुक्त मौसम भएकाले आन्तरिक तथा बाह्य पर्यटक आउन थालेको बताए।चिसो कटेपछि आन्तरिक पर्यटकको चहलपहल सुरु भएको हो। पछिल्ला दिनमा सडक यातायात र हवाई सुविधा पुगेपछि रारा आन्तरिक पर्यटकको रोजाइमा पर्न थालेको छ। नेपालगन्जबाट गाडीमार्फत यहाँ पुग्न २ हजार ५ सय रुपैयाँ भए पुग्छ। यात्रा सुरु भएको दुई दिनमै राराको आँगन टेक्न सकिन्छ। नेपालगन्जबाट हिँडेका यात्री प्राकृतिक सुन्दरताले भरिपूर्ण सुर्खेत, दैलेख, कालिकोट र जुम्लाको सिञ्जा हँुदै रारा टेक्छन्। नेपालगन्जबाट सीता, तारा, गोमा, मकालु र नेपाल एयरलाइन्सले मुगुका लागि उडान भर्ने गरेका छन्। धेरै जहाज कम्पनीले उडान गर्ने भएकाले हवाई टिकटका लागि पनि कष्ट खेप्नु पर्दैन। हवाई भाडा दर सहुलियतमा ४ हजार २ सय ८० र कार्गोमा ५ हजार लिने गरिएको छ। रारादेखि नेपालगन्ज झर्न ४ हजार २ सय ८० भाडा लिने गरिएको छ। पछिल्ला दिनमा मोटरसाइकलबाट यात्रा गर्ने युवाको संख्या पनि बढदो छ। साहसिक यात्रा गर्न रुचाउने अधिकांश युवा मोटरसाइकलबाटै आउन थालेका छन्। रारा राष्ट्रिय निकुञ्जका संरक्षण अधिकृत लोकेन्द्र अधिकारीले यहाँ रेडपान्डा, डाँँफे, कालिज, घोरल, कस्तुरीलगायतका वन्यजन्तु र सुन्दर तालको अवलोकन गर्न सकिने बताए। मुर्माटपबाट राराको विहंगम दृश्य अवलोकन गर्न छुटाउने कमै हुन्छन्।आन्तरिक तथा बाह्य पर्यटकका लागि बास बस्ने स्तरीय होटल खुलेका छन्। तिनमा स्थानीय परिकारको स्वाद लिन सकिन्छ। तालबाट आधा घण्टा हिँडेर माझघट्टमा पनि बास बस्न सकिन्छ। पर्यटकका लागि त्यहाँ सामुदायिक घर निर्माण गर्न लागिएका छन्। रारा भ्रमणमा आउने पर्यटकलाई स्थानीय खाना, उपयुक्त बास र फर्केर जाँदा हवाई टिकटको व्यवस्था मिलाइएको रारा भिलेज रिसोर्टका प्रबन्धक दीपक रावतले बताए। फागुन लाग्नेबित्तिकै दैनिक १५ देखि २० जना आन्तरिक पर्यटक आउन थालेको उनको भनाइ छ। गुच्ची च्याउको तरकारी, सिस्नो, उसिनेको आलु, काँचो महसँग कोदाको रोटी र रातो मार्सी धानको भात यहाँको लोकप्रिय परिकार हुन्। रारा तालमा ३ वटा रबरका डुंगा तयारी अवस्थामा राखिएका छन्। डुंगाबाट वारिपारि गर्न ३ घण्टा लाग्छ। त्यस्तै रारा वरपर घोडा चढेर घुम्न पाइने व्यवस्था मिलाएको छ। गत वर्ष रारा भ्रमणमा आउने आन्तरिक पर्यटकको संख्या करिब १२ हजार पुगेको थियो। यो वर्ष संख्या दोब्बर पुग्ने विश्वास राष्ट्रिय निकुञ्जले लिएको छ।जग्गा किन्नेको लहर काठमाडौंका शंकर खनालले रारा क्षेत्रनजिक पिनामा ४२ लाखमा स्याउ बगैंचासहित दुई रोपनी जग्गा किने। काठमाडौंकै पदम न्यौपानेले पनि ४ रोपनी किनेका छन्। पोखराका एक पर्यटन व्यवसायीको एउटा टोलीले मुर्मामा १२ रोपनी जग्गा किनेको छ। भक्तपुरका ओम तिमिल्सेनाले ५२ रोपनी किनेका छन्। पर्यटकीय गन्तव्य रारामा व्यावसायिक सम्भावना बढेसँगै तीन वर्षयता यहाँ जग्गा किन्नेको लहर चलेको छ। ताल्चा, मुर्मा, झयारी, टोप्ला, माथितुम, मुर्माटप,मइतुलगायत स्थानमा जग्गा किन्न स्थानीय र अन्य जिल्लाका व्यक्तिको प्रतिस्पर्धाजस्तै छ। झयारी खोलादेखि गमगढी आर्मी सुरक्षा पोस्टसम्मको सडकभन्दा माथिको जग्गासमेत धमाधम बिक्री भइरहेको छ। रारावरपरको जग्गा प्रतिरोपनी ३ लाखदेखि ५ लाखमा बिक्री हुने गरेको मुर्माका बिर्खबहादुर रोकायाले बताए।"
भोट हाल्न व्यग्र,"छोराहरू काठमाडौंतिर भएकाले उतै जान लागेका बलराम नयाँ ठाउँमा नयाँ उम्मेदवार नचिनिने भएकाले पुखौंदेखि बसेको ठाउँमै नेतृत्व चुन्न पाए हुन्थ्यो भन्ने लागेको बताउँछन्। अहिलेसम्म मैले दिएको भोट खेर गएको छैन, जसलाई दिएँ उसैले जितिरहेको छ। यसपटक पनि नेतृत्व चुनेर मात्रै हिँड्न पाए हुन्थ्यो भनेर मन तुलबुल छ, उनले भने। संसदीयभन्दा स्थानीय तह निर्वाचनको रौनक फरक हुने ७२ वर्षीय पौडेलको अनुभव छ। पञ्चायतमा कसले गाउँघरका मुद्दामामिला मिलाउँछ, न्याय दिलाउन सक्छ भन्नेमा ध्यान दिनुपथ्र्यो। छिमेकमा तिरो उठाउने सुब्बाको धारणा पनि बुझ्नुपथ्र्यो। गाउँ टोल एक भएर एकै ठाउमा भोट हाल्ने पनि चलन थियो, उनले भने, ०४६ सालपछि यो पार्टी र त्यो पार्टी भन्ने भयो। पार्टीले गर्दा गाउँघरमा बोलचाल पनि भएन। अबचाहिँ आफूले मनले खाएको, आपत्विपत् पर्दा सहयोग गरेको को उठ्छ, उसैलाई दिनुपर्छ।"
सामुदायिक वनबाटै खयर कटान,"खोटाङ जिल्लाका पश्चिमी गाविसमा अवैध रूपमा खयर कटान भइरहेको छ। निजी जग्गाको भन्दै वन कर्मचारीको आँखा छलेर सामुदायिक वनबाट खयर काट्न थालिएको हो।दुर्छिम २ र ३ स्थित मार्से साम्भाला कुडुले र ४ को आम्का सुकसे सामुदायिक वनको खयर कटानी भइरहेको स्थानीय उपभोक्ताले बताए। सामुदायिक वन उपभोक्ता समूहकै पदाधिकारीको मिलेमतोमा व्यक्तिको जग्गाको भनेर सामुदायिक भित्रको खयर कटान भइरहेको उनीहरूको भनाइ छ। लाखौं मूल्य बराबरको खयर काटेर निकासी भइरहेको छ, एक उपभोक्ताले भने, सम्बन्धित निकायलाई जानकारी गराउँदा ज्यानै जोखिममा पर्ने भएकाले चुप लागेर बस्नुपरेको छ। हलेसीस्थित रेन्जपोस्टका सहायक वन अधिकृत रमानन्द यादवले त्यस क्षेत्रमा आफंै खटिएको उल्लेख गर्दै सामुदायिक वनको खयर कटान भएनभएको छानबिन गर्ने बताए। निजी जग्गाको २ हजार ३ सय ९० क्युविक फिट निकासीका लागि स्वीकृति दिइएको छ, उनले भने, यदि कसैले अवैध निकासी गरेको भए कारबाही हुन्छ। गुनासै आइसकेपछि फेरि निरीक्षण गरिन्छ।स्थानीयलाई विद्युत् विस्तारमा सहयोग गर्ने आश्वासन दिएपछि उनीहरू चुपचाप छन्। खयरबाट भएको आम्दानीको केही रकमले गाउँमा विद्युत् विस्तार गरिदिन्छौं भन्छन्, एक स्थानीयले भने, बौल्नै पनि नमिल्नेजस्तो भइरहेको छ। जिल्ला वन अधिकृत लोकराज नेपालले अवैध रूपमा सामुदायिक वनको खयर कटान गरे पनि कुनै पनि हालतमा निकासी हुन नसक्ने दाबी गरे। त्यसो गरेको भेटिएमा कारबाही हुन्छ, उनले भने, तत्काल अनुगमन गर्छाैं।यसअघि पनि लाखौंको खयर निकासी भएको स्थानीयले बताए। गत पुसमा निकासी गरिएको खयर पनि निजी जग्गाको नभएर सामुदायिक वनकै भएको उनीहरूको भनाइ छ। त्यतिखेर स्थानीयले सामुदायिक वनको खयर निकासी भएको गुनासो गरेपछि प्रहरी खटिएको थियो। प्रहरी चौकीका सइ राजेन्द्रवीर पाण्डेले कैफियत भएनभएको खुट्टयाउन नसकिएको बताए।"
कसैले चाहँदैमा चुनाव रोकिँदैन,"हिमाल र पहाडमा बस्ने मात्रै होइन, देशको सीमा रक्षा गर्ने मधेसीका पक्षमा समेत कांग्रेसले काम गर्ने देउवाको भनाइ छ। विकास निर्माणका प्रत्यक्ष क्रियाकलाप स्थानीय निकायबाट हुने भएकाले कांग्रेसले अगुवाइ गर्ने वातावरण बनाउन उनले कार्यकर्तालाई निर्देशन दिए। कार्यक्रममा कांग्रेस नेता तथा रक्षामन्त्री बालकृष्ण खाडले सबैका माग सम्बोधन गरेर पनि समयमै चुनाव हुने बताए।"
चुनाव गराए सहयोग,"पर्वत एमाले वरिष्ठ नेता एवं पूर्वप्रधानमन्त्री माधवकुमार नेपालले संविधानको मर्मअनुसार आगामी माघ ७ सम्ममा तीनवटै निर्वाचन गराए एमालेले सहयोग गर्ने बताएका छन्। शनिबार प्रेस चौतारी पर्वतले गरेको पत्रकार सम्मेलनमा उनले समयमै निर्वाचन गराएर मुलुकको संक्रमणकालीन अवस्था अन्त्य गर्न कांग्रेसमाओवादीलाई आग्रह गरे। तोकिएको मितिमा निर्वाचन गर्ने हो भने गठबन्धन सरकारको कुर्सी धानिदिन्छौं, उनले भने, त्यसपछिको जनादेशले फरक मोड लिनेछ। हामी पहिलो शक्ति बन्नेमा कुनै शंका छैन। चुनावको मिति घोषणा गरेको अवस्थामा अब सरकार कुनै पनि बहाना बनाएर पन्छिन नमिल्ने उनको भनाइ छ। चुनाव गराउन नसके पुष्पकमल दाहाल प्रधानमन्त्रीको कुर्सीमा बस्नुको औचित्य समाप्त हुने उनले बताए। अब चुनावविपरीत कदम चाल्दा त्यसको परिणाम के हुन्छ भन्ने बुझ्नुपर्छ, उनले भने ।"
लघुवित्त लाइसेन्समा अन्योल,"काठमाडौं मनपरी ढंगले लघुवित्त संस्था खोल्न अनुमति दिएको केन्द्रीय बैंकले मौद्रिक नीतिको अर्धवार्षिक समिक्षामा अमूर्त प्रावधान सार्वजनिक गरेको छ। चालु आर्थिक वर्षको मौद्रिक नीतिको अर्धवार्षिक समीक्षामार्फत राष्ट्र बैंकले किटान साथ लाइसेन्स दिनेनदिने केही पनि बोलेको छैन। उक्त नीतिअनुरूप स्थापनाको प्रक्रियामा रहेका (राष्ट्र बैंकमा आवेदन दिएका) धेरै लघुवित्तीय संस्थाले अनुमति पाउने सम्भवना नरहेको राष्ट्र बैंक स्रोतले बताएको छ। यस्तो अवस्थामा फेरि पहुँचवालाको हालीमुहाली बढ्नेछ, स्रोतले भन्यो। वत्तीय पहुँच विस्तार, गरिबी न्यूनीकरण तथा सामाजिक उत्थानमा योगदान पुर्याउने हेतु स्थापना हुने गरेका लघु वित्त संस्थाहरू विगत केही समययता बढी नाफा कमाउने उद्देश्य लिई इजाजतका लागि आवेदन हाल्ने होडबाजी चलेको देखिन्छ, मौद्रिक नीतिको समीक्षामा राष्ट्र बैंकले भनेको छ। यस्तो प्रचलनलाई नियन्त्रण गर्न पनि राष्ट्र बैंकले नयाँ लघुवित्त संस्थाको अनुमतिमा कडाइ गर्ने भनिए पनि बन्दै गरिएको भन्न नसकिने स्रोतको भनाइ छ। राष्ट्र बैंकले नयाँ संस्था स्थापनाका लागि सैद्धान्तिक सहमति (एलओआई) प्राप्त गरेका र फिट एन्ड प्रपर टेस्ट सम्पन्न भई अन्तरक्रिया सम्पन्न भइसकेका आवेदनउपर मात्र कारबाही प्रक्रिया अघि बढाउने प्रस्ट पारिसकेको छ। मुलुकमा रहेका वित्तीय संस्थाहरूमध्ये लघुवित्त संस्था सबैभन्दा सानो भए पनि पछिल्लो समयमा यसप्रतिको आकर्षण निकै बढ्दो छ। राष्ट्र बैंकले क, ख र ग वर्गका संस्थाको अनुमति रोकेपछि घ वर्गमा आकर्षण बढेको हो। यसअघि लघुवित्तीय संस्थाहरूलाई राष्ट्र बैंकले पनि विभिन्न सुविधा तथा नियमन छुट दिएको थियो। यद्यपि चालु आर्थिक वर्षको मौद्रिक नीतिमार्फत नियमनलाई केही कडाइ गरेको छ। सोही कारण छोटो समयमा नयाँ संस्थाका लागि धेरै आवेदन राष्ट्र बैंकमा परेका छन्। चालु आर्थिक वर्षको मौद्रिक नीति घोषणा हुनुअघिका दुई दिन (असार ३० अघि) मा मात्र ३३ वटा नयाँ संस्थाको आवेदन परेको थियो। छोटो अवधिमा धेरै संस्थाको आवेदन पर्नुलाई अर्थपूर्ण रूपमा हेरिएको छ। यसमा केन्द्रिय बैंकको मिलेमतो रहेको आलोचना पनि भएको थियो। राष्ट्र बैंकका अनुसार हाल मुलुकभर ५० लघुवित्त संस्था सञ्चालनमा छन्। करिब १ सय ५ नयाँ संस्थाका लागि राष्ट्र बैंकमा आवेदन परेको स्रोतले बताएको छ। ती मध्ये २५ वटा सिमित बैंकिङ कारोबारका लागि राष्ट्र बैंकबाट अनुमति पाएका गैर सरकारी संस्था (फिङगो) छन्। राष्ट्र बैंकले ०७० सालमा ती संस्थाहरूलाई लघुवित्त बैंकमा परिवर्तन हुन निर्देशन दिएको थियो। उक्त निर्देशनपछि २५ वटा संस्थाले आवेदन दिएका छन्। तर, गैरसरकारी संस्था गैरनाफामूलक संस्था हुन्। त्यस्ता संस्था नाफामूलक संस्थामा परिमार्जन हुन नपाउने कम्पनी ऐनको व्यवस्थाका आधारमा उनीहरूलाई लघुवित्तमा परिवर्तन गर्ने प्रक्रियामा ढिलाइ भएको राष्ट्र बैंकको भनाइ छ। यही कारण ती संस्थाहरूलाई परेको कानुनी तथा प्रशासनिक जटिलताको निकास खोज्ने पनि राष्ट्र बैंकले बताएको छ। लघुवित्त संस्थामा परिणत हुन आवेदन प्राप्त भएका २५ वटा वित्तीय मध्यस्थताको कार्य गर्ने गैरसरकारी संस्थाको हकमा कानुनी तथा प्रशासनिक जटिलताको उपयुक्त निकासपश्चात् थप कारबाही अगाडि बढाउने, मौद्रिक नीतिको अर्घवार्षिक समीक्षामा भनिएको छ। आवश्यक स्थानमा मात्र लघुवित्त संस्था स्थापना हुन भन्ने उद्देश्यले विशेष नीतिगत व्यवस्था गरिएको हो, राष्ट बैंकका प्रवक्ता नारायण पौडेलले भने। मुलुकभर वित्तीय पहुँचको अवस्था पत्ता लगाउन राष्ट्र बैंकले एक वर्षयता इम्यापिङ को काम गरिरहेको छ। इम्यापिङ मार्फत बैंक तथा वित्तीय संस्थाहरू कुन क्षेत्रमा बढीकम छन्, त्यो पत्ता लगाइन्छ। त्यसपछि वित्तीय संस्था नभएको स्थानमा शाखा खोल्न प्रोत्साहन गरी समावेशी रूपमा वित्तीय पहँुच विस्तार गर्ने उद्देश्य राष्ट्र बैंकले लिएको छ। अहिले त्यो काम अन्तिम चरणमा छ। त्यसका आधारमा पनि कुनकुन स्थानमा नयाँ संस्था खोल्न दिने भन्ने निर्णय राष्ट्र बैंकले गर्नेछ। चालु आर्थिक वर्षदेखि राष्ट्र बैंकले वित्तीय सेवाको पहुँच कम रहेका मनाङ, हुम्ला, डोल्पा, कालीकोट, मुगु, जाजरकोट, बझाङ, बाजुरा र दार्चुला गरी ९ जिल्लामा प्रधान कार्यालय रहने गरी मात्र लघुवित्त संस्था स्थापना गर्न दिने भनेको छ।"
स्थिरीकरण कोष खुकुलो बनाइँदै,"काठमाडौं नेपाल आयल निगमले मूल्य स्थिरीकरण कोष खुकुलो बनाउन लागेको छ। पेट्रोलियम प्रदार्थको अन्र्तराष्ट्रिय मूल्यमा हुने उत्तारचढावमा स्थानीय बजारमा आपूर्ति सहजीकरण गर्न बनाएको कोष प्रयोगविहीन भएपछि खुकुलो बनाउन लागेको हो। इन्धनको मूल्य वृद्धि हुदा कोषको रकम परिचालन गरेर सर्वसाधरणलाई सस्तोमा इन्धन उपलब्ध उद्देश्यले कोष खडा भएको थियो। तर, कोष परिचालनका लागि बनाइएको मूल्य स्थिरीकण कोष सञ्चालन विनियमावली जटिल हँुदा कोषको रकम परिचान हुन सकेको छैन,जसले गर्दा उपभोक्ताले चर्को मूल्य तिर्न बाध्य छन्। यस कोषमा अन्तर्राष्ट्रिय इन्धनको अन्तर्राष्टिय बजारमा मूल्य कम हुँदा निश्चित रकम जम्मा गरिंदै आएको थियो। उक्त रकमलाई अन्तर्राष्ट्रिय बजारमा मूल्य बढी हुँदा मूल्य नबढाएर अनुदान दिने सरकारी नीति हो। अहिलेको व्यवस्थाामा कोषको रकम चलाउन अर्थ मन्त्रालयको अनुमति अनिर्वाय चाहिन्छ। स्वीकृतिबिना कोषको रकम चलाउन मिल्दैन। रकमका लागि अर्थमा पठाउनुपर्ने। तर, अर्थले अनुमति दिनेनदिने थाहा हुँदैन। अर्थको निर्णय र पत्र कुर्दा ढिलाइ हुन्थ्यो, निगमका सञ्चालक समिति अध्यक्षसमेत रहेका आपूर्ति सचिव प्रेमकुमार राईले भने, सहज व्यवस्थापनका लागि कोष परिचालनसम्बन्धी विनियमावली संशोधन गर्न खोजेका छौं। विनियमावली संशोधन भए कोषको रकम परिचालन गरेर सर्वसाधारणलाई सस्तोमा इन्धन वितरण गर्ने उनले बताए। भारतीय आयल निगमले पठाएको मूल्यसूची जनाउँदै निगमले इन्धनको मूल्य वृद्धि गरेपछि व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले कोषको रकम सदुपयोग गर्न निर्देशन दिएको थियो। समितिले मूल्य नबढाई पहिले नाफा भएको बेला जम्मा भएको रकम दिएर भए पनि उपभोक्तालाई सस्तोमा दिन भनेको हो। समितिको बैठकमा बोल्ने अधिकांश सांसदहरूले कोषको रकम उपयोग गरेर मूल्य वृद्धि रोक्नुपर्ने बताएका थिए। निगमले सोहीअनुसार विनियमावली संशोधन गर्न लागेको जनाएको छ। निगमका प्रवक्ता भानु खनालका अनुसार संशोधित विनियमावलीमा आपूर्तिमन्त्रीको अध्यक्षतामा समिति गठन गरिएको छ। समितिमा आपूर्ति सचिव, अर्थ सचिव, निगमका कार्यकारी निर्देशकलगायत छन। उक्त समितिले सीधै पैसा निकाल्न अनुमति दिन सक्छ। मन्त्रालयका अनुसार संशोधित विनियमावलीको मस्यौदा कानुन र अर्थमा पठाएको छ। यी दुई निकायबाट अनुमति आएपछि थप प्रक्रियाका लागि संसद्मा पेस गरिने जनाएको छ। विनियमावली संसद्बाट पारित भएर जारी भएकाले संशोधनका लागि पनि संसद्मै पेस गर्नुपर्ने खनालले बताए।कोषको रकम सञ्चालन गर्न धेरै कठिनाइ थियो। सञ्चालककै लागि धेरै प्रक्रिया पूरा गर्नुपथ्र्यो। रकम खर्च गर्न संसद्बाट पास गर्नुपर्ने अवस्था छ, उनले भने, आपूर्तिमन्त्री अध्यक्ष रहेको समितिले निर्णय गर्ने अधिकार हँुदा धेरै सहज हुनेछ। हाल विनियमावलीमा प्रधानमन्त्री कार्यालय सचिव र राष्ट्र बैंकका डेपुटि गभर्नरलाई पनि सदस्यको रूपमा समावेश गरिएको छ। तर, संशोधित मस्यौदामा भने हटाइएको जनाएको छ। कोषको रकम जथाभावी परिचालन गर्न पाइँदैन,जसले गर्दा विनियमावलीमा कडाइ गरेको थियो। अन्तर्राष्ट्रिय बजारमा इन्धनको मूल्य बढ्ने क्रममा रहेकाले सहजता खोजेको निगमको भनाइ छ। अन्तर्राष्ट्रिय बजारमा प्रतिब्यारेल कच्चा तेलको मूल्य ५४ दशमलव ४५ अमेरिकी डलर छ। एक वर्षको अवधिमा प्रतिब्यारेल ६२ डलर पुग्ने प्रक्षेपण गरिएको छ। समयसापेक्ष बनाउन संशोधन आवश्यक छ, खनालले भने। २०७१ असोजमा स्वचालित मूल्य लागू भएपछि निगम नाफामा छ। घाटा बर्सेनि बढ्न थालेपछि त्यसलाई न्यूनीकरण गर्न स्वचालित मूल्य प्रणाली लागू गरिएको थियो। स्वचालित मूल्ययता निगम नाफामा छ। नाफामा गएपछि भविष्यका लागि केही रकम जोगाउन भन्दै कोष स्थापना गरेको थियो। हाल कोषमा साढे ३ अर्ब रुपैयाँ छ। सरकारले पनि बजेटमार्फत यो कोषमा ५० करोड दिने घोषणा गरेको थियो। बाँकी रकम भने सर्वसाधारणबाट उठाउँदै आएको हो। निगमको तथ्यांकअनुसार सबैभन्दा बढी खाना पकाउने एलपी ग्यासबाट उठाउँदै आएको छ। तथ्यांकअनुसार एक सिलिन्डर ग्यासबाट ६ रुपैयाँ ७५ पैसा उठाउँछ। प्रतिलिटर पेट्रोलमा शून्य दशमलव ५१ पैसा, डिजेल र मट्टीतेलमा प्रतिलिटर शून्य दमशलव ३९ पैसा उठाउँदै आएको तथ्यांकमा छ। हवाई इन्धन आन्तरिकतर्फ प्रतिलिटर शून्य दशमलव ४३, अन्तर्राष्ट्रियतर्फ प्रतिलिटर शून्य दशमलव ४१ रुपैयाँ लिँदै आएको तथ्यांकमा उल्लेख छ। निगमले पछिल्लो दुई वर्षमा भएको नाफाबाट करिब ३६ अर्ब ऋण तिरिसकेको छ।"
उखुको मूल्य नगद र उधारो छुट्टाछुट्टै,"नवलपरासी सरकारले निर्धारण गरेको मूल्य दिन सहमत भएर उखु खरिद गरेका चिनी उद्योगले उधारो राख्न सुरु गरेका छन्। जिल्लाका उद्योगले नगद लिनेलाई प्रतिक्विन्टल ५ सय १७ रुपैयाँ दिने र सरकारी मूल्य लिनेलाई उधारो राख्न बाध्य बनाउन थालेका हुन्। चिनी उद्योग र उखु किसानबीच पटकपटकको वार्तापछि सरकारले प्रतिक्विन्टल ५ सय ३१ रुपैयाँ निर्धारण गरेको हो। उद्योगले निर्धारित मूल्य लिने किसानलाई उधारोमा भन्न थालेको छन्।गुठीसूर्यपुराकी उखु किसान मीना चौधरीले उधारो राख्दा वर्षौंसम्म कुर्नुपर्ने डरका कारण उद्योगले नै तोकेको मूल्यमा बेच्न बाध्य भएको बताइन्। पहिलापहिला २ वर्षसम्म भुक्तानी नदिने उद्योगले यस वर्ष सुरुमा भुक्तानी सुरु गरे पनि हाल फेरि सरकारी मूल्य दिनलाई उधारो राखेका छन्, चौधरीले भनिन्। सरकारले उखुलाई राष्ट्रिय बालीका रूपमा घोषणा गरेर वक्यौता रकम कृषि कार्यालय मातहतबाट बाँड्न थालेको थियो। यसबाट खुसी भएका किसान फेरि पुरानै प्रवृत्ति दोहोरिने त्रासमा छन्। उद्योगले नगद र उधारो कारोबारमा छुट्टाछुट्टै मूल्य तोकेर किसानलाई सस्तोमा उखु बेच्न बाध्य पारेको भन्दै किसानले जिल्ला प्रशासनलाई जानकारी गराएका छन्। जिल्ला प्रशासन कार्यालयले जिल्लामा सञ्चालित चिनी उद्योगमा सरकारी मूल्य कार्यान्वयन गर्न पत्राचार गरिसकेको जनाएको छ। प्रमुख जिल्ला अधिकारी उदयबहादुर रानाले सरकारी मूल्य कार्यान्वयन नगर्ने उद्योगलाई कारबाही हुने बताए। चिनी उद्योगीले भने सरकारले मूल्य तोके पनि उद्योगको संस्था चिनी उत्पादक संघमा छलफल भइरहेकाले तत्काल ५ सय १७ मा खरिद गरिएको बताएका छन्।जिल्लामा लुम्बिनी चिनी कारखाना, इन्दिरा मिल र वाग्मती खाडसारी मिल गरी तीनवटा मिल सञ्चालनमा छन्। तीन मिललाई २५ देखि ३० लाख क्विन्टल उखु आवश्यक पर्छ। यस वर्ष उखु उत्पादनमा कमी आएकाले चिनी उत्पादनमा घट्ने अनुमान छ। गत वर्ष जिल्लामा साढे ७ हजार हेक्टर क्षेत्रफलमा उखु लगाइएको भए पनि यस वर्ष जम्मा ५ हजार हेक्टर क्षेत्रफलमा सीमित छ। जिल्लामा सबैभन्दा धेरै उखु उत्पादन ०५९ सालमा ४२ लाख क्विन्टल भएको थियो। गत वर्षसम्ममा त्यो घटेर २३ लाखमा झरेको छ।"
पोखराको खाल्टेमसिनामा बर्डफ्लु,"पोखरा करिब तीन वर्षपछि पोखरामा पन्छीमा लाग्ने बर्डफ्लु भेटिएको छ। पोखरा१८ खाल्टेमसिनाकी मीना परियारले पालेका हाँसकुखुरा मरेपछि परीक्षण गर्दा बर्डफ्लुको पुष्टि भएको कास्की जिल्ला पशु सेवा कार्यालयले जनाएको छ। यसअघि सन् २०१३ मा पोखरामा मात्रै ७ पटक बर्डफ्लु भेटिएको थियो। त्यसअघि पनि एक पटक देखिएको थियो।परियारले २० हाँस र ११ स्थानीय जातको कुखुरा पालेकोमा फागुन ६ मा एउटा हाँस मरेपछि परीक्षण थालिएको थियो। परीक्षणमा बढी संक्रामक खालको एच५एन१ जीवाणु भेटिएको हो। परियारका लोकल कुखुरा सबै र १७ हाँस मरिसकेका छन्। सुरुमा क्षेत्रीय पशुरोग अन्वेषण प्रयोगशालामा जाँच गर्दा बर्डफ्लु पोजिटिभ देखिएपछि केन्द्रीय प्रयोगशालामा नमुना लगेर जाँच्दा पुष्टि भएको क्षेत्रीय प्रयोगशालाका प्रमुख केदारराज पाण्डेले बताए।यसैबीच बर्डफ्लु पुष्टि भएपछि खाल्टेमसिनालाई शनिबारदेखि संक्रमित क्षेत्र घोषणा गरिएको छ। उक्त क्षेत्रमा पन्छी तथा पन्छीजन्य पदार्थको किनबेच तथा ओसारपसारमा रोक लगाइएको छ भने त्यहाँका पन्छीको सुरक्षित रूपमा नष्ट गर्न थालिएको छ। यसका लागि केन्द्रबाट अवधेश झा नेतृत्वको र्यापिड रेस्पोन्स टिम पनि शनिबार बिहान पोखरा आइसकेको छ। जिल्ला बर्डफ्लु समन्वय समितिका अध्यक्ष तथा प्रमुख जिल्ला अधिकारी हरिप्रसाद मैनालीको अध्यक्षतामा शनिबार भएको बैठकले चार किल्ला तोकेर संक्रमित क्षेत्र घोषणा गरेको हो। समितिले पूर्वमा खहरेखोला, पश्चिममा मसिना डिल, दक्षिणमा डिलभीर र उत्तरमा पिच रोड चार किल्ला तोकेर ४२ दिनसम्म पन्छी तथा पन्छीजन्य वस्तु ओसारपसारमा रोक लगाएको छ।पशु चिकित्सक तथा सूचना अधिकारी ठगेन्द्रप्रसाद अर्यालका अनुसार खाल्टेमसिनाको ५ सय मिटर पेरिफेरीमा अहिले घरपालुवा पशुपन्छी नष्ट गर्न थालिएको छ। यो जीवाणु जनस्वास्थ्यका लागि पनि खतरा रहेकाले स्थानीयको साथसहयोग लिएका छौं, उनले भने, विभिन्न समूहमा बाँडिएर नष्ट गर्ने काम गरिरहेका छांै। उनले बर्डफ्लु कहाँबाट कसरी आयो भनेर खोज्ने काम भइरहेको र अन्यत्र फैलिन नदिन विशेष सतर्कता र निगरानी पनि बढाइरहेको बताए। पोखराका अन्य स्थानमा पनि अनुमगन तथा नमुना परीक्षण भइरहेको छ। सुरुमा एउटा हाँस मर्नासाथ थाहा पाएकाले छिट्टै सतर्कता अपनाउन पाएकाले थप क्षति हुनबाट जोगिएको कार्यालयले जनाएको छ। कार्यालयका अनुसार नगरपालिकाको फोहोर संकलन गर्ने गाडीचालक मीनाका श्रीमान्ले विभिन्न स्थानबाट कुखुराको भुत्ला घरमा ल्याएका थिए। तिनै भुत्लाबाट बर्डफ्लु सरेको अनुमान गरिए पनि पुष्टि हुन बाँकी छ।यो एक प्रकारको भाइरस भएकाले मान्छेमा पनि सर्न सक्ने जिल्ला जनसस्वास्थ्य कार्यालय कास्कीका भेक्टर कन्ट्रोल निरीक्षक यम बरालले बताए। अरूभन्दा यो भाइरस चाँडो सर्न सक्ने भएकाले सतर्कता अपनाउनु जरुरी छ, उनले भने। जनस्वास्थ्यले त्यस क्षेत्रमा सर्वसाधारणको स्वास्थ्यको पनि निगरानी गरिरहेको छ। यसैबीच पशु कार्यालयले कुखुराको खोरहरू सफा गर्न किसानसँग अनुरोध गरेको छ।"
८० लाखको सुन्तला बाहिरियो,"खोटाङ यहाँबाट करिब ८० लाख रुपैयाँभन्दा बढीको सुन्तला बाहिरिएको छ। छ सय ७० हेक्टर क्षेत्रफलमा उत्पादन भएको सात हजार पाँच सय ७१ टनमध्ये २५ सय टन बाहिरिएको जिल्ला कृषि विकास कार्यालयले जनाएको छ। अन्य सुन्तला पनि बाहिर पठाउने तयारीमा रहेको कृषि विकास कार्यालयका प्राविधिक सहायक कौशलकुमार यादवले बताए।कार्यालयका अनुसार फागुन पहिलो सातासम्म जिल्लाको विभिन्न नाका हुँदै उदयुरको बेल्टार, गाईघाट, भोजपुरलगायतका जिल्लाहरूमा सुन्तला पठाइएको हो। याम्खाबाट मात्र यो वर्ष करिब १५ लाख रुपैयाँको सुन्तला बाहिरिएको छ।याम्खामा उत्पादित सुन्तला उदयपुर हुँदै विभिन्न सहरमा पुगेको स्थानीय कृष्ण घिमिरेले बताए। कृषि विकास कार्यालयका अनुसार स्थानीय बजारहरूमा प्रतिकेजी ४० देखि ६० रुपैयाँसम्ममा किनबेच भइरहेको छ।जिल्लामा सबैको पहुँचमा सुन्तलाको भण्डारण प्रविधि नहुँदा किसानले कम मूल्यमा सुन्तला बेच्न बाध्य छन्। बोटमै सुन्तला किन्न ठेकेदार आउने गरेका छन्। ठेकेदारहरूले प्रतिकेजी २५३० रुपैयाँमा किन्ने गरेको यादवले बताए।यातायातको असुविधाले किसानले सुन्तलाबाट भने जति आम्दानी गर्न नपाएको किसानहरूको गुनासो छ। गत वर्षको तुलनामा यो वर्ष सुन्तलाको उत्पादन १४ प्रतिशतले वृद्धि भएकाले करिब २० करोडको हाराहारीमा सुन्तला बाहिरिने अनुमान कृषि विकास कार्यालयले जनाएको छ। गत वर्ष करिब १५ करोडको सुन्तला निकासी भएको थियो।"
सिड ड्रिलले बीउ छर्दा बाली सप्रियो,"मंसिर १७ गते आफूले बीएल ३६२९ जातको गहुँ खेतमा छरेको उनले बताए। मेसिनले रोपेको गहु बाली त्यसै दिन परम्परागत ढंगले रोपेको बालीभन्दा मोटो, अग्लो र बाला पनि छिट्टै लागेको उनको अनुभव छ। सुरुमा मैले खेतमा गहुँ छर्न मेसिन ल्याएको देख्दा मेरै छिमेकीहरूले पनि मलाई हाँसोमा उडाए, सहनी भन्छन्, तर अहिले मेसिनले बीउ छरेको बाली गाउँमा सबैभन्दा बढी सप्रिएको देख्दा उनीहरू पनि चकित छन्। सहनीले पावर ड्रिलर मेसिन गर्त वर्ष जिल्ला कृषि विकास कार्यालयबाट अनुदानमा खरिद गरेका हुन्। सिड ड्रिल मेसिन कृषि औजार अनुसन्धान केन्द्र वीरगन्जले बीउ छर्नका लागि उपलब्ध गराएको हो।केन्द्रले धेरै वर्षअघिदेखि आफ्नै परिसरमा यो विधिबाट गहुँ खेती गर्दै आएकोमा अब किसानलाई पनि आधुनिक प्रविधिले खेतीका लागि प्रोत्साहित गर्न यसरी समयसमयमा मेसिन उपलब्ध गराउँदै आएका केन्द्रका प्रमुख तथा वरिष्ठ इन्जिनियर सचिनकुमार मिश्रा बताउँछन्।"
आठ जिल्लामा कृषि आधुनिक परियोजना,"विराटनगर कृषिमा आत्मनिर्भर र व्यावसायिक खेतीका लागि चालु वर्ष पूर्वाञ्चलका १६ मध्ये ८ जिल्लामा प्रधानमन्त्री कृषि आधुनिकीकरण परियोजना कार्यक्रमअन्तर्गत एक जिल्ला एक उत्पादन लाई प्राथामिकता दिइएको छ। त्यसका लागि सरकारले ३१ करोड रुपैयाँ लगानी गरेको छ।धानको आधुनिक खेतीका लागि झापामा एक हजार हेक्टरमा सुपरजोन कार्यक्रम सञ्चालन गरिएको छ। त्यसका लागि सरकारले ४ करोड ४७ लाख ९९ हजार रुपैयाँ लगानी गरेको छ। क्षेत्रीय कृषि निर्देशनालयका निमित्त निर्देशक राजेन्द्र उप्रेतीले यो कार्यक्रमबाट खेतीमा संलग्न किसानलाई बीउ, बेर्ना, औजार, पूर्वाधार विकास र प्रविधिमा सहयोग पाउनेछन्।परियोजनाअन्तर्गत १७ करोड ६८ लाख रुपैयाँको लागतमा मोरङलाई माछा उत्पादनमा आत्मनिर्भर बनाउने तयारी गरिएको छ। माछापालन व्यवसायमा संलग्न हुने किसानले एक हेक्टरमा पोखरी खन्दा सरकारले ३ लाख रुपैयाँ अनुदान दिनेछ। उप्रेतीका अनुसार कार्यक्रमअन्तर्गत मोरङमा थप ५ सय हेक्टरमा पोखरी खनेर व्यावसायिक माछापालन व्यवसाय सुरु गरेको छ।पाँचथरलाई अलैंची उत्पादनमा आत्मनिर्भर बनाउन सरकारले चालु वर्ष ३ करोड १३ लाख २७ हजार रुपैयाँ लगानी गरेको छ। त्यहाँ परियोजनाअन्तर्गत चालु वर्षमा थप ५ सय हेक्टर क्षेत्रफलमा अलैंची खेती विस्तार हुने क्षेत्रीय कृर्षि निर्देशनालयले जनाएको छ। त्यसैगरी खोटाङलाई मकैमा आत्मनिर्भर बनाउन सरकारले ८८ लाख ९९ हजार रुपैयाँको लागतमा थप ५ सय हेक्टर क्षेत्रफलमा आधुनिक मकै खेती जोन सञ्चालन गरेको छ।सप्तरीमा व्यावसायिक रूपमा आँप उत्पादनका लागि सरकारले ९८ लाख ९९ हजार रुपैयाँको लागतमा आँप जोन सञ्चालन गरेको छ। त्यहाँ थप ५ सय हेक्टरमा आँप खेती गरिएको छ।क्षेत्रीय कृर्षि निर्देशनालयका अनुसार उदयपुर र सोलुखुम्बुमा सुन्तला जोन कार्यक्रम सञ्चालन गरिएको छ। यी दुई जिल्लमा थप एक हजार हेक्टरमा सुन्तला खेती विस्तार गर्न सरकारले १ करोड ८७ लाख ९८ हजार रुपैयाँ खर्च गरेको छ।त्यसैगरी सुनसरीमा ९८ लाख ९९ हजार रुपैयाँ खर्चेर अदुवा र बेसार जोन र धनकुटामा ८८ लाख ९९ हजारको लागतमा तरकारी जोन सञ्चालन गरिएको निमित्त निर्देशक उप्रेतीले जनाए।यसबाहेक झापामा ब्लक र पकेट कार्यक्रमका लागि ६ करोड ८७ लाख २७ हजार, मोरङमा ३ करोड ९ लाख ८ हजार, पाँचथरमा २ करोड ४ लाख ७८ हजार, उदयपुरमा १ करोड ८५ लाख ७८ हजार, सुनसरीमा ५ करोड ८७ लाख ९८ हजार, सोलुखम्बुमा १ करोड ९१ लाख ७८ हजार, संखुवासभामा १ करोड ८१ लाख ८८ हजार, ओखलढुंगामा १ करोड ८८ लाख ३२ हजार, धनकुटामा १ करोड ९६ लाख ४८ हजार, ताप्लेजुङमा १ करोड ९६ लाख ५८ हजार, इलाममा २ करोड २० लाख ९८ हजार, भोजपुरमा १ करोड ९९ लाख ६८ हजार र खोटाङमा २ करोड २१ लाख ४८ हजार रुपैयाँ सरकारले चालु वर्षका लागि लगानी गरेको क्षेत्रीय निर्देशनालयको तथ्यांक छ।"
बिमा समूहको परिसूचक साढे २ सय अंकले घट्यो,"नेप्सेमा सूचीकृत ९ वटा समूहमध्ये गत साता ८ समूहअन्तरर्गतका कम्पनीको सेयर कारोबार भयो। ती सबै समूहको परिसूचक ऋणात्मक रह्यो। तीमध्ये पनि बिमा, बैंकिङ, वित्त कम्पनी र जलविद्युत् समूहको परिसूचक उच्च अंकले घटे। उक्त अविधमा बैंकिङ समूहको परिसूचक ३३३२, वित्त कम्पनीको २०३८, जलविद्युत्को २००६, विकास बैंकको १३७५, होटलको ११३३, उत्पादन तथा प्रशोधनको २४९ र अन्य को ९५४ अंकले घटे। यी समूहको परिसूचक घटेपछि समग्र नेप्से करिब ३२ अंकले घट्यो। गत आइतबार १ हजार ३ सय ६९३५ मा रहेको नेप्से बिहीबार १ हजार ३ सय ३७४६ बिन्दुमा ओर्लेको छ। साप्ताहिक कारोबारमा बैंकिङ र बिमा कम्पनीहरूको हिस्सा गत साता पनि धेरै रह्यो। उक्त अवधिमा वाणिज्य बैंक आवद्ध बैकिङ समूहको हिस्सा ४०१९ प्रतिशत रह्यो। अघिल्लो साता यस्तो हिस्सा करिब ५२ प्रतिशत थियो। यस्तै गत साता सेयर कारोबारमा बिमा समूहको हिस्सा ३४०९ प्रतिशत रह्यो। अघिल्लो साता यो समूहको बजार हिस्सा २३३७ प्रतिशत थियो। यसैगरी गत साताको सेयर कारोबारमा विकास बैंकको हिस्सा ६४९, वित्त कम्पनीको १९२, होटलको ०४, जलविद्युत्को ३३६, उत्पादन तथा प्रशोधनको ००२ प्रतिशत रह्यो। उत्पादन तथा प्रशोधनको ०८, अन्य को २४८, संस्थापक सेयरको ४८१ र लघुवित्त संस्थाहरूको ५४४ प्रतिशत कारोबार हिस्सा छ। तर, नेप्सेले लघुवित्त संस्थाहरूलाई पनि विकास बैंक समूहअन्तर्गत राखेर तथ्यांक सार्वजनिक गर्दै आएको छ। पाँच दिनको व्यापारमा २८ हजार २ सय ५१ कारोबारबाट १ सय ३७ कम्पनीका ६२ लाख ३४ हजार ३ सय ४८ कित्ता सेयर किनबेच भए। उक्त खरिदबिक्रीबाट २ अर्ब ७४ करोड रुपैयाँ बराबर सेयर कारोबार भएको छ। कारोबार रकम अघिल्लो साताको भन्दा कम हो। अघिल्लो साता बजारमा २ अर्ब ५८ करोड रुपैयाँ बराबरका सेयर कारोबार भएको थियो। उक्त अवधिमा दैनिक औसत ५४ करोड ९४ लाख रुपैयाँ बराबरको सेयर कारोबार भएको थियो। आइतबार १५ खर्ब ४२ अर्ब रुपैयाँ रहेको बजार पुँजीकरण बढेर बिहीबार १५ खर्ब ७ अर्ब रुपैयाँ कायम भएको छ। उक्त अवधिमा नेप्से करिब ३२ अंकले घटेपछि सेयर बजारको आकार करिब साढे ३५ अर्ब रुपैयाँले खुम्चिएको हो। नेप्से घटेपछि लागेपछि क वर्गका कम्पनीको सेयर कारोबार मापक सेन्सेटिभ ७२८ अंकले ऋणात्मक रह्यो। यस्तै, कारोबारमा रहेका सबै कम्पनीको सेयर कारोबार मापक फ्लोट परिसूचक २४४ अंकले ओरालो लाग्यो। गत साता नेपाल स्टक एक्सचेन्जको कारोबार कक्ष नियमित कारोबारका लागि पाँच दिन नै खुला रह्यो। तर, संस्थागत तथा सरकारी ऋणपत्रको कारोबार भएन।"
विशाखापट्टनममा कन्सुलर राख्न अध्ययन,"नयाँदिल्ली तेस्रो मुलुकबाट आउने सामानहरूको सहजीकरणका लागि विशाखापट्टनम बन्दरगाहमा कन्सुलर कार्यालय स्थापना गर्न व्यापारीहरूले माग गरिरहेका बेला त्यसको आवश्यकताबारे सरकारी टोलीले स्थलगत अध्ययन गरेको छ। अर्थ मन्त्रालय, वाणिज्य मन्त्रालय, परराष्ट्र मन्त्रालय र प्रधानमन्त्री कार्यालयका प्रतिनिधि सम्मिलित टोलीले बन्दरगाहको स्थलगत अध्ययन सकेको छ। व्यवसायीहरूले व्यापार तथा वाणिज्यसम्बन्धी कामलाई सहज बनाउन कोलकातामा जस्तै विशाखापट्टनमा समेत कन्सुलर कार्यालय स्थापनाको माग गरेका छन्। तर, सरकारले भने अहिले कारोबार नै नबढीकन कार्यालय खोल्दा आर्थिक भारमात्र पर्ने बताइरहेको छ। अहिलेलाई दिल्लीस्थित नेपाली दूतावासले बन्दरगाहलाई हेर्दै आइरहेको छ।अध्ययन टोलीमा वाणिज्य मन्त्रालयका उपसचिव बुद्धि उपाध्याय, परराष्ट्र मन्त्रालयका उपसचिव राम सुवेदीलगायत थिए। कार्यालय आवश्यक छछैन भन्ने विषयमा आफूहरूले वाणिज्य मन्त्रालयसँग कुराकानी गरेपछि मात्र मिडियालाई केही भन्न सकिने उपाध्यायले कान्तिपुरलाई बताए। टोली अध्ययन सकेर काठमाडौं फर्किइसकेको छ र छिट्टै प्रतिवेदन बुझाउनेछ। दिल्लीस्थित नेपाली दूतावासले भने बन्दरगाहमा नेपाली कार्यालय खोल्न तत्काल आवश्यक नभएको र व्यापारीले केही समस्या भोगे दिल्लीबाट समन्वय गर्न सकिने राय दिएको छ। दूतावासले पहिला व्यापारीले सकेसम्म बढी बन्दरगाह प्रयोग गरून्, आयात र निर्यातको अनुपात बढेपछि कार्यालय स्थापना गर्न सकिने बताएको छ। दूतावासले कोलकाता बन्दरगाहमा जस्तो धेरै झन्झटिलो काम विसखापटनम बन्दरगाहमा नरहेको समेत जानकारी दिएको छ। ठूलो मात्रामा आयात तथा निर्यात कार्य नभएसम्म हामीलाई दिल्लीबाट सहजीकरण गर्न कुनै कठिनाइ छैन। पहिला व्यापारीहरू पुगुन्, कारोबार बढोस् अनि त्यसपछि कार्यालय स्थापना गर्दा राम्रो हुन्छ भन्ने हाम्रो राय हो, दूतावासका प्रवक्ता हरि ओडारीले कान्तिपुरसँग भने। उनले सो बन्दरगाह आधुनिक प्रविधियुक्त भएको र धेरै काम अनलाइनबाटै हुने भएकाले काम गर्न व्यापारीहरूलाई सहज रहेको बताए। बन्दरगाह नेपालका लागि प्रयोगमा आइसकेको छ भने केही व्यापारीहरूले उक्त बन्दरगाह भएर सामान आयात तथा निर्यातसमेत थालनी गरिसकेका छन्। भारत सरकारले नोटिफिकेसनलगायत त्यसका लागि आवश्यक पर्ने सबै निर्णयसमेत गरिसकेको छ।गत वर्ष फागुनमा तत्कालीन प्रधानमन्त्री केपी ओलीको भारत भ्रमणको समयमा उक्त बन्दरगाह नेपाललाई प्रयोग गर्न दिने विषयमा सहमति भएको थियो। गत अक्टोबरमा मुख्यसचिव सोमलाल सुवेदीले बन्दरगाहमा झन्डोत्तोलन गरी आयातनिर्यातको सांकेतिक सुरुआत घोषणा गरेका थिए। बन्दरगाह अवलोकन गर्न भन्दै विगत एक वर्षमा विभिन्न सरकारी टोलीले त्यहाँको स्थलगत भ्रमण गरिसकेका छन्।विशेषत: कोलकातापछि नेपालका लागि सबभन्दा सस्तो एवं भरपर्दाे बन्दरगाहका रूपमा यसलाई लिइएको छ। मुख्यत: चीनबाट ल्याइने सामान यो बन्दरगाह भएर ल्याउँदा सहज र सस्तो हुने अधिकारीहरू बताउँछन्। भारतीय सञ्चार माध्यमहरूले भने भारतले अहिलेसम्म नेपाललाई कोलकाता बन्दरगाह मात्र उपयोग गर्न दिएको र विशाखापट्टनम बन्दरगाह चीनसँगको पारवहन सन्धिको काउन्टरका रूपमा प्रयोग गर्न दिइएको बताउने गरेका छन्।"
गहुँ वैज्ञानिक काठमाडौंमा,"काठमाडौं गहुँमा लाग्ने सिन्दुरे रोगको अनुगमन र व्यवस्थापनसम्बन्धी दक्षिण एसियाली कार्याशाला शुक्रबारदेखि काठमाडौंमा सुरु भएको छ। यस्मा नेपाल, पाकिस्तान, भारत, अफगानिस्तान, बंगलादेश, भुटानलगायत इथियोपिया, केन्या, अस्ट्ेरलिया, मेक्सिको, अमेरिका र दक्षिण अफ्रिकाबाट सहभागी र प्रशिक्षकहरू सहभागी छन्। कार्याशालाले गहुँमा लाग्ने सिन्दुरे रोगको जोखिम व्यवस्थापनका लागि आवश्यक ज्ञान र माध्यममार्फत दक्षिण एसियाली वैज्ञानिकहरूको नयाँ पुस्तालाई तयार पार्न र क्षेत्रीय सहकार्यको अभिवृद्धि गर्ने विज्ञप्तिमा जनाइएको छ। बुधबारदेखी सुरु भएको कार्यशाला एक सातासम्म चल्नेछ। कार्याशाला राष्ट्रिय कृषि अनुसन्धान केन्द्र (नार्क), डीजीजीडब्लु र सत्गुरु म्यानेजमेन्ट कन्सल्टेन्ट, भारतको आयोजना गरेको हो। सहभागीहरूलाई सिन्दुरे रोग, त्यसको जीवाणु, निगरानी, स्थलगत र प्रयोगशालासम्बन्धी विधि, बाली प्रजनन र तथ्यांकहरूबारे अवगत गराइनेछ। आधुनिक सूचना प्रविधिको माध्यमबाट अन्तर्राष्ट्रिय निगरानी (सर्वेलियन्स) को तथ्यांक अद्यावधिक गर्नेबारे पनि सिकाइनेछ। त्यसका लागि सत्गुरुले तयार गरेको रष्ट सर्वेक्षण एप्लिकेसन सार्क टुलबक्स को स्थलगत रूपमा प्रदर्शन पनि गरिनेछ। तालिम तथा कार्याशालामा अन्तर्राष्ट्रिय कृषि विज्ञानमा नाम चलेका विज्ञहरूले प्रशिक्षण दिंदै छन्।"
नाङ्लोमा आश्रित पहिरोपीडित,"मनबहादुरले उज्यालो भएदेखि साँझ अबेरसम्म नाङ्लो बुन्छन्। नाङ्लो बजार पुर्याउने, बिक्री गर्ने र चामल, तरकारी किनेर ल्याउने जिम्मा श्रीमती बिसुकुमारी र छोराछोरीको हुन्छ। प्रतिगोटा ५ सय रुपैयाँसम्ममा बिक्री हुने एउटा नाङ्लो बुन्न कम्तीमा दुई दिन लाग्छ। बाँस घनाको सय रुपैयाँ पर्छ। बाँस फुटाएर चोया, कप्टेरा बनाउनुपर्छ। चोया बाटेर बीच र कप्टेराको वरिपरिको भाग हुन्छ। श्रमको हिसाब गर्ने हो भने केही पनि फाइदा छैन, तर खाने अरू विकल्प नभएकाले यसैमा लागिरहेको छु, लिम्बूले भने।उनी सरेको जमिन मरुभूमिजस्तै छ। पानी नभएकाले सागपात उमार्न पनि गाह्रो पर्छ। अलिअलि कोदो र मकै फलाउँछौं। त्योबाहेक केही पनि उत्पादन हुँदैन, बिसुकुमारीले भनिन्, छोराछोरीलाई खान दिएर पढाउन हम्मे भइसक्यो। ठूलो परिवार भएकाले २५ किलो चामलको बोराले पाँच दिन थमाउन मुस्किल पर्ने उनले सुनाइन। कम्तीमा दैनक चार किलो चामल पाक्ने गरेको सुनाउँदै उनले थपिन्, छोराछोरीलाई खाजा हालिदिन सकिएको छैन।घर भने पहिरोपछि राहतस्वरूप दिएको पाल र गाउँमा बाँस खोजेर ठड्याइएको छ। एउटा मात्रै पाल भएकाले बर्खामा निकै पानी चुहिएको थियो। अब चैतवैशाखको हावाले उडाउला भनेर प्रत्येक एकएक हातको अन्तरमा भाटा लगाएर कँसेका छन्। गत वर्ष जेठ २७ गते रातीको पहिरोले यो वडाका अधिकांश घर विस्थापित भएका छन्। ५९ जनाको ज्यान लिने गरी गएको पहिरोका पीडित परिवारलाई सरकारले तत्कालीन राहत बाँड्नुबाहेक दिगो व्यवस्थापन गरेको छैन। केपी शर्मा ओली नेतृत्वको सरकारले बजेट मार्फत र वर्तमान प्रधानमन्त्री पुष्पकमल दाहाल प्रचण्डले मंसिर २७ गते सुकेटारमा आयोजित कञ्चनजंघा हीरक महोत्सवमा यहाँका पहिरोपीडितका लागि विशेष व्यवस्था गर्ने बताएका थिए। तर त्यो विशेष भनेको के हो जान्न नसकिएको विस्थापित बताउँछन्। उनीहरूले पहिरोपीडितलाई पनि भूकम्पपीडित सुविधा दिनुपर्ने माग गर्दै आएका छन्। पहिरोबाट विस्थापित परिवार खोक्लिङ, ताप्लेजुङ नगरपालिकाको तीनबरे, आगेदिम र कतिपय तराईमा सरेका छन्।"
बर्दिया निकुञ्जमा पर्यटक बढे,"गुलरिया बर्दिया राष्ट्रिय निकुञ्ज आउने पर्यटकको संख्या यस वर्ष बढेको छ। गत साउनयता निकुञ्जमा करिब १० हजारभन्दा बढी पर्यटक आए। तीमध्ये ३ हजार ६६ विदेशी पर्यटक रहेको निकुञ्जले जनाएको छ।सार्क मुलुकबाट २ सय ५९ पर्यटक आए। विदेशीको तुलनामा आन्तरिक पर्यटकको चाप बढ्न थालेको हो। साउनदेखि माघसम्म ६ हजार ३ सय ३१ आन्तरिक पर्यटकले निकुन्जको भ्रमण गरेको निमित्त प्रमुख संरक्षण अधिकृत रमेशकुमार थापाले बताए। विदेशीको तुलनामा आन्तरिक पर्यटक बढ्न थालेपछि यहॉका व्यवसायी खुसी भएका छन्। बढीजसो हिउँदको आगमनसँगै बर्दिया राष्ट्रिय निकुन्जमा आन्तरिक र विदेशी पर्यटकको संख्या बढ्दै गएको हो। दसैंअघिबाट पश्चिम तराईको बर्दिया निकुञ्जमा पर्यटक आउने गरेको व्यवसायी बताउँछन्। ठाकुरद्वारास्थित पर्यटकीय होटलमा आन्तरिक, भारतलगायत बेलायत, फ्रान्स, अमेरिकालगायत मुलुकबाट पर्यटकको संख्या दिन प्रतिदिन बढ्दै गएको व्यवसायी बताउँछन्। गत वर्ष लामो बन्द हडतालले सुनसान रहेको पर्यटक अहिले दैनिक स्वदेशी सयदेखि डेढ सय र विदेशी करिब ५० जना पर्यटक भित्रिन गरेको निकुञ्जले जनाएको छ। निकुञ्जका निमित्त प्रमुख संरक्षण अधिकृत थापाले नेपाली पर्यटक असोजयता दैनिक सयदेखि डेढ सय आउने गरेका छन्। उनीहरू दुईदेखि तीन दिनसम्म बस्ने गरेका छन्। तर विदेशी पर्यटक भने चार दिनसम्म बस्ने गरेको उल्लेख गर्दै उनले भने, विदेशी पर्यटक एक वर्षमा झन्डै ६ हजार बर्दिया निकुञ्ज आउने गरेका छन्। यस वर्ष बन्द हडताल केही कम भएका कारण पर्यटक उल्लेखनीय रूपमा बढेको पर्यटन व्यवसायी बताउँछन्। ठाकुरद्वाराका पर्यटन व्यवसायी राइनो होटलका सञ्चालक धर्मराज घिमिरेका अनुसार, गत असोज महिनायता भारतबाट र तेस्रो मुलुकबाट पर्यटकको संख्या उल्लेखनीय बढेको छ। यातायातको समस्या र राजधानी काठमाडौंबाट टाढा भएका कारण पनि पर्यटक जसरी बढ्नुपर्ने हो त्यो हुन नसकेको पर्यटन व्यवसायी खड्गबहादुरखड्का बताउँछन्। बेलायती पर्यटक जोन कलाइबले नेपाल सुन्दर, शान्त मुलुक भएकाले यहाँ आउन लोभ्याएकाले आएको बताए। उनले नेपालको प्राकृतिक सौन्दर्यले निकै समय यहाँ बिताउन मन लागेको बताए। पर्यटन व्यवसायी हेमन्त आचार्यले छिमेकी मुलुक भारतीय पर्यटकलाई बर्दिया निकुञ्जतर्फ आकर्षण गरी बढीभन्दा बढी भित्र्याउन सके पर्यटन व्यवसाय बढ्ने बताउँछन्। बर्दिया निकुञ्जमा सात महिनाभित्र पर्यटकबाट १ करोड ५१ लाखभन्दा बढी रकम राजस्व संकलन भएको जनाएको छ।"
क्लियरिङ बैंक थपिने,"सीडीएस एन्ड क्लियरि स्थापना भएयता एउटा मात्र बैंकमार्फत राफसाफ तथा क्लियरिङ हँुदै आएको छ। सेयर कारोबार बढेको समयमा समेत एउटा मात्र क्लियरिङ बैंक हुँदा ढिलासुस्ती, सेवा प्रभावकारी नभएको लगायत विभिन्न गुनासाहरू आएका थिए। यी गुनासाहरूलाई मध्यनजर गर्दै क्लियरिङ बैंक थप्न सफ्टवेयर स्तरोन्नतिका साथै नीतिगत व्यवस्था पनि गरिएको थियो। नेप्सेका अनुसार खुला प्रतिस्पर्धाका आधारमा क्लियरिङ बैंक थप गरिनेछ। यसका लागि सीडीएसले १५ दिनको समयावधि दिएर आइतबार सूचना आह्वान गर्दै छ। यसरी माग गरिएको आशयपत्रमा इच्छुक वाणिज्य बैंकहरूले आवेदन दिन सक्नेछन्। क्लियरिङ बैंक छनोटका लागि आवेदन प्राप्त वाणिज्य बैंकहरूमध्ये चुक्ता पुँजी बढी भएको, भौतिक तथा प्राविधिक पक्ष सुदृढ भएको, आस्बा प्रणालीको सदस्य भएको, डीपी लाइसेन्स प्राप्त गरेको, विस्तारित शाखा सञ्जाल भएको, सरकारी कारोबार गर्ने गरेको लगायतका मापदण्डलाई आधार बनाइने जनाइएको छ। प्रतिस्पर्धात्मक प्रक्रियाबाट तीन बैंक थप गरिनेछन्। यसबाट धितोपत्र लगानीकर्तालगायत सरोकारवालाले धितोपत्र कारोबार, राफसाफ तथा फछ्र्यौटमा थप सहजता प्राप्त गर्ने विश्वास लिइएको छ, नेप्सेद्वारा जारी विज्ञप्तिमा भनिएको छ।"
धादिङमा बढ्दै होमस्टे,"आमकोट, धादिङ भूकम्पपछि सुस्ताएको ग्रामीण पर्यटन फेरि जुर्मुराएको छ। बन्द भएका पुराना होमस्टे फेरि सञ्चालनमा आउन थालेका छन्। यसबाट आन्तरिक र बाह्य पर्यटनको आकर्षण पनि थपिएको छ। वस्तीहरूमा सडक सञ्जाल फैलिएकाले पनि पर्यटकहरूको आगमन सहज भएको हो। बस्तीहरूमा होमस्टे सञ्चालनको माग आएपछि हामी हौसिएका छौं, ४० जनाको समूहमा नलाङको सिद्धबावा लेक आएका रामप्रसाद सापकोटाले भने। राजधानीबाट पूर्वपर्यटनमन्त्री लोकेन्द्र विष्ट मगरसहित आन्तरिक पर्यटक आमकोट र कमलाबारी आएका छन्। उनीहरूलाई मगरबस्तीमा आरम्भ गरिएको होमस्टेमा मगर समुदायहरूले मौलिक सोरठी नाचले स्वागत गरेका थिए। पर्यटन व्यवसायी राकेश धमलाले कोरियन दातृ निकायको सहयोगमा नीलकण्ठको मधुवनलाई बीपी गाउँमा परिणत बस्तीलाई पर्यटकीय गाउँ बनाउन करिब १० करोडको लगानी भित्र्याएका छन्। पहिलो चरणमा सामुदायिक भवन, चक्रपथ निर्माण, होमस्टेहरू निर्माण भइरहेको धमलाले बताए। चालु आर्थिक वर्षलाई सरकारले घुमफिर वर्ष घोषणा गरेको छ। यसै अवसरमा नौबिसे, खाल्टे, ज्याम्रुङ, नीलकण्ठलगायतका जिल्लाका होमस्टेलाई सुधार गरिएको छ। यी होमस्टेहरू पुन: सञ्चालन हुन थालेको छ।"
माउन्टेन फ्लाइट र हेली सिटी टुर,"मोरङ पूर्वाञ्चलमा पहिलो पटक माउन्टेन फ्लाइट र हेलिकोप्टरमा सिटी टुर सुरु भएको छ। विराट एक्स्पो२०७३ को अबसरमा यती एयरलाइन्सले माउन्टेन फ्लाइट र माउन्टेन एयरवेजले हेलिकोप्टरमा सिटी टुर सुरु गरेको हो। यो विराटनगरका लागि एउटा अवसरका रूपमा स्थानीय उद्योगीव्यवसायीहरूले उपयोग गर्ने भएको छ। शनिबार सुरु एक घण्टाको माउन्टेन फ्लाइटबाट मकालु, कञ्चनजंघा, सगरमाथा, गणेशलगायतका हिमालको दृश्यावलोकन गराएको हो। माउन्टेन फ्लाइट गरेकी महिला उद्यमी संघका उपाध्यक्ष शिवा उपाध्यायले पूर्वको सर्वोच्च शिखर सगरमाथालगायतका हिमाल तथा पर्यटकीय, धार्मिक, सांस्कृतिक र रमनीय स्थलको दृश्यावलोकनका लागि सफल रहेको बताइन्। उनले यसका लागि काठमाडौं गएर त्यहाँबाट आउँदा समय र खर्च दुवै बढ्ने भएकाले यसलाई यहींबाट निरन्तरता दिनुपर्ने बताइन्। सोही फ्लाइटका सहभागी मोरङका प्रमुख जिल्ला अधिकारी यज्ञराज कोइरालाले यो प्रभावकारी भएकाले सबैसँग समन्वय गरी माउन्टेन फ्लाइटलाई निरन्तरता दिने प्रतिबद्धता जनाए। विराट ट्राभल्स एन्ड टुर्स एसोसिएसन विराटनगरका अध्यक्ष तथा माउन्टेन फ्लाइटका संयोजक भवेशकुमार श्रेष्ठले आन्तरिक तथा भारतीय पर्यटकलाई विराटनगर एयरपोर्टबाट माउन्टेन फ्लाइट गराए यहाँका लागि फलदायी हुने बताए। उनले पूर्वमा रहेको मकालु, कञ्चनजंघा, सगरमाथा, गणेशजस्ता हिमालको दृश्यावलोकनका लागि काठमाडौं गएर ठूलो धनराशि र समय खर्चिनुभन्दा यहींबाट नियमित फ्लाइट गराउन सके यहाँको व्यापार व्यवसाय फस्टाउने विश्वास व्यक्त गरे। पूर्वका धार्मिक, पर्यटकीय, ऐतिहासिक, सांस्कृतिक तथा रमनीय स्थलहरूको अवलोकन गराउने भुटान, बर्मा, श्रीलंका, भारतलगायतका पर्यटकलाई विराटनगर भित्र्याउन सकिन्छ, उनले भने, पर्यटकहरू विराटनगरमा २३ दिनसम्म बस्न सकिने र त्यसले यहाँको व्यापार, व्यवसाय फस्टाउन सघाउँछ। उनले शनिबारको फ्लाइटमा यहाँका सुरक्षा निकायका प्रमुख, कार्यालय प्रमुख, उद्योगी, व्यापारीले गरेको माउन्टेन फ्लाइटबाट निकै उत्साहित भएको बताए। उनले सबैले यसलाई निरन्तरता दिने प्रतिबद्धता जनाए। यस्तै विराटनगरबाट कोसी टप्पु, धरान, इटहरी, विराट राजाको दरबारलगायत विराटनगर उपमहानगरपालिकाको हेलिकेप्टरमा सिटी टुर सुरु भएको छ। शुक्रबार र शनिबार दुई दिन ३६ वटा फ्लाइटमा २ सय १६ जनाले अवलोकन गरेको एसियाटिक होटल सञ्चालक तथा सिटी टुरका संयोजक पुण्य भट्टराईले बताए। उनले हेलिकोप्टर फ्लाइट यहाँका लागि निकै प्रभावकारी रहेको बताए। मेलाले सबैका लागि हेलिकोप्टर चढ्ने अबसर जुराइदिएको छ। हवाई मार्गबाट आवतजावत गर्न हवाइजहाज चढे पनि हेलिकेप्टर चढ्न सकिँदैन यहाँका उद्योगी अरुण राठीले बताए। उनले सिटी टुरका लागि हेलिकोप्टर चढ्न यहाँका बासिन्दा हौसिएको बताए। उनले शुक्रबार ६६ जनाले हेलिकोप्टर चढदा ४ लाख ९५ हजारको कारोबार भएको बताए। उनले मेला अवधिभरि हेलिकोप्टरमा विराटनगर सिटी टुर घुमाउने व्यवस्था गरेको बताए। उनका अनुसार माउन्टेन एयरवेजको हेलिकेप्टरले १५ मिनेटको सिटी टुर गराइएको छ।"
पुलिस पाँचौंपल्ट च्याम्पियन,"धरान नेपाल पुलिस क्लबले सडन डेथमा विजय प्राप्त गर्दै अन्तर्राष्ट्रिय आमन्त्रण बुढासुब्बा रेडबुल गोल्डकप फुटबल प्रतियोगिताको ट्रफी उचालेको छ। शनिबार पुलिसले सीएमजी क्लब संकटाविरुद्धको फाइनल खेल सडन डेथमा जितेको थियो। निर्धारित समय ११ गोलको बराबरी भएपछि सोझै टाइब्रेकरमा लगिएको थियो। टाइब्रेकरमा पनि बराबरी भएपछि सडन डेथका आधारमा विजेता छिनोफानो भएको हो। पुलिसले धराने भूमिमा पाँचौंपल्ट उपाधि जितेको छ। उपाधिसँगै पुलिस टिम ५ लाख नगद र ट्रफी हात पार्न सफल भयो। संकटाले २ लाख ५० हजार रुपैयाँमा चित्त बुझायो। सडन डेथमा पुलिसका सुरज घिमिरेको बल संकटाका गोलरक्षक विनय श्रेष्ठले रोक्न असफल भएपछि पुलिस च्याम्पियन बन्यो। टाइब्रेकरमा पुलिसका तेज तामाङ, जुमनु राई र अभिषेक रिजालले मात्र गोल गरेका थिए। अजित भण्डारी, बुद्ध लामाको प्रहार संकटाका गोलरक्षक विनयले असफल बनाएका थिए। संकटाबाट अनिल गुरुङ, सुशील क्षेत्री र अमित तामाङले गोल गरे भने मार्टिन र राज पौडेलको प्रहार पुलिसका गोलरक्षक रोशन खडाले रोक्न सफल भए। टाइब्रेकरमा ३३ को बराबरी भएपछि सडन डेथ लगाइएको थियो। संकटाका कुलदीप कार्की र प्याट्रिक जोनले गोल गरे। भूषण सुब्बा, लाओल ओलेकान, दिपेश श्रेष्ठ र विनय श्रेष्ठको प्रहार असफल भयो। पुलिसबाट भोला सिलवाल, रोशन खडा र सुरज घिमिरेले गोल गरे। विक्रम धिमाल, तीर्थ राना र अरबिन चाहारको प्रहार गोल हुन सकेन।यसअघि खेलको २७ औ मिनेटमा संकटाका राज पौडेलले गोल गरेर टिमलाई अग्रता दिलाए। उनले सजिन थापाको पासमा गोल गरेका हुने। त्यसलाई पुलिसले ३३ औं मिनेटमा बराबरी गरेको थियो। जुमनु राईले पेनाल्टीमा गोल गरेका थिए। संकटाका अनिलले पुलिसका बुद्ध लामालाई पेनाल्टी बक्समा लडाएपछि रेफ्रीले पुलिसलाई पेनाल्टी अवसर दिएका थिए। त्यसपछि दुवै टिम आक्रामक शैलीमा उत्रिए पनि गोल थप्न सकेन। संकटाका गोलरक्षक विनय श्रेष्ठ उत्कृष्ट खेलाडी भए। उनले एक लाख ८० हजार रुपैयाँको यामाहा मोटरसाइकल पुरस्कार जिते। उदीयमान खेलाडी आयोजक धरान नीलोका रेजिन सुब्बा भए। उनले १० हजार रुपैयाँ पाए। फाइनलको म्यान अफ द म्याच पुलिसका रोशन खडा भए। उनले ५ हजार पाए। उत्कृष्ट स्ट्राइकर पुलिसकै जुमनु राई भए। उनले १५ हजार पुरस्कार पाए। उनलाई राजु राईले थप ६ हजार रुपैयाँ प्रदान गरेका थिए। उत्कृष्ट मिडफिल्डरमा धरानका हेमन्त गुरुङ, उत्कृष्ट डिफेन्स नेपाल पुलिसका विक्रम धिमाल, उत्कृष्ट गोलकिपरमा रोशन खडा भए। उनीहरूले जनही १५ हजार पाए। सर्वाधिक गोलकर्ता जुमनु राई र संकटाका अनिल गुरुङ घोषित भए। उनीहरूले जनही साढे १२ हजार पुरस्कार पाए।"
एपीएफ र रेल्वेको विजयी सुरुआत,"नेपालगन्ज चौथो प्रधानमन्त्री कप इन्डोनेपाल भलिबल प्रतियोगितामा शनिबार एपीएफ क्लब र भारतीय रेल्वे टिम कोलकाता विजयी भएका छन्।नेपालगन्ज रंगशालास्थित कभर्डहलमा शनिबार एपीएफले भारतको वर्षात एसोसिएसन क्लबलाई २५१७, २५५, २५६ को सोझो सेटमा हराएको थियो। नेपाली राष्ट्रिय टिमका सरस्वती चौधरी, रेश्मा भण्डारीलगायतका खेलाडी रहेको एपीएफसामु भारतीय टिमले कमजोर प्रदर्शन गर्यो। अर्को खेलमा रेल्वे टिमले नेपाल पुलिस क्लबलाई २५१३, २५१६, २५१४ को सोझो सेटमा निराश पार्यो। डिफेन्डिङ च्याम्पियन रेल्वेसामु नयॉ खेलाडीसहित नेपालगन्ज आइपुगेको पुलिस टिम प्रभावकारी देखिन सकेन।पुलिसकी कप्तान कोपिला उप्रेतीले नयाँ खेलाडीसहितको टिम आएकाले तालमेल मिलाउन नसक्दा प्रदर्शन कमजोर भएको बताइन्। पहिलो सेटमा राम्रो खेल्न सकेनौं। दोस्रोमा लय लिँदै थियौं। तेस्रो सेटमा नयाँ खेलाडी नर्भस भइदिँदा खेल गुमाउन पुगियो, उनले भनिन्। रेल्वेकी कप्तान आरुसी घोषले पीएम कपको सुरुआत आशा गरेझै राम्रो भएको प्रतिक्रिया दिइन्। हामी जित्नै आएको हौं, उनले भनिन्, सकेसम्म राम्रो प्रदर्शन गरेर उपाधि रक्षा गर्ने हो।रेल्वेकी प्रशिक्षक दिप्ती घोषले भने डिफेन्डिङ च्याम्पियन भए पनि उपाधि जित्ने ग्यारेन्टी अहिल्यै गर्न नसकिने बताइन्। उनको टिममा प्रीति सिंह र आरुसी घोष भारतीय राष्ट्रिय टोलीका खेलाडी हुन्। प्रशिक्षक दिप्ती आफैं पनि पूर्वराष्ट्रिय खेलाडी हुन्।नेपालका विभागीय तीन, भारतका दुई र स्थानीय मध्यपश्चिम टिम गरी ६ टोलीले भाग लिएका छन्। प्रतियोगिताको उद्घाटनका अवसरमा नेपाली राष्ट्रिय क्रिकेट टोलीका ओपनर महेश क्षेत्रीलाई सम्मान गरिएको थियो। उनी प्रधानमन्त्री कपका सद्भावना दूत हुन्। फागुन १८ गतेसम्म चल्ने प्रतियोगिताका विजेताले १ लाख ११ हजार, दोस्रोले ५५ हजार र तेस्रोले ३५ हजार रुपैयाँ पुरस्कार प्राप्त गर्नेछन्। आइतबार रेल्वे र मध्यपश्चिम तथा वर्षात र आर्मीबीच प्रतिस्पर्धा हुँदै छ।"
भिलियर्सको कीर्तिमानी प्रदर्शन,त्यस प्रदर्शनबाट दक्षिण अफ्रिकाले ८ विकेट गुमाएर २ सय ७१ रन बनाएको थियो। त्यसयता डायने प्रेटोरियस र एन्डिल फेहल्क्वायोले उत्कृष्ट बलिङ पस्के। प्रेटोरियसले ३२ बलमा ५ विकेट लिए। फेहल्क्वायोले ३० बलमा १२ रनमात्र दिएर २ विकेट हात पारे। न्युजिल्यान्डले ३३ ओभरमा अलआउट हुनुअघि १ सय १२ रनमात्र बनाएको थियो। न्युजिल्यान्डले राम्रो सुरुआत लिन सकेन। सुरुका तीन ओभरमा दुवै प्रारम्भिक ब्याट्सम्यान गुमाउन बाध्य रह्यो। लयमा नरहेका टम लाथम शून्यमा आउट भए। डिन ब्राउनलीले दुई रन मात्र बनाए। त्यसयता २३ रन बनाएका केन विलियम्सन पनि आउट भए। यो नै न्युजिल्यान्ड इनिङ्समा दोस्रो सर्वाधिक व्यक्तिगत स्कोर रह्यो। उनी आउट भएयता न्युजिल्यान्ड ४८ रनमा ४ विकेट गुमाएको स्थितिमा थियो। लगत्तै २० ओभरमा ५८६ रनको स्थितिमा पुग्यो। कोलिन डे ग्रान्डहोम न्युजिल्यान्डका सफल बलर मात्र रहेनन्। उनी ब्याटबाट पनि सर्वाधिक ३४ रन बनाएका खेलाडी बने। उनी नआउट रहे।
बस्न्यात दक्षिण कोरियाका प्रशिक्षक,"काठमाडौं राजु बस्न्यात दक्षिण कोरियाली राष्ट्रिय क्रिकेट टिमको मुख्य प्रशिक्षकमा नियुक्त भएका छन्। भिसा प्रक्रिया पूरा भएपछि बस्न्यात मार्चको पहिलो साता दक्षिण कोरिया जाने कार्यक्रम रहेको छ। दक्षिण कोरियाको क्रिकेट वेबसाइटमा एक महिनाअघि मुख्य प्रशिक्षकका लागि आवेदन मागेको थियो। नेपालबाट ५ जना र विश्वभरबाट कुल ३७ जनाले आवेदन दिएकामा कोरियाले बस्न्यातलाई अन्तर्वार्तामार्फत चयन गरेको हो। दक्षिण कोरियाका प्रशिक्षक बन्ने बस्न्यात दोस्रो नेपाली हुन्। उनले दक्षिण कोरियाको महिला र पुरुष दुवै टोली हेर्ने छन्। यसअघि २०१४ मा दक्षिण कोरियाले एसियाली खेलकुद आयोजना गर्दा त्यहाँको महिला टोलीको दीपेन्द्र चौधरी प्रशिक्षक र नीरा राजोपाध्याय सहायक प्रशिक्षक थिए। अर्को वर्ष इन्डोनेसियाको जाकार्तामा हुने एसियाली खेलकुदलक्षित गरेर दक्षिण कोरियाले बस्न्यातलाई मुख्य जिम्मेवारी दिएको हो। दक्षिण कोरियाले त्यसपछि एसिया प्यासिफिक खेलकुदमा पनि सहभागिता जनाउने कार्यक्रम छ। तर सबै तय भएको नसकेको जनाइएको छ। मेरा लागि यो नयाँ चुनौती हो। म यस चुनौतीमा रमाउने छु। त्यसका लागि उत्साही पनि छु। यसलाई प्रमाणित गरेर देखाउँछु, बस्न्यातले कान्तिपुरसँग भने। ३७ वर्षे बस्न्यातलाई १ वर्षका लागि नियुक्त गरिएको छ, जसमा उनले ५० लाख वन (५ लाख रुपैयाँ) मासिक पाउने छन्। त्यसबाहेक १७ लाख ९८ हजार कोरियन वन बोनस्वरुप वर्षमा तीन पटक पाउने उनले जनाए । नेपालले यू१९ एसीसी कपमा फाइनलमा पुग्दै पहिलो पटक आईसीसी यू१९ विश्वकपमा छनोट हुँदा बस्न्यात उपकप्तान थिए। उनले राष्ट्रिय टोलीबाट पनि खेले। नेपालले २०१४ मा एसीसी यू१६ जित्दा बस्न्यात सहायक प्रशिक्षक थिए। उनकै प्रशिक्षणमा नेपाल असोजमा आईसीसी महिला विश्वकप छनोट शृंखलाको एसिया क्षेत्रमा उपविजेता भएको थियो। तर त्यसको अर्को महिनापछि भएको एसीसी महिला एसिया कपमा नेपाल सबैमा (५ खेल) पराजित भएको थियो।"
अस्ट्रेलियाको एकपक्षीय जित,"ओकिफीको बहादुरीपूर्ण खेलका कारण अस्ट्ेरलिया सन् २००४ यता पहिलोपल्ट भारतीय भूमिमा टेस्ट जित्न सफल भएको छ। त्यति बेला अस्ट्ेरलियाले जितसँगै चार टेस्ट सिरिजमा १० को अग्रता लिएको थियो। नागपुरमा उक्त सिरिजको अन्तिम टेस्ट जितेर रिकी पोन्टिङको नेतृत्वमा रहेको अस्ट्रेलियाले सिरिज २१ ले कब्जामा लिएको थियो। अस्ट्ेरलियाको यो एसियाली भूमिमा नौ टेस्ट हारेयता पहिलो जित पनि हो।जितपछि अस्ट्ेरलियाली कप्तान स्टिभ स्मिथले यसलाई सर्वोत्कृष्टको संज्ञा दिए। उनले भने, हामीले भारतीय भूमिमा टेस्ट नजितेको पनि ४ हजार ५ सय २ दिन भइसकेको छ। मलाई यस्तै तथ्यांक सुनाइएको छ। यो निकै लामो समय हो। भारतमा खेल्नु निकै ठूलो चुनौती हो। यस टेस्टमा हामीले यस्तै ठूलो चुनौती पार गरेका छौं। पाहुना टिमका लागि ३२ वर्षीय ओकिफीले ३५ रनमा ६ विकेट लिए। उनलाई अर्का अफ स्पिनर नथान लायनले बलियो साथ दिए।लायनले भारतको नयाँ टेस्ट मैदानमा ६ विकेटको प्रदर्शन गरे। उनैले भारतको अन्तिम विकेटका रूपमा ५ रन बनाएका जयन्त यादवलाई आफ्नो सिकार बनाए। यससँगै अस्ट्ेरलियाली खेलाडीले ठूलो खुसी मनाएका थिए। ओकिफीले पहिलो इनिङ्समा पनि ३५ रनमै ६ विकेट लिएका थिए। त्यस अगाडि भारत १ सय ५ रनमा अलआउट भएको थियो। ओकिफीको बलिङ वास्तवमै उत्कृष्ट रह्यो, स्मिथले भने, हामीसँग राम्रा स्पिनर मात्र छैनन, स्पिन आक्रमणविरुद्ध राम्रो खेल्न ब्याट्सम्यान पनि छन्, स्मिथले थपे।ओकिफीले सबैभन्दा ठूलो विकेटका रूपमा भारतीय कप्तान विराट कोहलीलाई १३ रनमा बोल्ड गरे। यससँगै घरेलु समर्थक स्तब्ध बने। यो कोहलीका लागि दुर्लभ असफलता पनि रह्यो। उनी पहिलो इनिङ्समा शून्यमै आउट भएका थिए। यसअघि उनले लगातार चार सिरिजमा दोहोरो शतक बनाएका थिए। हामीले भन्दा अस्ट्ेरलियाले पिचको भरपूर फाइदा लियो, कोहलीले भने, हामीले बेहोरेको हारमा कुनै प्रकारको माफी छैन। हामीले टेस्टमा दुई सेसन निकै खराब खेल्यौं। त्यसयता खेलमा फर्कने अवसर नै रहेन।"
हिमालयन शेर्पा सेमिफाइनलमा,बुटवल हिमालयन शेर्पा क्लब बुटवलमा जारी १९ औं तिलोत्तमा गोल्डकप नकआउट फुटबल प्रतियोगिताको सेमिफाइनलमा पुगेको छ। देवीनगरस्थित एन्फा टेक्निकल सेन्टरको मैदानमा शनिबार हिमालयन शेर्पाले रमपम झापा ११ लाई २१ ले पराजित गर्यो।हिमालयन शेर्पाको जितमा अतिरिक्त समयमा विदेशी खेलाडी एल एक्सको गोल निर्णायक बन्यो। उनले अर्का विदेशी खेलाडी एल एनको पासमा थपिएको समयको अन्तिम मिनेटमा हेडबाट गोल गरेका थिए। निर्धारित समयमा दुवैबाट एकएक भएपछि थप १० मिनेट खेलाइएको थियो।खेलको ३७ औं मिनटमा हिमालयनका चेतनकुमार थारुले गोल गर्दै अग्रता दिलाए। यो अग्रता धेरै बेर टिकेन। लगत्तै झापाले जवाफी गोल फर्कायो। झापाबाट ४१ औं मिनटमा संजोग राईले गोल गरेका गर्दै खेल बराबरीमा ल्याए। त्यसपछि दुवै टिमबाट थप गोल हुन सकेन। झापाले चार र हिमालयन शेर्पाले तीन सुनौला अवसर गुमाए।हिमालयन शेर्पाका एल एक्स म्यान अफ द म्याच बने। हिमालयनले अब संकटा र त्रिभुवन आर्मीबीचको विजेतासँग खेल्नेछ। यी दुईको खेल सोमबार हुनेछ। आइतबार आयोजक रूपन्देही ११ र धरान फुटबल क्लबबीच प्रतिस्पर्धा हुनेछ।
तीर्थ र सानुमाया विजेता,धरान तीर्थ पुनले पाचौं धरान रन नेवा च्यारिटी एटके रन एन्ड वाकमा पुरुष खुलाको उपाधि जितेका छन्। भारतीय सेनामा कार्यरत पर्वतका तीर्थ डिफेन्डिङ च्याम्पियन हुन्। उनले निर्धारित ८ किमि दूरी २६ दशमबल ०३ मिनेटमा पार गरे। तीर्थले ४० हजार पुरस्कार जिते।आर्मीका हेमलाल श्रेष्ठ थोरैले पछाडि रहे। उनले २६ मिनेट ३६ सेकेन्डमा दूरी पार गरेका थिए। उनले ३० हजार पुरस्कार पाए। आर्मीकै टीकाराज कटवालले २७ मिनेट २७ सेकेन्डबाट तेस्रो भए। उनले २० हजार थापे।महिलातर्फ आर्मीकी सानुमाया कार्की विजेता भइन्। उनले ८ किमि दूरी ३४ मिनेट ३ सेकेन्डमा पूरा गरिन्। उनले ४० हजार पुरस्कार हात पारिन्। धादिङकी सन्तोषी श्रेष्ठ दोस्रो हुँदै ३० हजार जित्न सफल भइन्। तेस्रो भएकी जुम्लाकी सीता न्यौपानेले २० हजार पुरस्कार हात पारिन्।यू१६ को ब्वाइजतर्फ नान्जो भोटे ३२ मिनेट २६ सेकेन्डबाट विजेता भए। ५ हजार पाए। लखन लिम्बूले दोस्रो हुँदै ३ हजार जिते। तेस्रो भएका प्रतीक राईले २ हजार हात पारे। सोही उमेरको गल्र्समा अमृता भण्डारी विजयी भइन्। सिर्जना राई दोस्रो र अस्मिता बस्नेत तेस्रो भए।यू१२ को ब्वाइजमा माल्दिना आङथुपोले ३६ मिनेट ५८ सेकेन्डमा ८ किमि दूरी पार गरे। सन्देश वेघा र सन्दीप महर्जन दोस्रा र तेस्रा भए। गल्र्समा प्रमिला बिकले ४८ मिनेट २५ सेकेन्डमा दौड पूरा गरिन्। अनुषा प्रधान दोस्रा र स्वेच्छा मगर तेस्रा भए।भेट्रान्समा निर्मल राई ३६ मिनेट २८ सेकेन्डबाट प्रथम भए। मोहन सुब्बा दोस्रा र राम तामाङ तेस्रा भए। महिला विजेता रीता राईले ५२ मिनेट २० सेकेन्ड लगाइन्। गंगा गुरुङ र सुव्रता राई दोस्रा र तेस्रा भए। स्थानीयबाट बिनिता लिम्बू विजेता भइन्। उनले ३८ मिनेट ५१ सेकेन्डमा पार गरिन्।
ढकमक्क गुराँस,"फाल्गुन १५, २०७३ लालीगुराँस नेपालको राष्ट्रिय फूल हो । समुद्री सतहबाट १ हजार ३ सय देखि ४ हजार ६ सय मिटर उचाइमा पाइने यो फूल प्राय: वसन्त ऋतुमा फुल्छ । चैत पहिलो सातादेखि फुल्ने यो फूल जलवायु परिवर्तनको असरले अचेल माघफागुन महिनामै फुल्न थालेको छ । उच्च पहाडी र हिमाली भेगमा बढी पाइने लालीगुराँस गुल्मीको मदाने, पुर्कोटदह, रेसुंगा क्षेत्रमा माघको पहिलो सातादेखि नै फुल्न थालेको थियो । अहिले ती डाँडाहरू लालीगुराँसले राताम्मे छन् । जलवायु परिवर्तनको असरले धेरै चिसो हुने स्थानमै पुसमाघमै गुराँस फुलेको जिल्ला वन कार्यालयका प्रमुख विशाल घिमिरेले बताए । यो अनौठो हो, उनले भने, चिसोमा हिउँ परेन, तातो सुरु भएपछि फुल्ने लालीगुराँस पनि चिसो समयमै फुल्यो । उनका अनुसार जलवायुमा अहिले विश्वव्यापी उष्णीकरण बढ्दो छ । विश्वव्यापी रूपमा तापक्रम ० दशमलब ०४ डिग्री सेन्टिग्रेडमा बढ्दो छ । नेपालको औसत तापक्रम तराई र हिमालको अनुपातमा ० दशमलब ०६ डिग्री सेन्टिग्रेडको दरले बढ्दै गएको छ । प्रत्येक वर्ष पुसमाघमा हिउँ पर्ने गुल्मीका २ हजार ६ सय ९० मिटर उचाइको मदाने क्षेत्रमा यस वर्ष हिउँ परेन । हिउँमा रम्न नपाएका बालबालिका र सर्वसाधारण फागुनचैतमै गुराँसले वन ढाकेको देख्दा भने औधि दंग छन् । गुराँसका बोटमा रमाउने र फोटो खिचाउनेको भीड लाग्न थालेको छ । ओबानो र पारिलो घाम लाग्ने ठाउँमा ढकमक्क भएर लालीगुराँस फुल्दा डाँडापाखा अत्यन्तै रमाइलो देखिन्छ । लालीगुराँसको रूख १० सेमीदेखि ३० मिटरसम्म अग्लो हुन्छ । संसारभरि १ हजारभन्दा बढी प्रजातिमा पाइने यो फूललाई अंग्रेजीमा रोडोडेनड्रन ९च्जयमयमभलमचयल० भनिन्छ । यो फूलको चीनमा मात्र ५ सय ७१ प्रजाति छन् । नेपालमा चिमाल र गुराँस गरी दुई मुख्य प्रजातिका गुराँस पाइन्छन् । चिमालको बोट ससानो हुन्छ र झ्याङझ्याङ भएर फुल्छ । चिमालको फूलको थुँगा लालीगुराँसको भन्दा सानो हुन्छ । फूलको रंग पनि हल्का रातो, पहेंलो, सेतो र छिप्रेपाङ्ग्रे हुन्छ । बोटको अधिकतम उचाइ १० फिट र मोटाइ दुई इन्चसम्मको गोलाइमा हुन्छ । चिमाल प्रजातिको गुराँस हिमाली क्षेत्रमा बढी पाइने भएकाले यसलाई हिमाली गुराँस पनि भन्ने गरिन्छ ।लालीगुराँस जडिबुटीका रूपमा पनि उपयोगी फूल हो । यसको कोसाभित्र प्रशस्त मात्रमा गुलियो पानी रहने भएकोले यसलाई धेरैले खान मन पराउँछन् । मुटु, उच्च रक्तचाप, अल्सरलगायत रोगका लागि यो फूल प्राकृतिक औषधि मानिन्छ । यसलाई वैद्यहरूले आयुर्वेदिक औषधिका रूपमा प्रयोग गर्छन् । लालीगुराँसको फूल त्यत्तिकै पनि खान हुन्छ । अलिअलि अमिलो स्वादको यो फूललाई अचार बनाएर राख्दा लामो समयसम्म बिग्रँदैन । यसको जुस, जाम र तेल बनाएर व्यावसायिक रूपमा बिक्री गर्ने गरिएको छ ।लालीगुराँसको फूललाई शुभ मानिएकाले नेपाली समाजमा साइतको समयमा यसको थुँगा पूर्णकलशमाथि राखिन्छ । गुरुङ समुदायको घाटु पर्वमा मन्दगतिको नृत्य गर्ने स्थान गरा (स्टेज) लाई लालीगुराँसका पोटिला थुँगाहरूले सिँगारेर राखिएको हुन्छ । यो समुदायमा लालीगुराँसको फूललाई घाटुको फूलका रूपमा समेतसम्मान गर्ने चलन छ । नेपालका अधिकांश क्षेत्रमा पाइने गुराँस रातो रंगको हुन्छ । रातो भएकैले यसलाई लालीगुराँस भनिएको हो । रंगको यो फूललाई राष्ट्रिय फूलका रूपमा २०१९ सालमा मान्यता दिइएको थियो । नेपालको संविधान२०७२ ले पनि लालीगुराँसलाई नै राष्ट्रिय फूलको रूपमा निरन्तरता दिएको छ । नेपाली १ हजार र ५ सय रुपैयाँको नोटमा समेत लालीगुराँस अंकित छ । लालीगुराँस नेपालमा मात्र नभएर विदेशमा पनि त्यतिकै मन पराइएको फूल हो ।"
घरपालुवा साथी,रोचक तथ्यहरू
खितितीखितिती,(बसमा अपरिचित दुई यात्री यात्रा गर्दै थिए । तीमध्ये एउटा कान कम सुन्ने थियो ।)यात्री १ : माफ गर्नुहोस् । म कान कम सुन्छु । तपार्इं अघिदेखि केही भन्दै हुनुहुन्छ क्या रे ! मैले त केही पनि सुनिनँ ।यात्री २ : मैले केही भनेकै छैन । म त चुइँगम चपाउँदै छु !
किताब घर,"पुस्तकालय भनेको किताब घर (पुस्तकआलय) हो । अर्थात् पुस्तक संग्रह गर्ने घर । तर पुस्तकालयमा पुस्तक थुपार्ने काम मात्र हुँदैन । यहाँ पढ्ने सुविधा हुन्छ । पुस्तक लान पनि सकिन्छ । यहाँ पुस्तकको संरक्षण गरिन्छ । मिलाएर राखिन्छ । पुस्तक मात्र होइन पत्रिका, पाण्डुलिपि र पढाइलाई सघाउने विभिन्न श्रव्यदृश्य सामग्री पनि यहाँ पाइन्छन् । बालबालिकाका लागि विद्यालयमा सबै विषयका किताब पढाइन्छ । तर कोर्सका किताब मात्र पर्याप्त हुँदैनन् । त्यसैले हामीले कोर्सबाहिरका किताब धेरैभन्दा धेरै पढ्नु जरुरी छ । यसले हामीमा सिर्जनशीलता विकास हुन्छ । भाषाको ज्ञान बढ्छ । खोजी तथा अनुसन्धान कला सिकिन्छ । विभिन्न सीप जानिन्छ । अभिव्यक्ति कलामा परिष्कार आउँछ । कोर्सको पढाइमा टेवा पुग्छ । सानैदेखि पढ्ने बानी बसाल्दा ठूलो कक्षाका साथै आफ्नो करिअरमा पनि राम्रो गर्न सक्छौं । पुस्तकालय हाम्रो अभिन्न साथी हो । पुस्तकालयमा हामी हाम्रो रुचिअनुसारका पुस्तक तथा श्रव्यदृश्य सामग्री पाउन सक्छौं । यसले हामीलाई हाम्रो क्षेत्रमा सफल हुन सघाउँछ । हामी आफ्नै स्कुलको पुस्तकालयबाट पनि विभिन्न किताब पढ्न सक्छौं । स्कुलमा पुस्तकालय छैन भने हामी किताब संग्रह गरेर पुस्तकालय खोल्न पनि सक्छौं । सहर तथा गाउँमा पनि कुनै ठाउँमा सार्वजनिक पुस्तकालय पनि हुन्छन् । बिहानबेलुका वा बिदाको समयमा हामी यस्ता पुस्तकालयमा पनि जान सक्छौं । राम्रा पुस्तकालयमा बेग्लै बाल शाखा या चिल्ड्रेन कर्नर पनि बनाइएको हुन्छ । ललितपुरको पुल्चोकमा नेपाल राष्ट्रिय पुस्तकालय छ । ९५ हजारभन्दा बढी पुस्तक रहेको यो पुस्तकालय ६० वर्षअघि स्थापना भएको हो । सुरुमा राजगुरु हेमराज पाण्डेको निजी पुस्तकालय किनेर राष्ट्रिय पुस्तकालयको सुरु गरिएको थियो । राष्ट्रिय पुस्तकालयमा २२ वर्षअघिदेखि बाल शाखा पनि सञ्चालनमा छ । यहाँ ९ हजार ५ सय बालपुस्तक छन् । तर २०७२ वैशाख १२ को भूकम्पले पुस्तकालय भवन भत्किएपछि धेरै किताब पुरिएका छन् । भएका किताब पनि बिग्रिएका छन् । भूकम्पपछि बेग्लै बाल शाखा चलाउन नसकिएको पुस्तकालय अधिकृत प्रेमराज अधिकारी बताउँछन् । काठमाडौंको भृकुटीमण्डपमा रहेको काठमाडौं सार्वजनिक पुस्तकालयमा पनि चिल्ड्रेन कर्नरको व्यवस्था छ । २ हजारभन्दा बढी बालपुस्तक रहेको यस पुस्तकालयको सदस्य बनेपछि १५ दिनमा ४ वटा पुस्तक घरमै लगेर पढ्न पाइन्छ । पुस्तकालयमा पनि पढ्न सकिन्छ । यहाँ हरेक शनिबार कथा वाचन पनि गरिन्थ्यो । भूकम्पपछि यहाँको कथा वाचन पनि रोकिएको पुस्तकालय व्यवस्थापक जुजुभाइ डंगोलले बताए । काठमाडौंको लैनचौरमा नेपालजापान बाल पुस्तकालय रहेको छ । यहाँ १० हजार बालपुस्तक छन् । जापानको जोहो रोरेन कम्पनीको सहयोगमा यसको स्थापना भएको हो । यो कम्पनी २ लाख ७० हजारभन्दा बढी सदस्य भएको औद्योगिक युनियन हो । ओसाका अन्तर्राष्ट्रिय क्लब तथा काठमाडौं महानगरपालिकाले पनि यसको सञ्चालनमा सहयोग पुर्याउँदै आएका छन् । नेपालजापान बाल पुस्तकालयमा हरेक हप्ता कथावाचन, चित्रकला लगायत विभिन्न बाल प्रतियोगिताहरू पनि आयोजना गरिन्छ । यसैगरी पाल्पाको तानसेनमा पढ्ने दलान हुँदै विकास भएको धवल पुस्तकालयमा पनि सञ्चारकर्मी एवं लेखक विनय कसजूको सक्रियतामा बाल शाखा स्थापित छ । देशका विभिन्न भागमा रहेका सार्वजनिक पुस्तकालयहरूमा पनि बालबालिकाका लागि बेग्लै कक्ष स्थापना हुनु आवश्यक छ । पहिले पहिले मठमन्दिर, गुम्बा तथा विहारहरूमा धार्मिक तथा आध्यात्मिक अध्ययनका लागि पुस्तकालय चलाइन्थ्यो । विस्तारै टोलबस्ती, विद्यालय तथा ठूला कम्पनी तथा कार्यालयहरूमा पनि पुस्तकालय राख्न थालियो । यसबाट पुस्तकालय मानिसको ज्ञान, सीप तथा सूचना प्रवाहको अभिन्न अंगका रूपमा स्थापित भएको छ । जुन देश जति धनी छ, त्यहाँ त्यति नै धेरै पुस्तकालयको विकास भएको पाइन्छ । त्यसैले पुस्तकालय मानव सभ्यता, कला संस्कृति एवं विज्ञान प्रविधिको आधार पनि हो । हामीले पनि आफूलाई मन परेका किताब संग्रह गर्ने बानी बसाल्नुपर्छ । यसरी पुस्तक जम्मा गर्दै जाँदा केही वर्षमा हामी आफैं आफ्नो घर, कोठामा निजी पुस्तकालय स्थापन गर्न सक्छौं । यसबाट हामीलाई जुनसुकै बेला मन परेका अध्ययन सामग्रीको आनन्द लिन सहज हुन्छ । वास्तवमा पुस्तक पढ्नुको बेग्लै रमाइलो छ । हरेक सफल र असल मानिस कुनै न कुनै तरिकाले पुस्तकको प्रेममा परेका हुन्छन् । हामी पनि पुस्तकमा रमाउन, पुस्तकालय धाउन र पुस्तकालयको विकास गर्न आफैं लागि परौं ।"
कविता,"उडीउडी संसार घुम्ने प्यारो साथी बादल ।आकाशमा नाच तिमी म बजाउँछु मादल ।। अंकित खनाल, कक्षा३सिद्धिविनायक इंग्लिस बोर्डिङ स्कुल, गुणादी, तनहुँ"
खेल खेलौं,खेल्ने तरिका : यो खेलका लागि सबैभन्दा पहिले ३ जना खेलाडीलाई घेराको लाइनमा समान दूरीमा उभ्याउनुपर्छ । अर्को खेलाडी बीचमा रहनुपर्छ । त्यसपछि रेफ्रीबाट इसारा गरिएपछि घेराभित्र रहेको खेलाडीले घेरामा उभिएको कुनै एक खेलाडीलाई बल माथितिर उफारेर फाल्नुपर्छ । यस्तो बललाई घेरामा रहेको खेलाडीले समात्ने प्रयास गर्नुपर्छ । जुन क्रम निरन्तर चलिरहन्छ । बल समातिएपछि बल समात्ने खेलाडी बीचमा र बल फ्याँक्ने खेलाडी बल समात्ने खेलाडीको ठाउँमा जानुपर्छ । यो क्रम निर्धारित समयसम्म चलिरहन्छ । निर्धारित समयभित्र जुन खेलाडीले सबैभन्दा धेरैपटक बल समात्छ त्यही खेलाडी विजेता घोषित हुन्छ । यो खेल जुनसुकै बेला पनि खेल्न सकिन्छ ।
चड्कन चिउरा,उमा तिम्सिना
