शीर्षक,विवरण
चुनाव वैशाख ३१ गते,"सरकार, संघीय गठबन्धन र मोर्चाबीच भएको तीन बुँदे समझदारी विपरीत निर्वाचन मिति घोषणा भएको भन्दै मोर्चाको बैठकले आन्दोलनका कार्यक्रम सार्वजनिक गरेको हो। तर उसले सरकारलाई दिएको समर्थन भने फिर्ता लिने निर्णय गरेको छैन।मोर्चा बैठकमा केही नेताहरूले सरकारलाई दिएको समर्थन पनि फिर्ता लिनुपर्ने निर्णय गर्न दबाब दिएका थिए। संघीय समाजवादी फोरम नेपालका अध्यक्ष उपेन्द्र यादव राजधानीबाहिर रहेका कारण यस्तो निर्णय नभएको दाबी फोरम गणतान्त्रिकका अध्यक्ष यादवको छ। सरकारले सहमति विपरीत गएर मुलुकलाई द्वन्द्वमा फसाउने काम गरेको छ, उनले भने, अब मुठभेडको राजनीतिक सुरु हुन्छ। आन्दोलनले जनविद्रोहको स्वरूप ग्रहण गर्छ।निर्वाचन मिति घोषणा गर्न साँझ साढे ६ बजे मन्त्रिपरिषदको बैठक बसेको थियो। यता मोर्चाका नेताहरू तपलोपाको कार्यालयमै सरकारको निर्णय पर्खेर बसेका थिए। उनीहरू सरकारले निर्वाचन मिति घोषणा गर्नसाथ आन्दोलनको कार्यक्रम सार्वजनिक गर्ने भन्दै हातमा विज्ञप्ति लिएर बसेका थिए। निर्वाचन मिति घोषणा गरेपछि महत्त्वपूर्ण राजनीतिक नियुक्तिहरू गर्न नैतिक रूपमा नमिल्ने भएकाले सोमबार तीन पटकसम्म मन्त्रिपरिषद् बैठक बसेको थियो। पहिलो बैठकले स्थानीय तह पुन:संरचना आयोगको प्रतिवेदन बुझदै मधेसी मोर्चाका लागि स्वीकार्य बनाउन संख्या बढाउने निर्णय लिएको थियो। त्यसपछि दिउँसो २ बजे बसेको बैठकले १४ देशमा राजदूत नियुक्तिको सिफारिस गरेको थियो।"
तराईमा स्थानीय तहको संख्या थपिने,"काठमाडौं निर्वाचनमा संयुक्त लोकतान्त्रिक मधेसी मोर्चासमेतलाई सहभागिताको वातावरण बनाउन सरकारले मोर्चाकै मागबमोजिम तराईका जिल्लामा स्थानीय तहको संख्या बढाउने भएको छ। निर्वाचन मिति घोषणा गर्नुअघि सोमबार बसेको मन्त्रिपरिषद् बैठकले तराईका जिल्लामा स्थानीय तहको संख्या बढाएर पुन:संरचनालाई अन्तिम रूप दिने निर्णय भएको सरकारका प्रवक्ता सूचना तथा सञ्चारमन्त्री सुरेन्द्र कार्कीले जनाए। स्थानीय तह पुन:संरचना आयोगको प्रतिवेदनलाई टुंगोमा पुर्याउन संघीय मामिला तथा स्थानीय विकासमन्त्री हितराज पाण्डे नेतृत्वको कार्यदललाई एक साता समय दिइएको छ। माघ २० मा प्रतिवेदन कार्यान्वयन सम्बन्धमा सुझाव दिन गठित कार्यदलले फागुन ५ मा प्रतिवेदन सर्वस्वीकार्य बनाउन तराईका जिल्लामा स्थानीय तहको संख्या बढाउन सुझाव दिएको थियो। मन्त्रिपरिषद्ले उक्त कार्यदललाई नै सरोकारवाला र विज्ञहरूसँगको परामर्शमा संख्या थप्न कार्यादेश दिएको हो। आयोगको प्रतिवेदन र कार्यदलले दिएको सुझावबारे बैठकमा छलफल भयो, मन्त्री कार्कीले भने, कार्यदलले मधेसमा स्थानीय तहको संख्या बढाउन दिएको सुझावलाई बैठकले मनासिव रहेको ठहर गरेको छ। कति संख्या बढाउने भन्ने कार्यदलले सुझाव दिएको थिएन। मन्त्रिपरिषद्ले पनि त्यसमा केही उल्लेख गरेको छैन। कांग्रेसका एक मन्त्रीका अनुसार तराईमा ५० देखि ६० को संख्यामा गाउँपालिकानगरपालिकाको संख्या बढाउने अनौपचारिक छलफल भएको थियो। समस्या कहाँकहाँ छन् र कसरी समाधान गर्न सकिन्छ भनेर केही विषय पहिचान गरिएको छ, कार्यदल संयोजक मन्त्री पाण्डेले कान्तिपुरसँग भने, त्यहीअनुसार सम्बोधन गर्ने कुरा भएको छ। बढाउनुपर्ने स्थानीय तहका संख्या तोकिएको छैन। केही हिमाली जिल्लामा पनि संख्या थपेर विवाद मिलाउन कार्यदललाई कार्यादेश दिइएको छ। आयोगले गाउँपालिका र नगरपालिकाको संख्या ७ सय १९ निर्धारण गरेको छ। त्यसमध्ये तराईका २० जिल्लामा गाउँपालिका र नगरपालिकाको संख्या २ सय ४६ छ। जनसंख्याको अनुपातमा तराईका जिल्लामा स्थानीय तहको संख्या कम भएको भन्दै मोर्चाले त्यसलाई बढाए मात्र स्विकार्न सकिने भन्दै आएको छ। स्थानीय तहको संख्या केही बढाउने हाम्रो माग होइन, त्यसमा सरोकार पनि छैन, सद्भावना पार्टीका सहअध्यक्ष लक्ष्मणलाल कर्णले भने, ५१ प्रतिशत जनसंख्या रहेको तराईमा त्यही अनुपातमा स्थानीय तहको संख्या होस् भन्ने मुख्य सवाल हो।आयोगले मानेन स्थानीय तह पुन:संरचना आयोगले तराईमा स्थानीय तहको संख्या बढाउने विषयमा काम गर्नलाई सरकारले गरेको आग्रहलाई अस्वीकार गरेको छ। सरकारले आयोगमार्फत नै प्रतिवेदन परिमार्जन गराउन चाहेको थियो। आयोगले नमानेपछि सोमबार मन्त्रिपरिषद् बैठकले संख्या बढाउने जिम्मेवारी राजनीतिक नेतृत्वको कार्यदललाई नै दिएको हो। प्रधानमन्त्री पुष्पकमल दाहालले आइतबार आयोग अध्यक्ष बालानन्द पौडेललाई बोलाएर तराईको असन्तुष्टिलाई सम्बोधन गर्न संख्या बढाउन सहयोग मागेका थिए। स्रोतका अनुसार पौडेलले आयोगले आफूले जानेबुझेको काम गरिसकेकाले थप काम राजनीतिक निर्णयबाटै गर्न सुझाएका थिए। तराईमा स्थानीय तहको संख्या बढाउनुपर्ने काम आयोगमार्फत नै गर्दा राम्रो हुने प्रधानमन्त्रीको आग्रह थियो, आयोग स्रोतले भन्यो, तर, आफूहरूसँग समय कम भएकाले नभ्याउने आयोग अध्यक्ष पौडेलको जवाफ थियो। आयोगको म्याद फागुन मसान्तसम्म छ। आयोग सदस्य नीरज शाहले सरकारको आग्रहलाई अस्वीकार गरेको नभई आफ्नो समस्या मात्रै दर्शाइएको बताए। आयोगसँग अब जम्माजम्मी २० दिनको समयावधि छ, जिम्मेवारीभित्रै काम सक्न पर्ने बाँकी छ, उनले भने, फेरि मापदण्ड परिवर्तन गरेर, जिल्लामै पुगेर सुझाव लिई काम गर्नुपर्दा समयले भ्याउँदैन भन्ने हो। एकपटक काठमाडौंमा गरिएको छलफल आलोचित बनेकाले आयोग फेरि यहीँ बसेर संख्या थपको काम टुंग्याउने पक्षमा नरहेकाले सरकारलाई राजनीतिक स्तरबाटै निर्णय लिन भनिएको बताए।"
बीपी राजमार्ग धसियो,"जापान सरकारले निर्माण गरेको उक्त सडक ३ वर्षअघिदेखि सञ्चालनमा आएको हो। उक्त सडकको मर्मत सम्भार पनि हालसम्म जापान सरकारकै सहयोगमा हँदै आएको छ। बीपी राजर्मामा भएको क्षति थोरै खर्चमा मर्मत गर्न नसकिने खालको छ। ढुंग्रेभन्ज्याङ नजिक सडक जोगाउनका लागि मात्र झन्डै २ अर्ब खर्चेको थियो। बीपी राजमार्गमा भित्तो काटेर सडक खोल्न कठिन छ। अधिकांश ठाउँको भित्तामा तारजालीको बाक्सा भरेर सडक निकालिएको छ। सडक निर्माण गर्दाताकाको ट्रयाक सडकलाई उपयोग गरी यातायात सुचारु गर्न लागिएको प्रमुख जिल्ला अधिकारी ताराबहादुर कार्कीले जानकारी दिए। साना सवारी साधन मंगलबारबाट आवतजावत गर्न सक्ने सम्भावना छ, उनले भने। ट्रयाक सडक खुलाउनुअघि सबै जाँच गरेर मात्र साना सवारी साधन छाडिने प्रहरी उपरीक्षक उमाशंकर पन्जियारले जानकारी दिए।"
३४ हजारभन्दा बढी प्रतिनिधि चुनिने,"काठमाडौं () १९ वर्षपछि हुन लागेको स्थानीय निर्वाचनमा देशभरिबाट ३४ हजारभन्दा बढी प्रतिनिधि निर्वाचित हुनेछन्।निर्वाचन आयोगको प्रारम्भिक अनुमानअनुसार करिब १ करोड ३८ लाख मतदाता हुनेछन्। स्थानीय तहअन्तर्गत गाउँपालिका अध्यक्ष, उपाध्यक्ष, नगरपालिका प्रमुख, उपप्रमुख, वडा अध्यक्ष र प्रत्येक वडामा ४४ सदस्य निर्वाचित हुन्छन्। स्थानीय तह प्रमुखउपप्रमुखमध्ये एक महिला उम्मेदवार हुनैपर्छ । वडा समितिमा दुई महिला सदस्यमध्ये एक दलित महिलाको सिट आरक्षित छ। स्थानीय तह पुन:संरचना आयोगको सिफारिसअनुसार ४६२ गाउँपालिका, २४१ नगरपालिका, १२ उपमहानगरपालिका र ४ महानगर गरी ७१९ स्थानीय तह छन्। गाउँपालिकामा ५ देखि २१ वडा र नगरपालिकामा ९ देखि ३५ गरी जम्मा ६,५५३ वडा हुनेछन्। प्रत्येक वडामा वडाध्यक्षसहित निर्वाचित हुने जनप्रतिनिधिको संख्या ५५ हुन्छ । गाउँपालिका र नगरपालिकामा एकएक प्रमुख, उपप्रमुख हुन्छन्। यस हिसाबले स्थानीय तहमा ३४ हजार २ सय ३ प्रतिनिधि निर्वाचित हुन्छन्।"
तोकिएकै मितिमा सम्पन्न गर्छाैं : आयोग,"काठमाडौं निर्वाचन आयोगले तोकिएकै मितिमा स्वतन्त्र र निष्पक्ष चुनाव गराउने बताएको छ। निर्वाचन आचारसंहिता, निर्वाचन कार्यक्रम र अत्यावश्यक नीति, निर्देशिका र निर्णयका लागि आयोगको बैठक मंगलबार बस्दैछ। वैशाख मसान्तभित्र निर्वाचन सम्पन्न गर्ने गरी तयारी थाल्न यसअघि नै सरकारले गरेको पत्राचारअनुरूप स्थानीय निर्वाचनका लागि आयोगले आन्तरिक तयारी थालिसकेको छ, निर्वाचन आयुक्त नरेन्द्र दाहालले भने, सरकारले मिति घोषणा गरेपछि हामीलाई तीव्र गतिमा काम गर्न सजिलो पर्छ। सरकारले स्थानीय तहको पुन:संरचनासम्बन्धी प्रतिवेदन पनि छिट्टै उपलब्ध गराउने वचन दिएको छ।निर्वाचनको स्वच्छताका लागि १ सय २० दिनको तयारी समय आवश्यक पर्ने भए पनि आयोगले पूर्वतयारीका कामको समय कटाएर वैशाखमै चुनाव गर्न सकिने सुझाव सरकारलाई दिएको थियो। शान्ति सुरक्षाको वातावरण र अत्यावश्यक स्रोत साधनको अभाव नभए एकै चरणमा चुनाव गर्न सकिन्छ भन्ने हाम्रो सुझाव थियो, आयुक्त दाहालले भने, तोकिएको समयमा स्थानीय तहको निर्वाचन सम्पन्न गर्न आयोगले युद्धस्तरमा काम गर्छ।"
भागबन्डामा राजदूत,"काठमाडौं नेताका आफन्त, म्यानपावर व्यवसायीहरूदेखि मल्लिक आयोगका दोषीसम्मलाई बटुली सरकारले राजनीतिक भागबन्डाका आधारमा १४ देशका लागि राजदूत सिफारिस गरेको छ। मन्त्रिपरिषद्को सोमबारको बैठकले कांग्रेसका ६, माओवादीका ४ र राप्रपाका ३ र फोरम लोकतान्त्रिकका एक जनालाई राजदूतमा सिफारिस गरेको हो। कांग्रेसको कोटाबाट आशा लामा यूएई, अर्जुनजंगबहादुर सिंह दक्षिण कोरिया, भीम उदास म्यानमार, विश्वम्भर प्याकुरेल श्रीलंका, रमेशप्रसाद कोइराला कतार र चोपलाल भुसाल बंगलादेशका लागि राजदूत सिफारिस भएका छन्। माओवादीको कोटामा अस्ट्ेरलियाका लागि लक्की शेर्पा, डेनमार्कका लागि युवनाथ लम्साल, बहराइनका लागि पदम सुन्दास र साउदी अरबका लागि महेन्द्रबहादुर सिंह सिफारिस भएका छन्। राप्रपाको कोटामा जापानका लागि प्रतिभा राणा, इजरायलका लागि निरन्जन थापा र स्पेनका लागि भरत रायमाझी सिफारिस भएका छन्। स्पेनमा अहिलेसम्म नेपालको दूतावास छैन। सरकारले राजदूत सिफारिस गरेसँगै दूतावास स्थापना गर्ने निर्णय पनि गरेको छ। फोरम लोकतान्त्रिकको कोटाबाट शर्मिला पराजुली ढकाल ओमानका लागि राजदूत सिफारिस भएकी छन्। खाडी मुलुक ओमान र बहराइनमा पहिलोपटक राजदूत सिफारिस भएका हुन्। बाँकी ११ मुलुकमा राजदूत रिक्त थिए। कतारमा २०१३ को नोभेम्बरबाट राजदूत नियुक्त भएको थिएन। साउदी अरब, यूएई, दक्षिण कोरिया, अस्ट्रेलिया, इजरायल, म्यानमारका नेपाली दूतावासहरू २०१५ को अगस्टदेखि नै खाली छन्। ओमान र बहराइनमा चार वर्षअघि दूतावास खडा गरिए पनि राजदूत नियुक्त भएका थिएनन्। जापानका लागि राजदूत सिफारिस भएकी प्रतिभा राणा नेपाली कांग्रेसका सभापति शेरबहादुर देउवाकी पत्नी आरजु राणाकी आमा हुन् भने बंगलादेशका लागि सिफारिस भएका चिकित्सक चोपलाल भुसाल कांग्रेस केन्द्रीय सदस्य पुष्पा भुसालका पति हुन्। राप्रपा नेतृ राणा पहिलो संविधानसभामा सभासद थिइन्। सिफारिस भएका १४ राजदूतमध्ये दुई जना म्यानपावर व्यवसायी छन्। कांग्रेसको कोटामा परेकी आशा लामा र फोरम लोकतान्त्रिक कोटामा सिफारिस भएकी शर्मिला पराजुली ढकाल म्यानपावर व्यवसायमा संलग्न हुन्। लामा जब ट्रयाक रिक्रुटिङ म्यानपावरकी सञ्चालक हुन्। यो म्यानपावरले विदेश पठाएका कामदारहरूले सम्झौताअनुसार काम र तलब नपाएको भन्दै यूएई, कतार र साउदी अरबस्थित नेपाली दूतावासमा उजुरीसमेत परेको छ। साउदीको अन्तव इस्ट फर अपरेसन मेन्टिनेन्स कम्पनीमा १ सय ११ महिला कामदार प्रक्रिया छलेर पठाएको भन्दै दूतावासले उनको म्यानपावरलाई कारबाही गर्नसमेत वैदेशिक रोजगार विभागलाई पत्र पठाएको थियो। म्यानपावरसँगै उनी आशा फाउन्डेसन खोलेर वैदेशिक रोजगारमा गएका महिलाको उद्धार तथा पुन:स्थापनामा सक्रिय छिन्। अर्की म्यानपावर व्यवसायी पराजुलीसहित उनको परिवार विदेशमा कामदार पठाउने काममा क्रियाशील थियो। पूर्ववर्ती ओली सरकारले पनि उनलाई राजदूतमा सिफारिस गरेको थियो। त्यसबेला म्यानपावर व्यवसायीलाई राजदूत बनाउन लागिएको भनेर विरोध भएको थियो। उनी संलग्न दुबईस्थित कामदार सप्लाई गर्ने बीएसडी हयुमन रिसोर्स सोलुसन, रोयल डाइमन्ड रिक्रुटमेन्ट, एलएलसी तथा नेपालमा रहेको म्यानपावर फ्लोरिडा हयुमन रिसोर्स सोलुसन र बंगलादेशमा रहेको ग्रिनल्यान्ड ओभरसिजट्ेरनिङ सेन्टर छन्। ढकालको परिवारले भने उनले यो व्यवसायबाट हात झिकिसकेको बताएको छ। इजरायलका लागि राप्रपाको सिफारिसमा परेका थापा २०४६ को जनआन्दोलन दबाउने काममा दोषी ठहर भई मल्लिक आयोगले कारबाही सिफारिस गरेका व्यक्ति हुन्। उनीविरुद्ध २०४६ को जनआन्दोलन दमन गरेको तथ्यसहित कारबाही गर्न आयोगले सिफारिस गरेको थियो। उनी त्यतिखेरको पञ्चायती सरकारमा गृह राज्यमन्त्री थिए। यसअघि केपी ओली सरकारले रिक्त रहेको २१ राजदूत नियुक्त गरे पनि दाहाल सरकार आएपछि परराष्ट्र मन्त्रालयबाट राजदूत भएका ८ जना सहसचिवबाहेक अन्यको नियुक्ति साउन २९ मा उल्टाएको थियो। दाहाल सरकारले यसअघि भारतका लागि पुन: दीपकुमार उपाध्याय र चीनका लागि पूर्वमुख्य सचिव लीलामणि पौडेललाई नियुक्त गरेको थियो। नेपालको हाल ३ स्थायी नियोगसहित संसारका ३२ मुलुकमा राजदूतावास भएकोमा स्पेनमा नयाँ खेल्ने निर्णय गरेसँगै दूतावास संख्या ३३ पुगेको छ। कांग्रेसभित्र असन्तुष्टिराजदूत नियुक्तिलाई लिएर प्रमुख सत्तारूढ नेपाली कांग्रेसभित्र असन्तुष्टि देखिएको छ। पार्टीका वरिष्ठ नेता रामचन्द्र पौडेलले राजदूत सिफारिस समावेशी र सन्तुलित नभएको भन्दै सभापति देउवासँग असन्तुष्टि जनाएका छन्। पौडेल पक्षका अन्य नेताहरूले पनि असन्तुष्टि प्रकट गरेका छन्। देउवा पक्षकै नेता एवं सहरी विकासमन्त्री अर्जुननरसिंह केसी पनि यो सिफारिसबाट असन्तुष्ट छन्। केसीले राजदूत सिफारिसबारे मन्त्रिपरिषद् बैठकमै असन्तुष्टि प्रकट गरेका थिए। उनले पनि सिफारिस समावेशी नभएको र क्षेत्रीय सन्तुलनसमेत नभएको भन्दै असन्तुष्टि प्रकट गरेको स्रोतले बतायो ।"
राप्रपा अध्यक्षमा थापा निर्वाचित,"उनले आफूसमक्ष पार्टीको आदर्श स्थापित गर्ने, आगामी चुनावमा अग्रणी राजनीतिक शक्ति हुने र आफ्नै नेतृत्वमा सरकार गठन गर्ने मुख्य ३ चुनौती रहेको बताए। यी चुनौती पूरा गर्नेतर्फ म पार्टीलाई एकबद्ध बनाएर अघि बढ्नेछु, उनले कान्तिपुरलाई बताए। उनले संविधानको पूर्ण कार्यान्वयनका लागि पार्टीलाई रचनात्मक ढंगले अघि बढाउनेसमेत बताए। दुई राप्रपा एकीकरणपछि यो पार्टी संसद्मा चौथो राजनीतिक स्थानमा छ। महाधिवेशनले पार्टीको नीति राजसंस्था र हिन्दु राष्ट्र स्थापित गर्ने लक्ष्य बोकेको छ। केन्द्रीय सदस्यका लागि भएको चुनावको मतगणना भने मंगलबार हुने सहप्रवक्ता किरण गिरीले जानकारी दिए।"
बच्चा गुमेपछि विरक्तियो गैंडा,"बबई (बर्दिया) माघ १ मा बाघले बच्चा खाइदिएपछि पोथी गैंडा गुठीपोथी विरक्तिएको छ। गुठी कान्छा नामको ८ महिनाको भाले बच्चा गुमाएपछि २१०१० आईडी नम्बरकी उक्त गैंडा आक्रामक देखिएको यसको रेखदेख र संरक्षणमा खटिएका गेमस्काउटहरूले अनुभव गरेका छन्। गत वर्षको फागुन १९ मा चितवन निकुञ्जबाट बबई उपत्यका ल्याएर छाडिएको यो गैंडाले जेठ ९ मा बच्चा जन्माएको थियो। करिब १० दिन पछ्याउँदै आमासँग अलग भएको मौका छोपेर बाघले उक्त बच्चा मारेको थियो। माघ १ गते राति घाँटी चिथोरेर मारेको गैंडालाई कर्मचारीले २ गते भेटेका थिए। रगत खाएर छोडेको अवस्थामा गंैडा भेटिएको हो। बच्चासँग हुँदा शान्त स्वभाव देखाउने गैंडा विरक्तिएर आनीबानीमा केही परिवर्तन आएको राष्ट्रिय प्रकृति संरक्षण कोषको बर्दिया संरक्षण कार्यक्रमका संरक्षणकर्मी शैलेन्द्र यादवले बताए। घटनापछि आक्रामक र अलि रिसाहा गतिविधिको छनक देखिन्छ, उनले कान्तिपुरसित भने। निकुञ्जको गुठी पोस्टका गेमस्काउट बेफुराम चौधरीले पहिला त्यति धेरै सक्रिय नदेखिने गुठीपोथी अचेल जतिबेला पनि आक्रामक र सचेत देखिने गरेको सुनाए। उनले भने, बाघले बच्चा खाइदिएपछि मान्छे र अरू वन्यजन्तु देख्नेबित्तिकै सतर्क बन्ने गरेको देखिन्छ। गंैंडाविज्ञ डा नरेश सुवेदीका अनुसार गैंडाले बच्चाको सुरक्षाका लागि सानो क्षेत्रमा चरिचरण गरेको हुन्छ। बच्चा भएका गैंडाले धेरैजसो समय रेखदेखमै बिताउँछन्। गतिविधि पनि सीमित पारेको हुन्छ, डा सुवेदीले भने, बच्चालाई जोगाउनुपर्ने भएकाले धेरै आक्रामक पनि हुँदैन। बच्चा नभएको अवस्थामा भने स्वतन्त्र अनुभव गर्दै गतिविधि पनि बदलेका हुन्छन्। बच्चा नभएका गैंडा भालेको खोजीमा हुन्छन्। त्यसैले पनि गतिविधि बदलिनुका साथै आक्रामक संकेत देखिन सक्ने सुवेदीको तर्क छ। यो सबैजसो स्तनधारी वन्यजन्तुमा हुने आनीबानी हो। अहिले पनि यसलाई बाघले पछ्याइरहेको गेमस्काउट चौधरीले बताए। गुठीपोथी अहिले पनि गुठी दोभान क्षेत्रको घाँसे मैदानमै चर्न रुचाउँछ। बच्चा खाइदिने भाले बाघ पनि यही क्षेत्रमा घुमफिर गरिरहेको छ। शनिबार पनि उक्त बाघ गुठीपोथी भएकै क्षेत्रमा देखा पर्यो। बर्दिया निकुञ्जका निमित्त वार्डेन रमेशकुमार थापाका अनुसार गत वर्ष वन मन्त्रालयले तीन पोथी र दुई भाले गरी ५ गैंडा बबईमा ल्याएको थियो। तीमध्येको दुबीपोथी नाम दिइएको २१०१२ आईडी नम्बरको पोथीले पनि पुसमा बच्चा जन्माएको छ। सानै भएकाले भालेपोथी छुट्टिइसकेको छैन। पाँचमध्ये तीनवटाको घाँटीमा स्याटेलाइट रेडियो कलर जडान गरी अनुगमन गरिएको छ। अहिले सोतखोला क्षेत्रमा दुई, गुठी र शिवपुर क्षेत्रमा बच्चासहित चार गैंडा छन्। वार्डेन थापाका अनुसार गैंडाको नियमित अनुगमनका लागि बबई उपत्यकाको चेपाङ, सोतखोला, शिवपुर, ठूलोश्री, गुठी, कालिनारा, परेवाओडार, लामिदमार र रातोमाटे पोस्टमा निकुञ्जका कर्मचारी र सेना खटिएका छन्। बबईको गुठीमा निकुञ्जको सेक्टर र सेनाको गण स्थापना गरी उपकरणसहितको टोली र हात्तीसमेत परिचालन गरिएको छ। ४६ किमि लम्बाइमा फैलिएको बबई उपत्यका बाघका लागि समेत उपयुक्त छ। यस क्षेत्रमा बाघका आहार लगुना मृग, चित्तल, जरायो, बँदेललगायतका प्रजातिको उपस्थिति बाक्लो छ। विगतमा ८३ वटा गैंडा छाडिएको बबई उपत्यकामा सशस्त्र द्वन्द्वको समयमा सबै मारिएपछि गैंडाविहीन बनेको थियो। बर्दिया र शुक्लाफाँटालाई गैंडाको दोस्रो बासस्थान बनाउने लक्ष्यअनुसार सरकारले गत वर्षदेखि फेरि यहाँ गैंडा ल्याएर संरक्षण गर्न थालेको छ। त्यसका लागि विश्व वन्यजन्तु कोष नेपाल र प्रकृति संरक्षण कोषले आर्थिक तथा प्राविधिक सहयोग गरेका छन्।"
ऋणीको सम्पत्तिमा जबर्जस्ती आँखा नलगाउनू,"घटना यस्तो छ लुम्बिनी बैंकबाट हारती वायर इन्डस्ट्रिजले ऋण लियो। त्यसका लागि संगीता त्रिपाठीले काठमाडौंको ८ आना जग्गा बन्धकी लिखत पारित गरिदिइन्। पछि उक्त वायर इन्डस्ट्रिजका सञ्चालक भीष्ममान श्रेष्ठले बैंकको ऋण तिर्न सकेनन्। त्यसपछि बैंकले ऋणीको मात्रै होइन, जमानी बस्ने त्रिपाठीकै जग्गामाथि आँखा लगायो। बैंकले जग्गा लिलाम गर्न सार्वजनिक सूचना निकाल्न थालेको थाहा पाएपछि जमानी दिएको हदसम्म ऋण तिर्न तयार रहेको उल्लेख गर्दै संगीताले जग्गा लिलाम नगरिदिन बैंकका प्रबन्धकलाई निवेदन दिइन्। निवेदनलाई बैंकले वास्ता त गरेन नै आफूले मूल्यांकन गरेको तत्कालीन अवस्थामा ४८ लाख रुपैयाँ पर्ने जग्गालाई ३५ लाख २० हजार रुपैयाँमा लिलामी सकार गरी आफ्नै नाममा लियो। २४ लाख रुपैयाँको लागि मात्रै जमानी बसेकी संगीताले ८ आना जग्गा ३५ लाख २० हजार रुपैयाँमा बैंकले सकारेपछि सर्वोच्च अदालतमा मुद्दा दिइन्। सर्वोच्च अदालतका न्यायाधीशहरू ताहिर अली अन्सारी र प्रकाश वस्तीको संयुक्त इजलासले बैंकको निर्णय कानुनविपरीत भएको ठहर्याउँदै संगीताले जमानीबापतको २४ लाख रुपैयाँ बुझाए उनको जग्गा फिर्ता गर्न आदेश दियो। त्यसविरुद्ध लुम्बिनी बैंकका तत्कालीन प्रमुख कार्यकारी अधिकृत शोभनदेव पन्तले पुनरावलोकनको निवेदन दिए। पुनरावलोकनका क्रममा यसअघिका प्रधानन्यायाधीश कल्याण श्रेष्ठ, सुशीला कार्की र देवेन्द्र गोपाल श्रेष्ठको पूर्ण इजलासले संयुक्त इजलासको आदेश सदर गर्यो। साथै ऋणीको सम्पत्तिमाथि अनावश्यक हस्तक्षेप नगर्न र वित्तीय अनुशासन कायम राख्न बैंक तथा वित्तीय संस्थाहरूलाई १४ बुँदे आदेश पनि जारी गर्यो। ऋण लिनु र जमानत दिनु फरक काम रहेको उल्लेख गर्दै सर्वोच्च अदालतले हालै तयार भएको २० पेजको पूर्णपाठमा उनीहरूको सीमा स्पष्ट पारिदिएको हो। ऋणको सावाँब्याज भुक्तानी गर्ने दायित्व सम्बन्धित ऋणीमा रहने उल्लेख गर्दै सर्वोच्च अदालतले उसबाट हुन नसकेमा मात्रै उल्लेख भएको रकमको हकमा जमानत गरिदिने व्यक्तिमा दायित्व सर्ने ठहर्याएको हो। आदेशमा भनिएको हो, जमानतकर्ताको दायित्व असीमित हुने नभई जमानी बसेको अंकसम्म सीमित हुने हो। बैंकले जमानतकर्ताले स्विकारेको सीमाभन्दा बढी ऋण दिन नसक्ने भन्दै सर्वोच्च अदालतले जमानी गरिएकोभन्दा बढी रकम ऋण दिएमा त्यसको जवाफदेहिता जमानीकर्तामा नहुने ठहर्याएको हो। सर्वोच्चले ऋणीको असीमित दायित्व जमानीकर्तालाई बोकाउन नहुने उल्लेख गरेको छ। आदेशमा भनिएको छ, आफूले प्रवाह गरेको ऋण उठेन भन्दैमा जमानीकर्तालाई उसले स्विकारेको अंकभन्दा बढीको दायित्व बोकाई मूल ऋणीसरह व्यवहार गर्न न्यायोचित हुँदैन।बैंकहरूले ऋण नउठेमा धितो नै आफूले हातपार्ने योजना बनाउने प्रवृत्ति छ। बढदो मूल्यका कारण धितो राखिने जग्गाको लिलामीका क्रममा सार्वजनिक सूचना निकाल्नुपर्ने, लिलाम बढाबढ गर्नुपर्ने र बोलकबोल नभएमात्रै आफूले लिलाम सकार्नुपर्ने मान्यता बैंकहरूले पालना गर्दैनन्। लुम्बिनी बैंकको घटनामा पनि सर्वोच्च अदालतले पहिलोपटक सूचना निकालेर पछि बैंकले नै लिलाम सकारेको व्यवस्थालाई कानुनसम्मत नभएको ठहर्याएको हो। आदेशमा भनिएको छ, रकम दाखिला गरी धितो फिर्ता लिने मौकासमेत प्रदान नगर्दा व्यक्तिको सम्पत्तिको अधिकारमा अतिक्रमण हुन जान्छ। जमानी बस्ने संगीताको जग्गाको ४८ लाख रुपैयाँ मूल्यांकन गरेको बैंकले २४ लाख रुपैयाँ मात्रै जमानतका लागि पाएको थियो। धितो लिलामको क्रममा बैंकले त्यही जग्गालाई ३५ लाख २० हजार रुपैयाँमा सकार्यो। सर्वोच्च अदालतले बैंकको पेसागत अभ्यासलाई पनि प्रश्न गरेको छ। आफूले लिएको धितो अवमूल्यन गर्ने अनि आफैं सकार गर्ने बैंक सञ्चालक समितिको कार्य स्वच्छ बैंकिङ अभ्यासभित्र पर्छ भन्न मिलेन, आदेशमा भनिएको छ, आफूले सकारेको मूल्य तिरी जमानतकर्ताले तत्कालै आफ्नो सम्पत्ति फिर्ता लैजान चाहेमा अवसर दिनु न्यायोचित हुन्छ। जमानीकर्ताको धितो अवमूल्यन गर्ने अनि आफैंले छिटोछिटो सकार गर्ने प्रवृत्तिले ऋण असुल गर्नेभन्दा पनि धितोमा रहेको सम्पत्तिमा हस्तक्षेप गर्न खोजेको देखिने भन्दै सर्वोच्च अदालतले त्यस्ता क्रियाकलापबाट बैंकले ऋणीप्रति गरेको व्यवहार न्यायोचित र स्वच्छ नभई शोषणजन्य हुन जाने ठहर्याएको छ। लगानीकर्ता र बचतकर्ताको रकमबाट ऋण परिचालन गर्ने बैंकले आफ्नो ऋणलाई डुब्न दिन नहुने र ऋणीबाट अनुचित लाभ समेत लिन नमिल्ने सीमाबारे पनि बैंकहरूलाई सचेत गराएको छ। धितोमा सकेसम्म लिलाम बढाबढ हुन नदिई आफैंले धितो सकार्ने प्रचलनबारे सर्वोच्च अदालतले यसअघि पनि आदेश दिइसकेको छ। केशव किसीविरुद्ध इन्टरनेसनल लिजिङ एन्ड फाइनान्स कम्पनीले घरजग्गा आफ्नै नाममा सकारेको घटनामा सर्वोच्च अदालतले घरजग्गा आफ्नै नाममा लिने निर्णय खारेज गरेको थियो। सर्वोच्चले, बैंकले ऋणीलाई समाप्त गर्ने र ऋणीलाई सम्पत्तिबाट अनुचित लाभ हासिल गर्ने उद्देश्यले व्यवहार गरेमा न्यायसंगत हुन नसक्ने राय दिएको छ। सर्वोच्च अदालतले राष्ट्र बैंक तथा वाणिज्य बैंकहरूलाई पनि १४ बुँदे निर्देशन जारी गरी ऋणीबाट नै ऋण उठाउन र त्यो सम्भव नभएमा मात्रै जमानीकर्ताबाट रकम उठाउन आदेश दिएको हो। सर्वोच्चले लिलामी गर्दा त्यसको यथार्थ मूल्यांकन गर्न, ऋण असुलउपर नभए मात्रै जमानतबाट असुल्ने प्रक्रिया अघि बढाउन, जमानी बस्नेले रकम बुझाउन ल्याएमा रोक्का रहेको सम्पत्ति फिर्ता गरिदिन र धितोको मूल्य घट्ने गरी मूल्यांकन नगर्न र धितोको लिलाम गर्दा अपनाउनुपर्ने प्रक्रियाका बारेमा नियमावली बनाई लागू गर्न आदेश दिएको छ।"
प्रजिअ र प्रहरी नायब महानिरीक्षक सरुवा,काठमाडौं गृह मन्त्रालयले निर्वाचन मिति घोषणा गर्नु केही समयअघि प्रमुख जिल्ला अधिकारी र प्रहरी नायब महानिरीक्षक सरुवा गरेको छ। निर्वाचनलाई केन्द्रविन्दुमा राखेर मन्त्रालयले सरुवा गरेको हो। गृहमन्त्रीका प्रेस सल्लाहकार रामजी दाहालका अनुसार रिक्त र अवधि पुगेका प्रहरी तथा निजामती कर्मचारीको सरुवा गरिएको हो।
सचिव सरुवा,"काठमाडौं सरकारले विभिन्न मन्त्रालय र निकायका ५ सचिवको सरुवा गरेको छ। मन्त्रिपरिषद्को सोमबार बसेको बैठकले अख्तियार दुरुपयोग अनुसन्धान आयोगका राजेन्द्रकिशोर क्षत्रीलाई गरिबी निवारण तथा सहकारी मन्त्रालय, राष्ट्रिय सतर्कता केन्द्रका रामानन्दप्रसाद यादवलाई सिँचाइ मन्त्रालयमा र सामान्य प्रशासन मन्त्रालयका पूर्णचन्द्र भट्टराईलाई अख्तियारको सचिवमा सरुवा गरेको छ। त्यसैगरी गरिबी निवारण तथा सहकारी मन्त्रालयका मोहनकृष्ण सापकोटालाई सामान्य प्रशासनमा र सिँचाइ मन्त्रालयका गजेन्द्र ठाकुरलाई सतर्कता केन्द्रमा सरुवा गरिएको छ।"
एमालेद्वारा चुनाव घोषणाको स्वागत,"काठमाडौं स्थानीय चुनाव मिति घोषणाको प्रमुख प्रतिपक्षी एमालेले स्वागत गरेको छ। चुनाव सफल पार्न विपक्षी पार्टीका तर्फबाट गर्नुपर्ने सबै सहयोग गर्ने एमाले संसदीय दलका उपनेता सुवास नेम्बाङले बताए। एमालेले सरकारलाई पटकपटक चुनाव मिति घोषणाका लागि दबाब दिँदै आएको थियो। सरकारले घोषणा गरेकामा हामी धेरै खुसी छौं। हाम्रो र जनताको माग पूरा भएको छ, उपनेता नेम्बाङले कान्तिपुरसँग भने, चुनाव सफल पार्न हामी पनि लाग्छौं र सबै लाग्नुपर्छ। उनले चुनाव सफल पार्ने मुख्य दायित्व सरकारको भएकाले घोषणा गरेपछि त्यहीअनुसारका अन्य गतिविधि पनि बढाउनुपर्ने बताए। स्थानीय चुनावले प्रदेश र प्रतिनिधिसभा चुनावको आधार तयार गर्ने भएकाले यो निर्वाचनको निकै महत्त्व रहेको नेम्बाङले बताए। सरकारले पूर्ण जिम्मेवार भूमिका निर्वाह गर्नुपर्छ, उनले भने, लगत्तै प्रदेश र प्रतिनिधिसभाको चुनाव पनि गर्नुपर्ने भएकाले त्यो निर्वाचनको आधार पनि यसले तयार गर्न सक्नुपर्छ। संविधान कार्यान्वयनका लागि आउँदो माघ ७ भित्र तीनवटै चुनाव भइसक्नुपर्छ। संविधान जारी गर्दाका प्रमुख राजनीतिक शक्तिहरूले कार्यान्वयनमा पनि प्रतिबद्धता जनाएकाले चुनाव सफल पार्ने सबैको दायित्वभित्र पर्ने एमालेको धारणा छ। चुनाव सम्पन्न गर्नका लागि आइपर्ने बाधा व्यवधानहरूलाई राष्ट्रको हितलाई ध्यानमा राखेर पन्छाउँदै जान एमाले तयार रहेको नेम्बाङले बताए। चुनावको वातावरण सहज बनाउन सरकारले संविधान संशोधन विधेयकसमेत सँगसँगै अघि बढाउने तयारी गरेको छ। एमालेको संसदीय मामिलासम्बन्धी कामको समेत कमान्ड सम्हालेका नेम्बाङले संशोधन विधेयकबारे मंगलबार छलफलबाट टुंगोमा पुग्ने जनाए। संविधान संशोधनको आवश्यकता छैन भन्ने हाम्रो अडान यथावत् रहन्छ, संशोधनको पक्षमा त हामी उभिन सक्दैनौं, उनले भने, तर नयाँ परिस्थितिमा विधेयक अघि बढाउन दिने कि नदिने भन्ने छलफलबाट टुंगोमा पुग्छौं। संविधान संशोधन विधेयक सरकारले जबर्जस्ती अगाडि बढाइसकेकाले त्यसलाई पास वा फेल जे गरी भए पनि टुंगोमा पुर्याउने सत्तापक्षकै दायित्वभित्र पर्ने एमालेको भनाइ छ। मधेसी मोर्चाले प्रदेशको सीमा हेरफेर गर्ने गरी आएको संविधान संशोधन प्रस्ताव दुई तिहाइबाट पास भए चुनावमा जान सकिने जवाफ मुख्य दलहरूलाई दिएको छ। तर प्रदेशको सीमा फेरबदल हुने गरी गरिने संशोधनमा एमालेले सहयोग नगर्ने स्पष्ट छ। संशोधनको आवश्यकता छैन, त्यसैले चुनावी कुरालाई यो विषयमा जोड्न हुँदैन, नेम्बाङले भने, यो विषयमा जोडेर कसैले घोषणा भइसकेको चुनावलाई अडकाउन खोज्छ भने त्यसमा एमालेको आपत्ति रहन्छ। एमालेले चुनावका लागि आफ्नो संगठनात्मक कामलाई पनि तीव्रता दिइरहेको छ। चुनाव हुने अवस्थामा तत्कालै संगठन परिचालित गर्ने तयारी अवस्थामा राखेको छ। यसका लागि एमालेले सबै प्रदेश र जिल्लाहरूमा भेला, प्रशिक्षण सकिसकेको छ। तराई केन्द्रित प्रचार र पार्टीको प्रभाव विस्तारका लागि यही फागुन २१ देखि मेचीमहाकाली अभियान सञ्चालन गर्दै छ। उक्त अभियानमा तराईका मुख्यमुख्य सहरहरूमा सभा, जुलुस हुनेछन्। ती सभा, जुलुसमा पार्टीका केन्द्रीय नेताहरू नै परिचालित हुने एमालेले जनाएको छ।"
यौन विचलनले घरेलु हिंसा,"बुटवल बिहे गर्न नमानेको झोकमा बुटवलमा प्रेमीले प्रेमिकामाथि एसिड प्रहार गरे। एसिडका कारण गैंडाकोट ५ की २७ वर्षीया तुलसा सापकोटाको माघ २४ मा भैरहवामा मृत्यु भयो। धादिङ नौबिसे १ का २८ वर्षीय सुनील कोइराला अहिले कर्तव्य ज्यानको अभियोगमा प्रहरी हिरासतमा छन्। २ वर्ष वैदेशिक रोजगारमा पतिपत्नीसरह बसेका सुनीलले त्यो सम्बन्ध भुल्न नसक्दा एसिड प्रहार गरेको बयान दिएका छन्। यस्तै माघ २५ मा तिलोत्तमाकी सीता दर्जी मरणासन्न हुनेगरी कुटिइन्। छिमेकीसँगको यौन सम्बन्धबारे प्रश्न उठाएर पति श्यामबहादुरले उनलाई कुटपिट गरी कुलोमा फालेका थिए। सीता अहिले माइतीको संरक्षणमा छिन्। श्यामबहादुर भने फरार छन्। पतिले बारम्बार कुटपिट गरेको भन्दै सिद्धार्थनगरकी रीता यादव माघ २९ मा जिल्ला प्रहरी कार्यालय रूपन्देही पुगिन्। यौन भिडियो देखाएर त्यसैअनुसार यौन सम्बन्ध राख्न दबाब दिंदै पतिले बारम्बार कुटेपछि उनी प्रहरीको शरणमा पुगेकी थिइन्। उनले आफन्तका कारण लिखित उजुरी दिन भने पाइनन्। रीता अहिले माइतीको संरक्षणमा छिन्। पति राजेश भने अर्को विवाह गरेर भारततर्फ लागेका छन्। पछिल्लो समय रूपन्देहीमा यौन विचलनका कारण महिला हिंसा हुने क्रम बढेको छ। आफन्त, साथी, छिमेकी र प्रेमीका नाममा मात्रै होइन, आफ्नै पतिबाटसमेत हिंसा हुने गरेको छ। घरेलु हिंसाका अधिकांश घटना यौन विचलनका कारण भएको पाइन्छ। बहुविवाहका अधिकांश कारण पनि यसमै जोडिएको पाइन्छ। यौन विचलन बढदै जाँदा करणी हुँदै कर्तव्य ज्यानका घटनासमेत वृद्धि भएको प्रहरी अनुसन्धानमा देखिएको छ। मान्छेको सबैभन्दा सुरक्षित स्थल घर र आफन्त नै हुन्। त्यहाँ पनि यौन हिंसाका घटना घट्नु भयावह अवस्था हो। प्रहरीका अनुसार विवाहितले पनि प्रेमी बनाएर यौन सम्बन्ध राख्दा हिंसाको घटना बढेको छ। रक्सीलगायत लागूपदार्थको प्रयोग र होटल तथा रेस्टुरेन्टमा खर्च गर्ने प्रवृत्तिले पनि महिला हिंसा बढाएको अनुसन्धानमा खटिएका प्रहरी बताउँछन्। इप्रका बुटवलको महिला तथा बालबालिका केन्द्रकी ज्योति कुँवर कुटपिट गरेको वा खान, लगाउन नदिएको भनेर घरेलु हिंसामा उजुरी पर्ने गरेको तर खोतल्दै जाँदा यौन विचलनले समस्या निम्तिएको पाइएको बताउँछिन्। पतिबाट भएका हिंसाविरुद्ध प्रहरीमा पुगेका महिलाले सहज न्याय पाउन सकेका छैनन्। प्रहरीमा पुगेका धेरै घरेलु हिंसाका घटना दर्ता गर्न समस्या छ। दर्ता भएकालाई अनुसन्धान थाल्न र टुंग्याउन थप समस्या छ। यसले गर्दा जबरजस्ती मेलमिलापमा टुंग्याइने गरेको अधिकारकर्मी नम्रता पोखरेल दाबी गर्छिन्। एक त यौनसँग जोडिएकाले महिलाले आफ्नो समस्या खुलस्त बताउन सक्दैनन्, उनले भनिन्, महिला हिंसाका घटनालाई प्राथमिकता नदिने र सहजीकरणमा समय नदिने प्रहरीको व्यवहारले पनि पीडितहरू आजित भएका छन्।प्रहरीमा आएका पीडित महिलालाई कहाँ आश्रय दिने? कति दिन राख्ने? यसले पनि अनुसन्धान र न्याय प्रक्रियालाई झन्झटिलो बनाएको छ। रूपन्देही प्रहरीका प्रवक्ता बेलबहादुर पाण्डेले भने, पीडित र साक्षीले समेत बयान फेर्ने गरेकाले न्याय प्रक्रियामा सहजीकरण गर्न समस्या छ। जिल्ला प्रहरी कार्यालय रूपन्देहीको तथ्यांकअनुसार साढे ५ वर्षमा १ हजार २९ महिलाले घरेलु हिंसाविरुद्ध उजुरी दिएका छन्। त्यसमा आव २०६८२०६९ मा ८८ महिलाको उजुरी पर्यो। आव २०६९२०७० मा बढेर १ सय ६१ पुग्यो। आव २०७०२०७१ मा २ सय २५ घरेलु हिंसाका उजुरी प्रहरीमा पुगे। आव २०७१२०७२ मा २ सय ४३ र गत वर्ष अर्थात आव २०७२२०७३ मा १ सय ९७ ले न्यायका लागि प्रहरीलाई गुहारे। चालू आर्थिक वर्षको ७ महिनामा १ सय १५ महिलाले आफन्तविरुद्ध उजुरी दिएका छन्। प्रहरीमा परेका घरेलु हिंसाका उजुरीमा श्रीमान्बाट पीडित भएका धेरै छन्। त्यसमा मादक पदार्थ सेवन, बाहिर प्रेमिका राख्ने, यौन दुव्र्यवहार र कुटपिट गर्ने घटना बढी छन्। मनोविज्ञानका सहायक प्राध्यापक जीवनकुमार पौडेल यौन विचलनको समस्या कम गरे महिलाविरुद्धका हिंसा घट्ने बताउँछन्। यसका लागि सजायभन्दा शिक्षा आवश्यक भएको उनले बताए। उत्तेजक सामग्रीको बढी प्रयोग, आस्था, अनुशासन र नैतिक शिक्षाको अभावमा मान्छे यौनमा बढी लिप्त भई जस्तोसुकै कार्य गर्न पनि तयार भएको पाइन्छ। उनले भने, यसलाई रोक्न मान्छेलाई सामाजिक र नैतिकवान बनाउने शिक्षा आवश्यक छ। सामाजिक परामर्शकर्ता दीक्षा शर्मा पुरुषलाई जे गरे पनि छुट हुने, पितृसत्तात्मक सोच र संरचनाका कारण यौन विचलन र महिला हिंसा बढेको बताउँछिन्। उमेर, आर्थिक अवस्था, शिक्षा, रोजगारीलगायत समान हैसियत राख्नेबीच बिहेत्तर सम्बन्ध राखे यस्तो समस्या घटदै जाने उनले बताइन्।"
मानव अधिकार उल्लंघन घट्यो,"२०१६ मा मानव अधिकार उल्लंघन र ज्यादतीमा ४ हजार ५ सय २ जना पीडित भए। २०१५ मा ६ हजार ३ सय ५७ पीडित थिए। राज्य पक्षबाट पनि मानव अधिकार उल्लंघन र ज्यादतीका घटना गत वर्षको तुलनामा उल्लेखनीय कमी आएको इन्सेकले जनाएको छ। इन्सेकका अनुसार गत वर्ष गैरराज्य पक्षबाट ५ हजार १ सय २२ जना र राज्य पक्षबाट एक हजार २ सय ३५ जना पीडित थिए। यस वर्ष राज्य पक्षबाट ६२ महिला र २ सय ९६ पुरुष तथा गैरराज्य पक्षबाट ३ हजार ७ सय ९१ महिला र ३ सय ५३ जना पुरुष पीडित भए। इन्सेकका कार्यकारी निर्देशक विजयराज गौतमले गत वर्ष मधेस आन्दोलनमा भएका हिंसात्मक घटनाका कारणले राज्यबाट पीडित हुनेको संख्या बढेको बताए। सन् २०१६ को सुरुवातमा मोरङको रंगेलीमा भएको घटनामा प्रहरीले प्रहार गरेको गोली लागेर तीन जनाको मृत्यु भएको थियो, उनले भने। प्रतिवेदनअनुसार यो वर्ष यातनाको घटनामा ४०, गिरफ्तारमा ३०, कुटपिटमा १ सय १७, अमानवीय व्यवहारमा १६ र जातीय विभेदमा ५१ जना पीडित भए। २०१६ मा महिला अधिकार उल्लंघन तथा ज्यादतीका घटनामा ३ हजार ७ सय ९१ महिला पीडित भए। जसमध्ये बेचबिखन प्रयासका ७, घरेलु हिंसाका २ हजार २ सय १, कथित बोक्सीको आरोपमा ३४, बलात्कारका घटनामा २ सय ४२, बलात्कार प्रयासका घटनामा ९४, यौन दुव्र्यवहरमा ३७ र बेचखिखनमा ७२ महिला पीडित भएको तथ्यांक छ। गौतमले मुलुकभर महिला तथा बालबालिका सेवा केन्द्रमा दर्ता भएका अधिकांश घटनामा प्रहरीले मिलापत्र गर्ने गरेको बताए। प्रहरीले घरेलु हिंसा नियन्त्रण तथा सजाय ऐनमा व्यवस्था भए अनुसार मिलापत्रलाई प्राथमिकता दिने गरेको भन्ने छ, उनले भने, ऐनको कमजोरीको फाइदा उठाउँदै जघन्यखालका घरेलु हिंसाका घटनामा पनि मेलमिलाप गर्ने परिपाटी यस वर्ष पनि रह्यो। जसका कारण गम्भीर खालका घटना समेत भए।गौतमका अनुसार यस वर्ष घरेलु हिंसाका कारण २ हजार २ सय १ जना महिला पीडित भए। परिवारजनका सदस्यले ८४ महिलाको हत्या गरेका छन्, उनले भने। राज्यले महिलामाथि हुने हिंसा न्यूनीकरणमा शून्य सहनशीलताको नीति अपनाए। तर चेतनाको अभाव र कानुनहरूको प्रभावकारी कार्यान्वयन हुन नसक्दा महिलामाथि हुने हिंसाका घटनामा कमी नआएको उनको भनाइ छ।"
संशोधन प्रक्रिया अघि बढ्छ : दाहाल,"काठमाडौं प्रधानमन्त्री पुष्पकमल दाहालले दलहरूको सहमतिमा संविधान संशोधन हुने बताएका छन्। निजी तथा आवासीय विद्यालय अर्गनाइजेसन नेपाल (प्याब्सन) को १३ औं राष्ट्रिय महाधिवेशन उद्घाटनमा प्रधानमन्त्री दाहालले प्रक्रियागत ढंगले संशोधन प्रक्रिया अगाडि बढ्ने बताए। उनले भने, यो प्रक्रिया रोक्नु जरुरी छैन, प्रमुख दलहरू यो विषयलाई प्रक्रियागत ढंगले टुंग्याउन सहमत भएका छौं। प्रक्रियाबाट टुंगिँदा कहीं कसैले धेरै टेन्सन लिइरहनुपर्ने मैले देखेको छैन। संशोधन विधेयक पारित भएपछि मात्रै निर्वाचन गर्नुपर्छ भन्नेहरू एकातिर र संशोधनको कुरा गर्नै हुँदैन भन्नेहरू अर्कातिर रहेको प्रसंग चर्चा गर्दै दुइटा एक्स्टि्रम प्वाइन्ट बाट जान खोज्नु वैज्ञानिक नहुने बताए। एक्स्टि्रम प्वाइन्ट बाट जाँदा नेपालको हितको प्रतिनिधित्व गर्न सकिँदैन, उनले भने, यसको बीचमा समाधान छ। सोही कारण संविधान कार्यान्वयन पहिलो कुरा हो। त्यसैले निर्वाचन चाहेका हौं। उनले आगामी जेठमा स्थानीय तहको, कात्तिकमा प्रदेश र मंसिरमा केन्द्रको निर्वाचन गर्न सकिने तर्क गरे। पूर्वशिक्षामन्त्री डा गंगालाल तुलाधरले सात महिना बित्दा पनि शिक्षा नियमावली नल्याइँदा ऐन कार्यान्वयनमा शंका उब्जिएको बताए। कांग्रेस सांसद चन्द्र भण्डारीले सामुदायिक विद्यालयले विश्वास गुमाउँदै गएको उल्लेख गर्दै सुधारका निमित्त सबै पक्षले सोच्नुपर्ने बताए। प्याब्सन अध्यक्ष लक्ष्यबहादुर केसीले शिक्षामा संविधानले विभेद नगरे पनि राज्यले व्यावहारिक रूपमा विभेद गर्दै आएको गुनासो गरे। दुई दिने महाधिवेशनले नयाँ कार्यसमिति चयन गर्नेछ। नयाँ नेतृत्वका निम्ति विजय सम्बाहाम्फे र टीकाराम पुरीको छुट्टाछुट्टै दुई समूहबीच प्रतिस्पर्धा हुने भएको छ।"
सांसदको प्रतिबद्धता,"ललितपुर सांसदहरूले आफ्नो स्कुल आफैं बनाऔं अभियानमा साथ दिने प्रतिबद्धता जनाएका छन्। अमेरिकामा रहेका नेपालीले स्थापना गरेको इक्वालिटी फाउन्डेसन र त्यसको नेपाल शाखाले कम्प्युटर र इन्टरनेटको माध्यमबाट मुलुकका सुगमदेखि दुर्गम बस्तीका सामुदायिक विद्यालयलाई पुन:जागरण ल्याउने अभियान थालेको छ। फाउन्डेसनका संस्थापक सामाजिक अभियन्ता महावीर पुन हुन्।अभियानलाई देशभर विस्तार गर्ने विषयमा सोमबार ललितपुरमा आयोजित कार्यक्रमका सहभागी सांसद तथा शिक्षाविद्ले साथ दिने प्रतिबद्धता जनाएका हुन्। शिक्षाविदले कम्प्युटर तथा इन्टरनेटबाट शिक्षण पद्धतिलाई नयाँ आयाम दिन सकिने बताए। उनीहरूका अनुसार बालबालिकाले नि:शुल्क अनलाइन शिक्षा पाउने भएकाले आकर्षणसमेत बढ्नेछ। फाउन्डेसनले पाँचथरको नाङगिन माविमा नमुना परीक्षणका रूपमा कम्प्युटर र इन्टरनेटको माध्यमबाट पढाइ सुरु गरेको छ। इन्टरनेटबाट विद्यार्थीलाई विज्ञान, गणित, सामाजिक विषय अध्यापन गराउन सहज हुने खोटाङका शिक्षा अधिकारी ज्ञानमणि नेपालले बताए। आईटी शिक्षाबाट जाने हो भने विद्यार्थी पढाइप्रति आकर्षित हुन सक्छन्, उनले भने, यसमा सम्बन्धित जिल्लाका शिक्षा कार्यालयहरूले पनि सहयोग गर्नुपर्छ। स्मार्ट स्कुल हुँदै स्मार्ट भिलेज बनाउने योजना सरकारको छ, बाजुराका सांसद बद्री पाण्डेले भने, यो अभियान सरकारको योजनासँग मिल्दोजुल्दो छ। प्रभावकारी बन्न सक्छ। हुम्लाकी सांसद रीता शाहीले आर्थिक सहयोगसँगै सहकार्य गर्न तयार रहेको बताइन्। तर योजना विकट गाउँ हुम्ला, जुम्लासम्म नपुग्ला भन्ने चिन्ता छ, उनले भनिन्, सांसद कोषबाट सहयोग गर्न तयार छौं। झापाकी सांसद सरीता प्रसाईंले पनि अभियानलाई पहिला बाजुरा, जाजरकोटजस्ता दुर्गम जिल्लामा लागू गर्नुपर्ने बताइन्।कार्यक्रममा फाउन्डेसनका संस्थापक मधुकरशमशेर जबरा, हुम्ला, जुम्लालगायत महोत्तरी, रौतहट, बागलुङ, पर्सा, धनुषा, कैलाली, पाँचथर, चितवन, मोरङ, बाजुरा, दाङ, खोटाङ, झापा, धनकुटा, रामेछाप, ओखलढुंगा, बर्दिया, पाल्पा, गुल्मीका सांसद सहभागी थिए।"
मेटिएन भित्तेलेखन,"काठमाडौं विद्यार्थी संगठनहरूले स्ववियु चुनाव लक्षित गरी नारा लेखेका सार्वजनिक भित्ता अझै मेटिएका छैनन्। त्रिभुवन विश्वविद्यालयअन्तर्गतका क्याम्पसहरूमा १८ फागुनमा स्ववियु चुनाव हुने घोषणा भएपछि प्रचारप्रसारका लागि विभिन्न विद्यार्थी संगठनले आचारसंहिताविपरीत सार्वजनिक भित्ता तथा पर्खाल रंगाएका थिए।त्रिविले जारी गरेको स्ववियु चुनाव आचारसंहितामा भित्तेलेखन गर्न नपाइने व्यवस्था छ। यदि लेखेको भए स्वयं मेट्नुपर्ने उल्लेख छ। निर्वाचनसम्बन्धी तुल, फ्लेक्स र कुनै पनि प्रकारको पोस्टर टाँस्न नपाइने व्यवस्था गरिएको छ। आचारसंहिताविपरीत काठमाडौंका नेपाल ल क्याम्पस, आरआर क्याम्पस, थापाथली क्याम्पस, पदमकन्या क्याम्पस, त्रिचन्द्र क्याम्पसका भित्ता चुनावी नाराले पोतिएका छन्। यस्तै ललितपुरको इन्जिनियरिङ र पाटन क्याम्पसवरवरका सार्वजनिक भित्ता पनि उस्तै देख्न सकिन्छ। विद्यार्थी संगठनहरूले आफूले रंगाएका भित्ता स्वयं मेट्ने प्रतिबद्धतासमेत जनाएका थिए। तर, अझै उस्तै देख्न सकिन्छ। विद्यार्थी संगठनहरूले काठमाडौं महानगरपालिकाको विज्ञापन बोर्ड तथा प्रचार सामग्री नियमन गर्ने नीति २०७० अनुसार महानगर क्षेत्रमा अनुमति नलिई कुनै पनि विज्ञापनयुक्त, प्रचारात्मक, सूचना वा सन्देशमूलक बोर्ड, परिचय पाटी तथा सामग्री राख्न नपाइने व्यवस्थाको उल्लंघन गरेका छन्। यस्ता विद्यार्थी संगठनलाई महामनगरपालिकाले कारबाही गर्न सकेको छैन।त्रिविका डिन कृष्ण गौतमले विद्यार्थी संगठनहरूले नियम मिचेरे भित्तामा लेखेको उल्लेख गर्दै बारम्बार मेटाउन निर्देशन दिएको दाबी गरे। विद्यार्थीले अटेर गरेकाले क्याम्पस प्रशासनलाई पनि हटाउन निर्देशन दिएका छौं, काठमाडौं महानगरपालिकाका प्रवक्ता ज्ञानेद्र कार्कीले भने, नियम मिचेर भित्ता कोर्ने र फोहोर गर्नेलाई निर्देशिका २०७० बमोजिम कारबाही हुन्छ।"
साँखु क्षेत्र बन्द,काठमाडौं साँखु क्षेत्रका बासिन्दाले शंखरापुरलाई कागेश्वरीमनोहरा नगरपालिकामा गाभ्न लागिएको विरोधमा बन्द गरेका छन्। ऐतिहासिक र पुरातात्त्विक महत्त्व बोकेको शंखरापुर नगरपालिका नै कायम रहनुपर्ने उनीहरूको माग छ।
लक्षित वर्गसम्म पुग्दैन बजेट,"चारपटक गर्भ परीक्षण गराउनेको संख्या दुई वर्षअघि ६७ प्रतिशत थियो भने अघिल्लो वर्ष ६२ प्रतिशत छ। २०७१७२ मा दुई जना आमाको मृत्यु भएको थियो। २०७२७३ मा एक जनाको मृत्यु भएको तथ्यांक छ। गत आर्थिक वर्षमा पालुङमैनादीकी २० वर्षीया दीपा विश्वकर्माको समयमै उपचार हुन नसक्दा ज्यान गएको स्वास्थ्यले जनायो। आव २०७२७३ मा तानसेनस्थित मिसन अस्पतालमा ६ जना मातृको मृत्यु भएको छ। यहाँ उपचार गर्न आउनेहरू गुल्मी, अर्घाखाँची, पर्वत, स्याङ्जा, बागलुङ र पाल्पाकै थिए। जिल्लाको मिसन, मेडिकल कलेज, सरकारी अस्पताल, रामपुर अस्पताल, ११ स्वास्थ्य चौकी, प्राथमिक स्वास्थ्य केन्द्रमा गर्भवती स्वास्थ्य परीक्षण हुन्छ।"
नि:शुल्क सेवा माग्दै धर्ना,"पत्रमा सामान्य चोटपटक लाग्दासमेत घरखेत बेचेर उपचार गर्न सुर्खेत, नेपालगन्ज र काठमाडौं पुग्नुपर्ने बाध्यता रहेको, नि:शुल्क दिने भनिएको औषधि कुनै पनि स्वास्थ्य संस्थाबाट नपाएको जनाइएको छ। अगुवा महिला जुना पाण्डेले जिल्ला अस्पतालमा स्वास्थ्यकर्मीबाटै बिरामीलाई दुव्र्यवहार हुने गरेको सुनाइन्। कालिकोटका प्रायजसो स्वास्थ्य संस्थामा कार्यरत कर्मचारीले निजी मेडिकल खोलेर स्वास्थ्यसेवालाई व्यापार बनाएको महिलाको गुनासो छ। उनीहरूले जिल्लामा विषय विशेषज्ञ चिकित्सक हुनुपर्ने, शल्यक्रिया र रोग निदानका लागि आवश्यक उपकरणको व्यवस्था गरिनुपर्ने, २५ शय्याको जिल्ला अस्पताललाई ५० शय्याको बनाउनुपर्ने, स्वास्थ्यकर्मीलाई निजी औषधि पसल खोल्न रोक लगाउनुपर्ने माग गरेका छन्। बिरामीलाई हिंसा, दुव्र्यवहार, घृणा र अपहेलित गर्ने स्वास्थ्यकर्मीलाई कारबाही गर्नुपर्ने, प्रत्येक स्वास्थ्य संस्थामा गुनासो पेटिका र सुनुवाइ संयन्त्र बनाउनुपर्ने माग पनि छ। प्रजिअ खड्काले स्वास्थ्य सेवा सहज बनाउन पहल गर्ने प्रतिबद्धता गरे। जिल्ला स्वास्थ्य प्रमुख डा अलीले पनि विगतभन्दा स्वस्थ्यसेवा सुधार हुँदै आएको सुनाउँदै थप प्रभावकारी बनाउन आफ्नो तर्फबाट पहल गर्ने प्रतिबद्धता जनाए।"
फेरि खस्यो जिप,"भरतपुर चितवनको खैरहनीबाट गोर्खा जाँदै गरेको जिप सोमबार बिहान त्रिशूली नदीमा खस्दा एक जनाको मृत्यु भएको छ। चालकसहित ४ जनालाई उद्धार गरिएको छ। एक जना अझै बेपत्ता छन्।नारायणगढमुग्लिन सडक खण्डको कविलास ४ सत्र किलोमिटरमा दुर्घटना भएको हो। बा३च ७५४३ नम्बरको बोलेरो पिकअप जिप सडकबाट २ सय मिटर तल त्रिशूलीमा खसेको जिल्ला प्रहरी प्रमुख एसपी दीपक थापाले बताए। दुर्घटनामा गोर्खा, तार्कु ३ की ६५ वर्षीया विष्णुमाया गुरुङको मृत्यु भएको छ। प्रहरीले उनको शव घटनास्थलबाट २ किलोमिटर दक्षिण त्रिशूलीमा फेला पारेको हो। उनका नाति १३ वर्षीय कविन गुरुङ बेपत्ता छन्। विष्णुका छोरा भीमबहादुर, बुहारी रिमा, नाति न्युटल र जिप चालक कविलास ४ का शिवराम खड्का घाइते छन्।घाइतेमध्ये शिवराम र उनकी पत्नी रिमाको अवस्था गम्भीर छ। घाइतेको चितवन मेडिकल कलेजमा उपचार भइरहेको छ। घटनास्थलमा मुग्लिन, जुगेडी प्रहरी, सशस्त्र प्रहरीको विपद् व्यवस्थापन र आँपटारीबाट ठूलो संख्यामा सुरक्षाकर्मी पुगी बेपत्ताको खोजी गरिरहेका छन्। जिप नदीमा पूरै डुबेको छ। जिपको बत्ती अझै बलेको देखिएको प्रहरीले जनायो। चालक खडकाले अनियन्त्रित भई जिप त्रिशूलीमा खसेको प्रहरीलाई बताएका छन्। प्रहरीले दुर्घटनाको कारणका बारेमा अनुसन्धान भइरहेको जनाएको छ। साउनयता ६ महिनाको अवधिमा नारायणगढमुग्लिन र मुग्लिनमौवाखोलाको पृथ्वी राजमार्गमा ट्रक, बस, टयाक्टर र जिप गरी २२ वटा सवारी त्रिशूलीमा खसेको प्रहरीले जनाएको छ। त्रिशूलीमा डुबेर अहिलेसम्म १९ यात्रु बेपत्ता भएका छन्। दुर्घटनामा ३६ को मृत्यु भएको छ। ७९ जना घाइते भएका छन्। अधिकांश दुर्घटना चालकको लापरबाहीले भएको प्रहरीको अध्ययनले देखाएको छ। जिल्ला प्रहरीको तथ्यांकअनुसार आव ०६००६१ देखि आव ०७३०७४ साउन सम्म १ हजार १ सय ५९ जनाको मृत्यु भएको छ। नारायणगढमुग्लिन खण्डको स्तरोन्नतिको काम जारी रहेकाले सडक साँघुरिएको छ।"
गोपनीयताको हकको सम्मान गर,"प्रहरीको अपराध अनुसन्धान विभागमा मात्रै मातहतका निकायबाट दैनिक साढे २ सयजति कल डिटेल हेर्न भनी पर्ने निवेदनको तथ्यांकले पनि यसको अवस्था प्रस्ट्याउँछ। अदालतको फैसलाअघिसम्म महानगरीय अपराध महाशाखाले मात्रै दैनिक औसतमा सयवटा नम्बरको कल डिटेल हेथ्र्यो। अदालतको आदेशयता २ सातामा महाशाखाले काठमाडौं जिल्ला अदालतबाट अनुमति लिएर एउटा मात्रै कल डिटेल हेरेको देखिन्छ। सर्वोच्चले २१ माघमा गोपनीयताको हक संरक्षणका लागि भन्दै अदालतको अनुमति नलिई कल डिटेल हेर्न नपाइने निर्णय गर्यो भने त्यसलगत्तै नेपाल दूरसञ्चार प्राधिकरणले अदालतको आदेशको पालना गर्न भन्दै सञ्चालनमा रहेका ६ टेलिकम कम्पनीलाई पत्राचार गरेको छ। साथै प्रहरी प्रधान कार्यालय र केन्द्रीय अनुसन्धान ब्युरोलाई समेत बोधार्थ दिइएको अहिलेको अवस्थामा अदालतको आदेश पालना गर्नु सबैको कर्तव्य हो। त्यसैले यस्तो कल डिटेल माग्नु र उपलब्ध गराउनु दुवै कानुनी हिसाबले दण्डनीय हुन् जसलाई नेपाल प्रहरीदेखि दूरसञ्चार सेवा प्रदायक कम्पनीहरू सबैले हेक्का राख्नैपर्छ।अन्तर्राष्ट्रिय मान्यता र अभ्यासहरूले पनि व्यक्तिको गोपनीयताको हकलाई नै जोड दिएको हुन्छ। जस्तो कि सन् २०१५ को डिसेम्बरमा अमेरिकाको क्यालिफोर्नियास्थित स्यान बर्नान्डिनोको स्वास्थ्य केन्द्रमा भएको आक्रमणपछि फेडरल ब्युरो अफ इन्भेस्टिगेसन (एफबीआई) ले घटनामा संलग्न रिजवान फारुक (जो घटनामा मारिएका थिए) ले प्रयोग गरेको आईफोनको पासवर्ड हेर्न पाउनुपर्ने जिकिर गरेको र यसलाई एप्पल कम्पनीले अस्वीकार गरेको घटनासमेत मननीय छ। उतिबेला एप्पलले दु:खद् घटनाको आड लिएर कुनै पनि व्यक्तिको निजी गोपनीयताको हक हनन गर्ने अधिकार सरकारमाथि रहने नजिर कायम हुन नहुने भन्दै व्यक्तिको गोपनीयताको हकको प्रतिरक्षा गरेको थियो। नेपालको सन्दर्भमा पनि प्रहरीले अपराधको अनुसन्धान गर्ने क्रममा शंकास्पद व्यक्तिमाथिको निगरानी बढाउनेदेखि अन्य उपाय अवलम्बन गर्न सक्छ। तर, व्यक्तिको गोपनीयताको अधिकार नै उल्लंघन गर्ने गरी कल डिटेल माग्नेदेखि गैरकानुनी रूपमा फोन ट्याप गर्नेसम्मका कार्य कदापि गर्नु हुँदैन। चाहे सुरक्षा निकाय होस् वा अन्य निकाय सबैले लोकतन्त्रमा कम्तीमा व्यक्तिको गोपनीयताको हकको सम्मान गर्नैपर्छ।"
कता जाँदै छ मधेस ?,"मधेस समृद्ध र सबल नभएसम्म देश समृद्ध र सबल हुन सक्दैन। मधेसको मजबुतीबिना नेपालको मजबुतीको कुरा गर्नु कोरा कल्पनासिवाय अरू केही हुन सक्दैन। आधाभन्दा बढी आबादी ओगटेको मधेसलाई समस्यामा राखेर कोही राष्ट्रवादी हुनै सक्दैन। व्यक्ति र पार्टीभन्दा राष्ट्र ठूलो हो। तसर्थ आफू र आफ्नो पार्टी ठूलो हुने सपना देख्नुभन्दा समृद्ध मुलुकको सपना देख्नु बुद्धिमानी बुझिनेछ। तेस्रो मधेस आन्दोलनको मुख्य एजेन्डा प्रदेशहरूको सीमांकन संशोधन नै हो। आन्दोलनकारीलाई चित्त बुझाउँदै सीमांकनको एजेन्डालाई अघि बढाउनु उपयुक्त हुन्छ। यसलाई कसैले हार र जितका रूपमा बुझ्नुभन्दा पनि राष्ट्रलाई जिताउने बाटोमा लाग्नैपर्छ। वर्तमान संशोधन प्रस्ताव अनुमोदन भएको अवस्थामा मुलुक स्थानीय तहको निर्वाचनमा जान्छ। क्रमश: प्रदेश र संघको निर्वाचनमार्फत संविधान कार्यान्वयनको बाटो हुँदै स्थायित्व, विकास, प्रणाली र समृद्धितिर लम्किन्छ। तसर्थ, मधेस आन्दोलनको एजेन्डालाई सम्बोधन गर्दै तीनवटै तहको निर्वाचनमार्फत संविधान कार्यान्वयनको बाटोमा लाग्नुपर्छ। र, यही बाटोले नै मुलुकलाई समृद्धितर्फ लम्काउनेछ। मण्डल तमलोपाका केन्द्रीय सदस्य हुन् ।"
लेखकको दोषी चस्मा,"पत्रकार अच्युत वाग्लेको सोमबार प्रकाशित सुब्बाहरूले गरेको सिस्टम क्र्यास लेखले मुलुकको निजामती सेवा तथा समग्र सार्वजनिक प्रशासनका इमानदार र कर्तव्यनिष्ठ राजपत्र अनंकित तथा अन्य सहायक कर्मचारीहरूको योगदानको अवमूल्यन गरी समग्र चरित्रमाथि नै मानमर्दन गरेको पाएँ। लेखपछि उठेका केही स्वाभाविक जिज्ञासालाई लेखकबाटै सम्बोधनको अपेक्षा राख्दछु।१ तपाईंले भने जस्तै सबै सुब्बा, खरिदार रेन्ट सिकङ एजेन्ट, नोट सिकर्स र रेड टेपिङका कारक तत्त्व मात्रै हुन् भने त्यसले सबै इमानदार राष्ट्रसेवकलाई सम्बोधन गर्यो त?२ सहायक स्तरका कर्मचारीको व्यवस्था सार्वजनिक क्षेत्रमा मात्रै नभई निजी र अन्य गैरसरकारी क्षेत्र सबैमा गरिएको हुन्छ। क्लर्क र हेडक्लर्कको जिम्मेवारी पाएका निजी र गैरसरकारी संस्थाहरूमा चाहिँ तिनीहरूलाई अधिकार सम्पन्न गरिएको हुन्छ त?३ नेपालमा अंग्रेजी भाषा बोल्न आउने र निजी विद्यालय पढेका मानिस मात्र बौद्धिक र सक्षम हुन् भन्ने लेखकको घुमाउरो दाबी देखिन्छ। केन्द्रीकृत सामन्ती व्यवस्था अन्त्य गरी मुलुकमा समावेशी लोकतन्त्रको अभ्यास भइरहँदा नेपालमा सरकारी विद्यालयमा अध्ययन गरेका बहुसंख्यक गरिब र निम्नमध्यम वर्गका अभिभावकका छोराछोरीको मुलुकको सार्वजनिक प्रशासनमा प्रतिस्पर्धामा अब्बल भएर पनि अंग्रेजी भाषाको कमी भएकै कारणले राष्ट्रसेवा गर्न पाउने हकलाई खारेज गर्नुपर्ने लेखकको विचार हो त? ४ लेखकले सुब्बा, खरिदारहरू म अधिकृत बन्न अयोग्य छु भन्ने स्वीकार गरेरै सुब्बा, खरिदार बन्न तयार हुने र स्वच्छ प्रतिस्पर्धा उनीहरूका लागि सुन्नै मन नलाग्ने पाटो बनिसकेको हुने भन्ने आशय व्यक्त गरिरहँदा लोकसेवा आयोगको निष्पक्ष, कठिन र स्वच्छ प्रतिस्पर्धामा खरो उत्रिएर उत्तीर्ण भएका सुब्बा, खरिदारहरूको संख्या नै शाखा अधिकृत स्तरको खुला परीक्षामा पनि सबैभन्दा बढी हुने तथ्यलाई बिर्सन खोजेजस्तो लाग्यो।५ भ्रष्टाचार भनेको मूलत: पदभन्दा बढी चरित्रमा निर्भर हुने कुरा हो। नेपालमा भ्रष्टहरू सुब्बा, खरिदार तहका कर्मचारीहरू मात्रै देखिएका छैनन्। राजनीतिक, आर्थिक, निजी, सामाजिक, प्रशासनिक, न्यायिक, मिडियालगायत सबै क्षेत्रमा भ्रष्टाचार व्याप्त रहेको तथ्य ट्रान्सपरेन्सी इन्टरनेसनललगायत विभिन्न अन्तर्राष्ट्रिय तथा राष्ट्रिय संघसंस्थाले बेलाबेला प्रकाशन गर्ने प्रतिवेदनबाट जगजाहेर हुँदाहुँदै सुब्बा, खरिदार तहका कर्मचारीहरूलाई मात्रै त्यसको भागीदार देख्ने लेखकको चस्मा नै दोषी हो। निर्मल भट्टराईलखनपुर१, झापा सुब्बाहरूले गरेको सिस्टम क्रयास लेखमा आम सेवाग्राही नागरिक समक्ष उनीहरूको घरदैलोमा समेत पुगी सरकारी सेवा प्रवाहकर्ता राजपत्र अनंकित श्रेणीका खरिदार, नायब सुब्बाप्रति पूर्वाग्रही भई निकै तल्लो स्तरको लाञ्छना लगाइनु राष्ट्रसेवाप्रति उनीहरूले गरेको कार्यको अवमूल्यन हो। संवैधानिक निकाय लोकसेवा आयोगद्वारा निर्धारित पाठ्यक्रमअनुसारको परीक्षामा उत्कृष्टता हासिल गर्दै सेवा प्रवेश गर्ने खरिदार, नासुलाई सिस्टम क्र्यास गरेको भन्नु, उनीहरूको योग्यता र क्षमतालाई नजरअन्दाज गर्नुबाहेक अरू केही होइन। एउटै प्रकृतिको योग्यता प्रणालीबाट छनोट भई आएका माथिल्लो तहका कर्मचारी र तल्लो तहका कर्मचारीबीच दर्जागत विभेद गरी सम्पूर्ण खराबीको दोष तल्लो तहका कर्मचारीमाथि मात्र थोपर्नु कत्तिको युक्तिसंगत हुन्छ? प्रविधिमा आएको खराबी पनि के यी खरिदार, नासुको कारणले आएको हो? यस्ता तर्क गरी सम्पूर्ण खरिदार, नासु तथा सेवा प्रवेश गर्न चाहने आम सक्षम युवालाई हतोत्साहित गर्नु कुनै पनि कोणबाट उपयुक्त देखिँदैन। सरकारी सेवा प्रणालीको सुदृढीकरण र विकासका लागि कुनै तहका कर्मचारीलाई दोष दिनुभन्दा सबैले आआफ्नो ठाउँबाट सकारात्मक भूमिका निर्वाह गर्नु राज्य र सबै नागरिकका लागि श्रेयस्कर हुनेछ। प्रकाश भट्टराईसन्धिखर्क, अर्घाखाँचीसुब्बाहरूले गरेको सिस्टम क्र्याससम्बन्धी लेखले सरकारी सेवा प्रवाहमा रहेको आम असन्तुष्टि र वितृष्णालाई प्रतिबिम्बित गर्दै आमूल सुधारको खाँचो रहेको कुरा औँल्याएको छ। देशका सम्पूर्ण सार्वजनिक सेवा प्रवाह गर्ने गाविस, वडा तथा जनसम्पर्क स्तरका जिम्मेवारी यही सुखुु वर्गका कर्मचारीले सञ्चालन गरिरहेको लेखकलाई सामान्य जानकारी छ नै। लेखमा भनेझैँ सबै सुब्बा र खरदार तहका कर्मचारी घूस लिने बिचौलिया, प्रक्रिया ढिलासुस्तीका कारक, अनुत्तरदायी, राजनीतिक दलको औजार तथा अक्षमजस्ता आरोप लगाएर एउटै डालोमा हाल्नु भनेको यस वर्गका असल र सक्षम कर्मचारीप्रति अपमान, अवमूल्यन र अन्याय हो। कमजोर बौद्धिक तालिम भएका र निजी विद्यालय नपढेकाले यस पदमा आवेदन दिन्छन् भन्नुको अर्थ सरकारी वा सामुदायिक विद्यालय पढेका सबै अबौद्धिक हुन्छन् भन्न खोजिएको जस्तो बुझिन्छ। लेखकले भनेझैँ लोकसेवाको परीक्षामा हुने आकर्षण सरकारी तलब वा थप कमाइ मात्र हैन। यसमार्फत प्राप्त हुने राष्ट्रसेवाको अवसर र निरन्तरको वृत्ति विकासको अवसर पनि हो। अधिकृत बन्न आफू अयोग्य भएरै सुख बन्न खोज्ने नभई सरकारी सेवामा आफ्नो प्रवेशको ढोकाको रूपमा यसलाई उपयोग गरिने मात्रै हो। मजदुरबाट माथि उठेको उद्यमी बढी सफल भएझैं अहिलेको प्रणालीमा सहायक स्तरको समेत अनुभव भएका प्रशासकले सम्पूर्ण प्रणालीको सांगोपांगो बुझ्न सक्छन् र आमूल सुधारका लागि बढी योगदान गर्न सक्छ। निजामती सेवामा अति राजनीतीकरण हुनु ठीक होइन। यसो भन्दै गर्दा युनियनिजममार्फत उपल्लो तहमा हुने अनियमिततालाई खबरदारी गर्ने, रचनात्मक र सकारात्मक सहयोग गर्ने भूमिकालाई बिर्सन मिल्दैन। समावेशीकरणलाई हौवा भन्दै यसले लक्षित वर्गमा ल्याएको उत्साह र अवसर तथा स्थापित सामाजिक योग्यता प्रणालीलाई नजरअन्दाज गरिनु न्ययोचित हुन्न। आफू यसै तहमा कार्यरत भइरहेको सन्दर्भमा यस तहका कर्मचारीलाई क्षमताअनुसारको कार्यक्षेत्र र भूमिका उपलब्ध गराउन नसकिएको महसुस हुन्छ। राष्ट्रिय आवश्यकताअनुसार केन्द्रमा सहायक स्तरका कर्मचारीको अनावश्यक चाप हुने र स्थानीय स्तरमा अभाव हुने अवस्थाको तत्काल अन्त्य हुनु जरुरी छ। काम पनि कम हुने तथा मौद्रिक सुविधा पनि कम हुने अवस्थामा परिवर्तन गर्दै पूर्ण क्षमतामा परिचालन गर्ने नीति लिनु जरुरी छ। राज्यको सीमित स्रोत साधनका कारण पूर्ण रूपमा तत्काल अधिकृतमुखी सार्वजनिक सेवामा रूपान्तरण हुन सम्भव नभए पनि त्यसको सुरुवात गर्न ढिला भइसकेको छ। अबका स्थानीय निकायहरू अधिकृतमुखी गर्ने तयारी भएको देखिन्छ। राजेश बन्जाराकाभ्रे"
साधन कब्जाको जोखिम,"नेपालको अर्थतन्त्रमा पछिल्लो समय प्राकृतिक तथा वित्तीय साधन कब्जा गर्ने प्रवृत्ति बढ्दै गइरहेको छ। साधन कब्जाका क्रममा प्राकृतिक र वित्तीय साधन कब्जा गर्ने समूह कतिपय अवस्थामा एउटै र कतिपय अवस्थामा एकअर्काका परिपूरक भएर काम गरिरहेका छन्। प्राकृतिक साधन कब्जा गर्ने समूह विशेषगरी ३ प्रकारले हावी भएका छन्। यसमा अनियन्त्रित रूपमा ढुंगा, गिटी, बालुवा उत्खनन गर्दै चुरे दोहन गर्ने, बैंक तथा वित्तीय संस्थाबाट घरजग्गा कारोबारका लागि मात्र नभई व्यावसायिक प्रयोजनका लागि समेत ऋण लिएर सट्टेबाजी उद्देश्यसाथ ठूलो परिमाणमा घरजग्गामा लगानी गर्ने तथा दशकौं लगाएर संरक्षण गरिएको सामुदायिक तथा सरकारी वन विनाश गर्नेहरू छन्। वित्तीय साधन कब्जा गर्ने समूह विशेष गरी घरजग्गा र सेयर कारोबारमा सक्रिय छन्। बैंक तथा वित्तीय संस्थाबाट प्रवाहित कुल ऋणमा ओभरड्राफ्ट, घरजग्गा, सेयर धितो र हायर पर्चेज शीर्षकको अंश मात्र ४३ प्रतिशत हुनुले यही संकेत गरेको छ। वित्तीय साधन कब्जा गर्ने समूहको प्रमुख विशेषता भनेको यस्तो समूहको लगानी बिमा, व्यापार, स्कुल, कलेज, अस्पताल, बंैक र सहकारी सबैतिर उत्तिकै छ। यस्तो समूहको प्रभाव र हैकम शासन सञ्चालनमा बढ्दै गइरहेको छ। नियमन व्यवस्थाका लागि आवश्यक कानुन निर्माण गर्ने क्रममा यस्तो समूहले आफ्नो स्वार्थ अनुकूल हुने गरी प्रभाव र दबाब बढाउने क्रम बढ्दो छ। एउटा बैंकबाट ऋण लिएर अर्को बैंकको मालिक बन्ने र एक सय रुपैयाँको सेयरलाई प्राथमिक निष्कासनमै १५ औं गुणासम्ममा बेचेर आम्दानी बाँढ्ने प्रवृत्ति पनि वित्तीय साधन कब्जा गर्ने प्रवृत्तिको द्योतक बन्न पुगेको छ। आय वितरणसम्बन्धी तथ्यांक हेर्दा पनि मुलुकको ४० प्रतिशत आम्दानी १० प्रतिशत मानिसले र ५६ प्रतिशत आम्दानी २० प्रतिशत मानिसले कब्जा गरेको अवस्था छ। आम्दानीको हिसाबले सबैभन्दा तल्लो वर्गमा रहेका २० प्रतिशत मानिसको भागमा जम्मा ४ प्रतिशत आम्दानी मात्रै पर्ने गरेको देखिन्छ। प्राकृतिक र वित्तीय साधनबाहेक सरकारी स्रोतसाधन कब्जा गर्ने वर्ग पनि उत्तिकै प्रभावी छ। यस्तो वर्गले राजनीतिज्ञ र सरकारी निकायका प्रमुखलाई विभिन्न प्रलोभनमा पारेर रिझाउने, कार्यालयमा काम नगर्ने र नीतिगत हेरफेरमार्फत आफ्नो दुनो सोझ्याउने काम गर्दै आएको छ। सरकारी निकायमा हुने तालिम, सरुवा र बढुवामा समेत यस्तो वर्गको बाहुल्य रहने गर्छ। केही वर्षयता भौगोलिक, जातीय र दलीय आवरणमा यस्तो वर्गले सरकारी निकायमा प्रभाव बढाउँदै लगेको छ। पेसागत दक्षता र विषयगत योग्यताभन्दा पनि राजनीतिक पहुँचको भरमा विभिन्न निकायमा नियुक्ति हुने क्रम बढेसँगै सरकारी स्रोतसाधन कब्जा गर्ने प्रवृत्ति बढ्दै गइरहेको छ। सरकारी स्रोत कब्जा गर्ने वर्गले व्यावसायिक दक्षता र कर्तव्यपरायण कर्मचारीलाई पाखा लगाउने र संगठनको समग्र उत्पादकत्व नै नकारात्मक रूपमा प्रभावित हुने गरी काम गरेको बुझिन्छ। नेपालमा यसरी एकातिर साधन कब्जाको सिलसिला बढ्दै गइरहेको छ भने अर्कोतिर गरिबी र आम्दानीका तथ्यांकले दयनीय अवस्थाको सन्देश दिइरहेका छन्। उपलब्ध पछिल्लो तथ्यांकलाई हेर्दा नेपालका करिब २४ प्रतिशत मानिसको दैनिक आम्दानी अझै पनि सवा एक डलर मात्र छ। यो भनेको वर्तमान विनिमय दरमा हेर्दा दैनिक रु १३० मात्र हो। यसैगरी दैनिक दुई डलर आम्दानी हुनेको संख्या पनि जम्मा ५६ प्रतिशत मात्रै छ। सबैभन्दा पछिल्लो उपलब्ध तथ्यांकलाई आधार मान्दा सन् २०१० मा आय असमानताको मापक जिनी गुणक शून्य दशमलव तेत्तीस छ। जति बढी भयो, उति नै बढी आय असमानता देखाउने यो मापक १९८५ मा शून्य दशमलव तीन मात्र थियो। यस तथ्यांकले २५ वर्षको अवधिमा आय असमानता बढेको देखाउँछ। साधन कब्जाले निम्त्याउने खतरा भयानक हुन सक्छ। साधन कब्जाको क्रममा वन विनाश र खानीको अस्वाभाविक उत्खनन हुन गई देशको आवश्यकताअनुसार निर्माण गर्नुपर्ने भौतिक पूर्वाधारका लागि आवश्यक कच्चा पदार्थको अभाव हुने हुन्छ। यसबाहेक पर्यावरणीय विनाशले उत्पन्न हुने बाढी, पहिरो, भूक्षय, मरुभूमीकरणको असर दीर्घकालीन हुन्छ। अझ प्राकृतिक साधन कब्जाका कारण भविष्यको पिंढीका लागि आवश्यक साधनको अभाव हुने गर्छ। पछिल्लोपटक देखिएको बैंक ऋणको भरमा जग्गा कब्जा गर्ने प्रवृत्तिले पनि दीर्घकालमा खेतीयोग्य जमिनको अभाव हुने, खाद्यान्न परनिर्भरता बढ्ने तथा अनियन्त्रित एवम् अव्यवस्थित सहरीकरणको गति तीव्र हुने देखिन्छ। वित्तीय साधनमा कब्जा जमाउने समूहले विभिन्न उपायबाट बिमा, बैंक र सहकारीमा आफ्नो स्वामित्व बढाउन खोजेको हुन्छ। सर्वसाधारणको बचतको माध्यमबाट ठूलो स्तरमा जोखिम लिएर गरिने वित्तीय व्यवसायमा निहित स्वार्थ हावी हुन पुग्यो भने वित्तीय संकटको सम्भावना बढ्ने हुन्छ। निहित स्वार्थको परिणाम बैंकहरूको लगानी उत्पादनशील क्षेत्रभन्दा पनि सट्टेबाजी व्यवसायतिर प्रवाहित हुँदा खराब कर्जा बढ्छ र यसले सबैभन्दा बढी अप्ठ्यारामा सर्वसाधारणलाई नै पार्छ। आवश्यकता पर्दा सर्वसाधारणले न त बैंकबाट बचत झिक्न पाउँछन् न त ऋण नै लिन पाउँछन्। यस्तो अवस्थामा वित्तीय क्षेत्रप्रति सर्वसाधारणको विश्वास घट्ने र अनौपचारिक क्षेत्रमा कारोबार बढ्छ। साधन कब्जाले धनी र गरिबबीच द्वन्द्व चर्काउने, गरिबीको दुश्चक्रमा फसेकालाई बाहिर आउन कठिन हुने र आर्थिक असमानताका कारण राजनीतिक वातावरण सधैं अस्थिर भइरहने हुन्छ। साधन कब्जा गर्ने वर्ग राजनीतिक रूपमा सधैं सत्तामा रहने र साधनमा पहुँच नभएको वर्ग सधैं शासित भइरहन्छ। साधन कब्जाका कारण शिक्षा र स्वास्थ्यको पहुँचसमेत असमानुपातिक र असमावेशी हुन पुग्छ। नेपालजस्तो मुलुकमा सीमित वर्ग र व्यक्तिमा साधन केन्द्रित हुँदा मुलुकमा अलिकति पनि असहज परिस्थिति उत्पन्न हुनासाथ पुँजी पलायन हुने सम्भावना पनि उत्तिकै छ।समाजमा सबैलाई समान रूपमा आय वितरण गर्ने र सबैको सम्पत्ति बराबर बनाउने भन्ने कुरा अधिकतम आदर्श मात्र हुन सक्छ। तर अवसरको बाँडफाँडलाई न्यायोचित बनाउने र उपलब्ध साधनको उपयोग बहुसंख्यकको हितका लागि दिगो रूपमा गर्ने भन्ने विषय सरकारको सार्वजनिक नीति अर्थात पब्लिक पलिसी को प्राथमिकताकै विषय हो। यस अर्थमा नेपालमा हाल भइरहेको साधनको अवाञ्छित दोहन र दुरुपयोगलाई रोक्न आम नागरिकको जागरुकता र सरकारको सार्वजनिक नीतिको प्रभावकारिता थप आवश्यक भएको छ।"
प्रस्तावित फौजदारी संहिता र नेपाल प्रहरी,"भर्खरै सम्पन्न प्रहरी र सरकारी वकिलको पहिलो राष्ट्रिय सम्मेलनले जारी गरेको घोषणापत्रको बुँदा नं १२ ले संसद्मा विचाराधीन फौजदारी अपराध, कार्यविधि र कसुर निर्धारण संहितासम्बन्धी विधेयकका केही प्रावधानहरूले अनुसन्धानकर्तालाई हतोत्साही बनाउने भएकाले पुनर्विचार गर्नुपर्ने भनी सिफारिस गरेकाले यो विषयले चर्चा पाएको छ। अपराध अनुसन्धान फौजदारी न्याय व्यवस्थाको प्रवेशद्वार र मूलाधार हो जसमा अभियोजन र सुनुवाइका तला थपिन्छन्। भनिन्छ, फौजदारी न्याय प्रशासनको ५० प्रतिशत सफलता केवल प्रहरीको सक्रियतामा निर्भर हुन्छ। त्यसैले, फौजदारी न्याय प्रणाली सुधारका लागि पहिलो ध्यान प्रहरीमा हुनुपर्छ। तर, यी दस्ताबेजका कतिपय प्रावधानहरू त्यसको उल्टो र प्रहरीलाई त्रसित बनाउने खालका छन्। उदाहरणका लागि, प्रस्तावित अपराधसंहिताको दफा ८७ बमोजिम झुटा प्रमाण बनाएमा ५ वर्षसम्म कैद र ५० हजारसम्म जरिवाना, दफा ८९ बमोजिम झुटा प्रमाण वा प्रमाणपत्र प्रयोग गरेमा २ वर्षसम्म कैद र २० हजारसम्म जरिवानाको व्यवस्था छ। त्यस्तै दफा ९७ बमोजिम बदनियतपूर्वक अनुसन्धान गरेमा ६ महिनासम्म कैद र ५ हजारसम्म जरिवाना, दफा १६५ बमोजिम यातना दिएमा ५ वर्षसम्म कैद र ५० हजारसम्म जरिवाना, दफा १९७ बमोजिम गैरकानुनी थुनछेक गरेमा ३ वर्षम्म कैद र ३० हजारसम्म जरिवाना हुने उल्लेख छ। दफा १९८ बमोजिम मानवोचित न्यूनतम सुविधा नदिई थुनामा राखेमा ३ वर्षसम्म कैद र ३० हजारसम्म जरिवाना, दफा १९९ बमोजिम छाड्ने आदेश भएकामा थुनिराखेमा ४ वर्षसम्म कैद र ४० हजारसम्म जरिवाना, दफा २०० बमोजिम गोप्य तरिकाले थुनामा राखेमा ४ वर्षसम्म कैद र ४० हजारसम्म जरिवानाको व्यवस्था गरिएको छ। प्रस्ट छ, कतिपय प्रावधान फरकफरक लेखाइमा पटकपटक उल्लेख भएको देखिन्छ। उदाहरणका लागि एउटा बदनियतपूर्वक अनुसन्धान गरेमा भन्ने कसुर भएपछि पुन: झुटा प्रमाण बनाएमा र झुटा प्रमाण वा प्रमाणपत्र प्रयोग गरेमा भन्ने जस्ता एउटै अर्थ हुने अन्य दफा आवश्यक पर्दैन। त्यस्तै, गैरकानुनी रूपमा थुनछेक गरेमा भन्ने कसुरमा सजायको व्यवस्था गरिसकेपछि न्यूनतम सुविधा नदिई थुनामा राखेमा,छाड्ने आदेश भएकामा थुनिराखेमा र गोप्य तरिकाले थुनामा राखेमा भन्नेजस्ता दफा जरुरी छैनन्। प्रहरीले गलत गरे नियमावलीबमोजिम भविष्यमा अयोग्य ठहरिने गरी बर्खास्तसम्मको कारबाही हुन्छ। कसुरको मात्रा हेरी आजन्म कैद, चौध वर्षसम्म कैद, दस वर्षसम्म कैद, पाँच वर्षसम्म कैद, दुई वर्षसम्म कैद सजाय हुने व्यवस्था प्रहरी ऐनको परिच्छेद ६ मा छ। दफा ३६, क अनुसार प्रहरीलाई छुट्टै अदालत गठन गरेर पनि कारबाही गर्न सकिन्छ। दफा १०, क अनुसार एउटै कसुरमा पनि विभिन्न ऐन कानुनबमोजिम दोहोरो तेहोरो कारबाही गरिन्छ। सामान्य जनताले गर्ने कसुर भएमा प्रहरीलाई समान सजाय हुन्छ। यसका अतिरिक्त विशेष ऐनहरूले अलग्गै कारबाहीको व्यवस्था गरेकै छन्। जस्तो, यातना दिएमा कारबाही। तर, प्रस्तावित विधेयकमा प्रहरीलाई कारबाही गर्ने त्यही मात्र एउटै हो भन्ने भान परेजस्तो छ।सरकारी वकिललाई एक स्थानमा प्रहरीसँग जोडेर बदनियतपूर्वक अनुसन्धान र अभियोजन गरेमा ६ महिनासम्म कैद र ५ हजारसम्म जरिवानाको व्यवस्था छ (दफा ९७)। अनौठो छ, असल नियतले काम गरेकामा सरकारी वकिललाई पूर्ण सुरक्षाको प्रत्याभूति छ भने प्रहरीलाई आंशिक मात्र (कार्यविधि संहिता, दफा १८९)। नेपालमा अहिलेको समस्या प्रहरीले गरेको काम बिग्रेकोभन्दा पनि प्रहरीलाई काम गर्ने वातावरण नमिलेकाले भएको हो। कानुनबमोजिम अझ बढी एग्रेसिभ पुलिसिङ जरुरी छ। फिल्डको प्रहरी आवश्यक एक्सन गर्न निर्धक्क हुनुपर्छ। नेपाल प्रहरीको आन्तरिक नीति र संस्कार, कानुनी व्यवस्था, नेपालले दस्तखत गरेका अन्तर्राष्ट्रिय कानुन र संयुक्त राष्ट्रसंघको भेटिङ आदिले अहिले नै कानुनबमोजिम गर्ने पनि अप्ठ्यारो अवस्था छ भने प्रस्तावित संहिताका प्रावधान यथारूपमा लागू भएपछि अझ प्रतिकूल हुनेछ। चक्काजाम गर्ने आफूभन्दा थोरै संख्याका व्यक्तिलाई प्रहरीले नलखेट्ने कारणहरू अरू छन। पछिल्लो समयमा कानुनी उदारता, मानव अधिकारको बढ्दो प्रभाव र राजनीतिक जागरणको आडमा कानुनको मर्म र पीडितलाई न्यायभन्दा पनि अभियुक्त र अपराधीमा केन्द्रीत अधिकार र त्यसका लागि सिन्डिकेट बनाएर लबिङ गरिदिने समूहहरू क्रियाशील देखिन्छन्। सवारी तथा यातायात व्यवस्था ऐनले तोकेको दायित्व पालना गराउन खोज्दा सडक र यातायात बन्द हुन्छ। नक्कली प्रमाणपत्रको अनुसन्धान गर्न खोज्दा अस्पताल बन्द हुन्छन्। प्रमाण संकलन गर्न नपाउँदै कसैलाई पक्राउ गर्न वा छोड्न जिल्ला बन्द र हडताल गरिन्छ। अस्पताल र राजमार्गमा कुनै घटना, दुर्घटना भएमा नक्कली निहुँ खोजेर हिंस्रक विरोध गर्ने र सहमति भएपश्चात् हिस्सा खाने प्रचलन सुरु भइसकेको छ। प्रहरीका राम्रा कुरामा अपनत्व लिन जरुरी छ। रुल अफ ल इन्डेक्सका अनुसार विगतदेखि हालसम्म नेपाल दक्षिण एसियामा सबैभन्दा धेरै विधिको शासनको पालना भएको मुलुक हो। महान्यायाधिवक्ताको कार्यालयको अभिलेखअनुसार नेपालमा सरकारी मुद्दाको सफलता दर दक्षिण एसियाका अन्य मुलुकभन्दा माथि छ। सेलर्डको एक अनुसन्धान अनुसार सन् १९९२ मा ६८ प्रतिशत थुनुवाले हिरासतमा यातना पाएकामा सन् २०१२ मा यो १५ प्रतिशतमा झरेको छ। इन्टरडिस्सिप्लिनरी एनालिस्टको अनुसन्धानअनुसार नेपाल प्रहरीउपर जनताको विश्वास निजामती कर्मचारीभन्दा माथि र अदालत सरह छ। यूएसआईपीको अनुसन्धानअनुसार पछिल्लो समयमा प्रहरीको कार्यक्षमतामा गुणोत्तर वृद्धि भइरहेको छ। हालैको मुस्कानसहितको सेवा, प्रहरी मेरो साथी, जिब्रोको गरिमा मीठो बोलीमा जस्ता कार्यक्रम अरू कसले गरेका छन्? कार्य स्वाभावले गर्दा प्रहरी विवादमा पर्छ नै र यो विकसित देशमा पनि लागू हुन्छ। पक्राउ परेर मुद्दा चलाएको मानिसले कहिले पो राम्रो भन्ला? मूल्यांकन हल्लामा होइन, तथ्यमा हुनुपर्छ। र, एउटा घटनामा होइन शृंखलाबद्ध रूपमा हुन जरुरी छ। तुलनात्मक रूपमा हाम्रो प्रहरी उत्कृष्ट छ, अझ बन्दै छ।प्रमुख जिल्ला अधिकारीले प्रहरी प्रमुखको मूल्यांकन गर्ने व्यवस्था नेपालमा छ। महान्यायाधिवक्ताले प्रहरीको हिरासत निरीक्षण गर्ने र मानवोचित व्यवहारको निर्देशन दिन सक्छन्। अनुसन्धान राम्रो नगर्ने प्रहरीलाई सरकारी वकिलले कारबवाहीका लागि लेख्न सक्छन्। भारतमा स्थानीय तहमा विधिको शासन निर्धक्क रूपमा अडेको मूलत: बलियो प्रहरी कारबाहीले हो। तर त्यही भारतको विहारले शान्ति सुव्यवस्थालाई मध्यनजर गर्दै मादक पदार्थको उत्पादन, बिक्रीवितरण र सेवन सम्पूर्ण बन्द गर्यो। हाम्रोमा त्यस्ता कदम कति चले? प्रहरी मात्र दोषी र प्रहरीउपरको नियन्त्रण मात्र जरुरी भन्ने सोच पुरातनवादी र पूर्वाग्रही हो। समानुपातिक प्रावधानले एउटै पार्टीको बहुमतको सरकार बन्ने सम्भावना क्षीण भएपछि अझ बलियो प्रहरी समयको माग हो। नेताहरूको अभिव्यक्तिका कारण टीकापुर दुर्घटना घटेको भन्ने संसदीय समितिको निष्कर्ष भएकाले पनि कतिपय वरिष्ठ हरू अराजकताका कारण बन्न सक्छन्। गुन्डागर्दी संगठित हुँदै छ। कथित डन संस्कार अब मिनी माफिया बन्दै छ र यो हरेक नगरमा फैलँदै छ। नेपाल अन्तर्राष्ट्रिय आतंकवादको आश्रयस्थल र लागू औषधको ट्रान्जिटस्थल बन्न सक्ने इन्टरपोलको अनुमान हो। संघीयताको यात्रा कुन दिशामा जाने र कस्ता समस्या आउने ठेगान छैन। अपराधमा राजनीति र राजनीतिमा अपराधीकरण थप नजिक हुन सक्छन्। यी सबैको पहिलो समाधान दृढ प्रहरी नै हो। लोकतान्त्रिक मुलुकमा प्रहरी कमजोर हुनुले सैनिकीकरणको मार्गप्रशस्त गर्छ।अधिकांश प्रहरी आफ्नो गल्तीमा रीतपूर्वकको कारबाहीको डर नभई व्यवस्थालाई म्यानुपुलेट गर्न सक्ने हस्तीहरूले दु:ख देलान् भन्ने शंका गर्छन्। करिब ९८ प्रतिशत सफलताको दर भएको संसारकै समृद्ध देश जापानमा पनि १५ वर्ष थुनिएका गोविन्दप्रसाद मैनाली पछि निर्दोष देखिए। यसरी मुद्दा हारिएमा प्रहरीको बदनियत रहेको, झुटा सबुद प्रमाण संकलन गरेको, गैरकानुनी थुनामा राखिएको र गलत प्रमाण प्रयोग गरिएको भन्नेजस्ता आरोप लाग्ने त्रास छाएको छ। त्यसैले प्रहरीलाई कार्य सम्पादनमा सक्षम बनाउन हालका लागि प्रस्तावित सजाय हटाउने र घटाउनेतर्फ उचित बाटो खोज्न अत्यन्त जरुरी छ।"
पत्रकारिताको दलीयकरण,"श्रमजीवी पत्रकार बढ्नु त राम्रै मानिएला। मिडियाको संख्या बढिरहेका बेला पत्रकारको संख्या केही मात्रामा बढ्नु स्वाभाविक पनि हो। तर गलत व्यक्तिको प्रवेश हुनु र प्रवेश गराइने होड डरलाग्दो पक्ष हो। चुनावका लागि प्रवेश गराइएका यस्तै व्यक्तिले नै पछि पत्रकारिता र महासंघलाई थप बदनाम बनाउने हुन्। पत्रकारका नाममा शिक्षक, उद्योगी व्यवसायी लगायत विभिन्न पेसा व्यवसायमा संलग्नहरू र राजनीतिक दल र तिनका भ्रातृसंगठनका नेताकार्यकर्तालाई सदस्य बनाउने क्रम रोकिएको छैन। लोकतन्त्र बलियो बनाउन स्वतन्त्र प्रेसको भूमिका महत्त्वपूर्ण ठानिन्छ। तर पत्रकारको आवरणमा दलीय राजनीति गर्ने प्रवृत्तिले नेपाली पत्रकारिताको छवि नराम्ररी धमिलिँदै छ। पत्रकार महासंघमा राजनीति हिजो पनि थियो तर लोकतन्त्रपछि त्यो घट्नुको साटो झन् बढ्दो छ। मिसनबाट व्यावसायिकतामा अघि बढ्दै गरेको नेपाली पत्रकारितालाई बलियो बनाउन पत्रकारितामा दलीयकरण रोक्न आवश्यक छ। लोकतान्त्रिक मुलुकमा हरेक व्यक्तिले आफ्नो विचार र आस्था राख्न पाउँछ तर समाज रूपान्तरणमा महत्त्वपूर्ण भूमिका निर्वाह गर्ने पत्रकारहरू दलका प्रचारक हुनु लोकतन्त्रकै उपहास हो। पत्रकारहरू नै दलीय कित्ताकाटमा उभिएपछि अन्यन्त्र दलीयकरणको खबरदारी र पहरेदारी कसले गर्छ? महासंघमा पुराना १० हजार ७७ सदस्य छन् जसमध्ये धेरैजसो पत्रकारिता पेसामा सक्रिय छैनन्। थपिन लागेका २ हजारभन्दा बढीको अवस्था पनि योभन्दा भिन्न छैन। अहिले पनि जिल्लादेखि केन्द्रसम्म पत्रकार महासंघको नेतृत्वमा श्रमजीवी पत्रकारहरू अल्पमतमा छन्। त्यसैले महासंघ पत्रकारहरूको हकहित र क्षमता विकासमा काम गर्नेभन्दा सदस्यमाथि धम्की वा आक्रमण हुँदा निन्दा गरेर विज्ञप्ति निकाल्ने काममा मात्रै खुम्चिएको छ। पत्रकार महासंघको वर्तमान कार्यसमितिले निर्वाचित भएको दुई महिनामै २०७१ असार २९ गतेको केन्द्रीय समिति बैठकबाट कार्ययोजना नै बनाएर शुद्धीकरण अभियान चलाउने र त्यसका लागि सार्वजनिक सुनुवाइसमेत गर्ने तथा गैरपत्रकारले सदस्यता नपाउने र नवीकरण पनि गर्न नपाउने गरी निर्देशिका बनाउने प्रतिबद्धतासहितको कार्ययोजना बनाएको थियो। तर त्यो कागजमै सीमित रह्यो। राजनीतिक दलका नेताहरू भाषणमा दलीय प्रभावबाट मुक्त भएर पत्रकारिता गर्नुपर्ने बताउँछन् तर पत्रकार महासंघलाई राजनीति गर्ने थलो उनीहरूले नै बनाएका छन्। पुरस्कार, सम्मान र अवसरमा पनि दलीय कोटाका आधारमा पत्रकार छान्ने क्रम बढ्दै गएको छ। दलीय भागबन्डाका आधारमा बाँडीचुँडी गर्ने, नेतृत्व कब्जा जमाउने र स्वतन्त्र तथा श्रमजीवी पत्रकारलाई पाखा पार्दै जाने हो भने महासंघ दलकै भ्रातृसंस्थामा रूपान्तरण हुनेछ। महासंघको शुद्धीकरणका लागि दलीय सदस्यतालाई निषेध गर्नु आजको पहिलो आवश्यकता हो। त्यसैले कम्तीमा दलको निर्वाचनमा उम्मेदवार बनेका र पार्टीका विभिन्न पदमा रहेकाले पत्रकारको सदस्यता छोड्नैपर्छ। नछाडे शुद्धीकरण अभियानबाट हटाउनैपर्छ। पार्टीको विज्ञप्ति जारी गर्ने अनि पत्रकारको परिचयपत्र भिरेर संसद् छिर्ने प्रवृत्ति दुभाग्र्यपूर्ण हो। अन्य पेसा व्यवसायीलाई पत्रकारको सदस्यताबाट वञ्चित गर्नुपर्छ। पत्रकार व्यावसायिक भए महासंघ व्यावसायिक पत्रकारको संगठन बन्न सक्छ। सदस्यता वितरणलाई पारदर्शी र व्यवस्थित बनाउनुपर्छ। कागजी प्रक्रिया पूरा गरेर हैन, पत्रकारिता गरेर मात्रै सदस्यता बन्ने र बनाउने व्यवस्था भयो भने अहिलेको संख्या आधा घट्छ। दलीय प्यानल बनाएर चुनाव लड्ने प्रचलन पनि तोड्नुपर्छ। नेपाल बार एसोसिएसन, इन्जिनियरिङ एसोसिएसनजस्ता संस्थामा सदस्यता विवादको विषय बन्दैन। तर नेपाल पत्रकार महासंघमा चुनावको सम्मुखमा गैरपत्रकारलाई सदस्य बनाउने र नवीकरणमा निरन्तरता दिने प्रवृत्तिले संगठनलाई नै कमजोर बनाउँदै लगेको छ। त्यस्तै प्रत्यक्ष निर्वाचन गरेर पनि धेरै समस्या समाधानको बाटो खुल्छ। तर दलीय पकड कायमै राख्न विगतमा साधारणसभाले निर्णय गरेर पनि प्रत्यक्ष निर्वाचनको प्रक्रियामा अघि बढ्न सकेको छैन। संकटका बेला पत्रकारहरूलाई जोगाउन र प्रेस स्वतन्त्रताविरुद्ध कहींकतैबाट आक्रमण हँुुदा सशक्त आवाज उठाउँदै आएको महासंघ सक्रिय पत्रकारको हुन सकेन, कार्यकर्ता पत्रकारको मात्रै भयो भने त्यसले कसको काम गर्ला, यो प्रश्नको जवाफ अब खोज्ने बेला भएको छ। दलीय हस्तक्षेपसँगै पत्रकारितामै विकृति देखिन थालेको छ। मौखिक र विभिन्न पेसा व्यवसायमा आबद्ध पत्रकार भनेर व्यंग्य गर्न थालिएको छ। दलीय गुट उपगुट र शक्ति प्रयोग बढ्दै जाँदा निर्वाचन महँगो हुँदै गएको छ। क्रियाशील र श्रमजीवीहरू बिस्तारै पाखा लाग्न थालेका छन्। २०६२०६३ पछि त पत्रकारिताको दलीयकरण झन् बढ्दो छ। पार्टी कार्यालयबाट निर्देशन दिने र कार्यकर्तालाई झैं आस र त्रासमा राखेर हुनेगरिने पत्रकारिताले व्यावसायिक फड्को मार्न सक्दैन। भण्डारी कान्तिपुर टेलिभिजनमा आबद्ध पत्रकार हुन्।"
रातो टीका : कसका लागि?,"भर्खरै सुरु भएको रातो टीका अभियान त्यसैको सटिक र आकर्षक रूप हो। यो अभियानप्रति अपेक्षा गरेभन्दा बढी संख्यामा महिलापुरुषहरूले ऐक्यबद्धता जनाउनुलाई यसको महत्त्व, औचित्य र सफलता मापनको आधारसमेत मान्न थालिएको छ। अभियानमा सामाजिक सञ्जालमा पहुँच भएका शिक्षित, सचेत र कुनै न कुनै हिसाबले प्रभावशाली व्यक्तित्वहरूको संलग्नता र सक्रियता रहनु स्वाभाविक हो। एकल महिलाहरूमध्ये कतिले आफ्नो घरपरिवार, नरनाता, साथीसंगीहरूका मुखेन्जी सार्वजनिक रूपमा रातो टीका चुनौती स्वीकारेर स्व:स्फुर्त सञ्जाल बढाएका छन् वा बढाउँदै छन् भन्ने पक्षले यहाँ बढी महत्त्व राख्छ। यस्तो अभियानले महिलाहरूले चाहेको कुनै पनि रंग र वेशभूषा लगाउने स्वतन्त्रताको वकालत गर्ने हुँदा उनीहरूको धार्मिक, सामाजिक र सांस्कृतिक स्वतन्त्रता, आफ्नो शरीरमाथिको अधिकार उपभोगमा टेवा दिन्छ। जुनसुकै पृष्ठभूमिका महिलाहरूले रुचिपूर्वक रमाउँदै, खुसी हँुदै यो अभियानमा ऐक्यबद्धता जनाउनुले महिलाहरूको खुसी हुन र रमाउन पाउने वा मनोरञ्जन लिन पाउनेलगायतको वैयक्तिक स्वतन्त्रताको अधिकारलाई समेत यसले प्रोत्साहन गर्छ। अझ यसले एकल महिलाहरूको आन्दोलनलाई सामाजिक सञ्जालमा फैलाउन र सारथिहरू बटुल्न मद्दत गरेको छ। सोह्र शृंगारमा मात्रै एउटी नारी सम्पूर्ण रूपमा सुन्दर ठहरिने र विवाहित महिलालाई मात्रै श्रीमान्का लागि त्यस्तो शृंगार गर्ने र शृंगारमा रमाउने अधिकार हुने हिन्दु धर्मशास्त्रको मान्यताकै सेरोफेरोमा यो अभियान अडेको छ। यस्तो शृंगारयुक्त महिला श्रीमान्को अस्तित्व र अधीनकै कारण निश्चित दायराभित्र सम्मानित, अधिकारसम्पन्न र सुरक्षित मानिने पुरानो हिन्दु परम्परा हो। तर हिन्दुबाहेकका संस्कारसंस्कृति मान्ने महिलाहरूको सामाजिकसांस्कृतिकधार्मिक मान्यता र परम्पराको अभ्यास गर्ने, आफ्नो शरीरमाथिको अधिकारको स्वतन्त्रता उपभोग गर्ने मामिलामा यो अभियानले के, कसरी र कस्तो प्रभाव पारिरहेको छ भन्ने कुरामा पनि घोत्लिन जरुरी छ। अर्को महत्त्वपूर्ण पक्ष, मूलधारे महिला आन्दोलनमा पहिचान र मुद्दाविहीन भएको, हिन्दुकरणको मारमा पारिइएको गुनासो र आलोचना गर्ने वा त्यस्ताखाले आलोचनात्मक विचारसँग सहमत हुने महिलाहरूले यस्ता अभियानलाई कसरी हेरिरहेका छन् तभन्ने पनि हो।यो पक्ष किन पनि महत्त्वपूर्ण छ भने हामीकहाँ धार्मिकसामाजिकसांस्कृतिक रूपमा श्रीमान्को पहिचान र अधिनबिना, रातो रंग र सोह्र शृंगारबिनै समाजमा महिलालाई सम्मानित, अधिकारसम्पन्न र सुरक्षित ठानिने र मानिने परम्परा पनि छन् भन्ने कुरा जानेरनजानेर प्राय: छायामा पर्ने र पार्ने गरिएको छ। जस्तो कि आदिवासीजनजाति समुदायका बाहुल्य महिलाहरूको अविवाहित, विवाहित वा एकल अवस्थामा तात्त्विक भिन्नता देखिँदैन। उनीहरूको अस्तित्व र अधिकारहरू श्रीमान्को अस्तित्व र पहिचानमा मात्रै सीमित नहुने हुँदा यी तीनै अवस्थामा उनीहरूका सामाजिकसांस्कृतिक अधिकार कटौती हँुदैनन्। रातो रंग र शृंगारको उपभोग जुनसुकै अवस्था वा उमेरमा स्वेच्छाले गरिनुबाहेक यसको विशिष्ट महत्त्व स्थापित गरिएको पाइन्न। रंग विशेषको महत्त्व जातिपिच्चे फरकफरक हुने भए पनि कुनै एक रंग विशेषको प्रभुत्व कायम गरिएको पाइन्न। त्यसो त रातो रंगका टीका र पहिरन वा जुनसुकै रङ र पहिरन लगाउन पाउने हरेक महिलाको जन्मसिद्ध अधिकार हो। यो अधिकार कसैले हनन गर्न नहुने कुरामा दुईमत राख्ने सायदै होलान्। तर, कुनै पनि रंग र पहिरन लगाउनेनलगाउने छनोट गर्न पाउनु पनि महिलाको जन्मसिद्ध अधिकार नै हो। हिन्दु होस् या अन्य समुदायका, यी दुवै अधिकार उपभोग गर्न पाउनु महिलाहरूको वैयक्तिक स्वतन्त्रताको कुरा पनि हो। हिन्दुबाहेकका संस्कार र समुदायमा हुर्केका महिलाहरू, जसले रातो रंगको बिम्बात्मक आयामहरूको मान्यता पछ्याउँदैनन्, को सन्दर्भमा भने समाजमा आफ्नो आत्मरक्षा, आत्मसम्मान, सुरक्षा, स्वतन्त्रता र अधिकार प्राप्त गर्न वा जोगाउन रातो रंग, पहिरन र सोह्र शृंगारको सहारा लिनुपर्ने बाध्यताबारे सोच्ने दायित्व पनि यही समाजका सचेत नागरिकहरूको होइन र?एकल महिलाको दृढता, आत्मसम्मान, सुन्दरता, हैसियत, अधिकार र स्वतन्त्रतालगायतका कुराहरूको पुनर्दाबी गर्ने प्रतीकात्मक अस्त्र रातो रंग शक्ति र क्रान्तिको प्रतीक पनि हो। त्यही शक्ति र क्रान्तिसँग जोडिएको रातो टीका एउटा सांस्कृतिक बिम्ब हो। र, यो एउटा सांस्कृतिक बिम्बात्मक अभियान हो। पुरुष (श्रीमान्) कै प्रभुत्व र निर्णयमा खोसिएका र खोसिने महिलाका खुसी, स्वतन्त्रता र अधिकारहरू फेरि त्यही प्रभुत्व र निर्णयअनुकूल प्राप्त गर्न खोज्नु नै अभियानको विशेषता हो। रातो टीका र पहिरन पहिरेर व्यावसायिक दिनचर्या जिउने एकल महिलामाथि बाह्य समाजबाट हुन सक्ने मानसिक यातना वा दुव्र्यवहारलाई छेकथुन गर्न रातो रंगले पक्कै मद्दत दिन्छ। एकल महिलाको वास्तविकतालाई आत्मसात् गरी अरूसरह सम्मान र व्यवहारको आदानप्रदान गर्नेगराउनेतर्फ रातो रंग केन्द्रित अभियान मात्रै पर्याप्त थिएन र छैन। पहिरन र शृंगारमा आएको रातोपनले पलाउने आत्मविश्वास र उज्यालोपनको एक खालको महत्त्वलाई नकार्न मिल्दैन। तर रातो रङ र टीका अभियानको मर्मसँग गमेर हेर्दा यो एउटा यस्तो प्रतिनिधिमूलक घटना हो, जसले एकल महिलाको विभेदित छविभित्र खप्टिएका अनेक समस्याको जटिलतातर्फ संकेत गर्छ र अभियानको सतहीपनप्रति औंला उठाउँछ।सामाजिकसांस्कृतिक रूपमा बलियो गरी उभ्याइएको विधवा महिलाको अपमानजन्य शाब्दिक उच्चारण क्रमिक रूपमा परिवर्तन हुँदै आएपनि त्यही छविले स्थापित गरेको अमानवीय मनोसामाजिकसांस्कारिक हेयपूर्ण व्यवहारमा खासै परिवर्तन भएको छैन। सधवा र विधवा छविबीचको खाडलको स्वरूप अझै भयंकर नै छ। प्राय:जसो एकल र सामाजिकआर्थिकपारिवारिक रूपमा कमजोर अवस्थामा रहेका महिला नै बोक्सी, अलच्छिनी र साइत बिगार्नेहरूको रूपमा उभ्याइने र उनीहरू नै चर्को सामाजिक हिंसा र यातनाको सिकार हुने क्रम जारी छ।त्यसो त रातो रंग र महिलाबीचको सम्बन्ध आफैंमा समस्यामुक्त छैन। पुरुषको वर्चस्व स्थापित समाजमा महिलाको स्वतन्त्रता र अधिकारलाई पुरुष (श्रीमान्, दाजुभाइ, बुबा, छोरा)को अधीनमा राख्ने एउटा माध्यम रातो रंग र महिलाबीच स्थापित सम्बन्ध पनि हो। असमान सामाजिक संरचना र लैंगिक असमान शक्ति सम्बन्ध टिकाउने एउटा खम्बा पनि हो यो सम्बन्ध। जसलाई महिलाहरूले परिवार र समाज सञ्चालनको प्रक्रियामा श्रीमान् पाएसँगै श्रीमान्को जीवनचर्या चुस्तदुरुस्त राख्न प्रोत्साहनस्वरूप अपनाउनु र गुमाएसँगै दण्डस्वरूप त्याग्नुपर्ने एक अत्यावश्यक संस्कृतिको स्वरूप दिइयो।अझ, रातो रंग र महिलाको सम्बन्धलाई नेपालका सबै महिलामा उत्तिकै लागू हुने वा भएको संस्कृतिका रूपमा हेरियो र बुझियो। त्यहीअनुरूपका अभ्यास हुँदा र गरिँदा ठूलो संख्यामा रहेका गैरहिन्दु महिलाहरूको सांस्कृतिक परम्परा, अभ्यास र भोगचलनमा समेत असर पर्न गयो। तर यहाँनेर जोड दिन खोजेको कुरा भनेको त्यस्तो सम्बन्धले महिलाहरूको आत्मविश्वास र कुनै पनि माध्यमबाट खुसी हुने वा रहने अधिकारको एउटा स्पष्ट सीमारेखा तोकिदियो। त्यसलाई तोड्नुको साटो त्यहींभित्र रमाउने उपायहरू अपनाउने यो अभियानले कुनै न कुनै हिसाबले असमान सामाजिक संरचना, लैंगिक विभेद र निश्चित सांस्कृतिक मूल्यमान्यताअन्तर्गतको सांस्कृतिक अभ्यास र प्रक्रियालाई मलजल गरिरहन्छ।रातो रंगसँग महिलाको सम्बन्धको स्थापित कडीलाई टिकाइराख्दा हुने लाभको उपभोगको तुलनामा त्यसको साइड इफेक्ट पक्ष बढी नै छन् र अझै बढ्दै जान सक्छन्। किनभने यो अभियानले एक मानवका रूपमा महिलाको स्वतन्त्र अस्तित्वको त कुरै छाडांै, एक पुरुष सरहको समान अधिकारको वकालत पनि गर्दैन। अबका अभियानहरू संस्कृति र परम्पराको परिवर्तनशील चरित्र र रूपान्तरणको प्रक्रियालाई समाज सञ्चालन र जीवन जिउनका लागि समयसापेक्ष, अधिकतम सहजपन र अपनत्व, बहुउपयोगिताको व्यापकताजस्ता कुराको आधारमा अघि बढाउने कि? रातो रंगमा प्राप्त हुने वा खोसिने जुनसुकै महिलाको अधिकारलाई त्यही रंगभित्रै खोजिरहनु नेपालका महिलामाझ रहेको अनेक विविधताका दृष्टिकोणको हिसाबले लाभकारी त छैन नै, एकल महिलाका समस्या समाधानको दीर्घकालीन बाटो पनि यसले पहिल्याउन सक्दैन। महिलाको निधारमा टल्किने वा टल्किएको रातो टीकाको उज्यालोपन, खुसी, दृढता र आत्मविश्वासको आधार फेरि पनि महिलापुरुषबीचको असमान शक्ति सम्बन्धमा अडिएको छ। त्यसैले एकल महिलाको आत्मविश्वास, सम्मान र अधिकार रातो परिधान र शृंगारमा हैन, समान सामाजिक संरचना र विभेदरहित सामाजिकसंस्कृतिक मूल्यमान्यता, मानसिकता, व्यवहार र पद्धतिहरूको विकासमार्फत खोज्ने हो कि?"
धराप र विषादीले मासिँदै गैँडा,"भरतपुर गैंडा तस्करको निसानामा नपरेको हजार दिन पुगेको अवसरमा केही दिनअघि चितवन राष्ट्रिय निकुञ्जले वनमन्त्री शंकर भण्डारीलाई बोलाएर कार्यक्रम गर्यो। सौराहास्थित नदी किनारमा चोरीसिकार शून्य हजार दिन लेखिएको बोर्ड उद्घाटन गर्न मन्त्री आएका थिए। तर, तस्करको निसानामा नपरेका गैंडा निकुञ्ज आसपास गाउँमा बाली जोगाउन स्थानीयले थापेका विद्युतीय धराप, बालीनालीमा प्रयोग गरिने विषादी लगायतले मर्ने क्रम बढेको छ।साउनयता ६ महिनामा १४ गैंडा मरे। तीमध्ये २ करेन्ट लागेर, ५ भाले गैंडासँग जुधेर र ३ कालगतिले मरेका थिए। बच्चा जन्माउन नसकेर र बाघको आक्रमणबाट पनि दुई गंैडा मरेका छन्। अर्काे एकको मृत्युको कारण खुलेको छैन। यस्तै एउटा गैंडा रौतहटमा सिकारीको गोली लागी मरेको निकुञ्जले जनायो। गैंडाको संख्या मर्ने र बढ्ने क्रम चलिरहने निकुञ्जका प्रमुख संरक्षण अधिकृत रामचन्द्र कँडेलले बताए। यो प्राकृतिक प्रक्रिया हो, उनले भने, जुधेर, खाल्टामा परेर वा अन्य कारणले मर्ने क्रम हुँदै गर्छ। निकुञ्जमा हाल ६ सय ५ गैंडामध्ये ५ वटा बर्दिया लगिएका छन्। बाँकी ६ सयमध्ये १४ वटा मरेका भए पनि ५० भन्दा बढी गैंडा जन्मिएको कँडेल बताउँछन्। निकुञ्जमा ३ सय जति पोथी गैंडा छन्, उनले भने, तिनले बच्चा जन्माएर संख्या बढे होलान्। करेन्ट लागेर वा विषाक्त खाद्यपदार्थ खाएर अघिल्लो वर्ष निकुञ्जमा तीन गैंडा मरेका थिए। यो वर्ष २ वटा मरेका हुन्।२०७१ वैशाख २० यता सिकारीले गैंडा नमारेको निकुञ्जको दाबी छ। दुई वर्ष लगातार शून्य चोरी सिकार वर्ष मनाएको निकुञ्ज कार्यालयले गएको माघ १४ गते शून्य चोरी सिकारको एक हजार दिन मनायो। त्यही बेला नवलपरासीको गैंडाकोटमा एउटा गैंडा मृत फेला पर्यो। तस्करले गैंडाको खागका लागि सिकार गर्छन्। गैंडाकोटमा मृत फेला परेको गैंडाको खाग झिकिएको थिएन। त्यसैले तस्करले मारेको नभई बाली जोगाउन प्रयोग गरिएको करेन्ट लागेर मरेको निकुञ्जको दाबी छ। स्थानीयले गैंडा रोक्न बिजुलीको करेन्ट मकैबारीमा छाडेका थिए। त्यही तार चपाउँदा गैंडा मर्यो। पोस्टमार्टम रिपोर्टले गैंडाको मृत्यु करेन्ट लागेर भएको पुष्टि भएको निकुञ्जले जनायो। गत साउन २५ गते यहाँको मेघौलीमा करेन्टले एक अर्को गैंडा मरेको थियो। मुलुकभर गैंडाको संख्या ६ सय ४५ छ। जसमध्ये सबैभन्दा धेरै चितवन राष्ट्रिय निकुञ्ज र आसपासका वनमा छन्। ०७२ को गणनाले निकुञ्जमा मात्रै ६ सय ५ गैंडा रहेको देखाएको छ। चोरी सिकार रोकिए पनि फन्दामा परेर गैंडा मर्ने क्रम जारी छ। निकुञ्जका अनुसार २०७२०७३ मा बाली जोगाउने उद्देश्यले स्थानीयले थापेको फन्दामा परेर तीन गैंडा मरे। त्यही वर्ष विभिन्न २५ वन्यजन्तु मरेका निकुञ्जले जनायो। मरेका वन्यजन्तुमध्ये गैंडाको संख्या १५ थियो। बालीनाली वन्यजन्तुले खाए राहत पाइन्छ भन्ने जानकारी गराउन नसक्दा बाली जोगाउने प्रवृत्ति बढेको र यसले गैंडाको ज्यान खतरामा परेको निकुञ्जले जनायो। वन्यजन्तु संरक्षणमा जागरुक बनाउन निकुञ्जमा मध्यवर्ती क्षेत्र कार्यक्रमका लागि वर्षको १२ करोड रुपैयाँसम्म बजेट आउने गरेको छ। गैंडा मरेमा ५० हजारदेखि १ लाख रुपैयाँसम्म जरिवाना, ५ देखि १५ वर्षसम्म कैद वा दुवै साजाय हुने कानुनी व्यवस्था छ। संरक्षणकर्मी वासु ढुंङ्गानाले गैंडालगायत वन्यजन्तुका लागि घाँसे मैदान र पानी सहज उपलब्ध हुनुपर्ने बताए। गैंडा स्वस्थ वातावरणमा बस्ने एक खालको जलचरजस्तै हो, उनले भने, विगतमा भएका घाँसे मैदान र पानीका स्रोत मासिँदै गएपछि संरक्षणमा समस्या हुने गरेको थियो। चोरी सिकारीबाट वन्यजन्तु सुरक्षित भए भन्दैमा ढुक्क हुनु हुन्न। उनीहरूको बासस्थान पनि सुरक्षित पार्नुपर्छ।पक्राउ परेनन् सिकारी गैंडालाई गोली हानी मारेको ६ महिना बितिसक्दा पनि त्यसमा संलग्न समूहको पहिचान हुन सकेको छैन। चितवन राष्ट्रिय निकुञ्जबाट पर्सा र बारा हँुदै रौतहट पुगेको एकसिंगे गैंडालाई सिकारीले गोली हानेका थिए। गोली लागी घाइते भएको उक्त गैंडा एक महिनापछि मरेको थियो। रौतहटको चन्द्रपुर २ स्थित तिलेश्वर सामुदायिक वनमा पुगेको गैंडालाई सिकारीले भदौ ३ गते गोली हान्दा गैंडा घाइते भएको थियो। उक्त गैंडाको टाउकामा ४, घाँटीमा १ र शरीरमा १ गरी ६ वटा गोली लागेका थिए। उक्त घटनामा संलग्न अझै पक्राउ पर्न नसकेका हुन्। घटनाको वास्तविकता पत्ता लगाउन छानबिन समिति गठन भए पनि सिकारी समूह पत्ता लाग्न सकेको छैन। घटनामा संलग्नको पहिचानबारे कुनै जानकारी आएको छैन, निकुञ्जका सहायक संरक्षण अधिकृत नुरेन्द्र अर्यालले भने, कार्यक्षेत्र बाहिरको घटना भएकाले विभागले फ्लोअप गरेको छ। घटनाको एक सातापछि प्रहरीको केन्द्रीय अनुसन्धान ब्युरो (सीआईबी) का प्रहरी निरीक्षक महेश बस्नेतको नेतृत्वमा एक टोली रौतहट आएको थियो। टोलीले विभिन्न शंकास्पद व्यक्तिसँग सोधपुछ गरेको थियो। छानबिनका क्रममा अहिलेसम्म समूहको पहिचान भएको छैन, निरीक्षक बस्नेतले भने। घटनालगत्तै सत्यतथ्य पत्ता लगाउन वन कार्यालय रौतहटका सहायक वन अधिकृत अरुण कर्णको संयोजकत्वमा सहायक वन अधिकृत रामकिशोर यादव र हरिशंकर साह सदस्य रहेको समिति गठन गरिएको थियो। कर्णले सीआईबीको टोलीले सोधपुछ गरिरहेको र संलग्न व्यक्ति नजिक पुगेको जानकारी पाएको बताए।"
शिक्षितलाई नै मनाउन चुनौती,"डोटी शिक्षितहरूको बाहुल्य रहेको समुदायमै हात्तीपाइले रोगविरुद्धको अभियान सफल पार्न चुनौती देखिएको छ। शिक्षित वर्ग, कर्मचारी र टाठाबाठाले नै औषधि खान आनाकानी गरेका छन्। औषधिले नकारात्मक असर गर्ने ठानेर खान नमान्ने गरेको जिल्ला स्वास्थ्य कार्यालयद्वारा हालै आयोजित अन्तक्र्रियामा जनाइयो। हात्तीपाइलेविरुद्धको औषधि खुवाउन ग्रामीण क्षेत्रमा जति सजिलो छ, शिक्षितहरूको बाहुल्य रहेको सहरबजार र सदरमुकाममा उति गाह्रो देखियो, हात्तीपाइले रोगविरुद्धका जिल्ला स्वास्थ्यका फोकल पर्सन तेजविक्रम शाहीले भने, औषधि प्रयोगात्मक परीक्षणका लागि ल्याइएकाले खानेबित्तिकै असर गर्ने भन्दै खान नचाहेका हुन्। जिल्ला स्वास्थ्यले चार वर्षयता हात्तीपाइलेविरुद्धको औषधि खुवाउने अभियान निरन्तर सञ्चालन गर्दै आएको छ। पहिलो वर्ष ७६, दोस्रो वर्ष ८०, तेस्रो वर्ष ८१ र चौथो वर्ष ७८ प्रतिशत जनसंख्यालाई मात्र औषधि खुवाउन सकिएको तथ्यांक शाहीले प्रस्तुत गरे। गत वर्ष सदरमुकाम सिलगढीका सीमित व्यक्तिले मात्र औषधि खान मान्नुभयो, उनले भने, कालगतिले ज्यान गएका व्यक्तिको हात्तीपाइले औषधि खाएकै कारण मृत्यु भएको हल्ला फैलिएपछि शिक्षित परिवारले समेत खान मानेनन्। जिल्लामा हालसम्म हात्तीपाइलेको लक्षण भेटिएका १५ बिरामी देखापरेका छन्। आगामी फागुन २१ देखि जिल्लाव्यापी अभियान लागिने वरिष्ठ जनस्वास्थ्य प्रशासक सतीश बिष्टले जानकारी दिए। झन्डै १२ सय स्वयंसेवक अभियानमा परिचालन भइरहेका छन्, उनले भने, ६ वर्ष लगातार सञ्चालन गरिने अभियानको अब २ वर्ष मात्र बाँकी छ। अभियानका क्रममा हात्तीपाइले रोग निवारणका लागि मान्यताप्राप्त डीईसी र जुका मार्न प्रयोग गरिने अल्बेन्डाजोल औषधि खुवाउने बताइएको छ। २ वर्षमुनिका, गर्भवती महिला र अति नै कमजोर स्वास्थ्य अवस्थाका व्यक्तिलाई भने औषधि खुवाउन नहुने वरिष्ठ जनस्वास्थ्य प्रशासक बिष्टले बताए। उनले भने, हात्तीपाइले रोगबाट बच्न घरवरपरको वातावरण सफा राख्नुपर्छ। विश्वका ७० देशमा हात्तीपाइले रोगबाट १२ करोड मानिस संक्रमित हुने गरेको उनको भनाइ छ। नेपालमा ६१ जिल्लामा अढाई करोड मानिसलाई हात्तीपाइलेविरुद्धको खोप दिइने बिष्टले जनाए। डाक्टर गिरीश अवस्थीले हात्तीपाइले रोगले जीवनभर अशक्त बनाउने भएकाले समयमै औषधि सेवन गर्नु पहिलो उपाय भएको बताए। शरीरका नली सुन्निनु, हातगोडामा धर्सा देखिनु, अण्डकोष सुन्निनु, गिर्खा आउनु हात्तीपाइलेका लक्षण हुन्। अण्डकोष सुन्निएका हात्तीपाइले रोगीका लागि जिल्ला अस्पतालमा नि:शुल्क शल्यक्रिया गरिने जिल्ला अस्पताल विकास समितिका अध्यक्ष सोपान रावलले जानकारी दिए। गत वर्ष चिकित्सक नहुँदा नि:शुल्क शल्यक्रियाका लागि आएको ५ लाख रुपैयाँ बजेट फ्रिज भएको थियो।"
वन्यजन्तु झन्झन् आक्रामक,"नवलपरासी रत्ननगर नगरपालिका १९ स्थित जनकौली सामुदायिक वनमा घाँस काट्न गएकी स्थानीय ३५ वर्षीया लक्ष्मी श्रेष्ठको दुई साताअघि गैंडाको आक्रमणमा ज्यान गयो। अर्की एक सामान्य घाइते भइन्। केहीले भागेर ज्यान जोगाए। उक्त क्षेत्रमा अहिले पनि वन्यजन्तुको त्रास कायमै छ। २ साताअघि सौराहा नजिकै खोरसोरस्थित हात्ती प्रजनन् केन्द्र अवलोकनमा आएकी एक भारतीय किशोरीको जंगली हात्तीको आक्रमणबाट मृत्यु भयो। प्रजनन् केन्द्रमा बस्दै आएका रोनाल्डो हात्तीको आक्रमणबाट उनको मृत्यु भएको थियो। त्यस्तै डेढ साताअघि चितवन निकुञ्जबाट निस्केको बाघ गैंडाकोट९ थुम्सिस्थित एक उद्योगमा पसेपछि गाउँले आतंकित बने। निकुञ्जका पशु चिकित्सक किरण रिजालको टोलीले राति बाघ नियन्त्रणमा लिएपछि स्थानीयले राहतको श्वास फेरे। गत वर्षको तुलनामा निकुञ्ज आसपासका वस्तीमा वन्यजन्तु आक्रमणका घटना बढेका छन्। गत वर्ष वन्यजन्तु आक्रमणबाट ५ को मृत्यु भएको थियो। यो वर्ष साउनयता ६ महिनामा गैंडा र हात्तीको आक्रमणमा परी ७ को मृत्यु भइसकेको छ। नवलपरासीमा मात्रै बाघ आक्रमणबाट ३ महिनामा ४ को मृत्यु भएको छ। चितवनमा गैंडाबाट पाँच, बँदेल र बाघको आक्रमणमा परी एकएक जना घाइते भएको निकुञ्जले जनायो। निकुञ्जमा वन्यजन्तुको संख्या बढेको बढ्यै छ, प्रमुख संरक्षण अधिकृत रामचन्द्र कँडेलले भने, सजग हुुनु जरुरी छ। वन्यजन्तुबाट सबैभन्दा बढी आक्रान्त हुने निकुञ्ज छेउको माडी नगरटपालिकाको अयोध्यापुरी गाउँ हो। केही साताअघि हात्तीको आक्रमणमा परेर त्यहाँका १३ वर्षीय सागर सुनारको मृत्यु भएको थियो। माडी क्षेत्रमा वन्यजन्तुको आक्रमणमा परी ३ ले ज्यान गुमाइसकेको बघौडा मध्यवर्ती उपभोक्ता समिति अध्यक्ष प्रभुप्रसाद महतोले बताए। कतिखेर जंगली जनावरको आक्रमणमा परिन्छ भन्ने थाहा हुँदैन, सजग हुन सके घटना कम हुन्थ्यो।"
क्षतिपूर्तिकै आसमा खारावासी,"रुकुम खाराका वीरबहादुर केसीलाई बिक्रीका लागि राखिएको १६ लाख मूल्यको गल्ला तथा फेन्सी सामान सहितको पसल जलेको भर्खरजस्तो लाग्छ। बिनाकुनै कारण उनका आँखै सामुन्ने घर र त्यसमा रहेका सम्पूर्ण सामान खरानी भयो।सोही ठाउँका शशिराम कार्कीको घर पनि वीरबहादुरकै जस्तो गरी जल्यो। बिनाकारण घर र भित्र रहेका सम्पूर्ण सामग्री जले। प्रहरी चौकी सिम्रुतु रुँघाबाट आएको टोलीले माओवादीलाई सहयोग गरेको आरोपमा वीरबहादुर र शशिरामसहित ६२ सर्वसाधारणको घरमा आगजनी गरेको थियो। आगजनीसँगै प्रहरीले सोही दिन खाराकै १५ सर्वसाधारणको हत्या गर्यो। मारिएका १५ मध्ये १० जनाको त घर पनि जलाइएको थियो। १७ वर्षअघि अर्थात् २०५६ को फागुन १० गतेको त्यो दर्दनाक घटना खारावासी अँझै झलझली सम्झन्छन्। १५ जनाको ज्यान र लाखौं धनमाल जल्ने गरी भएको आगजनीका पीडितलाई सरकारले अहिलेसम्म पनि कुनै क्षतिपूर्ति दिएको छैन। सोही दिन मारिएका १५ जनाका परिवारले ५ लाखका दरले राहत पाए पनि घर जलाइएका ६२ परिवार भने कसैले केही पनि नपाएका हुन्। शान्ति सम्झौताको ८ वर्ष भइसक्दा पनि त्यति ठूलो दु:खमा कसैले मलम नलाएको वीरबहादुरले गुनासो गरे। क्षतिपूर्तिका लागि कैयौंपटक शान्ति समितिमा गइएको छ, उनले दु:खेसो पोखे, तर कहिल्यै हाम्रो निवेदनबारेमा निर्णय गरेको सुन्न पाइएको छैन। शान्ति तथा पुनर्निर्माण मन्त्रालयअन्तर्गतको स्थानीय शान्ति समितिले क्षतिपूर्तिका लागि निवेदन लिन थालेदेखि अहिलेसम्म ७ पटकसम्म क्षतिपूर्तिका लागि निवेदन दिएको शशिरामले बताए। जतिपटक निवेदन दिने सूचना निस्कन्छ त्यतिपटक नै जिल्ला पुगेका छौं, उनले भने, तर क्षतिपूर्ति पाउनु त परै छ, निवेदन दिनु मात्रै भइरहेको छ। क्षतिपूर्ति पाउँ भन्दै सशस्त्र द्वन्द्वका क्रममा सम्पत्ति क्षति भएका ९ हजार ६ सयले शान्ति समितिमा निवेदन दिएका छन्। निवेदन दिएकामध्ये ५ सय ६४ ले मात्रै सम्पत्ति क्षति बापतको रकम पाएको स्थानीय शान्ति समितिका सचिव राजु लामिछानेले जानकारी दिए। निवेदन छन्, बेलाबेला आएर क्षतिपूर्तिबारे सोध्नु पनि हुन्छ तर केन्द्रले नै केही नगरेपछि हामीले के गर्न सक्छौं र? उनले भने। माओवादी केन्द्र खाराका अध्यक्ष टेकबहादुर ओलीले सशस्त्र युद्धका क्रममा ठूलो क्षति व्यहोरेको खारामा नमुना बस्ती विकास कार्यक्रमले विकास हुँदै गए पनि व्यक्तिगत रूपमा आगलागी पीडितले भने केही नपाएको बताए।"
अधिकांश पुल अधुरै,"भोजपुर जिल्लामा ५ वर्षयता सडकपुलका ९ योजना अघि सारिए पनि अधिकांश पूरा भएका छैनन्। अँधेरीघाट र हिंखुवा पुलबाहेकका योजनाको म्याद नै पटकपटक गुज्रिसकेको छ। धेरैजसोको जग खोस्रेर काम अलपत्र छाडिएको छ। भैंसीपंखाको खुरिला जोड्ने साढे ८ मिटर लामो पुल २ वर्ष बित्दासमेत बन्न सकेको छैन। ०७१ चैतमा ठेकेदार कम्पनी थुदुङ एन्ड खिम्दुङ निर्माण सेवाले ०७२ असार मसान्तभित्र काम सक्ने गरी सम्झौता गरेको थियो। यो अवधिमा जग खन्नेबाहेक कुनै काम भएन। पुन: डिजाइन गर्नुपरेकाले म्याद धकेलिएको प्राविधिक कार्यालयका किशोर पुरीले बताए। पहिलोपटकको डिजाइन भीरमा परेको भन्दै ठेकेदारले पुन: डिजाइनको माग गरेका थिए। प्राविधिक कार्यालयले पुन: डिजाइन गरेर मन्त्रालय पठाएपछि पुलको लम्बाइ साढे १० मिटर कायम गरियो। तर, ठेकेदारले कामै अघि बढाएनन्। चाँडै निर्माण गर्न बारम्बार ताकेता गरिरहेका छौं, पुरीले भने। गत साउनमा जग खनेपछि ठेकेदार निर्माणस्थल फर्किएका छैनन्। कम्पनी सञ्चालक विष्णुकुमार राई भने पछिल्लो डिजाइन एपु्रभ हुन ढिलाइ भएकाले काम अघि बढ्न नसकेको दाबी गर्छन्। निर्माणस्थलमा १३ लाख बराबरको निर्माण सामग्री तयार राखिएको छ, एपु्रभ हुन समय लागेकाले काम अड्किएको हो, उनले भने, आगामी वर्षभित्र पुल सञ्चालनमा ल्याइनेछ। कम्पनीले ७३ लाख ६७ हजार ३ सय १८ रुपैयाँमा ठेक्का लिएको हो। त्यसैगरी टक्सार र कोट जोड्ने पिखुवा पुलको एक्स्पान्सन जोड्न बाँकी छ। ९९ प्रतिशत काम ६ महिनाअघि नै सकिए पनि थप काम अघि बढाइएको छैन। ठेकेदार श्याम श्रेष्ठले एक्स्पान्सन भारतबाट ल्याउनुपर्ने र त्यसका लागि समय लाग्ने बताए। अब केही महिनाभित्रै सम्पन्न गरी जिविसलाई हस्तान्तरण गर्नेछौं, उनले भने। ५० मिटरको उक्त पुल २ करोड ६१ लाखमा देवेनसागर, कान्छाराम एन्ड मार्सेली कम्पनीले ठेक्का लिएको हो। मध्यपहाडी लोकमार्गअन्तर्गत भोजपुरचखेवा (४१ किमि) खण्डका ४ मध्ये ३ वटा पुलको पनि उही हालत छ। सेराखोला, पिखुवाको सेतीबगर र याङटाङ पुलको सम्झौता अवधि गुज्रिसकेको छ। याङटाङ पुलको निर्माण अन्तिम चरणमा आइपुगे पनि फिनिसिङ नगरिँदा सवारीसाधन गुड्न पाएका छैनन्। सेरा र सेतीबगरका पुलको ठेकेदार वर्षौंसम्म आयोजनासँग सम्पर्कविहीन रहे। ती पुलमा जग उठाउने काम मात्र भएको छ। पछिल्लो समय ठेकेदारलाई सम्पर्कमा ल्याएर काम थाल्न दबाब दिइएको इन्जिनियर रवीन्द्र महर्जनले बताए। ठेकेदार निर्माणस्थलमा आइसकेका छन्, निर्माण सामग्री जुटाइरहेका छन्, चाँडै काम सक्न समन्वय भइसकेको छ, उनले भने। सेराखोलाको सपना कन्स्ट्रक्सन र सेतीबगरको एलाइट कन्स्ट्रक्सनले ठेक्का लिएका हुन्। उत्तरी कुलुङको इर्खुवाखोलागौडेनी र नेपालेडाँडाको चिर्खुवाबालुवाबेंसीमा निर्माणाधीन पुलको हालत पनि उस्तै छ। २५ मिटरका दुवै पुल सिंगल स्पानका छन्। चिर्खुवा २०६८ असार र इखुवा ०६९ असारदेखि निर्माण थालिएका हुन्। अहिलेसम्म एकापट्टि जग खन्नेबाहेक काम भएको छैन। जग भेलले पुरिसकेको छ। निर्माण सामग्री छरपस्ट छन्। रड, सिमेन्ट बिग्रिसकेका छन्। जग खनेपछि ठेकेदार भागेकाले काम रोकिएको सडक विभाग, तुम्लिङटारका प्रमुख घनश्याम गौतमले बताए। विभागले दुवै पुलका ठेकेदारलाई सम्पर्कमा ल्याइसकेको छ। चिर्खुवा पुलको ठेक्का सगरमाथा सर्वोद्धार जेभीले लिएको हो। इर्खुवाको ठेकेदार हरि निर्माणसेवालाई काम नथाले वैकल्पिक व्यवस्था गर्ने चेतावनी दिइएको गौतमले बताए। दुवै पुल यसै वर्ष सम्पन्न हुने गरी निर्देशन दिइरहेका छौं, इर्खुवाको सवालमा ठेक्का तोड्नैपरे केही समय थपिन सक्छ, उनले भने।"
सम्झौता सकियो अझै बनेन,"स्याङ्जा पर्यटकीय क्षेत्र पञ्चमूलस्थित सिरुबारी पुग्न आँधीखोलामाथि मोटरेबल पुल बनाउने योजना लामो समयदेखि अलपत्र छ। सडक डिभिजन कार्यालय पोखराको प्रत्यक्ष रेखदेखमा निर्माण थालिएको पुल सम्झौता अवधि नाघिसक्दा पनि अपूरै छ। ठेकेदारको लापरबाहीका कारण पुलको काम अलपत्र भए पनि सम्बन्धित निकायले अनुगमन नगरेको सिरुबारीका बासिन्दाको आरोप छ। जिल्ला सदरमुकामबाट नजिकै रहेको नाँगडाडासेतीदाभानसिरुवारी सडक खण्डअन्तर्गत आँधीखोलामा निर्माण थालिएको पुल बनिनसक्दै ठेकेदारले काम छाडेर हिँडेका छन्। २०७१ असोज २६ को सम्झौताअनुसार ३ करोड २७ लाख रुपैयाँ छुट्याइएको ५० मिटर लम्बाइ र ७ मिटर चौडाइको पुल २०७३ असोज २५ मा निर्माण सम्पन्न भई हस्तान्तरण हुनुपथ्र्यो। ठेकेदार कम्पनी कान्छाराम आशेष जेबीले फाउन्डेसन मात्रै बनाएर काम अलपत्र छाडेको हो। निर्माण कम्पनीले सम्झौताअनुरूप काम नगरेकाले पुलको पुन: मूल्यांकन गर्ने प्रक्रिया भइरहेको सडक डिभिजन कार्यालय पोखराले जनाएको छ। निर्धारित अवधिभित्र निर्माण सम्पन्न नहुँदा वर्षामा पानीको सतहमाथि आउने भएकाले डिजाइन परिवर्तन गर्नुपर्ने बाध्यता आएको प्रमुख इन्जिनियर प्रेमप्रकाश खत्रीले बताए। पुलको डिजाइन पुन: गर्नुपर्ने भएकाले निर्माण कार्य अझै एक वर्ष धकेलिने स्थिति छ, उनले भने, राज्यले घाटा बेहोर्नुपर्ने अवस्था निम्तिएको छ। सेतीदोभान३ र फापरथुम४ जोड्ने गरी पुल बनाउन लागिएको थियो। मापदण्डअनुसार तोकिएको समयमा निर्माण नहुँदा लागत बढ्ने देखिएको छ। पुल बनेको भए २७ किमिको यात्रा २१ किमिमा छोट्टिन्थ्यो, स्थानीय विष्णुप्रसाद पोखरेलले भने, पुल नबनेकाले सिरुबारी पुग्न घुमाउरो बाटो ४० किमि पार गर्नुपर्छ। सेतीदोभानबाट फापरथुम हुँदै पञ्चमूलको सिरुवारी पुग्ने सडक स्तरोन्नतिको काम भने नियमित छ। नागडाँडाबाट सेतीदोभान र सेतीदोभानबाट सिरुवारी पुग्ने सडक तीव्र गतिमा निर्माण भइरहे पनि पुल नबनेकाले सडक मार्ग उपयोगी हुन सकेको छैन। पुल निर्माण भए जिल्लाका उत्तरी भेगका दरांै, पञ्चमूल, आरुचौर, चिलाउनेबास, विचारीचौतारा, फापरथुम र सेतीदोभान साथै पर्वतका केही गाविसका बासिन्दा लाभान्वित हुने स्थानीय भुवानीप्रसाद ढकालले बताए।"
सामान्य बन्दै मर्चवार,"भैरहवा दुई दिनदेखि तनावग्रस्त रूपन्देहीको दक्षिणी सीमावर्ती मर्चवार क्षेत्रको शान्ति सुरक्षामा सोमबारदेखि सुधार भएको छ। स्थिति सामान्य बन्दै गएको प्रहरीले बताएको छ।सीके राउतका समर्थक र सुरक्षाकर्मीबीच शनिबार र आइतबार भएका झडपमा त्यस क्षेत्रको अवस्था तनावपूर्ण बनेको थियो। मधेसी मोर्चामा आबद्ध राजनीतिक दलका नेता, कार्यकर्ता र प्रहरी सोमबार तनाव भएका स्थानमा गई स्थानीयसँग छलफल तथा अन्तरक्रिया गरेपछि स्थितिमा सुधार आएको हो।अब मर्चवार क्षेत्रको स्थिति सामान्य भइसकेको छ, रूपन्देहीका एसपी रवीन्द्र धानुकले भने, स्थिति शान्तिपूर्ण बनाउन मोर्चाका राजनीतिक कार्यकर्ताको ठूलो सहयोग मिल्यो। समाचार स्रोतका अनुसार, सीके राउतलाई रिहा गरिनुपर्ने र प्रहरीद्वारा पक्राउ गरिएकालाई छाड्नुपर्ने माग राख्दै विद्यार्थीसहित निस्किएको विरोध र्यालीलाई सशस्त्र प्रहरी निरीक्षकसहितको टोलीले बगौली चोकमा रोक्न खोज्दा झडप भएको थियो। प्रहरीको लाठी प्रहारबाट एक छात्रा घाइते भएकी थिइन्। छात्रामाथि आक्रमण भएको भन्दै स्थानीय विरोधमा उत्रिएका थिए। आक्रोशित भीडले चौकीमा ढुंगामुढा गरेको थियो। सुरक्षाकर्मीले स्थिति नियन्त्रणमा लिन ५५ राउण्ड अश्रुग्यास र हवाई फायर गरेको थियो। झडपका क्रममा सुरक्षाकर्मीको एक थान एसएलआर बन्दुक र एक थान ग्यास गन खोसिएको थियो। एसएलआर आइतबार भेटिएको छ। ग्यास गन पनि चाँडै उपलब्ध हुने प्रहरीको विश्वास छ। सशस्त्र प्रहरीका कारण स्थानीय आक्रोशित भएको र तनावपूर्ण अवस्था सिर्जना भएको तराई मधेस सद्भावना पार्टी नेपालका नेता उमाशंकर यादवले बताए। उनीसँगै संघीय समाजवादी फोरम नेपालका नेता महेन्द्र यादवले पनि स्थिति सामान्य बनाउन पहल गरेका थिए। ६ जनाविरुद्ध अभियोग शनिबार मर्चवार क्षेत्रबाट पक्राउ परेका २५ जनामध्ये ६ जनालाई राज्य विप्लव तथा संगठित अपराध अभियोगअन्तर्गत मुद्दा चलाउने प्रहरीले तयारी गरेको छ। अन्यलाई दैनिक तारेखमा छाडेको छ।"
काठमाडौंले हामीलाई पढ्दैन,"भारतीय नेपाली स्रष्टाहरू अहिले के लेखिरहेका छन्? मूलत: अहिले भारतीय नेपाली साहित्य संक्रमणमा छ। पुरानो ढर्रा र शैलीलाई तोड्दै नयाँ पुस्ता अघि बढ्दै छ। हस्तक्षेपी र समावेशी समूहले भारतीय नेपाली साहित्यलाई विचारका नयाँ उचाइ दिने प्रयन्त गरिरहेका छन्। शैलीदेखि विषयवस्तुसम्म विनिर्माण भइरहेको अवस्था हो अहिले। हस्तक्षेपी र समावेशी समूहले विशेषगरी कविता विधामा नयाँ प्रयोग गरिहेका छन्। लेखनभन्दा वाचन र मञ्चनमा उनीहरूले प्राथमिकता दिइरहेका छन्। भारतमा किनारीकृत नेपाली समुदायको मुद्दा, सांस्कृतिक र राजनीतिक चेतना अहिले सशक्त रूपमा साहित्यमा आइरहेको छ। पोस्ट कोलोनिजमको असरका कारण यस्तो भएको हो। यस्तो अवस्थामा भारतीय नेपाली साहित्य कसरी पुग्यो? कारण स्पष्ट छ, यतिबेला भारतीय नेपाली समुदाय पहिचानको संकटबाट गुज्रिँदै छ। भारतको कुनै पनि थलो पुग्यौं भने वाह दार्जिलिङ भन्नेहरू थुप्रै भेटिन्छन्। तर, हाम्रोमा पनि दुर्गापूजा हुन्छ भन्ने थाहा पाउनेबित्तिकै आश्चर्य मान्दै सोध्छन् ए, नेपालमा पनि त्यस्तो हुन्छ र? यो हाम्रो अस्तित्व संकटको प्रश्न हो। हामी त नेपालीभाषी भारतीय हौं नि, तर सिंगो भारतमा यो पहिचान सम्मानजनक रूपमा स्थापित हुन सकेको छैन। हामी किनारीकृत बनेका छौं। यिनै कुरा अहिले साहित्यमा चर्को रूपमा आइरहेको छ।नेपालबाट प्रकाशन हुने पुस्तकको त्यता कस्तो प्रभाव छ? काठमाडौंमा पुस्तक छापिएको केही दिन नबित्दै उता चासो बढ्छ। किताब खोज्दै सिलिगुडी र झापासम्म आउनेहरू थुप्रै हुन्छन्। तर, विडम्बना उताको साहित्यप्रति नेपाल बेखबर छ। भारतीय नेपाली साहित्यकारहरू के लेखिरहेका छन् भन्ने काठमाडौंलाई थाहा नै हुँदैन र उसलाई चासो पनि भएको जस्तो लाग्दैन।कुनै समय आख्यान, नाटक र काव्य लगायतका विधामा दार्जिलिङ नेपाली साहित्यको केन्द्रजस्तै थियो। अहिले विधागत हिसाबले के कस्तो छ? अहिले उपलब्धिमूलक ढंगले भइरहेको काम भनेको कवितामा हो। यसपछि मात्रै आख्यान छ। राजा पुनियानी, मनोज बोगटी, पवित्रा लामा, मिलन वान्तवा, केवलचन्द्र लामा, प्रवीण खालिङ, रेमिका थापा, सुधा एम राई, ज्ञानेन्द्र याक्सो, पुष्कर सिंगर, लेखनाथ क्षेत्री, शरण मुस्कान, कर्ण विरहजस्ता लेखकहरू काव्यमा जमिरहेका छन्। आख्यानमा विन्ध्या सुब्बा, इन्द्रमणि दर्नाल, पुष्प राई, राधा रसाइली, सुरज धड्कन, सञ्जय विष्ट, प्रकाश हाङखिम, सञ्जीव क्षेत्री, निरंकर थापालगायतका स्रष्टा सक्रिय छन्। कवितामा मञ्चीय शैली स्ल्याम पोइट्री पनि आक्रामक रूपमा अघि बढिरहेको छ तर यो शैली कविताभन्दा पनि आख्यानपरक बन्यो भन्ने गुनासो चाहिँ छ। भारतीय नेपाली साहित्यको बजार किन बलियो हुन नसकेको होला? मुख्य समस्या त नेपाली भाषा जीवनशैलीसँग भन्दा पनि भातखाने विषयसित मात्रै जोडियो। नेपालीमा एमए गर्यो, पढायो अनि भात खायो। फेरि यो बृहत्तर पनि बन्न सकेन। भारतका सबै भाषा अहिले अंग्रेजीबाट त्राहित्राहि बनेको अवस्था छ। त्यही भएर त अहिले साहित्यमा किनारीकृत समुदाय विषय उठ्यो। फेरि लेखनमा यताको जस्तो उता छैन। नेपालमा त इन्जिनियर, वकिल, डाक्टरजस्ता फरक पेसामा भएकाले पनि साहित्यिक किताब लेखेको पाइन्छ, उता त त्यस्तो भयो भने अचम्म मानिन्छ। भारतमा अहिलेसम्म सरकारी स्तरबाट नेपाली भाषा एकेडेमी नहुनु अर्को विडम्बना हो। आदिकवि भानुभक्त आचार्यमाथि पहिलो पीएचडी गर्नुभयो। भारतीय नेपाली साहित्यमा भानुभक्तको स्थान कहाँनिर छ? भानुभक्त हाम्रा सांस्कृतिक प्रतीक हुन्। हरेक भारतीय नेपाली स्रष्टाको साहित्यिक सुरुवात भानुजयन्तीबाटै भएको देखिन्छ। साहित्यमा मात्रै हैन, संगीतमा पनि भन्छु म। अरुणा (लामा) दिदीहरूले पनि कुनै समय भानुजयन्तीकै कार्यक्रमहरूमा गाएर सांगीतिक करिअर सुरु गर्नुभएको थियो। अहिले पनि भानुभक्त भारतीय नेपाली समाजलाई जोड्ने सेतु हुन्। प्रस्तुति : फूलमान वल"
खोजी पुरानै,"काठमाडौं स्टलमा थुप्रै नयाँ उपन्यास थिए। कपितय त भर्खरै घुम्टो खोलिएका पनि थिए। पाठकको रोजाइचाहिँ पुरानै देखियो।कमलादीस्थित नेपाल प्रज्ञा प्रतिष्ठानमा पाँच दिनदेखि जारी पुस्तक मेलामा पुरानै पुस्तक किन्नेहरू बढी भेटिए। उही लेखकको नयाँभन्दा पनि पुरानो कृति पाठकहरूले बढी रुचाएको बिक्रेताहरूले बताए। मेलामा भक्तपुरका अभिन्न लामिछाने पुराना पुस्तककै खोजीमा थिए। उनी बजारमा आउनेबित्तिकै कुनै साहित्यिक कृति किन्दैनन्। केही वर्षपछि अन्य पाठकको प्रतिक्रिया सुनेर मात्रै उनी कुनै किताब किन्ने रहेछन्। उनले सोमबार मेलामा बुद्धिसागरको नयाँ उपन्यास फिरफिरे नकिनी केही वर्ष पुरानो कर्णाली ब्लुज तिर उनले हात बढाए। कारण? भने, खै, नयाँभन्दा पुरानै राम्रो छ भन्ने समीक्षा पढेको थिएँ। त्यसैले नयाँ किन्न मन लागेन। फाइन प्रिन्टको स्टलमा सुबिन भट्टराईको साया भन्दा समर लभ मन पराउने पाठक भेटिए। प्लस टु पढ्दै गरेकी कोपिला महर्जनले साया पढ्ने चाहना बनाएकी थिइन्। तर, उनकी साथीले पहिला समर लभ नपढी साया बुझ्न गाह्रो हुन्छ भनेपछि उनले सुबिनको पुरानै उपन्यास किन्ने निधो गरेकी रहिछन्।लभस्टोरी पढ्न जाँगर लाग्छ, उनले भनिन्, त्यसैले सुबिनका उपन्यास रुचाउँछु। फाइन प्रिन्टका अनुसार, पाँच दिनको अवधिमा नयनराज पाण्डेको पछिल्लो कृति सल्लीपिर भन्दा लू र उलार लाई पाठकले बढी खोजे। त्यस्तै, यज्ञशद्वारा अनूदित भारतीय लेखक उदय प्रकाशको कथासंग्रह नेलकटर को पनि खोजी गर्नेहरू थुप्रै भएको फाइन प्रिन्टले दाबी गर्यो।यता, साझा प्रकाशनको स्टलबाट पनि महाकवि लक्ष्मीप्रसाद देवकोटाको खण्डकाव्य मुनामदन र बीपी कोइरालाका उपन्यासहरू बढी बिकेका छन्।मेलामा नयाँ पुस्तकहरू पनि सार्वजनिक भइरहेका छन्। सांग्रिला बुक्सका मणि शर्माले पाँच दिनभित्र चार वटा कृति सार्वजनिक भएको बताए। नेपाल प्रज्ञा प्रतिष्ठान र नेपाल राष्ट्रिय पुस्तक बिक्रेता तथा प्रकाशक सघंले गरेको पुस्तक मेलामा ३५ भन्दा बढी स्टल छन्। तर, विगतका वर्षभन्दा योपटक भने पुस्तक मेलामा चहलपहल कम छ। यसले पुस्तकप्रति पाठकको चासो घटेको अनुमान लगाउन सकिन्छ। संघका महासचिव लिखत पाण्डेले गएको वर्षको तुलनामा ३० प्रतिशत पाठक घटेको अनुमान लगाए।धेरै पुस्तक प्रदर्शनी भइरहेकाले होला, पाठकको सक्रियता घट्दै छ, उनले भने, उत्पादन अनुकूल व्यापार हुन सकेको छैन।फागुन १४ सम्म जारी रहने मेलामा साहित्यिक, शैक्षिक, राजनीतिक, कानुनी, महिला, बालबालिकादेखि हरेक उमेर समूहलाई हुने सबै खाले पुस्तक पाउन सकिन्छ। पुस्तकहरूमा २० प्रतिशतदेखि ६० प्रतिशतसम्मको छुट राखिएको महासचिव पाण्डेले जनाए।"
काइदाका कालीप्रसाद,"काठमाडौं कालीप्रसाद बाँस्कोटा पहिले संगीतकार थिए। पोहोर रेसम फिलिली फिल्मको पारि त्यो डाँडामा गाएपछि उनी गायकका रूपमा पनि कहलिए। त्यसयता उनले आधा दर्जन जति गीतमा स्वर भरे, ८१० वटा संगीत कम्पोज गरे र उति नै संख्यामा गीत लेखे। कालीप्रसादले हात हालेका कृति दर्शकश्रोताले मन पराइरहेका छन्। निर जैले रिसाउनी, ठमेल बजार जस्ता गीत भाइरल बने। अहिले हेमन्त रानाको स्वर रहेको सुन साहिँली उत्तिकै लोकप्रिय बनिरहेको छ। यसमा कालीप्रसादकै संगीत छ भने रचनामा उनले हिमाल साउदलाई सघाएका छन्। संगीत सिर्जनामा मेरो आफ्नै फिलोसोफी छ, अचेल नेपाल आइडल को खोजीमा देश डुलिरहेका कालीप्रसादले आफ्ना काइदा सुनाए, सरल र अर्थपूर्ण शब्द खोज्छु। टयुनमा र गायकीमा स्थानीयपन दिन चाहन्छु। र, समग्र प्रस्तुतिचाहिँ मोडर्न शैलीको बनाउन खोज्छु।मौलिकतामा आधुनिकता मिलाउने उनको कौशल गतिलो मानिएको छ। त्यसैले अचेल हरेक फिल्ममा उनलाई गीत गाउन लगाइमाग्नेको ताँती लामो छ। उनले गाइदिएपछि वा संगीत भरिदिए वा छोइदिए मात्रै पनि गीत भाइरल बन्छ भन्ने आश सबैमा देखिन्छ। उनी सकेसम्म कसैलाई निराश पार्न चाहँदैनन् तर सबैको डिमान्ड पूरा गरिदिन सक्ने अवस्था पनि छैन।सबैको अनुरोध स्विकार्न सकिँदैन रहेछ, उनले भने, राम्रो उत्पादन दिन अलि धेरै मिहिनेत गर्नुपर्छ। अनि म साह्रै चुजी छु। धेरै वटामा बल्लतल्ल एउटा मन पर्छ। यस्तो हुँदा कतिपयको अनुरोध अस्वीकार गर्नुपर्ने हुन्छ।उनले सोचेका थिएनन्, जिन्दगीमा यति ठूलो सरप्राइज पाइन्छ भन्ने। पोहोरसम्म उनी चुपचाप संगीत सिर्जना गरिरहेका थिए। जागिर खान्थे। सीमित सर्कलले चिन्थ्यो उनलाई। अहिले जताततै उनको चर्चा छ। कार्यक्रममा गाउनदेखि फिल्मका कम्पोज गरिमाग्नसम्म उनकै खोजी हुन्छ। जिन्दगी नै बदल्यो मेरो, उनले कान्तिपुरसँग भने, व्यस्त हुँदा कस्तो हुन्छ भन्ने अहिले थाहा पाउँदै छु।गायक भइसकेपछि चिनिए कालीप्रसाद। स्वरले उनलाई चर्चा दिलायो। तर, उनी आफूलाई संगीतकार भनिहिँड्छन्। गाउनुभन्दा गीत जन्माउनु ठूलो कुरो हो भन्ने लाग्छ उनलाई। सर्जक हुनु ठूलो कुरा हो, उनले भने, मेरा सिर्जनाले श्रोताको मन जितेको देख्दा आनन्द लाग्छ। उनी जसरी होस्, आफ्नो सिर्जनाले न्याय पाओस् भन्ने चाहन्छन्। कम्पोज गरेका कतिपय गीत आफैं गाउँदैनन्। स्वर मिल्छ भन्ने लागेपछि मात्रै आफू गाउन तयार हुन्छन्। होइन भने साथीभाइ दिन्छन् गीत। सुन साहिँली कै सन्दर्भमा पनि उनले कम्पोज गरेपछि गीत हेमन्त रानालाई दिए। रानाको स्वर गीतमा फिट हुन्छ भन्नेमा द्विविधा थिएन रे।ऊसँग पहिले पनि काम गरिसकेको थिएँ, कालीप्रसादले भने।रियालिटी सो नेपाल आइडल मा निर्णायकका रूपमा अनुबन्धित भएयता उनी न्हयू बज्राचार्य र इन्दिरा जोशीका साथ देशका विभिन्न सहर पुगे। काठमाडौं बाहिरका प्रतिभा र स्थानीय चालचलनलेउनलाई एकदुइटा नयाँ कन्सेप्ट फुराइदिएको छ।मान्छेको रहनसहनले संगीतलाई कसरी प्रभाव पार्छ भन्ने बुझेँ, हाल काठमाडौंमै रहेका उनले भने, विभिन्न ठाउँ डुलेर आएको छु, केही नयाँ चिज पक्कै बाहिर ल्याउँछु।"
सोसल मिडियाले जसलाई जिउँदै मारिदियो,"यति बेला भने यी ६७ वर्षीयाबारे त्यस्तो हौवा कसरी इन्टरनेटमा भाइरल भयो भनी खोजी सुरु भएको छ। फरिदाले आफू जीवितै रहेको प्रमाण स्वरूप ट्वीट पनि गरिन्, म तपाईंहरूलाई आफू जीवितै भएको कुरामा विश्वस्त पार्न चाहन्छु। मेरो मृत्युको खबर अफवाहबाहेक केही हैन। यस्ता झूट समाचार फैलाउन रोकियोस्।त्यसो त बलिउड सेलिब्रिटीका मृत्युका होक्स न्युज यसअघि पनि नआएका होइनन्। अमिताभ बच्चन, यो यो हनी सिंह, दिलीप कुमारलगायतको नक्कली मृत्युको खबर यसैगरी सोसल मिडियामा भाइरल भएका थिए। अमिताभ अस्वस्थ भई अस्पताल भर्ना भएका बेला पनि उनको मृत्यु भएको अफवाह फैलाइएको थियो। त्यसमा अमिताभले एउटा फिल्ममा गरेको मृत्युको अभिनयको फोटोलाई नै वास्तविक अवस्थाको झैं गरी दुरुपयोग गरिएको थियो। उक्त फोटोसहितको क्याप्सन सुरुवातमा हाटस्एपमा आएको थियो भने लगत्तै ट्वीटरमा पनि आउन थालेपछि अमिताभ स्वयंले ट्वीटमार्फत खण्डन गर्नुपरेको थियो।त्यसैगरी, र्यापर हनी सिंह पनि कुनै समय संगीतबाट ओझेल पर्दा सोसल मिडियामा मृत्युको अफवाह फैलाइएको थियो। उक्त होक्स न्युजमा हनीको मृत्युको कारण दुर्घटना बताइएको थियो। यो सबै अफवाह हो। जो मलाई रुचाउँदैनन्, तिनैले यस्तो गरिरहेका छन्, हनीले उक्त अफवाहलाई चिर्दै ट्वीट नै गरेका थिए।कुनै बेला गायिका लता मंगेशकर, अभिनेत्री आशा पारेख, माधुरी दीक्षित पनि मृत्यु अफवाहको खबरका सिकार भइसकेका छन्। त्यसो त यस्ता होक्स न्युजको बिगबिगीमा हलिउड सेलिब्रिटीदेखि हाम्रै कलाकार पनि सिकार भएका छन्। हाम्री नायिका रेखा थापासमेत दुईदुईपटक यस्तो दुष्प्रवृत्तिको सिकार भइसकेकी छन्।"
कथा लिएर नवीन,"रोल्पा सुइना राजधानीमा सोमबार वरिष्ठ साहित्यकार खगेन्द्र संग्रौला, लेखक आदित्य अधिकारी, अनुसन्धाता कैलाश राईले लोकार्पण गरे। कथाहरूमा लेखकले माओवादी जनयुद्धको प्रक्रियालाई अत्यन्त सूक्ष्म र निकटतम ढंगबाट अध्ययन र अनुसन्धान गरेर प्रस्तुत गरेको संग्रौलाले बताए। धेरैले माओवादी जनयुद्धको बारेमा कलम चलाए पनि निष्पक्ष भेटिन गाह्रो छ, उनले भने, नवीनका कथामा निष्पक्षता पाइन्छ। द्वन्द्वपछि पार्टीहरूको अवस्थामै कायाकल्प भएको तथ्यलाई नवीनको पुस्तक पढेपछि गहन रूपमा बुझ्न मद्दत मिल्ने उनले दाबी गरे। साहित्य र पत्रकारिताको गुण भएकाले नवीनको लेखाइमा फरकपन भएको अधिकारीले टिप्पणी गरे। द्वन्द्वको इतिहास लेखिन बाँकी नै छ, उनले भने, यो पुस्तकमा युद्धले सिर्जना गरेको तत्कालीन अवस्था र सकिएपछिको अवस्थाको चित्रण गरेको छ। यसले इतिहास लेखनमा मद्दत गर्नेछ।कथाहरूमा महिला पात्रहरूलाई सुरुवातदेखि अन्त्यसम्मै उभ्याइएको अनुसन्धानकर्ता राईले बताइन्। अहिले द्वन्द्वलाई विषयवस्तु बनाएर लेख्नेहरू निकै कम भइसके, उनले भनिन्, द्वन्द्वभित्रका उठान गरिनुपर्ने विषयमा नवीनले कथाहरू लेखेका छन्। कथाहरू आवेशमा लेखिएका छैनन्।द्वन्द्वग्रस्त जिल्लाका सदरमुकामहरूमा पुगी अध्ययनअनुसन्धान गरेर कथाहरू लेखेको उल्लेख गर्दै नवीनले मिडियामा आएका सूचनाहरूको प्रयोगले प्रत्यक्ष घटनाका पीडितहरूको संवेदनालाई समेत उजागर गर्ने कोसिस गरेको सुनाए। तीन खण्डमा विभाजित पुस्तकमा ३७ कथा छन्। उक्त पुस्तक सांग्रिला बुक्सले छापेको हो।"
किन भेटिँदैनन् हराएका मोबाइल?,"माछापोखरीका छिरिङ तामाङ २१ हजार पाँच सय पर्ने मोबाइल हराएपछि बिलखबन्दमा परेका छन्। आइतबार महानगरीय प्रहरी परिसर काठमाडौंको मोबाइल शाखामा पुगेका तामाङलाई आफ्नो मोबाइलको जति माया छ त्यो भन्दा धेरै चासो भने त्यसमा रहेका तस्बिर, सूचना र अन्य जानकारीहरूको छ। परिसरको मोबाइल शाखामा निवेदन बोकेर आउनेमा छिरिङ एक्ला भने छैनन्। शाखाको तथ्यांकले देखाउँछ काठमाडौंमा हराउने र चोरी हुने मोबाइलको संख्या ठूलो छ। शाखाका अनुसार प्रत्येक दिन औसतमा काठमाडौंबाट २४ वटा मोबाइल हराउने र चोरी हुने गर्छन्। जबकि भेटिने मोबाइलको संख्या भने औसतमा २ वटा पनि छैन। शाखाका अनुसार हराउने वा चोरी हुने मोबाइलको औसत मूल्य २५ हजार रुपैयाँ छ। जसअनुसार औसतमा दैनिक ६ लाख रुपैयाँ बराबरका मोबाइल हराउने र चोरी हुने गर्छन्। आर्थिक वर्ष २०७२७३ मा मात्रै ८ हजार ६ सय १६ मोबाइल हराएको उजुरी परिसरमा परेको छ, जबकि त्यो बीचमा ६ सय ६१ मोबाइल मात्रै भेटिएका छन्। त्यस्तै आर्थिक वर्ष २०७३७४ को सात महिना ७ दिनमा मात्रै सात हजार ७ सय १५ मोबाइल हराएको उजुरी परेका छन्। यो अवधिमा १४ सय ९४ वटा मात्रै मोबाइल भेटिएका छन्। शाखाबाट प्राप्त तथ्यांकले प्रत्येक महिना हराउने मोबाइलको संख्यामा उल्लेख्य वृद्धि भएको देखिन्छ। जस्तो कि, गत मंसिरमा ४ सय ६० मोबाइल हराएका थिए, जसमध्ये ९० वटा मात्रै मोबाइल फेला परे। त्यस्तै पुसमा १२ सय १७ मोबाइल हराएकामा ९३ मोबाइल फेला परे। हराउने मोबाइलको संख्या माघ महिनामा उल्लेख्य रूपमा वृद्धि भई १४ सय ९६ पुगेको छ तर यो महिनामा जम्मा ९९ मोबाइल मात्रै फेला परेका छन्। तथ्यांकले पछिल्ला महिनाहरूमा हराउने मोबाइलको संख्यात्मक वृद्धि भएसँगै भेटिने मोबाइलको संख्या भने घटदै गएको देखिन्छ। फागुन महिनाका आठ दिनमा मात्रै ६ सय ९८ मोबाइल हराएको उजुरी परेको छ भने यो अवधिमा ३९ मोबाइल मात्रै फेला पार्न सकिएको छ। महानगरीय प्रहरी परिसरका प्रवक्ता एसपी प्रद्युम्न कार्की मोबाइल हराएको र चोरी भएकाहरूको संख्यामा उल्लेख वृद्धि भइरहेको बताउँछन्। उनी यस्ता मोबाइल फेला पार्नका निम्ति प्रहरीले ठूलो जनशक्ति खर्च भइरहेको बताउँछन्। यतिका धेरै मोबाइल हराउँछन् र पनि कसैले मोबाइल भेटिएको भन्दै बुझाउन ल्याउँदैनन् प्रवक्ता कार्कीले भने, यसैबाट बुझ्न सकिन्छ हाम्रो समाज कस्तो बन्दै छ, जहाँ भेटिएका सामान बुझाउने चलन नै छैन।फागुन ६ को झम्के साँझमा मनमैजुका सुवास सापकोटाको कोठाबाट १३ र १२ हजार रुपैयाँ पर्ने दुईवटा मोबाइल हराए। उजुरीका निम्ति परिसर आएका सापकोटा त्यतिबेला झसंग भए जब परिसरको मोबाइल शाखाका अधिकारीले अहिले कल डिटेल हेर्न समस्या भएको भन्दै मोबाइल फेला पार्न कठिन रहेको बताए। सापकोटाले निवेदन त दर्ता गरे, तर चोरिएको मोबाइल फेला नै पर्ला भन्ने आस भने गरेनन्। २१ माघमा सर्वोच्चले गोपनीयताको हक संरक्षणका निम्ति भन्दै अदालतको अनुमति नलिई टेलिफोनको कल डिटेल हेर्न नपाइने निर्णय गरेपछि मोबाइल खोजीका निम्ति परिसरले अदालतमार्फत अनुमति लिने प्रक्रिया थालेको छैन्। जसको प्रत्यक्ष प्रभाव चोरिएका वा हराएका मोबाइल खोज्ने काममा समेत परेको छ। शाखा सम्हालिरहेका सबइन्स्पेक्टर राजेन्द्र भण्डारीका अनुसार चोरिएकाभन्दा हराएका मोबाइल खोजीका निम्ति धेरै उजुरी पर्ने गरेका छन्। यस्ता मोबाइल किन भेटिँदैनन् त? भण्डारीका अनुसार केही अघिसम्म चोरिएका वा हराएका मोबाइल व्यक्तिले नै प्रयोग गर्थे र प्रहरीले कल लोकेसन र कल डिटेलका आधारमा मोबाइल पत्ता लगाउँथ्यो। भण्डारीले भने, हिजोआज चोरिएको वा भेटिएका मोबाइल फिर्ता गर्नुपर्ने डरले मोबाइल पसलहरूमा वा अनलाइनमार्फत बिक्री गर्ने चलन बढेको छ। यसरी पसलमा बेचिएका मोबाइलको भने पार्टपुर्जा निकालेर बेचिन्छ भने अनलाइनमार्फत बिक्री भएका मोबाइल प्रहरीले फेला पारे पनि कसले भेटाएर वा चोरेर अनलाइनमार्फत बिक्री गरेको हो पत्ता लाग्दैन। भण्डारीले भने, अनेकन अनलाइन साइटमार्फत किनिएका सेकेन्डह्यान्ड मोबाइलहरू चोरीका हुने गर्छन्। हराएका वा चोरी भएका मोबाइलको मदर बोर्डभित्र रहेको आईएमई बोर्डबाहेक अन्य पार्टपुर्जाहरू जस्तै एलसीडी, ब्याट्री लगायतका अन्य पार्टपुर्जा पसलेहरूले चोरीका वा फेला परेका मोबाइलबाट झिकेर प्रयोग गर्छन्।"
भूकम्पले ढलेका स्वास्थ्य भवन ठडिँदै,"सिन्धुपाल्चोक भूकम्पले क्षतिग्रस्त जिल्लाका स्वास्थ्य चौकी भवन धमाधम निर्माण हुन थालेका छन्। फुल्पिङकोटमा पक्की भवन बनेको छ। गाउँमै बर्थिङ सेन्टरसहितको भवन बनेपछि स्थानीयलाई राहत पुगेको छ।फुल्पिङकोट धुस्कोट तामाङगाउँकी एक सुत्केरीले वर्ष दिन अगाडिको पीडा सम्झदै भनिन्, सुत्केरी हुँदा सालनाल झर्न झन्डै तीन दिन कुर्नुपरेको थियो। समस्या बढेपछि धुलिखेल लगियो। त्यति बेलाको जस्तो समस्या अब छैन। धुलिखेल वा काठमाडौं लानुपर्ने बाध्यता हटेको उनले बताइन्। मांखा जालबारीमा पनि भवन बनिसकेको स्वास्थ्य चौकी इन्चार्ज मुकेशकुमार पोखरेलले बताए। जापानी सहयोगमा भवन निर्माण गरिएको हो। पहिले बिरामीलाई दुई घण्टा यात्रा गरेर खाडीचौर बजार पुग्नुपथ्र्यो, उनले भने, अहिले गाउँमै बर्थिङ सेन्टरसहितको स्वास्थ्य चौकी बनेपछि बिरामीलाई सुविधा पुगेको छ। फुल्पिङकोट, मांखा मात्र होइन्, विकट पिस्करमा पनि सुविधायुक्त भवन ठडिएको छ। त्यहाँ स्वास्थ्य चौकी इन्चार्ज अमनराज परियारका अनुसार बिरामीले गाउँमै उपचार पाएपछि धेरै सहज महसुस गरेका छन्। गाउँगाउँमै बर्थिङ सेन्टरसहितका पक्की स्वास्थ्य चौकी भवन बन्न थालेपछि दुर्गम भेगका बिरामीलाई राहत मिलेको हो। जिल्लाका विकट गाविसमा ४३ स्वास्थ्य चौकी भवन बनिसकेका छन्। भूकम्पले ५६ स्वास्थ्य चौकी, दुई प्राथमिक स्वास्थ्य केन्द्र र जिल्ला अस्पताल भवन पूर्ण रूपमा क्षतिग्रस्त भएका थिए। विभिन्न गैरसरकारी संघसंस्थाको सहयोगमा धमाधम स्वास्थ्य चौकी बनिरहेको जिल्ला स्वास्थ्य कार्यालयले जनाएको छ।जापान रेडक्रसको सहयोगमा नेपाल रेडक्रसले लागर्चे, सेलाङ, इचोकलगायत १० गाविसमा स्वास्थ्य चौकी भवन निर्माण गरिरहेको छ। वल्र्ड भिजनले ४, अमेरिकी संस्थाले १२ र एमडीएमले १८ स्वास्थ्य चौकी बनाएका हुन्। टीएलसीमा सञ्चालन भइरहेको जिल्ला अस्पताल पुनर्निर्माणको काम चिनियाँ टोलीले थालेको छ। प्राथमिक स्वास्थ्य केन्द्र बाह्रबिसेको भवन अमेरिकी सहयोगमा बन्न सुरु भइसकेको छ। प्राथमिक स्वास्थ्य केन्द्र जलविरे सरकारी बजेटमा बन्ने भएको छ। ठूलो धादिङमा भने जग्गा अभावले स्वास्थ्य चौकी भवन निर्माण सुरु हुन सकेको छैन।संस्था नपुगेका स्थानमा समेत जलविद्युत् आयोजनाले स्वास्थ्य चौकी भवन बनाउन थालेका छन्। मध्यभोटेकोसी जलविद्युत् आयोजनाले मार्मिङमा पक्की स्वास्थ्य चौकी बनाउन थालेको छ। जिल्लाभरका स्वास्थ्य चौकी पुनर्निर्माण तीव्र रूपमा भइरहेको जिल्ला स्वास्थ्य प्रमुख सुरेन्द्र चौरासियाले बताए।"
बढे महिला हिंसाका घटना,"कपिलवस्तु बर्सेनि घरेलु तथा महिला हिंसा बढदै गएका छन्। २०७१०७२ मा प्रहरीमा महिला हिंसाका १ सय ७६ उजुरी परेका थिए। ०७२७३ मा २ सय २ उजुरी परे। चालु आवको ७ महिनामा १ सय ४१ उजुरी परेका छन्। साउनमा सबैभन्दा बढी ३० वटा उजुरी परेको प्रहरीले जनाएको छ। ७५ प्रतिशत घरेलु तथा महिला हिंसाका उजुरी र घटना प्रहरीकामा छलफलबाट मिलापत्र गरी समाधान गरिन्छ। सक्दो प्रयास गर्छौं, प्रहरीको महिला सेल प्रमुख असई इन्द्रा गिरीले भनिन्, मिल्दै नमिल्ने मात्र अदालत पुग्ने गरेका छन्। ०७१७२ का १ सय ७६ हिंसाका उजुरीमध्ये १ सय ८ मिलापत्र भए। ०७२७३ को २ सय २ उजुरीमध्ये १ सय ३७ मिलापत्र भए। चालु आवको १ सय ४१ मध्ये ७२ मिलापत्र भयो। उजुरीमध्ये १० प्रतिशत अदालत जान्छन्। बाँकी प्रहरी कहाँ उजुरी परेको भन्दै घरमै मिल्छन्। घरायसी झगडा, श्रीमान्ले कुटपिट गरेको, विवाह दर्ता र नागरिकता नबनाई दिने हिंसाका उजुरी आउँछन्। त्यस्तै खान लाउन नदिएको, हेय र दुव्र्यवहार, बहुविवाह गरेको उजुरी पर्ने गरेका छन्।"
मलेसियाउत्तर कोरिया सम्बन्ध चिसियो,"मलेसियाली प्रहरीले घटनाका विषयमा अनुसन्धान गरिरहेको छ। तर, क्वालालम्पुरस्थित उत्तर कोरियाली राजदूत काङ चोलले मलेसियाले गरेको छानबिनलाई विश्वास नगर्ने अभिव्यक्ति दिएका छन्। घटनाको सात दिन बितिसक्दा पनि मृत्युको कारणबारे स्पष्ट प्रमाण प्राप्त हुन सकेको छैन र परिणाम प्राप्त गर्न बाँकी भए पनि मलेसियाली प्रहरीले गर्ने अनुसन्धानमा हामी विश्वास गर्न सक्दैनौं, सोमबार दूतावास परिसरमा आयोजित पत्रकार सम्मेलनमा उनले भने। उनले अनुसन्धानमा कसैको हात रहेकोबारे आशंका बढिरहेको पनि आरोप लगाए। घटनालाई राजनीतीकरण गरिएको पनि राजदूत काङले उल्लेख गरेका छन्। तर मलेसियाली प्रधानमन्त्री नजिव रजाकले भने आफ्नो देशका प्रहरीको प्रतिरक्षा गर्दै मलेसियामा कानुनी शासन रहेको विषयलाई उत्तर कोरियाले बुझ्ने अपेक्षा गरेको बताएका छन्। उनले मलेसियास्थित उत्तर कोरियाली दूतावासले किम जोङनामको परिचयको पुष्टि गरेको पनि बताए। हत्यामा उत्तर कोरियाको हात रहेको विषयले विश्वभरका सञ्चारमाध्यममा स्थान पाए पनि यस विषयमा अहिलेसम्म कुनै प्रमाण फेला परेको छैन। प्योङयाङले अहिलेसम्म कुनै आधिकारिक धारणा सार्वजनिक गरेको छैन। उत्तर कोरियासँग कूटनीतिक सम्बन्ध राख्ने थोरै देशमा मलेसिया पनि एक हो। तर, यो घटनाले दुई देशबीचको सम्बन्ध चिसिएको छ। मलेसियाले पोस्टमार्टम नगरी किमको शव फिर्ता गर्ने उत्तर कोरियाली मागलाई अस्वीकार गरेको छ। शुक्रबार उत्तर कोरियाली राजदूतले मलेसियाले शत्रु शक्तिसँग साँठगाँठ गरिरहेको आरोप लगाएका थिए। यसबारे मलेसियाली विदेश मन्त्रालयले उत्तर कोरियाको आरोप आधारहीन रहेको प्रतिक्रिया दिएको छ। बुधबार पोस्टमार्टम रिपोर्ट आउनेमलेसियन स्वास्थ्य मन्त्रालयका अनुसार पोस्टमार्टम रिपोर्ट चाँडोमा बुधबारसम्म आउने छ। अधिकारीहरू उक्त रिपोर्टको प्रतिक्षा गरिरहेका छन्। उत्तर कोरियाली राजदूतले भने आफ्नो देशको प्रतिनिधित्वबिना गरिएको पोस्टमार्टमको परिणाम नस्वीकार्ने बताएका छन्। मलेसियाले डिएनए परीक्षण पनि गर्न आवश्यक भएको बताएको छ। प्रहरीले परिवारको डीएनए नमुना चाहिएको बताइरहेको छ। किमका परिवार मकाउ र बेइजिङमा बस्छन्। किमको केही रासायनिक वस्तु छर्किएर हत्या गरिएको बताइएको छ। हत्याको आरोपमा प्रहरीले एक उत्तर कोरियाली नागरिकसहित ४ जनालाई पक्राउ गरेको छ भने थप ४ शंकास्पद उत्तर कोरियाली नागरिकको खोजी गरिरहेको छ।"
दक्षिण सुडानमा भोकमरी,"सुडान दक्षिण सुडानका केही भागमा भोकमरीको स्थिति घोषणा गरिएको छ। ६ वर्षयता विश्वमै पहिलोपटक दक्षिण सुडानमा भोकमरी घोषणा गरिएको हो। दक्षिण सुडान सरकार र संयुक्त राष्ट्रसंघले १ लाख मानिस भोकमरीको चपेटामा परेको र दसौं लाख भोकमरीमा पर्ने खतरा रहेको जनाएका छन्। गृहयुद्धको चपेटा र अर्थतन्त्र धरासायी भएपछि यहाँ यो अवस्था आएको हो। भोकमरीले युनिटी राज्यमा आंशिक प्रभाव पारेको छ। मानवीय सहायता एजेन्सीहरूले भने तत्काल सहयोग उपलब्ध नगराइए भोकमरी अन्य भेगमा पनि फैलने बताएका छन्। राष्ट्रसंघीय विश्व खाद्य कार्यक्रम (डब्लूएफपी) र युनिसेफले दक्षिण सुडानका ४९ लाख नागरिकमध्ये ४० प्रतिशतभन्दा बढी मानिसलाई तत्काल खाद्यसामग्री आवश्यक रहेको बताएका छन्। प्रभावित क्षेत्रका २० प्रतिशत जनसंख्यामा खाद्य अभाव, ३० प्रतिशतमा कुपोषण र प्रति १० हजार मानिसमा प्रतिदिन २ जनाको मृत्यु भए राष्ट्रसंघले भोकमरीको स्थिति घोषणा गर्ने गर्छ।"
अमेरिकी रक्षामन्त्री बग्दादमा,बग्दाद अमेरिकी रक्षामन्त्री जेम्स म्याटिस सोमबार औपचारिक भ्रमणका क्रममा इराकको बग्दाद आएका छन्। म्याटिसको यो भ्रमण इराकको मोसुलको पश्चिमी भागबाट आईएसविरुद्ध इराकी सुरक्षाबलले कारबाही जारी राखेका बेला भएको छ। म्याटिसले इराकी प्रमुख अधिकारी र सैनिक कमान्डरसँग भेटवार्ता गरी द्विपक्षीय सम्बन्ध र मोसुल सहरमा आईएसविरुद्ध गरिने आक्रमणबारे कुरा गर्ने अनुमान गरिएको छ। अमेरिका आबद्ध संयुक्त सैनिकले आईएसलक्षित हवाई आक्रमण गर्दै आएको छ।
नर्वेली नोबेल समितिका अध्यक्षको निधन,ओस्लो नोबेल शान्ति पुरस्कार छनोट गर्ने नर्वेली नोबेल समितिकी अध्यक्ष कासी कलम्यान फाइभको ६५ वर्षको उमेरमा निधन भएको छ। उनी २००३ मा नोबेल कमिटीको सदस्य बनेकी थिइन् भने २०१५ मा अध्यक्षमा निर्वाचित भएकी थिइन्।
"सरकार घर बनाउँदै, राउटे बेच्दै","डडेलधुरा सरकारले बनाइदिन लागेको पक्की घर छाडेर जोगबुढा, रज्यौडाका कृष्ण राउटे अन्यत्रै बसाइँ सरे। जनता आवास कार्यक्रम अन्तर्गत सरकारले बनाउन लागेको उनको घर अलपत्र छ। घरको छाना हाल्न मात्रै बाँकी थियो। काठमा लागेको प्रतिबन्धले गत वर्ष निर्माण सम्पन्न हुन सकेन। क्रमागत योजनाअन्तर्गत यस वर्ष घर तयार हुँदै थियो। यही बीचमा बन्न लागेको घरजग्गा अर्कै समुदायका व्यक्तिलाई मातमा बेचेर उनी सपरिवार हिँडेका हुन्।छिमेकी राउटे नन्दकिशोरका अनुसार उनको परिवार पुख्र्याैली थलो दार्चुलाको उकुु बसाइँ सरेको छ। उनी मात्रै होइनन्, सरकारले बनाइदिन लागेका घरजग्गा अर्कैलाई बेचेर जानेको संख्या करिब दर्जन पुगेको छ। यहाँबाट बसाइँ सर्ने राउटे परिवार पुख्र्याैली दार्चुलाको उकु, लाली र कञ्चनपुरको खल्लामुसेटी सरेका छन्। केही परिवार डडेलधुरा शीर्ष गाविसको ग्वानीमा पनि गएका छन्। घुमन्ते जीवन शैली अपनाइरहेका दार्चुलाका राउटे परिवारलाई सरकारले २०४२ मा रज्यौटामा बसाएको हो। त्यतिबेला परशुराम नगरपालिकाको रज्यौडा र आमपानी गाउँमा २०२० परिवार राउटे बसाइएको थियो। यस अवधिमा राउटेको परिवार संख्यामा वृद्धि भएर रज्यौडामा ४० को हाराहारीमा पुगेको थियो, राउटे धौलसिंहले भने, पछिल्ला वर्षदेखि फेरि राउटे समुदायले यो ठाउँ छाड्न थालेका छन्। एकान्त वातावरण मन पराउने उनीहरू अन्य समुदायको अतिक्रमणले बसाइँ हिँड्न थालेका हुन्। सरकारले आवास कार्यक्रमअन्तर्गत आर्थिक वर्ष २०६८०६९ मा सहरी विकास तथा भवन निर्माण डिभिजन कार्यालय डोटीमार्फत रज्यौडामा ४० र आमपानीमा ४० घर निर्माणको काम सुरु गरेको थियो। डिभिजन कार्यालयले सामुदायिक स्तरमा गठित निर्माण समितिमार्फत डिजाइन र प्राविधिक सहयोगसहित प्रतिघर निर्माणका लागि २ लाख रुपैयाँ सहयोग गरेको थियो। जसमध्ये रज्यौडामा राउटेका २२ घर बनेका छन्। सामुदायिक वनमा परेको मुद्दाका कारण काठ नपाउँदा बाँकी अधुरै रहेको डिभिजनका इन्जिनियर भूपेन्द्रजंग केसरी सिंहले बताए। अहिले केही राउटेले घरजग्गा बेचेर हिँडेका हुन सक्छन्, उनले भने, राउटेहरू भएकै बेला उनीहरूका घर निर्माण कार्य सुरु गरेका हौं। तर अहिले रज्यौडामा २० परिवार राउटेभन्दा बढी छैनन्। सरकारले आवास कार्यक्रमअन्तर्गत रज्यौडामा राउटेका लागि यस वर्ष फेरि ३० घर बनाउन लागेको छ। डिभिजन कार्यालयका अनुसार क्रमागत रूमा १० र नयाँ २० गरी ३० घर निर्माणको चरणमा छन्। जग्गा राउटेकै नाममा भएकाले जनता आवास कार्यक्रमअन्तर्गत घर बनिरहेका हुन्, स्थानीय भानबहादुर साउदले भने। उनले पुरानो तथ्यांकका आधारमा राउटे परिवार संख्याभन्दा बढी घर बन्न लागेको बताए।"
लडेर मृत्यु,म्याग्दी मौवाफाँटस्थित ज्ञानोदय माविमा सञ्चालित दृष्टिविहीन स्रोत कक्षामा अध्ययनरत एक न्यून दृष्टि भएकी बालिकाको लडेर मृत्यु भएको छ। लुलाङ्ग ५ लम्सुङकी १० वर्षीया यामु विकको आइतबार राति छात्रावास नजिकैको शौचालयबाट कोठामा फर्कने क्रममा निर्माणाधीन भवनमा खस्दा मृत्यु भएको प्रहरीले जनाएको छ। अध्ययनरत सबै दृष्टिविहीनन्यून दृष्टि भएका बालबालिकाको छुट्टै छात्राबास छ। उनी त्यही बस्दै आएकी थिइन् ।
स्वास्थ्य परीक्षण,"केन्द्रका अनुसार शिविरमा मृगौला रोग विशेषज्ञ डा कल्पनाकुमारी श्रेष्ठ, सागरकुमार दुवाल श्रेष्ठ र सुमित आचार्य, ह्दय रोग शल्यचिकित्सक डा प्रेमराज वैद्य, कलेजो रोग विशेषज्ञ डा प्रवीन जोशी, स्त्रीरोग विशेषज्ञ मधु श्रेष्ठ र रेडियोलोजिस्ट डा मोनिका श्रेष्ठ लगायतले सेवा दिएका थिए ।"
वैज्ञानिक नहुँदा अनुसन्धान प्रभावित,"बारा परवानीपुरस्थित मुलुककै जेठो मध्यमाञ्चल क्षेत्रीय कृषि अनुसन्धान केन्द्रमा वैज्ञानिक (विज्ञ) नहुँदा अनुसन्धान ठप्प छ। केन्द्रको प्रयोगशालामा ताला लागेको छ। महँगो तथा अत्याधुनिक मेसिन धूलो र खियाले बिग्रँदै छ। केन्द्रका सूचना अधिकारी डा अजित झाका अनुसार बागवानी, माछा, माटो, कीटविज्ञान, बीउबिजनसम्बन्धी वैज्ञानिक छैनन्। उनले भने, माथि जति ताकेता गर्दा पनि सुनुवाइ भएको छैन, अनुसन्धान प्रभावित छ। ७६ जनाको दरबन्दीमध्ये २० वैज्ञानिक हुनुपर्नेमा अहिले सात जना मात्र रहेको केन्द्रले जनायो। अवकाश भएकाको स्थानमा नयाँ नियुक्ति नगर्ने र राजनीतिक दबाबमा सरुवा गर्नेगराउने प्रवृत्तिले विज्ञको अभाव भएको हो। यसले गर्दा केन्द्र धाराशायी बन्दै गएको छ, केन्द्रका क्षेत्रीय निर्देशक प्रमुख तैफुल अख्तरले भने, वैज्ञानिक नभएर प्रयोशाला भवनमा ताला लागेको छ, जाँच गर्ने औजार, रसायन बिग्रिएका छन्। बालीमा लाग्ने रोग, कीरा पत्ता लगाउन समस्या भइरहेको उनको भनाइ छ। पोल्ट्री र बागवानीमा वैज्ञानिक नभएकाले प्राविधिकबाट काम चलाउनुपरेको र कतिपय काम अनुभवका आधारमा जसोतसो गर्नुपरेको सूचना अधिकारी डा झाले बताए। सुनसरीको तरहारा, कास्कीको लुम्ले, बाँकेको नेपालगन्ज र सुदूरपश्चिमको डोटीमा भन्दा पहिले यो केन्द्र स्थापना भएको हो। पाँच वर्षयता मकवानपुर, बारा, पर्सा र रौतहट कार्यक्षेत्र रहेको केन्द्रमा उपयुक्त प्रविधिको विकास, बीउबिजन अनुसन्धानसँगै रोगव्याधी, कीरा, माटाको परीक्षणलगायत काम प्रभावकारी हुन नसकेको झाको भनाइ छ। केन्द्रमा बाली, बागवानी, मत्स्य, धान, गहुँ, मकै, तेलहन, दलहन, कुखुरा, टर्की, राँगा, तरकारी, आँप, लिची, कटहर र पोल्ट्रीसम्बन्धी अनुसन्धान हुँदै आएको छ। दक्ष जनशक्तिसँगै वैज्ञानिकको अभाव, बजेट कटौती, चाँडाचाँडो प्रमुख फेरिने र कार्यक्रम अन्यत्र सारिनुले केन्द्रको स्तर खस्कँदै गएको एक अधिकृतले बताए। गत वर्ष मात्र तीन प्रमुख फेरिए। चालु वर्षमा ५० लाख बजेट कटौती गरिएको छ। वैज्ञानिक अभावकै कारण यहाँ रहेको धानबाली कार्यक्रम धनुषाको हर्दिनाथ सारिएको छ।"
६५५ आर्थिक वृद्धि हुन्छ : अर्थ,"मौसमी अनुकूलता, बीउबिजनको उपलब्धता, विद्युत् आपूर्तिमा भएको सुधारलगायतका कारणले लक्ष्यअनुसार वृद्धि हुने देखिएको हो, मध्यावधि उपलब्धिबारे जानकारी दिँदै उपप्रधान तथा अर्थमन्त्री कृष्णबहादुर महराले भने, पर्यटन, थोक खुद्रा व्यापार एवं यातायात क्षेत्रमा भएको सुधारले पनि वृद्धि हासिल हुने अनुमान गरिएको हो।अर्थमन्त्री महराको दाबीअनुसार वृद्धि हासिल भए यो हालसम्मकै दोस्रो बढी आर्थिक वृद्धि भएको वर्ष हुनेछ। यसअघि सबैभन्दा बढी २०५०५१ मा ७ दशमलव ६ प्रतिशतका दरले कुल गार्हस्थ्य उत्पादन (जीडीपी) को वृद्धि भएको थियो। जुन हालसम्मकै उच्च हो। कृषिलगायतका क्षेत्रमा सुधारका संकेत देखिएका छन्, अर्थ सचिव शान्तराज सुवेदीले भने, पुनर्निर्माणको काम पनि राम्रोसँग अगाडि बढ्यो भने सम्भव छ।तर, सरकारी खर्चमा देखिएको सुस्तताले अर्थमन्त्रीले भने जति वृद्धि हासिल हुनेमा शंका छ। पुससम्ममा विकास लक्षित पुँजीगत खर्च ११ प्रतिशत हाराहारी मात्रै भएको छ। फागुन ८ मा भने खर्च १७ प्रतिशत पुगेको छ। तर, अझै पुगनपुग ५ महिनामा ८३ प्रतिशत रकम अर्थात २ खर्ब ५८ अर्ब खर्च गर्नुपर्नेछ। अर्थ सचिव सुवेदीका अनुसार खर्च बढ्दै जानेछ। कुल खर्च भने बजेटको ८९ प्रतिशत हुने उनले बताए। चालु आर्थिक वर्षका लागि १० खर्ब ४८ अर्ब रुपैयाँ बजेट विनियोजन गरिएको छ। जुन गत जेठ १५ मा पूर्वअर्थमन्त्री विष्णु पौडेलले पेस गरेका हुन्। तर, यसको कार्यान्वयनको जिम्मेवारी भने महरामा आएको छ। महराले सुरुमा पूरक बजेट ल्याउने प्रयास गरे पनि हाल सोही बजेट कार्यान्वयनलाई प्राथमिकता दिएका छन्। एक मन्त्रीले ल्याएको बजेट अर्कोले कार्यान्वयन गर्दा अर्थ मन्त्रालयभित्रै असजिलो भने भइरहेको कर्मचारीहरू बताउँछन्।मध्यावधि समीक्षामा ८४ प्रतिशत पुँजीगत खर्च हुने आंकलन गरिएको छ। गत वर्ष ५६ प्रतिशत खर्च भएको थियो। भारतीय नाकाबन्दी खुलेपछि आर्थिक गतिविधिमा सुधार भइरहेकाले पनि ८४ प्रतिशत खर्च हुने सम्भावना रहेको विश्लेषण छ। खर्च बढाउन द्रुत अनुगमन टोली पनि बनाइएको छ र हामी पनि अनुगमन गरिरहेका छौं, सचिव सुवेदीले भने। यसैगरी फागुनसम्म अपेक्षाकृत खर्च नभएको रकमलाई अन्यत्र सार्ने योजनामा पनि सरकार रहेको छ। यसैगरी अर्थले भएको खर्च नगरी थप माग गर्ने निकायलाई निरुत्साहित गर्न खोजेको जनाएको छ। राजस्व भने विगतझैं उल्लेख्य रूपमा उठेको छ। ६ महिनामा २ खर्ब ५८ अर्बको लक्ष्य रहेकोमा २ खर्ब ८८ अर्ब रुपैयाँ संकलन भएको मध्यावधि समीक्षामा उल्लेख छ। कर प्रणालीमा भएको सुधारसँगै आयात बढेकाले राजस्व उल्लेख्य बढेको हो, सचिव सुवेदीले भने। अर्थमन्त्री महराद्वारा प्रस्तुत मध्यावधि समीक्षा प्रतिवेदनअनुसार यस वर्षको पहिलो ६ महिनामा १ खर्ब ५२ अर्ब रुपैयाँ बराबरको वैदेशिक सहायता प्रतिबद्धता आएको छ। यसैगरी, ३६ मध्ये २१ अर्ब रुपैयाँ शोधभर्ना भएको पनि मन्त्री महराले जानकारी दिए। यसैगरी मूल्य वृद्धिको स्तर पनि यस वर्ष लक्ष्यभित्र नै रहने देखिएको छ। चालु आर्थिक वर्षमा औसता ७ दशमलव ५ प्रतिशतले बजार भाउ बढ्ने आकलन गरिएको थियो। ६ महिनामा मुद्रास्फीतिदर ५ दशमलव ८ प्रतिशत मात्रै रहेको अर्थको भनाइ छ।"
द्रुतमार्ग छुट्टै निकायबाट बनाउन सिफारिस,"योजना आयोगका उपाध्यक्ष मीनबहादुर श्रेष्ठको नेतृत्वमा गठित समितिले सोमबार प्रधानमन्त्री पुष्पकमल दाहालसमक्ष प्रतिवेदन पेस गरेको हो। प्रधानमन्त्रीले उक्त प्रतिवेदन कार्यान्वयनका लागि भौतिक पूर्वाधार तथा यातायातमन्त्री रमेश लेखकलाई दिएका छन्। मन्त्रीले लेखकले प्रतिवेदनको सुझावअनुसार काम अगाडि बढ्ने बताए। समितिको सुझावअनुसार अब विकास समिति वा कम्पनी जुन उपयुक्त हुन्छ त्यो बन्नेछ, उनले भने, निश्चित कार्यादेश तोकेर उक्त निकायलाई का मगर्न दिने हो। छुट्टै कम्पनी बनाएर माथिल्लो तामाकोसी आयोजनाको निर्माण भइरहेको छ। यसैगरी बूढीगण्डकी जलविद्युत् आयोजना भने विकास समिति मोडलमा बनाउने तयारी छ। विद्युत् प्राधिकरणका कम्पनी मोडलमा बनेको चिलिमे पनि सफल उदाहरण हो। विकास समितिमा भने राजनीतिक हस्तक्षेपको बढी सम्भावना रहन्छ। तर, सडकलाई नाफामुखी नबनाउने हो भने कम्पनीको मोडल भने विद्युत्भन्दा केही फरक हुने बनाउनुपर्ने विज्ञ बताउँछन्। यदि सडकलाई टोल रोड (त्यहाँ चल्ने सवारी साधनबाट निश्चित शुल्क लिने गरी) का रूपमा विकास गर्ने हो भने मोडल अझ फरक हुन सक्नेछ। आयोजना बनाउने निकायलाई सरकारले भारतीय कम्पनी आईएल एन्ड एफएसले तयार पारेको डीपीआर लिएर दिनुपर्ने सुझाव पनि समितिले दिएको छ। अर्थ सचिव एवं समितिका सदस्य शान्तराज सुवेदीका अनुसार उक्त कम्पनीले डीपीआर तयार पार्ने क्रममा ३८ करोड भारतीय रुपैयाँ (भारु) खर्च भएको बताउँदै आएको छ। उक्त डीपीआर किनेरै भए पनि काम गर्ने निकायलाई दिन सुझाव दिइएको छ, सुवेदीले भने। यस वर्ष फास्टट्रयाक का लागि पर्याप्त बजेट भएकाले समस्या नहुने उनले बताए। भौतिकमन्त्री लेखकले आयोजना बनाउने निकायले टेन्डर आह्वान गरी काम अगाडि बढने बताए। चालू आर्थिक वर्षको बजेटमा १० अर्ब रुपैयाँ फास्टट्रयाकका लागि छुट्याइएको छ। राष्ट्रिय योजना आयोगले तयार पारेको प्रथम चौमासिक विवरणअनुसार दु्रत मार्गको भौतिक तथा वित्तीय प्रगति भने ० दशमलव १ प्रतिशत मात्रै हो। विश्व बैंकलगायतका दातृ निकायले पनि आयोजना बनाउन रुचि देखाएका छन्। सचिव सुवेदीका अनुसार हरेक वर्ष २० अर्ब रुपैयाँ दु्रत मार्गका लागि छुट्याउन समस्या नहुने बताए। समितिले पनि वार्षिक २० अर्ब द्रुत मार्गका लागि विनियोजन गर्नुपर्ने सुझाव पेस गरेको छ। द्रुत मार्ग बीस वर्षअघिबाट निर्माण गर्ने चर्चा सुरु भएको हो। एसियाली विकास बैंक (एडीबी) ले सन् २०६५ मा आयोजनाको विस्तृत अध्ययन प्रतिवेदन (डीपीआर) तयार पारेको हो। नेपाली सेनाले २०७० सालमा ट्रयाक खोलेको हो। सार्वजनिक निजी साझेदारी (पीपीपी) मोडलमा अघि बढाउने २०६५ मै मनसाय पत्र (ईओवाई) को सूचना जारी भएको थियो। ल्याडमार्क र रिलायन्स कम्पनीले मनसाय पत्र खरिद गरे पनि प्रस्ताव भने हालेनन्। पुन: सन् २०६९ मा निर्माण, सञ्चालन, स्वामित्व र हस्तान्तरण (बुट) अन्तर्गत काम गर्ने गरी मन्त्रालयले मनसाय पत्र (ईओआई) जारी गरिएको थियो। पुन: तीन कम्पनीले मनशाय पत्र खरिद गरे पनि सवारी साधन संख्याको प्रक्षेपणलाई आधार देखाउँदै घाटा लाग्ने भनेर प्रस्ताव पेस गरेनन्। २०७० चैतमा राष्ट्रिय योजना आयोगका तत्कालीन उपाध्यक्ष रवीन्द्रमान शाक्य नेतृत्वको निर्माण, सञ्चालन, स्वामित्व र हस्तान्तरण (बुट) समितिले पीपीपी वा बुट मोडलसहित अन्य विकल्पहरूसमेत खुला राखी आयोजना विस्तार एवं सुधार गर्न मन्त्रालयलाई सुझाव दिएको थियो। जबकि लगानी बोर्ड ऐन २०६८ मा फास्टट्रयाक, ठूला पूर्वाधारका आयोजना र ५ सय मेगावाटभन्दा बढी क्षमताका आयोजना बोर्डमार्फत लगानीकर्ता खोज्ने उल्लेख छ। बोर्डबाट उक्त आयोजना मन्त्रालय मातहत ल्याइएको हो। त्यसपछि मन्त्रालयले २०७१ असोजमा बुट प्रणालीमा फेरि मनसाय पत्र जारी गरियो। ४ चिनियाँ, ३ भारत र अन्य मुलुकको एक कम्पनीले मनसाय पत्र खरिद गरे। प्रस्ताव पेस गर्नेमध्ये आईएल एन्ड एफएस कम्पनी निर्माणका लागि योग्य भएको सूचना जारी भयो। उक्त प्रक्रिया पूरा गरिसकेपछि आयोजनाको बृहत् अध्ययन प्रतिवेदन (डीपीआर) निर्माणको जिम्मेवारी सोही कम्पनीले पायो। १ खर्ब १२ अर्ब रुपैयाँ लगानी लान्ने डीपीआरमा औंलाइएको थियो।"
अपचलन गर्न नपाउँदा ट्यांकर व्यवसायी विरोधमा,"काठमाडौं पेट्रोल अपचलन गर्न नपाउँदा टैंकट्रक (ट्यांकर) व्यवसायी विरोधमा उत्रेका छन्। निजी स्वार्थ पूरा गराउन दबाबस्वरूप हडताल गर्दा उपभोक्ताले सहज रूपमा इन्धन पाउन सकेका छैनन। ट्यांकर ढुवानी व्यवसायीले दबाबस्वरूप शुक्रबार इन्धन लोड गरेनन्। त्यसको मार सर्वसाधारणलाई परेको छ। ढुवानी व्यवसायीका अगाडि आयल निगम निरीह हुँदा आपूर्तिमा थप असहज भएको हो। निमगले आइतबार र सोमबार दैनिक मागभन्दा दोब्बर पेट्रोल वितरण गरेको दाबी गरे पनि अधिकांश पम्पमा सर्वसाधारणको लाइन देखियो। केही पम्पहरूमा पेट्रोल छैन भन्ने ट्याग झुन्ड्याइको छ। निगमले निश्चित सर्तमा भाडामा लिएका ट्यांकरबाट इन्धन आपूर्तिमा अवरोध हुँदासमेत कारबाही हुन सकेको छैन।इन्धन अत्यावश्यक पदार्थ भएकाले कुनै बहानामा अवरोध गर्न मिल्दैन। सरकारले चाहेमा तत्काल कारबाही गर्न सक्छ, निगमका एक अधिकारीले भने, तर, व्यवसायीको मागमा निगम निरीह देखिन्छ। पेट्रोलियम पदार्थ ढुवानी विनियमावली २०७३ अनुसार निगमले दिएको आदेश, निर्देशन पालना ढुवानीकर्ताबाट नभएमा ढुवानीकर्ता खारेज हुन सक्छ। पेट्रोलियम पदार्थ गुणस्तर नियन्त्रण विनियम २०६४ अनुसार ढुवानीकर्ताले पेट्रोलियम पदार्थ लोड गर्दा बुझिलिएको परिमाण तथा गुणस्तरबमोजिम तोकिएको स्थान समयमा पेट्रोलियम पदार्थ नबुझाएमा ट्यांकर निलम्बनसम्मको कारबाही गर्न सकिने कानुनी व्यवस्था छ। कानुनअनुसार कारबाही गर्ने अधिकार भए पनि निगम पन्छिन खोजेको उपभोक्ता अधिकारकर्मीहरू बताउँछन्। ट्यांकर व्यवसायीहरूले ठग्न पाऊँ भन्दै विरोध गरेका छन्। बजारमा तेल पाइँदैन, कालोबजारी बढ्ने सम्भावना उच्च देखिन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सर्वसाधारणले इन्धन पाउने व्यवस्था तत्काल मिलाउनुपर्छ। इन्धन ढुवानी व्यवस्थित बनाउन सरकारले माघमा पेट्रोलियम पदार्थ ढुवानी विनियमावली २०७३ संशोधन गरेपछि व्यवसायीहरू विरोधमा उत्रेका हुन्। विनियमावली अव्यावहारिक र त्रुटि भन्दै त्यसको विरुद्धमा उत्रिएका छन्। यससम्बन्धमा नेपाल पेट्रोलियम ढुवानी व्यवसायी महासंघले आपूर्ति मन्त्रालय र आयल निगमलाई ज्ञापनपत्रसमेत बुझाएको थियो। माग सम्बोधन नगरे थप आन्दोलन गर्नेसमेत धम्की दिएका छन्। संशोधित विनियमावलीमा टैंकट्रकमा लोड भएको पेट्रोलियम पदार्थको परिमाण तापक्रमको फरकबाट हुने परिमाणबाहेक लोड भएको परिमाणको ० दशमलव २५ प्रतिशतभन्दा कम फरक भएमा प्रचलित खुद्रा मूल्यअनुसार र सोभन्दा बढी फरक भएमा प्रचलित खुद्रा मूल्यको दुई गुणा मूल्य ढुवानीकर्ताबाट असुल गर्ने उल्लेख छ। टैंकट्रक चालकलाई ढुवानी कार्यमा बन्देज लगाउन सकिने पनि जनाएको छ। तर, व्यवसायीहरूले २ प्रतिशत घट्न गए खुद्रा मूल्यअनुसार असुल गर्नुपर्ने माग गरेको छ। २ प्रतिशतसम्म छुट हुँदा एक ट्यांकरमा ४ सय लिटर अपचलन गर्न पाइन्छ। प्रतिलिटर एक सयको दरले पनि ४० हजार रुपैयाँ फाइदा हुन्छ। यस्तै, पेट्रोलियम पदार्थ ढुवानी गर्ने टैंकट्रकमा कुनै पनि स्वीकृत मापदण्डबाहेकका अन्य फिटिङहरू जडान गरेको भेटिएमा सो कार्यबाट निगमलाई भएको हानि नोक्सानीको दोब्बर रकम ढुवानीकर्ताबाट असुल गरिने उल्लेख छ। टैंकट्रक चालकलाई निगमको कुनै पनि ढुवानी कार्यमा बन्देज लगाउने जनाएको छ। विनियमावलीमा व्यवसायीसँग ५ वटा ट्यांकर अनिवार्य हुनुपर्ने उल्लेख छ। तर, व्यवसायीहरूले न्यूनतम ३ वटा टैंकट्रक हुनुपर्ने माग गरेका छन्। लोडिङदेखि अनलोडिङ डिपो १ सय किलोमिटरभित्र रहेमा उक्त दूरीलाई छोटो दूरी मानी उक्त दूरीमा सञ्चालन हुने टैंकट्रकको ढुवानी भाडा कायम रहेको प्रतिकिलोमिटरको ढुवानी भाडामा ५० प्रतिशत थप्नुपर्ने माग गरेका छन्। टैंकट्रकले पाउने तापक्रम लस अन्तर्राष्ट्रिय मापदण्डअनुसार हुनुपर्छ। निगमबाट हुने ट्यांकर नामसारी, ठाउँसारीलगायतका कार्य महासंघको सिफारिसमा मात्र गर्न व्यवस्था गर्नुपर्ने उनीहरूको माग छ। विनियमावलीमा टैंकट्रकको आयु २० वर्षसम्म मात्रै हुने उल्लेख छ। सोभन्दा पुरानो टैंकट्रकबाट निगमले पेट्रोयिम पदार्थ ढुवानी नगराउने पनि प्रावधान छ।परीक्षणमा उत्तीर्ण नहुने टैंकट्रकलाई उपयुक्तता परीक्षण उत्तीर्ण नहुन्जेलसम्म ढुवानी कार्यमा नलगाइने पनि उल्लेख छ। व्यवसायीले विरोध गरेपछि सोमबार निगमबीच छलफल भएको थियो। ढुवानी व्यवसायी महासंघका महासचिव विश्व अर्यालले सुधारका कुराहरू निगमले सकरात्मक रूपमा लिएको बताए। सकारात्मक कुराहरू फागुन १५ भित्र निगम सञ्चालक समितिमा पेस गर्ने सहमति भएको छ, उनले भने।"
अपचलन गर्न नपाउँदा ट्यांकर व्यवसायी विरोधमा,"काठमाडौं पेट्रोल अपचलन गर्न नपाउँदा टैंकट्रक (ट्यांकर) व्यवसायी विरोधमा उत्रेका छन्। निजी स्वार्थ पूरा गराउन दबाबस्वरूप हडताल गर्दा उपभोक्ताले सहज रूपमा इन्धन पाउन सकेका छैनन। ट्यांकर ढुवानी व्यवसायीले दबाबस्वरूप शुक्रबार इन्धन लोड गरेनन्। त्यसको मार सर्वसाधारणलाई परेको छ। ढुवानी व्यवसायीका अगाडि आयल निगम निरीह हुँदा आपूर्तिमा थप असहज भएको हो। निमगले आइतबार र सोमबार दैनिक मागभन्दा दोब्बर पेट्रोल वितरण गरेको दाबी गरे पनि अधिकांश पम्पमा सर्वसाधारणको लाइन देखियो। केही पम्पहरूमा पेट्रोल छैन भन्ने ट्याग झुन्ड्याइको छ। निगमले निश्चित सर्तमा भाडामा लिएका ट्यांकरबाट इन्धन आपूर्तिमा अवरोध हुँदासमेत कारबाही हुन सकेको छैन।इन्धन अत्यावश्यक पदार्थ भएकाले कुनै बहानामा अवरोध गर्न मिल्दैन। सरकारले चाहेमा तत्काल कारबाही गर्न सक्छ, निगमका एक अधिकारीले भने, तर, व्यवसायीको मागमा निगम निरीह देखिन्छ। पेट्रोलियम पदार्थ ढुवानी विनियमावली २०७३ अनुसार निगमले दिएको आदेश, निर्देशन पालना ढुवानीकर्ताबाट नभएमा ढुवानीकर्ता खारेज हुन सक्छ। पेट्रोलियम पदार्थ गुणस्तर नियन्त्रण विनियम २०६४ अनुसार ढुवानीकर्ताले पेट्रोलियम पदार्थ लोड गर्दा बुझिलिएको परिमाण तथा गुणस्तरबमोजिम तोकिएको स्थान समयमा पेट्रोलियम पदार्थ नबुझाएमा ट्यांकर निलम्बनसम्मको कारबाही गर्न सकिने कानुनी व्यवस्था छ। कानुनअनुसार कारबाही गर्ने अधिकार भए पनि निगम पन्छिन खोजेको उपभोक्ता अधिकारकर्मीहरू बताउँछन्। ट्यांकर व्यवसायीहरूले ठग्न पाऊँ भन्दै विरोध गरेका छन्। बजारमा तेल पाइँदैन, कालोबजारी बढ्ने सम्भावना उच्च देखिन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सर्वसाधारणले इन्धन पाउने व्यवस्था तत्काल मिलाउनुपर्छ। इन्धन ढुवानी व्यवस्थित बनाउन सरकारले माघमा पेट्रोलियम पदार्थ ढुवानी विनियमावली २०७३ संशोधन गरेपछि व्यवसायीहरू विरोधमा उत्रेका हुन्। विनियमावली अव्यावहारिक र त्रुटि भन्दै त्यसको विरुद्धमा उत्रिएका छन्। यससम्बन्धमा नेपाल पेट्रोलियम ढुवानी व्यवसायी महासंघले आपूर्ति मन्त्रालय र आयल निगमलाई ज्ञापनपत्रसमेत बुझाएको थियो। माग सम्बोधन नगरे थप आन्दोलन गर्नेसमेत धम्की दिएका छन्। संशोधित विनियमावलीमा टैंकट्रकमा लोड भएको पेट्रोलियम पदार्थको परिमाण तापक्रमको फरकबाट हुने परिमाणबाहेक लोड भएको परिमाणको ० दशमलव २५ प्रतिशतभन्दा कम फरक भएमा प्रचलित खुद्रा मूल्यअनुसार र सोभन्दा बढी फरक भएमा प्रचलित खुद्रा मूल्यको दुई गुणा मूल्य ढुवानीकर्ताबाट असुल गर्ने उल्लेख छ। टैंकट्रक चालकलाई ढुवानी कार्यमा बन्देज लगाउन सकिने पनि जनाएको छ। तर, व्यवसायीहरूले २ प्रतिशत घट्न गए खुद्रा मूल्यअनुसार असुल गर्नुपर्ने माग गरेको छ। २ प्रतिशतसम्म छुट हुँदा एक ट्यांकरमा ४ सय लिटर अपचलन गर्न पाइन्छ। प्रतिलिटर एक सयको दरले पनि ४० हजार रुपैयाँ फाइदा हुन्छ। यस्तै, पेट्रोलियम पदार्थ ढुवानी गर्ने टैंकट्रकमा कुनै पनि स्वीकृत मापदण्डबाहेकका अन्य फिटिङहरू जडान गरेको भेटिएमा सो कार्यबाट निगमलाई भएको हानि नोक्सानीको दोब्बर रकम ढुवानीकर्ताबाट असुल गरिने उल्लेख छ। टैंकट्रक चालकलाई निगमको कुनै पनि ढुवानी कार्यमा बन्देज लगाउने जनाएको छ। विनियमावलीमा व्यवसायीसँग ५ वटा ट्यांकर अनिवार्य हुनुपर्ने उल्लेख छ। तर, व्यवसायीहरूले न्यूनतम ३ वटा टैंकट्रक हुनुपर्ने माग गरेका छन्। लोडिङदेखि अनलोडिङ डिपो १ सय किलोमिटरभित्र रहेमा उक्त दूरीलाई छोटो दूरी मानी उक्त दूरीमा सञ्चालन हुने टैंकट्रकको ढुवानी भाडा कायम रहेको प्रतिकिलोमिटरको ढुवानी भाडामा ५० प्रतिशत थप्नुपर्ने माग गरेका छन्। टैंकट्रकले पाउने तापक्रम लस अन्तर्राष्ट्रिय मापदण्डअनुसार हुनुपर्छ। निगमबाट हुने ट्यांकर नामसारी, ठाउँसारीलगायतका कार्य महासंघको सिफारिसमा मात्र गर्न व्यवस्था गर्नुपर्ने उनीहरूको माग छ। विनियमावलीमा टैंकट्रकको आयु २० वर्षसम्म मात्रै हुने उल्लेख छ। सोभन्दा पुरानो टैंकट्रकबाट निगमले पेट्रोयिम पदार्थ ढुवानी नगराउने पनि प्रावधान छ।परीक्षणमा उत्तीर्ण नहुने टैंकट्रकलाई उपयुक्तता परीक्षण उत्तीर्ण नहुन्जेलसम्म ढुवानी कार्यमा नलगाइने पनि उल्लेख छ। व्यवसायीले विरोध गरेपछि सोमबार निगमबीच छलफल भएको थियो। ढुवानी व्यवसायी महासंघका महासचिव विश्व अर्यालले सुधारका कुराहरू निगमले सकरात्मक रूपमा लिएको बताए। सकारात्मक कुराहरू फागुन १५ भित्र निगम सञ्चालक समितिमा पेस गर्ने सहमति भएको छ, उनले भने।"
दुई दिनमा साढे १५ सय किलोलिटर वितरण,"निगमका थानकोट डिपो प्रमुख नेत्र काफ्लेले दुई दिनमा साढे १५ सय किलोलिटर पेट्रोल वितरण गरेको दाबी गरेका छन्। आइतबार ८ सय २० र सोमबार ७ सय २५ किलोलिटर वितरण गरेका छौं। सामान्य अवस्थाको तुलनामा यो दोब्बर नै हो। मंगलबार ६ सय किलोलिटरभन्दा बढी वितरण गर्नेछौं, उनले भने, इन्धन लोडिङमा कुनै समस्या छैन। सर्वसाधारणहरू आत्तिनु पर्देन। शनिबार सार्वजनिक बिदा भए पनि २ सय किलोलिटर पेट्रोल वितरण गरेको उनले दाबी गरे।सर्वसाधारणहरूले इन्धन मौज्दात गरेकाले पम्पहरूमा लाइन देखिएको उनले बताए। निगमका अनुसार एउटा ट्यांकरले दुईतीन पम्पमा वितरण गर्छ। पम्पमा खन्याएपछि इन्धन भर्न पुन: थानकोट डिपो जानुपर्छ। बाटोमा हुने सवारी जामका कारण पनि ढुवानीमा थप समस्या भएको काफ्लेको भनाइ छ। सवारी जामका कारण थानकोटबाट कलंकीसम्म आइपुग्दा २३ घण्टा लाग्छ, उनले भने, जसले गर्दा समयमै पम्पसम्म पुर्याउन सकेका छैनौं।"
औद्योगिक क्षेत्र अध्ययन गर्न कार्यदल,"हेटौंडा उद्योग मन्त्रालयलले मुलुकमा रहेका १० औद्योगिक क्षेत्रहरूको पूर्वाधार र अवस्थाबारे विस्तृत अध्ययन गरी सुझाव पेस गर्न कार्यदल गठन गरेको छ। मन्त्रालयले जितेन्द्र कुर्मीको संयोजकत्वमा प्रमोदकिरण जोशी र सुरेश गौतम सदस्य रहेको कार्यदल गठन गरेको हो। कार्यदलमा सम्बन्धित औद्योगिक क्षेत्र रहेको जिविसका एक अधिकृत र जिल्ला घरेलु तथा साना उद्योग कार्यालय प्रमुख सदस्य रहने व्यवस्था गरिएको छ। कार्यदलको सदस्य सचिव सम्बन्धित औद्योगिक क्षेत्र व्यवस्थापन लिमिटेडका प्रबन्धक रहनेछन्। कार्यदलले औद्योगिक क्षेत्रमा भएका पूर्वाधारको अध्ययन विश्लेषण गर्ने र औद्योगिक क्षेत्रभित्र स्थापना भएका उद्योगको विवरण संकलन गर्ने जिम्मेवारी दिइएको छ। औद्योगिक क्षेत्र व्यवस्थापनबाट तोकिएको सर्त र सम्झौताअनुसार काम भएनभएको अध्ययन गर्ने, उद्योग सञ्चालन भएनभएका बारेमा समेत अध्ययन गरेर सुझाव पेस गर्न मन्त्रालयले जिम्मेवारी दिइएको छ। उद्योगको चाप र औद्योगिक क्षेत्र विस्तार, स्थानान्तरणको अवस्था र औद्योगिक क्षेत्र व्यवस्थापनले उद्योगमैत्री वातावरण निर्माण गर्न अवलम्बन गर्नुपर्ने नीति, नियमका बारेमा सुझावसमेत कार्यदलले अध्ययन गर्नेछ। कार्यदलको सयमसीमा तोकिएको नभए पनि सकेसम्म छिटो राय सुझाव दिन मन्त्रालयले निर्देशन गरेको छ। कार्यदलले हेटौंडा औद्योगिक क्षेत्रको पूर्वाधार र उद्योगको अवस्थाबारेमा अध्ययन सुरु गरिसकेको औद्योगिक क्षेत्र व्यवस्थापन लिमिटेडका प्रबन्धक एवं कार्यदलका सदस्य सचिव नेपालभूषण वैद्यले बताए। मन्त्रालयले माग गरेको तथ्यांक, विवरण र पूर्वाधारको अवस्थाबारे छिट्टै सुझाव बुझाउने उद्देश्यले काम सुरु गरिसकेका छौं, उनले भने। ०२० सालमा स्थापना भएको उक्त औद्योगिक क्षेत्रमा ८५ उद्योगहरू चालु र ३० निर्माणाधीन अवस्थामा छन्। तीनवटा बन्द भएका छन्। उद्योगमा करिब ५ हजार व्यक्तिले प्रत्यक्ष रोजगारी पाएका छन्।"
घरदैलोमै रेमिट्यान्स भुक्तानी,"म्याग्दी यहाँका रेमिट्यान्स कम्पनीले बस्तीमै पुगेर रेमिट्यान्स विप्रेषण सेवा दिन थालेका छन्। सञ्चारको सुविधाले गाउँमै सेवा प्रदायक कम्पनी खुलेपछि उनीहरूले घरघरै रकम पुर्याउन थालेका हुन्। गाउँबाट रेमिट्यान्स रकम लिन सदरमुकाममा झर्नुपर्ने बाध्यता हटेको छ। गाउँमै सहकारी खुलेपछि विदेशबाट पठाएको रकम सोझै गाउँ घरमै पुग्न थालेको छ, स्थानीय पुष्कर भण्डारीले भने, कम्पनीका प्रतिनिधिहरू नै झोलामा पैसा बोकेर ग्राहकको घरमा पुग्छन्। मोबाइलबाट कोड नम्बर म्यासेज गरी कम्फर्मेसन गरेपछि कागजी प्रक्रिया पुर्याएर दैलोमै भुक्तानी दिने गरिएको छ।सदरमुकाम बाहिरका ताकम, दरबाङ, बाबियाचौर र उत्तरको भुरुङतातोपानीमा खुलेका सहकारी र विकास बैंकले रेमिट्यान्स कारोबार गर्ने कम्पनीसँगको सहकार्यमा रकम घरदैलोमै पुर्याउन थालेका हुन्। वित्तीय संस्था नपुगेका बस्तीमा तोकिएका व्यक्तिले प्रतिलाखको तीन सय रुपैयाँ पारिश्रमिक लिएर घरमै रकम पुर्याउने गरेका छन्। सुरुमा १० हजार रुपैयाँ लिन पनि सदरमुकाम बेनी पुग्नुपथ्र्यो। गाडी भाडा, खाना खर्चमै १२१५ सय रुपैयाँ सकिन्थ्यो, पश्चिम दुर्गम मुनाका रसलाल मगरले भने, बाटोमा पनि लुटिने डर पनि उस्तै तर हिजोआज घरमै पैसा आउँछ। खाडी मुलुकबाट मात्र म्याग्दीमा मासिक करिब ६ करोड रुपैयाँभन्दा बढी रेमिट्यान्स रकम भित्रने गरेको रेमिट्यान्स कारोबारी वित्त ीय संस्थाहरूको तथ्यांक रहेको छ। जिल्लामा रेमिट्यान्स कारोबार गर्ने सबै सहकारी संस्थाले सदरमुकामका राष्ट्रिय वाणिज्य बैंक र नेपाल बैंकको खाताबाट कारोबार गर्छन्। त्यसबाहेक आईएमई, प्रभु, फाइनान्स, माछापुच्छ्रे, बैंक अफ काठमाडौं लुम्बिनी, सिटिजन बैंकबाट रेमिट्यान्स कारोबार गर्ने गरेका छन्। टीटीमार्फत हामीकहाँ आउने रकमको मात्र हिसाब राख्न सकिएको छ, ग्राहकको खातामा सोझै आउने रकमका हिसाब राख्न सकिन्न, नेपाल बैंकका प्रबन्धक सूर्य बरालले भने, खाडीबाहेक कोरिया, इराक गएकाले सोझै आफन्तको खातामा रकम जम्मा गर्छन्। भारतीय र बेलायती पूर्वलाहुरेको पेन्सनको पनि तथ्यांक छैन।"
एडीबीले दुई वर्षमा सवा खर्ब खर्चिने,"काठमाडौं आगामी दुई वर्षमा एसियाली विकास बैंक (एडीबी) ले नेपालमा करिब सवा १ खर्ब रुपैयाँ (१ अर्ब २० करोड अमेरिकी डलर) खर्च गर्ने भएको छ। सन् २०१७ देखि २०१९ सम्म विभिन्न आयोजनामा उक्त रकम खर्च गर्ने योजना रहेको एडीबीका उपाध्यक्ष वेन्चाई झाङले बताए। सोमबार राजधानीमा आयोजित पत्रकार सम्मेलनमा उनले योजना बताएका हुन्। सन् २०१३ देखि ०१७ सम्मको कन्ट्री पार्टनरसिप स्टाटेजी प्रोगाम को समयावधि सकिएपछि तय भएको नयाँ कार्यक्रमहरूका लागि उक्त रकम खर्च गर्ने योजना बनेको झाङले जनाए। उक्त रकम ऊर्जा, यातायात, प्राविधिक शिक्षा, सहरी विकास (खासगरी शुद्ध खानेपानी), सरसफाइ, व्यावसायिक कृषिलगायत क्षेत्रमा खर्च गरिनेछ, उनले भने, मुलुकको आवश्यकताअनुसार पुनर्निर्माण र वातावरणीय परिवर्तनका क्षेत्रमा पनि खर्च गर्न सकिन्छ। अघिल्लो वर्षको तुलनामा यस वर्ष निर्माणाधीन आयोजनाको कार्य प्रगति राम्रो रहेको उनले बताए। विनाशकारी भूकम्प र नाकाबन्दीबाट सिर्जना भएको असहज परिस्थितिले गत वर्ष विकास प्रक्रियामा अवरोध पुगेको थियो, उनले भने, अहिले अवस्था बदलिएको छ। निर्माणाधीन आयोजनाको काम तीव्र रूपमा अघि बढेको छ। सन् २०१६ मा मात्र करिब ५५ अर्ब ९० करोड रुपैयाँ (५५ करोड ९० लाख अमेरिकी डलर) बराबरका आयोजनाहरूको ठेक्का सम्झौता पूरा हुनुले पनि त्यो पुष्टि गर्ने उनको भनाइ छ। उनले भने, ३५ अर्ब ८० करोड रुपैयाँ (३५ करोड ८० लाख अमेरिकी डलर) बराबरको ठेक्का सम्झौता भएको र थप २० अर्ब १० करोड (२० करोड १० लाख डलर) रुपैयाँ विनियोजन भएको छ। सरकारद्वारा सार्वजनिक खरिद ऐन परिमार्जन गर्नुले पनि आयोजनाको कार्यसम्पादन सहयोग पुगेको उनले जनाए। निर्माणाधीन अवस्थामा रहेका मेलम्ची खानेपानी आयोजना, त्रिभुवन अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल, तनहुँ हाइड्रोपावरलगायतका आयोजनाहरू एडीबीको प्राथमिकतामा रहेको उनले जनाए। विभिन्न कारणले गत वर्ष मेलम्ची खानेपानी आयोजनाको काममा ढिलाइ भएको थियो। अहिले तीव्र रूपमा काम भएको छ, उनले भने, सन् २०१७ अक्टोबरसम्ममा काठमाडौंमा पानी ल्याउने र निर्धारित समयमै आयोजना पूरा गर्नका लागि अधिकतम प्रयास गरिनेछ। शान्त र समृद्ध नेपालका लागि तय भएको भिजन २०३ को लक्ष्य पूरा गर्न एडीबीले सबै प्रकारका सहयोग गर्न तयार रहेको उपाध्यक्ष झाङले पटकपटक दोहोर्याए। नेपाल शान्त र समृद्ध बनोस् भन्ने हाम्रो चाहना हो, उनले भने, यसका लागि आवश्यक सहयोग गर्न एडीबी तयार छ। उक्त लक्ष्य प्राप्तिका लागि के कस्तो सहयोग गर्न सकिन्छ भन्ने उद्देश्यले अर्थमन्त्री, राष्ट्रिय योजना आयोगका उपाध्यक्षलगायत उच्च पदस्थ अधिकारीहरूसँग छलफल भएको उनले जानकारी दिए। यस्तै, पूर्वपश्चिम राजमार्गअन्तर्गत नारायणगढदेखि बुटवलसम्म र तौलिहवादेखि भैरहवासम्मको राजमार्ग विस्तारका काम पनि तीव्र रूपले अघि बढेको बताइएको छ। तर, भूकम्पपछिको पुनर्निर्माणले गति लिन नसकेकामा एडीबीले असन्तुष्टि जनाएको छ। ध्वस्त संरचना पुनर्निर्माणका लागि स्थापना भएको पुनर्निर्माण प्राधिकरणले आउँदा दिनमा द्रुत रूपमा काम अघि बढाउने आशा व्यक्त गरे। उनले भने, प्राधिकरणले छिटो र प्रभावकारी रूपमा पुनर्निर्माणको काम अघि बढाउनेछ।"
दोस्रो पूर्वाधार सम्मेलन सकियो,"उपप्रधान तथा गृहमन्त्री विमलेन्द्र निधिले सम्मेलनको समापन गरेका हुन्। लगानीको वातावरण बनाउन सरकार सधंै तयार छ। हामी सार्वजनिक निजी साझेदारी (पीपीपी) अवधारणामै अघि बढ्न चाहन्छौं, उनले भने। पीपीपी नीति तयार भइसकेको, ऐन जारी गर्न लागिएको र सार्वजनिक खरिद ऐनसमेत सुधार भइसकेको जनाउँदै आवशयक थप नीति नियम सुधार गर्ने उनले समापन समारोहमा प्रतिबद्धता जनाए।नेपाल उद्योग परिसंघसहित सरकारी, गैरसरकारी तथा निजी क्षेत्रसँग सम्बद्ध संघसंस्थाले गरेको दोस्रो पूर्वाधार सम्मेलनमा नेपाल विद्युत् प्राधिकरणका कार्यकारी निर्देशक कुलमान घिसिङलाई पूर्वाधार क्षेत्रमा यो वर्ष राम्रो योगदान पुर्याएको भन्दै अवार्ड प्रदान गरिएको थियो। सम्मेलनमा ४ सय व्यक्ति तथा संघसंस्था सहभागी रहेका थिए। १५ मुलुकबाट पूर्वाधार सम्मेलनमा सहभागिता रहेको आयोजकले जनायो। सम्मेलनमा सहभागी निजी तथा सरकारी अधिकारीहरूले विदेशी लगानीकर्तालाई नेपालमा लगानी बढाउन आहवान गरेका छन्। नेपाल लगानीका लागि भर्जिनल्यान्ड हो, समापन समारोहलाई सम्बोधन गर्दै मुख्य सचिव सोमलाल सुवेदीले भने, पीपीपी ऐनको मस्यौदा तयार भइसकेको छ। विदेशी लगानी तथा प्रविधि हस्तान्तरण ऐन संशोधनको प्रक्रियामा छ। हामी नीतिगत रूपमा सुधार गरिरहेका छौं।सरकारको अबको प्रमुख प्राथमिकता भनेको पूर्वाधार विकास रहेको बताउँदै उनले लगानीकर्तालाई लगानी बढाउन आह्वान गरेका हुन्। कार्यक्रममा परिसंघका अध्यक्ष हरिभक्त शर्माले लगानी सम्मेलनले पूर्वाधार विकासको क्षेत्रमा योगदान पुर्याउने बताए। आर्थिक विकासका लागि राजनीतिक दलहरूले प्रतिबद्धता जनाउनुपर्ने आवश्यकता रहेको उनको धारणा थियो। कम्तीमा अबको १० वर्ष हामी बन्द हडताल तथा अवरोध गर्दैनौं भन्ने प्रतिबद्धता गर्नुस्, उनले भने। अर्थतन्त्रले गति नलिउन्जेल उक्त प्रतिबद्धता कायम हुनुपर्ने शर्माले बताए।दुई दिन चलेको सम्मेलनमा दर्जनभन्दा बढी विषयमा छलफल भएको थियो। सोमबार लगानी बोर्डका प्रमुख कार्यकारी अधिकृत (सीईओ) महाप्रसाद अधिकारीले नेपालमा लगानी गर्न तयारी अवस्थामा रहेका ८ वटा आयोजनाबारे जानकारी गराएका थिए। करिब १५ खर्ब रुपैयाँ बराबरका आयोजनालाई आयोजना बैंकका रूपमा पहिचान गर्दै उक्त आयोजनामा लगानीकर्ताहरूले लगानी गर्न सक्ने जनाएका हुन्। रासानिक मल कारखाना, पूर्वपश्चिम विद्युतीय रेलमार्ग, पूर्वपश्चिम रेलमार्ग भारतीय लिंकतर्फ, काठमाडांै मेट्रो, काठमाडौंहेटौंडा सुरुङ मार्ग, काठमाडांैपोखरा रेलमार्ग, निजगढ अन्तर्राष्ट्रिय विमानास्थल तामाकोसी तेस्रो जलविद्युत् आयोजनामा लगानी गर्न आयोजनाबारे बृहत् जानकारी गराएका हुन्। सम्मेलन परिसंघ, नेपाल सरकार, युथ कम्युनिटी फर नेप्लिज कन्ट्रयाक्टर (वाईसीएनसी) र विभिन्न सरकारी निकाय, दुई पक्षीय र बहुपक्षीय विकास साझेदारहरूको सहकार्यमा भएको हो। गत वर्षबाट निजी क्षेत्र र सरकारी निकायको सहभागितामा पूर्वाधार सम्मेलन गर्न सुरु गरिएको हो।"
व्यावसायिक कुखुरापालनमा युवा,"नेपालगन्ज खजुराका योगेश रावलले विज्ञान संकायमा कृषि विषय लिएर प्रमाणपत्र तह उत्तीर्ण गरे। सहपाठी विदेश जाने तरखरमा लागेपछि उनी पनि अस्ट्ेरलिया जाने भन्दै भिसाको प्रक्रियामा लागे। भिसाको प्रक्रिया लम्बिएपछि उनले गाउँमै कुखुरा फर्म सञ्चालन गर्ने निर्णय गरे। तीन वर्षअघि ब्रोइलर र लेयर्स पाल्न सुरु गरेका उनको फर्ममा हाल ३ हजार ५ सय कुखुरा छन्। उनले वार्षिक १२ देखि १५ लाख रुपैयाँ आम्दानी गरिरहेको बताए। उनी अब ह्याचरी उद्योग सञ्चालन गर्ने प्रक्रियामा छन्। बागेश्वरी, धौलागिरि गाउँका किरण थापाले पनि जागिर खानतिर नलागी दुई वर्षदेखि कुखुरापालन व्यवसाय सुरु गरे। उनको फर्ममा करिब २ हजार कुखुरा छन्। महिनामा ६० हजारसम्म कमाइ हुन्छ, उनले भने, आफ्नै व्यवसायमा सम्मान, सन्तुष्टि पनि छ। उनीहरूजस्तै बेलभारकी गीताकुमारी मौर्य पनि गाउँकी नमुना किसान हुन्। उनको फर्मबाट दैनिक ती सय अण्डा उत्पादन हुन्छ। एउटा अण्डा यहाँका बजारमा १२ रुपैयाँमा बिक्री हुन्छ। उनको दिनमै तीन हजार रुपैयाँभन्दा बढी आम्दानी हुने गरेको बताइन्। नेपालगन्जको न्युरोडका रोम श्रेष्ठले बर्दिया र खजुरामा कुखुरा फर्म सञ्चालन गरेका छन्। दुई फर्ममा करिब ४ हजार ५ सय कुखुरा पालिरहेका उनले मासिक डेढ लाख रुपैयाँभन्दा बढी आम्दानी हुने गरेको जनाए। उनले मासिक १ लाख रुपैयाँभन्दा बढीको अण्डा बेच्ने गरेका सुनाए। जिल्ला पशु सेवा कार्यालयका अनुसार बाँकेमा ४ सय १७ वटा कुखुरा फर्म दर्ता भएका छन्। केही फर्महरू बिनादर्ता पनि सञ्चानमा रहेका छन्। तीमध्ये करिब ८० प्रतिशत फर्महरू युवाहरूले सञ्चालन गरिरहेको कार्यालयले जनाएको छ। कोहलपुर, मनिकापुर, खजुरा, सीतापुरलगायतका क्षेत्रमा कुखुरापालन गर्ने युवाहरू बढदै गएका छन्। बाँकेमा एक सातामा करिब ६ देखि १० टन कुखुराको मासु उत्पादन हुने गरेको वरिष्ठ पशु चिकित्सक डा वेदबहादुर केसीले बताए। उनका अनुसार युवाहरूको पशुपालनमा आकर्षण बढदै गएको छ। व्यावसायिक रूपमा करिब चार सय युवाहरूले कुखुरा पालन गर्दै आइरहेको उनले बताए। युवाहरूले एउटा फर्ममा कम्तीमा ५ सय कुखुरा पाल्दै आएका छन्। अहिले बाँके कुखुराको मासुमा आत्मनिर्भर बनिसकेको छ, वरिष्ठ पशु चिकित्सक केसीले भने, एक सातामा मात्रै करिब चार टनभन्दा बढी मासु जिल्लाबाट बाहिरिन्छ। विदेशबाट फर्किएका र पढेलेखा युवाहरूको कुखुरा पालनतर्फ आकर्षन बढेको उनले बताए। जिल्लामा उत्पादन बढेसँगै माग पनि बढेको व्यवसायी बताउँछन्।"
कारोबार रकम साढे २२ प्रतिशतले बढ्यो,"काठमाडौं सेयर बजारमा सोमबार ८२ करोड ३० लाख रुपैयाँ बराबरको कारोबार भएको छ। अघिल्लो दिनको तुलनामा कारोबार रकम करिब साढे २२ प्रतिशतले बढी हो। अघिल्ला दिनहरूमा थोरै रकमको सेयर कारोबार हुँदै आएकामा सोमबार नेप्से घटदा पनि कारोबार रकम उल्लेख्य रूपमा बढेको छ। अघिल्लो दिन ६७ करोड रुपैयाँ बराबरको सेयर कारोबार भएको थियो। नेप्से परिसूचक ४२४ अंकले घटेर १ हजार ३ सय ६५११ विन्दुमा बन्द भएको छ। अघिल्लो दिन नेप्से २६ अंकले बढेको थियो। कारोबारमा आएकामध्ये बिमा र होटल समूहको परिसूचक बढे पनि बाँकी समूहको परिसूचक घटे। परिणाम समग्र नेप्से सवा ४ अंकले घट्यो। क वर्गका कम्पनीको सेयर कारोबार मापक सेन्सिेटिभ परिसूचक ०३ प्रतिशतले र कारोबारमा रहेका सबै कम्पनीको सेयर कारोबार मापक सेन्सेटिभ फ्लोट परिसूचक ०३५ प्रतिशतले घटे। करिब ८ हजार कारोबारबाट १ सय ३६ कम्पनीका १५ लाख १२ हजार ३ सय २९ कित्ता सेयर किनबेच भए। ती किनबेचबाट १५ खर्ब ३८ अर्ब रुपैयाँ परिचालन भएको छ। योसँगै सेयर बजारको आकार (बजार पुँजीकरण) केही खुम्चिएर १५ खर्ब ३८ अर्ब रुपैयाँ कायम भएको छ। कारोबार आएकामध्ये ४८ कम्पनीको सेयर मूल्य बढ्यो, ६९ कम्पनीको घट्यो र बाँकी १९ कम्पनीको सेयर मूल्य स्थिर छ।उक्त दिन होटल र बिमा समूहको परिसूचक क्रमश: ००१ र ०५९ प्रतिशतले सकारात्मक रहे। तर, बंैकिङ समूहको परिसूचक ०३४, विकास बैंकको ०७४, जलविद्युतको ०२५, वित्त कम्पनीको ०८७ र अन्य को ०८६ प्रतिशतले ओरालो लागे।"
५ जिल्लाको पुँजीगत खर्च २० प्रतिशत,"प्रधानमन्त्रीको कार्यालयबाट आएको अनुगमन टोलीले सोमबार हेटौंडाका आयोजनागरेको कार्यक्रममा जिल्लागत आर्थिक प्रगति विवरण प्रस्तुत गर्ने क्रममा उक्त जानकारी दिइएको हो। कोष तथा लेखा नियन्त्रण कार्यालयहरूले प्रस्तुत गरेको विवरणअनुसार मकवानपुरमा २३, चितवनमा १९, पर्सामा१६, बारामा १७ र रौतहटमा २६ प्रतिशत विकास खर्च भएको छ। चालु आर्थिक वर्षको दोस्रो चौमासिक सकिने समयमा पनि पुँजीगत खर्चको अवस्था निकै कमजोर रहेको भन्दै प्रधानमन्त्री कार्यालयले गम्भीर चासो व्यक्त गरेको छ। प्रधानमन्त्री तथा मन्त्रिपरिषद् कार्यालयका सचिव एवम् केन्द्रीय अनुगमन तथा निरीक्षण टोलीका संयोजक टंकमणी शर्माको नेतृत्वमा आएको टोलीले हेटौंडामा नारायणी अञ्चलका प्रजिअहरू, स्थानीय विकास अधिकारी, विभिन्न विकास निर्माणसम्बन्धी कार्यालयहरू तथा आयोजना प्रमुखसँग छलफल गरी प्रगति विवरणको जानकारी लिएको थियो। मकवानपुरको २ अर्ब १७ करोड पुँजीगत बजेटमा ५० करोड ६४ लाख रुपैयाँ मात्रै खर्च भएको छ। त्यस्तै, चितवनको पुँजीगत खर्च ४ अर्ब ५९ करोड ५७ लाख रुपैयाँमा दोस्रो चौमासिक सकिने अवस्थामा ८८ करोड २० लाख रुपैयाँमात्र खर्च भएको छ। त्यस्तै, पर्साको ३ अर्ब ३३ करोडमध्ये ५६ करोड ५१ लाख रुपैयाँ, रौतहटको एक अर्ब ५६ करोड रुपैयाँमध्ये ४२ करोड रुपैयाँ खर्च भएको छ। नारायणीका विभिन्न जिल्लाका विषयगत कार्यालयको प्रगति कमजोर रहेको छ। जिविस मकवानपुरले १४ प्रतिशत, पर्साले ७ प्रतिशत, बाराले १० प्रतिशत, रौटहटले २३ प्रतिशत र चितवनले २० प्रतिशत पुँजीगत खर्च गरेको छ। त्यस्तै विभिन्न आयोजनाहरूको प्रगति भने केही सन्तोषजनक रहेको पाइएको छ। मुग्लिन सडक खण्डको प्रगति ४० प्रतिशत, कुलेखानी तेश्रोको ८८ प्रतिशत (आर्थिक प्रगति ६३ प्रतिशत) सकिएको छ भने रक्सौलअमलेखगञ्ज प्रसारण लाइनको काम अन्तिम चरणमा पुगेको बताइएको छ। धरानचतारा सडकको काम आगामी साताबाट सुरु हुने बताइएको छ।जिल्लाको समग्र खर्च कमजोर देखिएको छ। विषयगत कार्यालयहरूले कम काम गरेका छन्, निर्देशन कार्यक्रममा शर्माले भने, समस्याको पहिचान मात्रै गरेर हुन्न, त्यसको समाधानका लागि दृढ भएर लाग्नुपर्छ।"
उखु किसानले भ्याट छुटको पूरा रकम पाएनन्,चिनी बिक्रीमा लाग्ने भ्याटमा सरकारले मिललाई ९० प्रतिशत फिर्ता गर्ने रकममा निर्धारित उखुको मूल्यमा थपेर भुक्तानी दिने गरिएको छ। उखुको मूल्य तय गर्ने बेला चिनीको मूल्य प्रति किलोग्राम ६२ रुपैयाँ मानेर त्यसैअनुसार भ्याट रकम गणना गरिएको थियो। जस अनुसार यस वर्ष उखुको निर्धारित मूल्य प्रति क्विन्टल ५ सय ३१ रुपैयाँ २० पैसा कायम भएको हो। उक्त रकममा भ्याट छुटको ६५ रुपैयाँ २० पैसा र बाँकी उद्योगले बेहोर्ने छ। यस वर्ष चिनी उत्पादन भएदेखि नै प्रतिकेजी ७० रुपैयाँभन्दा माथि छ। यो मूल्य निर्धारण गर्दाको अनुमानभन्दा करिब १० रुपैयाँ बढी भएकाले भ्याट रकम पनि बढेको छ। भ्याट फिर्ता रकम बढे पनि किसानलाई भने प्रति किलो ६२ रुपैयाँकै आधारमा मात्र मिलले भुक्तानी दिइरहेको छ। मिलले चिनीको बिक्रीबाट भ्याट फिर्तामा बढेको रकम किसानले नपाएका हुन्। एक क्विटल उखुको ९ किलो चिनी उत्पादन हुने अनुमान गरी भ्याट छुटको रकम प्रति क्विन्टल उखुमा थपेर मिलले भुक्तानी दिँदै आएको छ। तर औषत चिनी उत्पादन प्रति क्विन्टल पौने १० किलो हुने गर्छ।
एलजीको इनोभेसन अन हिल्स,"काठमाडौं एलजी ब्रान्डले पश्चिम नेपालको विभिन्न ठाउँहरूमा इनोभेसन अन हिल्स नामक बजार प्रवद्र्धन कार्यक्रम सञ्चालन गरिरहेको छ। यो कार्यक्रमअन्तर्गत उपभोक्ताहरूले एलजी ओलेड टीभी, एलजी वासिङ मेसिन, एलजी रेफ्रिजेरेटर तथा एलजी माइक्रोवेबका विशेषताबाट जानकारी गराउने गरेको जारी विज्ञप्तिमा उल्लेख छ।"
सिटिजन्स बैंकको ब्याज वृद्धि,"काठमाडौं सिटिजन्स बैंक इन्टरनेसनलले ग्राहकहरूका लागि फागुन ४ देखि लागू हुने गरी वचत खाताहरूमा १ प्रतिशतका दरले ब्याज वृद्धि गरेको छ। बैंकले आफ्नो बचत खाताहरूको ब्याजदर न्यूनतम २ प्रतिशत र अधिकतम ४ प्रतिशतसम्म हुने गरी ब्याजदर कायम गरेको जारी विज्ञप्तिमा छ। यसैगरी बैंकले आकर्षक ब्याजदरका साथ सिटिजन्स ५ वर्षीय मुद्दती योजना सार्वजनिक गरेको जनाएको छ। यस योजनाकाअन्तर्गत मुद्दती खातामा वार्षिक १२५ सम्म ब्याजदर, समय अवधि १ वर्षदेखि ५ वर्षसम्मको हुने जारी विज्ञप्तिमा छ।"
कलर्स मोबाइल दुई फोनमा छुट अफर,"काठमाडौं कलर्स मोबाइलले दुईवटा स्मार्ट फोन इलिट ई १५ र इलिट ई २० मा छुट अफर ल्याएको छ। इलिट ई १५ को मूल्य १० हजार ४ सय ९५ रुपैयाँ र इलिट ई २० को मूल्य ११ हजार ९ सय ९५ रुपैयाँ तोकिएको कम्पनीले जनाएको छ। ई १५ मा ड्रागन ट्रेल सिसा जडित हुनाको साथै यसमा पावर ब्यांकसहितको ५००० एमएएच क्षमतायुक्त ब्याट्री रहेको जारी विज्ञप्तिमा छ। यसैगरी ई २० मा रहेका विशेषताहरूमध्ये यसको ५५ इन्चको एचडी आईपीएस स्क्रिन, पछाडि भागमा १३ मेगापिक्सेल क्षमता र अग्र भागमा ८ मेगापिक्सेल क्षमताको क्यामरा रहेको कम्पनीले जनाएको छ।"
बुढासुब्बा रेडबुल गोल्डकप,"धरान सशस्त्र प्रहरीको एपीएफ क्लबलाई १० ले हराउँदै सोमबार सिएमजी क्लब संकटा यहाँ जारी बुढासुब्बा रेडबुल गोल्डकप फुटबलको सेमिफाइनल पुगेको छ। संकटाले बुधबार रूपन्देही ११ सँग फाइनल पुग्नका लागि प्रतिस्पर्धा गर्नेछ।संकटाको जितमा राज पौडेलले खेलको ३९ औं मिनेटमा गरेको हेड गोल निर्णायक भयो। उनले सजिन थापाको पासमा एपीएफका गोलरक्षक राजु नगरकोटीलाई जिल्याउँदै हेड गोल गरेका थिए। संकटाले एपीएफसँग बदला लिएको छ। झापाको काँकटभिट्टामा एपीएफले क्वाटरफाइनलमै संकटालाई १० ले हराएको थियो। त्यसअघि सिमरा गोल्डकपमा भने संकटाले एपीएफलाई २० ले हराएको थियो। धराने मैदानमा एपीएफ आक्रामक शैलीमा उत्रे पनि सफल हुन सकेन। संकटाका १७ औं मिनेटमै अवसर पाएको थियो। सुशील केसीको प्रहार एपीएफका डिफेन्स मिलन राईले गोल हुनबाट बचाए। खेलको ६१ औं मिनेटमा संकटाका भूषण सुब्बाको पासमा सुशीलको अर्को प्रहार बाहिरियो। लगत्तै संकटाकै लावन ओलाकानको शक्तिशाली प्रहार गोलरक्षक राजुले मुस्किलले जोगाए।सातौं राष्ट्रिय खेलकुदको उपाधि विजेता एपीएफले थुप्रै अवसर गुमाएकाले धरानको मैदान दुर्भाग्य साबित भयो। २० आंै मिनेटमा टोपबहादुर विष्टको पासमा श्याम नेपालीले मिलाइदिएको बल रुपक लामाले प्रहार गर्दा पोस्ट नजिकबाट बाहिरियो। ४२ औं मिनेटमा नवीन तामाङको पासमा टोपबहादुरको सशक्त प्रहार संकटाका गोलरक्षक विनय श्रेष्ठले जोगाएर एपीएफलाई अग्रता लिन दिएन। लगत्तै पासाङ लामाको प्रहार पनि गोलरक्षक विनयले बचाए। खेलको ५५ औं मिनेटमा नवीनको फ्रिकिक श्याम नेपालीले सदुपयोग गर्न सकेनन्। एपीएफका अनिल अधिकारीको पासमा श्याम नेपालीले प्रहार गरेको बल संकटाका गोलरक्षक विनयले पञ्च गरेर जोगाए। जतिखेर खेल ७५ औं मिनेटमा चलिरहेको थियो।एपीएफका प्रशिक्षक कुमार थापाले अवसर गोल अवसर गुमाउनुपरेको बताए। उनले भने, हामीले निश्चित तीन गोल पाए पनि सफल भएनौं। संकटाका प्रशिक्षक सल्यान खड्गीले फिप्टी फिप्टीको खेल भएको बताए। उनले भने, आजको खेल निकै टफ भयो। मंगलबार गत वर्षको उपविजेता नेपाल पुलिस क्लबले कञ्चनजंघा कप च्याम्पियन युनाइटेड सिक्किम टिमसँग खेल्नेछ।"
धेरै आत्मविश्वासी नबन्नू,"उल्भरह्याम्पटन एन्टोनियो कोन्टेले आफ्ना खेलाडीलाई बढी आत्मविश्वासी नबन्न सचेत गराएका छन्। चेल्सी दुईपल्ट एकसाथ प्रिमियर लिग र एफए कप जित्ने इङलिस फुटबलको तेस्रो क्लब बन्ने दाउमा छ। चेल्सीले उल्भरह्याम्पटनलाई शनिबार २० ले हरायो। क्लब एफए कपको क्वाटरफाइनल पुग्यो। यसैबीच उसको प्रिमियर लिगमा ८ अंकको अग्रता छ। यसअघि आर्सेनल र म्यानचेस्टर युनाइटेडले मात्र दुईपल्ट डबल उपाधि जितिसकेका छन्। चेल्सीले अब क्वाटरफाइनलमा म्यानचेस्टर युनाइटेडलाई स्टामफोर्ड ब्रिजमा निम्त्याउने छ। मार्कुस ऱ्यासफोर्ड र वैकल्पिक जाल्टन इब्राहिमोभिचको गोलमा युनाइटेडले आइतबार ब्ल्याकबर्न रोभर्सविरुद्ध २१ को जित निकाल्यो। तर निकै सचेत कोन्टे अहिले नै ढुक्क बन्न नहुने बताउँछन्। मलाई लाग्छ यसबारे कुरा गरिहाल्नु हतार हुन्छ, उनले भने, दुवै उपाधि चेल्सीले जित्छ भनिहाल्नु कठिन कुरा हो।"
स्टोक्स सबैभन्दा महँगा,बेंगलोर इङल्यान्डका अलराउन्डर बेन स्टोक्स इन्डियन प्रिमियर लिग (आईपीएल) को इतिहासमा सोमबार सबैभन्दा महँगा विदेशी खेलाडी भएका छन्। राइजिङ पुने जायन्ट्सले खेलाडी लिलामीबाट उनलाई २० लाख डलरभन्दा बढीमा किनेको हो। स्टोक्सलाई किन्न लिगमा सहभागी टिमबीच प्रतिस्पर्धा नै चलेको थियो। इङल्यान्डका सीमित ओभरका कप्तान इयान मोर्गनको तुलनामा २५ वर्षीय स्टोक्सले सात गुणा बढी बोल पाएका थिए। मोर्गनलाई भने किंग्स इलेभेन पन्जावले लिलामीको सुरुमा तीन लाख डलरमा किनेको थियो। खेलाडी लिलामी बेंगलोरमा भएको थियो। आईपीएलमा आठ टिम सहभागी छन्। यिनै टिमको प्रतिस्पर्धाबीच पुनेले स्टोक्सका लागि कीर्तिमानी एक करोड ४५ लाख भारतीय रुपैयाँ तिरेको हो। यसअघि प्रतियोगितामा सहभागी विदेशी खेलाडीमध्ये सबैभन्दा महँगा इङल्यान्डका पूर्व कप्तान केभिन पिटरसन थिए। उनलाई सन् २०१४ मा दिल्ली डेरडेभिल्सले ९० लाख रुपैयाँ तिरेको थियो। इन्डियन प्रिमियर लिगमा सर्वाधिक महँगा खेलाडीको कीर्तिमान भने युवराज सिंहको नाममा छ। सन् २०१५ मा रोयल च्यालेन्ज बेंगलोरले उनलाई १ करोड ६० लाख रुपैयाँ तिरेको थियो। सन् २००८ बाट सुरु प्रतियोगिता यसपालि अप्रिल ५ देखि मे २१ सम्म चल्नेछ। राम्रो रकमको बोली लाग्ने अरु विदेशी खेलाडीमा न्युजिल्यान्डका सिमर ट्ेरन्ट बोल्ट र दक्षिण अफ्रिकाका कागिसो रबाडा पनि रहे। लगभग ५ करोड रुपैयाँको हाराहारीमा कोलकाता नाइट राइडर्सले बोल्ट र दिल्लीले रबाडालाई किनेका थिए। लिलामीका क्रममा दुई अफगानी खेलाडीको पनि भाग्य चम्केको थियो।उनीहरूमा रसिद खान र मोहम्मद नाबी रहे। सनराइज हैदराबादले खानलाई ४ करोड र नाबीलाई ३० लाख रुपैयाँ तिरेको थियो। एसोसिएटका अर्का खेलाडी युएईका चिराग सुरीलाई गुजरात लायन्सले लिएको छ। गुजरातले सुरीलाई १० लाख रुपैयाँ तिरेको छ।
मल्पी र जेम्स च्याम्पियन,काठमाडौं मल्पी र जेम्सले छैटौं एस कप अन्तर ए लेभल बास्केटबल प्रतियोगिता जितेका छन्। सोमबार डिफेन्डिङ च्याम्पियन मल्पीले ब्वाइजतर्फ उपाधि रक्षा गर्दा जेम्स गल्र्समा च्याम्पियन भयो।कभर्डहलको कोर्टमा ब्वाइज फाइनलमा मल्पीले साइपाललाई ८८४७ ले हायो। मल्पीका वाङगेल गुरुङले ३३ स्कोर जोडे।गल्र्सको फाइनलमा जेम्सले डिफेन्डिङ च्याम्पियन मल्पीलाई ५०४३ ले हराउँदा साम्राज्ञी रायमाझीले ३२ स्कोर गरिन्।ब्वाइजमा मल्पीका कर्मा सोनाम गुरुङ र गल्र्समा जेम्सकी साम्राज्ञी रायमाझी मोस्ट भेलुएबल प्लेयर घोषित भए। ब्वाइजमा साइपालका निश्चल गुरुङ र गल्र्समा मल्पीकी केल्साङ शेर्पा उदीयमान खेलाडी चुनिए। ब्वाइजमा नामी र गल्र्समा द ब्रिटिस मोडेलले फेयर प्ले को उपाधि पाएका थिए।
कर्पोरेट गल्फ फागुन २१ मा,काठमाडौंगोकर्ण गल्फ क्लबमा फागुन २१ गते नयाँ पत्रिका स्वीङ एन्ड विन कर्पोरेट गल्फ हुने भएको छ। स्टेबलफोर्ड ३४ ह्यान्डीक्यापका आधारमा हुने उक्त सोसल गल्फमा १ सय आमन्त्रित गल्फर सहभागी हुने बताइएको छ। होल इन वान बनाउनेलाई टियागो कार तथा विभिन्न विधाका विजेताहरूलाई तीन लाख रुपैयाँ बराबरको पुरस्कार प्रदान गर्ने जनाइएको छ।
रक क्लाइम्बिङ हुने,ओखलढुंगा सोलुखुम्बुको खुम्जुङमा पहिलो पटक अन्तर्राष्ट्रिय रक क्लाइम्बिङ प्रतियोगिता हुने भएको छ। खुम्जुङ युथ क्लबको आयोजनामा प्रतियोगिता फागुन २७ देखि २९ सम्म हुनेछ। देशविदेशका रक क्लाइम्बरहरू सहभागी हुने क्लबका अध्यक्ष लक्ष्मण अधिकारीले बताए। महिला र पुरुषमा छुट्टाछुट्टै प्रतिस्पर्धा गराइने छ।
के क्रिकेटले आफैंलाई जोगाउन सक्छ?,"लन्डन दुबईस्थित शेख मोहम्मद विन जायेद रोडमा रहेको आकाश छुने विशाल भवन। यो विश्व क्रिकेटको भविष्य तय गर्ने स्थान त हुनु नपर्ने हो। तर सित्तैमा जग्गा अनि ५० वर्षसम्म कर छुटजस्ता कारणले अन्तर्राष्ट्रिय क्रिकेट काउन्सिल (आईसीसी) को मुख्यालय सन् २००९ देखि यहीं छ। मरुभूमिको यो सहरमा ठूल्ठूला मानव निर्मित भवनबीच आईसीसीको तीनतल्ले घर साधारण व्यवसायको कार्यालयजस्तो पनि देखिन्छ। लबी मा रहेको टीभीमा सधैं क्रिकेट खेल प्रसारण भइरहेको हुन्छ। गत महिना यहाँ आईसीसीको बोर्ड मिटिङ चल्दा स्क्रिनमा सन् २०१६ को पाकिस्तान र वेस्ट इन्डिजबीचको खेल दोहोर्याएर देखाइरहेको थियो। मिटिङमा भने गम्भीर मुद्दामा बहस चलिरहेको थियो। मुद्दा थियो, अन्तर्राष्ट्रिय क्रिकेटलाई वास्तविक अर्थ दिने। अनि क्रिकेट आफैलाई कसरी जोगाउने? पछिल्लो समय क्रिकेटमा धेरै परिवर्तन भइरहेका छन्। क्रिकेट तीन ढाँचामा खेलिने गरेको छ। टेस्ट, वान डे र ट्वान्टीट्वान्टी। तर त्यसलाई चलाउने संस्था भने एउटै। घरेलु ट्वान्टीट्वान्टी प्रतियोगिताले अन्तर्राष्ट्रिय क्रिकेट ओझेलमा पर्न थालेको छ। अचेल प्रतिस्पर्धा क्लब र देशबीच मात्र हुन छाडेको छ। एउटै राष्ट्रिय टिम फरक ढाँचाको खेलमा ओर्लनेक्रम पनि सुरु भएको छ। जस्तो, यसै महिना अस्ट्ेरलियाले घरमा श्रीलंकासँग ट्वान्टीट्वान्टी क्रिकेट खेल्नेछ। त्यसको एक दिनपछि ठ्याक्कै फरक अस्ट्ेरलियाली टिमले भारतसँग टेस्ट पनि खेल्दै छ। कहीं कतै के धेरै नमिलेजस्तो भइरहेछ। अहिले क्रिकेटलाई भारतमाथिको अत्यधिक निर्भरता छाड्नु छ। यो खेल कमनवेल्थ देशको मात्र होइन भनेर देखाउनु छ। यसका लागि क्रिकेटको धन चारैतिर छर्नुपर्छ। अनि पारम्परिक टेस्ट खेल्ने देशबाट बाहिर निस्कनुपर्नेछ। त्यसो त आईसीसी बैठक खालि औपचारिक मात्र हुने गर्छ। आईसीसीले भन्ने गर्छ, अबको बैठक निकै महत्त्वपूर्ण हुनेछ। तर यस्ता बैठक पनि प्रेस विज्ञप्तिमै सकिन्छ र भनिन्छ, प्रगति भइरहेको छ। महत्त्वपूर्ण निर्णय भने फेरि पछि सारिन्छ। सन् २०१७ को पहिलो बैठक भने साँच्चै फरक रह्यो। परिवर्तन के हुनेछ। त्यसबारे मतदान हुन बाँकी छ। तर दुबईमा बसेको तीनदिने बैठकले खासखास निर्णय गरेको छ। जस्तै, टेस्ट र वान डेमा नयाँ लिग ढाँचा ल्याउने अनि मतदानको अधिकार र धनको विभाजन समान रूपमा गर्ने। यी सबैले क्रिकेटको भविष्य निर्धारण गर्नेछ। उत्तर दिने प्रयास गर्नेछ। के आईसीसी यो खेलको भविष्यमा मिल्ने गरेर स्वरूप दिन तयार छ? आईसीसी त्यस्तो संगठनमा पर्छ, जसले कसरी काम गर्छ भनेर भन्न सकिन्न। भन्न त मुख्यालय दुबईमा छ भनिन्छ। तर शक्तिशाली खेलाडी बाहिर रहन्छ। बोर्डमा रहेका टेस्ट खेल्ने टिमका प्रतिनिधिका रूपमा। आईसीसी वास्तवमै यिनै केही देशको मात्र संगठन रहेको छ। यसको काम मात्र वान डे विश्वकप र वल्र्ड ट्वान्टीट्वान्टी जस्ता प्रतियोगिता गर्ने जस्तो पनि देखिन्छ। पछिल्ला केही बैठकले अस्ट्ेरलिया, इङल्यान्ड र भारतलाई दिएको धेरै शक्ति फिर्ता गर्नेमा केन्द्रित छ। जबकि आईसीसीसँग १ सय २ सदस्य छन्। आईसीसीले यी सदस्यको पक्षमा निर्णय दिने हो भने भारत एक्लैले पूरा वर्षको क्यालेन्डर त्यसलाई चुनौती दिएर बनाउन सक्छ। डर यही पनि हो। ट्रान्सपरेन्सी इन्टरनेसनलजस्ता संस्था आईसीसी गलत ढंगले चलिरहेको मान्छ। दुबईको पछिल्लो बैठकअघि आईसीसीका अध्यक्ष शशांक मनोहरले पनि मानेका थिए, आईसीसीका निर्णय खेलको उत्कृष्ट भविष्यतर्फ प्राय: अग्रसर हुने गर्दैन। तीन देशलाई दिइएको बढी अधिकार फिर्ता लिनेमा अस्ट्ेरलिया र इङल्यान्ड त सहमत जस्तै देखिएका छन्। यस्तोमा अब युद्ध आईसीसी र भारतीय क्रिकेट नियन्त्रण बोर्ड (बीसीसीआई) बीच हुने देखिन थालेको छ। सन् २०१४ को मोडल अनुसार भारतले आईसीसीको २०१५२३ बीचको आम्दानीबाट ४५ करोड डलर पाउने छ। यो आईसीसीले अरुलाई दिने रकमको एक तिहाई हो। नयाँ मोडलअनुसार भारतले यस समयबीच २६ करोड मात्र पाउने छ। यो पनि अरुको तुलनामा दोब्बर हो। आईसीसीको निर्णय प्रभावित पार्दै बीसीसीआईका प्रतिनिधिले धम्की दिएका थिए, आईसीसीले गर्ने प्रतियोगितामा भाग नलिने अनि इन्डियन प्रिमियर लिगलाई अझ लामो समयका लागि चलाउने। सन् १९९३ देखि आईसीसी टेस्ट खेल्ने १० देशमा सीमितजस्तै भएको थियो। सबै शक्ति यिनै देशमा मात्र थियो, अरु ९५ सदस्य छाडेर। एकपल्ट अमेरिकी पुराना राष्ट्रपति रोनाल्ड रेगनले भनेका थिए, कहिलेकाहीं हाम्रो दायाँ हातले थाहा पाउने गर्दैन, बायाँ हातले के गरिरहेको छ भनेर? आईसीसीको प्रसंगमा यस्तै भइरहेको छ, दुबईलाई यसको कार्यकारी बोर्डले के गरिरहेको छ भनेर। आईसीसीका पुराना अध्यक्ष इशान मणीले भनेका छन्, आईसीसीको अहिलेको स्वरूपले विश्व क्रिकेट कसरी चलिरहेको छ, त्यो अनुसार नेतृत्व गर्न सकिरहेको छैन। अहिले विश्व क्रिकेटले के चाहन्छ र शक्तिशाली बोर्डले के गर्न खोजिरहेको छ। यसैबीच द्वन्द्व चलिरहेको छ। अन्तर्राष्ट्रिय क्रिकेट खेलाडी संघका प्रमुख टोनी आइरिसले पनि मानेका छन्, क्रिकेटले अहिले आफैसँग द्वन्द्व चलाइरहेको छ। सन् २०१९ को विश्वकप १० टिममा सीमित राख्ने निर्णय यसैको उदाहरण हो। द गार्डियन"
इनरिकेकै बचाउ,"बार्सिलोना लगातार निराशाजनक प्रदर्शनपछि प्रशंसकहरू क्षुब्ध हुँदा बार्सिलोना कप्तान आन्द्रेज इनेस्टा र क्लब अध्यक्षले चाहिँ प्रशिक्षक लुइस इनरिकेको बचाउ गरेका छन्। ला लिगाको खेलमा संघर्षरत लिगानेससँग २१ को जित निकाल्दा आइतबार प्रशंसकहरूले इनरिकलाई गिज्याएका थिए। बार्सिलोनाले च्याम्पियन्स लिग अन्तिम १६ को खेलमा पेरिस सेन्ट जर्मेन (पीएसजी) सँग ४० को बज्रपात खेपेको केही दिनमै लिगानेसलाई जित्न ९० औं मिनेटसम्म कुर्नुपर्यो। जति बेला लियोनल मेसी नै चाहियो, पेनाल्टीलाई गोलमा परिणत गर्न। इनेस्टाले स्पेनिस लिग विजेता टोली पीएसजीसँगको हारपछि विक्षिप्त भएको स्विकारे। तर उनले प्रशिक्षक र टिमलाई ढाडस दिँदै टोलीको विजय मनस्थिति पुन:स्थापित गर्नुपर्नेमा जोड दिए। हामीले आफू वा प्रशिक्षकमाथिको विश्वास त गुमाएका छैनौं। हामी मानव हौं। यस्ता कुराले असर त गरिहाल्छ, उनले भने। वार्सा अंकतालिकाको दोस्रो स्थानमा छ। उसको दुई खेल कम खेलेको रियल म्याड्रिडभन्दा १ अंक कम छ। बार्सिलोना मे अन्तिममा हुने किंग्स कपको फाइनल पुगिसकेको छ। सन् २०१४ मा टोली सम्हालेयता इनरिकले टोलीलाई आठ उपाधि दिलाइसकेका छन्। तर पीएसजीसँगको हार उनको प्रशिक्षकवृत्तकै सबैभन्दा ठूलो झड्का हुनपुग्यो। इनरिकेको अनुबन्ध यही समरमा सकिँदैछ। तर बार्सिलोना अध्यक्ष जोसेफ मारिया बार्टोमेउले अहिलेको अवस्थामा नयाँ प्रशिक्षक खोज्ने कुनै इच्छा नभएको बताए।"
तिलोत्तमालाई अग्निको साथ,"बुटवल रूपन्देही जिल्ला फुटबल संघले १९ औं तिलोत्तमा गोल्डकप फुटबलका लागि मुख्य प्रायोजक अग्नि सिमेन्टसँग सोमबार सम्झौता गरेको छ। प्रायोजन रकम १५ लाख रुपैयाँ रहेको छ।संघका अध्यक्ष दीर्घबहादुर केसीका अनुसार तिलोत्तमा गोल्डकपका लागि अग्नि सिमेन्टसँग मुख्य प्रायोजनका लागि एकवर्षे सहमति भएको हो। टिमको नाम पनि अग्नि रूपन्देही ११ हुनेछ। संघले सहप्रायोजकमा करेन्ट मसलासँग ५ लाखको सम्झौता पनि गर्यो। मोफसलकै चर्चित गोल्डकपका लागि संरक्षकका रूपमा रहेको बुटवल उपमहानगरपालिकाले ७ लाख उपलब्ध गराउने छ। देवीनगरस्थित एन्फा टेक्निकल सेन्टरको मैदानमा १९ औं संस्करण फागुन १२ देखि २१ सम्म चल्नेछ।आयोजकको करिब ७५ लाख रुपैयाँ खर्च हुने अनुमान छ। अहिलेसम्म प्रायोजन र सहयोगबाट करिब ३५ लाख निश्चित भएको छ। बाँकी रकम स्थानीय संघसंस्थाको सहयोग र टिकट बिक्रीबाट पूरा गरिने छ, संघका अध्यक्ष केसीले भने। प्रतियोगिताको तयारी अन्तिम चरणमा पुगेको उनले जनाए। गोल्डकपमा भारतबाट दुई टिम र नेपालका १० क्लब गरी १२ टिमले प्रतिस्पर्धा गर्ने संघका महासचिव लोक पुनले बताए। विभागीय टिम त्रिभुवन आर्मी, एपीएफ र पुलिस क्लबसहित हिमालयन शेर्पा, संकटा क्लब तथा मोफसलका धरान, झापा र आयोजक रूपन्देहीले भाग लिने छन्। भारतबाट दिल्ली युनाइटेड र कालिङपोङको शेरे फुटबल क्लब आउने जनाइएको छ।१८ औं संस्करणबाट बचेको ९ लाखमा थप गरी कुल १३ लाख रकम संघले भूकम्पबाट क्षतिग्रस्त गोरखास्थित धर्मोदय माविको भवन निर्माणमा सहयोग गरेको थियो। यसपालि पनि बचत रकम सामाजिक कार्यमा लगाउने छौं, अध्यक्ष केसीले भने। तिलोत्तमा गोल्डकप २०३३ सालमा सुरु भएको हो। यसपल्ट विजेताले ५ लाख ५५ हजार ५ सय ५५ रुपैयाँ र उपविजेताले ३ लाख ५५ हजार ५ सय ५५ रुपैयाँ पुरस्कार पाउने छन्। विधागत उत्कृष्ट खेलाडीले जनही ५ हजार हात पार्नेछन्। उद्घाटन खेल झापा र आर्मीबीच हुनेछ।"
तेन्जिङको उत्कृष्ट खेल,"काठमाडौं एमेच्योर गल्फर तेन्जिङ छिरिङले उत्कृष्ट प्रदर्शन गर्दै ६ अन्डर ६६ स्कोर गरेपछि सूर्य नेपाल सेन्ट्रल ओपन गल्फको पहिलो दिन सोमबार अग्रता लिएका छन्। पार ७२ को गोकर्ण गल्फ क्लबमा उनी चार स्ट्रोकले अघि छन्।व्यावसायिक गल्फर भुवन नगरकोटी र सन्जय लामा दुई अन्डर ७० सहित संयुक्त दोस्रो स्थानमा छन्। उनीहरूभन्दा एक स्ट्रोक पछाडि छन्, रवि खडा। सूर्य नेपाल गल्फर टुर २०१६१७ मा सुरुका तीनै उपाधि कब्जा गरेका शिवराम श्रेष्ठले एक ओभर ७३ को कार्ड बनाए। उनी धरानका बलभद्र राईसँगै संयुक्त पाँचौं स्थानमा छन्।दीपक आचार्यले दुई ओभर ७४ खेले भने एमेच्योर टंकबहादुर कार्कीसहित प्रो राजेन्द्र प्रधान, जयराम श्रेष्ठ र धनबहादुर थापाले समान तीन ओभर ७५ स्कोर गरे। चूडाबहादुर भण्डारी, सूर्यप्रसाद श्रेष्ठ र एमेच्योर मिथुन राई चार ओभर ७६ सहित संयुक्त १२ औं स्थानमा छन्।तेन्जिङले उत्कृष्ट खेल पस्कँदै पार ५ को होल नम्बर ३ र ७ मा दुईदुई स्ट्रोक जोगाएर इगल आत्मसात गरे। उनले ११, १२ र १५ औं होलमा बर्डी बनाए। दिनको एकमात्र बोगी चौथो होलमा बेहोरेका उनले सुरुका नौ र पछिल्ला नौ होलमा समान ३३ अन्डर खेलेका थिए।उपाधि दाबेदार भुवन र सन्जयले सुरुका नौ होलमा समान २ अन्डर ३४ स्कोर गरे पनि पछिल्ला नौ होलमा इभन पार ३६ खेलेका थिए। रविले नौ होलमा ३६ र पछिल्ला नौ होलमा ३५ स्ट्रोक खेलेका थिए। नम्बर एक प्रो शिवरामको सुरुआत भने गतिलो भएन। सुरुका नौ होलमा उनको स्कोर दुई ओभर ३८ रह्यो। पछिल्ला नौ होल एक अन्डर ३५ मा टुंग्याउँदै उनले खेल सुधार्ने प्रयास गरे।कुल ५४ होलको प्रतियोगितामा ३३ प्रो र १५ एमेच्योर सहभागी छन्। ६ लाख रुपैयाँ पुरस्कारको प्रतियोगितामा ३६ होलको खेलपछि कट बनाउने २१ प्रोसँगै ६ एमेच्योर गल्फर फाइनल चरणमा छनोट हुनेछन्।"
चौथो प्रधानमन्त्री कप हुने,"चौथो संस्करणमा नेपाल एपीएफ क्लब, न्यु डायमन्ड एकेडेमी, पश्चिमाञ्चल र मध्यपश्चिम तथा भारतका दुई टिमले प्रतिस्पर्धा गर्ने छन्। गतवर्ष रेल्वे टिम (कोलकाता) च्याम्पियन भएको थियो। नेपालगन्ज रंगशालास्थित कभर्डहलमा हुने प्रतियोगिता विजेताले २ लाख नगद पुरस्कार जित्ने आयोजक संघका अध्यक्ष टीएस ठकुरीले जनाएका छन्। लोकप्रिय खेल भलिबल प्रतियोगिताको सद्भावना दूत बन्न पाएकामा क्रिकेटर क्षेत्रीले गौरव अनुभूति गरे। जिल्ला, क्षेत्र र देशका लागि धेरै खेलें। तर गृहनगरमा मैले पहिलोपल्ट यस्तो अवसर पाउँदा निकै उत्साही छु, उनले भने, नेपालगन्जलाई खेलकुद सहरका रूपमा विकास गर्ने सपना छ। भविष्यमा खेलाडीको सहर बनाउने अभियानमा प्रतिवद्ध भएर लाग्नेछु। मध्यपश्चिम क्षेत्रीय खेलकुद विकास समितिका अध्यक्ष भीम ओलीले आठौं राष्ट्रिय खेलकुदकै अभियानका रूपमा प्रधानमन्त्री कप सफल हुने अपेक्षा व्यक्त गरे।"
