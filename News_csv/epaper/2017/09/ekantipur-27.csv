शीर्षक,विवरण
बिरामीमाथि खेलबाड,"उपचारमा हुने लापरबाहीको घटनामा आकर्षित हुने इलाज गर्ने महल मुलुकी ऐनको खारेजीसँगै टुंगिइसकेको छ । अहिले उपभोक्ता हित संरक्षण ऐनअन्तर्गत उपचारमा लापरबाही भए चिकित्सक र अस्पतालमाथि क्षतिपूर्तिको माग राखी जिल्ला प्रशासन कार्यालयको क्षतिपूर्ति समितिमा उजुरी दिन सकिने प्रावधान छ । बदनियतपूर्ण ढंगले हुने उपचार, उपचारमा हुने लापरबाहीलगायत घटनामा क्षतिपूर्तिबाट बिरामीले राहत पाए पनि चिकित्सकमाथि कारबाही नहुँदा दण्डहीनता बढेको भन्दै नयाँ कानुनको आवश्यकता औंल्याउनेहरूको संख्या बढ्दो छ । संविधानले स्वास्थ्य सेवालाई मौलिक हकका रूपमा व्याख्या गरेकाले उपचारको विषय उपभोक्ता अधिकारको दायराबाट फराकिलो बनेको छ । उपभोक्ता हित संरक्षण ऐनबाट मात्रै बिरामीको कानुनी हक संरक्षण हुन नसक्ने तथ्यलाई सर्वोच्च अदालतले २०६६ मा नै सही ठहर्याएको थियो । २०६६ पुसमा सर्वोच्चले उपचारमा हुने लापरबाहीका घटनामा पर्याप्त कानुन नभएको ठहर्याएको थियो । ब्लुक्रस क्लिनिकमा कार्यरत चिकित्सक दिनेशविक्रम शाहविरुद्ध बिरामी सिर्जना केसीले दायर गरेको मुद्दामा सर्वोच्चले उपचारमा हुने लापरबाहीको आरोप र त्यसमाथि छानबिनका लागि कानुन बनाउन ५ सदस्यीय विज्ञ टोली नै बनाउन सरकारलाई आदेश दियो । सर्वोच्चले स्वास्थ्य मन्त्रालय, सरकारी अस्पताल, गैरसरकारी तथा निजी र नेपालस्थित मिसनरी अस्पतालका चिकित्सक र नेपाल मेडिकल काउन्सिलको प्रतिनिधित्व हुने गरी विज्ञ टोली गठन गर्न आदेश दिएको थियो । कार्यान्वयन नभएका कारण उक्त फैसला हरेक वर्ष सर्वोच्चको फैसला कार्यान्वयन निर्देशनालयको लगतमा सरिरहेको हुन्छ । त्यो फैसला भएको ८ वर्ष बितिसकेको छ, अबको अवस्थामा त उपचारमा हुने लापरबाहीको सन्दर्भमा नयाँ संयन्त्र निर्माण गर्न ढिलाइ भइसकेको छ, उक्त मुद्दामा बिरामीका तर्फबाट कानुनी प्रतिरक्षा गरेका डा पराजुली भन्छन्, सही ढंगले उपचार गर्ने डाक्टरहरूले कानुनी संरक्षण पाउने अनि लापरबाही ठहरिएमा कारबाही हुने गरी कानुन निर्माण गर्न आवश्यक छ ।"
चिकित्सक संघ भन्छआन्दोलन दसैंमा पनि,"काठमाडौं (कास) आफ्ना माग पूरा गर्न सरकारले पहल नगरेको आरोप लगाउँदै चिकित्सकहरूले दसैंमा समेत आन्दोलन जारी रहने बताएका छन् । चिकित्सक संघका महासचिव डा लोचन कार्कीले भने, सरकार असंवेदनशील भएकाले हामीले यस्तो निर्णय लिनुपर्यो । स्वास्थ्यमन्त्री गिरिराजमणि पोखरेलले चिकित्सकको सुरक्षा प्रतिबद्घता गर्न नसकेको उनले आरोप लगाए ।आन्दोलनका कारण देशभरिका अस्पताल र स्वास्थ्यसंस्थाका आकस्मिकबाहेक सबै सेवा ठप्प छन् । आन्दोलनअघि नै समय तोकिएका बिरामीको शल्यक्रियालगायत उपचारसमेत हुन सकेको छैन । नियमित फलोअपमा आउनुपर्ने दीर्घरोगीले पनि उपचार पाएका छैनन् । पूर्वनिर्धारित शल्यक्रियालगायत उपचार बहिरंग सेवामार्फत हुने भएकाले पूरै प्रभावित छ, त्रिवि शिक्षण अस्पतालका निर्देशक डा दीपक महराले भने, बन्दभन्दा पहिला भर्ना भएका बिरामी हाम्रा नैतिक जिम्मेवारी भएकाले उहाँहरूको उपचार भइरहेको छ । स्वास्थ्यमन्त्री पोखरेलले अस्पताल तथा स्वास्थ्यसंस्था बन्द गर्नुको औचित्य नरहेको भन्दै चिकित्सकलाई आन्दोलन स्थगन गरी आफ्ना मुद्दा नयाँ ढंगले अगाडि बढाउन आग्रह गरे ।"
शिक्षा ऐन संशोधन घातक,"शिक्षाविद्ले केही हजार शिक्षकलाई सुविधा दिन ऐन संशोधन गरिँदा लाखौं बालबालिकाको भविष्य बेवास्ता गरिएको बताएका छन् । केही शिक्षकको सुखसुविधा ठूलो कि ६० लाख बालबालिकाको भविष्य ? यो प्रश्न शिक्षा नवौं संशोधन ऐनले जवाफ दिन सकेको छैन, उनीहरूले राष्ट्रपतिसमक्ष प्रस्तुत गरेको पत्रमा भनिएको छ, यो ऐनले विद्यार्थीको गुणस्तरभन्दा शिक्षकको जागिर ठूलो भन्ने नजिर स्थापित गरिदिएको छ । संविधानले तोकेको अधिकारसमेत खोसेर ऐन संशोधन गरिएको विज्ञको ठहर छ । संशोधनले राहत कोटामा कार्यरत ३९ हजार शिक्षकलाई सम्बोधन गरेको छैन । यसरी ऐन संशोधन गरेर अस्थायीलाई स्थायी गर्ने हो भने राहत शिक्षकलाई फेरि स्थायी गर्नपर्ने बाध्यतामा सरकार फस्नेछ, विज्ञले भनेका छन्, बाहिर अध्यापन अनुमतिप्राप्त ७ लाख युवा कहिल्यै स्वस्थ प्रतिस्पर्धामा शिक्षक बन्न पाउनेछैनन् ।"
जिप खस्यो,"काभ्रे दसैं मनाउन घर फर्कन लागेका यात्रु चढेको जिप रोशी गाउँपालिका ३ निगालेमा सडकबाट खस्दा ७ जनाको मृत्यु भएको छ । बनेपाबाट महाभारत गाउँपालिका २ गोकुले जाँदै गरेको बा१४च ९५५६ नम्बर जिप दुर्घटनामा परेको हो । मृत्यु भएकामा महाभारत २ गोकुलेका २७ वर्षीया मनिता मोक्तान, उनकी ३ वर्षीया छोरी क्रिस्टिना, ३५ वर्षीया खेलीमाया बल, २० वर्षीया पुतलीमाया बल, २२ वर्षीया मेहन्दोमाया जिम्बा र १९ वर्षीया कुमारी जिम्बा छन् । खरेलथोकका चालक रञ्जन खरेलको पनि मृत्यु भएको प्रहरी निरीक्षक रविराज थपलियाले बताए । मनिताका ८ वर्षीय छोरा अभिषेक गम्भीर घाइते छन् । उनको राजधानीस्थित कान्तिपुर अस्पतालमा उपचार भइरहेको छ । मनिताका पति मोतीलाल पनि घाइते छन् । जिपमा २ बालबालिकासहित १९ यात्रु थिए । भित्र सिटमा बसेका सबैको मृत्यु भएको छ । दसैं मनाउन घर जाँदै थियौं, उकालो चढ्दै गरेको गाडी एक्कासि पछाडि आयो र भीरबाट खस्यो, मोतीलालले फोनमा भने, सिटमा बसेकाको मृत्यु भयो, हामी बाहिर बसेका उछिट्टिएर बाँच्यौं । मृत्यु भएकामध्ये ६ जनाको शव राति अबेरसम्म उठाउन सकिएको छैन । उद्धारमा खटिएका महाभारत गाउँपालिकाका अध्यक्ष कान्छालाल जिम्बाले जिप करिब ९ सय मिटर तल खोंचमा खसेकाले उद्धारमा कठिनाइ भएको बताए । यसैबीच रोशी गाउँपालिका३ मै बा२ख ३२१५ नम्बरको बस दुर्घटना हुँदा विवेक सुर्खेतीको मृत्यु भएको छ । वडाध्यक्ष श्रीदास लामाका अनुसार बसका चालक र सहयोगी घाइते भएका छन् । कच्ची र भर्खर ट्रयाक खुलेका ग्रामीण भेकका सडकमा सर्वसाधारण जोखिमपूर्ण यात्रा गर्न बाध्य छन् । जिल्लाको बुढाखानी, चण्डेनीमण्डन, खहरेपाँगु, शिखरआम्बोटे, सिपाली चिलाउने, दाप्चा, नाला, तिमाल, कोसीपारि, ढुंखर्क, देउपुर, कामीडाँडालगायत क्षेत्रका सडक जोखिमपूर्ण छन् । ग्रामीण भेकमा थोरै गाडी चल्ने भएकाले ती क्षेत्रमा यात्रुको चाप छ । गाडीभित्र अटाईनअटाई भएपछि छतमा समेत यात्रु राखिन्छन् । ग्रामीण भेकमा चल्ने गाडी पुराना भएकाले दुर्घटना बढेको अध्यक्ष जिम्बाले बताए ।यातायात व्यवसायीले भने चाडबाड लक्षित गरी सबै गाडी सञ्चालन गर्ने दाबी गरेका छन् । कुनै पनि गाडी पालो कुर्न बस्न नपाउने गरी निर्देशन दिएका छौं, हेलम्बु यातायात सेवा समिति अध्यक्ष राजेशकुमार श्रेष्ठले भने, क्यु नलिएको पाइए कारबाही गर्छौं । उनका अनुसार अरनिको यातायातका ५ सय ५०, हिमाल, तराई यातायात सेवा समितिका २ सय २६ र हेलम्बु यातायात सेवा समितिका १ सय ९० बसले दसैंको समयमा सेवा दिएका छन् । यात्रुको चापका कारण यातायात व्यवसायीले ट्राफिक प्रहरीको आँखा छलेर छतमा समेत यात्रु चढाउने गरेका छन् । गाडीमा अधिक भार र सडकको अवस्थाकै कारण दुर्घटना बढेको सर्वसाधारण बताउँछन् ।"
"पास हुन्छन्, भर्ना हँुदैनन्","काठमाडौं काठमाडौं विश्वविद्यालय (केयू) ले लिएको एमबीबीएस प्रवेश परीक्षामा ८ हजार विद्यार्थीले सहभागिता जनाए । तीमध्ये ४ हजार २ सय जना उत्तीर्ण भए । विश्वविद्यालयको भर्ना क्षमता ८ सय ७० (छात्रवृत्तिसहित) मात्रै छ । विश्वविद्यालयले भर्नाका लागि पहिलो लिस्टमा ८ सय जनालाई काउन्सिलिङ मा बोलायो । काठमाडौं विश्वविद्यालय स्कुल अफ मेडिकल साइन्सको सिट मात्रै पूरा भयो । काठमाडौंका दुई कलेजमा १ सय सिटमा पनि पूरा भर्ना भएनन् । दोस्रो लिस्टमा फेरि ८ सय जनाको नाम सार्वजनिक भयो । ८ सय सिटमा १ हजार ६ सय विद्यार्थीलाई बोलाउँदा १ सय ७० जना मात्रै भर्ना भए । भर्ना हुनेमा धुलिखेलमा ४६, काठमाडौं मेडिकल कलेजमा ५० र नेपाल मेडिकल कलेजमा ५० जना छन् । दोस्रो लिस्ट सार्वजनिक भएपछि मात्रै काठमाडौं मेडिकल कलेज र नेपाल मेडिकल कलेजको सिट पूरा भयो । मेरिटका आधारमा काउन्सिलिङमा आएका विद्यार्थीको पहिलो रोजाइ उपत्यकाका मेडिकल कलेज परे । १ हजार ६ सय विद्यार्थी बोलाउँदा उपत्यकाबाहिर पोखरामा मणिपाल कलेज अफ मेडिकल साइन्समा १२ जना, नेपालगन्ज मेडिकल कलेजमा १ र लुम्बिनी मेडिकल कलेजमा १ जना मात्रै भर्ना भएका छन् ।५० लाख रुपैयाँ शुल्क तोकिएको भरतपुरको कलेज अफ मेडिकल साइन्समा एक जना पनि भर्ना भएका छैनन् । सरकारलाई २० प्रतिशत छात्रवृत्ति उपलब्ध गराउने कलेजले तोकिएभन्दा थप दुई लाख रुपैयाँ लिन पाउने व्यवस्था छ । एक जना पनि भर्ना नहुनेमा विराट मेडिकल कलेज विराटनगर, देवदह मेडिकल कलेज रुपन्देही, नोबेल मेडिकल कलेज विराटनगर, लुम्बिनी मेडिकल कलेज पाल्पा छन् । यीमध्ये सबैभन्दा बढी लुम्बिनीमा ५० सिट स्वदेशी विद्यार्थीका लागि हो । सबैभन्दा कम देवदहमा १३ सिट मात्रै छ । काठमाडौं उपत्यकाभन्दा बाहिर महँगो पर्ने भएपछि विद्यार्थी भर्नादर शून्य भएको हुन सक्ने विश्वविद्यालयले जनाएको छ । त्रिभुवन विश्वविद्यालयको प्रवेश परीक्षा कुर्ने पनि उत्तिकै छन् । केयूमा उत्कृष्ट अंक ल्याउने विद्यार्थी छात्रवृत्तिको पर्खाइमा छन् । एक सय ४ जनाले केयूअन्तर्गतका कलेजमा छात्रवृत्तिमा अध्ययन गर्ने अवसर पाउँछन् । यसअघि कलेजले बार्गेनिङ मा विद्यार्थी भर्ना गर्ने गरेकामा यसपालि विश्वविद्यालयले काउन्सिलिङ गरेर मेरिटका आधारमा मात्रै भर्ना गरिरहेको छ । यसअघि केयूका काठमाडौंस्थित केएमसी र एनएमसीमा भर्ना हुँदा विद्यार्थी र अभिभावक दलालमार्फत ठगिने गरेका थिए । यसपालि तोकिएभन्दा बढी शुल्क लिन नपाउने गरी विद्यार्थी र कलेजबीच केयूलाई साक्षी राखेर सम्झौता गर्नुपर्ने व्यवस्था छ । विगतमा जसले बढी शुल्क दियो, उसले भर्ना पाउँथ्यो । पहिला विश्वविद्यालयमा भर्ना हुने प्रावधान थिएन । यस वर्ष मेरिटका आधारमा विश्वविद्यालयकै खातामा पैसा जम्मा गरेर भर्ना गर्ने व्यवस्था गरेका छौं, स्कुल अफ मेडिकल साइन्सका प्रशासन प्रमुख दीपक दाहालले भने, कुन कलेजको फि कति भन्ने सार्वजनिक गरिएको छ । अभिभावक, कलेज र विश्वविद्यालयबीच सम्झौतापछि मात्र भर्ना गर्ने व्यवस्था रहेकाले कलेजले थप शुल्क लिन सक्ने सम्भावना नभएको उनले बताए । विश्वविद्यालयले धुलिखेलमा गरेको काउन्सिलिङमा कलेज रोज्ने विद्यार्थीले त्यहीँ भर्ना हुन सक्ने व्यवस्था मिलाएको छ । भर्ना लिन सबै कलेजका प्रतिनिधि धुलिखेल पुगेका छन् । भर्नाका लागि बुधबारबाट काउन्सिलिङ सुरु भएको हो । विद्यार्थीले रोजेको कलेजमा भर्ना हुन २ लाख रुपैयाँ बुझाउनुपर्ने व्यवस्था गरिएको छ । बुकिङ गरेको केही दिनमा तोकिएको शुल्कको ५० प्रतिशत कलेजको खातामा जम्मा गरिदिनुपर्ने प्रावधान छ । बुक गरेपछि कलेज छाड्न नपाउने नियम पनि बनाइएको छ । केयूले काठमाडौं उपत्यकामा ४२ लाख ९० हजार र उपत्यकाबाहिर ४७ लाख ९० हजार रुपैयाँ शुल्क निर्धारण गरेको छ । स्कुल अफ मेडिकल साइन्समा भने ३९ लाख रुपैयाँमै अध्ययन गर्न पाइन्छ ।"
बाघ गणना कात्तिकदेखि,"काठमाडौं (कास) नेपाल र भारतका बाघ पाइने संरक्षित क्षेत्रहरूमा आगामी कात्तिकमा एउटै प्रविधिबाट बाघ गणना गरिने भएको छ । आइतबार र सोमबार काठमाडौंमा भएको नेपालभारत अन्तर सीमास्तरीय बैठकले दुवै देशका तराई भूपरिधि कार्यक्रम लागू भएका संरक्षित क्षेत्रमा बाघको संख्या अद्यावधिक गर्न गणना गर्ने निर्णय गरेको हो । वन मन्त्रालयको जैविक विविधता तथा वातावरण महाशाखाका प्रमुख डा महेश्वर ढकालले गणनाको सात महिनापछि (जुलाई २०१८ मा) दुई देशका बाघको प्रतिवेदन संयुक्त प्रकाशित गरिने बताए । सन् २०१८ को डिसेम्बरसम्म दुवै देशले बाघको तस्बिरसहितको डाटाबेससमेत तयार गर्नेछन् । नेपालको वाग्मतीदेखि भारतको यमुना नदीसम्मको तराई भूपरिधि कार्यक्रम (ताल) लागू भएको ४५ हजार वर्गकिलोमिटर क्षेत्रभित्रका १५ संरक्षित क्षेत्रमध्ये १२ वटामा बाघको बासस्थान रहेको पाइएको छ । यसअघि सन् २०१३ मा पनि नेपाल र भारतका संरक्षित क्षेत्रमा एउटै प्रविधिबाट एकैपटक बाघको गणना गरिएको थियो । नेपाल र भारतका बाघको ओहोरदोहोर दुवैतिर हुने गरेको पाइएपछि गणनालाई वैज्ञानिक बनाउन क्यामेरा ट्रयापिङ प्रविधिबाट एकै पटक गणना गर्न थालिएको हो । उक्त गणना प्रभावकारी ठहर भएपछि यो पटक पनि दुवै देशले त्यही प्रविधिलाई निरन्तरता दिएका हुन् । ताल अन्तर्गत पर्ने नेपाल र भारतका १२ संरक्षित क्षेत्रमा इन्डिभिजुअलमा २ सय ३९ र ताल क्षेत्रभित्र जम्मा ३ सय ७१ बाघ पाइएको थियो । २ सय ३९ बाघमा ८९ भाले बाघ १ सय ४४ बघिनी तथा ६ को लिंग नखुलेको संयुक्त प्रतिवेदनमा उल्लेख छ । नेपालतिरका संरक्षित क्षेत्रमा १ सय ९८ वयस्क बाघ छन् । सहसचिव ढकालका अनुसार अघिल्लो गणनाको क्यामेरा ट्रयापिङले ५ वटा बाघ नेपाल र भारततिर ओहोरदोहोर गर्ने गरेको देखाएको छ । भारततिरको वाल्मीकि वाइल्डलाइफ रिजर्भ र चितवन निकुञ्ज, बर्दिया निकुञ्ज र दुधवा तथा शुक्लाफाँटा निकुञ्जबाट बाघ दुवैतिर ओहोरदोहोर गर्ने गरेको पाइएको समेत प्रतिवेदनमा छ । काठमाडौंमा भएको अन्तरसीमा बैठकले सीमा वारपार क्षेत्रमा रहेका डल्फिन र घडियाल गोहीको संयुक्त सर्भे गर्नेसमेत निर्णय गरेको ढकालले बताए । त्यसका लागि निकुञ्ज विभाग र वाइल्डलाइफ इन्स्टिच्युट अफ इन्डियाले समन्वय गर्नेछन्, उनले भने । बैठकले नेपाल र भारत दुवैतिरका संरक्षित क्षेत्रमा जैविक विविधताको प्रभावकारी संरक्षणमा प्रतिबद्ध हुनेसमेत प्रण गरेको छ । दुवै मुलुकले सीमा वारपारका क्षेत्रमा फ्रन्टलाइनमा रहेर काम गर्ने कर्मचारीको क्षमता अभिवृद्धिलाई निरन्तरता दिनेछन् भने चितवनवाल्मीकिपर्सा क्षेत्रमा आउजाउ गर्ने गैंडाको मेटा पपुलेसन स्थापना गर्न सम्भाव्यता खोजी गर्नेछन् ।नेपाल र भारतबीच वन, वन्यजन्तु तथा जैविक विविधता संरक्षणका लागि अन्तरसीमा बैठक हुने गरेको छ । बैठकमा नेपाल र भारतका आठआठ गरी १६ उच्चस्तरीय सरकारी अधिकारी सहभागी थिए । बैठकमा विगतदेखिका प्रयास, उपलब्धि र चुनौतीबारे छलफल भयो, मन्त्रालयका प्रवक्ता धनञ्जय पौडलले भने । बैठकको उद्घाटनका क्रममा वनमन्त्री विक्रम पाण्डेले वन्यजन्तुको आवागमनलाई राजनीतिक सीमाले नरोक्ने भएकाले भूपरिधीय, जैविक मार्ग र कनेक्टिभिटीको अवधारणाअनुसार संरक्षण तथा व्यवस्थापन जरुरी भएको बताएका थिए ।"
नेपाली बालबालिका बेचिने क्रम बढ्दो,"न्युयोर्क राष्ट्रसंघले नेपाली बालबालिका छिमेकी भारत तथा अफ्रिकी मुलुकमा बेचिने क्रम बढ्दो रहेको जनाएको छ । यो समस्याबारे नेपाल सरकार गम्भीर नभएको र बेचबिखन रोक्न आवश्यक कदम नचालेकामा आफ्नो ध्यानाकर्षण भएको पनि राष्ट्रसंघले जनाएको छ । न्युयोर्कस्थित मुख्यालयमा आयोजित पत्रकार सम्मेलनमा राष्ट्रसंघीय अधिकारीहरूले घर र पढाइ छाड्न बाध्य भएका तथा जोखिममा रहेका बालबालिकाप्रति चनाखो रहन पनि नेपाल सरकारलाई आग्रह गरे । पछिल्लो समय प्राकृतिक प्रकोपका कारण नेपालमा ८० हजारभन्दा बढी बालबालिका शिक्षाको पहुँचबाट वञ्चित हुनुपरेको पनि राष्ट्रसंघको तथ्यांक छ । बेलायतका पूर्वप्रधानमन्त्री गोल्डेन ब्राउन नेतृत्वको समूहले राष्ट्रसंघ महासभामा सहभागी हुन आएका प्रधानमन्त्री शेरबहादुर देउवासहितको नेपाली टोलीलाई पनि नेपाली बालबालिकाको अवस्थाबारे जानकारी गराएको थियो । ब्राउनले नेपालको द्वन्द्वकालमा बालबालिकाको समस्या र शिक्षाको पहुँचबारे पनि धारणा राखेका थिए । त्यही समयदेखि नै नेपालका बालबालिका भारत र अन्य मुलुकमा बेचिने गरेको तथ्यांक उनले प्रस्तुत गरेका हुन् । नेपालबाट ठूलो संख्यामा बालबालिका तस्करी गरेर भारत र अन्य देशमा बेचिन्छन् । मानव तस्करहरूले संगठित रूपमा बालबालिकाको डरलाग्दो व्यापार गरिरहेका छन् । राष्ट्रसंघ मात्र होइन, नेपाल सरकारले पनि त्यसलाई रोक्न कदम चाल्नैपर्छ । आरम्भमा हामीले बालबालिकालाई विद्यालय फर्काउने र बेचबिखन हुने अवस्था रोक्ने नै हो, उनले भने । ब्राउन विश्वव्यापी शिक्षाका लागि राष्ट्रसंघका विशेष दूत हुन् । उनले विश्वका बालबालिका शिक्षाबाट वञ्चित नहुन् भन्ने अभियान नै चलाएका छन् । विश्वमा हरेक ६ सेकेन्डमा एक बालबालिका विस्थापित भइरहेको तथ्यांक प्रस्तुत गर्दै उनले नेपालको अवस्थाका बारेमा विवरण प्रस्तुत गरेका थिए । विश्वभर ७ करोड ५० लाखभन्दा बढी बालबालिकाले आपतकालीन अवस्थामा मानवीय सहायता पर्खिरहेको उल्लेख गर्दै उनले पछिल्लो समय नेपालमा ८० हजार बालबालिका शिक्षाको पहुँचबाट वञ्चित भएको अवस्थामा रहेको बताए । ब्राउनले ती नेपाली बालबालिकाको पुन:स्थापनामा राष्ट्रसंघले सहयोग गर्ने र यसमा नेपाल सरकारको पनि ध्यान जानु आवश्यक रहेको बताए । दुई वर्षअघिको भूकम्पका कारण पहाडी भेगका नेपाली बालबालिकाले बेहोरेको समस्या नसकिँदै पुन: तराई भेगका बालबालिकाले पनि भीषण बाढीको समस्या भोग्नुपरेको र पुन: हजारौं नेपाली बालबालिका विद्यालय छाड्न बाध्य भएको उनले बताए । पत्रकार सम्मेलनमा अधिकांशले नेपालका बालबालिकाको बिक्री र दासत्वका बारेमा जिज्ञासा राखेका थिए । शिक्षाको अवसरबाट वञ्चित बालबालिकाको हितमा काम गर्न राष्ट्रसंघले शिक्षाले पर्खंदैन भन्ने कोष नै खडा गरेर विश्वव्यापी रूपमा रकम जम्मा गरेको छ । सुरुको एक वर्षमा १५ करोड डलर (१५ अर्बभन्दा बढी) जम्मा भइसकेको उल्लेख गर्दै बेलायती पूर्वप्रधानमन्त्री ब्राउनले त्यो रकम विकराल समस्या समाधान गर्न अपुग हुने बताए । उनले थोरै रकमबाट पनि राष्ट्रसंघले बालबालिकाको समस्या समाधान गर्न काम गर्दै अघि बढ्ने बताए । ब्राउनले ब्रिफिङमा भने, अब नेपालमा हाम्रो थप ध्यान जानेछ र शिक्षामा सहयोग गरिरहेका मुलुकले पछिल्लो अवस्थाप्रति नेपाललाई मद्दत गर्नेछन् ।उनले बालबालिका शिक्षाबाट वञ्चित भएसँगै उनीहरू भारतमा बेचिने विकराल अवस्थाबारे पनि चिन्ता व्यक्त गरे । विश्वभर तीन करोड बालबालिका घरबार र शिक्षाबाट वञ्चित भएको र शोषणको जोखिममा रहेको ब्राउनले उल्लेख गरेका थिए ।"
नेपालमा ओमनी दूतावास खुल्ने,"प्रधानमन्त्री देउवाले परम्परागत संस्कृति जोगाउँदै ओमनले गरेको विकासबाट आफू निकै प्रभावित भएको बताए । उनी उप्रधानमन्त्री अलसेडलाई भेट्न जानुअघि सुल्तान कावुस ग्रान्ड मस्जिद, राष्ट्रिय संग्रहालयमा पुगेका थिए । मेरो अरब क्षेत्रको यो पहिलो औपचारिक भ्रमण हो । यहाँको परम्परागत संस्कृति जोगाई जुन हिसाबले आधुनिक ओमन बनाउने काम भयो, यो एउटा सफल उदाहरण हो, उनले उपप्रधानमन्त्री अलसेडसमक्ष भने । देउवाले नेपालको स्वास्थ्य, पर्यटन, जलविद्युत् र कृषि क्षेत्रको विकासका लागि ओमनको सहयोग खाँचो रहेकामा जोड दिएका थिए । हामी राजनीतिक रूपमा संक्रमणकालको अन्त्य गर्दै छौं, उनले भने, केही समयमा नेपाल आर्थिक लगानीका लागि उत्कृष्ट गन्तव्य बन्न जाँदै छ । त्यसमा ओमनी लगानी भित्रिनेछ भन्ने हामीले आशा राखेका छौं । देउवा र अलसेडबीच झन्डै एक घण्टा भेटवार्ता भएको थियो । द्विपक्षीय भेटमा ओमनका उद्योग तथा वाणिज्यमन्त्री डा अली मसुउद अली सनएडी, जनशक्तिमन्त्री शेख अब्दुल्लाह नासिर अल बखरी, शिक्षामन्त्री डा मदिहा अहमिद अल सियिवानिया, मन्त्री काउन्सिलका सचिवालय प्रमुख शेख अफादह मोहम्मद अल हर्थी, नागरिक सेवामन्त्री शेख खालिद ओमर अल मारहुन, राज्य तथा मस्कटका गर्भनर सायिद सुद हिलाल अलवुसाइदी र परराष्ट्र मन्त्रालयका पश्चिम एसिया राजदूत शेख हिलाह मारहुन अल मम्मरीलगायत सरकारी उच्च अधिकारी सहभागी थिए । नेपालका तर्फबाट उपप्रधान तथा परराष्ट्रमन्त्री कृष्णबहादुर महरा, महिला, श्रम तथा रोजगारमन्त्री फरमुल्लाह मन्सुर, महिला, बालबालिका तथा समाजकल्याणमन्त्री आशा कोइराला, प्रधानमन्त्रीका परराष्ट्र मामिला सल्लाहकार डा दिनेश भट्टराई, परराष्ट्र सचिव शंकरदास बैरागी, ओमनका लागि नेपाली राजदूत शर्मिला पराजुली ढकालसहित उच्च अधिकारी थिए । भ्रमणमा ओमन र नेपालबीचको द्विपक्षीय हितका लागि द्विपक्षीय संयन्त्र निर्माणसम्बन्धी सम्झौतापत्रमा हस्ताक्षर हुनुका साथै श्रमसम्झौताका विषयमा छलफल हुने राजदूत ढकालले बताइन् । ओमनमा नेपाली कामदारलाई रोजगारी अवसर बढाउने तथा उनीहरूको हितका विषयमा समेत छलफल भएको उनले बताइन् । ओमनमा झन्डै १५ हजार नेपाली कार्यरत छन् । सबभन्दा बढी होटल क्षेत्र र घरेलु कामदारका रूपमा कार्यरत छन् । प्रधानमन्त्री देउवाले नेपालमा इन्जिनियरसहित सीपयुक्त जनशक्ति बढीभन्दा बढी लिन ओमन सरकारलाई आग्रह गरेका थिए । उपप्रधानमन्त्री अलसेडले ओमनले विकासका लागि थप जनशक्ति आवश्यक रहेकाले नेपालीहरू उच्च प्राथमिकतामा पर्ने बताएका थिए ।"
मतपत्र छपाइ छिट्टै,"काठमाडौं निर्वाचन आयोगले दसैं बिदालगत्तै समानुपातिक निर्वाचन प्रणालीतर्फको मतपत्र छाप्ने तयारी गरेको छ । आयोगले मतपत्रको डिजाइन र मतपत्रमा रहने राजनीतिक दलका चिह्नहरू टुंगो लगाइसकेको छ । आयोगका प्रवक्ता सहसचिव नवराज ढकालले निश्चित समयसीमा र कार्यतालिका बनाएर निर्वाचन लक्षित काम भइरहेको बताए । प्रदेश र प्रतिनिधिसभा निर्वाचनको निर्धारित दिन नजिकिँदै गएसँगै आयोगमा निर्वाचन तयारीसम्बन्धी कामको चाप बढेको छ । प्रवक्ता ढकालका अनुसार असोज १७ बाट समानुपातिकतर्फको मतपत्र छपाइ सुरु भइसक्नेछ । सरकारी छापाखाना जनक शिक्षा सामग्री केन्द्रमा मतपत्र छापिनेछ । यसअघि स्थानीय तह निर्वाचनको मतपत्र पनि त्यहीँ छापिएको थियो । समानुपातिकतर्फको मतपत्र हल्का रातो बनाउने तथा एउटै मतपत्रभित्र मतपत्र १ प्रतिनिधिसभा र मतपत्र २ प्रदेशसभा भनी छुट्याउने निर्णय आयोगले गरिसकेको छ । मतपत्र १ माथि र मतपत्र २ तल रहनेछ । प्रत्यक्षतर्फको मतपत्र पनि समानुपातिककै जसरी राख्ने निष्कर्षमा पुगे पनि त्यसको अन्तिम रूपबारे आयोगले निर्णय लिइसकेको छैन । समानुपातिक निर्वाचन प्रणालीमा ८८ वटा राजनीतिक दलले भाग लिने गरी आयोगमा निवेदन दिएकामा उनीहरूको निर्वाचन चिह्न पनि आयोगले तोकिसकेको छ । हाल व्यवस्थापिका संसद्मा रहेका दलहरूले अघिल्लो संविधानसभा निर्वाचनमा समानुपातिकतर्फ ल्याएको मत संख्याअनुसार मतपत्रमा क्रमश: निर्वाचन चिह्न रहने कानुनी प्रावधान छ । त्यसअनुसार नेपाली कांग्रेसको रूख चिह्न मतपत्रको सबैभन्दा माथि, दोस्रोमा एमालेको सूर्य चिह्न, तेस्रोमा माओवादी केन्द्रको गोलाकारभित्र हँसियाहथौडा चिह्न रहनेछ । राष्ट्रिय प्रजातान्त्र पार्टीको गाई चिह्न मतपत्रको चौथो क्रममा र राष्ट्रिय जनता पार्टीको छाता चिह्न पाँचांै लहरमा रहने गरी आयोगले मतपत्रको डिजाइन गरेको छ । संसदभत्रका ६ मधेसवादी दल एकीकृत भएर गत वैशाखमा राष्ट्रिय जनता पार्टी गठन भएको हो । ६ वटा दलले पाएको समानुपातिकतर्फको मत जोड्दा उक्त दलले मतपत्रमा पाँचौं स्थान पाएको हो । नेपाल लोकतान्त्रिक फोरमको दुई हात जोडेको नमस्कार छैटौं र संघीय समाजवादी फोरम नेपालको हातले समातेको मसाल चिह्न मतपत्रको सातौं लहरमा रहनेछन् । संसद्भित्रका १९ दलले प्राथमिकता क्रमअनुसार मतपत्रको १९ औं लहरसम्म चिह्न पाएका छन् । त्यसपछि आयोगमा निर्वाचन प्रयोजनका लागि निर्धारण गरिएको अवधिभित्र दल दर्ता गराएकाहरूको दर्ता क्रमअनुसार मतपत्रमा चिह्न राखिएको छ । यसपटक प्रत्यक्ष निर्वाचनतर्फ ९१ राजनीतिक दलले चुनावमा भाग लिने उद्देश्यले आयोगमा निवेदन दिएका छन् । प्रत्यक्षतर्फको मतपत्रमा राजनीतिक दलहरूको चुनाव चिह्न सकिएपछि स्वतन्त्र उम्मेदवारका लागि तोकिएका चिह्न रहनेछन् ।प्रवक्ता ढकालले उम्मेदवारको टुंगो लागिसकेपछि मात्रै प्रत्यक्षतर्फको मतपत्र छापिने बताए । पहिलो चरणमा मंसिर १० गते तोकिएको निर्वाचनका लागि कात्तिक ५ गते उम्मेदवारी दर्ता तोकिएको छ । त्यसको अन्तिम टुंगो कात्तिक ८ गते लाग्नेछ । त्यस्तै, दोस्रो चरणमा मंसिर २१ गते हुने निर्वाचनका लागि कात्तिक १६ गते उम्मेदवारी दर्ता तोकिएको छ । त्यसको अन्तिम टुंगो कात्तिक १९ गते लाग्नेछ । समानुपातिकतर्फको सबै मतपत्र कात्तिक ९ अगावै छापिसकिनेछ, ढकालले भने, त्यसपछि पहिलो चरणका लागि प्रत्यक्षतर्फको मतपत्र छाप्न सुरु हुनेछ र लगत्तै दोस्रो चरणको पनि प्रत्यक्षतर्फको मतपत्र छापिनेछ । निर्वाचनका सबै काम तोकिएको समयसीमाभित्रै सम्पन्न गर्ने गरी आयोग लागिपरेको उनले बताए । प्रत्यक्ष र समानुपातिक दुवै निर्वाचन प्रणालीका लागि छुट्टाछुट्टै मतपत्र गरी ३ करोड ४० लाख संख्यामा मतपत्र छपाउने आयोगको तयारी छ ।"
एमालेमा नयाँलाई अवसर,"काठमाडौं (कास) एमालेले प्रतिनिधिसभा र प्रदेशसभा निर्वाचनमा विगतमा समानुपातिक सिटबाट सांसद भइसकेका र स्थानीय तहको चुनावमा प्रतिस्पर्धा गरेकालाई उम्मेदवार नबनाउने भएको छ ।स्थायी समितिको मंगलबारको बैठकले उम्मेदवार छनोटको मापदण्ड तय गर्दै विगतमा अवसर पाइसकेका भन्दा नयाँ व्यक्तिलाई अघि सार्ने नीति लिएको हो । महिलाको हकमा भने उपयुक्त विकल्प नभेटिएको अवस्थामा स्थानीय तहको निर्वाचनमा पराजित भएकालाई पनि अघि सार्न सक्ने मापदण्ड बनाएको छ । केन्द्रीय समितिले उम्मेदवार चयनको मापदण्ड बनाउन स्थायी समितिलाई जिम्मेवारी दिएको थियो । एमालेले संविधानसभाको पहिलो निर्वाचनमा समानुपातिक सिटमा सांसद भएकालाई दोस्रो संविधानसभा निर्वाचनमा पुन: समानुपातिक उम्मेदवार बनाएको थिएन । यसपटक पनि त्यस्तै खालको मापदण्ड लागू गर्न लागेको हो । स्थानीय तहको निर्वाचनका बागी, पार्टीलाई असहयोग गरेका तथा विवादास्पद भूमिका निर्वाह गरेकालाई पनि उम्मेदवार नबनाउने एमालेले जनाएको छ । उम्मेदवारी चयनमा समावेशी तथा लैगिक सन्तुलनलाई ध्यान दिने, जनतामाझ लोकप्रिय, सामाजिक समस्या समाधान गर्न भूमिका निर्वाह गर्न सक्ने एवं विजय सुनिश्चित गर्न सक्ने व्यक्तिलाई ख्याल गर्नुपर्ने स्थायी समितिले उल्लेख गरेको छ । भ्रष्टाचार, नैतिक पतन देखिने र सार्वजनिक प्रतिष्ठामा आँच आउने काम नगरेको, पार्टीलाई नियमित लेबी बुझाइरहेको व्यक्तिलाई उम्मेदवार बनाउने एमालेको मापदण्डमा छ । एक व्यक्तिको नाम एउटा निर्वाचन प्रणालीका लागि मात्र सिफारिस गर्नुपर्नेछ । एउटै व्यक्तिको नाम प्रत्यक्ष, समानुपातिक, प्रदेशका लागि सिफारिस गर्न नपाउने मापदण्ड पनि एमालेको छ । सिफारिस नाम असोज १६ र १७ गते जिल्ला कमिटीमा पठाइसक्न प्रतिनिधिसभा निर्वाचन क्षेत्रीय समिति तथा प्रदेशसभा निर्वाचन क्षेत्रीय समितिलाई एमालेले निर्देश गरेको छ । नाम सिफारिस गर्दा सके सर्वसम्मत, नभए एक महिला नछुट्ने गरी तीन जनाको नाम पठाउनुपर्नेछ ।क्षेत्रीय कमिटीबाट सिफारिस नाममाथि छलफल गरी असोज १९ र २० गते जिल्ला कमिटीले प्रदेश संगठन कमिटीमा पठाउनुपर्नेछ । प्रदेश संगठन कमिटीले २२ र २३ गते बैठक बसी स्थायी समितिमा राय सुझावसहित सिफारिस गर्नुपर्नेछ ।"
संस्कृति जोगाउँदै चित्रकार दम्पती,"ललितपुर उपत्यकाका लोप भइसकेका कलासंस्कृति जोगाउन पाटनका चित्रकार दम्पती सक्रिय छन् । पाटन हौगोलमा परम्परागत देवी नाच मास्क डान्स का लागि मुकुन्डोमा चित्रकला भर्ने, मर्मत गर्ने छुट्टै हौगो गुठी छ ।गुठीमा ८ जनाको तीन क्व: (ग्रुप) छन् । गुठीयारहरूले प्रत्येक वर्ष पालो थाप्ने चलन छ । आफ्नो पालो नभए पनि १० वर्षदेखि ललितपुर महानगरपालिका१९ का ५८ वर्षीय सुमन चित्रकार मुकुन्डोमा चित्रकला भर्न लागिपरेका छन् । गुठीयार १२ जनाबाट घटेर ८ जना छन्, उनले भने, त्यसमाथि युवा पुस्ताले काम नजान्दा संस्कृति जोगाउन आफैंले गुठी सम्हाल्दै आएको छु । संस्कृति जोगाउन चित्रकारलाई श्रीमती मेनुका र भान्जा चन्दन चित्रकारले साथ दिएका छन् । तर दुवै जना गुठियार भने होइनन् । काठमाडौंमा जन्मेकी मेनुकालाई विवाहअघि चित्रकलाका बारेमा केही जानकारी थिएन । अहिले उनी श्रीमानसँगै मुकुन्डोमा चित्रकला भर्न गुठी गुठीमा धाउने गरेकी छन् । उनी भन्छिन्, श्रीमानलाई सहयोग गर्दागर्दै आफूले चित्रकला सिकेको पत्तै भएन । पुरुषले मात्र होइन् युवतीहरूले पनि संस्कृति जोगाउन चासो नदिएपछि लागि परेकी हँु । गुठीले रातो मत्स्येन्द्रनाथको धमा: (मत्स्येन्द्रनाथ रथ तल्लो भागमा राखिने लामो काठ) को टुप्पोमा भैरव र भैरवरूपी चार पांग्रामा विभिन्न चार भैरवको मुखाकृति, मीननाथ, मंगलबजारको भीमसेन मूर्ति, खोकनाको सिद्धिकाली, हरिसिद्धि भवानी देवी (१२ वर्षमा एकपटक), ठेचोको नवदुर्गा भवानी देवी गुठीद्वारा सञ्चालित देवी नाचमा प्रयोग हुने विभिन्न देवीदेवताका मुकुन्डो नयाँ बनाउने, मर्मत गर्ने र रंगाउने गर्छन् ।चित्रकार दम्पतीले मंगलबार दसैंको अवसरमा नचाइने गोदावरी नगरपालिका१२ ठेचोस्थित नवदुर्गा देवीदेवताको मुकुन्डो रंगाउने तथा मर्मत गर्ने काममा जुटेका छन् । यो काम गरेबापत चित्रकार दम्पतीले मुख्य देवता भैरव, काली, बाराही, कुमारी, गणेश देवगणका तर्फबाट डेढडेढ माना मासको दाल र कुखुराको अन्डा दुईदुइटा मात्र पाउँछन् । ब्रम्हायणी, महादेव, विष्णुदेवी, महालक्ष्मी, सिङ्गीन र ब्याघिनीको मुकुन्डो रंगरोगन गरेबापत एकएक माना मासको दाल र अन्डा पाउँछन् । गुठी संस्थान, ललितपुर महानगरपालिका र गोदावरी नगरपालिकाबाट केही व्यवस्था छैन । तैपनि आफ्नो पेसाप्रति दम्पतीको लगाव उत्तिकै छ । ५ वर्षदेखि रोकिएको पाटन दरबार स्क्वयारस्थित मूल चोकमा नचाइने ठेचोको नवदुर्गा भवानी देवी नाच यसपालि दसैंमा सञ्चालन हुने भएपछि उनमा थप उत्साह थपिएको छ । ठेचोको लोप भइसकेको नाच पुन: सुचारु हुने भएपछि पाटनको अष्टमातृका नाचको हवन पर्व, खड्ग जात्रा पनि पुन: सुचारु हुने भएको छ ।ललित कला प्रज्ञा प्रतिस्थानबाट २०६९ मा राष्ट्रिय लोककलाबाट पुरस्कृत भइसकेका सुमन भन्छन्, ७८ वर्ष छँदा छिमेकी गुर केशव चित्रकारसँग चित्रकला सिकेको थिएँ । मुकुन्डो बनाएबापत गुठीयारहरूले दिने जिन्सी सामानले रङ किन्न पनि पैसा पुग्दैन । तर पुख्र्यौली पेसा र गुरुको बचन राख्न काम गरिरहेका छांै ।उनका अनुसार मुकुन्डोमा रङ भरिसकेपछि हातले छँुदा नटाँसिओस्, दिगो होस् भनेर सरेस (राँगाको छालाको मिश्रणबाट बनाइने एक प्रकारको केमिकल) प्रयोग गरिन्छ । जे पायो त्यही रङ प्रयोग गर्न मिल्दैन, उनले भने, मुसाले खाएर बिग्रेको मुकुट बनाउन अत्यन्त संवेदनशील काम हो । भान्जा चन्दन भन्छन्, जनप्रतिनिधिले संस्कृति जोगाउन सहयोग गर्ने आशमा छु ।सोमबार खोकनाको सिकाली (सिद्धिकाली) जात्रा मनाउन बस्तीबाट अलि पर सिकाली चौरमा अवस्थित सिद्धिकाली मन्दिर प्रांगणको करिब ६ फिट अग्लो सिंह र ब्याघिनीमा चित्रकला भरेका थिए । यो काम गरेबापत दम्पतीले खोकनाको सिम्बा गुठीबाट २ धार्नी मासुमात्र पाएका थिए ।"
असुरक्षित गर्भपतन रोकिएन,"काठमाडौं सरकारले गर्भपतनलाई कानुनी मान्यता दिएको डेढ दशक भइसक्यो । गर्भपतनलाई मान्यता दिलाउन ३० वर्ष पहल गर्नुपरेको यसका अभियान्ताहरू बताउँछन् । मुलुकी ऐनले गर्भपतनलाई महिलाको प्रजनन अधिकार मानेको छ । कानुन र अधिकारबारे थाहा नपाएका ग्रामीण क्षेत्रका आर्थिक हिसाबले कमजोर र अशिक्षित महिलाहरूले भने अझै असुरक्षित गर्भपतनको समस्या भोगिरहेको स्वास्थ्य मन्त्रालयको परिवार स्वास्थ्य महाशाखाका निर्देशक डा नरेशप्रताव केसीले बताए ।कानुनअनुसार महिलाको मन्जुरीमा १२ सातासम्म, जबरजस्ती वा हाडनाता करणीबाट रहन गएको १८ सातासम्मको गर्भलाई पतन गराउन मिल्छ । यस्तै गर्भमा रहेको बच्चाका कारण महिलाको जीवन खतरामा पर्ने सक्ने अवस्थामा पनि कानुनले गर्भपतन गर्ने स्वीकृति दिएको छ । तैपनि अझै ५८ प्रतिशत महिलाले असुरक्षित गर्भपतन गराइरहेको महाशाखाका डा केसीले बताए । कति महिलालाई गर्भपतन प्रजनन अधिकार हो भन्ने थाहा हुन सकेको छैन, उनीहरू सरकारले मान्यता नदिएको स्वास्थ्य संस्था र व्यक्तिबाट लुकिछिपी गर्भपतन गराइरहेका छन्, उनले भने ।अहिले सरकारी स्वास्थ्य संस्थाहरूबाट नि:शुल्क गर्भपतन गराउन पाइन्छ । यसका लागि सरकारले गत आर्थिक वर्षमा मात्रै आठ करोड रुपैयाँ छुट्याएको स्वास्थ्य मन्त्रालयका अधिकारी बताउँछन् । सुरक्षित गर्भपतनलाई ग्रामीण भेगका महिलाको पहुँचमा पुर्याउनका लागि ३ हजार तालिमप्राप्त स्वास्थकर्मी खटिएका छन् । ५१ जिल्ला अस्पतालबाट औषधिद्वारा सुरक्षित गर्भपतन सेवा सञ्चालन भइरहेको छ भने २९ जिल्ला अस्पतालबाट मेसिनद्वारा गर्भपतन गराउने व्यवस्था छ । स्वास्थ्य मन्त्रालयले हालसम्म १ हजार २ सयभन्दा बढी स्वास्थ्य संस्थालाई गर्भपतन सेवा वा गर्भपतनपछिका सेवा दिन स्वीकृति दिइसकेको छ ।नेपालमा सबैका लागि सुरक्षित गर्भपतन सेवा सहजै उपलब्ध नहुनु, लैंगिक असमानताका कारण गर्भपतनबारे महिला आफंैले निणर्य गर्न नसक्नु, गर्भपतनसम्बन्धी समाजमा अझै नकारात्मक धारणा हुुनु र त्यसका कारण गर्भपतन गर्ने महिलामाथि लान्छना लाग्नु र परिवार नियोजनका साधनको पहुँच नहुनु असुरक्षित गर्भपतनका मुख्य कारण हुन् । नेपालमा गर्भनिरोधक साधनको प्रयोगदर ४३ प्रतिशत मात्रै रहेको महाशाखाको तथ्यांक छ । बालविवाह रोकिएको छैन, विवाहित किशोरी समूहमा गर्भनिरोधक साधनको सूचना र पहँुचको सीमितता छ, जसले गर्दा उनीहरूको आधाजसो गर्भ अनिच्छित भइरहेको छ, डा केसी भन्छन्, अनिच्छित गर्भका कारण शिक्षा र रोजगारमा बाधा पर्ने हुँदा उनीहरू असुरक्षित गर्भपतनतिर धकेलिन बाध्य भएका छन् ।सर्वोच्च अदालतले पनि गर्भनिरोधकका साधन सर्वसुलभ गर्न आदेश दिएको छ । अदालतमा उपत्यका आसपास क्षेत्रकै सरकारी स्वास्थ्य संस्थाहरूमा गर्भनिरोधकका साधनको अभाव देखिएको उजुरी बारम्बार आइरहन्छन् । विश्व स्वास्थ्य संगठनका अनुसार हरेक वर्ष विश्वमा ४७ हजार महिलाको मृत्यु असुरक्षित गर्भपतनकै कारण हुन्छ । नेपालमा भने यसको यकिन तथ्यांक नभएको डा केसी बताउँछन् । गर्भपतन गराउँदा सरकारद्वारा सूचीकृत स्वास्थ्य संस्था वा तालिम लिएका व्यक्तिबाट मात्र गराउनुपर्ने स्वास्थ्य सचिव डा किरण रेग्मी बताउँछिन् । सुरक्षित गर्भपतन गराउँदा २ प्रतिशतमा मात्रै समस्या आइपर्ने उनले बताइन् । असुरक्षित गर्भपतनका अप्ठेरा धेरै छन्, जीवनभर स्वास्थ्य समस्या भोग्नुपर्नेदेखि ज्यानै जाने खतरा पनि हुन्छ, उनले भनिन् ।जिल्ला जनस्वास्थ्य कार्यालय काठमाडौंका प्रमुख डा महेन्द्र श्रेष्ठ दर्ता नै नभएका, गुणस्तर नजाँचिएका औषधिको मनपरी बिक्रीले पनि असुरक्षित गर्भपतनलाई बढाइरहेको बताउँछन् । डाक्टरको सल्लाहबिना बेचिने यस्ता औषधिको मारमा किशोरीहरू परिरहेको उनी बताउँछन् । यस्ता औषधिको बिक्रीमा नियन्त्रण गर्नका लागि सरकारले औषधि व्यवस्था विभागलाई तोकेको छ । पर्याप्त जनशक्ति र बजेटको अभावमा दर्ताबिनाका औषधि अनुगमन गर्न नसकिएको विभागका प्रमुख नारायण ढकालले बताए ।"
भक्तपुरमा २२ सय च्याङ्ग्रा,"भक्तपुर दसैं तथा तिहारको आगमनसँगै भक्तपुरमा मुस्ताङबाट भेडा, च्याङ्ग्रा ल्याइएको छ । अघिल्लो वर्षजस्तै यस वर्ष पनि दसैं र तिहारका लागि भक्तपुरको सल्लाघारीस्थित ९९ सय रोपनी चौरमा २२ सय च्याङ्ग्रा भित्रिएको व्यापारीहरू बताउँछन् । मुस्ताङबाट उपत्यकामा भित्रिएका ५ हजार च्याङ्ग्रामध्ये भक्तपुरमा २२ सय च्याङ्ग्रा आइपुगेको सिन्धुपाल्चोक जुगलका रत्नबहादुर सिलवाल (पशुपति) ले बताए । १७ वर्षदेखि च्याङ्ग्राको व्यापार गर्दै आएका सिलवालले गत वर्षको तुलनामा उपत्यकामा च्याङ्ग्रा कम निर्यात भएको सुनाउँछन् । अघिल्ला वर्षहरूमा चीनको तिब्बतबाट समेत आयात हुने भेडा, च्याङ्ग्रा भूकम्पपछि शून्यप्राय: रहेको र मुस्ताङबाट मात्रै ल्याइएको व्यापारीहरू बताउँछन् । गत वर्षको तुलनामा यस वर्ष भेडा, च्याङ्ग्राको मूल्यमा केही अन्तर नभएको उनीहरूको भनाइ छ । खोरमै च्याङ्ग्राको भाउ बढेको छ, उनले भने, भक्तपुरसम्म आइपुग्दा मासुको भाउ उही छ, व्यापारीलाई फाइदा छैन । मुस्ताङका कृषकले गत वर्ष १५ देखि १८ हजारसम्ममा च्याङ्ग्रा बिक्री गरेकोमा यस वर्ष २२ हजार तिरेर ल्याएको व्यापारीले बताएका छन् ।"
ओपीडी अझै खुलेनन्,"काठमाडौं (कास) चिकित्सकहरूको आन्दोलनका कारण मंगलबार पनि राजधानीका अस्पतालका ओपीडी बन्द रहे । सरकारसँग विभिन्न माग राख्दै आन्दोलनमा उत्रिएका चिकित्सकहरूले अनिश्चितकालीन रूपमा ओपीडी बन्द राख्ने घोषणा फिर्ता लिएका छैनन् । ओपीडी नखुलेपछि राजधानीका अस्पताल परिसर सुनसान र खाली देखिन थालेका छन् । राजधानीको वीर, प्रसूति, त्रिवि शिक्षण, कान्ति र भक्तपुरको क्यान्सर अस्पताल, मानव अंग प्रत्यारोपण केन्द्र र भक्तपुर अस्पताल परिसर मंगलबार पनि आकस्मिकबाहेक सबै सेवा बन्दै भए । केहीले इमर्जेन्सी कक्षबाट उपचार पाए तापनि अधिकांश उपचारबिनै फर्किन बाध्य भएका छन् । प्रसूति हुने मिति नजिकिएका महिला र तत्काल शल्यक्रिया गर्नुपर्ने बिरामीलाई अप्ठेरो परिरहेको अस्पतालहरूले जनाएका छन् ।"
"सदरमुकाम रित्तिँदै, गाउँ भरिँदै","हेटौंडा दसैंको मुखमा गाउँपालिकाले सामाजिक सुरक्षा भत्ता दिएकाले वनकरिया समदायमा खुसी छाएको छ । मनहरी गाउँपालिका ४ मुसेधापमा बस्दै आएका यिनीहरूलाई सामाजिक सुरक्षा भत्ता र वन कार्यालयले कमाइ गरेर खानका निम्ति दिएको जमिन वरदान साबित भएको छ । विगतका दसैंमा एक छाक मासु र भात कसरी जुटाउने होला भनेर चिन्ता रहने वनकरियाहरू घरघरमा खसी काटन सक्ने हैसियत बनाएका छन्, स्थानीय रामहरि विष्टले भने, सिंगो वनकरिया समुदायको आर्थिक जीवनमा परिवर्तन आएको छ ।बिहानबेलुका हातमुख जोर्न समस्या रहेको ठूलीमायाको परिवारमा अहिले एक हल गोरु, पाँचवटा गाई, १३ वटा बाख्रा र २ वटा सुँगुर छन् । खानका निम्ति दुई मुरी मकै पनि छ । नातिनातिना स्कुल पढ्न जाने पनि गरेका छन् । गाउँकै सहकारीमा मासिक सय रुपैयाँ जम्मा पनि गर्दै आएकी छन् । यी सबै सामाजिक सुरक्षा भत्ताले सम्भव भएको हो । ठूलीमायाको परिवारले सामाजिक सुरक्षा भत्ता बापत मासिक १६ हजार रुपैयाँ पाउँछ । उनको ८ जनाको परिवार छ ।ठूलीमायाको मात्र होइन विष्णुमाया वनकरियाको पनि सामाजिक सुरक्षा भत्ता जीवन गुजार्ने भरोसाका रूपमा परिणत भएको छ । खरले छाएको छाप्रोमा बस्दै आएकी विष्णुमायाको सामाजिक सुरक्षा भत्ताले छाना फेरिएको छ । उनले त्यही भत्ताबाट गाई, बाख्रा र सुगुर किनेर पालेकी छन । कबुलियती वनले दिएको जग्गामा माछापालन पनि गरेकी छन् । उनको घरमा सामाजिक सुरक्षा भत्ता वापत मासिक २२ हजार रुपैयाँ भित्रिने गर्छ । उनको ११ जनाको परिवार छ । सन्तमाया वनकरियाको सिंगो परिवारको यो भत्ताले काचुली फेरेको छ । छोराछोरीको आङ ढाक्नदेखि पेट भर्नसम्म छिमेकीको भर पर्नुपर्ने यो परिवार अहिले आत्मनिर्भर भएको छ । कसैले देला र खाउला, लाउला भनेर आस गर्नु पर्दैन ९ बच्चाकी आमा सन्तमायाले भनिन, सरकारले दिएको भत्ताले गाई गोरु, बाख्राले गोठ पनि भरिएको छ, खान लाउन पनि समस्या छैन । मुसेधापमा बस्दै आएका १८ घरधुरीका ७८ को संख्यामा रहेका वनकरिया जातिले मासिक प्रतिव्यक्ति २ हजार रुपैयाँ पाउने गर्छन् ।"
थारू गाउँमा हुरडुंगाको रौनक,"दाङ थारू समुदायमा दसैं मनाउने तरिका अरूभन्दा फरक छ । घटस्थापनको तेस्रो दिन बिहान मात्रै मकैको जमरा राख्ने चलन छ । अन्य समुदायमा घटस्थापनाकै दिन जौको जमरा राखिन्छ । घटस्थापनाको दोस्रो दिन साँझ डुटिया (आधा चन्द्रमा) हेर्ने चलन छ । डुटिया हेरेपछि मात्रै जमरा राख्ने गरिन्छ ।पञ्चमका दिन दहित थरका थारूहरू आफ्ना मृत आफन्तहरूको श्राद्ध गर्ने गर्छन् । यस्तो श्राद्ध महिलाहरूले गर्ने चलन रहेको थारू बुद्धिजीवी छविलाल कोपिला बताउँछन् । उनका अनुसार सप्तमीको दिन पैनस टोपी (ढिक्री पकाउने भाँडा) धोएर सात पुस्ताका पूर्वजलाई पूजाको प्रसाद ग्रहणका लागि आह्वान गरिन्छ । अष्टमीका दिन आफ्ना मौलिक कुलदेवता गुर्बाबा, खेंखरीमैंया, सौंरा, लागुबासु, धमराज लगायतका देवताहरूलाई गुल्यार ढिक्री (डल्ले ढिक्री), रक्सी (तौला र बजारी), जल अनि जमरा र बाँबरी चढाएर पूजा गरिन्छ ।अन्य समुदायजस्तो थारू समुदायमा पूजामा फूल, मिठाइ र फलफूल चढाइँदैन । पूजाअघि सबै देवताहरूलाई नुहाइ दिएर छिनोनी (सुनपानी) ले चोख्याइन्छ र पूजा गरिन्छ, उनले भने, नवमीको दिन देहुरार (देवता) रहेको कोठाका लागि बह्रनी (कुचो) फेरिन्छ । बर्षभरि उक्त कोठा बढार्न त्यही कुचो मात्रै प्रयोग गरिन्छ ।यसै दिन पूर्वजहरूको नाममा पित्तर (पितृ भात) दिइने कोपिलाले बताए । भात दिंदा बिजोर संख्याको टपरीमा दिइन्छ । सामान्यत: ५ र ७ वटा टपरीमा दिइन्छ । पित्तरमा भातसँगै मासको दाल, पोंइ, माछा अनिवार्य जस्तै हुन्छ । पित्तर दिँदा घरको कुलदेवताअनुसार कुखुरा, भेडा, खसी, सुंगुरको पनि बलि दिइन्छ, उनले भने,भेंडा नहुनेहरूले भुरु (कुभिण्डा) लाई पशुको प्रतीकका रूपमा मानेर बलि दिने चलन छ ।देवताहरूलाई बानधूपले धुपाइन्छ । बानधूप शरीरको सात अंगबाट चिरेर निकालेको रगत र सात थरी फूलको मिश्रणबाट बनाइएको धूप हो ।"
"घर जाने भाडा छैन, कसरी मनाउने ?","पर्वत फलेवास४ मुडिकुवाकी ७२ वर्षीया खगेश्वरी गौंडेलका २ छोरा छन् । एउटा चितवन, अर्का काठमाडौंमा जागिरे । दुवैका सन्तानसमेत जोडदा १४ जनाको परिवार छ । तर, खगेश्वरीलाई आफ्ना सन्तानको अनुहार देख्न वर्ष दिन कुर्नुपर्छ । त्यो पनि निश्चित हुँदैन । दसैंमा कुनै कारणबस टीका लगाउन नपाउँदाको वर्ष परिवारको भेटघाट हुँदैन । हाम्रा दाजुभाइ खलक धेरै छन्, गौंडेलले भनिन्, कहिलेकाहीं ७८ वर्षसम्म लगातार जुठोसुत्केरो परिरहन्छ । त्यस्तो बेला छोराबुहारीनातिनातिनासँग भेट हुनै पाइन्न । यसपालि भने टीका हुने भएकाले उनका दुवै छोराको परिवार सप्तमीसम्म आइपुग्दै छन् । छोराबुहारी र नातिनातिनाहरूलाई दसैंमा स्वागत गर्न खगेश्वरी निकै आतुर छिन् ।तीन छोराछोरीका बाबुआमा निर्मलजानुका घिमिरे पनि दसैंमा मात्रै परिवारका अरू सदस्यसँग भेट हुन्छ । दुईतीन वर्ष बिराएर भए पनि दसैंमा टुप्लुक्क आइपुग्छन्, निर्मलले भने, अहिले चार वर्षमा छोराछोरीसँग भेट हुँदैछ । बूढाबूढी गाउँमा एक्लै बस्न थालेको डेढ दशक भइसक्यो । अब कति समय बाँचिन्छ । बाँच्ने बेलासम्म यहीं बस्ने हो । सरस्वती गौंडेलका दुई छोरा, चार छोरी भएर पनि विगत २२ वर्षदेखि गाउँमा एक्लै बस्छिन् । उनको अवस्था पनि उस्तै हो । आफूलाई भेटघाट गर्न मन लाग्दा उतै (पोखरा) जान्छु । नत्र परिवार भेट्न मनाउने दसैं नै कुर्नुपर्छ, सरस्वतीले भनिन् । यी दुई वृद्ध गाउँमा परिवारबाट एक्लिएर बस्नमध्ये उदाहरण मात्र हुन् । यहाँका हरेक गाउँका आधाजसो परिवारमा पाको उमेरका वृद्धवृद्धा मात्रै बस्छन् । रोजगार, गुणस्तरीय शिक्षा, तथा अर्थोपार्जनको माध्यमको खोजीमा बाहिरिनेको संख्या दिनप्रतिदिन बढदो छ । करिब ३६ हजार परिवार संख्या भएको पर्वतका ३५ हजारभन्दा बढी युवा वैदेशिक रोजगारीमा रहेको राष्ट्रिय जनगणना २०६८ को तथ्यांकमा छ । त्यस्तै मुलुकभित्रै सरकारी तथा गैरसरकारी जागिर गर्नेहरूको संख्या पनि उत्तिकै छ । हरेक परिवारका एकदुई सदस्य कुनै न कुनै बहानामा घरबाहिर नै छन् । सबैलाई परिवार भेट्ने एक मात्रै अवसर दसैंतिहार हो । वर्ष दिनमा एकपटक आउने दसैंमा परिवार भेटघाटका लागि मात्रै भए पनि दसैं मान्न घर फर्किनेहरूको लर्को सुरु भइसकेको छ । शिक्षण पेसा तथा वैदेशिक रोजगारीमा भएकाहरू घटस्थापनादेखि गाउँ फर्किने क्रम सुरु भएको छ । निजामती कर्मचारी, व्यवसायी लगायत पेसामा संलग्नहरू सप्तमीदेखि गाउँ फर्किने क्रम सुरु हुन्छ । गाउँका अधिकांश बस्ती युवाविहीन छन् । गाउँ छोडेका युवाहरू दसैंलाई नै परिवार भेटघाटको अवसरका रूपमा लिएर गाउँ फर्किन्छन् । अरू बेला घर आउने मैका मिल्दैन, शिक्षण पेसामा आबद्ध कुश्मा३ दुर्लुङका राजकुमार पोख्रेलले भने, यो बेलामा लामो बिदा हुने भएकाले दसैं भेटघाटको अवसर पनि हो । विद्यालय दुई साता बन्द हुने भएकाले घरपरिवार र साथीभाइ भेटघाटको मुख्य अवसरका रूपमा दसैंलाई लिएको उनले बताए । कतिपय युवाहरू दसैं मनाउनभन्दा पनि आफन्त, साथीभाइ र परिवारका ज्येष्ठ सदस्यसँगको भेटघाटका लागि दसैंमा घर फर्किने गर्छन् । छोटो समयको बसाइमा आफ्नो बाल्यकालमा बिताएका क्षण, बाल्यावस्थाका साथीभाइसमेतको भेटघाट हुने भएकाले दसैंमा फुर्सद मिलाएर फर्किएको मलेसियाबाट आएका फलेवासका रमेश सापकोटाले बताए । घरमा एक्लै वर्ष दिन बिताएका वृद्धवृद्धा पनि दसैंमा टाढिएका सन्तानसँगको भेटमा रमाउँछन् । वर्षभरिका दु:खपीडा छोराछोरी भेटेपछि सबै भुलिन्छ, फलेवास३ का देवीराम शर्माले भने, गाउँमै बसेर गोठालो हुनुभन्दा केही प्रगति गरेकै राम्रो । बाबुआमा भनेर घरमै बसेर कहिले प्रगति हुन्छ र ?, दसैंले धेरै परिवारमा खुसी ल्याउने मात्रै नभएर टाढिएर रहेका परिवारको समेत मिलन गराउने हुँदा गाउँघरमा यो पर्वलाई एकता र मिलन, शान्ति र सद्भावको पर्वका रूपमा समेत लिने गरिन्छ ।"
दुर्घटना १३ जना घाइते,रामेछाप (कास) लिखु गाउँपालिकामा पर्ने हलेदेमा यात्रुवाहक टाटासुमो दुर्घटना हुँदा १३ जना घाइते भएका छन । खिम्तीतर्फबाट मन्थली आउँदै गरेको हिमगंगा यातायात सेवाको ना१ज ६०४९ को टाटासुमो तीव्र गतिका कारण दुर्घटना भएको प्रहरीले जनाएको छ । दुर्घटनामा परी घाइते भएका नौ जनाको मन्थलीस्थित तामाकोसी सहकारी अस्पताल र २ जनाको रामेछाप सामुदायिक अस्पतालमा उपचार भइरहेको छ ।
५० हजार सहयो,कालिकोट (कास) नेपाल पत्रकार महासंघ कालिकोट शाखाको पहलमा स्थापना गर्न लागिएको १ लाख राशिको नवराज शर्मा स्मृति पत्रकारिता पुरस्कारको अक्षयकोषका लागि सुन्दर तथा समृद्ध कालिकोट अभियानका अभियन्ता तथा नेपाल तरुण दलका केन्द्रीय महामन्त्री भूपेन्द्रजंग शाहीले सोमबार ५० हजार सहयोग गरेका छन् । महासंघद्वारा आयोजित विशेष समारोहमा महामन्त्री शाहीले रकम हस्तान्तरण गरेका हुन् शर्माको २०५९ जेढ १० गते हत्या भएको थियो ।
दिदीबहिनी बेपत्ता,लमजुङ (कास) दसैंका बेला परिवारका २ सदस्य एकैपटक हराएपछि दोर्दी गाउँपालिका९ लाँकुरीकोट बेंसीका मंगलबहादुर विकका दम्पती चिन्तित बनेका छन् । उनका १४ वर्षीया ठूली छोरी मीना र १२ वर्षकी कान्छी छोरी रूपा घटस्थापनाको दिनदेखि हराएका हुन् । मंगलबहादुरकी पत्नी मनकाशीका अनुसार मोबाइल बनाउन जाने भन्दै दिदीबहिनी खाना खाएर निस्किएका र त्यसपछि सम्पर्कविहीन भएका थिए । पाँच दिन खोज्दा पनि नभेटिएपछि विक दम्पतीले खोजीका लागि जिल्ला प्रहरीमा निवेदन दिएका छन् ।
दुर्घटनामा ज्यान गयो,नुवाकोट (कास) अदुवा बोकेको गाडी दुर्घटना हुँदा एक बालकको ज्यान गएको छ । मंगलबार दिउँसो कविलासबाट अदुवा लिएर काठमाडौं जाने क्रममा बा२ ख ३०८८ नम्बरको आइचर गाडी पल्टेर पञ्चकन्या गाउँपालिका२ कविलासका १३ वर्षीय बलराम मिश्रको मृत्यु भएको जिल्ला प्रहरी कार्यालयका डीएसपी मधुकरजंग विष्टले बताए । गाडी बालकका बाबु रामकुमार मिश्रले चलाएका थिए ।
आपसी झगडामा हत्या,धादिङ (कास) थाक्रे गाउँपालिका३ मा आपसी झगडामा ५२ वर्षीय नारायण पौडेलको हत्या भएको छ । मदिरा सेवन गरेका स्थानीय नारायण पौडेल र रामशरण विश्वकर्मा र ठाइँला सुनारबीच झगडा र कुटपिट हुँदा गएराति नारायण पौडेलको ज्यान गएको इलाका प्रहरी कार्यालय खानीखोलाले जनाएको छ ।
डाक्टरको अमानवीय काम,"उपचारका क्रममा बिरामीको मृत्यु भए सम्बन्धित डाक्टरहरूबाटै क्षतिपूर्ति भराउने गरी कानुन बनाउने सरकारको निर्णयविरुद्ध डाक्टरहरूले शुक्रबारदेखि बहिरंग सेवा (ओपीडी) ठप्प पारेका छन् । अस्पतालजस्तो अत्यन्तै संवेदनशील क्षेत्रमा डाक्टरहरू हडतालमा उत्रँदा मुलुकभरका बिरामीलाई मर्का परेको छ । समाजले सम्मानका रूपमा हेर्ने पेसामा रहेकाहरूले यसरी गैरजिम्मेवार ढंगले उपचार सेवा बन्द गर्नु दु:खद छ । सरकारले क्षतिपूर्ति भराउने निर्णय पुनर्विचार गर्ने प्रतिबद्धता जनाइसके पनि हडताललाई निरन्तरता दिएर उनीहरूले यही मौकामा स्वास्थ्यकर्मीलाई दुव्र्यवहार गर्ने व्यक्तिलाई सोझै जेल पठाउनुपर्ने र सेवाअवधि पनि बढाउनुपर्ने माग पनि पूरा गराउन खोजेको देखिन्छ । तर पेसागत सुरक्षाका लागि यसरी स्वास्थ्य उपचारलाई बन्धक बनाउनु मानवताविपरीत छ । यो संविधानप्रदत्त स्वास्थ्य र उपभोक्तासम्बन्धी मौलिक हकविपरीतसमेत छ ।डाक्टरको लापरबाही ले बिरामीको मृत्यु भएको विषयलाई लिएर राजधानीको ओम अस्पतालमा तनाव भएको केही दिनपछि मन्त्रिपरिषद्ले लापरबाही गर्ने डाक्टरबाट क्षतिपूर्ति भराउने गरी कानुन बनाउने निर्णय गरेको थियो । लापरबाहीको आरोप लगाउँदै बिरामीका आफन्त आन्दोलनमा उत्रँदा सामान्यतया अस्पतालले नै क्षतिपूर्ति खर्च बेहोर्ने गरेको थियो । सरकारको नयाँ निर्णय कार्यान्वयन हुँदा अस्पतालले आर्थिक भारबाट मुक्ति पाउँछ । सरकारको यस्तो निर्णय अस्पताल सञ्चालकहरूको प्रभावमा भएको त होइन भन्ने संशय पनि पैदा गरेको छ । उपचारमा डाक्टरहरूको लापरबाही हुँदै हुँदैन भन्नु पनि फेरि गलत हुन्छ । उपचारमा लापरबाही गर्नेले उन्मुक्ति पनि पाउनु हुँदैन । तर सरकारको निर्णयले जटिल खालका उपचारका लागि डाक्टरलाई निरुत्साहित पार्ने जोखिम पनि छ । सरकारले त स्वास्थ्यकर्मीलाई जिम्मेवार बनाउँदै उपचार प्रक्रिया व्यवस्थित पार्ने नीति, नियम बनाउन जोड दिनुपर्छ ।डाक्टरहरूले आरोपकै भरमा क्षतिपूर्ति भराउने गरी कानुन बनाउन लागेको गुनासो गरिरहेका छन् । त्यसो गर्न खोजिएको हो भने गलत हो । छानबिन गर्ने र डाक्टरको लापरबाही देखिए कारबाही गर्ने व्यवस्था चाहिँ हुनुपर्छ । हाम्रै मुलुकमा पनि डाक्टरको लापरबाहीले बिरामीको ज्यान गएका थुप्रै दृष्टान्त छन् । रोग राम्ररी पहिचान नगरी उपचारशल्यक्रिया गर्ने, गलत औषधिउपचार प्रक्रिया अपनाएर स्वास्थ्य समस्यालाई झन् जटिल बनाउने गरेको पनि पाइएको छ । उपचार प्रक्रियामा देखिएका यस्ता लापरबाही हटाउन पनि छानबिन गरेर कारबाहीको भागीदार बनाउने व्यवस्था गर्नैपर्छ । यसमा आन्दोलनको अगुवाइ गरिरहेको नेपाल चिकित्सक संघले पनि साथ दिनुपर्छ । उपचार प्रक्रियामा लापरबाही रोकिन सके सम्पूर्ण चिकित्सकहरूकै छवि उँचो हुन्छ । बिरामीको मृत्यु भएपछि वा स्वास्थ्य समस्या झन् जटिल बनेपछि आफन्तजन स्वाभाविक रूपमा आक्रोशित हुन्छन् । अस्पतालले बिरामीका आफन्तजनलाई स्वास्थ्य समस्याको अवस्था, सम्भावित जोखिमबारे उपचार थाल्नुअघि नै प्रस्टसँग बुझाउन पनि सक्नुपर्छ । पछिल्लो समय कतिपय निजी मेडिकल कलेजका कारण चिकित्सा शिक्षामै प्रश्न छ भने फर्जी कागजातका आधारमा उच्च शिक्षा लिएका वा काम गरेका चिकित्सक भेटिएका उदाहरण पनि छन् । त्यसले पनि उपचारमा संलग्न चिकित्सकमाथि शंका गर्ने अवस्था बनाइदिएको छ । उपचार क्रममा अस्वाभाविक रूपमा समस्या भएको ठान्दा आफन्तजन हातपाततोडफोडमा उत्रिइहालेको देखिन्छ । जुनसुकै अवस्था भए पनि स्वास्थ्यकर्मीमाथि हातपात वा तोडफोड गर्नु गलत हो । उनीहरूलाई कानुनी प्रक्रियाअनुसार कारबाही हुनुपर्छ तर चिकित्सकहरूले जसरी स्वास्थ्यकर्मीमाथि हातपात गर्नेलाई सोझै जेल पठाउनुपर्ने माग गरिरहेका छन्, त्यस विषयमा भने व्यापक बहस र छलफल नगरी सरकारले सम्झौतानिर्णय गर्नु हुँदैन ।चिकित्सकहरूले आफ्नो पेसागत र व्यक्तिगत सुरक्षा तथा सहजताका लागि आवाज उठाउनु स्वाभाविकै हो तर माग पूरा गराउन सरकारलाई दबाब दिने अन्य विकल्प हुँदाहुँदै सोझै बिरामीलाई मर्का पार्ने आन्दोलनमा उत्रनु गलत छ । यसबाट चिकित्सककै साख गुम्छ । त्यसैले बिरामीलाई उपचार सेवाबाटै वञ्चित बनाउने यो आन्दोलन चिकित्सकहरूले तत्काल फिर्ता लिनुपर्छ । सरकारले पनि कसैको दबाब र प्रभावमा भन्दा पनि उपचार सेवालाई व्यवस्थित, विश्वसनीय र भरपर्दो बनाउने खालका नीति, नियम तर्जुमा गर्नुपर्छ । आफूले गरेको निर्णयसम्झौताबाट गलत नजिर नबसोस् भनेर सरकार सधैं सजग हुनैपर्छ ।"
मधेसको निर्वाचन : केही टिप्पणी,"जातीय ट्रेन्ड : पहिलो र दोस्रो चरणमा भएका जम्मा ६१७ स्थानीय तहको निर्वाचनमा ३२० प्रमुखमा बाहुन, क्षत्रीले एक्लैले जितेको तथ्यांक सार्वजनिक भएको छ । २३० जनजाति जित्दा पनि ८ जनामात्र दलित समुदायले प्रमुखमा जितेका छन् । अन्य प्रदेशहरूभन्दा प्रदेश नम्बर २ को सामाजिक परिवेशमा ब्यापक भिन्नता छ । मधेसी समुदायको बाहुल्य रहेको यस प्रदेशमा ५४ लाख जनसंख्यामध्ये सबैभन्दा बढी लगभग साढे आठ लाख मधेसी दलितको रहेको छ । दलितको जनसंख्या ८ वटै जिल्लामा उल्लेख्य रहे पनि सप्तरी र सिरहा गरी पौने तीन लाख रहेको छ । दोस्रोमा यादव र वैश्य समुदायको जनसंख्या लगभग ८८ लाख रहेको छ । यादव समुदायको जनसंख्या पनि सबै जिल्लामा उल्लेख्य रहे पनि सप्तरी, सिरहा, धनुषा र सर्लाहीमा ११ लाखभन्दा बढी रहेको छ । वैश्यहरूको जनसंख्या सबै जिल्लामा उल्लेख्य रहे पनि धनुषा, सर्लाही, रौतहट र बारामा ११ लाखभन्दा बढी रहेको छ । मुसलमान र पहाडे समुदायको जनसंख्या पनि लगभग बराबर छ अर्थात प्रत्येकको ६ लाख ३० हजारको हाराहारीमा । मुसलमानको रौतहटमा सबैभन्दा बढी १ लाख ४० हजार र महोत्तरी, बारा, पर्सामा झन्डै लाखलाखको हाराहारी रहेको छ । पहाडी जनसंख्या सबैभन्दा बढी सर्लाही र बारामा रहेको छ । सर्लाहीमा करिब डेढ लाख र बारामा १ लाख १० हजार रहेको छ । सबैभन्दा कम सप्तरीमा जम्मा ४१ हजार पहाडे समुदायको जनसंख्या रहेको छ । यस प्रदेशमा थारु सहितको जनजातिको जनसंख्या पाँच लाखजति रहेको छ । थारु समुदायको प्रभावशाली उपस्थिति सप्तरी, सिरहामा छ भने बारा र पर्सामा पनि उल्लेख्य नै छ । सबैभन्दा कम जनसंख्या १ लाख ५७ हजार मधेसका उच्च जातको रहेको छ । तीमध्ये महोत्तरी र धनुषामा उल्लेख्य रहेको छ । राष्ट्रिय राजनीतिमा जसरी खसआर्य समुदायको बर्चस्व स्थापित रहँदै आएको छ, त्यसरी नै मधेसको राजनीतिमा पनि मधेसमा बस्ने पहाडे समुदाय र मधेसी उच्च जातको राम्रो पकड रहेको थियो । तर विगत दुई दसकदेखि सुरु भएको समावेशिताको बहसआन्दोलन र एक दसकमा भएका निर्वाचनले मधेस राजनीतिमा यादव र वैश्य समुदायको हस्तक्षेपकारी उपस्थिति देखिन थालेको छ । प्रदेश नम्बर २ को स्थानीय निर्वाचनमा जम्मा १३६ तहमध्ये लगभग ४५ प्रमुख यादव समुदायबाट जितेका छन् भने वैश्य समुदायबाट ३५ को हाराहारीमा । पहाडी र थारु समुदायबाट १२ र ८ जना प्रमुख जितेका छन् । यस प्रकारले सामाजिक संरचना अनुरूपको प्रतिनिधित्व हुनुलाई नराम्रो मान्न त सकिन्न । तर अहिले जानसांख्यिक अनुपातमा दलित र मुसलमान समुदायको प्रतिनिधित्व उक्लिनसकेको छैन । दुईजना मात्र दलित र ८ जना मुसलमान मात्र प्रमुखमा चुनिनुले मधेसको राजनीतिभित्र पनि समावेशीको बहस नपुगेको प्रमाण हो । खासगरी कांग्रेस र फोरमबाट बढी यादव समुदाय चुनिएका छन् भने राजपाको ध्यान मधेसका वैश्य र उच्च जातमा गएको देखिन्छ । त्यस्तै मधेसमा रहेका पहाडे समुदायमा एमालेले राम्रो ध्यान दिएकै कारण ७ जना प्रमुख जिताउन सफल भएको छ भने मधेसका सीमान्तकृत र अन्य जातीय समूहमा माओवादीको ध्यान गएको देखिन्छ । जितेका दुबैजना दलित प्रमुख माओवादीकै रहेको छ । जितेकाहरूको समग्र सूची हेर्दा सबैभन्दा समावेशी माओवादीका प्रमुखहरूको सूची देखिन्छ । मधेसी दल र कांग्रेसको प्राथमिकतामा मधेसका दलित नपरेको, मुसलमान र थारु समुदाय मधेसी दलभन्दा कांग्रेस, एमालेतिर ढल्केको स्पष्ट देखिन्छ । महतो, मण्डल, कुर्मी, पटेल, धानुक, केवट लगायतका अन्य जातको जनसंख्या लगभग दस लाखको हाराहारीमा रहेको छ । तर राजनीतिमा तिनको प्रतिनिधित्व अत्यन्त न्यून छ ।"
लोकसेवाले ध्यान देओस्,"अहिले सरकारी एवं निजी अस्पतालदेखिका प्राय: सबै डाक्टर ओपीडी सेवा बन्द गराएर आन्दोलनमा उत्रिएका छन् । लापरबाहीका कारण बिरामीको मृत्यु भएमा सम्बन्धित डाक्टरबाटै क्षतिपूर्ति भराउने सहितको व्यवस्था विधेयकमा गर्नलागेको विरोधमा डाक्टरहरूले आन्दोलन चर्काएका हुन् । जसले गल्ती गर्छ, उसैले कारबाही भोग्नुपर्छ भन्ने तर्क सही हो । गल्ती गर्नेबाटै क्षतिपूर्ति भराउने सरकारको निर्णयलाई गलत मान्न सकिँदैन । तर सरकार हरेक निर्णय गर्न पछि पर्दैन । तर निणर्यपश्चात सम्बन्धित पक्षको विरोध आउने बित्तिकै फिर्ता लिइहाल्छ । यो नै अराजकता निम्तनुको प्रमुख कारण हो । यसले अहिले माओवादी समर्थनमा बनेको शेरबहादुर देउवा प्रधानमन्त्री नेतृत्वको सरकारलाई मात्र होइन, अघिल्ला सरकारलाई समेत निकम्मा बन्न बाध्य पारेको छ । स्वास्थ्य जस्तो संवेदनशील क्षेत्रमा डाक्टरहरू ओपीडी सेवा नै बन्द गराएर आन्दोलनमा उत्रँदासमेत अति आवश्यक सेवा ऐन लगाएर कडा कारबाही गर्न नसक्नु सरकारको कमजोरीपन नै हो । दसैं जस्तो महत्त्वपूर्ण महानचार्ड नजिकिँदै रहेको अवस्थालाई दृष्टिगत नगरी बिरामी उपचारविनै घर फकिनुपर्ने अवस्था सिर्जना गर्नु तथा उपचारको अभावमा मर्न बाध्य पार्नु भनेकै डाक्टरहरूको लापरबाही र अपराधको अर्को रूप हो । तिलप्रसाद न्यौपानेबालाजु, काठमाडौं"
ज्येष्ठ नागरिकप्रतिको दायित्व,नेपालमा अझै पनि धेरै आमाबाबु आफ्नै सन्तानसंँग संयुक्त परिवारमा बस्ने गर्छन् र त्यहीं रमाउँछन् । समाज आधुनिक बन्दै जाने क्रममा छोराछोरी परिवारबाट टाढा हुने र वृद्धवृद्धामा एक्लोपन बढ्ने क्रम भने बढ्दो छ । केही परिवारमा भने सम्पत्ति हात पारेपछि आमाबाबुलाई बेवारिसे छाड्ने वा वृद्धाश्रममा छाड्ने क्रम पनि बढ्दैछ । समाज आधुनिक बन्ने क्रममा कतिपय परिवारमा नयाँ पुस्ताका सदस्य कामको सन्दर्भमा टाढा हुने क्रममा भरपर्दो सेवाको अभाव अनुभूत हुनथालेको छ । यी सबै पक्षमा राज्यको स्थानीय तहको सरकारको ध्यान दिनु व्यावहारिक हुनसक्छ । स्थानीय तहमा गाउँनगरदेखि प्रदेश र केन्द्रीय तहमा समेत राज्यको सहयोग आवश्यक भएका ज्येष्ठ नागरिकका लागि सेवासुविधा सहितको साझा आवास बनाउनुपर्छ । तर सम्पत्तिजति सन्तानको हुने र बुढेसकालमा राज्यले हेर्नुपर्छ भन्ने कुरा जायज हँुदैन । यसर्थ यस्ता आवासमा स्रोत हुने र नहुने दुवैले ससम्मान बस्न पाउनुपर्छ । तर स्रोत हुनेले आफ्नै पुँजीको उपयोग गर्नेगरी र असहाय अवस्थामा रहेका नागरिकको लागि राज्यको सहयोग हुनु जरुरी छ ।
नगरवासीको आस नमरोस्,"केन्द्रीय सरकारको भूमिका : राजधानीमा मुलुककै १५ प्रतिशतजति स्वदेशी नागरिकमात्रै नभई विभिन्न देशका नागरिकसमेत बस्ने भएकाले केन्द्रीय सरकारले पनि राजधानीप्रति विशेष दायित्व निर्वाह गर्नुपर्ने हुन्छ । २० वर्षपछि स्थापित भएका अधिकार सम्पन्न स्थानीय सरकारप्रति जनताले आशा राखेका छन् । यसको पुष्टि मतदानमा देखिएको सहभागिताले गर्छ । तर जनताको त्यो आशामा तुषारापात गरिनुहुन्न, जनतालाई निराश बन्न नदिनेतर्फ प्रयास हुनुपर्छ ।"
विद्यालय शिक्षाका कमजोरी,"५ कक्षामा पढ्ने ११ वर्षीया बालिका विपरीतार्थक शब्दहरू जोडजोडले पढ्दै थिइन्, आमाको उल्टो बाबा, भाइको बहिनी, केटाको केटी इत्यादि । म छक्क परेँ, यी मानवीय सम्बन्धहरू कसरी एकअर्काको विपरीतार्थी हुनसक्छन् ? यी त एकअर्काका परिपुरक हुन्, जसले परिवार बन्छ, समुदाय अनि समाज बनेको हुन्छ । अग्लोको उल्टो होचो हुनसक्छ । दायाँको विपरीतार्थी शब्द बायाँ हुनसक्छ, तर दायाँ हातको विपरीतार्थ बायाँ हात त हुन सक्दैन । किनकि शरीरलाई आइपरेको आक्रमणमा दुवै हात मिलेरै शरीरको रक्षा गर्छन् । मानवीय सम्बन्ध, सामाजिक संस्कृतिक महत्त्वका विषयवस्तु र भौगोलिक विविधतालाई एकअर्काको विपरीतार्थी भनी सिकाउने कस्तो शिक्षा पाउँदैछन्, भावी समाज सञ्चालकहरूले ? हिन्दुको विपरीतार्थ मुस्लिम वा बौद्धका विपरीतार्थ क्रिस्चियन हुनसक्छ ? यिनका आआफ्नै स्थान, महत्त्व र इतिहास छन् । यिनलाई विपरीतार्थी भनी सिकाइयो भने भोलिको समाजमा एक समुदायसँंग अर्को समुदायको स्वीकार्यता कतिको बढ्ला ? एकअर्काको सम्मान सहितको स्वीकार्यता बिनाको समाज कस्तो बन्ला ?२ महिना अगाडि सामाजिक सञ्जालमा पाठ्यपुस्तकसँंग सम्बन्धित एउटा विषयले खुब चर्चा पाएको थियो । कक्षा ७ को नेपाली विषयको पाठ ४ को अभ्यास नम्बर ८ (पृष्ठ ३१) मा जोडा मिलाउन दिइएको मधेसीको विपरीतार्थ शब्द पहाडी भनेर कापीमा सारेर गर्ने अभ्यास । यो विषय सामाजिक सञ्जालभरि पिँजिएपछि पाठ्यक्रम विकास केन्द्र सानोठिमीले मधेसी र पहाडी शब्द पाठ्यपुस्तकबाट हटाएर पठनपाठन गर्न सम्बन्धित सबैलाई अनुरोध गर्नुका साथै आगामी संस्करणमा संशोधन गरेर मात्रै पाठ्यपुस्तक प्रकाशन गर्ने निर्णय गर्यो । ती दुई शब्द मधेसी र पहाडी विपरीतार्थी होइनन्, बरु एकअर्काका परिपुरक हुन्, नेपाली समाजका लागि । तर यसरी शब्द परिमार्जन त गरियो, तर के व्यवहारगत रूपमा कक्षाकोठाभित्र पहाडी, मधेसी, जनजाति, महिला पुरुष, तेस्रो लिंगी, बालवृद्ध सबै एकअर्काका परिपुरक हुन् भन्ने कुरा सिकाउने प्रयत्न गरिन्छ ? तिनीहरूलाई सिकाउने गुरु वा प्रशिक्षक के साँच्चै त्यसको सामाजिक मर्म बुझेका हुन्छन् ? डिग्रीको आधारमा मात्रै त्यो तहमा बुझाउन सकिन्छ ? कतै हामी त्यस्तो पुस्ता त तयार पार्दै छैनौं, जो आफैमा कन्फ्युज होस् र अरूको भनाइकै आधारमा आफ्नो सोच बदलिरहोस् ?अहिले हाम्रो समाजमा जताततै बेथिति र भ्रष्टाचार चरमोत्कर्षमा पुगेको छ, जसको अनुभूति ती स्कुले विद्यार्थीले पनि गर्नु स्वाभाविकै हो । किनकि प्रविधिको पहुँच उनीहरूसंँग पनि छ । समाजका विगत र वर्तमानमा बिभिन्न सार्वजनिक पदमा आसिन पात्रहरू तथा तिनका भ्रष्टाचारका घिनलाग्दा कथाहरू उनीहरूले पनि सुन्दैछन् । विद्यार्थीले घन्टौं लामो लोडसेडिङले परेको नकारात्मक असर प्रत्यक्ष देखेका छन् अनि काठमाडौं लोडसेडिङ मुक्त भएको पनि देख्दैछन् । यस्तोमा तिनलाई पाठ्यक्रममा रहेका हरिबहादुर वा श्यामबहादुरका इमानदारी र मिहेनतका कथा घोकाएर सच्चा इमानदार देशभक्त तयार गर्न सकिन्छ ? विद्यार्थीले कक्षामा आफ्नो पेसाप्रति इमानदार नभएका शिक्षकहरू भेट्छ, तिनका पक्षपातपूर्ण व्यवहारहरू अनुभूत गर्छ भने ऊ कसरी एक न्यायप्रेमी सामाजिक न्यायको प्रवर्तक बन्न सक्छ ? उसले पढ्ने पाठ्यक्रमको कुनै पनि कथा वा कवितामा वीर मधेसी, वीर जनजाति, वीर मुसलमान वा वीर थारु भनी उल्लेख गरिएको भेट्दैन, उसका शिक्षक वा बाआमाले समेत यस्ता विषयबारे केही भन्दैनन् भने उसको मनमा ती समुदाय पनि हाम्रै नेपाली हुन्, समान सम्मानका हकदार हुन् भनी कसरी उब्जन्छ ? के हामीले दिन खोजेको शिक्षा यही हो ? यसले सामाजिक अन्याय र द्वन्द्वलाई अन्त्य गर्ने जनशक्ति तयार गर्ला ? कि समाज ध्रुवीकरणलाई निरन्तरता दिलाउँछ ? विगतमा गरिएका भुलहरूको परिणाम समाजले अहिले भोग्दैछ । के यसको अन्त्य कहिल्यै नगर्ने ? कहिलेसम्म कथा र कवितामै देशभक्ति सिकाइरहने ? स्थानीय तहको निर्वाचन सकिएको छ । चुनावका बेला शीर्षस्थ नेतादेखि स्थानीय नेतृत्वकर्ताका अनेक प्रतिबद्धता लिखित र मौखिक रूपमा बाँडियो र बाँडिँदैछन् । तर तिनमा कतै पनि गुणस्तरीय शिक्षाप्रतिको प्रतिबद्धता यो पंक्तिकारले भेटेन । अचम्म लाग्छ, राजनीतिमा शिक्षा घुसाउनुको सट्टा शिक्षामा राजनीति घुसाइएको छ । भारतका पूर्व राष्ट्रपति एपीजे अब्दुल कलामले भनेका थिए, समाजलाई भ्रष्टाचार मुक्त गर्नुछ र समाजमा सकारात्मक परिवर्तन ल्याउनुछ भने त्यसका लागि प्रमुख पात्रको रूपमा त्यहाँका शिक्षक, विद्यार्थी र तिनका बाआमालाई यस विषयप्रति गम्भीर बनाउन जरुरी हुन्छ । समाजका युवाले पढेको पाठ्यक्रम, उसका शिक्षक र उसका बाआमाले उसलाई आफै सही, गलत छुट्याउन सक्ने बनाउन सक्दैन भने ऊ जहिले पनि बाह्य कुराले प्रभावित भैरहन्छ । गतसाता कान्तिपुरमा डा अरूणा उप्रेतीको लेखमा उल्लेख भएझंै ज्ञानको कमी हुनेलाई वास्तविक पोषणयुक्त खानाको सट्टा आकर्षक विज्ञापनले झुक्याउँछ । व्यक्तिसँंग सही ज्ञान छ भने जतिसुकै लोभलाग्दा विज्ञापन आए पनि उसले घरको खाना मकै र भटमास नै रोज्छ ।शिक्षाले ज्ञानसंँगै मानवता भर्दैन भने त्यो व्यक्तिले जतिसुकै विश्व प्रख्यात डिग्री हासिल गरे पनि मानव हितमा ज्ञान प्रयोग गर्न सक्दैन, अनि के फाइदा समाज र राष्ट्रलाई ? जुन शिक्षाले मानवता सिकाउँदैन, त्यो शिक्षा कसैको लागि उपयोगी हुनसक्दैन । यहाँनिर बुझ्न के जरुरी छ भने शिक्षाको स्रोत पाठ्यपुस्तक मात्रै होइन । घरपरिवार, साथी, विद्यालय तथा समाजका सबै सामाजिक संगठनहरू पनि अनौपचारिक रूपमा शिक्षा दिने कार्य गरिरहेका हुन्छन् । त्यसैले पनि भनिन्छ नि पढाइबाट मात्रै होइन, भोगाइबाट पनि सिकाइ हुन्छ । एउटा विद्यार्थीले पसलमा पैसा दिन्छ, अनि दूधको पोका किन्छ । त्यो दूधको पोका पसलसम्म आइपुग्ने प्रक्रिया उसलाई थाहा हँुदैन । एक किसानको योगदान र संघर्ष उसले महसुस गर्न सक्दैन । यो पर्दा पछाडिको वास्तविक चित्र देखाउने नै शिक्षा हो, जसमा एक शिक्षकको महत्त्वपूर्ण भूमिका हुन्छ । तर उसलाई शिक्षा दिने शिक्षकको समाजप्रतिको सम्वेदनशीलता र पेसाप्रतिको इमानदारिता जुन सर्टिफिकेटमा उल्लेख हुँदैनन्, त्यसको ग्यारेन्टी कसले, कसरी लिने ? एक किसानको मिहेनत, दु:ख महसुस हुनेगरी उसले बुझेकै छैन भने भोलिको दिनमा चाहे नीति निर्माण तहमा बसोस् वा वित्तीय क्षेत्रलाई अंँगालोस् वा राजनीतिमा लागोस्, उसले किसानको हितका लागि किन र कसरी सोच्ने ? सायद संविधानमा स्पष्ट उल्लेख गरिएका कुरासमेत व्यवहारमा कामद्वारा आम नागरिकलाई महसुस गराउन नसक्नु यस्तै शिक्षाको असर हो कि !त्यसैले अब अझ ढिलो नगरी हामी जहाँ जुन भूमिकामा छौ,ं त्यहींबाट सही शिक्षाको स्रोतका रूपमा अगाडि बढौं । सही सिकाइ सरल माध्यमले पिँजाउन थालौं, जसले गर्दा हाम्रो समाजमा आउँदो पुस्ता यस्तो तयार होस्, जो मानवताले भरिएको होस्, मुटुभित्र देशको माया राखोस्, अनि मन, वचन र कर्मले इमानदार होस्, आफै सहीगलत छुट्याउन सकोस्, बाह्य प्रभावले तिनका सोच प्रभावित नबनोस् । त्यसपछि कसैले जति चाहे पनि समाजमा जातीय, क्षेत्रीय, धार्मिक वा लैंगिक आधारमा कुनै किसिमको भेदभाव र द्वन्द्वको ठाउँमा सामुहिक हित, राष्ट्रहितले स्थान पाउन कसले रोक्न सक्छ र !झा समाजशास्त्री हुन् ।"
यस्ता हुन् एनआरएन एजेन्डा,"असोज अन्तिममा गैरआवासीय नेपालीको विश्वभेला काठमाडौंमा हुँदैछ । त्यसमा ओमन च्याप्टरले एउटा प्रस्ताव पेश गर्दैछ एनआरएन एयरलाइन्स । त्यसका लागि विदेशमा रहेका नेपालीको पुँजी परिचालन गरेर एयरलाइन्स चलाउने कार्ययोजना तयार पारिएको छ । विराटनगर, सुर्खेत, धनगढीजस्ता ठाउँलाई आधार बनाएर अत्यधिक माग भएका तर विमान सेवा नपाएका ठाउँतर्फ उडाउने योजना छ । यसले एकातिर अस्वस्थ प्रतिस्पर्धामा अल्झिनुुपर्ने छैन भने अर्कातिर सेवा नपाएकाले पाउने छन् । सुरुको वर्ष जहाजका क्षमताको ६५ देखि ८५ र त्यसपछि ७५ देखि ९० प्रतिशतसम्म यात्रु पुर्याउने लक्ष्य राखिएको छ । यसको नारा बाई नेपाली फर नेपाली (नेपालीद्वारा नेपालीका लागि) बनाइएको छ । एनआरएन ओमनका अध्यक्ष दीपक श्रेष्ठ प्रस्तावलाई अन्तिम रूप दिन जोडतोडले लागेका छन् । प्रस्ताव ओमनको भए पनि एनआरएनए अन्तर्राष्ट्रिय समन्वय परिषदले यसको नेतृत्व गर्नुपर्ने, व्यवस्थापन सञ्चालनका लागि विज्ञ समूह गठन गर्नुपर्ने उल्लेख छ । करिब १ अर्ब रुपैयाँ सुरुमै लाग्ने एयरलाइन्समा संसारभरिका नेपालीलाई लगानीमा आह्वान गरिनेछ । त्यसले सुरुमा १९ सिटे ५ वटा जहाज किन्ने र क्रमश: थप्दै लैजाने प्रस्तावकको योजना छ । एनआरएनएको नयाँ नेतृत्वले यसलाई आवश्यक ठानी पारित गरे विदेशमा बस्ने धेरै नेपालीको स्वदेशमा आफ्नै एयरलाइन्स हुनेछ । देश निर्माणमा पनि यसले टेवा पुर्याउनेछ । ओमनबाटै प्रतिनिधित्व गर्ने मध्यपूर्व संयोजक डीबी क्षत्रीले अघिल्लो विश्वभेलामा हजारे अभियान को प्रस्ताव ल्याएका थिए । वैदेशिक रोजगारमा गएका हरेक नेपालीबाट सरकारले महिनाको हजार रुपैयाँ उठाएर राष्ट्र निर्माणमा लगानी गर्नुपर्ने उनको प्रस्ताव थियो । त्यसबाट उनीहरूलाई मुनाफा, राष्ट्र निर्माणको श्रेय र दुर्घटनाका अवस्थामा सामाजिक सुरक्षा समेत प्रदान हुनेछ । दुनियाँसँग मागिने विकास बजेट सरकारले विदेशमा रहेका आफ्नै नागरिकबाट ससम्मान उठाउनसक्ने उत्तम अभियान हो यो । यसलाई मूर्तरूप दिन एनआरएनले क्षत्रीलाई हजारे अभियान टास्क फोर्स को संयोजक बनाएको थियो । उनले नेपालमा आएर सरकारी तहमा निरन्तर लबिइङ गरेपछि कर्मचारी सञ्चयकोषले यसको प्रक्रिया अघि बढाएको छ । यो कानुन बन्ने अन्तिम चरणमा छ । जब कानुन बन्नेछ, वैदेशिक रोजगारमा जानेको सञ्चयकोष बनाइने छ । त्यो देशका विभिन्न परियोजनामा खर्च गरिने छ । वैदेशिक रोजगारमा विभिन्न देशमा ५० लाखभन्दा बढी नेपाली छन् । अन्य प्रयोजनमा बस्ने गैरआवासीय नेपालीको संख्या पनि ठूलै छ । स्वेदशमा भन्दा तुलनात्मक राम्रो अवसर पाएर विदेशिएका तिनलाई सकेसम्म आफ्नै घर फर्किन रहर छ । तर, त्यसका लागि देशभित्र उद्यमशीलताको ढोका खोल्नु पर्छ । राजनीतिक स्थिरता र राजनीतिक संरक्षणमा हुने भ्रष्टाचार निमिट्यान्न पार्ने हो भने नेपालले पनि फड्को मार्ने अवस्थामा पुगेको छ । यस सन्दर्भमा विदेशमै रहेका नेपालीको लगानीमा राष्ट्र निर्माण गर्ने प्रचुर सम्भावना छ । ठूलो संख्या भएकाले ससानो लगानी जुटाए पनि गतिलो राशि बन्छ । त्यसलाई ऊर्जा, भौतिक पूर्वाधार, सञ्चार, यातायातजस्ता क्षेत्रमा खर्च गर्न सकिने छ । राष्ट्रको अभिभावकत्व, जिम्मेवारी र जवाफदेहितामा परिचालन हुने भएकाले यसको विश्वसनीयता पनि बलियो हुनेछ । देश संघीयतामा गइरहेको छ । ७ प्रदेशका राजधानी तोक्न बाँकी छ । चुनाव भने तोकिइसकिएको छ । ढिलोछिटो विकासले विकेन्द्रित रूप लिनेछ । आम्दानीको स्रोत बढेको छैन, अब खर्च गर्ने विकासेअवसर गुणात्मक रूपमा बढ्नेछन् । कम्तीमा हरेक प्रदेशमा एउटा गतिलो विमानस्थल चाहिने छ । राम्रा सडक, खानेपानी, सरसफाइ, बिजुली बत्तीजस्ता विकासका पूर्वाधार त्यहाँका माग बन्नेछन् । संसारका कुनै पनि देशले पैसा छ्याल्लब्याल्ल भएर विकास गरेका होइनन् । विकासबाटै पैसा आर्जन गरेका हुन् । निजीक्षेत्रलाई लगानी गर्न र कमाउन नदिने हो भने न देशको विकास सम्भव छ, न जनता नै धनी हुन्छन् । अब नेपालले यो सूत्र अवलम्बन गर्नैपर्छ । त्यसका लागि पुँजीको गतिलो स्रोत भएका गैरआवासीय नेपाली हुन् । तिनको कमाइ र सिप अब राष्ट्र निर्माणा प्रयोग नगरी हुँदैन । हजारे अभियान ले चाहेजस्तो ५० लाख नेपालीबाट हजार रुपैयाँ मात्र उठाउँदा पनि मासिक ५ अर्ब रुपैयाँ हुन्छ । यसबाट ठूलठूला परियोजना चलाउन सम्भव छ । हजारै मात्र उठाउनुपर्छ भन्ने छैन । भरपर्दो परियोजना प्रस्तुत गर्ने हो भने देशमा अर्बौं लगानी गर्नसक्ने गैरआवासीय नेपाली (व्यक्ति) छन् । तिनलाई आकर्षित गर्ने हो भने पुँजीदेखि पलायन भएका प्रतिभासम्मलाई स्वदेश फर्काउन सकिने छ । योजना आयोग वा अन्य कुनै निकायले यसको ठोस प्रस्ताव निर्माण गरी उनीहरूलाई आह्वान गर्नु राम्रो हुनेछ ।विश्वभेलामा गैरआवासीय नेपालीले पनि ओमनका जस्ता आकर्षक प्रस्ताव ल्याउन सक्नु पर्छ ताकि सरकारको ध्यानाकर्षण होस् । संसारको जति सम्पन्न मुलुकमा बसे पनि हामी नेपाली हौं, नेपाल धनी भए मात्र हाम्रो इज्जतप्रतिष्ठा माथि पुग्नेछ भन्ने ठान्नु पर्छ । विदेशको ज्ञान, सिप र आर्जन अब देशका लागि दिन सक्नुपर्छ । मूल कुरो त्यो पोखिएर नजाओस् भन्नेमा उत्तिकै सचेत हुनुपर्छ । त्यसैका लागि विकासका खाका आफैं तयार गर्नु पर्छ । डीबी र दीपकको पहल त्यसैमा केन्द्रित हो । अरू देशका एनआरएनए र तिनका पदाधिकारीले पनि यस्ता उपाय खोजून्, जुन सामूहिक लगानी र देश विकासमा कोसेढुंगा बनून् ।"
दसैंका सदाबहार गीत,दसैं खर्चिलो भएकोले थेग्न गाह्रो भएको भाव समेटिएको गीत दसैं नै हो कि यो मेरो दशा पनि निकै रुचाइएको गीतमध्येमा पर्छ । योगेश्वर अमात्यले धन नहुनेका लागि दसैं दशा बनेर आउने भाव गीतमा फन्नी रूपमा प्रस्तुत गरेका छन् । अहिलेको पुस्ताले अत्यधिक रुचाएको गीत भने सुगम पोखरेलको वर्षमा दिनमा लै लै हो । दसैंतिहार आउँदा जताततै छाउने खुसियालीलाई उनले गीतमार्फत व्याख्या गरेका छन् । दसैंतिहारजस्ता चाडवाडमा परदेशमा भएकाले घर सम्झिँदै बस्नुपरेको दु:खान्त पनि गीत छ । तिहारमा दाजु आउने दिन गन्दै बसेकी बहिनीलाई यसपालि भने अवश्य आउँछु भन्ने आश्वासन दिने दाजुको कथा पनि गीतमा छ । रवि श्रेष्ठको रचनामा सुगम स्वयंले संगीत भरेका हुन् ।
यति माथि पुगिएला भन्ने थिएन,"काठमाडौं नेपाल आइडल बनेपछि आफ्नो जीवन कायापलट भएको बुद्ध लामाले बताएका छन् । मंगलबार पहिलोपटक पत्रकार सम्मेलनमा उपस्थित भएका उनी केही छिन् भावुक पनि बने ।दोहोरी साँझमा गाउँथेँ, उनले भने, ५५ सय रुपैयाँ तलब थियो । यति नै होला मेरो जिन्दगी, संगीतमा मैले गर्ने भनेको यति नै होला भन्ठान्थेँ । त्यहाँभन्दा माथि पुग्छु भनेर सोचेको थिइनँ । घरको आर्थिक अवस्था कमजोर भएकाले जे आइपर्यो त्यही काम गरेको उनले बताए ।नेपाल आइडल लाइभ इन यूके को जानकारी दिन आयोजित कार्यक्रममा बुद्धसहित पहिलो र दोस्रो रनरअप क्रमश: निशान भट्टराई र प्रताप दासले पनि आइडलको प्रशंसा गरे । उनीहरूले ६ महिना क्लोज क्याम्पमा रहँदा धेरै कुरा सिकेको बताए ।टुँडिखेलको क्राउड देखेर छक्क परेको थिएँ, निशानले भने । प्रतापले भने टाइटल नजिते पनि जितेसरह नै महसुस भइरहेको प्रतिक्रिया दिए ।जित्न जरुरी छैन भन्ने कुरा कतार गएपछि झनै आभास भएको उनको भनाइ थियो । यी तीन भाइसँगै होटल र्याडिसनमा आयोजित कार्यक्रममा उपस्थित प्रमिला राईले बैंकको जागिर र सांगीतिक गतिविध सँगसँगै अघि बढाइरहेको बताइन् ।समसारा युकेले गर्न लागेको यूके लाइभ का लागि बुद्ध, निशान, प्रताप र प्रमिला नोभेम्बर १ मा त्यसतर्फ लाग्दै छन् । उनीहरूले बेलायतका चार सहरमा प्रस्तुति दिने समसाराका राजाराम गिरीले अवगत गराए ।ती कार्यक्रमबाट उठेको केही रकम तराईका बाढीपीडितलाई प्रदान गर्नेछौं, गिरीले भने ।"
एकैसाथ दुई एल्बम,"काठमाडौं (कास) संगीतकार सुनील मास्केद्वारा संगीतबद्ध गीतहरूका दुई एल्बम एकसाथ आएका छन् ।सरोज साह लिखित गीतहरूको शब्द सलोनी तथा नूतन प्रधानका गीतहरू रहेको नूतन कृति को वरिष्ठ गीतकारहरू यादव खरेल, दिनेश अधिकारी र एसपी कोइराला तथा वरिष्ठ संगीतकार दीपक जंगमलगायतले सार्वजनिक गरे । गीति एल्बम धेरै आउने गरेको तर सिर्जनाको व्यावसायिक सफलता भने सोचेजस्तो नभएका कारण स्रष्टाहरू मारमा परिरहेको वक्ताहरूको भनाइ थियो ।शब्द सलोनी मा अञ्जु पन्त, प्रमोद खरेल, युवराज चौलागाईं, अजर जंगम, बानिका प्रधान, त्रिलोक राना र किशोर सिवाकोटीको स्वर सुन्न सकिन्छ । नूतन कृति बानिका, विश्व नेपाली, मेलिना राई र प्राश्ना शाक्यको स्वर सुन्न सकिन्छ । दुइटै एल्बम भाइब्स क्रिएसनले बजारमा ल्याएको हो । कार्यक्रममा दुइटा म्युजिक भिडियोको प्रदर्शन पनि गरियो । दुइटै भिडियोको निर्देशन युवराज वाइबाले गरेका हुन् ।"
जसको अनुहारमा चल्यो छुरा,"प्रतीक्षित फिल्म पद्मावती मा देखिन लागेका साहिद कपुरले निकैअघि नाक सोझयाएका थिए । राइनोप्लास्टी अर्थात् नाकको सर्जरी गराएपछि उनको लुक्स थप खुलेको बताइन्छ । केहीले चाहिँ उनले सर्जरी गरे पनि अनुहारमा खासै परिवर्तन नदेखिएको प्रतिक्रिया दिएका थिए । जेहोस्, उनले आफ्नो घोर्ले नाकलाई सानो र चिटिक्क पार्न कस्मेटिक सर्जरी गराएका थिए ।तीन सन्तानका बाबु अनिल कपुर जहिले पनि उस्तै जवान देखिनुको पछाडि प्लास्टिक सर्जरीकै भूमिका रहेछ । ६० वर्षे कपुरले छाला तन्काएर चाउरीपन लुकाउने गरेका छन् । उमेरभन्दा तरुनो देखिन उनी बटक्स ट्रिटमेन्ट गर्छन् । एकताका ज्यान गए क्याप नछोड्ने गायक हिमेश रेसमिया अचेल कपाल फिजाउँदै हिँड्छन् । प्रत्यारोपणद्वारा कपाल उमारेपछि उनको लुक्स पूरै फेरियो ।"
कालिका म्युजिक अवार्डको मनोनयन,"चितवन (कास) कालिका एफएमले यो वर्ष पनि कालिका एफएम म्युजिक अवार्ड प्रदान गर्ने भएको छ । एफएमले असोज २६ गते वितरण गरिने अवार्डको मनोनयन सार्वजनिक गरेको छ । पन्ध्रौं वार्षिकोत्सवको अवसरमा २६ विधामा १३ औं कालिका एफएम म्युजिक अवार्ड प्रदान गर्न लागिएको हो । लाइफटाइम एचिभमेन्ट अवार्ड भने राष्ट्रकवि माधवप्रसाद घिमिरेलाई प्रदान गरिने भएको छ । एफएमकी स्टेसन म्यानेजर रिना गुरुङका अनुसार, सर्वोकृष्ट नेपाली आधुनिक, पप, चलचित्र, लोकदोहोरी, गजल, राष्ट्रिय गीतलाई विभिन्न विधामा अवार्ड प्रदान गरिनेछ । सार्वजनिक गरिएको मनोनयनअनुसार, सर्वोकृष्ट आधुनिक पुरुष गायनतर्फ प्रमोद खरेल, हेमन्त शर्मा, रामकृष्ण ढकाल, युवराज चौलागाईं र किशोर सिवाकोटी छन् । महिला आधुनिक गायनतर्फ मिलन अमात्य, अञ्जु पन्त, रजिना रिमाल, सत्यकला राई र मेलिना राई छन् । आधुनिक गीतको म्युजिक कम्पोजिसनमा अर्जुन पोखरेल, सुनील मास्के, राजकुमार बगर, ताराप्रकाश लिम्बू र आनन्द राई मनोनयनमा परेका छन् । आधुनिक गीत रचनातर्फ रमेश बीजी, मनोज गुरुङ, मणिराज बस्नेत, एकनारायण भण्डारी र शीतल कादम्बिनी छन् । फिल्मको पुरुष गायनतर्फ सुगम पोखरेल, अल्मोडा राना उप्रेती, राजनराज सिवाकोटी, कालीप्रसाद बाँस्कोटा र रोहित जोहन क्षेत्री मनोनयनमा परेका छन् । त्यस्तै, महिला फिल्मी गायनतर्फ मीना निरौला, इन्दिरा जोशी, अञ्जु पन्त, मेलिना राई र रजिना रिमाल परेका छन् । फिल्म म्युजिक कम्पोजिसनतर्फ कोशिस क्षेत्री, दीपक शर्मा, वसन्त सापकोटा, हर्कुलश बस्नेत र कालीप्रसाद बाँस्कोटा छन् । फिल्मको सर्वोकृष्ट रचनाकारमा सुदर्शन थापा, शान्तिप्रिय, कालीप्रसाद बाँस्कोटा, राजनराज सिवाकोटी र डा कृष्णहरि बराल मनोनयनमा परेका छन् । त्यस्तै, सर्वोकृष्ट पुरुष पप गायनतर्फ हेमन्त राना, शिव परियार, कमल खत्री, दीपक बज्रचार्य र विश्व नेपाली छन् । महिलातर्फ मेलिना राई, तृष्णा गुरुङ, इन्दिरा जोशी, टीका प्रसार्इं र आकांक्षा बस्याल छन् । पप म्युजिक कम्पोजिसनमा आशिष अविरल, रमेशराज भट्टराई, हिमाल सागर, कमल क्षेत्री र भरत सिटौला छन् । पप गीत रचनातर्फ हिमाल साउद, एकनारायण भण्डारी, सुनील गिरी, योगेन्द्रमणि दाहाल र भूपेन्द्र खडका छन् । पप ब्यान्डतर्फ नेपथ्य, कन्दरा, १९७४ एडी, कर्मा र एक्सिस ब्यान्ड छन् । सर्वोकृष्ट लोकदोहोरी पुरुष गायकतर्फ रामजी खाँण, विरही कार्की, राजु परियार, पशुपति शर्मा र बद्री पँगेनी, महिलातर्फ जुनु रिजाल, देवी घर्तीमगर, शिला आले, मञ्जु पौडेल र भूमिका गिरी छन् । लोकदोहोरी टयुनतर्फ रामजी खाँण, एकनारायण भण्डारी, वसन्त थापा, रमिला न्यौपाने र शिरीष देवकोटा छन् । लोकदोहोरी शब्दतर्फ मिलन लामा, काजीबाबु अर्याल, विदुर शर्मा, पुष्कल शर्मा र रमेश बीजी छन् । लोकल लोकदोहोरी गायकतर्फ लक्ष्मी दाहाल, ढाकाराम पौडेल, मिलन लोप्चन, विक्रम क्षेत्री र मनोज घिमिरे छन् । सर्वोकृष्ट मिड नेपाल गायनतर्फ रमेश थनेत, विराज लामा, मनोज महतो, सुरेश लामा र युवराज कँडेल छन् । सर्वोकृष्ट म्युजिक एरेन्जरतर्फ महराज थापा, बिबी अनुरागी, मोहित मुनाल, सचिन सिंह र राजन इसान छन् । डेब्यु गायनतर्फ ममता गुरुङ, मार्कुश दास, सुनील मगर, शोभा पाण्डे र मीरा कार्की छन् । वर्षको सर्वोकृष्ट गीतमा हेमन्त रानाको सुन साइली, निश्चल बस्नेत र मीना निरौलाको काले दाइ, कालीप्रसाद बाँस्कोटाको निर जहिले रिसाउने, राजनराज सिवाकोटी र अञ्जु पन्तको पूर्व पश्चिम रेल र राजनराज सिवाकोटी, मेलिना राई, राजन इसानको कुटुमा कुटु मनोनयनमा परेका छन् । डोयट गायनतर्फ सुगम पोखरेल र अञ्जु पन्त, राजनराज सिवाकोटी र अञ्जु पन्त, सञ्जीव पराजुली र टीका प्रसाईं, कालीप्रसाद बाँस्कोटा र मेलिना राई, रोहितजंग क्षेत्री र श्रेया सोताङ छन् । सर्वोकृष्ट गजल, राष्ट्रिय गीत र उत्कृष्ट म्युजिक भिडियोतर्फ ५५ वटा मनोनयनमा परेका छन् ।"
जापानमा बुद्धको विशाल मूर्ति कुँद्दै नेपाली कलाकार,"उदयपुर उनको पुख्र्यौली पेसा मूर्तिकला हो । सानैमा मूर्तिकला सिके । आफूले सिकेको कला यतिबेला उनी जापानमा उपयोग गरिरहेका छन् । ३४ वर्षीय रामचन्द्र पण्डितले त्यहाँ विश्वकै ठूलो हुने भनेर दाबी गरिएको ६० फिट अग्लो बुद्ध मूर्ति कुँदिरहेका छन् ।गाउँघरमा रहँदा पनि देवीदेवताका मूर्ति बनाएर बिक्री गरी गुजारा गर्नु रामचन्द्रको दैनिकी थियो । व्यावसायिक रूपमै उदयपुर सदरमुकाम गाईघाट बजारमा मूर्ति बनाउँदै आएका त्रियुगा नगरपालिका ६ जलजलेका पण्डित अहिंसावादी दर्शनबाट प्रभावित छन् ।मूर्तिमा जीवन हुनुपर्छ, उनले भने ।उनलाई गतवर्ष जापान गएर बुद्धको विशाल मूर्ति बनाउने प्रस्ताव आयो । आफ्नो देशको नाम रहने अनि कला पनि खारिने भएकाले जाने निर्णय गरेको हुँ, उनले भने ।हाल उनकै नेतृत्वमा केही सहयोगी कलाकारका साथ जापानको कुमामोतोमा बुद्धको ढुंगेमूर्ति धमाधम निर्माण भइरहेको छ । त्यहाँको एउटा ढुंगे पहरोमा ६० फिटको बुद्ध मूर्तिसहित अन्य ४० फिट र ३० फिटका ६ वटा मूर्तिहरू उनीसहित चार नेपाली मूर्तिकारहरूले कुँदिरहेका छन् । मूर्ति बनाइसक्न पाँच वर्ष लाग्ने उनले बताए ।बुवा टुनाई र आमा दुर्गादेवी पण्डितका जेठो छोराका रूपमा २०४० फागुन ७ गते रामचन्द्रको जन्म भएको हो । पुख्र्यौली पेसा पनि मूर्तिकला नै भएकाले रामचन्द्रले सानै उमेरदेखि नै मूर्तिकलामा रुचि राख्थे ।आमाबाबु ३ दाजुभाइ र ५ दिदीबहिनीसहितको उनको परिवारको पुख्र्यौली पेसा भने माटाका भाँडावर्तन र परम्परागत देवीदेवताका माटाका मूर्तिहरू निर्माण गर्नु हो । न्यून आर्थिक अवस्था भएको उनको आमाबाबुको दैनिकी माटाका भाँडावर्तनबाहेक विभिन्न चाडपर्व र पूजा अवसरमा माटाका मूर्तिहरू ब्।नाएर परिवार धान्ने गर्थे । सप्तरीको घरजग्गा महेन्द्र राजमार्गले उठाएपछि उनको परिवार उदयपुरमा बसाइँ सर्यो । उदयपुर आउँदा रामचन्द्र चार वर्षका थिए ।सानै उमेरदेखि हामीले माटाका भाँडावर्तन र देवीदेवताका मूर्तिहरू नियालेर हेरिरहन्थ्यो, बुवा टुनाईले भने, मूर्तिकलामा उसको विशेष रुचि थियो, हामीलाई सघाउँथ्यो ।उदयपुर बसाइँ सरेपछि जनता मावि, देउरीमा अध्ययन सुरु गरेका रामचन्द्रले पुस्तकभन्दा पनि धेरै रुचि र समय सिर्जनामा लगाउन थालेको उनका शिक्षकहरूले बताए । उनको कलाप्रतिको लगाव धेरै थियो, प्रधानाध्यापक वासुदेव चौधरीले भने, उनीभित्र मूर्तिकलाप्रतिको गहिरो रुचि पैदा भइसकेको थियो ।आफनो परिवारले बनाएका माटाका मूर्तिहरूलाई धुमधाम पूजा भइसकेपछि खोलामा सेलाएको देख्दा मन खिन्न भएर आउँथ्यो, रामचन्द्रले भने, लामो समयसम्म टिकिरहने मूर्ति बनाउने अठोट गर्न थाल्थेँ । जिल्लास्तरीय हस्तकला प्रतियोगितामा प्रथम हुने गरेका उनले मूर्तिकलाको थप ज्ञान हासिल गर्न काठमाडौं र भारतका दिल्ली, कोलकाता, सिलिगुडीसम्म पुगेर प्रशिक्षण लिए । यतै हुँदा उदयपुर सेरामिक्स नामक लघु उद्योग सञ्चालन गरी त्यसैमार्फत माटाका भाँडावर्तन, ढुंगा, ढलोट सिमेंट र फाइबरका मूर्तिहरू बनाए । सुरुमा माटो र ढुंगाको मात्र बनाएका उनी अचेल सिमेन्ट, फाइबर र ढलोटका मूर्ति पनि बनाउँछन् ।उनले काठमाडौंको बीपी संग्राहलयका लागि बीपी कोइराला र गणेशमान सिंहको पूर्ण कदका सालिक बनाएका छन् । यसैगरी, भुटानी राजाका सालिक बनाएर भुटानसम्म आफ्नो कलाको परिचय दिएका छन् ।"
पुनर्निर्माणले फेरिँदै गोरखा,"भूकम्पले क्षति पूर्याएको २७ महिनापछि गोरखा दरबारको पुनर्निर्माण थालिएको छ । राष्ट्रिय पुनर्निर्माण कोषअन्तर्गत पुरातत्त्व विभागले दरबारको मूल भवनको जगैसम्म भत्काएर पुनर्निर्माण गर्न लागेको हो । हाल दरबार भूकम्पले चिराचिरा परेको अवस्थामा छ । दरबारको पुरानो स्वरूप कायमै रहने गरी जगैसम्म भत्काएर नयाँ बनाउने काम थालिएको छ, गोरखा दरबार हेरचाह अड्डाका निमित्त प्रमुख रामेश्वर कट्टेलले भने । यसका लागि ५ करोड ५० लाखको ठेक्का स्वीकृत भइसकेको छ । अहिले पुरानो भवन भत्काएर नयाँ बनाउन चारैतिर टेवा पर्खाल दिने काम भइरहेको छ, उनले भने, अढाई वर्षमा काम सक्ने लक्ष्य लिएका छौं । पुरानै शैलीमा दुई पाखे छाना भएको दरबार बनाउने उनले बताए । पुरानै परम्परागत रूपमा बनाउन लागिएको हो, स्वरूप अहिलेकै जस्तो हुबहु हुन्छ, कुनै परिवर्तन हुँदैन, उनले भने ।भूकम्पपछि पुरात्त्व विभागका प्राविधिकहरूले पटकपटक दरबारको अध्ययन गरेका थिए । उनीहरूको अध्ययन प्रतिवेदनकै आधारमा जगैसम्म भत्काएर दरबारको मूल भवन पुनर्निर्माण गर्न लागिएको कट्टेलको भनाइ छ । अहिले दरबार रहेकै ठाउँमा नयाँ नवनिर्माण गरिने उनले बताए । नयाँ दरबार बनाउन जगको माटो परीक्षणको कामसमेत सकिएको छ, उनले भने । राजा राम शाहको पालामा विंसं १६८६ मा उक्त दरबार बनेको अड्डाका पूर्वप्रमुख गणेश भट्टराईले जनाए । सोही दरबारबाट नेपाल एकीकरण हुनुअघि ७ वटा राजाहरूले गोरखा राज्य सञ्चालन गरेको इतिहास छ । पृथ्वीनारायण शाहले नेपाल एकीकरण गरेपछि उक्त दरबारमा राजाहरू बस्न छाडेको भट्टराईले बताए । १९९० सालको भूकम्पले समेत क्षति नपुगेको दरबारमा २०७२ को भूकम्पले जगैसम्म भत्काएको थियो । बाहिरबाट केही नभएको देखिए पनि भित्र चकनाचुर भएको थियो, कट्टेलले भने । कालिका मन्दिरमा पनि क्षति पुगेको भए पनि तत्कालका लागि मर्मत सम्भार मात्रै गरिने अड्डाले जनाएको छ । भूकम्पपछि दरबार आसपास ८४ लाख ५६ हजारमा मर्मत सम्भारको काम भइसकेको छ ।"
दुर्गम गाउँमै गाडी,"लोकसेवा आयोगमा एउटा प्रश्न सोधिन्छ, नेपालकै पहिलो क्यान्टिलिभर पुल कुन जिल्लामा पर्छ ? उत्तर हो, गोरखा जिल्ला । पहिलो मात्र होइन दोस्रो क्यान्टिलिभर पुल पनि गोरखामै बनेको छ । मनासलु पदमार्गमा पर्ने बुढीगण्डकी नदीको केरौंजा र सिर्दिवास जोड्ने भीरमा पहिलो क्यान्टिलिभर पुल बनेको हो । भूकम्पले ६ महिनासम्म अवरुद्ध पदमार्गमा पुल बनेपछि मात्र सदरमुकामसँग जोडिएको थियो । यही पुलले चुमनुब्री गाउँपालिकाका बासिन्दा र मनासलु घुम्न आउने पर्यटकलाई सहज भएको छ ।दोस्रो क्यान्टिलिभर पुल चुम्चेतको सर्दिखोलामा बनेको छ । खोलामाथिको भीरमा झोलुंगे पुल हाल्ने विकल्प पनि बाँकी नभएपछि पहरो छेडेर क्यान्टिलिभर पुल हालिएको हो । डन्डीले भित्तो छेडेर पुल झुन्डाएपछि स्थानीयदेखि पर्यटकलाई सहज भएको छ । डीएफआईडीले ती दुई पुल निर्माण गरेको हो । भूकम्पले सुनसान बनेको पदमार्गको स्तरवृद्धि भएपछि घुम्न आउने पर्यटकको संख्या दोब्बर बढेर गएको मनासलु क्षेत्र संरक्षण आयोजनाले जनाएको छ । भूकम्पकै कारण नेपालमै पहिलो पटक क्यान्टिलिभर पुल बनेको विश्लेषण गर्नेहरू छन् । चुमनुव्री गाउँपालिकाबाहेक अन्य गाउँपालिका र नगरपालिका केन्द्रसम्म मोटरबाटो पुगिसकेको छ । चुमनुव्रीको केन्द्र हुँदै तिब्बत सीमासम्म जोड्ने सडक खन्न सरकारले नेपाली सेनालाई जिम्मा दिएको छ । धेरै भीरपहरा भएका कारण बम विस्फोट गराएर सडक खन्न सेनालाई जिम्मेवारी दिइएको थियो । सेनाले कार्यदल खटाएर सर्भेको काम सकेर तीव्र गतीमा सडक विस्तार गरिरहेको छ । दुई वर्षमा सामागाउँसम्म सडक पुर्याउने लक्ष्य छ । चालु आर्थिक वर्षमा सडकका लागि १० करोड बजेट छुट्टयाइएको छ । सडक विस्तारको काम तीव्र गतिमा भएकाले स्थानीय उत्साहित छन् । सडकले पैदलयात्राको मजा लिनेहरूलाई भने थोरै निरास बनाएको छ । सडक पुगेपछि पदमार्ग ओझेलमा पर्ने सम्भावना छ, मनासलु संरक्षण क्षेत्र आयोजनाका प्रमुख नरेन्द्र लामाले भने, सडकसँगै धूवाँधूलो र प्रदूषण पनि पुग्छ, पर्यटन क्षेत्रमा असर गर्छ ।गाउँपालिकाको केन्द्रसम्म कच्ची सडक पुगे पनि बाह्रै महिना ती सडक सुचारु हुन सक्दैनन् । भूकम्पको इपिसेन्टर बारपाक जोड्ने सडक कालोपत्रेको लागि स्तरोन्नतिको काम भइरहेको छ । २०७५ सालभित्र बारपाक पुग्ने करिब ४८ किलोमिटर कालोपत्रे भइसक्ने ११ किलोछेवेटारभालुस्वारा बारपाक सडक आयोजनाले जनाएको छ । नाकाबन्दीले सडक कालोपत्रे ढिला भयो, २०७५ असारसम्म बारपाकसम्मै सडक कालोपत्रे हुन्छ, आयोजना प्रमुख अमृतमणि रिमालले भने । धादिङको सीमा आरूघाट र लम्जुङ जोड्ने गरी गोरखा जिल्लाको करिब मध्यभागमा विस्तार गरिएको मध्यपहाडी लोकमार्गको काम पनि धमाधाम भइरहेको छ । तनहुँको आँबुखैरनीबाट सदरमुकाम जोड्ने २४ किलोमिटर सडकको दायाबायाँ ७५७५ सेन्टिमिटर कालोपत्रे गरेर चौडा पारिँदै छ । जिल्लामा भूकम्पीय आपतकालीन सहायक आयोजना (ईईएपी) अन्तर्गत लुइँटेल, भञ्ज्याङ, भच्चेक सडकको ३० किलोमिटर पनि कालोपत्रे हुँदैछ । कालोपत्रेका लागि ठेक्का स्वीकृत भएर सडकको स्तरवृद्धिको काम भइरहेको छ, आयोजना प्रमुख होमनाथ पौडेलले भने । लम्जुङको दूधपोखरी जोड्ने उक्त सडकले पृथ्वीराजमार्गको डुम्रे हुँदै पालुङटार जोड्नेछ । सदरमुकामबाट जिल्लाकै दोस्रो ठूलो व्यापारिक केन्द्र आरूघाट जोड्ने सडक सुधार गरेर कालोपत्रे गर्ने तयारी थालिएको छ । ध्याम्पेसालताकुकोटसौरपानी हुँदै बारपाक जोड्ने सडक पनि कालोपत्रे हुने पौडेलले बताए ।१२ किलोबाट बारपाक हुँदै विस्तार गरिएको सडक माछीखोला र आरूघाट हुँदै लापूभीरबाट सेनाले विस्तार गरेको सडक माछीखोला जोडिएपछि सदरमुकाम र तल्लो मनासलु क्षेत्रमा रिङरोड बन्नेछ । जिल्लाको तल्लो क्षेत्रमा रिङरोड बन्नेछ, प्रमुख जिल्ला अधिकारी जितेन्द्र बस्नेतले भने, छिट्टै जिल्लामा सडक सञ्जालमा सुनौलो फड्को मार्नेछ । उक्त दुई सडकलाई बहुआयामिक महत्त्वका दृष्टिले हेरिएको छ । बहुचर्चित बुढीगण्डकी आयोजनाको आसपास, भूकम्पको केन्द्र, पर्यटकीय लाप्राकमा निर्माण हुँदै गरेको एकीकृत नमुना बस्ती र सदरमुकाम जोड्ने सडकले स्थानीयवासीको जीवनस्तरमा समेत सुधार ल्याउने बस्नेतले बताए । मध्यपहाडी लोकमार्गको ट्रयाकलाई करिब मध्य भागतिर पारेर विस्तार हुँदै गरेको सडकले आर्थिक समृद्धि र पर्यटन क्षेत्रमा गोरखाको अर्को ढोका खोल्छ, उनले भने । रिङरोड लक्षित सडक विस्तार नभए पनि सडक विस्तार गर्दै जाँदा चक्रपथको रूप लिन लागेको हो । जिल्लाकै स्वादिलो आलु उत्पादन हुने गुम्दासम्म सडक पुगिसकेको छ । पहिले हामीले फलाएको आलु खच्चडमा बोकाएर बिक्री गर्न लैजान्थ्यांै, स्थानीय कर्ण माइलाले भने, अहिले गाउँमै गाडी आइपुग्छ, बिक्री गर्न पनि सजिलो छ । खच्चडमा आलुको भन्दा ढुवानी भाडा महँगो हुने उनले बताए । गोरखा घुम्न आएका पर्यटक इपिसेन्टर बारपाक घुमेर नमुना बस्ती गुप्सीपाखामा बास बसेर बुढीगण्डकी जलाशय हुँदै फर्कन सक्छन्, धार्चे गाउँपालिकाका प्रमुख सन्तोष गुरुङले भने । बुढीगण्डकी आयोजना सम्पन्न हुन समय लाग्ला तर एकीकृत बस्ती र सडकको ट्रयाक खोल्ने काम वर्ष दिनभित्रै सकिने लक्ष्य छ ।विस्तार र स्तरवृद्धि भइरहेका सडकहरूमा मोटरेबल पुलहरू पनि निर्माणाधीन छन् । प्रत्येक वडाबाट स्थानीय तहको केन्द्र र एक स्थानीय तहबाट अर्को स्थानीय तहको केन्द्र जोड्ने सडकको स्तरवृद्धिका लागि जोड दिइएको जिल्ला समन्वय समितिका स्थानीय विकास अधिकारी नारायणप्रसाद आचार्यले बताए । ठूला सडक सडक कार्यालय, मध्यमस्तरका सडक जिल्ला समन्वय समिति र स्थानीय तहभित्रका साना सडकहरू सम्बिन्धत गाउँपालिका र नगरपालिकालाई मर्मत, सुधारको जिम्मा दिइएको छ, उनले भने ।सडक विभाग, जिल्ला प्राविधिक कार्यालय र भूकम्प पुनर्निर्माणका लागि आएका दाताले गरी जिल्लामा २० भन्दा बढी पक्की मोटरबेल पुल निर्माणाधीन रहेका छन् । पृथ्वी राजमार्गबाट गण्डकी गाउँपालिकाको केन्द्र भुम्लीचोकबुटार जोड्न १७ करोड ४६ लाख लागतमा काम हुँदैछ ।बेनीघाट, आरूघाटलोर्के भञ्ज्याङ सडक, ११ किलो छेवेटारबारपाक सडकमा पनि आधा दर्जन पुलहरू निर्माणकै चरणमा छन् । पालुङटार र लम्जुङ जोडने गरी चेपे नदीमाथि ६ करोड ८३ लाखको लागतमा मोटरेबल पुल बनिरहेको छ । पुनर्निर्माणमा सघाउन आएको जापानी सहयोग नियोग जाइकाले ५ वटा पुल निर्माणको काम थालेको छ । सदरमुकामबाट बारपाक जोड्ने सडकको राङरुङ, घट्टे, खहेर, झ्याल्ला खोलामाथि पक्की पुल बनाउने काम सुरु भएको छ । दरौंदी नदीमाथि बन्ने मोटरेबल पुलले भने सौरपानी हुँदै सुलिकोट गाउँपालिकाको केन्द्र जोड्नेछ ।पृथ्वी राजमार्गबाट गोरखा नगरपालिका देउराली जोड्ने गरी आँबुखैरनीमा मोटरेबल पुल निर्माणाधीन छ । पृथ्वीराजमार्गबाटै नयाँपुल र विमलनगरबाट पालुङटार नगरपालिका र तुरतुरेबाट पनि पालुङटार जोड्ने गरी पनि पक्की पुल निर्माण भइरहेको छ । गोरखा आँबुखैरेनी खण्डको अँबुवाबाट मनकामना जोड्ने पुलको निर्माण कार्य सकिएको छ । आँबुखैरेनीमा मनकामना पुग्ने पुल बनेपछि भक्तजनहरू गाडी चढेर मन्दिरको दर्शन गर्न जान थालेका छन् । आँबुवामा समेत पुल बनेपछि मनकामना पुग्न दुईवटा सडक प्रयोग गर्न सकिने भएको छ ।"
गौतमलाई प्राधिकरण महानिर्देशकबाट हटाइयो,"काठमाडौं हवाई माफिया र बिचौलियाको दबाबमा पर्यटनमन्त्री जितेन्द्रनारायण देवले नागरिक उड्डयन प्राधिकरणका महानिर्देशक संजीव गौतमलाई पदबाट हटाएका छन् । महानिर्देशक गौतमले सोमबार दोस्रोपटक पर्यटन सचिव महेश्वर न्यौपानेद्वारा सोधिएको २४ घण्टे स्पष्टीकरणको लिखित जवाफ पठाएका थिए । त्यो पत्र नपढी महानिर्देशक गौतमलाई हटाइएको छ । मन्त्रीज्यूलाई राजनितिक दबाब थियो, स्पष्टीकरणभन्दा पनि गौतमलाई चाँडो हटाउनुपर्ने भएकाले हिजै (सोमबार) निणर्य भएको थियो, मन्त्रालयको उच्च स्रोतले भन्यो, स्पष्टीकरण बहाना मात्रै हो, जतिसक्दो चाँडो उनलाई बर्खास्त गर्नुपर्ने दबाब मन्त्रीभन्दा पनि माथिल्लो तहबाटै आएको बुझिन्छ । देवले सोमबारै स्पष्टीकरण अध्ययन नै नगरी हटाउने निणर्य गरेको बैठकमा सहभागी एक अधिकारीले बताए । विजयकुमार गच्छादारको लोकतान्त्रिक फोरमबाट मन्त्री चुनिएका देवलाई यसबारे बारम्बार सम्पर्क गर्दा पनि टेलिफोनमा उपलब्ध भएनन् । तीन वर्षदेखि अन्तर्राष्ट्रिय नागरिक उड्डयन संगठन (आइकाओ) ले लगाएको गम्भीर सुरक्षा चासो (एसएससी) सूचीबाट नेपाललाई हटाएका महानिर्देशक गौतमलाई हटाउन देव भदौ २७ गते दुई नम्बर प्रदेशको स्थानीय तहको निर्वाचनको प्रचारप्रसार छाडेर केही घण्टाका लागि सप्तरीबाट काठमाडौं आएका थिए । काठमाडौंको एक होटलमा महानिर्देशकलाई हटाउन स्पष्टीकरण सोध्ने निर्णय गर्दै उनी हेलिकप्टर चार्टर गरी त्यसै दिन राजविराज फर्केका थिए । काठमाडौं विमानस्थल विस्तारको ठेक्का लिने तर कामै नगर्ने स्पेनिस कम्पनी सानजोसेसँग ठेक्का तोड्ने महानिर्देशक गौतमलाई मंगलबार पर्यटन मन्त्रालयबाट जिम्मेवारीबाट हटाइएको र मन्त्रालयमा तानिएको पत्र पठाइएको छ । त्यहाँको प्रशासन महाशाखाका उपसचिव प्रकाश शर्माले पठाएको पत्रमा गौतमलाई तीन सदस्यीय कार्यदलको संयोजक तोकिएको लेखिएको छ । तर, त्यसमा अन्य दुई सदस्य को छन् ? कार्यअवधि कति हो ? लगायतका विषयमा प्रस्टयाइएको छैन । प्राय: यस्ता कार्यदलमा मन्त्रालयकै सहसचिवलाई जिम्मेवारी दिने पर्यटन मन्त्रालयले २७ महिनाअघि मन्त्रिपरिषद्द्वारा चार वर्षका लागि महानिर्देशक तोकिएका गौतमलाई चलाखीपूर्ण तरिकाले मन्त्रालयमा हाजिर हुन भनेको छ । यो पत्र मंगलबार प्राधिकरणमा पुगे पनि महानिर्देशक गौतम सोमबारै २४ घण्टे स्पष्टीकरणको जवाफ लेखी बिदामा गइसकेका छन् । प्राधिकरणका केही पूर्वमहानिर्देशक तथा सचिवहरूले यो प्रकरणलाई आर्थिक चलखेल भनेका छन् । हवाई क्षेत्रको अनुगमन तथा सेवा प्रदान गर्ने प्राधिकरणको हटसिट नेपालका केही एयरलाइन्स सञ्चालकहरूको कन्ट्रोलमा रहन्छ, एक पूर्वसचिवले भने, विगतमा पनि महानिर्देशकहरूलाई पूरा कार्यकाल काम गर्न दिइएको इतिहास नै छैन । जसले उनीहरूको आर्थिक लाभमा सघाउन मद्दत गर्छ उसैलाई यो हटसिट दिइन्छ । एमालेको कोटाबाट महानिर्देशकको जिम्मेवारी पाएका गौतम विवादरहित र उड्डयन क्षेत्रको ज्ञान भएका महानिर्देशकका रूपमा मानिन्छन् । उनलाई हटाउन यसअघि कांग्रेसका तर्फबाट पर्यटनमन्त्री बनेका जीवनबहादुर शाहीलाई पनि राजनितिक दबाब परेको थियो । तर, उनले गौतमलाई हटाउने दबाब स्विकारेका थिएनन् । त्यसतका कांग्रेस नेतृ स्वर्गीय शैलजा आचार्यसँग नाता जोड्दै आएका मन्त्रालयका सहसचिव सुरेश आचार्यलाई महानिर्देशक बनाउन कांग्रेस वृत्तबाटै दबाब आएको थियो । यसपटक गौतमलाई हटाई सहसचिव आचार्यलाई महानिर्देशकमा ल्याउने तयारी मन्त्री देवको थियो । तर, सरकारद्वारा नै कालोसूचीमा रोखिएको स्पेनिस कम्पनीलाई करिब ७ अर्ब फाइदा पुग्ने गरी आचार्यले निमित्त सचिव भएको मौकामा गौतमलाई पहिलो स्पष्टीकरणपत्र लेखेको अभियोग लागेको छ । यसमा मन्त्रीले उनलाई नै उल्टै स्पष्टीकरण सोधेका छन् । यस घटनाले अब आचार्य महानिर्देशकमा आउने सम्भावना न्यून देखिएको छ भने त्रिभुवन अन्तर्राष्ट्रिय विमानस्थलका प्रमुख देवानन्द उपाध्याय महानिर्देशकका लागि तयार भएका छन् ।"
परिसूचक र कारोबार दुवैमा सुधार,"काठमाडौं हिन्दुहरूको महान् चाड बडा दसैंको बिदा सुरु हुने अघिल्लो दिन (मंगलबार) नेप्से र कारोबार रकम दुवैमा सुधार भएको छ । उक्त दिन कारोबार खुलेदेखि नै बजारले सुधारको बाटो पछ्याएको थियो । मध्याह्नमा वृद्धिदर केही साँघुरिए पनि अन्तत: ४ अंकको वृद्धिसहित १ हजार ५ सय ४९४६ विन्दुमा बन्द भएको छ । अघिल्लो दिनको तुलनामा मंगलबार कारोबार रकम करिब साढे १५ प्रतिशतले बढेको छ । दिनभरको कारोबारमा ३२ करोड रुपैयाँ बराबरको सेयर कारोबार भयो । करिब साढे ३ हजार कारोबारबाट १ सय ५३ कम्पनीका ७ लाख ५६ हजार ९ सय ८७ कित्ता सेयर किनबेच भए । नेप्से बढेसँगै सेयर बजारको आकार (कुल बजारीकरण) पनि केही बढेर १७ खर्ब ९४ अर्ब रुपैयाँ पुगेको छ । कारोबारमा आएकामध्ये ८४ कम्पनीको सेयर मूल्य बढयो, ५१ कम्पनीको सेयर मूल्य घटयो र १८ कम्पनीको सेयर मूल्य स्थिर छ । उक्त दिन ४ समूहका परिसूचक घटे । बाँकी समूहका परिसूचक बढे । सो दिन क वर्गका कम्पनीहरूको कारोबार मापन सेन्सेटिभ परिसूचक ०३६ प्रतिशत बढेर ३ सय २५ दशमलव २९ अंक पुगेको छ । मंगलबार बैंकिङ समूहको परिसूचक ० ३९ प्रतिशत, अन्य समूहको ०३६, वित्त कम्पनीको ०२४, विकास बैंकको ०६ प्रतिशत र बिमा कम्पनीका परिसूचक ००४ प्रतिशत बढे । तर, व्यापार समूहको परिसूचक ८१६ प्रतिशत, होटलको ०९८, उत्पादन तथा प्रशोधन समूहको ०७२ प्रतिशत र जलविद्युत् कम्पनीको ०३६ प्रतिशत घटे ।"
थपिएका स्थानीय तहलाई छिमेकीकै बजेट,"सरकारले ७ सय ४४ वटा स्थानीय तहका लागि २ खर्ब २५ अर्ब रुपैयाँ बजेट विनियोजन गरेको हो । हाल ७ सय ५३ स्थानीय तह कायम भएका छन् । स्थानीय तह थपिए पनि बजेट भने वृद्धि नहुने भएको हो । यसको एकतिहाइ रकम ७५ अर्ब रुपैयाँको अख्तियारी साउन १ मा गएको हो । बाँकी रकम भने एकतिहाइकै दरले अब दुई चरण मंसिर १ र चैत १ गते निकासा दिने व्यवस्था सरकारले गरेको छ । उक्त बजेट बजेट स्थानीय तहले आफ्नो छुट्टै बजेट बनाएर मात्रै खर्च गर्न पाउनेछ । केन्द्रबाट जाने बजेट स्थानीय तहले सञ्चित खातामा जम्मा गर्नुपर्नेछ । स्थानीय तहलाई प्राप्त हुने सबै प्रकारको आम्दानी सञ्चित खातामा जम्मा गर्नुपर्ने व्यवस्था गरिसकेको छ । उक्त खाता नेपाल राष्ट्र बैंकबाट इजाजत प्राप्त क वर्गको वाणिज्य बैंकमा मात्र खोल्न पाइनेछ । यसबाहेक सञ्चित खाता सरकार तथा प्रदेशबाट प्राप्त अनुदान, आन्तरिक राजस्व र अन्य आय, अनुदान र ऋण, राजस्व बाँडफाँटसम्बन्धी विभाज्य कोषबाट प्राप्त हुने रकम, गाउँपालिकानगरपालिकामा गाभिएका साविकका गाविस तथा नगरपालिकाबाट दायित्व हस्तान्तरण भएको रकम, अन्य जुनसुकै तरिकाबाट गाउँपालिका वा नगरपालिकालाई प्राप्त रकम जम्मा गर्नुपर्नेछ । जम्मा गरेपछि स्थानीय तहले आफ्नो बजेट बनाई स्थानीय सभाबाट पास गराई अर्को खर्च खाता खोली त्यसमा जम्मा गरेर सम्बन्धित कार्यक्रममा खर्च गर्न पाउने हो ।केन्द्र सरकारले दिएको बजेटबाट सवारी साधन खरिद गर्ने, जनप्रतिनिधिलाई तलब खुवाउनेलगायतका काम भने तत्काल गर्न पाइनेछैन । अर्थले बजेट लगत्तै स्थानीय तहमा बजेट तर्जुमा, कार्यान्वयन, आर्थिक व्यवस्थापन तथा सम्पत्ति हस्तान्तरणसम्बन्धी निर्देशिका जारी गरी विभिन्न विलासिताका खर्चमा रोक लगाइसकेको छ । कानुन नबनेसम्म जनप्रतिनिधिलाई यो बजेटबाट तलबभत्तासमेत खान नपाइने व्यवस्था गरेको हो । स्थानीय तहको सभाबाट पारित गराई स्थानीय स्रोतबाट संकलिन रकमबाट भने सुविधा लिन पाउने बाटो भने खुला गरिदिएको छ ।"
प्रदेश २ मा खर्च गर्न बाटो खुल्यो,"सरकारले बजेट विनियोजन गरे पनि निर्वाचन ढिलो भएका कारण प्रदेश २ का स्थानीय तहले वार्षिक बजेट खर्च गर्न पाइरहेका थिएनन् । असोज २ मा भएको निर्वाचनले नयाँ जनप्रतिनिधि चयन भएसँगै अब उनीहरूले बजेट बनाएपछि विकास निर्माणको काममा खर्च गर्ने बाटो खुला भएको छ । अब उनीहरूले आफ्नो बजेट बनाउनुपर्छ, संघीय मामिला तथा स्थानीय विकास मन्त्रालयका एक अधिकारी भन्छन्, बजेट पेस नै नगरी वार्षिक विकास कार्यक्रमको रकम खर्च गर्न पाइँदैनथ्यो । अब भने त्यो बाटो खुला हुने भएको छ । सरकारले प्रदेश दुईका स्थानीय तहलाई ३७ अर्ब ३० करोड रुपैयाँ बजेट विनियोजन गरेको थियो । यसमध्ये एकतिहाइ बजेट सम्बन्धित गाउँपालिकालाई निकासा दिन महालेखा नियन्त्रकको कार्यालयले जिल्ला कोष तथा लेखा नियन्त्रक (कोलेनिका) को कार्यालयहरूलाई गत साउन १ गते नै पत्राचार गरिसकेको छ । महालेखा नियन्त्रकको कार्यालयले साउन १ गतेनै ७९ वटा कोलेनिकाहरूलाई यस्तो आदेश दिएको हो ।प्रदेश दुईमा निर्वाचित जनप्रतिनिधिले स्थानीय तहको नाममा बैंक खाताको व्यवस्था गरेपछि मन्त्रालयगत बजेट सूचना प्रणाली (एलएमबीआईएस) मा पेस भएका कार्यक्रम र वित्तीय समानीकरण अनुदान पुस्तिकामा समावेश भएका कार्यक्रमहरूको एकतिहाइ रकम खर्च गर्न पाउनेछन् । जनप्रतिनिधि चयन नभएका कारण स्थानीय तहको कार्यकारी अधिकृतले प्रशासनिक कार्यमा मात्रै बजेट खर्च गर्दै आएका छन् ।"
सामूहिक जडीबुटी खेती,"थबाङ (रोल्पा) उत्तरी रोल्पाका गाउँहरूमा कृषकले सामूहिक जडीबुटी खेती सुरु गरेका छन् । समूह बनाएर थबाङ, मिरुल, कुरेलीलगायतका गाउँमा कृषकहरूले बहुमूल्य जडीबुटीको खेती थालेका हुन् । थबाङ गाउँपालिको जडीबुटी उत्पादक संस्था अमृत जडीबुटी सहकारी संस्थाको अगुवाइमा ती गाउँहरूमा संयुक्त खेती प्रणाली थालिएका हो । संस्थाका अध्यक्ष सतबहादुर पुनले उच्च हिमाली भेगमा हुने जडीबुटीको व्यवस्थित एवं सामूहिक खेती थालिएको बताए । सामूहिक खेती गर्ने उद्देश्यले हामीले सुरु गरेका हौं, पुनले भने । कृषकहरूले उत्तरी रोल्पाका थबाङलगायत मिरुल, कुरेली, धबाङ, उवा, जेलबाङ गाउँमा जडीबुटी खेती गरेका हुन् । सहकारीकै अगुवाइमा नमुना उत्पादनका लागि एक वर्षअघि रोल्पा नगरपालिकाको सातदोबाटोमा जग्गा भाडामा लिएर महत्त्वपूर्ण मानिएको अमलवेद खेती थालिएको थियो । हाल सातदोबाटोमा ती बिरुवा हुर्कंदै छन् । जिल्ला वन कार्यालयका अनुसार सातदोबाटोमा संयुक्त रूपमा खेती सुरु गरिएकाले रोल्पामा जडीबुटीको उत्पादन हुने देखिएको हो । अमलवेदको खेती रोल्पाका अन्य गाउँमा पनि गरिएको छ । जडीबुटी खेतीलाई व्यावसायिक बनाउन जिल्ला वन कार्यालयले सहयोग गर्दै आएको कर्मचारी उमाकान्तप्रसाद जैसवालले बताए । जडीबुटी उत्पादक कृषकले जिल्लाका विभिन्न स्थानमा व्यवस्थित जडीबुटीको उत्पादन थालेपछि जिल्लाको आन्तरिक आम्दानीसमेत वृद्धि भएको जिल्ला समन्वय समितिले जनाएको छ । जिल्लामा जडीबुटी निकासी गरेबापत बर्सेनि करोड रुपैयाँ बढीको राजस्व संकलन हुँदै आएको छ । कृषकहरूले पछिल्लोपटक सहकारीका माध्यमबाट जडीबुटीको व्यावसायिक खेती थालेर यसको उत्पादन बढाउँदै समेत आएका छन् । कृषक सतबहादुर पुनले केही वर्षयता जडीबुटीलाई आफ्नै बारीमा व्यवस्थित रूपमा खेती गर्ने गरिएको बताए । उनका अनुसार यसअघि वनमै पाइने जडीबुटी संकलन गर्ने चलन बिस्तारै कम हुँदै गएको छ । अब हामीले सहकारीका माध्यमबाट जडीबुटीको व्यापक खेती थालेका छौं । यसबाट गाउँमै रोजगारी पाइने र वातावरणको संरक्षणसमेत हुने गरेको छ, उनले भने । स्वदेशमै श्रम स्वदेशमै पसिना, स्वदेशमै रोजगार स्वदेशमै अवसर भन्ने मुख्य नारा लिइएको अमृत जडीबुटी सहकारी संस्थामा आबद्ध सदस्यले घर आँगनमा जडीबुटी खेती गरेर जीवन बदल्ने योजना बनाएका हुन् । सहकारीले जडीबुटीको सामूहिक एवं व्यवस्थित खेतीमा वृद्धि गरेर युवा पलायन रोक्ने योजनासमेत बनाएको छ । अध्यक्ष पुनका अनुसार विदेश पलायन भएका करिब १५ हजार युवालाई गाउँमै रोजगारी दिलाउन खेतीमा आधुनिकता भित्र्याउने लक्ष्य लिइएको छ । यो अभियानलाई थबाङ गाउँपालिकाका नवनिर्वाचित अध्यक्ष वीरबहादुर घर्तीमगरले समेत साथ दिने प्रतिबद्धता जनाएका छन् । जडीबुटी व्यवसायी संघका अध्यक्ष तथा जडीबुटी व्यापारी लीलबहादुर थापाका अनुसार बहुमूल्य जडीबुटीको खेती विस्तार गर्न प्रशोधन उद्योगहररूको संख्या पनि नेपालमा बढ्ने विश्वास गरिएको छ । उनले नेपालबाट जडीबुटी निकासी गरेर भारत पठाउने समस्याले कृषकहरूले खासै लाभ पाउन नसकेको बताए । अमलवेदका विभिन्न उत्पादनहरू भारतमा प्रशोधन गरेर मात्र नेपालमा पुन: ल्याइन्छन् । कृषकले बिक्री गरेको मूल्यभन्दा कयौं गुणा वृद्धि गरेर उसैको वस्तु नेपालमा प्रयोग गर्नुपर्ने अवस्था छ । अमलवेदलाई स्थानीयले चुल्ठी र पदम चाल्नोका नामले चिन्छन् । नेपालमा यसको मूल्य प्रतिकिलो ४० देखि ४ सय रुपैयाँसम्म छ । जिल्ला वन कार्यालयका अनुसार रोल्पामा अमलवेदलगायत टिमुर, सतुवा, पाँचऔंले, कटुकी, एलोभेरा, बोजो, तिते, दालचिनी, काउलोलगायतका जडीबुटी उत्पादन हुन्छ । कतिपय जडीबुटीलाई कृषकहरूले आफ्नै बारीमा उत्पादन गर्न थालेका छन् । जडीबुटीको व्यावसायिक खेती भएमा कृषकहरू आत्मनिर्भर बन्न सक्ने जिल्ला वनले जनाएको छ । निमित्त जिल्ला वन अधिकृत भीम कालिकोटेले भने, राप्ती र कर्णालीबाट करोडौंको जडीबुटी निकासी हुँदै आएको छ । तर यहीँका कृषकले पर्याप्त आम्दानी लिन सकेका छैनन् । जिल्ला वनका अनुसार रोल्पाबाट बर्सेनि करिब ३ सय क्विन्टल अमलवेद निकासी हुने गरेको छ । रोल्पामा मात्र करिब ६० प्रकारको जडीबुटी पाइने वन कार्यालयले जनाएको छ । केही वर्षअघि जडीबुटी खेती विस्तारका लागि रोल्पामा करिब ३ करोड रुपैयाँको लगानीसमेत भित्रिएको थियो । जडीबुटी उत्पादनका बारेमा हाल विशेष परियोजनासमेत सञ्चालन गर्ने गरिएको छ ।रोल्पालगायत मध्यपश्चिमका पहाडी र हिमाली जिल्लामा टिमुर, काउलो, बोझो, अतिस, अमलवेद, पखानभेद, पदमचाल, रिठा, तेजपाल, चुत्रो, दालचिनी बोक्रालगायतका जडीबुटी उत्पादन हुन्छ । यस क्षेत्रमा उत्पादित जडीबुटी भारत पठाउने नाका नेपालगन्ज हो । भारत निकासी हुने गरेका जडीबुटीमा सरकारी नीति अस्पष्ट हुँदा र भण्डारणमा समस्या हुँदै आएकाले सम्भावना हुँदाहुँदै पनि जडीबुटी व्यापार फस्टाउन नसकेको कृषकहरूको गुनासो छ ।"
सीमावर्ती बजार सुनसान,"इलाम दसैं सुरु हुनै लाग्दा व्यापारिक केन्द्रहरूमा चहलपहल बढदो छ । पूर्वी सीमावर्ती पशुपतिनगरको अवस्था भने उल्टो छ । पूर्वी पहाडी क्षेत्रकै चहलपहल धेरै हुने सीमावर्ती पशुपतिनगर बजारको अवस्था दिनानुदिन गिर्दो छ ।सडक सुविधासहित पहाडी सहरलाई चाहिने अत्यावश्यक पूर्वाधार भएर पनि यो बजारको महत्त्व बढ्नुको सट्टा घटदै गएको छ । आगलागीले पटकपटक जकडेको बजारमा पक्की घर बनेका छन् । लाखौं खर्चेर लोभलाग्दा पसल पनि खुलेका छन् । कारोबार न्यून भएपछि व्यवसाय धराशायी भएको सुनाउँछन् । दार्जिलिङ निर्भर रहेकाले पछिल्लो समय गोर्खाल्यान्ड आन्दोलनको मार धेरै खेप्नुपरे पनि पशुपतिनगर बजार खस्कनुमा अरू पनि थुप्रै कारण छन् । चाइनिज, जापनीजलगायत विदेशी सामग्री पाइने भएकाले कुनै बेला नेपालको मात्र नभएर भारतीय क्षेत्रका ग्राहकको रोजाइमा पनि यो बजार पर्ने गरेको थियो । तर, त्यस्ता सामग्री हिजोआज भारतका विभिन्न स्थानमा पाइन थालेका छन् । यहाँको भन्सारलाई निरुत्साहित गर्दै काँकडभिट्टा भन्सारबाट मात्र सामग्री निर्यात र आयात गर्नुले पनि बजारलाई ठूलै नोक्सानी पुर्याएको छ । दार्जिलिङमा आएका पर्यटकलाई सीधा इलाम भएर नेपाल प्रवेश गराउने र उता पठाउने इमिग्रेसन कार्यालय नहुनु पनि यस क्षेत्रको प्रवद्धर्धनमा बाधक बनेको हो । नेपाली पक्षबाट पहल भए पनि भन्सारको प्रयोग बढाउने क्वारेन्टाइन कार्यालय नराखिनुले स्थानीय अझ खिन्न छन् । नेपाली पक्षले यी कार्यालय राख्ने पहल गरे पनि भारतीय पक्षले कार्यालय राख्ने जमिनको अभाव देखाउँदै सञ्चालन गर्न नमानेको जानकारहरूको भनाइ छ । बजारमा व्यवसाय बढ्नुको सट्टा घटदो क्रममा छ । बजार प्रवद्र्धनका लागि इमिग्रेसन र क्वारेन्टाइन कार्यालय सञ्चालनसँगै पर्यटक लक्षित पूर्वाधार आवश्यक छ, पशुपतिनगर उद्योग वाणिज्य संघका अध्यक्ष प्रमोद राईले भने, दर्ता भएका साढे सात सय व्यवसायमध्ये आधाभन्दा कम मात्र सञ्चालनमा छन् । पछिल्लो समय गोर्खाल्यान्ड आन्दोलनका कारण व्यापार व्यवसाय ठप्प भएपछि व्यवासयीहरू अन्योलमा छन् । अघिल्ला वर्षहरूमा यति बेला भीडभाड हुने यो बजार हाल बन्द जस्तै छ । केही व्यापारीले पसल खोले पनि कारोबार भने शून्य छ । भारतबाट आउने पर्यटक र नेपालबाट दार्जिलिङ सिक्किमलगायतका क्षेत्रमा घुम्न जानेका कारण यो बजारको व्यवसाय टिकेको थियो । ०२६ सालदेखि पशुपतिनगर बजारमा चाइनिजलगायत विदेशी सामग्री बिक्री गर्दै आएका व्यवसायी कृष्णराम श्रेष्ठ हिजोआज बजारको अवस्था देख्दा खिन्न छन् । थोरैथोरै सामग्री ल्याएर बिक्री गर्दै सुरु भएको यहाँको कारोबार बढदो थियो, उनले भने, तर, एकाएक यस्ता सामग्रीका बजार अन्यत्र बढेपछि यहाँको चहलपहल पनि घटयो । माडवारी समुदायको बाक्लो उपस्थिति रहे पनि घटदै गएको छ । यहाँका व्यपारीहरू सिलिगुडी, झापा, विराटनगर, काठमाडौंलगायत क्षेत्रमा सरेका छन् । दार्जिलिङबाट मिरिक जाने सडकले छुने भएकाले धेरै भारतीय पर्यटक नेपाल आउने गरेकाले सामान्य भए पनि कारोबार निरन्तर थियो । दार्जिलिङमा हुने राजनीतिक घटनाक्रमले यो बजारलाई प्रभाव पार्नु स्वाभाविक भए पनि नेपाली क्षेत्रमा पर्यटकीय गतिविधि बढाउने क्रियाकलाप नहुनुले यो अवस्था आएको स्थानीय बताउँछन् । जिल्लाका पूर्वी क्षेत्रमा दैनिक ठूलो संख्यामा पर्यटक जाने गरे पनि पशुपतिनगर पुग्दैनन् । दार्जिलिङ छिर्ने नाकाका रूपमा मात्र यो बजारलाई बुझिएकाले व्यवसायीको ठूलो लगानी खेर जाने स्थितिमा पुगेको छ । पर्यटक लक्षित होटलको कारोबार ठप्प हुँदा व्यवसायीले नराम्रो आर्थिक भार खेप्नुपरेको छ । यस क्षेत्रका होटलमा कारोबार शून्य रहेको होटल व्यवसायी संघ पशुपतिनगरका सचिव फादनकुमार तामाङ बताउँछन् । आफ्नै घर हुनेले जसोतसो थेगेका होलान्, उनले भने, भाडामा लिएर चलाउनेलाई कठिन छ । आन्दोलनको प्रभाव इलामको पूर्वी र उत्तरी सबै सीमावर्ती क्षेत्रमा परेको छ । पर्यटकीय यी क्षेत्रमा पर्यटक पुग्न सकेका छैनन् । सीमावर्ती गाउँमा खाद्यान्नलगायत उपभोग्य सामग्रीको जोहो गर्न कठिन छ । उत्पादित घिउछुर्पी, सागसब्जीलगायतका सामग्री बिक्री नहुँदा कृषकसमेत मारमा छन् । नेपालतर्फबाट सडकसहित पर्यटकीय स्थलको पूर्वाधार विकास गर्दै परनिर्भरता हटाउन सके यहाँका बासिन्दाको दैनिकी र लगानी जोखिममा नपर्ने स्थानीयको भनाइ छ ।"
कोमात्सुको हाइड्रोलिक ब्रेकर,काठमाडौं (कास) कन्टिनेन्टल ट्रेडिङले कोमात्सु हाइड्रोलिक ब्रेकर नेपाली बजारमा भित्र्याएको छ । कन्टिनेन्टल नेपालका लागि कोमात्सुको आधिकारिक बिक्रेता हो । यो बढी शक्तिशाली भएको जारी विज्ञप्तिमा उल्लेख छ । कम्पनीले बिक्रीपछिको सेवासमेत दिएको जनाएको छ ।
लालीगुराँसको मुनाफा पौने ८ करोड,काठमाडौं गत आर्थिक वर्षमा लालिगुराँस बहुउद्देश्यीय सहकारी संस्थाले ७ करोड ७७ लाख १६ हजार रुपैयाँ खुद मुनाफा आर्जन गरेको छ । अघिल्लो वर्षको तुलनामा गत वर्ष खुद मुनाफा १६५७ प्रतिशतले बढी हो । गत आर्थिक वर्ष संस्थाको निक्षेप ६६७ प्रतिशतले बढेर ४ अर्ब १८ करोड ५० लाख रुपैयाँ पुगेको छ । आर्थिक वर्ष ०७२७३ मा संस्थाको निक्षेप ३ अर्ब ९२ करोड रुपैयाँ थियो । आर्थिक वर्ष ०७३७४ मा संस्थाको कर्जा लगानी ७०१ प्रतिशतले बढेर ३ अर्ब १९ करोड २३ लाख रुपैयाँ पुगेको छ । अघिल्लो वर्ष यो २ अर्ब ९८ करोड ३१ लाख रुपैयाँ थियो । गत आर्थिक वर्ष संस्थाले ४ करोड ७१ लाख रुपैयाँ राजस्व बुझाएको संस्थाले जनाएको छ ।
९ करोडको सामान बिक्री,"काठमाडांै चाडपर्वलाई लक्षित गरी सञ्चालन भएको सहुलियत पसलबाट करिब ९ करोड रुपैयाँको सामान बिक्री भएको छ । खाद्य संस्थान, साल्ट ट्रेडिङ र नेसनल ट्ेरडिङले सञ्चालन गरेको पसलमा २६ दिनसम्म ८ करोड ९२ लाख रुपैयाँको सामान बिक्री भएको हो । सहुलियत पसल भदौ १६ बाट सञ्चालन भएका थिए । रामशाह पथको सहुलियत पसलबाट दुग्ध विकास संस्थानले पनि छुटमा बिक्री गरिरहेको छ । तथ्यांकअनुसार सबैभन्दा बढी साल्ट ट्ेरडिङले बिक्री गरेको छ । साल्टले उपत्यकाको ९ ठाउँमा पसल सञ्चालन गर्दै आएको छ । ती पसलबाट दैनिक करिब ७ लाख रुपैयाँको सामान बिक्री भएको कर्पोरेसन्सका व्यापार विभागका प्रबन्धक पंकज जोशीले बताए । जसअनुसार ७ करोड २ लाख रुपैयाँको बिक्री भएको छ । सर्वसाधारणको भीड चिनीमा रहेको उनले बताए । बजारमा प्रतिकिलो ९० रुपैयाँसम्म बिक्री हुन्छ । सहुलियत पसलमा प्रतिकिलो ७७ रुपैयाँ ५० पैसामा बिक्री भएको छ, उनले भने, साल्ट र व्यवसायीको मूल्यमा धेरै अन्तर भएकाले चिनीमा भीड बढी छ । सहुलियत पसलबाट एउटा व्यक्तिले ६ किलोसम्म खरिद गर्न सक्छन् । सहुलियत पसलबाट बजार हस्तक्षेप गर्न सक्षम भएको उनले बताए । हाम्रो उद्देश्य बजार हस्तक्षेप गर्नु हो । सरकारले सहुलियत मूल्यमा बिक्री गर्दा चिनीको भाउ बढेको छैन, उनले भने । दसैंका लागि साल्टले २० हजार टन चिनी बजारमा पठाएको उनले बताए । साल्टले चिनीबाहेक चामल, पिठो, मैदा, दाल, गेडागुडीका नुन, धुप, सलाई, चकलेट, पूजापाठका सामान बिक्रीमा राखेको छ । यस्तै तीनवटा मोबाइल भ्यानबाट पनि खाद्यान्न बिक्री भइरहेको जनाएको छ । सहुलियत पसल उपत्यकाबाहेक राजधानी बाहिर करिब २२ स्थानमा पनि सञ्चालन गरिएको छ । पसलबाट एउटा परिवारले नुन ६ केजी, चिनी ६ केजी र चामल ३० केजीसम्म खरिद गर्न पाउनेछन् । सहुलियत पसलबाट नुनमा प्रतिकेजी २ रुपैयाँ, बासमती चामलमा १० र अन्य चामलमा ५ रुपैयाँ र फापरमा १० रुपैयाँ छुट दिएको छ । चामल र सिमी खाद्य संस्थानले बिक्री गर्दै आएको छ । संस्थानका प्रवक्ता शंकर सापकोटाका अनुसार सहुलियत पसलबाट चामल र सिमी गरी दैनिक करिब ७ लाख (२६ दिनमा १ करोड ८२ लाख) रुपैयाँको कारोबार भएको बताए । बासमती चामलको मूल्य बजारभन्दा धेरै सस्तोमा उपलब्ध गराएकाले सर्वसाधारणको आकर्षण रहेको उनले बताए । बजारमा बासमती चामलको मूल्य प्रतिकिलो १ सय ३० रुपैयाँसम्म पर्छ । संस्थानले प्रतिकिलो ८५ रुपैयाँमा दिएको छ, सापकोटाले भने, सस्तो भएकाले बासमती चामल किन्नेको भीड धेरै छ । उनका अनुसार दैनिक २ सयदेखि २ सय ५० क्विन्टल बिक्री भएको छ । सिमी किन्ने उपभोक्ताको संख्या पनि उत्साहजनक रूपमा बढेको संस्थानले जनाएको छ ।सिमी कर्णालीको उत्पादन हो । सबै रोगीहरूका लागि खानयोग्य हुन्छ । जसले गर्दा सर्वसाधारणले रुचाएको सापकोटाले बताए । कर्णालीको उत्पादन भएकाले सिमीमा पनि आकर्षण छ, उनले भने । संस्थानले बिक्री गर्ने खसीबोका र च्यांग्रामा पनि प्रतिकिलो १० रुपैयाँको दरले छुट छ । नेसनल ट्ेरडिङले पनि चिनियाँ इन्डक्सन चुलो बिक्रीमा राखेको छ । तर, चुलोको बिक्री सन्तोषजनक नभएको महाप्रबन्धक लवराज जोशीले बताए । उनका अनुसार दैनिक ७८ वटा मात्रै बिक्री भएको छ । एउटा चुलोको मूल्य ४ हजार रुपैयाँ तोकेको छ । जसअनुसार करिब १८ लाख रुपैयाँको बिक्री भएको जनाएको छ । अनुदानको चुलो करिब ८ हजार थान बाँकी थियो । चुलो रामशाह पथ र टेकुबाट बिक्री गर्दै आाएका छौं, उनले भने, तर, बिक्री सन्तोषजनक छैन । भारतीय नाकाबन्दीका बेला अनुदानमा ल्याइएको चुलो बिक्री हुन सकेको थिएन । चुलोको उचित व्यवस्थापन नहँुदा बिक्री हुन नसकेको हो । नाकाबन्दीले खाना पकाउने एलपी ग्यासको चरम अभाव भएपछि चीनले अनुदानमा ११ हजार ३ सय चुलो उपलब्ध गराएको थियो । उक्त चुलो नेसनल ट्ेरडिङमार्फत बिक्री गर्ने सरकारको योजना थियो । तर, चुलोको मूल्य करिब १२ हजार निर्धारण गरेपछि पनि बिक्री भएन । हाल नेसनलले करिब ४ हजारमा बिक्री गर्दै आएको छ । सहुलियत पसल विगत वर्षझैं रामशाह पथ (सिंहदरबार), थापाथली, नख्खु, टेकु, जडीबुटी (कोटेश्वर), सूर्यविनायक (भक्तपुर), सतुंगल, कालिमाटी (साल्ट ट्रेडिङ परिसर) लगायत क्षेत्रमा सञ्चालन भइरहेको छ । पसल भदौ १६ देखि कात्तिक ९ गतेसम्म सञ्चालन हुने जनाइएको छ ।"
मुस्ताङको स्याउ महँगियो,"व्यवसायीले मुस्ताङको स्याउ बागलुङमा प्रतिकेजी १ सय ८० रुपैयाँसम्ममा बिक्री गरेका छन् । मुस्ताङका किसानले प्रतिकेजी ६० देखि ७० रुपैयाँमा बिक्री गरे पनि ढुवानीको समस्याले मूल्य बढेको हो । यातायातका साधन नचल्दा खच्चरमा बोकाएर ल्याउनुपर्यो, फलफूल व्यवसायी संघका अध्यक्ष धुवप्रसाद शर्माले भने, सवारी चल्न थालेपछि पनि अप्ठयारो बाटोको कारण महँगो भएको हो । केही व्यवसायीले होलसेलका रूपमा स्याउ खरिद गरिरहेका छन् ।छिटो दसैं परेकाले स्याउ राम्रोसँग पाकेको पनि छैन । बजारमा यतिबेला अन्य फलफूल छैनन् । वर्षात् नसकिएकाले मेवा पनि खासै नआएको उनले बताए । दसैंका लागि स्याउको विकल्पको अन्य फलफूल नभएकाले महँगो परेको उपभोक्ताको गुनासो छ ।चिनियाँ स्याउ पनि १ सय ८० रुपैयाँमा बिक्री भएको छ । तुलनात्मक स्वादिलो भएकाले अधिकांशले मुस्ताङकै स्याउ खोज्ने व्यावसायी बताउँछन् । प्रशासनले खरिद मूल्य र बिक्री मूल्य अनुसन्धान गर्ने सहायक प्रजिअ धु्रव गिरीले बताए । फलफूलमा केही बढी मूल्य भए पनि अन्य वस्तुमा अचाक्ली मूल्य बढेको छ, गिरीले भने, छड्के गरेर गैरकानुनी भेटिएमा कारबाही गर्ने प्रक्रियामा लागेका छौं । केही समयदेखि नियमित बजार अनुगमनको काम पनि भइरहेको उनले बताए ।यात्रु बोक्ने सवारी नियमित गए पनि सामान ढुवानीका लागि ठूला ट्रक जान नसक्ने भएकाले मूल्य बढी परेको व्यवसायीको भनाइ छ । सजिलै ल्याएर बिक्री गर्न सकिएको छैन, दुईतीन दिनसम्म ढुवानीमा खर्च हुन्छ, शर्माले भने, फलफूलको मूल्यसूची नराखे पनि बजारमा एकरूपता बनाउन भने पहल भएको छ । व्यवसायीले तरकारी र फलफूलमा आआफ्नै मूल्य तोकेका छन् । उपभोक्ता मञ्चले खाद्यान्नमा अनुगमन गरे पनि फलफूलमा नगरेको अध्यक्ष शैलेन्द्र श्रेष्ठले बताए । फलफूलमा पनि मूल्य धेरै भएको पायौं, श्रेष्ठले भने, कालोबजारी, गैरखाद्य वस्तु बिक्री, गुणस्तरहीन वस्तुको खरिद बिक्री गर्नेलाई कारबाही गर्न लागेकाले फलफूलतर्फ खासै हेर्न भ्याएका छैनौं ।"
अमेरिकाले भन्योयुद्ध सुरु गरेको होइन,"संयुक्त राष्ट्रसंघका पूर्वमहासचिव वान कि मुनले कोरियाली प्रायद्वीपमा जारी तनाब खतरनाक रहेकाले सुझबुझपूर्ण समाधान गर्नुपर्ने बताएका छन् । सोलमा कोरियाली औद्योगिक संघले गरेका कार्यक्रममा मुनले आकस्मिक द्वन्द्व वा झडपको अवस्था नआउने गरी तनाब अन्त्य गर्नुपर्ने जनाए । उनले भने, परिस्थिति पहिलेको जस्तो छैन, झनझन खतरा बढै छ, यसको समाधानमा संयमता अपनाउनु जरुरी छ । उनले समस्याको शान्तिपूर्ण समाधानका लागि सरोकारवालाले सोच्नुपर्ने जनाए । उनले भने, सन् १९५३ मा कोरियाली युद्धको अन्त्यपछि दुई कोरियाबीच आएका कैयौं उतारचढावलाई कतिपयले खतराको रूपमा लिए तर सबैभन्दा ठूलो खतरा अहिले आएको छ । उत्तर कोरियाले सेप्टेम्बर ३ मा परीक्षण गरेको हाइड्रोजन बमप्रति इंगित गर्दै मुनले अत्यन्तै खतराको संकेत भएका जनाए । हाइड्रोजन बमको परीक्षणलाई सामान्य रूपले लिनु हुँदैन, उनले भने, यसको समाधान हतियार नै हो भनेर खोजिनु पनि अनर्थ हुन्छ । पछिल्लो समय उत्तर कोरियाले निरन्तर परमाणु हतियार परीक्षण गरेपछि अमेरिकासँग चुलिएको द्वन्द्वपछि मुनले पहिल्लो पटक प्रतिक्रिया दिएका हुन् ।"
भारतमा २०१८ सम्म सबै घरमा बिजुली,"नयाँदिल्ली (बीबीसी) भारतीय प्रधानमन्त्री नरेन्द्र मोदीले सन् २०१८ को डिसेम्बरसम्ममा देशका सबै घरमा विद्युत् आपूर्ति पुर्याउने महत्त्वाकांक्षी योजनाको घोषणा गरेका छन् । मोदीले यसका लागि १६ अर्ब रुपैयाँ छुट्टयाएका छन् । यस योजनाले ग्रामीण तथा सहरी क्षेत्रमा बस्ने ४ करोडभन्दा बढी परिवार लाभान्भित हुने जनाइएको छ । जुन भारतको जनसंख्याको करिब एकचौथाइ हुन आउँछ । मोदीले अघि सारेको सौभाग्य योजना राज्य सरकारको लागतमा कार्यान्वयन गरिने जनाइएको छ । सरकारले पहिचान भएका गरिब परिवारका लागि नि:शुल्क विद्युत् सेवा उपलब्ध गराउनेसमेत जनाएको छ । प्रधानमन्त्री मोदीले भने, यसले गरिबको जीवनस्तरमा भव्य परिवर्तन ल्याउनेछ । भारतीय समाचार संस्था पीटीआईका अनुसार भारतको कुल १ अर्ब ३० करोड जनसंख्यामध्ये ३० करोड राष्ट्रिय विद्युत् प्रसारण लाइनको पहुँचबाहिर छन् । विद्युत् सेवा प्राप्त नभएका परिवार देशैभरि भए पनि सौभाग्य योजना सुरुमा ग्रामीण इलाका लक्षित हुने अधिकारीले जनाएका छन् । भारतमा सहरी क्षेत्रका तुलनामा ग्रामीण भेगमा विद्युत् महसुल निकै सस्तो छ । त्यहाँका मानिस उज्यालोका लागि हालसम्म पनि टुकी बाल्ने गर्छन् । यो योजनाको पूर्ण कार्यान्वयनपछि भारतले वातावरणमा प्रत्यक्ष प्रभाव पार्ने मट्टितेलको प्रयोगमा रोक लगाउने जनाएको छ । राज्य सरकारहरूले भने विद्युतीकरण कार्यक्रम सन् २०१५ सम्मका लागि लागु गरेका छन् । कार्यक्रमअन्तर्गत हजारौं गाउँहरू राष्ट्रिय प्रसारण लाइनमा जोडिइसकेका अधिकारीको भनाइ छ । विगतका अन्य योजनाभन्दा फरक सौभाग्य योजना ले गाउँभन्दा पनि घर तथा व्यक्तिलाई लक्षित गरिएको छ । अधिकारीका अनुसार गाउँका कम्तीमा १० प्रतिशत घरमा विद्युत् जडान भए पनि गाउँ नै गणना हुने भएकाले परिवार लक्षित योजना ल्याइएको हो । अधिकारीका अनुसार अत्यन्त दुर्गम क्षेत्रमा योजना कार्यान्वयन गर्न कठिन भएकाले सोलार सुविधा दिन लागिएको छ । सरकारले एलईडी बत्ती तथा पंखा सहितको सुविधा दिन लागिएको जनाएको छ । विज्ञहरूले यस योजनाले सरकारअन्तर्गतका उर्जा वितरणसम्बन्धी कम्पनीको बजार प्रवद्र्धन हुने भन्दै सकारात्मक प्रतिक्रिया दिएका छन् । कतिपय राजनीतिक विश्लेषकले मोदीको घोषणालाई चुनावी कार्यक्रमको संज्ञा दिएका छन् । उनीहरूले भारतमा सन् २०१९ मा हुने आमनिर्वाचनलाई लक्षित गरी योजनाको घोषणा गरेको जनाएका छन् । यसबारे विपक्षीको भने कुनै प्रतिक्रिया आइसकेको छैन ।"
हवाई आक्रमणमा ८४ मारिए,बेरुत (एएफपी) सिरियाको रक्का सहरनजिकै अमेरिका नेत्तृवको गठबन्धन सेनाले मंगलबार गरेको हवाई आक्रमणमा कम्तीमा ८४ सर्वसाधारण मारिएका छन् । मारिनेमध्ये अधिकांश बालबालिका रहेको मानव अधिकारवादी संस्था हयुमन राइटस् वाच ले जनाएको छ । उसले आक्रमणमा परी विद्यालयमा आश्रय लिइरहेका सर्वसाधारण पनि मारिएको जनाएको छ । सेनाले कारबाहीमा दर्जनौं आईएस लडाकु मारिएको दाबी गरेको छ । उसले सर्वसाधारण नागरिकको मृत्युबारे थाहा नभएको जनाएको छ । सञ्चारमाध्यमले उक्त स्थान इस्लामिक स्टेटस् (आईएस) को बलियो प्रभाव रहेको जनाएका छन् । हयुमन राइटस् वाच का अनुसार गतमार्चमा २० देखि २२ सम्म गठबन्धन सेनाले गरेको हवाई आक्रमणमा ३० बालबालिकासहित ८१ जना मारिएका थिए । अमेरिका नेत्तृवको गठबन्धन सेनाले सन् २०१४ को सेप्टेम्बरबाट सिरियामा हवाई आक्रमण सुरु गरेको हो । सिरिया र इराकमा सन् २०१४ यता भएका कारबाहीमा कम्तीमा ६ सय २४ सर्वसाधारणको मृत्यु भइसकेको छ । सिरियामा सन् २०११ को मार्च महिनादेखि सुरु भएको सरकारविरोधी आन्दोलनले गृहयुद्धको रूप लिएको हो । त्यसयता ३ लाख ३० हजारभन्दा बढीको मृत्यु भइसकेको मानव अधिकार संस्थाले जनाएका छन् ।
१४ आतंककारी मारिए,काबुल (सिन्हवा) अफगानिस्तानको पूर्वी प्रान्त नान्गाहारमा आइतबार अफगानी सेनाले गरेको हवाई कारबाहीमा १४ इस्लामिक स्टेटस् (आईएस) का विद्रोही मारिएका छन् । गृह मन्त्रालयले मंगलबार विज्ञप्ति प्रकाशन गरी आचिन जिल्लामा लुकेर बसेका विद्रोही लक्षित कारबाहीमा उनीहरूको मृत्यु भएको हो । कारबाहीका क्रममा आईएस विद्रोहीका हातहतियार र सवारीसाधनसमेत नष्ट गरिएको मन्त्रालयले जनाएको छ । सरकारी सुरक्षाफौजको आक्रमणबारे आईएसले कुनै प्रतिक्रिया दिइसकेको छैन । उक्त क्षेत्रमा पछिल्लो समयमा आईएसका लडाकुको हिंसात्मक गतिविधिमा वृद्धि भइरहेको सूचनाको आधारमा कारबाही गरिएको अफगानी सेनाले जनाएको छ ।
३ इजरायली मारिए,इजरायल (बीबीसी) एक प्यालेस्टाइनी बन्दुकधारीले वेस्टबैंकमा तीन इजरायलीलाई गोही हानी मारेका छन् । इजरायल प्रहरीका अनुसार आक्रमणकारीले अधीनस्त क्षेत्र हर अधरको प्रवेशद्वारनजिकै उनीहरूमाथि गोली हानेका हुन् । आक्रमणकारी नजिकैको गाउँका ३७ वर्षीया निमेर जमाल भएको इजरायली सञ्चारमाध्यमले जनाएका छन् । इजरायली प्रधानमन्त्री बेन्जामिन नेतन्याहुले आक्रमणमा प्यालेस्टाइनीको हात रहेको भन्दै निन्दा गरेका छन् । इजरायल र प्यालेस्टाइनबीच शान्तिवार्ता सुचारु गर्न अमेरिकी राष्ट्रपति डोनाल्ड ट्रम्पका विशेष दूत ज्यासन ग्रिनब्लाट जेरुसलम आएको केही समयमा घटना भएको हो । ट्रम्प राष्ट्रपति निर्वाचित भएसँगै हाइटहाउसले दुई देशबीच वार्ताका लागि पहल गरे पनि कुनै प्रगति हुन सकेको छैन ।
जापानसँग नयाँ माग,"सोल (एजेन्सी) दोस्रो विश्वयुद्धताका जापानी सेनाले कोरियाली युवतीलाई थुनेर बलात्कार गर्ने गरेको घटनालाई दक्षिण कोरियाले पुन: उठाएको छ । दक्षिण कोरियाको सत्तारूढ दलले दोस्रो विश्वयुद्धका समयमा राखेका यौनदासीका सम्बन्धमा नयाँ सम्झौता गर्न माग गरेको हो । सत्तारूढ दल डेमोक्रेटिक पार्टीका अध्यक्ष चु मिएले भने, यसअघि सन् २०१५ मा भएको सहमति कार्यान्वयन नभएकाले अब जापानले कोरियाको नयाँ माग सम्बोधन गर्नुपर्छ । युद्धका समयमा महिलामाथि गरेको अमानवीय व्यवहारका लागि जापानले पीडित र उनका परिवारलाई चित्तबुझ्दो क्षतिपूर्तिसहित माफी माग्नुपर्ने जनाएको छ । दोस्रो विश्वयुद्धका समयमा जापानी सैनिकले युवतीलाई बन्धक बनाई यौन क्रियाकलापमा संलग्न गरेको गर्ने गरेको दक्षिण कोरियाले दाबी गर्दै आएको छ ।"
उपाधिको बाटो कठिन,"काठमाडौं (कास) डिफेन्डिङ च्याम्पियन नेपालले बुधबार राउन्ड रोबिन लिगको अन्तिम खेलमा पछिल्लो संस्करणको उपविजेता भारतको सामना गर्दै छ । साफ यू१८ च्याम्पियनसिपको अंक तालिकाको शीर्ष चार टोलीको समान ६ अंक भएकाले नेपालको जितले मात्र उपाधिलाई पर्याप्त हुँदैन । यसका लागि दिनको पहिलो खेलमा आयोजक भुटानले बंगलादेशसँग बराबरी वा हारको नतिजा खेप्नुपर्ने हुन्छ । यदि दुवै खेल बराबरीमा सकिएको खण्डमा भने उपाधि भारतको पोल्टामा जानेछ ।नेपालका प्रशिक्षक छिरिङ लोप्साङले भारतविरुद्ध जितका लागि खेल्नुको विकल्प नरहेको बताए । हामीले जसरी पनि भारतलाई हराउनैपर्छ । बंगलादेशले भारतलाई हराउँदैमा ऊ कमजोर भने हैन । मैले खेल निकै प्रतिस्पर्धात्मक हुने अपेक्षा गरेको छु, उनले थपे, नेपाल, भारत र बंगलादेश एउटै स्तरका टोली हुन् । खेलाडीहरूले शतप्रतिशत मिहिनेत गरेर खेले भने जित हाम्रो हुनेमा ढुक्क छु ।नेपाली टोलीलाई अन्तिम खेलअघि टोली छनोटमा भने समस्या पर्ने देखिएको छ । मिडफिल्डर एरिक विष्ट र फरवार्ड रेजिन सुब्बा चोटका कारण खेल्नेनखेल्ने निश्चित छैन । चोट गम्भीर नरहेकाले खेलअघि फिटनेस टेस्ट गरेपछि पहिलो रोजाइमा राख्नेनराख्ने निर्णय गरिने व्यवस्थापक सन्जीव मिश्रले जानकारी दिए । यसैगरी पहिलो रोजाइका डिफेन्डर असिम भुसाल र मुख्य फरवार्ड प्रेजेन तामाङ पनि दोहोरो पहेंलो कार्डका कारण प्रतिबन्धमा छन् । यस्तो अवस्थामा टोलीले भारतविरुद्ध नयाँ रणनीतिमा उत्रनुपर्ने बाध्यता छ । पछिल्ला खेलमा वैकल्पिक खेलाडीका रूपमा मैदान छिरेका दिपेश आलेमगरसँगै विङ्समा खेल्दै आएका दिनेश हेन्जनले आक्रमण सम्हाल्ने सम्भावना छ । डिफेन्समा भने लेफ्ट ब्याकको भूमिकामा देखिएका सुमन अर्याल विकास खवाससँग सेन्टर डिफेन्सको जिम्मेवारी निभाउने छन् । टोलीका कप्तान अर्पण कार्कीले भारतको आक्रामक रणनीति बलियो रहेकाले होसियार भएर खेल्ने बताए । पछिल्लो खेलमा प्रशिक्षकको रणनीति काम गर्यो । अब भारतविरुद्ध पनि त्यसैअनुसार खेल्ने प्रयास गर्नेछौं, उनले थपे ।नेपालले पहिलो खेलमा भुटानसँग १० ले पराजित भएपछि माल्दिभ्स र बंगलादेशलाई हराएको छ । त्यस्तै भारतले बंगलादेशसँग पराजित हुँदा भुटान भारतसँग हारेको थियो । अन्तिमसम्म अंक बराबरी भएमा बराबर अंक भएका टोलीको नतिजाका आधारमा विजेता घोषित गरिनेछ ।"
लयमा फर्कंदै आर्सनल,"लन्डन (एएफपी) एलेक्जान्द्रे लाकाजेटले गारेथ ब्यारीको कीर्तिमानलाई ओझेलमा पार्ने खेल प्रदर्शन गरेपछि आर्सनलले सोमबार राति इङलिस प्रिमियर लिगमा वेस्ट ब्रोमलाई २० ले हराएको छ । आल्बिअन मिडफिल्डर ब्यारीले प्रिमियर लिगमा सर्वाधिक खेल खेलेको रायन गिग्सको कीर्तिमान उछिनेर कीर्तिमानी ६ सय ३३ औं खेल खेले । तर इमिरेट्समा भएको खेलमा नायक रहे, लाकाजेट । उनी सबैको आकर्षण बने ।फ्रान्सेली खेलाडी लाकाजेटले पहिलो हाफमा हेडबाट गोलको खाता खोले । उनले दोस्रो हाफमा पेनाल्टीबाट अर्को गोल थपे । उनी यसै सिजनमात्र लियोनबाट क्लब कीर्तिमान ९ करोड ४७ लाख डलरमा आर्सनल आएका हुन् । यसक्रममा उनी सन् १९८८ यता लिगको घरमा भएका सुरुआती तीन खेलमा लगातार गोल गर्ने खेलाडी पनि बनेका छन् । यस जितपछि आर्सनल सातौं स्थानमा उक्लेको छ । पछिल्ला ५ खेलमा अपराजित छ ।लिभरपुलमा ठूलो अन्तरको हारयता आर्सनलले लय समातेको हो । प्रत्येक खेलपछि उनको प्रदर्शन अझ राम्रो हुन थालेको छ, आर्सनल व्यवस्थापक आर्सन वेंगरले लाकाजेटको प्रशंसा गर्दै भने, पहिलो हाफमा वेस्ट ब्रोमले हामीलाई नियन्त्रणमा राखेको थियो । तर दोस्रो हाफमा हामीले खुलेर खेल्ने मौका पायौं । वेस्ट ब्रोम व्यवस्थापक टोनी पुलिसले भने रेफ्रीले कतिपय स्थितिमा आफ्नो पक्षामा निर्णय दिन नसकेको आरोप पनि लगाए ।"
ब्यारी ६३३ नटआउट,"लन्डन (एएफपी) गारेथ ब्यारीले सोमबार रायन गिग्सको नामको कीर्तिमान तोडेका छन्, इङलिस प्रिमियर लिगमा सर्वाधिक ६ सय ३३ औं खेल खेलेर । उनले यो उपलब्धि हात पारेका थिए, आर्सनलविरुद्ध । इमिरट्ेस रंगशालामा भएको खेलमा उनी वेस्ट ब्रोम आल्बिअनका कप्तान थिए । उनलाई कोसेढुंगा उपलब्धिको सम्मान गर्दै नेतृत्वको अवसर दिइएको थियो । खेल हुनुअघि वेस्ट ब्रोममात्र होइन, आर्सनलका समर्थकले पनि ताली बजाएर उनको स्वागत गरे ।पछिल्लो सप्ताहन्त वेस्ट ह्यामविरुद्ध गोलरहित बराबरीमा उनले म्यानचेस्टर युनाइटेडका स्टार खेलाडी गिग्सको नामको कीर्तिमान बराबरी गरेका थिए । त्यस खेलमा उनले ६ सय १ पल्ट माथिल्लो डिभिजनमा सुरुदेखि खेले । सन् १९९८ को मे २ मा उनले प्रिमियर लिगमा डेब्यू गरेका थिए, १७ वर्षकै उमेरमा । उनले त्यति बेला एस्टन भिल्लाका लागि सब्टिच्युटका रूपमा सेफिल्ड वेनस्डेविरुद्ध पहिलोपल्ट खेले र त्यसमा उनको टिम विजयी रह्यो, ३१ ले ।संयोगले उनले यसपल्ट सर्वाधिक अवसरमा खेलेको कीर्तिमान त्यही क्लबविरुद्ध बनाए, जसका व्यवस्थापक आर्सन वेंगरले उनलाई कम्तीमा दुईपल्ट अनुबन्ध गर्ने प्रयास गरेका थिए । तर उनले आर्सनल जान रूचाएनन् र सन् २०१२ मा म्यानचेस्टर सिटीका लागि खेल्ने निर्णय गरे । त्यसै सिजन उनले लिग उपाधि पनि जिते । त्यसयता उनी एभरटन गए । यस सिजन वेस्ट ब्रोमबाट खेले, फ्री ट्रान्सफरको बाटो रोज्दै । उनी यसपल्ट २१ औं सिजन खेलिरहेका छन् ।इङल्यान्डका लागि ५५ क्याप जितेका ब्यारीले आफू ४० वर्ष पुग्दासम्म पनि खेलिरहने दाबी गरे । यसक्रममा उनले फेरि गिग्सकै नामको कीर्तिमान तोड्न सक्ने छन् । गिग्सले पुरानो पहिलो डिभिजनमा ४० पल्ट खेले । सन् १९९२ मा प्रिमियर लिग सुरु भएसँगै वेल्सम्यान गिग्सले कुल ६ सय ७२ माथिल्लो डिभिजनको खेल खेले । इङलिस टिमका वर्तमान व्यवस्थापक गारेथ साउथगेटले ब्यारीसँगै एस्टन भिल्लामा खेलेका थिए र साथी खेलाडीको उपलब्धिमा उनले बधाई पनि दिए ।"
कलशयात्राले बजार तात्यो,"महोत्तरी सदरमुकामलगायत जिल्लाभर नवदुर्गाको पूजाअर्चना उल्लासमय वातावरणमा मनाइँदै छ । दसैंको किनमेल, शुभकामना आदानप्रदान, नवदुर्गा पूजा, बडाभोजजस्ता आयोजनाले जिससको आसन्न चुनावको चर्चासमेत हुन छाडेको छ । वातावरण पर्वमय बनेको छ । नवरात्राको छैटौं दिन मंगलबार सदरमुकाम जलेश्वरमा कलशयात्रा गरिएको थियो । शंकर चोक तथा महेन्द्र चोकबाट छुट्टाछुट्टै निकालिएको विशाल कलशयात्राका कारण माता नवदुर्गाको जयगानले जलेश्वर गुञ्जायमान भयो । यात्रामा महिला, पुरुष, बालिका, पेसाकर्मी, व्यापारीलगायत श्रद्धालुको ठूलो सहभागिताले महान् पर्वको गरिमा चुलिएको छ । त्यही भक्ति गीत र दुर्गा सप्तसतीको पवित्र गुञ्जनले सदरमुकाम भक्तिनगरमा परिणत भएको थियो साथै मंगलबार यहाँ माताको छैटौं स्वरूप कात्यायनीका रूपमा नवदुर्गाको भव्य पूजाअर्चना गरियो ।पण्डित ईश्वर पौडेलका अनुसार त्रिदेव ब्रह्मा, विष्णु र महेशले आफ्नो तेज अंशबाट महिषासुर विनाशका लागि उत्पन्न कात्यायनीको अर्को नाम शत्रुहंता पनि हो । यिनको उपासनाले परम पद प्राप्त हुनुका साथै अर्थ, धर्म, काम र मोक्ष चारै फलको प्राप्ति हुने विश्वासका साथ दर्शनका लागि दुर्गाप्रतिमा स्थलमा भक्तजनको प्रातकालदेखि नै भीड थियो । अपराह्न मिथिलाको परम्पराअनुसार बेलविवाहका लागि विशाल कलशयात्रा गरिएको हो । यात्राले नगर परिक्रमा गरी धार्मिक एवं परम्परागत विधिविधानअनुसार बेल फललाई निमन्त्रणा दिइएको थियो । यसपछि दुर्गापूजा स्थलमा धार्मिक विधिअुनसार बेल भित्र्याउने परम्परा रहेको छ । बेल भित्र्याइएपछि यहाँ विधिवत् बडादशमीको सुरुवात हुन्छ ।कलशयात्रामा भक्ति गीत, झिझिया नृत्य, लोकलय, परम्परागत वेशभूषामा झन्डा तोरणसाथ पवित्र कलश लिई नगर परिक्रमा गरिएको थियो । माता दुर्गाको भजनकीर्तन र जयकारले जलेश्वरलगायत महोत्तरीका बस्ती अहिले भक्तिमय बनेको छ ।"
घरमै सामाजिक सुरक्षा भत्ता,"मोरङधनकुटा विराटनगर महानगरपालिका ३ का ९३ वर्षीय धनपति दाहाल घरमै सामाजिक सुरक्षा भत्ता पाएपछि दंग परेका छन् । विराटनगर महानगरपालिका प्रमुख भीम पराजुलीले सोमबार बिहान उनको घर पुगेर भत्ता हस्तान्तरण गरेका हुन् ।दाहालले पहिले सामाजिक सुरक्षा भत्ता लिन बैंकमा घण्टौं लाइनमा बस्नुपर्ने र उभिन नसकेर टुक्रुक्क बस्नुपर्ने दु:खबाट मुक्ति पाएको खबरले दंग परेको सुनाए । उनले घरमै भत्ता पाएपछि खुसी हुँदै प्रमुख पराजुलीलाई राजनीतिमा सफलता मिलोस् भन्ने आशीर्वाद दिए ।उनीजस्तै ९७ वर्षीया कुसियादेवी चौधरी पनि घरमै भत्ता पाएर दंग परिन् । घरमै भत्ता पाएको कुराले आश्चर्यचकित बनाएको छ, उनले भनिन्, यस्तो वृद्धावस्थामा बैंकमा घण्टौं लाइन बसेको दु:ख सम्झिँदा त आश्चर्यजस्तो लाग्छ ।महानगरस्थित ९० वर्षमाथि र अशक्त, अपांग ८३ जनालाई घरघर पुगेर गएर प्रमुख पराजुलीले सोमबारबाट सामाजिक सुरक्षा भत्ता वितरण थालेका हुन् । ९० वर्षमाथिका वृद्धवृद्धालाई महानगरको तर्फबाट मासिक ११ हजार र सरकारले उपलब्ध गराएको सामाजिक सुरक्षा भत्ता घरमै गएर वितरण गर्न थालिएको हो । सामाजिक सुरक्षा र बाल पोषण भत्ता बैंकबाट लिन झन्झटिलो भएकाले सम्बन्धित वडा कार्यालयबाट वितरण गरिने प्रमुख पराजुलीले बताए । महानगरपालिकाले १० हजार ३ सय ३ जनालाई सामाजिक सुरक्षा र बालपोषणा भत्ता उपलब्ध गराउँदै आएको छ । सरकारले दसैंअगाडि सामाजिक सुरक्षा भत्ता उपलब्ध गराउने छाँट नदेखेपछि आफूले कार्यकारी अधिकृतलाई मन्त्रालय पठाएर ल्याउन लगाई बाँडेको पराजुलीले बताए । उनले यहाँका बैंकले समेत दसैंको मुखमा यति कम समयमा रकम निकासा गर्न नसकिने भनेपछि बैंक म्यानेजरको अगाडि आफूले हात जोडेर भए पनि निकासा लिएर दशैंमा सामाजिक सुरक्षा भत्ता बाँड्न सफल भएको सुनाए । यस्तै धनकुटा नगरपालिकाले पनि अशक्त नागरिकलाई सामाजिक सुरक्षा भत्ता घरदैलोमे पुगेर उपलब्ध गराउने भएको छ । अन्यले पनि वडा कार्यालयबाटै पाउँदैछन् । अर्थ मन्त्रालयमार्फत कोष तथा लेखा नियन्त्रण कार्यालयले ढिलो गरी निकासा गरिँदा सामाजिक सुरक्षा भत्ता विगतमा जस्तै बैंकबाट वितरण गर्न नसकिएपछि नगरपालिकाले उक्त कदम चालेको हो ।नगर कार्यपालिकाको सोमबार बसेको बैठकले अशक्त नागरिकलाई वडाका जनप्रतिनिधि र वडासचिवमार्फत घरदैलोमा गएर भत्ता वितरण गरिने निर्णय गरेको नगरपालिका प्रवक्ता जम्सेर राईले जानकारी दिए । अन्य नागरिकका लागि पनि वडा कार्यालयमार्फत मंगलबार बिहानदेखि भत्ता उपलब्ध गरिने राईले बताए ।फूलपातीको दिनसम्म वृद्ध, एकल, अपांगलगायतलाई राज्यले उपलब्ध गराउने सामाजिक सुरक्षा भत्ता उपलब्ध गराइने निर्णय भएको छ, राईले भने, यसबाट सर्वसाधारणलाई दसैं, तिहारजस्ता चाडपर्व मनाउन केही राहत पुग्नेछ ।विगतमा सदरमुकामस्थित कृषि विकास बैंकमार्फत उक्त भत्ता वितरण गरिंदै आएको थियो । तर यसपटक मन्त्रालयले सामाजिक सुरक्षा भत्ता निकासामा ढिलाइ गरेको गुनासो बढेको छ । दसैंमा बैंक बिदा हुन लागेको समयमा रकम निकासा गर्दा सर्वसाधारणलाई अप्ठेरो पर्ने भएकाले घरदैलो तथा वडा कार्यालयबाटै रकम वितरण गर्न लागिएको नगरपालिका ४ का सचिव सम्झना कुँवरले बताइन् । भत्ता वितरणका लागि वडाध्यक्ष, वडा सदस्य, सामाजिक परिचालकलगायत परिचालन गरिनेछ ।नागरिकको सहजताका लागि चाडपर्व नभनी खटिने सोचमा छौं, कुवरले भनिन्, सर्वसाधारणमा खुसी छाएको महसुस भइरहेछ । सहज रूपमा रकम पाउने हल्ला सुनेका सर्वसाधारणको सोमबारदेखि नै वडा कार्यालयमा भींड लागेको थियो । तर मंगलबार बिहानदेखि रकम वितरण गर्ने निर्णय गरिएको नगरपालिकाका प्रवक्ता राईले जनाए ।"
अख्तियारमा बीपी प्रतिष्ठानका दर्जनभन्दा बढी मुद्दा,"विराटनगर धरानस्थित बीपी कोइराला स्वास्थ्य विज्ञान प्रतिष्ठानमा अनियमितता र भ्रष्टाचार भएको भन्दै तीन वर्षअघि अख्तियार दुरुपयोग अनुसन्धान आयोगले लगेका फाइलको किनारा अझै लागेका छैनन् ।अहिलेसम्म अख्तियारमा प्रतिष्ठानका दर्जनभन्दा बढी मुद्दा दर्ता भएका छन् । गम्भीर र रकम बढी भएका ४ वटा फाइल अख्तियार केन्द्रीय कार्यालयले सीधै अनुसन्धान गरिरहेको छ भने अन्य इटहरीस्थित कार्यालयले हेरिरहेको छ । अख्तियारको कारबाही प्रक्रिया ढिलो भएमा शंका उत्पन्न हुन थालेको छ । बीपी प्रतिष्ठानका अनियमितता र भ्रष्टाचारका धेरै फाइल अनुसन्धान गरिरहेका छौं, अख्तियार क्षेत्रीय कार्यालय प्रमुख कालीप्रसाद पराजुलीले भने, ठूला र गम्भीर प्रकृतिका चारवटा मुद्दा केन्द्रले सीधै हेरेको छ । कार्यालयमा आएका उजुरीमा विस्तृत अध्ययन गर्नुपर्ने भएकाले केही ढिलो हुन गएको पराजुलीले बताए । एउटा उजुरीको विस्तृत अनुसन्धान गर्न तीन महिनाभन्दा बढी लाग्छ, पराजुलीले भने, त्यसैले ढिलो भएको हो । बाहिर आएजस्तो होइन ।पछिल्लो समय प्रतिष्ठानले खरिद गर्न लागेको एमआरआई मेसिन र २ भवन निमार्णमा भएका भ्रष्टाचार बाहिर आएपछि अख्तियारले फाइल नियन्त्रणमा लिएको थियो । अख्तियार केन्द्रले यी फाइलको अनुसन्धान गरिरहेको छ । ६ महिनाअघि नियुक्त उपकुलपति राजकुमार रौनियार १२ करोड पर्ने एमआरआई मेसिन १८ करोडमा किन्न लागेको भन्दै उजुरी परेको थियो ।यसैगरी मुटुरोग र क्यान्सर सेन्टरको भवन बनाउन परामर्शदाता नियुक्तिमा भएको आर्थिक अनियमितता, निर्माण ठेक्कालगायतका विषयमा पनि उजुरी परेको छ । यी मुद्दा पनि केन्द्रले नै हेरिरहेको छ । यसअघिका उपकुलपति डा बीपी दास तथा पदाधिकारी पटकपटक भ्रष्टाचार र अनियमितता प्रकरणमा तानिएका थिए ।अख्तियारले यसअघि बिनाटेन्डर सञ्चालन गर्न दिएको किड जी मन्टेश्वरी, सरसफाइ र सेक्युरिटी टेन्डर, एबीबीएस र बीडीएस प्रवेश परीक्षामा अनियमितता भएको भन्दै अनुसन्धानका लागि फाइल नियन्त्रण लिएको जनाएको छ । अख्तियारमा भएका मुद्दाको न छिनोफानो भएको छ न त फाइल बन्द भएका छन् । पुराना उजुरीको पनि विस्तृत अनुसन्धान भइरहेको पराजुलीले बताए । बीपीको भ्रष्टाचार, आर्थिक अनियमितताबारे अख्तियारमा पनि नपुगेको होइन, तर त्यहाँबाट लामो समयसम्म न्याय नपाउँदा हामीलाई शंका लागेको छ, धरानका पूर्वमेयर एवं नागरिक समाजका अध्यक्ष मनोज मेन्याङ्बोले भने, एउटा सामान्य मुद्दा फैसला गर्न तीन वर्षभन्दा बढी लाग्नै सक्दैन ।०७१ चैत २० मा अख्तियारको इटहरीस्थित कार्यालयले प्रतिष्ठानको शिक्षा, लेखा, सामान्य प्रशासन, कर्मचारी नियुक्ति, खरिद शाखालगायतमा अनियमितता भएको भन्दै फाइल नियन्त्रणमा लिएको थियो । त्यसको फैसला अहिलेसम्म हुन सकेको छैन । आव ०७०७१ र ०७१७२ मा निर्माण भएको गेस्टहाउस, होस्टलको टेन्डर, फर्निचर खरिद, ल्याब सामग्री, केमिकल खरिदलगाायत अनियमितताको उजुरी पर्यो त्यसको पनि फैसला भएको छैन । ३ वर्ष बितिसक्दा पनि ती विषयको अनुसन्धानले पूर्णता नपाउँदा अख्तियारलाई पनि शंकाको घेरामा लिनुपर्ने अवस्था आएको हो, प्रतिष्ठानको भ्रष्टाचारविरुद्ध गठित निगरानी समूह संयोजक राजेन्द्र शर्माले भने, अख्तियारले जहिल्यै फाइल लगेको सुन्छौं, तर कारबाही भएको सुनिँदैन । अनुसन्धान सुरु गरेपछि कि दोषी भए कारबाही हुनुपर्छ, कि त गल्ती छैन भनेर सफाइ दिनुपर्छ, तर त्यस्तो भएन, अनुसन्धान के भयो, कहाँ पुग्यो सबै अन्योल छ, तामाङ भन्छन् ।"
वडाध्यक्षसहित १२ पक्राउ,इटहरी सीमावर्ती बजार भान्टाबारीबाट जुवा खेल्दै गर्दा कोसी गाउँपालिका ८ का वडाध्यक्षसहित १२ जनालाई प्रहरीले नियन्त्रणमा लिई सार्वजनिक गरेको छ । उनीहरूलाई कोसी गाउँपालिका ८ भान्टाबारीस्थित शंकर पौडेलको घरबाट सोमबार राति पक्राउ गरिएको थियो ।जुवाको खालबाट संघीय समाजवादी फोरमबाट वडाध्यक्ष बनेका विन्देश्वर यादवसहित १२ जनालाई प्रहरीले पक्राउ गरी सार्वजनिक गरेको हो । जुवाको खालबाट प्रहरीले ४ लाख २२ हजार १ सय ३५ नेपाली र भारु ९२ हजार ३ सय ८० रुपैयाँ बरामद गरेको छ ।सार्वजनिक गरिएका जुवाडेलाई जुवा ऐनअन्र्तगत मुद्दा चलाइने प्रहरी उपरीक्षक विद्यानन्द माझीले बताए । जुनसुकै दबाबमा पनि उनीहरूलाई नछाडिने माझीले बताए । जुवाडेहरू छुटाउन राजनीतिक दबाबका साथै प्रहरीलाई आर्थिक प्रलोभन दिने काम भइरहेको स्रोतले जानकारी दियो ।
लापरबाहीले स्वास्थ्य केन्द्र लथालिंग,"इलाम भवन बन्न थालेको ५ वर्ष बित्दा पनि पूरा नहुँदा पूर्वी सीमावर्ती पशुपतिनगरस्थित प्राथमिक स्वास्थ्य केन्द्रको सेवा प्रभावित भएको छ । पुरानो भवन जीर्ण बन्दा केन्द्रका लागि आएका अत्यावश्यक उपकरण पनि लापरबाही ढंगले राखिएको छ । स्वास्थ्य केन्द्रको यतिसम्म बेहाल छ कि एक्सरे मेसिन र ल्याबका सामानमाथि कपडा सुकाउने गरिएको छ । स्वास्थ्यकर्मी र कर्मचारी बस्ने स्थान जीर्ण छन् । दैनिक आउने सेवाग्राहीका लागि पनि पर्याप्त स्थान नभएकाले उपचार गर्नै कठिन भएको छ । राणाशासनकाल १९८६ मा नै बनेका भवनमा उपचार सेवा सञ्चालन भइरहेको छ ।निर्माण ठेक्का पाएको मिलेनियम देव एन्ड सायर कम्पनीले भने काम गरेको रकम नपाएको बताएको छ । ठेकेदारको जेजस्तो सम्झौता रहे पनि तत्काल काम सकेर उपचारलाई प्रभावकारी बनाउनुपर्ने स्थानीयको माग छ । उपचारमा आउनेको संख्या थपिँदै गएको भए पनि भवन अभावमा समस्या भएको हो, अस्पताल व्यवस्थापन समिति अध्यक्ष प्रमोद राईले भने, भवन नबनेकै कारण स्थानीयसँगै सबैले समस्या झेल्नुपरेको हो । दार्जिलिङको राजनीतिक अस्थिरताका कारण पनि यो स्वास्थ्य केन्द्र पूर्वी इलामका दर्जनौ गाउँवासीका लागि उपचारको एक मात्र थलो बनेको छ ।०७९ जेठ ११ गते क्वाटरसहितको अस्पताल भवन निर्माणका लागि ठेकेदार पक्षसँग सम्झौता भएको हो । पटकपटक म्याद थप गर्दा पनि भवन पूरा हुन सकेको छैन । ०७० भदौमा सक्नुपर्ने भवन नबन्दा स्थानीयले सास्ती पाएका हुन् । ०७३ पुस ३० गतेसम्म म्याद थप गरिए पनि भवन निर्माण पूरा भएन । सहरी विकास तथा भवन डिभिजन कार्यालयमार्फत निर्माणाधीन भवनका लागि यही वर्षको चैतसम्म पुन: म्याद थप मागिएको छ । यो विषयमा भने कुनै कारबाही नभएको कार्यालयले जनाएको छ । भवन निर्माण गर्नुपर्ने स्थानमा रहेको विद्युत् प्रसारण लाइन हटाउन मात्रै ३१ महिना लाग्यो, निर्माण कम्पनीका प्रमुख डम्बर गदालले भने, त्यहाँसम्म पुग्ने ट्रक लेभलको सडक नहुनु, अत्यधिक चिसोका कारण हिउँदमा काम गर्न कठिन हुनु, भूकम्प र राजनीतिक अस्थिरताले ढिलो भएको हो । यी सारा अवरोध जान्दाजान्दै रकम नदिइनुले समस्या भएको जनाउँदै उनले बिनाहर्जना म्याद थप गर्नुपर्ने बताए । पाउनुपर्ने डेढ करोडमध्ये करिब ७० लाखको काम भए पनि नपाएको उनको भनाइ छ । जीर्ण भवनमा ओपीडीदेखि बर्थिङ सेन्टर, फार्मेसी लगायत गर्न कठिन रहेको अहेव राजु दंगालले बताए । क्वाटरको अवस्था पनि उस्तै छ, उनले भने, बाथरुम छैन । ट्वाइलेटको व्यवस्था पनि राम्रो छैन ।"
बेपत्ता कर्मचारी फेला परेनन्,"स्याङ्जा जिल्ला प्राविधिक कार्यालय स्याङ्जामा लामो समयदेखि कार्यरत सरकारी ओभरसियर वर्ष ४२ का राजकुमार सिलवाल गत भदौ १२ गतेदेखि बेपत्ता छन् । ललितपुर जिल्ला गोदावारी घर भई स्याङ्जामा कार्यरत उनी काठमाडांै जाने क्रममा बेपत्ता भएका हुन् । त्यस्तैगरी जागिरको सिलसिलामा स्याङ्जा आएका काभ्रे जिल्ला घर भएका २३ वर्षीय सुनिल पाण्डे पनि बेपत्ता भएका छन् । गत १२ गतेदेखि उनी बेपत्ता भएका हुन् । प्रहरीले खोजी कार्य तीव्र गरे पनि उनको पत्ता लगाउन सकिएको छैन । यी केही प्रतिनिधि उदाहरण मात्र हुन् । पछिल्लो समय मानिस हराएको संख्या हात्तै बढेको छ तर उनीहरू भेटाइँदैनन् । जिल्ला प्रहरी कार्यालयको अभिलेखअनुसार बर्सेनि हराउनेको संख्या बढेको छ । कतिपय मृत वा जिउँदै भेटाइए तापनि अधिकांश मानिस जिउँदो छ वा मृत छ भन्नेबारे जानकारी नहुने प्रहरी बताउँछ ।जिल्ला प्रहरी कार्यालयका प्रवक्ता डीएसपी प्रकाश विष्टले पछिल्लो समय सरकारी कर्मचारीहरू हराउने क्रम बढेको बताए । सरकारी कर्मचारी पनि उत्तिकै हराउन थाले, उनले भने, हराएको सूचना प्राप्त भएपछि तीव्र रूपमा खोजी गर्छांै तर पनि भेटाउनै सकिन्न । कतिपय हराएका मानिस फोन लोकेसनले भेटाउन सकिन्छ । तर, हिजोआज भने फोन लोकेशनभन्दा धेरै टाढा स्थानमा मृत अवस्थामा फेला पर्ने गरेका प्रशस्त घटनाहरू रहेको प्रहरीले बताएको छ । महिला र बालबालिका हराउनेको संख्या पनि उस्तै छ, विष्टले दोहोर्याए, नदीमा हाम फालेका मानिस पनि भेटाइएका छैनन् । चालु आवमा २५ जना मानिस हराए । जसमा २० महिला, २२ जना बाल र बालिका छन् ।हराएका कुल संख्यामध्ये ५ महिला र २ बालिका गरी ७ जना भेटाइएको विष्टले जानकारी दिए । प्रहरीको अभिलेख अनुसार ०७३०७४ आवमा १३२ जना हराए भने २९ जना फेला परे । त्यस्तैगरी ०७२०७३ मा १४१ जना हराए । ७२ जना सकुशल फेला परे भने एक महिला र एक पुरुष मृत अवस्थामा फेला परे । अभिलेखलाई अध्ययन गर्दा बर्सेनि हराउने मानिसको संख्या बढदो छ । जिल्ला प्रवक्ता विष्टले हराएका कतिपय मानिसहरू घरपरिवारको सम्पर्कमा आएपछि प्रहरीको सम्पर्कमा नआएको हुदाँ उनीहरूलाई हराइएको भित्र नै राखिने गरेको बताए ।हामी आफैंले भेटाएर घरपरिवारको जिम्मा लगाएका छांै भने त्यसको रेकर्ड राख्छौं, उनले भने, परिवारले भेटाएमा प्रहरीकोमा जानकारी आउँदैन । त्यसले पनि हराइएकोमा नै संख्या राखिन्छ । यसकारण हराएर भेटाइनेहरूको संख्या कम छ । उनले हराउनुको प्रमुख कारण भने महिलाहरू अन्यत्र जिल्लामा विवाह गरी जाने, घरपरिवारलाई जानकारी नदिई रोजगारीका लागि भारतलगायत अन्य देश जाने गरेको र परिवारको सम्पर्कमा नरहेको बताए ।"
परदेशबाट दसंै मनाउन घर,"कास्की घरपरिवारसँग दसंै मनाउन वैदेशिक रोजगारीमा गएकाहरू फर्किएका छन् । नवलपरासी घर भई पोखराको बगर, भीमकाली पाटन बस्दै आएकी ईश्वरी थापामगर जापानबाट सात वर्षपछि दसैं मान्न यसपटक फर्केकी छन् । बिदा नपाएकै कारण विगतका दसैंमा स्वदेश आउन नपाएको उनले बताइन् । आफ्नो चाडमा घर जान बिदा नपाउँदा दसैंमा मन रुन्थ्यो, उनले भनिन्, पैसा कमाउन भनेर गएको ठाउँमा आफूखुसी गरेर पनि नहुने, साहुको नियमअनुसार चल्नै पर्यो । यसपटक पर्वका लागि एक महिने बिदा पाएको उनले बताइन् । पर्वत घर भई बगरमा वस्दै आएका गुप्तबहादुर गुरुङ धेरैजसो दसंै घरपरिवारसँगै मनाउँदै आएको बताउँछन् । उनी यसपालि पनि दसैं मात्र मान्न १५ दिनको बिदामा आएका हुन् । घरमा श्रीमती र तीन छोरी छन् । कास्की पुरनचौर घर भई बगरमै बस्दै आएका रामचन्द्र गौतम जापानदेखि दसैंतिहार मनाउन बिदामा आएका छन् । तीन वर्षपछि आएका उनले रमाइलो लागेको सुनाए । भाइ, बुवाआमालाई भनेजस्तो सपिङ गरिदिन पाएकोमा खुसी लागेको छ, उनले भने, परिवारलाई ऋण काढेर सपिङ गर्नुपर्छ, मासु नै खानुपर्छ भन्ने छैन । अरूको देखासिकीभन्दा पनि आफ्नो औकातअनुसार दसंै मनाउनुपर्छ । सबैभन्दा ठूलो कुरा घरपरिवारसँग भेटन पाउनु रहेको उनले बताए । यस्तै धरान घर भई बगर ट्याक्सीचोक बस्दै आएको विजय लिम्बू पनि दसैंतिहार मनाउने गरी दुई महिनाको बिदामा आएको बताए ।"
फर्किनेलाई सडकको पीडा,"स्याङ्जा (कास) हरिनाश गाउँपालिका निवासी अन्जना मानन्धर लामो समयपछि दसैं मनाउन मंगलबार घर फर्किएकी छन् । काठमाडांैबाट बिहान ७ बजे स्याङ्जाको डिलक्स गाडी चढेकी उनी दिउँसो चार बजेको समय जिल्ला सदरमुकाम पुतलीबजार झरिन् । सानीमा, दाजुभाइजू र आफन्तको साथमा पुतलीबजार झरेकी अन्जना घर कुन समय कसरी पुगिएला भन्ने चिन्तामा छिन् । घर जाने बाटो र गाडीको समस्याले चाडपर्व भए पनि घर आउन मन लाग्दैन, पढाइको सिलसिलामा काठमाडांै बस्दै आएकी उनले भनिन् । घरमा पुग्ने ग्रामीण सडक र तोकिएका मात्र जिप चल्ने भएपछि घर जान समस्या हुने गरेको उनले बताइन् । लामो समयको अन्तरालमा एक दिन घर आउँदा ज्यान जोखिममा राख्नुपर्छ, उनले भनिन्, न त ग्रामीण सडकको अवस्था ठीक, न समयमा गाडी पाइन्छ । फाटफुट चल्ने जिपहरू पनि हामीले चाहेको टाइममा कहाँ पाइन्छ र ? परिवार मिलेर रिजर्भ लैजाउँ भने पनि जिप पाउनै मुस्किल छ । उनले निराश हँुदै ग्रामीण सडकको स्तरोन्नति नहँुदा यात्रुहरूले जोखिम मोल्दै यात्रा गर्न बाध्य हुनुपरेको बताइन् । छोराछोरीलाई पठनपाठन गराउनका लागि पोखरा बस्दै आएकी लोकमाया थापामगर दसंै मनाउनका लागि पुख्र्याैली थलो कोल्मा जाने तयारीले स्याङ्जा आएकी उनको पनि समस्या सडक र गाडीकै छ । यो समस्या जहिलेकै हो, उनले भनिन्, न त यो सडकको विकास हुन्छ न त यहाँ ठूला गाडीहरू नै चल्छन् । सडकको स्तरोन्नति नभएपछि ठूला गाडी चल्ने कुरै भएन । टाढाटाढा पुग्ने जिपहरू छन् । तिनमा उत्तैका प्यासिन्जर हाल्छन् । झन दसैंका बेला सिट त के उभिएर घर पुग्छु भन्दा पनि जान पाइँदैन । सदरमुकाम स्याङ्जा बजारसँगै जोडिएको कोल्माका यात्रुलाई सडक अस्त व्यस्त भएका कारण समस्यामा झेल्नुपरेको हो । नाबालक छोरा र नाबालीका छोरीसहित साथमा दसंैका लागि सरसामान बोकेर हिँडेकी उनलाई बीच बाटोमा पुग्दा पहिरोको अवरोध र ठाउँठाउँमा भत्किएको सडकमा ग्रामीण भेगमा चल्ने जिपसमेत वारपार हुन नसक्नेप्रति छुट्टै चिन्ता छ । उनी मात्र होइन उनीसँगै यात्रारत आफ्ना दौतरीहरू बाटो समस्याकै कारण अलपत्र परेको बताउँछन् । पुतलीबजार घुम्तीमग्याम चिसापानी, चित्रेभन्ज्याङ हँुदै तनहुँको भिमादसम्म जोडिएको यो ग्रामीण सडक खण्ड विभिन्न ठाउँमा भत्किएर र पुरिएका कारण अधिकांश मानिस जोखिमपूर्ण र कष्टकर यात्रा गर्नुपरेको बताउँछन् । त्यस्तैगरी गल्याङचापाकोटदामाचौर सडक खण्डको पनि अवस्था उस्तै छ । लामो दूरी र बढी सवारी साधन चल्ने यस्ता सडक अति आवश्यक ठानिन्छन् तर पनि स्तरोन्नति नहँुदा समस्या झेल्नुपरेको हो । लामो दूरी र धेरै स्थानमा चल्ने सडकहरूको अवस्था नाजुक छ भने अन्यत्र स्थानको सडकको अवस्था कस्तो होला ? गल्याङ निवासी लोकेन्द्र थापा मगरले भने, ग्रामीण सडकको चिन्तासँगै यातायातको चिन्ताले बजारका कतिपय मानिसक घर फर्किदैनन् । घरमा पुग्न र फर्किनकै समस्याले दसैं खल्लो हुने उनको भनाइ छ ।"
सुनसहित २ भारतीय पक्राउ,हेटांैडा (कास) अवैध रूपमा भित्र्याएको सुनसहित प्रहरीले यहाँ २ भारतीयलाई पक्राउ गरेको छ । काठमाडांैबाट कोलकाता जाँदै गरेको भारतीय यात्रुवाहक बसलाई हेटांैडा बसपार्कमा प्रहरीले खानतलासी गर्दा ३९ लाख बराबरको ९ सय ४ ग्रामको सुनसहित २ भारतीय नागरिकलाई पक्राउ गरेको छ । प्रहरीले चेकजाँच गर्ने क्रममा भारतप मोहिपुरका सफारी वेराको साथबाट २ सय ३७ ग्राम सुन र भारत कोलकता २० की सिमा सिगोको साथबाट ६ सय ६७ ग्राम सुन बरामद गरेको छ । सुनसहित पक्राउ परेका दुवै जनालाई राजस्व अनुसन्धान विभाग मध्यमाञ्चल क्षेत्रीय कार्यालय पथलैया पठाएको छ ।
सुरक्षित गर्भपतन गराउने बढे,"म्याग्दी (कास) कानुनी वैधता पाएसँगै सुरक्षित गर्भपतन केन्द्रहरू खुलेपछि जिल्लामा किशोरी अवस्थामै गर्भपतन गराउनेको संख्या बढेको छ । जिल्ला जनस्वास्थ्य कार्यालयले तेस्रो सुरक्षित गर्भपतन दिवसका अवसरमा मंगलबार आयोजित अन्तरक्रियामा दिएको जानकारीअनुसार गत आर्थिक वर्ष जिल्लामा १ हजार १ सय ९५ किशोरीयुवती महिलाले अनिच्छुक गर्भपतन गराएका छन् । गर्भपतन गराउनेमध्ये २० वर्षमुनिका किशोरी ७० र १३१५ वर्ष समूहका छन् । नौ सातासम्मको गर्भ अहेवसम्मले र १२ सातासम्मको डाक्टरहरूले मात्र गर्भपतन गराउन पाउने कानुनी व्यवस्था छ । गर्भपतन गराउनेमा झन्डै आधा सदरमुकाम क्षेत्रमा छन् । गर्भपतन गराउनेमा १५३० वर्ष समूहका बढी छन् । कलिलो उमेरमै गर्भपतन गराउने बढी छन् । सानै उमेरमा गर्भपतन गराउने पनि छन्, स्वास्थ्य कार्यालयसँगको सहकार्यमा सुरक्षित गर्भपतन कार्यक्रम सञ्चालन गर्दै आएको आइपस नेपालकी जिल्ला संयोजक उपमा बरालले भनिन्, बालविवाह, मेलाजात्रा, विवाह गर्ने र तत्काल विदेश हिँड्ने प्रवृत्तिले गर्दा सम्भवत: वैधानिक तर अनिच्छुक गर्भ फाल्न आउँछन् ।"
गाउँपालिकामा ताला,नवलपरासी (कास) गाउँपालिकाको केन्द्र सार्ने निर्णयको विरोधमा पाल्हीनन्दन गाउँपालिका कुश्माका स्थानीयले केन्द्रमा तालाबन्दी गरेका छन् । स्थानीयले गाउँपालिका घेराउ गर्दै बुधबार दोस्रोपटक तालाबन्दी गरेका हुन् । स्थानीयले निर्णयको विरोधमा महेसपुर परासी सडक खण्डमा एक घण्टा अवरूद्धसमेत गरे । गाउँपालिका अध्यक्ष बैजुप्रसाद गुप्ता (दीपक) ले बहुमतको दम्भमा केन्द्र सार्ने निर्णय गर्दै आइतबार स्थानीयले तालाबन्दी गरे पनि प्रहरीको सहयोगमा ताला खोलिएको भन्दै पुन: विरोधमा उत्रिएको स्थानीयले बताए । अध्यक्ष गुप्ताका अनुसार परिषदबाट बहुमत पुर्याई गाउँपालिका सबैलाई पायक पर्ने बेलासपुर चोकमा नयाँ भवन बनाउने निर्णय भएको बताए । साविक कुश्मा गाविस हाल पाल्हीनन्दन गाउँपालिकाको वार्ड नम्बर ३ मा पर्दछ । अहिले सार्न लागिएको कार्यालय भवन बेलासपुर पनि वार्ड नम्बर ३ मै पर्छ
वाईसीएलको अध्यक्षमा अर्याल,"स्याङ्जा (कास) माओवादी केन्द्र निकट वाईसीएलको जिल्ला अधिवेशनले रमेश अर्यालको संयोजकत्वमा नयाँ कार्य समिति चयन गरेको छ । ३७ सदस्यीय कार्य समिति उपाध्यक्षमा थमन गुरुङ, अंक घर्ती, लालचन गुरुङ, सुन्दर थापा, निकेश गुरुङ, सचिव सागर थापा, सहसचिव जीवन थापा र कोषाध्यक्ष अनिता गहतराज छन् ।"
"सदरमुकाम सुनसान, गाउँ रमझम","दाङ सरकारले बडादसैंको अवसर पारेर दाङका दुई कारागारबाट २० कैदीको कैद मिनाहा गरेको छ । १५ जना कर्तव्य ज्यान मुद्दा, ३ चोरी र २ सवारी ज्यान मुद्दाका गरी २० कैदीको कैद मिनाहा भएर सोमबार छाडिएको कारागार प्रशासनले जनाएको छ ।घोराही कारागारबाट चार जनाको मिनाहा भएको छ । जसमा सवारी ज्यान मुद्दाका गंगापरस्पुरका किनाराम चौधरी, सवारी ज्यान मुद्दाकै घोराहीका चन्दन चौधरी, कर्तव्य ज्यान मुद्दाका पुरन्धाराका देवीलाल विक र चोरी मुद्दाका रुकुम बाँफिकोटका राजेश खडका रहेको घोराही कारागारका जेलर काशीराम वलीले जानकारी दिए ।त्यसैगरी तुलसीपुर कारागारबाट १४ जना कर्तव्य ज्यान र दुई चोरी मुद्दाका कैदीलाई मिनाहा गरिएको जेलर देवेन्द्रप्रसाद श्रेष्ठले जानकारी दिए । कैद मिनाहा पाउनेमा कर्तव्य ज्यानका सौडियारका रेशम भनिने भोजबहादुर घर्ती, स्युजाका ढाटे थापा, प्यूठान माझकोटका छविलाल पुरी, रोल्पा पाखापानीका नन्दबहादुर केसी, रुकुम पिपलका धनबहादुर नाथ, लिघा प्यूठानका शिबबहादुर पुरी र मानपुरका जगलाल चौधरी छन् ।त्यसैगरी ज्यान मुद्दाकै काभ्रेका मिनाराज सार्की, रुकुम काँडाका सुरेश विक र तिलमान पुन, गंगापरस्पुरका विक्रम चौधरी, घेत्मा रुकुमका भद्रे कामी, बाघमारेका गोविन्द सार्की र राँक रोल्पाका खकेन्द्रकुमार वली छुटेको जेलर श्रेष्ठले जनाए । असल आचरण देखाउने र ४० प्रतिशत कैद भुक्तान गरेका कैदीलाई सरकारले गणतन्त्र दिवस र दशैको अवसरमा माफी दिने गरेको छ । घोराही कारागारको क्षमता ५० जना रहे पनि अहिले १ सय ७७ कैदीबन्दी बस्दै आएका छन् । तुलसीपुर कारागारमा १ सय ८७ पुरुष र २७ महिला कैदीबन्दीसँगै ३ नाबालक रहेको कारागार प्रशासनले जनाएको छ ।"
चाडपर्वमा प्रहरीको कडा सुरक्षा,"बाँके चाडपर्वमा शान्ति सुरक्षा कायम गर्न बाँके प्रहरीले कडा सुरक्षा अपनाएको छ । जिल्ला सुरक्षा समितिले सुरक्षा योजना तय गरी नेपाल प्रहरीसँगै सशस्त्र र अनुसन्धानको टोली परिचालन गर्ने निर्णय गरेको हो । राप्तीपारिको नरैनापुर गाउँपालिकामा सुरक्षा संवेदनशीलता रहेको भन्दै थप कडाइ गरिएको छ । गत वर्ष मुस्लिम समुदायको ताजिया विसर्जनका क्रममा भएको झडपमा दुई सर्वसाधारणको मृत्यु भएको थियो । यस वर्ष पनि दसैं र मोहर्रम सँगसँगै परेका कारण प्रहरीले चाडपर्व अगावै सुरक्षा सतर्कता अपनाएको हो । दुर्गा मूर्ति र ताजिया विसर्जन एकै दिन परेपछि प्रहरीले फरकफरक समय तोकेको छ । दुर्गा मूर्ति विसर्जनका लागि बिहानदेखि दिउँसो ३ बजेसम्म तय गरिएको छ । उक्त समयसम्म दुर्गा मूर्ति लिएर नेपालगन्जको नहरपुरसम्म पुगिसक्नुपर्ने भनिएको छ । बाँकेको नेपालगन्ज र गाउँमा गरी करिब ४ सयभन्दा बढी दुर्गा मूर्ति राखिएका छन् । ती मूर्ति दसैंको अन्तिम दिन राप्ती नदीको सिधन्वाघाट लगेर विसर्जन गरिन्छ । बाँके प्रहरीका प्रवक्ता डीएसपी सुधीरराज शाहीले तीन बजेपछि ताजिया विसर्जनका लागि समय दिइएको बताए । दुर्गा मूर्ति र ताजिया विसर्जनका लागि दुवै समुदायका धार्मिक गुरुहरूसँग छलफल गरिरहेका छौं । सुरक्षा तयारी करिबकरिब पूरा भइसकेको छ, शाहीले भने, राप्तीपारिका लागि छुट्टै सुरक्षा व्यवस्था गरिएको छ । अहिलेदेखि नै व्यापक सुरक्षाकर्मी तैनाथ भएका छन् ।मूर्ति विसर्जनका लागि राप्ती पुगेका सवारी साधनको अभिलेख राख्ने र फर्किंदा राँझा एयरपोर्टको बाटोबाट फिर्ता पठाउने व्यवस्था मिलाइएको छ । यसपल्ट दुर्गा मूर्ति स्थापना गरिएका टोलका युवालाई प्रशासनले परिचयपत्र वितरण गरिरहेको छ । सम्भावित घटना नियन्त्रणका लागि उनीहरूले स्वयंसेवकका रूपमा परिचालन हुनेछन् । त्यस्तै, र्यालीमा सहभागी हुने व्यक्तिको विवरण राखिनेछ । त्यस्तै चाडपर्वको समयमा हुने चोरी र लुटपाटका घटना नियन्त्रण गर्न शंकास्पद व्यक्तिलाई नियन्त्रणमा लिइएको छ । सादा पोसाकका प्रहरी, मोबाइल गस्ती र अनुसन्धान अधिकारी खटिएका छन् । राजमार्गमा हुन सक्ने चोरी, लुटपाट र असुलीका घटना हुन नदिन प्रहरी उत्तिकै सचेत रहेको शाहीले बताए ।यस्तै प्यूठानमा पनि जिल्ला प्रहरीले चाडपर्वका अवसरमा चोरी तस्करी, झैंझगडा रोक्न विशेष सुरक्षा कार्यक्रम लागू गरेको छ । घटना हुन सक्ने सम्भावित स्थानमा विशेष टोली परिचालन गराएको जिल्ला प्रहरी प्रमुख राजेन्द्र पोख्रेलले बताए ।भालुबाङप्यूठान सडकमा चल्ने रात्रिबसमा लुटपाट हुन सक्ने भनेर माण्डवी गाउँपालिका चकचकेमा प्रहरी गाडी नै व्यवस्था गरिएको छ । चकचकेमा विशेष टोली तयारी अवस्थामा छ । प्रहरी चौकी ढुंगेगढीमा भित्रने गाडीमा सवार यात्रुको अवस्था बुझेरमात्र पठाउने गरिएको डीएसपी पोख्रेलले बताए । प्रत्येक बसमा प्रहरी पुगेर दसैंको शुभकामना दिने र उनीहरूको अवस्था सोधेरमात्र छोड्ने गरेका छौं, पोख्रेलले भने ।गतसाता महेन्द्रनगर कञ्चनपुरबाट आएको रात्रिबसमा तीन यात्रुलाई बेहोस बनाई लुटिएपछि भालुबाङप्यूठान खण्डमा चल्ने गाडीमा विशेष ध्यान दिएको हो । चाडपर्वका बेला सामान्यभन्दा सबै क्षेत्रमा फरक हुन्छ, पोख्रेलले भने, शान्तिसुरक्षा कायम गर्ने मुख्य उद्देश्यसहित विभिन्न स्थानमा नागरिक सहायता कक्षसमेत राखेर जनताको सुरक्षामा लागेका छौं । स्थानीय तहका निर्वाचित जनप्रतिनिधिसँग समन्वय गरेर बजार, टोल सरसफाइमा समेत जनतालाई प्रहरीले साथ दिन थालेको पोख्रेलले बताए । प्रहरीले राति अबेरसम्म मादक पदार्थ सेवन गरेर होहल्ला गर्ने, मदिरा सेवन गरी सवारी चलाउनेलाई तत्काल नियन्त्रणमा लिएको छ ।"
गुट्खा प्रतिबन्ध लगाउने निर्णय,"बझाङ बझाङको पहिलो नगरपालिकासभाले नगरपालिकाभित्र गुट्खाको किनबेच तथा सेवन प्रतिबन्ध लगाउने घोषणा गरेको छ । गुट्खाका कारण युवा तथा नगर क्षेत्रका धेरै किशोर अम्मली बन्दै गएको भन्दै गुट्खा प्रतिबन्ध लगाएको हो । सफा र चिटिक्क देखिनुपर्ने युवा गुट्खाको फाँको हालेर मुख फुलाएर बसेका हुन्छन्, नगरपालिका निर्णय सार्वजनिक गर्दै नगर प्रमुख वीरेन्द्र खड्काले भने, हाँस्दाखेरि काला दाँत देखिन्छन् भन्ने डरले राम्रोसँग हाँस्दैनन् ।साथीहरूको लहलहैमा लागेर किशोरावस्थामै गुट्खा खान सिक्ने र पछि गएर अम्मली बन्दा यसले नगरको भविष्य नै अस्वस्थ हुने ठहर गरेका कारण नगर क्षेत्रभित्र गुट्खा प्रतिबन्धित गरिएको उनले बताए । निर्णय कार्यान्वयन गर्न छुट्टै नीति निर्माण गरिने नगरपालिकाले जनाएको छ । व्यापारीहरूसँग समन्वय गरेर भएको गुट्खाहरू फिर्ता गर्न लगाउने र बिक्रीवितरण गर्ने र सेवन गर्नेलाई कारबाही गर्ने खालको नियम बनाइने उनले जनाए । गुट्खाले पार्न सक्ने असरबारे स्थानीय सञ्चार माध्यमसँग समन्वय गरेर जनचेतनामूलक अभियानसमेत सञ्चालन गरिने प्रमुख खड्काको भनाइ छ । पछिल्लो ५ वर्षयता बझाङमा चुरोट र बिँडीभन्दा गुट्खा बढी बिक्री हुने गरेको उद्योग वाणिज्य संघका पूर्वअध्यक्ष जगत मल्लले बताए । विभिन्न कम्पनीको गुट्खाका थोक बिक्रेतासमेत रहेका उनले जिल्लाभर मासिक २ करोडभन्दा बढीको गुट्खा बिक्री गर्छ । ५ वर्षअघिसम्म सबैभन्दा बढी बिँडी बिक्री हुन्थ्यो, उनले भने, ५६ वर्षकै अवधिमा २० गुणाभन्दा बढी गुट्खा बिक्री भइरहेको छ । गुट्खा खाने बढीजस्तो युवा रहेको र लामो समयसम्म सेवनले उनीहरूमा दाँत कालो हुने, विस्तारै मुख खोल्न समस्या हुनेदेखि ओठ, गिँजा, जिब्रो र घाँटीको क्यान्सरसम्म भएका बिरामीको संख्या पनि दिन प्रतिदिन बढदै गएको जिल्ला अस्पतालका डा विदुर भण्डारीले बताए । गुट्खाको लत फैलँदै गएको र कतिपय स्वास्थ्यकर्मीसमेत यसको अम्मलमा फसेको उनको भनाइ छ । नगरसभाले प्लास्टिक प्रतिबन्ध लगाउने, धूवाँमुक्त नगर बनाउने जस्ता कार्यक्रम तय गर्दै ३९ करोड ७० लाख ४९ हजारको बजेट तथा कार्यक्रम तय गरेको छ ।"
बस दुर्घटनामा २४ घाइते,गुलरिया (कास) पूर्वपश्चिम राजमार्गस्थित बारबर्दिया ९ कतरनियामा सोमबार राति बस पल्टिँदा २४ यात्रु घाइते भएका छन् । भारतको नयाँदिल्ली हुँदै काठमाडौं गइरहेको ना५ख ४१५३ नम्बरको बस दुर्घटना भएको प्रहरीले जनाएको छ । गाई बचाउने क्रममा बस अनियन्त्रित भई पल्टेको हो । घाइतेमध्ये ५ को अवस्था चिन्ताजनक छ ।उनीहरूको कोहलपुरस्थित शिक्षण अस्पतालमा उपचार भइरहेको छ ।
नयाँ शक्तिले छान्यो उम्मेदवार,"रुकुम (कास) नयाँ शक्ति नेपालले पश्चिम रुकुमबाट मंसिर १० गते हुने प्रतिनिधिसभा र प्रदेशसभा निर्वाचनका लागि उम्मेदवार तय गरेको छ । मुसीकोटमा बसेको बैठकले प्रतिनिधिसभाका लागि ६ नम्बर प्रदेश संयोजक सरुण बाँठा मगरलाई उम्मेदवार बनाउने निर्णय गरेको हो । यसैगरी १ नम्बर निर्वाचन क्षेत्रमा पार्टीका संघीय परिषद् सदस्य डम्बर विष्ट र २ नम्बर निर्वाचन क्षेत्रबाट प्रदेश सदस्य प्रेमकुमार आचार्यलाई उम्मेदवार बनाउने निर्णय भएको जिल्ला संयोजक अमर ओलीले बताए । समानुपतिकमा अमर ओली, प्रदेशसभाको सूचीमा अर्जुन विक र ताराकुमारी घर्ती मगरलाई राखिएको छ ।"
