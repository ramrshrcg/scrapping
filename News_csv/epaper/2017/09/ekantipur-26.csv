शीर्षक,विवरण
विधेयकमै बार्गेनिङ !,"समितिका सभापति रञ्जुकुमारी झा र एमालेका राजेन्द्र पाण्डेलगायत केही सांसद, माओवादीका धनीराम पौडेललगायत जसरी पनि विधेयक पारित गर्नुपर्ने पक्षमा उभिएकोकांग्रेसका एक सांसदलेबताए । चिकित्सा शिक्षा विधेयक पारित नभएसम्म समितिमा रहेका अन्य विधेयक अघि नबढाउने उनीहरूले अडान लिए, ती सांसदले भने, त्यसपछि एमालेका सचेतक भानुभक्त ढकालकोआग्रहमा कार्यसूचीमा चढाइएकोहो।एमालेलेकुनैपनि हालतमा पारित गर्नुपर्ने अडान राखेको थियो। त्यसमा माओवादीले पनि साथ दिएको थियो, महिला, बालबालिका, ज्येष्ठ नागरिक तथा समाजकल्याण समितिका एक सदस्यलेभने, यी दुई दललेछलफलमा रहेका अरू विधेयकसँग बार्गेनिङ गररे चिकित्सा शिक्षा विधयेकलाई जबरजस्ती कार्यसूचीमा चढाएका हुन्। शिक्षा ऐन नवौं संशोधन पारित गराउनेसहमतिका आधारमा यो प्रतिवेदन पेस भएको थियो। उनीहरूले समितिमा छलफल भइरहेकोराजर्षि जनक विश्वविद्यालय, स्वास्थ्य बिमालगायत विधेयकलाई लिएर बार्गेनिङ गरिएकोबताए । दोस्रोबैठकको देवानीसंहितासम्बन्धी विधेयकमा छलफल चलिरहँदा कोरम नपुगेपछि बैठक स्थगितभएको हो। समितिकी सभापति झाले विधेयक कार्यसूचीमा राख्ने विषयमा आफूलाई थाहा नभएकोबताइन्। मैले कार्यसूचीमा राख्न दबाब दिएकोहोइन ।सदन पनि ढिला पुगेको थिएँ, उनले भनिन्, दोस्रोबैठककोसूचीमा देख्दा खुसी लाग्यो। योपारित हुनुपर्ने विधेयक हो।यसमा माथेमा कार्यदलको मर्म र डाकेसीकोमाग समेटिएकोउनकोदावी छ ।विधेयक भनेकाठमाडौं उपत्यकामा थप आधा दर्जन मेडिकल कलेजलाईसम्बन्धन दिन सकिने गरी अघि बढाइएकोछ । डा केसी १० वर्षसम्म उपत्यकामा नयाँ सम्बन्धन दिन नहुने माग राख्दै आएका छन्। चिकित्साशिक्षासम्बन्धी राष्ट्रिय नीति तर्जुमा उच्चस्तरीय कार्यदलको प्रतिवेदनको मर्मविपरीत हुने गरी ऐन पारित गर्न लागिएको भन्दै डा केसीले १२ औंअनशन थालेका हुन्।एमाले र माओवादी नेताको समेत लगानीमा केही प्रस्तावित कलेजले राजधानी र बाहिरी जिल्लामा मेडिकल कलेज खोल्न आशयपत्र लिइसकेका छन्। यस्ता कलेजलाई सहज हुनेगरी कानुन ल्याउन लागिएकोहो। समितिले यो विधेयक पारित गर्दा कार्यदलको प्रतिवेदनको मूल मर्मअनुसार भन्ने प्रस्तावनामैलेख्नेसहमति जुटेकोथियो।संसद्मा पेस हुँदा त्यो हटाइएको छ ।समितिलेपारित गर्दा कानुन मन्त्रालयका मान्छे थिएनन्। उनीहरूलाई बोलाएर देखाउँदा प्रस्तावनामा लेख्न मिल्दैन, नजिर बन्छ भनेकाले हटाइएको हो, महिला बालबालिका, ज्येष्ठ नागरिकतथा समाज कल्याण समितिकी सभापति रञ्जुकुमारी झालेभनिन्।कार्यदलले एउटा विश्वविद्यालयले पाँचभन्दा बढी मेडिकल कलेजलाई सम्बन्धन दिन नहुने सुझाव दिएको थियो। सरकारलेपेस गरको विधेयकमाएक प्रदेशमा रहेकोविश्वविद्यालयलेअर्को प्रदेशमा सम्बन्धन दिन नहुने प्रावधान रहकोमा समितिलेत्योपनि हटाएकोछ ।अस्पताल सञ्चालन भएकोतीन वर्षपछि मात्रै मेडिकल कलेज सञ्चालन गर्न सकिनेसुझाव कार्यदललेदिएकोथियो।सरकारलेअस्पताल पूर्ण सञ्चालन भएको हुनुपर्ने प्रावधान राख्यो। समितिलेस्वास्थ्य सेवा कर तिरको दुई वर्षलाई गणना गररे सम्बन्धन दिन सकिने प्रावधान राखेर चलखेल गरको छ ।"
डा केसी १२औं अनशनमा,"नेता माफिया हुन् वा माफिया नेता हुन् भन्न गाह्रो भइरहेकोछ, डा केसीलेभने, नेताहरूलेचिकित्सा शिक्षा र सेवालाई कालोधन सेतो बनाउनेक्षेत्रमा परिणत गरे। माफिया र व्यवसायी पोस्नेसरकारको गलत स्वास्थ्य नीतिका कारण सहरी क्षेत्रमा केन्द्रित स्वास्थ्य संस्थालेमुलुककोग्रामीण क्षेत्रमा बस्ने८० प्रतिशत नागरिकलाई आधारभूत गुणस्तरीय स्वास्थ्य सेवा र शिक्षा दिन नसकेकोउनलेबताए । सहरीक्षेत्रमा समेत निम्नवर्गकोपहुँचमा आधारभूत स्वास्थ्य सेवा नरहेकोउनकोठम्याइ छ ।काठमाडौं विश्वविद्यालय (केयू) लेएमबीबीएसको शुल्क ६० लाखभन्दा बढी निर्धारण गरको जनाउँदै यसलाई अविलम्ब खारेज गर्नुपर्ने उनले बताए ।सरकारले आर्थिक वर्ष २०७४७५ सम्मका लागि एमबीबीएस पढ्न काठमाडौं उपत्यकामा ३८ लाख ५० हजार र उपत्यकाबाहिर ४२ लाख ४५ हजार रुपैयाँ शुल्क तोकेको छ । बीडीएसका लागि १९ लाख ३२ हजार ६ सय १२ रुपैयाँ तोकिएको छ ।तोकिएकैशुल्क कायम गर्नुपने डा केर् सीकोअर्काेमाग छ । सरकारी निर्णयविपरीत माफियाकोमिलेमतोमा शुल्क बढाउनेकेयूका पदाधिकारीलाई तुरुन्त कारबाही गर्नुपर्छ, डा केसीले भने, आफ्नो निर्णयविपरीत जानेलाई कारबाही गर्नु सरकारकोदायित्व हो।उनलेत्रिविअन्तर्गतका निजी मेडिकल कलेजमा चिकित्साशास्त्रमा स्नातकोत्तर तहको शुल्क २२ लाख ५० हजार रुपैयाँ कायम गर्नुपर्नेसमेत माग गरे। खाली घरलाई एमबीबीएस सम्बन्धन दिने त्रिवि पदाधिकारीलाई बर्खास्त गरेर कारबाही गर्नुपर्ने जनाउँदैडाकेसीलेचिकित्साशास्त्र अध्ययन संस्थानबाट त्रिविलेखोसेका सबैअधिकार तत्कालफिर्ता हुनुपर्ने मागसमेत अघि सारेका छन्। आफूसँग गरिएको सहमतिअनुसार प्रत्येक प्रदेशमा एउटा सरकारी मेडिकल कलेज खोल्नुपर्ने माग राख्दैडा केसीलेभने, सरकारी मेडिकल कलेज खुल्दा निजीमा विद्यार्थी नपाइनेभनेर माफियाका मतियार नेताहरूले यसोहुन दिइरहेका छैनन्।कर्णाली स्वास्थ्य विज्ञान प्रतिष्ठानमा तुरुन्त अध्ययन अध्यापन सुरु गर्ने गरी बजेट तथा अन्य व्यवस्था गरिनुपर्नेसमेत उनको माग छ । कैलाली,दाङका सरकारी मेडिकल कलेजकोकाम छिट्टैअघि बढाउन पनि उनले आग्रह गरे। डोटी, डडेल्धुरा,धनुषा, महोत्तरी, उदयपुर, पाँचथर, तेह्रथुम आदिठाउँमा समेत तुरुन्त सरकारी मेडिकल कलेज खोल्ने प्रक्रिया अघि बढाइनुपर्ने उनको माग छ । आयल निगमका बर्खास्त प्रमुखमाथि छानबिन गररे हिनामिना गरको रकम असुल गर्दै कारबाही अघि बढाउनुपर्ने माग राख्दै डा केसीले उक्त भ्रष्टाचार काण्डमा उनीसँग मिलेर भ्रष्टाचार गर्ने तथा भ्रष्टाचार पुष्टि भएर पनि कारबाहीमा नपरको अन्य सार्वजनिक संस्थान, परिषद् र संस्थाका पदाधिकारीलाई तत्काल पदच्युत गररे छानबिन तथा कारबाही गरिनुपर्ने मागसमेत गरे।"
मारमा बिरामी,"काठमाडौं सरकार र चिकित्सकबीचको टकरावले मुलुकभरका बिरामी मर्कामा परेका छन्।चिकित्सकहरू शुक्रबारदेखि आकस्मिकबाहेककासेवा बन्द गररे आन्दोलनमा छन्।सरकार र चिकित्सकबीच सोमबार वार्ताभए पनि कुनै निष्कर्षमा पुगेन । स्वास्थ्यमन्त्री गिरिराजमणि पोखरेल, स्वास्थ्य सचिव डा किरण रेग्मी चिकित्सक संघका अध्यक्ष डा मुक्तिराम श्रेष्ठलगायत पदाधिकारीबीच सोमबार करिब दुई घण्टा वार्ता भए पनिटुंगोमा पुग्न सकेन । सरकारी पक्षसँगको वार्ता विफल भएको र आन्दोलन जारी रहेको डा श्रेष्ठले बताए ।हाम्रा मागमा स्वास्थ्य मन्त्रीले लिखित प्रतिबद्घता दिन नसक्ने भनेपछि हामीले बाध्य भएर आन्दोलन जारी राख्नुपरको हो, चिकित्सक संघका महासचिव डालोचन कार्कीले भने,असल नियतले उपचार गर्दा पनि बिरामीको मृत्यु भए लाखौं तिर्नुपर्ने, कुटाइ खानुपर्ने अवस्था नहटेसम्म काममा फर्क भनेर कसरी भन्नु?चिकित्सकको लापरबाहीले बिरामीकोमृत्यु भए सम्बन्धित चिकित्सकबाटै क्षतिपूर्ति भराउने गरी कानुन बनाउन निर्देशन दिने सरकारी निर्णयप्रति विरोध जनाउँदैउनीहरूले सेवा बन्द गरका हुन् ।सरकारकोनिर्णयमा कतैजाँचबुझ, छानबिन निकाय, दोषी ठहरिए जस्ता शब्द छैनन्,डा कार्कीले भने, बिरामीको मृत्यु भयो भनेजोसुकैलेलापरबाहीकोआरोप लगाउँदैक्षतिपूर्ति दाबी गर्ने? यसले जथाभाबी पैसा माग्नेको समूहलाई प्रोत्साहन गर्छ ।लापरबाहीको आरोप लागेका चिकित्सकलाई छानबिन गररे दोषी ठहरिए मात्र दण्डित गर्नुपर्ने र छानबिनकोनिकाय पूर्ण पारदर्शी, विज्ञसहितकोहुनुपर्ने चिकित्सकहरूकोभनाइ छ ।यस्तैस्वास्थ्यकर्मी तथा स्वास्थ्य संस्थाकोसुरक्षासम्बन्धी ऐन, २०६६ र नियमावली, २०६९ लाई आवश्यकपरिमार्जन गररे स्वास्थ्यकर्मी तथा स्वास्थ्य संस्थामाथि हातपात गर्ने व्यक्ति वा समूहलाई बिनाधरौटी जेल चलानकोप्रावधान थप गर्नुपर्ने उनीहरूकोमाग छ । सरकारले विगतमा चिकित्सक संघसँग गरको सम्झौता कार्यान्वयन हुनुपर्ने मागसमेत उनीहरूकोछ । यसअन्तर्गत संसद्माहाल रहेकोचिकित्सा शिक्षा ऐन पारित हुनुपर्ने, बिरामीबाट लिंदैआएको ५ प्रतिशत अतिरिक्त स्वास्थ्य सेवा शुल्क खारेज हुनुपर्ने आदि छन्।यसैबीच प्राडागोविन्द केसीले ४ दिनदेखि इमर्जेन्सीबाहेकका सेवा ठप्प हुनु दुर्भाग्यपूर्ण भए पनि आन्दोलनरत चिकित्सकहरूका माग जायज रहेकोतर्क गरेको छन्। सबै नागरिकले स्वास्थ्यसम्बन्धी समान अधिकार पाऊन् भनेर हामी लडिरहेका छौं, डाकेसीलेभने, सबैकोमृत्युकोकारण लापरबाही होइन, म चिकित्सक हो मलाई पनि यी कुरा राम्ररी थाहा छ । डाक्टरकोनाताले भन्ने हो भने मलाई पनि जटिल केश गर्न डर लाग्नथाल्छ, उनलेभने, असल नियत हुँदाहँदैबिरामी मर्यो भनेशारीरिक क्षति हुनेहोकि पैसा तिर्नुपर्ने होकि भन्ने डर लाग्छ, राम्रोमान्छेपनि काम गर्न हिचकिचाउनेस्थिति आएकोछ । लापरबाही गर्ने चिकित्सक दण्डित हुनुपर्ने र असल नियतलेउपचार गर्नेलेभविष्यमा पनि राम्ररी सेवा गर्न पाउनेस्थिति आउनुपर्ने उनलेबताए ।"
पीडा बुझिदिनुस्,"काठमाडौं स्वास्थ्यमन्त्री गिरिराजमणि पोखरेलले सरकार चिकित्सककामागप्रति संवेदनशील रहेको उल्लेख गर्दै आम बिरामीका पीडा बुझिदिनआग्रह गरेका छन्। हामी चिकित्सकका मागप्रति संवेदनशील छौं, पोखरलले भने, दसंैलाई दृष्टिगत गर्दै हाल बिरामीको पीडा बुझेर आन्दोलन फिर्ता लिन आग्रह गरको छौं । प्रधानमन्त्री अध्यक्षताकोनिर्णय कार्यवाहक प्रधानमन्त्रीकोबैठकलेबदर गर्न नमिल्नेउल्लेख गर्दै पोखरलले भने, प्रधानमन्त्री आएपछि समाधान हुन्छ । यो व्यावहारिक कुरा बुझ्न म आग्रह गर्छु ।"
प्रदेश प्रमुखलाई आकर्षक सुविधा,"विधेयकको अनुसूची ३ मा प्रदेश प्रमुखको निजी सचिवालयमा प्रमुख स्वकीय सचिव, सहस्वकीय सचिव, उपस्वकीय सचिव हुँदैचौथोनम्बरमास्वकीय अधिकृत उल्लेख गरिएकोछ । यसको अर्थ प्रमुख स्वकीय सचिव नेपाल सरकारको सचिवसरह भन्ने लाग्छ । त्यसैगरी फोटोग्राफर अधिकृत,कम्प्युटर सहायक, प्रशासन सहायक,लेखा सहायक एकएक र सवारी चालक तथा कार्यालय सहयोगी २२ जना पाउनेप्रस्ताव गरिएकोछ ।यसअघि संसद्बाट पारित राष्ट्रपतिउपराष्ट्रपतिको पारिश्रमिक तथा सुविधासम्बन्धी ऐनमा देशका दुवै सर्वोच्च आलंकारिक अधिकारीलाई नायब सुब्बा (राजपत्र अनंकित प्रथम श्रेणी) सरहको फोटोग्राफर र प्रेस संयोजकको सुविधा उल्लेख छ ।प्रस्तावित विधेयकमा सरकारको सिफारिसमा राष्ट्रपतिबाट नियुक्त हुने प्रदेश प्रमुखका लागि भने अधिकृतस्तरको फोटोग्राफर सुविधादिन खोजिएकोछ ।सरकारले संविधानमा व्यवस्था भएअनुसार सरकारबाट प्रदेशको अस्थायी राजधानी तोक्न र प्रदेश प्रमुखको नियुक्त गर्न बाँकी छ ।"
मनोनयनपछि मात्रै आचारसंहिता,मोरङ (कास) कार्यवाहक प्रधानमन्त्री विजयकुमार गच्छदारले आचारसंहिताका कारण राज्य सञ्चालनको दैनिक काममा बाधा परेकाले प्रतिनिधिसभा र प्रदेशसभा निवार्चनको मनोनयनपछि मात्र आचारसंहिता लगाउन निर्वाचन आयोगलाई आग्रह गरेका छन् । विराटनगरमा सोमबार पत्रकारसँगको कुराकानीमा कार्यवाहक प्रधानमन्त्री गच्छदारले ३ सय स्थानीय तहमा कर्मचारी अभाव भएको र त्यसका लागि आयोगसँग सहमति लिने काम भइरहेको बताएका हुन् । उनले दसंैपछि सबै स्थानीय तहमा कर्मचारी पुगिसक्ने प्रतिबद्धता जनाए । संघीय मामिला तथा स्थानीय विकास मन्त्री गच्छदारले स्थानीय सरकार सञ्चालन ऐन प्रमाणीकरण हुने क्रममा रहेकाले ऐन आएपछि स्थानीय सरकार सञ्चालन गर्न सहज हुने सुनाए ।
उम्मेदवार छान्दै प्रमुख दलहरू,"काठमाडौं स्थानीय तहको चुनाव सकिएलगत्तै राजनीतिक दलहरू प्रदेश र प्रतिनिधिसभा निर्वाचन तयारीमा जुटेका छन् । प्रदेश र प्रतिनिधिसभाको एकैपटक मंसिर १० र मंसिर २१ गते गरी दुई चरणमा हुन लागेको चुनावका लागि दलहरू उम्मेदवार छनोट प्रक्रियामा लागेका हुन् । सबैजसो दलले तल्लो तहका कमिटीहरूलाई सम्भावित उम्मेदवारको नाम सिफारिस गर्न निर्देशन दिएका छन् । कांग्रेसले उम्मेदवार छनोटका लागि साताअघि नै मापदण्डसहित पार्टीको स्थानीय इकाईलाई निर्देशन दिइसकेको छ । त्यसअनुसार पार्टीका गाउँ र नगर समितिले असोज १० भित्र आफ्नो सुझावसहित उम्मेदवारको सिफारिस क्षेत्रलाई पठाउनेछ । गाउँ र नगर समितिबाट आएको सिफारिसअनुसार क्षेत्रले असोज १३ सम्म जिल्लालाई र जिल्लाले आफ्नो रायसहित असोज १७ भित्र केन्द्रमा नामावली पठाइसक्नुपर्नेछ । उम्मेदवार सिफारिस गर्दा प्रतिनिधिसभा र प्रदेशका लागि एक निर्वाचन क्षेत्रबाट महिलासहित बढीमा ३ जनाको नाम मात्रै सिफारिस गर्न पार्टी केन्द्रीय कार्यसमितिले मातहतका निकायलाई निर्देशन गरेका छन् । समानुपातिकतर्फ पनि महिलासहित एक निर्वाचन क्षेत्रबाट बढीमा तीन जनाको नाम पठाउनुपर्ने निर्णय कांग्रेसको छ । समानुपातिकतर्फ नाम सिफारिस गर्दा समावेशी प्रतिनिधित्वको सिद्धान्तका आधारमा सम्बन्धित क्षेत्रको जनसंख्याको बनोटलाई ध्यानमा राखेर दलित, आदिवासी जनजाति, खस, आर्य, मधेसी, थारू र मुस्लिम समुदायको प्रतिनिधित्व हुने गरी सिफारिस गर्नुपर्नेछ ।कांग्रेसका मुख्यसचिव कृष्ण पौडेलले पार्टीको निर्देशनअनुसार समयभित्रै उम्मेदवार सूची केन्द्रमा आइपुग्ने बताए । उम्मेदवारको सूचीमा पर्न नेताहरू यतिबेला जिल्लाजिल्लामा केन्द्रित हुन थालेका छन् । केन्द्रीय नेताहरूसमेत चुनाव लड्न स्थानीय तहबाट सिफारिस भएर आउनुपर्ने प्रावधान राखिएकाले नेताहरू जिल्ला केन्द्रित हुन थालेका हुन् ।कांग्रेसले उम्मेदवारको नाम सिफारिस गर्दा निरन्तर क्रियाशील सदस्यता कायम रहेका, पार्टीभित्र र आमजनतामा लोकप्रिय एवं गत स्थानीय तहको निर्वाचनमा पार्टीको उम्मेदवारलाई विजयी बनाउन क्रियाशील भूमिका निर्वाह गरेका मध्येबाट गर्नुपर्ने मापदण्ड तय गरेको छ । एमालेले पनि उम्मेदवारी चयन प्रक्रिया अघि बढाउन थालेको छ । आइतबार सम्पन्न केन्द्रीय समिति बैठकले स्थायी समितिलाई छनोटको मापदण्ड बनाउने अधिकार दिएको छ । एमाले कार्यालय सचिव कृष्णगोपाल श्रेष्ठका अनुसार मंगलबार बस्ने स्थायी समिति बैठकले उम्मेदवार छनोटको औपचारिक मापदण्ड तयार गर्नेछ । केन्द्रीय समिति बैठकले जिल्लाबाट सिफारिस गरी प्रदेश हुँदै केन्द्रमा उम्मेदवारको नामावली पठाउने र स्थायी समितिले अन्तिम रूप दिने गरी मापदण्ड बनाउने समझदारी गरेको छ । सके सर्वसम्मत, नभए तीन जनाभन्दा बढी नहुने गरी सफारिस पठाउनुपर्नेछ ।एमालेले यसअघि स्थानीय तह चुनावमा तल्लो तहबाटै कम्तीमा तीन जनाको नाम सिफारिस गर्ने र माथिल्लो कमिटीबाट त्यसमध्येबाट उपयुक्त उम्मेदवार छनोट गर्ने विधि बनाएको थियो । एमालेले यसअघि नै स्थानीय तहको चुनावमा उम्मेदवार बनेका व्यक्तिहरू प्रदेश र प्रतिनिधिसभाका लागि पुन: आकांक्षा देखाउन नपाउने मापदण्ड बनाइसकेको छ । स्थानीय चुनावमा हारेका व्यक्तिहरू प्रदेश र प्रतिनिधिसभाको चुनावका लागि उम्मेवार हुन पाउने छैनन् ।माओवादी केन्द्रले पनि उम्मेदवार चयनको कामलाई तीव्रता दिएको छ । जिल्ला तहबाट सर्वसम्मत नाम पठाउने सहमति नभए तीन जनाको सिफारिस गर्न निर्देशन दिइएको माओवादी केन्द्रकी प्रवक्ता पम्फा भुसालले जानकारी दिइन् । उनका अनुसार सबै जिल्लामा उम्मेदवारको पहिचान गर्ने काम भइरहेको छ । आउँदो १६ गते बस्ने पार्टीको बैठकबाट नामको अन्तिम टुुंगो लगाउने उनले बताइन् । राष्ट्रिय जनता पार्टी (राजपा) र संघीय समाजवादी फोरम, फोरम लोकतान्त्रिकले पनि उम्मेदवार छनोटका लागि छलफल अघि बढाएका छन् । यी सबै दल समानुपातिक उम्मेदवारको सूची बुझाउने दिन असोज २९ भित्रै सबै उम्मेदवारको टुंगो लगाउने कसरतमा जुटेका छन् । स्थानीय तहबाट गरिएका उम्मेदवारका सिफारिसलाई केन्द्रीय तहबाट अन्तिम टुंगो लगाउने सबै दलको तयारी छ । राजपा महासचिव मनीष सुमनले २९ गतेभित्र सबै तहका समानुपातिक र प्रत्यक्षतर्फका उम्मेदवार छनोट गरिसक्ने तयारी भएको बताए । राजपाले उम्मेदवार सिफारिसका लागि आफ्नो प्रभाव क्षेत्रका जिल्लामा समन्वय समिति गठन गरेको छ । केन्द्रीय नेता संलग्न उक्त समितिले उम्मेदवार सिफारिस गरी केन्द्रमा पठाउँछ । जिल्ला समन्वय समितिको सुझाव र रायका आधारमा केन्द्रमा अध्यक्ष मण्डलले निर्णय लिने राजपाको तयारी छ । सबै तहका उम्मेदवारको सूची एक साताभित्रै केन्द्रमा पठाउन आग्रह गरिने भएको छ, महासचिव सुमनले भने, असोज २९ मा नै समानुपातिक र प्रत्यक्षतर्फका सबै उम्मेदवार सार्वजनिक गर्ने तयारीमै हामी छौं । दलहरूले समानुपातिकतर्फको उम्मेदवार सूची असोज २९ भित्रै निर्वाचन आयोगमा बुझाउनुपर्छ । कात्तिक ५ मा पहिलो चरणको र १६ मा दोस्रो चरणका लागि प्रत्यक्षतर्फ उम्मेदवारी दर्ता गर्ने कार्यक्रम छ ।"
ओमनमा देउवालाई ११ मन्त्रीको स्वागत,"काठमाडौं प्रधानमन्त्री शेरबहादुर देउवा चारदिने औपचारिक भ्रमणका लागि सोमबार साँझ ओमन पुगेका छन् । नेपालका तर्फबाट प्रधानमन्त्री स्तरमा ओमनको यो पहिलो औपचारिक भ्रमण हो । ओमन सरकारले देउवाको भ्रमणलाई राजकीय सम्मान दिएको छ । देउवालाई मस्कट अन्तर्राष्ट्रिय विमानस्थलमा गार्ड अफ अनर दिइएको थियो । उनलाई स्वागत गर्न उपप्रधानमन्त्री सायिद फाहद मोहम्मद अलसेडसहित ११ मन्त्री विमानस्थल पुगेका थिए । ओमनको राजदरबार मामिला हेर्ने रोयल दिवान अफ कोर्टका अनुसार प्रधानमन्त्री देउवाको स्वागतका लागि मस्कटका गभर्नर सायिद सुद हिलाल अलवुसाइदी र परराष्ट्र मन्त्रालयका पश्चिम एसिया राजदूत शेख हिलाह मारहुन अल मम्मरीलगायत उच्च सरकारी अधिकारी पनि सहभागी थिए ।प्रधानमन्त्रीका साथ उपप्रधान तथा परराष्ट्रमन्त्री कृष्णबहादुर महरा, महिला, श्रम तथा रोजगारमन्त्री फरमुल्लाह मन्सुर, महिला, बालबालिका तथा सामाजकल्याणमन्त्री आशा कोइराला, प्रधानमन्त्रीका परराष्ट्र मामिला सल्लाहकार डा दिनेश भट्टराई, परराष्ट्र सचिव शंकरदास बैरागी, ओमनका लागि नेपाली राजदूत शर्मिला पराजुली ढकालसहित उच्च अधिकारी थिए ।ओमनका लागि नेपाली राजदूत ढकालले दुई देशबीचको सम्बन्धलाई दरिलो बनाउन यो भ्रमण निकै महत्त्वपूर्ण हुने बताइन् ।भ्रमणका क्रममा नेपाल र ओमनका उच्च अधिकारीबीच दुई देशबीचको सम्बन्धलाई अझ फराकिलो बनाउन औपचारिक बैठकसमेत हुनेछ । ओमनको विकासमा महत्त्वपूर्ण योगदान पुर्याउने ओमनी सुल्तान (राजा) कावुस विन सेड अल सेड स्वास्थ्यलाभ गरिरहेकाले प्रधानमन्त्री देउवाले कावुसका प्रतिनिधि उपप्रधानमन्त्री सायिद फाहद मोहम्मद अलसेडसँग द्विपक्षीय वार्ता गर्ने कार्यक्रम छ । भ्रमणमा नेपाल र ओमनबीच एउटा सम्झौतापत्रमा हस्ताक्षर हुने ओमनको दिवान कोर्ट ले जनाएको छ । हस्ताक्षर हुने विषय भने सार्वजनिक गरिएको छैन । प्रधानमन्त्री देउवाले सुल्तान कावुस ग्रान्ड मस्जिद, राष्ट्रिय संग्रहालय, रोयल ओपेरा हाउस, नाजुवा सुकलगायत महत्त्वपूर्ण स्थलको भ्रमण गर्ने कार्यक्रम छ । देउवाको उपस्थितिमा ओमनमा हुने खाडीस्थित नेपाली राजदूतहरूको सम्मेलन हँुदै छ । सम्मेलनमा बहराइन, कतार, कुवेत, साउदी अरब, ओमन र यूएईस्थित नेपालका राजदूतहरूको सहभागिता रहनेछ । श्रममन्त्री मन्सुरका अनुसार राजदूत सम्मेलनमा खाडी क्षेत्रमा देखिएका नेपाली कामदारका समस्या समाधानबारे छलफल हुनेछ ।"
"संसद्मा समर्थन, बाहिर विरोध","काठमाडौं कुल सांसदको २६ प्रतिशत मात्रको समर्थनमा शिक्षा ऐन संशोधन गरिएको भन्दै विरोध हुन थालेपछि मुख्य दलका शीर्ष नेताले नै ऐन संशोधन गलत भएको बताउन थालेका छन् । संयुक्त विद्यार्थी संगठनले ऐन संशोधनले सार्वजनिक शिक्षा तहसनहस हुने भन्दै नेताहरूलाई ज्ञापनपत्र बुझाउन थालेका छन् । संगठनले सोमबार एमाले अध्यक्ष केपी ओली, कांग्रेस कार्यवाहक सभापति विमलेन्द्र निधि, सभामुख ओनसरी घर्तीमगर र शिक्षामन्त्री गोपालमान श्रेष्ठलाई ज्ञापनपत्र बुझाए ।संसद्ले असोज ३ मा पारित गरेको शिक्षा ऐन नवांै संशोधनमा शिक्षक सेवा आयोगले लिने परीक्षामा फेल भएकालाई पनि सुविधा दिने, ०६१ देखि ०७३ असार १५ सम्मको दरबन्दीमा ७५ प्रतिशत आन्तरिक र २५ प्रतिशत खुला प्रतिस्पर्धाबाट शिक्षक छनोट गर्ने व्यवस्था छ । सुविधा लिएर घर जान चाहने शिक्षकलाई पनि एक साताको समय दिएर परीक्षामा सहभागी हुन सक्ने समय दिने गरी ऐन संशोधन गरिएको छ । यसअघिको ऐनमा ०७२ असोज २ सम्मको दरबन्दीमा मात्रै आन्तरिकलाई प्रतिस्पर्धा गराउने भनिएकामा समय अवधि बढाएर ०७३ असार १५ सम्म पुर्याइएको छ ।एमाले अध्यक्ष ओलीले मुलुकको गुणस्तरीय शिक्षा दिनेभन्दा पनि दलीय स्वार्थले शिक्षा ऐन नवौं संशोधन भएको स्विकारे । ऐन संशोधनको विरोधमा आफ्नो निवास बालकोट पुगेका विद्यार्थीसँग ओलीले भने, जो अगाडि देखियो त्यसलाई अनुकूल हुने गरी ताली बजाउने, उसैलाई अनुकूल हुने गरी बोल्ने गरेका छन् । यसले थुप्रै कुरा बिग्रिएको छ । यो ऐन संशोधन गर्न अनावश्यक महत्त्व दिइएको उनले बताए । ओलीले विद्यार्थीहरूलाई यस्तो बताए पनि संसद्मा भने एमालेका सांसदहरूले ऐन संशोधन प्रस्तावमा ८० प्रतिशतसम्म आन्तरिक (अस्थायी) लाई स्थायी गरिनुपर्ने भन्दै संशोधन दर्ता गराएका थिए । तर, यसबारे संसद्मा पुग्ने सबै विधेयकमा आफ्नो ध्यान नपुग्ने ओलीले बताए । मलाई भएको बिफ्रिङमा अस्थायीलाई ७५ र खुला प्रतिस्पर्धामा २५ भन्ने थिएन । अस्थायीलाई ४९ प्रतिशत र खुला प्रतिस्पर्धीलाई ५१ मात्रै थियो, उनले भने । राति ९ बजेसम्म लगाएर संशोधन पास गर्नुपर्ने कुनै आवश्यकता नभएको उनले बताए । पारित विधेयकले सामुदायिक विद्यालय गुणस्तरमा असर पर्ने भएकाले प्रमाणीकरणसम्म चासो दिने पनि ओलीले बताए । प्रतिपक्षले रोक्न सक्दैन । अब मैले मात्रै हो, उनले भने । नवौं संशोधनले मुलुकको शिक्षामा दीर्घकालीन असर गर्ने संयुक्त विद्यार्थी संगठनको ठहर छ । ऐन संशोधन दक्ष शिक्षकबाट पढ्न पाउने विद्यार्थीको अधिकारविपरीत र प्रतिस्पर्धाको तयारीमा रहेका ७ लाख अध्यापन लाइसेन्स भएका युवाविरुद्ध रहेको संगठनको भनाइ छ । अस्थायी शिक्षकले फेल भए पनि सुविधा दिनुपर्ने माग राखे पनि संसद्ले ७५ प्रतिशत अस्थायीलाई स्थायी गर्ने व्यवस्था पारित गरेर ऐनकै बदनाम गरेको संगठनको आरोप छ । ४० नम्बर ल्याउन नसक्ने भन्दै शिक्षण पेसाबाट बाहिरिन लागेकालाई समेत परीक्षामा सहभागी गराउनु गम्भीर विषय भएको भन्दै विद्यार्थी संगठनले विरोध गरेका हुन् । सरकार शिक्षाको गुणस्तर बढाउनुपर्नेमा झन् समाप्त पार्ने खेलमा लागेको छ, सात विद्यार्थी संगठनका नेताहरूले हस्ताक्षर गरेको ज्ञापनपत्रमा भनिएको छ, यसले देशको शिक्षामात्रै नभई समग्र देश विकासमा नै बाधा उत्पन्न गर्नेछ । ऐन लागू गरिए ३० वर्षसम्म गुणस्तरीय शिक्षामा बाधक हुने निश्चित छ । शिक्षामा राजनीतिक दल, संसद् र सरकार संवेदनशील नभएको संगठनको ठहर छ । संयुक्त विद्यार्थी संगठनका प्रतिनिधिसँगको भेटमा कांग्रेस नेता विमलेन्द्र निधिले यत्रो असर पर्ने गरी ऐन संशोधन हुने आफूलाई जानकारी नभएको बताए । समस्या समाधान गर्ने भन्दै दलहरूबीच सहमति भएको हो, उनले भने, यतिको असर गर्छ भन्ने सोचिएको थिएन । सभामुख ओनसरी घर्तीले ऐनमा त्रुटि भए संशोधन प्रक्रियाबाट सच्याउन सकिने बताइन् । विधेयक फिर्ता लिन माग गर्दै पुगेका विद्यार्थीलाई उनले संसद्ले पारित गरेका कुनै पनि विधेयक फिर्ता लिन मिल्ने प्रावधान नरहेको बताइन् । संशोधनको विरोधमा नेविसंघ, अनेरास्वियु, अखिल क्रान्तिकारी, अखिल छैटौं, नेपाल लोकतान्त्रिक विद्यार्थी फोरम, अखिल पाँचौं तथा राप्रवि संघ एक ठाउँमा उभिएका छन् ।"
टेलिकमले किन हात झिक्यो ?,"काठमाडौं भूकम्पबाट क्षतिग्रस्त धरहराको पुनर्निर्माणबाट नेपाल टेलिकमले हात झिकेको छ । राष्ट्रिय पुनर्निर्माण प्राधिकरणलाई पत्र लेखी टेलिकमले धरहरा पुनर्निर्माण गर्न नसक्ने जनाएको हो । कम्पनीको लाभ, लागत, पुरातत्त्व विभागले तयार गरेको आधारभूत डिजाइनमा खुल्ला क्षेत्र अधिक राख्नुपर्ने, कम्पनीले व्यवसाय सञ्चालन गर्न प्रस्ताव गरेको विकल्पडिजाइन सरकारद्वारा स्वीकृत नभएको समेत कारण देखाएर टेलिकमले हात झिकेको प्राधिकरणले जनाएको छ । धरहराबाट हात झिके पनि उपत्यकाका सम्पदा पुनर्निर्माणका लागि टेलिकमले सहयोग गर्ने वचन दिएको प्राधिकरणले जनाएको छ । टेलिकमले काठमाडौं, ललितपुर, भक्तपुर दरबार क्षेत्रमा क्षतिग्रस्त सम्पदा, धरहरा, स्वयम्भूनाथ परिसरमा क्षति भएका सम्पदा, मनकामना मन्दिर, भूकम्प प्रभावित जिल्लाहरूमा विद्यालय पुनर्निर्माण कार्यका लागि आगामी तीन वर्षभित्र एक अर्ब सहयोग गर्ने प्रतिबद्धता भने कायम रहेको प्राधिकरणका प्रवक्ता यमलाल भुसालले जानकारी दिए । यसअघि प्राधिकरणले बोलाएको बैठकमा टेलिकमले धरहरा पुनर्निर्माणका लागि लागत बढी लाग्ने देखिएको भन्दै आन्तरिक छलफल गरी जवाफ दिने बताएको थियो । दुई साताभन्दा बढी समय बितिसक्दासमेत टेलिकमले जवाफ नपठाएपछि प्राधिकरणले पाँच दिनभित्र धरहरा पुनर्निर्माणसम्बन्धमा आफ्नो आधिकारिक प्रस्ताव एवं धारणा तयार गरी पेस गर्न निर्देशन दिएको थियो ।टेलिकमको लिखित जानकारी पाइसकेकाले सरोकारवाला निकायसँग छलफल एवं समन्वय गरी धरहरा पुनर्निर्माणबारे थप निर्णय गरिने प्रवक्ता भुसालले बताए । पुसमा भएको मन्त्रिपरिषद्को बैठकले टेलिकमलाई धरहरा पुनर्निर्माण गर्न दिने निर्णय गरेको थियो । धरहराको पुनर्निर्माणको लागि ड्रइङ डिजाइन, र कस्ट स्टिमेट तयार भएको पुरातत्त्व विभागले जनाएको छ । विभागका अनुसार धरहरा पुनर्निर्माणको जिम्मा टेलिकमलाई दिन पर्यटन, संस्कृति तथा नागरिक उड्ययन मन्त्रालय र सूचना तथा सञ्चार मन्त्रालयबीच सम्झौतापत्रसमेत भइरहेको थियो । धरहरा बनाउन सरकारले ४४ रोपनी जग्गासमेत प्रदान गरिसकेको छ । पहिला धरहरा भएको ५ रोपनी जग्गामा मात्रै पुनर्निर्माण गर्दा राम्रो नहुने भन्दै पुरातत्त्व विभागले सरकारसँग जग्गा माग्दै आएको थियो । यसको निर्माण लागत सुरुमा तीन अर्ब लाग्ने अनुमान गरिएको थियो । तर यसको लागत बढेर झन्डै आठ अर्ब रुपैयाँ लाग्ने अनुमान भएपछि टेलिकम पुनर्निर्माण गर्नबाट हच्केको पुरातत्त्व स्रोतले जनाएको छ । गोश्वारा हुलाक कार्यालय र टक्सार विभागको जग्गा धरहरा बनाउन दिने निर्णय तत्कालीन प्रधानमन्त्री केपी ओलीको मन्त्रिपरिषद्को बैठकले गरिसकेको छ । टक्सार विभाग र गोश्वारा हुलाकलाई अन्त जग्गा उपलब्ध गराइदिने सर्तमा यो जग्गा दिन राजी भएको थिए । जग्गा पाएपछि पुरातत्त्व विभागले पूरै क्षेत्रफलमा संरचना बनाउने गरी विस्तृत डिजाइन गरेको विभागका महानिर्देशक भेषनारायण दाहालले जानकारी दिए । धरहरा पुरानै स्वरूपको तर सुविधाजनक हुनेगरी यसको स्टिमेट भएको थियो । यसलाई प्राचीन स्वरूप मास्न लागेको भन्दै स्थानीयबासीले समेत विरोध गरेका थिए । भुइँचालोले भत्काएको धरहरालाई चाहिँ जस्ताको तस्तै राखेर त्यही स्वरूपको नयाँ बनाउने गरी डिजाइन भएको हो । गोश्वारा हुलाक कार्यालयको आकाशे पुलबाटै धरहराको क्षेत्र सुरु हुनेछ । धरहराको विस्तृत डिजाइन गरेका इन्जिनियर विष्णु पन्थीले भने, प्रवेशद्वारबाट सुन्धारा गार्डेन सुरु हुनेछ । गोश्वारा हुलाक कार्यालयदेखि कर्मचारी सञ्चय कोष भवन छेउसम्मको क्षेत्रलाई सुन्धरा गार्डेनमा राखिनेछ । धरहरा पुनर्निर्माणको लागि ड्रइङ डिजाइन तयार गर्न केज कन्सल्टयान्ट प्रालि र एसोसिएटस् जेभीलाई पुरातत्त्वले जिम्मेवारी दिएको थियो । संस्कृति मन्त्रालयले धरहराको विस्तृत डिजाइन गर्न पुरातत्त्व विभागलाई कार्यादेश दिएको थियो । दुई महिनाभित्र काम सक्ने गरी गत असार २६ गते उनीहरूलाई कामको जिम्मेवारी दिइएको थियो । तर काम सक्न भने झन्डै एक वर्ष लगाएको थियो । परामर्शदाता इन्जिनियर पन्थीले तयार गरेको डिजाइनमा गार्डेनको छेउमा तीनतले पार्किङ स्थल बन्नेछ । सुन्धारालाई धरहरा क्षेत्रभित्रै राखिनेछ । सुन्धारालाई पुनर्निर्माण गरेर भर्याङ बनाइनेछ । खुला यो भर्याङ तीन सय जनासम्म हिँड्न सक्ने क्षमताको हुनेछ । यहाँ फोटो खिच्ने ठाउँ हुनेछ । यहाँ पानीको फोहोरा राखिनेछ । यो फोहोरा हुँदै संग्रहालयमा जान सकिनेछ । धरहरामा भएका पुरातात्त्विक वस्तु, टक्सार विभागमा भएका सिक्का छाप्ने मेसिन लगायतका सामान संग्रहालयमा राख्न सकिनेछन् । संग्रहालय दुई तलाको हुनेछ । यसबाहेक गिफ्ट सप, सानो थिएटर लगायतका पूर्वाधारसमेत बनाइने डिजाइनमा उल्लेख छ । यसलाई अपांगमैत्री पनि बनाइनेछ । अपांगतालाई ध्यान दिएर दुइटा लिफ्टको व्यवस्थासमेत गरिने छ ।अहिलेको जमिनको सतहभन्दा तलमाथि नगईकन धरहरा बनाइनेछ । यसको उचाइ २ सय ४५ फिट हुनेछ । पहिलाको धरहराको उचाइ पनि यति नै हो । नेपालका पहिलो प्रधानमन्त्री भीमसेन थापाले बनाएका हुन् धरहरा । संस्कृतिविद् यज्ञमानपति बज्राचार्यका अनुसार भीमसेन थापाले धरहरा बनाएर पहिलोपल्ट पाश्च्यात्य शैलीको संरचना नेपाल भित्र्याएका थिए । थापाले आफ्नो निवास बागदरबार छेउमै विसं १८८१ सालमा धरहरा बनाएका थिए । भीमसेन थापाले यो धरहरा बनाएपछि रानी त्रिपुरा सुन्दरीले १८८२ मा अर्काे धरहरा बनाउन लगाइन् । बज्राचार्यका अनुसार १९९० सालको भुइँचालोले यी दुईमध्ये भीमसेन थापाले आफ्नो निवास छेउमा बनाएको धरहरा ढल्यो । ९० सालमा भुइँचालो आउनुअघि नै चटयाङ परेर धरहराको क्षति भइसकेको थियो । ११ तले धरहरालाई ९० सालको भुइँचालोपछि १९९२ सालमा तत्कालीन प्रधानमन्त्री जुद्ध शमशेरले ९ तलामा झारेर पुनर्निर्माण गरेका थिए । धरहराको निर्माणमा चुनासुर्कीको जोडाइ र इँटाको गाह्रो थियो । यसको डिजाइन मुगल कालिगढले गरेका थिए । सबभन्दा माथिल्लो भागमा गुम्बज बनाई सुनको जलप लगाइएको धातुको गजुर थियो । यसको निर्माणमा मुस्लिम धर्मको प्रभाव परेको बज्राचार्य बताउँछन् । के हिन्दु, के मुस्लिम, के इसाई, पन्थी भन्छन्, अब धरहरा सबैको भइसक्यो । यो राष्ट्रिय सम्पत्ति हो । दैवीप्रकोपलाई ध्यान दिएर अब भन्ने धरहरासम्म उद्धार साम्रग्री पुग्न सक्ने व्यवस्था हुनेछ । अब पुनर्निर्माण हँुदा पहिलाको संरचनाको बारेमा विस्तृत अध्ययन हुन जरुरी हुन्छ, दाहाल भन्छन्, अब बन्ने धरहराको पनि वैज्ञानिक संरचनागत अध्ययन अनुसन्धान गरिएन भने भविष्यमा फेरि प्रकोपमा पर्न सक्छ भन्ने तथ्यलाई यसको पुनर्निर्माण गर्दा ध्यान दिनुपर्छ ।"
आठ लाख बाहिरिए,"काठमाडौं (कास) दसैं मनाउन चार दिनमा आठ लाख यात्रु राजधानीबाट बाहिरिएका छन् । यो संख्या प्रत्येक दिन बढ्दो छ । कंलकी, कोटेश्वर, नागढुंगा, बल्खु, अरनिको राजमार्ग र साँखु नाकाबाट यात्रु बाहिरिने गरेको यातायात विभागले जनाएको छ । विभागका अनुसार घटस्थापनादेखि सोमबारसम्म उपत्यकाबाट बाहिरिनेको संख्या आठ लाख पुगेको हो । १५ देखि १६ लाख मानिस सार्वजानिक र बाँकी निजी सवारी साधनबाट बाहिरी अनुमान छ, विभागका प्रवक्ता टोकराज पाण्डे भने, जमसध्ये ४० देखि ५० प्रतिशत बाहिरिइसकेका छन् । नेपाल यातायात व्यवासयी महासंघका महासचिव सरोज सिटौलाले फूलपातीसम्ममा प्रत्येक दिन चार लाखभन्दा बढीले उपत्यका छोड्ने अनुमान रहेको बताए । उनले यात्रु नठगिऊन् भनेर कंलकी र कोटेश्वरलगायत विभिन्न १२ स्थानमा यात्रु हेल्प डेस्क राखिएको जनाए । यात्रु ठगिएको गुनासो बढेपछि पूर्वपश्चिमलगायत राजमार्गमा पनि हेल्प डेस्क राखेको छौं, उनले भने । उनका अनुसार ट्राफिक प्रहरी, यातायात विभागका कर्मचारी र उपभोक्ताकर्मी सम्मिलित ६ वटा अनुगमन टोली गठन भएको छ । अनुगमन तीव्र रूपमा बनाइएको छ, उनले भने, बढी रकममा टिकट काट्ने १२ वटा यातायात व्यवसायीलाई कारबाही गरिसकेका छौं । विभागका अनुसार गत वर्ष दसैंमा करिब १८ लाख मानिस उपत्यकाबाट बाहिरएका थिए । नेपाल यातायात व्यवासायी राष्ट्रिय महासंघका अनुसार नागढुंगामुग्लिन, थानकोट खण्डको सडकमा यात्रुले निकै सास्ती भोग्नुपरेको छ । महासंघका महासचिव सरोज सिटौलाले सडक विभागले समयमै खाल्डाखुल्डी पुर्न चासो नदिँदा ग्रामीण भेगमा चल्ने सवारी साधनको अवस्था पनि उस्तै रहेको बताए । सडक मर्मत गर्न २४ महिना अघिदेखि सम्बन्धित निकायको ध्यानाकर्षण गरेका थियौं, उनले भने, एउटा सवारी साधनलाई कलंकीदेखि नागढुंगा पुग्न पाँच घन्टा लागिरहेको छ । सवारी साधन बिग्रियो भने सडकबाट तत्काल हटाउनलाई क्रेन पनि छैन ।व्यवसायीले सुविधायुक्त गाडीको व्यवस्था गरे पनि सडकको हालतले गर्दा यात्रुले सास्ती भोग्नुपरेको उनले बताए । यसले दुर्घटनाको सम्भावना पनि उत्तिकै बढाउँछ, उनले भने । ट्राफिकका अनुसार राजमार्गमा ठूला सवारी साधन बिग्रिँदा ट्राफिक जाम हुने गरेको छ । सडक विस्तारको क्रममा रहेका कंलकी (थानकोट हुँदै चल्ने सवारी साधन यतिबेला चाप छ ।"
अस्पताल सुनसान,"काठमाडौं चिकित्सकहरूका आन्दोलनका कारण राजधानीका अस्पताल परिसर सुनसान हुन थालेका छन् । आन्दोलनका कारण अस्पतालको ओपीडी बन्द भएको तेस्रो दिन सोमबार राजधानीका सरकारी अस्पताल परिसर खाली देखिए । अन्य दिन बिरामीको भीड लाग्ने वीर र त्रिवि शिक्षण अस्पताल (टिचिङ) सोमबार बिहानैदेखि शून्यजस्तै थिए । सोमबार देशभरिका चिकित्सक बिहानैदेखि स्वास्थ्य मन्त्रालय घेर्न पुगे । चिकित्सक र बिरामी नै नभएपछि अस्पतालमा छिटफुट रूपमा मात्रै मानिसको आवतजावत भइरहेको थियो । ओपीडी बन्द भएसँगै यसको असर अस्पतालका अरू उपचार कक्षमा समेत परिरहको वीर अस्पतालका इमर्जेन्सी विभागका प्रमुख डा केदार सेञ्चुरीले बताए । पुराना बिरामी जति डिस्चार्ज हुँदै गइरहेका छन्, ओपीडीबाट नयाँ बिरामी आएका छैनन् अस्पताल रित्तोजस्तो लाग्न थालेको छ, डासेञ्चुरीले भने ।सोमबार बिहानै थापाथलीस्थित प्रसूति गृहमा पुग्दा अस्पतालको टोकन लिने कक्ष रित्तै थियो । अघिपछि उक्त कक्षमा टनाटन बिरामी हुन्थे, टोकन लिने बिरामीका लागि बस्ने कुर्सी नपुग्दो हुँदा उभिएर टोकन लिनेको पनि उत्तिकै चाप हुन्थ्यो, सोमबार भने दृश्य फरक देखियो । राजधानीका मुख्य मानिने वीर, प्रसूति, त्रिवि, कान्तिभित्र अघिपछि भिडियो एक्सरे र रगत परीक्षण गर्ने ठाउँमा लामो लाइन देखिन्थ्यो, तीन दिनयता भने लामो लाइन र सुस्केरा हाल्दै पालो पर्खने बिरामीको भीड देखिन छाडेको छ । वीर अस्पतालमा बिरामीको चाप थामिनसक्नुको हुन्थ्यो, बेड नपाएका, पालो पर्खेका बिरामी र कुरुवा अस्पताल पेटीमै सुतिरहेका भेटिन्थे । सोमबार वीरमा यस्तो देखिएन ।अस्पतालको यस्तो शून्य दृश्य आफ्नो कार्यकालमै पहिलोपटक अनुभव गरेको टिचिङ अस्पताल प्रशासन प्रमुख गोविन्दबहादुर प्रधानले सुनाए । अघिपछि तीन हजारभन्दा बढी बिरामी आहोरदोहोर गरेको देखिन्थ्यो आज त अस्पताल अस्पतालजस्तो लागेको छैन, प्रधानले भने । फलोअपमा उपचार गर्न आएका बिरामी आउँदै, फर्किंदै गर्न थालेपछि अस्पताल सुनसान छ ।यता, आफूहरूको माग पूरा नभएसम्म अनिश्चितकालीन रूपमा अस्पतालको ओपीडी बन्द गर्ने चिकित्सकहरूको अडान जारी छ । तत्काल ज्यान जान सक्ने बिरामीको उपचार भने नरोकिएको, उनीहरूलाई अस्पतालको इमर्जेन्सी कक्षबाट सेवा दिइरहेको चिकित्सकले दाबी गरेका छन् । उपचारका क्रममा बिरामीको मृत्यु भएमा चिकित्सक स्वयंले मृतकका परिवारलाई आर्थिक क्षतिपूर्ति दिनुपर्ने निर्णय सरकारले फिर्ता लिइसकेको छ । अरू माग सम्बोधन नभएसम्म आन्दोलन नटुग्ंयाउने चिकित्सक संघका अध्यक्ष डा मुक्ति श्रेष्ठले बताए । स्वास्थ्यकर्मी सुरक्षा ऐन २०६६ संशोधन हुनुपर्ने संघका महासचिव डा लोचन कार्कीले बताए । राज्यले आफ्नो ज्यानको सुरक्षा प्रत्याभूति नगराएसम्म काममा नफर्किने पनि कार्कीले बताए ।"
मुलुकी ऐन प्रतिस्थापन विधेयक पारित,"काठमाडौं सर्वसाधारणमा सर्वाधिक एवं प्रत्यक्ष सरोकार रहने मुलुकी ऐनमा आमूल परिवर्तन भएको छ । संसद्ले सोमबार मुलुकी देवानीसंहिता र मुलुकी देवानी कार्यविधि विधेयक पारित गरी मुलुकी ऐन प्रतिस्थापनसँग सम्बन्धित सम्पूर्ण कानुन निर्माणको काम पूरा गरेको छ । यसले १ सय ६४ वर्षअघि जंगबहादुर राणाले सुरु गरेको दक्षिण एसियाकै पुरानो कानुनी प्रणाली अद्यावधिक गरेको छ । देवानीफौजदारी अपराध, कार्यविधि र दण्ड व्यवस्थामा भएको यो आमूल परिवर्तन कार्यान्वयनका लागि भने थप एक वर्ष पर्खनुपर्छ । सदनबाट पारित मुलुकी ऐन प्रतिस्थापनसँग सम्बन्धित विधेयकहरू सभामुखले अनुसांगिक मिलाएर प्रमाणित गर्ने र राष्ट्रपतिबाट प्रमाणीकरणजस्ता औपचारिकता पूरा गरेको एक वर्षपछि मात्र कार्यान्वयनमा आउने व्यवस्था सम्बन्धित विधेयकहरूमै गरिएको छ । परम्परागत मुलुकी ऐन प्रतिस्थापनले समग्र कानुनी प्रणाली, मुद्दाको कार्यविधि र न्यायनिरुपण प्रणालीमै परिवर्तन हुने भएकाले विधेयकमा ऐन प्रमाणीकरण भएको एक वर्षपछि मात्रै प्रारम्भ हुने व्यवस्था गरिएको हो । मुलुकी ऐन प्रतिस्थापनका लागि संसदले यसअघि मुलुकी फौजदारी संहिता, मुलुकी फौजदारी मुद्दाको कार्यविधि, फौजदारी कसुरमा सजाय निर्धारण तथा कार्यान्वयन र केही नेपाल ऐन संशोधन विधेयक पारित गरिसकेको छ । २०६७ मै संसद्मा पेस भएका मुलुकी ऐन प्रतिस्थापनसँग सम्बन्धित विधेयकहरूमाथि संसद्को विधायन समितिले संसदबाहिरका सरोकारवाला पक्षसँग समेत छलफल गरेको थियो । अन्य विधेयक दफावार छलफलका क्रममा सम्बन्धित विषयगत समितिमा जुटेको सहमतिअनुसारै पारित भएका थिए । समितिको सर्वसम्मत प्रतिवेदनसहित सदनमा पुगेको देवानीसंहिताबाट इच्छापत्रसम्बन्धी प्रावधान हटाउन विधेयक पुन: समितिमै फर्काइएका कारण ढिलाइ भएको थियो । संसद्ले अन्तिम समयमा देवानीसंहिताबाट इच्छापत्रसम्बन्धी प्रावधान हटाएर पारित गरेको छ ।ऐन लागू भएको १८ वर्षपछि इच्छापत्रको व्यवस्थाद्वारा अंशबन्डाको परम्परागत अभ्यास हटाउँदा पैतृक सम्पत्तिमा छोरीको समान अधिकारसम्बन्धी संवैधानिक व्यवस्था कार्यान्वयन नहुने भन्दै महिला अधिकारकर्मी र प्रमुख दलका प्रभावशाली नेत्रीहरूले दबाब अभियान चलाएका थिए । प्रमुख तीन दलका शीर्ष नेताको सुझावअनुसार इच्छापत्रसम्बन्धी प्रावधान हटाउने निर्देशनसहित संसदले गत साता देवानीसंहिता विधेयकलाई विधायन समितिमै फिर्ता पठाएको थियो । विधायन समितिका केही सदस्यको फरक मतसहित सभापति गंगा चौधरीले सोमबार सदनमा पूरक प्रतिवेदन पेस गरेकी थिइन् । प्रतिवेदनमाथिको छलफलमा भाग लिएका अधिकांश पुरुष सांसदले अंशबन्डाभन्दा इच्छापत्रको व्यवस्था नै प्रगतिशील हुने धारणा राखे । तर कांग्रेस नेत्री आरजु राणासहित सबै दलका महिला सांसदले भने अनिवार्य अंशबन्डासम्बन्धी कानुनी व्यवस्थालाई निरन्तरता दिनुपर्ने अडान राखे । इच्छापत्रसम्बन्धी प्रावधानले महिला आन्दोलनको उपलब्धिका रूपमा पैतृक सम्पत्तिमा छोरीले प्राप्त गरेको समान अधिकार कार्यान्वयनमा बाधा पर्ने उनीहरूको तर्क थियो । अंशबन्डासम्बन्धी व्यवस्थाको निरन्तरताले सन्तानलाई परनिर्भर बनाउने, पारिवारिक बेमेल र मुद्दामामिला सिर्जना गर्ने, सम्पत्तिको मालिकले वृद्धावस्थामा हेरचाह र सुरक्षा गर्नेलाई सम्पत्ति दिन नपाउनेलगायत कारण समजलाई नै पछि पार्ने उल्लेख गर्दै छलफलमा सहभागी अधिकांश पुरुष सांसदले भने इच्छापत्रसम्बन्धी प्रावधान हटाउन गल्ती भइरहेको जिकिर गरेका थिए ।संसद्ले सोमबारै पारित गरेको मुलुकी देवानी कार्यविधिले ५० हजार रुपैयाँभन्दा बढीको लिखत सम्बन्धित स्थानीय तह वा वडाबाट प्रमाणित गर्नुपर्ने बाध्यात्मक व्यवस्था गरेको छ । कुनै पनि सरकारी अड्डामा प्रमाणित गर्नु नपर्ने घरसारका लिखतका कारण अंशबन्डा र लेनदेनका विवाद निरूपणमा देखिएका समस्या समाधानका लागि कानुनमै यस्तो व्यवस्था गरिएको हो । अदालतबाट हुने एकतर्फी फैसला (मुद्दाको कुनै एक पक्ष उपस्थित नभए पनि नियमानुसार हुने फैसला) लाई दैनिक पत्रिकामार्फत सार्वजनिक गर्नुपर्ने नयाँ प्रावधान विधेयकमा छ । संसद्ले यसअघि नै पारित गरेको मुलुकी फौजदारी संहिताले जन्मकैदको परिभाषा नै बदलेको छ । अदालतबाट आजीवन कारावास सजाय पाएका कसुरदारले २० वर्षभन्दा बढी जेल बस्नु नपर्ने कानुनी प्रावधानमा संशोधन गर्दै संहिताले ६ प्रकारका जघन्य अपराधमा संलग्नले बाँचुन्जेल उन्मुक्ति नपाउने व्यवस्था गरेको छ । क्रूर यातना दिई निर्ममतापूर्वक ज्यान मारेको, वायुयान अपहरण वा विस्फोट गरी ज्यान मारेको, अपहरण वा शरीरबन्धक लिई ज्यान मारेको, सार्वजनिक रूपमा उपभोग हुने पेय वा खाद्य पदार्थमा विष हाली ज्यान मारेको, जातिहत्या गरेको वा गर्ने उद्देश्यले कसुर गरेको, जबरजस्ती करणी गरी ज्यान मारेको अपराधमा जन्मकैदको सजाय पाएको कसुरदारले जीवित रहेसम्म कैदमा बस्नुपर्नेछ । अन्य अवस्थामा भने जन्मकैदको सजाय गणना गर्दा तीस वर्ष कैद सजाय हुनेछ । फौजदारी संहिताले अन्तर्राष्ट्रिय प्रतियोगितामा हुने म्याच फिक्सिङ देखि छाउपडीजस्तो सामाजिक समस्यालाई समेत दण्डनीय बनाएको छ । विधेयकमा मानसिक तथा भौतिक यातनालाई पहिलोपटक अपराधका रूपमा सूचीकृत गरिएको छ । यातना दिने तथा निर्मम अमानवीय वा अपमानजनक व्यवहार गर्ने कार्यलाई नियन्त्रण गर्ने सम्बन्धमा बनेको अर्को विधेयक भने संसद्को राज्यव्यवस्था समितिअन्तर्गतको उपसमितिमा विचाराधीन छ । फौजदारी संहिताले विवाह, सम्बन्धविच्छेदजस्ता पारिवारिक कानुन देवानीसंहिताका विषय भए पनि संहिताले बहुविवाहलाई फौजदारी कसुरका रूपमा दण्डात्मक व्यवस्था गरेको छ जसअनुसार वैवाहिक सम्बन्ध कायम रहेको अवस्थामा अर्को विवाह गर्ने पुरुष र कुनै पुरुष विवाहित हो भन्ने जानीजानी त्यस्तो पुरुषसँग विवाह गर्ने महिलालाई पाँच वर्षसम्म कैद र ५० हजार रुपैयाँसम्म जरिवाना हुनेछ । यो संहिता कार्यान्वयनमा आएपछि हुने बहुविवाह स्वत: बदर हुनेछन् । संसद्ले यसअघि नै पारित गरेको मुलुकी ऐन प्रतिस्थापनसँग सम्बन्धित फौजदारी कसुर (सजाय निर्धारण तथा कार्यान्वयन) विधेयक ले फौजदारी अभियोगमा मुद्दा चलेको व्यक्तिले अपराध गरेको ठहर भएपछि मात्रै उसलाई कति सजाय गर्ने भन्ने निर्णयका लागि दोस्रो सुनुवाइ गर्ने व्यवस्था गरेको छ । यो कानुन कार्यान्वयनमा आएपछि अनुसन्धान तहकिकातपछि हुने सुनुवाइमा अभियुक्त दोषी ठहरिए त्यस्तो फैसलामा नै उसले पाउने सजाय (जेल, जरिवाना वा दुवै) तोकिने कानुनी परम्परामा परिवर्तन हुनेछ ।"
गणपूरक गणनामै विवाद,"काठमाडौं संसद्मा गणपूरक संख्या नपुग्नु नौलो होइन । तर सदनमा उपस्थित सांसदहरूको संख्याबारे उत्पन्न विवादकै कारण सदन चल्न नसक्ने घटना भने संसदीय अभ्यासमा सायदै हुन्छ । तर इच्छापत्रको प्रावधान हटाएर देवानीसंहिता र कार्यविधिसम्बन्धी विधेयक पारित गर्ने क्रममा सोमबार सदनमा त्यस्तो अनौठो दृश्य देखिएको हो । सभामुख ओनसरी घर्तीले देवानीसंहिता पारित गरियोस् भन्ने विधेयक निर्णयार्थ पेस गर्दा प्रतिपक्षी नेमकिपाका सांसद प्रेम सुवालले कोरमको प्रश्न उठाए । ५ सय ९१ सदस्यीय संसद्मा कुनै पनि प्रस्ताव निर्णयार्थ प्रस्तुत गर्दा कम्तीमा १ सय ४८ सदस्यको उपस्थिति अनिवार्य हुन्छ । संसद् परिसरमा रहेका सांसदहरूलाई सभाकक्ष प्रवेशको मौका दिन तीन मिनेट लामो घन्टी बजाएर संख्या गणना गरेपछि सभामुख घर्तीले बैठकमा १ सय ५१ सदस्य उपस्थित देखिएको घोषणा गरिन् । ५६ सदस्यीय मन्त्रिपरिषद्का सदस्यहरूको रोह मात्र नभई सत्तापक्षका अधिकांश कुर्सी खाली देखिएको सदनमा घोषित संख्यालाई लिएर सदनमा हाँसोको पर्रा छुट्यो । आफूले गणना गर्दा त्यतिबेला १२१ सदस्य मात्रै बैठक कक्षमा रहेको दाबी गर्दै सुवालले पुन: कोरमको प्रश्न उठाए । त्यसलाई बेवास्ता गर्दै सभामुख घर्तीले कार्यसूचीअनुसारका दुई विधेयकलाई निर्णयार्थ पेस गरी बहुमतले स्वीकृत गरेको घोषणा गरिन् । सभामुखबाटै नियम उल्लंघन भएको भन्दै नेमकिपाका सांसदहरूले सुरु गरेको नाराबाजीकै बीच प्रमुख प्रतिपक्ष एमालेका नेताहरूले पनि असहमतिको सन्देश सभामुखसम्म पुर्याए । लगत्तै १५ मिनेटका लागि बैठक स्थगित गरेकी सभामुख घर्तीले सूचना प्रकाशन गरी असोज २० सम्मका लागि सदन स्थगित गरेकी छन् । गणपूरक संख्या अभावमा सदनमा विचाराधीन राष्ट्रिय सभा सदस्य र राष्ट्रपतिउपराष्ट्रपति निर्वाचनजस्ता अत्यावश्यक विधेयक अलपत्र परेका छन् । कार्यसूचीमा ती दुवै विधेयकमा परेका संशोधनहरूसहितको दफावार छलफल सदनमै गर्ने र सोमबारै दुवै विधेयक पारित गर्ने उल्लेख थियो । बैठकले सदनमै दफावार छलफल गरी विपद् जोखिम न्यूनीकरण तथा व्यवस्थापनसम्बन्धी विधेयक पारित गरेको छ । विधेयकले विपद् जोखिम न्यूनीकरणको पूर्वतयारी, विपदका बेला उद्धार, राहत र विपदपछिको पुन:स्थापना तथा पुनर्निर्माणका लागि केन्द्र, प्रदेश र स्थानीय तहमा अधिकार सम्पन्न संयन्त्र गठनको व्यवस्था गरेको छ ।"
जनजातिको बजेट अब स्थानीय तहमा,"काठमाडौं मुलुक संघीय ढाँचामा गएसँगै आदिवासी जनजातिलाई दिइँदै आएको केन्द्रीकृत बजेट स्थानीय तहमा व्यवस्थापन गरिएको छ । सूचीकृत ५९ आदिवासी जनजातिका निम्ति केन्द्रीय तहमा सञ्चालन गरिँदै आएका राष्ट्रिय कार्यक्रममध्ये ११ वटा स्थानीय तहमा गाभिएका छन् । २०३४ सालयता निरन्तर सञ्चालित चेपाङ विकास कार्यक्रम समेत स्थानीय तहमा समायोजन भएको छ । आदिवासी जनजाति उत्थान राष्ट्रिय प्रतिष्ठानमार्फत दिइने उक्त बजेट चालु आर्थिक वर्षदेखि स्थानीय तहका कार्यक्रममै समायोजन भएको छ । यो वर्ष प्रतिष्ठानलाई १३ करोड ४९ लाख १४ हजार रुपैयाँ बजेट विनियोजन गरिएको छ । संघीय मामिला तथा स्थानीय विकास मन्त्रालयले प्रतिष्ठानलाई छुट्याएको कुल बजेटमध्ये ५ करोड ९१ लाख रुपैयाँ स्थानीय तहमा पठाएको छ । देश संघीयतामा गइसकेको सन्दर्भमा केन्द्रीकृत कार्यक्रम र बजेट यो वर्षबाट स्थानीय तहमार्फत् विनियोजन गर्ने नीति बनेको छ, प्रतिष्ठानका उपाध्यक्ष चन्द्रबहादुर गुरुङले भने, देशभरिका २ सय २८ गाउँपालिका र नगरपालिकामार्फत् आदिवासी जनजाति समुदायमा कार्यक्रम पुर्याइनेछ । त्यस निम्ति प्रतिष्ठानले स्थानीय विकास मन्त्रालयसित समन्वय गरेको छ । स्थानीय तहमा आदिवासी जनजाति इकाइ समिति गठन निर्देशिका बनाइएको छ । जनजाति समुदायले प्रस्तावका आधारमा कार्यक्रम सञ्चालन गर्न पाउनेछन् । त्यसैगरी, लोपोन्मुख र सीमान्तकृत समूहमा परेका जातिका निम्ति सञ्चालित कार्यक्रमको बजेट पनि स्थानीय तहबाटै व्यवस्थापन हुने भएको छ । लोपोन्मुख समूहमा कुसुन्डा, बनकरिया, राउटे, सुरेल, हायु, राजी, किसान, लेप्चा, मेचे र कुशबाडिया पर्छन् भने अति सीमान्तकृत समूहमा माझी, सियार, ल्होमी (शिङ्सावा), थुदाम, धानुक, चेपाङ, सतार (सन्थाल), थामी, झाँगड (उराव), बोटे, दनुवार र बरामुलाई राखिएको छ । चेपाङ विकास कार्यक्रम धादिङ, गोरखा, मकवानपुर, चितवन, लमजुङ र तनहुँमा सञ्चालित छन् । त्यस निम्ति वार्षिक सरदर ५० लाख रुपैयाँ बजेट विनियोजन हुने गरेको छ ।प्रतिष्ठानले सञ्चालन गरिरहेको युवा स्वरोजगार तथा सीप विकास तालिम, महिला सीप, लघुउद्यम प्रवद्र्धन तथा सशक्तीकरण, परम्परागत पेसा, व्यवसायमा आधारित आयआर्जन कार्यक्रम र सचेतनामूलक कार्यक्रम कटौती भएका छन् । प्रतिष्ठान ऐन, २०५८ अनुसार सूचीकृतमध्ये ५७ जातीय संस्थालाई दिइँदै आएको संस्थागत विकास तथा कार्यालय व्यवस्थापन अनुदान पनि कटौती भएको छ । हरेक संस्थाले वार्षिक १ लाख ५० हजार रुपैयाँ पाउँथे । बढी महत्त्व दिइएका कार्यक्रममध्ये अध्ययन, खोज तथा अनुसन्धान, मातृभाषा शिक्षासम्बन्धी कार्यक्रम, विद्यार्थी छात्रवृत्ति र शाखा अधिकृत तथा नायब सुब्बाका निम्ति सञ्चालन गरिँदै आएको लोकसेवा आयोग तयारी कक्षा सञ्चालन कार्यक्रमसमेत कटौतीमा पारिएका छन् । तयारी कक्षाले लोकसेवा भिड्न प्रभावकारी भूमिका खेलेको निमित्त योजना प्रमुख दिवस राईले बताए । प्रत्येक वर्ष क्षेत्रीय तहमा अधिकृत र नासुको तालिम सञ्चालन गर्दै आएकाले कम्तीमा आरक्षण कोटामा सम्बन्धित समुदायको प्रतिनिधित्व रहँदै आएको छ, उनले भने, छात्रवृत्तिले विद्यार्थीलाई उच्च शिक्षाका निम्ति सहज बनाएको छ भने प्राज्ञिक व्यक्तिले खोज अनुसन्धानमा धेरै काम गर्दै आएका छन् ।प्रतिष्ठानले आदिवासी जनजातिलाई परिचयपत्र प्रदान गर्दै आएको छ । अबको संरचनामा परिचयपत्र वितरण गर्नेनगर्ने अन्योलमा प्रतिष्ठान छ । संविधानत: प्रतिष्ठान केन्द्रित रहने वा खारेज हुने भन्ने छ । नेपाल आदिवासी जनजाति महासंघले भने प्रतिष्ठान केन्द्र र सातवटै प्रदेशमा प्रादेशिक शाखा हुनुपर्ने माग गर्दै आएको छ । प्रतिष्ठान केन्द्रको बजेट स्थानीय तहमा जाँदा लक्षित वर्ग र समुदायमा कार्यक्रम पुग्न नसक्ने भएकाले प्रादेशिक शाखा हुनुपर्छ, महासंघका अध्यक्ष जगतबहादुर बरामले भने, परिचयपत्र केन्द्र र शाखाबाटै वितरण गरिनुपर्छ ताकि परिचयपत्रकै निम्ति केन्द्रमा धाउनु नपरोस् । सूचीकृत अधिकांश जातीय संस्था राजधानीमै दर्ता भई सञ्चालित छन् ।"
समायोजन विधेयकको सान्दर्भिकता,"संसद्को राज्यव्यवस्था समितिबाट कर्मचारी समायोजन सम्बन्धमा व्यवस्था गर्न बनेको विधेयक पारित भएसँगै लामो समयदेखिको अन्योल र अस्थिरता हट्ने वातावरण बनेको छ । केन्द्र शासित राजनीतिक प्रणालीमा केन्द्रीय स्तरबाटै परिचालित कर्मचारीहरू स्थानीय तहसम्म खट्न जसरी हिचकिचाइरहेका थिए, विधेयकले सहज र न्यायसंगत उपाय निकालेको छ । तोकिएको समायोजन स्विकार्नेका हकमा केन्द्र तहसम्म वृत्तिविकास रोकिनेछैन । नस्विकार्नेलाई गोल्डेन ह्यान्डसेक मार्फत् आकर्षक बहिर्गमनको बाटो खोलिदिएको छ । यस व्यवस्थाअनुसार ५० वर्ष उमेर पूरा भएका र २० वर्ष सेवा अवधि पार गरेका कर्मचारीलाई ७ वर्षको एकमुष्ट निवृत्तिभरण दिइनेछ । अर्थात्, २०४९ कात्तिक २१ अघि निजामती सेवा प्रवेश गरेकाहरूको ६० वर्ष र त्यसपछि भर्ना भएकाहरूको ५८ वर्ष उमेर ननाघ्ने गरी ७ वर्षको सेवा अवधि थप हुनेछ । अवकाशमा जाने कर्मचारीले एकमुष्ट ७ वर्षको निवृत्तिभरण मात्र पाउनेछैनन्, त्यसपछि पनि मासिक निवृत्तिभरण पाइरहनेछन् ।संघीय लोकतान्त्रिक गणतन्त्र नेपालको संविधान कार्यान्वयनको तीव्रतास्वरूप सरकारले निर्वाचन गर्दै गएको छ । स्थानीय तहको भर्खरै सकिएको छ । संघीय र प्रदेशसभाका मंसिरमा हुँदै छन् । देशलाई संघीय संरचनामा लगी सर्वसाधारणलाई सुविधा र अधिकारहरू विकेन्द्रित गर्ने यो सुनौलो अवसर हो । यसलाई मूर्तरूप दिन जनप्रतिनिधिको निर्वाचन जति अपरिहार्य छ, कर्मचारीको भूमिका उत्तिकै महत्त्वपूर्ण छ । तर, स्थानीय तहका नवनिर्वाचित जनप्रतिनिधिले कर्मचारी अभावमा जिम्मेवारी निर्वाह गर्न सकिरहेका छैनन् । सरकारले खटाए पनि अधिकांश कर्मचारी कार्यस्थलमा गएका छैनन् । ठूलो भूमिकाबाट सानामा खुम्च्याउन चाहेको भन्दै तिनले अटेर गर्दै आएका छन् । ऐन अभावमा सरकारले पनि मापदण्डविहीन ढंगले सरुवा एवं समायोजन गरिरहेको थियो । समायोजन विधेयक संसद्बाट पारित भई ऐन बनेपछि कर्मचारीका अन्योल हट्नेछन् भने सरकारलाई पनि विधिसम्मत ढंगले अघि बढ्न सजिलो हुनेछ । गोल्डेन ह्यान्डसेक को व्यवस्थाले जबरजस्ती खटाएको अनुभूतिसमेत हुनेछैन । अर्कातिर यसले समायोजनमा सहजताका लागि प्रशस्त लचकता अपनाएको छ । कुन ठाउँमा जाने भन्ने रोज्न ज्येष्ठताले प्राथमिकता पाउनेछ । हरेकका लागि घरपायक हेरिनेछ । हालको बसोबास नखुलाउनेका हकमा नागरिकताको ठेगानालाई समायोजनको आधार बनाइनेछ । जुनसुकै तहमा निजामती सेवामा श्रीमान्श्रीमती नै भए एकै ठाउँ समायोजनलाई प्राथमिकता दिइनेछ । यसले सरकारले खटाएका ठाउँमा जाने कर्मचारीको पारिवारिक र सामाजिक वातावरण बिथोलिनेछैन । बरु आफ्नै थलोमा उच्च मनोबलसाथ जान पाउने स्थिति आउनेछ । विधेयकमा प्रदेश र स्थानीय तहमा समायोजन हुने कर्मचारीलाई संघीय निजामती सेवामा बढुवा तथा सरुवाका अवसर प्रदान गर्ने प्रत्याभूतिसमेत गरिएको छ । समायोजित स्थान (प्रदेश वा स्थानीय तह) मा गई एकपटक बढुवा भइसकेपछि भने संघीय स्थानान्तरण हुन पाइनेछैन । यसले जता राम्रो हुन्छ, त्यतै वृत्तिविकासको थलो बनाउनसमेत सम्भव तुल्याउनेछ । समितिले प्रत्येक प्रदेशभित्रका स्थानीय तहका कर्मचारीको एउटै स्थानीय सेवा गठन गर्ने गरी कानुनी व्यवस्था गर्न सरकारलाई निर्देशन दिएको छ । प्रदेशभित्रका स्थानीय तहमा आपसमा सरुवा, बढुवा र वृत्तिविकासका अवसर उपलब्ध हुने कानुनको मस्यौदा सरकारले अब संसद्मा ल्याउनुपर्नेछ । जब यस्ता कानुन बन्नेछन्, कर्मचारीतन्त्र आफैंमा सबल बन्नेछ । संसद्बाट पारित विधेयकले स्वायत्त निकायहरूमा विद्यमान कर्मचारी भर्ना, सरुवा, बढुवाका कतिपय विकृतिलाई समेत नियन्त्रण एवं सम्बोधनको पहल गरेको छ । खासगरी यसअघिका नगरपालिका, जिविसजस्ता निकायमा भित्तामा कुनापट्टि कसैले नदेख्ने गरी टाँसेका सूचनाका आधारमा, चुरोटका खोलमा निवेदन दिएका भरमा आकर्षक पदमा जागिर पाएकाखाइआएका धेरै छन् । विधेयक तिनको यथोचित व्यवस्थापनमा मौन रहे पनि अब त्यस्तो एकाधिकारपूर्ण भर्ती रोक्ने व्यवस्था अघि सारेको छ । संक्रमणकालीन एवं अन्तरिमकालीन अवधिमा समेत लोकसेवा आयोगले परीक्षा लिनुपर्ने भएको छ । अर्कातिर स्वेच्छिक अवकाशको प्रावधानले नयाँ भर्नाको सम्भावना खोलेको छ । यसले नयाँ सिराबाट चल्न चाहने संघीय संरचनाहरूले परिवर्तित आवश्यकताअनुसारका कर्मचारी व्यवस्थापन गर्न पाउने वातावरण बनेको छ । सँगसँगै आफूखुसीलाई भने विधेयकले निरुत्साहन गरेको छ । यो सकारात्मक कदम हो । यसलाई छिटोभन्दा छिटो जब कार्यान्वयनमा ल्याइनेछ, तब मात्र संघीयताको सघन कार्यान्वयन हुनेछ ।"
कस्तो कांग्रेस बनाउने ?,"नेपाली कांग्रेसका सभापति शेरबहादुर देउवाको नेतृत्वमा सरकार सञ्चालन छ । सरकारबाट भएका कमीकमजोरीको जिम्मेवारी नैतिक रूपमा नेपाली कांग्रेसले लिनैपर्ने हुन्छ । कांग्रेस नेतृत्वको सरकारले विगतमा गरेका केही कमजोरीले स्थानीय निर्वाचनमा कांग्रेसलाई असर गरेको छ ।केही सार्वजनिक महत्त्वका विषयमा सरकारले अहिले गरेका निर्णयहरू जस्तै १ शिक्षा ऐन संशोधनका विषयमा आयोगका सदस्यसमेत रहनुभएका वरिष्ठ शिक्षाविदहरूको असहमति र राजीनामा । लागू नै नभई ऐन संशोधन गरेर सामुदायिक शिक्षालाई झनै कमजोर बनाउन सरकार स्वयम् लागिपर्नु दु:खद हो । २ नेपाल आयल निगमका कार्यकारी निर्देशकको बर्खास्ती जसलाई बर्खास्त गरियो, ती सही वा गलत के थिए भन्ने कुरामा अथवा व्यक्तिगत पाटोमा नजाऔं । तर कम्तीमा स्पष्टीकरण सोधेर प्रक्रियागत ढंगले हटाएको भए गलत सन्देश जाँदैनथ्यो । ३ कर्मचारी सरुवा, बढुवा निर्वाचनको कार्यतालिका सार्वजनिक भइसकेको छ । निर्वाचन आयोग आचारसंहिताको कुरा गर्दैछ । तर मन्त्री र सचिवहरू मनोमानी ढंगले कर्मचारी सरुवा, बढुवामा लागेका छन् । यसले गर्दा कानुनी राज्यको खिल्ली उडेको छ । कसको स्वार्थमा यो गरिँदै छ ? ४ उपचार गर्दा बिरामी तलमाथि भएमा उपचारमा संलग्न डाक्टरबाटै क्षतिपूर्ति भर्ने भन्ने सरकारको निर्णय कुनै पनि डाक्टरले बिरामीलाई केही होस् भन्ने मनसायले उपचार गर्दैन । तर स्वास्थ्य संस्थालाई कहाँ पुर्याउने उद्देश्यले सरकारले यो निर्णय गर्यो ? ५ नागरिक उडड्यन प्राधिकरणका महानिर्देशकलाई जसैगरी पनि हटाउने सरकारी प्रक्रिया । ६ मन्त्रिपरिषद विस्तार नेपालजस्तो मुलुकले यति धेरै मन्त्रीको भरणपोषण थेग्न सक्दै सक्दैन । कर्णालीका जनता सिटामोल नपाएर मर्नुपर्ने, बाजुराका जनता नुन बिनाको अलिनो खाना खाएर बस्नुपर्ने, भूकम्पले घरवारविहीनहरू अझै खुल्ला आकाशमुनि रात कटाउनुपर्ने अनि बाढीले सर्वस्व गुमाएका तराई मधेसका जनता घरवारविहीन अवस्थामा बस्नुपर्ने यो मुलुकमा यति धेरै मन्त्री किन चाहियो ? सरकारको नेतृत्वकर्ताले यो बुझ्नुपर्छ कि मन्त्रीको संख्या बढाएर राज्य चल्ने होइन । नीति तथा कार्यक्रम र भिजनले राज्य चल्ने हो ।७ कृषिप्रधान देशमा सरकार किसानमैत्री हुनुपर्ने हो । तर कृषिजन्य प्रविधि जस्तै ट्याक्टर लगायतमा विगतमा राज्यले दिँदै आएका सहुलियत यो सरकारले कटौती गरेर किसानमाथि अन्याय गरेको छ । यो विषयलाई सरकारले गम्भीर रूपमा लिनुपर्छ र यो निर्णय सच्याउनुपर्छ । ८ पछिल्ला दिनमा राज्यका प्राय: सबै निकाय चरम भ्रष्टाचारमा डुबेका छन् । विस्तारै भ्रष्टाचारले संस्थागत रूप लिँदै गएको छ । यसका कारण संस्थाहरू कमजोर हुँदै गएका छन् र व्यक्तिहरू बलियो हुँदै गएका छन् । यस विषयमा अन्तर्राष्ट्रिय स्तरमा नेपालको छवि बिगँ्रदै गएको छ । यो चरम भ्रष्टाचारबाट राज्यलाई मुक्त गर्ने काम पनि सरकारकै हो । नेपाली कांग्रेस नेतृत्वको सरकारले गरेका यस्ता क्रियाकलापले मुलुक र सिंगो पार्टीलाई कता लैजान्छ ? कांग्रेस पार्टीलाई जनताले कसरी बुझ्छन् ? यसले पार्टीको सुदूर भविष्यको गन्तव्यमा कस्तो असर पर्छ ? भन्ने कुरामा पार्टीको नेतृत्व पंक्ति अत्यन्त संवेदनशील बन्नुपर्ने समय आएको छ ।अन्त्यमा, स्थानीय तहको टिकट वितरणमा पार्टीबाट जेजस्ता गल्ती भए, संघ र प्रदेशको निर्वाचनको टिकट वितरणमा त्यसको पुनरावृत्ति हुनु हुँदैन । आर्थिक प्रलोभन, भागबन्डा र गुटको आधारमा टिकट वितरण गर्ने परिपाटीको अन्त्य यसै निर्वाचनदेखि हुनुपर्छ । दूरदराजका कार्यकर्ताको योगदान र मूल्यांकनको आधारमा टिकट वितरण गर्नुपर्छ । पार्टीमा लामो समय योगदान गरेका तर आर्थिक रूपले कमजोरहरूलाई टिकट दिनुपर्छ । पैसा नभएका व्यक्तिले टिकट नपाउने र चुनाव उठ्न नपाउने परम्पराको अन्त्य हुनसके मात्रै पार्टी बलियो बन्छ । अब कस्तो कांग्रेस बनाउने भन्ने विषयमा पार्टीभित्र व्यापक बहस हुन जरुरी छ । समृद्ध, सबल र कार्यकर्तामैत्री कांग्रेस बनाउने हामीले नै हो । यसका लागि पार्टी संस्थागत ढंगले चलेको सन्देश दिन जरुरी छ । नेपाली कांग्रेस यो मुलुकको राजनीतिको अभिभावक हो । कांग्रेसको नेतृत्वमा मात्रै मुलुक सहज रूपले अगाडि बढ्न सक्छ र कांग्रेसले मात्रै हरेक वर्ग, समुदाय, लिंग र भूगोलको मुद्दाको सम्बोधन गर्न सक्छ भन्ने सन्देश दिन जरुरी छ । कोइराला सांसद तथा नेपाली कांग्रेस केन्द्रीय सदस्य हुन् ।"
स्वास्थ्य क्षेत्रमा हडताल नगरौं,"असोज ८ गते प्रकाशित गोविन्द केसीको लेख भ्रष्टधनी नेता गरिबनिरीह जनता पढ्दा साह्रै दु:ख लाग्यो । नेपालमा भ्रष्टाचारको जालो मौलाउँदै गएको छ र यसको पोषणमा अहिलेका प्रमुख दलहरूले कुनै कसर बाँकी राखेका छैनन् । मेडिकल क्षेत्रमात्र नभएर राज्यका हरेक तह र तप्कामा भ्रष्टाचार ब्याप्त रहेको छ । भ्रष्टाचार विरुद्ध काम गर्ने विभिन्न निकाय तथा आयोगको प्रभावकारितामाथि पनि प्रश्नचिन्ह लागेको छ । अहिले आर्थिक विकासको एउटा मुख्य बाधकका रूपमा भ्रष्टाचार रहेको छ । भ्रष्टाचारका मुद्दामा सरकार र राज्यले कठोर कदम नचाले भ्रष्टाचारीले सजिलै उन्मुक्ति पाउने कुरामा दुईमत छैन । अहिले विचाराधीन रहेका विभिन्न भ्रष्टाचारका मुद्दामा सरकारले कतैबाट पनि प्रायोजित नभई ठोस कदम चाल्नुपर्छ । कर फस्र्योट आयोगका अध्यक्ष सीए लुम्बध्वज महत तथा सदस्यद्वय सीए उमेशप्रसाद ढकाल भ्रष्टाचार मुद्दामा फरार रहेका छन् भने अर्का सदस्य चूडामणि शर्माको मुद्दा विचाराधीन रहेको छ । त्यस्तै नेपाल आयल निगमको जग्गा खरिद प्रकरणमा दोषी ठहरिएका कार्यकारी प्रमुख गोपाल खड्काको पदबाट बर्खास्ती नै अन्तिम निर्णय हुनुहँुंंदैन । सबैको मिलेमतोमा हुने यस्तो भ्रष्टाचारले कतै लहरो तान्दा पहरो गर्जिने डरले निर्णायक निकाय पनि उदासीन हुने गरेको देखिन्छ । अझ नीतिगत भ्रष्टाचार गरेर जनप्रतिनिधि नै आफ्नो व्यापार, व्यवसाय बचाउमा लगेको देख्दा नेपाल यस्तै नेतृत्व वर्गबाट कहिल्यै सम्पन्न, समृद्ध बन्ला भन्ने कुरामा शंका नै छ । सुरेश नेपालमहेन्द्रनगर, कञ्चनपुर"
लेनिनका नाममा नक्कलझक्कल,"कम्युनिस्ट पार्टीको नाम र त्यसका पुच्छरको सन्दर्भमा पनि घरिघरि प्रश्न उठ्ने गरेको छ । कम्युनबाट बनेको कम्युनिस्ट पार्टीको नाममा नेपालको विशिष्टतालाई ध्यान दिएर सोच्ने मतलाई अन्यथा लिनु हुँदैन । विदेशी विचार वा नाम लिनै हुँदैन भन्ने कट्टरता वा संकीर्णता स्वीकार्य हुनसक्दैन, नत लोकतान्त्रिक नै हुनसक्छ । तर नामलाई नेपाली समाजमा जारी अन्तरविरोध, त्यसलाई रूपान्तरण गर्न चाहने पात्रप्रवृत्तिविरासतसँग जोडिएको भए भुइँतहमा राजनीति प्रवेश गर्ने सम्भावना बलियो हुन्थ्यो । ल्याटिन अमेरिकी देशहरूमा अगस्तो सिजर सान्डिनो, टुपाक अमारु, इमिलियानो जापाताको नाममा पार्टी, आन्दोलन र संगठनको नाम राख्ने अभ्यास भएको छ । त्यसरी गरिएको नामकरणसँगै वस्तुगत अवस्था र तिनको रूपान्तरणकारी शक्तिसँग गाँस्ने कोसिस नेपालका सन्दर्भमा पनि उत्तिको प्रभावशाली हुनसक्छ । यसै क्रममा उल्लेखनीय पक्ष के हो भने यहाँ अब पुच्छर गाँस्ने प्रवृत्ति त्याग्ने क्रम थालिएको छ । माक्र्स थरले मात्रै नपुगेर लेनिन र माओको नाम पनि जोड्ने तथा देशीय नेताको गुटका आधार थप पुच्छर झुन्ड्याउने प्रचलन तोडिने सिलसिलासँगै नाममै पुनर्विचार गरियो भने त्यसले धेरै अर्थ र सान्दर्भिकता राख्छ ।"
विश्वास बलियो होस्,"जब रोग लाग्छ, तब उपचार गर्नुपर्ने हुन्छ । अनि डाक्टरको सल्लाह लिने गरिन्छ । कोही छिटो निको हुन्छन्, कसैको लामो समयसम्म उपचार गर्नुपर्ने हुन्छ, कतिको त अप्रेसन गर्नुपर्ने हुन्छ । अधिकांश निको हुन्छन्, तर केहीको मृत्युसमेत हुन्छ । कसैको मृत्यु कहाँ, कतिबेला कुन अवस्थामा हुन्छ, रहस्यमय छ । तर सबैको मृत्यु हुन्छ, रोग लागोस् या नलागोस्, उपचार गरिएको होस् वा नगरिएको होस्, जन्म लिनेको मृत्यु हुन्छ । यो शाश्वत सत्य हो ।रोगको उपचार सही हुँदैमा मृत्यु टार्न सकिँदैन । तर रोगीको उपचार नगरेमा मृत्यु छिटो हुने सम्भावना दिनप्रतिदिन बढ्दै जान्छ । उपचार गराउने जिम्मा लिएका डाक्टरहरूले अचम्मसँग रोग पत्ता लगाउँछन्, उपचार गर्छन्, परेमा अप्रेसन पनि गर्छन्, बिरामीलाई निको पार्छन् । साधारण मानिस छक्क पर्छ, कस्तो ज्ञान ? कस्तो उपचार ? मानिसले भगवानको सृष्टि देखेको छ, भगवानलाई भेटेको छैन । अनि आफ्ना आँखाले नदेखिने थाहा पाउन नसकिने रोगको उपचार गर्ने डाक्टर पनि भगवानझैँ लाग्छ, मान्छेलाई । तर सत्य के हो भने डाक्टर सृष्टि गर्ने भगवानसरह होइन, ऊ त्यस विषयमा विशेष ज्ञान, सीप आर्जन गरेको मानिस नै हो ।डाक्टरको जिम्मेवारी आफूले आर्जन गरेको ज्ञान प्रयोग गरेर उपचारमा लाग्नु हो । सफल हुनेनहुने उसको हातमा मात्र छैन । गीतामा भगवानले भन्नुभएको छ ।कर्मण्येवा धिकाररस्ते मा फलेषु कदाचन ।मा कर्मफल हेतु भुर्मा ते संगोस्त्व कर्मणी ।।अर्थ तिमीलाई कर्म गर्ने अधिकारमात्र प्राप्त छ, फलमा भने कदापि छैन, मेरा कर्मको यस्तो फल मिलोस् भन्ने धारणा या हेतु मनमा लिएर आफू काम गर्ने खालको नबन र साथै कर्म नगर्नेतिर आशक्ति पनि नगर ।उपचार गर्ने कर्म डाक्टरले गर्छ । उपचार वर्तमान क्षणमा हुन्छ । उपचारमा संलग्न डाक्टरले बिरामीलाई निको पार्ने उद्देश्य लिई जति राम्रोसँग उपचारमा जुट्छ, त्यति नै राम्रो फल प्राप्त हुन्छ । फल जहिले पनि भविष्यमा प्राप्त हुन्छ । फल जहिले पनि प्रकृति या विराट ऊर्जाले दिन्छ । राम्रो फलको आस गर्दैमा राम्रै फल पाइने होइन । तर राम्रो या नराम्रो फल आफूद्वारा गरिएको उपचार कर्ममा निर्भर गर्ने रहेछ । जति गहिरो श्रद्धा डाक्टरलाई आफूले गरेको उपचार विधिप्रति छ, त्यति नै उपचार सफल हुने रहेछ । त्यसैले डाक्टरसहित उपचारमा संलग्न स्वास्थ्यकर्मीहरू उपचार विधिको लागि जिम्मेवार ठहरिन्छन् ।कैयौँ अस्पतालमा लेखिएको पाइएको छ :हामी उपचार गर्छौँ ।ईश्वरले निको पार्छ ।लेख्ने मात्र होइन, त्यहाँ त्यो भाव व्यक्त पनि हुने गर्छ र उपचार गर्ने र गराउनेबीच समझदारी कायम हुने रहेछ । हाम्रो सुन्दर देशमा विगत केही समयदेखि अस्पतालमा, क्लिनिकमा भएका उपचारलाई लिएर विवाद उत्पन्न हुँदा द्वन्द्व पैदा हुने गरेको छ । डाक्टरहरू आन्दोलित छन् । पीडितहरू आक्रान्त छन् । जनता अलमलमा छन् । हामी भगवान कृष्णले भन्नुभएको भन्दा फरक रूपमा कर्ममा भन्दा फलमा ध्यान दिनपुगेका छौँ । डाक्टरले गरेको उपचारको कसी मृत्युमात्र भएमा डाक्टरको सही मूल्यांकन हुन सक्दैन । कसी उसको कर्म अनि उसले गरेको उपचारको विधि हुनुपर्छ, जुनमा उसले दक्षता हासिल गरेको छ । मृत्युको घडीमा धैर्य कहाँ मिलोस् ? उपचार गर्दागर्दै मृत्यु भएपछि लापरबाही भएन र ? मृत्यु हुने उपचार पनि उपचार हो र ? प्रश्न उठ्नु स्वाभाविक हो । तर लापरबाही त्यसबेला भन्न मिल्छ, जहाँ डाक्टरले आफूले जानेको ज्ञान नै प्रयोग नगरोस् वा उपचार विधिमा त्रुटि गरोस्, बिरामीको उपचार गर्दा मृत्यु हुनु नै लापरबाहीको परिभाषा गर्न खोजिएको छ, सायद यो सही होइन कि ?जुनसुकै उपचार गर्दा पनि मृत्युको सम्भावना लुकेको हुन्छ । यसबारे उपचार अगाडि न डाक्टर बोल्छन् न बिरामी र उनका आफन्तहरू सुन्न चाहन्छन् । मृत्युपछि दिइएका विश्लेषणात्मक व्याख्याले चित्त बुझ्दैन, किनभने यो विषयमा सुरुमा छलफल नै गरिएन । त्यसैले उपचार विधिबाट हुनसक्ने सबै सम्भावना दर्शाइएको उपचार मञ्जुरीनामा राम्रोसँग पढ्ने, मनन गर्ने बेला आएको छ । बिरामीका आफन्तहरूले स्वस्थ मनस्थितिमा सही गरेको मञ्जुरीनामा ठाडै नकार्न तब सकिन्छ, जब त्यहाँ लेखिएको कुरा पढिँदैन, मनन गरिँदैन, केवल रित पुर्याउन सही गरिन्छ । उपचार गर्न आउने, गराउने बीचको समझदारी नै सही उपचारको विधि हो । अधिकांश उपचार यसरी नै चलिरहेछ । विज्ञानको प्रगतिसँगै उपचार पद्धति परिमार्जित हुँदैछ, राम्रो हुँदै गएको छ । साथै चुनौतीपूर्ण पनि हुँदैछ । महँगा उपचार पद्धति भित्रिएका छन् । अङ्ग प्रत्यारोपण समेत सहज बन्दै गएको छ । हिजो उपचार गर्नगराउन नसकिने कुरा आज सरलीकरण भएको छ । उपचार सबैको पहँुचमा पुर्याउने प्रयास जारी छ ।विभिन्न रोग एउटै व्यक्तिमा भएका रोगीको समेत उपचार तथा जटिल शल्यक्रिया सम्भव भएको छ । यसले उपचारमा जटिलता पनि थपेको छ । यो प्रगति हो । अगाडि बढ्नैपर्छ, तर साथसाथै यस्ता बिरामीको उपचार सफल नहुन पनि सक्छ । समझदारी कायम राख्न ठूलो चुनौती छ ।उपचार लिने बिरामी र उनका आफन्तले उपचार क्रममा हुनसक्ने सबै सम्भावनाबारे जानकारी लिन जरुरी देखिएको छ । साथै उपचार गर्ने डाक्टर लगायत स्वास्थ्यकर्मीले उपचारक्रममा हुनसक्ने सम्भावनाबारे बिरामी र आफन्तले बुझ्ने भाषामा बताउनैपर्ने आवश्यकता देखिएको छ ।उपचार गर्ने डाक्टर लगायतका स्वास्थ्यकर्मी र उपचार लिने बिरामी र तिनका आफन्तबीच विश्वास बलियो भएमा समझदारी स्वत: हुनेछ । यसरी उपचार सहज र सरल गराउने वातावरण बन्नेछ ।काफ्ले मिर्गौला रोग विशेषज्ञ हुन् ।"
चङ्गाको विश्व कीर्तिमान,"दसैँको आगमनसँगै आकाशमा रङ्गीचङ्गी सानाठूला चङ्गा उडिरहेका देखिन्छन् । एकछिन भए पनि आकाशमा उडेको चङ्गा हेर्दा कसलाई रमाइलो नलाग्ला ? बालक, युवा र वृद्धहरूसमेत चङ्गा उडाएर मनोरञ्जन लिने गर्छन् । एकले अर्काको चङ्गालाई चेट गर्ने होडबाजी निकै मनोरञ्जन र रोमाञ्चक हुन्छ । चङ्गा उडाउनु पनि एउटा कला मानिन्छ । नेपालमा मात्र होइन, विश्वका थुप्रै देशमा चङ्गा उडाउने गरिन्छ । चङ्गाको शाब्दिक अर्थ खोज्न शब्दकोश पल्टाउने हो भने मनमा उड्ने रहर पलाउन थाल्छ । चङ्गाको अर्थ कागजकपडाको चारकुने टुक्रामा घुमाउरो पाराले एउटा र ठाडो एउटा सिन्के काम्रो हाली बनाइएको र धागो गाँसेर हावामा उडाइने खेलौना वा खेलको साधन वा खेल उल्लेख गरिएको पाइन्छ । शारीरिक तन्दुरुस्तीको निरोगी नाचलाई चङ्गाले नै प्रदर्शन गर्न सक्छ । स्वच्छ वातावरणको मिठो स्वाद चङ्गाले नै प्रदान गर्न सक्छ । स्वतन्त्र मनको वास्तविक अभिव्यक्ति चङ्गाको आकाशमै खुल्छ । नेपालभाषा (नेवारी) मा भुटुमाली, हिन्दीमा गुड्डी पतंग भनिने चङ्गाको अङ्ग्रेजी नामचाहिँ काइट नाम गरेको चराबाट नामकरण गरिएको मानिन्छ । १८६८ नोभेम्बर २१ का दिन अमेरिकी नागरिक फिलिप आर र जय पी कुञ्ज मिलेर ६,८६० देखि ८,५३० मिटरमाथिसम्म चङ्गा उडाएका थिए । अमेरिकी हेनरी हेल्थले स्वीट्जरल्यान्डका एईसँग मिलेर १८९८ फरवरी २८ मा १२,४७१ फिटमाथि चङ्गा पुर्याएर विश्व कीर्तिमान कायम गरे । विश्व कीर्तिमान राख्ने क्रममा सबैभन्दा ठूलो चङ्गा बढी समयसम्म उडाएर नेदरल्यान्डका हरमन वानडेन ब्रोएपक र जोन पाइटर क्युएलले १९७८ अगस्ट ८ का दिन कीर्तिमान खडा गरे । उनीहरूले ८५२ वर्गफिट क्षेत्रफलको चङ्गा २२ मिनेटसम्म उडाएका थिए । सन् २००० मा अमेरिकाका रिचर्ड सिनर्जीले पुरानो हेनरी हेल्थको विश्व रेकर्डलाई तोडेको छ । रिचर्ड सिनर्जीले २००० अगष्ट १२ का दिन २७० वर्गफिटको नाइलनद्वारा बनेको आधुनिक चङ्गा १३ हजार ६ सय नौ फिट माथि उडाएर नयाँ विश्व कीर्तिमान कायम गरेका थिए ।सबैभन्दा ठूलो १०,९६८४ वर्गफिट क्षेत्रफलको चङ्गा २००५ फेब्रुअरी १५ का दिन अब्दुल रहमना अल फारसी र फारिस अल फारसीले बनाएको उक्त चङ्गा कुवेत सिटी, कुुवेतमा त्यहाँका जनताले उडाएका छन् । यस्तै धेरै टाढासम्म चङ्गा उडाएर विश्व कीर्तिमान कायम गर्ने व्यक्ति हुन्, मोरक्कोका क्रिष्टी जोनास । उनले जुलाई १५, २००७ मा मोरक्कको लान्जारोटेदेखि टारफायासम्म करिब १४९ माइल अर्थात् २३९ किलोमिटर र ७४१ मिटर चङ्गा उडाएर गिनिज बुक अफ वल्र्ड रेकर्डमा नाम लेखेका छन् । सन् १९२६ मा जापानको नारुतो सहरमा संसारकै सबैभन्दा ठूलो चङ्गा बनाइएको थियो । १६५ वर्गमिटरको उक्त चङ्गा बनाउन करिब तीन हजार एक सय ताउ कागज लागेको थियो । उक्त चङ्गाको वजन २५ सय किलोग्राम थियो । त्यो चङ्गाको नाम वानवान डाको अर्थात् विशाल चङ्गा राखिएको थियो । उक्त चङ्गा नयाँ वर्षका लागि सयौं जापानी युवाहरू मिलेर उडाएका थिए । सबैभन्दा धेरै चङ्गा उडाउने व्यक्ति जापानका शादाओ हरादा हुन् । उनले एकैपटक ११ हजार २ सय ८४ वटा चङ्गा लस्करै एउटै डोरीमार्फत उडाएर अनौठो कीर्तिमान कायम गरेका थिए । उनले चङ्गा १९९० अक्टोबर १८ तारिखका दिन उडाएका थिए । १९९८ सेप्टेम्बर २० का दिन जापानको इनामी स्कुलका विद्यार्थीहरूले तोयोहासी सहरमा १५ हजार ५ सय ८५ वटा चङ्गा लस्करै एउटै डोरीमार्फत उडाएर पुरानो रेकर्डलाई तोडेका थिए । सबैभन्दा गह्रौं वस्तु उचाल्ने चङ्गा अमेरिकी नागरिक जी विलियम दिरेलले उडाएको चङ्गालाई मानिन्छ । उनको चङ्गाले १९८४ सेप्टेम्बर २३ मा ३३०३१ किलोग्राम वजन उचालेको थियो भने सबैभन्दा लामो समयसम्म चङ्गा उडाएर गिनिज बुक अफ वल्र्ड रेकर्डमा नाम अंकित गर्ने वासिङटन अमेरिकास्थित एडमन्ड्स कम्युनिटी कलेजको एउटा टोली हो । उक्त टोलीले १९९२ अगस्ट २१ देखि २९ सम्म चङ्गा उडाएको थियो । यसको जम्मा समय एक सय असी घन्टा सत्र मिनेट थियो । अमेरिकी हेनरी हेल्थले स्वीट्जरल्यान्डका एईसँग मिलेर १८९८ फेब्रुअरी २८ मा १२, ४७१ फिटमाथि चङ्गा उडाएर बनाएको कीर्तिमानलाई २०१४ सेप्टेम्बर २३ का दिन अष्ट्रेलियाका रोवर्ट मौरद्वारा कोवो न्यु साउथवेल्समा १६,००९ फिट उचाइसम्म चङ्गा उडाएर पुरानो रेकर्ड तोडेका छन् ।सबैभन्दा लामो ६ हजार लामो ड्रागन आकृतिको चङ्गा उडाएर रेकर्ड कायम गरेका छन् । एक लाख युआनको लागतमा दुई वर्ष लगाएर बनाएको उक्त चङ्गा चीनको चोङकिङ अन्तर्राष्ट्रिय पितृ चङ्गा महोत्सवमा चीनको सपना नाम दिइएको उक्त चङ्गा गिनिज बुकमा रेकर्ड राख्न सफल भएको छ ।"
अनुगमनको नौटंकी : उपभोक्ताको बाध्यता,"कानुनले के भन्छ ?समयको परिवर्तनसँगै उपभोक्ता विरुद्ध अपराधका नयाँनयाँ रूप सिर्जना भइरहेकाले तिनलाई सम्बोधन गर्न ऐनमा संशोधनको आवश्यकता भए पनि कानुनकै अभाव छ भन्ने अवस्था भने छैन । बजार अर्थतन्त्रलाई व्यवस्थित गर्नकै लागि पहिलोपल्ट संविधानमा मौलिक हकका रूपमा उपभोक्ताको हकलाई समेटेको छ भने उपभोक्ता संरक्षण ऐन, खाद्य ऐन, आयकर ऐन, कालोबजारी सामाजिक अपराध र सजाय ऐन, औषधी ऐन, पेट्रोलियम ऐन लगायत ३ दर्जन बढी कानुन हामीसँग रहेका छन् । कानुन नभएर भन्दा पनि अधिकारिक निकायको न्यून इच्छाशक्ति र निहित चलखेलका कारण उपभोक्ता मारमा परिरहेका छन् ।विद्यमान ऐनहरूमध्ये दण्ड सजायको दृष्टिकोणले उपभोक्ता संरक्षण ऐन र कालोबजारी ऐन बढी प्रभावकारी देखिन्छ । उपभोक्ता संरक्षण ऐन अ दफा १८ (ङ) (१) ले उपभोक्ताको स्वास्थ्य प्रतिकूल असर पर्ने किसिमका उपभोग्य वस्तुका सेवा, उत्पादन र बिक्रीवितरण गर्नेलाई १४ वर्षसम्म कैद वा ५ लाख जरिवाना वा दुवै सजाय हुने व्यवस्था गरेको छ भने कालोबजारी ऐन दफा ३ (१) ले कुनै वस्तु व्यापारको प्रचलन अनुसार सयकडा २० भन्दा बढी मुनाफा लिएर बिक्री गरेमा ५ वर्षसम्मको कैद र जरिवाना हुने तथा दफा ७ मा औषधीमा मिसावट गर्ने, म्याद गुज्रेको औषधी बिक्री गर्नेलाई ज्यानको खतरा पुगेको देखिएमा जन्मकैद र जरिवाना दुवै हुने तथा कुनै अंग क्षण भएमा १० वर्षसम्म कैद जरिवाना अन्य अवस्थामा भने ५ वर्ष कैद वा जरिवानाको व्यवस्था रहेको छ । हामीसँग भएका ऐनहरूमा फरकफरक दण्ड सजायको व्यवस्था रहेका कारण कारबाही गर्ने अख्तियारी पाएको निकायलाई प्रशस्तै खेल्ने मैदान प्राप्त भएकाले कमजोर कानुनमा टेकेर मुद्दा दर्ता गरिन्छ भन्ने आम गुनासो रहिआएको छ र यस्तै देखिएको पनि छ । तसर्थ उपभोक्ताको हित संरक्षणका लागि छुट्टाछुट्टै रूपमा रहेका ऐनकाहरूलाई एउटै ऐनमा समेटेर, छुट्टै बजार अनुगमन निकाय स्थापना गरी उपभोक्ता अदालतमार्फत मुद्दा छिनोफानो गर्ने व्यवस्था हुन आवश्यक देखिएको छ । गौतम कानुन व्यवसायी हुन् ।"
मतान्तर फराकिलो पार्दै फोरम,"राजविराज सप्तरी सदरमुकाम राजविराज नगरपालिकाकोमतगणना सोमवार पनि जारी छ । सोमवार साँझ सम्मकोगणनामा मेयरपदमा राजपा नेपालकाशम्भु यादव र उपमेयरमा राजपाकैसाधना झालेअग्रता कायम राखेका छन्। उनीहरूलाई संघिय समाजवादी फोरम नेपालका उम्मेदवारहरूलेपछयाइरहेका छन्। राजविराज नगरपालिकाकोचारवटा वडाकोमतगणना भनेसकिएकोछ । वडा नम्बर १ मा राजपाका चन्द्रशेखर चौधरी, ३ मा स्वतन्त्र उम्मेदवार सुर्दसन सिंह, ४ मा माओवादी केन्द्रका अख्तर अली र ५ नम्बर वडामा कांग्रेसका समिर झा वडाध्यक्षमा विजयी भएका छन्।"
नामको पछाडि धाम,"जनकपुर (कास) जनकपुर उपमहानगरपालिकाकोनाममा धामथपिनेभएकोछ । नवनिर्वाचित पदाधिकारीकोसोमबार बसेकोपहिलोबैठकलेजनकपुरधाम उपमहानगरपालिकानामकरणकोनिर्णय गरको हो।मेयर लालकिशोर साहलेजनकपुरको पहिचान धामकोरूपमा रहँदैआएकालेयो पहिचान कायम राखिराख्न जनकपुरधाम नामकरण गर्न सम्बन्धित निकायमा पहल सुरु गरिएकोबताए । जनकपुर मैथिलीभाषा, साहित्य, कला र संस्कृतिकोउद्गम स्थल हो, उनलेभने, मिथिलाकोपुरातन भाषा, साहित्य तथा पहिचान रक्षा गर्न हरसम्भव प्रयास गरिनेछ । यसअघि महेन्द्रनारायण निधि सांस्कृतिककेन्द्रमा आयोजित समारोहमा मेयर साह,उपमेयर रीतादेवी मिश्रसहित २५ वडाका वडाध्यक्ष तथा अन्य सदस्यलेमैथिली भाषामैशफथ लिएका थिए । मेयर साहसँग २०५४ देखि ०५९ सम्म जनकपुरउपमहानगरपालिकाको उपमेयरकोरूपमा काम गरिसकेकोअनुभव छ ।"
हर्षभन्दा बढी चिन्ता,"रौतहट जिल्लाका १८ स्थानीय तहमा निर्वाचित जनप्रतिनिधिलेगाउँ तथा नगर क्षेत्रको सडक र विद्यालयको शैक्षिक सुधारमा जोड दिएका छन्।गौर नगरपालिकामा निर्वाचित मेयर अजय गुप्ताले अव्यवस्थित सहर सफा बनाउन नागरिक समाज, नगरवासी, सञ्चारकर्मीलाई सघाउन आग्रह गरे। म एक्लैसफल हुन सक्दिनँ, उनलेभने, सबैले सघाउनु पर्छ । यस्तै अस्तव्यस्त रहेको माधवनारायण नगरपालिकालाई पनि नमुना नगरपालिका बनाउन आफूहरू लागिपरको नवनिर्वाचित उपमेयर सिमलकुमारी साहले बताइन्।"
झुपडीबाट उठेर नगर नेतृत्व,"गोलबजार लाई पूर्वपश्चिम राजमार्गले दुई भागमा छुट्टयाएको छ । यो जिल्लामै व्यवस्थित र बढदो सहरीकरण उन्मुख नगर हो। स्थानीयदेवनाथ साहलेयहाका सबैव्यापारीलाई संगठित गरी २०४७ मा गोलबजार उद्योग व्यापार संघ गठन गरेको थिए ।संस्थागत अध्यक्ष रहेका उनलेबजारसँगै व्यापार विस्तारको कामलाई २०६४ सम्मै निरन्तरता दिए । उनै देवनाथ साह माओवादी केन्द्रका तर्फबाट अहिले गोलबजार नगरपालिकाको मेयरमा निर्वाचित भएका छन्।२०२९ मा अग्रिम ज्याला अभियान चलाएर वामपन्थी राजनीतिमा प्रवेश गरेका साहले असोज २ गते भएको स्थानीय तह निर्वाचनमा जित हासिल गररे नगरमा वामपन्थी प्रभाव कायमै रहेको प्रमाणित गरेका छन्। उनले व्यापार संघको पहलमा २०५२ मा पहिलो पटक भीएचएफ टेलिफोन जडान गरी गोलबजारवासीलाई सञ्चार सुविधाको पहुँचमा पुर्याएका थिए । टेलिफोनबाट त्यतिखेर ८० हजार रुपैयाँआम्दानी गरपछि त्योरकम गोलबजारमा क्याम्पस स्थापनाका लागि विद्यालयलाई हस्तान्तरण गरिदिए । उनी विद्यालयको व्यवस्थापन समिति सदस्य भए । २० वर्षसम्म समितिमा रहेर काम गरे।उनी पछि क्याम्पस सञ्चालक समिति सदस्य बने। योनगरकोजनसंख्या ५२ हजार १ सय ३७ छ । पहिलोपटक नगरकोनेतृत्व लिएपछि साहले यो ठाउँलाई खेलकुद विकासको थलो बनाउन स्टेडियम निर्माण, हरित पार्क र एक घर एक बिरुवा अभियान चलाउने बताएका छन्।"
च्यांग्रासँगै भित्रन्छ दसैं,"रुकुम पूर्वी रुकुमको सिस्ने गाउँपालिका ३ की रती खत्रीको घरको कुनामा जमरा टुसाउन खोज्दै छन् । तर, यी जमरा कसैले नलगाई ओइलिनेछन् । कम्मरभन्दा मुनिको भाग चल्दैन खत्रीको । न कसैको घरमा टीका थाप्न जान सक्छिन् न कोही उनीकहाँ आउँछन् । ८ वर्षयता यस्तै दसैं झेल्दै छिन् उनी । पतिको ८ वर्षअघि मृत्यु भइसकेको छ । पहिले पतिपत्नी एकअर्कालाई टीका जमरा लगाइदिन्थे । हाल उनका १० वर्षमुनिका २ छोरी छन् । सानी छोरी घरमा छैनन् ।"
बादी समुदायमा बढ्यो उल्लास,"बझाङ विगतका दसैंंमा टोल छिमेकमा रमझम हुन्थ्यो । छिमेकीले खसीबोका काट्ेको, नयाँ लुगा लगाएको र मीठोमसिनो खाएको देखेर छोराछोरी आफलाई पनि चाहियो भन्दै कराउँथे । थलारा गाउँपालिकाकी पुनी बादीका आँखा आँसुले भरिन्थे । केही सिप नलागेपछि मीठोमसिनो माग गर्ने बच्चालाई थप्पड लाएर चुप लगाउँथिन् । उनी अर्काे कुनामा फर्केर रुन्थिन् ।यो अवस्था पुनीको मात्र होइन थलाराका २८ बादी परिवारको यथार्थ हो । स्थानीय मदन बादी भन्छन्, दसैंंतिहार आयो कि हुनेखानेका घरमा खुसी फैलन्थ्यो । हाम्रो टोलमा भने दु:खका दिन भित्रिन्थे । अरूको देखासिकी गरेर केटाकेटीहरूले मीठो खाना र लुगा मागेर हैरान पार्थे । दसैं आउनुअघिदेखि नै चिन्ता सुरु भइहाल्थ्यो । यो दसैंमा भने गाउँका अन्य टोलभन्दा बादी टोलको चमकधमकमा कमी छैन । घटस्थापनाको दिन देखि नै टोलमा खसी ढाल्न थालिसके, स्थानीय कृष्ण बादीले भने, बालबच्चादेखि बूढाबूढी सबै खुसी देखिएका छन् । वर्षौंदेखि प्लास्टिकका टुक्राको ओतले बचाएका छाप्रामा बस्दै आएका विपन्न बादी समुदायको यो खुसी सरकारको जनता आवास कार्यक्रमले फर्काएको हो । कार्यक्रमले घर बनाउन अनुदान दिएपछि टोलमा उल्लास देखिएको छ । कोही सिकर्मी काम गर्छौं, कोही डकर्मी छौं, घर बनाउँदै गरेका गणेश बादीले भने, केहीसीप नभएकाहरू ढुंगा बोक्ने, गाह्रो मुछ्ने काम गर्छन् । सबैले काम पनि पाएका छौं । पैसा पनि पाएका छौं । आफ्नो नयाँ घर पनि पनि हुने र काम गरेबापत दैनिक आम्दानी पनि हुन थालेपछि यो टोलमा अहिले कोही पनि बेरोजगार छैनन् । प्रत्येक परिवारले महिनामा ४०५० हजार रुपैयाँ कमाइ गरेको उनले सुनाए । सबै काम समुदायकै व्यक्तिले गरेको र नजानेको कामका लागि मात्र ज्यालामा अरूको सहयोग लिने गरेको उनले बताए ।यो जुनीमा मेरो आफ्नै पक्की घर होला । आफ्नै हातले घर बनाउँला भनेर कहिल्यै सोचेको थिइनँ, ५९ वर्षीय दिल्फे बादीले भने, अहिले सबैका पक्की घर एकैपटक बन्न लागेको देख्दा त सपनाजस्तै लाग्छ । जिल्लाका विपन्न दलित परिवारका लागि भनेर जनता आवास कार्यक्रमले सय घर निर्माण गर्न लागेको छ । साबिक थलारा र चैनपुर गाविसमा पहिलो चरणमा २८ घर निर्माण भइरहेको निर्माण उपभोक्ता समिति अध्यक्ष अमर बादीले बताए ।कार्यक्रमले घर निमार्णका लागि प्रतिपरिवार २ लाख ५० हजारका दरले ३ किस्तामा रकम उपलब्ध गराउने सम्झौता गरेको उनले बताए । घर निर्माण सुरु भएपछि पहिलो किस्ताबापत प्रतिपरिवार ५८ हजार र दोस्रो किस्ता ७० हजार गरी १ लाख २८ हजार रकम पाइसकेको र तेस्रो किस्ता पनि निकासाको प्रक्रियामा रहेको अमरले बताए ।"
यता टाल्यो उता प्वाल,"कालीकोट खाँडाचक्र२ मेग्रका नरी विश्वकर्मा दसैं मनाउन साताअघि भारतको नैनीतालबाट घर फर्किएका छन् । गत मंसिरमा भारत पसेका विश्वकर्माले ९ जनाको परिवारका लागि नयाँ कपडा र केही नगद ल्याएका छन् । दसैंमा खसी काट्दा कमाएर ल्याएको रकम सकिने हुँदा छरछिमेकमा खसी वा राँगो जे काटे पनि २३ हजारको मासु ल्याएर परिवारलाई खुवाउने उनको योजना छ । उनले खर्च बढी हुने सुनाउँदै भने, यता टाल्यो उता कानो (प्वाल) पर्छ । बरु टीका लगाउन आउने आफन्तका लागि दिने ५, १०, २० र ५० का नयाँ नोट पनि उनले जुटाइसकेका छन् । चाडपर्व हो, रमाइलो त गर्ने पर्यो, सोमबार दिउँसो मान्मस्थित खाद्य संस्थानमा चामल लिन आएका विश्वकर्माले कान्तिपुरसँग भने, गरिबका लागि दसैं दशाजस्तै हुन्छ ।पचालझरना ७ नानीकोट मयगाउँका अम्मरे टमट्टाको दसंै पनि भिन्न छैन । यसपालिको दसैंमा घरमा खसीबोका पालेका त छैनन् । तर, बारीभरि पेठो (कुभिन्डो) भने फलाएका छन् । नहुने परिवारले पेठोलाई खसीका रूपमा मार हानेर नवदुर्गाको पूजा गर्ने चलन छ । खसी किन्ने पैसा छैन । दसैंका लागि घरायसी सामान लिन मान्म पुगेका टमटाले भने, पेठोको बलि दिने योजना छ । उनले दसैंका बेला मासु नभए केटाकटी नमान्ने हुँदा छिमेकी कसैको घरबाट २४ केजी खरिद गरी ल्याउने बताए । उनको घरमा फलेको कुभिन्डो मार हान्न अरूले पनि राखिदिनु भनेका छन् । पहिले त सित्तैमा पाइन्थ्यो, टमटाले कुभिन्डो गाउँमै बिक्न थालेको सुनाउँदै भने, अचेल ५० रुपैयाँसम्म पर्छ । तिलागुफा नगरपालिका४ राँचुलीका जनकबहादुर शाहीले यसपालिको दसैंका लागि रतडा गाउँबाट १३ हजारमा खाल्बा (भाले भेडो) खरिद गरी ल्याइसकेका छन् । उनले आफ्नै घरमा मार हान्ने भए पनि भेडाको मासु भने छिमेकका ५ परिवारलाई २२ हजारका दरले १० हजार बिक्री गर्ने र ३ हजारको मासु आफ्नै घरमा राख्ने सोच बनाएका छन् । सिंगै खसीको मासु खान सकिँदैन, उनले भने, बाँडीचुँडी खाँदा रमाइलै हुन्छ । उनको टोलमा दसैं, तिहार, चैते दसैंजस्ता चाडबाडमा पालैपालो घरमा खसी काट्ने र मासु बाँडेर खाने चलन छ । दसैंतिहारजस्ता चाडबाड कर्णालीवासीका लागि अहिले महँगो बन्दै गएको छ । विगतमा आफ्नो घरमा जेजस्तो पाइन्छ त्यसैमा सन्तोष मानेर चाडबाड मनाइने चलन रहे पनि अचेल देखासिकीमा एक पटकको चाडले वर्षभरि ऋण बोकाएर जाने गरेको छ । घरमा नभए पनि ऋण गरी मदिरा खाने, फजुल खर्च गर्ने प्रवृत्ति बढ्दो छ । अभावमा कर्णाली क्षेत्रमा वस्तु विनिमय निकै राम्रो परम्परा छ । अझै पनि कतिपय गाउँठाउँमा कायमै छ । दसैंतिहारजस्ता चाडबाडामा छरछिमेकमा हुनेले नहुनेलाई खाद्यवस्तु, दही, दूध बाँडेर खाने राम्रो चलन छ । कसैको घरमा गाईभैंसी दुहुना छैनन् भने भएका घरकाले नहुनेलाई चाडबाडको दिनमा घरमै गएर पुर्याउने अभ्यास छ । त्यसो गर्दा छिमेकीमा सद्भाव र सहयोगको आदानप्रदान भइ आत्मीयता पनि बढ्ने गरेको खाडाचक्रका पण्डित जयचन्द्र अधिकारीले सुनाए । सधैं सबैको घरमा सबै कुरा हुन्छ भन्ने छैन, अधिकारीले सहरको तुलनामा गाउँमा मानवता र सहयोगी भावना बढी भएको सुनाउँदै भने, बाँडेर खाने राम्रो चलन हाम्रो ठाउँमा छ । दसैंले समाजलाई जाड्ने भएकाले महत्त्व रहेको ताडीका ज्योतिष महारूप पाण्डेले सुनाए । घरबाहिर रहेका सबै आफन्त घर फर्किन्छन्, ७९ वर्षीय पाण्डेले भने, भेटघाटको माध्यम भएको छ । उनले २० वर्षअघिको दसैं र अहिलेकोमा निकै फरक महसुस हुन थालेको सुनाए । दसैंको बिहान भात, मासु र बेलुकी खीर, टाटेबाबर (पुरीसेल) पकाएर खाने चलन थियो, उनले चाडबाडका नाममा विकृति आएको सुनाउँदै भने, अहिले त मदिरा पिएर गाउँघरमा अशान्ति मच्चाउँछन् ।पहिले पहिले घरमा अन्नपात धेरै हुने, गाईभैंसी, घोडा भेडा बढी हुने घरलाई धनी भन्ने चलन थियो, नागरिक समाजका अगुवा मेघराज न्यौपानेले भने, अचेल जागिर र व्यापार गर्ने सम्पन्नजस्ता देखिन्छन् । उनले हुनेले गरेको खर्चको देखासिकी गर्दा नहुने ऋणमा डुब्नुपर्ने अवस्था रहेको बताए । कर्णालीका कालीकोट, जुम्ला र मुगु सडक सञ्जालसँग जोडिएसँगै सदरमुकाम आसपासका गाउँमा चामल अभाव हुन छाडे पनि सडकबाट टाढा रहेका हुम्ला, डोल्पा र सडकसँग नजोडिएका बस्तीका नागरिक दसैंमा भात खान चामलकै खोजीमा हुन्छन् ।"
गाउँगाउँमा चहलपहल,"संखुवासभा (कास) खाँदबारी ढुंगेधाराका रामबहादुर श्रेष्ठ घटस्थापना सुरु भएसँगै दसैंको तयारीमा जुटेका छन् । उनले घरबाहिर चुन लगाएका छन् भने भित्र रातोमाटोले पोतेर चिटिक्क पारेका छन् । मंसिरमा पाकेको धान दिने वचन गरी छिमेकीसँग दसैं खर्च जुटाएको उनले बताए । उनको खेतमा वार्षिक ३० मुरीभन्दा बढी धान फल्छ ।१० हजार रुपैयाँ सापटी लिएर उनले नुन, तेल, मरमसला, दसंैलाई एउटा बोकासमेत किनेको बताए । सामान्य कृषक रहेका श्रेष्ठ यो वर्षको दसंै मज्जाले मनाउने तयारीमा छन् । दसंैका लागि १ छोरा र २ छोरीलाई नयाँ कपडासमेत किनिसकेको उनले बताए । छोराछोरीलाई नयाँ कपडा पनि किनिसकें, उनले भने, वर्षमा एकपटक आउने दसंैमा रमाइलो त गर्नुपर्यो नि ।विगतका वर्षमा भन्दा यो वर्ष दसंैको किनमेल गर्दा महँगो भएको उनले सुनाए । अहिले गाउँका प्राय: घर चुना, कमेरो र रातोमाटोले सजिएका छन् । घटस्थापनापछि बाहिरका जिल्लाबाट आउने यातायातका साधनसमेत बाक्लिन थालेको छ । खाँदबारीस्थित बसपार्कमा रोजगारका लागि विदेशिएका र पढ्नका लागि सहर गएकाहरू पनि धमाधम घर फर्किएको देख्न सकिन्छ ।प्रहरीले पनि दसैं आगमनसँगै जिल्लामा सुरक्षा व्यवस्थालाई कडा बनाउँदै लगेको जनाएको छ । यसका लागि ग्रामीण क्षेत्रसम्म गस्ती बढाएको प्रहरी नायब उपरीक्षक सन्तोष खडकाले बताए ।चाडबाडमा सवारी दुर्घटना अत्यधिक हुने सम्भावना भएकाले दुर्घटना न्यूनीकरण गर्न ट्राफिक चेकिङलाई पनि कडाइ गरिएको छ । जुवातास खेलेको तथा खेलाउने गरेको, मादकपदार्थ सेवन गरी होहल्ला झैझगडा गरेको पाइए तत्काल पक्राउ गरी कारबाही गरिने प्रहरीले चेतावनी दिएको छ ।"
जोखिम घटाउन हाइवे गस्ती,"प्यूठानमा सहज बन्दै यातायातपछिल्लो समय जिल्लामा नमस्ते यातायात प्रालि थपिएपछि यातायातमा सहज भएको छ । यसअघि स्वर्गद्वारी सार्वजनिक यातायात व्यवसायी समिति मात्र सञ्चालनमा थियो । दुई महिनाअघि सञ्चालनमा आएको नमस्तेले ७ वटा बस सञ्चालनमा ल्याएको छ । यसले जिल्लाबाट काठमाडौं, तुलसीपुरलगायत स्थानमा सेवा दिएको प्रालिका डिलबहादुर दसौदीले बताए ।जिल्लाका विभिन्न व्यापारिक केन्द्रमा टिकट काउन्टर सञ्चालन गरी स्वर्गद्वारी सार्वजनिक यातायात व्यवसायी समितिले सेवा दिएको छ । समितिले चकचके, दाखाक्वाडी, बिजुवार, जुम्री, बाग्दुला, मच्छी, खलंगा, बरौला, बाहाने, ठूलाबेंसी, बांगेफेदी, भिंगृलगायत स्थानमा काउनटर सञ्चालन गरेको छ । दसैंलाई लक्षित गरी समितिले सेवालाई थप गर्दै लगेको समितिका महासचिव चन्द्रमान श्रेष्ठले जानकारी गराए । काठमाडौंबाट विगतको भन्दा दोब्बर संख्यामा बस छुटाएको उनले बताए । समितिले हाल सानाठूला गरी १ सय ६० वटा बस सञ्चालनमा ल्याएको श्रेष्ठले बताए । छिटै ३० वटा मिनी बस थप गर्ने योजना रहेको उनले जानकारी गराए ।जिल्लाका आन्तरिक सडकमा भने जोखिम कायमै छ । विगतका वर्षमा जिविसले दसैं,तिहारलाई लक्षित गरी बाटो मर्मत गर्ने गरे पनि यस वर्ष उक्त काम हुन सकेको छैन । जिल्लाका केही स्थानीय तहले मात्र दैनिक सञ्चालन हुने सडकको मर्मत गराएका छन् । अधिकांश गाउँमा पुग्ने ग्रामीण सडकमा यात्रु जोखिम मोलेरै भए पनि यात्रा गर्न बाध्य छन् । जिल्लाका सबै ग्रामीण सडकमा स्वर्गद्वारी सार्वजनिक यातायात व्यवसायी समितिले सवारी सञ्चालन गरेको छ । जिल्लाको व्यस्त सडकका रूपमा रहेको बाग्दुलाबाहाने सडक मर्मत नहुँदा यात्रुले धेरै दु:ख पाएको स्थानीय महेश थापाले बताए ।"
पाँच गुणा यात्रु,"पर्वत जलजला५ लेकफाँटबाट आइतबार साँझ फर्किने क्रममा गाउँपालिका अध्यक्ष रामकृष्ण मल्लले उकालो कच्ची बाटोमा उक्लिँदै गरेको जिपका चाललाई सोधे, कति जना यात्री छन् बाबु ? ती चालकले सहजै भने २६ जना । मल्लले जिब्रो काढे ।ट्राफिक नियमको धज्जी उडाउँदै सवारी चालकहरूले ५ देखि ८ गुणासम्म यात्रु कोचेर जोखिमपूर्ण यात्रा गराइरहेका छन् । महिन्द्रा र बोलेरो जिपले हिजोआज हरेक खेपमा २५ देखि ४० यात्रु बोकेर ग्रामीण कच्ची बाटोमा ओहोरदोहोर गरिरहेको देख्न पाइन्छ । ५ सिटमात्रै क्षमता भएका यस्ता जिपहरूले यात्रीसँगै अटेसम्मका सामान पनि बोक्छन् । दसैं मान्न सहरबजारबाट गाउँ फर्किने तथा बजारमा किनमेलबाट फर्किने गाउँलेलाई भेडाबाख्राझैं कोचेर कच्ची सडक मुस्किलले छिचोल्ने व्यवसायीको दैनिकी छ । जिपको भित्रबाहिर र साइडमा मात्रै नभएर छतभरि यात्रु कोचेर कच्ची बाटोमा मुस्किलले गन्तव्यमा पुग्न हतारिएकालाई सम्भावित जोखिमबारे भने कुनै प्रवाह छैन । ट्राफिक प्रहरीले पनि यसतर्फ चासो देखाएको छैन । जिल्लाका करिब ३५ मुख्य सडकमध्ये एकदुईबाहेक कुनै पनि सडक दोहोरो सवारी गुड्न सक्ने छैनन् । चल्तीमा आएका सडक पनि वर्षाको बाढीले भत्किएर जीर्ण बनेका छन् । बाढीले ठूल्ठूला खोल्सा पारेको सडकमा माटोले पुर्दै र धकेल्दै गन्तव्यमा पुग्न सहज छैन । हाल चलनचल्तीमा आएकामध्ये कतिपय सडकको रुट परमिटसमेत छैन । त्यस्ता सडकमा सवारी गुडाएर कुनै क्षति भए त्यसको क्षतिपूर्ति बीमा कम्पनीले समेत व्यहोर्दैन । परमिट पाएका सडकमा पनि ५ सिटमात्रै मान्छे बस्न मिल्ने सवारी दुर्घटना भएर धेरै मानवीय क्षति भए त्यसको क्षतिपूर्ति सवारीधनीले नै व्यहोर्नुपर्ने ट्राफिक प्रहरीको भनाइ छ । सिटबाहेकको क्षतिपूर्ति कुनै निकायबाट आउँदैन, ट्राफिक प्रमुख महेन्द्र रानाभाटले भने, त्यस्ता धेरै कुरा हामीले पटकपटक भनेका छौं । लुकीछिपी यात्रु कोच्ने क्रम घटदैन । प्रमाणसहित आएका उजुरीउपर नियमानुसार कारबाही गरिएको ट्राफिक प्रहरीको दाबी छ । जिपले धेरै यात्री बोक्यो भन्ने गुनासो आउँछ, रानाभाटले भने, फलानो नम्बरको यात्री भनेर आए कारबाही गर्न सहज हुन्थ्यो । छोटो समयमा पैसा कमाउने लोभमा व्यवसायी भने ट्राफिक प्रहरी र नियामक निकायको आँखा छलेर सर्वसाधारणको जीवनसँग खेलवाड गरिरहेका छन् । आम्दानीको मुख्य सिजनै यही हो, एक चालकले भने, अरु बेला खालीखाली हिँड्नुपर्छ । यो बेला पाएका मान्छे छाड्ने कुरै भएन । चाडपर्वलाई खाद्यान्नको जोहो गर्न तथा सदरमुकाम आउजाउ गर्दा सवारी अनिवार्य भएकाले कोचिएरै भए पनि यात्रा गर्नु बाध्यता भएको सर्वसाधारण बताउँछन् । आवश्यक परेकै बेला गाडी पाइन्न, लेकफाँटका प्रेमलाल सुवेदीले भने, दिनमा एकदुई मात्रै चल्ने गाडीमा जति भीड भए पनि चढ्नैपर्यो । ग्रामीण सडकको स्तरोन्नति र सवारीसाधनको सहज पहुँच भए जोखिमको यात्रा कम हुने स्थानीयको बुझाइ छ । ग्रामीण सडकले गाउँवासीको हिँड्ने बानी हटेकाले सवारीको यात्रा जस्तोसुकै जोखिम भए पनि त्यसको विकल्प नभएको रविन सुवेदीले बताए ।दसैं मुखैमा आइसक्दा पनि ग्रामीण क्षेत्रमा वर्षाले क्षतिग्रस्त सडक मर्मत नहुँदा पनि यात्रामा जोखिम बढेको छ । यसपालि मनसुन नरोकिँदै दसैं सुरु भएकाले दसैंअघि सडक मर्मत गर्न समस्या परेको सरोकारवाला बताउँछन् ।"
दिनहुँ लुटिन्छन् नेपाली कामदार,"कञ्चनपुर दसैंका लागि भारतबाट स्वदेश फिर्ने यात्रु बाटोमै लुटिन थालेका छन् । सीमावर्ती क्षेत्रमा नसालु पदार्थ खुवाएर लुट्ने क्रम बढेको हो । सोमबार मात्रै २ लाखभन्दा बढी रकम लुटिएका ६ नेपाली कामदार अलपत्र अवस्थामा भेटिएका छन् । दैलेखका ५ जनाबाट डेढ लाखभन्दा बढी र प्यूठानका एक जनाबाट ४५ हजार भारु लुटिएको छ । लुटिएपछि रित्तो हात सिमानाका पार गरेर गड्डाचौकी पुगेका उनीहरूलाई प्रहरी र विभिन्न सामाजिक संघसंस्थाले चन्दा उठाएर घर पठाएका छन् । भारत, उत्तराखण्डको वागेश्वरमा मजदुरी गरेर घर फर्किरहेका दैलेखको राकम कर्णाली गाउँपालिका ८ तिलिपाटाका नरेश सिजापतिसहितका ५ जनालाई किच्छामा ३ जना नेपालीहरूले नै लुटेका हुन् । भारतको हल्द्वानीमा भेटिएका ती नेपाली आफ्नो घर पनि दैलेख भएको बताउँदै नजिकिएका थिए । किच्छा बजारमा पुगेपछि बनवासा आउने बस पाइएन, त्यहाँ सँगै बस्यौं, उनले भने, राति उनीहरूले नै दिएको जुस खाएपछि सबै बेहोस भयौं । शनिबार राति बेहोस भएका उनीहरू सोमबार बिहान मात्रै होसमा आएका थिए ।लुटेराहरूले नगदसँगै मोबाइल र लुगाकपडासमेत लगेका छन् । आइतबार बिहान बेहोस अवस्थामा देखेपछि भारतीय प्रहरीले उनीहरूलाई अस्पताल पुर्याएको थियो । होसमा आएपछि त्यहींका प्रहरीको आर्थिक सहयोगमा उनीहरू महेन्द्रनगर पुगेका हुन् । अब घरसम्म कसरी पुग्ने, अर्का पीडित कमल नेपालीले भने, रेता (बालुवा) बोकेर कमाएको सबै रकम लुटियो, दसैं पनि कसरी मनाउने भन्ने चिन्ता छ । लुटिनेमा नरेश र कमलसँगै भरन, नवराज र ललित नेपाली रहेका छन् । उनीहरूबाट २० हजार देखि ४०४५ हजारसम्म लुटिएको छ । दुई महिनाअघि मात्रै काम खोज्दै भारत पसेका हौ, कमलले भने, घर फर्किंदा रित्तो हात भयौं । जे भए पनि ज्यान जोगियो । उनीहरूलाई सुरक्षित आप्रवासनका क्षेत्रमा कार्यरत गैरसरकारी संस्था निड्स कञ्चनपुरले आर्थिक सहयोग गरेर घर पठाएको छ । बस भाडा र बाटो खर्च दिएर घर पठाइएको निड्सका कर्मचारी मेखराज जोशीले बताए । हिमाञ्चलबाट घर फर्किने क्रममा आइतबार प्यूठानका नरेश विष्ट पनि हरिद्वारमा लुटिएका छन् । खानामा नशालु पदार्थ खुवाएर ४५ हजार र मोबाइल तथा लुगाकपडा लुटिएको उनले बताए । सहारा नेपालका कर्मचारीको सहयोगमा उनी महेन्द्रनगर हुँदै सोमबार प्यूठान हिँडे । गत साता मात्रै घर फर्किरहेका सल्यानका ३ जनाबाट ८० हजारभन्दा बढी रकम लुटिएको थियो । ब्रह्मदेव नाका हुँदै घर फर्किरहेका उनीहरूलाई नेपालीहरूले नै लुटेका थिए । स्थानीयले तत्काल थाहा पाएर प्रहरीलाई खबर गरेपछि पीडितको उद्धारसँगै ४ जना लुटेराहरू पक्राउ परेका थिए ।"
गोक्यो रीको सौन्दर्य खोज्दै,"काठमाडौं झन्डै २४ वर्ष अगाडि । उनी अन्दाजी १४ वर्षका थिए । सिन्धुलीका विद्यालयमा तिनताक दसंंैदेखि तिहार नसकुन्जेलसम्म बिदा हुन्थ्यो । बुवा टुरिस्टको भारी बोक्ने काम गर्थे । त्यसपटक भने बुवाले उनलाई पनि यात्रामा जानको लागि भने । र, उनी बुवासँगै यात्रामा निस्किए । बुवाले ठूलो भारी बोके, उनलाई पनि सानो भारी बोकाए । भरियाबाट सुरु भएको उनको यात्रा अहिले टुरिस्ट गाइडमा आइपुगेको छ । उनी अर्थात् दावा लामा तामाङ । उनले भरिया वा ट्ेरकिङ गाइडका रूपमा विभिन्न हिमाल, ताल, हिम नदीहरूको यात्राका क्रममा खिचेका तस्बिरहरूलाई नेपाल पर्यटन बोर्डमा प्रदर्शनीमा राखेका छन् । यात्राका क्रममा मैले ३३ देखि ३४ हजारको हाराहारीमा फोटो खिचिसकेका छु, उनले भने, प्रदर्शनीमा ३३ वटा फोटा राखेको छु । भारी बोकेर कमाएको पैसाले उनले सुरुमा कम्प्याक्ट क्यामेरा किने । सानो लेन्सको कारण फोटो राम्रो आउँदैनथ्यो र उनी अटो सिस्टममै फोटो खिचिदिन्थे । उनी सबैभन्दा बढी सगरमाथाको बेसक्याम्पमा पुगेका छन् । सगरमाथा बेसक्याम्पमा झन्डै ५० चोटिभन्दा बढी पुगेँ हुँला, गनेको छैन, उनले भने । २००९ मा यूकेबाट आएका ५० जना विद्यार्थीको टोलीलाई गाइड गर्दै उनले सगरमाथाको बेसक्याम्प पुर्याए । त्यसबाट फर्किएपछि उनले ठमेलमा ट्राभल टाइम्स एजेन्सी सुरु गरे । त्यो राम्रैसँग चल्यो र उनले राम्रो क्यानोनको क्यामेरा किने । त्यसपछि उनले यात्राका क्रममा झनै राम्रो फोटो खिच्न पाए । २०१२ मा उनले फोटोग्राफीको ट्ेरनिङको लिएपछि त झनै उनले राम्रो फोटो खिच्न सके । उनी आफूलाई लक्की मान्छन् । विभिन्न मौसमका बेला एउटै ठाउँमा पुग्दा त्यस ठाउँको हावापानी र अवस्थाबारे जान्न पाएका छन् । उनी सगरमाथा बेसक्याम्पका साथै अन्नपूर्ण, कञ्चनजंघा, मकालु हिमालको बेसक्याम्पमा पुगेका छन् । उनले गोक्यो रिको फोटोहरू राखेका छन् । उनी यो ठाउँलाई फोटोग्राफीमा सोखिनका लागि उत्कृष्ट ल्यान्डस्केप को रूपमा व्याख्या गर्छन् । सगरमाथा, नुप्से, ल्होत्से, पुमोरी, लोबुचे, नोग्जुम्बा, रेन्जोला हिमाललगायत गोक्यो ताल एकै नजरमा देखिन्छ । र, उनले २०१३ मा खिचेका फोटो प्रदर्शनीमा मुख्य आकर्षणको केन्द्र हो । उनका फोटोमा सेता हिमाल टल्किएको देखिए पनि वास्तविक अवस्थामा भने निकै कमी आइसकेको उनले सुनाए । यो फोटो २०१३ मा खिचेको हुँ । त्यतिबेला अफ सिजनमा पनि सेता हिउँ हुन्थे, उनले भने, अहिले अफ सिजनमा यहाँको हिमनदी कालो पत्रले ढाकेको हुन्छ र निकै पातलो भइसकेको छ । यस्तै वास्ता नगरी छोड्ने हो भने १० वर्षपछि यो हिमनदी नै देखिँदैन । उनले चीन र भारतमा सञ्चालनमा रहेका अत्याधिक कार्बनडाइअक्साइड उत्पादन गर्ने औद्योगिक कलकारखानाहरूका कारण यस्तो भएको अनुमान लगाए । भने, उनीहरूले उत्पादन गरेको ग्यासको असर हामीलाई परिरहेको छ । त्यसैले उनीहरूले हाम्रो सम्पदा जोगाउनको लागि फन्डिङ गर्नुपर्छ र हामीले पनि जोगाउनुपर्छ । नत्र त्यो क्षेत्र अबको केही समयपछि मासिन सक्छ । मानिसको पर्यटकीय गन्तव्यको रूपमा रारा, मुस्ताङ मात्रै परिरहेको अवस्थामा उनले गोक्यो रीमा पनि पर्यटनको सम्भावना प्रचुर रहेको देखाउने उद्देश्यले प्रदर्शनी गरेको बताए । यो मात्र नभएर उनले काभ्रेको तेमालमा आफ्नै लगानीमा आठ कक्षासम्म पढाइ हुने श्री सनमन प्राथमिक विद्यालय खोलेछन् । प्रदर्शनीमा बिक्री भएका फोटाहरूबाट उठेको पैसा उनले सोही विद्यालयको भौतिक पूर्वाधार र शैक्षिक गुणस्तर वृद्धिमा खर्च गरिने उनले सुनाए । प्रदर्शनी शुक्रबारसम्म चल्नेछ ।"
दिल्लीमा सीमा र उमा,चित्रकार दम्पती सीमा शाह र उमाशंकर शाहले यहाँ ग्रेटर कैलाशस्थित गणेशा ग्यालरीमा ३ साता लामो कला प्रदर्शनी सुरु गरेका छन् । इन्टरस्प्रिच्युवल शीर्षकमा २७ वटा कलाकृति राखेर सुरु गरिएको प्रदर्शनीको नेपाली राजदूत दीपकुमार उपाध्याय र नेपालका लागि पूर्वराजदूत रञ्जित रेले संयुक्त रूपमा उद्घाटन गरेका थिए । त्रिभुवन विश्वविद्यालय कला विभागका प्राध्यापकद्वय लामो समयदेखि प्रिन्ट मेकिङ चित्रमा काम गर्दै आएका छन् । प्रिन्ट मेकिङ विधामै पीएचडी गरेकी सीमाले आफ्ना कला सृजनामा बौद्ध धर्म र हिन्दु प्रतीकमा संयोजन जुटाएर सृजनात्मक प्रयोग गरेकी छन् । उमाशंकरले भने तैलरंग र युनिक प्रिन्टमा सृजनात्मक रंग भरेका छन् । यसअघि नेपालभारत द्विपक्षीय सम्बन्धको जनाधारलाई समातेर रोटी और बेटी थिममा दिल्लीमा प्रदर्शनी गरिसकेका उमाशंकर इन्डिया आर्ट फेयरमा पनि सहभागी भइसकेका छन् । प्रदर्शनी आगामी अक्टोबर ३ सम्म जारी रहने बताइएको छ ।
"चीनमा संगी, एसी र विनोद","सातौं बेइजिङ अन्तर्राष्ट्रिय आर्ट बेनालेमा नेपालका तर्फबाट चित्रकारहरू संगी श्रेष्ठ, एससी सुमन र विनोद श्रेष्ठ सहभागी भएका छन् । अन्तर्राष्ट्रिय कला क्षेत्रमै प्रतिष्ठित यो कला सम्मेलनमा सहभागिता जनाउन उनीहरू आआफ्ना सिर्जनासहित शनिबार चीन प्रस्थान गरेका छन् । शनिबारबाट सुरु प्रदर्शनीमा बेनालेमा १ सय २० भन्दा बढी मुलुकबाट छानिएका ६ सय ५२ कलाकृति प्रदर्शनीमा छन् । राजधानी बेइजिङस्थित राष्ट्रिय संग्रहालयमा आयोजित वेनाले १५ अक्टोबरसम्म जारी रहने छ । नेपाली कला क्षेत्रको विकास र विस्तारका लागि यस्ता सम्मेलनहरूले उल्लेखनीय भूमिका खेल्ने चित्रकार संगीले जनाइन् ।"
बाबुकान्छा को गीत,"काठमाडौं (कास) बाबुकान्छा फिल्मको गीत सार्वजनिक गरिएको छ । चन्द्रमाझैं राम्री बोलको उक्त गीतको भिडियोमा फिल्मकै कलाकारहरू सलोन बस्नेत, करिश्मा श्रेष्ठ, ऋतिक शाही, एसलिन ज्ञवाली, ज्योत्सना महर्जनलगायतले नृत्य गरेका छन् । उक्त गीत शोभित बस्नेत निर्देशित फिल्म कर्णवीर मा समावेश गीतको रिमिक्स भर्सन हो । बस्नेत बाबुकान्छा का पनि निर्देशक हुन् । सलोन बस्नेत, मेलिना राई र ओम सुनारको स्वर रहेको गीतको रिमिक्स भर्सन पनि ओम सुनारले तयार पारेका हुन् ।क्लब डान्सका रूपमा प्रस्तुत गरिएको उक्त गीतलाई नयाँ पुस्ताले रुचाउने आशा गरिएको छ । गीत सार्वजनिक कार्यक्रममा बोल्दै सलोन बस्नेतले बाबुकान्छा माथि आफ्नो ठूलो आशा र भरोसा रहेको बताए । चन्द्रमाझैं राम्री को क्लब डान्सको कोरियोग्राफी दीपेन्द्र तिमल्सिनाले तयार पारेका हुन् । फिल्ममा सरोज खनाल, नीर शाह, राजाराम पौडेल, सम्राट सापकोटा, लय संग्रौला, मञ्जु पौडेल, सुशान्त श्रेष्ठलगायत कलाकारहरूको पनि अभिनय रहेको छ ।निर्देशक बस्नेतकै लेखन तथा निर्माण रहेको फिल्ममा गौतमराज खड्काको सम्पादन, अष्ट महर्जनको एक्सन, टंक बुढाथोकी र लक्ष्मण शेषको संगीत, बाबु श्रेष्ठको छायांकन रहेको छ ।"
द एक्टको पहिलो भिडियो,"काठमाडौं (कास) सांगीतिक समूह द एक्ट स्थापना भएको एक वर्षजति भयो । आआफ्नो सर्कलमा नाम कमाएका चार म्युजिसियनले खोलेको उक्त मोर्डन अल्टरनेटिभ रक ब्यान्डले आफ्नो पहिलो म्युजिक भिडियो हराएको थिएँ म लन्च गरेको छ । टंगालस्थित क्लब टान्टी फाइभ आवर्समा आयोजित कार्यक्रममा भिडियो प्रदर्शन गरिएको थियो । सोही अवसरमा ब्यान्डले प्रस्तुति पनि दियो । हिमाल थापा निर्देशत भिडियोमा ब्यान्डकी भोकलिस्ट सुजिना श्रेष्ठसहित दिव्य देव, लुनिभा तुलाधर र प्रियांसी श्रेष्ठले अभिनय गरेका छन् । नेपालमा २०२५ प्रतिशत मान्छे कुनै न कुनै प्रकारको मानसिक रोगले प्रभावित छन्, भिडियोमा भनिएको छ, तपाईं वा तपाईंले चिनेको कसैलाई मद्दतको खाँचो छ भने साथ दिनुहोस् । गीतमा सुजिना, अविषेक केसी, स्वप्निल शर्मा र फ्लावर केसीका शब्द छन् । डिप्रेसनसँग जुधिरहेकी युवतीको व्यथा गीतमा समेटिएको सुजिना बताउँछिन् । ब्यान्डमा सुजिना र अविषेकसँगै पुजन मानन्धर (ड्रम्स) र राहुल रेग्मी (बेस) आवद्ध छन् ।"
उडाइए रनवीरमाहिरा,"पाकिस्तानी नायिका माहिरा खानसँग चुरोट तान्दै गरेको तस्बिर लिक भएपछि बलिउड नायक रनवीर कपुर ट्रोलको पात्र बनेका छन् । दुवैलाई यतिबेला सामाजिक सञ्जालमा ठट्टाको पात्र बनाइएको छ । उक्त तस्बिर अहिले भारतमा भाइरल भइरहँदा पाकिस्तानी सोसल साइट युजरले पनि माहिरालाई उडाउन थालेका छन् । तस्बिरमा माहिरा सादा सेतो पहिरनमा देखिएकी छन् । रनवीरले सिम्पल सर्ट र जिन्स लगाएका छन् । कतिपयले माहिराको पहिरनको खिल्ली उडाएका छन् । यस्तो लुगा लगाउन लाज हुनुपर्ने भन्ने उनीहरूको प्रतिक्रिया रहेको छ । राइज एन्ड फल माहिरा खान भन्ने कमेन्ट त माहिराले नै अपलोड गरिएको फोटोमा देखिन्छ । अर्का थरीले चाहिँ माहिराले कोही नपाएर रनवीरसँग चुरोट पिउनुपरेको भन्दै हाँसो व्यक्त गरेका छन् ।उक्त तस्बिर कहिले खिचिएको भन्ने जानकारीमा आइहालेको छैन । भारतीय सञ्चारमाध्यमले चाहिँ न्युयोर्कको कुनै होटलको अगाडि खिचेको दाबी गरिरहेका छन् । यही फोटोको आधार रनवीर र माहिराबीच प्रेमको खिचडी पाक्न थालेको अनुमान गरिएको छ । उनीहरू पक्कै रिलेसनसिपमा छन्, भारतीय मिडियामा उल्लेख छ, यसअघि पनि उनीहरूलाई सँगै देखिएको थियो ।दुबईमा आयोजित एउटा कार्यक्रममा यी दुई एकैसाथ रेड कार्पेटमा हिँडेका थिए । त्यही बेला उनीहरूको सम्बन्धमाथि आशंका जनाइएको थियो । तर, उनीहरूले आफू दुवै कलाकार भएको र यसमै खुसी भएको स्पष्ट पारेका थिए । म कामको सिलसिलामा मात्रै रनवीरसँग हुने गर्छु, माहिराले भनेकी थिइन्, योबाहेक अरू केही रहस्य छैन ।"
नीरफूल मा म्यान्मारका राजदूत,"काठमाडौं (कास) म्यान्मारका राजदूत ऊ लिउन उ नेपाली फिल्ममा देखिने भएका छन् । फूलमान वलको निर्देशन रहेको फिल्म नीरफूल मा उनी देखिन लागेका हुन् । भूकम्पले तितरबितर पारेको एउटा परिवारका सदस्यहरूले पुनर्मिलनको लागि गरेको संघर्षमा आधारित फिल्ममा राजदूत दम्पतीले विशेष भूमिकामा अभिनय गरेको हो । आइतबार नगरकोटमा राजदूत दम्पतीको भूमिका रहेको दृश्य छायांकन गरिएको निर्माण पक्षले जनाएको छ । पूर्व पाइलट राजदूत उले यसअघि म्यान्मारकै एउटा फिल्ममा पाइलटकै भूमिका गरेको र नीरफूल को कथावस्तु मन परेकोले राजदूत उ अभिनयका लागि राजी भएको सेलो प्रोडक्सनको विज्ञप्तिमा उल्लेख छ । राजदूत उदम्पतीले फिल्ममा गरेको चरित्र भने गोप्य राखिएको छ । दयाहाङ राई, रेखा थापा, शान्ति वाइवा, जिग्मे छयोइकी घिसिङ, पुष्कर गुरुङ, सरोज अर्याल, सरिता गिरी, बुद्धि तामाङ, राजन खतिवडालगायतको अभिनय रहेको फिल्म अहिले धमाधम सुटिङ भइरहेको छ । धादिङको रुबी भ्याली र काठमाडौं लोकेसन रहेको फिल्मको ८० प्रतिशत छायांकन सकिएको र दसैंलगत्तै रुबी भ्यालीमा छायांकन थालिने जनाइएको छ । अमेरिकास्थित ग्रिनतारा इन्टरटेनमेन्ट र नेपालम्यान्मार फ्रेन्डसिप काउन्सिलको सहकार्यको सेलो प्रोडक्सनले निर्माण गरिरहेको फिल्मको कार्यकारी निर्माता डोमा सोनाम रहेकी छन् । निर्देशक वल र सचिन घिमिरेको पटकथा रहेको फिल्मको छायांकन प्रमोद कार्कीले गरिरहेका छन् भने संगीत अर्जुन पोखरेलको रहने बताइएको छ ।"
कृष्णचन्द्रका निबन्ध,"काठमाडौं (कास) निबन्धकार कृष्णचन्द्रसिंह प्रधान बितेर गएको ७ वर्ष भइसकेको छ । उनको निधन हुनुअघि संकलन र सम्पादन सुरु भएको निबन्ध संग्रहको प्रकाशन भने भर्खरै भएको छ । आफ्नो सृजनशील लेखनका अन्तिम वर्षहरूमा लेखिएका १६ निबन्धको यो संकलनलाई ओरिएन्टल पब्लिकेसन्सले बजारमा ल्याएको हो । संकलनमा आधाजति प्रकाशित र बाँकी अप्रकाशित निबन्ध छन् । सालिक, साझा समालोचना, कवि व्यथित र काव्यसाधना, पाइला आगतमा टेकेर, बागमतीको हरक, समय सुनामी, आरम्भअघिका शब्दहरू, नफर्कने ती दिनहरू जस्ता गद्यविधाका कृति प्रकाशित गरेर नेपाली साहित्य विधामा उचो नाम बनाएका प्रधानको ८० वर्षको उमेरमा ०६७ सालमा निधन भएको थियो ।स्वअध्यनका भरमा आफ्नो सृजनशील खुबीमा निखार ल्याउने एक मात्र प्रेरक स्रष्टा कृष्णचन्द्रसिंह प्रधानले नेपाली साहित्यमा रुढीपरम्परा भत्काएर नयाँ सोच ल्याउनुभएको छ, प्रधानको पछिल्लो निबन्ध संग्रहका सम्पादक डागोविन्दराज भट्टराई भन्छन्, उहाँमा रहेको सामाजिक चेतनाबोध र जीवनजगतको अस्तित्वगत परिकल्पना यी निबन्धमा समेटिएका छन् । यो संग्रहमा कवि केदारमान व्यथित र हरिभक्त कटुवालबारेका दुई निजत्वले भरिएका निबन्ध पनि छन् । एउटा निबन्धमा निराशायुक्त विम्बमा कृष्णचन्द्र भन्छन्, त्यागको मूल्य नभएजस्तै आन्दोलन र संघर्षहरूको पनि अर्थ रहेन । लाग्छ, कसैलाई मालिक बनाउनैका लागि हामी आन्दोलन गर्दै छौं । एउटा ज्ञानेन्द्र हटाएर अर्को ज्ञानेन्द्रलाई सिंहासनारूढ गराउन भिडिरहेका छौं । यो भरौटे जिन्दगीकै विरोधमा उठ्ने होइन र ? देशलाई हामीले धेरै दियौं, अब देशले हामीलाई के दिन्छ, हेरिरहेको छु ।"
क्याम्पालाई लिब्जुभुम्जु,काठमाडौं (कास) वाम्बुले (ओम्बुले) राई मातृभाषा साहित्यका निम्ति समर्पित लिब्जुभुम्जु पुरस्कार कवि अप्सन क्याम्पा राईलाई प्रदान गरिने भएको छ । यो पुरस्कार वाम्बुले राई भाषाको लिब्जुभुम्जु त्रिभाषीय त्रैमासिक पत्रिकामा वर्षभरि छापिएका कवितामध्ये सर्वोत्कृष्ट एक रचनालाई प्रदान गरिँदै आएको छ । कोशकार अविनाथ राईको संयोकत्वमा गठित पुरस्कार छनोट समितिले यो निर्णय गरेको हो ।२०५० सालदेखि प्रकाशित लिब्जुभुम्जु पत्रिका वर्ष २३ पूर्णाङ्क६५ २०७३ मा प्रकाशित च्याँमाखा (धरती) शीर्षक कवितालाई उक्त पुरस्कार प्रदान गर्ने निर्णय भएको विज्ञप्तिमा छ । ओखलढुंगाका कवि राई एक दशकदेखि वाम्बुले मातृभाषा साहित्य सिर्जना गर्दै आएका छन् । मातृभाषा संरक्षण अभियानमा जुटेका स्रष्टाहरूका निम्ति प्रदान गरिने पुरस्कार नेपाल टेलिभिजनमा कार्यरत वरिष्ठ पत्रकार तथा गीतकार पुष्पहरि क्याम्पा राईले २०५५ मा स्थापना गरेका हुन् । दुई हजार राशिको पुरस्कार आउँदो मंसिर २० गते उदयपुरको कटारीमा हुने १९औं वाम्बुले राई भाषाको कविता गोष्ठी दिइने सम्पादक गणेश राईले विज्ञप्तिमा जनाएका छन् ।
मर्केल चौथोपटक चान्सलर,जर्मनी (एजेन्सी) जर्मनीमा आइतबार भएको संघीय निर्वाचनमा चान्सलर एन्जेला मर्केल चौथो कार्यकालका लागि निर्वाचित भएकी छन् । तर उनले सरकार बनाउन नयाँ सत्ता सहयात्री खोज्नुपर्ने अवस्था मत परिणामले देखाएको छ । मर्केलको कन्जरभेटिभ सीडीयू र सीएसयू गठबन्धनले ७० वर्षको इतिहासमा सबैभन्दा नराम्रो परिणाम भोगेको छ । गठबन्धनले १९४९ को निर्वाचन पछि सबैभन्दा कम मत प्राप्त गरेको हो । तर अझै पनि संसद्मा यो सबभन्दा ठूलो शक्तिका रूपमा भने रहनेछ । उसको वर्तमान सत्ता सहयात्री एसपीडीले ऐतिहासिक पराजय भोगेपछि अब विपक्षमा बस्ने बताएको छ । राष्ट्रवादी एएफडी संसद्मा तेस्रो पार्टी भएको छ । अनपेक्षित १३ प्रतिशत मतसहित तेस्रो दल बनेपछि मर्केलले एएफडी सत्ता गठबन्धनको अपेक्षित सहयोगी रहने बताइएको छ । यद्यपि एएफडीका अध्यक्ष फ्राउक पेट्रीले उनी सत्ता साझेदारीको विपक्षमा रहेको प्रतिक्रिया दिएकी छन् । उनको दलले फरक नीतिसहित विदेशीहरूको हस्तक्षेपविरुद्ध लड्ने प्रतिक्रिया दिएको छ । विकल्प साँघुरिएसँगै मर्केललाई गठबन्धन तय गर्न समय लाग्ने देखिएको छ । विश्लेषकका अनुसार चान्सलर मर्केलले लाख दस्तावेज नभएका शरणार्थी र आप्रवासीलाई जर्मनीको ढोका खोलेकाले जर्मनीमा उनको लोकप्रियता ८५ बिन्दुले घटेको हो । तर उनीहरूले उक्त कदमले मर्केललाई हेर्ने अन्तर्राष्ट्रिय दृष्टिकोणमा परिवर्तन भएको जनाएका छन् । मर्केलले दुई वर्षअघि १० लाखभन्दा बढी आप्रवासीलाई जर्मनीमा बसोबास गर्न अनुमति दिएकी थिइन् । विश्लेषकले चुनावलाई यथास्थितिबाट मुक्त हुन ब्रेक्जिट र डोनाल्ड ट्रम्पको पक्षमा देखिएको जनलहरसँग तुलना गरेका छन् । सार्वजनिक चुनावी परिणामले विरोध प्रदर्शनसमेत निम्त्याएको छ । दक्षिणपन्थी इस्लामविरोधी पार्टीको मुख्यालय बर्लिनमा शरणार्थीलाई स्वागत छ भन्ने प्लेकार्डसहित प्रदर्शन भएको छ । फ्रयांकफर्ट र कोलोनमा पनि प्रदर्शन भएको छ । मार्टिन सुल्ट्ज नेतृत्वको सोसल डेमोक्रयाट्स एसपीडीले पनि सन् १९४९ यताकै नराम्रो पराजय भोगेको छ । आइतबार भएको निर्वाचनमा जर्मनीका १८ वर्षमाथिका ६ करोड १५ लाख मतदाताले आफ्नो निर्वाचन क्षेत्रको उम्मेदार र राजनीतिक दललाई मत दिएका थिए ।
थप ३ देशका नागरिकलाई अमेरिका पस्न रोक,"वासिङ्टन (बीबीसी) अमेरिकाले उसको विवादास्पद यात्रा प्रतिबन्ध विस्तार गर्दै उत्तर कोरिया, भेनेजुएला र चाडका नागरिकलाई प्रवेशमा रोक लगाएको छ । प्रतिबन्धसँगै अमेरिका प्रवेश गर्न रोक लगाइएका देशको संख्या ८ पुगेको छ । ह्वाइटहाउसले नयाँ प्रतिबन्ध विदेशी सरकारले उपलब्ध गराएका सूचनाका आधारमा समीक्षा गरेपछि लगाइएको बताएको छ । यसअघि अमेरिकाले इरान, लिबिया, सिरिया, सोमालिया र यमनका नागरिकलाई प्रवेशमा रोक लगाएको थियो, जसलाई मुस्लिम प्रतिबन्ध को रूपमा लिइएको थियो । प्रतिबन्धको घोषणा गर्दै राष्ट्रपति डोनाल्ड ट्रम्पले सुरक्षाका कारण पछिल्लो निर्णय गरिएको दाबी गरे । मेरो पहिलो प्राथमिकता अमेरिका सुरक्षित बनाउनु मेरो पहिलो प्राथमिकता हो, उनले भने, जो अमेरिकाका लागि असुरक्षित महसुस हुन्छ, उनीहरूलाई हामी आउन दिँदैनौं । भेनेजुएलाका लागि लगाइएको प्रतिबन्ध सरकारी एजेन्सीमा काम गर्ने अधिकारी र परिवार लक्षित रहेको अमेरिकाले जनाएको छ । यसअघि ट्रम्पले प्रतिबन्ध लगाएका ६ मुस्लिम देशमध्ये सुडानको फुकुवा गरिएको छ । उत्तर कोरिया र भेनेजुएला थपिएपछि अब यात्रा प्रतिबन्ध लगाएका सबै मुलुकहरू मुस्लिम बहुल रहेनन् । अधिकारीले हाल अमेरिका भ्रमण गर्ने उत्तर कोरियाली नागरिक अत्यन्त न्यून रहेको जनाएका छन् । मानव अधिकारवादी संस्था एम्नेस्टी इन्टरनेसनलले अमेरिकी कदमको निन्दा गरेको छ । विज्ञप्ति जारी गर्दै उसले अमेरिकी सरकारको विभेदकारी निर्णयको विपक्षमा रहेको जनाएको छ । प्रतिबन्ध अक्टोबर १८ देखि कार्यान्वयनमा आउने जनाउँदै ह्वाइटहाउसले प्रवेशाज्ञा पाइसकेकालाई निषेध नगरिने जनाएको छ ।"
अबेद्वारा निर्वाचन घोषणा,टोकियो (बीबीसी) जापानी प्रधानमन्त्री सिन्जो अबेले मध्यावधि निर्वाचनको घोषणा गरेका छन् । एक वर्ष अगावै चुनाव गर्ने निर्णय लिएका अबेले आगामी बिहीबार संसद् भंग गर्ने जनाएका छन् । अबेले नयाँ निर्वाचन हुने मिति उल्लेख नगरे पनि जापानी सञ्चारमाध्यमले अक्टोबर २२ मा चुनाव हुने आँकलन गरेका छन् । प्रधानमन्त्री अबेले राष्ट्रिय संकट अन्त्य गर्न नयाँ जनादेश आवश्यक भएको जनाउँदै आफूले संसद् भंग गर्ने निर्णय गरेको जनाए । उत्तर कोरियासँगको बढ्दो तनावका कारण बढेको लोकप्रियताकाबीच उनले नयाँ चुनावको निर्णय गरेका जनाइएको छ । विश्लेषकका अनुसार उनले आगमी निर्वाचनमा सफलता हासिल गर्ने सम्भावना बढी भएको जनाएका छन् । केही महिनाअघिका सर्वेक्षणका अनुसार अबेको ३० प्रतिशतले लोकिप्रियता घटेको देखिएको थियो । तर सेप्टेम्बर यताका सर्वेक्षणमा उनको लोकप्रियता बढेर ५० प्रतिशतभन्दा बढी पुगेको छ । नयाँ निर्वाचनको निर्णयसँगै अबेले शिक्षा र सामाजिक क्षेत्रमा १७ अर्ब ८ करोड डलर रकम खर्चने घोषणा गरे ।
कुर्दिस्तानमा जनमत संग्रह,बग्दाद (एजेन्सी) इराकको कुर्दिस्तान राज्यमा स्वतन्त्रताका लागि जनमत संग्रह गरिएको छ । इराकका प्रधामन्त्रीले देशको अखण्डता कायम राख्न आवश्यक उपाय अपनाउने चेतावनी दिएका छन् । पश्चिमा मुलुकको जनमत संग्रहले इराकमा नयाँ द्वन्द्व निम्त्याउने र तथाकथित इस्लामिक स्टेटविरुद्धको लडाइँबाट ध्यान अन्त मोडिने भन्दै गम्भीर चासो व्यक्त गरेका छन् । तर छुट्टै राज्यका लागि लामो समयदेखि लडिरहेका कुर्दहरूले मतदान प्रक्रिया अगाडि बढाएका हुन् । स्वतन्त्रताको पक्षमा परिणाम आउने अपेक्षा गरिए पनि कार्यान्वयन हुनै पर्ने बाध्यात्मक व्यवस्था नभएको बताइएको छ । इराकी प्रधानमन्त्री हैदर अल अबादीले मतदानको विरोध गर्दै असंवैधानिक र शान्तिप्रति खतरापूर्ण रहेको बताएका छन् । उनले देशको अखण्डता जोगाउन जस्तोसुकै उपाय अवलम्बन गर्दे जनाए । तर त्यस्तो उपाय केके हुन सक्छन् भन्नेबारे उनले प्रस्ट गरेनन् । उनको सरकारले कुर्दिस क्षेत्रलाई अन्तर्राष्ट्रिय सीमा चौकी हस्तान्तरण गर्न निर्देशन दिएको छ । कुर्दिस नेता मसुद बर्जानीले स्वतन्त्रताले मात्रै जनताको सुरक्षाको प्रत्याभूति हुने बताए । तर जनमत संग्रहले आईएसविरुद्धको लडाइँलाई प्रभावित नपार्ने दाबी गरे ।
४२ हजार विस्थापित,"जकार्ता (बीबीसी) इन्डोनेसियाको बालीमा ज्वालामुखी विस्फोटको जोखिम बढेपछि ४२ हजार सर्वसाधारणलाई सुरक्षित स्थानमा सारिएको रेडक्रसले जनाएको छ । सरकारी अधिकारीले मानिसलाई आगुङ पहाडबाट कम्तीमा १२ किलोमिटरभन्दा टाढा बस्न आग्रह गरेका छन् । उनीहरूले हालैका दिनमा आगुङमा पृथ्वीको गर्भबाट म्याग्मा सतहमा आइरहेको जनाए । यसअघि सन् १९६३ मा आगुङमा ज्वालामुखी विस्फोट हुँदा १ हजार ५ सयभन्दा बढी मानिसको ज्यान गएको थियो । इन्डोनेसियाको राष्ट्रिय ज्वालामुखी केन्द्रले विज्ञप्तिमार्फत ज्वालामुखी विस्फोट हुनै लागेको जनाएको छ । जोखिम स्थलको अध्ययन गरिरहेका भूगर्वविद्ले करिब २ सय मिटर अग्लो धूवाँ निस्किरहेको जनाए । उनले भने, हामीले उक्त स्थानबाट हालसम्म नदेखिएको सल्फ्युरिक धूवाँ निस्केको देख्यौं । अधिकारीले गत सेप्टेम्बर १४ मा ज्वालामुखी विस्फोटनको जोखिममा रहेकोमध्ये दोस्रो तहको भएको जनाएका थिए । उनीहरूले विगत केही दिनको अध्ययनका आधारमा उक्त क्षेत्र उच्च जोखिममा रहेको जनाए । विस्थापित हजारौं मानिसले विद्यालय तथा अस्थायी शिविरमा आश्रय लिइरहेका छन् । रोयटर्सका अनुसार सर्वसाधारणको अवस्था सामान्य भएको जनाउँदै कतिपय दिउँसोको समयमा आफ्ना घरसम्म पुग्ने गरेको जनाएको छ । बालीको पूर्वमा पर्ने आगुङ समुद्री सतहबाट करिब ३ हजार मिटरको उचाइमा छ । ज्वालामुखी विस्फोटको आशंका गरिएको क्षेत्र मुख्य पर्यटकीय सहर कुटा र सेमिन्याकदेखि करिब ७० किलोमिटर टाढा पर्छ । बेलायत, अस्ट्रेलिया, सिंगापुर लगायतका कतिपय देशले आफ्ना नागरिकलाई बाली भ्रमणका लागि सुझावसहितको चेतावनी दिएका छन् ।"
निर्वाचनको तयारीमा दलहरू,"जाजरकोट कांग्रेस जाजरकोटले प्रदेशसभा र संघीयसभा सदस्यको चुनावका लागि उम्मेदवार सिफारिस गरेको छ । कांग्रेसले प्रदेशसभाका लागि क्षेत्र नं १ बाट वेदराज सिंह र क्षेत्र नं २ बाट पार्टी सभापति दीपकजंग शाहलाई उम्मेदवारका लागि सिफारिस गर्नेे निर्णय गरेको सचिव खड्ग बीसीले बताए । त्यस्तै संघीयसभाका लागि सांसद राजीवविक्रम शाहलाई उम्मेदवार बनाउने निर्णय भएको छ । यसअघि २ निर्वाचन क्षेत्र रहेको जाजरकोटमा संघीयसभाका लागि एक निर्वाचन क्षेत्र मात्र कायम भएको छ । प्रदेशसभा सदस्यका लागि भने दुई निर्वाचन क्षेत्र कायम भएका छन् । जिल्ला पार्टीको ३ दिनसम्म सञ्चालन भएको बैठकले सर्वसम्मत उम्मेदवारको टुंगो लगाएको हो । कांग्रेसले संघीयसभा र प्रदेशसभाका लागि समानुपातिकतर्फ सनतकुमार कार्की, मैना कार्की, रत्नबहादुर खडका, भूमिलाल रोकाय, मोहन विक, द्वारिका प्रधानलगायतको नाम सिफारिस गर्ने तयारी गरेको बीसीले बताए ।माओवादी केन्द्र जाजरकोटले साताअघि नै प्रदेशसभाका लागि क्षेत्र नं १ बाट गणेशप्रसाद सिंह र क्षेत्र नं २ बाट नरबहादुर कार्की र संघीयसभाका लागि पूर्वगृहमन्त्री तथा सांसद शक्तिबहादुर बस्नेतलाई उम्मेदवार बनाउने निर्णय गरेको थियो । एमाले जाजरकोटले भने हालसम्म उम्मेदवारको नामावली सिफारिस गर्न सकेको छैन । एमालेबाट संघका लागि भैरवसुन्दर श्रेष्ठ र गोविन्दविक्रम शाहको दाबी रहेको र प्रदेशसभाका लागि क्षेत्र नं १ मा डम्बरबहादुर सिंह, निरज आचार्य, क्षेत्र नं २ मा कृष्णबहादुर बीसी, करवीर शाही र रत्नप्रसाद न्यौपानेको नाम चर्चामा रहेको छ ।"
पूर्वी नवलपरासी अब नवलपुर,"पूर्वी रुकुम जिल्ला समन्वय समिति ४ महिनापछि गठन भएको छ । दोस्रो चरण अर्थात् गत असार १४ मा स्थानीय तहको निर्वाचन भए पनि जिल्ला समन्वय समितिको निर्वाचन भने आइतबार भएको हो । आइतबार भएको निर्वाचनबाट निर्विरोध समन्वय समिति गठन भएको हो । भूमे गाउँपालिका६ बाट निर्वाचित सदस्य गजेन्द्रबहादुर ओली प्रमुख बनेका छन् भने पुथाउत्तरगंगा गाउँपालिका१ बाट सदस्यमा निर्वाचित भीमकुमारी पुन उपप्रमुखमा निर्वाचित भएकी छन् । पूर्वी रुकुम जिल्ला समन्वय समितिको सदस्यमा दयालसिङ पुन, महेन्द्र मल्ल, धनीमान बुढा, जनक कामी, आस्था विक, विष्णु नेपाली र रीता विक निर्वाचित भएका छन् । पश्चिम रुकुम जिल्लाका मुख्य निर्वाचन अधिकृत डण्डपाणि शर्मा र पूर्वी जिल्ला समन्वय समितिका मुख्य निर्वाचन अधिकृत चुरामन खडकाले निर्विरोध निर्वाचित भएको घोषणा गरेका थिए । दुवै जिल्ला समन्वय समितिको पदाधिकारी तथा सदस्य सबै माओवादी केन्द्रका हुन् । ६ वटा स्थानीय तह ६ नम्बर प्रदेश र ३ वटा स्थानीय तह ५ नम्बर प्रदेशमा परेपछि स्थानीय तहको निर्वाचन पनि पहिलो र दोस्रो चरणमा गरी सम्पन्न गरिएको थियो ।"
दुव्र्यवहार गर्ने ५ विरुद्ध मुद्दा,"पर्सा (कास) जिल्ला महिला अधिकार मञ्चकी अध्यक्ष राजकुमारी उपाध्यायलाई बोक्सी आरोपमा दुव्र्यवहार गर्ने ५ जनाविरुद्ध प्रहरीले मुद्दा चलाएको छ । आइतबार दर्ता किटानी जाहेरीका आधारमा मुद्दा चलाइएको हो ।जिल्ला प्रहरीका डीएसपी प्रेमबहादुर शाहीका अनुसार सरिता श्रेष्ठ, सोनु कार्की र उनका पति सशस्त्र प्रहरी सहायक हवल्दार योगेन्द्र कार्की, प्रिति गुरुङ र उनका पति सुनिल गुरुङविरुद्ध मुद्दा चलाइएको छ । उनीहरूले वीरगन्ज ८ पानीट्यांकीस्थित डेरामा फर्किरहेकी ५५ वर्षीया एकल महिला उपाध्यायलाई दुव्र्यवहार तथा हातपात गरेको आरोप छ । दसैं बिदाका कारण अदालत बन्द छ, त्यसकारण आरोपितहरूलाई अदालतमा बुझाएर अनुसन्धानका लागि म्याद थप्न सकिएको छैन, उनले भने, अदालत खुल्नेबित्तिकै अनुसन्धानका लागि म्याद थप गर्छाैं । सोनु र सुनिलकी १६ वर्षीया छोरी जियालाई उपाध्यायले बोक्सी मन्त्र लगाएर बिरामी बनाएको आरोप लगाउँदै दुव्र्यवहार गरिएको प्रहरीले जनायो ।सरिता धामी बनेर उपाध्यायमाथि अबिर, अक्षता र तेल फालेर अपशब्द प्रयोग गरी हातपात गरेको आरोप छ । करिब ३ घण्टा उक्त समूहको नियन्त्रणमा रहेर यातना र दुव्र्यवहार खेपेको उपाध्यायले बताइन् । सञ्चारकर्मीसमेत रहेकी उपाध्यायकी छोरी रसनाले अप्रत्याशित घटनाले आमा मानसिक र शारीरिक रूपमा गलेको बताइन् । पीडक पक्षबाट जाहेरी फिर्ता लिन दबाब आए पनि आफूहरू पछि नहटने उनको भनाइ छ ।"
गाउँमै उपचार पाउने भएपछि चेपाङ हर्षित,"कोलभञ्ज्याङ (चितवन) इच्छाकामना गाउँपालिका१ कोलभञ्ज्याङमा अहिले फापर र तोरी लगाउने समय हो । तर, गाउँलेलाई अन्न लगाउन चासो छैन । गाउँमा पहिलोपटक स्वास्थ्यचौकी बन्ने खबर पाएपछि सबैमा खुसी छाएको छ । उनीहरू घरको काम छाडेर चौकीका लागि घडेरी सम्याउन व्यस्त छन् । वर्षमा ६ महिना अनिकाल सामना गर्ने यो गाउँको चेपाङ समुदायलाई अन्न लगाउनेभन्दा बढी पीर स्वास्थ्यचौकी कहिले बन्ला र सहज उपचार पाइएला भन्ने छ । गाउँबाट उपचारका लागि बिरामी बोकेर हात्तीबाङ स्वास्थ्यचौकी पुग्न ६ घण्टा लाग्छ । सामान्य घाउचोट र बिरामी हुँदा गाउँलेले उपचार पाउँदैनन् । गाउँमै स्वास्थ्यचौकी नहुँदा सबैभन्दा बढी समस्या गर्भवतीलाई हुने गरेको छ, महिला स्वयंसेविका सुकमती चेपाङले भनिन्, व्यथा लागेपछि स्वास्थ्यचौकी पुर्याउन ठूलै सास्ती झेल्नुपर्छ, त्यसैले गर्भवतीको ज्यान जाने खतरा बढी छ । स्वास्थ्यचौकी बन्ने भएपछि घडेरी सम्याउन आफू पनि दैनिक आउने गरेको उनले बताइन् । चौकी बनाउन बालबालिकादेखि वृद्धवृद्धासम्मले श्रमदान गरिरहेका छन् । दैनिक २५ जनाभन्दा बढी गाउँले जुट्ने गरेका छन् । बिरामी हुँदा साह्रै दु:ख पाइन्छ, ५३ वर्षीय रामशरण चेपाङले भने, आँगनमै स्वास्थ्यचौकी बन्ने भएपछि खुसी भएर खन्न आएको हो । जग्गा स्थानीय शुद्ध चेपाङले नि:शुल्क उपलब्ध गराएका हुन् । त्यहाँ २ कोठे भवन र एउटा शौचालय बनाउने योजना छ । यो गाउँका बालबालिकामा बर्सेनि निमोनिया, झाडापखालाजस्ता समस्या देखिने गर्छ । उपचार नपाएर कतिपयको ज्यानै गइसकेको छ । हात्तीबाङसम्म गाउँले हिँडेरै जान्छन्, त्यो पनि ठूलै बिरामी भए मात्र । सामान्य बिरामी हुँदा उनीहरू उपचारै गराउँदैनन् । स्वास्थ्यचौकी टाढा भएकाले घरेलु औषधिका भरमा पीडा सहेर बस्नुको विकल्प हुँदैन । स्वास्थ्यचौकी बन्ने भएपछि गाउँभरमा खुसी छाएको छ, गमन चेपाङले भने, हामीले श्रमदान गरेको हो, पैसाको कुरा होइन । यो ठाउँमा चेपाङ समुदायको बाक्लो बसोबास छ । गाउँलेको वर्षौंदेखिको माग गाउँमै स्वास्थ्यचौकी निर्माण गर्नुपर्ने भन्ने छ । पाका उमेरका महिलापुरुष घाँसदाउरा जाँदा भीरबाट लडेर बढी मात्रामा घाइते हुने गरेका छन् । यस्तो अवस्थामा उनीहरू उपचार गर्न जान सक्दैनन् । गाउँमा जाँदा उपचार नपाएर खुट्टा कुहाएर हिँडेको धेरै पटक देखेको छु, इच्छाकामना गाउँपालिका प्रमुख गीता गुरुङले भनिन्, विकटका गाउँलेले समस्या झेलिरहेको अवस्थामा घरगाउँमै सुविधा दिनेगरी स्वास्थ्यचौकी निर्माण थालिएको हो । उनका अनुसार वडा नम्बर २ र ३ मा समेत स्वास्थ्यचौकी बन्नेछन् । २० लाख लागतमा ६ महिनादेखि एक वर्षभित्रमा भवन निर्माण सक्ने योजना रकेको गुरुङले बताइन् । जतिसक्दो चाँडो काम सकेर गाउँलेलाई सेवा दिने तयारीमा छौं, उनले भनिन्, अब गाउँलेले सहजरूपमा घरमै बसेर उपचार सेवा पाउनेछन् ।"
बेनीजोमसोम सडक खुल्यो,म्याग्दी (कास) पहिरोले अवरुद्ध बेनीजोमसोम सडकमा साता दिनपछि एकतर्फी सञ्चालनमा आएको छ । गत मंगलबार अन्नपूर्ण गाउँपालिका३ काप्रेभीरमा पहिरो झरेपछि यातायात अवरुद्ध भएको थियो । यसले सोह्रश्राद्धको अन्तिम दिन मुस्ताङको कागवेनीमा श्राद्ध गर्न गएका र मुस्ताङ भ्रमणबाट फर्केका यात्रु तथा यातायातका साधन रोकिएका थिए । पहिरोमा झरेका ठूला ढुंगा विस्फोट गराई पन्छाएपछि सोमबार दिउँसो ३ बजेबाट यातायात खुलेको प्रमुख जिल्ला अधिकारी कृष्णप्रसाद अधिकारीले बताए ।
अख्तियारले थाल्यो छानबिन,"धरान वार्षिक रूपमा हुने आफ्नो आम्दानीले चल्न नसक्ने बीपी कोइराला स्वास्थ्य विज्ञान प्रतिष्ठान यतिबेला भ्रष्टाचारको दलदलमा फसेको छ । सरकारी अनुदान नदिने हो भने वार्षिक २५ करोड रुपैयाँभन्दा बढी घाटामा जाने यो संस्थामा भएको भ्रष्टाचार सार्वजनिक भएपछि धरानवासी बीपी जोगाउँ अभियानमा जुटेका छन् ।बीपीभित्रको भ्रष्टाचार अब पनि नरोकिने हो भने धरानले ठूलो क्षति व्यहोर्नुपर्ने दिन टाढा छैन हालै गठित नागरिक निगरानी समूहका अध्यक्ष राजेन्द्र शर्माले भने, प्रतिष्ठान बचाउने कि नबचाउने भन्ने जिम्मा अब धरानबासीको हातमा आएको छ ।बीपीले एक वर्षमा विद्यार्थी तथा बिरामी लगायतबाट करिब १ अर्ब रुपैयाँ आम्दानी गर्छ । तर यसको सञ्चालन खर्चमात्र वर्षको १ अर्ब २५ करोडभन्दा माथि छ । ३ सयजना डाक्टरसहित १८ सय कर्मचारी कार्यरत छन् । दक्षिण एसियाकै नमुना स्वास्थ्य संस्था मानिएको प्रतिष्ठानमा पछिल्लो समय नयाँ उपकुलपति नियुक्तिदेखि भौतिक संरचना निर्माण, मेसिन खरिद, प्रवेश परीक्षाका साथै अन्य कामका लागि हुने टेन्डरमा आर्थिक चलखेलका कुरा सार्वजनिक भएका छन् ।प्रतिष्ठानमा करिब ६ महिनाअघि नयाँ उपकुलपति डा राजकुमार रौनियार नियुक्ति भएका हुन् । डा शेखर कोइराला निर्देशकदेखि भीसी रहुन्जेल प्रतिष्ठानले राम्रो काम गरेको थियो । कोइरालाको बहिर्गमनसँगै प्रतिष्ठान ओरालो लाग्न थालेको प्राडा राजेन्द्र शर्मा बताउँछन् । शेखर कोइरालाको कार्यकाल बीपीका लागि स्वर्णिम हो, शर्माले भने, कोइरालाको बहिर्गमनसँगै प्रतिष्ठान अनुशासन, पारदर्शितासमेत हुन छाड्यो, अब त भ्रष्टाचारको अखडा बनेको छ ।प्रतिष्ठानले खरिद गर्न लागेको एमआरआई मेसिन र २ वटा भवन निर्माणमा भएका भ्रष्टाचार यतिबेला विशेष मुद्दा बनेका छन् । उपकुलपति रौनियार रेडियोलोजी विभागको प्रमुख हँुदा तत्कालीन उपकुलपति दासले एमआरआई मेसिन १२ करोड रुपैयाँमा खरिद गर्न प्रक्रिया अघि बढाएका थिए । तर विभागीय प्रमुख रौनीयारले मेसिन फेज आउट भएको भन्दै स्वीकृत नदिएपछि प्रक्रिया रोकिएको थियो । तर त्यसको केही महिना बित्न नपाउँदै उपकुलपति बनेका रौनियारले त्यही मेसिन १८ करोड रुपैयाँमा किन्ने निर्णय गरे ।पहिला आफ्ैंले १२ करोड रुपैयाँमा खरिद गर्न नदिएको मेसिनलाई कसरी १८ करोड पर्छ, कर्मचारी कल्याण समाजका अध्यक्ष सुजेन्द्र तामाङले भने, उपकुलपतिले कमिसनको चक्करमा काम गरेका हुन् । एमआरआइ मेसिन खरिदका लागि असार समान्तका दिन सनराइज बैंकबाट एलसी खोलिएको छ । असार मसान्तका दिन शनिबार थियो । राष्ट्रबैंकले उक्त दिन पैसा जम्मा गर्ने प्रयोजनका लागि मात्र बैंक खोल्न निर्देशन दिएको थियो । तर शनिबार कसरी एलसी खोलियो भन्ने विषयमा राष्ट्र बैंकले अनुसन्धान थालेका स्रोतले बतायो । करिब २ महिनाअघि अख्तियारले यसको फाइल लगेपछि एमआरआई मेसिन खरिद प्रकृया रोकिएको छ । प्रतिष्ठानमा कुनै पनि सामान खरिद गर्ने विभागीय प्रमुखले स्वीकृत गर्नुपर्छ । यो मेसिन किन्नका लागि मूल्यांकन समितिले निर्णय गरेको छैन । मूल्यांकन समितिमा निर्णय नभएपछि कार्यकारिणी समितिले सोझै निर्णय गरेको हो । मेसिन खरिदको टेन्डर काठमाडौंको विशाल पण्डितको कम्पनीले पारेको थियो ।भ्रष्टाचारको उचित छानबिन गरी कारबाही गर्नुपर्ने माग राख्दै प्रतिष्ठानको कर्मचारी कल्याण समाज करिब दुई सातादेखि आन्दोलनमा छ । समाजका अध्यक्ष सुजेन्द्र गोले तामाङले नयाँ एमआरआई मेसिन खरिद प्रकरणमा भएको अनियमितता, मुटु रोग सेन्टर र क्यान्सर सेन्टरका लागि परामर्शदाता नियुक्तिमा भएको अनियमितता, भवन निर्माणको ठेक्का सिलबन्दी खोल्नु २ घण्टाअघि रद्द गरिनु, भवन निर्माणको रकम कार्यकारिणी समितिको निर्णय बिनै एमआरआई खरिदमा रकमान्तर गरिनुलगायत थुप्रै आर्थिक चलखेलको फेहरिस्त सार्वजनिक कार्यक्रममै प्रस्तुत गरेका थिए । कार्यकारिणी समितिको निर्णयबिना रकमान्तर गर्दा प्रतिष्ठानमा बन्न लागेको मुटु (२ सय शय्या) र क्यान्सर सेन्टर (२ सय शय्या) को भविष्य अन्योलमा परेको छ । गत वर्ष सरकारले मुटु रोग सेन्टरलाई १४ करोड र क्यान्सर सेन्टरलाई ३ करोड बजेट विनियोजन गरेको थियो । परामर्शदाता नियुक्त गरेर करिब ७ करोड रुपैयाँ पनि भुक्तानी दिइसकेर भवन निर्माणको ठेक्का भने सिलबन्दी खोल्ने २ घण्टाअघि मात्र रद्द गरेपछि दुवै भवन निर्माण अनिश्चित भएको तामाङले बताए ।क्यान्सर र मुटुरोग भवनको परामर्शदाता नियुक्त गर्दा देशकै हालसम्म सबैभन्दा महँगो दर (लागतको ३६ प्रतिशत) मा ठेक्का दिइएको छ । जबकि निर्माणाधीन ४ सय शय्याको एमसिएच (मातृ शिशु) सेन्टरको भवनमा भने सोही ठेकेदारले लागतको १४ प्रतिशतमा ठेक्का लिएको थियो ।मुटु सेन्टरको लागत स्टिमेट १ अर्ब ४४ करोड र क्यान्सरको १ अर्ब ८३ करोड गरी कुल ४ सय शय्याको भवनका लागि कुल ३ अर्ब २७ करोड लागत अनुमान छ । यसको ३६ प्रतिशतले परामर्शदातालाई ११ करोड ७७ लाख २० हजार बुझाउनुपर्छ । तर, यसअघि ४ सय बेडकै एमसिएचको परामर्शदाता नियुक्ति गरिँदा ४ करोड ५७ लाख ८० हजारमा भएको थियो । यसले पनि प्रतिष्ठानलाई ७ करोड १९ लाख ४० हजार रुपैयाँ नोक्सानी पुगेको समाजको दाबी छ । उपकुलपति रौनियार प्रतिष्ठानलाई अस्तव्यस्त बनाउने केही तत्त्वहरू ले बदनाम गराउन अनेक प्रचार गरेको दाबी गर्छन् । बाहिर हल्ला गरिएजस्तो अनियमितता नभएको भन्दै उनले सानो समूह ले धर्ना बसेर, आन्दोलन गरेर प्रतिष्ठानलाई प्रभावित गर्ने काम गरेको टिप्पणी पनि गरे ।"
४ सय परिवार जग्गाधनी पुर्जाविहीन,"अछाम मेल्लेख गाउँपालिका३ का ४ सय परिवार आफूले भोगचलन गरेको जग्गाको लालपुर्जा पाएका छैनन् । २०५८ सालमा तत्कालीन माओवादी आक्रमणमा सदरमुकाम मंगलसेनका विभिन्न सरकारी कार्यालयमा आगजनी हुँदा कागजपत्र जलेपछि उनीहरू हालसम्म पुर्जाविहीन भएका हुन् ।२०७१ सालमा अछामको विशेष टोलीले नापनक्सा गरे पनि लालपुर्जा दिन नसकेको स्थानीय अगुवा हेमराज शाहले बताए । विभिन्न निकायसँग पहल गर्दा पनि सरोकारवाला निकायले चासो नदिएको उनको आरोप छ ।यस क्षेत्रबाट निर्वाचित जनप्रतिनिधि मन्त्रीसम्म भए पनि समस्या साधानका लागि कसैले चासो नदिएको स्थानीयले गुनासो गरे । सामान्य कृषि ऋण लिनबाट पनि वञ्चित हुनुपरेको स्थानीय खडबहादुर शाहले बताए । विशेष टोलीले नापनक्सा गराए तर दर्ता प्रक्रियामा कसैले सहयोग गरेनन्, उनले भने ।मेल्लेख गाउँपालिका ३ का वडा अध्यक्ष केशबहादुर शाहले गाउँमा नापीको विशेष टोली आएको र पुरानो रेकर्ड खोज्दा नभेटिएपछि लालपुर्जा दर्ता नभएको बताए । तत्कालीन राज्यपक्ष र विद्रोही पक्षबाट सदरमुकाम मंगलसेनमा आक्रमण हुँदा मालपोत र नापी कार्यालयमा रहेका सबै कागजपत्र नष्ट भएको अध्यक्ष शाहले बताए ।नापनक्सा भए पनि व्यक्तिका नाममा रहेको जग्गाको प्रमाणका कागजपत्र नभेटिएपछि पुर्जा वितरण गर्न नसकेको विशेष नापी अछामका प्रमुख सियाराम ठाकुरले बताए । मन्त्रालयबाट आदेश नआउँदासम्म केही गर्न नसकिने ठाकुरको भनाइ छ ।"
रानाभाटले पहिरिए श्रीपेच,"गोरखा आठौं लिगलिगे दौड प्रतियोगितामा सोमबार डोटीका खगेन्द्र रानाभाटले नगद ५० हजार ५ सय ५ रुपैयाँ पुरस्कारसहित श्रीपेच जितेका छन् । नेपाली सेनामा कार्यरत उनले एक घण्टा दुई मिनेटमा दौड पूरा गरे । उनलाई खेलकुदमन्त्री राजन केसीले श्रीपेच पहिराएर लिगेलिगे दौड २०७४ का विजेता घोषणा गरेका हुन् । गोरखाको मस्र्याङ्दी र चेपे दोभानबाट आँपपीपलको लिगलिगकोटसम्म दौडेर पहिलो हुनेलाई विजेता घोषणा गरी पुरस्कृत गरिने चलन छ । सेनाकै राम्जी बस्नेतले एक घण्टा ४ मिनेटमा दौड पूरा गरेर दोस्रो पुरस्कार जिते । उनले ३० हजार ३ सय ५ रुपैयाँ नगद पुरस्कार पाए । सेनामै कार्यरत कृष्ण बस्नेत एक घण्टा ५ मिनेट ३८ सकेण्डमा दौड पूरा गरेर तेस्रो भएका छन् । उनले नगद २० हजार दुई सय ५ रुपैयाँ पुरस्कार पाए । दौडमा एक सय १७ जना सहभागी भएको आयोजक लिगलिग कोट विकास अभियानका उपाध्यक्ष सरोज देवकोटाले बताए । पहिलो हुनेले १३ दशमलव ५ किलोमिटरको उक्त दूरी गत वर्ष ५६ मिनेट १८ सेकेण्डमै पूरा गरेका थिए । समावेशी महिलातर्फ धादिङकी सन्तोषी श्रेष्ठ प्रथम भइन् । उनले ३९ मिनेटमा दौड पूरा गरेर १५ हजार ५ सय पुरस्कार पाएकी हुन् । गत वर्ष पनि श्रेष्ठले ४० मिनेट दुई सेकेण्डमा दौड पूरा गरेर प्रथम भएकी थिइन् । नेपाली सेनाकी सानुमाया कार्की द्वितीय र मीरा श्रेष्ठ तृतीय भए । उनीहरूले क्रमश: १० हजार ५ र ५ हजार ५ रुपैयाँ पुरस्कार पाए । कार्कीले ४५ मिनेट र श्रेष्ठले ४८ मिनेटमा दौड पूरा गरेका थिए ।स्थानीयवासीका तर्फबाट पालुङटारका अमिर सिंह पहिलो, सूर्यबहादुर विक दोस्रो र राजन नेपाली तेस्रो भएका हुन् । उनीहरूले पनि समावेशी महिला तर्फको जस्तै पुरस्कार राशि पाएका छन् । नेपाल एकीकरणअघिका बाइसे चौबीसे राज्यमध्ये लिगलिग कोटमा दौडेर प्रथम हुने व्यक्ति राजा हुने परम्परा थियो । पहिले दौड जुन अभिप्रायबाट सुरु भएको भए पनि अहिले आन्तरिक तथा बाह्य पर्यटकलाई लिगलिगकोट ल्याउन प्रतियोगिता आयोजना गरिएको अभियानका अध्यक्ष पूर्णबहादुर रानाले जानकारी दिए । विसं १६०४ मा सुरु भएको दौडलाई २०६७ बाट पुन: निरन्तरता दिन थालिएको हो । राजा द्रव्य शाहको उदयपछि तत्कालीन समयमा दौडको अन्त्य भएको थियो । पहिलो लिगलिगे दौडमा दलसुर घले मगर विजयी भई राजा भएको जनविश्वास छ ।"
पूर्वकमलरी स्वास्थ्य व्यवसायतर्फ आकर्षित,"गुलरिया (कास) बाल्यकालमा नेपालगन्जस्थित साहूको घर ६ वर्ष कमलरी बसेकी बर्दिया राजापुर ४, वसन्ताकी २२ वर्षीया पूर्वकमलरी शोभा चौधरी आजभोलि निकै व्यस्त रहन्छिन् । उद्धारपछि घर फर्किकी उनले चितवनबाट ल्याब असिस्टेन्टको तालिम लिइन् । उनी बारबर्दियाको कतरनियास्थित बबई पोलिक्लिनिकमा ल्याब असिस्टेन्ट पदमा कार्यरत छन् । खाने, बस्ने सुविधासहित मासिक ७ हजार पारिश्रमिक पाउने उनलाई अहिले बिरामीको चापका कारण रक्त परीक्षणलगायत सेवा दिन भ्याइनभ्याइ छ । जागिरसँगै थप अध्ययन पनि गरिरहेको उनले बताइन् । कैलाली बर्दगोरिया१ बबौनियास्थित अस्पतालमा अनमी पदमा कार्यरत २३ वर्षीया संगीता चौधरी पनि १ वर्ष कमलरी बसेकी हुन् । ५ महिनादेखि अस्पतालमा काम गरिरहेकी उनले पनि प्लस टुको अध्ययन गरिरहेकी छन् । उनी चितवन मेडिकल कलेजबाट १८ महिनाको अनमी तालिम लिई जागिरमा प्रवेश गरेकी हुन् । पश्चिम नेपालमा रहेको कमलरी प्रथा २०७० असार १३ मा उन्मूलन भएपछि अधिकांश स्वास्थ्य सेवा, मोबाइल मर्मत, ब्युटीपार्लर, चिया नास्ता पसल, घुम्ती पसललगायत व्यवसायमा संलग्न छन् ।दाङ, बाँके, बर्दिया, कैलाली र कञ्चनपुरमा थारू समुदायमा कमलरी पठाउने परम्परामाथि सरकारले प्रतिबन्ध लगाएपछि विभिन्न सरकारी तथा गैरसरकारी संघसंस्थाले उद्धार अभियान चलाएका छन् । ५ वर्षअघि उद्धार भएकी कैलाली थापापुरकी २३ वर्षीया अनीता चौधरी लोकसेवा आयोगले लिएको परिक्षामा उत्तीर्ण भई अनमी पदमा स्थायी जागिरमा छिन् ।बारबर्दिया १० की पूर्वकमलरी कृष्णी थारूले चिया नास्ता पसल चलाइरहेकी छन् । जिल्लामा उद्धार भएका ५१ पूर्वकमलरी विभिन्न व्यवसायमा संलग्न छन् ।"
अबको क्रान्ति आर्थिक समृद्धि,"कालिकोट माओवादी केन्द्रका अध्यक्ष पुष्पकमल दाहालले अबको क्रान्ति आर्थिक समृद्धिको हुनुपर्ने बताएका छन् । जुम्लामा सभा गरी फर्केका माओवादी अध्यक्ष पुष्पकमल दाहालले कालिकोटको कठिन भूगोलमा एकै दिनमा ३ ठाउँका सभामा सहभागी भएका छन् । ०६५ पछि दोस्रोपटक कालिकोट पुगेका दाहालले जनसभामा जनयुद्धको सुरुवातदेखि शान्ति प्रक्रियासम्म पुर्याउन कालिकोटबासीको प्रमुख भूमिका रहेको भन्दै यहाँका बासिन्दाको प्रशंसा गरे । कोटवाडा, रास्कोट र पिली ३ वटै ठाउँका जनसभालाई सोमबार सम्बोधन गर्दै दाहालले भने, परिवर्तनका पक्षधर कालिकोटबासीलाई पार्टीको तर्फबाट सम्मान प्रकट गर्न आएँ । उनले कालिकोटको पिलीले शान्ति स्थापनाका लागि वातावरण श्रृजना गरेको सुनाउँदै युद्ध पर्यटकीय स्थल बनाउन सबै मिलेर पहल गर्नुपर्ने सुनाए ।संघीय लोकतान्त्रिक गणतन्त्र, धर्मनिरपेक्षता, समानुपातिक समावेशी प्रतिनिधित्व माओवादीका एजेन्डाको जित भएको सुनाउँदै दाहालले कर्णाली प्रदेश निर्माण गर्न माओवादीले विशेष पहल गरेको दाबी गरे । उनले सेरि पान्तडी सडक निर्माण गर्न विशेष पहल गर्ने आश्वासन दिए । आफू प्रधानमन्त्री भए बेला शहिद र बेपत्ता परिवारलाई १० लाख दिने निर्णय गरेको सुनाउदै ५ लाख पाइसकेपछि रोकिएको ५ लाख दोस्रोपटक प्रधानमन्त्री भएपछि सबैलाई दिएको सुनाए । माओवादी केन्द्रका अध्यक्ष पुष्पकमल दाहालले आउने मंसिरको प्रदेश र संघको निर्वाचनपछि नेपाल समाजवाद उन्मुख मुलुक बन्ने बताए । उनले प्रधानमन्त्री हुँदा तराई मधेस र हिमाललाई भावनात्मकरूपमा जोड्न सफल भएको, स्थानीय तह निर्वाचन गराएको सुनाए । उनले नेपालको राजनीतिक परिवर्तन कांग्रेस र एमालेका कारण ओझेलमा परेको आरोप लगाए । कडा सुरक्षाको बीचमा पनि पिली गाउँको मुनिबाट विप्लव कार्यकर्ताले दाहाललाई कालो झण्डा देखाएका थिए ।"
गोली हानी हत्या,"रौतहट (कास) अज्ञात समूहले परोहा नगरपालिका२ जिंगडवामा सोमबार बिहान गोली हानी एक युवकको हत्या गरेको छ । मृत्यु हुनेमा स्थानीय तहको निर्वाचनमा वडा नम्बर २ का वडाध्यक्षका प्रत्याशी कांग्रेसका शेख शेराजुदिनका छोरा २४ वर्षीय अख्तर भन्ने शेख अब्बु सोहेब रहेको प्रहरीले जनाएको छ । आफ्नै घरको आँगनमा सुतिरहेकको अवस्थामा बिहान करिब ४ बजे सोहेबमाथि गोली प्रहार भएको पीडित परिवारलाई उद्धृत गर्दै प्रहरीले जनाएको छ । घाइते भएका सोहेबलाई उपचारका लागि जिल्ला अस्पताल गौरमा ल्याउने क्रममा बाटोमै मृत्यु भएको हो । मृतकको बायाँ कोखा र छातीमा २ वटा प्वाल देखिएको शव परीक्षणमा संलग्न चिकित्सकले बताए । प्वालको प्रकृति हेर्दा २ वटा गोली लागेको हुनु पर्छ, चिकित्सकले भने, तर एउटा गोली मात्र फेला पर्यो । शवको परीक्षणपछि अन्तिम संस्कारका लागि आफन्तको जिम्मा लगाइएको प्रहरीले जनाएको छ । घटनामा संलग्न रहेको आशंकामा प्रहरीले परोहा नगरपालिका२ का सुरजकुमार साहसहित २ जनालाई नियन्त्रणमा लिएको छ । व्यक्तिगत रिसइबीका कारण घटना भएको प्रारम्भिक अनुसन्धानबाट खुलेको प्रहरी उपरीक्षक यज्ञविनोद पोखरेलले बताए ।"
लागूऔषधसहित पक्राउ,"हेटौंडा (कास) लागूऔषधसहित चार युवालाई प्रहरीले सोमबार पक्राउ गरेको छ । राममन्दिर चोकमा गस्ती गरिरहेको प्रहरी टोलीले मोटरसाइकलमा यात्रा गरिरहेका हेटौंडा उपमहानगरपालिका१४ का २२ वर्षीय सूर्य घलान र १८ वर्षीय राजेश स्याङ्तानलाई पक्राउ गरेको हो । दुवैको साथबाट प्रहरीले नाइट्रोभेट १ सय ५० थान बरामद गरेको थियो । यसैगरी प्रहरीले हेटौंडा उपमहानगरपालिका२ का ३० वर्षीय रामजी बानिया र २८ वर्षीय सुरेश परियारलाई लागूऔषधसहित पक्राउ गरेको छ । वीरगन्जबाट हेटौंडातर्फ आइरहेको ना७ख ३४८१ नम्बरको यात्रुवाहक बस जाँच गर्ने क्रममा बानिया र परियारका साथबाट डाइजेपाम ३० एम्पुल, फेनार्गन ३० एम्पुल र ब्युप्रिनोफिन ३० एम्पुलगरी ९० एम्पुल बरामद गरेको थियो ।"
पत्नीमाथि खुकुरी प्रहार,दाङ (कास) राजपुर गाउँपालिका१ माररीखोलाका २६ वर्षीय डोलबहादुर विकले श्रीमती निशा सुनारलाई खुकुरी प्रहार गरी घाइते बनाएका छन् । आइतबार बेलुका घरायसी विवादका क्रममा घरमै खुकुरी प्रहार गरी निशालाई घाइते बनाएको प्रहरीले जनाएको छ । निशाको अहिले लमही अस्पतालमा उपचार भइरहेको छ । डोलबहादुुरलाई इलाका प्रहरी कार्यालय गढवाले पक्राउ गरेको छ । राजपुर१ ताउलेमा शुक्रबार दिउँसो ३८ वर्षीय नन्दलाल बुढाले श्रीमती मौसमी बुढालाई घरमै खुकुरी प्रहार गरी हत्या गरेका थिए ।
खोँचबाट उद्धार,लेखनाथ (कास) पोखराको पृथ्वीचोक नजिक चाइनापुलमुनि सेती नदी खोँचमा खसेका एक युवकको प्रहरीले जीवितै उद्धार गरेको छ । पृथ्वीचोक बसपार्कस्थित सुकुम्बासी टोलमा बस्ने २२ वर्षीय मनोज सुनारलाई सोमबार ७५ मिटर तल बीच भागमा अडिएको अवस्थामा प्रहरीले उद्धार गरेको हो । उनी खसेको स्थानीयले देखेपछि तत्कालै प्रहरीलाई खबर गरेका थिए । प्रहरीको क्षेत्रीय गणबाट खटिएको टोलीले ३ घण्टापश्चात् उनलाई घाइते अवस्थामा उद्धार गरेको थियो । उनलाई उपचारका लागि गण्डकी मेडिकल कलेजमा पठाइको प्रहरीले जनाएको छ ।
मनासलुमा पर्यटकको मृत्यु,गोरखा (कास) मनासलु हिमाल आरोहण गर्ने क्रममा लेक लागेर ४७ वर्षीय बेलायती पर्यटक फिलिप हार्वरको सोमबार मृत्यु भएको छ । चुमनुब्री गाउँपालिका सामागाउँस्थित हिमाल चढ्ने क्रममा उनी बिरामी परेका थिए । आधार शिविरतर्फ फर्कने क्रममा उनको मृत्यु भएको जिल्ला प्रहरी कार्यालयले जनाएको छ ।
सुर्खेत जनस्वास्थ्य सर्वोत्कृष्ट,"सुर्खेत (कास) जिल्ला जनस्वास्थ्य कार्यालय सुर्खेत यस वर्ष मुलुककै उत्कृष्ट स्वास्थ्य संस्था घोषित भएको छ । अछामलाई उछिन्दै आव २०७३७४ मा जिल्ला जनस्वास्थ्य कार्यालय सुर्खेत उत्कृष्ट बनेको छ । अघिल्लो आवमा अछाम जिल्ला स्वास्थ्य कार्यालयले पहिलो बनेको थियो । कार्यालयले वर्षभरि सम्पादन गरेका काम, सेवा प्रवाह लगायतलाई मूल्यांकनका आधार बनाएर स्वास्थ्य मन्त्रालयले उत्कृष्ट स्वास्थ्य संस्था घोषणा गर्दै आएको छ । स्वास्थ्य व्यवस्थापन सूचना प्रणाली (एचएमएस) ले रिपोर्टहरू अध्ययन गरेर स्वास्थ्य संस्थाहरूको मूल्यांकन गर्ने गर्दछ । जनस्वास्थ्यले ८९१ अंक ल्याएको कार्यालयका सूचना अधिकारी वसन्तमान श्रेष्ठले जानकारी दिए । गत वर्षको मूल्यांकनमा सुर्खेत दोस्रो थियो । सरकारले व्यवस्थापकीय पक्ष, शीघ्र सेवा प्रवाह, बेरुजु परीक्षण, सरुवा रोग तथा महामारी प्रकोपको नियन्त्रण लगायतका सूचकका आधारमा मूल्यांकन गर्ने गरेको उनले बताए । सेवा प्रवाह, कार्यसम्पादन सबै पक्षमा सुधार आएपछि देशभरका स्वास्थ्य संस्थामध्ये जिल्ला जनस्वास्थ्य कार्यालय सुर्खेत पहिलो भएको हो । प्यूठान ८६२ अंकसहित तेस्रो बन्न पुगेको छ । प्यूठान गत वर्ष दसौं स्थानमा थियो । त्यस्तै, प्रदेश १ बाट झापा, २ बाट पर्सा, ३ बाट ललितपुर, ४ बाट कास्की, ५ बाट प्यूठान, ६ बाट सुर्खेत र ७ बाट अछाम उत्कृष्ट जिल्ला बन्न सफल भएका छन् ।"
गेजुवाबूढीगण्डकी सम्झौता खारेज गर्न निर्देशन,"काठमाडौं हचुवाका भरमा बिनाप्रतिस्पर्धा चीनको गेजुवा ग्रुपलाई बूढीगण्डकी आयोजना निर्माणको जिम्मा दिएको भन्दै संसद्को कृषि तथा जलस्रोत र अर्थ समितिले सम्झौता खारेज गर्न सरकारलाई निर्देशन दिएको छ ।सोमबार बसेको दुवै समितिको संयुक्त बैठकपछि धादिङ र गोरखामा अवस्थित बूढीगण्डकी आयोजनाबारे गेजुवासँग भएको सम्झौता तत्काल खारेज गर्न निर्देशन दिएको हो । बूढीगण्डकी जलविद्युत् आयोजना सम्बन्धमा मन्त्रिपरिषद् र ऊर्जा मन्त्रालयबाट भएका निर्णय नेपालको प्रचलित नियम कानुनसम्मत नदेखिएको, सार्वजनिक खरिद ऐनलाई उल्लंघन गरेको, खुला प्रतिस्पर्धा नगराएको र नेपालमा जलविद्युत् क्षेत्रमा असफल सावित चिनियाँ गेजुवा ग्रुप कम्पनीसँग हचुवाको भरमा समझदारी गरिएको कारण यो प्रक्रिया तत्काल खारेज गर्न निर्देशन दिने, समितिको निर्णयमा भनिएको छ, ऊर्जा राज्यमन्त्रीबाट बूढीगण्डकी जलविद्युत् आयोजनाको नेपालले आफ्नै बजेटबाट निर्माण सकिने र अर्थ मन्त्रालयका तर्फबाट आयोजना सम्पन्न गर्न सक्ने गरी स्रोतको व्यवस्था गर्न सकिने अभिव्यक्ति आएको पृष्ठभूमिमा नेपाली जनताको सहभागिता र नेतृत्वमा यो आयोजना यथाशीघ्र निर्माण गर्ने गरी अगाडि बढाउन निर्देशन दिने ।मुआब्जा वितरण कार्यलाई पनि निरन्तरता दिन सम्बन्धित पक्षलाई निर्देशन दिने पनि समितिले निर्णय गरेको छ । मुआब्जा वितरण कार्यलाई सहजता दिनका लागि उक्त क्षेत्रका नागरिकहरूलाई मुअब्जाको सट्टा सेयर लिनका लागि पनि आकर्षित गर्न सम्बन्धित पक्षको ध्यानाकर्षण गर्ने, निर्देशनमा भनिएको छ । यसबारे दुई समितिले छुट्टाछुट्टै रूपमा अध्ययन गरिरहेका थिए । पछिल्लो समय अर्थ समितिले पनि बूढीगण्डकीबारे बैठकको आयोजना गर्ने तयारी गरेपछि सल्लाहले संयुक्त बैठकको आयोजना गरिएको कृषि तथा जलस्रोत समितिका सभापति मोहनप्रसाद बरालले बताए । सबैको सहमतिपछि संयुक्त रूपमै सम्झौता खारेजको निर्देशन दिएका हौं, उनले भने ।लामो समयको अध्ययन तथा छलफलपछि सम्झौता खारेजको निर्देशन दिइएको अर्थ समितिका सभापति प्रकाश ज्वालाले बताए । सम्झौता खारेजसँगै यसको निर्माणका प्रक्रियाहरू पनि तत्काल अघि बढाउन निर्देशन दिएका छौं, उनले भने । बिनाप्रतिस्पर्धा गेजुवा ग्रुपलाई उक्त आयोजना दिएको भन्दै संसद्को सार्वजनिक लेखा समितिले पनि यसबारे अध्ययन गरिरहेको थियो । लेखा समितिले बिनाप्रतिस्पर्धा चीनको गेजुवा ग्रुपलाई दिनुका आधार र कारण उपलब्ध गराउन सरकारलाई निर्देशन गत साता दिएको छ । लेखा समितिले पनि यसबारे प्रधानमन्त्री, ऊर्जामन्त्री, नेपाल सरकारका मुख्य सचिव र ऊर्जा मन्त्रालयका सचिवलाई आमन्त्रण गरी बैठक गर्ने निर्णयसमेत गरेको छ ।गेजुवा ग्रुपलाई इन्जिनियरिङ प्रोक्युरमेन्ट कन्स्ट्रक्सन एन्ड फाइनान्स (ईपीसी एन्ड एफ) मोडलमा निर्माणको जिम्मा दिने निर्णय तत्कालीन प्रधानमन्त्री पुष्पकमल दाहाल नेतृत्वको सरकारको अन्तिम मन्त्रिपरिषद्ले गरेको हो । मन्त्रिपरिषद्को उक्त निर्णयपछि गत जेठ २१ मा तत्कालीन ऊर्जामन्त्री जनार्दन शर्मा र कम्पनीबीच समझदारीपत्रमा हस्ताक्षर (एमओयू) भइसकेको थियो । शेरबहादुर देउवा नेतृत्वको सरकारले पहिलेको मन्त्रिपरिषद्ले गरेको एमओयू यसबारेका निर्णयलाई सघाउँदै अनुमोदन गरिसकेको छ । यो आयोजना २ खर्ब ६० अर्ब रुपैयाँ लागत अनुमान गरिएको छ । ऊर्जा मन्त्रालयका अनुसार ०७२७३ मा यो आयोजनाको विस्तृत आयोजना प्रतिवेदन (डीपीआर) र टेन्डरका कागजात तयार भइसकेका थिए । तर, बिनाप्रतिस्पर्धा गेजुवा ग्रुपलाई उक्त आयोजना दिइएको हो ।हाल गोरखामा कार्यालयका लागि आवश्यक जमिन खरिद गरी भवन निर्माण भई मुआब्जा वितरणका काम भइरहेको छ । डुबान क्षेत्रको ५८ हजार रोपनी जग्गा अधिग्रहणको कार्य भई आरुघाट, आरखेत, खहरे बजार क्षेत्रबाहेकका स्थानहरूको जग्गाको मूल्य निर्धारणसमेत भइरहेको जनाइएको छ । हालसम्म करिब ८ हजार रोपनी जग्गाको करिब ४ अर्ब ३६ करोड रुपैयाँ वितरण भइसकेको छ । यस आर्थिक वर्षका लागि १० अर्ब मुआब्जा वितरण गर्ने गरी बजेट विनियोजन भएको छ ।यो आयोजना विकास समिति र विद्युत् उत्पादन कम्पनी मोडलमा अघि बढाउने तयारी थियो । गेजुवा ग्रुपलाई निर्माणको जिम्मा दिने आन्तरिक गृहकार्यअनुसार विकास समिति विघटन गरी विद्युत् उत्पादन कम्पनीको मोडलमा जाने निर्णय मन्त्रिपरिषद्ले गरेको थियो । पूर्वप्रधानमन्त्री बाबुराम भट्टराईको पालामा विकास समिति गठन भएको थियो । गत वैशाख ७ मा विकास समिति विघटन गरी सरकारले स्थापना गरेको विद्युत् उत्पादन कम्पनीबाट बूढीगण्डकी आयोजना निर्माणको तयारी भएको थियो । तर, लगत्तै सरकारले गेजुवा ग्रुपलाई निर्माणको जिम्मा दिने निर्णय गरेको हो ।"
विरोधका बीच ३० वर्षे हटयो,"व्यवस्थापनले पुराना कर्मचारीलाई अवकाश दिएर नयाँ भर्ना गर्दा राष्ट्र बैंकलाई आर्थिक भार थपिने बताए पनि यथार्थमा आर्थिक भार कम हुने देखिएको छ । उदाहरणका लागि हालै राष्ट्र बैंक सेवामा प्रवेश गरेको तृतीय अधिकृतको भन्दा १५ वर्ष सेवा अवधि पूरा गरेका अधिकृतको मासिक तलब २२ हजार ८ सय ५० रुपैयाँ बढी छ । यसले वार्षिक आम्दानीमा समेत फरक पार्छ । किनकि नयाँ कर्मचारीको भन्दा पुराना कर्मचारीको दसैं, स्वास्थ्य र कल्याणकारी सुविधा बढी हुन्छ । राष्ट्र बैंकमा कार्यरत कर्मचारीमध्ये सबैभन्दा धेरै अधिकृत तृतीय तह (३९५६ प्रतिशत) छन् । हालसालै तृतीय अधिकृतमा सेवा प्रवेश गरेका कर्मचारीको वार्षिक तलब तथा भत्ता ११ लाख २२ हजार ७ सय (मासिक ९३ हजार ५ सय ५८ रुपैयाँ) हुन्छ । जबकि सोही तहमा कार्यरत र अवकाश हुन लागेका कर्मचारीको वार्षिक तलबभत्ता १९ लाख ९ हजार ४ सय ५६ (मासिक १ लाख ५९ हजार १ सय २१ रुपैयाँ) हुन्छ । यसको अर्थ एकै तहमा काम गर्ने नयाँ र पुराना कर्मचारीबीच वार्षिक ७ लाख ८६ हजार ७ सय ५६ (मासिक ६५ हजार ५ सय ६३ रुपैयाँ) फरक हुने देखिन्छ ।हाल नेपाल राष्ट्र बैंकमा सवारी चालकका रूपमा कार्य गर्ने व्यक्ति स्थायी र करार गरी दुई प्रकारका छन् । करार कर्मचारीले मासिक मात्र २० हजार रुपैयाँ तलब पाउँछन् भने स्थायी सवारी चालक २७ जना छन् । तीमध्ये २४ प्रधान सहायक (यसभित्र पनि अधकांशले अधिकृत तृतीयको अतिरिक्त मान पाइसकेका छन्) र ३ जना सहायक स्तरका छन् । स्थायी सवारी चालकले वार्षिक करिब १४ लाख ५० हजार रुपैयाँ प्राप्त गर्दछन् । यस्तै करारमा कार्यरत सवारी चालकले वार्षिक २ लाख ४० हजार रुपैयाँ पाउँछन् । ३० वर्षे सेवा अवधि यथावत् रहँदा सवारी चालकमा मात्र वार्षिक ३ करोड ३२ लाख रुपैयाँ बचत हुने देखिन्छ ।"
बिनाकारबाही सिलबन्दी फुकुवा,"अहिले कालोबजारी ऐनअनुसार मुद्दाका लागि प्रमुख जिल्ला कार्यालयमा फाइल पठाएका छौं । सीडीओले आवश्यकताअनुसार थुनामा राख्नेनराख्ने निर्णय गर्नेछ, उनले भने । उनका अनुसार व्यवसायीले राजस्व, करसम्बन्धी प्रतिवेदन बुझाउने प्रतिबद्धता जनाएका छन् । ती प्रतिवेदनहरू राजस्व कार्यालयमा पठाइने मन्त्रालयले जनाएको छ । काठमाडौंका प्रमुख जिल्ला अधिकारी केदार शर्माले व्यवसायीको फाइल प्राप्त नभएको बताए । विभागले शुक्रबार महानगरीय प्रहरीमा फाइल बुझाएको जानकारी पाएको छु । प्रहरीले अनुसन्धान गरेपश्चात् मात्रै फाइल हाम्रोमा आउँछ, उनले भने । आपूर्तिमन्त्री मण्डलसहित विभागले भदौ १९ गते गरेको अनुगमनमा छुटको नाममा सर्वसाधारणसँग अत्यधिक रकम लिई ठगी गरेको भेटिएको थियो । ऐन २०३२ अनुसार २० प्रतिशतभन्दा बढी नाफा राखेर बिक्री गर्न पाइँदैन । तर, ब्रान्डेडका नाममा उच्च नाफा राखी सर्वसाधारणलाई ठगी गरेको हो । ठगी गरेको भन्दै अनुगमन टोलीले पुमा, नाइके, बिन्टले र स्टोर वानमा सिलबन्दी गरेको थियो । भदौ २१ गते दरबारमा पुन: अनुगमन गर्दा छुटको नाममा व्यापारीले थप ठगी गरिरहेको फेला परेको थियो । त्यसक्रममा अनुगमन टोलीले वाच एन्ड सी, सुलक्स सेन्टर, लेबल्स स्टोर प्रालिको रिबुक, लाइन्स स्टाइल इन्टरप्राइजेज प्रालिको बोसनी, लेबल्स स्टोर प्रालिका पसल सिलबन्दी गरिएको थियो । चाडबाडको समयमा पसलबन्द हुँदा व्यवसायीलाई मर्का परेको जनाउँदै उद्योग वाणिज्य महासंघ र चेम्बर अफ कमर्सले सिलबन्दी खोल्न आग्रह गर्दै आएको थियो । दरबारमार्ग क्षेत्रका व्यापारीको साझा संस्था दरबारमार्ग विकास बोर्डले व्यवसायीले कालोबजारी नगरेको दाबी गर्दै आएका छन् । शुक्रबार बोर्डका अध्यक्ष गोपाल कक्षपती र आपूर्तिमन्त्री मण्डलबीच थप छलफल भएपछि सिलबन्दी फुकुवा गर्न सहमति जनाएको हो । कागजी प्रक्रिया अघि बढाउने, व्यवसायीले काम गर्दै जाने भन्ने सहमति भयो, उनले भने, मन्त्रालयले सीडीओ कार्यालयको प्रतिनिधित्वमा फुकुवा गरेको छ । शर्माले भने सिलबन्दी फुकुवाको क्रममा सीडीओ कार्यालयको प्रतिनिधि नगएको दाबी गरे । अनुगमन र सिलबन्दीको क्रममा हाम्रो प्रतिनिधि थिएन । फुकुवा गर्ने क्रममा पनि हाम्रो प्रतिनिधि सहभागी छैन, उनले भने ।"
औद्योगिक नीति व्यावहारिक बनाउन जोड,धनकुटा (कास) उद्योगमन्त्री सुनीलबहादुर थापाले औद्योगिक नीति व्यावहारिक नबन्दा सरकारी लगानीमा निर्माण गरिएका उद्योग दुरावस्थामा पुगेको बताएका छन् । सदरमुकाममा आयोजना गरिएको पत्रकार भेटघाटका क्रममा मन्त्री थापाले उक्त कुरा बताएका हुन् । आफ्नो कार्यकाल छोटो भएको भन्दै थापाले यथाशक्य चाँडै औद्योगिक नीति व्यावहारिक बनाउने दाबी गरे । उनले कच्चा पदार्थ आयात तथा उत्पादनका लागि पर्याप्त बजारीकरणका सवालमा सरकारले उचित वातावरण बनाउने बताए । उनले उचित वातावरण मिलाएर सरकारी लगानीका उद्योग निजी क्षेत्रलाई दिन सके दुरवस्थाबाट उकास्न सकिने बताए ।
अन्तरबालीले बढायो आम्दानी,"पाल्पा देवीबहादुर रानाको बारीमा यतिबेला चार बाली तरकारी लगाइएका छन् । तानसेन १२ बौघापोखराथोकका यी किसानले एउटै बारीमा गोलभेडा, सिमी, काउली र बोडी लगाएका हुन् । उनले यो सिजनमा गोलभेडाबाट मात्रै एक लाख रुपैयाँको आम्दानी गरेको बताए । अब काउलीबाट कम्तीमा ५० हजार रुपैयाँ कमाउने योजना छ । यसपछि सिमी र बोडीबाट पनि ५० हजार रुपैयाँभन्दा बढी आम्दानी हुने उनले अनुमान गरेका छन् । युवा उद्यमी रानाले झन्डै १० रोपनी जग्गामा तरकारी खेती गर्दै आएका छन् । एकै सिजनमा लगाएको धेरै जातको तरकारीबाट राम्रो आम्दानी हुने भएको छ, उनले भने । यस्तो प्रविधि व्यवस्थित रूपमा गरेको उनले देखेका छैनन् । उनले साइप्रसमा सिकेको सीपलाई यहाँ प्रयोग गरेका हुन् । प्लास्टिक र मल्चिङ प्रविधिबाट उनले तरकारी खेती गरेका छन् । डयाङ बनाएर इन्च नापेर सबै बाली लगाएको छु, उनले भने, यसले गर्दा कुनै बालीलाई असर गर्दैन । सोहीअनुसारको मल र पानी दिन्छन् । थोपा सिँचाइ प्रविधिमा उनले खेती गरेका छन् । चिउदीकै छविलाल रानाले पनि गोलभेडा, मकै, बोडी, सिमी र काउली लगाएका छन् । यसबाट एकैपटक आम्दानी भएपछि राना पनि खुसी छन् । पछिल्ला वर्षमा जिल्लाका अधिकांश किसानले यसैगरी परम्परागत खेती छोडेर अन्तरबाली प्रविधिको उपयोग गर्दै राम्रो आम्दानी गर्न सफल भएका छन् । देवीबहादुरले साइप्रसमा सिकेको सीपलाई व्यवहारमा उतारेका हुन् । जिल्लाका सरकारी तथा गैरसरकारी क्षेत्रबाट भने यस्ता विषयमा ज्ञान दिइएको छैन । सरकारी र गैरसरकारी संघसंस्था आउँछन् तर एउटा बाली गर्नलाई प्रोत्साहन गर्दै आएका छन्, उनले भने, तर, अन्तरबाली प्रविधिलाई जोड दिएका छैनन् । नौ महिना साइप्रसमा तरकारी खेतीमै बिताएका देवीबहादुरले मुख्य बालीसँगै सहायक बालीको उपयोग गर्न थालेका हुन् । छिमेकी रुकवीर रेस्मीले पनि यसको सिको गर्ने बताए । वर्षात्मा बारीमा रोप्ने मकैसँगै काउली, बन्दा र टमाटर रोपेर राम्रो आम्दानी हुने रहेछ, उनले भने । कतिपय किसानले पहिलो वर्ष परीक्षणका रूपमा मकैभित्र रोपेका बन्दा बिक्री गरेर आम्दानी गरेका छन् । गाउँका कतिपय किसानले यस वर्ष बन्दा, सिमी, काँक्रो र टमाटर सँगै रोपेका छन् । अन्तरबाली तरकारीबाट किसानले एकै सिजनमा कम्तीमा लाख रुपैयाँ बढी आम्दानी गर्न सफल भएका छन् । थोरै जग्गामा धेरै प्रकारको खेतीले कम मेहनतमै किसानको आम्दानी बढ्ने गर्छ । कुन बालीसँग कुन प्रकारको अन्तरबाली लगाउँदा राम्रो हुन्छ भन्ने ज्ञान किसानमा छ । यस्तो खेती प्रणालीमा आकर्षित भएपछि आम्दानी पनि बढेको छ । कृषकले आफूसँग भएको सीमित जग्गामा मुख्य बाली मकै लगाउँदा त्यसभित्र कोदो, अदुवा, बेसार, बन्दा, टमाटर लगाउने गरेका छन् । अधिकांशले जरेबाली, लहरे बाली, दलहन र तरकारी लगाउने गर्छन् । वरिष्ठ कृषि अधिकृत किशोरमान श्रेष्ठका अनुसार बाहिर देश र जिल्लाबाट सीप सिकेर केही किसानले अन्तरबाली प्रयोग गरेको बताए । कतिपय किसानले सीमित जग्गाको उपयोग गर्दै अन्तरबाली खेती प्रणालीबाट राम्रो आम्दानी गरेको उनले सुनाए ।"
खिम्ती २ मा बैंकको लगानी,"काठमाडौं (कास) रामेछापको रस्नालु र दोलखाको हावा र ठूलोपातलमा बन्ने ४८८ मेगावाटको खिम्ती २ जलविद्युत् परियोजनामा सानिमा बैंकको अगुवाइमा लगानी सम्झौता भएको छ । परियोजनामा सानिमा, सिद्धार्थ, नबिल, जनता, एनआईसी एसिया, एनएमबी, बैंक अफ काठमाडांै, सिभिल, ग्लोबल र एनसीसी बैंकले ७५ प्रतिशत र पिपल्स इनर्जीले २५ प्रतिशत लगानी गर्ने विज्ञप्तिमा उल्लेख छ ।"
कुमारी बैंकको नयाँ सफ्टवेयर,काठमाडौं (कास) कुमारी बैंकले नयाँ कोर बैंकिङ सफ्टवेयर फिनाकल १० खरिद गर्ने भएको छ । बैंकले इन्फोसिस लिमिटेडसँग उक्त बैंकिङ सिस्टम सफ्टवेयर खरिद गर्ने सम्झौता गरेको विज्ञप्तिमा उल्लेख छ । कोर बंैकिङ सफ्टवेयर लागू भएपछि ग्राहकले गुणस्तरीय बैंकिङ सेवा पाउने जनाइएको छ ।
हिरोको विजेता घोषणा,"काठमाडौं (कास) नेपाल जनरल मार्केटिङले विजेता घोषणा गरेको छ । कम्पनीको यो दसैं र तिहारमा भाग्य मनी भए योजनाको बम्पर लक्की ड्रमा कुपन नं ८६१ एसभीबीका नारायणदत्त भट्टले १ लाख रुपैयाँ प्राप्त गरेको विज्ञप्तिमा उल्लेख छ । यस योजनामा हिरो मोटरसाइकल तथा स्कुटर किन्ने ग्राहकले ६ हजार रुपैयाँ छुट, स्क््रयाच कार्डमार्फत १ हजारदेखि १ लाखसम्म र साप्ताहिक बम्पर लक्की ड्र उपहारमा एकजनाले १ लाख रुपैयाँ पाउने जनाइएको छ ।"
साइबाबा र श्रीकृष्णलाई एनएस चिह्न,काठमाडौं (कास) साइबाबा र श्रीकृष्ण ग्यासले नेपाल गुणस्तर चिह्न पाएका छन् । गुणस्तर तथा नापतौल विभागका अनुसार दुई कम्पनीले अन्तर्राष्ट्रियस्तरको मापदण्ड पूरा गरेकाले एनएस गुणस्तरको चिह्न दिइएको हो । दुवै उद्योग स्वचालित प्रान्टमा रूपान्तरण भइसकेका छन् । यसबाट सिलिन्डर सुरक्षित र पूर्ण तौलको ग्यारेन्टी भएको सञ्चालक राजेन्द्र डल्लाकोटीले बताए । एनएस चिह्नसँगै सुरक्षित रूपमा उपभोक्तको भान्सामा ग्यास पुर्याउने अभियानमा सहयोग पुगेको कम्पनीले जनाएको छ । पछिल्लो समय उद्योगी स्वयं सचेत भएर गुणस्तर चिह्न लिन थालेका हुन् । यी दुईसँगै गुणस्तर चिह्न लिने उद्योगको सख्या ४ पुगेको छ ।
पञ्चकन्या गु्रपका अध्यक्ष सम्मानित,काठमाडौं (कास) पञ्चकन्या गु्रपका अध्यक्ष प्रेमबहादुर श्रेष्ठ सम्मानित भएका छन् । उनी न्यु बिज बिजिनेस कन्क्यभ एन्ड अवार्डले प्रदान गरेको लाइभटाइम एचिभ्मेन्ट इन बिजिनेस लिडरसिपबाट सम्मानित भएका हुन् । उद्यमशीलतामार्फत रोजगारी सिर्जना गरी राष्ट्रिय अर्थतन्त्रमा योगदान पुर्याउनमा उनको योगदान रहेको जारी विज्ञप्तिमा उल्लेख छ ।
मास्टर सेलेक्सन ह्वीस्की बजारमा,काठमाडौं (कास) विजय डिस्टिलरीले ब्लेन्डेड माल्ट स्कच हिवस्की मास्टर सेलेक्सन बजारमा ल्याएको छ । डिस्टिलरीले रोएल नेपाल गल्फ क्लबको १००औं वार्षिकोत्सवको अवसरमा सार्वजनिक गरिएको विज्ञप्तिमा उल्लेख छ । मास्टर सिलेक्सन विस्की र मनमोहक बोतल तथा प्याकेजिङ उपलब्ध रहेको जनाइएको छ ।
दसैंका लागि चौपायाबाट खाद्यान्न ढुवानी,"तेह्रथुम जिल्लाका उच्च पहाडी क्षेत्रमा दसैंका लागि चौंरी र खच्चडबाट खाद्यान्न ढुवानी थालेको छ । निरन्तरको वर्षाका कारण सडक हिलो भएर सवारी नचलेपछि चामल, चिउरा, चिनी, नुन, तेललगायतका खाद्यान्न चौपायाबाट ढुवानी गरिएको हो ।वसन्तपुर गुफा २८ किलोमिटर सडक २४ वर्षमा पनि निर्माण सम्पन्न नहुँदा उच्च पहाडी क्षेत्रका बासिन्दाहरू नजिकिँदो दसैंका लागि चौपायाबाट खाद्यान्नलगायतका दैनिक उपभोग्य वस्तुको ढुवानी थालेका हुन् । संखुवासभा, ताप्लेजुङ र तेह्रथुमका माथिल्लो क्षेत्रका दर्जन बढी साविकका गाविसमा चौंरी र खच्चडबाट चामल, चिउरा, चिनी, नुन, तेललगायतका खाद्यान्न ढुवानी थालिएको हो । वसन्तपुर गुफा हँुदै ताप्लेजुङ जोड्ने सडक मार्ग निर्माणमा ढिलाइ हुँदा माथिल्लो क्षेत्रका बासिन्दाले समान ढुवानीका लागि चौपायाको प्रयोग गर्न थालेको गुफा बजारका हरि खनालले बताए ।दसैंका लागि खाद्यान्न जोहो गर्न चौंरी र खच्चडलाई बोकाएर गाउँतर्फ लैजान थालिएको ताप्लेजुङ साँघुका विमल लिम्बूले बताए । आफ्नो उत्पादनले वर्षमा तीन महिनाभन्दा बढी समय खान नपुग्ने माथिल्लो पहाडी र तल्लो हिमाली क्षेत्रका बासिन्दाका लागि वर्षको नौ महिना बाहिरबाट खाद्यान्न ल्याएर प्राण धान्नुपर्ने अवस्था छ । दसैंका लागि अगाडिदेखि नै खाद्यान्न ढुवानी नगरे माथिल्लो क्षोत्रका बासिन्दाले पेटभरि खान नपाउने अवस्था रहेको मंगलबारेका व्यापारी राम उप्रेतीले बताए । दसैंको समयमा ढुवानीका साधन चौपायासमेत नपाइने भएकाले समान ढुवानी गर्न समस्या हुने गरेको छ । संखुवासभाका साविकका नुनढाकी, तामाफोक, मादीमूलखर्क, मादिरामबेनी, सभापोखरी, तेह्रथुमका श्रीजुङ, मोराहाङ, सिम्ले, सम्दु, संक्रान्ति, र ताप्लेजुङका साँघु, ढुंगेसाँघुलगायत दर्जनौं गाविसमा मंगलबारे हँुदै खाद्यान्न ओसार्ने काम भइरहेको छ । यी विकट गाउँका पुरुषहरू कामको खोजीमा विदेसिएपछि गाउँमा खाद्यान्न बोकेर ल्याउने युवाको समेत अभाव भएको ताप्लेजुङ ताम्राङकी निमाछिरी शेर्पाले बताइन् । पाँच वर्षअघिसम्म गाउँमा भरिया पाउन समस्या थिएन । मंगलबारेबाट साँघु पुर्याएको चामलको प्रतिकेजी १७ रुपैयाँ ढुवानी भाडा तिर्नुपर्छ । ढुवानी भाडाले गर्दा बजारमा सस्तोमा किनेको समान घरमा पुर्याउँदा महंगो पर्ने गरेको गरेको छ । ढुवानी भाडा अति नै महँगो छ, संखुवासभा नुनढाकीका पासाङ शेर्पाले भने, सडक सुविधा नभएकाले हामीले यस्तो मार खेप्नुपर्यो । भारी बोकेर आफ्नो र परिवारको जीवन गुजरा गर्दै आएका धेरै गाउँलेले पछिल्लो समय पेसा परिवर्तन गरेका कारण पनि गाउँमा भरिया पाउन मुस्किल परेको हो । गाउँलेले सीमित आम्दानीका कारण आफूलाई चाहिएजति खाद्यान्न ढुवानी गर्नसमेत नसकेको सिंहेश्वरी निमावि मादिमूलर्खकका शिक्षक बुद्धि कार्कीले बताए ।"
नहर मर्मतलाई बजेट अभाव,"पर्सा गण्डक नहर भत्किएको संरचनाको मर्मत सम्भारको काम सुरु भएको छैन । क्षति भएको १ महिनाभन्दा बढी बितिसके पनि बजेट अभावको कारण मर्मत हुन नसकेको हो । गत महिनाको वर्षा र बाढीका कारण गण्डक नहरमा ७० करोड रुपैयाँभन्दा बढीको क्षति पुगेको अनुमान नारायणी सिँचाइ व्यवस्थापन कार्यालयको प्रारम्भिक स्थलगत अध्ययनले देखाएको थियो । यो क्षति मूल नहर र यसको ब्लक नहरको समेत हो । कार्यालसँग पर्याप्त बजेट नरहेकाले नहरको मर्मत सम्भारको काम सुरु गर्न नसकिएको कार्यालयका प्रमुख इन्जिनियर राजेन्द्रप्रसाद साहले बताए । हामीसँग उपलब्ध थोरै साधन स्रोत परिचालन गरी स्थानीयलाई आवागमनमा समस्या नहोस् र निर्वाचनमा मतदान गर्न आउजाउ गर्न सहज होस् भनी नहरको सर्भिस सडकको कामचलाउ मर्मत गर्न सक्यौं, उनले भने, भत्किएको नहरको किनारको मर्मत गर्न ठूलो बजेट चाहिने भएकाले केन्द्रकै बजेटको पर्खाइमा छौं । केन्द्र आफैंले टेन्डर प्रक्रियाबाट मर्मत सम्भार गर्न चाहे त्यसमा धेरै समय लाग्न सक्ने उनले बताए । यो नहर मर्मतको प्रस्ताव हाल मन्त्रिपरिषदमा पुगेको छ, साहले भने, त्यहाँबाट पास भएपछि अर्थ मन्त्रालय हुँदै सिँचाइ मन्त्रालयमा आइपुग्छ, यसमा लामो समय लाग्न सक्छ । तत्काल मर्मत सम्भार थाले भने मात्र आउँदो गहुँको सिजनमा किसानलाई नहरको पानी दिन सक्ने सम्भावना रहेको उनले बताए । पर्साको जानकीटोलामा मात्र ओरिया खोलाले बगाएको नहरको किनार पुनर्निर्माण गर्न २५ हजार घनमिटर माटो चाहिन्छ । हाल भारतमा पनि भारतीय पक्षले मर्मतको काम गरिरहेकाले त्यसै गतिमा नेपालमा पनि नहरको मर्मत गर्न सके नहरबाट चाँडै पानी ल्याउन सकिने उनले बताए । कार्यालयका प्राविधिकले नहरको पर्सादेखि रौतहटको ८१ किमि खण्डमध्ये पर्सा, बारा र रौतहटको मूल नहर तथा बारा र रौतहटको ब्लक नहरको स्थलगत अनुगमन गर्दा नहरको ३५ स्थानमा मूल नहरको दायाँ तथा बायाँ किनार र सर्भिस सडकसमेतमा क्षति पुगेको छ ।"
साकार हुँदै पोल्देनको स्याउ सपना,"मनाङ सदरमुकाम चामेबाट करिब ६ किलोमिटर माथि नेस्याङ १ भ्राताङको बगैंचामा यतिबेला स्याउ टिप्ने क्रम सुरु भएको छ । लटरम्म स्याउ झुलेका बगैंचा, स्तरीय चारतारे होटलजस्तो सुविधा भएको फार्महाउस, कोल्डस्टोर, दानाको ग्रेडिङ र प्याकिङ गर्ने कारखानासहितको पोल्देन छोपाङ गुरुङको एग्रो मनाङ प्रालि नमुना कृषि फर्म छ । उनी स्वदेशी उत्पादनले बजारको आपूर्ति पूरा गर्ने व्यावसायिक अभियानमा लागेका छन् । हामी नेपाली वर्षमा १३ करोड रुपैयाँको विदेशी स्याउ खान्छौं, गुरुङले भने, कोसिस गरे हामी आफैंले उब्जाएर आफ्नो बजारको माग पूरा गर्ने मात्रै होइन विदेश पनि निर्यात गर्न पनि सक्छौं । उनी अढाइ दशकदेखि राजधानीको ठमेलमा स्तरीय होटल सञ्चालन गर्दै आएका थिए । स्याउ फर्मको योजना अघि सारेर उनले होटल बेचेका हुन् । त्यसबेला मलाई यो पागल भएछ भन्नेहरू थुप्रै थिए, उनले भने, आज स्याउ फलेको, बजार पठाएको देखेर यसको योजनामा दम रहेछ भन्छन् । उनले ४ सय ५० रोपनीमा वर्षदिनबाटै फल दिने ६७ हजार हाइब्रिड बिरुवा इटाली र सर्बियाबाट ल्याएर रोपिएका हुन् । तीनवटा कोल्ड स्टोर, प्याकेजिङ युनिट र फर्म गरेर करिब तीन दर्जन कामदारले रोजगारी पाएका छन् । ७ सय ३५ रोपनी क्षेत्रफलमध्ये २ सय ८५ रोपनीमा थप बोट रोप्ने तयारी गरिएको छ । तीन वर्षअघि रोपिएकाबाट एक सिजनमा प्रतिबोट ३५ किलो स्याउ फल्ने उनले बताए । ३४ वर्षपछि एउटा बोटमा ४२ किलो स्याउ फल्न थाल्छ, उनले भने । उनले थप स्याउ खेतीका लागि ७५ हजार स्याउका बिरुवा ल्याउने तयारी भइरहेको बताए । हामी अन्यत्र जिल्लामा स्याउ खेतीका लागि जग्गाको खोजीमा छौं, उनले भने । ३० देखि ३२ वर्षसम्म आयु भएको उक्त बोटले २५ वर्ष राम्रो फल दिने उनले सुनाए ।एग्रो मनाङ फर्म यो वर्ष ५ करोड रुपैयाँ बराबरको स्याउ बजारमा पठाउने तयारीमा छ । गाला, गोल्डेन र फुजीलगायत तीन थरी जातका स्याउ पालैपालो आगामी नोभेम्बरसम्ममा बजारमा पुग्नेछ । तीन वर्ष भयो स्याउ फलाउन थालेको, पहिलो वर्ष हामीले २०१४ मा आलु लगायौं, गुरुङले भने, त्योबेला ६० लाख रुपैयाँको आलु बेचियो । स्याउ २०१५ मा २० हजार केजी फलेको थियो । १६ मा १ लाख ४८ हजार ७ सय ४२ केजी फल्यो, अब चारदेखि साढे चार लाख केजी फल्छ भन्ने अनुमान छ । गत वर्ष २ करोड रुपैयाँ आम्दानी गरेका उनी यसपटक राजधानी र मनाङमा कोल्डस्टोरसमेत स्थापना गरेर सञ्चालनमा ल्याइएकाले बजार बढ्नेमा विश्वस्त छन् । सन् २०२१ सम्ममा वार्षिक २१ लाख किलो स्याउ उत्पादन गर्ने लक्ष्य छ । यो सिजनमा साढे ४ लाख किलो स्याउ पुग्छ, उनले भने, टिप्ने काम अब सुरु भएको छ । फर्ममा प्रतिकिलो १ सय ४० सम्म पर्ने उनको स्याउ बजारमा उपभोक्ताले १ सय ६० देखि १ सय ८० रुपैयाँसम्ममा खरिद गर्न सक्नेछन् । बच्चाहरूलाई बेलैदेखि राम्रो शिक्षादीक्षा दिएपछि भविष्यमा राम्रो मान्छे बनेजस्तै हो स्याउको स्याहार, उनले भने, राम्रो बिरुवा छानेर रोपेपछि धेरै स्याहार पुर्याउनुपर्छ, मिहिनेत पुग्यो भने निश्चित रूपले फाइदा दिने नै हुन्छ । वर्णसंकर (हाइब्रिड) जातका स्याउ खेती गरिएको आफ्नो फर्म दक्षिण एसियाकै ठूलो भएको उनले बताए । वर्णसंकर भएकाले स्याउका बोट रैथाने प्रजातिजस्ता अग्ला र मोटा छैनन् । लहरामा फल लागेको जस्तो देखिन्छन् । रोपेको ५६ महिनामै स्याउ फल्यो । सुरुमा ७१० किलो फल्ने बिरुवामा हाल ३५ किलो फल्न थालेको छ, उनले भने । बिरुवा मनाङसम्म आइपुग्दा प्रतिबिरुवा कम्तीमा १ हजार १ सय देखि १ हजार ३ सय रुपैयाँसम्म खर्च भएको उनले सुनाए । उनको फर्म एग्रो मनाङले खेती गर्दा सुरुमा १६ करोड रुपैयाँ लगानी गरेको थियो । फार्म हाउसका रूपमा ९ करोड रुपैयाँ लागतको होटल पनि थपेपछि लगानी बढेको छ । स्याउ खेतीका लागि सुरुका वर्ष एसियाली विकास बैंकमार्फत हिमाली आयोजनाले २ करोड २४ लाख ९९ हजार रुपैयाँ अनुदान सहयोग गरेको थियो । त्यसपछि भने सबै लगानी आफ्नै रहेको गुरुङले बताए । एग्रो मनाङले माथिल्लो मनाङको तत्कालीन ७ गाविस (हाल नेस्याङ गाउँपालिका) को सगोलमा रहेको जग्गा भाडामा लिएर स्याउ खेती गरेको हो । गाविसले मनाङ मस्र्याङदी क्लबको आयस्रोत बढाउन उक्त जग्गा उपलब्ध गराएको थियो । एग्रो मनाङले टेन्डर प्रक्रियाबाट २७ वर्षका लागि १२ करोड ९१ लाख ११ हजार रुपैयाँ भाडा तिर्ने गरी भाडा लिज मा लिएको हो । पोल्देनले स्याउबारीको काम र बजार हेर्ने जिम्मा आफ्ना छोराहरू समराज र युवराजलाई दिएका छन् । यी दुवैले बगानको व्यवस्थापन र तेस्रो मुलुकसम्म स्याउ निर्यात गर्ने योजना बुनिरहेका छन् । कमर्स र होटल व्यवस्थापन पढेका छोराहरू पोल्देनका लागि नयाँ प्रविधिको कृषि फर्म अघि बढाउन कस्सिएका छन् । हाम्रो बाजेले गरेको खेतीको तरिका पुरानो थियो, अब हामी वल्र्डक्लास तरिकाले फार्मिङ गरिरहेका छौं, समराजले भने, हाम्रो प्लानिङअनुसार काम हुँदै गए मनाङ मात्रै होइन मुस्ताङ, जुम्ला र यस्तै हावापानी भएका देशका अन्य ठाउँमा पनि स्याउ फलाएर बजार पुर्याउ सम्भव हुनेछ ।"
नेपालको बंगलादेशविरुद्ध जित,"रोमाञ्चक होडनेपालले अब उपाधि जोगाउन अन्तिम खेलमा भारतलाई पराजित त गर्नुपर्छ नै, सँगसँगै बंगलादेशले भुटानबाट अंक खोस्नुपर्ने हुन्छ । यदि नेपाल र भारतको खेल बराबरी सकिएको खण्डमा भने नेपालको उपाधि आशा समाप्त हुनेछ । दुवै खेल बराबरीमा सकिएमा भारतले उपाधि जित्नेछ । सबै टोलीको उपाधि जित्ने उत्तिकै सम्भावना छ । यद्यपि हेडटुहेड नियम लागू हुने कारणले सबै टोलीको उपाधि जित्नेनजित्ने समीकरण अर्को खेलको नतिजामा पनि भरपर्छ ।"
निमा र दीपक रुस जाने,काठमाडौं (कास) रुसको कजानमा हुने १४ औं विश्व उसु च्याम्पियनसिपमा नेपालका दुई खेलाडीले भाग लिने भएका छन् । सेप्टेम्बर २६ देखि अक्टोबर ४ सम्म हुने च्याम्पियनसिपमा १२ औं सागकी स्वर्णधारी निमा घर्ती मगर र दीपक हमालको सहभागिता रहने भएको छ । दुवैले थाउलोको नान् छान अलराउन्ड स्पर्धा खेल्ने छन् । निमाले अन्तर्राष्ट्रिय डेब्यू प्रतियोगितामै स्वर्ण जितेकी थिइन् । उनले भारतमा सम्पन्न सागमा स्वर्ण जितेकी हुन् । विश्व च्याम्पियनसिप निमाको दोस्रो अन्तर्राष्ट्रिय सहभागिता हो । दीपक भने पहिलो अन्तर्राष्ट्रिय प्रतियोगिता खेल्द जान लागेका हुन् । मार्सल आर्ट अर्गनाइजेसन नेपालका अध्यक्ष राजीव महर्जनले खेलाडीलाई आर्थिक सहयोग र ट्रयाकसुट प्रदान गरे । बिदाइमा खेलाडीद्वय निमा र दीपकले विश्व च्याम्पियनसिपमा सक्दो उत्कृष्ट प्रदर्शन गरेर सकारात्मक सन्देश दिन प्रयास गर्ने प्रतिवद्धता जनाए । उनीहरू मंगलबार फ्लाइ दुबईबाट रुस जाने छन् ।
चर्च ब्वाइजको प्रतिद्वन्द्वी एपीएफ,"दमक खेल सकिन तीन मिनेट बाँकीमा युवराज खड्काले गरेको गोलसँगै विगाभीय टोली सशस्त्र प्रहरीको एपीएफ प्रथम दूधे गोल्डकप फुटबलको फाइनल पुगेको छ । एपीएफले बुधबार उपाधिका लागि काठमाडौंको चर्च ब्वाइज युनाइटेडसँग प्रतिस्पर्धा गर्नेछ । सोमबार दोस्रो सेमिफाइनलमा एपीएफले हिमालयन शेर्पा क्लबलाई २१ ले पराजित गरेको थियो । खेलमा अग्रता भने हिमालयन शेर्पाले लियो । १५ औं मिनेटमा शेर्पा टिमका विदेशी खेलाडी आबाको क्रसमा बिके लामाको हेड प्रहार एपीएफकै खेलाडीलाई ठक्कर दिँदै गोल भएको थियो । एपीएफले पहिलो हाफको इन्जुरी समयमा खेल बराबरीमा ल्यायो । एपीएफका कप्तान मिलन राईको पासमा हरि कार्कीले हेड गोल गर्दै टोलीलाई खेलमा फर्काए । पहिलो हाफ बराबरी भएपछि दोस्रो हाफमा एपीएफ हाबी भयो । उसका स्ट्राइकरहरूले विपक्षी पोस्टमा लगातार आक्रमण गरेका थिए । तर, ७७ औं मिनेटमा रुपबहादुर लामाको फ्रिकिक सदुपयोग गर्दै छरिता स्ट्राइकर युवराजले हेड गोल गरेर टिमलाई जिताए । पहिलो हाफमा हिमालयनका खेलाडीले गोलका लागि केही अवसर सिर्जना गरे पनि दोस्रो हाफमा भने शून्य रह्यो । २४ औं मिनेटमा एपीएफका रुपबहादुरको कडा प्रहार हिमालयनका गोलरक्षक भीमसेन दुराले पन्च गर्दै बाहिर पठाइदिए । ५४ औं मिनेटमा रुपबहादुरकै प्रहार पोस्टमा लागेर बाहिरियो । पहिलो हाफमा आफ्नो पकड राखे पनि हिमालयनले गोल थप्न भने सकेन । खेलमा उत्कृष्ट प्रदर्शन गरेका एपीएफका श्याम नेपाली म्यान अफ द म्याच घोषित भए । उनले ५ हजार रुपैयाँ प्राप्त गरे । विजेताले ३ लाख १ हजार र उपविजेताले १ लाख ५१ हजार रुपैयाँ पुरस्कार पाउने छन् ।"
अन्तिम खेलमा पराजय,"ओपनरका रूपमा आएका कप्तान पारस खड्काले सागर पुनसँग पहिलो विकेटमा १३ ओभरभित्र ८४ रन जोडे पनि नेपालले त्यसको फाइदा उठाउन सकेन । उनी ४० बलमा ७ चौका र १ छक्का प्रहार गरी ४९ रनमा आउट भए । सागरले ६७ रन बनाए । ८४ बल खेलेका उनले ७ चौका र २ छक्का प्रहार गरे । त्यसपछि आरिफ शेख ७, विनोद भण्डारी १५, सोमपाल कामी ५, करण केसी ३, वसन्त रेग्मी शून्य तथा सन्दीप लामिछाने र सुशील कँडेल समान ४ रनमा आउट भए । स्पोर्टस साइन्सका अरुण बालाजीले ५ र विल्किन्स भिक्टोरले ३ विकेट लिए । यसअघि स्पोर्टस साइन्स पूरा ५० ओभर खेल्दै २ सय १५ रनमा अलआउट हुँदा भिक्टोरले ७४ रन बनाएका थिए । आठौं नम्बरमा ब्याटिङ गरेका उनले ८९ बल खेलेर ९ चौका र १ छक्का प्रहार गरे । ओपनर अनन्तले ४५ रन बटुले । नेपालबाट सुसन भारीले ९ ओभरमा १ मेडन राख्दै २६ रन खर्चेर ३, करण र सन्दीपले २२ तथा सोमपाल र सागर पुनले ११ विकेट लिए ।"
मिथिलाञ्चलमा झिझियाको रमझम,"धनुषा जनकपुर ७ जानकीनगरकी ६० वर्षीया अगलु सदा मुसहर २० जनाभन्दा बढी महिला समूहको नेतृत्व गर्दै जनकपुरमा मध्यरातसम्म झिझिया नाच नाच्दै आएकी छन् । दिनभर मजदुरी गरेर साँझ छिट्टै खाना खाइवरी जनकपुरको शक्तिपीठहरू पुगेर हरमुनिय, ढोलको तालामा झिझिया गीत गाउँदै नाच्ने अगलुको नाचले दर्शक मोहित हुन्छन् ।उनीजस्तै रजौलस्थित दुर्गा मन्दिरमा जानकी नगरकै ५० वर्षीया समुद्री सदा पनि आइतबार मध्यरातमा माटाको भाँडामा आगो बालेर छमछम नाचेर झिझियाको माहोल तताउँदै थिइन् । समुद्रीलाई स्थानीय ३० वर्षीया ललिता सदासहित केही बालिकाले झिझिया गीतको ठुम्कामा मदत गरेका थिए । झिझियाको ठुम्का हेर्न स्थानीयको घुइँचो लागेको थियो । विजयादशमीको आगमनसँगै मिथिलाञ्चलको गाउँटोलमा झिझिया नृत्य सुरु भएको छ ।चलचल गे डैनिया कदम तर,तोरा बेटाके खैबौ बढमतर यस्तै गीतको धुनसँगै झिझिया नृत्य सुरु हुन्छ । दसैंको आगमनसँगै बोक्सीलाई गाली गर्ने मिथिलाञ्चलको अनौठो तथा ताान्त्रिक नृत्य झिझिया हो । विशुद्ध तान्त्रिक विधिमा आधारित झिझियाले मिथिलाञ्चल लय र तालको मधुर नृत्यमा झुमेको छ । राति महिलाले सुरिलो भाकामा गाउने दोहोरी गीतको माधुर्यले त झन् मिथिलाञ्चल सुरम्य बनेको पाइन्छ । मिथिलाको विशुद्ध सांस्कृतिक झलक प्रदर्शन गर्ने यस पर्वमा झिझिया नृत्यको मौलिकताले विशेष महत्त्व राख्छ ।ग्रीष्मको बिदाइ र शीतको आगमनसँगै नवरात्राभरि गाइने गीत र झिझिया नृत्यले दसैंमा सबैको मनलाई प्रफुल्लित र आनन्दविभोर बनाइदिने गर्छ । मिथिलाञ्चलको पहिचान बोकेको यस नृत्यमा दलित महिलाको बढी सहभागिता हुने गर्छ । उनीहरू घटस्थापनाभन्दा अगाडि नै माटाको घैंटो ल्याई त्यसमा अनगन्ती प्वाल पारेर नवरात्र प्रारम्भ भएसँगै ५ देखि २५ जनाको समूहमा रही त्यही घैंटोमा बत्ती बाली टाउकामा राखेर छमछमी नाच्ने र गाउने गर्छन् ।मिथिलाञ्चलमा व्याप्त बोक्सीप्रति तिखो व्यंग गर्दै प्रदर्शन गरिने झिझियामा महिलाले बत्ती बालेको घैंटो टाउकामा राखी नाच्दै, गीत गाउँदै गाउँघर परिक्रमा गर्छन् । घरघर डुल्छन् । नर्तकीहरू जसको घर पुग्छन्, घरधनीले मटितेल वा रकम दिने परम्परा छ ।तोहरे भरोसे ब्रम्हबाबा झिझिया बनेलियै हो ।ब्रम्हबाबा झिझिया पर होइयो ना सबार ।गीत गाउँदै महिला छमछमी नाचिरहेको दृश्य हेर्दा सबैलाई एकछिन स्तब्ध तुल्याइदिन्छ । नृत्य गर्ने महिलाको टाउकामा रहेको घैंटोको प्वाल बोक्सीले गन्ती गर्न सफल भयो भने ती महिलाको तत्काल मृत्यु हुने जनविश्वासका कारण घैंटो बोकी नाच्ने र गाउने महिला फनफनी नाचिरहेका हुन्छन् । यी नृत्यलाई नै झिझियाको प्रमुख विशेषताका रूपमा लिइन्छ । बोक्सीले आफ्नो जादुको प्रयोग प्राय: मध्य रातिपछि गर्ने विश्वासका कारण यी नृत्य पनि मध्यरातमा प्रारम्भ हुने गर्छन् जसले सचेत भई जागा रहन सन्देश दिने गर्छ ।झिझियामा गाइने गीतमा भगवतीको प्रार्थना, बोक्सीलाई गाली तथा सन्ततिको दीर्घायुको कामना गरिएको हुन्छ । अहिले यस नृत्यमा केही बदलाव आई हराउँदै गए पनि व्यावसायिकता र प्रतियोगिताका रूपमा लग्नसके मिथिलाञ्चलको अपूर्व सांस्कृतिक परम्परालाई बचाउन सकिन्छ । मिथिलाञ्चल सहरबजारमा कमाइको साधनसमेत झिझिया बनेको छ ।शक्ति भूमि मिथिलामा शक्तिको पूजा गर्दै सामूहिक एकतालाई सबल तुल्याउने यो नृत्यलाई सबैले बचाउने प्रयास गर्नु अपरिहार्य छ । दसंैको दस दिन खेल्ने झिझिया मिथिलाको पहिचान र संस्कृति हो । तर, झिझिया अहिले पनि दलित बस्तीका महिलामा सीमित छ ।मिथिलाको कला र तान्त्रिक शक्तिसँग जोडिएको झिझिया नृत्य संरक्षण अभावमा मृत अवस्थामा रहेको सामाजिक अभियन्ता रामाशिष यादव बताउँछन् । मिथिलामा मिथिला संस्कृति छोडेर अरूको संस्कृति अपनाएका कारण भिझिया अन्योलमा परेको छ, उनले भने । मिथिला संस्कृति ओझेलमा पर्नुको कारण राज्यको उपेक्षा भएको उनको बुझाइ छ ।"
कर्सिया मन्दिरमा भगवतीको मूर्ति,"मोरङ (कास) धनपालथान ४ कर्सियास्थित दुर्गा मन्दिरमा शंखमरमरको भगवती मूर्ति स्थापना हुने भएकाले दसैंको रौनक बढेको छ । ५ फिट अग्लो भगवती, सिंह, महिषासुरसहितको र गणेश, लक्ष्मी, सरस्वती र कार्तिक भगवान्को समेत मूर्ति भारतको कोलकाताबाट ल्याइएको हो । मूर्ति ल्याएदेखि पूजा गर्नेको घुइँचो लाग्ने गरेको छ । मन्दिरमा मूर्ति स्थापना तयारीमा बजारवासी धुमधामसाथ जुटेका छन् । आइतबार स्थानीय महिलाले कलशयात्रा, सोमबार मूर्तिको नगर परिक्रमा र सप्तमीका दिन मूर्ति स्थापना गर्ने मेला समितिले जनाएको छ । मन्दिरमा मूर्ति स्थापना हुने भएकाले स्थानीय उत्साहित भएर मन्दिर, बजारलगायत क्षेत्रका गाउँघरमा समेत सरसफाइ तथा पूजापाठ अभियान सुरु भएको स्थानीय रामप्रसाद रौनियारले बताए । उनका अनुसार यसपालिजस्तो कर्सियामा अहिलेसम्म यस्तो किसिमको उत्साहपूर्वक दसैं मनाइएको थिएन ।व्यवस्थापन समिति अध्यक्ष स्थानीय शम्भुप्रसाद रौनियारले मूर्ति खरिद गर्न लागेको रकम सहयोग गरेको समितिले जनाएको छ । उनले सिंह, महिषासुरसहितको भगवतीको ८ क्विन्टल तौल र ५ फिट अग्लो मूर्ति रहेको बताए । दान गरेको वस्तुको मूल्य नभन्ने सामाजिक मान्यताअनुसार उनले लागत खुलाउन चाहेनन् । तर व्यवस्थापन समितिका सदस्यको भनाइमा कोलकातामा किन्न ४ लाख र ल्याउन १ लाख रुपैयाँ खर्च भएको सुनाए ।"
गाँजासहित ३ पक्राउ,"मोरङ (कास) इलाका प्रहरी रानीले १४ किलो गाँजासहित तीन जनालाई जहदा गाउँपालिका ३ बबनटोलबाट सोमबार पक्राउ गरेको छ । जहदा ३ का कगज राजवंशी, उनका छोरा रामेश्वर राजवंशी र उक्त ठाउँका राजु मुखियालाई नियन्त्रणमा ल्उिको हो । जिल्ला प्रहरी प्रमुख अरुण बीसीले उनीहरूले लागूऔषध गाँजा ओसारपोसार गर्न प्रयोग गरेको को३प ३२८० नम्बरको मोटरसाइकलसमेत नियन्त्रणमा लिएको बताए । उनीहरू सुनसरीको धरानबाट गाँजा ल्याई घरमै राखेर सानो प्याकेट बनाएर बिक्रीवितरण गर्दै आएको र भारतमा समेत लग्ने गरेको गोप्य सूचनाका आधारमा प्रहरी निरीक्षक सन्तोष निरौलाको टोलीले गाँजासहित पक्राउ गर्न सफल भएको बीसीले बताए । उनले महिना दिनभित्र दुईपटक गाँजासहित ५ जना पक्राउ परिसकेकाले यहाँ गाँजा तस्करको सञ्जाल रहेको पाइएको जानकारी दिए । भदौ ६ गते बूढीगंगा १ बाट २४ किलो गाँजासहित दुई जनालाई नियन्त्रणमा लिई लागूऔषध मुद्दामा कारबाही अघि बढाइएको छ । प्रारम्भिक अनुसन्धानमा धनकुटालगायत पहाडी क्षेत्रबाट मोरङ हुँदै भारततर्फ गाँजाको व्यापार भइरहेको उनले बताए । लागूऔषध कारोबार गर्ने जुनसुकै सञ्जाललाई तोडेर कारोबार न्यूनीकरण अभियानलाई तीव्रता दिएको उनले सुनाए । यस अभियानअन्तर्गत चालु वर्षको हालसम्ममा एक महिला र ४१ पुरुषसहित ४२ जनालाई ३८ मुद्दा दर्ता गरी कारबाही प्रक्रिया अघि बढाएको उनले बताए ।"
दुर्घटनामा मृत्यु,दमक (कास) अनियन्त्रित भएर मोटरसाइकल दुर्घटना हुँदा आइतबार राति मोरङ उर्लाबारीमा एक व्यक्तिको मृत्यु भएको छ । उर्लाबारी नगरपालिका ९ स्थित उर्लाबारीबरडंगा खण्डमा को१८प ५३२६ नम्बरको मोटरसाइकल दुर्घटनामा परेको हो । उत्तरबाट दक्षिण जाँदै गरेको मोटरसाइकल तीव्र गतिका कारण दुर्घटना हुँदा मोटरसाइकल चालक मोरङकै रतुवामाई नगरपालिका ९ का ३९ वर्षीय थिरप्रसाद सिग्देलको मृत्यु भएको छ ।
सशस्त्रका असई मृत भेटिए,ताप्लेजुङ (कास) सशस्त्र प्रहरी सुरक्षा बेस क्याम्प आठराई संक्रान्तिबजार तेह्रथुममा कार्यरत प्रहरी सहायक निरीक्षक पूर्णबहादुर गुरुङले झुन्डिएर आत्महत्या गरेका छन् । ताप्लेजुङ आठराई त्रिवेणी गाउँपालिका १ का गुरुङ शनिबार राति आफ्नै घरको माथिल्लो तलामा झुन्डिएको अवस्थामा भेटिएको जिल्ला प्रहरी ताप्लेजुङका प्रमुख ज्ञानेन्द्रबहादुर बस्नेतले बताए । ४१ वर्षीय गुरुङ असोज ५ गते बिदामा आएका थिए । उनको मानसिक सन्तुलन राम्रो नभएको बस्नेतले बताए । १ महिनाअघि मात्र संक्रान्तिबजार सरुवा भएका गुरुङ दसैंका लागि घर बिदा बसेको सुरक्षा बेस क्याम्प आठराईका सशस्त्र प्रहरी निरीक्षक सानुकान्छा तुवानाबासुले बताए । उनको शव पोस्टमार्टमपछि अन्त्येष्टि गरिएको छ ।
बिरामीलाई फलफूल,भोजपुर (कास) बहिरा संघले भोजपुर अस्पतालका बिरामीलाई फलफूल वितरण गरेको छ । अन्तर्राष्ट्रिय बहिरा दिवसमा औपचारिक कार्यक्रम राखेर फलफूल बाँडिएको संघ अध्यक्ष सीताराम ओझाले बताए । लोकतान्त्रिक गेटदेखि चारभञ्ज्याङसम्म शान्ति र्याली गरिएको थियो ।
४ सय ५० बाढीपीडितलाई राहत,"विराटनगर (कास) सुनसरी र मोरङका बाढीपीडित ४ सय ५० परिवारलाई राहत वितरण गरिएको छ । लायन्स क्लब इन्टरनेसनल डिस्ट्रिक ३२५ ए वानले राहत बाँडेको हो । साउन अन्तिम साताको बाढीले पीडित बनेका परिवारलाई दैनिक आधारभूत सामग्री वितरण गरेको कार्यक्रमका सहसंयोजक हरिबहादुर श्रेष्ठले बताए । मोरङको रतुवामाई नगरपालिकाका २ सय, सुनसरीको इटहरीका १ सय २५, झापाको कमल गाउँपालिकाका ७४ र शिवसतासीका ५१ परिवारलाई राहत उपलब्ध गराइएको हो । पीडित प्रतिपरिवार २० किलो दाल, कराई, भाँडा, डाडु, पन्यु, झुल र सारी गरी ११ लाख बराबरको सामान बाँडिएको लायन्सका डिस्ट्रिक गभर्नर लीलाकुमार ढुंगेलले बताए ।"
सार्वजनिक नहर अतिक्रमणमा,"भरतपुर प्लटिङ व्यवसायीले नियम मिचेर सार्वजनिक नहरमा पुल बनाए पनि सरोकारवाला निकाय मौन छन् । व्यवसायीले भरतपुर ११ स्थित बसेनी क्षेत्रमा किसानको खेतमा पानी सञ्चालनका लागि बनाइएको नहरमाथि अनियमित तरिकाले पुल बनाएको एक वर्ष बितिसक्दा पनि स्थानीय प्रशासन चुपचाप बसेको छ । नियम मिचेर पुल बनाएको सार्वजनिक भएपछि प्रशासनले व्यवसायीलाई तत्काल भत्काउन निर्देशन दिएको थियो । तर निर्देशनको पालना अहिलेसम्म हुन सकेको छैन । अहिले प्रशासन मौन छ । यहाँस्थित नारायणी लिफ्ट सिँचाइ आयोजनाको नहर अतिक्रमण गरी व्यवसायीले प्लटिङको जग्गा बिक्री गर्न विभिन्न व्यक्ति र हाउजिङ कम्पनीले नियम विपरीत गत वर्ष पुल बनाएका हुन् । आफूले प्लटिङ गरेको जमिन बिक्री गराउन उनीहरूले नियम विपरीत पुल बनाएका हुन् । सिँचाइको पूर्वी नहर क्षेत्रमा करिब एक दर्जन पुल निर्माण गरिएको छ । उनीहरूले अनुकूल मिल्ने स्थानमा नहरमाथि पुल बनाई जग्गा प्लटिङ गरी धमाधम बिक्री गरे । व्यवसायीले नहरको डिललाई ग्राभेल गरी बाटोमा परिणत गरेका छन् । दायाँबायाँ प्लाटिङ गर्ने, नहर वारपार गर्न स्वीकृतिबिना पुल निर्माण गरे । नहरको मुख्य भाग रहेको बसेनीको एक किमि क्षेत्रमा ९ वटा भन्दा बढी पुल निर्माण गरिएको छ । तत्कालीन प्रमुख जिल्ला अधिकारी बिनोदप्रकाश सिंहले पुल भत्काउन नारायणी लिफ्ट सिँचाइ आयोजनाकालाई पत्राचार गरेको थियो । त्यस बेला प्रशासनले व्यवसायीलाई कार्यालयमै बोलाई पुल भत्काउन दबाब दिए । तर अहिलेसम्म पुल जस्ताको त्यस्तै छ । सम्बन्धित निकायको स्वीकृत बेगर व्यवसायीले नियम विपरीत पुल निर्माण गरेको हो, नारायणी लिफ्ट खगेरी सिँचाइ व्यवस्थापन डिभिजन कार्यालय प्रमुख डिई खेमबहादुर पाठकले भने, नहर वरपरका स्थानीयले पुल नभत्काउन प्रशासनमा निवेदन दिएपछि कुरा त्यत्तिकै सेलायो, स्वीकृत नलिई बनाइएको पुल भत्काउने प्रक्रिया अघि बढाएकोमा स्थानीयले विरोध गरेपछि तत्काललाई रोकियो । टोल सुधार समितिले प्रशासनलाई अनुरोध गरेको भन्दै डिभिजन कार्यालयले प्रक्रिया सेलाएको प्रतिक्रिया दिएको छ । प्रमुख पाठकले नहर मिचेर पुल बनाइए पनि प्राविधिक रूपले राम्रो भन्ने रिपोर्ट आएको दाबी गर्छन् । डिभिजनले नहर पारिको बस्तीलाई मध्यनजर गर्दै स्थानीयको मागअनुसार ३ वटा पुल बनाउन सहमति दिए पनि बाँकीका सबै नियम विपरीत भएको जनाएको छ । त्यस क्षेत्रमा नहरको डिल सम्याएर सडकमा ग्राभेल राखेर प्लटिङलाई आकर्षित बनाइएको छ । तत्कालीन प्रजिअ सिंहले नहर माथि जथाभावी नियम मिचेर पुल बनाइएकाले ७ दिनभित्र भत्काउन निर्देशनसहितको पत्र डिभिजन पठाएका थिए । जग्गा व्यवसायीले त्यस्ता पुल भत्काउन आलटाल गरे कारबाही गर्ने उनले चेतावनी दिएका थिए । उनको सरुवापछि प्रक्रिया त्यतिकै सेलाएको हो । अहिलेका प्रमुख जिल्ला अधिकारी नारायणप्रसाद भट्टले नहर मिचेर पुल बनाइएको सम्बन्धमा यथार्थ जानकारी लिने बताए । के भएको हो म बुझ्छु, उनले भने, पछिल्लो अवस्थाका बारे जानकारी छैन । विश्व बैंकको सहयोगमा ०४० सालमा यहाँको अग्लो भूमि र पश्चिम चितवन सिँचाइका लागि नहर निर्माण गरिएको हो । अहिले नहर मासिँदै जान थालेको छ । नारायणी जग्गा तथा आवास संघ अध्यक्ष बाबुराम अधिकारीले नियम बाहिर गई काम नगर्न व्यवसायीलाई अनुरोध गरे । सम्बन्धित निकायको स्वीकृतबेगर जग्गासम्बन्धी कुनै काम गर्नुहुन्न, उनले भने, नहरमाथिको पुल प्रभु हाउजिङले निर्माण गरेको हुनाले स्वीकृत लिए नलिएको बारे बुझछांै । प्रभु हाउजिङले जनताका लागि पुल बनाएको बताउदै आएको छ ।"
अवैध संस्थामा ताला,"पोखरा (कास) बिनाअनुमति लामो समयदेखि सञ्चालन हँुदै आएका पोखराका चार स्वास्थ्य संस्थामा तालाबन्दी गरिएको छ । संयुक्त बजार अनुगमन समितिको अनुगमनका क्रममा इजाजतबिना र इजाजत लिए पनि नवीकरण नगरेका ती संस्थामा प्रशासनले ताला लगाएको हो । न्युरोडस्थित सिटी किड्नी सेन्टर, वडा नम्बर १३ को एड्भान्स मेडिकल सर्भिस र भद्रकाली डेन्टल क्लिनिकमा ताला लगाइएको हो । यी तीन वटैले सञ्चालनका लागि कुनै पनि अनुमति (इजाजत) नलिएको प्रशासनले जनाएको छ । यसैगरी न्युरोडस्थित लाइफ केयर डाइग्नोस्टिक्स एन्ड रिसर्च सेन्टर प्रालिले इजाजत लिए पनि नवीकरण नगरेको भन्दै अनुगमन समितिले ताला लगाएको छ । समितिले सोमबारमात्रै १७ स्वास्थ्य संस्थाको अनुगमन गरेकोमा चारवटा अवैध भेटिएपछि ताला लगाएको सहायक प्रमुख जिल्ला अधिकारी गंगाबहादुर क्षेत्रीले बताए । प्रक्रियामा गएर विधि पुर्याएर सञ्चालन अनुमति नआएसम्म ती संस्था बन्द हुनेछन्, उनले भने, अनुगमनलगत्तै ताला लगाएका हांै । विस्तृत प्रतिवेदन बनाउन बाँकी छ । मंगलबारसम्म प्रतिवेदन बनाउने छांै । प्रमुज जिल्ला अधिकारी तारानाथ अधिकारीले बजार अनुमगनलाई सशक्तरूपमा अघि बढाइएको बताए । उनका अनुसार यति बेला गुणस्तर, खाद्य, मासु, कृषि र स्वास्थ्य क्षेत्रको अनुगमनका लागि विभिन्न ५ वटा टोली बनाएर बजारमा खटाइएको छ ।"
पुस्तकालयमा हाते पत्रिकादेखि कम्प्युटरसम्म,"बागलुङ (कास) राणाकालका पुस्तक र पत्रपत्रिका पढ्न चाहनेदेखि इन्टरनेट चलाएर अध्ययनमा रमाउने सबैलाई विद्यामन्दिर पुस्तकालय गतिलो गन्तव्यका रूपमा विकास भएको छ । यो पुस्तकालय अध्ययन गर्न दैनिक एक सय जना आउने गरेका छन् । यहाँको सबैभन्दा पुरानो पुस्तकालयमा हातैले लेखेका पत्रपत्रिकादेखि विद्युतीय पुस्तक पनि पढ्न पाइन्छ ।पुस्तकालयले एक सय वर्षअघिका हस्तलिखित पत्रपत्रिकादेखि आधुनिक जमानाका सबै फाइल गरेर राख्ने व्यवस्था मिलाएको छ । २००३ सालमा पढ्ने, लेख्ने र भेला भएर समाज रूपान्तरणको छलफल गर्दा पक्राउ पर्ने अवस्थालाई चुनौती दिँदै ओमप्रसाद गौचन र मेघकुमार वैद्यले पुस्तकालय खोलेका थिए । पुस्तकालयमा हस्तलिखित सहीबाटो मुनो जस्ता धेरै पत्रपत्रिका संग्रहित छन् । पुस्तकालयमा रहेका १४ हजार पुस्तकलाई विद्युतीय माध्यममा राखेर पढ्ने व्यवस्था मिलाइएको छ । कम्प्युटर खोलेर स्क्रिनमा पढ्ने व्यवस्थाका लागि नियमित इन्टरनेटको पनि व्यवस्था मिलाइको अध्यक्ष राजेशचन्द्र राजभण्डारीले बताए । विश्वका धेरै पुस्तक इन्टरनेटबाटै पढ्न सकिने भएपछि विद्यालयदेखि क्याम्पसका विद्यार्थी झुम्मिन्छन् । पढ्ने संस्कृतिमा आएको परिवर्तनसँगै युवाकै चाहनाअनुसारको पुस्तकालय बनाउने अभियानमा छौं, राजभण्डारी भन्छन्, पुस्तकालय प्रवेश गरेपछि अध्ययनको सबै माध्यम प्राप्त होस् भन्ने व्यवस्था मिलाइरहेका छौं ।विद्यार्थी, प्राध्यापक, कर्मचारी र सामाजिक अगुवाको फुर्सदको समय पुस्तकालय पुगेर बिताउने संस्कृति विकास भएको हो । इतिहास बुझ्ने अवसरका लागि अध्ययन केन्द्र भएको बरिष्ठ अधिवक्ता कृष्णप्रसाद शर्मा निउरेले बताए । जिल्लामा आउने राजनीतिक उच्च नेतृत्वदेखि कर्मचारी पनि अध्ययन र अवलोकन गर्छन् । बालबालिकाले मन पराउने रमाइला कथा, नाटक, उपन्यासदेखि दर्शनशास्त्र, इतिहास, भूगोल र साहित्यका पुस्तक यहाँ छन् । घरेलु इलम उद्योग को नाम दिएकाले प्रतिबन्धित कालमा यो सञ्चालन सम्भव भएको थियो । विसं १९९७ सालदेखि तयारी गरे पनि औपचारिक रूपमा संस्थापक गौचन र वैद्यले २००३ सालदेखि पुस्तकालय खोलेको इतिहासको लेखोटसमेत छ । १९९७ सालमा खुलेको विद्यामन्दिर विद्यालयको शाखाका रूपमा पुस्तकालय राखिएको थियो । पछि सामुदायिक पुस्तकालयका रूपमा छुट्टै सञ्चालनमा ल्याइएको छ । राणा शासनबाट मुक्ति पाउनका लागि कसैले राजनीतिक आन्दोलन थालेका थिए भने उनीहरूले सामाजिक सचेतना अभियानस्वरूप पुस्तकालय खोलेका हुन्, नागरिक अगुवा काजी गाउँले भन्छन् । पुस्तकालयमा १० कम्प्युटर छन् । शनिबारसमेत पुस्तकालय खुल्छ । पुस्तकालयमै साना नानीहरूका लागि बाल कक्षा पनि सञ्चालनमा छ । २० जना बालबालिका उक्त कक्षामा खेलेर सिक्ने अभ्यास गर्छन् ।"
घर फर्किंदै परदेशी,"स्याङ्जा (कास) दसैंं सुरु भएसँगै वैदेशिक रोजगारमा गएकाहरू घर फर्किने क्रम बढेको छ । बैदेसिक रोजगारीका लागि डेनमार्क पुगेका पुतलीबजार नगरपालिका ठाडो लाइनका प्रकाश ढकाल पनि लामो समयपछि घर फर्किए । दसैंमा घर जाउँला भन्दाभन्दै के मिल्दैन के, उनले भने, ठूलो रहरले अहिले घर फर्किएको छु । दुई सन्तान, श्रीमतीसहित आएका उनी तिहारपछिमात्रै फर्किने बताउँछन् । कान्छो छोरा जन्मिएदेखि पहिलोपटक नेपालको भूमि टेक्यो, उनले दोहोर्याए, ममात्र एक्लै नेपाल आए पनि चाडपर्व मनाउन पाएको थिइनँ । कहिलेकाहीं त दसैंको मुखमा विदेश फर्किनुपथ्र्यो ।ढकालजस्तै पढाइसँगै रोजगारी गर्न जापान पुगेका वालिङका विज्ञान क्षेत्री पनि चार वर्ष पछि दसैं मनाउन घर फर्किएका छन् । गएपछि आउने भन्ने यतिकै हुने रहेछ, उनले भने, घर जाने भनेपछि दसैं नै पार्न मन लाग्ने । चार वर्षमा घर आउँदा दसैं मनाउने उद्देश्यले नै आएको हुँ । एक महिनाको छुट्टी लिएर आएको बताउने उनी दसैं, तिहार मनाएर मात्र फर्किने बताए । पोहोर, परार आउने रहर हो, उनले पुन: भने, देशको परिस्थिति राम्रो भएन । कहिले भूकम्पको त्रास कहिले नाकाबन्दीको । त्यसकारण पनि आउन सकिएन । अहिले मनमा पीर नलिई घर आउन पाइएको छ । उनीजस्ता कयौं युवाहरू यति बेला दसैं मनाउन घर आउनेहरूको ठूलो जमात छ । अघि पछि घर आउन नपाएकामा खासै दु:ख नलाग्ने उनलाई तर चाडबाडको समयमा भने घरको याद निकै आउने र नरमाइलो लाग्ने गरेकामा यो वर्ष भने घर परिवार, साथीसंगीसँग बसी रमाइलो गरी चाडपर्व मनाउने योजना रहेको बताउँछन् । पुतलीबजार नगरपालिका निवासी गणेश सुनार पनि ६ वर्षको अन्तरालमा दसैं मनाउनकै लागि घर फर्किएका छन् । विदेश भन्ने कुरा रहरभन्दा पनि बाध्यता हो, उनले भने, आर्थिक अभावले गर्दा के परिवार, के चाडपर्व । कसरी पैसा कमाउने भन्नेतिरै ध्यान हुन्छ । दिनरात काममा व्यस्त भएपछि घर आउने समय पनि नपुग्ने उनले बताए । उनले पनि यस वर्षको दसैं, तिहार परिवार र साथीभाइकै साथ रमाइलो गरी मनाउने बताए । विदेश भएका र रोजगारीको सिलसिलामा जिल्ला बाहिर भएकाहरू गाउँ फर्किने क्रम बढ्दै गएपछि दसैंको छुट्टै रौनक बढेको पुतलीबजारका कमल सुनार बताउँछन् ।"
पाँच जिल्ला हुँदै च्याङ््ग्रा,"लमजुङ (कास) दसैंका लागि यस जिल्लामा पनि भेडाच्याङ्ग्रा ल्याइएको छ । मुस्ताङबाट ५ जिल्ला कटाएर ल्याइएको हो । व्यवसायीले मुस्ताङबाट म्याग्दी, पर्वत, कास्की र तनहुँ हुँदै बेंसीसहरमा भेडाच्याङ्ग्रा ल्याएका हुन् । हिँडाएर वा गाडीमा राखेर ल्याएको च्याङ्ग्रा यहाँसम्म आइपुग्दा किलाका ८ सयदेखि १ हजार २ सय रुपैयाँसम्म परेको व्यवसायीले बर्ताएका छन् । बेंसीसहर नजिकै दनाईगाउँका जीबी घिमिरेका अनुसार च्याङ्ग्रालाई १ हजारभन्दा बढी मूल्य परेको छ । २५ हजार रुपैयाँमा खरिद गरिएको च्यांग्राको साँढे २३ किलो थियो, उनले भने । गत वर्षभन्दा यसपटक च्याङ्ग्राको मूल्य महँगो परेको छ । लमजुङमा चीनको सिमाना तिब्बतबाट गोरखासाथै मनाङ र मुस्ताङबाट भेडाच्याङ्ग्रा ल्याइने गरिए पनि पछिल्लो समय ल्याउन छाडिएको छ । मनाङको फु, लार्केबाट ल्याउँदा मुस्किलले १२ दिन लाग्ने र ढुवानी खर्च बढी लाग्ने व्यवसायी बताउँछन् ।"
ओझेलमा परे पुरातात्त्विक सम्पदा,"जाजरकोट भेरी नगरपालिका ४, रानागाउँस्थित कालिका र मालिका मन्दिर जीर्ण भएको वर्षौं भएको छ । सदरमुकाम खलंगास्थित २ सय ५० वर्ष पुरानो उक्त पुरातात्त्विक मन्दिरको जीर्णोद्धारमा सम्बन्धित पक्षको ध्यान जान सकेको छैन । हरेक शनिबार, अष्टमी र पूर्णिमाका दिन पूजाआजा हुने कालिका मन्दिरको छाना, भित्ता, झ्यालढोका, पर्खाललगायत जीर्ण छन् । विजयादशमी र चैतेदसैं पर्वमा विशेष पूजा लाग्ने कालिका मन्दिर परिसरमा झक्तजनलाई आवतजावत गर्ने बाटोसमेत छैन । जिल्ला प्रहरी कार्यालय परिसरमा मन्दिर रहेकाले भक्तजनलाई आवतजावतमा समस्या भएको स्थानीय दीपक खनालले बताए । मन्दिर भत्किने अवस्थामा छ । तर यसको जीर्णोद्धारमा कुनै पनि पक्षले चासो नदेखाएको खनालले बताए । २ सय ६० वर्षअघि पृथ्वीनारायण शाह र जाजरकोटे राजा हरिनारायण शाहबीच बनारसमा भएको मैत्री सम्बन्धसँगै खलंगामा कालिका र मालिका मन्दिरको स्थापना भएको खनालले बताए । मैत्री सम्बन्धपछि पृथ्वीनारायण शाहले हरिनारायणलाई उपहार दिएका भगवतीका मूर्ति नै कालिका र मालिका मन्दिरभित्र छन्, उनले भने, खलंगाको कालिका र मालिका मन्दिर पुरातत्त्व विभागमा सूचीकृत छन् । हाल दुवै मन्दिर जीर्ण अवस्थामा रहेको उनले जानकारी दिए । जिल्ला प्रहरीले कालिका मन्दिरनजिकै ४ तले ब्यारेक र कार्यालय भवन बनाउँदा झन् समस्या भएको उनले बताए । पुरातात्त्विक सम्पदा क्षेत्रमा भवन निर्माण गर्न नपाइने उनको दाबी छ । दसैं पर्वका बेला पनि मन्दिरमा स्वतन्त्रपूर्वक पूजाआजा गर्ने वातावतरण नभएको खनाल बताउँछन् । कालिका मन्दिर मात्र होइन, पुरातात्त्विक सूचीमा रहेको कुशे गाउँपालिका ९ स्थित पैंक मस्टा मन्दिर पनि जीर्ण छ । हरेक पूर्णिमामा पूजा लाग्ने उक्त मन्दिरको छाना, कम्पाउन्ड, पर्खाल र भित्ता जीर्ण छन् । त्रिवेणी नलगाड नगरपालिका १३ तल्लुस्थित भगवती मन्दिरको पनि अवस्था उस्तै छ । त्यस्तै ऐतिहासिक जाजरकोट दरबार र कालेगाउँ शिवालय मन्दिर झनै जीर्ण छन् । मर्मत सम्भार तथा जीर्णोद्धार नहुँदा जाजरकोटका पैंक मस्टा, खलंगा कालिका र मालिका, तल्लु भगवती, खलंगा शिवालय, जाजरकोट दरबार, छेडागार पजारु देवल, जगतीपुर वायु घट्ट, बारेकोट राँगामाझिला, चाखुरे ठाकुरजीलगायत ऐतिहासिक तथा सास्ंकृतिक स्थल ओझेलमा छन् । यी सबै मन्दिर तथा देवल पुरातत्त्व विभागमा सूचीकृत छन् । पुरातत्त्व विभागले जाजरकोटका पुरातात्त्विक स्थल तथा मन्दिरको मर्मत तथा सम्भार र संरक्षणमा बेवास्ता गरेको इतिहासका जानकार केदारबहादुर शाहले बताए । विभागको लापरबाहीले २ सय वर्ष पुराना सांस्कृतिक तथा ऐतिहासिक स्थल लोप हुने अवस्थामा पुगेको उनले बताए । स्थानीय तहलगायत सरोकारवाला निकाय र व्यक्तिले पनि पुरातात्त्विक स्थलको संरक्षणमा बेवास्ता गरेको उनले बताए ।"
दसैंले बाक्लियो चहलपहल,प्युठान दसैंका कारण सदरमुकामको राष्ट्रिय वाणिज्य बैंकमा नयाँ र खुद्रा नोट साट्नेको भीड सातादेखि बढेको छ । नयाँ नोटका लागि बिहान ८ देखि नै स्थानीय लाइन बस्ने गरेका छन् । दसैंको निम्ति नयाँ नोट साट्न तीन दिनसम्म लाइनमा बस्नुपरेको स्थानीयको गुनासो छ । दक्षिणा र पूजाका काममा पुरानो नोटभन्दा नयाँ नोटको महत्त्व हुने स्थानीयले जनाए । दुर्गम गाउँबाट समेत नयाँ नोट साट्न आउनेको संख्या उल्लेख्य छ । जिल्लाको एकमात्र बैंकले स्थानीयलाई नयाँ नोट साट्न बिहान १० बाट अपराह्न २ बजेसम्मको समय तोकिदिएको छ । तोकिएको समयभन्दा पछि आउनेलाई फिर्ता पठाउने गरेकाले बिहानैदेखि भीड हुने गरेको हो ।बैंकले १ करोड ८५ लाख नयाँ खुद्रा नोट पठाएको बैंकका प्रबन्धक हरिन्द्र बोहराले बताए । नयाँ नोट साट्न १० नबज्दै भीड लाग्ने गरेको उनले सुनाए । ५० देखि १ सयका नयाँ नोट धेरै आएको र त्योभन्दा तलका नयाँ नोट कम आएको हँुदा स्थानीयको मागअनुसार पुर्याउन कठिनाइ भएको बैंकले जनाएको छ ।
गाउँको प्राथमिकता सडक,"अछाम (कास) अछामको मेल्लेख गाउँपालिकाले सडकलाई मुख्य प्राथमिकतामा राखेर बजेट, नीति तथा कार्यक्रम सार्वजनिक गरेको छ । एक वर्षभित्र सबै वडामा सडक पुर्याउने लक्ष्यसहित मेल्लेख गाउँपालिकाको जोड, दुर्घटनारहित स्वच्छ वातावरणीय रोड भन्ने नारासाथ गाउँसभाले बजेट पारित गरेको हो । पहिलो गाउँसभामा बजेट नीति तथा कार्यक्रम सार्वजनिक गर्दै गाउँपालिका प्रमुख लोकबहादुर बोहराले सडकलाई उच्च प्राथमिकतामा राखी बजेट सार्वजनिक गरेका हुन् । पालिकाभित्र चक्रपथ निर्माणदेखि बनेका सडकको स्तरोन्नतिका लागि पूर्वाधारतर्फको सबै बजेट ८ करोड १८ लाख सडकमा विनियोजन गरिएको छ ।कुल ३१ करोड २९ लाख ३३ बराबरको वार्षिक बजेटमा पूर्वाधार विकास र कृषि तथा पर्यटनलाई विशेष लक्षित गरिएको गाउँपालिकाले जनाएको छ । ८ वडा रहेको गाउँपालिकामा ऋषिदहका दुई र ठाटीको वडामा सडक पुग्न बाँकी छ भने अरू सबैमा पुगिसकेको छ ।"
