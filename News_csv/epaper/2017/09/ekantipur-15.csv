शीर्षक,विवरण
पहिलेका बिक्रीमा पनि कर छली !,"काठमाडौं ठूला करदाता कार्यालयले एनसेल बिक्रीमा पहिलेका प्रकरण ब्युताउँदै कर निर्धारण प्रक्रिया अघि बढाएको छ । पछिल्लो समयको बिक्रीमा कर छलीको विषय सतहमा आएपछि अघिल्ला प्रकरण पनि कार्यालयले खोतल्न थालेको हो । हालसम्म १२ पटक किनबेच भइसकेको एनसेलमा विगतमा पनि कर छली भएको आशंका गरिएको हो । कर कार्यालय स्रोतका अनुसार १०औं र ११औं पटकको बिक्रीसम्बन्धी अध्ययन पूरा गरी कर छलीका सम्भावित अंकसहित निर्धारण प्रक्रिया अघि बढेको हो । एक सातामा लगातार दुईपटक २०६८ चैत ७ र १६ गते एनसेलको २० प्रतिशत सेयर बिक्री भएको देखिन्छ, स्रोतले भन्यो, यो बिक्रीमा ३० करोडभन्दा बढी पुँजीगत लाभकर छली भएको देखिएकाले असुली प्रक्रिया अघि बढाइएको हो ।ठूला करदाता कार्यालयले कर निर्धारण प्रक्रियाअन्तर्गत सिनर्जी प्रालिका नाममा गत शनिबार गोरखापत्र दैनिकमा सूचना जारी गर्दै स्पष्टीकरण मागेको छ । उक्त कम्पनीका लगानीकर्ताको नाम भने त्यसमा खुलाइएको छैन । उक्त सूचनामा पहिलेको बिक्री प्रकरणमा कर निर्धारण हुनु नपर्ने कुनै ठोस सबुत प्रमाण भए १५ दिनभित्र पेस गर्न भनिएको छ । अन्यथा ऐनबमोजिम भई जाने व्यहोरा जानकारी गराइन्छ, सूचनामा उल्लेख छ । यो प्रक्रिया सुरु भएपछि सिनर्जी प्रालिसँग सम्बन्धित लगानीकर्ता भने शक्तिकेन्द्रहरूमा कर निर्धारण नगर्न दबाब दिँदै हिँडेको स्रोतको दाबी छ । कर निर्धारणपूर्व अध्ययन गर्न जेकेके एन्ड एसोसिएट्स नामको चार्टर्ड एकाउन्टेन्सी कम्पनीलाई परामर्शदाताका रूपमा नियुक्त गरी उसको र कर अधिकृतहरूको निष्कर्षपछि कर निर्धारण प्रक्रिया अघि बढेको हो, एक अधिकारीले भने, अब कर निर्धारण रोक्न कानुनले नै दिँदैन ।आय विवरण पेस गर्दा गलत तथ्यांक पेस गरी कर छली गरेको आरोप कम्पनीमाथि छ । सिनर्जी नेपाल प्रालिबाट पेस भएको आर्थिक वर्ष २०६८६९ को आय विवरणमा समावेश गर्नुपर्ने सबै आय रकम समावेश भएको नपाइएकाले आयकर ऐन २०५८ को दफा १०१ (४) बमोजिम संशोधित कर निर्धारण गर्नुपर्ने भई कार्यालयको पत्र सूचना तामेल गर्न पठाउँदा कम्पनीको कार्यालय कुपन्डोलमा फेला नपरेको र कम्पनीको कर्पोरेट कार्यालय टंगाल, भाटभटेनीमा २०७४५१९ गते पत्र बुझाउन जाँदा बुझी नलिएको र कम्पनीको आधिकारिक व्यक्तिसँग सम्पर्क हुन नसकेको हुँदा सिनर्जी नेपाल प्रालिको सूचना कम्पनीको प्रतिनिधिका रूपमा आएका फुर्वा दोर्जे लामालाई मिति २०७४५२२ गते बुझाई पठाइएको छ, सूचनामा भनिएको छ ।उक्त सूचना सम्बन्धितलाई हुलाक र इमेलबाट समेत पठाइएको जनाइएको छ । बिक्रेता, क्रेता र उच्च प्रशासक तथा राजनीतिक नेतृत्वसँगको मिलेमतोमा कर छलीको आशंका गरिएको छ । २०५८ असार ७ गते स्थापित सिनर्जी प्रालिमा पहुँचवालाहरूको अप्रत्यक्ष लगानी रहेकाले कर अधिकृतहरूले स्वतन्त्र रूपमा कर असुली गर्न सकिरहेका छैनन् । दुई वर्षअघि एनसेलको पूरै सेयर १ खर्ब ४४ अर्ब रुपैयाँमा बिक्री भएको घोषणापछि कर छलीको विषय सतहमा आएको हो । यसबारे बृहत् अध्ययन गर्न हामीले अर्थ मन्त्रालयलाई निर्देशन दिइसकेका छौं, एनसेलको कर छलीबारे नजिकबाट नियालिरहेका संसदको लेखा समितिका सचिव सुरेन्द्र अर्यालले भने, नयाँपुराना सबै प्रकरणमा कानुनअनुसार हामी कर असुल भएको देख्न चाहन्छौं ।एनसेलको १२ औं पटकको बिक्री प्रकरणमा पूर्वअर्थसचिव विद्याधर मल्लिकसहित विभिन्न कर विज्ञसँगको परामर्शका आधारमा कर निर्धारण गरिएको हो ।लामो रसाकस्सीपछि गत असार १३ मा ठूला करदाता कार्यालयले १२ औं पटकको बिक्रीको ८० प्रतिशत सेयरअन्तर्गत ६१ अर्ब रुपैयाँ कर निर्धारण गरेको थियो । लामो समय कर तिर्न अटेर गरेको एनसेलमाथि चौतर्फी दबाब परेपछि उसले साढे २३ अर्ब रुपैयाँ बिक्रीको पुँजीगत लाभकर शीर्षकमा सरकारी ढुकुटीमा रकम जम्मा गरेको छ । बाँकी ३७ अर्बभन्दा बढी रकम अझै दाखिला भएको छैन । एनसेलको रहस्यमय ढंगले भएको पटकपटकको किनबेचमध्ये १०, ११ र १२ औं बिक्री प्रकरणमा कर निर्धारण गरी असुली प्रक्रिया अघि बढाइएको छ । तर तेस्रोदेखि नवौंसम्मको अध्ययन गर्न बाँकी छ । यसअघिको लगानीकर्ता कम्पनी टेलियासोनेराले आजिएटालाई सेयर बिक्री गरेर एनसेलमा आफ्नो कुनै आर्थिक दायित्व नभएको भन्दै नेपालबाट बाहिरिसकेको छ । एनसेलले चाहिँ उक्त रकम बिक्रेताको दायित्वअन्तर्गत रहेको भन्दै तिर्न अटेर गरिरहेको छ । एनसेलमा नीरजगोविन्द श्रेष्ठका नाममा रहेको २० प्रतिशत सेयर बिक्रीको पनि कर निर्धारण भइसकेको छैन । टेलियासोनेराले ८० प्रतिशत सेयर आजिएटालाई बेचेकै बखत श्रेष्ठले आफ्नो सेयर भावना श्रेष्ठलाई बेचेका थिए । त्यसबेला नीरजगोविन्दले २० प्रतिशत बिक्रीमा आफैंले घोषणा गरी २ अर्ब ८३ करोड रुपैयाँ पुँजीगत लाभकर बुझाएका थिए तर भावनाले २० प्रतिशत सेयर किन्दा लाभ भएको रकमको १५ प्रतिशत कर भने बुझाइएको छैन । उक्त रकम न्यून मूल्यांकन गरी बुझाएको र थप ६ अर्बभन्दा बढी रकम बुझाउनुपर्ने निष्कर्ष निकालेको ठूला करदाता कार्यालयले अझै कर निर्धारण गर्न सकेको छैन । गत वर्ष महालेखा परीक्षकको प्रतिवेदनमा समेत एनसेलको पछिल्लो समयका दुवै कारोबारमा न्यून मूल्यांकन र कर छली प्रयासको विषय उल्लेख गर्दै असुल गर्न अर्थ मन्त्रालयका नाममा बेरुजु देखाइएको छ ।एनसेलको ८० प्रतिशत सेयर खरिदबिक्री कारोबारको टयाक्स हेवन मा एक कम्पनी दर्ता गरी नेपालबाहिरै खरिदबिक्री गरेर कर छली हुने गरेको हो । १२ औं पटकको प्रकरणमा पनि यस्तै प्रयास बिक्रेता टेलियासोनेरा र क्रेता आजिएटाले गरेका छन् । यहाँको कम्पनी रजिस्ट्रार कार्यालयमा एनसेलको ८० प्रतिशतको सेयरकर्ता टयाक्स हेवन मुलुक सेन्ट किट्स एन्ड नेभिसमा दर्ता रहेको रेनोल्ड होल्डिङका नाममा छ । यो सेल कम्पनी हो । यस्तो (सेल) कम्पनीको आफ्नै मौलिक व्यापारव्यवसाय हुँदैन । सम्पत्ति तथा दायित्वसमेत हँदैन । कार्यालय कागजमा मात्रै हुन्छ तर, कानुनी प्रक्रिया पूरा गरी सम्बन्धित सरकारी निकायमा दर्ता भएको हुन्छ । यस्तो कम्पनी अपारदर्शी कारोबार गर्नेले विभिन्न ठाउँमा खडा गरी लगानी गर्ने गर्छन् ।एनसेलमा लगानी गर्न यस्तो कम्पनी खोलेको देखिन्छ । बिक्रेता टेलियासोनेरा र खरिदकर्ता आजिएटाले यो कम्पनी (रेनोल्ड) दर्ता भएकै मुलुकमा कारोबार गरी नेपालको कम्पनी रजिस्ट्रार कार्यालयमा सेयर हेरफेर नगरी लाभकर छल्ने योजना बनाएका हुन् । यो प्रकरणमा पुराना लगानीकर्ताकै मुख्य भूमिका देखिन्छ, कर निर्धारणमा संलग्न अधिकारीको दाबी छ, त्यसकारण बिक्रीका पुराना प्रकरण पूरै हेरेपछि कति रकम छली भएको भन्ने यकिन हुन्छ ।"
भोट तान्ने अन्तिम कसरत,"काठमाडौं प्रदेश २ को स्थानीय चुनावको मौन अवधि सुरु हुनुअघि प्रमुख दलहरू आआफ्ना पार्टीका ठूला सभा र कार्यक्रम गर्दै छन् । उम्मेदवारी दर्तापछि सबैजसो दलका केन्द्रीय नेता पालौपालो तराई झरेर मत मागिरहेका छन् । अन्तिमपटक मत माग्न शुक्रबार सबै प्रमुख दलका शीर्ष नेता विभिन्न जिल्लामा हुने सभामा सहभागी हुँदै छन् । प्रधानमन्त्री तथा कांग्रेस सभापति शेरबहादुर देउवा शुक्रबार वीरगन्ज महानगर र बाराको कलैयामा सम्बोधन गर्दै छन् । उनले बिहीबार रौतहट र सर्लाहीमा सम्बोधन गरे । कांग्रेसकै वरिष्ठ नेता रामचन्द्र पौडेल सिरहालगायत जिल्लाका सभामा सम्बोधन गरिरहेका छन् । प्रदेश २ को चुनावी सभाका लागि एमाले अध्यक्ष केपी ओली पनि शुक्रबार तराई पुग्दै छन् । माधवकुमार नेपाल, ईश्वर पोखरेललगायत नेता यसअघिदेखि नै खटिए पनि ओली तराई गएका थिएनन् । ओलीले शुक्रबार बाराको जितपुर सिमरा उपमहानगरपालिका र बर्दिबास नगरपालिकाका कार्यक्रममा सम्बोधन गर्ने तय भएको एमालेले जनाएको छ । वरिष्ठ नेता झलनाथ खनालले बाराका नगरहरूमा सम्बोधन गर्नेछन् भने नेता माधव नेपाल सिरहाको गोलबजारको सभामा सहभागी हुनेछन् । झन्डै एक सातादेखि मत माग्दै हिंडिरहेका माओवादी केन्द्रका अध्यक्ष पुष्पकमल दाहालले अन्तिम चुनावी सभाका रूपमा शुक्रबार सर्लाहीमा हुने तीन सभालाई सम्बोधन गर्नेछन् । उनी शुक्रबारै रौतहट र पर्साका एकएक सभामा पनि भाग लिँदै छन् । राष्ट्रिय जनता पार्टीका अध्यक्ष मण्डलमा रहेका मुख्य नेताहरू दैनिक प्रचारमा व्यस्त छन् । उनीहरू पनि शुक्रबार ठूला सभा गर्दै छन् । महन्थ ठाकुर सर्लाहीका सभामा हुनेछन् । राजेन्द्र महतो सप्तरीका कार्यक्रममा सहभागी हुनेछन् । वीरगन्ज महानगरमा हुने सभा र कार्यक्रममा शरतसिंह भण्डारी खटिएका छन् । संघीय समाजवादी फोरमका अध्यक्ष उपेन्द्र यादवले सिरहाका कार्यक्रममा सम्बोधन गर्ने कार्यक्रम छ । बिहीबार साँझसम्म वीरगन्ज भेलामा सहभागी यादव शुक्रबार सिरहाका आधा दर्जन कार्यक्रममा सहभागी हुनेछन् ।"
३७ वर्षपछि नरदेवी नाच,"श्वेतकाली (नरदेवी) लाई झल्लरवाला छत्रले ओढाइ विशेष सम्मान दिइएको थियो । सम्पूर्ण देवतालाई साधन गरी राखिएको कलशलाई शिव द्य: (मुख्य देवता) लाई केन्द्रविन्दु बनाएर नाच प्रदर्शन गरिएको थियो । करुणामय (सुथमाजु:) देवीले नृत्य प्रस्तुत गर्दा नरदेवीले विश्वरूप धारणा गरी आक्रोश मुद्रामा रहेकी देवीलाई शान्त पार्ने भावले देखाइएको थियो । नाचमा चण्डेश्वरीले दैत्य वध गरिएको दृश्य देखाइएको थियो । नाचका क्रममा दंग खी:, भुस्या:, छुस्या:, ता:, पोंगा बाजा बजाइएको थियो । नाच हेर्न सर्वसाधारणको घुइँचो लागेको थियो ।"
बिनाअनुमति जताततै सीसीटीभी कारबाही गर्नेतर्फ सम्बन्धित निकाय मौन,"काठमाडौं राजधानीमा अधिकांश कार्यालय, सपिङ मल, बिजनेस कम्पप्लेक्स, रेस्टुरेन्ट, पसलदेखि चोकचोकमा सीसीटिभी देख्न सकिन्छ । काठमाडांै मात्र होइन, उपत्यकाका अन्य दुई जिल्ला ललितपुर र भक्तपुरमा पनि सीसीटीभी जडान धेरैतिर छ । तर यसको प्रयोगका लागि कानुनी रूपमा अनुमति लिने भने निकै कम छन् । बिनाअनुमति सीसीटिभी जडान गर्नु गैरकाननी त हो नै, विद्युतीय कारोबार ऐनअनुसार कारबाही पनि हुन्छ । तर पनि सम्बन्धित निकायले गैरकानुनी रूपमा सीसीटीभी प्रयोग गर्नेमाथि कारबाही गर्नेतर्फ कुनै चासो दिएको छैन । काठमाडौं, ललितपुर र भक्तपुर तीनवटै जिल्लामा डेढ दर्जनभन्दा कमले मात्रै अनुमति लिएका छन् । काठमाडौं प्रशासनका अनुसार सीसीटीभी जडान तथा सञ्चालनसम्बन्धी कार्यविधि २०७३ मंसिर अन्तिममा जारी भएदेखि अहिलेसम्म १२ संस्थाले मात्र जडान अनुमति लिएका छन् । एनएमबी, एनआईसी, एसबीआईजस्ता बैंक छन्, प्रशासकीय अधिकृत अरुण सापकोटाले भने, बोटलर्स नेपाललगायत केही व्यावसायिक संगठनले पनि अनुमति लिइसकेका छन् ।सीसीटीभी जडान गर्न जिल्ला प्रशासन कार्यालयको अनुमति लिनुपर्ने गरी जारी भएको कार्यविधि पालना निकै कम देखिएको छ । अनुमति बाध्यकारी बनाए पनि कारबाहीको व्यवस्था नभएको कर्मचारी बताउँछन् । अब बजार अनुगमनकै क्रममा सीसीटीभी अनुमति पनि हेरिने र नलिएको खण्डमा विद्युतीय कारोबार ऐन२०६३ बमोजिम कारबाही गरिने अधिकृत सापकोटाले बताए । भक्तपुरमा पनि जडान अनुमति लिने कम छन् । जिल्ला प्रशासन भक्तपुरको तथ्यांकमा जम्मा ४ संस्थाले जडान अनुमति लिएको देखिन्छ । अनुमति लिने दुइ सरकारी कार्यालय, एउटा सहकारी र एउटा बैंक छन्, कर्मचारी रामकुमार लम्सालले बताए । ललितपुरमा भने भैंसेपाटीको एक व्यापारिक प्रतिष्ठानले मात्र अनुमति लिएको छ । सोध्न आउँछन्, जानकारी लिएर जान्छन्, कर्मचारी विष्णु थापाले भने, अहिले २३ वटाले निवेदन दिएका छन् । उनीहरूको अनुमति दिने प्रक्रियामा छ । ललितपुरका प्रत्येक मल, पसल तथा अन्य स्थानमा पनि सीसीटीभीको प्रयोग भइरहे पनि अनुमति लिने निकै कम भएको र अब अनुगमन गरिने थापाले बताए । पहिलेदेखि नै सीसीटीभी जडान गरिएको भए पनि अनुमति लिनुपर्ने कार्यविधिमा उल्लेख छ । अनुगमनको जिम्मा पनि जिल्ला प्रशासनलाई दिइएको छ । तर जानकारी अभावले निकै कमले अनुमति लिएको कर्मचारीको भनाइ छ ।बैंक, वित्तीय संस्था, सुनचाँदी तथा बहुमूल्य सामानको कारोबार हुने स्थानमा अनिवार्य रूपमा सीसीटीभी जडान गर्नुपर्ने कार्यविधिमा उल्लेख छ । होटेलको सुत्ने कोठा, शौचालय, मल तथा पसलको चेन्जिङ रुमजस्ता स्थानमा सीसीटीभी लगाउन प्रतिबन्ध छ ।"
तेस्रो किस्ताको अनुदान वितरण सुरु,"भक्तपुर आवास पुनर्निर्माण जिल्ला आयोजना कार्यान्वयन एकाइ (ईएचआरपी) भक्तपुरले घर पुनर्निर्माण सकाएका भूकम्पपीडित (लाभग्राही) लाई तेस्रो किस्ताको एक लाख रुपैयाँ वितरण सुरु गरेको छ । पहिलो किस्ताको ५० हजार, दोस्रो किस्ताको डेढ लाख अनुदान लिई घर निर्माण सम्पन्न गरी प्राविधिक जाँच पास गराएका लाभग्राहीको खातामा तेस्रो किस्ताको रकम जम्मा गरेको ईएचआरपी भक्तपुरका सूचना व्यवस्थापन विशेषज्ञ भोजराज भट्टले बताए । मध्यपुर थिमि नगरपालिकाबाट सिफारिस भएका १९ लाभग्राहीको खातामा तेस्रो किस्ताको १९ लाख रुपैयाँ निकासा गरिएको जानकारी भट्टले दिए । पहिलो, दोस्रो किस्ता लिई पुनर्निर्माण सम्पन्न गरी प्राविधिकलाई जाँचपास गराएका लाभग्राहीलाई तेस्रो किस्ताको रकम वितरण सुरु गरेका छौं, उनले भने । ईएचआरपी भक्तपुरका अनुसार प्राधिकरणले विभिन्न चरणमा प्रमाणीकरण गरी पठाएका २७ हजार ५ सय ९८ लाभग्राहीमध्ये निजी आवास पुनर्निर्माणका लागि बिहीबारसम्म २२ हजार एक सय ७५ जनासँग अनुदान सम्झौता भइसकेको छ । जसमध्ये २१ हजार ४ सय ८० लाभग्राहीको खातामा पहिलो किस्ताको रकम जम्मा भइसकेको छ भने ५ सय ५९ को खातामा दोस्रो किस्ताको रकम जम्मा भएको छ ।पहिलो किस्ताको रकम लिइसकेका कतिपय लाभग्राहीले पुनर्निर्माणमा चासो नदेखाएको भट्ट बताउँछन् । पहिलो किस्ता पाउन लाभग्राहीले जति चासो देखाएका थिए, उनले भने, त्यसको अनुपातमा दोस्रो, तेस्रो किस्ता लिन उत्साह देखिएको छैन । दोस्रो किस्ताका लागि जिल्लाका चारवटै नगरपालिकाका एक हजार ६ सय ४२ लाभग्राहीले निवेदन दिएको भए पनि प्रमाणीकरण हुन बाँकी रहेको जनाइएको छ । लाभग्राहीको सूचीमा परेका जिल्लाका ८० दशमलव ३५ प्रतिशत भूकम्पपीडितसँग ईएचआरपी भक्तपुरले निजी आवास पुनर्निर्माणका लागि सम्झौता गरिसकेको जनाएको छ । लाभग्राहीको सूचीमा नपरेका वास्तविक भूकम्पपीडितको पुन: जाँच तथा सर्वेक्षण कार्य अन्तिम चरणमा पुगेको छ । जिल्लाका चार नगरपालिकामा २ हजार ६३ को पुन: जाँच र ८ सय भूकम्पपीडितको पुन: सर्वेक्षण भइरहेको छ । यसअघि लाभग्राहीको सूचीमा नपरेका र गुनासो फाराम भरेकाको पुन: जाँच, पुन: सर्वेक्षण गरिएको भट्टले बताए । जसमध्ये सूर्यविनायक नगरपालिकामा ५ सय ४८, चाँगुनारायण नगरपालिकामा ४ सय ९२, भक्तपुर नगरपालिकामा ७ सय १९ र मध्यपुर थिमि नगरपालिकामा ३ सय ४ भूकम्पपीडितको पुन: जाँच भइरहेको छ । लाभग्राहीको सूचीमा नपरेका र गुनासो फाराम भरेकामध्ये सूर्यविनायकमा ३ सय १४, चाँगुनारायणमा २ सय ७८ भक्तपुरमा १ सय ३१ र मध्यपुर थिमि नगरपालिकामा ७५ भूकम्प पीडितको पुन: सर्वेक्षण भइरहेको ईएचआरपीले जनाएको छ । भूकम्पपीडितको पुन: जाँच तथा पुन: सर्वेक्षणका लागि पुनर्निर्माण प्राधिकरण जिल्ला समन्वय समिति (एनआरए) भक्तपुरले सामाजिक ७ जना परिचालक तथा सहजकर्ता ७ र ७ जना इञ्जिनियर गरी १४ जनालाई तालिम दिई खटाएको छ ।"
विद्युतीय शवदाहमा शव जलाउने बढे,"काठमाडौं पशुपतिस्थित विद्युतीय शवदाहमा शव जलाउनेको संख्या बढेको छ । पशुपति क्षेत्र विकास कोषले ०७२ माघदेखि सञ्चालनमा ल्याएको विद्युतीय शवदाह गृहप्रति सुरुमा मानिसको चासो नदेखिए पनि बिस्तारै यसको प्रयोग बढ्न थालेको हो । विद्युतीय शवदाह सञ्चालनमा आएको सुरुका दिनमा २३ शव मात्रै हुने गरेकोमा अहिले १० देखि १५ वटासम्म शव विद्युतीय गृहमा दहन हुने गरेको कोषका प्रशासन प्रमुख कुमार थापा मगरले बताए ।कोषको तथ्यांकअनुसार ५ हजार ७ सय ३६ जनाको विद्युतीय शवदाहमा शव दहन भइसकेको छ । परम्परागत शैलीभन्दा विद्युतीय पद्धतिबाट शवदाह गर्न थोरै समय र कम खर्च लाग्ने प्रमुख मगरले बताए । दाउराबाट गर्दा तीन घण्टा समय र १४ हजार रुपैयाँ खर्च लाग्छ, विद्युतीयमा ४५ मिनेट र ४ हजार मात्र खर्च लाग्छ, मगरले भने । गृहभित्र चिस्यान केन्द्र पनि छ । उक्त केन्द्रमा धेरै दिनसम्म शव राख्ने फ्रिज छ । दाहसंस्कारका लागि आफन्त आउन ढिला भएमा शव चिस्यानमा राखिन्छ, सात दिनसम्म कुर्न मिल्छ, मगरले भने । चिस्यानमा शव राख्न दिनको सात सय रुपैयाँ लाग्छ ।हाल गृहमा शवदाहका लागि दुइटा मेसिन छन् । दुवै मेसिनको दैनिक २२ वटासम्म शव दाह गर्ने क्षमता छ । विद्युतीय शवदाह गर्नेको संख्या दिनहुँ बढदो छ, अब चाँडै नै अर्को मेसिन पनि थप्ने योजना छ, थापाले भने । विद्युतीय गृहमा पनि परम्पराअनुसार सबै विधि अपनाएर दाहसंस्कार गर्ने व्यवस्था भएको थापाले बताए । यसबारे धेरैले बुझे महँगो र झन्झटिलो परम्परागत दाहसंस्कार गर्नु पर्दैन, उनले भने । विद्युतीय शवदाह प्रयोग गर्नेमा धेरैजसो राई, नेवार र लामा समुदायका भएको मगरले बताए । विद्युतीय शवदाहको सुविधा भए तापनि परम्परागत दाहसंस्कार गर्न पनि उत्तिकै भीड लाग्ने गरेको पशुपति आर्यघाट सेवा केन्द्रका प्रमुख विष्णुप्रसाद नेपालले बताए । २४ घण्टामा एकछिन पनि खाली हुँदैन, दैनिक ५५ वटासम्म शव आउँछन्, प्रमुख नेपालले भने । हाल पशुपति आर्यघाटमा ११ वटा चिता छन् । विद्युतीय शवदाह गृह सञ्चालनमा आएदेखि भने आर्यघाटमा शव जलाउनेको लाइन लाग्न छोडेको नेपालले जानकारी दिए । विद्युतीय शवदाह गृहले बाग्मती सफाइमा सहयोग पुग्न थालेको कोषका कार्यकारी निर्देशक रमेश उप्रेतीले बताए । दाउरामा शव जलाउँदा धुवाँले अत्यधिक प्रदूषण बढाएको थियो, अहिले दुर्गन्ध कम र बाग्मतीको स्वच्छतामा केही सुधार आएको छ, उप्रेतीले भने । यसलाई बढी प्रयोगमा ल्याउन सके वनजंगल जोगाउनसमेत सघाउ पुग्ने उनको भनाइ छ ।"
विज्ञान दिवस मनाइने,काठमाडौं (कास) सरकारले दिगो विकासको आधार : विज्ञान प्रविधि र अविष्कार भन्ने नाराका साथ आगामी आइतबार राष्ट्रिय विज्ञान दिवस मनाइने भएको छ ।
चुनाव नै उपलब्धि देउवा आफैंले,"काठमाडौं (कास) प्रधानमन्त्री शेरबहादुर देउवा नेतृत्वको सरकारले आफ्ना सय दिनको समीक्षा गर्दै चुनावी तयारीलाई प्रमुख उपलब्धि बताएको छ । सय दिनका प्रमुख उपलब्धि सार्वजनिक गर्दै देउवा मन्त्रिपरिषद्का मन्त्रीहरूले गत असार १४ मा सम्पन्न दोस्रो तहको स्थानीय तहको चुनाव र अन्य चुनावी तयारीलाई सफलताको संज्ञा दिए । सरकार गठन गर्दा हामीले स्थानीय तहका दोस्रो र तेस्रो चरण चुनाव गर्छौं भनेका थियौं । माघ ७ भित्र प्रदेश र केन्द्रको चुनाव गराउँछौं भनेका थियौं, सरकारका उपलब्धि सार्वजनिक गर्दै बिहीबार उपप्रधानमन्त्री एवं परराष्ट्रमन्त्री कृष्णबहादुर महराले संवाददातासँग भने, दोस्रो चरणको चुनाव सम्पन्न भइसकेको छ । प्रदेशमा चुनावी तयारी अन्तिम अवस्थामा छ । अन्य चुनावी तयारी पनि भइरहेको छ । यसैलाई सरकारको मूल्यांकनको मुख्य आधारका रूपमा लिइनुपर्छ ।चुनावबाहेक देउवा सरकारको ३ महिना उत्साहजनक रहेन । देउवाले विगतको आफ्नै रेकर्ड तोडी ५४ सदस्यीय मन्त्रिपरिषद् बनाए । गत जेठ २४ गतेबाट कार्यभार सुरु गरेका देउवाले आफंैले निर्धारण गरेका ८ वटा प्राथमिकतालाई भने ओझेलमै पारेका छन् । चुनावी कार्यक्रममा प्रधानमन्त्री देउवा तराईमा व्यस्त भएपछि सरकारको उपलब्धि सार्वजनिक कार्यक्रममा उपप्रधानमन्त्रीद्वय गोपालमान श्रेष्ठ र कृष्णबहादुर महरा तथा सञ्चारमन्त्री मोहनबहादुर बस्नेत उपस्थित थिए । प्रधानमन्त्री कार्यालयमा भएको कार्यक्रममा संवाददाताहरूले चुनावबाहेक अन्य प्राथमिकता विषयमा सोधेका जिज्ञासाको भने जवाफ आएको थिएन ।संवाददाताहरूले संविधानको भावनाविपरीत ५४ जनाको जम्बो मन्त्रिमण्डल, आयल निगम, साझा प्रकाशनलगायतमा भएका भ्रष्टाचार, मन्त्रीहरूले गरेका सुशासनविपरीतका काम, निर्वाचन आचारसंहिताविपरीत सरकारले गरेका नियुक्ति, सरुवालगायतमा जिज्ञासा राखेका थिए । सरकारका प्रवक्तासमेत रहेका सञ्चारमन्त्री बस्नेतले निर्वाचन आयोगको कार्यसम्पादनलाई सहयोग पुग्ने गरी सरुवा गरिएको जवाफ दिएका थिए । सरकारले सदाचार नीति बनाउँदै गरेको जानकारी दिए पनि उनले अन्य प्रश्नको जवाफ भने दिएनन् । देउवा सरकारले संविधान कार्यान्वयन र संक्रमणकालीन व्यवस्थापनलाई पहिलो प्राथमिकतामा राखेको थियो । त्यस्तै, स्थानीय तहको निर्वाचन, माघ ७ भित्र संघीय संसद् र प्रदेशको निर्वाचन, भूकम्पपछिको पुनर्निर्माणलाई क्रमश: प्राथमिकताक्रममा राखेको थियो । त्यस्तै, सार्वजनिक सेवा प्रवाहलाई प्रभावकारी बनाउने, आर्थिक समृद्धि, शान्तिसुरक्षा प्रत्याभूति, आपूर्ति व्यवस्था सहजीकरण र शान्ति प्रक्रियालाई पूरा गर्ने विषयलाई सरकारले प्राथमिकता दिने बताएको थियो । तीन महिनाको अवधिमा बाँकी प्रतिबद्धता पूरा गर्न भने सरकार चुकेको छ । पुनर्निर्माणको कामलाई सरकारले तदारुकता देखाउन सकेको छैन । पुनर्निर्माणका लागि जुन ढंगले काम हुनुपर्ने थियो । त्यो रूपमा हुन नसकेकै हो । अब पीडितलाई राहत हुने गरी चरणचरणमा काम गर्ने लक्ष्य सरकारको छ, भूकम्पपीडितको पक्षमा काम हुन नसकेको स्विकार्दै सरकारका प्रवक्ता बस्नेतले भने, सरकारले अहिलेसम्म भएका कमीकमजोरीलाई सुधार गर्दै जानेछ ।उपप्रधान एवं शिक्षामन्त्री श्रेष्ठले आयल निगम र साझा प्रकाशनमा भएका भ्रष्टाचारबारे छानबिन भइरहेको बताए । बदमासी गर्ने, अनियमितता गर्ने र भ्रष्टाचार गर्नेलाई छुट दिइन्न, श्रेष्ठले भने । आउँदो मंसिर १० र २१ गते प्रदेश र संघीय संसदको चुनाव सँगसँगै हुन गइरहेको र त्यसका लागि आवश्यक कानुन बनिसकेको सरकारले बताएको छ । राष्ट्रिय गौरवका आयोजना समयमै पूरा गर्न सरकार दृढ रहेको र प्रधानमन्त्री देउवाले सम्बन्धित आयोजना पूरा गराउन आवश्यक सहयोग गर्ने बताएको जानकारीसमेत त्यस अवसरमा दिइएको थियो ।"
उम्मेदवारले गर्ने खर्चको सीमा प्रस्ताव,"काठमाडौं (कास) निर्वाचन आयोगले आगामी मंसिर १० र २१ मा हुने प्रतिनिधिसभा तथा प्रदेशसभा सदस्यको चुनावमा उम्मेदवारहरूले गर्न पाउने खर्चको अधिकतम हद प्रस्ताव गरेको छ । आयोगले राजनीतिक दलसँग बिहीबार गरेको परामर्शका क्रममा पहिलो निर्वाचित हुने प्रणालीअन्तर्गत प्रतिनिधिसभा सदस्य निर्वाचनमा एक उम्मेदवारले अधिकतम १४ लाख ४१ हजार ५ सय रुपैयाँसम्म खर्च गर्न पाउने प्रस्ताव गरेको छ ।आयोगले प्रतिनिधिसभा सदस्यका उम्मेदवारले प्रचारप्रसार सामग्री छपाइमा ५० हजार, सवारीसाधन प्रयोगमा ३ लाख, मतदाता नामावली खरिदमा एक हजार ५ सय, सवारीसाधनको इन्धनमा ६० हजार, ढुवानीमा २५ हजार, आमसभा र जुलुसका लागि ७ लाख, अन्य प्रचारप्रसार र विद्युतीय माध्यममा १ लाख, मतदान खर्च ५५ हजार तथा विविध खर्च एक लाख ५० हजार गरी १४ लाख ४१ हजार ५ रुपैयाँसम्म खर्च गर्न पाउने प्रस्ताव दलहरूसमक्ष गरेको हो ।प्रदेशसभा सदस्यको पहिलो निर्वाचित हुने प्रणालीअन्तर्गत उम्मेदवारले प्रतिनिधिसभा सदस्यको आधा कम ७ लाख २१ हजार ७ सय ५० चुनाव खर्च गर्न पाउने अधिकतम हद प्रस्ताव गरेको छ । आयोगका अनुसार समानुपातिक निर्वाचन प्रणालीअन्तर्गत प्रतिनिधिसभा सदस्य निर्वाचनका लागि दलहरूले आफूले पेस गरेको बन्दसूचीमा उम्मेदवारी दिएको उम्मेदवार संख्याअनुसार प्रतिउम्मेदवार २ लाखका दरले हुन आउने रकम खर्च गर्न पाउने प्रस्ताव गरिएको छ । समानुपातिक प्रणालीतर्फको प्रदेशसभा सदस्यमा दलहरूले उम्मेदवारको संख्याका आधारमा प्रतिउम्मेदवार एक लाख ५० हजारका दरले खर्च गर्न पाउने प्रस्ताव गरिएको छ ।आयोगले तोकेको हदभन्दा बढी खर्च गर्ने वा तोकिएको अवधिमा खर्चको विवरण पेस नगर्ने राजनीतिक दल वा उम्मेदवारलाई निजले गरेको खर्च वा आयोगद्वारा निर्धारित खर्चको हदमध्ये जुन बढी हुन्छ, सोही बराबरको रकम जरिवाना गर्न सक्ने कानुनी व्यवस्था गर्नसमेत प्रस्ताव गरेको छ ।"
सुशासनमा कमजोर सय दिन,"नेपाली कांग्रेसका सभापति शेरबहादुर देउवाले चौथोपटक सत्तारोहण गरेको सय दिन पुगेको छ । मधुमास भनिने यो अवधिमा सरकारको कामकारबाहीलाई लिएर खासै टीकाटिप्पणी नगर्ने परिपाटी भए पनि उनलाई मधुमासको छुट थिएन । किनभने देउवा संविधान कार्यान्वयनलाई गति दिएर संक्रमण अन्त्य गर्ने छोटो र महत्त्वपूर्ण समयमा प्रधानमन्त्री बनेका थिए । देउवाको मुख्य कार्यसूची स्थानीय तह, प्रदेशसभा र प्रतिनिधिसभाको निर्वाचन गराउने थियो । संवैधानिक संक्रमण अन्त्यका लागि अत्यावश्यक यी निर्वाचन गराउने विषयमा प्रगति देखिन्छ । संविधान स्वीकार्यको दायरा बढाउन पनि देउवा सफल बनेका छन् तर सुशासनका दृष्टिले भने सयदिने कार्यकाल आलोच्य बनेको छ । देउवा यसअघि तीनपटक प्रधानमन्त्री भएका बेला केही बिर्सनलायक घटनाक्रम भएका थिए । १२ वर्षपछि संसद्मा दुई तिहाइ मत पाएर यसपालि सत्तारोहण गर्दै गर्दा उनले अनुभव र परिपक्वताका आधारमा काममार्फत पुरानो छवि सुधार्ने अपेक्षा गरिएको थियो । तर यो सय दिनले त्यस्तो छनक दिन सकेन । उनले मन्त्रिपरिषद् विस्तार गर्नै लामो समय लगाए तर जब विस्तार गरे, अहिलेसम्मकै ठूलो बनाइदिए । २०५२ सालमा ४८ सदस्यीय जम्बो मन्त्रिपरिषद् बनाएर आलोचित देउवाको मन्त्रिपरिषद् अहिले ५४ सदस्य छ । राज्यकोषमा आर्थिक भार थप्ने यति ठूलो मन्त्रिपरिषद् बनाउनुको कुनै औचित्य छैन । यसबाट आलोचनाटिप्पणीलाई कार्यशैली सुधारका लागि पृष्ठपोषकका रूपमा देउवाले ग्रहण गर्न नसकेको देखिन्छ । प्रतिनिधिसभा निर्वाचनको कार्यतालिकाले व्यवस्थापिका संसद्का सदस्यहरूको म्याद कात्तिक ४ गते नै सकिने टुंगो गरेको छ । अबको ३७ दिनमै भूतपूर्व हुन लागेका सांसदहरूको फाइदाका लागि सरकारले अर्बौैं रुपैयाँको योजना निर्वाचन क्षेत्रमा पठाउन लागेको छ । निर्वाचन क्षेत्र विकास र पूर्वाधार विशेष कार्यक्रमअन्तर्गत बाँडिने बजेट सांसदहरूले मतदाता प्रभावित पार्नका लागि उपयोग गर्ने निश्चित छ । निर्वाचन आचारसंहिता लागू भइसकेको अवस्थामा निर्वाचन परिणाममा प्रत्यक्षअप्रत्यक्ष प्रभाव पार्ने यो निर्णय कार्यान्वयन रोक्नुपर्छ । त्यसो त नीतिनिर्माण र नियमनमा भूमिका खेल्ने सांसदहरूमार्फत योजना तथा बजेट वितरण गर्ने प्रावधान नै गलत छ । सांसदहरूलाई भ्रष्ट बनाउन र नैतिक उत्तरदायित्वबाट च्युत गराउन सक्ने यस्तो कार्यक्रम नै बन्द गरिनुपर्छ । सरकारले विगतमा स्थानीय तह निर्वाचनका बेला होस् वा अहिले, राजनीतिक नियुक्ति तथा कर्मचारी सरुवाबढुवामा पनि आचारसंहिता पालना गरेको देखिँदैन । नेपाल आयल निगमले इन्धन भण्डारणका लागि जग्गा किन्दा एक अर्ब रुपैयाँभन्दा बढी अनियमितता भएका विषयमा छानबिन र कारबाहीका लागि तदारुकता देखाउनुपर्नेमा सरकार संस्थागत भ्रष्टाचार प्रोत्साहित गर्ने गरी निष्क्रिय बस्यो । यही बीचमा चिकित्सा शिक्षा सुधारका लागि डा गोविन्द केसी आमरण अनशन बसे पनि संसद्बाट चिकित्सा शिक्षा विधेयक पारित गराउन सरकारका तर्फबाट ठोस पहलकदमी हुन सकेन । त्रिविले पूर्वाधार नभएको मेडिकल कलेजलाई सरकारको निर्णय र अदालतको आदेशविपरीत सम्बन्धन दिँदा पनि त्यसलाई तत्काल खारेज गराउन त्रिवि कुलपतिसमेत रहेका प्रधानमन्त्रीबाट प्रयत्न भएन । चौतर्फी दबाबपछि सम्बन्धन खारेज त भयो तर गलत निर्णयमा संलग्नमाथि छानबिन र कारबाही प्रक्रिया अघि बढेको देखिँदैन । यी प्रकरणका कारण भ्रष्टाचारअनियमितता नियन्त्रण गर्दै सुशासन कायम गर्नका लागि यो सरकार प्रतिबद्ध नरहेको सन्देश प्रवाह भएको छ । व्यवस्थापिका संसद्को आयु सकिनै लागे पनि सरकारकै उदासीनताका कारण संविधान कार्यान्वयनका लागि दजर्नौं कानुन निर्माण गर्न बाँकी छ । अत्यावश्यक कानुनका लागि विधेयक निर्माण र संसद्बाट पारित गराउने कार्यमा सरकारका तर्फबाट सक्रिय पहलकदमी देखिन सकेको छैन । स्थानीय तहमा जनप्रतिनिधि बहाल भएको चार महिना हुन लाग्दा पनि स्थानीय तह शासन सञ्चालनसम्बन्धी विधेयक संसद्मै छ । स्थानीय तहमा कर्मचारी व्यवस्थापन गर्ने कार्य सन्तोषजनक देखिएको छैन ।प्रधानमन्त्री देउवाको सयदिने कार्यकालका उल्लेख्य काम भनेका दोस्रो चरणको स्थानीय तह निर्वाचन शान्तिपूर्ण रूपमा सम्पन्न गराउनु, तेस्रो चरणको स्थानीय तथा प्रतिनिधिसभाप्रदेशसभा निर्वाचनको तयारी र संविधान स्वीकार्यको दायरा फराकिलो बनाउनु हुन् । अल्झिरहेको संविधान संशोधनको विषयलाई टुंगो लगाउँदै लामो समयदेखि असन्तुष्ट मधेसकेन्द्रित दल राजपालाई मूलधारको राजनीतिमा ल्याउनु पनि देउवाको सराहनीय काम हो । अहिले पनि देउवाको मूल कार्यसूची घोषित मितिमै निर्वाचनहरू सम्पन्न गराएर संवैधानिक संक्रमण टुंग्याउनु नै हो तर निर्वाचनमा केन्द्रित हुँदै गर्दा दूरगामी प्रभाव पार्ने भ्रष्टाचार, अराजकता, अनियमितताजस्ता विषयमा आँखा चिम्लिन मिल्दैन । शासन व्यवस्था अस्तव्यस्त होइन, चुस्तदुरुस्त बनाउन ध्यान दिनैपर्छ ।"
"सुकी, अल्पसंख्यक र आतंकवाद","सधैंजसो सबैजसो मुलुकको चासोको विषय आतंकवाद र असुरक्षाको प्रसंग नै चीनको स्यामनमा हालै सम्पन्न नवौं ब्रिक्स शिखर सम्मेलनमा प्राथमिकताको विषय भएको थियो । त्यहाँ जारी गरिएको स्यामन घोषणापत्रको बुँदा ४८ ले पाकिस्तानस्थित दुई आतंकवादी समूहका साथै विश्वभरि छरिएका अन्य केही आतंकवादी गुटहरूको नामावली ब्रिक्सका पाँच सदस्य राष्ट्रहरूको प्रतिआतंकवादप्रतिको सामूहिक प्रतिबद्धताको रूपमा उल्लेख गरिएको छ । उक्त सम्मेलनताका उत्तर कोरियाले आफ्नो राष्ट्रिय सुरक्षाकै सुदृढीकरणको निम्ति हाइड्रोजन बम परीक्षण गर्नाले पूर्वी एसियाली मुलुकहरूमात्र नभई विश्व सामरिक संरचनालाई नै खल्बलाउँदै असुरक्षित र आतंकित तुल्याएको छ । उत्तर कोरियाली राज्यव्यवस्था दशकौंदेखि संयुक्त राज्य अमेरिकाबाट प्रताडित र आतंकित हुनुको कारण नै आफ्नो सुरक्षाको निम्ति आणविक अस्त्र सुसज्जित हुनुपरेको त्यहाँको निरंकुश शासकको उक्ति छ । तसर्थ आतंकको उपज भौतिकमात्र नभई मनोवैज्ञानिक त्रासदीबाट पनि हुनसक्छ ।तर आतंकवाद र आतंकी शब्दलाई भावार्थ दिने र परिभाषित गर्ने कामचाहिंँ सत्ताधारीहरूले नै गर्छन् । किनभने आतंककारी भनाउँदाहरू सत्ताविपक्षी हुन्छन् । त्यसैले प्रतिवादद्वारा राज्य आतंकको वैधानिक एकाधिकारलाई चुनौती दिने गर्छन् । अक्सर सत्ताधारीहरूमा मौलाउने अधिनायकवादी प्रवृत्तिकै कारण मुलुकभित्र कलह सिर्जना हँुदा जनता, त्यसमध्ये पनि अल्पसंख्यकहरूको विचल्ली हुने ऐतिहासिकता छ । अल्पसंख्यकहरू जहिले पनि जहाँ पनि खेदिएका छन् । प्रताडित र पीडित हुनुकै नियतिसित वञ्चितीकरणको चपेटामा परेका छन् । त्यसैले अचेल विश्वभरि नै बाँच्ने अधिकार र समावेशीकरणको अवधारणा प्रमुख राजनीतिक मुद्दा भएको छ । अल्पसंख्यक, त्यसमा पनि मुस्लिम धर्मावलम्बी हुनु नै अचेल केही गैरमुस्लिम राज्यहरूको बक्रदृष्टिमा पर्नुको कारण भएको छ । अल्पसंख्यकलाई दिइने यातना र उनीहरूप्रति गरिने दुव्र्यवहारले विश्व इतिहास रंगिएको छ । द्वितीय विश्वयुद्धताका नाजीहरूले यहुदीहरूप्रति अमानवीय, बर्बर तथा पाशविक व्यवहार गर्नुले बहुसंख्यकद्वारा अल्पसंख्यकको जातीय संहारलाई लेप लगाएको थियो । त्यसबेला नाजीहरूले जसरी यहुदीहरूको उन्मूलन गर्ने अभियान चलाएका थिए, अहिले म्यानमारमा धर्म र नश्ल संरक्षण संख्या (मावथा) कट्टरपन्थी नेताले भिक्षु, भिक्षुणीका साथै बर्मेली बौद्धमार्गीहरूलाई इस्लाम धर्मावलम्बीहरूप्रति त्यस्तै सोच राख्न उक्साएको छ ।म्यान्मार त पहिलेको रंगभेदी दक्षिण अफ्रिकाजस्तो मुलुक पनि पक्कै होइन । तर त्यहाँ जातीय विद्वेष पहिलेदेखि नै झ्यांगिएको छ । दक्षिण अफ्रिकामा नेल्सन मण्डेलाजस्ता महान हस्तीले रंगभेद विरुद्ध संघर्ष गरेका थिए । उनी आतंकी भनी थुनिए । अहिले त्यहींका अर्का सपुत आर्कविशप डेसमण्ड टुटुले म्यान्मारका स्टेट काउन्सिलर आङसाङ सुकीलाई आफूले पाएको नोबेल पुरस्कारप्रति इमानदार रहन सुझाएका छन् । यही आइतबार अर्का विख्यात व्यक्तित्व दलाई लामाले रोहिंग्याहरूको दुर्दशाप्रति चिन्ता व्यक्त गर्दै भगवान बुद्धले भए रोहिंग्याहरूको सहयोग गर्थे भनेका छन् । तर सुकीले भने आफ्नो पहिलो औपचारिक वक्तव्यमा गलत सूचना प्रसारणले गर्दा आतंकवादीहरूलाई सहयोग पुगेको भन्दै राष्ट्रिय सेनाले राखिन प्रान्तमा शान्ति र स्थायित्व कायम गर्दै त्यहाँका सबै जनताको सकेसम्म प्रतिरक्षा गरेको दाबी गरेकी छन् । सुकीको यस अभिव्यक्तिको आधारमा उनलाई रोहिंग्याहरूको बाँच्न पाउने अधिकारप्रति रत्तिभर संवेदनशील नभएकी अनैतिक र क्रूरतम भनी बुझ्न सकिन्छ । सुकीले जे बोलिन्, त्यो वास्तविकतालाई छोप्ने असफल प्रयासमात्र हो । उनी आफ्नै विगतको भोगाइलाई ढाँट्न खोज्दैछिन् । वर्तमानमा उनको वास्तविकता त के भने सेनाले मस्यौदा गरी पारित गरेको संविधानको वञ्चितीकरण धाराको चपेटामा त उनी आफैं परेकी छन् । नियन्त्रित राज्यभित्र आदेश पालनाको कर्तव्यबाट मुक्त नहुनु उनलाई आफैंमाथिको व्यंग्य भएको छ । राज्यले जनतामाथि गर्ने विभेद, अत्याचार, दिने यातना र पीडाबाट मनावैज्ञानिक रूपमै पनि उनी अनभिज्ञ छैनन् । तर पनि उनी सत्य बोल्न नडराउनु भन्ने आफ्नो जीवनपर्यन्तको आस्थाप्रति सचेत भइनन् । सुकीको अनुदारवादी छवि त उनले नेतृत्व गरेकी नेसनल लिग फर डेमोक्रेसी पार्टीले परम्परागत नश्लवादी राज्यनीतिलाई सकारेबाटै बुझ्न सकिन्छ । त्यसैले गर्दा २०१५ मा सम्पन्न संसदीय निर्वाचनमा उनको दलले एकजना पनि मुस्लिम उम्मेदवार उठाएन । सुकीको रोहिंग्याहरूप्रतिको नकारात्मक दृष्टिकोण उनले आफ्नो वक्तव्यमा राखिन प्रान्तको विद्यमान अवस्थालाई भारत अधीनस्थ काश्मिरको परिस्थितिसित दाँज्दै आतंककारी र निरपराध छुट्याउन गाह्रो भएको भन्दै आफ्नो सत्ताको औचित्य पुष्टि गरेबाट बुझ्न सकिन्छ । उनले यसो भन्दै राखिन प्राप्तमा सेनाले रोहिंग्याहरूप्रति देखाएको बर्बरतापूर्ण व्यवहारलाई सेना विधिवत सञ्चालन भएको भनी सकारेकी छन् । सुकीका यी शब्दहरू निश्चय पनि सुन्ने र पढ्नेहरूका निम्ति वेदनायुक्त छ । तर उनी आफू सत्तारुढ भएरै बाँच्न चाहन्छिन् । किनभने रोहिंग्याहरू अनागरिक हुन् । त्यसैले पनि उनीहरू मानवीय व्यवहारका लागि पनि अयोग्य भएका छन्, सायद ।सुकीको यस कृत्यप्रति आतंकवादबारे चीनसित स्यामन घोषणापत्रद्वारा मोटामोटी सहमति गरेलगत्तै म्यानमार पुगेका भारतीय प्रधानमन्त्री नरेन्द्र मोदीले प्रत्यक्षत: समर्थन जनाएका छन् । बंगलादेश बाहेक भारत र नेपालमा समेत रोहिंग्या शरणार्थीहरू थुप्रेका छन् । तर तिनीहरू शरणार्थी हैसियतमा भन्दा गैरकानुनी आप्रवासीहरूको हैसियतमा छन् । भारतमा रहेका ४०,००० रोहिंग्याहरू कुनै पनि बेला त्यहाँबाट खेदिन सक्ने भारत सरकारको भनाइ सार्वजनिक भइसकेको छ । भारत रोहिंग्याहरूको उपस्थितिलाई राष्ट्रिय हित विपरीत ठान्छ । मोदीले म्यान्मारमा आफ्नो सम्बोधनद्वारा राखिन प्रान्तमा चरमपन्थीहरूले मच्चाएको हिंसाको भत्र्सना गरेका छन् । तर उनले रोहिंग्याहरूको पीडाप्रति संवेदनाको शब्दसमेत उच्चारण गरेनन् । चरमपन्थीहरूको हिंसाको निन्दा गर्दै राज्य आतंकलाई समर्थन गर्नु मोदीको असहिष्णु चारित्रिक विशेषता नै हो, जुन २००२ मा गुजरातमा घटित हिंसाले पुष्टि गरिसकेको छ । उनको भ्रमणको अन्त्यमा म्यान्मारमा जारी गरिएको संयुक्त वक्तव्यमा राखिन प्रान्तमा भएको हिंसाविरुद्ध भारत म्यान्मारलाई समर्थन गर्छ भन्नु अत्युक्ति होइन । यो स्पष्टत: सेनाको समर्थनमा गरिएको उदगार हो । त्यसैगरी इन्डोनेसियाको बालीमा सेप्टेम्बरमा सम्पन्न वल्र्ड पार्लियामेन्टरी फोरममा बंगलादेश, भुटान, नेपाल र श्रीलंका समेतले हस्ताक्षर गरेको बाली घोषणापत्रमा राखिन प्रान्तको जनताको मानवअधिकार संरक्षित र सुरक्षित गर्ने आह्वानप्रति असहमति जनाउँदै भारत अलग्गिएको छ । फलस्वरूप यसले भारतको अल्पसंख्यकहरूप्रतिको नकारात्मक दृष्टिकोणलाई प्रस्ट्याएको छ ।सबैलाई आफ्नै निहित स्वार्थ संरक्षण गर्ने नै चिन्ता हुन्छ । बृहत भारतीय सुरक्षा, सम्पन्नता, समृद्धि तथा द्विपक्षीय सम्बन्धको प्रगाढताको तुलनामा अरूको आन्तरिक मामलामा मानवीय हस्तक्षेप गर्नुसमेत अवाञ्छनीय हुन्छ । यो तथ्य रोहिंग्या शरणार्थीहरूको मुद्दामा मोदीको मुखमा बुजो पर्नुबाट बुझ्न सकिन्छ । जबकि शरणार्थीको ओइरोकै आडमा आफ्नो राष्ट्रिय स्वार्थपूर्ति गर्न तत्कालीन पूर्वी पाकिस्तान (हाल बंगलादेश) मा १९७१ मा मानवीय हस्तक्षेप गर्न भारत चुकेको थिएन । अहिले लुक इष्टबाट एक्ट इष्ट पोलिसी र बिम्स्टेक समूहको महत्त्वपूर्ण सदस्य म्यान्मारलाई कुनै पनि अवस्थामा भारत गुमाउन चाहँदैन । सुकीसित व्यक्तिगत समीप्यता कायम गर्नु मोदीको विशेष प्रयत्न रहेको छ । किनभने त्यहाँ पहिलेदेखि नै भारतको निम्ति चुनौतीको अखडा चीनले जमाइराखेको छ । चीन र म्यान्मार बीचको प्रगाढ सम्बन्ध नै भारतको मुख्य चासोको विषय रहेको छ । यदि भारतका पूर्व विदेशमन्त्री तथा भाजपाका महत्त्वपूर्ण नेता जशवन्त सिंहले आफ्नो पुस्तक इन्डिया एट रिक्स (२०१३) मा पस्केको विचारलाई पत्याउने हो भने विशेषगरी १९६२ को युद्धपछि भारतको विदेश नीति चीनसितको अविश्वसनीय सम्बन्धमै केन्द्रीभूत छ । मुलुकहरू बीचको दौत्य सम्बन्धमा जनताको स्थिति गौण नै हुन्छ । रोहिंग्याहरूको अस्थित्वको निम्ति भारतले म्यान्मारलाई चिढाएर चीनको ओत लाग्न बाध्य गर्न अब चाहँदैन । भारतको लोकतन्त्र उसको राष्ट्रिय स्वार्थको तगारो हुन सक्दैन । किनभने अलोकतान्त्रिक त भारतीय नेता पनि छ ।चीन त यसै पनि साम्यवादी मुलुक हो । चीनको मानवअधिकारको परिभाषा पनि व्यवहारमा लोकतान्त्रिक मान्यतासित मेल खाँदैन । चीनमा पनि अल्पसंख्यक नागरिकहरूको अवस्था सन्तोषजनक छैन । उसको राष्ट्रिय स्वार्थ नै सर्वाेपरी हुँदा त्यसै अनुरूप नीति निर्धारित हुन्छ । सुकी सरकारको विशिष्ट सहयोगी भएकाले राखिन प्रान्तमा हिंसाको विषयमा म्यान्मार सकारको निरन्तर समर्थक रहिआएको छ । म्यान्मारको पक्ष लिनुमा चीनको उद्देश्य एक त त्यहाँ पश्चिमा मुलुकको प्रभाव रोक्नुमा रहेको छ भने दोस्रो अत्यधिक महत्त्वपूर्ण पक्ष राखिन प्रान्त भई बंगालको खाडीबाट हिन्दमहासागरसम्म अवरोधहीन पहुँच बनाउने रहेको छ । यसको निम्ति बेल्ट एन्ड रोड इनिसिएटिभ्स अन्तर्गत आवश्यक लगानी गर्न चीन तत्पर छ । तसर्थ राखिन हिंसाबारे राष्ट्रसंघीय सुरक्षा परिषदमा हुने बहसमा चीनले म्यान्मार सरकारको समर्थनमा भिटो प्रयोग गर्ने सम्भावना रहेको छ । राष्ट्रसंघले म्यान्मारमाथि जातीय सफाया गरेको गम्भीर आरोप लगाउनाले विवाद चर्किन सक्छ । हुनसक्छ, सुरक्षा परिषदमा चीनको प्रभावशाली उपस्थितिले गर्दा सुकी मानवता विरुद्धको जघन्य अपराधको कठघरामा उभिनबाट जोगिन सक्छ । त्यसैले रोहिंग्या हुन् वा अरू कुनै अल्पसंख्यक, उनीहरूको अस्तित्व सदैव जोखिमयुक्त र असुरक्षित नै हुन्छ । अनि राज्यको थिचोमिचोको प्रतिवाद गर्नुलाई आतंकवाद भन्दै दमनचक्र चलाउने काम राज्यले नै गर्छ । यही नै अल्पसंख्यकको नियति हुन्छ ।"
नेप्से १५ सयमुनि : सरकार केही बोल,"देशको अर्थव्यवस्थाको संकेत दिने नेपाली पुँजी बजार भदौ २७ गते २१ अंक र २८ गते ९ अंक तल झर्यो । दिनहँु झर्दाझर्दै नेप्से सूचकांक १५ सय अंकमुनि आइपुगेको छ । यो भनेको लाखौं लगानीकर्ताको अर्बमा होइन, खर्बमा रकम गुमाएको अवस्था हो । यदि यस्तै तालमा ओरालो लाग्ने क्रम नरोकिए साना लगानीकर्ताहरू पुरै सडकमा मात्र आइपुग्दैनन्, कतिपयले आत्महत्या समेत गरेर आफ्नो इहलीला समाप्त पार्न बेर छैन । यसर्थ यो अवस्थाबाट बचाउन तत्कालै सरकार र सम्बद्ध निकायहरूको सुधारात्मक सम्बोधन आउनुपर्यो । अन्यथा धेरै ढिलो हुनेछ । सरकारले हालै पुँजी बजारका हरेक खेलाडीले आगामी साउन १ देखि प्यान नम्बर लिनुपर्ने नियम बनाएको छ । यसले बजारमा अन्योल बढेको छ । यसलाई प्रस्ट पार्नु जरुरी छ । उता नागरिक लगानी कोष अद्यापि पँुजी बजारमा प्रवेश नगर्नुले बजारमा प्रतिकूलता कायमै छ । म्युचियल फन्डहरू बजार निर्माता हुन् । उनीहरूले राम्रोसंँग काम गर्नसकेका छैनन् । उता अनलाइनमार्फत गैरआवासीय नेपालीलाई पनि सेयर किनबेचको अवसर सुरु गर्न नसक्दा पनि बजारमा प्रतिकूल असर परिरहेको छ । सबभन्दा बढी हकप्रद र बोनस सेयरहरूको आपूर्ति बढ्दा बजारमा सेयरको मूल्य बढ्न नसकेको बताइन्छ । राष्ट्र बैंकले गहन अध्ययन नै नगरी बंैकहरूको चुक्ता पुँजी बढाउने निर्णय जुन गर्यो, त्यसले नै नेपालको पँुजी बजारलाई धरापमा पार्ने काम गर्यो । यी सब अवस्थाको अध्ययन गरी सरकार र नियामक निकायहरूले तत्कालै एक सामुहिक सम्बोधन गरी लगानीकर्ताहरूलाई डुब्न र मर्नबाट बचाउनु आवश्यक छ । उनीहरूको मनोबल थप खस्कनबाट रोक्नु जरुरी छ ।६ महिना अघि १८८१ अंकमा पुगेको नेपालको पुँजी बजार अर्थात् सेयर बजार खस्केर अहिले १४९२ अंकमा झरेको छ । यसले गर्दा पँुजी बजारमा लागेका जनताको करिब ४ खर्ब रुपैयाँ गुम्न पुगेको छ । हालै आएको एक तथ्यांक अनुसार सेयर बजारको दोस्रो बजारमा कारोबार गर्ने जनता १६ लाख पुग्यो रे । यो भनेको कारोबार गर्नका लागि सेयर दलालहरूको अफिसमा खाता खोल्नेहरूको संख्या हो । अर्थात दिनको १६ लाख जनताले यो बजारमा दिनहुँ आफ्नो भाग्य आजमाउँछन् । तर पनि सरकार, राष्ट्र बैंक, धितोपत्र बोर्ड र बजार निर्माताहरूले बजार उठाउन खासै ध्यान दिएका छैनन् । बजार खस्कनुमा लगानीकर्ताहरूको होइन, बंैकहरूको अचाक्ली महँगो ब्याजदर, राइट सेयरको बाढी र देशको अस्थिर राजनीति हो । बैंकहरूले विगत ४ महिनाभित्रै ४० देखि ९० प्रतिशतसम्म ब्याजदर बढाउँदा बैंकहरूबाट कर्जा लिनेहरू सबै प्रताडित भएका छन् । हिमालयन बैंकले कर्जाको ब्याजदर ९० प्रतिशतसम्म बढाएको रेकर्ड छ । तर पनि नेपाल राष्ट्र बैंकले कुनै हस्तक्षेप गरेको छैन । गोपाल देवकोटाचावहिल, काठमाडौं"
राष्ट्रसंघमा नेपाल : बीपीदेखि देउवासम्म,"साना वा ठूला राष्ट्र, गरिब वा धनी राष्ट्र, हरेक वर्ष आयोजना हुने संयुक्त राष्ट्रसंघको महासभा हरेक देशका नेताका लागि विश्वकै ठूलो रंगमञ्च हो । जुन मञ्चको भरपुर सदुपयोग गर्न सकिए अन्तर्राष्ट्रिय जगतमा देशको पहिचानमात्र होइन, गौरव बढ्ने गर्छ । तर विडम्बना के भने एकाध अपवादलाई छाडेर संयुक्त राष्ट्रसंघको महासभामा नेपालको प्रतिनिधित्वको प्रभाव औसत रहेको देखिन्छ । राष्ट्रसंघ आफ्नो देशलाई रणनीतिक रूपले फाइदा पुग्ने कुरालाई निर्वाध रूपमा राख्ने थलो हो । तर विगत १०१५ वर्षमा एकातिर यो सभामा धेरैजसो नेपालको आन्तरिक समस्या उठाएर समय खर्चिने गरिएको छ भने अर्कोतिर खुलेरै विश्वका जल्दाबल्दा समस्यामा नेपालको धारणा राख्दा हाम्रा ठूला छिमेकी चीन र भारत वा अन्य दातृराष्ट्रहरू रिसाउने हुन् कि भन्ने डर र शंकाका कारणसमेत अन्तर्राष्ट्रिय मुद्दामा खासै नेपालले नेतृत्व दिनसकेको देखिँदैन । देश सानोभन्दा पनि त्यसको प्रतिनिधिले के बोल्यो भन्ने कुरा संयुक्त राष्ट्रसंघमा धेरै माने राख्छ । जस्तो कि सन् १९६० को साधारण सभामा तत्कालीन प्रधानमन्त्री बीपी कोइरालाले दिएको साना राष्ट्रहरूको महत्त्वपूर्ण भूमिका छ भन्ने नीतिगत सम्बोधनले विश्वभरिको ध्यान नेपालतिर आकर्षित गरेको थियो । बीपीले शीतयुद्धमा होमिएका अमेरिकी रास्ट्रपति आइजन हावर र पूर्व शोभियत संघका नेता ख्रुस्चेबलाई विश्व शान्ति, विकास र निशस्त्रीकरणका लागि तत्काल वार्तामा आउन र शक्तिराष्ट्रहरू समस्या होइन, समाधानको हिस्सा बन्नुपर्ने स्पष्ट धारणामात्र राखेनन्, स्वाधीनता र स्वतन्त्रताको लडाइँ लडिरहेका थुप्रै अफ्रिकी देशहरू (जस्तै फ्रान्सबाट स्वतन्त्रता खोज्ने अल्जेरिया र बेल्जियमबाट स्वतन्त्रता खोज्ने कङ्गोका आन्दोलन) लाई युरोपेली देशहरूको शोषणयुक्त शासन र प्रभुत्वबाट मुक्ति दिलाउन कहिल्यै कसैको साम्राज्यवाद नस्वीकारेर स्वाभिमानी इतिहास बोकेको नेपालका तर्फबाट बुलन्द आवाज उठाए । बीपीको भनाइ थियो, म कुनै निहित स्वार्थ नभएको सानो राष्ट्रको हैसियतले बोल्दैछु । कुनै शक्तिशाली राष्ट्र समय र इतिहासको कदमभन्दा ठूलो हुन सक्दैन । समय र इतिहास दुबै अहिले स्वतन्त्रताको लडाइँ लड्ने साहसिक अफ्रिकीहरूको पक्षमा छन् । सन् १९७१ सम्म पनि अहिलेको ताइवानले संयुक्त राष्ट्रसंघमा खास चिनियाँ गणतन्त्रको मान्यता पाएको थियो भने बीपीले ६३ करोड जनसंख्या भएको मूलभूमि चीनले मान्यता नपाउनु तर सानो ताइवानले वास्तविक चीनको हैसियत पाउनुले संयुक्त राष्ट्रसंघको समावेशीकरण र विश्वब्यापी प्रतिनिधित्वलाई कमजोर तुल्याएको स्पष्ट धारणामात्र राखेनन्, दोस्रो विश्वयुद्धबाट विभाजित जर्मनी, कोरिया र भियतनामका दुबैतिरका राष्ट्रहरूले संयुक्त राष्ट्रसंघको सदस्यता पाउनुपर्ने जिकिर गरे । विश्वका सबै राष्ट्रलाई छुने प्रमुख मुद्दामा बीपीको विदेश नीतिको दख्खल देखेर धेरै विश्वका नेताहरूको ध्यानाकर्षण गरायो ।बीपीले दाताहरूलाई पनि कडा सन्देश दिँदै भने, यद्यपि हामी भारतीय, अमेरिकी, चिनियाँ, सोभियत र बेलायतजस्ता मित्र सरकार र अरू संस्थाहरू (जस्तो कि राष्ट्रसंघ) को सहयोगको स्वागत गर्छौं र यो सहयोगप्रति कृतज्ञ पनि छौं, तर हामी कुनै देशले नेपालले के सोच्नुपर्छ वा नेपालले आफ्नो आन्तरिक क्रियाकलाप कसरी अगाडि बढाउनुपर्छ भनेको सुन्न वा हेर्न चाहँदैनांै । बीपीले यो अन्तर्राष्ट्रिय मञ्चबाट छिमेकी र शक्तिशाली राष्ट्रहरूको सहयोग चाहिएको तर हस्तक्षेपचाहिँ निन्दनीय हुने कडा सन्देश दिएका थिए ।बीपीको उक्त प्रभावकारी प्रस्तुतिका कारण दक्षिण एसियाका तर्फबाट आफू निर्विवाद एकल नेता भएको ठान्ने भारतका नेहरूलाई चस्का पर्यो भनिन्छ । बीपी नेपालमा प्रधानमन्त्री रहिरहँदा असंलग्न आन्दोलनमा एकछत्र छाएको नेहरूको व्यक्तित्व विस्तारै ओझेल पर्नसक्ने भयले नेहरूकै उक्साहटमा राजा महेन्द्रले बीपीको निर्वाचित सरकारलाई अपदस्थ गर्ने साहस गरेका हुन् भन्ने पनि गरिन्छ । विदेश मन्त्रालय आफैसँंग राखेका नेहरूले एसियाली मोनरोय सिद्धान्त (डक्ट्रिन) अर्थात अमेरिकी रास्ट्रपति जेम्स मोनरोयले युरोपेली शक्तिहरूले अमेरिकी द्विपमा हस्तक्षेप गर्न हुँदैन र यसो गरे अमेरिका चुप बस्दैन भनेझैं कुनै विदेशी शक्तिले एसियाली देशमा शासन गर्न पाउँदैन भन्ने सिद्धान्तको प्रतिपादन नेहरूले गरेको ठानिन्छ । तर बीपी असंलग्न आन्दोलनलाई आफ्नै व्याख्या दिएर नेहरूभन्दा भिन्न रूपमा प्रस्तुत भएका थिए । बीपीकै शब्दमा नेपालजस्ता साना देशहरूका लागि असंलग्न आन्दोलन भनेको अमेरिका वा रूसका आआफ्ना शक्तिशाली गठबन्धनमध्ये कतैतिर नलाग्ने वा तटस्थ बस्ने भन्ने होइन । हामी असंलग्न किन छौं भने हामी आँखा चिम्लेर कसैको समर्थन गर्न जाँदैनौं । हामी असंलग्न हुनुको अर्थ हरेक अन्तर्राष्ट्रिय मुद्दालाई स्वच्छन्द र निष्पक्ष भएर केलाउने र त्यसपछि मात्र आफ्नो धारणा बनाउनका लागि हो । हामीले सत्य ठानेको कुनै मुद्दामा प्रस्टसंँग हाम्रो धारणा राख्न हामी मुद्दाहरूलाई गम्भीर र वस्तुगत भएर हेर्छांै । किनकि हामीलाई थाहा छ, धेरै अन्तर्राष्ट्रिय मुद्दा सेतो वा कालोमात्र हँुदैन । शीतयुद्धताका कित अमेरिकी पक्षमा कि रूसका पक्षमा बाँडिएका विश्वमा अक्सर साना राष्ट्रहरू साँढेको लडाइँ बाछाको मिचाइ जस्तो परिस्थितिमा हुने गर्थे । सुरक्षा र विकास सहयोगका लागि अक्सर एउटा खेमामा नलागी सुख नपाइने बेला साना राष्ट्रहरूले बोल्नु भनेको छोटा मुह और बढी बाद जस्तो हुन्थ्यो । तर बीपीले विश्व शान्ति र स्थिरताका लागि साना राष्ट्रहरूले कसरी महत्त्वपूर्ण भूमिका खेल्न सक्छन् भन्नेबारे आफ्नो निम्न तर्क (थेसिस) प्रस्तुत गरे । धेरै साना राष्ट्रहरू एक ठाउँमा उभिएर विश्व शान्ति र निशस्त्रीकरणका लागि लगातार दबाब दिने हो भने ठूला र शक्तिशाली राष्ट्रहरू जिम्मेवार बन्न बाध्य हुनेछन् ।मधेस आन्दोलनको दौरानमा भारतीय नाकाबन्दीले नेपालको मानवीय संकट गहिरियो । तर हामीले नाकाबन्दीलाई नाकाबन्दी हो भनेर संयुक्त राष्ट्रसंघमा बोल्न सकेनौं । अहिले नेपाल ठूला अर्थतन्त्र चीन र भारत बीचको सेतु बन्ने रणनीतिक अवस्थामा उभिएको छ । तर अन्तर्राष्ट्रिय मञ्चबाटै चीन र भारतलाई त्रिदेशीय विकास, व्यापार, पारवहन, पर्यटन आदिका लागि आह्वान गर्न नेपालको हिचकिचाहट अझै जारी छ । हाम्रो परराष्ट्र नीतिको कमजोरी के भने कुन कुरालाई दुईपक्षीय र कुन कुरालाई बहुपक्षीय रूपमा उठाउने भन्नेबारे स्पष्टता छैन । जस्तो कि अन्तर्राष्ट्रिय स्तरमा नेपाल भूपरिवेष्टित देश (ल्यान्डलक्ड) मात्र नभएर ठूला अर्थतन्त्र भारत र चीन बीचको रणनीतिक रूपले दुबै देशको भूमि जोडिएको (ल्यान्ड लिन्क्ड) देश हो भन्न किन डराउने ? ठिक त्यसरी नै सार्क र बिम्स्टेकजस्ता क्षेत्रीय संगठनको अध्यक्ष तथा शान्ति सेनामा आफ्नो सेना पठाउने छैठौं ठूलो राष्ट्रका हैसियतले नेपालले विश्व शान्ति र क्षेत्रीय स्थायित्वका लागि खुलेरै आफ्नो मत राख्न किन हिच्किचाउने ?भारतको औपचारिक भ्रमण र नेपालले चीनको बेल्ट एन्ड रोड इनिसियटिभ (बीआरआई) को परियोजनामा सम्झौता गरेपश्चात प्रधानमन्त्री शेरबहादुर देउवा राष्ट्रसंघको महासभामा भाग लिँदैछन् । नेपालको सन्तुलित परराष्ट्र नीतिका लागि भारत र चीनका टोली प्रमुखसंँग भेटघाट गरेर सम्बन्धमा पुनर्ताजगी दिन आवश्यक छ । भारतको संयुक्त राष्ट्रसंघको स्थायी सदस्य बन्ने लक्ष्यमा नेपालको समर्थन जारी रहेको पुन: दोहोर्याउनुपर्ने र अर्कोतिर बीआरआईमा भएको नेपालको सहभागितालाई अन्तर्राष्ट्रिय स्तरमै उल्लेख गरेर चीनको विश्वास जित्न पनि आवश्यक छ । विशेषगरी दिगो विकास लक्ष्यका लागि बिभिन्न अर्थतन्त्र बीचको कनेक्टिभिटी (पारस्परिक सम्बन्ध) मा सुधार जस्तो कि पारवहन, यातायात, उत्पादनका लागि बजारसम्मको पहुँच आदि कुरा विकासोन्मुख देशको अधिकारभित्र पर्ने गर्छन् ।स्मरणीय रहोस्, बीपीका पालाको नेपाल र अहिलेको नेपालले दुई युगको प्रतिनिधित्व गर्छ । बीपी नेपालको प्रधानमन्त्रीका हैसियतले संयुक्त राष्ट्रसंघको साधारण सभामा भाग लिन गएका बेला भारतका लागि संयुक्त राष्ट्रसंघका स्थायी प्रतिनिधि कृष्ण मेननले बीपीलाई फोन गरेर नेहरू आउँछन्, तपाईं एअरपोर्ट जानुपर्छ स्वागत गर्न भनी सिधै नेपालको प्रधानमन्त्री पदको मानमर्दन भएको कुरा बीपीले नै व्यक्त गरेका छन् । तर अहिलेको नेपाल दक्षिण र उत्तरका दुबै शक्तिशाली देश बीचको रणनीतिक देश हो भने नेपालसँंग ६० वर्षभन्दा बढीको संयुक्त राष्ट्रसंघको अनुभव छ । नेपाल सन् १९६९७० र १९८८८९ मा दुईचोटी संयुक्त राष्ट्रसंघको अस्थायी सदस्य भइसकेको छ । नेपाल विकासोन्मुख देशहरूको समूहको प्रमुखदेखि बजेट समितिको प्रमुखसम्म, साधारण सभाको सहअध्यक्षदेखि महिला भेदभाव विरुद्धको उच्चस्तरीय समितिसम्म, शान्ति सेनामा बिभिन्न देशले दिने उपकरणहरूको समीक्षा गर्ने समितिको अध्यक्षदेखि आर्थिक र सामाजिक परिषदको सदस्य तथा विकास कार्यक्रमको उपाध्यक्षसम्म, साधारण सभाको अध्यक्षको उम्मेदवारीदेखि मानवअधिकार परिषदको सदस्यको उम्मेदवारीसम्म आदिको अनुभव नेपालले बटुलिसकेको छ । नेपालले शान्ति सेनामा पठाउने आफ्नो संख्या दुई गुना बनाउने लक्ष्य राखेको छ । संयुक्त राष्ट्रसंघको प्रशासन र अन्य देशलाई विश्वासमा लिन नेपाली सेनाले भारत र चीनका सेनासँंग गरिरहेको संयुक्त सैनिक अभ्यास तथा नेपाली सेनाको विकास र स्तरोन्नतिका लागि थालेका प्रयासबारे उल्लेख गर्न जरुरी छ । शान्ति सेनाको संख्याका हिसाबले छैठौं भए पनि शान्ति सेनाको उच्च ओहदामा नेपालको प्रतिनिधित्व कमजोर छ । तसर्थ नेपाल शान्ति सेनामा संलग्न भएर विश्व शान्तिमा योगदान गर्न पाएकोमा गौरव गर्छ । तर नेतृत्वमा उचित सम्मान नहुनु न्यायका विरुद्धमा हो भन्ने कुरा खुलेरै उठाउन जरुरी छ ।विप्रेषण (रेमिटेन्स) ले देशको आयात धानिरहेको छ भने नेपालको १०१५ प्रतिशत जनसंख्या वैदेशिक रोजगारमा छ । तर नेपालले गन्तब्य देशहरूमा आफ्ना कामदारको न्यूनतम मानवअधिकारको रक्षा गर्न सकिरहेको छैन । स्मरणीय रहोस्, खाडी देशहरूमा आफ्ना कामदारप्रति हुने शोषणका मुद्दालाई राष्ट्रसंघ लगायतका अन्तर्राष्ट्रिय मञ्चमा उठाएर फिलिपिन्सले आफ्ना कामदारको शोषण कम गर्न सफल भएको छ । कामदार पठाउने स्रोत देशहरू सहभागी भएको कोलम्बो प्रक्रियाको अध्यक्षका हैसियतले नेपालले आप्रवासी कामदार पठाउने सबै देशको संयुक्त आवाजलाई राष्ट्रसंघमा उठाउन सक्नुपर्छ ।नेपालले सन् २०१८२० को मानवअधिकार परिषदको सदस्यका लागि उम्मेदवारी दिएको छ । एसियाप्यासिफिक क्षेत्रबाट चारवटा सिटका लागि नेपालसँंगै अफगानिस्तान, पाकिस्तान, मलेसिया, फिजी र कतारको उम्मेदवारी परेको छ । प्रतिस्पर्धा धेरै कडा नभए पनि नेपालले यस क्षेत्रका देशहरूलाई विश्वासमा लिन र अन्तर्राष्ट्रिय जगतले नेपालको मानवअधिकारप्रति बनाएको गलत अभिमतलाई चिर्न आवश्यक छ । मधेस आन्दोलन ताकाको राज्यको बल प्रयोग र मधेसको नयाँ संविधानप्रतिको विरोध, माओवादी युद्ध ताकाको मानवअधिकार हननका घटना तथा सत्यनिरुपण र बेपत्ता छानबिन आयोगको अप्रभावकारिता लगायत एम्नेस्टी इन्टरनेसनल र यस्तै अरू संगठनले नेपाललाई मानवअधिकार परिषदको सदस्यता मापदण्डलाई नेपालले प्रभावकारी बनाउँछु भन्ने वाचा गर्न नसकेको, मानवअधिकार हेर्ने राष्ट्रसंघको विशेष दूतलाई नेपालमा आमन्त्रित गर्न नसकेको र संयुक्त राष्ट्रसंघको साधारण सभाले पास गर्ने मानवअधिकार सम्बन्धी संकल्प प्रस्तावको नेपाल अहिलेसम्म प्रस्तावक र समर्थक नभएको भन्ने आरोप लगाएका छन् । प्रधानमन्त्री देउवाले मानवअधिकारमा नेपालको प्रतिबद्धता पुन: जनाउन आवश्यक छ भने नेपालको नयाँ संविधान र हालसालै सम्पन्न स्थानीय चुनावले महिला, पिछडिएको वर्ग र सीमान्तकृतका अधिकारलाई सुनिश्चित गरेको कुरा उठाउनु जरुरी छ ।समग्रमा देउवाले विश्वको शान्ति, स्थिरता, दिगो विकास, महिला लगायत आप्रवासी कामदारको हकअधिकार आदि क्षेत्रमा नेपालजस्तो विकासोन्मुख देशका तर्फबाट कस्तो कुरा राख्ने हुन्, चीन र भारत दुबै देशका प्रतिनिधि मण्डलसँंग भेटघाट गरेर सन्तुलित परराष्ट्र नीति अवलम्बन गर्ने हुन् कि होइनन् भन्नेबाट यो भ्रमण सफल भएनभएको मापन हुनेछ ।नोट : यी लेखकका निजी विचार हुन् । लेखक सम्बद्ध संस्थासँग यी विचारको केही सम्बन्ध छैन ।"
सरकारको आयु र संवैधानिक सवाल,"देउवाले प्रतिनिधिसभा चुनावको मनोयन दर्ता हुन एक दिनअगावै राजीनामा गरेर आफ्नो सरकारलाई कामचलाउको हैसियतमा ल्याउनु नै राष्ट्रको हितमा हुनेछ ।सं विधानको व्यवस्था अनुसार प्रतिनिधिसभाको उम्मेदवारी दर्ता हुनु एकदिन अगावै व्यवस्थापिका संसद्को अवधि सकिन्छ । त्यही अनुसार प्रत्यक्षतर्फका उम्मेदवारको मनोनयनको अघिल्लो दिन अर्थात् आगामी भाइटीकाका दिन व्यवस्थापिका संसद्को आयु समाप्त हँुदैछ । अब स्वाभाविक रूपमा प्रश्न उठ्छ व्यवस्थापिका संसद्को आयु सकिएपछि देउवा सरकारको हैसियत के हुन्छ ? प्रधानमन्त्री हुन संसद्को सदस्य अनिवार्य हुनुपर्ने संवैधानिक व्यवस्था छ । यसकारण देश फेरि एकपटक संवैधानिक जटिलता र बहसको चरणमा प्रवेश गर्ने लगभग पक्का छ । फेरि नयाँ संविधानपश्चात् यो पहिलो प्रयोग भएकाले विभिन्न तर्कविर्तक हुनु अस्वाभाविक पनि होइन । झन् जुन दलको वकिल हो, त्यही दलको लाइनमा संवैधानिक व्याख्या गर्ने चलन रहेको हाम्रो देशमा त तर्कवितर्क हँुदैन भनी भन्नुपरेन । त्यसमा पनि वकिलैवकिल भएको प्रमुख प्रतिपक्षी दल नेकपा एमालेले यो संवैधानिक रिक्ततालाई सत्तामा उक्लिने भर्याङको रूपमा व्याख्या र प्रयोग नगर्ने अवस्था हँुदैन ।वर्तमान संविधानले रूपान्तरित संसद्को आयु आगामी माघ ७ सम्म तोके पनि प्रतिनिधिसभाको लागि उम्मेदवारी दर्ता हुनुभन्दा एकदिन अघि नै संसद्को कार्यकाल समाप्त हुने व्यवस्था गरेको छ । संविधानको धारा २९६ (१) मा भनिएको छ यो संविधान प्रारम्भ हुँदाका बखत कायम रहेको संविधानसभा यो संविधान प्रारम्भ भएपछि व्यवस्थापिकासंसद्मा स्वत: रूपान्तरण हुनेछ र त्यस्तो व्यवस्थापिकासंसद्को कार्यकाल सम्वत् २०७४ साल माघ ७ गतेसम्म कायम रहनेछ । तर त्यस्तो कार्यकाल पुरा हुनु अगावै यस संविधान बमोजिमको प्रतिनिधिसभाको निर्वाचन हुने भए त्यस्तो निर्वाचनका लागि उम्मेदवारको मनोनयन पत्र दाखिला गर्ने अघिल्लो दिनसम्म व्यवस्थापिकासंसद् कायम रहनेछ । सरकारले प्रदेशसभा तथा प्रतिनिधिसभाको निर्वाचन एकसाथ तर दुई फरक मिति मंसिर १० र मंसिर २१ मा गर्ने घोषणा गरेको छ । धारा २९८ (८ ग) ले संसद्को सदस्य नरहे प्राधानमन्त्री पदबाट मुक्त हुने व्यवस्था गरेको छ । त्यसकारण जब उम्मेदवारहरूले मंसिर १० र २१ मा हुने संसदीय निर्वाचनका लागि उम्मेदवारी दर्ता गर्नेछन्, त्यसबेला प्रधानमन्त्री पनि संसद्को सदस्य रहनुहुने छैन, त्यस दिन संसद् र सांसदहरू हुनेछैनन् । निर्वाचन आयोगले तय गरेको निर्वाचन कार्यक्रम अनुसार राजनीतिक दलहरूले असोज २९ गते समानुपातिक निर्वाचनका लागि उम्मेदवारी दर्ता गर्नेछन् । संविधानको धारा २९८ (१०) ले प्रधानमन्त्री यस धारा बमोजिम आफ्नो पदबाट मुक्त भए पनि उनको मन्त्रिपरिषद नयाँ मन्त्रिपरिषद गठन नभएसम्म कायम रहने व्यवस्था गरेको छ । यो प्रावधानले प्रधानमन्त्रीले के गर्ने अर्थात संसद्को सदस्य नरहेको अवस्थामा उहाँले राष्ट्रपतिसमक्ष गएर राजीनामा गर्ने वा राष्ट्रपतिले नै वर्तमान सरकारले अब कामचलाउ सरकारको रूपमा काम गर्ने भन्ने कुरा उल्लेख गर्ने हो कि भन्ने विषयमा स्पष्ट उल्लेख गरेको छैन । उम्मेदवारी दर्ता भए पनि नेपालका विपक्षी पार्टीहरूले खासगरी एमालेले प्रधानमन्त्री शेरबहादुर देउवासँग प्रधानमन्त्री भइरहने संवैधानिक, कानुनी तथा नैतिक अधिकार नरहेको तर्क गर्न सक्छ । विभिन्न पक्षले प्रधानमन्त्रीको आलोचना गरिरहनेछन् । हामीले के स्मरण गर्नुपर्छ भने विगतमा संसदीय निर्वाचनको घोषणा गरेपछि कायम रहेको सरकारले नै कामचलाउ सरकारका रूपमा काम गर्ने परम्परा थियो । तर जब २०६९ मा बाबुराम भट्टराई प्रधानमन्त्री हुनुहुन्थ्यो, त्यसबेला उहाँलाई संविधानसभाको दोस्रो निर्वाचन गराउन दलहरूले दिएनन् । त्यसबेला राजनीतिक दलहरूले सर्वदलीय सरकार बनाउन पनि सकेनन् । पछि दलहरूले तत्कालीन प्रधानन्यायाधीश खिलराज रेग्मीलाई सरकारको प्रमुख बनाउन सहमति गरे । उहाँको मन्त्रिपरिषदमा पूर्वकर्मचारीहरू थिए । त्यस्तै घटना यसपालि पनि भयो भने म आश्चर्यचकित हुन्न ।जे भए पनि अर्को निर्वाचित सरकार नबनुन्जेल यो कामचलाउ सरकार नै हुनेछ, चाहे देउवाको सकारले निरन्तरता पाओस् वा देउवाको ठाउँमा कुनै नयाँ व्यक्ति आउन् । हाम्रो मुलुकको अवस्था हेर्दा निर्वाचनको समयमा सर्वदलीय सरकार गठन गर्नु नै उचित हुनेछ । यसले नेपालको राजनीतिमा आउने विभिन्न असंगतिहरूलाई रोक्नेछ । तर त्यो भएन भने मुलुकले कामचलाउ सरकारले के गर्न हुन्छ र के गर्न हुँदैन भन्ने बारेमा एउटा ट्रेन्ड स्थापना गर्नुपर्छ । संसदीय परम्परालाई हेर्दा कामचलाउ सरकारले कुनै नीतिसम्बन्धी निर्णय लिनु हुँदैन भन्ने देखिन्छ । सर्वप्रथम ब्रिटिस प्रधानमन्त्री विन्स्टन चर्चिलको सरकारलाई सन् १९४५ मा कामचलाउ सरकारको दर्जा दिइएको थियो । उक्त सरकारले कामचलाउ भएका कारण कुनै नीतिसम्बन्धी निर्णय नलिने निर्णय गरेको थियो । भारतीय लेखक जेएस जोहरीले आफ्नो किताब द कन्स्टिच्युसन अफ इन्डिया : ए पोलिटिको लिगल स्टडीमा लेखेका छन् कि चर्चिलले जर्मनीको भविष्यबारे छलफल गर्न पोट्सड्याम सम्मेलनमा भाग लिनजाँदा प्रमुख प्रतिपक्षी नेता तथा विपक्षी दलले तोकेको छाया विदेशमन्त्रीलाई पनि साथै लगेका थिए । ब्रिटिस शैलीको संसदीय प्रजातन्त्र अपनाउने सबै मुलुकमा चर्चिलको समयदेखि नै कामचलाउ सरकारको व्यवस्था प्रचलनमा आएको देखिन्छ । संसदीय व्यवस्थाको जननी बेलायतमा संसदीय परम्पराहरू लिखितभन्दा पनि लामो परम्परामा आधारित छन्, जसलाई त्यहाँका दलहरूले कानुनजस्तै पालना गरिरहेका छन् । जोहरीले किताबमा यो पनि लेखेका छन् कि भारतका चर्चित नेता जयप्रकाश नारायणद्वारा सन् १९७४ मा भीएम तार्कुन्देको नेतृत्वमा स्थापित अनौपचारिक निर्वाचन सुधार सम्बन्धी समितिले पनि यो विषयमा छलफल गर्यो र समितिले १९७५ मा यस्तो प्रस्ताव गर्यो संसद् वा विधानसभाको विघटन भएदेखि निर्वाचन हुन्जेलसम्मको अवधिका लागि त्यो सरकारको हैसियत कामचलाउ सरकार हुन्छ भन्ने कुरालाई स्थापित गर्न कानुन समर्थित परम्परा विकास गरिनुपर्छ । यो अवधिमा कामचलाउ सरकारले (क) नयाँ नीतिहरूको तर्जुमा र घोषणा गर्नु हुँदैन, (ख) नयाँ परियोजनाको सुरुवात गर्ने घोषणा गर्नु हँुदैन, (ग) भत्ता, ऋण तथा तलब वृद्धि गर्नु हुँदैन र (ङ) मन्त्रीहरू सहभागी हुने कार्यक्रमहरूको घोषणा गर्नुहुन्न । तर सन् १९७९ मा राष्ट्रपति संजिवा रेड्डीले लोकसभाको विघटन गरेपछि जारी गरेको विज्ञप्तिमा यो कुरा आधिकारिक रूपमा उल्लेख भयो । विज्ञप्तिमा सरकारले नयाँ नीति तर्जुमा गर्ने वा ठूलो राशि खर्च गर्ने वा प्रशासकीय तथा कार्यकारी निर्णयहरू गर्ने काम गर्नु हँुदैन । तर यसको अर्थ राष्ट्रिय हित सामेल रहेको छिट्टै गर्नुपर्ने कुरामा अवरोध हुने छैन भन्ने उल्लेख थियो । भारतीय राष्ट्रपति डा शंकरदयाल शर्माले सन् १९९६ मा पीभी नरसिंह राव सरकारद्वारा ल्याइएको दुइटा अध्यादेशलाई निर्वाचन घोषणा भैसकेको भनेर अनुमोदन गर्न अस्वीकार गरेका थिए । राष्ट्रपतिले लोकसभाको विघटन गरी कामचलाउ सरकार तोकेर जारी गर्ने विज्ञप्तिमा यी कुरा उल्लेख हुनुपर्ने तर्क गरेका छन् (१) प्रधानमन्त्री तथा मन्त्रीमण्डलले कुनै पनि महत्त्वपूर्ण नीतिसम्बन्धी निर्णय नगर्ने र केवल दैनिक प्रशासन हेर्ने, (२) अनावश्यक विवाद ल्याउन सक्ने कुनै पनि कुरा सरकारले नगर्ने, सरकारले निर्वाचन आयोग, न्यायपालिका तथा प्रेससँग विवाद सिर्जना हुने कुनै काम नगर्ने, (३) प्रधानमन्त्रीले केही मन्त्रीको सहयोगमा प्रशासनको काम सञ्चालन गर्ने, (४) निर्वाचन स्वतन्त्र तथा निष्पक्ष रूपमा सम्पन्न गर्ने दायित्व सरकारको हो र जनादेशको पवित्रता कायम गर्ने जिम्मेवारी पनि सरकारको हो, (५) यस्तो सरकारको अवधि दुईदेखि तीन महिनासम्मका लागि हुन्छ । कोलकाता उच्च अदालतले डिसेम्बर सन् १९७९ को डिसेम्बर ११ मा कामचलाउ सरकारका बारेमा यस्तो भनेको थियो हाम्रो संविधानमा कामचलाउ सरकार बारेमा कुनै कुरा उल्लेख छैन । तर यस्तो असाधारण स्थितिमा कामचलाउ सरकारको अवस्थालाई आवश्यक बनाउँछ, त्यसकारण प्रधानमन्त्री तथा मन्त्रीमण्डलले यस्तो अवस्थामा दैनिक प्रशासनको काममात्र हेर्नुपर्छ । त्यसकारण राष्ट्रपतिले दैनिक प्रशासनको कामसँग सम्बन्धित कुरामा बाहेक प्रधानमन्त्रीको सल्लाह मान्न बाध्य हँुदैन । कामचलाउ सरकारलाई ठूला कुरा गर्नबाट रोक लगाउनुका कारण त्यसबेला सरकारको कार्यलाई नियन्त्रण र सन्तुलन गर्ने संसद् कायम हँुदैन र सरकारले निर्वाचनका क्रममा सत्तारुढ दललाई फाइदा हुनेगरी सरकारको दुरुपयोग नगरोस् भन्ने नै हो । हाम्रो जस्तो मुलुक जहाँ हरेक राजनीतिक नियुक्तिहरूमा दलगत भागबन्डा हुन्छ, त्यहाँ कामचलाउ सरकारको हकमा नियन्त्रण र बन्देज झनै आवश्यक हुन्छ । यही तर्क देउवा नेतृत्वको सरकारको सन्दर्भमा पनि लागू हुन्छ । देउवाले प्रतिनिधिसभा चुनावको मनोयन दर्ता हुन एकदिन अगावै राजीनामा गरेर आफ्नो सरकारलाई कामचलाउको हैसियतमा ल्याउनु नै राष्ट्रको हितमा हुनेछ । उहाँले त्यस्तो गर्नुभएन भने राष्ट्रपतिले देउवा नेतृत्वको सरकारलाई कामचलाउ सरकार भएको सूचना जारी गर्दै के गर्न हुन्छ र के गर्नु हुँदैन भन्ने कुरा स्पष्ट रूपमा उल्लेख गर्नु राम्रो हुन्छ । देउवाले हालैमात्र आफ्नो मन्त्रिपरिषद्लाई पाँचौंपटक विस्तार गरेर ५४ सदस्यीय बनाउनुभएको छ, यो नेपालको इतिहासमै सबैभन्दा ठूलो मन्त्रिपरिषद हो । यो मन्त्रिपरिषदको विस्तार तेस्रो चरणको स्थानीय निर्वाचनको पूर्वसन्ध्यामा भएको र यसबाट निर्वाचन आचारसंहिताको उल्लंघनसमेत भएको कुरा निर्वाचन आयोगले भनिसकेको छ । कामचलाउ सरकार हुनैलागेका बेला प्रधानमन्त्री देउवाले गरेको मन्त्रिपरिषद विस्तार औचित्यहीन छ । कामचलाउ सरकार सकेसम्म सानो आकारको हुनुपर्ने मान्यता छ । किनभने यस्तो सरकारले दैनिक प्रशासनको काममात्र हेर्छ । कामचलाउ सरकारका बेला राष्ट्रपतिले निर्वाचन प्रयोजनका लागि मध्यान्तरमा रहेको सरकारले गर्नसक्ने ठूला निर्णय रोक्नका लागि केही बढी भूमिका खेल्नैपर्ने हुन्छ । राष्ट्रपतिले केही अधिकार प्राप्त गरेजस्तो अर्थ लागे पनि असाधारण राजनीतिक अवस्थामा राष्ट्रपतिले त्यस्तो गर्नु न्यायोचित नै हुनेछ । यो नै सबैभन्दा उत्तम उपाय हो । अन्यथा यो मुद्दा फेरि अदालत गएर अर्को खिलराज प्रकरण नहोला भन्न सकिन्न । झा अधिवक्ता हुन् ।"
निर्वाचन व्यवस्थापनका समस्या,"निर्वाचन आयोगले परम्परागत सोचबाट माथि उठेर केही दूरगामी निर्णय लिनसके आगामी निर्वाचनका लागि सहज हुन्छ ।स्था नीय निर्वाचन अन्तर्गत पहिलो चरणमा वैशाख ३१ गते प्रदेश ३, ४ र ६ का २ सय ८३ र दोस्रो चरण असार १४ मा प्रदेश १, ५ र ७ का ३ सय ३४ स्थानीय तहको निर्वाचन भएको छ । प्रदेश २ का मतदाताले असोज २ गते मताधिकार प्रयोग गर्न पाउने भएका छन् । दुई दशकपछि भएको स्थानीय निर्वाचनलाई नजिकबाट नियाल्दा थुप्रै रोचक पाटा मनमस्तिष्कभरि गाढा बनेर बसेका छन् । उम्मेदवारी दर्ता, प्रचारप्रसार, मतदान र मतगणनाका सबै आयामलाई आफ्नै आँखाले पर्यवेक्षकका रूपमा नियाल्न पाएँ । पहिलो चरणमा काठमाडांै, ललितपुर र काभ्रेको ३७ मतदानस्थल तथा २ साताको राष्ट्रिय सभागृहको मतगणना तथा दोस्रो चरणमा रूपन्देही, अर्घाखाँची र दाङका १५ मतदानस्थल र बुटवलको मतगणनामा पुगेको थिएँ । संसारमा बिरलै यस्तो होला, जहाँ निरन्तर मतगणना हुँदा पनि २ साताभन्दा बढी समय परिणामका लागि कुर्नपर्छ र मतपत्र च्यातिँदा अदालतलाई निर्णय लिन २ महिनासम्म समय लाग्छ । मतगणनामा जे देखियो मतगणनाका क्रममा अनेकन जोक बने । घरघरमा गएर कसलाई भोट दिने भनेर टिपोट गरेको भए छिटो हुन्थ्यो भनिए । मतगणना केन्द्रभित्र भने एकमत पनि खेर नजाओस् भन्दै खटिएका कर्मचारी र सुरक्षाकर्मी गम्भीरताका साथ काम गरिरहेका थिए । धेरै पारिश्रमिक होस् भन्दै कतिपय ठाउँमा सीमित समूह बनाएर दिन पनि लम्बाइयो । बढी काम गर्ने सबैभन्दा धेरै गाली खानेहरू भए । अलि लामो समयसम्म भोट नआए उनीहरूमाथि नै जाइलाग्ने गर्थे, उम्मेदवार तथा दलका प्रतिनिधि । एक पटक गनिसकेर सबैलाई देखाएर चाङमा राखेको मतपत्र पनि खै देखाउनोस् त भन्दै फेरि गणना गर्न लगाउँथे, जसले धेरै समय नष्ट भयो । आफूलाई भोट नपरे मतपत्र नै नक्कली मान्ने र बदर गराउन खोज्ने प्रवृत्ति प्रशस्तै देखियो । त्यसो त मतदानका कर्मचारी, पर्यवेक्षक र सुरक्षाकर्मी निर्वाचनपूर्व नै दलबाटै सेटिङ भएको आभास मिल्थ्यो । नाङ्लोजत्रो आकारको मतपत्रमा निलो रङका चिन्ह र त्यसमाथि निलो रङकै स्वस्तिक छापले समस्या भएको सबैको गुनासो थियो । मसिना चिन्हका बीचमा निलो मसीको सानो छाप पहिल्याउँदै सबै प्रतिनिधिलाई देखाउँदा एउटा मत गन्न झन्डै २ मिनेट लाग्थ्यो । कसैमा विवाद भए त झनै कुरै सकियो । मतगणना ढिलो हुनुका कारणमा प्रतिनिधि र उम्मेदवार नै बढी जिम्मेवार थिए । मतगणनाका बेला कतिपय दलका कार्यकर्ता आफूआफूमै झगडा गरिरहेका थिए । कतिपय उम्मेदवार थोरै भोटका कारण परिचयपत्र खल्तीमा लुकाएर बसेका थिए । कुनै बेला म्यादी प्रहरीका कारण पनि समस्या उत्पन्न भयो । अधिकांश उम्मेदवारले नातेदार र परिवारका सदस्यलाई प्रतिनिधि बनाएका थिए । प्रभावहीन मतदाता शिक्षा ३४ जिल्लामा भएको पहिलो चरणको चुनावमा भएको ७३ प्रतिशत मतदान भएको थियो । सबैभन्दा बढी बदर मत हुने जिल्लामा ललितपुर १७१ र तेस्रोमा काठमाडौं १६२ प्रतिशत थिए । बदर मत समग्रमा १११८ प्रतिशत हुनुलाई अचम्मै मान्नुपर्छ । निर्वाचन आयोग तथा बिभिन्न संघसंस्थाले करोडौं खर्च गरेको मतदाता शिक्षाको लगानी बालुवामा पानीझैं भयो । बदर मत दोस्रो चरणमा घटाउने लक्ष्य निर्वाचन आयोगले लिएको थियो । एक महिनासम्म चलेको मतदाता शिक्षा कार्यक्रमले पनि दाङ, रूपन्देहीजस्ता सबै जिल्लामा सयौं निर्वाचन शिक्षा कार्यकर्ता परिचालित भए, तर अपेक्षित सुधार भएन । मतपत्रमा स्वस्तिक छाप प्रयोग नै मतदाता शिक्षा कार्यक्रमको प्रमुख विषय हो, त्यसकै ज्ञानसमेत धेरैले पाएनन् । मतपत्रमा ल्याप्चे लगाएको, एउटै पदमा १ भन्दा बढी छाप लगाएको संख्या हजारांै थियो । मतपत्रका अन्तिम २ कोलममा रहेका खुला वडा सदस्यका २ पदमा एउटै कोलमका २ जनालाई मत दिन मिल्छ भन्ने त कसैले थाहा नपाएको जस्तो देखिन्थ्यो, मतपत्रमा । कलमले चिन्ह लगाएको, कोठाभित्र सीमित नभएको, उम्मेदवार नभएका चिन्हमा पनि छाप हाने, मतपत्र पुरै खाली, आवश्यकभन्दा बढी चिन्हमा छाप भएका पनि थुप्रै थिए । मतदाता भोट हाल्ने तरिका प्रहरी र खटिएका कर्मचारीसंँग सोधपुछ गरिरहेका देखिन्थे । कर्मचारी पनि अप्रत्यक्ष रूपमा आफ्नो विचार भएको दलको चिन्हमा मत हाल्न सिकाइरहेका थिए । ठूलो मतपत्र, मतदाता शिक्षाको पहँुच र प्रभावकारिता र राजनीतिक दलहरू नै मतदातासम्म पुग्न नसक्नु र गठबन्धन गर्दा मतदातालाई जानकारी नहुनु बदर मत बढी हुनुमा जिम्मेवार छन् ।आचारसंहिता मौन अवधिमा निर्वाचन आचारसंहिता लागू भए पनि मतदातालाई प्रभावित पार्न धेरै चलखेल भए । पैसा वितरण, भोज, सामाजिक सञ्जालको प्रयोग भए । उल्लंघन भए १ लाख जरिवानादेखि उम्मेदवारी रद्दसम्मको कारबाहीको कानुनी व्यवस्था छ । तर एक जनाले पनि सजाय पाएन । तेस्रो चरणमा पनि आचारसंहिता उल्लंघन गर्ने उम्मेदवार र दलले समाजलाई उचित दिशा दिन नसक्ने भएकाले उनीहरूलाई भोट नदिनमात्र भन्दैछन्, निर्वाचन आयुक्तहरू ।सूचना प्रवाहसबैभन्दा खड्केको विषय मिडियालाई सूचना प्रवाह थियो । मिडिया सेन्टरको राम्रो व्यवस्थापन नहँुदा छिनछिनमा अपडेट गराउने चाहनामा रहेका सञ्चारकर्मीहरू पीडित थिए । उनीहरू दलका प्रतिनिधि र पर्यवेक्षकलाई छिनछिनमा फोन गर्थे, तर भित्र फोन उठाउन निषेध गरिएको थियो । मोबाइल साइलेन्ट मोडमा राख्न पाइने हुनाले एसएमएस र सामाजिक सञ्जालमार्फत लुकेर अपडेट हुन्थ्यो । माइकबाट नतिजा भन्ने व्यवस्था मिलाइए पनि त्यो निकै परम्परागत थियो ।उम्मेदवारलाई भोक न निद्रा कार्यकर्ता र उम्मेदवारहरू निर्वाचन प्रचारप्रसारदेखि अझ विशेषत: मतगणनाभर न भोक न निद्रा भएका थिए । प्रतिनिधिले पालैपालो खानपिन र सुत्ने गर्थे । आफैले नहेर्दा चित्त नबुझ्ने भएकाले उम्मेदवारहरू भोक न निद्रा बनेका हुन् । मतगणना लम्बिरहँदा खानपान र जीवनशैली बदलिएकाले कति त बिरामी भएका थिए । पहिलो हुने निर्वाचित हुने निर्वाचन प्रणालीमा एक मतले विजयी भएको ठाउँमा हजारांै मत बदर भएको छ । निर्वाचन आयोगले मतदाताको सुविधालाई विचार नगरी आफ्नो प्रशासकीय व्यवस्थालाई बढी महत्त्व दियो । राजनीतिकर्मीहरूको विद्यालय राजनीतिक दल हो । दलहरूले आदर्श, निष्ठा र नैतिक चरित्र विकास गर्नुपर्छ । निर्वाचन बिना कुनै किसिमको प्रतिनिधिमूलक लोकतन्त्र कल्पनासम्म गर्न सकिँदैन । निर्वाचन आयोगले परम्परागत सोचबाट माथि उठेर केही दूरगामी निर्णय लिई कार्यान्वयन गर्नसके भविष्यमा हुने सबै निर्वाचनका लागि सजिलो बन्छ । डा बुढाथोकी स्थानीय निर्वाचन २०७४ का पर्यवेक्षक हुन् ।"
यस्ता नेता चाहन्छन् ठोरीवासी,"पर्सा २ नम्बर प्रदेशको सबैभन्दा पश्चिमी सिमाना हो, ठोरी । पर्सामा पहाडी समुदायको बाहुल्य रहेको एक मात्र गाउँपालिका यही हो । जिल्लाकै पिछडिएको गाउँपालिका भएकाले यस पटकको निर्वाचनमा स्थानीयले उम्मेदवारसँग भारतसँगको ठोरी नाकाको विकास, सडक, पर्यापर्यटन, विद्युत् विकास र खहरे नियन्त्रणको माग राखेका छन् । वीरगन्ज नाका नखुल्दा ठोरी मुलुकमा नुन भित्रिने मुख्य नाकाका रूपमा चिनिन्थ्यो । गत वर्ष ६ महिना लामो बन्द हडतालमा वीरगन्ज ठप्प हुँदा ठोरीबाटै भित्रिएको इन्धन र खाद्यान्नले धान्यो । ठोरी(केरुङ मार्ग निर्माण तथा विस्तारको मुद्दा बलियो रूपमा उठाउन सक्ने उम्मेदवारलाई पनि मतदाताले विश्वास गर्न सक्ने सम्भावना छ । यो मार्गलाई प्रवद्र्धन गर्न गत वर्ष स्थानीयले ठोरीदेखि केरुङसम्म मोटरसाइकल यात्रासमेत आयोजना गरेका थिए । स्थानीय प्रद्युम्न गौतम यसपटक बाढीले ठूलै क्षति गरेकाले आफूहरूको प्रमुख माग खहरे खोला नियन्त्रण र वीरगन्ज(ठोरी हुलाकी सडक निर्माण रहेको बताए । हामीलाई अमुवा, सरस्वती, ढेडु, ठुटे, सिकारीबास, ओरिया खोलाले बर्सेनि पीडा दिएका छन्, उनले भने, वर्षायाममा सदरमुकाम पुग्न भारतीय बाटो प्रयोग गर्नुपर्ने बाध्यता अन्त्य भएको छैन, यसको दीर्घकालीन समाधान खोजेका छौं । वीरगन्ज(ठोरी सडक अविलम्ब निर्माण हुनुपर्ने, पुल निर्माणको कामलाई तीव्रता दिनुपर्ने माग पनि मतदाताको छ । अर्का स्थानीय अनन्तकुमार श्रेष्ठ निकुञ्जबाट गाउँ पस्ने हात्ती, गैंडा, बाघ, बँदेलजस्ता जनावरबाट भइरहेको जनधन र बालीनालीको क्षति नियन्त्रणको मुद्दा पनि प्रमुख रहेको बताउँछन् । हामी वर्षौंदेखि यो पीडा खेपेर बाँचिरहेका छौं, उनले भने, जुन उम्मेदवारले निकुञ्ज प्रशासन तथा सरकारसँग वन्यजन्तु आक्रमण समाधानका लागि आवाज उठाउन सक्छ, उसलाई मत दिने सोच बनाएका छौं ।स्थानीय शिक्षक प्रेम लामा ठोरी गाउँपालिकाका अधिकांशको नाता(सम्बन्ध र बिहेबारी, शिक्षादीक्षा सबै व्यवहार चितवनसँग जोडिएकाले धेरै मतदाता ठोरी गाउँपालिकालाई ३ नम्बर प्रदेशमा गाभ्न लबिइङ गर्न सक्ने बलियो अध्यक्ष चुन्ने मनस्थितिमा रहेको बताउँछन् । ठोरीका लागि ३ नम्बर प्रदेशमा गाभिने मुद्दा अहम् हो, उनले भने, धेरै मतदाताले यस विषयमा उम्मेदवारको वजन र उनीहरूले विगतमा देखाएको व्यवहार पनि मूल्यांकन गरिरहेका छन् । ठोरीलाई वीरगन्ज नाकाको विकल्पको रूपमा विकास गर्न सक्ने दरिलो नेतृत्व स्थानीयको चाहना रहेको उनले बताए। नाका खुले यसले ठोरीको मुहार फेर्ने सम्भावना छ, उनले भने, त्यति नै महत्त्व ३ नम्बर प्रदेशमा विलय हुने मुद्दालाई पनि मतदाताले दिएका छन्। यो गाउँपालिका २ नम्बर प्रदेशको प्रमुख पर्यटकीय स्थल बन्न सक्ने सम्भावना रहेकाले मतदाताले उम्मेदवारबाट त्यसतर्फ पहलको पनि अपेक्षा राखेको लामा बताउँछन् । जातीय र भौगोलिक विविधता, प्राकृतिक सुन्दरतामा धनी यो गाउँपालिकामा होमस्टे फस्टाउँदै छ । भारतीय पर्यटक पनि पिकनिक मनाउन आउने गरेका छन् । यहाँ ११ हजार ८७ मतदाता छन् । सबैभन्दा बढी तामाङ, त्यसपछि ब्राह्मण(क्षत्री र नेवार छन् । सुवर्णपुरमा तामाङ समुदायको बाहुल्य छ । निर्मलबस्तीमा नेवार र ठोरीमा बाहुन(क्षत्री बढी छन् । कांग्रेसले साबिकका सुवर्णपुर गाविस अध्यक्षसमेत रहेका जरीलाल थिङ लामालाई अध्यक्ष र ठोरीकी गीतादेवी विष्टलाई उपाध्यक्षको टिकट दिएको छ । लामाले सुवर्णपुर क्षेत्रको र विष्टले ठोरी क्षेत्रको मत तान्न सक्ने गरी सन्तुलन मिलाउन खोजिएको देखिन्छ । एमालेले साबिक निर्मलबस्ती गाविसका दुईपटक अध्यक्ष रहिसकेका लालबहादुर श्रेष्ठलाई अध्यक्ष र ठोरीकी गोकुलीकुमारी रेग्मीलाई उपाध्यक्ष उठाएको छ । श्रेष्ठले निर्मलबस्तीको नेवार र रेग्मीले ठोरीका बाहुनक्षत्रीको मत तान्न सक्ने गरी सन्तुलन मिलाउने प्रयास गरिएको छ । माओवादीले निर्मलबस्तीका पदमलाल श्रेष्ठलाई अध्यक्ष र सुवर्णपुरकी शान्ति थिङलाई उपाध्यक्षको टिकट दिएको छ ।"
टुकीकै भरमा कति बस्नु ?,"सिरहा अधिकांश मतदाताले स्थानीय चुनावका लागि भोट माग्दै दैलोमा आएका उम्मेदवारसँग बाटोघाटो, व्यवस्थित सहर, शैक्षिक सुधारको चाहना व्यक्त गर्दै आएका छन् । तर, उत्तरवर्ती विकट चुरे क्षेत्रका मड्यान, महाजनी, अम्बास, हात्तीमुडा, चकमकेलगायत तीन दर्जन गाउँका मतदाताको माग भिन्न छ । उनीहरू भन्छन् खोलामा बाढी आउँदा गाउँमै थुनिनुपर्ने बाध्यता हटाइदिनेलाई भोट दिन्छौं । खुट्टी, सर्रे, बेतहा र झिरहरी खोलामा बाढी आउँदा हरेक बर्खामा सदरमुकाम र बजारसँगको सम्बन्ध टुट्ने गर्छ । उम्मेदवारसँग उनीहरूले यी खोलामा पुल हाल्नुपर्ने माग गरेका छन् । हरेक उम्मेदवारसँग झोलुंगे पुल माग गरेका छौं, अम्बासका शंकर राईले भने, यी खोला तर्न नसकेर हामी तीन महिनासम्म बजार र सदरमुकाम जान सक्दैनौं । पुल बनाइदिए हामीलाई अरू विकास चाहिएन ।बाटोघाटो, खानेपानीको चरम समस्या रहेको अम्बास, हात्तीमुडालगायत तीन दर्जन गाउँका बासिन्दा अझै टुकीकै भरमा रात काट्छन् । केही घरमा मात्र सोलार जडान छ । विकास र सरकारी पहुँचबाट टाढा रहेका यी बस्ती धनगढीमाई र लहान नगरपालिकामा पर्छन् । अधिकांश स्थानीय खेतीपातीबाट गुजारा गर्छन् । कसैले बाँसजन्य सामग्री बेचेर थोरै रकम आम्दानी गर्छन् । तीन महिना बजारसँग सम्पर्क विच्छेद हुँदा आफ्नो सीप प्रयोग गरी बनाएको सामग्री बिक्री गर्नसम्म पाउँदैनौं, सन्तवीर राईले भने, त्यसैले हामीलाई अरू विकासभन्दा खोलामा पुल चाहिएको हो ।स्थानीयले व्यावसायिक सीप उपलब्ध गराइदिन पनि माग राखेका छन् । जंगलबाट ल्याएको भोर्लाको पातबाट टपरी बनाएर बिक्री गर्छौं तर बजारमा मेसिनबाट टपरी बनाएर बिक्री हुने गरेको छ, देवु आलेले भने, हामीलाई पनि त्यस्तो मेसिन उपलब्ध गराएर सीप सिकाइदिए रोजगारीमा समस्या हुँदैनथ्यो ।विद्यार्थीले नजिकै विद्यालय हुनुपर्ने माग गरेका छन् । बालबालिका घण्टौं हिँडेर विद्यालय पुग्न बाध्य छन् । विद्यालय पुग्न र आउन दुई घण्टा हिँड्नुपर्छ, कक्षा ९ मा अध्ययनरत हात्तीढुंगाकी सृजना कार्कीले भनिन् बिहान नभ्याएर जहिल्यै पहिलो घण्टी छुट्छ । यो क्षेत्रमा चार विद्यालय छन् । तर एक गाउँबाट अर्को गाउँ पुग्नै एक घण्टा लाग्छ ।"
प्राथमिकता उच्च मावि र सडक,"जगरनाथपुर गाउँपालिकामा पर्ने बिजबनियाका व्यापारी सुभाष यादव साबिकको गाविस गाउँपालिकामा रूपान्तरित भएकोमा खुसी छन् । तर, गाउँपालिकाको भविष्य के होला भन्ने चिन्ता पनि उत्तिकै छ । हामीले जति दु:ख पायौं, पाइसक्यौं, उनले भने, हाम्रा सन्तानले नपाऊन् ।साबिकका जानकीटोला, जगरनाथपुर, औराहा, मसिहानी, बिजबनिया र पिडारीगुठी गाविस गाभिएको जगरनाथपुर भौतिक तथा शैक्षिक रूपमा जिल्लाकै पिछडिएको गाउँपालिका हो । छुट्टै सडक छैन । नजिकको नगरपालिका पोखरियादेखि सदरमुकाम वीरगन्जसम्म आउन गण्डक नहरको सर्भिस रोडको भर पर्नुपर्ने बाध्यता छ । सिंगो गाउँपालिकामा एउटा पनि उच्च मावि छैन । त्यसका लागि पोखरिया नै धाउनुपर्ने बाध्यता छ। राज्य पुन:संरचनासँगै सिंहदरबारको अधिकार गाउँपालिकामा आएको चर्चा चलिरहँदा स्थानीय पनि आशावादी छन् । स्थानीयले आफ्नो गाउँपालिकामा कम्तीमा व्यवस्थित पक्की सडक र स्तरीय उच्चमावि चाहेको यादव बताउँछन् । हामी स्थानीय चुनावमा भोट माग्न आउने नेतालाई पनि यही भन्दै छौं, उनले भने, गण्डक नहरको होइन, आफ्नै चौडा र पक्की सडक खोजेका छौं, हाम्रा नानीले आफ्नै गाउँमा दस जोड दुई पढ्न पाऊन् ।यो गाउँपालिका शिक्षा र सडक मात्र होइन, बिजुलीबत्ती, सिँचाइलगायतमा पनि ठगिएको छ । व्यवसायी अजयकुमार गिरी कतिपय घरधुरीमा अझै पनि बिजुली बत्ती नपुगेको बताउँछन् । गाउँगाउँ जोड्ने सडक पनि जीर्ण छन् । मुख्यमात्र होइन, भित्री सडक पनि जर्जर छन्, कतिपय घरमा अझै बत्ती बल्न सकेको छैन, गिरी भन्छन्, भोट माग्न आउने उम्मेदवारसँग यिनै गुनासो गर्दै छौं, सबैले आश्वासन दिएका छन् । हेरौं, जितेपछि वाचा पूरा गर्छन्गर्दैनन् ? अर्का स्थानीय सञ्जयकुमार साह मधुवाहा, जगरनाथपुर, बिजबनिया, पिडारी, सुहपुर, बिसुनपुर्वा खोलाहरूमा पुल नहुँदा आउजाउमा सास्ती छ । गण्डक नहर गाउँपालिका भएरै बगे पनि स्थानीयले सिँचाइ अभाव झेलिहेका छन् । मैले उम्मेदवारलाई यिनै समस्या सुनाएँ, उनले भने, पुल र सिँचाइ अभाव हाम्रा लागि ठूला समस्या हुन् । केही दिनअघि बाढीले गण्डक नहर भत्किएर गाउँपालिका डुबानमा पर्यो । उम्मेदवारले नहर व्यवस्थित गर्न पनि पहल गर्नुपर्ने स्थानीयको माग छ। यो गाउँपालिकामा १४ हजार ६ सय मतदाता छन् ।"
"साना नेताले सुनेनन्, ठूला आउनुपर्यो","जमुनिया जिल्लाकै बढी धान उत्पादन हुने गाउँमध्येको हो । अगुवा रुद्रनारायण चौधरीका अनुसार यहाँ ३ सय बिघा धानखेत छ । पूर्व रुपनी र पश्चिम ढुलनजस्ता स्थानीय खोलाको सिँचाइले भदौरे र मंसिरे गरी वर्षको २ बाली धान फल्छ । जमिन उर्वर भए पनि गरिबी चरम छ । दलितहरू छाक टार्नकै लागि भारतको पन्जाब र हरियाणामा मजदुरी गर्न बाध्य छन् । त्यही यथार्थ चित्रण गर्ने एउटा उखानै प्रचलित छ यहाँ पन्जाबको भारु, जमुनियाको थारू, गहिरी टोलको दारू । भारतबाट कमाएर ल्याएको पैसा युवाले छिमेकी गाउँ गहिरी टोलमा आयातित मदिरा सेवन गरेर सिध्याउँछन् । भारु सकिएपछि फेरि भारतका सहरमा पलायन हुन्छन् । युवाले मदिराको लत नत्यागेसम्म राज्यले पैसाको खोलो नै बगाए पनि गरिबी नहट्ने रुद्रनारायणको बुझाइ छ । अर्का स्थानीय लक्ष्मण चौधरीका अनसार जमुनियाको मात्र नभई यहाँको बजारमा मदिरा सेवन गर्न सर्लाहीका गाउँबाट समेत आउन थालेका छन् । ४८ वर्षीय विल्टु रामले अशिक्षा र अज्ञानताका कारण यहाँको दलित समुदायले राज्यले दिएका सुविधा पनि उपभोग गर्न नपाएको बताए । कतिपयको जन्म र बिहे दर्ता हुन सकेको छैन । नागरिकता हुने ज्येष्ठ नागरिक पनि सामाजिक सुरक्षा भत्ताबाट वञ्चित रहेको उनको भनाइ छ । गाउँमा बालविवाह अझै व्याप्त छ । स्थानीयको अर्को समस्या हो गाउँको आधारभूत विधालयमा पढाइ नहुनु । स्वास्थ्यचौकी पनि छैन । अब ठूला नेतालाई सुनाउन पाए हाम्रा समस्या समाधान हुन्थे कि ? चौधरीले भने, स्थानीय नेताले गर्न सक्ने भए त अहिले यसो भन्नुपर्ने अवस्थै आउँदैनथ्यो नि ।"
चुनावले फेरिँदै भारदहको भाग्य,"भारदह (सप्तरी) एकताका पहिचानसहितको अधिकार प्राप्तिको मधेस आन्दोलनको केन्द्रमा थियो, भारदह । पछिल्लो ६ महिने आन्दोलनमा यहाँका पाँच जनाले ज्यान गुमाए । तर, यो ऐतिहासिक थलो अहिलेसम्म अस्तित्वकै लागि संघर्ष गरिरहेको छ । मधेस मुद्दाको सहज अवतरणपछिको स्थायी शान्तिको चाहमा छन्, स्थानीय ।शान्तिमै यहाँको भविष्य निर्भर छ, शिक्षक देवनाथ यादवले भने, लोकतन्त्रप्रति आस्थावान् स्थानीय जनता आशावादी भएकै कारणले चुनावमा सहभागी हुँदै छन् । आन्दोलनका बेला पूर्णतया अशान्त एवं अस्थिर भारदहले तेस्रो चरणको स्थानीय तह चुनावमा ठूलो राजनीतिक महत्त्व राख्छ । दाइजो प्रथाको अन्त्य, महिलाको सम्मान, पहिचान र अधिकारका विषय मुख्य चुनावी मुद्दा बन्नुले यहाँको राजनीतिक चेतनाको उचाइलाई देखाउँछ । असल चरित्रका जनप्रतिनिधिले जितेमा मात्र यो सम्भव हुनेछ, ४० वर्षीया निर्मलादेवी दासले भनिन् ।प्रदेश दुईको अन्य ठाउँभन्दा निकै फरक यहाँ चुनावी प्रचारप्रसारको क्रममा होहल्ला, माइकिङ वा डीजे घन्काइएको सुनिएन । साइकल, पैदलै र चार पांग्रेमा उम्मेदवारका ब्यानर एवं चुनाव चिह्नसहित भोट मागे । आन्दोलनमा सहिद भएकाप्रति सम्मान प्रकट गर्नलाई सादगीका साथ प्रचारप्रसार भएको स्थानीय इन्जिनियर श्यामसुन्दर मण्डलले बताए ।भदौमा उत्कर्षमा पुग्ने प्रचण्ड गर्मीले गर्दा बाह्य वातावरण सुनसान देखिए पनि घर, पसल, मन्दिर र कर्मथलोमा भेटिने स्थानीयले कसलाई जिताउँदा भारदहले काँचुली फेर्छ तिनकै बारेमा छलफल गरिरहेका छन् । पाँच वर्षका लागि सत्ता हात पार्ने, स्वार्थ पूरा गर्ने र हिँड्ने चरित्रकाबाट सावधान हुनुपर्यो, मण्डलले भने, धनवान्भन्दा चरित्रवान् चुन्नुपर्यो । जनतालाई कमजोर पारेर सदैव शासन गर्नेे सोच भएकाबाट सचेत रहेर भोट खसाल्न उनले सुझाव दिए ।जनतामा राजनीतिक चेतनाको विकास हुन नदिनमा राज्य पक्ष पनि जिम्मेवार रहेको मण्डलले बताए । यतिका वर्षपछि आएको चुनावमा अहिले देखिएकोभन्दा अझ बढी सहभागिता र रौनक हुनुपर्ने हो, उनले भने, सरकार, दल, नेतृत्व एवं उम्मेदवारले नागरिकको विश्वास गुमाएर यस्तो भएको हो ।मतदानकै अघिल्लो दिन असोज १ मा विश्वकर्मा पूजा र लगत्तै दशमी आउने भएकाले पूर्व तयारीमा समेत स्थानीय जुटेका छन् । शान्ति स्थापना भएमा यो नगर स्वत: समृद्ध बन्नेमा उनीहरू एकमत छन् । लामो मधेस आन्दोलनले गर्दा बनेको अशान्त छविले यहाँको ऐतिहासिक कंकालिनी भगवती मन्दिरमा बाहय भक्तजनको भीड कम हुँदा बजारव्यवसाय घटेको छ । स्वदेशीबाहेक भारतका धार्मिक पर्यटकसमेत यहाँ आउँछन् । कतिखेर के हुने हो ठेगान नभएकाले बाहिरका मानिस यहाँ आउनै छाडे, शिक्षक यादवले भने ।महिलाको सम्मान, पहिचान एवं समान अधिकारका लागि दाइजो प्रथाको अन्त्यलाई स्थानीयले प्रमुख चुनावी मुद्दा बनाएका छन् । आन्दोलनको बेलामा भएको महिला लक्षित सुरक्षाकर्मीको ज्यादतीबारे पनि स्थानीयले आवाज उठाइरहेका छन् । निर्वाचित जनप्रतिनिधिले घरदेखि बाहिरसम्म महिलाको सम्मानका लागि प्रतिबद्ध भएर कदम चाल्नुपर्ने स्थानीयको माग छ । संविधान संशोधन र सीमांकनलगायतका राजनीतिक मुद्दाबाहेक यहाँ पनि पहिलो एवं दोस्रो चरणको चुनावमा जस्तै पूर्वाधार विकासकै माग जोडतोडका साथ अघि आएको छ । बिजुली, खानेपानी, ढल तथा नाला निकास, सडकको विस्तार, विद्यालयमा सुधार, शौचालय, प्रतीक्षालय, तटबन्ध, मठमन्दिर र कलेज निर्माणमा स्थानीय केन्द्रित छन् । यो सबैका बीच दुई दशकपछि आफ्नो जनप्रतिनिधि छान्ने, माग राख्ने, मिलेर योजना बनाउने र विकास गर्ने अवसर आएकाले भारदहवासी पनि दंग छन् ।"
मतदानकेन्द्र पुग्दै कर्मचारी,राजविराज असोज २ गते हुने स्थानीय तह चुनावका लागि कर्मचारी मतदान केन्द्रमा पुग्न थालेका छन् । बिहीबार निर्वाचन सामग्रीसहित कर्मचारी जिल्लाका १८ वटै तहका मतदान केन्द्रमा पुगेका हुन् । जिल्लाभर ४ सय ६२ मतदान केन्द्र छन् । सबै मतदान केन्द्रमा मतपत्र लगायतका सामग्रीसहित कर्मचारी पुगिसकेको जिल्ला निर्वाचन कार्यालय प्रमुख महेशकुमार ठाकुरले बताए । कर्मचारीले शुक्रबार बिहानदेखि आइतबारसम्म मतदाता परिचयपत्र वितरण गर्नेछन् । सुरक्षा अवस्थाको जानकारीनेपाल प्रहरीका प्रमुख प्रहरी महानिरीक्षक प्रकाश अर्याल र सशस्त्र प्रहरी महानिरीक्षक सिंहबहादुर श्रेष्ठ सहितका सुरक्षा निकायका उच्च अधिकारीहरू बिहीबार सप्तरी आएका छन् । उनीहरूले जिल्ला प्रहरी कार्यालयमा आयोजित कार्यक्रममा जिल्लाको सुरक्षा अवस्थाबारे जानकारी लिँदै सुरक्षा व्यवस्थालाई थप मजबुत बनाउन निर्देशन दिए । ९ नगरपालिका र ९ गाउँपालिका रहेको जिल्लामा २ सय ९५ मतदान स्थल र ४ सय ६२ मतदान केन्द्र तोकिएका छन् । तीमध्ये ३ सय २४ मतदान केन्द्र संवेदनशील र १ सय ३८ मतदान केन्द्र अति संवेदनशील रहेको प्रहरी उपरीक्षक मुकेशकुमार सिंहले बताए ।प्रमुख जिल्ला अधिकारी भागिरथ पाण्डेका अनुसार संवेदनशील रहेका मतदान केन्द्रहरूमा कम्तीमा ९ र अति संवेदनशीलमा कम्तीमा ११ जना नेपाल प्रहरी परिचालित गरिनेछन् । यस्तै प्रत्येक मतदान केन्द्रमा सशस्त्र प्रहरी समेत परिचालन गरिने प्रजिअ पाण्डेले जनाए । नेपाली सेनाले नियमित गस्ती गर्नेछ । चुनावका लागि सुरक्षा व्यवस्था कडा पारिएको छ । मतदान केन्द्र र सहरबजारका चोक चोकमा प्रहरी उपस्थिति बाक्लिएको छ । सीमा क्षेत्रमा आउजाउ गर्नेहरूमाथि निगरानी थालिएको छ ।
बाढीपीडित बस्तीमा छैन उत्साह,"यही बस्तीमा अहिले भोट माग्न हस्याङफस्याङ गर्दै आउने उम्मेदवारको ताँती नै छ । पीरमर्का बुझ्नेभन्दा पनि आश्वासन दिने बढी रहेको स्थानीय बताउँछन् । उनीहरू उम्मेदवारहरूसँग बाढीले नसताउने स्थानमा बसाइँ सारिदिन आग्रह गरिरहेछन् । तत्काल आङ ढाक्ने कपडा र अन्नको माग राखेका छन् । भडकिलो चुनावी प्रचारमा जुटेका पार्टीका नेताकार्यकर्तालाई उनीहरूको आग्रह र संवेदनाले छोएको देखिँदैन । कांग्रेसबाट दलित पदकी उम्मेदवार रविनादेवी पासवान र महिला सदस्यका उम्मेदवार सुखलादेवी मंगलबार त्यहाँ भोट माग्न पुगे । एउटा हातमा चुनाव चिह्न अंकित झन्डा र अर्कोमा नमुना मतपत्र लिएर आएका यिनलाई आफ्नो चुनाव चिह्न कुन ठाउँमा पर्छ भन्नेसम्मको ज्ञान रहेनछ । सुखलादेवीले स्थानीयलाई फकाउँदै भनिन्, यहाँ बाढीको समस्या छ । मैले चुनाव जितेपछि सरकारसँग लडेर यो समस्या हल गर्छु । अर्की दलित महिला सदस्य रविना त बोल्नै लजाइन् । उनीसँग आएका कार्यकर्ताले नबोली कसरी चुनाव जित्छ्यौ ? भनी प्रश्न गर्न थाले । सारीको फुर्कोले अनुहार छोप्दै भनिन्, श्रीमान्ले उठ् भन्नुभयो अनि उठें । जितेपछि के गर्ने थाहा छैन ।यो बस्तीमा मुसहरका ८३ परिवार छन् । सबैको एउटै पेसा मजदुरी गर्ने हो । मजदुरी नगरे पेटमा अन्न पस्दैन । बाढीले घरबास बगाएपछि उनीहरूलाई सरकारले २५ केजी चामल, दालसहितको प्याकेज दिएको थियो । त्यसैका भरमा उनीहरू छन् । त्यसमा पनि नागरिकता नहुने करिब २५ परिवारले राहत नपाएको गुनासो छ । नपाउने परिवारलाई पाउने परिवारबाटै सहयोग भएको छ । आखिर सबै जनतै हुन् । राहतमा पनि किन यस्तो भेदभाव हो ? सर्वदेवी सदा भन्छिन्, सरकारले दिएको राहत सकिनै लाग्यो, कसरी यी छोराछोरी पाल्ने ? साउन अन्तिमको बाढीले यो पूरै बस्ती जलाम्मे थियो । बाढीपछि नहरकिनारमा आश्रय लिएका धेरैजसो मुसहरहरू अहिले घरमै फर्किसके । केहीचाहिँ अझै नहरमै रात कटाउँछन् । डुबेकै घर मर्मत गरी बस्न थालेकी विमलीले भनिन्, अहिले यही चिसोमा बस्ने, खाने हो । पानी नपसुन्जेल उनीहरू सकेसम्म घरबाहिर निस्किएनन् । बाहिर जमिन डुबाउँदै थियो । कमलु पानीको खाल्डोमा परे । त्यसैको चिसो गढेछ क्यारे, बिरामी भयो । सुत्ने ठाउँ पनि चिसो भयो । ओढ्ने ओछ्याउने पनि राम्रो थिएन, उनले भनिन्, उपचारका लागि सथनी अस्पतालमा लग्यौं । सक्दैनौं भन्दै धरान लैजान भने । लैजान सक्ने अवस्था भएन । बाटैमा उसको ज्यान गयो ।बाबु फुदन घरमा थिएनन् । मजदुरीका सिलसिलामा धरानमा थिए । भाइ शंकरले फोनमार्फत ८ वर्षीय छोराको मृत्युको खबर सुनाउँदा उनी विक्षिप्त बने । तत्काल घर पुग्न सकेनन् । बाढीले जताततै अवरोध थियो । गाडी चलेका थिएनन् । पानीमा डुबुल्की मार्दै हिँडेरै भोलिपल्ट घरमा आएँ, उनले सुनाए, अन्तिम बेला पनि छोरालाई देख्न पाइनँ । भाइ शंकरले कमलुलाई समाधिस्थ गर्ने जमिन नपाएपछि बाढीमै बगाइदिए ।"
जुनकिरीको उज्यालो,"काठमाडौं जुनकिरी अर्थात् नानी थापा । नाटक हेरुन्जेल पात्र र नाटकको नाम उस्तैजस्तै लाग्छ । रंगकर्मी नानीचाहिँ जुनकिरी जस्तै चम्किली छिन् नाटकभर । यतिबेला आफ्नै लेखन र निर्देशनमा उनले एकल अभिनय गरेर दर्शक रिझाउने प्रयास गरेकी छन् । राष्ट्रिय नाचघरमा जुनकिरी लाई नियमित मञ्चनमा ल्याएकी छन् । रंगमञ्च उनका लागि नौलो होइन । उनी बाल्यकालदेखि नै यो क्षेत्रसित नजिक छिन् । १४ वर्षको उमेरमै पहिलो एकल नाटक पुतली मञ्चन गरेकी नानीले बेचिएकी चेली, विद्रोह, अ ब्युटिफुल वुमन मञ्चन गरिसकेकी छन् । नेपाली समाजकै पीडित नारी पात्र र मनोविज्ञान समातेर तयार पारेको जुनकिरी लाई उनले सर्वनाम थिएटरमा गतवर्ष पनि मञ्चनमा ल्याएकी थिइन् । यसपटक सामाजिक उद्देश्यसहित जोडेर उनले हेटौंडाबाट मञ्चन थालेकी हुन् । अघिल्लो साता हेटौंडामा केही दिन मञ्चन भएको नाटक यतिबेला नाचघरमा दिनमा दुई सो भइरहेको छ । सिन्धुपाल्चोकमा निर्माणाधीन नमुना माझी बस्तीका लागि श्वेताश्री फाउन्डेसनलाई सघाउन नानी लागिपरेकी हुन् । झन्डै डेढ घण्टा लामो नाटकमा नानीले आफ्नो सम्पूर्ण अभिनय क्षमता दर्साएकी छन् । नाटक गर्भवती महिलाको रहस्यमय कथाबाट सुरु हुन्छ । गाउँकी जुनकिरी नाम गरेकी युवती । उनी पवित्र जलजस्तै स्वच्छ छिन् । तर, जब ससाना सपना बोकेर सहर पस्छिन्, यसपछि उनको जीवनमा आउने उतारचढाव निकै करुणायम लाग्छ । एकल आमाप्रति समाजले राख्ने दृष्टिकोण, त्यस्ता आमाले भोग्नुपर्ने खराब दिनहरू नाटकमा मनछुने गरी प्रस्तुत छ । उनले यो नाटकमार्फत एकल आमाले समाजमा इज्जतका सात बच्चा हुर्काउन पाउने अधिकारको वकालतसमेत गरेकी छन् । बाबु पहिचान नभएको सन्तानले पनि आमाको पहिचान बोकेर सम्मानसाथ समाजमा बाँच्ने अधिकार संविधानले दिएको छ । नाटकले यतातिर पनि बहस गर्न खोजेको देखिन्छ ।जुनकिरी पात्रलाई भने समाजका पीडित नारी समुदायको प्रतीकको रूपमा प्रस्तुत गरिएको छ नाटकमा । अनेक रुमानी सपना बोकेर सहर पस्ने ग्रामीण युवतीहरू कसरी देहव्यापारसम्म पुग्छन् र त्यसको परिणति कस्तो हुन्छ भन्ने पाटो पनि नाटकमा हेर्न सकिन्छ । एकल आमाको संघर्ष, बहादुरी र चुनौतीपूर्ण दृश्य पस्किन खोजे पनि नाटकको प्रस्तुति भने चाहेजस्तो गम्भीर बन्न सकेको छैन । दृश्यलाई सहज बनाउन र अझ स्पष्ट पार्न प्रयोग गरिएको ध्वनि प्रशंसायोग्य लाग्छ । केही दृश्यहरू भने अनावश्यक लम्ब्याइएकोझैं भान हुन्छ ।लोटस फोटोग्राफी स्कुलको प्रस्तुति रहेको नाटक असोज ५ सम्म मञ्चन हुनेछ ।"
महिलानजिक हुन डर लाग्छ,"सन् २०१५ का लोकप्रिय दुई टेलिभिजन ड्रामा किल मी, हिल मी र सी वाज प्रिटी का अभिनेता पार्क सियो जुन अचेल अनौठो कुरा गरिरहेका छन् । उनी भन्छन्, मलाई महिला कोस्टारसँग काम साह्रै असजिलो लाग्छ । बरु, पुरुषसँगै कम्फर्टेबल महसुस गर्छु । महिला सहकर्मीसँग काम गर्दा अरूले के भन्ला भन्ने पीर परिरहने उनले बताएका छन् । कामकै सिलसिलामा सोझो हिसाबले अप्रोच गर्दासमेत मान्छेले नचाहिने अफवाह फैलाउलान् भनेर डराउने गरेको पार्कको भनाइ छ । महिलासँग काम गर्न, तिनको नजिक हुन गाह्रो छ, उनी भन्छन्, सँगै देखिएभेटिए अफेयर चलेको हल्ला फैलाइन्छ ।आफ्नो पछिल्लो फिल्म मिडनाइट रनर्स मा पुरुष सहकर्मीसँग काम गर्दा यस्तो कुराको मतलबै नभएको पार्क बताउँछन् । रंगकर्मी काङ हा निउलसँग त आफ्ना धेरै कुरा मिलेको भन्दै उनी खुसीसमेत भएका थिए । अगस्टमा रिलिज भएको पार्कको फिल्मले राम्रो रेटिङ पाएको थियो । सन् २०११ मा म्युजिक भिडियोमार्फत पार्क कोरियन फिल्म क्षेत्रमा छिरेका थिए । त्यसपछि उनले टीभी ड्रामा गर्न थाले । ड्रिम हाई, पट्स अफ गोल्ड, वान वार्म वल्र्ड, विच्स रोमान्स जस्ता शृंखलामा देखिएपछि म्युजिक बैंक नामक म्युजिक रियालिटी सोका होस्टसमेत बने । उनका कपितय ड्रामा नेपाली दर्शकमाझ पपुलर छन् । प्राय: चियरफुल वा प्लेफुल भूमिकामा देखिने भएकाले पार्क सबै उमेर समूहका दर्शकमाझ परिचित छन् । उनलाई स्टाइलिस्ट अभिनेता पनि मानिन्छन् । उनको ड्रेस सेन्सको सबैले तारिफ गर्छन् । अमेरिकी क्लोथिङ ब्रान्ड टमी हिलफिगरको विज्ञापन गर्ने उनी पहिलो एसियन मेल मोडलसमेत हुन् ।"
पुरस्कारको नालीबेली,"काठमाडौं (कास) २५ वर्षअघि पुरस्कारहरूको इतिहासबारे नेपाली प्रतिभा र पुरस्कारहरू निकालेका डिल्लीराम मिश्र नेपाली पुरस्कारको इतिहास तयार पारेका छन् । हालै राजधानीमा वाङ्मय शताब्दीपुरुष सत्यमोहन जोशी, मानव अधिकार आयोगका अध्यक्ष अनुपराज शर्मा र प्रा वासुदेव त्रिपाठीले ग्रन्थको लोकार्पण गरे । उक्त कृतिले सामान्य पाठकका लागि पुरस्कारहरूको बारेमा बृहत् सूचना प्रवाह गर्ने अध्यक्ष शर्माले बताए । तीनपटक मदन पुरस्कार पाएका सत्यमोहन जोशीले नेपाली भाषासाहित्यको इतिहासको विकासमा महत्त्वपूर्ण कृति आएको बताए । उनले भने, हाम्रो पालामा व्यक्तिले भन्दा पनि कृतिले पुरस्कार पाउँथ्यो । अहिले पुरस्कारहरूमा पनि विकृति छाउन थालेका छन् । नेपाली पुरस्कार क्षेत्रका विगत आधा शताब्दीको इतिहास जान्न अब सजिलो भएको त्रिपाठीले सुनाए । वर्षाैं अनुसन्धान परियोजना सञ्चालन गरेर तयार पारिएको किताब अनुपम रहेको प्राज्ञ डा जगमान गुरुङले बताए । डा रामप्रसाद ज्ञवालीले पुस्तकमा केही सामान्य व्याकरणका कुराहरूमा सुधार गर्नुपर्ने उनले सुझाव दिए । कार्यक्रममा प्राज्ञ प्रा दिनेशराज पन्त, डा सुरेन्द्र केसी, डा रमेशचन्द्र अधिकारीले समेत बोलेका थिए ।"
न्यौपानेको तेस्रो,"काठमाडौं (कास) पत्रकार दामोदर न्यौपाने तेस्रो पुस्तकसहित आएका छन् । ट्यालेन्ट शो बालदिवस अवसरमा बिहीबार ८ कक्षा पढ्ने श्रीतिका तिमल्सिना, ७ कक्षा पढ्ने एलेक्स अधिकारी र १२ कक्षा अध्ययनरत सुजिता न्यौपानेले सार्वजनिक गरे । कान्तिपुरकर्मीसमेत रहेका न्यौपानेको पुस्तक रुचिकर रहेको बालसाहित्य लेखक तथा पत्रकार नेत्र तामाङले टिप्पणी गरे । शिक्षकले ससाना कुरामा ध्यान नदिँदा बालबालिकाले मनोवैज्ञानिक असर व्यहोर्नुपरेको छ, उनले भने, यो कथाले मेरो मन छोयो । अर्का बालसाहित्य लेखक श्रीराम राईले भने, विद्यालयमा जान्ने विद्यार्थीलाई मात्र प्राथमिकता दिइने जीवन्त समस्यालाई पुस्तकमा उठाइएको छ । अरू विद्यार्थी पनि सबल हुन्छन् भन्ने देखाइएको छ । लेखक न्यौपानेले बालबालिकालाई हेर्ने हाम्रो दृष्टिकोण र व्यवहार गर्ने तरिका बदल्नुपर्नेमा जोड दिए । स्वदेश प्रकाशनले छापेको पुस्तकमा प्रिजंग गुरुङले चित्र कोरेका छन् । न्यौपानेको यसअघि एम्बुसमा ६ वर्ष र कर्म : सिकाइमा गहिरिएको खाडल निस्केका छन् ।"
भवानीका नेवारी कथा,"काठमाडौं (कास) भवानी तुलाधर लिखित नेवारी कथाहरूको संग्रह हयूपा (परिवर्तन) आएको छ । नेपालभाषाकी वरिष्ठ कवि नारायणदेवी श्रेष्ठले राजधानीमा कृतिको लोकार्पण गर्दै तुलाधरका कथाहरूमा नेपाली नारीले भोगेका दु:ख, पीडा र स्वतन्त्रताको चेतनालाई उठाइएको बताइन् ।कथाहरूमा नारी मानसिकता, भूकम्पमा परेकाको विपत्ति, उज्यालोको खोजलाई जोड दिइएको प्रा प्रेमशान्ति तुलाधरको भनाइ रह्यो । नेपाल भाषा परिषद्का सचिव नवीन चित्रकारले तुलाधरले दुई दशकपछि पुन: कथाहरू लेखन सुरु गरेको उल्लेख गर्दै अब उनको लेखनले निरन्तरता पाउने आशा व्यक्त गरे । प्रा तुलसीलाल सिंह, छत्रबहादुर कायस्थ र कवयित्री प्रतिसरा सायमीले पनि १९ कथा रहेको कृतिबारे बोलेका थिए ।"
बालकथा लिएर अरूणा,"काठमाडौं (कास) डा अरुणा उप्रेती महिला स्वास्थ्यमा संवेदनशील छन् । त्यसको अभिव्यक्ति उनी विभिन्न पत्रपत्रिकामा लेखरचनाका माध्यमले गर्ने गर्छिन् । साथै बालबालिकाको मनोभावप्रति पनि उनी निकै सचेत छिन् । राजधानीमा बुधबार उनको बालकथा संग्रह नै लोकार्पण भयो । फूलमाया चरी बालकथा संग्रह महिला, बालबालिका तथा समाज कल्याण मन्त्री आशा कोइरालाले सार्वजनिक गरिन् । अरुणाले कथा संग्रहमार्फत बालबालिकाको मनोविज्ञानमा सूक्ष्म अध्ययन गरेको मन्त्री कोइरालाले बताइन् । त्यस्तै, लेखक अनन्त वाग्लेले उप्रेतीको कृतिमा बालमनोभावको अब्बल प्रस्तुति रहेको दाबी गरे । उनले बालबालिकासम्बन्धी निकै कम पुस्तक छापिने गरेको र छापिएका केही सामग्री पनि बालमैत्री नभइरहेको बेला उप्रेतीको कृतिले त्यसलाई तोडेको बताए । साहित्यकार गीता त्रिपाठीले उप्रेतीको कथा संग्रहले अभिभावक, समाज र राज्यको हरेक पक्षलाई बालमैत्री बनाउन उत्प्रेरित गर्ने दाबी गरिन् । संग्रहमा २० कथा छन् । उप्रेतीले आफू बाल्यकालदेखि लेखरचनामा रुचि राख्ने बताउँदै नजानिँदो शैलीमा बालमनोविज्ञान बुझेर कथा लेख्ने प्रयास गरेको बताइन् । बालबालिकाबारे लेख्नु निकै गाह्रो रहेछ, उनले भनिन् ।"
एभरेस्ट अवार्ड र फेसन,"काठमाडौं एभरेस्ट फिल्म एकेडेमीले पाँच फिल्मकर्मीलाई सम्मान गरेको छ । एभरेस्ट लाइफ टाइम अचिभमेन्ट अनर बाट वरिष्ठ फिल्म निर्देशक लक्ष्मीनाथ शर्मालाई सम्मानित गरिएको हो । पूर्वप्रधान सेनापति रुक्मांगद कटवालले शर्मालाई सम्मानपत्र र दोसल्लाले सम्मान गरे । चार दशकभन्दा लामो समय फिल्म क्षेत्रमा बिताएका शर्माले भारतबाट फिल्म पढेर आएका थिए । उनले मनको बाँध को पटकथा लेखेका थिए भने बदलिँदो आकाश, छोरी बुहारी लगायतका फिल्म निर्देशन गरेका छन् । हामीले फिल्म सुरु गर्दा वर्षमा एकदुइटा मुस्किलले बन्थे, उनले भने, अहिले नेपाली फिल्म क्षेत्र फस्टाउँदै छ । कार्यक्रममा सन् २०१६ भरि प्रदर्शनमा आएका फिल्महरूमध्येबाट अभिनय, निर्देशन, सिनेमाटोग्राफी र दृश्य सम्पादनमा एभरेस्ट सिने अनर प्रदान गरिएको थियो । जात्रा का निर्देशक प्रदीप भट्टराई र अभिनेता विपिन कार्कीले विधागत उत्कृष्टताको अवार्ड पाए । त्यस्तै, लुट २ बाट दृश्य सम्पादनका लागि सुरेन्द्र पौडेल र सिनेमाटोग्राफीका लागि पुरुषोत्तम प्रधानले अवार्ड थापे । कलालाई कुनै पनि सिमानाले नबाँधिने उल्लेख गर्दै पूर्वप्रधान सेनापति कटवालले दक्ष जनशक्ति र प्रविधिको विकासले नेपाली फिल्म क्षेत्र व्यापक बन्दै गएको बताए । कार्यक्रममा कुटुम्ब ब्यान्डले सांगीतिक प्रस्तुति दिएको थियो । ब्यान्डले उत्सव, परिवर्तन, सान्नानी, सय थरी बाजा एउटै ताल लगायत आधा दर्जन धुनहरू सुनायो ।त्यस्तै, समारोहमा समसामयिक जातीय पहिरन विषयमा विभिन्न डिजाइनरका पहिरनमा सजिएर मोडलहरू र्याम्पमा उत्रिए । डिजाइनरहरू मिनु श्रेष्ठ, अस्मिता डंगोल, विद्या तामाङ, क्रिविना कक्षपती, पासाङ तामाङ, समन प्रजापती, निधि श्रेष्ठ, सागर आलेमगर, जोसिला श्रेष्ठ, अनु श्रेष्ठ, विष्ण श्रेष्ठ, अनिता विक, अञ्जली लामा, प्रमिता श्रेष्ठ, विमला थापा, सुनीता श्रेष्ठ, रेखा मोदी मित्रुकाका पहिरनहरू र्याम्पमा देखाइएका थिए ।"
दसैंमा लन्डन,"लन्डनमा स्वागतपछि (दायाँबाट) गायक हेमन्त राना, संगीतकार कालीप्रसाद बाँस्कोटा र कलाकार सुषमा कार्की ।लन्डन (कास) संगीतकार कालिप्रसाद बाँस्कोटा, गायक हेमन्त राना र हट एन्ड बोल्ड कलाकार सुषमा कार्की लन्डन आइपुगेका छन् । सिद्धार्थ एवं नेप्लिज इन्टरटेन्मेन्ट ग्रुपले गर्न लागेको विजया दशमी शुभकामना साँझका लागि कलाकार बेलायत आएका हुन् । बेलायत पहिलो भ्रमण भएकाले तीनै जना कलाकार खुबै उत्साहित छन् । हिथ्रो टर्मिनल फोरमा उत्रिँदा कलाकारलाई आयोजकहरू सिद्धार्थविक्रम क्षेत्री एवं नेप्लिज इन्टरटेन्मेन्ट ग्रुपका बिरेन खड्का, अनिल मल्ल, दीपक खड्का, अनिल आचार्यलगायतले स्वागत गरे । नीरा जहिले रिसाउने, पारि त्यो डाँडामा हेर, लैजाऊ घुमाउन मलाई ठमेल बजार जस्ता हिट गीतका सर्जक संगीतकार तथा नेपाल आइडलका निर्णायक बाँस्कोटा, सुन साइली साइली परदेशबाट गीतका गायक राना अनि हट एन्ड बोल्ड मोडल कार्की सहभागी दसैं शुभकामना साँझ मनोरञ्जनको भिन्न प्याकेज भएको आयोजकले दाबी गरेका छन् । तीनै जनाले यही शुक्रबार साँझ अल्डरटस्थित एम्पायर हलमा, १७ सेप्टेम्बरका दिन लन्डन साउथ हयारोको हयारो बरो फुटबल क्लब, २३ सेप्टेम्बरमा रेडिङस्थित किन्की कोला, २४ सेप्टेम्बरमा आसफोर्ड नोर्टन न्याचबुल स्कुल हल एवं १ अक्टोबरमा गेटवे हाउस उलविच लन्डनमा प्रस्तुति दिने तय भइसकेको छ ।"
नेपाल भाषा लिटरेचर फेस्टिभल हुने,"काठमाडौं (कास) राजधानीमा पहिलोपटक नेपालभाषा लिटरेचर फेस्टिभल हुने भएको छ । नेपालभाषा साहित्य नख:ले शनिबार पाटन संग्रहालयको केशवनारायण चोकमा फेस्टिभल गर्न लागेको हो । नेपालभाषा टाइम्स दैनिक र सन्ध्या टाइम्स सञ्चार सहकारीले फेस्टिभल गर्न लागेका हुन् । नेपाल भाषाको साहित्य सृजना सुस्त हुँदै गइरहेकोले यसलाई उकास्ने उद्देश्यले फेस्टिभल गर्न लागिएको आयोजक कमिटी उपाध्यक्ष सुरेश किरणले बिहीबार पत्रकार सम्मेलनमा बताए । मल्लकालदेखि नै नेपाल भाषामा साहित्य रचनाको अभ्यास सुरु भए तापनि विभिन्न समयमा यसमाथि आक्रमण भएकाले असर पर्दै गएको हो, उनले भने, फेस्टिभलमा नेपालभाषा साहित्यका विविध पक्षको बारेमा अन्तरक्रियासमेत गर्छाैं । यसले नेपाल भाषा साहित्यलाई उकास्ने आशा राखेका छौँ । फेस्टिभल छ सेसनमा बाँडिनेछ । पहिलो सेसनमा मल्ल के सुन्दरको उपन्यास द पोस्टर तथा कवि वसन्त चौधरीको नेपाल भाषामा अनूदित कविता संग्रह वसन्त को लोकार्पण गरिनेछ । यसलगत्तै प्रा प्रेमशान्ति तुलाधरले नेपाल भाषा साहित्यको परिचयबारे प्रवचन दिनेछिन् ।दोस्रो सेसनमा भोलिको नेपाल भाषा साहित्य विषयमा वरिष्ठ साहित्यकार भूषणप्रसाद श्रेष्ठ, ध्रुव मधिकर्मी, कवि सुलोचना मानन्धर र अध्येता राजन मानन्धरबीच छलफल हुनेछ । तेस्रो सेसनमा नेपाली भाषामा साहित्य सिर्जना गर्दै आइरहेका नेवा: स्रष्टाहरूसँग छलफल हुनेछ, जसमा संगीत तथा नाट्य प्रज्ञा प्रतिष्ठानका कुलपति सरुभक्त, कवि स्नेह सायमी, जलेश्वरी श्रेष्ठ र श्रीओम श्रेष्ठ रोदन सहभागी हुनेछन् । चौथो सेसनमा जनकवि दुर्गालाल श्रेष्ठ, वरिष्ठ साहित्यकार पूर्ण वैद्य, मथुरा सायमिदेखि नयाँ पुस्ताका दुई दर्जन साहित्यकारबाट नेपालभाषामा रचित साहित्य वाचन हुनेछ । फेस्टिभलको अन्त्यमा कुटुम्ब ब्यान्डका साथै लोकप्रिय गायकगायिकाबाट सांगीतिक प्रस्तुति रहने किरणले जनाए ।"
नेपथ्यको अर्को म्युजिक भिडियो,"काठमाडौं (कास) नेपथ्य ब्यान्डले नयाँ म्युजिक भिडियो ल्याएको छ । ब्यान्डले नवौं एल्बम ऐनाझयाल मा समाविष्ट मै मरी जाउँला गीतको भिडियो सार्वजनिक गरेको हो । लाङटाङ भेगतिरको लोकभाकामा आधारित तामाङ सेलो शैलीको उक्त गीतमा वैदेशिक रोजगारीमा गएकाहरूको वेदना समेटिएको छ । भेडाको ऊनजस्तो खोजी गरेकै ठाउँबाट यो भाका टिपेको नेपथ्यले जनाएको छ । यसको म्युजिक भिडियोलाई सिम्पल लिरिकल भिडियो का हिसाबले तयार पारिएको छ । हामीले हरेक एल्बममा औसत दस गीत राख्दै आएका छौं, नेपथ्य गायक अमृत गुरुङ भन्छन्, तीमध्ये एकाध मात्र लोकप्रिय हुन्छन्, बाँकी ओझेलमा पर्छन् । अहिले यो म्युजिक भिडियो आएकोमा खुसी लागेको छ ।"
"भारतमा डुंगा डुब्दा १९ को मृत्यु, ३० बेपत्ता",नयाँदिल्ली (सिन्हवा) उत्तरी भारतको बाघपत जिल्लास्थित यमुना नदीमा डुंगा डुब्दा कम्तीमा १९ जनाको मृत्यु भएको छ । घटनामा २० जना हराइरहेको भारतीय सञ्चारमाध्यमले जनाएका छन् । प्रहरीले ११ जनाको जीवितै उद्धार गरी उपचारका लागि अस्पताल पुर्याएको छ । प्रहरीका अनुसार डुंगा डुबेर हराएकाको खोजी जारी छ । उनीहरूमध्ये अधिकांशको मृत्यु भइसकेको प्रहरीको आशंका छ । डुंगामा ५० जना यात्रारत थिए । प्रारम्भिक अनुसन्धानमा क्षमताभन्दा बढी यात्रु बोकेका कारण डुंगा डुबेको हो । उत्तर प्रदेशका मुख्यमन्त्री योगी आदित्यनाथले दुर्घटनाबारे दु:ख व्यक्त गरेका छन् ।
२२ विद्यार्थीसहित २४ को मृत्यु,"क्वालालम्पुर मलेसियाको एक विद्यालयमा भएको आगलागीमा २४ जनाको मृत्यु भएको छ । राजधानी क्वालालम्पुरको दातुक करामतस्थित धार्मिक विद्यालयमा बिहीबार बिहान करिब पौने ६ बजे भएको उक्त घटनामा २२ विद्यार्थी र २ शिक्षकहरूको मृत्यु भएको मलेसियाली सञ्चारमाध्यमले जनाएका छन् । मृतक विद्यार्थीहरू १३ देखि १७ वर्षका छन् । मृतकहरूको शवलाई पोस्टमार्टमका लागि क्वालालम्पुरस्थित जनरल अस्पतालमा लगिएको छ । मृतकका शव कतिपय चिन्नै नसकिने अवस्थामा रहेकाले डीएनए परीक्षण गर्नुपर्ने स्वास्थ्यमन्त्री दातो एस सुब्रामानियमले बताएका छन् । मलेसियामा गत २० वर्षयताको यो सबभन्दा दु:खद् आगलागीको घटना भएको अधिकारीहरूले जनाएका छन् । अधिकारीका अनुसार उनीहरूमध्ये अधिकांशको शयनकक्षमा मृत्यु भएको हो । आगलागीपछि गम्भीर घाइते ४ सहित १० जनाको अस्पतालमा उपचार भइरहेको छ । अग्नि तथा उद्धार नियन्त्रण विभागका निर्देशक खिरुद्दिन द्रहमानले एएफपीलाई भने, यो हाम्रो देशको विगत २० वर्षको सबैभन्दा डरलाग्दो आगलागी हो । आगलागीमा परी सुरुमा २५ जनाको मृत्यु भएको जनाइए पनि प्रहरीले २४ को मृत्यु भएको पृष्टि गरेको हो । मलेसियामा इस्लामिक तहफिज विद्यालय कुरान पठनपाठनका लागि खोलिएका आवासीय विद्यालय हुन् । सञ्चारमाध्यमले विद्यालयको माथिल्लो तलाका कोठाहरू पूर्णरूपमा जलेको जताएका छन् । आगलागी भएलगत्तै दमकलसहित अग्नि नियन्त्रक घटनास्थलमा पुगे पनि उद्धारमा कठिनाइ भएको जनाइएको छ । अधिकारीले घटनाबारे अनुसन्धान भइहरहेको जनाएका छन् । अग्नि तथा उद्धार नियन्त्रण विभागका उपनिर्देशक सोइमाना जाहिदले भने, प्रारम्भिक अनुसन्धानमा विद्युत् सर्किट सर्ट भएर आगलागी भएको देखिएको छ । क्वालालम्पुर प्रहरी प्रमुख अमर सिंहले मृतकहरूको शरीर पूर्णरूपमा जलेको जनाए । उनले भने, बाहिर निस्कने एक मात्र ढोका भएकाले विद्यार्थीहरू भाग्न नसकेका हुन् । उनका अनुसार आगलागीपछि विद्यार्थीहरू ग्रिल ठोकिएका झयालबाट समेत उम्कने प्रयास गरेका थिए । यद्यपि १४ विद्यार्थी भने त्यहाँबाट बाहिरिएर ज्यान जोगाएका थिए । प्रधानमन्त्री नजिब रजकले घटनाप्रति दु:ख व्यक्त गरेका छन् । संघीय मन्त्री लोगा बाला मोहनले घटनाको तुरुन्तै छानबिन हुने बताएका छन् । उनले भने, छानबिनपछि भविष्यमा यस किसिमका घटनाको रोकथाम गर्न सकिन्छ ।"
फेरि उत्तर कोरियाको चेतावनी,"सोलटोकियो (रोयटर्स) राष्ट्रसंघद्वारा मंगलबार पारित नयाँ नाकाबन्दीमा प्रमुख भूमिका खेलेको भन्दै उत्तर कोरियाले अमेरिका र जपानलाई कडा चेतावनी दिएको छ । उत्तर कोरियाली समाचार संस्था केसीएनएका अनुसार उसले जापानलाई समुद्रमा डुबाइदिने र अमेरिकालाई खरानी र अन्धकारमय बनाइदिने धम्की दिएको हो । उत्तरद्वारा जारी विज्ञप्तिका अनुसार उत्तरले आफ्ना शक्तिशाली परमाणु हतियार प्रयोग गरी जापान र अमेरिकाको अस्तित्व सिध्याउने जनाएको हो । अमेरिकाले उत्तर कोरियामा आपूर्ति हुने तेलमा पूर्णप्रतिबन्ध लगाउने प्रस्ताव पेस गरे पनि सुरक्षा परिषद्ले उसको कच्चा तेलमाथि मात्र प्रतिबन्ध लगाएको थियो । प्रतिबन्ध लगाइएको कपडाको निर्यात उत्तर कोरियाको आम्दानीको प्रमुख स्रोत हो । हाम्रो छेउको जापानको अब कुनै अस्तित्व आवश्यक छैन । यसलाई परमाणु बमद्वारा समुद्रमा डुबाइदिनुपर्छ, कोरिया एसियाप्यासिफिक पिस कमिटीले जारी गरेको विज्ञप्तिमा उल्लेख छ ।त्यस्तै, अमेरिकाबारे लेखिएको छ, अमेरिकी मुख्य भूभागलाई खरानी र अन्धकारमय बनाऔं । आजसम्म हामीले गरेका तयारीहरूको सकेसम्म प्रयोग गरौं ।गतसाता प्योङयाङले हाइड्रोजन बम परीक्षण गरेपछि राष्ट्रसंघ सुुरक्षा परिष्दले थप नाकाबन्दी लगाएको हो । सुरक्षा परिषद्बाट मंगलबार उत्तर कोरियाले परमाणु कार्यक्रमका लागि रकम जुटाउन निर्यात गर्ने कपडा तथा तेलको आपूर्ति लक्षित नाकाबन्दी लगाएको थियो । उक्त प्रस्तावहरू सुरक्षा परिषद्बाट सर्वसम्मत पारित भएका थिए । प्रतिबन्धको प्रतिक्रिया दिँदै उत्तरले जापान र अमेरिकाविरुद्ध नयाँ धम्की दिएको हो । उत्तर कोरियाले आफूविरुद्धका सुरक्षा परिषद्का निर्णय सुरक्षा परिषद्का देशले पैसामा बिकेर अमेरिकाको आदेश पालना गरेको दाबी गरेको छ । जापानले उत्तर कोरियाको पछिल्लो अभिव्यक्ति एकदमै भड्काउपूर्ण र आश्चर्यजनक रहेको प्रतिक्रिया दिएको छ । जापानी मन्त्रिपरिषदका प्रमुख सचिव योसहिहिदे सुगाले भने, उत्तर कोरियाली चेतावनी दक्षिणपूर्वी एसियाली क्षेत्रमा जारी तनाव उत्कर्षमा पुर्याउने शिवाय केही होइन । यसलाई कुनै पनि हालतमा स्वीकार गर्न सकिँदैन । उत्तरले दक्षिण कोरियालाई पनि धम्क्याएको छ । बुधबार मात्रै दक्षिण कोरियाले पनि उत्तर कोरियाली सर्वोच्च नेता किम जोङ उनको शिर छेदन गर्ने टोली तयार गरिरहेको बताएको थियो । किमलाई तर्साउन दक्षिणले गरेको प्रचार शैलीलाई जापानले भने आलोचना गरेको थियो । अमेरिकी पहलमा पहिले राष्ट्रसंघीय सुरक्षा परिषद्ले गतमहिना उत्तर कोरिया, रूस र इरान लक्षित नयाँ नाकाबन्दी लागू गरेको थियो । नाकाबन्दीले रुष्ट उत्तर कोरियाले प्रशान्त महासागरस्थित अमेरिकी भूभाग गुआममा आक्रमण गर्ने चेतावनी दिएको थियो । उत्तर कोरिया, साउथ चाइना समुद्र तथा ताइवानसम्म हमला गर्ने क्षमतासहितको सैनिक बेस रहेको गुआममा अमेरिकी सेनाको अखडा हो । उत्तर कोरियकाले केही साताअघि जापानी आकाश हुँदै प्रहार गरेको क्षेप्यास्त्र समुद्रमा खसेको थियो । यसलाई उसले अमेरिकाविरुद्धको सैन्य कारबाहीको संज्ञा दिएपछि दुई देशबीचको तनाव उत्कर्षमा पुगेको हो । अमेरिका र उत्तरको द्वन्द्वमा अन्य देशहरूसमेत सामोल भएपछि विवाद विश्वव्यापी बनेको हो । चीन र रूसले वार्तामार्फत नै कोरियाली प्रायद्वीपमा जारी तनाव अन्त्य गनुपर्ने बताए पनि अमेरिका र दक्षिण कोरियाले संयुक्त सैन्य अभ्यास गरेका थिए । त्यसलगत्तै उत्तर कोरियाले राष्ट्रसंघ र अन्तर्राष्ट्रिय समुदायको आग्रहको बेवास्ता गर्दै शक्तिशाली क्षेप्यास्त्र परीक्षणलाई निरन्तरता दिइरहयो । राष्ट्रसंघीय सुरक्षा परिषद्ले सन् २००६ यता उत्तर कोरियाविरुद्ध ९ प्रस्ताव सर्वसम्मत पारित गरिसकेको छ । रूसी राष्ट्रपति भ्लादिमिर पुटिनले भनेजस्तै उत्तर कोरियाले भने उसको परमाणु कार्यक्रम रोक्नुको साटो वृद्धि गर्दै लगेको छ ।"
मधेसपहाड जोड्नेलाई भोट,"चितवनगुल्मी रोजगारीको सिलसिलामा प्रदेश २ का विभिन्न जिल्लाबाट यहाँ आएका स्थानीय धमाधम घर फर्कन थालेका छन् । आसन्न स्थानीय तह निर्वाचनमा सहभागिता जनाउन घर फर्किनेको स्थानीय बसपार्कमा लर्को छ । दुई दशकपछि हुन लागेको निर्वाचनमा सबैको उत्तिकै चासो र चिन्ता छ। ठूलो उमंग र उत्साहका साथ उनीहरू गाउँ फर्किन लागेका हुन् ।दैनिक ज्यालामजदुरी गरेर जीवन निर्वाह गरिरहेकाहरू काम छाडेर मतदान गर्न हिँडेका छन् । सबैको मुहारमा खुसी छ । बारा पत्रौता नगरपालिकाका मञ्जयकुमार यादव मजदुरी गर्न चितवन आएको ७ महिना भयो । जिप्सन बोर्ड र पेन्टिङको काम गर्ने उनी पहिलोपटक स्थानीय तह निर्वाचनमा सहभागी हँुदै छन् । कहिले घर पुगेर भोट हालौंजस्तो भएको उनले बताए । मतदाता परिचयपत्र बनाइसकेपछि भोट हालेर राम्रो मान्छेलाई जिताउनैपर्यो, बिहीबार साँझ रात्रिबस चढेर हिँडेका उनले भने, पार्टी हेरिन्न, गाउँको विकास गर्नेलाई भोट हालिन्छ । उनले यसअघि चुनाव जितेर गएका नेताले आफ्नो परिवार र गाउँको विकास गरे पनि समग्र क्षेत्रलाई उपेक्षा गरेको गुनासो गरे । राम्रोलाई जिताउनुपर्छ, उनले भने, नगरपालिकाको विकास गर्लान् भन्ने आस छ । उनले दैनिक ज्यालादारीमा काम गर्ने भएकाले भोट हालेर फर्किहाल्ने बताए । मजदुरी गर्दा उताभन्दा यता राम्रो ज्याला पाइन्छ । घरबाट भोट हाल्ने ३ जना छौं, उनले भने, सल्लाह गरेर मात्र भोट दिन्छौं । उनी बेलाबेला हुने मधेस आन्दोलनले रोजिरोटी गुम्ने गरेको र नेताको स्वार्थ पूरा गर्न मात्र आन्दोलन हुने गरेको गुनासो गर्छन् । अरू १८ जना साथीसँग सगोलमा बस्दै आएका छन् । तीमध्ये ८ जनाको मात्र मतदाता परिचयपत्र छ । बारा, रौतहट, सर्लाही र पर्साबाट बर्सेनि कामको सिलसिलामा यहाँ आउनेको संख्या बढदो छ । कोही धान रोप्न, गोड्न, कोही तरकारी खेती गर्न त कोही घर र फर्निचरको काम गर्न आउँछन् । ९ वर्षदेखि कामको सिलसिलामा आएका बारा पत्रौता नगरपालिकाका २७ वर्षीय मनोज यादव दोस्रोपटक भोट हाल्ने तयारीमा छन् । उनले पहिलोपटक संविधानसभाको चुनावमा भोट हालेका थिए । अब स्थानीय तहको चुनावमा भोट हाल्छु, उनले भने, मधेस र पहाडलाई टुक्रयाउने नारा बोक्नेलाई भन्दा मधेसपहाड जोड्ने नारा बोक्नेलाई भोट हाल्ने सोच छ । उनको घरमा ११ जना मतदाता छन् । हामी पार्टी देखेर वाक्क भइसकेका छौं, उनले भने, अब झूटा आश्वासन सुन्नु छैन, जसले गाउँको विकासमा प्रतिबद्धता जनाउँछ, उसैलाई घरको एकमुष्ट भोट हालिन्छ । उनीमात्र होइन । अहिले भोट हाल्न घर जानेको ताँती छ । यात्रुबसमा उस्तै भीड छ । युवादेखि पाका उमेरकाहरू धमाधम गाउँ फर्किरहेका छन् । भरतपुरस्थित बीपी कोइराला मेमोरियल क्यान्सर अस्पतालका प्रशासकीय अधिकृत गृहिनारायण महतो पनि शुक्रबार घर जाने तयारीमा छन् । सर्लाहीको बागमती नगरपालिका ८ का बासिन्दा उनी लामो समयपछि हुन लागेको चुनावमा भाग लिन पाउँदा दंग छन् । जागिर यता छ, घर उता छ, उनले भने, उत्सवका रूपमा आएको चुनावमा आफ्नो मतको सदुपयोग गर्न घर जाँदै छु । दोस्रो चरणको निर्वाचन हुँदा गुल्मीमा बसेर चुनावको अनुभव गरेका प्रदेश २ का बासिन्दा कति बेला घर पुगौं र निर्वाचन अभियानमा लागौं भनेर आतुर छन् । रौतहटको चन्द्रपुर नगरपालिका ९ का शीतल यादव सात महिनादेखि तम्घासमा छन् । भवन निर्माणको काम गर्ने उनलाई भोट हाल्न कति बेला घर पुगौंपुगौं भइरहेको छ । शरीर मात्र यहाँ छ, मन त घरतिरै छ, उनले भने, शुक्रबार घर जाने गरी टिकट लिएको छु, घर गएर आफ्नालाई भोट दिने हो । आफूसँगै अरू चार जना पनि भोट दिनकै लागि घर फर्कन लागेको उनले बताए ।यहाँ निजामती कर्मचारी, खुद्रा व्यापार, सैलुन व्यवसाय र निर्माण मजदुरीमा संलग्न करिब तीन सय जना छन् । चन्द्रकोट कन्स्ट्रक्सनका निर्माण व्यवसायी वीरबहादुर थापाले मधेसी समुदायका मजदुर चुनावका लागि घर जाँदा निर्माण कार्य ठप्प भएको बताए । उनले चन्द्रकोट क्याम्पसको भवन निर्माण गरिरहेका छन् । झन्डै २५ मजदुरमध्ये एक दर्जन मधेसी छन् । एउटा समूह तीन दिनअघि गयो, उनले भने, अर्को ८ जनाको समूह शनिबार जाँदैछ । कामदार अक्कल अन्सारीले वीरगन्ज उपमहानगरपालिकामा आफ्ना सबै साथी चुनाव प्रचारमा लागेकाले पुग्न निकै हतारो भएको बताए । २३ वर्षे अन्सारीले आफूले पहिलोपटक भोट हाल्न थालेकाले पनि गाउँ पुग्न निकै हतार भइरहेको सुनाए । ११ नम्बर वडामा मेरै चाचा उठेका छन्, उनले भने, सबै साथीले छिटो आइज भनेका छन्, अब पर्सि जान्छौं ।"
डुबानको स्थायी समाधान हुन्छ,"सर्लाही (कास) प्रधानमन्त्री शेरबहादुर देउवाले मधेसको डुबान समस्या समाधान गर्न भारत भ्रमणमा दुवै देशका प्राविधिक खटाएर निकास निकाल्ने सहमति बनेको बताएका छन् । डुबानको स्थायी समाधानको काम थालिएको छ, यहाँ आयोजित सभामा उनले भने, भारतले सीमामा बनाएका अग्ला सडकले पानी निकास हुन नसकेको बारे कुरा राखेको छु । भारतीय पक्ष पनि समाधान निकाल्नेमा सहमत भएको छ । उनले सर्लाहीमा २ सय किलोमिटर कालोपत्रे सडक निर्माणको क्रममा रहेको पनि बताए । कालोपत्रे बनेपछि जिल्लाको विकासमा ठूलो फड्को हुने उल्लेख गर्दै उनले कांग्रेस मधेसको उत्थानका लागि जहिले पनि अगाडि रहेको दाबी गरे । मधेसी जनताको भावनाको कदर गर्दै संविधान संशोधनका लागि सरकारले प्रस्ताव लगे पनि एमालेका कारण असफल भएको उनको आरोप थियो । उनले कांग्रेसको अन्तर्राष्ट्रिय सम्बन्ध राम्रो रहेकाले पनि विकासका लागि सहयोग हुने बताए । वरिष्ठ नेता रामचन्द्र पौडेलले कांग्रेसबाहेक सबै दल सिद्धान्तविहीन भएको आरोप लगाए । बजेट भागबन्डा गरेर खाने अनि विकास भएन भनेर कराउनेलाई जनताले चुनावमा जवाफ दिनुपर्ने उनले बताए ।"
अन्तर्घात गर्नेविरुद्ध कारबाही सिफारिस,दैलेख कांग्रेसको अनुशासन समितिले स्थानीय तह चुनावमा अन्तरघात गरेको भन्दै जिल्ला सभापति कृष्णकुमार बीसीसहित १४ जना नेताकार्यकर्ताविरुद्ध कारबाही प्रक्रिया अघि बढाएको छ । विभिन्न माध्यमबाट प्राप्त उजुरीका आधारमा उनीहरूमाथि कारबाही थालिएको हो । उजुरी परेका नेताकार्यकर्तालाई सात दिने स्पष्टीकरण सोधिएको छ । सभापति बीसीमाथि जिल्ला अधिवेशनका क्रममा सदरमुकामका विभिन्न होटलहरूमा खाना र आवासको करिब १५ लाख रकम नतिरेको आरोपसमेत लागेको छ ।सभापति बीसीले गिरिजाप्रसाद कोइराला स्मृति भवन निर्माणको नाममा देशविदेशबाट आएको चन्दा रकमको समेत हिनामिना गरेको भन्दै कार्यकर्ताले उजुरी दर्ता गराएका थिए । यस्तै स्थानीय तह निर्वाचनमा टिकट नपाएका व्यक्ति र उनीहरूका नजिकका कार्यकर्ताहरूले आधिकारिक उम्मेदवारलाई पराजित गराउन सक्रिय भएको भन्दै एक दर्जन कार्यकर्ताविरुद्ध उजुरी परेको छ । जिल्लाका २४ मध्ये १६ जना महाधिवेशन प्रतिनिधि र २० मध्ये १४ निर्वाचित जिल्ला कार्यसमितिका सदस्यको संयुक्त दस्तखतसहितको उजुरी पार्टीको केन्द्रीय कार्यालयमा परेको छ । विवादका कारण पार्टी कार्यालयको काम चैतदेखि बन्द छ । पार्टीको काम पनि सभापतिले आफ्नै निवासबाट सञ्चालन गर्दै आएको कार्यकर्ताको आरोप छ । असन्तुष्ट कार्यकर्ताले साउन १७ देखि पार्टी कार्यालयमा तालाबन्दी गरेका थिए ।
दुई एनजीओमाथि छानबिन,"पर्वत (कास) दाताको सहयोग रकम वितरणको नाममा दुर्गम बस्तीमा जबर्जस्ती धर्म परिवर्तन गराएको, आर्थिक अपारदर्शिता र साझेदार छनोटमा बेथिति गरेकोलगायत आरोपमा यहाँका दुई एनजीओ छानबिनमा परेका छन् । गुड नेभर इन्टरनेसनल र त्यसको साझेदार स्थानीय संस्था समाज कल्याण स्रोत विकास केन्द्रमाथि समाजकल्याण परिषद्ले छानबिन थालेको हो । परिषदका कानुन अधिकृत रमेशराज कार्कीले दुवै संस्थाले गरेका गतिविधिमा आर्थिक र कानुनी अनियमितता भएको उजुरीका आधारमा स्थलगत अनुगमन गरिएको बताए । औषधि र छात्रवृत्ति वितरणमा अनियमितता, जबर्जस्ती धर्म परिवर्तन लगायतका उजुरी परेका थिए, उनले भने, स्थलगत अनुगमन र स्थानीय साझेदारसँग छलफल गरेका छौं । प्रमाणका आधारमा प्रतिवेदन सार्वजनिक गर्छौं । एक महिनाभित्र छानबिन प्रतिवेदन सार्वजनिक गर्ने उनले बताए । गत फागुन दोस्रो साता पारित समाज कल्याण विधेयकअनुसार गैरसरकारी संस्थाले गलत गरेको प्रमाण फेला परे संस्थाको दर्ता खारेजसम्म गर्न सकिने व्यवस्था छ ।सन् २०१२ देखि पर्वतका विभिन्न पाँच गाउँमा सञ्चालित गुड नेभर्स नेपालले वार्षिक १२ देखि १५ सय बालबालिकालाई स्कुल पोसाक, छात्रवृत्ति वितरण, विद्यालयमा भौतिक संरचना निर्माण, औषधि वितरण लगायतका कार्यक्रम सञ्चालन गर्दै आएको छ । त्यस कार्यक्रमका लागि संस्थाले पाँचवटा गाउँमा मात्रै बर्सेनि पौने २ करोड रकम खर्चिन्छ । यो वर्ष १ करोड ६४ लाख बजेट छ, साझेदार संस्थाका कार्यक्रम अधिकृत देवीप्रसाद तिमिल्सिनाले भने, अघिल्लो वर्षभन्दा अहिले विद्यार्थी घटेका छन् । तिमिल्सिनाले आफ्नो संस्थासँग जोडेर आर्थिक अपारदर्शिताको उजुरी पर्नु सरासर पूर्वाग्रही भएको आरोप लगाए । हामीले सिधै सामान नदिएर स्कुलको खाता र सहकारीमार्फत रकम पठाउँछौं, उनले भने, एक रुपैयाँ अनियमितता भएको प्रमाण भेटिए जस्तोसुकै कारबाही भोग्न तयार छांै । गुड नेभर्सले गत वर्ष स्थानीय साझेदार संस्था छनोटमा प्रक्रिया नपुर्याएको भन्दै तत्कालीन जिविसले कार्यक्रम रोक्न पत्राचारसमेत गरेको थियो । तत्कालीन स्थानीय विकास अधिकारी विष्णुप्रसाद शर्माले पत्राचार गरे पनि संस्थाले समन्वय नगरी कार्यक्रम अघि बढाएको आरोप लगाएका थिए । जिल्ला समन्वय समितिका सामाजिक विकास अधिकृत लीलाधर सुवेदीले भने, चारचार महिनामा कागजी प्रतिवेदन बुझाउँछन्, फिल्ड अनुगमनमा लैजान्नन् । प्रतिवेदन बोकेर सम्बन्धित फिल्डमा पुग्न पाए वास्तविकता बाहिर आउँथ्यो । उनीहरूले त्यसमा चासो दिन्नन् । प्रमुख जिल्ला अधिकारी राजेश पन्थीले अख्तियार र समाजकल्याण परिषद्मा उजुरी परिसकेपछि स्थानीय प्रशासनले कारबाही प्रक्रिया अघि बढाउन नमिल्ने बताए । अख्तियार र समाजकल्याणले हेरिरहेको मुद्दामा हामीले हेर्न मिल्दैन, उनले भने, छानबिन सुरु भएको छ, सत्यतथ्य बाहिर आउँछ ।"
नहर मिच्ने पुल हटाइएन,"भरतपुर (कास) प्लटिङको जग्गालाई पायक पार्ने गरी नियमविपरीत बनाइएका पुल भत्काउन व्यवसायीले अटेरी गरेका छन् । प्रशासनले गत वर्ष नै सार्वजनिक नहरमा बनाइएका पुल सात दिनभित्र भत्काइसक्न निर्देशन दिएको थियो । भरतपुर११ बर्सेनी क्षेत्रको नहरमाथि अनियमित तरिकाले पुल बनाएको वर्ष दिन नाघिसकेको छ । प्लटिङको जग्गा बिक्री गर्न विभिन्न व्यक्ति र हाउजिङ कम्पनीले नारायणी लिफ्ट सिँचाइ आयोजनाको नहर अतिक्रमण गरी पुल बनाएका थिए । पूर्वी नहर क्षेत्रमा दर्जन पुल छन् । व्यवसायीले नहरको डिललाई ग्राभेल गरी बाटो बनाएका छन् । नहरको दायाँबायाँ प्लटिङ गरेका उनीहरूले वारपार गराउन बिनास्वीकृति पुल बनाएका हुन् । नहरको मुख्य भाग रहेको बसेनीको १ किमि क्षेत्रमा मात्र ९ भन्दा बढी छन् । तत्कालीन प्रजिअ विनोदप्रकाश सिंहले पुल भत्काउन नारायणी लिफ्ट सिँचाइलाई पत्राचार गरेका थिए ।सम्बन्धित निकायको स्वीकृतिबेगर व्यवसायीले पुल निर्माण गरेका हुन्, नारायणी लिफ्ट खगेरी सिँचाइ व्यवस्थापन डिभिजन कार्यालय प्रमुख डीई खेमबहादुर पाठकले भने, नहर वरपरका स्थानीयले पुल नभत्काउन प्रशासनमा निवेदन दिएपछि कुरा सेलायो ।"
आफूखुसी तलबभत्ता निर्धारण,"नवलपरासी जिल्लाका स्थानीय तहमा निर्वाचित जनप्रतिनिधिबीच तलबभत्ता बढाउने होडबाजी चलेको छ । गाउँनगरको आम्दानीका स्रोत पहिचानै नगरी उनीहरूले सभाबाटै पारित गराएर जथाभावी तलब तोकेका हुन् । कतिपय नगरपालिकाले सोझै तलब भनेका छन् त कतिपयले मापदण्ड पूरा गरेर भन्दै घुमाउरो भाषामा तलबभत्ता उल्लेख गरेका छन् । जिल्लाकै सबैभन्दा पिछडिएको रामग्राम नगरपालिकाका निर्वाचित जनप्रतिनिधिले कर्मचारीसरह मासिक तलबभत्ता लिने निर्णय गरेका छन् । पहिलो नगरसभाबाट पारित मासिक तलबभत्तामा मेयरलाई महिनाको ६० हजार, उपमेयरलाई ५० हजार, वडाध्यक्षलाई २५ हजार तोकिएको छ । तलबभत्ता लिने निर्णय गर्दा रामग्रामका ९३ जनै नगरसभा सदस्य खुसी देखिन्थे । गत वर्ष नगरपालिकाले आन्तरिक आयतर्फ १ करोड ६७ लाख मात्र आम्दानी गरेको देखिन्छ । हालै पारित निर्णयअनुसार नगरपालिकाको वार्षिक १ करोड ३० लाख रुपैयाँ तलबभत्तामै सकिने अवस्था छ । आन्तरिक आम्दानीको ९० प्रतिशत रकम तलबभत्तामा खर्च हुने भएपछि नगरले आन्तरिक राजस्व र करको दायरा बढाएर आगामी आवमा २ करोड ७० लाख आम्दानी गर्ने लक्ष्य राखेको छ । नगरसभाको निर्णयअनुसार मेयरलाई तलब ३५ हजार, इन्धन खर्च १६ हजार, दैनिक भ्रमण खर्च २ हजार, पत्रपत्रिका खर्च ५ हजार र बैठकभत्ता १ हजार तोकिएको छ । महिनामा कम्तीमा दुईवटा बैठक बस्ने कार्यतालिका छ । त्यसैगरी उपप्रमुखलाई मासिक तलब ३० हजार, त्यसैगरी इन्धन, सञ्चार र दैनिक भ्रमण खर्चबापत क्रमश: १४ हजार, ५ हजार र १ हजार ६ सय तोकिएको छ । उनलाई चाडपर्व खर्चबापत एकमुष्ट ३० हजार तोकिएको छ । १८ वटा वडा रहेको रामग्रामका वडाध्यक्षले मासिक २५ हजार तलबभत्ता पाउने भएका छन् । बजार र गाउँका वडाध्यक्षको सेवासुविधा पनि फरकफरक छ । वडाध्यक्षको मासिक तलब १८ हजार, इन्धनबापत ३ हजार ३ सय देखि ४ हजार १ सय ५० सम्म, सञ्चार खर्च ५ सय, दैनिक भ्रमण भत्ता १२ सय तोकिएको छ । चाडपर्वका लागि एकमुष्ट वार्षिक १८ हजार पाउँदै छन् । मेयरबाहेक सबैले साउन महिनाको तलबभत्ता बुझिसकेका छन् । नगर कार्यपालिकाका सदस्यलाई पनि मासिक तलबभत्ता दिने निर्णय भएको छ । नगरसभाले वडा सदस्यका लागि इन्धन शीर्षकमा मासिक ३ हजार, सञ्चारबापत ५ सय र दैनिक बैठक भत्ताबापत ५ सय तोकिएको छ । लुम्बिनी अञ्चलका ६ वटा जिल्लाका नगरपालिकामध्ये न्यून आन्तरिक आम्दानी हुनेमा रामग्राम पहिलो र कपिलवस्तु दोस्रो स्थानमा छन् । सरकारले नगरपालिकाका जनप्रतिनिधिलाई आफूखुसी तलबभत्ता नतोक्न निर्देशन दिए पनि उनीहरूले त्यसको अवज्ञा गरेका छन् । प्रदेशसभाले मात्र त्यस्तो सुविधा तोक्न सक्ने सरकारले जनाएको छ । कावासोती नगरपालिकाको नगरसभाले पनि आफूखुसी निर्णय गराएर जनप्रतिनिधिलाई तलबभत्ता खुवाइसकेको छ । प्रधानमन्त्री, सांसदले पनि तलब लिन्छन्, अन्य नगरपालिकाका जनप्रतिनिधिले पनि लिएका छन्, रामग्रामकी उपमेयर रम्भा कुँवरले भनिन्, नगरसभाले तलबभत्ता लिने निर्णय गरे पनि प्रदेशसभाले बनाउने सेवासुविधा र सर्तअनुसार कार्यान्वयन गर्न तयार छौं । मेयर र आफूले तलबभत्ता नलिएको उनले बताइन् । मध्यविन्दुमा ५० हजार मध्यविन्दु नगरपालिकाका जनप्रतिनिधिले नगर कार्यपालिका बैठकबाट मेयर र उपमेयरलाई क्रमश ५० र २० हजार तथा वडाध्यक्षलाई मासिक १० हजार तलब, बैठकभत्ता मासिक १ हजार उपलब्ध गराउने निर्णय लिएका छन् । नगरसभामा तलबभत्ताको निर्णय गराउँदा बाहिर नराम्रो सन्देश जाने भन्दै उनीहरूले नगर कार्यपालिकाको बैठकबाट निर्णय गराएका हुन् । मेयर चन्द्रबहादुर राना प्रधानाध्यापकबाट सेवानिवृत्त हुन् । सरकारी नियमअनुसार पेन्सन लिने व्यक्तिले दोहोरो सुविधा लिन नपाउने व्यवस्था छ । मेयरलाई मासिक सुविधाका नाममा २० हजार, सचिवालय खर्च १८ हजार, मासिक १ सय लिटर इन्धन र सञ्चार बापत २५ सय दिने निर्णय भएको छ । भुक्तानी लिन सबैले मापदण्ड पूरा गर्नुपर्ने भनेर घुमाउरो शैलीमा निर्णय गरिएको छ । भुक्तानीका लागि हरेक हप्ता कार्यसम्पादन फारम भरेर कार्यालयमा बजेटका लागि पेस गर्नुपर्ने उल्लेख छ । अधिवक्ता श्रीधर शर्मा सरकारी ऐनमा कुनै पनि सरकारी कार्यालयको आन्तरिक स्रोतको २२ प्रतिशतभन्दा बढी रकम तलब, पारिश्रमिक वा कार्यालय सञ्चालनमा खर्च गर्न नपाउने व्यवस्था रहेको बताउँछन् ।"
नगरले बनायो कृषि रणनीति,"ताप्लेजुङ (कास) सदरमुकाम फुङलिङ नगरपालिकालाई पाँच वर्षभित्र कृषि क्षेत्रमा आत्मनिर्भर बनाउने उद्देश्यसाथ पञ्चवर्षीय कृषि रणनीतिको मस्यौदा तयार पारिएको छ । नगरपालिकामा निर्वाचित जनप्रतिनिधि, वडा सचिव, सामाजिक परिचालक र अगुवा कृषकको सहभागितामा मस्यौदा बनाइएको हो ।नगरपालिकाका अनुसार दिगो कृषि विकासको माध्यमबाट रोजगारी सिर्जना गर्दै प्रतिस्पर्धी, पर्यटनमुखी, आत्मनिर्भर, समावेशी र समृद्ध नगर बनाउने दीर्घकालीन सोच राखिएको छ । कृषिलाई व्यावसायिक र नाफामूलक बनाउन निश्चित बालीको प्लट बनाउने, त्यसमा किसानलाई दक्ष बनाउने र बजार पहिचान गरी त्यहाँसम्म पुर्याउने वतावरण मिलाइनेछ । टोलका किसानलाई दक्ष बनाउन कृषक पाठशाला व्यवस्थित ढंगले सञ्चालन गर्ने उल्लेख छ । नगरपालिकाका उपप्रमुख बमबहादुर भट्टराई (तारा) ले यसका लागि जवाफदेही, सहभागिता र पारदर्शिताको नीति अवलम्बन गर्ने र कृषि विकासका लागि सुशासनमा सुधार गर्ने दाबी गरे ।"
शैक्षिक प्रमाणपत्रका आधारमा ऋण,"बाजुरा अधिकारसम्पन्न स्थानीय तह कार्यान्वयनमा आएपछि गौमूल गाउँपालिकाको गाउँसभाले विभिन्न आकर्षक निर्णय गर्दै चालु वर्षको बजेट विनियोजन गरेको छ । स्वरोजगारका अवसर वृद्धि गर्न शैक्षिक प्रमाणपत्रका आधारमा बेरोजगार युवालाई ऋण दिने गाउँसभाको निर्णय छ । हरेक परिवारलाई एक हल गोरु र दुहुनु भैंसी अनिवार्य गरिएको छ । यसअघिका विभिन्न सरकारले शैक्षिक प्रमाणपत्रका आधारमा बेरोजगारलाई ऋण उपलब्ध गराउने विषय भाषणमै सीमित रहेकामा गौमूलले यसका लागि बजेटै छुट्याएको हो । चालु आवमा ९० लाख रकम विनियोजन गरिएको अध्यक्ष हरिबहादुर रोकायाले बताए । गत साता सम्पन्न प्रथम गाउँसभाले शैक्षिक प्रमाणपत्रका आधारमा बिनाधितो ऋण उपलब्ध गराएर प्रत्येक वडामा युवा स्वरोजगार कार्यक्रम सञ्चालन गर्ने निर्णय गरेको थियो । उक्त गाउँपालिकामा ६ वडा छन् । शैक्षिक ऋणका लागि प्रत्येक वडामा १५ लाखका दरले विनियोजन गरिएको छ । ऋण उपलब्ध गराउन कार्यविधि तयार हुने क्रममा रहेको अध्यक्ष रोकायाले बताए । रकमको सीमा र ब्याज प्रतिशत कार्यविधिले तोक्छ, उनले भने । प्रमाणपत्र तह वा १२ कक्षाभन्दा माथि उत्तीर्णलाई उक्त ऋण उपलब्ध गराउने प्रारम्भिक योजना रहेको उनले बताए । उपाध्यक्ष सीता रोकायाले वार्षिक ६ प्रतिशतभन्दा बढी ब्याज नलाग्ने प्रावधान कायम गरिने जनाइन् । विपन्न समुदायको बसोबास रहेका साबिक दहकोट र मानाकोट गाविस मिलेर गौमूल गाउँपालिका बनेको हो । ९८ प्रतिशत बासिन्दा कृषि तथा पशुपालन व्यवसायमा संलग्न छन् । कृषि र पशुपालनलाई प्रवद्र्धन गर्न गाउँपालिकाले एक हल गोरु, एक दुहुनु गाई वा भैंसी र बाख्रा पालन व्यवसायलाई अनिवार्य गर्ने निर्णय गरेको छ ।गाउँपालिकाले घरघरमा च्याउजसरी खुलेका सहकारी नियन्त्रण गरी वडामा एउटा मात्र चलाउन दिने निर्णय पारित गरिएको छ । उक्त सहकारीलाई समेत गाउँपालिकाकै कार्यविधिले निर्धारण गर्नेछ । कुनै पनि घरपरिवार नछुट्ने गरी वडाभरिका परिवार उक्त सहकारीको सेयर सदस्य हुनेछन्, रोकायाले भने, सबै सेयर सदस्य परिवारले सहकारीबाट बराबर लाभांश प्राप्त गर्नेछन् ।चालु आवका लागि २१ करोड ७४ लाखको बजेट पास गरेको गाउँसभाले गाउँपालिकाको भवन निर्माणका लागि २ करोड, ४ वडा कार्यालय भवनका लागि ७० लाख, सडक निर्माणका लागि १ करोड ४० लाख विनियोजन गरेको छ । विकासका आधारभूत संरचना समेत नपुगेकाले दुई वर्षभित्र अत्यावश्यक पूर्वाधार निर्माण गरिसक्ने, सबै काम विद्युतीय प्रणालीबाट गर्ने जनाइएको छ ।"
स्कुलबाटै बेपत्ता बालक मृत भेटिए,"कञ्चनपुर (कास) ५ दिनअघि स्कुलबाटै बेपत्ता बालक मृत भेटिएका छन् । भीमदत्त नपा७ हल्दुखालस्थित महाकाली जनसेवा माविमा ८ कक्षामा अध्ययनरत १३ वर्षीय तिलक चन्दको बुधबार बेलुका स्कुलभन्दा ४ सय मिटर उत्तरतर्फ खोला किनारमा शज भेटिएको हो । हराएकै दिन बालकको हत्या गरेर स्कुलभन्दा केही पर फालिएको हुन सक्ने प्रहरी अनुमान छ । शव कुहिएर गन्हाइसकेकाले शरीरमा घाउचोट नदेखिएको प्रहरीले जनायो । प्रारम्भिक अनुसन्धानमा तिलककै सहपाठी १७ वर्षीय आशिष अधिकारीले हत्या गरेको हुन सक्ने देखिएको छ, डीएसपी ज्ञानबहादुर सेठीले भने, उनीसहित ४ जनालाई नियन्त्रणमा लिएर अनुसन्धान गरिरहेका छौं । तिलकले दुवै कानमा सुनको बाली लगाएका थिए । बालीकै कारण हत्या गरेको अनुमानसहित त्यता अनुसन्धान केन्द्रित गरेको उनले बताए । मृतकका आफन्तले आक्रोशमा आएर आशिषसहित अन्य शंकास्पदका घरमा ढुंगा प्रहार गरेका छन् । घटनाका कारण हल्दुखाल क्षेत्र दिनभरि तनावग्रस्त बन्न पुग्यो । आशिषको घरमा आगजनी प्रयाससमेत भएको छ । प्रहरीले हत्यारामाथि कारबाही गररै छाड्ने आश्वासन दिएपछि मात्र आफन्तलेशव बुझे । एकपछि अर्काे आपराधिक गतिविधि हुन थालेपछि स्थानीय त्रासमा छन् ।"
१९ लाई सार्वजनिक मुद्दा,"तनहुँ (कास) प्रहरीले १९ युवालाई सार्वजनिक स्थानमा हतियार चलाएको र सद्भाव खलबल्याउन खोजेको आरोपमा पक्राउ गरी सार्वजनिक अपराधको मुद्दा चलाएको छ । पक्राउ परेकाहरूमध्ये अधिकांश १५ देखि २० वर्ष उमेरका छन् । उनीहरूले गत शनिबार स्थानीय सनम राई र मनीष थापालाई बाँसका भाटाले हिर्काएको र खुकुरी प्रहार गरेको प्रहरीले जनाएको छ । सबैलाई सार्वजनिक अपराधको मुद्दा दायर गरिएको प्रहरी उपरीक्षक उमेशराज जोशीले बताए । दुई साताअघि पनि उक्त स्थानमा खुकुरी प्रहारबाट तीन युवा घाइते भएका थिए । व्यास ५ का १७ वर्षका परमेश्वर रानाभाट, १६ वर्षका हेमराज आले र १९ वर्षका सुनील आले घाइते भएपछि आक्रमण गर्नेको प्रहरीले खोजी गरिरहेको छ । पछिल्लो समय ठेक्कापट्टाको विषयमा पनि युवाहरूले खुकुरी प्रहार गर्ने, हत्यामा संलग्न हुने, रक्सी सेवन गरेर पेस्तोल बोकेर हिँड्ने लगायतका क्रियाकलाप गरिरहेको भेटिएको छ ।"
दुुर्घटनामा ९ घाइते,धादिङ (कास) थाँक्रे७ आठकिलोमा माइक्रो जुध्दा ९ यात्रु घाइते भएका छन् । बुुटवल घर भएका चालक सूर्य आलेमगर र पाल्पाका सुरेश रानाको उपचार भइरहेको छ । काठमाडांैबाट भैरहवा जाँदै गरेको लु१ज ३१५० नम्बरको माइक्रो र विपरीत दिशाबाट आउँदै गरेको लु१ज २७६१ नम्बरको अर्को माइक्रो ठोक्किएका थिए ।
सातापछि शव फेला,तनहुँ (कास) मादी नदीले बगाएर बेपत्ता एक युवकको शव फेला परेको छ । व्यास नगरपालिका३ बस्दै आएका कृष्ण कायस्थको शव देवघाट गाउँपालिका७ मा पर्ने त्रिशूली नदीको गाईघाटमा फेला परेको प्रहरीले जनाएको छ । उनी भदौ १९ देखि बेपत्ता थिए । सडेको अवस्थामा भेटिएको शवलाई हातको सिक्रीका आधारमा पहिचान गरिएको प्रहरी नायब निरीक्षक मनोज पाण्डेले बताए । कायस्थसँगै पौडी खेल्न गएका अर्का एक युवकलाई प्रहरीले नियन्त्रणमा लिएको छ । परिवारले कर्तव्य गरी हत्या गरेको भन्दै ती युवकविरुद्ध जाहेरी दिएका छन् ।
जलवायु परिवर्तनले दक्षिण एसिया प्रभावित,"माल्दिभ्स( जलवायु परिवर्तनले दक्षिणपूर्वी एसियाका नागरिकको स्वास्थ्य प्रभावित भइरहेको औंल्याउँदै विशेषज्ञहरूले हालै नेपाल, भारत र बंगलादेशमा आएको बाढीलाई यसको उदाहरणका रूपमा प्रस्तुत गरेका छन्। विश्व स्वास्थ्य संगठन (डब्लूएचओ), दक्षिणपूर्वी एसिया क्षेत्रका अनुसार वातावरण परिवर्तनका कारण समुद्र सतह बढेकाले बंगलादेश, भारत, म्यानमार, माल्दिभ्स, श्रीलंका र थाइल्यान्डमा खानेपानीमा समुद्रको नुनिलो पानी मिसिने समस्या देखिएको छ । नेपाल र भुटानमा भने पानीको स्रोत सुकिरहेको डब्लूएचओले जनाएको छ ।नेपालमा जलवायु परिवर्तनले औलो, डेंगु, हात्तीपाइले, कालाजार, जापानी इन्सेफ्लाइटिस, चिकनगुनियाजस्ता रोग देखिएको छ । मुटु रोग, कुपोषण र मानसिक अस्वस्थता पनि बढ्दो छ । अचेल मानव स्वास्थ्यमा मौसम परिवर्तनको व्यापक प्रभाव परिरहेको छ, हाम्रो क्षेत्रमा समेत यो समस्याका रूपमा देखिन थालेको छ, विश्व स्वास्थ्य संगठन, दक्षिणपूर्वी एसिया क्षेत्रीय कार्यालय, डिपार्टमेन्ट अफ नन कम्युनिकेबल डिजिज एन्ड इन्भाइरोमेन्टल हेल्थका निर्देशक डा थाक्साफोन थमाराङसीले भने, नेपाल, भारत र बंगलादेशमा हालै आएको बाढी पनि मौसम परिवर्तनकै प्रभाव हो । डब्लूएचओ, दक्षिणपूर्वी एसिया क्षेत्रीय समितिको ७० औं अधिवेशनमा उनले उक्त कुरा बताएका हुन् ।मौसम परिवर्तनले दीर्घकालीन प्रभाव पारिरहेको औंल्याउँदै डा थाक्साफोनले यो समस्याले यस क्षेत्रका मानिसलाई बिस्तारै मारिरहेको बताए । डब्लूएचओका अनुसार नेपालमा गरिएको एउटा अध्ययनले औसत तापक्रममा एक डिग्री सेन्टिग्रेड वृद्घिले औलोको समस्या २५ प्रतिशतले वृद्घि हुने देखिएको छ । सन् २०१५ को गर्मीयाममा दक्षिण भारतमा २ हजार ५ सय जनाको मृत्यु भएको थियो । विशेषज्ञहरूका अनुसार तापक्रम वृद्घिका कारण हुने खराब मौसमले चोटपटक, मृत्युसँगै मानसिक स्वास्थ्यमा समेत प्रभाव पारिरहेको छ । यस्तै, तापक्रम वृद्घिले गर्मीसँग सम्बन्धित रोग, मुटुका समस्या र मृत्युसमेत निम्तिएको छ ।वातावरणमा कार्बनडाइअक्साइड वृद्घिका कारण पानी र खाद्य आपूर्तिसमेत प्रभावित भई कुपोषण, झाडापखालालगायत समस्या देखिन थालेको छ । नेपाललाई समुद्रको जलसतह वृद्घिले खासै प्रभाव नपारे पनि माल्दिभ्सलगायत दक्षिणपूर्वी एसियाली मुलुकलाई समस्यामा पार्न थालेको छ । समुद्री सतह वृद्घिले श्वासप्रश्वास, एलर्जी, दमलगायत समस्या देखिएको जनाउँदै डा थमाराङसीले भने, पानीको गुणस्तरमा समेत प्रभाव पारिरहेको छ, जसले हैजा, लेप्टोस्पोरोसिस, क्राइप्टोस्पोरोडोसिस, क्याम्पाइलोब्याक्टर आदि देखिएको छ ।"
बबई कटान रोक्न ४ अर्ब माग,गुलरिया (कास) बबई नदीको कटान रोक्न जल उत्पन्न प्रकोप नियन्त्रण कार्यालयले ३ अर्ब ९२ करोड रुपैयाँ माग गरेको छ । बबईले बर्सेनि पाँच सय बिघा बढी जग्गा बगाउँदै ठूलो धनजनको क्षति पुर्याएपछि प्रकोप नियन्त्रण कार्यालयले गुरुयोजना बनाएर कटान रोक्न सिँचाइ मन्त्रालयसँग रकम माग गरेको हो । जल उत्पन्न कार्यालयका प्रमुख ध्रुव पोखरेलले पण्डितपुरदेखि लटकनियासम्म करिब २८ किमिमा दुवैतर्फ तटबन्धका लागि उक्त रकम माग गरिएको बताए । सर्भेपछि उक्त बजेटसहितको प्रतिवेदन मन्त्रालयमा बुझाएको हो । ०५१ देखि बाढीले ठूलो क्षति पुर्याउन थालेपछि सदरमुकाम गुलरियासहितका भूभाग उच्च जोखिममा छन् । बहुवर्षीय ठेक्का दिने गरी काम गर्नुपर्ने सुझाव दिइएको छ । तटबन्ध पक्की र अग्लो बनाएर नदीको गहिराइ बढाउनुपर्ने रायसहितको प्रतिवेदन बुझाइएको कार्यालयले जनाएको छ । बबईमा बर्सेनि आउने बाढीले बालुवा थुपार्दै गएपछि जलस्तर बढ्नासाथ बाढी ग्रामीण र सहरी क्षेत्रमा पस्ने गर्छ । साउन अन्तिम साता आएको बाढीले गुलरिया(नेपालगन्ज सडक खण्डको करिब १ किमि बगाएको छ । बाढीले भादा पुल समेत उच्च जोखिममा परेको छ ।परेवाओडारदेखि संगम बस्तीसम्म बबई सिँचाइ आयोजनालाई जिम्मा दिने गरी प्रतिवेदन बुझाइएको जल उत्पन्न कार्यालयले जनाएको छ ।
अनुगमनमा सांसदको अवरोध,"कैफियत भेटिएको तेल उद्योगमा सिलबन्दी गर्दा अवरोध भएको जानकारी पाएको छु । उद्योगको सञ्चालक सांसद भन्ने सुनेको छु, मन्त्री मण्डलले कान्तिपुरसित भने, सांसद भए पनि केही फरक पर्दैन । मन्त्री भए पनि छाडदिनँ, सांसदको कुरै छाडौं । उनले कानुनी सल्लाहकारसँग परामर्श गरेर थप प्रक्रिया अघि बढाइने बताए । मन्त्रालयको निर्देशनमा केही साताअघि आपूर्ति व्यवस्थापन तथा उपभोक्ता हित संरक्षण विभागले विभिन्न खाने तेलको नमुना संकलन गरी परीक्षण गरेको थियो । विभागका शाखा अधिकृत दीपकराज पोखरेलका अनुसार नमुना परीक्षणका लागि खाद्य प्रविधि तथा गुण नियन्त्रण विभागमा पठाइएको थियो । त्यसक्रममा उक्त उद्योगको फेमिली ब्रान्डको तेलमा मापदण्डभन्दा बढी प्याराअक्साइड भ्यालु भेटिएको उनले बताए । खाद्यले पठाएको परीक्षण प्रतिवेदनमा फेमिली तोरी तेलको प्याराअक्साइड भ्यालु १० भन्दा तल हुनुपर्नेमा ११५३ रहेको फेला परेको छ, पोखरेलले भने, सोही प्रतिवेदन र प्रमाणका आधारमा अनुगमन भएको छ । मापदण्डभन्दा बढी भए स्वाथ्यमा असर गर्ने विभागका कर्मचारीहरू बताउँछन् । अनुगमनमा सहभागी मूल्य विश्लेषण शाखाका तथ्यांक अधिकृत मोहनकुमार पुडासैनीले उद्योगमा सिलबन्दी गर्न खोज्दा खुला स्थान भएकाले पूरै सिलबन्दी गर्न नसकिएको बताए । उत्पादन र कारोबार रोक्का गर्न निर्देशन दिएको उनले बताए । तर, उद्योगका कर्मचारीले मुचुल्कामा हस्ताक्षर गर्न अस्वीकार गरेको पुडासैनीले बताए । त्यसपश्चात् उद्योगका सञ्चालक अग्रवाल आएर मेरो उद्योग हो, हस्ताक्षर गर्दिनँ भन्दै प्रतिवाद गरेको पुडासैनीले बताए । कारोबार रोक्काका लागि फारम भर्यो, मुचुल्का उठायो । विभाग, इलाका प्रहरी कार्यालयको डीएसपी र जिल्ला प्रशासनका प्रतिनिधिको मुचुल्कामा हस्ताक्षर भयो, उनले भने, अग्रवालले हस्ताक्षर गरी उद्योग बन्द गर्दिनँ । थुनामा लाने भए लग्नुस् भनेका थिए । सञ्चालकले पत्र बुझ्न अस्वीकार गरेपछि अनुगमन टोलीले मुचुल्काको फोटोकपी उद्योगको गेटमा टाँसेर फर्केको पुडासैनीले बताए । उद्योगका सञ्चालक एवं सांसद अग्रवालले कारखाना नै बन्द गर्ने अधिकार कानुनमा नभएको बताए । अनुगमन टोलीलाई अवरोध नगरेको उनले दाबी गरे । खाद्य ऐन, उपभोक्ता संरक्षण ऐनमा उद्योग बन्द गर्न पाइँदैन । कुन कानुनअनुसार सिलबन्दी गर्दै हुनुहुन्छ भन्दा टोलीबाट जवाफ आएन, उनले भने । उनका अनुसार उद्योगले ५ महिनाअघि परीक्षण गर्दा प्याराअक्साइट भ्यालु ४३६ थियो । हाल सोही ब्याचको परीक्षण गर्दा ११ निस्केको आपूर्तिको दाबी छ । खाद्य सामग्री भएकाले उद्योगबाट खुद्रामा गएपछि त्यसको जिम्मेवारी लिन नसकिने अग्रवालले बताए । तेलको प्याकेटमा कुल एन्ड ड्राई प्यालेस भनेर तोकिएको स्थानमा भण्डारण गर्नुपर्ने भन्ने उल्लेख हुन्छ । उद्योगबाट सामान ब्याचअनुसार पठाउँछौं, उनले भने, विभागले परीक्षण गरेको ब्याचको तेल हामीले परीक्षण गर्दा सही मापदण्डमा छ । उद्योगबाट निस्केपछि हाम्रो जिम्मेबारी हुँदैन । चाडबाड र नयाँ मन्त्री फेरिने बित्तिकै अनुगमनको सन्दर्भमा संसदमा आवाज उठाउने बताए । मन्त्री मण्डलले भने कानुनी सल्लाह गरेर थप प्रक्रिया अघि बढाइने बताए । मुचुल्कामा हस्ताक्षर गर्न मान्नुभएन । त्यसको पनि प्रक्रिया छ, उनले भने, देशको मन्त्री नै भए पनि सभासद नै भए पनि दोषी त दोषी नै हुन्छ । कारबाही के गर्ने कुरा छिट्टै सार्वजनिक हुन्छ । उनका अनुसार उक्त उद्योगबाट अन्य ५६ ब्रान्डका वस्तु उत्पादन भएका थिए । जसले गर्दा अन्य ब्रान्ड पनि बन्द गर्नुपर्दा कानुनी र प्राविधिक समस्या हुने देखिएको पनि मन्त्री मण्डलले बताए । एकल ब्रान्ड भएको भए कारबाही गर्न सजिलो हुन्थ्यो, मन्त्री मण्डलले भने, एकदुई दिन ढिलाइ भए पनि सुरक्षा निकायसँग कुराकानी गरेर सिलबन्दी हुन्छ । विभागका अनुसार उक्त उद्योगलाई कारबाही गर्न जिल्ला प्रशासन कार्यालयमा चिठी पठाउने तयारी छ । चिठी तयार छ, पुडासैनीले भने, सम्भवत: शुक्रबार नै पठाउँछौं ।"
प्राधिकरणबाट गौतमलाई हटाउने तयारी,"काठमाडौं अन्तर्राष्ट्रिय नागरिक उड्डयन संगठन (आईकाओ) को गम्भीर सुरक्षा चासो (एसएससी) सूचीबाट नेपाललाई हटाउन पहल गरेका नागरिक उड्डयन प्राधिकरणका महानिर्देशक सञ्जीव गौतमलाई पर्यटनमन्त्री जितेन्द्रनारायण देवले हटाउन १२ बुँदे स्पस्टीकरण सोधेका छन् ।काठमाडौं विमानस्थल स्रोतका अनुसार दुई नम्बर प्रदेशको स्थानीय निर्वाचनका क्रममा प्रचारप्रसार गर्न सप्तरी पुगेका मन्त्री देव मंगलबार विराटनगरबाट काठमाडौं आएका थिए । स्पष्टीकरण सोध्ने निर्णय गरेर उनी पुन: हेलिकप्टर चार्टर गरी सप्तरी फर्किसकेका छन् । उनको निणयअनुसार पत्रमार्फत बुधबार पर्यटन मन्त्रालयले महानिर्देशक गौतमलाई तीन दिनभित्र जवाफ बुझाउन भन्दै थमाएको छ । पर्यटन सचिव महेश्वर न्यौपाने विदेश भ्रमणमा रहेकाले निमित्त सचिव सुरेश आचार्यको हस्ताक्षरमा ११ वटा विषयमा स्पष्टीकरण सोधिएको छ ।चार वर्षका लागि २७ महिनाअघि मन्त्रिपरिषदले नियुक्ति गरेका महानिर्देशक गौतमलाई हटाई उनको ठाउँमा पर्यटन मन्त्रालयका एक प्राविधिक सहसचिवलाई ल्याउने तयारी भइरहेको छ । एक पूर्व पर्यटनमन्त्रीका अनुसार चुनाव कार्यक्रम घोषणा भई आचारसंहिता लागू भइसकेको अवस्थामा स्पष्टीकरण सोध्न मिल्दैन । अब चुनावमा पैसा चाहिने भएकाले यो अनैतिक चलखेल हो, ती पूर्वमन्त्रीले भने, जसको नेतृत्वमा चार वर्ष लामो आइकाओको गम्भीर सुरक्षा चासोबाट मुलुक मुक्त भयो, उसैलाई स्पष्टीकरण सोधिनु दु:खद विषय हो । मन्त्री देवको यो निणर्यले नागरिक उड्डयन बिचौलियाको चंगुलमा पर्ने खतरा बढेको उनले बताए । मलाई पनि दबाब नआएको होइन तर मैले त्यसबेला यो विषयलाई भन्दा नेपाललाई आइकाओ र ईयूको सूचीबाट हटाउने विषयलाई मात्रै ध्यान दिएँ, ती मन्त्रीले भने ।महानिर्देशक गौतमलाई भक्तपुरमा रहेको प्राधिकरणको जग्गाको सुरक्षा गर्न किन नसकेको, भैरहवामा बन्दै गरेको गौतमबुद्ध अन्तर्राष्ट्रिय विमानस्थल निर्माणमा प्रगति नगरेको, सिमरामा बन्ने दोस्रो अन्तर्राष्ट्रिय विमानस्थलको कार्यसम्पादन न्यून (२५ प्रतिशतभन्दा कम) गराएको, त्रिभुवन अन्तर्राष्ट्रिय विमानस्थलको क्षमता सुधार गर्ने जिम्मा पाएको स्पेनी ठेक्केदार कम्पनीसँग सहजीकरण नगर्दा विस्तार कार्य अलपत्र परेको आरोप लगाइएको छ । त्यसैगरी महानिर्देशक गौतमले ०७१ देखि विमानस्थल विकास शुल्क शीर्षकमा संकलित करिब ४ अर्ब रुपैयाँ ठोस कार्यमा लगाउन नसकेको, प्राधिकरणको नीति तथा कार्यक्रम ५ वर्षे योजनाअनुसार गर्नुपर्नेमा नगरेको, आन्तरिक विमानस्थलको निर्माणको प्रभावकारी अनुगमन नगरेको, पोखरा क्षेत्रीय विमानस्थलको शिलान्यास भइसक्दा पनि निर्माण सुरु गराउन नसकेको, नेपाल वायुसेवा निगमको विमानबाट हवाई इन्धन चुहिएको घटनालाई ढाकछोप गरेको, मंगोलिया भ्रमणमा गएका बेला स्वीकृत बिदाभन्दा तीन दिन ढिलो स्वेदश फर्केको र कार्यसम्पादन सम्झौताअनुसार काम नगरेको आरोप पनि लगाइएको छ । मन्त्रीस्तरको निर्णयबमोजिम प्राधिकरण ऐनअनुसार कारबाही किन गर्नु नपर्ने हो ? तीन दिनभित्र चित्त बुझदो स्पष्टीकरण पेस गर्नू ? महानिर्देशक गौतमलाई बुझाइएको स्पष्टीकरणमा लेखिएको छ ।"
पर्यटन व्यवसायमा सुधार,"भैरहवा बाढीले सडक भत्काएर यातायात अवरुद्धपछि ठप्प बनेको भैरहवालुम्बिनीको पर्यटन व्यवसायमा पछिल्लो समय सुधार हुन थालेको छ । सडक यातायात सुचारु हुन थालेसँगै सुनौली नाका भएर नेपाल आउने पर्यटकको संख्या बढेको हो । होटल बुकिङ हुने क्रम पनि वृद्धि भएको छ । बाढीले पर्यटक आउन नसक्दा होटलका बुकिङ रद्द भएका थिए, भैरहवास्थित होटल रेडसनका व्यवस्थापक अमृत खनालले भने, पर्यटक आगमनमा सुधार हुन थालेपछि व्यवसायमा सकारात्मक प्रभाव पर्न थालेको छ । उनले सबैजसो होटलमा बुक हुन थालेको बताए । साउनको तेस्रो सातामा परेको वर्षासँगै आएको बाढीले भारतको गोरखपुरसुनौली मूल सडक अवरुद्ध भएको हो । यो नाका हुँदै सुनौलीबाट नेपाल आउने पर्यटक बीच बाटोमै अडकिएका थिए । त्यसपछि उनीहरू नेपालको भ्रमण रद्द गरी फर्कन बाध्य भएका थिए । न्यून संख्यामा मात्रै पर्यटक वैकल्पिक घुमाउरो बाटो प्रयोग गरेर सुनौलीबाट भित्रिने गरेका थिए । भारतको कुशिनगर, बोधगया, सारनाथलगायत भ्रमणपछि बुद्ध जन्मस्थल लुम्बिनीका लागि समूहमा पर्यटक आउन नसक्दा पर्यटन व्यवसाय प्रभावित भएको थियो । विशेषगरी अगस्त र सेप्टेम्बरमा श्रीलंकन पर्यटक लुम्बिनी आउने मुख्य सिजन हो । गोरखपुरसुनौलीसँगै मुग्लिङनारायणगढ सडक खण्ड पनि अवरुद्ध हुँदा अन्य मुलुकका र आन्तरिक पर्यटकसमेतको आगमन हुन सकेको थिएन । हिजोआज पर्यटक आगमन र होटल बुकिङ क्रमश: बढ्दै जान थालेपछि व्यवसायी उत्साहित हुन थालेको सिद्धार्थ होटल एसोसिएनका अध्यक्ष चन्द्रप्रकाश श्रेष्ठले बताए । अध्यागमन कार्यालय बेलहियाका अनुसार सडक अवरुद्धपछि यसै महिनाको १६ देखि फाट्टफुट्ट पर्यटक आउन थालेका हुन् । त्यसअघि दैनिक ६ सयभन्दा बढी पर्यटक सुनौली हुँदै नेपाल आउने गरेका थिए । यता आउने धेरै पर्यटक सडक समस्याले भारतको कुशिनगरबाट फर्केका थिए । एक सातादेखि दैनिक १ सय ५० देखि २ सयको संख्यामा आउन थालेका छन् । यो क्रम बढदो छ । पछिल्ला दिनमा पर्यटक आगमनमा केही सुधार आए पनि जुन अनुपातमा आउनुपर्ने हो, त्यो अझै कम छ, अध्यागमन कार्यालयका कर्मचारी राजीव अर्यालले भने, बाढीले अवरुद्ध सडक सुचारु भएको सन्देश पुग्न नसकेकाले बढ्न नसकेको हो । सेप्टेम्बर सुरु हुनासाथ विशेषगरी थाइल्यान्ड, कोरिया, भियतनाम, चीनका पर्यटक आउने गर्छन्् ।"
टाटा योद्धा नेपाली बजारमा,"काठमाडौं (कास) टाटा मोटर्सले राजधानीमा आफ्नो टाटा योद्धा सार्वजनिक गरेको छ । विभिन्न भेरियन्टहरूमा उपलब्ध टाटा योद्धामा ८५ एचपीको शक्तिशाली ३० लि इन्जिन, २५० एनएम टर्कले यसलाई आफ्नो वर्गको उत्कृष्ट गाडी साबित गरेको दाबी कम्पनीको छ । कम्पनीका अनुसार उत्कृष्ट ग्राउन्ड क्लियरेन्सले गर्दा यसलाई फलफूल र तरकारी, पोल्ट्री, माछा, दूध आदि ढुवानीमा, क्यास भ्यान र कन्सट्रकसन साइटहरूमा सर्भिस सपोर्ट भेहिकलका रूपमा प्रयोग गर्न सकिनेछ । टाटा योद्धालाई बिक्रेता सिप्रदी ट्ेरडिङले भित्र्याएको हो ।"
सुबिसु क्यान कमटेक सुरु,"काठमाडौं (कास) क्यान महासंघको आयोजनामा राजधानीमा दोस्रो संस्करणको सुबिसु क्यान कमटेक २०१७ सुरु भएको छ । सुबिसु क्यान कमटेकमा राखिएको ६५ स्टलहरूमा स्वदेशी तथा विदेशी सर्भिसेस एन्ड सोलुसन्स र ब्रोडब्यान्ड इन्टरनेट र कम्प्युनिकेसन टेक्नोलोजीसम्बन्धी कम्पनीहरूले भाग लिइरहेको जारी विज्ञप्तिमा उल्लेख छ । कमटेकको स्पोन्सरमा सुबिसु केबलनेट, डायमन्ड स्पोन्सरमा नेपाल टेलिकम, गोल्ड स्पोन्सरमा नेटिस, सिल्भर स्पोन्सरमा एस पावर बीपीई र प्रिन्ट स्पोन्सरमा नवीन डिस्ट्रिब्युटर्स रहेको आयोजकले जनाएको छ । कमटेकमा इन्टरनेट सेवा प्रदायक, टेलिकम्युनिकेसन्स, इलेक्ट्रोनिक सेक्युरिटी तथा सेफ्टी र सोलुसन, हार्डवेयर सेल्स तथा मेन्टिनेन्स, पावर सोलुसन्स, मोबाइल एसेसोरिज, डिलर र डिस्ट्रिब्युटर्स, आईसीटी कलेज तथा ट्रेनिङ इन्स्टिच्युट, पेमेन्ट सोलुसन्स र अन्य स्टलहरू रहेका जारी विज्ञप्तिमा छ । सञ्चार प्रवधिको बृहत् प्रदर्शनीका रूपमा आयोजना भइरहेको कमटेक प्रदर्शनीको बिहीबार सूचना तथा सञ्चारमन्त्री मोहनबहादुर बस्नेतले उद्घाटन गरेका हुन् ।"
सामसङको चाडपर्व योजना,"काठमाडौं (कास) सामसङ इलेक्ट्रोनिक्सले दसैं, तिहार र छठलाई लक्षित गर्दै सामसङ, खुसी फर्की आयो योजना ल्याएको छ । यस योजनाअन्तर्गत हरेक सामसङ टीभी तथा होम अप्लाइन्सहरूको खरिदमा विशेष छुटको व्यवस्था गरिएको जारी विज्ञप्तिमा छ । यो फेस्टिभ प्राइसअन्तर्गत २२ प्रतिशतदेखि ३३ प्रतिशतसम्मको छुटमा सामसङका एलईडी टीभी तथा १२ देखि २२ प्रतिशतसम्मको छुटमा सामसङका होम अप्लाइन्सहरू खरिद गर्न सकिने कम्पनीले जनाएको छ ।"
सिभिलको नेपाली बचत खाता,"काठमाडौं (कास) सिभिल बैंकले नेपालीका लागि उच्च ब्याजदर पाइने बचत खाता योजनाअन्तर्गत शून्य मौज्दातमा नेपाली बचत खाता ल्याएको छ । बैंकले बचत खातामा वार्षिक ८ दशमलव ५ प्रतिशत ब्याजदर प्रदान गर्ने जारी विज्ञप्तिमा छ । बैंकले यस बचत खातामा ग्राहकहरूका लागि नि:शुल्क इन्टरनेट बैंकिङ, एटीएम कार्ड, एसएमएस बैंकिङ सेवा पनि प्रदान गर्नुका साथै ५ लाखसम्म दुर्घटना मृत्युअपांगताको नि:शुल्क बिमाको व्यवस्था गरिने जनाएको छ ।"
इम्पेरियर ह्विस्की नेपाली बजारमा,"काठमाडौं (कास) हाइल्यान्ड डिस्टिलरीले ४० यूपी शक्तिको इम्पेरियर ह्विस्की नेपाली बजारमा ल्याएको छ । ३४४ प्रतिशत अल्कोहलको मात्रा रहेको यो ह्विस्कीमा अन्तर्राष्ट्रिय गुणस्तरको कच्चा पदार्थ प्रयोग गरिएको दाबी कम्पनीको छ । स्कटल्यान्डबाट पैठारी गरिएको म्याचुअर्ड स्कच माल्ट स्प्रिट, सेलेक्टेड इन्डियन ग्रेन तथा स्मोकी माल्ट स्प्रिट, ह्विस्कीमा प्रयोग गरिने अन्तर्राष्ट्रिय गुणस्तरको एसेन्सहरू, प्रशोधित पानी यसमा प्रयोग गरिएको जारी विज्ञप्तिमा उल्लेख छ ।"
बाल्ट्राको आरओ र डिप फ्रिजर,"काठमाडौं (कास) बाल्ट्रा होम एप्लाइन्सेसले बाल्ट्राको आरओ र डिप फ्रिजर नेपाली बजारमा भित्र्याएको छ । बाल्ट्राले १२ चरणको शुद्धीकारण प्रक्रिया भएको आरओलाई नेपाली बजारमा भित्र्याएको जारी विज्ञप्तिमा छ । नेचुरल्ला र ओस्मस नामका दुई मोडलमा उपलब्ध बाल्ट्राको आरओमा क्यान्डल मिनिरल, सेडिमेन्ट कार्बन फिल्टर, एबीएस बडी, आरओ र यूभीका साथ टीडीएस कन्ट्रोलजस्ता अन्य विशेषताहरू रहेको कम्पनीले जनाएको छ । त्यसैगरी व्यापारिक प्रयोजनका लागि बाल्ट्राको डिप फ्रिजरहरू आर्टिक (बीडिएफ२०१) र आर्टिक (बिडिएफ२०२) गरी दुई मोडलमा नेपालमा सार्वजनिक गरेको विज्ञप्तिमा छ ।"
कलर्सको उपहार योजना,"काठमाडौं (कास) कलर्स होम एप्लिएन्सले दसैं र तिहार लक्षित गर्दै खुसीको प्रारम्भ कलर्ससँग योजना ल्याएको छ । यो योजनाअन्तर्गत ग्राहकले प्रत्येक कलर्स ब्रान्डको रेफ्रिजेरेटर र सेमीअटोमेटिक वासिङ मेसिनको खरिदमा कलर्स ड्राई आइरन र चेस्ट फ्रिजर, अटोमेटिक वासिङ मेसिनको खरिदमा कलर्स स्टिम आइरन प्राप्त गर्न सकिने जारी विज्ञप्तिमा उल्लेख छ । यसैगरी ग्राहकले ४२ इन्च स्मार्ट एलईडी टीभीको खरिदमा कलर्स १८ लिटर राइस कुकर, ३२ इन्च टीभी खरिदमा कलर्स बार फोन र २४ इन्च एलईडी टीभीको खरिदमा ८ जीबी पेनड्राइभ उपहार प्राप्त गर्न सक्ने जनाएको छ ।"
ओप्पोले ए ७१ सार्वजनिक गर्दै,काठमाडौं (कास) ओप्पोले अत्याधुनिक सेल्फी प्रविधि तथा आकर्षक डिजाइन सुसज्जित नयाँ फोन सार्वजनिक गर्ने घोषणा गरेको छ । कम्पनीले नेपाली उपभोक्ताको माग र आवश्यकतालाई दृष्टिगत गर्दै नयाँ क्यामेरा फोन ओप्पो ए७१ सार्वजनिक गर्ने घोषणा गरेको जारी विज्ञप्तिमा उल्लेख छ । सार्वजनिक गर्ने तयारीमा रहेको ए७१मा ओक्टाकोर सीपीयू प्लस ३ जीबी र्याम र ३ हजार एमएएच ब्याट्री उपलब्ध हुने कम्पनीले जनाएको छ । ओक्टा कोर प्रोसेसर सुसज्जित ए७१ले प्रयोगकर्तालाई सहज फोन परिचालनको अनुभूति प्रदान गर्नुका साथै यसको फ्रन्ट क्यामेरामा ओप्पोको विशेष ब्युटिफाई ४० फोटोग्राफी प्रविधि पनि उपलब्ध हुने जारी विज्ञप्तिमा छ ।
आईएमईको छक्कापन्जा अफरको विजेता घोषणा,"काठमाडौं (कास) आईएमईले दसैं, तिहार र छठलाई लक्षित गरी आईएमई छक्कापन्जा अफरअन्तर्गत पहिलो १५ दिनको जीवन बिमा आईएमई सेवाग्राही पर्वबहादुर राईले प्राप्त गरेका छन् । सफ्टवेयर पद्धतिमा आधारित छनोट कार्यक्रममा मलेसियास्थित रिया आईएमईबाट नेपालमा पैसा पठाउने राईलाई विजेता छनोट गरिएको कम्पनीको जारी विज्ञप्तिमा उल्लेख छ ।"
ग्लोबल आईएमईले २० प्रतिशत लाभांश,काठमाडौं (कास) ग्लोबल आईएमई बैंकको २७९औं बैठकले आफ्ना सेयरधनीलाई २० प्रतिशत लाभांश (१० प्रतिशत बोनस सेयर र १० प्रतिशत नगद लाभांश) वितरण गर्ने प्रस्ताव पारित गरेको छ । बोनस सेयर वितरणपश्चात् बैंकको चुक्ता पुँजी ८ अर्ब ८८ करोड रुपैयाँ पुग्ने जारी विज्ञप्तिमा उल्लेख छ ।
मोबाइलको मेगा मेला,काठमाडौं (कास) राजधानीको चाबहिलस्थित केएल टावरमा मोबाइलको मेगा मेला सुरु भएको छ । दसैंतिहारको अवसरमा आयोजित मेलामा जस्तोसुकै बिग्रिएको फोन पनि एक्सचेन्ज गरिने व्यवस्था गरिएको जारी विज्ञप्तिमा उल्लेख छ । मेलामा मोबाइल खरिदकर्ताले हात खाली नजाने उपहार र मेगा बम्पर उपहारअन्तर्गत एकजनाले आइफोन ८ र अर्को एकजनाले मलेसिया र सिंगापुरको टुर लक्की ड्रमार्फत पाउने केएल टावरले जनाएको छ ।
हिमालयनको फेलोसिप अवार्ड,काठमाडौं (कास) हिमालयन बैंकले यस वर्षको एचबीएल (दायित्व फेलोसिप अवार्ड २०१७ प्रदान गरेको छ । बैंकले सन् २०१६ देखि ६ जना नेपाली फेलोलाई यो अवार्ड प्रायोजन गर्दै आइरहेको जारी विज्ञप्तिमा छ ।
अमेरिकाद्वारा हालसम्मकै ठूलो सहयोग प्रदान,"वासिंटन डीसी (अमेरिका) अमेरिकाले अहिलेसम्मकै सबैभन्दा ठूलो दुई पक्षीय सहयोग उपलब्ध गराएको छ । अमेरिकाले एकैपटक ५० अर्बभन्दा बढी (५ सय मिलियन अमेरिकी डलर) उपलब्ध गराएको हो । उक्त सहयोगसम्बन्धी सम्झौतामा अर्थमन्त्री ज्ञानेन्द्रबहादुर कार्की र एमसीसीका निमित्त प्रमुख कार्यकारी अधिकृत जोनाथन नासले हस्ताक्षर गरेका हुन् । अमेरिकाले दिने ५० अर्ब र नेपाल सरकारले राख्ने १३ अर्ब (१ सय ३० मिलियन अमेरिकी डलर) विद्युत्को प्रसारण लाइन र सडक मर्मतमा लगानी हुनेछ । गरिबीविरुद्धको विश्वव्यापी लडाइँमा सहयोग गर्न अमेरिकी सरकारले स्थापना गरेको मिलेनियम च्यालेन्ज कर्पोरेसन्स (एमसीसी) अन्तर्गत नेपालले उक्त सहयोग पाएको हो । सम्झौताअनुसार पाँच वर्षमा काम गरिसक्नुपर्नेछ । एमसीसीको सूचीमा परेका मुलुकले ठूला पूर्वाधारका लागि कम्तीमा ६ देखि ६० अर्ब रुपैयाँसम्मको अनुदान सहायता पाउँछन् । अमेरिकी उपविदेशमन्त्री जोहन जे सुलिभानले नेपाललाई यो सहयोग गर्न पाएकामा खुसी व्यक्त गरेका छन् । उनले यो सम्झौतापछि दुई पक्षीय सम्बन्धको ७० वर्षमा बलियो यात्रा आरम्भ भएको बताए । असल शासन, आर्थिक स्वतन्त्रता र आफ्ना नागरिकमा लगानी गर्ने कार्यप्रति प्रतिबद्ध सरकारसँग मात्र एमसीसीले साझेदारी विकास अघि बढाउने गरेको छ । सहयोग लिने मुलुकको प्राथमिकता र तजबिजीमा परियोजना अघि बढ्ने भएकाले यसलाई डोनर ड्रिभन नभई कन्ट्री ड्रिभन सहयोगका रूपमा लिइएको बताए । उनले सहयोगका लागि अमेरिकी सरकारको सराहना पनि गरे । उनले उक्त सहयोग योजनाबद्ध ढंगले उपयोग गरेर अघि बढ्न नेपालसरकार तयार रहेको बताए । प्रधानमन्त्री शेरबहादुर देउवा ७२औं संयुक्त राष्ट्रसंघीय महासभामा सहभागी हुन अमेरिका आउनु चार दिनअघि यस्तो सम्झौता डीसीमा भएको हो । एमसीसीले अमेरिकी सहयोग नियोग यूएसएआईडीको भन्दा फरक शैलीमा उपलब्ध गराउनेछ । मुलुकको आर्थिक, सामाजिक र राजनीतिक अवस्थाको विभिन्न सूचांक राखेर त्यसमा उत्तीर्ण भएपछि मात्र सहायता दिने एमसीसीको अन्तिम निर्णय अमेरिकी कंग्रेसले पारित गरेर मात्र सम्झौता भए को हो ।एमसीसीबाट दक्षिण एसियाकै सबैभन्दा ठूलो सहयोग हो । अमेरिकी कंग्रेसको प्रतिपक्ष दलसहितको सहमतिमा अल्पविकसित मुलुकलाई प्रत्यक्ष सहयोगका लागि भन्दै १३ वर्षअघि स्थापना गरेको एमसीसी नेपालको विकासमा पर्याय हुने भएको छ । गत असारमा दुई देशका प्रतिनिधिहरू बसेर टुंगो लागेको हो । एमसीसीले तीन वर्षअघि नै नेपाललाई सूचीमा राख्दै २ सय मिलियन डलर सहयोग गर्ने प्रतिबद्धता गरेको भए पनि लगातारको पहलमा यो बढेको हो । सन् २०१४ डिसेम्बरमा अमेरिकाले नेपाललाई सहयोग रोस्टर मा राखेरै विभिन्न क्षेत्रबारे अध्ययन र छलफल गरेको थियो । जनतामा पहुँच र गरिबी निवारणका लागि प्रसारण लाइन र सडक सञ्जाल विस्तार नै रोजिएको हो ।"
मिदिमखोला जलविद्युत् परीक्षण,"लमजुङ (कास) मध्यनेपाल नगरपालिकाको करापुमा ३ मेगावाटको मिदिमखोला जलविद्युत् आयोजनाको निर्माण पूरा भएको छ । आयोजनाले बाँध, टनेल र पेनस्टकको परीक्षण थालेको हो । युनियन हाइड्रोपावरले ०७२ वैशाखदेखि उक्त आयोजनाको निर्माण थालेको थियो । तोकिएको समयभन्दा निर्माणको काम करिब ६ महिना ढिला सकिएको छ । आयोजनाका प्रमुख इन्जिनियर दीपबहादुर सिंहले सबै काम पूरा भएको बताए । टनेल, पेनस्टकको परीक्षण थालेका छौं । नतिजा राम्रो आइरहेकाले हामी एक सातामा टर्बाइन घुमाएर परीक्षण गर्छौं, उनले भने । दसैंलगत्तै राष्ट्रिय प्रसारण लाइनमा जोडिने गरी विद्युत् उत्पादन तयारी गरिएको उनले बताए । सबै परीक्षणपछि नेपाल विद्युत् प्राधिकरणका प्राविधिक बोलाएर प्रसारण लाइनमा जडान गरिने उनले बताए । परीक्षणकै समय करिब २ साता प्राधिकरणलाई विद्युत् नि:शुल्क दिनुपर्छ । सीओडी (व्यावसायिक उत्पादन मिति) त्यही बेला तय हुन्छ, उनले भने । उत्पादित विद्युत्लाई प्राधिकरणको भोर्लेटारमा निर्माणाधीन सबस्टेसनमा जोड्नुपर्छ । प्राधिकरणले ढिलाइ गरेकाले उत्पादित विद्युत् ३३ केभीएको भोर्लेटारदमौली प्रसारण लाइनमा जडान गर्ने तयारी गरिएको छ । विद्युत्गृहबाट भोर्लेटारसम्मको साढे ८ किलोमिटर प्रसारण लाइन आयोजनाले नै बनाएको हो । तार टाँग्न २ किलोमिटर मात्रै बाँकी छ । १ साताभित्र उक्त काम सक्ने आयोजनाका जनसम्पर्क अधिकृत राजेन्द्र अधिकारीले बताए ।"
रियल र टोटेनहमको जित,"पेरिस (एएफपी) रियल म्याड्रिडका क्रिस्टियानो रोनाल्डो र टोटेनहम हटस्परका ह्यारी केनले आफ्नै मैदानमा २२ गोल गरेसँगै दुवै टोलीले युरोपेली च्याम्पियन्स लिगमा विजयी सुरुआत गरेका छन् ।रेफ्रीलाई धकेलेका कारण स्पेनमा ५ खेलको निलम्बन भोगिरहेका रोनाल्डोले १२ औं मिनेटमा रियललाई अग्रता दिलाए । उनले गारेथ बेलको लोक्रसमा गोल गरे । उनले दोस्रो हाफमा पेनाल्टीमार्फत दोस्रो गोल गर्दै टोलीको अग्रता दोब्बर पारे । सर्जियो रामोसले ओभरहेड किक प्रहार गर्दै दर्शनीय गोल गरेपछि रियल ३० ले विजयी रह्यो ।समूह एच कै अर्को खेलमा टोटेनहमले जर्मन टोली बोरुसिया डर्टमन्डलाई ३१ ले हरायो । गत सिजन वेम्बलीमा निकै खराब प्रदर्शन गरेको स्पर्सले जारी लिगमा पनि पहिलो दुवै खेलमा जित दर्ता गर्न सकेको छैन । दक्षिण कोरियाली फरवार्ड सन ह्युन मिनले खेलको सुरुआतमै घरेलु टोलीलाई अग्रता दिलाए पनि डर्टमन्डका नयाँ खेलाडी आन्द्रिए यार्मालेन्कोले केही मिनेटमै बराबरी गोल फर्काए । स्पर्सका लागि फरवार्ड केनले गोल गर्दै टोलीलाई खेलमा पुन: अघि बढाए । दोस्रो हाफमा पनि केनले गोल गरेपछि टोटेनहमले ३ महत्त्वपूर्ण अंक हात पार्यो । खेलको अन्त्यतिर स्पर्सका डिफेन्डर यान भर्टोङ्घन दोहोरो पहेँलो कार्ड पाउँदै बाहिरिए ।इङल्यान्डकै अर्को टोली लिभरपुलले भने एनफिल्डमा सेभियासँग २२ को बराबरी खेल्दै अंक बाँड्यो । घरेलु टोलीका फरवार्ड रोबर्टो फिर्मिनोले पहिलो हाफमा पेनाल्टी चुकाउनु नै टोलीका लागि दुर्भाग्य साबित भयो । खेलमा पाहुना टोलीले विसाम बेन येडरको चौथो मिनेटको गोलबाट अग्रता लिएको थियो । तर, फिर्मिनो र मोहमद सलाहले लगातार गोल गरेपछि लिभरपुल खेलमा अगाडि बढ्यो । पहिलो हाफको तीन मिनेट बाँकीमा लिभरपुलले अग्रता दोब्बर गर्ने मौका गुमायो । साडियो मानेलाई पेनाल्टी क्षेत्रभित्र लडाएपछि प्राप्त पेनाल्टी फिर्मिनोले पोस्टमा हानेका थिए । दोस्रो हाफमा सेभियाका हाकिन कोरियाले बराबरी गोल फर्काएपछि लिभरपुल अंक बाँड्न बाध्य रह्यो । उक्त समूहको अर्को खेलमा स्पार्टाक मस्को र मारिबोरले पनि ११ को बराबरी खेल्दै अंक बाँडे । म्यानचेस्टर सिटीले डच क्लब फेयनुर्डलाई ४० ले हराउँदै सानदार सुरुआत गर्यो । सिटीको जितमा डिफेन्डर जोन स्टोन्सले दुई गोल गरे । अन्य दुई गोल भने फरवार्डद्वय ग्राब्रियल जेसस र सर्जियो अग्विरोको नाममा रह्यो । साख्तार डोनेस्कले पनि नेपोलीलाई २१ ले पराजित गर्यो ।फ्रान्सको च्याम्पियन मोनाकोले जर्मन टोली आरबी लाइप्जिगसँग ११ को बराबरी खेल्यो । टर्किस टोली बेस्किटासले पोर्चुगलको पोर्टोलाई ३१ ले हरायो ।"
थ्री स्टारलाई डेढ करोड क्षतिपूर्ति,"काठमाडौं (कास) अखिल नेपाल फुटबल संघ (एन्फा) को कार्यसमिति बैठकले बिहीबार दोषीलाई कारबाही नगरी थ्रीस्टार क्लबलाई क्षतिपूर्तिस्वरुप १ करोड ५० लाख रुपैयाँ दिने निर्णय गरेको छ ।एन्फाको अघिल्लो बैठकमै सबै सदस्य थ्रीस्टारलाई क्षतिपूर्ति दिन सहमत भएका थिए । तर उपाध्यक्ष वीरबहादुर खडा, सदस्य पंकज नेम्वाङलगायतले दोषीलाई पनि कारबाही गर्नुपर्ने माग गरेपछि बैठन निर्णयमा पुग्न सकेको थिएन । नेम्वाङले पुन: दोषीलाई कारबाही गरेपछि मात्र क्षतिपूर्ति दिनुपर्ने कुरा उठाए पनि बहुमतका आधारमा थ्रीस्टारलाई क्षतिपूर्ति दिने निर्णय भएको थियो । असोज २४ मा हुने विषेश साधारणसभाबाट अनुमोदन गरेपछि थ्रीस्टारलाई क्षतिपूर्ति उपलब्ध गराउने एन्फाले जनाएको छ ।एन्फाले टिम दर्ता नगर्दा थ्रीस्टार एएफसी कप छनोटको प्लेअफ खेल्न वन्चित भएको थियो । त्यसपछि उसले ६ करोड रुपैयाँ क्षतिपूर्ति माग गर्दै युवा तथा खेलकुद मन्त्रालय, राष्ट्रिय खेलकुद परिषद र एन्फामा निवेदन दिएको थियो । त्यसयता उसले प्रतियोगिता पनि बहिष्कार गर्दै आएको छ ।लिगमा १६ टिमकार्यसमिति बैठकले मोफसलका चार टिमसहित १६ क्लबलाई ए डिभिजन लिगमा सहभागी गराउने निर्णय गरेको छ । होम एन्ड अवेका आधारमा मंसिर १४ देखि हुने लिगमा पछिल्लोपल्ट राष्ट्रिय लिगमा प्रतिस्पर्धा गरेका झापा ११, मोरङ, लुम्बिनी र सुदूरपश्चिमलाई सहभागी गराउने निर्णय गरिएको हो । ती टिमसँगै थ्रीस्टार, मनाङमस्र्याङदी, फ्रेन्ड्स, आर्मी, पुलिस, एपीएफ, मछिन्द्र, संकटा, हिमालयन शेर्पा, सरस्वती, ब्रिगेड ब्वाइज र जावलाखेलले लिगमा प्रतिस्पर्धा गर्नेछन् । बैठकले साफ यू१५ च्याम्पियनसिपमा उपविजेता नेपाली टिमका खेलाडी, प्रशिक्षक, फिजियोलाई जनही २५ हजार रुपैयाँ प्रदान गर्ने निर्णय पनि गर्यो ।"
रामबहादुर बने च्याम्पियन,"धरान (कास) झापाका रामबहादुर दाहाल धरानमा आयोजित प्रथम नेपाल च्याम्पियन राष्ट्रिय खुला शारीरिक सुगठनमा आकर्षक शरीरका धनी ठहरिए । उनले उपाधि जित्दै १ लाख नगदसहित विभिन्न पुरस्कार थापे ।गत वर्ष मिस्टर नेपाल भइसकेका उनी ७० केजी तौलका प्रतिस्पर्धी हुन् । उनले ओभरल राउन्डमा २० जनालाई पछि पारे । मेरो लक्ष्य क्रमश: पूरा हुँदै गएको छ । युवा पुस्ता शारीरिक सुगठनतर्फ आकर्षित हुन थालेकाले उनीहरूको प्रेरणास्रोत बन्न र यस खेलको विकासमा ध्यान दिनेछु, उनले जितपछि भने ।बुधबार राति सम्पन्न प्रतियोगितामा आयोजक एलाइनेट जिमका रमेश कार्की (६५ केजी) फस्ट रनरअप हुँदै ५० हजार जित्न सफल भए । एआरओ जिमका विकास धिमाल सेकेन्ड रनरअप भए । उनले ४० हजार थपे । बुटवलका सुनील आलेले थर्ड रनरअप हँुदै मोस्ट इम्प्रुभर टाइटलसहित ३५ हजार पुरस्कार हात पारे । उनी ५५ केजीका हुन् । बेस्ट पोजर मणिकुमार राईले जित्दा मोस्ट मस्कुलरको उपाधि सुकदेव कार्कीले पाए । दुवैले जनही ५ हजार पाए । झापा, मोरङ, सुनसरी, राजविराज, काठमाडौं, पोखरालगायत ठाउँका जिम क्लबका खेलाडीले प्रतिस्पर्धा गरेका थिए । सोही अवसरमा विभिन्न क्षेत्रबाट खेलकुदमा योगदान गर्नेलाई सम्मान र अभिनन्दन गरिएको थियो । राखेपका सदस्यसचिव केशवकुमार विष्टलाई अभिनन्दन गरिँदा शारीरिक सुगठनका राष्ट्रिय रेफ्री राजभगत प्रधानांग, फुटबलबाट एन्फा उपाध्यक्ष किशोर राई, व्यवसायीतर्फ डम्बर तामाङ र राजेन्द्र राउत सम्मानित भए ।"
टाइटन्स र लायन्स भिड्ने,"लेखनाथ (कास) पोखरामा जारी माछापुच्छ्ेर क्रिकेट लिग (एमसीएल) को फाइनलमा पर्वत टाइटन्स र लायन्स क्लब अफ पोखरा डाउनटाउन भिड्ने भएका छन् । दोस्रो क्वालिफायरमा बिहीबार आयोजक माछापुच्छ्ेर लायन्सलाई ५ विकेटले हराउँदै पर्वत फाइनल पुगेको हो । अघिल्लो दिने डाउनटाउन फाइनल पुगेको थियो । पहिलो क्वालिफायरमा डाउनटाउनसँग हार बेहोरेको पर्वतले इलिमेनेसन राउन्ड विजेता माछापुच्छ्ेरलाई हराएर पुन: डाउनटाउनसँग भिड्ने अवसर पाएको छ । बिहीबार १ सय १९ रनको लक्ष्य पछयाएको पर्वतले १८ ओभरमा ५ विकेट गुमाएर लक्ष्य भेट्टायो । राजु थापाको कप्तानीमा मैदान उत्रेको पर्वतबाट साहिल कार्कीले ३१, पारस लामिछानेले २७, अनिश जिसीले १७, दिपेन रायमाझी र एगेन्द्र छन्त्यालले १०१० रन जोडे । माछापुच्छ्ेरका अभिषेक ठकुरी र निर्मल क्षेत्रीले २२ विकेट लिए । घरेलु मैदानमा टस जितेको माछापुच्छ्ेरका लागि कप्तान दिपेश खत्रीले १ छक्का र ३ चौकासहित नटआउट ४० रन जोडे । महेश रेग्मीले ३८ र राजु खनालले १० रनबाहेक अन्यले दोहोरो रन बनाउन सकेनन् । राजु तामाङ र सान्त्वना पौडेलले ११ विकेट लिए । पर्वतका साहिल म्यान अफ द म्याच भए । शनिबार हुने लिग विजेताले ३ लाख र उपविजेताले १ लाख ५० हजार रुपैयाँ पुरस्कार प्राप्त गर्नेछन् । उत्कृष्ट खेलाडीले २० हजार, उत्कृष्ट ब्याट्सम्यान र बलरले १०१० हजार पाउने छन् ।"
निमाले झण्डा बोक्ने,"काठमाडौं (कास) पाँचौ एसियन इन्डोर तथा मार्सल आटर््स गेम्समा नेपालका १८ खेलाडी भाग लिने भएका छन् । तुर्कमेनिस्तानको अस्गबातमा हुने गेम्समा नेपालले ८ खेलमा भाग लिने नेपाल ओलम्पिक कमिटीले जनाएको छ । पौडी, तेक्वान्दो, भारोत्तोलन, बुद्धिचाल र किकबक्सिङमा २२, बास्केटबलमा ४, कुराँसमा ३, मुवाथाईमा १ खेलाडीले सहभागिता जनाउने छन् । बास्केटबल ३ बाई ३ पद्धतिमा खेलिनेछ भने पौडी २५ मिटरको पुलमा हुनेछ । उद्घाटन समारोहको मार्चपासमा नेपालको झन्डा तेक्वान्दोकी निमा गुरुङले बोक्ने छिन् । असोज १ बाट हुने गेम्सको सेभ द मिसनमा राष्ट्रिय खेलकुद परिषद्का सदस्यसचिव केशवकुमार विष्ट छन् ।"
बिर्तामोड फाइनलमा,विराटनगर (कास) बिर्तामोड युनाइटेड बिहीबार बेलबारीमा जारी प्रथम बुद्ध एयर लक्ष्मीमार्ग पूर्वाञ्चलस्तरीय गोल्डकप फुटबलको फाइनल पुगेको छ ।बिहीबार दोस्रो सेमिफाइनलमा बिर्तामोडले आयोजक डाँगीहाट युथ क्लबलाई ३२ ले हरायो । बिर्तामोडबाट म्यान अफ द म्याच कर्ण लिम्बूले दुई र आशिष चापागाईंले एक गोल गरे । डाँगीहाटका सुनील खड्का र एन्ज गुरुङले गोल गरे । उपाधिलाई बिर्तामोडले शनिबार जिबी रबर मंगलबारे फुटबल क्लबसँग प्रतिस्पर्धा गर्नेछ ।
दिनेश र कमला बलिया खेलाडी,"काठमाडौं (कास) आर्मी क्लबका दिनेश श्रेष्ठ र कमला श्रेष्ठ प्रथम स्ट्रोङ्गेस्ट सुनीललाल जोशी स्मृति भारोत्तोलनमा स्ट्रोङ्गेस्ट खेलाडी भएका छन् । काठमाडौं जिल्ला भारोत्तोलन संघले आयोजना गरेको प्रतियोगितामा महिला जुनियरतर्फ कमला र सिनियरतर्फ सञ्जु श्रेष्ठ उत्कृष्ट खेलाडी भए । पुरुषमा जुनियरतर्फ बाँकेका प्रकाश केसी र सिनियरतर्फ आर्मीका ओलम्पियन कमलबहादुर अधिकारी उत्कृष्ट भए । राइजिङ खेलाडी पुरुषमा कास्कीका किरण घर्तीमगर र महिलामा पर्साकी रसिना बस्नेत घोषित भएका छन् । प्रतियोगितामा अघिल्लो दिन कमला र सञ्जुले राष्ट्रिय कीर्तिमान बनाएका थिए । दक्षिण एसियाली खेलकुदका सर्वाधिक पदकधारी, ओलम्पियन तथा नेपाल भारोत्तोलन संघका उपाध्यक्ष सुनीललाल जोशीको स्मृतिमा आयोजित प्रतियोगिताको पुरुष ६२ केजी तौलको सिनियरतर्फ आर्मीका राजु चौधरीले स्न्याचमा ८० केजी, क्लिन एन्ड जर्कमा ११० केजी भार उचाल्दै स्वर्ण जिते । दोस्रो भएका एपीएफका राहुल दासले स्न्याचमा ७० र क्लिनमा ८३ केजी उचाले । एपीएफकै सुभाषकुमार शाह स्न्याचमा ६५ र क्लिनमा ८७ केजी उचाल्दै तेस्रो भए । ६९ केजीमा आर्मीका यज्ञबहादुर सारुले कुल २०० केजी उचाल्दै स्वर्ण जिते । उनले स्न्याचमा ८५ र क्लिनमा ११५ केजी उचाले । एपीएफका महेश चौधरीले १७७ केजीबाट रजत पाए । उनले स्न्याचमा ८२ र क्लिनमा ९५ केजी उचाले । आर्मीका जीवन तामाङले स्न्याचमा ७० र क्लिनमा ९० केजी उचालेर कांस्य जिते ।आर्मीका ओलम्पियन कमलबहादुर अधिकारीले ७७ केजीतर्फ स्न्याचमा ११० केजी र क्लिनमा १५७ केजीसहित कुल २६७ केजी उचालेर स्वर्ण जिते । एपीएफका तिलकबहादुर थापाले रजत पाए । उनले स्न्याचमा ७० र क्लिनमा ९२ केजी उचाले । पर्साका आकाशकुमार पटेलले कांस्य जिते । उनले स्न्याचमा ५८ र क्लिनमा ६० केजी उचाले । सिनियरतर्फ ८५ केजीमा कुल २१७ केजी उचाल्दै आर्मीका सुरेन्द्र श्रेष्ठले स्वर्ण जिते । उनले स्न्याचमा ९७ र क्लिनमा १२० केजी उठाएका थिए । आर्मीकै दिनेश कार्कीले रजत जिते । उनले स्न्याचमा ७५ र क्लिनमा ११५ केजी उठाए । एपीएफका सुजन बिकले कांस्य जित्दा स्न्याचमा ६३ र क्लिनमा ८२ केजी उचाले । आर्मीका टहलबहादुर बस्यालले ९४ केजी तौलतर्फ २०७ केजी उठाएर स्वर्ण जिते । विनोद खड्काले १५७ केजीसाथ रजत र एपीएफका देवेन्द्र बिकले १६६ केजीसाथ कांस्य जिते ।आर्मीका दिनेश श्रेष्ठले १०५ केजी तौलमा स्न्याचमा ११० केजी र क्लिनमा १४८ केजी उचालेर स्वर्ण जिते । १०५ केजीमाथि आर्मीकै पुकार गुरुङले स्वर्ण जिते । उनले स्न्याचमा ११५ र क्लिनमा १३५ केजी उचाले । दुईदिने स्पर्धाको जुनियर ६२ केजीमा कुल १५० केजी उचाल्दै ललितपुरका गणेश रानाभाटले स्वर्ण, १४० केजीसाथ बाराका सरुद्दिन आलमले रजत र अशोक साहले १३० केजीसाथ कांस्य जिते । ६९ केजीमा बाँकेका प्रकाश केसीले २१२ केजीसाथ स्वर्ण र बाराका धिरज यादवले ११५ केजीसाथ रजत पाए । ७७ केजीमा बाँकेका सुरज वैश्यले १६६ केजीसाथ स्वर्ण पाए । ९४ केजीमा भक्तपुरका जयदीप कोजुले कुल १६० केजीसाथ स्वर्ण र १२५ केजीसाथ बर्दियाका रोशन बिसीले रजत पाए । १०५ केजी तौलमा कञ्चनपुरका सागर भण्डारीले २०३ केजीसाथ स्वर्ण पाए । उनले स्न्याचमा ८५ र क्लिनमा ११८ केजी उचालेका थिए । दिनेश र कमलाले स्ट्रोङ्गेस्ट भएर ११ हजार नगद पुरस्कार जितेका थिए ।"
राजेन्द्र र उत्तमको जोडी फाइनलमा,"लेखनाथ (कास्की) नेपाल प्रहरीका पूर्व एआईजी राजेन्द्रसिंह भण्डारी र उत्तमकुमार लामाको जोडी नेपाल आईटीएफ सिनियर च्याम्पियनसिप टेनिसअन्तर्गत ५५ वर्षमाथिको डबल्सतर्फ फाइनल पुगेको छ । बिहीबार सेमिफाइनलमा उनीहरूले भारतीय खेलाडी अनुरुपकुमार कौशल र गुणविन्दर सिंहलाई हराएर फाइनल पक्का गरे । उक्त जोडीले पोखराकै शीर्ष वरीयताका शान्तलाल श्रेष्ठ र बसन्त प्रधानलाई ६२, ६१ ले हराएको थियो । पोखरा रंगशालामा जारी स्पर्धाको उपाधिलाई भण्डारीको जोडीले झ्याम्बा ढुन्डुप र करिमुल्ला मुस्लिमको जोडीसँग शनिबार प्रतिस्पर्धा गर्नेछ । झ्याम्बाको जोडीले भारतका प्रदीपकुमार गुप्ता र बीएनएस नेगीमाथि ७५, ३६, १०५ को संघर्षपूर्ण जित निकालेको थियो । ५५ वर्षमाथिकै एकलमा नेपालका मनोज राणा र भारतका प्रदीप गुप्ताबीच उपाधि भिडन्त हुनेछ । मनोजले पोखराका समिर शेरचनलाई ७५, ६४ ले र प्रदीपले झ्याम्बा ढुन्डुपलाई ६२, ६२ ले हराए । ३५ वर्षमाथिको एकलमा नेपालका शीर्ष वरीयताका कमल भण्डारी र भारतका कमलेश शुक्ला फाइनल पुगेका छन् । कमलले शीर्ष वरीयताका भारतीय दिलीप महन्तीलाई ६२, ६२ र कमलेशले आफ्नै देशका स्वर्णदीप सिंहलाई ६०, ६३ को सेटमा हराए । ४५ वर्षमाथिको एकलमा भारतका चन्द्रभूषणले नेपालका विमलकुमार गुरुङलाई हराएर फाइनलमा स्थान बनाए । प्रताप मोक्तान र भारतका बालकिसन भाटियाको सेमिफाइनल हुन बाँकी छ । ४५ वर्षमाथिको डबल्सतर्फ पोखरेली विनोद कायस्थ र धरमबहादुर लामिछानेको जोडी विजयी भएको छ । उक्त जोडीले प्रताप मोक्तान र अशोक सिंहमाथि जित निकालेको थियो ।"
ब्वाइज युनियन विजयी,धनकुटा (कास) ब्वाइज युनियन क्लब १३ औं सहिद भीमनारायण आमन्त्रण गोल्डकप फुटबलको फाइनल पुगेको छ । बिहीबार पहिलो सेमिफाइनलमा बेलबारी एफसीलाई १० ले हराउँदै ब्वाइज युनियनले उपाधियात्रा तय गरेको हो । चौथो मिनेटमा नै नाइजेरियन खेलाडी अवुबाकोनले गरेको गोल नै निर्णायक बन्यो । ब्वाइज युनियन आधा दर्जन नाइजेरियन खेलाडीसाथ उत्रेको थियो । बेलबारीको गोल प्रयासलाई ब्वाइज युनियनका गोलकिपर सागर रायले विफल पारिदिए । खेलका म्यान अफ द म्याच अवुबाकोन भए । शुक्रबार साबिक विजेता फ्यान्स क्लब भुटान र बिर्ता युनाइटेडबीच प्रतिस्पर्धा हुनेछ ।
राष्ट्रिय भलिबल आजदेखि,"हेटौंडा (कास) भलिबलका पूर्व राष्ट्रिय प्रशिक्षक केशवलाल श्रेष्ठको स्मृतिमा शुक्रबार हेटौंडा उपमहानगरपालिका १९ मा राष्ट्रिय पुरुष भलिबल हुँदैछ । विभागीय टिमसहित ५ टिम आइसकेको संयोजक राजेश भेटवालले बताए । उद्घाटन खेलमा आयोजक मकवानपुर र एपीएफबीच प्रतिस्पर्धा हुनेछ । अर्को खेल त्रिभुवन आर्मी र नेपाल प्रहरीबीच हुनेछ । केशवलाल श्रेष्ठ स्मृति केन्द्रीय प्रतिष्ठान र युवा तथा खेलकुद समन्वय समितिको संयुक्त आयोजनामा हुने प्रतियोगतामा तीन विभागीय, पाँच विकास क्षेत्र र एक स्थानीय गरी ९ टिमले प्रतिस्पर्धा गर्ने छन् । निर्मल उमाविको मैदानमा हुने प्रतियोगिताको तयारी सकिएको प्रतिष्ठानका महासचिव वसन्त सिटौलाले बताए । विजेताले २ लाख, उपविजेताले १ लाख, तेस्रोले ५० हजार र चौथो हुुनेले २५ हजार रुपैयाँ पुरस्कार प्राप्त गर्ने छन् ।"
नेपाल समूह विजेता,"काठमाडौं (कास) नेपाल लगातार तेस्रो खेल जित्दै एसीसी यू१९ इस्टर्न रिजन क्रिकेटको सेमिफाइनल पुगेको छ । मलेसियामा भइरहेको प्रतियोगितामा नेपालले बिहीबार समूह ए को अन्तिम खेलमा सिंगापुरलाई ७ विकेटले सजिलै पराजित गर्यो । अफ स्पिनर पवन सर्राफले ६ विकेट लिएपछि टस जितेर ब्याटिङमा आएको सिंगापुर २८३ ओभरमा ६७ रनमा अलआउट भयो । क्वालालम्पुरस्थि क्लब अम्मन मैदानमा नेपालले १३४ ओभरमै लक्ष्य पूरा गर्यो । सुमित महर्जन १० र सन्दीप जोरा ७ रन बनाई नटआउट रहे । आसिफ शेख ६, सन्दीप सुनार २० र अनिलकुमार शाह १८ रनमा आउट भएका थिए । सिंगापुरका अभि दीक्षितले २ विकेट लिए । समूह विजेता बनेको नेपालले शनिबार हुने सेमिफाइनलमा मलेसियासँग खेल्नेछ । मलेसिया समूह बी को अन्तिम खेलमा हङकङसँग ६ विकेटले पराजित भयो । आफ्नो समूहको विजेता बनेको हङकङले समूह ए को उपविजेता सिंगापुरसँग अर्को सेमिफाइनलमा प्रतिस्पर्धा गर्नेछ । यसअघि पवनको स्पिन बलिङले सिंगापुरलाई धराशायी बनाएको थियो । उनले ८ ओभरमा ४ मेडन राख्दै १२ रन खर्चेका थिए । अर्का स्पिनर सन्दीप लामिछानेले थाइल्यान्डसँगको पहिलो खेलमा ७ विकेट लिएका थिए । बिहीबार नेपालबाट किशोर महतोले २ तथा कप्तान दीपेन्द्रसिंह ऐरी र सन्दीपले ११ विकेट लिए । सिंगापुरबाट सुनील उचिल र सिद्धान्तले समान २० रन बनाए ।"
वरीयतामा नेपाल ६ स्थान तल,"काठमाडौं (कास) विश्व फुटबल महासंघ (फिफा) ले सेप्टेम्बर महिनाका लागि जारी गरेको फिफा वरीयतामा नेपाल १ सय ७५ औं स्थानमा पुगेको छ । अघिल्लो महिनाभन्दा नेपाल ६ स्थान तल झरेको हो ।वरीयताको शीर्ष स्थानमा जर्मनी उक्लिएको छ भने ब्राजिल दोस्रोमा छ । पोर्चुगलले ३ स्थान चढ्दै तेस्रो स्थान कब्जा गर्यो । अर्जेन्टिना, बेल्जियम, पोल्यान्ड, स्विट्जरल्यान्ड, फ्रान्स, चिली र कोलम्बिया शीर्ष १० मा अटाएका छन् ।एसियाको शीर्ष टोली इरान विश्व वरीयताको २५ औं स्थानमा छ । नेपाल एसियाको ४६ टोलीमध्ये ३७ औं स्थानमा छ । दक्षिण एसियामा भने नेपाल चौथो स्थानमा कायम छ । भारत (१०७), माल्दिभ्स (१५४) र भुटान (१७४) नेपालभन्दा माथि छन् भने बंगलादेश (१९६), श्रीलंका (१९८) र पाकिस्तान (२००) पुछारमा छन् ।"
माई फेवरेट,"फिल्म : फिल्मको नाम लिएर साध्य छैन । धेरै फिल्म हेर्छु । सोसल ड्रामा र लभ स्टोरी बढी मनपर्छ । यो दुनियाँबाट एकछिन गायब हुन फ्यान्टासी फिल्म हेर्छु । लभ एक्चुल्ली, इन पर्सुट अफ ह्याप्पीनिस खुबै मनपर्यो ।"
क्लासिक अनप्लग्ड,"रड स्टेवार्टरड स्टेवार्टको हस्की भ्वाइस कति मीठो सुनिन्छ भने यसलाई भनेर साध्य छैन । सन् १९९३ मा आउँदासम्म उनी हराएका जस्तै भइसकेका थिए । उनको गायिकी जीवनमा केही विशेष र नयाँ चाहिएको थियो । यही काम पूरा गर्ने काम गरेको थियो, यही अनप्लग्डले । सन् १९९३ मा स्टेवार्टले पनि अनप्लग्ड गरे र फेरि चर्चामा छाए । यस कार्यक्रमको विशेषता हो, गितारिस्ट रन उडसँगको पुनर्मिलन । कुनै बेला थियो, उनीहरू सँगसँगै फेस जस्ता ब्यान्डमा थिए । एजेन्सीको सहयोगमा"
योङ ट्राभलर्स,"एसएलसी सकेर प्लस टु गर्न राजधानी छिरेका थिए, सुदूरपूर्वी काँकडभिट्टाका अभय (म्याक्स) पोख्रेल । उनी सुकेधाराको वाग्मती मोडर्न कलेजबाट होटल म्यानेजमेन्टमा प्लस टु सिध्याएपछि ब्याचलर गर्ने योजनामा थिए । यसैबीच उनी देश चिनाउने अभियानतर्फ मोडिए ।फोटोग्राफीका सौखिन अभयले फस्ट फेज मा मुलुकका केही जिल्ला मात्रै घुम्ने योजना बुनेका थिए । उनको भ्रमणको लक्ष्य देशलाई विश्वसामु चिनाउने थियो । योजना त बन्यो तर साथमा खर्च नहुँदा निकै समय पिरोलिए । २१ वर्षीय उनले भने, पैसाबिनै पनि किन नघुम्ने ?पहिला आफू मात्रै घुम्ने योजनामा रहेका अभयले नजिकका साथी सुमन कार्कीलाई पनि कुरा सेयर गरेछन् । वैदेशिक रोजगारबाट भर्खरै हन्डर खाएर फर्किएका सुमनले योजना सुनेपछि एकै वचनमा भनिहाले, ओके, आई एम रेडी ।यी दुईले घुम्ने योजना परिवारसँग पहिला त सेयर गरेका थिएनन् । अहिलेचाहिँ परिवारवाट पनि राम्रो सपोर्ट पाएका छन् । पढ्न काठमाडांै जान्छु भनेर पूर्वबाट हिँडेका अभय र सुमन एक्कासि हानिए, सुदूरपश्चिमको दोधाराचाँदनी । पछिल्लो भ्यालेन्टाइन डेको दिन पारेर उनीहरूले यहींबाट यात्रा थाले । सुदूरपश्चिमका केही जिल्ला घुमेपछि उनीहरूले २४ जिल्ला घुमेर देश बुझ्न नसक्ने निष्कर्ष निकाल्दै ७५ वटै जिल्ला घुम्ने योजना बनाए ।पाँच महिनादेखि देश दौडाहामा रहेका उनीहरूले ३१ जिल्ला घुमिसके । यात्राले ९० दिन पुग्दा अर्का साथी करण पनि थपिए । विदेश जाने तयारीमा रहेका करणलाई साथीहरू घुमेको देखेर उनीहरूसँगै घुमौघुमौ लागेछ । साथीहरूको ट्राभलले मलाई पनि ईष्र्या लाग्यो अनि तिमीहरूसँगै घुम्छु म पनि भनेको वेलकम गरिहाले, उनले भने ।उनीहरूले यात्रालाई अन्त्यको सुरुआत नाम दिएका छन् । यही नामले वेबसाइट खोलेका छन् । उनीहरू यात्राका अनुभवदेखि विभिन्न जिल्लाका प्राकृतिक सुन्दरताका मनमोहक तस्बिरहरू वेबसाइटमा अपलोड गरिरहेका छन् । देशको अनुपम सौन्दर्यतालाई विश्वसामु चिनाउने हाम्रो मूल उद्देश्य हो, यात्राका मुख्य योजनाकार अभय भन्छन्, वर्ष दिनभित्रमा ७५ वटै जिल्ला घुम्ने योजना छ ।अभयका अनुसार नेपालीहरूमा अझै पनि घुम्ने संस्कारको विकास भएकै छैन । आफ्नो यात्रालाई उनले त्यो संस्कारको सुरुआत मानेका छन् । नेपाल त देश मात्र होइन रहेछ, स्वर्गै रहेछ, उनले भने, स्वदेशीविदेशीलाई नेपाल घुम्न प्रोत्साहित गर्ने हाम्रो योजना हो ।ट्राभल गर्नु त्यो पनि सिंगो देशकै, चानचुने कुरा होइन । उनीहरूले यात्राका क्रममा धेरै चुनौतीको सामना गरिसकेका छन् । अझै कति चुनौती व्यहोर्नुपर्ने हो, थाहा छैन, सुमन थप्छन्, चुनौतीहरूबीचको आनन्द नै यात्रा हो । यात्राका क्रममा केही दिन भोकै पनि हिँडेका छन् उनीहरू । केही जिल्लामा उनीहरूलाई स्थानीयले खानेबस्ने व्यवस्था पनि गरिदिए । योजना बनाएर अघि बढेपछि सफल भइने रहेछ, अभयको अनुभव छ ।"
अग्लो आर्ट घर,"काठमाडौंको मुटु ठमेल । ठमेलको मुटुचाहिँ कुन ठाउँ होला ? होटल आर्ट काठमाडौंको नौ तलामाथि छानामा पुगिहाल्नुभयो भने, ठमेलको मुटु सात घुम्ती पस्ने त्यही चाक्सीबारी मार्ग लाग्नेछ । जहाँ उभिएको छ क्यानभास र मोर्डन आर्टले सजिएको आर्ट काठमाडौं । आफूलाई पिस एन्ड क्वाइट सिकर भनाउने स्पेनिस वृद्ध केभिन सोरले ट्रिप एडभाइजरमा लेखेजस्तो अहिले यो थलोको छेउ रातको ३ बजेसम्म अशान्त भने देखिँदैन । उनले हालै लेखेको तात्तातो रिभ्युअनुसार छेउछाउका क्लब र पबबाट निस्किने बुम बुक म्युजिक भने अलिअलि डिस्ट्रभचाहिँ गर्छ । तर, रेस्टुरेन्टभित्र पसिहालेपछि आत्तिहाल्नु पर्दैन । कल्पना र कौशलको मिश्रणमा पोतिएका सुन्दर अनि महत्त्वपूर्ण भावनाहरूले पूरै नौतले भवन नै सिँगारिएको छ । अर्थात् यहाँभित्र पसेपछि टिपिकल नेपाली कलाले कतै न कतै पछ्याइरहन्छ । पाकिस्तानमा प्रख्यात मानिने झुलाले सजाइएको रेस्टुरेन्ट र बारभित्र पसेपछि ठमेलभित्रै छु जस्तो भान हुँदैन । भूकम्पलगत्तै सञ्चालनमा ल्याइएको यो थलो करिब डेढ रोपनी क्षेत्रफलमा फैलिएको छ । पार्किङ र लिफ्ट राखिएको यो भेन्युका एक्ला लगानीकर्ता हुन गोरखा जौबारीमा जन्मे, हुर्केका चित्रकारी चिरञ्जीवी भट्ट । यी ४१ वर्षीय कलाकारले ५० करोड लगानीमा थालेको यो आर्टघरको रुफटप पनि उस्तै आकर्षक छ । अझ बेलुकीपख पहेंलो बत्तीले उजेलिने स्वयम्भूको स्तूपा आँखै अगाडि ठोक्किन आइपुग्छ । त्यो अग्लो थुम्कोमा रहेको स्तूपा हेर्दै गर्दा धित मर्दैन । आसपासका रेस्टुरेन्ट, पब, बार र क्याफेमा चलिरहने लाइभ म्युजिक र गानाबजानाको ध्वनिले भने ठमेलमै छु भन्ने आभास दिलाइरहन्छ । रेस्टुरेन्टमा बसेर नेपाली, कन्टिनेन्टल, इन्डियन कुन व्यञ्जन खाने, यो भने अतिथिको मुडमा भरपर्ने कुरा हुनेछ । तर, एउटा रमाइलो पक्षचाहिँ के छ भने कला र खानामा रुचि भएकाहरूका लागि यो थलो उपयुक्त छ । कन्टिनेन्टल खानामा पारंगत सेफ अजय पुडासैनीको नेतृत्वमा तीन जना सेफ छन् । जसले आर्ट स्पेसल रेसिपी डिजाइन छ । पर्यटकहरूले यहाँको ब्रेकफास्टको भने खुबै तारिफ गरेका छन् । ब्रेकफास्टदेखि राति अबेरसम्म डिनरका लागि खुला रहन्छ । हामी यस्तो विधामा चलाइरहेका छौं, लगानीकर्ता भट्टले भने, २४ घण्टा नै हाम्रो किचन चलिरहन्छ । ललितकलामा स्नातकोत्तर सकेका भट्टलाई भान्साबारे अनुभव छैन । तर, उनी अतिथिहरूको सन्तुष्टिका लागि भने आफैं खट्छन् । कोलाहल ठमेलभित्र यस्तो शान्त भेन्यु अन्यत्र कतै छैन, हाल काठमाडौं नयाँबजारका बासिन्दा भट्टले भने । खासमा यो ब्यागप्याकर र काठमाडौं घुम्न आउने उपत्यका बाहिरका अतिथिका लागि फोकस गरिएको छ । काठमाडौं बाहिरबाट घुम्न आउने जो ठमेल क्रेजी छन्, तिनका लागि आर्ट काठमाडौं सजिलो छ । नाइट लाइफको मज्जा लिन चाहनेहरूका लागि यहींभित्र बस्नलाई पनि सुविधा छ । यहाँ रहेका ६० वटा कम्फर्ट कोठा टुरिस्ट लक्षित छन् । जसको मूल्य ७ देखि १० हजारसम्म छ । २ वर्ष अघिदेखि सञ्चालनमा ल्याइएको आर्टका प्राय: कोठामा बार्दली छ । ठमेलको केन्द्रविन्दुमा रहेको यो घरको बार्दलीबाट उत्तरतर्फ हिमाल हेर्नुमा बेग्लै आनन्द अनुभूत हुन्छ । फर्किंदा कुनै पेन्टिङ वा क्यानभास मन परिहाले सपिङ गर्न मिल्छ । तर, वालेट भने बलियो हुनुपर्छ । किनकि एउटै आर्ट १० हजारदेखि १० लाख रुपैयाँसम्मका छन् ।"
चर्चामा तीन व्यवसाय,"नेपालमा २ वर्षअघि वैशाख १२ गते गएको भूकम्पले ५ लाख बढी घर ध्वस्त भएको थियो भने करिब तीन लाख घरमा क्षति पुगेको थियो । भूकम्पका बेला राहत बाँड्न सिन्धुपाल्चोक, दोलखा र गोरखासम्म पुगेका निशान चण्डी र उनका साथीले गाउँगाउँमा घरहरू भत्किएको देखेका थिए । एमबीए अन्तिम सेमेस्टरमा पढिरहेका चण्डी र उनका तीन साथी मिलेर इको सेल इन्डस्ट्रिज नाम दिएर उद्योग खोले ।इको सेलले थाई प्रविधिमार्फत सिमेन्ट र अन्य सामग्री प्रयोग गरी इँटा बनाउँछ जसलाई आपसमा लक गरेर घर बनाउन सकिन्छ । यो इँटा भूकम्प र अन्य प्राकृतिक प्रकोप प्रतिरोधी हो । यो इँटाको प्रयोगमा प्लास्टरको आवश्यकता नपर्ने चण्डी बताउँछन्, यसरी घर बनाउँदा ३० प्रतिशतसम्म लागत कम हुन्छ । यो इँटा पानीमा भिजाएर बनाइने भएकाले वातावरणमैत्री भएको पनि उनले बताए ।उनका अनुसार भूकम्प गएको तीन महिनापछि इन्टरनेटमा खोजेर यस्तो उद्योग स्थापनाको आइडिया फुरेको हो । पहिला हामी गैरप्राविधिक विषय पढेका साथीहरू मिलेर स्थापना गरेका थियौं, अहिले हाम्रो समूहमा इन्जिनियर साथीहरू पनि छन् । काम गर्न सजिलो भएको छ, उनले भने, बनेपामा इँटा उत्पादन गर्न फ्याक्ट्री स्थापना गरेका छौं । नजिकका जिल्लाबाट अर्डर आउँदा फ्याक्ट्रीमा इँटा बनाएर बिक्री गर्छौं । टाढाको अर्डरमा त्यहीं गएर बनाइदिन्छौं ।इँटा बनाउँदा उनीहरू सिमेन्टबाहेक स्थानीयस्तरमै उपलब्ध बालुवालगायत सामग्री प्रयोग गर्छन् । र, स्थानीयलाई इँटा जोड्ने तरिका पनि सिकाउँछन् । सिकेपछि जोसुकैले पनि आफैं इँटा जोडेर घर बनाउन सक्छन्, चण्डीले भने । सिन्धुपाल्चोक र दोलखामा आफ्नो इँटाको माग धेरै भएको उनले बताए । इको सेलको इँटाबाट ३५ वटा घर बनिसकेको छ ।"
बुलेट चढ्ने केटो,"बाइक राइडरका लागि लेलद्दाख मक्का बराबर हो । जोकोही बाइक राइडर पनि ५,३५९ मिटरको उचाइस्थित लेलद्दाख पुग्न चाहन्छन् । विश्वकै अग्लो स्थानमा हुने मोटर स्पोर्ट्स रेड डी हिमालय यसपालि अक्टोबर ६ मा सुरु हुँदै छ । विश्वमै चर्चित यसमा पहिलो नेपालीका रूपमा दीपककुमार शाह यसपालि सहभागी हुँदैछन् ।रेड डी हिमालयको बाइक राइड दिल्लीदेखि लद्दाखसम्म हुनेछ । मुख्य इभेन्टको अघि प्राक्टिस पनि गराइन्छ । र, दीपक काठमाडौंबाटै ४११ सीसीको रोयल एन्फिल्ड हिमालयन हाँक्दै जाँदैछन् । प्रतिस्पर्धा सकेर स्वदेश पर्कंदासम्म उनले ७ हजार किमि बढी बाइक चलाइसकेको हुनेछ ।सोह्र टिमको सहभागितासँगै १८ वर्षअघि सुरु भएको यस प्रतियोगितामा यसपालि १ सय ५० बढी स्पर्धामा राइडहरू सहभागी हुँदैछन् । यामाहा, होन्डा, मारुती, पोलारिस, रोयल इन्फिल्ड, बीएमडब्लूलगायत बाइकको ब्रान्डअनुसार स्पर्धामा राइडरले प्रतिस्पर्धा गर्छन् । स्कुटर क्याटेगोरीलाई पनि समावेश गरिन्छ ।नौ दिने रेड डी हिमालयको रेस निकै एडभेन्चरस मानिन्छ । यसमा राइडरले भारतका विभिन्न स्थानको चर्को गर्मी मात्र झेल्नु पर्दैन, माइनस २० डिग्री सेल्सियसको चिसो तापक्रममा पनि बाइक हाँक्नुपर्छ । त्यसैले यस प्रतियोगितामा सहभागी हुनुलाई मात्र पनि बाइक राइडरको सफलताका रूपमा लिइन्छ ।मेडिकल फिटनेस टेस्ट पास गरी फेडरल अफ मोटर स्पोर्ट्स क्लब अफ इन्डियाको लाइसेन्स लिएपछि उनी प्रतियोगितालाई योग्य भएका हुन् । सेफ्टीका लागि स्पेसल जुत्ता, हेल्मेट, ग्लोब्स, ज्याकेटलगायत सामग्री पनि अनिवार्य छ, जसले दुर्घटनामा पनि सुरक्षित राख्न सक्छ । यस प्रतियोगितामा सहभागी हुँदा ५ लाख रुपैयाँ बढी खर्च लाग्ने उनले बताए । प्रतियोगितामा सहभागी हुनेलाई इन्स्योरेन्स पनि अनिवार्य छ तर नेपालमा एडभेन्चर स्पोर्ट्सका लागि अहिलेसम्म इन्स्योरेन्स पोलिसी नै छैन । त्यसैले उनलाई लेलद्दाखमा आफ्नो यात्रा सुनिश्चित गर्नलाई मुस्किल परेको थियो ।आफ्नै सौखका लागि सहभागी हुन लागेको हो, उनले भने, बुलेट (बाइक) र एडभेन्चरमा एकदमै रहर छ । गृहनगर जनकपुरमा उनलाई धेरैले नामले चिन्दैनन्, त्यहाँ उनको परिचय नै बुलेट चढ्ने केटो बनेको छ । त्यसैले पनि उनी बुलेट छाड्न चाहँदैनन् । र, लक्ष्य नै एडभेन्चर टुरमा निस्कने बनाएका छन् ।करिब १६ वर्षअघि बाइक हाँक्न थालेका उनी अध्ययनका लागि भारत पुगेका थिए । उनी एमबीए सकेर बैंक अफ न्यूयोर्क मेलनको पुनेस्थित शाखामा चार वर्ष जागिर खाएपछि सन् २०१२ मा नेपाल फर्केका थिए । नेपालमै केही गरौं भनी फर्किएका उनले लेमिनेट फ्लोरिङको व्यापार गर्न थाले । व्यापारिक पृष्ठभूमिमा भए पनि उनको मन भने बुलेट र एडभेन्चर स्पोर्ट्सतिरै आकर्षित भइरह्यो । त्यसैले चार वर्षअघि फेरि बुलेट किनेर एक्लै मुस्ताङ हान्निएका थिए ।त्यो यात्राले प्राकृतिक सौन्दर्य, सांस्कृतिक विविधता र बाइक टुरिजमतर्फ मेरो ध्यान तान्यो, पहिलो मुस्ताङ टुरबारे उनले भने । त्यसबेला राजधानी फर्केपछि उनले मुक्ति राइड अभियान नै सुरु गरे । आन्तरिक पर्यटन प्रवद्र्धन गर्दै साथीहरूलाई रमाइलो गराउन र आफ्नै साहसिक यात्रालाई निरन्तरता दिन उनी बारम्बार बाइकमा मुस्ताङ गइरहन्छन् । उनी हरेक वर्ष फेब्रुअरीलाई मुस्ताङ यात्राको क्यालेन्डर बनाउने उल्लेख गर्दै उनले भने, फेब्रुअरीमा मुस्ताङमा हिउँ पर्छ । अनि अफसिजन पनि हो र यस सिजनमा पर्यटक भित्र्याउन पाउनु अर्को राम्रो कुरा हो । अफसिजनमा त्यहाँ पुग्दा होटल मालिकहरू निकै उत्साहित हुने गर्छन् ।"
नम्बर १ नङ्सल,"नङ्सल । यस तामाङ शब्दको अर्थ ज्योति हो । भोजपुरका दानबहादुर तामाङलाई छोरी नङ्सल कडा स्वभावकी लाग्छिन् । कडा व्यवहारकी छिन्, छोरीबारे उनले भने ।उनी ठूली छोरी सरा र नङ्सललाई लिएर २०५८ सालमा विराटनगरमा क्षेत्रीय ब्याडमिन्टन प्रतियोगितामा सहभागी हुन पुगेका थिए । त्यसबेला १२ वर्षीया नङ्सलले र्याकेट समात्न थालेको २३ महिना मात्र भएको थियो । ब्याडमिन्टन इन्डोर खेल हो तर भोजपुरमा कभर्ड हल थिएन । त्यसैले छोरी र आफ्ना चेलाहरूलाई प्रतियोगितामा लिएर जाँदा उनले आउटडोरमा खेल्ने पनि खेलाडी हुन्छ भनेर हेपेको क्षण अहिलेसम्म भुलेका छैनन् ।उनलाई गेम इन्डोर हो थाहा थियो र घामपानीले डिस्टर्भ गर्छ भन्ने पनि थाहा थियो । उनी तैपनि खेल्नखेलाउन कोसिस गर्थे । ती शब्दहरूले उनमा ईख जन्मायो । आफ्नै उमेर चालीसको दशकमा थियो । त्यसैले आउटडोरको ट्रेनिङले के गर्न सकिँदैन भनी देखाउन उनले आफ्नै सन्तान सरा, नङ्सल, रत्नसहित विकास श्रेष्ठलगायतलाई अझ बढी मिहिनेत गरी प्रशिक्षण दिन थाले । हावाको बहाव कम हुन्छ भनी बत्ती बालेर रातको १० बजेसम्म ट्रेनिङ दिए ।त्यसैले आउटडोरकै सीपले अघि बढेका सरा, विकास नेपालकै च्याम्पियन बने । उनीहरूपछि दिदीभाइ नङ्सल र रत्नले बुबा दानबहादुरको च्याम्पियन बन्ने सपना पूरा गरिरहेका छन् । केही वर्षयता नेपाली ब्याडमिन्टनमा पुरुषतर्फ रत्न र महिलातर्फ नङ्सलले एकछत्र राज गरिरहेका छन् । दिदीको अनुपस्थितिमा नङ्सल पहिलोपल्ट छैटौं राष्ट्रिय खेलकुद २०६८ सालमा सिंगल्समा च्याम्पियन बनेकी थिइन् । त्यसमा चार स्वर्ण जितेकी उनी स्पोर्ट्स अवार्ड २०६८ को उत्कृष्ट ५ खेलाडीको मनोनयनमा परेकी थिइन् तर अवार्ड चुम्न भने सकेकी थिइनन् । त्यसको ६ वर्षपछि अवार्ड जित्ने उनको सपना सोमबार साकार भयो ।नेपाल खेलकुद पत्रकार मञ्चद्वारा आयोजित स्पोर्ट्स अवार्ड २०७३ मा वर्षका उत्कृष्ट महिला खेलाडी घोषित भएपछि उनी नर्भस भएकी थिइन् । हातले मुहार नै छोपिन् । सफल खेलाडीहरूबीच उत्कृष्ट हुँदै अवार्ड जित्नुको हर्ष अर्कै हुने गर्छ । ओलम्पियन संगीना वैद्यले अवार्ड थाप्न बोलाउँदा पनि उनलाई जितेको विश्वास लागिरहेको थिएन । अवार्ड पाएपछि उनले दिएको अभिव्यक्तिले पनि त्यस्तो देखाएको थियो ।नङ्सल र रत्नको जोडीले गत वर्ष योनेक्स सनराइज पाकिस्तान इन्टरनेसनल सिरिजमा मिक्स डबल्समा स्वर्ण पदक जितेका थिए । नेपालले अन्तर्राष्ट्रिय ब्याडमिन्टनमा जितेको यो नै पहिलो स्वर्ण हो । उक्त प्रतियोगितामा नङ्सलले वुमेन्स सिंगल्समा कांस्य पदक पनि हात पारेकी थिइन् । उनले गत वर्ष राष्ट्रियस्तरमा सिंगल्समा चारसहित सात उपाधि कब्जा गरेकी थिइन् । त्यसैको आधारमा उनी वर्ष खेलाडी चुनिएकी हुन् ।उनी दुई वर्षयता स्वदेशी खेलाडीसँग हारेकी छैनन् । माथिल्लो स्तरको १२ वर्षे ब्याडमिन्टन करिअरमा उनले स्वदेशी खेलाडीसँग जति हारेकी छन्, ती सबै दिदी सरासँग हारेकी हुन् । सरालाई घुँडाको चोटले सताएपछि नङ्सल नम्बर १ बनेकी हुन् । उनले सिलोङमा १२ औं दक्षिण एसियाली खेलकुद (साग) मा पनि वुमेन्स सिंगल्समा नेपाललाई कांस्य दिलाएकी थिइन् ।सानोमा उनी खेलभन्दा पढाइमा ध्यान दिने गर्थिन् । तर बुबा र दिदी ब्याडमिन्टन खेल्न बारम्बार विराटनगर गइरहँदा उनलाई पनि त्यसरी नै जाने रहर जागेको थियो । उनले आउटडोरको ट्रेनिङपछि विराटनगरको हलमा क्षेत्रीय प्रतियोगिताबाट सुरु भएको यात्रालाई नम्बर १ खेलाडी स्थापित हुँदै अहिले निरन्तरता दिइरहेकी छन् ।उनको उचाइ ५ फिट पनि छैन तर त्यसले नेपालमा उनको प्रतिभालाई छेकेको पनि छैन । अन्तर्राष्ट्रिय प्रतिस्पर्धामा भने कोर्ट कभरेजमा निकै समस्या हुने गरेको उनले बताइन् । नेपालमा त समस्या छैन तर अन्तर्राष्ट्रिय खेलाडीले प्लेसिङ खेल्दा मलाई कोर्टमा भ्यान गाह्रो हुन्छ । सामान्यतया अग्ला खेलाडीले १ कदममा भ्याउने सटका लागि मैले कुद्नैपर्ने हुन्छ । त्यसले खेलमा चाँडै थाकिन्छ, उनले भनिन् ।गेममा रिचिङ लाई आफ्नो बलियो पक्ष मान्ने उनी नियमित प्रशिक्षण नै सफलताको सूत्र मान्छिन् । सरा र रत्नसँगै प्रशिक्षण गर्दा निकै फाइदा पुगेको उनको अनुभव छ । प्रशिक्षणमा एकअर्कासँग खेल्दा कमजोरी पत्ता लाग्छ, त्यसले सुधार गर्न सजिलो हुन्छ, उनले भनिन् । विभागीय टिममा आबद्ध नभए नेपालमा खेलाडी भएर बाँच्न असम्भवजस्तै रहेको उनी बताउँछिन् ।त्रिभुवन आर्मी क्लबमा करारमा रहेकी नङ्सल पढाइमा पनि अब्बल छिन् । उनले एमबीएस उत्तीर्ण गरेकी छन् । स्कुलदेखि नै उनले छात्रवृत्तिमा अध्ययन गरेकी हुन् । उत्कृष्ट खेलाडी भएकीले नै उनलाई सिटिजन्स बैंकले पनि जागिर दिएको छ । स्टार खेलाडी भएकीले नै उनका लागि प्रतियोगिता र प्रशिक्षणमा बैंक व्यवस्थापन केही लचिलो बनेको छ । बिहान सातदोबाटोमा प्रशिक्षण गरेपछि उनी सीधै बैंक पुग्छिन् । उनीसँग साँझमा घर गएर आराम गर्नुको विकल्प छैन । त्यसैले उनी शनिबार आउँदा निकै खुसी हुन्छिन् र बिदामा विरलै घरबाहिर निस्कन्छिन् ।१३ औं सागमा स्वर्ण जित्ने उनले सपना बुनेकी छन् । तर लक्ष्यमा पुग्न उनलाई सजिलो छैन । दक्षिण एसियामा हामी भारत, श्रीलंकाभन्दा पछाडि नै छौं । कमजोर देशले पनि तीव्र गतिमा विकास गरिरहेका छन् । हामी जहींको त्यहीं छौं । यसले खेलाडीलाई निरुत्साहित गर्छ, उनले भनिन्, हामीसँग थुप्रै प्रतिभावान् छन् । उनीहरूलाई राम्रो प्रशिक्षण दिने हो भने नेपालले पनि सफलता प्राप्त गर्ने छ ।नङ्सलको गृहनगरमा अझै कभर्ड हल निर्माण पूरा भइसकेको छैन । नेपालमै खेलको पूर्वाधारको अवस्था उस्तै छ । तर उनी आत्मविश्वासी छन् । उच्च प्रदर्शन गर्दै लक्ष्यमा पुग्न चाहन्छिन्, जसले आउटडोरको ट्रेनिङले इन्डोरमा च्याम्पियन बन्ने आफूसँगै बुबाको सपना साकार होस् ।"
नयाँ आइफोनमा के छ ?,"आइफोन टेनआइफोन टेनलाई एप्पलका प्रमुख टिम कुकले भविष्यको स्मार्टफोन भनेका छन् । सन् २००७ मा स्टिभ जब्सले पहिलो आइफोन सार्वजनिक गर्दा आइफोनलाई म्याजिक डिभाइसको संज्ञा दिँदै भविष्यको फोन यस्तै रहने दाबी गरेका थिए । आइफोन टेन सार्वजनिक गर्दै अहिलेका प्रमुख कुकले पनि धेरै पटक स्टिभलाई सम्झिए । एप्पलले आइफोन टेनमा केही नयाँपन दिएको छ । जस्तो : अघिल्ला आइफोनजस्ता यसमा अनलक गर्नका लागि फिंगरप्रिन्ट नभएर फेसआईडी प्रयोग गरिएको छ । यो प्रविधिले फोन लक भएको बेलामा समेत प्रयोगकर्ताको मुहारलाई चिनेर स्लाइड गर्नासाथ अनलक हुनेछ ।फेस आईडी प्रविधि फिंगर प्रिन्टभन्दा कैयौं गुणा सुरक्षित रहने कम्पनीको दाबी छ । यसले आइफोन लक गर्नबाहेक अन्य थर्ड पार्टी एपको लागि पनि काम गर्नेछ ।५८ इन्च एज टु एज स्क्रिन रहेको आइफोन टेनमा ओलेड स्क्रिन प्रयोग गरिएको छ । स्क्रिनले आइफोन टेनको अघिल्लो भाग पूरै ढाकिनेछ । यसमा २१ मेगापिक्सेलको दुई रेअर क्यामेरा छन् । यसले प्रयोगकर्ताको हाउभाउअनुसार तत्काल इमोजी बनाउन सक्नेछ । फ्रन्ट क्यामेरामा पनि पोट्रेट मोड राखिएको छ । आइफोन टेन ६४ जीबी र २५६ जीबी मोडलमा ल्याइएका छन् ।आइफोन टेनले सामसुङको ग्यालेक्सी नोट एट, एलजीको भिडियो केन्द्रित फोन भी थर्टी र गुगलको आगामी फोन पिक्सेल २ सँग बजारमा प्रतिस्पर्धा गर्नुपर्नेछ । हेलो शुक्रबार"
