शीर्षक,विवरण
मन माझ्ने कुम्भ मेला,"न्युयोर्क (अमेरिका) हरेक वर्ष सेप्टेम्बर तेस्रो मंगलबार संयुक्त राष्ट्रसंघको महासभा बैठक बस्छ । विश्वभरका नेता भेला हुने यो कुम्भ मेला कर्मचारीहरूको घेरामा आफ्ना कुरा राख्ने थलोका रूपमा परिचित छ । विश्व चर्चित यो मञ्चमा विश्वका ठूलासाना नेताहरूले आफ्ना कुरा राख्ने र तल कर्मचारी बसेर सुन्ने सभाको ढाँचा छ । संसद्मा झैं कर्मचारीले तय गरिदिएको भाषण तिनै कर्मचारीलाई सुनाउने यो थलोमा पुग्न अल्पविकसित मुलुकका नेताहरू तँछाडमछाड गर्छन् । विकसित मुलुकहरू भने पहिलोबाहेक अन्य दिनका सत्रलाई खासै चासो राख्दैनन् ।विश्व राजनीतिमा सक्रिय मुलुकहरू पहिलो दिनै आफूलाई उक्त मञ्चमा प्रस्तुत गरेर आफ्नो प्रभाव छाड्छन् । त्यसपछिका दिन उनीहरूका लागि प्रभावहीनझैं हुन्छन् । नेपालजस्ता अल्पविकसित मुलुकहरूका लागि यो स्थान केही पनि नजानेका नेताहरू गएर बोल्ने स्थानजस्तो बन्दै गएको छ । अन्यका लागि भने मन माझने थलो । कुनै बेला राष्ट्रसंघमा गरिएको भाषणको महत्त्व नै फरक हुन्थ्यो । तर, अहिले कसैले पनि त्यहाँ गरेको भाषणलाई गम्भीर रूपमा लिँदैनन् । तीन महिनासम्म चल्ने महासभाको विभिन्न सत्रमा बोलिने धारणाको पनि खासै महत्त्व रहँदैन । उच्चस्तरीय बहसको पहिलो दिन हेवी वेट नेताहरू अर्थात् शक्ति मुलुकका नेताहरू बोल्छन् । रुचि राख्ने केही मुलुकले हेर्छन्, अन्यका लागि खासै महत्त्व रहँदैन । हलमा मानिससमेत नहुने अवस्था देखिँदोरहेछ । खालीझैं देखिने कुर्सी अगाडि भाषण चलिरहेको हुन्छ ।महासभामा भाग लिन आएका टोलीका अधिकांश सहभागी हलमा बस्नेभन्दा पनि आफन्त भेटघाट, घुमघाम र सपिङमा अलमलिन्छन् । त्यो रोग नेपालबाट आउनेको हकमा मात्र होइन, अन्यका लागि पनि लागू हुने रहेछ । अझ नेपालजस्ता कतिपय मुलुकले त आफ्नो मन्त्रालयको राष्ट्रसंघ हेर्ने महाशाखा प्रमुखलाई केही समय यतैको काजसमेत दिएर आफन्त भेट्न सहज बनाइदिने रहेछन् । स्थायी प्रतिनिधि र अन्य उनी मातहत सहसचिवस्तरकै व्यक्ति रहँदा पनि त्यस्तो आवश्यकता ठानिने चलन नेपालजस्ता मुलुकमा झन् रहेछ । यस्ता अर्थहीन भ्रमण र बसाइबारे अझै बहस हुन बाँकी छ । नेपालजस्ता मुलुकको पालो त महासभा सुरु भएको पाँचौं दिन आउने रहेछ । त्यो पनि हाम्रा कर्मचारीले निकै मिहिनेत गरेर होइन, नेताले पत्याइदिएर । आरम्भमा आएकाहरू त्यतिबेलासम्म सपिङसमेत सकेर फर्किसक्ने रहेछन् । यस अर्थमा हाम्रो जस्तो मुलुकका लागि राष्ट्रसंघ साँच्चै एक परम्परागत रूपमा मन हलुंगो पार्ने क्लब (अमेरिकी राष्ट्रपति ट्रम्पले यसलाई क्लब भनेका छन्) जस्तो रहेछ । आफूलाई चित्त नबुझेको कुरा व्यक्त गर्ने थलो । यहाँ हरेक मुलुकका धारणा बाझिएको देखिन्छ । प्राय:जसो यो संस्थाको जोड परिणाममा नभई कर्मचारीतन्त्र र प्रक्रियामा रहेको छ, निकै खराब मानव अधिकारको आँकडा भएका देशहरू राष्ट्रसंघको मानव अधिकार परिषद्मा छन् जुन लाजमर्दो विषय हो, अमेरिकी राष्ट्रपति डोनाल्ड ट्रम्पले भने । यसको महत्त्व कस्तो छ, के भइरहेको छ भन्ने भित्री पाटो केलाउने फुर्सद कसैलाई छैन । यसबाट पनि स्पष्ट हुन्छ, राष्ट्रसंघको अवस्था र यसलाई हेर्ने विश्व नेताको दृष्टि । हुन त ट्रम्पको धारणा सबै स्थानमा विवादित बनेको छ । यहाँ पनि उनको धारणाले विवाद (बहस) सिर्जना गरेको छ । महासभाका दुई आकर्षणमध्ये पहिलो हुन् राष्ट्रपति ट्रम्प र दोस्रो राष्ट्रसंघका महासचिव गुटेरेस । दुवैका लागि ७२ औं महासभा पहिलो नै थियो । तर दुवैको मत यहाँ एकअर्कासँग मेल खाएको छैन । सुरक्षा परिषदको स्थायी सदस्य मुलुकको राष्ट्र प्रमुख नै सहभागी हुन नपर्ने र हाम्रा जस्ता मुलुकले भने सहभागिता जनाउनै पर्ने भन्ने हाम्रो मान्यता पनि उचित होइन । यसबाट पनि राष्ट्रसंघको संरचनामा सुधार ल्याउनुपर्ने देखिएको छ । ट्रम्पले भनेझैं नै राष्ट्रसंघ साँच्चै कर्मचारीतन्त्रको चंगुलमा छ । यसलाई सुधार गर्न नसकेको खण्डमा यो संस्थाको औचित्य नै नरहने पनि बुझाइ विज्ञहरूको छ । नेपालजस्ता मुलुकका लागि राष्ट्रसंघ चाहिन्छ, तर राष्ट्रसंघमा नेपाल जस्तो मुलुकबाट हरेक वर्ष उच्चस्तरको उपस्थिति आवश्यक छैन । यहाँ अधिकांश समय स्थायी प्रतिनिधिलाई सहभागी गराउने र पाँचछ वर्षमा एक पटक प्रधानमन्त्री तहमा सहभागी गराउने गर्दा राम्रो देखिन्छ । कर्मचारीले त यस्ता भ्रमण दिनहुँ होस् भन्छन् तर यसमा नेताहरूले ध्यान पुर्याउन जरुरी छ ।राष्ट्रसंघले विकासका साथै विश्व राजनीतिमा समेत प्रवेश गरेको हुनाले यसलाई पुन:संरचना गरेर अघि बढ्नेमा बहस भएका छन् । तर, एसियाको उदाउँदा दुई शक्ति मुलुकका कार्यकारी प्रमुखले भाग लिएनन् । राष्ट्रसंघमा पुन:संरचना गर्नुपर्ने माग गर्दै आएको भारतबाट प्रधानमन्त्री सहभागी भएनन् भने सुरक्षा परिषद् स्थायी सदस्य चीनले पनि राष्ट्रपतिस्तरको उपस्थिति आवश्यक ठानेन । सम्मेलनमा राष्ट्रसंघका महासचिव गुटेरेसले जलवायु परिवर्तनको मुद्दा अहिलेको चुनौती रहेको बताए । अमेरिकी राष्ट्रपति ट्रम्पले भने जलवायु परिवर्तनबारे कुरै उठाएनन् । उनले पहिलेदेखि नै जलवाय परिवर्तन हल्ला गर्ने थलोका रूपमा विकास भएको भन्दै यसको पछि नलाग्न आग्रह गरेका छन् । ट्रम्पका कतिपय धारणामा इजरायलका प्रधानमन्त्री बेन्जामिन नेतन्याहुले साथ दिएकोबाट पनि राष्ट्रसंघको अवस्था कुन रूपमा अघि बढेको छ भन्ने स्पष्ट हुन्छ । जलवायुको मुद्दा नउठाएका ट्रम्पको ध्यान राष्ट्रसंघको पुन:संरचना र उत्तर कोरियाको धम्की बन्द गराउनेमा नै बढी केन्द्रित थियो । उनले उत्तर कोरियालाई पूर्ण रूपमा नष्ट गरिदिने चेतावनी दिए र इरानको चर्को निन्दा गरे । उनले आफ्नो मुलुकलाई सर्वोपरि राखेर नेताहरूलाई अघि बढ्न सुझाव दिए । उनले सार्वभौमिकताको विषय उठाए । त्यही विषयमा अघि बढेका मुलुकको भने उनले आलोचना गरे । त्यो कुराको मूल्यांकन खासै हुने देखिँदैन ।हुन त ट्रम्पले इरान, क्युवा, भेनेजुयलालगायत देशका शासकहरूको आलोचना पनि गरे । क्षेत्रीय अस्थिरताका लागि उनीहरू जिम्मेवार रहेको भन्दै यसका लागि सुरक्षा परिषद्मा सबैको धारणा एक हुनुपर्ने बताए । यसमा मतैक्य भएकै छैन । राष्ट्रसंघको सुरक्षा परिषद्मा अझै पनि उत्तर कोरियाबारे निर्णय हुन नसक्नुले पनि यो अवस्था झल्काउँछ र राष्ट्रसंघको प्रभावकारिता पनि देखाउँछ । राष्ट्रसंघ पछिल्लो समयमा फितलो बन्दै गएको दृष्टान्त हो यो । यसलाई पुन:संरचना गर्नुको विकल्प नभएको यसबाट स्पष्ट हुन्छ ।जलवायु परिवर्तनका कारण दसौं लाख मानिस जोखिममा परिरहेको गुटेरेसले धारणा राखेका थिए । महासचिव गुटेरेसको धारणामा फ्रान्सका राष्ट्रपति एम्मानुएल माक्रोंले साथ दिएका थिए । तर सबैभन्दा बढी बजेट उपलब्ध गराउने अमेरिकाले भने त्यस्तो विषयलाई हावादारी गफको रूपमा लिँदै त्यसतर्फ नलाग्न भन्दै आएको छ । अमेरिकी राष्ट्रपति ट्रम्पको ध्यान उत्तर कोरियातर्फ नै छ । यसमा अधिकांश मुलुकले साथ दिए पनि रसिया र चीनले साथ नदिने देखिएको छ । महासभामा सबै मुलुक एक भएर आत्महत्या पथमा लागेको मुलुकलाई नियन्त्रण गर्नुपर्ने धारणा अमेरिकाले अघि बढाएको छ । महासभाको उच्चस्तरीय बहस शुक्रबार सकिँदै छ । यो बहसमा कसैको ध्यान जाने देखिँदैन । राष्ट्रसंघको सुरक्षा परिषद्मा प्रतिबन्धहरूका बाबजुद उत्तर कोरियाले क्षेप्यास्त्र परीक्षण गरिरहेको उल्लेख गर्दै उनले भने, उत्तर कोरियाली नेता किम जोङ आत्महत्याको पथमा अघि बढिरहेका रकेट म्यान हुन् । उत्तर कोरियाका कारण विश्व जोखिममा रहेको भन्दै यसमा सुरक्षा परिषद् एक भएर अघि बढ्नुपर्ने ट्रम्पको धारणामा खासै छलफल भएन । कतिपयले ट्रम्पको शब्दप्रति आपत्ति जनाए । संयुक्त राज्य अमेरिकासँग अथाह शक्ति र धैर्य छ तर यदि आफ्नो र आफ्ना साझेदारको रक्षा गर्न बाध्य पारियो भने हामीसँग उत्तर कोरियालाई पूर्ण रूपले नष्ट गरिदिनुको विकल्प रहँदैन, ट्रम्प अझै बोलिरहेका छन् । रुस, अमेरिका, चीन, बेलायत र फ्रान्स सुरक्षा परिषदका स्थायी सदस्य हुन् ।महासचिव गुटेरेसले पनि उत्तर कोरियाको परमाणु कार्यक्रमको निन्दा गरेका थिए । सुरक्षा परिषदको एकताले मात्रै उत्तर कोरियालाई परमाणु अस्त्रबाट निशस्त्रीकरण गर्न सक्ने उनको धारणाबाट स्पष्ट हुन्छ । विश्व शक्ति सन्तुलनको फेजमा पुगेको छ । जसले अहिले विश्वको राजनीति अवस्था तरल मात्र होइन, राष्ट्रसंघको भूमिका नै फितलो छ । अमेरिकाले राष्ट्रसंघको बजेटको २२ प्रतिशत रकम उपलब्ध गराइरहेको र अहिले त्यसको हिसाबसमेत खोजिरहेको अवस्था छ । १ सय ९३ सदस्य राष्ट्रमध्ये अमेरिका पनि एक हो ।यही सम्मेलनको उद्घाटन सत्रमा आउने डेलिगेसन प्रमुखका दम्पतीलाई अमेरिकी राष्ट्रपतिले रात्रिभोज दिने प्रचलन रहिआएको छ ।"
निसास्सिएर ३ को मृत्यु,"रौतहट परोहा नगरपालिका १ जिंगडा बेलबिछवास्थित एक घरको सेफ्टी ट्यांकीमा निसास्सिएर बुधबार घरधनीका छोरासहित ३ जनाको मृत्यु भएको छ । देवाह गोनाही १ करुनिया लक्ष्मीनियाका ३५ वर्षीय मजदुर नगेसर माझी, परोहा १ जिंगडवा बेलबिछवाका ३५ वर्षीय विजय बैठा र घरधनीका २६ वर्षीय छोरा अजय बैठाको मृत्यु भएको हो । ट्यांकीको ढलान खोल्न सुरुमा माझी भित्र पसेका थिए । उनी भित्रै ढलेपछि उद्धार गर्न गएका अर्का मजदुर बैठा पनि बाहिर निस्कन सकेनन् । उनीहरूलाई बचाउन घरधनीका छोरा होहल्ला गर्दै भित्र छिरेका थिए । एकअर्कालाई उद्धार गर्न छिरेका तीनै जना भित्र बेहोस भएर लडे, स्थानीय उमेश रजकले भने, नजिकै खटिएका प्रहरीसमेत उनीहरूलाई उद्धार गर्न भित्र पसेका थिए । सास फेर्न समस्या भएपछि उनीहरू रित्तो हात फर्किन बाध्य भए । त्यसपछि एक्जाभेटरले तीनै जनालाई जीवितै उद्धार गरिए पनि गौर अस्पताल पुर्याउँदै गर्दा उनीहरूको मृत्यु भएको थियो ।सुकदेव चोकमा रहेको स्थानीय अस्पतालमा प्राथमिक उपचारपछि गौर अस्पताल पुर्याइएको थियो । अस्पतालले उनीहरूलाई मृत घोषणा गरेको थियो । घटनापछि गाउँ नै शोकमा डुबेको छ । मृतक माझी र बैठाका २२ छोरा र ३३ छोरी छन् । घरधनीका छोरा अजयका पनि २ छोरा छन् । निसास्सिएकाहरूको जिउँदै उद्धार गरिएको घटनास्थलमा पुगेका रौतहटका प्रहरी प्रमुख एसपी यज्ञविनोद पोखरेलले बताए । पक्की भित्ता भत्काउन समय लाग्यो, उनले भने, बचाउन धेरै प्रयास गरियो तर सकिएन । दसैंका बेला एकैपटक ३ जनाको मृत्यु भएपछि गाउँ शोकमा छ । मृतक परिवारमा रुवाबासी चलेको छ । सबै अर्धचेत अवस्थामा छन् । घटनाबारे खबर पाउनेबित्तिकै उद्धारका लागि घटनास्थलतर्फ दौडेको मृतक माझीका काका रघुवीरले बताए । घटनास्थलमा पुगे पनि उद्धार गर्न समय लाग्यो, उनले भक्कानिँदै भने, अस्पताल पुर्याए पनि भतिजालाई बचाउन सकेनौं । उनको घरमा सबै अचेत भएका छन् । रुवाबासी चलेको छ । अर्का मजदुर बैठाका दाजु जियालालले बिहानै काम गर्न नजान भनेको सम्झिए । भनेको मानेन । अकालमै ज्यान गुम्यो, आँखाबाट आँसु झार्दै उनले भने, परिवारका सबैसँग नाता तोडेर गयो ।"
मासु र मदिरा सेवनमा होस पुर्याऔं,"काठमाडौं हाम्रो मुलुकमा दसंैतिहारताका सबैभन्दा बढी मदिरा र मासुको खपत हुन्छ । बर्सेनि दसैताका असोज महिनामा १४ लाख कार्टुन बियर, एक लाख ७३ हजार ३ सय ३३ कार्टुन मदिराको खपत हुने गरेको अनुमानित तथ्यांक छ । दसंैतिहारताका सामान्य मदिराको खपतमा ४० देखि ५० प्रतिशतसम्म वृद्घि हुन्छ, मदिरा व्यवसायी महासंघका सल्लाहकार सन्तोष पाण्डे भन्छन्, मदिरा सेवन गर्नेले यो समय आफ्नो मात्रा बढाउँछन् भने नखानेले समेत खाने गरेकाले यसको खपत बढेको हो ।दसैंतिहारताका सामान्यतया सेवन नगर्ने आमनेपालीले पनि यसको उपभोग गर्ने गरेका छन् । मुलुकको पढेलेखेका व्यक्तिमा थोरै मात्रामा मदिरा सेवनले मुटुलाई फाइदा पुर्याउने मान्यतासमेत छ । यो सोचाइ विभिन्न ससाना अध्ययनका आधारमा भएको हो । तर मदिराले साँच्चै मुटुलाई फाइदा गर्छ वा गर्दैन भनेर हालसम्म विज्ञानले कुनै ठोस प्रमाण दिन नसकेको मुटुरोग विशेषज्ञ डाओममूर्ति अनिल बताउँछन् । जति पनि मदिरा र विशेषगरी जुन मदिरा फलहरूबाट (रेड वाइन) बनाइन्छ, यसमा फलहरूमा हुने राम्रो कुरा पनि जाने गर्छ । विशेषत: एन्टी अक्सिडेन्ट, फ्लेवेन्वोइड्स, नाइट्रिक अक्साइडजस्ता फलफूलमा हुने तत्त्व वाइनमा पनि पाइएका कारणले यसले रक्तनलीमा सकारात्मक असर पार्छ । कोलेस्ट्रोलमा पनि सकारात्मक असर गर्छ, राम्रो कोलेस्ट्रोल बढाउन सक्छ । तर यो सबै सकारात्मक कुराले मुटुलाई रोगबाट बचाउने कुरा अझसम्म प्रमाणित भएको छैन । यस्तो अवस्थामा एक व्यक्तिले मुटुलाई फाइदा गर्छ भनेर वाइन वा मदिरा प्रयोग गर्नु बुद्घिमानी होइन । डा ओम मूर्तिका अनुसार हालसम्मका विभिन्न वैज्ञानिक अध्ययन, लेखहरूका अनुसार मदिराको प्रयोग नगरेकाहरूले मुटुलाई स्वस्थ पार्ने बहानामा यो खान सुरु गर्नु हुन्न ।तपाईंलाई एन्टी अक्सिडेन्ट, फ्लेवेन्वोइड्स, नाइट्रिक अक्साइड पाउनु छ भने वाइन किन खानुपर्यो ? फलफूल खाए पर्याप्त हुन्छ । मानौं, एक सामान्य व्यक्ति कहिलेकाहीं मदिरा सेवन गर्छ । चाडपर्वको मौकामा कम समयमै बढी मदिरा सेवन गर्छ । आफूलाई उच्च रक्तचाप, मधुमेह, कोलेस्ट्रोल नभएको ठानी बढी मदिरा खान्छ भने यो सुरक्षित छैन । एक स्वस्थ व्यक्तिले कम समयमै आफ्नो क्षमताभन्दा धेरै मदिराको प्रयोग गर्दा मुटुसम्बन्धी जटिल समस्या उत्पन्न हुन सक्छ । यसमा हृदयाघात, मुटुको चालमा जटिल गडबडी (होली डे हार्ट सिन्ड्रोम), मस्तिष्काघात आदिको खतरा बढी हुन्छ । यो सँगसँगै एक्युट ग्यास्ट्राइटिस (अम्लपित्त), एक्युट हेपाटाइटिस (कलेजोको समस्या) र एक्युट प्याङक्रयाटाइटिस जस्ता प्राणघातक रोग उत्पन्न हुन सक्छन् र यी समस्या पूर्णत: स्वस्थ, पहिला कुनै रोग नभएको मानिसमा समेत देखिन सक्छ । केही वर्षअघि अल इन्डिया इन्स्टिच्युट अफ मेडिकल साइन्समा डीएम गर्दाताका २१ वर्षका एक बैंक म्यानेजर राति पार्टी गरेपछि बिहान हृदयाघातको समस्या लिएर आएको घटना डा ओममूर्ति सम्झिन्छन् । उनी पहिलादेखि नै पूर्ण स्वस्थ थिए, कुनै आदि थिएन तर एक्कासि हृदयाघात भएको थियो । एन्जियोग्राफी गर्दा उनको मुटुको रक्तनलीमा ब्लकेज (अवरोध) देखिएन, रगत मात्र जमेको देखियो । कम समयमै अत्यधिक मदिरा सेवन (विन्ज ड्रिङकिङ) ले गर्दा ती स्वस्थ युवालाई एक्कासि हृदयाघात भएको ठहर चिकित्सकहरूले गरे । कम समयमै अत्यधिक मात्रामा मदिरा सेवन नगरेको भए ती युवालाई हृदयाघात हुने थिएन, भविष्यमा समेत उनी मुटुको समस्याबाट मुक्त रहन सक्थे, डा ओममूर्ति भन्छन्, छोटो समयमा सेवन गरिएको अत्यधिक मदिरा ले मुटुको रगत नलीमा रगत जम्ने सम्भावना बढाएर रगतको नलीमा ब्लकेज (अवरोध) नभएको व्यक्तिमा अचानक हृदयाघात निम्त्याउन सक्छ, यसैले आफूलाई स्वस्थ ठानेर क्षमताभन्दा बढी मदिरा सेवन गर्नु हुँदैन ।अमेरिकास्थित नेसनल इन्स्टिच्युट अफ अल्कोहल एब्युज एन्ड अल्कोहलिज्म (एनआईएएए) को तथ्य पत्रअनुसार महिलाले दुई घण्टाभित्र ४ वा योभन्दा बढी ड्रिंक लिनु वा पुरुषले दुई घण्टाभित्र ५ वा योभन्दा बढी ड्रिंक लिनु विन्ज ड्रिंकिङ हो । एनआईएएए अनुसार विन्ज ड्रिंकिङ गरेका व्यक्तिको रगतमा मदिराको सान्द्रता ००८ ग्राम प्रतिशत वा यसभन्दा माथि हुन्छ । मदिराको एउटा ड्रिंक जसलाई हामीले बोलचालको भाषामा पेग भन्छौं ।"
बाढीपीडितलाई एनआरआरको सहयोग,"काठमाडौं (कास) सामाजिक सञ्जाल फेसबुकको समूह नेपाली रुम रिलोडेड (एनआरआर) ग्रुपले बाँकेको राप्तीपारि गाउँपालिका ४ लालपुरका बाढीपीडितलाई राहत वितरण गरेको छ । स्वदेश तथा विदेशमा रहेका नेपालीको सहयोगबाट संकलित ८४ हजार ४ सय ३६ रुपैयाँबाट राहत सामग्री वितरण गरिएको एनआरआरले जनाएको छ । अजर फुयाल,सुष्मा क्षेत्री, प्रज्ञा उप्रेती, नारान पौडेल, अर्जुन खराल,दिनेश पौडेल, विक्रम बुढाथोकी र खिम जीसीले आफ्नो तलबबाट उक्त रकम सहयोग गरेका हुन् ।मानवीय मूल्य र मान्यतालाई जागृत गर्दै सामाजिक कार्यलाई उच्च प्राथमिकतामा राखी आगामी दिनमा पनि विशुद्ध सामाजिक कार्य गरिने एनआरआरले विज्ञप्तिमार्फत जनाएको छ ।"
"संसद् बन्द, विधेयक अलपत्र","काठमाडौं गणपूरक संख्या अभावमा संसद् बन्द भएपछि निर्वाचनसँग सम्बन्धितसहित दर्जनभन्दा बढी महत्त्वपूर्ण विधेयक अलपत्र भएका छन् । संसदको बैठकमा सोझै दफावार छलफल गरी पारित गर्ने कार्यसूचीमा परेका राष्ट्रिय सभा सदस्य निर्वाचन विधेयक र राष्ट्रपतिउपराष्ट्रपति निर्वाचनसम्बन्धी विधेयक कोरम अभावकै कारण अलपत्र परेका हुन् । एकै दिन दसवटा विधेयक अघि बढाउने कार्यसूचीमा असोज ९ गते बसेको संसदको दोस्रो बैठक कोरम अभावका कारण स्थगित भएपछि अर्को बैठक दसैंपछि (असोज २०) का लागि डाकिएको छ । संसदको अर्थ समितिले दफावार छलफल गरी सहमति जुटाएका अन्तरसरकारी वित्त व्यवस्थापन विधेयक र राष्ट्रिय प्राकृतिक स्रोत तथा वित्त आयोगसम्बन्धी विधेयक संघीयता कार्यान्वयनसँग प्रत्यक्ष सम्बन्धित छन् । सम्बन्धित समितिको प्रतिवेदनसहित सदनमा प्रस्तुत ती दुवै विधेयक पारित गर्न संसदको एउटै बैठक पर्याप्त हुन्छ । संसद् सचिवालयले असोज १० मा बैठक राखी ती विधेयक पारित गर्ने लक्ष्य लिएको थियो । तर असोज ९ कै बैठकमा पटकपटक बस्दा पनि कोरम नपुगेपछि सभामुख ओनसरी घर्तीले असोज २० सम्म सदन स्थगित गर्नुपरेको हो । ५ सय ९१ सदस्यीय संसद्मा कुनै पनि प्रस्ताव निर्णयार्थ पेस गर्न कम्तीमा १ सय ४८ सांसदको उपस्थिति आवश्यक पर्छ । तर कोरमको गणना भने कुनै सदस्यले माग गरेको अवस्थामा मात्रै गर्ने संसदीय परम्परा छ । संसदीय व्यवस्थाको भण्डाफोर गर्ने घोषित नीति भएको प्रतिपक्षी नेपाल मजदुर किसान पार्टीको भूमिका भने सदनमा सधैं वाच डग को हुन्छ । ५६ सदस्यीय मन्त्रिपरिषदका सदस्यमध्ये आधाभन्दा बढी मात्रै सदनमा गइदिँदा पनि सरकारी विधेयक पारित गर्न कोरमको अभाव हुँदैन । संसदमा कोरम नपुगेका दिनको रेकर्ड हेर्दा १० देखि ३० संसदको अभाव हुन्छ, संसद् सचिवालयका एक अधिकारीले भने, गणपूरक संख्या अभाव भएका अधिकांश बैठकमा मन्त्रीहरूको सिटमा एकदुई जना मात्रै भेटिन्छन् । नेमकिपाका सांसदहरूले असोज ९ को दोस्रो बैठकमा १ सय २१ सदस्य मात्रै उपस्थित भएका बेला आफूहरूले उठाएको कोरमको प्रश्नलाई बेवास्ता गरी सभामुखले जबर्जस्ती विधेयक पारित गरेको आरोप लगाएका छन् । उनीहरूको भनाइलाई नै सत्य मान्ने हो भने पनि ५६ सदस्यीय मन्त्रिपरिषदका २७ मन्त्रीराज्यमन्त्री मात्रै सदनमा उपस्थित भइदिएको भए गणपूरक संख्याको विवादै हुने थिएन । गणपूरक संख्याको विवादबीच पारित देवानी संहिता र देवानी कार्यविधि संविधानपछि सबभन्दा बढी जनसरोकार राख्ने कानुन हुन् । यी दुईसमेत सदनबाट पारित मुलुकी ऐन प्रतिस्थापनसँग सम्बन्धित ६ वटा विधेयकले १६४ वर्ष पुरानो मौलिक कानुनी प्रणालीमा आमूल परिवर्तन गरेको छ । १६४ वर्षअघि श्री ३ जंगबहादुर राणाले दक्षिण एसियाकै पुरानो कानुनी संहिताका रूपमा मुलुकी ऐन लागू गराएका थिए । २०२० मा नयाँ मुलुकी ऐन लागू भए पनि त्यसमा पुरानै प्रणालीको निरन्तरता धेरै थियो । कात्तिक ४ मा कार्यकाल सकिन लागेको संसद्मा निर्वाचनसँग सम्बन्धित २, संघीयता कार्यान्वयनसँग सम्बन्धित ३ सहित दुई दर्जन विधेयक विचाराधीन छन् । संसदको कार्यकाल सकिनुअघि पारित नहुने कुनै पनि (सचिवालयमा दर्तामात्रै भएका, संसद्, संसदीय समिति वा उपसमितिमा विचाराधीन रहेका) विधेयक र प्रस्तावको हैसियत शून्य हुन्छ । सरकारले पछिल्लोपटक दर्ता गराएको प्रदेश प्रमुखको पारिश्रमिक तथा सुविधासम्बन्धी विधेयक परिपक्वसमेत भएको छैन भने पूर्वपदाधिकारीको विलासी सुविधासम्बन्धी विधेयक राज्य व्यवस्था समितिले उपसमितिमै फर्काएको छ । लगातार लामो चाडपर्व बिदा र नजिकिँदो चुनावका कारण संसद्बाट यीमध्ये अधिकांश विधेयक पारित नहुने सम्भावना बढेको संसद् सचिवालयका अधिकारीहरू बताउँछन् । प्रतिनिधिसभा र प्रदेशसभा निर्वाचनको (पहिलो चरणका लागि) कात्तिक ५ गते मनोनयन दाखिला मिति तोकिएको छ । त्यस्तो बेला सांसदहरूको ध्यान विधेयकमा भन्दा टिकटमा हुनु स्वाभाविक हो, ती अधिकारीले भने, समयमै विधेयकका प्राथमिकता तय नभएको र कतिपय महत्त्वपूर्ण विधेयक सरकारले नै ढिला गरी ल्याएका कारण यस्तो अवस्था आएको हो ।"
दुई दलको बन्दसूचीमा परे उम्मेदवारी खारेज,"काठमाडौं समानुपातिक उम्मेदवारको बन्दसूची बुझाउँदा राजनीतिक दलहरूले सम्बन्धित व्यक्तिहरूको मञ्जुरीनामा समेत निर्वाचन आयोगमा बुझाउनुपर्ने भएको छ । निर्वाचनसम्बन्धी नयाँ कानुनमा यस्तो वस्थामा गरिएको हो ।दुवैपटकका संविधानसभा निर्वाचनमा एउटै व्यक्तिको नाम दुइटा दलको बन्दसूचीमा राखेर बुझाइएको पाइएपछि त्यस्तो प्रवृत्ति रोक्न आयोगले यसपटक कानुनमै यस्तो व्यवस्था गरेको हो । नयाँ व्यवस्थाअनुसार उम्मेदवार हुनेको मञ्जुरीनामा समेत बन्दसूचीसँगै बुझाउनुपर्नेछ । एउटै व्यक्तिको नाम एकभन्दा बढी दलको बन्दसूचीमा समावेश भए आयोगले त्यस्तो व्यक्तिको नाम सबै दलको सूचीबाट हटाउने कानुनी व्यवस्था छ ।आयोगका प्रवक्ता सहसचिव नवराज ढकालका अनुसार समानुपातिकतर्फको बन्दसूची तयार गर्दा राजनीतिक दलहरूले धेरै विषयमा विचार पुर्याउनुपर्नेछ । उम्मेदवार हुनेले पनि सतर्कता अपनाउनुपर्ने हुन्छ । समानुपातिक तर्फको बन्दसूची बुझाउन आयोगले असोज २९ गतेको समय तोकेको छ । बन्दसूचीमा नाम समावेश भएका व्यक्तिले प्रत्यक्षतर्फ उम्मेदवार हुन पाउने छैनन् ।राजनीतिक दलले बन्दसूची तयार पार्दा समानुपातिक निर्वाचन प्रणालीतर्फबाट निर्वाचित हुने कुल सदस्य संख्याको कम्तीमा दस प्रतिशत सदस्यका लागि उम्मेदवारी दिनुपर्ने हुन्छ । प्रतिनिधिसभामा प्रत्यक्षतर्फ १ सय ६५ र समानुपातिकतर्फ १ सय १० सिट छन् । प्रदेशसभामा पनि ६० प्रत्यक्ष र ४० प्रतिशत समानुपातिकतर्फबाट सदस्य निर्वाचित हुनेछन् । प्रदेश र प्रतिनिधिसभाको निर्वाचन एकै दिन सँगसँगै हुन लागेकाले दुवै निर्वाचनको बन्दसूची बुझाउने र उम्मेदवारी दर्ताको दिन पनि आयोगले एकै दिन तोकेको छ । दलहरूले एकैसाथ दुवै सभाका लागि छुट्टाछुट्टै बन्दसूची तयार गर्नुपर्नेछ । ७ प्रदेशका लागि छुट्टाछुट्टै बन्दसूची बुझाउनुपर्नेछ । बन्दसूचीमा कुल उम्मेदवारको कम्तीमा ५० प्रतिशत महिलाको नाम समावेश गर्नुपर्ने कानुनी प्रावधान छ । जनसंख्याका आधारमा दलित, आदिवासी जनजाति, खस आर्य, मधेसी, थारू र मुस्लिम, थारूको प्रतिनिधित्व हुने गरी बन्दसूची तयार पार्नुपर्नेछ । पिछडिएको क्षेत्र र अपांगता भएका व्यक्तिको प्रतिनिधित्वमा पनि दलहरूले ध्यान दिनुपर्ने हुन्छ । समावेशी आधारमा समावेश गरिएका उम्मेदवार छुट्टिने गरी आयोगले तोकेको ढाँचामा दलले सूची तयार गर्नुपर्नेछ । प्रवक्ता ढकालले उक्त प्रावधान प्रतिनिधिसभा र प्रदेशसभा दुवैतर्फको बन्दसूची तयार पार्दा लागू हुने बताए । बन्दसूची पेस गर्दा दलहरूले प्रक्रिया पुर्याएनपुर्याएको परीक्षण आयोगले गर्नेछ । प्रक्रिया लामो भएकैले समानुपातिकतर्फको निर्वाचन कार्यक्रम एक महिना अवधिको छ । असोज २९ मा बुझाइएको बन्दसूचीलाई आयोगले विभिन्न प्रक्रिया पूरा गर्दै आयोगले मंसिर ३ गते मात्रै अन्तिम रूप दिनेछ । उक्त अवधिमा बन्दसूची सच्याउन, संशोधन गर्न, नाम फिर्ता लिन, उम्मेदवारको योग्यतामाथि दावीविरोध र छानबिनजस्ता प्रक्रिया पूरा गरिनेछ । प्रदेश २ को स्थानीय तह निर्वाचन र दसैंले गर्दा राजनीतिक दलहरू उम्मेदवार छनोट प्रक्रियामा जुटिसकेको देखिन्न । बन्दसूची बुझाउने दिन नजिकिँदै गएको छ, त्यसको विभिन्न प्रक्रियाबारे दलहरू अवगत हुनुपर्छ र त्यहीअनुसार तयारी थालिसक्नुपर्छ, प्रवक्ता ढकालले भने, कानुनअनुसार बन्दसूची तयार पार्न सहज होस् भनेर दसैं बिदालगत्तै राजनीतिक दलका प्रमुख पदाधिकारीसँग छलफलको तयारीमा छौं । समानुपातिक निर्वाचन प्रणालीमा भाग लिन ८८ दलले निर्वाचन आयोगमा निवेदन दिएका छन् । ती सबै दलका प्रतिनिधिसँग आयोगले दुई चरणमा छलफलको तयारी गरेको छ ।"
दसैंमा पनि चटारो,"काठमाडौं असोज अन्तिममै उम्मेदवारको नामावली बुझाउनुपर्ने भएपछि मध्य दसैंमा पनि राजनीतिक दलहरूले फुर्सद पाएका छैनन् । अहिले उनीहरूलाई उम्मेदवार छान्ने चटारो छ । सबै प्रमुख दलले दसैं अवधिमा पनि पार्टी काम जारी राखेर उम्मेदवारहरूको नामावली टुंग्याउने तयारी गरेका छन् । कांग्रेस, एमाले, माओवादी केन्द्रलगायत मुख्य दलले तल्लो तहलाई उम्मेदवार छनोटको मापदण्ड बनाएर दिएका छन् । ती पार्टीका तल्ला कमिटीहरूले दसंै पर्वकै बीच उम्मेदवार टुंग्याउन नाम सिफारिस गरिरहेका छन् । सबै दलले उम्मेदवार छनोटको सुरुवाती जिम्मेवारी पार्टीका क्षेत्रीय समितिहरूलाई दिएका छन् । ती समितिहरूले नेताहरूको नाम जिल्ला र प्रदेश समितिहरूमा पठाइरहेका छन् ।दसैंको बिदालगत्तै केन्द्रीय बैठकबाट नाम टुंग्याउनुपर्ने भएकाले तल्ला समितिहरूलाई भ्याइनभ्याई छ । कांग्रेसले असोज १० गते गाउँ समितिबाट सिफारिस भएकाहरूको नाम क्षेत्रीय समितिहरूबाट जिल्लामा पठाइरहेको छ । १३ गतेसम्म उक्त नाम जिल्लामा पठाउन कांग्रेसले निर्देश गरेको छ । जिल्लाले १७ गते भित्र नामावली केन्द्रमा पठाउनुपर्नेछ । त्यसपछि बस्ने पार्टीको केन्द्रीय समिति बैठकबाट उम्मेदवारहरूको अन्तिम टुंगो लगाउने कांग्रेसका मुख्य सचिव कृष्ण पौडेलले जानकारी दिए । प्रमुख प्रतिपक्षी दल एमालेले पनि मंगलबार उम्मेदवार छनोटको मापदण्ड तयार गरेर तल्ला कमिटीहरूलाई नामावली पठाउन निर्देशन दिएको छ । पार्टीको निर्देशनअनुसार दसैंकै बीचमा स्थानीय कमिटीहरू उम्मेदवार छनोटका लागि बैठक गर्न थालेका छन् । क्षेत्रीय र प्रदेश हुँदै १७ गतेसम्म जिल्लामा नाम पठाइसक्नुपर्ने एमालेको कार्यतालिका छ । त्यो कार्यतालिकाअनुसार काम गर्नुपर्ने भएकाले तल्ला कमिटीहरू व्यस्त हुन थालेका छन् । एमालेले २३ गतेभित्र केन्द्रमा नाम पठाउन मातहतका पार्टी कमिटीहरूलाई निर्देशन दिएको छ । तोकिएकै समयमा नाम सिफारिस गर्न सम्बन्धित कमिटीहरूलाई निर्देशन दिइएको एमाले कार्यालय सचिव कृष्णगोपाल श्रेष्ठले जानकारी दिए । माओवादी केन्द्रले भने तल्लो कमिटीहरूमा अहिले नै उम्मेदवार छनोट गरिरहेको छ । १६ गते बस्ने पार्टी केन्द्रको बैठकबाट तल्लो कमिटीबाट सिफारिस नामहरूलाई टुंगो लगाउनेछ । तराई मधेस केन्द्रित दलहरू पनि उम्मेदवार छनोटमा व्यस्त छन् । उनीहरूले पनि असोज तेस्रो साता छनोट गरिसक्ने योजना बनाएका छन् । सबै दलको उम्मेदवार सिफारिस पठाउने मापदण्ड करिब मिल्दोजुल्दो छ । सके सर्वसम्मत, नभए कम्तीमा तीन जनाको नाम पठाउन भनिएको छ । तीन जनाको नाम सिफारिस गर्दा कम्तीमा एक जना महिला छुटाउन नहुने मापदण्ड पनि कांग्रेस, एमाले र माओवादी केन्द्रले तय गरेका छन् ।समानुपातिकतर्फ महिला ५० प्रतिशत अनिवार्य चाहिने भएकाले त्यसका लागि सजिलो होस् भनेर तल्लो तहबाट नाम मागिएको हो । संविधानअनुसार यसपटक ३३ प्रतिशत महिला अनिवार्य रूपमा संसद्मा पुग्नुपर्छ । प्रत्यक्षतर्फ धेरै महिलाले नजिते त्यसको क्षतिपूर्ति समानुपातिकबाट गर्नुपर्ने प्रावधान रहेकाले प्रत्यक्ष चुनावमै जित्ने खालका महिला अघि सार्ने रणनीति पार्टीहरूले बनाएका छन् । प्रत्यक्षमा कम महिला उम्मेदवार बनाइए समानुपातिकबाट ५० प्रतिशतभन्दा बढी महिला ल्याउनैपर्ने हुन्छ । त्यसैले सकेसम्म प्रत्यक्षतर्फको उम्मेदवार सिफारिसमै महिलाहरूलाई नछुटाउन भनेका छन् ।"
अनशन स्थगित,काठमाडौं प्राडागोविन्द केसीले १२ औं आमरण अनशन असोज १९ गतेसम्मका लागि स्थगन गरेका छन् । असोज ९ गते संसद्मा माफियामुखी चिकित्सा शिक्षा विधेयक पारित गर्ने अन्तिम प्रयास हुन लागेको भन्दै उनले चिकित्सा शिक्षा ऐनलाई सही रूपमा पारित गर्नुपर्नेलगायत ५ बुँदे मागसहित सत्याग्रह थालेका थिए । अनशन सुरु गरेको केही घण्टामा चिकित्सा शिक्षा ऐन पारित नगरी संसद् स्थगित हुनुका साथै सबैको दसैं उल्लासमय रहोस् भनी सत्याग्रह स्थगन गरेको डा केसीले बताए । डा केसीले माथेमा प्रतिवेदन तथा आफूहरूले दिएको सुझाव समेटेर विधेयक पारित गराउनुका साथै अन्य माग पूरा गराउन असोज १९ गतेदेखि फेरि सत्याग्रह सुरु गर्ने जानकारी दिए ।
वीरगन्ज महानगरमा फोरमका सरावगी,तेस्रो चरण चुनाव भएको प्रदेश २ को एक मात्र महानगर वीरगन्जको मेयरमा संघीय समाजवादी फोरमका विजय सरावगी विजयी भएका छन् । निकटतम प्रतिद्वन्द्वी कांग्रेस उम्मेदवार अजय द्विवेदीलाई हराउँदै फोरमका सरावगी वीरगन्जको मेयरमा निर्वाचित भएका हुन् । उपमेयरमा भने कांग्रेसकी शान्ति कार्की निर्वाचित भएकी छन् । वीरगन्ज महानगरमा ८४ हजार ६ सय ६४ मत खसेको थियो ।
घरघरमा फूलपाती,"काठमाडौं बडादसैंको सातौं दिन सप्तमीमा घरघरमा शास्त्रीय विधिअनुसार शुभसाइतको प्रतीक फूलपाती भित्र्याइएको छ । दसैंघर तथा पूजाकोठामा उखु, हलेदो, केराको बोट, धानको बाला, बेलपत्र, दारिम, जयन्ती, अशोकको फूल र अन्य नयाँ पालुवासमेत परम्पराअनुसार फूलपाती भित्र्याइएको हो ।हनुमानढोका दरबारमा भने गोरखा जिल्लाबाट ल्याइएको फूलपाती भित्र्याइएको छ । हुनमानढोका दरबारसँग सम्बन्धित तीन कालीन पर्व छन् । लिच्छविकालीन, मल्लकालीन र शाहकालीन पर्व । फूलपाती भित्र्याइने गोरखाका राजा पृथ्वीनारायण शाहले चलाएको पर्व हो । आँप, चाँप, धानको बाला, रंगीचंगी फूल, असुरो पात, बेलको पातसहित फूलपाती भित्र्याउन हनुमानढोका दरबारबाट जमलमा गुर्जु पल्टन, ब्यान्डबाजा, पञ्चेबाजासहितको टोली पुगेका थिए ।गोरखादेखि धादिङ जिल्लाको जीवनपुरसम्म गोरखा दरबारको दसैंघरका पुजारीसहित मगर जातिका छ जनाले फूलपाती ल्याउने र जीवनपुरदेखि जमलसम्म काठमाडौंबाट गएका ब्राह्मण जातिका छ जनाले ल्याउने परम्परा छ । यसरी ल्याएका फूलपातीमा हनुमानढोकाको नासल चोकमा वैदिक र मूल चोकमा बलिसहित तान्त्रिक रूपमा पूजा गरिएको थियो । यसैबीच तीनैवटा सुरक्षा निकायले निसान पूजा र मौला पूजाका लागि फूलपाती हनुमानढोकाबाट गणहरूले लगेका छन् । हनुमानढोका दरबार हेरचाह अड्डाले अघिल्लो दिन केही कर्मचारीलाई फूलपाती लिन धादिङको जीवनपुर पठाएको थियो । अघिल्लो दिन राति उनीहरूले त्यहाँ बोका, भेडा बलि दिएर परम्परागत रूपमा भोज खाने चलन छ ।"
तृष्णा नयाँ कुमारी,काठमाडौं काठमाडौं ओमबहालको विश्वकर्म महाविहारकी तृष्णा शाक्य बिहीबार नयाँ कुमारी हुनेछिन् । विधिवत् रूपमा वसन्तपुरको कुमारी घरमा भित्र्याएपछि उनी लायु कुमारी हुनेछिन् । उनले वर्तमान कुमारी मतिना शाक्यको स्थान लिनेछिन् । मतिना १२ वर्ष पुगेकी हुँदा उनलाई फेर्नुपरेको हो । अब नयाँ कुमारी हुने तृष्णा साढे तीन वर्षकी छन् । उनी यसैपल्टदेखि स्कुल जान सुरु गरेकी हुन् । उनी विजय शाक्य र सिर्जना शाक्यकी छोरी हुन् । तृष्णाका एक भाइ पनि छन् । बिहीबार अष्टमीका दिन दिउँसो १२ बजेर २ मिनेटको साइत निकालेर अहिलेकी कुमारीलाई बिदाइ गरेर नयाँलाई भित्र्याइनेछ । यी दुवै कार्यक्रम राजकीय सम्मानपूर्वक गरिनेछन् । राष्ट्रपति विद्यादेवी भण्डारीसक्षम मंगलबार नयाँ कुमारी हुनेले ग्वयेदाँ राख्ने कार्यक्रम थियो । ग्वयेदाँ मा पात्रोमाथि अक्षता र सुपारी राखेर चढाइन्छ । त्यस अवसरमा तृष्णालाई राष्ट्रप्रमुखका रूपमा राष्ट्रपतिसँग परिचय पनि गराइएको थियो । कुमारी परिवर्तन हुने अवसरमा वर्तमान कुमारीले कुमारीघरको मूल ढोकामा एक पाइला बाहिर राख्नेछिन् भने ठीक त्यही बेला नयाँ हुनेले एक पाइला भित्र राख्नेछिन् । नयाँ कुमारी भएयता त्यही राति उनी तलेजुमा हुने भवानी पूजामा पनि सहभागी हुनेछिन् । वर्तमान कुमारी मतिना नौ वर्षसम्म यो पदमा रहिन् । उनी तीन वर्षको उमेरमा कुमारी भएकी थिइन् । जीवित देवतामा रहेको नेपालको यो मौलिक र दुर्लभ परम्परा लामो समय कायम राख्नेमध्ये एकमा उनी पनि पर्छिन् । मतिना गणतान्त्रिक नेपालकी पहिलो कुमारी हुन् । उनी नेपालका पहिलो राष्ट्रपतिलाई टीका लगाउने ऐतिहासिक कुमारी हुन् । उनी प्रतापमान शाक्य र सुनीता शाक्यकी कान्छी छोरी हुन् । उनकी एक दिदी छिन् । कुमारीघरमा रहेर उनी ग्रिनपिस स्कुलको कक्षा ७ मा अध्ययनरत थिइन् ।
तलेजु भवानीलाई मूलचोक सारियो,"काठमाडौं फूलपाती दिन बिहानको शुभसाइत पारेर वसन्तपुरको प्रसिद्ध देवी तलेजु भवानीलाई हनुमानढोका दरबार परिसरको मूलचोक सारिएको छ । तलेजुका पुजारी उद्धव कर्मचार्यका अनुसार यहाँ चार दिन राखेर पूजा गरेपछि फेरि तलेजु मन्दिरमै विराजमान गराइन्छ । मंगलबार बिहान ७:३१ को साइतमा मूलचोकमा सारिएको छ । यसमा तान्त्रिक र वैदिक गरी दुई विधिबाट पूजा गरिने पुजारी कर्माचार्यले जानकारी दिए । मूलचोकलाई तलेजुको मूलघर मानिन्छ । काठमाडौं हनुमानढोका दरबारको उत्तरतिर तीनतले प्यागोडा शैलीको छ तलेजु भवानी मन्दिर । यसलाई मल्ल राजाहरूको कुल देवता मानिन्छ । तलेजु भवानीको स्थापना रत्न मल्लले गरेका हुन् । पछि यसलाई ठूलो बनाउने काम महेन्द्र मल्लले गरे । पन्ध्रौं शताब्दीमा कान्तिपुर स्वतन्त्र राज्य भएसँगै यहाँ तलेजु भवानीको पनि स्थापना भएका हो । यो मन्दिरमा काकेश्वर मन्दिर नजिकको सिंहद्वारबाट प्रवेश गर्नुपर्छ । दरबार क्षेत्रको सबैभन्दा ठूलो चोक मानिन्छ मूलचोक । तलेजु मन्दिरका वरिपरि पेटीमा १६ वटा साना दुईतले प्यागोडा शैलीका मन्दिर पनि छन् । वरिपरि ढुंगाका तीनवटा ठूला स्तम्भ पनि छन् । ढुंगाको त्रिशुल पनि छ । त्यही भएर मूलचोकलाई त्रिशुलचोक पनि भनिन्छ । तलेजु भवानी मन्दिर सर्वसाधारणका लागि महानवमीमा एक दिन मात्रै खुला हुन्छ । अरू दिन प्रवेश निषेध छ । मन्दिरको मुख्य देवतालाई हेर्न पाइँदैन । यहाँ हेर्ने तान्त्रिक रूपमा दीक्षित पुजारीलाई मात्रै छुट छ । नवमीमा सर्वसाधारणको घुइँचो लाग्छ । तलेजुलाई मूलचोकमा ल्याएपछि दिनहुँ तान्त्रिक विधिबाट पूजा गरिन्छ, पुजारी कर्माचार्य भन्छन्, भक्तजनले तलेजुको दर्शन गर्न सक्छन् । फोटो खिच्नचाहिँ पाउँदैनन् ।भक्तपुरमा पनि तलेजु भवानीको विशेष पूजा हुन्छ । काठमाडौंको तलेजु भक्तपुरबाटै लगिएको हो । भक्तपुर तलेजु पनि नवमीको दिनमा मात्रै सर्वसाधारणका लागि खुला हुन्छ । अहिलेको तलेजुको मन्दिर राजा महेन्द्र मल्लले निर्माण गरेका हुन् । १२ तहको पेटी चढेपछि मन्दिर सुरु हुन्छ । मन्दिरमा चार ढोका छन् । मन्दिर दक्षिणतिर फर्केको छ । प्रत्येक पेटीमा एक देवताको मूर्ति राखिएका छन् । पेटीमध्ये आठौं फराकिलो छ । प्यागोडा शैलीको तीनतले मन्दिरको उचाइ ८१ हात छ । यो मन्दिर १९९० सालको भुइँचालोले भत्काएको पछि पुनर्निर्माण गरिएको थियो । यसको छाना पित्तलको छ । यहाँ राजा भूपतिन्द्र मल्लले ११ वटा गजुर चढाएका थिए । तलेजुलाई सन् १३२२ मा हरिसिंहदेवले सिम्रौनगढबाट ल्याएको मानिन्छ । हरिसिंहदेव सिम्रौनगढमा समसुद्दिनले आक्रमण गरेपछि भागेर उपत्यका प्रवेश गरेका थिए । तलेजु लिएर आउँदा हरिसिंहदेवको बाटोमै मृत्यु भएपछि उनको रानी देवलदेवीले भक्तपुरमा ल्याएको वंशावलीमा उल्लेख छ । उपत्यका राज्य विभाजन भएपछि तलेजुलाई पनि भक्तपुर, कान्तिपुर र ललितपुरमा स्थापना गरेको मानिन्छ । पाटनको आगतले तलेजु मन्दिर सिद्धिनरसिंह मल्लले १६६१ मा बनाएका हुन् । उपत्यका बाहिर दोलखा, टिस्टुङमा पनि तलेजु भवानी छन् । दोलखा बजारको काछें टोलमा साधारण मन्दिर छ । यसको स्थापना दोलखाका राजाले गरेका हुन् । टिस्टुङको तलेजुमा पनि दसैंमा विशेष पूजा हुन्छ । दुईतले मन्दिरको माथिल्लो तलामा तलेजु भवानी राखिएको छ । यो मन्दिरको जीर्णोद्धार विष्णु मल्लले सन् १७३८ मा गरेको त्यहाँको अभिलेखमा उल्लेख गरिएको छ । दसैंमा विशेष पूजा गरिन्छ । जमरा राखिन्छ । अनि सात कन्यालाई भोजन गराई कपडासमेत दिइने चलन छ ।"
आम्दानी बढेपछि दसैं सहज,"चेपाङ समुदायको दसैं मनाउने विधि अलिक भिन्न नै हुन्छ । घटस्थापनाका दिन वनकेराको पात घर भित्र्याउँछन् । फूलपातीका दिनदेखि कोजाग्रत पूर्णिमाको दिनसम्म त्यही पातको दुना र टपरीमा राखेर खानेकुरा खान्छन् । नयाँ दम्पती दसैंको टीको लगाउन ससुराली जाँदा सुँगुरको एउटा फिला, चार पाथी चामल, एक घैंटो लोकल मदिरा, एक घरी केरा र लोकल कुखुराको मासु लैजानुपर्छ । यो क्रम लगातार तीन दसैंसम्म रहन्छ । चौथो वर्ष टीका लगाउन जाँदा छोरीको घरजम पक्का भो भनेर बाबुआमाले चिउरीको बिरुवा दाइजो दिन्छन् । प्रत्येक दसंैमा बिहे गरेको चार वर्ष पुगेका चेपाङ जोडीले ससुरालीबाट चिउरीको बिरुवा दाइजो पाउँछन् । चिउरीको दाइजोले श्रीमती पक्का भएको सन्देश दिन्छ, पूर्वसांसद गोविन्दराम चेपाङले भने, चिउरी हाम्रो जीवनसँग जोडिएको वनस्पति हो । राक्सिराङ गाउँपालिकाको काँकडा र कैलाश गाउँपालिकाको भार्तामा चिउरीको घना जंगल छ । चेपाङहरूले चिउरीको गेडा पिसेर निकालेको घिउ तरकारी खान भुटुनका रूपमा प्रयोग गर्छन ।"
भित्र्याइयो फूलपाती,"गाउँका कोटघरमा धुमधामका साथ बुधबार फूलपाती भित्र्याइएको छ । सदरमुकाम तानसेनमा रहेको तत्कालीन जनरल कर्णेल उजिरसिंह थापाले दुई सय वर्षअघि स्थापना गरेको दसंैघरमा अन्यत्र भन्दा भिन्दै तरिकाले फूलपाती भित्र्याएको हो । प्रमुख जिल्ला अधिकारी, सैनिक, प्रहरी र मन्दिरका पुजारी दरबार परिसरमा रहेको दसंैघरबाट बाजागाजासहित फूलपाती लिन सेनाको नागपोखरी ब्यारेक पुगेका थिए । सिल्खानटोलस्थित दरबार प्रशासन कार्यालय परिसरमा रहेको कोटघरमा भगवतीको सलामीसहित घटस्थापनादेखि पूजाआजा गर्ने परम्परा छ । कोटघरमा दैनिक सैनिक सलामीसहित पूजाआजा गरिन्छ । पहिलेपहिले फूलपाती बढाइँ हेर्न गाउँगाउँबाट मानिस आउने गर्थेे, उद्योग वाणिज्य संघका पूर्वअध्यक्ष हरि रायमाझीले भने, २०४६ मा प्रजातन्त्रको पुनर्बहाली भएपछि पनि केही वर्ष रह्यो । अहिले स्थानीयको सहभागिता न्यून छ । केही वर्षअघिसम्म पाल्पा उद्योग वाणिज्य संघले पदाधिकारीलाई उपस्थित गराउने गथ्र्यो । उनका अनुसार सेना र प्रशासन कार्यालयले सहभागिताका लागि अनुरोध गर्नसमेत छाडेकाले अहिले चासो घटेको छ । ८६ वर्षीय सूर्यरत्न राजभण्डारीको अनुभवमा काठमाडांैको टुंडिखेलमा जस्तै बढाइँ गर्ने र सलामी दिने चलन थियो । तानसेनमा गोरखाबाट समेत फूलपाती ल्याउने शाहवंशीय परम्परा थियो । पछिल्लो केही वर्षयता भने परम्परा धान्नका लागि मात्रंै दसंैघरमा पूजा राख्ने गरिएको छ । लर्को लागेर फूलपाती लिन जाने चलन हट्यो, उनले भने, अहिले त परम्परा जोगाउने मात्रै काम भएजस्तो लाग्छ ।"
भत्ता नपाउँदा पाका पुस्तालाई खल्लो,"हुमिन (पाल्पा) वडा सचिवको लापरबाहीले रम्भा४ हुमिनमा सामाजिक सुरक्षा भत्ता वितरण हुन सकेको छैन । कार्यालय बन्द हुने दिन मंगलबार ज्येष्ठ नागरिक र एकल महिला कार्यालयमा पुगे पनि रित्तो हात फर्किन बाध्य भए ।सचिव कार्यालयमा नबस्ने र चेक गोजीमा बोकेर हिँडेपछि भत्ता नपाएका हुन् । चाडपर्वका बेला भत्ता नपाउँदा मनमा खिन्नता छाएको गुनासो गरे । हुमिनकी एकल महिला लालकुमारी श्रेष्ठले विगतका वर्षमा दसैंअगाडि नै सामाजिक सुरक्षा भत्ता पाए पनि यस वर्ष नपाएको बताइन् । चाडपर्वमा केही रकम आउला भन्ने आशा थियो, उनले भनिन्, यस वर्ष पाइएन । सचिव प्रेम नेपाली गाउँपालिकाले काटेको चेक गोजीमा राखेर सम्पर्कविहीन भएका हुन् । उनी सम्पर्कमा नआएपछि वडाध्यक्ष भोजबहादुर विक अन्योलमा परेको बताउँछन् । पैसा निकालेको भए हामी आफैं वितरण गर्ने थियौं, उनले भने । यहाँ १ सय ३७ ज्येष्ठ नागरिक, ५७ एकल महिला, ५२ जना दलित ज्येष्ठ र ४५ दलित बालबालिका छन् ।ज्येष्ठ नागरिकले चौमासिक ८ हजार, एकल महिलाले ४ हजार, दलित ज्येष्ठले ४ हजार र दलित बालबालिबाले २ हजार ४ सय रुपैयाँ पाउने व्यवस्था छ । दसैंका लागि केही सामान जोड्ने योजना बनाएकी ७६ वर्षीय जमुना श्रेष्ठले रित्तो हात फर्किएको बताइन् । अघिल्ला वर्षजस्तै यस वर्ष पनि ज्येष्ठ नागरिक भत्ताले केही किन्ने र घरमा आउने पाहुनालाई दक्षिणा दिने योजना सफल भएन । भत्ता पाइएला भन्दा भन्दै कार्यालय बन्द हुन लाग्यो, उनले भनिन् । हुमिनमा मात्रै चार महिनाको १७ लाख रुपैयाँ सामाजिक सुरक्षा भत्ता वितरण हुन्छ । हुमिनकै गावडाँडाका नरमती सारूले पनि नपाएको बताइन् । उनले छोरा ठाकुरसिंह सारूलाई समेत कार्यालय बन्द हुने दिन वडा कार्यालयमा पठाइन् तर पाउन सकेनन् । आमाले पठाएर कार्यालय आएको थिएँ, उनले भने, तर भत्ता पाउन सकिएन । यस पटक हुमिनमा सचिवको लापरबाहीले सामाजिक सुरक्षा भत्ता वितरण हुन नसकेको स्थानीयको गुनासो छ । जनप्रतिनिधि आए पनि वडा सचिवको मनोमानीले गर्दा यस्तो समस्या आएको हो । जिल्लाका अन्य केही वडामा समेत सचिवकै कारण सामाजिक सुरक्षा भत्ता वितरण नभएको स्थानीयको गुनासो छ । वडाअध्यक्ष विकले वडा सचिवको नाममा चेक काटेको र सचिव सम्पर्कमा नआएकाले समस्या भएको बताए । वडा सचिव प्रेम नेपालीले पारिवारिक समस्याले गर्दा आफू बाहिर जान परेको र दसैंको अन्तिममा बैंकले रकम नदिएकाले समस्या आएको बताए । केही दिन आफ्नै काममा व्यस्त भएँ, उनले भने, अन्तिम समयमा बैंकबाट पनि सहयोग पाइएन । उनले दसैंलगत्तै बैंक खुल्नासाथ पैसा निकालेर बाँड्ने बताए ।"
पीडितका मुहारमा मुस्कान,"सुनवर्षी (मोरङ) शिरमा माटाको भाँडा बोकेर झोलुंगे पुल पार गरिरहेका दुई बालिकाको मुहारमा टाढैबाट मुस्कान चम्किरहेको थियो । दसैं आयो है ? प्रश्न खस्नासाथ एउटीले हाँस्दै जवाफ फर्काइन्, पर्व आयो नि, लिपपोत गर्न माटो ल्याएको हो, घर सफासुग्घर पारेपछि बाआमाले दशहरामा मेला घुम्न जाने भन्नुभएको छ । निकै खुसी उनीहरू हतारोमा रहेकाले एक क्षण पनि अडिएनन् । सबै जातिको मिश्रित बसोबास रहेको मोरङको सुनवर्षी नगरपालिका१ अमरदह गिर्दलिया बस्ती बाहिरबाट सुनसान देखिए पनि भित्रभित्रै स्थानीयलाई विजयादशमीको तयारीको चटारो छ । फूलपातीदेखि वरिपरि स्वत: चहलपहल सुरु हुन्छ, स्थानीय ५० वर्षीया माया माझीले भनिन् । झोलुंगे पुल बनेपछि आवागमन पनि निकै सहज भएको उनले बताइन् । वरिपरिको गाउँ र सहरबाट टीका थाप्न आउनेलाई झन्डै ६ किमि घुमाउरो बाटो हिँड्न वा गुड्न पर्दैन, उनले भनिन् । झोलुंगे पुलपारिको केचना टोलवासी खसीबोकाको तौल र मूल्यबारे गफ गरिरहेका भेटिए । आफ्ना लागि त अस्ति नै किनिसकें, सहरतिर बस्ने आफन्त जनका लागि खसीबोकाको प्रबन्ध गर्दैछु, ५१ वर्षे गोरखबहादुर भुजेलले भने । उनी बोकालाई खुवाउन पात र घाँस जोहो गरिरहेका थिए । भुजेलको घरको ठीक अघिल्तिरको ७ बिघा ७ धुर सार्वजनिक जग्गामा कमलखाडी रहेछ । यहाँ वैशाखदेखि मंसिरसम्म ढकमक्क कमल फुल्छ । महाभारतमा समेत उल्लेख भएको मानिने यो कमलपोखरीमा स्थानीय आदिवासी सन्थाल (सतार) समुदायले आफ्ना महत्त्वपूर्ण धार्मिक संस्कार गर्छन् । चाडबाडको मौकामा यो पोखरी हेर्न टाढाटाढाबाट युवायुवती आउने गरेको स्थानीयले बताए । आफूले मन पराएकालाई कमलको फूल दिएमा प्रेम प्रस्ताव स्वीकार्य हुने विश्वास छ, एक युवकले भने । कोही त दसैंखर्चको जोहो गर्न हाटबजारमा बिक्रीका लागि हस्तकला सामग्री तयार पारिरहेका थिए । स्थानीय डाँसखोलाको बाढीले बगाएको बाटो र कल्भर्टको डिलमै घर भएका सुनवर्षी१ दोमनाका २५ वर्षीय सुरेशकुमार हेमरम बाँसको ढाकी बनाउन तल्लीन थिए । उनको घरवरिपरि बाढीले पोखरीहरू नै बनाएको छ भने छेउछेउको साँघुरो कच्ची बाटो हुँदै स्थानीय ओहोरदोहोर गरिरहेका देखिन्छन् । उनी यी सबै पीडा बिर्सेर आँगनको छहारीमा एकोहोरो काम गरिरहेका थिए । साप्ताहिक हाटमा बेचेर दशमी र तिहारको खर्च निकाल्छौं, उनले भने । हेमरमले स्थानीय हाटमा १ सय ५० रुपैयाँदेखि २ सय ५० रुपैयाँसम्ममा १५१६ ढाकी बेच्छन् । झन्डै १ सय ५० रुपैयाँमा पाउने बाँसबाट सपरिवार मिलेर दैनिक ५६ वटा ढाकी बनाउँछन् ।सुनवर्षी४ स्थित एक पुरानो चौतारामा सुस्ताइरहेका स्थानीय पनि दसैंको प्रसँग आउँदा निकै प्रसन्नता व्यक्त गरिरहेका थिए । साइकलमा वा पैदलै फनफनी वरिपरिका सबै मेला र दुर्गा पन्डाल हेर्न पुग्छौं, मनोहर दासले भने । सुनवर्षीको उत्तरी छिमेकी पथरीशनिश्चरे नगरपालिका७ मर्चनियाँका २८ वर्षे पदम भुजेलले दसैंका लागि तीन हजार रुपैयाँमा खसी किनेर ल्याएको बताए । उनको सुन्दर बस्ती वरिपरिको खेतमा असारमा लगाइने चैते र हर्दिनाथ जातको धान पाकेर लहलहराइरहेको छ । चाडबाड र बाली उस्तै हुँदोरहेछ, उनले भने, बेला आएपछि कसैले रोक्न नसक्ने ? केही दिनअगाडिसम्म सुनसान देखिएको बस्ती फूलपातीदेखि दसैंमय भएको छ । मुलुककै मुख्य सहर र विदेशमा रहेका बन्धु टीका थाप्न आएपछि माहोल स्वत: बन्ने भुजेलले बताए । चार सदस्यीय यो परिवार दसैंको स्वागतमा राम्रै खटिएको छ । झन्डै ६०७० पाहुना आउने गरेको उनले सुनाए । यो नगरपालिकाको वरिपरिको थुप्रै हाटबजार र थान (पूजास्थल) मा यो दिन ठूलो मेला लाग्छ । दक्षिणपूर्वी भेकको मुख्य बजार रंगेलीका मठमन्दिरमा दसैंअगावै रौनक देखिएको छ । महापर्वको दिन नजिकिँदै जाँदा धार्मिक थलोमा उपस्थिति बढ्दो छ । कतिपय स्थानीय माझी दसैंखर्चको जोहो गर्न पोखरी र नदीमा माछा मारिरहेका भेटिन्छन् । अस्तिको बाढीमा सबै ठूला माछा बगे, जालोमा फसिरहेका साना माछा बेचेरै भए पनि पर्वको खर्च जुटाउनुपर्ला, रंगेली६ स्थित पोखरीमा माछा मारिरहेका एक माझीले भने । रंगेली७ स्थित वक्राहा खोलामा बाढीले अन्यत्रबाट प्रशस्तै माछा बगाएर ल्याएको हुनाले स्थानीय माझी मक्ख पनि छन् । भर्खरै बाढीको चपेटाबाट निस्केका श्रमिक वर्ग पनि दशमीको निकट दैनिक कामकाजका लागि सहरबजार पस्ने क्रम बढेको छ । फूलपातीसम्म सक्दो काम गरेर पैसा जम्मा गर्छौं, अष्टमीमा सपरिवार किनमेल गर्छौं, धनपालथानका राजमिस्त्री गोपाल पासवानले भने, वर्षमा एक पटक आउने पर्वमा रमाइलो गर्नुपर्छ । विराटनगरदेखि ४२ किमि टाढाको मोरंगको दक्षिण, पूर्व र उत्तरी ग्रामीण भेकमा दिनभर घुम्दा दसैं नमनाउने एक जना पनि भेटिएनन् । टीका थाप्नु भनेको नेपालीको लोकप्रिय संस्कृति हो, बहुसंख्यकले यसको सम्मान गर्छन्, रंगेलीका समाजसेवी युवा बजरंग अग्रवाल भन्छन्, टीकाजमरा संस्कृति नमान्नेले पनि कुनै न कुनै रूपमा दशहरा अवश्य मनाउँछन् । उनको अनुसार मन्दिरमा पूजा गर्नु, मेला र घरमा आफन्तजनसँग भेटघाट गर्नु, शुभकामना साटासाट गर्नु, सँगै खानपीन गर्नु, घुम्नु एवं रमाउनु पनि दसैं मनाउनु नै हो ।"
दसैंको शुभकामना,"प्रमुख चाड दसैं सुरु भएको छ । वर्षभरिको दु:खपीडा भुलेर हर्ष र उमङ्गका साथ मनाइने यो चाड पारिवारिक जमघट, आफन्तजन भेटघाट र घुमफिर गर्ने अवसरसमेत हो । मीठो परिकार खाँदै, नयाँ लुगा लगाउँदै, पिङ खेल्दै आआफ्नो चलन र गच्छेअनुसार दसैं मनाउने गरिन्छ । काम, अध्ययनलगायतका कारण टाढा रहेका लाखौं नेपाली यतिबेला घर फर्किएका छन् । लामो समयपछि पारिवारिक मिलन हुनु आफैंमा सुखद क्षण पनि हो । दसैं लामो समय मनाइने चाड पनि हो । आश्विनशुक्ल प्रतिपदादेखि नवमीसम्म शक्तिको आराधना गरी दशमीका दिन टीका र आशीर्वाद ग्रहण गरिन्छ । विधिपूर्वक पूजापाठ सबैले नगरे पनि ठूलाबडाबाट टीकाआशीर्वाद ग्रहण गर्ने र शुभकामना आदानप्रदान गर्ने चलनले भने व्यापकता पाएको छ । मान्यजन भेट्दै टीका र आशीर्वाद थाप्ने क्रम पूर्णिमासम्मै चल्छ । खेतीपातीबाट फुर्सद मिल्ने, कार्यालयशिक्षालय बिदा पनि लामो समय हुने र मौसम पनि अनुकूल हुने भएकाले दसैं भेटघाट र घुमफिर गर्दै रमाइलो गर्ने अवसरका रूपमा स्थापित छ । दसैं हिन्दु धर्मावलम्बीले मनाउने चाड भए पनि मिश्रित बसोबास र सांस्कृतिक अन्तरघुलनका कारण सबै नेपालीको साझाजस्तो बनेको छ । त्यसैले यो सामाजिक, सांस्कृतिक सद्भाव बढाउने चाडसमेत हो । किनमेल अत्यधिक हुने भएकाले दसैंको आर्थिक प्रभाव पनि छ । हिन्दुइतर कतिपय समुदायका नेपालीले पूजापाठ र टीका ग्रहण नगरे पनि दसैंलाई पारिवारिक भेटघाट र घुमफिर गर्ने अवसरका रूपमा सदुपयोग गर्छन् । दसैंका विषयमा विभिन्न धार्मिक कथा भए पनि यो चाडलाई विशेष गरी असत्यमाथि सत्यको विजयका रूपमा लिने गरिन्छ । यसपालिको दसैं नेपालीलाई चुनावी तरङ्गले छोएको बेला परेको छ । तीन चरणमा स्थानीय चुनाव भर्खरै सकिएको छ । स्थानीय सरकारमा जनप्रतिनिधि बहाल भएका छन् । चुनावमा उम्मेदवारको हारजितको चर्चासमीक्षा जनस्तरमा सेलाएको छैन । मंसिरमा हुने प्रदेशसभा र प्रतिनिधिसभा सदस्यको निर्वाचनका लागि सम्भावित उम्मेदवारहरूको चर्चा पनि सुरु भइसकेको छ । कतिपय दलले कतिपय निर्वाचन क्षेत्रमा उम्मेदवार घोषणा गरिसकेका छन् । राजनीतिक आस्थाका आधारमा विभाजित नेपाली मनहरूलाई नजिक्याउँदै दसैंले चुनाव केवल लोकतन्त्रलाई बलियो बनाउने विधि हो भन्ने सन्देश प्रवाह गरेर सौहार्दता कायम गर्न सकोस् । देशभित्र र देशबाहिर नेपालीले उल्लासका साथ मनाउने दसैं कमजोर आर्थिक अवस्था भएका कतिपय परिवारका लागि भने पीडादायी पनि बन्ने गरेको छ । खासगरी मीठोमसिनो खानेकुरा जुटाउने र बालबालिकाका लागि नयाँ लुगा किनिदिने लगायतका समस्याले पिरोल्ने गर्छ । यस्तो अवस्थामा आर्थिक हैसियत राम्रो भएकाहरूले धेरथोर सहयोग गर्ने थिति बस्न सके आपसी सद्भाव झनै बढ्न सक्छ । साढे दुई वर्षअघि गएको भूकम्पका कारण घर गुमाएका हजारौं परिवारले यसपालि पनि नयाँ घरमा दसैं मनाउन नपाउनु विडम्बनापूर्ण छ । खास गरी अनुदान र सहुलियत ऋण लिने प्रक्रिया सहज नहुनाले पुनर्निर्माणले गति लिन नसकेको हो । डेढ महिनाअघिको बाढीपहिरोको चपेटामा परेकाहरूका लागि पनि यो दसैं उल्लासपूर्ण बन्न सकेको छैन । सरकारले अनुदान र सहुलियत ऋण वितरण प्रक्रियालाई सहज बनाउँदै पुनर्निर्माण र पुन:स्र्थापना चाँडै सकिने वातावरण तयार गर्न जरुरी छ । दसैंका बेला गाडीमा यात्रा सकसपूर्ण मात्र होइन, जोखिमपूर्ण पनि हुन्छ । बस, जिपले क्षमताभन्दा बढी यात्रु बोकेका हुन्छन् । सडक पनि दुरुस्त छैन । मंगलबार मात्रै दसैं मान्न जानेहरूले रिजर्भ गरेको जिप काभ्रेमा दुर्घटना हुँदा ७ जनाको मृत्यु भयो । चाडबाडका बेला दुर्घटना हुन नदिन यातायात व्यवसायी, सवारी चालक होसियारी रहनुपर्छ, प्रहरीले निगरानी बढाउन जरुरी छ । मदिरा सेवन अत्यधिक हुने भएकाले झैझगडा हुने, सहरबजार सुनसान भएका बेला चोरीडकैती हुने जोखिम पनि हुन्छ । त्यसैले सिंगो नेपाल चाडपर्वमा रमाइरहेका बेला सुरक्षाकर्मीहरू भने सजग रहनुपर्ने हुन्छ । कुनै पक्षको कमजोरीले कसैको चाड खल्लो नबनोस् । दसैं आपसी सद्भाव कायम गर्दै गच्छेअनुसार सौहार्दपूर्ण वातावरणमा मनाऔं । यो चाडले समृद्ध मुलुक निर्माणका लागि सबैलाई उत्प्रेरित गरोस् । शुभकामना ।"
स्थानीय तहका चुनौती,"स्थानीय सामथ्र्यस्थानीय तहको जुन अहिले राजनीतिक भूगोल सीमांकन गरिएको छ, त्यसले के देखाएको छ भने कतिपय ठाउँमा कल्चरल ग्यापको अवस्था छ । कतिपय ठाउँमा संवैधानिक अधिकार उपयोग गर्दै मतदानमा भाग लिइसके पश्चात पनि सामाजिक बराबरीमा पुग्नसकेको अवस्था छैन । महिला, दलित वा अल्पसंख्यक जो संरचनामा भित्रिएका छन्, तिनको निर्णायकत्व अधिकार र स्वविवेक कुण्ठित हुने त होइन भन्ने आशंका पनि यतिखेर कम गरिएको छैन । संवैधानिक प्रावधान अनुसार स्थानीय तहको संरचना समावेशी भए पनि के स्थानीय तहले समृद्ध र समावेशी इकाइ तह खडा गर्न सक्छ ? अनेक माखेसाङलोमा घेरिएको अवस्था छ । स्थानीय तहको मानचित्र विशेषभित्र नै आन्तरिक स्रोत आर्जनका अवसरहरूमा असमानताको अवस्था छ, त्यहाँ आन्तरिक स्रोत निर्माण गर्न र त्यसको वितरण गर्न पनि कम झन्झटिलो छैन । स्थानीय तहको जग भनेकै स्रोतको उचित बाँडफाँड हो । राजस्वको स्थिति र त्यसले निम्त्याउने असन्तुलनलाई नजरअन्दाज गर्न सकिँदैन । स्थानीय तहमा राजस्व परिचालनको स्थिति कमजोर हुनुका अनेक कारण छन् । राजस्व बाँडफाँडको आधार तयका निम्ति प्रदेश र संघको संरचना निर्माण भइसके पश्चात आउने संघीय सरकारले प्रस्तुत गर्ने केन्द्रीय बजेटभन्दा पूर्व नै हुनुपर्छ । तहको सिमानामा पर्ने स्रोत उपयोग गर्दा स्पष्ट अडान र सहकार्यको संस्कृति आवश्यक छ । सुरुदेखि नै यसको व्यवस्थापनको जोखिम र संकटबारे विमर्श गर्नु आवश्यक भइसकेको छ । सबै वर्ग एवं क्षेत्रको स्थानीय तहमा आर्थिक एवं सामाजिक विकासलाई द्रुततर गतिमा अगाडि बढाउन स्थानीय तह सरकारको निर्माण गरिएको हो । प्राकृतिक स्रोत संरक्षण, पर्यावरण, सीमान्तकृत समुदायको हित वा परम्परागत ज्ञानको उपयोगजस्ता पक्षमाथि स्थानीय तहमै विचार गर्नु पर्नेछ । तर भई के राखेको छ भने परामर्श दाताको नाममा खेतीपाती गर्ने समूह नै फेरि केन्द्रमा सल्बलाउन थालेका छन् । उनीहरूले नै फेरि देशभरि घुनपुत्लासरि काम गर्ने सम्भावना बढेर गएको छ । समस्याहरू आउनु अस्वाभाविक होइन । भनिन्छ, समस्याले भाग्यमानीकै ढोका घचघच्याउँछ । मूलभूत पक्ष के हो भने निर्वाचित हुनपुगेका मुखियाहरूले आफ्नो अधिकारको पहिचान र दायित्वको बोध गर्न सक्छन् कि सक्दैन ? गाइँगुइँ के सुन्न थालिएको छ भने पहिलो चौमासिक बजेटको निकासा र त्यसको कार्यान्वयन हुने बेलासम्मै अख्तियार दुरुपयोग आयोग सक्रिय भइहाल्छ । त्यो भनेको निर्वाचित प्रतिनिधिले आफ्नो अधिकारको व्यापकताबारे सुसूचित नहुनु र तृण तहमा निम्न स्तरको प्रतिद्वन्द्विताको राजनीति विद्यमान हुनुलाई बताइन्छ । त्यसैले नीतिगत स्पष्टता चाहिएको छ, यसले जनप्रतिनिधिलाई क्षमता विकासमा सघाउ पुर्याउँछ । स्थानीय जनताको सजग निगरानी र सहयोगविना स्थानीय सरकारको क्षमता अभिवृद्धिको परिकल्पना गर्न सकिँदैन । आजको हाम्रो उद्देश्य स्थानीय तह प्रणालीलाई सम्भाव्य बनाउने हो । यसको सम्भावनालाई पूर्णरूपमा नकार्न मिल्दैन । तर स्थानीय सरकार सम्बन्धी परिकल्पनालाई हेर्दा वास्तविकता र आदर्श उपलब्धिका बीच भिन्नता रहने छाँटकाँट छ ।"
उपचार गराउन कहाँ जाने ?,इज्जत नफालयति ठूलो मन्त्रिपरिषद् देशलाई चाहिँदैनशेरबहादुरको नेतृत्वले कामै गर्दैनमिलिजुली यो देशलाई लुट्ने मात्र काम वीरहरूको देश भन्थे अहिले बिग्रयो नामराम्रो यो छ भन्ने कुरो कतै देखिँदैनयो चालाले देशको नाम कतै लेखिँदैनए नेता हो नेपालीको इज्जत नफालजानीबुझी खाडलभित्र देशलाई नहाल । कृष्ण कुम्पुरेधादिङ
सगरमाथा नाप्ने मौका,सगरमाथा नेपालको भूमिमा छ । यसको मापनका लागि नेपाली विज्ञ प्राविधिज्ञहरू सक्षम छन् । तथापि उच्चस्तरीय समन्वय समितिको पहलमा नेपालको संयोजकत्वमा भारत र चीनका विज्ञहरूलाई पनि संलग्न गराई एकीकृत टोलीबाट उचाइ निर्धारण गरिए विश्वले मान्यता दिनेछ । मापनको परिणाम विभिन्न देशका विज्ञ आमन्त्रित सदस्य रहेको नेपाल सरकारको उच्चस्तरीय समन्वय समितिबाटै आधिकारिक र औपचारिक घोषणा गरिए सगरमाथाको उचाइ घटयो कि बढयो भन्ने विश्वको शंका सदाका लागि निवारण हुनेछ ।
देवी पूजनका आयाम,"दसैं पक्ष चलिरहेको छ । नेपालमा दसैंले सबै जातजाति र समुदायलाई छुने गर्छ । नेपालको सबैभन्दा ठूलो चाड भएकाले धार्मिकमात्रै नभएर यसले आर्थिक र सामाजिक रूपमा पनि विशेष प्रभाव छाड्छ । यो समयमा नेपालमा कपडा, खाद्यान्न तथा मासुजन्य पदार्थको अत्यन्तै ठूलो व्यापार हुन्छ । विशेषत: यो हिन्दु चाड हो नै तर नेपालको जातीय संरचना र सांस्कृतिक निकटताले गर्दा यो चाड सबै जातजाति र समुदायको बन्न पुगेको छ । दसैंका कतिपय पक्षलाई हेर्दा नेपालमा विविध संस्कृति र संस्कार हुँदाहुँदै पनि एउटै नेपाली संस्कृतिमात्र छ कि भन्ने भान हुन्छ । यसले थप सद्भाव बढाएको छ । आश्विन शुक्ल प्रतिपदादेखि दसैं सुरु हुन्छ र यसको समाप्ति पूर्णिमामा हुन्छ । प्रतिपदादेखि नवमीसम्म देवीका विभिन्न नौ रूपको पूजा हुन्छ । यिनलाई नवशक्ति पनि भनिन्छ । प्रतिपदाको दिन शैलपुत्री अथात् पार्वतीको पूजा हुन्छ । त्यस दिन दसैंको पूजा गर्ने स्थानमा सफा गरेर वा लिपेर जमरा राखिन्छ र त्यहीं देवीको घट अर्थात् कलश स्थापना गरिन्छ । कलशमा विधिविधानसहित पूजा गरेर दसैंको अनुष्ठान हुन्छ । दोस्रो दिन ब्रह्मचारिणीको पूजा हुन्छ भने तेस्रो दिन चन्द्रघण्टाको पूजा गरिन्छ । चौथो दिन कुश्माण्डाको पूजा गरिन्छ । पाँचौं दिन स्कन्दमाताको पूजा गरी छैठौं दिन कात्यायनीको पूजा गरिन्छ । सातौं दिनलाई अलि विशेष रूपमा लिइन्छ । सायद नेपालमा तान्त्रिक विधि र मान्यतालाई पनि बढी नै प्राथमिकता दिइने भएकाले कालरात्रिको अथात् काली देवीको पूजा गरिन्छ । कतिपय जातजातिले यी देवीलाई कुलदेवीका रूपमा पूजा गरेको देखिन्छ । यसै दिन नवपत्रिकाको फूलपाती भित्र्याइन्छ । काठमाडौंको वसन्तपुर दसैं घर तथा देशभरका कोत र देवीस्थानमा यसलाई विशेष बाजागाजाका साथ भित्र्याइन्छ । नेपालमा बौद्ध धर्म मान्ने समुदायले पनि काली र भैरवलाई बलिसहित पूजा गरेको देखिन्छ । यो काठमाडौंका नेवार समुदायमा छ नै, मगर, गुरुङ जातिले पनि बलि दिन्छन् भने किरात समुदायमा पनि बलिको प्रचलन छ । कालरात्रि सबैको महत्त्वपूर्ण दिन हो । आठौं दिन महागौरी तथा नवौं दिन सिद्धिदातृ भगवतीको पूजा हुन्छ । नेपालमा तान्त्रिक विधि र प्रचलन सशक्त भएकाले यस दिन पनि बलिद्वारा देवीको पूजा हुन्छ । यसका अलावा बलि नदिएर फूल, चन्दन, अक्षता र अन्य सामग्रीले पूजा गर्नेको संख्या पनि उल्लेख्य छ । कुभिन्डोजस्ता फलफूलको बलि दिने चलन पनि छ । दसमीका दिन प्रतिपदाको दिन स्थापना गरेर देवी पूजा गरेको कलश विसर्जन गरिन्छ र कलशको जलले सेचन गर्दै टीका, जमरा प्रसादस्वरूप लगाउने गरिन्छ । काठमाडौंको नेवार समुदायभित्रका महर्जन आदि केही समुदायले दीपबाट तयार पारेको कालो टीका पनि साथै लगाउने चलन छ । दसैंमा आफूभन्दा ठूला मान्यजनबाट टीका, जमरा लगाई आशीर्वाद लिने विधान छ । दसैंको टीका नेपालको पूर्वक्षेत्रमा पाँच दिन चल्छ भने पश्चिमाञ्चल क्षेत्रमा एक दिनमात्र लगाउने चलन छ ।केही समययता बलिसहित दवीको पूजा गर्ने प्रचलन राम्रो होइन, बलि हटाउनुपर्छ भन्ने आवाज आउन थालेका छन् । उनीहरूले बलि दिएर देवी पूजा गर्नु अत्यन्तै नराम्रो हो, यो असभ्य संस्कार हो । देवी सबैकी साझा हुन्, सबैकी माता हुन्, उनले आफैं बलि माग्दिनन् । मान्छे आफ्नो स्वार्थपूर्तिका लागि निरीह पशुको बलि दिएर रमाउनु राम्रो होइन भनिरहेका छन् । बलि नदिएर सात्विक सामग्रीबाट पूजा गर्नु, ध्यान गरेर सिद्ध गर्नु अवश्य पनि राम्रो हो । नेपालको संस्कार, संस्कृतिभित्र पसेर गम्भीर अध्ययन गरी विभिन्न आयामलाई नहेरी कुनचाहिँ ठीक र कुन बेठीक भन्नु भने राम्रो होइन । देवीको पूजा वैदिक, लौकिक र तान्त्रिक तीनै विधिबाट गरिन्छ । दुर्गा सप्तसतीमा महिषासुर राक्षस अत्यन्तै शक्तिशाली भएको र उसले तमो गुणसहित नकारात्मक काम गरिरहेका बेला उसलाई जित्न मानिस र देवत्वशक्ति दुवैलाई कठिन पर्यो । सामान्य रूपमा उसको शक्ति र त्यो नीच गुणलाई जित्न नसकिने भएपछि देवताहरूले सबैको शक्ति एकत्रित गरी देवीरूपी दुर्गा महाशक्तिको उत्पत्ति गराए । यो कुरा सप्तसतीको दोस्रो अध्यायमा यसरी भनिएको छ, अतुलं तत्र तत्तेज: सर्वदेवशरीरजम् । एकस्थं तद्भून्नारी व्याप्त लोकत्रयंत्विषा ।। यी पुराणमा देवीलाई असीम शक्ति भएकी, अति क्रोधसाथ राक्षसगणको नष्ट गरेको वर्णन छ । त्यो भोको तथा उग्ररूपको पूजा तथा आराधना गर्नेले बलि दिने भए । उग्ररूप शिवशक्ति पनि हुन्, त्यस रूपको पूजा तान्त्रिक रूपमा बलि दिएर गर्ने भए । अर्को, देवीशक्ति उग्रमात्र होइन, सौम्य रूप पनि हो । कुनै प्रयोजनबिना सधैं यो प्रकृति सञ्चालन गर्ने देवीशक्तिको सौम्य रूप हो । त्यही रूपको पूजन, ध्यान गर्नु उत्तम हो । पुराणहरू यही भन्छन् । प्रकृति सञ्चालनका लागि गरिने विभिन्न कामका लागि भने देवीका अनेक रूप पनि हुन्छन् । सौम्य रूपको पूजा बलि नदिई सात्विक सामग्रीबाट वैदिक विधिद्वारा गर्नुपर्छ । सम्बन्धित काम अर्थात् कुनै काम पूरा गर्न गरिने पूजा भने देवीका रूप र स्वभाव अनुसार फरकफरक हुने नै भए । यो मान्यता हो, चलन हो, कुनै गलत काम होइन । नेपालमा केही समययता यही बलिपूजालाई जोडेर नेपालीको पूरै संस्कृति विकृत छ । यस्तो काम मूर्खले मात्रै गर्छन्, यो धार्मिक काम हुँदै होइन भनेर प्रचार गरिँदैछ । यसले बाह्य जगतमा पनि नेपालीहरू मूढ हुन् भन्ने व्यापक प्रचार भइरहेको छ । जुन गलत छ । नेपालमा प्राय: ब्राह्मणहरूले बलि दिँदैनन् तर बलि दिने देवीस्थानमा भने पूजाव्यवस्था गरिदिएको पाइन्छ । नेपालमा यज्ञ अनुष्ठान, पूजा आराधना मुख्यत: वैदिक विधिद्वारा गरिन्छ । नेपाल शिवशक्ति क्षेत्र भएकाले तन्त्र विधि पनि बलियो भएको हो । यो विधिले सबै जातजातिलाई समेटेको पनि छ । वैदिक विधिले मात्रै नेपालका सबै जातजातिलाई जोड्न मुस्किल छ । बलिप्रथा हटाउन सकिन्छ तर अपमान गरेर होइन । आमरूपमा सबै जातिमा वैदिक विधि भिजाएर सबैले अपनाउने र विश्वास गर्ने बनाउन सक्नुपर्यो । त्यतातिर केही नगर्ने मात्र आम संस्कृतिलाई अपमान गर्दा नेपाली संस्कृति पूरै लोप हुन बेर लाग्दैन । यसलाई पूरै बदल्न आम्दानीका स्रोत, खाने बानी, शिक्षा, स्वास्थ्य तथा सोचाइ प्रक्रिया र प्रचलनलाई पूरै बदल्न सक्नुपर्छ । सांख्य दर्शनले पनि सत्व, रज र तम तीनै गुणको सन्तुलन नै प्रकृति हो भनेको छ । शक्ति सन्तुलनका लागि तीनै गुणको समान महत्त्व छ । नेपालमा देवीका अनेक आयाम छन् । काठमाडौंकी भद्रकाली आसामको कामक्षाबाट तान्त्रिक विधिद्वारा ल्याइएकी हुन् भने तुलजा भवानी भारतको मध्यप्रदेशबाट । अन्य देशभर भएका देवीहरू कुनै न कुनै जातिका शुद्ध मन भएका कन्याको असामयिक मृत्युपछि दैवी रूपमा परिणत भएको मान्यता छ । जस्तो काठमाडौंको दक्षिणकाली, गोरखाको मनकामना, अर्घाखाँचीको सुपादेउराली, बाराको गडीमाई तथा देशभर यस्ता अनेक देवीस्थान छन्, जुन अत्यन्तै श्रद्धासाथ आम सर्वसाधारण पूजाआराधना गर्छन् । यसको अर्थ हो, मान्छेको मनशक्ति सर्वशक्तिमान छ, त्यो पनि देवत्वशक्ति हुनसक्छ भन्ने हो ।"
मिथिला संस्कारमा नवरात्रि,"नवरात्रिमा प्रत्येक दिन दुर्गा माताका नौ स्वरूपको पूजा हुन्छ । मिथिलाञ्चलमा देवालयसहित प्रत्येक घरमा माताको पूजाअर्चना गरिन्छ । माताको पूजा जुन दिन सुरु हुन्छ, त्यस दिनलाई मिथिलाञ्चलमा कलश स्थापन भनिन्छ । यस दिन माता दुर्गाको फोटो या प्रतिमा अगाडि माटोको भाँडोमा जौं एवं तिल छरिन्छ तथा अष्टमी या नवमीमा कन्या पूजनका समय यो माटोको भाँडोबाट निकालिन्छ । यसलाई मैथिली भाषामा जयन्ती भनिन्छ । जयन्ती निकाल्नुको अर्थ माता दुर्गाले सबैलाई शक्ति दिउन् र अन्न, धन तथा आरोग्य रहनुको कृपा बनाइराखुन् भन्ने हुन्छ । मिथिला क्षेत्रमा कलश यात्रासहित घटस्थापना गरिन्छ । धार्मिक महत्त्वका नदी र तलाउबाट घडामा भरेर ल्याएका पूर्ण कलशको जलले देवी प्रतिमा र मन्दिर परिसर सिञ्चित गर्दै सोही जलको कलश स्थापना गरेर घटस्थापना विधि सम्पन्न गरिन्छ । मन्दिरमा जौं, तिल, धान, मकैसहितको जमरासमेत राखिन्छ ।जसरी संसारको रचना ब्रह्माण्डको अन्धकार गर्भबाट नौवटा ग्रहका रूपमा भयो, त्यसरी नै मानव जीवनको रचना पनि माताको गर्भमा नौ महिनाको अन्तरालमा हुन्छ । मनुष्य योनिका लागि गर्भका यी नौ महिना नवरात्रिकै सरह हुन्छन् । नवरात्रिको अर्थ शिव र शक्तिका नौ दुर्गाका रूपसँग सम्बन्धित छ, जसले संसारलाई प्रारम्भकालदेखि नै जीवनमा ऊर्जा प्रदान गरेका छन् । साथै संसार र प्रकृतिको बनावटमा स्त्रीशक्ति तथा माताको शक्तिको प्रधानतालाई स्पष्ट गरिदिएको छ । दुर्गा माताका विभिन्न स्वरूपको पूजाअर्चना गर्न एक काठको फलियामा रातो कपडा बिछ्याएर त्यसमा चामलको गणेश, षोडश मातृका एवं नवग्रह बनाउनुपर्छ । पूजा स्थलको इशान कोणमा कलशको स्थापना गर्नुपर्छ । कलश तामा या माटोकै हुनुपर्छ । कलश मुनि बालुवा एवं गाईको गोबरको मिश्रणमा जौं मिलाएर पानीले त्यसलाई राम्ररी भिजाइदिनुपर्छ । यसो गर्नाले कलशमुनि अति सुन्दर जौं उम्रिन्छ । यसरी उम्रेकोलाई जमरा अथवा जयन्ती भनिन्छ ।काठको फलियामाथि दुई जलपात्र राख्नुपर्छ । एक जलपात्रमा पाँच पात भएको आँपको पल्लव लगाएर माटो, चाँदी या कासाको भाँडोमा घिउको दीयो जलाउनुपर्छ । कलश मुनि तेलको ज्योति जलाउनुपर्छ । किनकि तेलको ज्योतिले पापको नाश हुन्छ र घिउको दीपक जलाउनाले घरमा खुसी एवं आनन्द बनिरहन्छ । यी दुइटै ज्योति अखण्ड लगातार नौ दिनसम्म जल्दैरहनुपर्छ । ताकि माता भगवती दुर्गा हरहमेशा आफ्ना भक्तका सामु नै रहुन् । तेस्रो कलशमाथि पाँच आँपका पात भएको पल्लव लगाउनुपर्छ, काँचो नरिवल छिलेर स्वस्तिक चिन्ह बनाइराख्नुपर्छ एवं माटोको कलशमाथि पनि पाँच पात भएको पल्लव राखेर नरिवललाई राख्नुपर्छ । कुनै राम्रो एवं विद्वान ब्राह्मणद्वारा नवरात्रिको प्रतिपदाका दिनदेखि पूजापाठ गराउनुपर्छ र यो संकल्प लिनुपर्छ कि हे माता मलाई तीनरूपी बलको प्राप्ति होस् ।अष्टमी या नवमीका दिन नौ कन्याको पूजा गरेर उनलाई भोजन गराउनुपर्छ । माताका सबै नौ रूपलाई रातो वस्त्र, रोली, रातो चन्दन, सिन्दूर, नयाँ रातो सारी, नयाँ रातो चोली, आभूषण तथा खानापिनाका सबै पदार्थ जुन रातो रङ्गका होउन्, उही अर्पित गर्नुपर्छ, किनकि रातो रङ्ग मातालाई धेरै मनपर्छ ।नौ दिनसम्म लगभग हर घरमा माता दुर्गाका नौवटा रूपको विधिवत् पूजाअर्चना हुन्छ । जो मानिस कलश स्थापना गरेर पुरै नवरात्रि व्रत बसेर माता दुर्गाको उपसना गर्छन्, उसलाई नौ दिनसम्म माताका स्वरूप अनुसार रङ्गहरूका लुगा प्रयोग गर्नाले विशेष लाभ मिल्ने विश्वास लिइन्छ । पहिलो दिन नवरात्रिको पहिलो दिन शैलपुत्रीको पूजा गरिन्छ । शैलपुत्रीको लुगाको रङ्ग रातो हुन्छ । यसैले नवरात्रिको प्रथम दिन रातो रङ्गको लुगा लगाउँदा राम्रो हुन्छ ।दोस्रो दिन माता ब्रह्मचारिणीको पूजा गरिन्छ । यस दिन नवरात्र साधकहरूले निलो लुगा प्रयोग गर्नुपर्छ ।तेस्रो दिन माता चन्द्रघण्टाको आराधना गरिन्छ । यसैले यस दिनमा साधकले पहेंँलो लुगा ज्यादा प्रयोग गर्दा राम्रो हुन्छ ।चौथो दिन माता दुर्गाको चौथो स्वरूप कुष्माण्डा देवी हुन् । यस दिन कुष्माण्डा देवीको स्तुति तथा पूजा गरिन्छ । यसैले चौथो दिन साधकहरूले हरियो लुगाहरूमा ज्यादा ध्यान दिनुपर्छ ।पाँचौं दिन माता स्कन्दमाताको उपासना गरिन्छ । यस दिन साधकहरूले खैरो रङ्गका लुगा लगाउनुपर्छ ।छैठौं दिन माता दुर्गाको छैठौं स्वरूपको नाम कात्यानी देवी हो । यस दिन माता कात्यानी देवीको पूजनअर्चन गरिन्छ । साधकहरूले सुन्तला रङ्गको लुगा लगाउनुपर्छ ।सातौं दिन कालरात्रिको उपासना गरिन्छ । यस दिन साधकहरूले सफेद रङ्गका लुगा लगाउनाले लाभ मिल्छ ।आठौं दिन दुर्गाको आठौं शक्ति महागौरीको पूजा गरिन्छ । महागौरीको स्वरूप गुलाबी रङ्गको हुन्छ, यसैले यो दिनमा साधहरूले गुलाबी रङ्गका लुगाहरूको अधिक प्रयोग गर्दा लाभ मिल्छ ।नौवौं दिन आदि शक्तिको नवौं स्वरूप माता सिद्धदातृको आराधना गरिन्छ । माता सिद्धदातृको रङ्ग पूर्ण गौर वर्ण छ । यसैले नवौं दिन साधकहरूले सेतो लुगा लगाउनाले सकारात्मक ऊर्जा प्राप्त हुन्छ ।नवरात्रिमा अक्सर मान्छेहरू पुरै नौ दिनको व्रत बस्छन् । उपवास बस्दा पाचन प्रणालीसँग जोडिएका अङ्गहरूलाई आराम मिल्छ । यसबाट बचेको ऊर्जाको उपयोग आत्मचिकित्सा र आत्ममर्मतमा हुन्छ ।"
परदेशिएको दसैं,"दिनै गन्ने हो भने नेपाल छाडेर परदेशिएको दुई वर्ष पुग्न अब केही दिनमात्र छ । अर्थात तिहारको भाइटीकाको दिन दुइटा सुटकेस लघार्दै म त्रिभुवन अन्तर्राष्ट्रिय विमानस्थलबाट बाहिरिएकी थिएँ । त्यसपछिको दसैं बुबा स्वर्गवास हुनुभएका कारण मनाइएन । सायद त्यही भएर होला, अघिल्लो सालको दसैं खासै वास्ता भएन । तर यो पटकको दसंैले मनमा आँधीहुरी चलाइरहेको छ । यस्तो कुनै पल छैन, मन नेपाल नपुगेको होस्, घर नपुगेको होस् ।टेलिभिजनको देब्रे पट्टीको कुनामा अक्षता र जमरा टाँसिएको देख्दा मन हुरुक्कै भएर आउन थालेको छ । फेसबुक नचलाएको एक वर्ष नै हुनथाल्यो । नत्र फेसबुकमा आउने शुभकामना सन्देशले मनलाई अझै भुट्भुट्याउँथे होला । मन बुझाउन युट्युबबाट गीत निकालेर पेनड्राइभबाट गाडीमा बजाउँछु । गाडी चलाइरहँदा गीतसंँगै आफूलाई पनि नेपालमै भएको महसुस गराउँछु । हुन त नेपालमा पनि आमाबुबासंँगै घरमा बसेको त कहाँ हो र ? पाँचथरबाट भविष्य खोज्दै आएपछि वर्षको एकपटक दसैंमा घर जाने गरिएको थियो । दसैं आउन दुई महिना बाँकी हुँदादेखि आमाबुबाले फोन गर्दा खसी कत्रो छ ? दसैंमा लुगा के किनिदिएको छ ? भन्दै सोधथ्यौँ । लुगा आपैं किनेर लगाउने त भएकी थिएँ, तर आमाबुबाले किनेर दिएको अलि खास हुन्थ्यो । घरमा बसेका बुबाआमा छोराछोरी आउँछन् भनेर ६ महिना पहिलादेखि नै खसीको जोहो गर्न थाल्नुहुन्थ्यो । माइलो दादा (दाजु) सेकुवा पोल्ने झिर बनाउन लाग्नुहुन्थ्यो । हुँदाहँुदा फिदिममा झिर राम्रो भएन भनेर असनबाट किनेर लैजानुहुन्थ्यो । अन्तिम पटक घर जाँदा टीकाको तेस्रो दिन बुबा बित्नुभएपछि दसैंको उमंग यतिकै सकियो । बुबा बिनाको पहिलो दसैं यो पाला मेरो घरमा मानिँदैछ । बुबा त संसारमा नै हुनुहुन्न, म भएर पनि टीका लगाउन घर जान सक्तिन । जानै नसक्ने बाध्यता नभए पनि परिस्थिति नमिल्ने रैछ । यो दसैंलाई पनि खसी तयार भइसक्यो रे, आमाले तँ त आउँदिनस् नि छोरी भन्दै सोध्दा मन कटक्क खायो । अर्को साल आउँछु भनिदिएँ । राम्रो भविष्य खोज्दै हिँड्दा घरपरिवार मात्र होइन, आफू हिँडेडुलेको सडक, माटो र माटोको बासना झलझली याद आउने रैछ । भविष्य काठमाडौंमा पनि नभएको होइन, दुईछाक खान पुगेकै थियो । असन्तोकी मनको अझ राम्रो खोज्दै हिँड्ने चाहनाले यहाँसम्म ल्यायो । काठमाडौंमा वर्षा रोकिने बित्तिकै चाडबाड आएको महसुस हुन्थ्यो । उदाएको निलो आकाश र आसपासका डाँडाले अझ मन रोमाञ्चित बनाउँथ्यो । भूकम्पले ढालेको कान्तिपुरको तिनकुनेस्थित भवनको चौथो तलाबाट डाँडाकाँडा हेर्दै दसैं आएको महसुस गरिन्थ्यो । काठमाडौं हुँदाताका सधैं काम गरेको साथी हिजो भेट हुँदा भन्दै थियो, नौरथ सुरु हँुदा बोनस आयो होला जस्तो लाग्यो रे । नौरथसंँगै साथीभाइको दसैं पार्टी सुरु हुन्थ्यो । तास खेल्ने, रमाइलो गर्ने हुन्थ्यो । काठमाडौं बस्ने दाजुभाइले नाइट बसको टिकट काटिसके रे । घर जान एक महिनाअघि नै काँकडभिट्टा पुग्ने बसको टिकट काटेपछि लाग्थ्यो, दसैं आइसक्यो । त्यसपछि हरेक दिन घरमा जान यति दिन बाँकी भन्दै औंला गनिन्थ्यो । काठमाडौं बसेर पनि घर जान नपाउने मान्छे साह्रै अभागी भनिन्थ्यो । अहिले दसैं आएको महसुससमेत गर्न नपाउँदा मन अत्तासिएको छ । मलाई मात्रै दसैंले यस्तो बनाएको हो कि सबै परदेशीलाई यस्तो हुने हो, थाहा छैन । भारतले गरेको चरम नाकाबन्दीले बस नपाउँदा चक्रपथ चल्ने बसमा २१ घन्टा लगाएर अन्तिम पटक घर पुगिएकी थिएँ । नाइट बस चढेर घर जाँदा बिहान उज्यालो हुने बेला सप्तकोशी छेउछाउको बाजेको पेडातिर पुगिन्थ्यो । बसका सहचालकले शौचालय जानेहरू ओर्लिमर्ओलिम भन्दै गाडीको ढोका ढकढक्याइले ब्युँझिएपछि मलाई शीतले माटो भिजाएर आउने सुगन्धले तान्थ्यो । नाकलाई आराम नदिइकन त्यो माटोको बासना लिन्थेँ । मानौं, बासना सकिँदैछ । फेरि बस कुद्न थालेपछि झ्यालको सिसा खोलेर आधा टाउको बाहिर निकाल्दै त्यो बासना नाकभित्र तान्थेंँ । घर पुगेपछि माहोल अर्कै हुन्थ्यो । बिहानै आमा र बुबाले चिया खान आओ भन्दै आंँगनबाट बोलाएपछि आँखा मिच्दै तल झथ्र्याैं । खाटमा बस्नुभएको बुबाको अनुहार हेरेर कुरा गर्न मिल्नेगरी हामी सिकुवाको पेटीमा बस्थ्यौं । अनि सुनाउँथ्यौं, काठमाडौंको जिन्दगी । काम, कमाइ, बसाइ आदिआदि । म पहिलो पटक आईए पढ्न काठमाडौं आएपछि एक महिनाका अन्तरालमा घर फर्किंदा बुबाले मेरो हात समात्दै हेरेर मेरी चोर्नीका आँखा दुब्लाएछन् भन्दा दाजु, दिदीहरू सबै गललल हाँसेका थियौं । मेरा आँखा त दुब्लाएका थिएथिएनन् थाहा छैन, तर बुबाका आँखा भने छोरीलाई हेर्न तर्सिएका पक्कै थिए । छोराछोरी घुम्ने कुर्सीमा बसेर काम गरेको हेर्ने रहर बुबालाई साह्रै थियो । घुम्ने मेचमा बसेर काम गर्छु भन्दा बुबाका आँखा रसाएका थिए । नरसाओस् पनि किन, दिनको ८ घन्टा हिँडेर हुलाकीको काम गर्ने बुबालाई छोराछोरीको प्रगति देख्दा हर्षका आँसु त आउने नै थिए । बिहान झिसमिस नहुँदै पछाडि झोला बोकेर लठ्ठी टेक्दै घरबाट ४ घन्टा लाग्ने बाटोमा पैदल हुलाक जानुहुन्थ्यो, अनि त्यही दिन अर्को ४ घन्टा हिँडेर त्यही लठ्ठी टेक्दै फर्कनुहुन्थ्यो । अस्ति यहाँ (क्यालिफोर्निया) मा अलिकति पानी परेर बाटोको धुलो मारेको थियो । त्यसपछि आएको बासनाले मलाई नाइट बसको यात्रा सम्झायो । नेपालमा भैं दसैं त अमेरिका पनि आएकै छ । तर बिहान उठ्दा नेपालमा जस्तो महसुस गर्न नसकिने । लिंगेपिङ खेल्ने कुरा त परै जाओस्, टीका थाप्न जाने ठाउँको पनि समस्या पर्दोरैछ । टीका थाप्ने ठाउँ हुँदा पनि लगाइदिने मानिसको समय हेर्न पर्नेरैछ । परदेशमा याद आउनेभन्दा पनि बिर्सिन गाह्रो हुने यही चाडबाडका यादहरू रैछन् ।"
यस्तो छ दसैं योजना,"फूलपातीदेखि मात्रै दसैं लागेको फिल गरिरहेको छु । यसपालि साह्रै काममा व्यस्त भइयो । अब आरामले घर बसेर दसैं मनाउनुपर्ला । घर बस्न पाउनु पनि ठूलै कुरा हो नि । विशुद्ध काठमाडौंबासी भएकाले बाहिरतिर कतै गइँदैन । आफन्तहरू सबै हाम्रैमा आउनुहुन्छ । भेटघाटको भव्य माहोल बन्छ । ताससास खेल्न पटक्कै आउँदैन, गफगाफ गरेरै रमाइलो गर्छु । यो पालि मात्रै होइन, प्रत्येक साल यसरी नै दसैं मनाउने गरेको छु ।"
दुर्गा भजन गाउँदै गाउँ पसे गन्धर्व,"पोखरा दसैं लागेसँगै पोखरालेखनाथ ३२ कालिकानगरका गन्धर्वहरूलाई भने दुर्गा भजन गाउँदै गाउँ पस्ने चटारो छ । दसैं आउँदै गरेको सन्देश दिन भजनबाट नवदुर्गाको विजयी गाथा गाउँदै आफूहरू गाउँ पस्ने गरेको ५० वर्षीय रामजी गायकले बताए । उनी दिनभर भजन गाउने र साँझमा घर फर्किन्छन् । घरघरै दुर्गा भजन गाउँदै हिँड्नुलाई सेवा लगाउने भन्ने चलन छ । प्रत्येक औंशीबाट अष्टमीसम्म दुर्गा भजन गाउने र फूलपातीदेखि पूर्णिमासम्म सेवा ९दसैं भाग० उठाउन जाने प्रचलन रहेको उनले बताए ।औंशीबाट हामी गन्धर्वको चटारो बढेको छ, उनले भने, प्रत्येक घर नभ्याए फूलपातीपछि सेवा उठाउन जाने कुरा हुँदैन ।गाउँमा आफूहरूको २०र२२ घर भए पनि सेवा लगाउन जानेहरू ५ जना मात्रै रहेको उनले बताए । दुर्गा भजन लगाउन जाँदा कसैले दक्षिणा, चामल र फलफूल दिए पनि आफूहरूले नलिने र फूलपातीपछि दुर्गाको प्रसाद, दक्षिणा, भेटी लिन जाने चलन रहेको उनले बताए । विगतदेखि नै आफूहरूले क्षेत्र तोक्ने र सोहीअनुसार भजन गित गाउन जाने गरेको रामजीका बुबा ६९ वर्षीय धर्मसिंहले बताए । सेवा लगाउन जाने आफ्नो क्षेत्रअन्तरगत खुदी, सैनिक, सिसुवा, पचभैया र स्याउली रहेको र छोरा रामजीको पावर हाउस, खुदीको मुहानलगायत, बलबहादुर गन्धर्वको ढुंगेपाटन, पटनेरी, भण्डारढिक, रामबहादुर गन्धर्वको जमन, खोलाछेउ, रुपाकोट र प्रेमबहादुरको राजाको चौतारा, सातमुहाने लगायतको क्षेत्र तोकिएको उनले जानकारी दिए । एक पटक क्षेत्र तोकेपछि त्यो उनीहरूको सम्पत्तिजस्तै हो, उनले भने, छोरानातिले गीत गाएनन् भने त्यो बेग्लै कुरा भयो । अन्यथा छोरानातिलाई पनि त्यो क्षेत्र सम्पत्तिजस्तै सर्दै जान्छ ।आफ्नो बाबुले सानैमा आफूलाई त्यसरी नै घर चहार्दै गीत गाउन सिकाएकोले आफूले पनि छोरा रामजीलाई गीत गाउन सिकाएको उनले बताए । दुर्गा भजन गाउँदा ५ देखि २० मिनेट समय लाग्ने उनले बताए । सेवा लगाउन जाने भनेको कान चिरुवा जोगीले फेरी लगाउन जानुजस्तै हो, उनले भने, आफ्नो क्षेत्रमा अर्को कोही जाने भन्ने कुरै हुँदैन ।आफूहरूले परम्परालाई बचाउन दुर्गा भजन भन्दै हिँड्ने गरेको उनले बताए । फूलपातीदेखि पूर्णिमासम्म सेवा उठाउँदा १२र१५ हजार रुपैयाँ भेटी, चारपाँच बोरा चामल, फलफूल र प्रसाद स्वरूप सुकुटी मासु पनि प्राप्त हुने उनले बताए । आफूहरूले प्रत्येक वर्ष दसैंमा आउने गन्धर्वको मन खुसी हुने गरी सेवा दिने गरेको सैनिक टोलका ६१ वर्षीय लालबहादुर गुरुङले बताए । गन्धर्वले मीठो गीत गाएर मनोरञ्जनसमेत दिने गर्दा आनन्द महसुस हुने उनले बताए । गन्धर्वहरू भजन गाउन आउने परम्परा नै हो, उनले भने, उनीहरू पूर्नेसम्ममा पनि नआए भाग राखिदिने गर्दै आएका छौं । भजन लगाउन जाँदा दिनमा ४०र५० घर भ्याईने भए पनि सेवा उठाउन जाँदा दिनमा बढीमा १५र१६ घरमा मात्रै सकिने बलबहादुरले बताए । दसैंको सन्दर्भमा केही गन्धर्वले सवारीसाधनमा समेत भजन गाएर रकम कमाउने गरेको उनले बताए ।"
सुर्खेतमा तनाव छ जिन्दगी,"सुर्खेतम यस्तो गीत गाउँछु, जुन प्रेम गीत बनोस् हर माया गर्ने जोडीले, आफ्नै प्रित भनोस्।।।पप गायक सुगम पोखरेलले प्रेमगीत २ को गीत गाउँदै गर्दा सुर्खेती युवाहरूको चर्को हुटिङले सुर्खेतको घण्टाघर पार्क गुन्जायमान भयो । सुगमसँग ताल मिलाउँदै उनका फयानहरूले साथ दिए । उनको प्रस्तुति सकिन नपाउँदै वान्स मोर गुन्जिन थाल्यो । त्यसपछि उनले आफ्ना प्रस्तुतिहरू जोड्न थाले । विजया दशमी तथा दीपावलीको अवसरमा संगीत पारखीहरूले चर्चित कलाकार पोखरेललाई सुर्खेत निम्त्याएका हुन् । बेलुका अबेरसम्म कलाकारसँगै नाचगानमा रमाए सुर्खेती युवायुवतीहरू । तनाव छ जिन्दगी नामक कन्सर्ट सञ्चालन गरेका त्यो समूहले स्थानीय कलाकारहरूलाई समेत पर्याप्त मञ्च दियो । घण्टाघर पार्कमा आयोजित सुर्खेत फेस्टिभलमा सुगमले मेरो एउटा साथी छ मार्फत सहभागीहरूलाई झनै तताए । उनले फेरि त्यो दिन सम्झन चाहन्नँ।।। गाउँदा फयानहरूले मैदान धुलाम्य बनाउँदै नाच्न थाले । माया पिरतीसँगै दसैंसम्बन्धी विभिन्न प्रस्तुति दिए । फेस्टिभलमा विभिन्न कौडा, सोरठीजस्ता नृत्य तथा लोक गीतलगायतका प्रस्तुति दर्शकमाझ प्रस्तुत गरिए । स्थानीय कलाकारहरू कविराज गिरी, प्रेम रावत, प्रकाश रसाइली, लक्ष्मी लामिछाने, शुकदेव अधिकारी, रूपा दर्लामीलगायतले भरपुर मनोरञ्जन दिलाए । सुर्खेतको स्थानीय ब्यान्ड दी ज्यापर्स ब्यान्ड ले समेत आफ्नो प्रस्तुति दियो । चाडपर्वको अवसरमा दर्शकलाई मनोरञ्जन दिनुका साथै कलासंस्कृतिलाई प्रवद्र्धन गर्ने उद्देश्यले सांगीतिक फेस्टिबल आयोजना गरिएको सञ्जय योगीले बताए । वरिष्ठ संगीतकार दिनेश गौतमले कलाकारलाई राष्ट्रको सभ्यताका लागि महत्त्वपूर्ण व्यक्तित्व भन्दै संघीयतामा स्थानीय कलासंस्कृतिको संरक्षण गर्नुपर्नेमा जोड दिए ।"
सुषमा मिस नेपाल हङकङ,"हङकङ धरानकी २२ वर्षीया सुषमा लिम्बू यस वर्षकी मिस हङकङ नेपाल बनेकी छन् । १३ प्रतियोगीहरूलाई पछि पार्दै उनले ताज पहिरेकी हुन् । कारिटास चुनमुन मार्दन फाउन्डेसनबाट फर्म सिक्स पूरा गरेकी सुषमाले फोटोजेनिक र टयालेन्ट टाइटल पनि उचालिन् । उनलाई मिस टयालेन्टबापत्को २ हजारसहित १२ हजार हङकङ डलर प्रदान गरियो । उनलाई पछयाउँदै प्रजिला गर्बुजा फस्ट रनरअप बनिन् । भैरहवाकी प्रजिलाले डिसिप्लिन र प्रेस्टिजियसको टाइटलसमेत पाइन् । उनलाई ७ हजार हङकङ डलर दिइयो । मिस फिगर, वाक र कल्चरल ड्ेरसको टाइटलसहित २२ वर्षीया एलिसा गुरुङ सेकेन्ड रनरअप भइन् । उनले ५ हजार हङकङ डलर पाइन् । टप फाइभमा पुगेकी विद्या श्रेष्ठले बेस्ट स्किन र मिस चार्मिङको टाइटल र सहारा पुनले बेस्ट हेयरको टाइटल जिते । त्यस्तै, सुजिना गुरुङ मिस एथलेटिक, सदीक्षा गुरुङ मिस पपुलुर, सुब्रियना राई मिस कन्फिडेन्ट, एलिजा घले बेस्ट पोज, सुजु लिम्बू मिस प्रेन्ड्ली भए । मनिका विश्वकर्माले बेस्ट पर्फर्मर, निकिता राईले मिस पर्सनालिटी र मनीषा गुरुङले बेस्ट स्माइल टाइटल पाए । कार्यक्रमपछि कान्तिपुरसँग कुरा गर्दै कोरियोग्राफर तथा ट्रेनर रचना गुरुङ शर्माले प्रतियोगिता सहभागीहरूलाई करिअरका लागि सहयोगी हुने विश्वास व्यक्त गरिन् । व्यस्त जीवनका बाबजुद डेढ महिने तालिममा सहभागीहरूको सक्रियता र लगनशीलता प्रशंसनीय रहेको उनले दाबी गरिन् । आयोजक मिस नेपाल हङकङ एसोसिएसनका अध्यक्ष लोकराज लिम्बूले प्रवासको समुदाय जोड्न पनि यस्ता प्रतियोगिताले सघाउने दाबी गरे । कार्यक्रम हेनरी जी ल्योङ याउमाते कम्युनिटी हलमा भएको थियो ।"
सञ्जु मिस टिन नेपाल,"काठमाडौं (कास) मिस टिन २०१७ को ताज भक्तपुरकी सञ्जु मोक्तानले जितेकी छन् । २७ प्रतिस्पर्धीलाई पछि पार्दै उनले ताज पहिरेकी हुन् । सञ्जुलाई पछयाउँदै फस्ट रनरअप मेरी लिम्बू र सेकेन्ड रनरअप दिया मण्डल सिजापती भए । उनीहरूलाई गतवर्षकक मिस टिन जस्मिन खडका, फस्ट रनरअप उर्जा नेवास् र सेकेन्ड रनरअप अनुष्का अधिकारीले ताज लगाइदिए । नेपाल जेसिजले हरेक वर्ष गर्दै आएको मिस टिनको यो १५ औं संस्करण हो । प्रतियोगिताको अन्तिम प्रतिस्पर्धाका लागि दोस्रो अडिसनबाट २७ जना प्रतिस्पर्धी छानिएका थिए । काठमाडौं जेसिजले १९९४ मा मिस नेपाल गरेपछि मिस नेपालपछिको दोस्रो ठूलो सुन्दरी प्रतियोगिताको रूपमा रहेको मिस टिन नेपाल गर्दै आएको छ । यसमा मिस धरान, मिस हेटौंडा, मिस पोखरा र मिस पूर्वाञ्चललाई सोझै सहभागी गराइएको थियो ।"
खर्च थेग्नै मुस्किल,"सुदूरपश्चिमको दार्चुलामा मात्रै बसोबास गर्छन्, सौका समुदाय । अन्यको भन्दा यो समुदायको परम्परा र रीतिरिवाज पनि फरक छ । सौंका जनजाति जमरा नराखेरै दसंै मनाउँछन् । अन्य समुदायसँगको उठबस र घुलमिलले गर्दा उनीहरू दसंैमा रमाइलो गर्नका लागि खानपान गर्छन् । तर, देवीदेवताको नाममा बलि नदिने गरेको स्थानीय दानसिंह तिंकरीले बताए । अन्य समुदायले दुर्गा माताको पूजा गरी दसंै मनाए पनि हामी आफ्नै कुल देवताको पूजा गर्छाैं, उनले भने । यहाँका अन्य समुदायको दसंै घटस्थापनादेखि सुरु भई पूर्णिमासम्म चल्छ । सौका भने महाष्टमीदेखि पूर्णिमामासम्म दसैं मनाउँछन् । दसंैमा जमरा नराख्ने हुँदा टीका थाप्ने चलन नरहेको स्थानीय शिक्षक चमकसिंह तिंकरीले बताए । यहाँका व्यास, राप्ला र सितोलालगायत ठाउँमा सौकाको बसोबास छ । परम्परागत रूपमा जिल्लाको हिमाली क्षेत्रमा बसोबास रहेको यो समुदाय पछिल्लो समय बेसीमा पनि बस्दै आएको छ । यो समयमा गरिने पूजालाई ठाउँअनुसार फरक नामले चिन्ने गरिन्छ । व्यासको तिंकरमा लुवासुर, राप्लामा स्याङ्से सभा र सितोलामा बडानी पूजा भन्ने चलन रहेको तिंकरीले बताए । (बाजुराबाट अर्जुन शाह, दार्चुलाबाट मनोज बडू, पाल्पाबाट माधव अर्याल, लमजुङबाट आश गुरुङ)"
यात्रा असहज,"अर्घाखाँची दसै मनाउन राजधानीबाट घरमा आउनेको भीडले सबैजसो सवारीसाधन खचाखच छन् । छत लगेज र झोलाले भरिएका छन । विदेशबाट मात्र नभई विभिन्न पेसा, व्यवसाय र अध्ययनका लागि जिल्लाबाहिर गएकाहरू पनि धमाधम घर फर्किरहेका छन् । तर, यात्रा सहज छैन । बस र माइक्रोमा लामो बाटो उभिनुपर्ने बाध्यता छ । खिल्जीका मुमाराम अधिकारी दसंै मान्न दुई दिनअघि घर आइपुगे । मलेसियाबाट फर्किएका उनी तीन वर्षपछि घर आउदा जति खुसी थिए, त्यति नै बसको यात्राबाट आजित । काठमाडौंबाट सन्धिखर्क आइपुग्न १२ घण्टा लाग्यो । सडकमा उस्तै जाम । मुग्लिनबाट नारायणगढ आइपुग्न चार घण्टा जाममा फसे अधिकारी । सिट पाएको भए सजिलै हुन्थ्यो, उनले भने, जेनतेन मुढोमा बस्न पाएँ । उभिएर आउने पनि सिटमा बसेका भन्दा धेरै थिए । शरीर दुखेर थकित भएँ । भाडा पनि उस्तै महँगो । काठमाडांैमा दुई दिन बसेर गाडी पाए पनि सानो झोलालाई लगेज भनेर ठग्ने काम भएको उनले बताए । गरिब देशभित्रै पनि ठगिँदो रहेछ, उनले भने, लाहुरे भनेपछि तेब्बर भाडा लिँदारहेछन् । कतारबाट आएका अर्घाका मनिराम थापाले पनि कम्ती दु:ख पाएनन् । बसभित्र भीड भएकाले झोला, खल्तीका सामान र पैसा चोरी हुने डर उत्तिकै छ । सास फेर्नै मुस्किल भो, उनले भने, मुग्लिनबाट नारायणघाटसम्म आइपुग्दा जाम र खाल्डाखुल्डीले साह्रै दु:ख भयो । जति पीडा भए पनि आउनैपर्यो । बसभित्र राजधानी पढ्न गएका विद्यार्थी पनि उत्तिकै हुन्छन् । दसैंको अन्तिम बेला यस्तै हो भन्दै बस सहचालकले यात्रुलाई खाँदेरै राखेका थिए । दु:ख पाएर आउनु कुनै नौलो भएन, काठमाडौंमा स्नातकोत्तर अध्ययनरत विमला थापाले भनिन्, अघिल्लो दसैंमा बेलैमा टिकट बुकिङ गरेकाले सिट पाइएको थियो । अहिले त उभिएरै आएँ । वर्ष दिनमा घर आउँदा आफन्तसँगको भेटले खुसी लागे पनि यात्रा पीडादायी रहेको उनले बताइन् । राजधानीबाट जिल्ला भित्रिने मात्र होइन, सदरमुकामबाट गाउँ जाने सवारीसाधनमा पनि उस्तै भीडभाड छ । छोराछोरी पढाउन सहर बसेकाहरू, अध्ययन, रोजगार र व्यवसाय गरेका पनि जन्मघर फर्कन थालेका छन् । गाउँमा धेरै जिप र केही ठाउँमा मात्रै बस चल्छन् । पश्चिमाञ्चल बस व्यावसायी समिति र देउराली यातायातले यात्रु ओसार्न सवारी साधान थपेका छन् । सन्धिखर्ककाठमाडौं रुटमा नियमित तीन बस चल्छन्, यात्रु धेरै भएकाले घटस्थापनापछि दैनिक दसवटा बसले ओसारिरहेका छन्, बसका अर्घाखाँची शाखा प्रमुख कमल भट्टराईले भने, यात्रुलाई सहजै घर ल्याउन गाडी थपिएको हो । सन्धिखर्कबुटवल दैनिक १८ वटा बस चलेका छन् । कपिलवस्तुको चार नम्बर, सालझण्डी र भारतबाट आउने यात्रुका लागि कृष्णनगरसम्म बस सेवा पुर्याएका छौं । देउरालीले पनि काठमाडौंका लागि दैनिक दसवटा बस छुटाएको छ । बुटवलमा पनि सात माइक्रो र तीन जिपले यात्रु ओसारेका छन । रिजर्भ पनि आएका छन् । दसैंमा गाउँ जाने धेरै भएपछि सदरमुकाम सुनसान बन्दै गएको छ ।"
जनप्रतिनिधि चुनिएपछि झन् विशेष,"जनकपुरमा दसैंमेलाको आकर्षण गोपाल धर्मशालामा वर्षेनि लाग्ने सस्ता बजार पनि हो । घटस्थापनाको दिनदेखि अष्ठमीसम्म लाग्ने यस्ता बजारमा पूजा पाठ, सरसफाइ, दैनिक उपभोग्य सामानहरू अगरबत्ती, साबुन, सर्फ, चियापत्ती, बिस्कुट, चिनी, खाने तेल, कपडा, चप्पलजुत्ता र शृंगारका सामान खरिद गर्न सर्वसधारणको भीड छ । दसंैका अवसरमा एकै स्थानबाट सहुलियत मूल्यमा उपभोग्य समान उपलब्ध गराउनु यस बजारको मुख्य उद्देश्य रहेको जनकपुर उद्योग वाणिज्य संघका कार्यवाहक महासचिव सुरेन्द्र भण्डारीले जनाए । दसंैको ८ दिन चल्ने बजारमा ५ करोडभन्दा बढीको कारोबार हुने अनुमान गरिएको उनले बताए । दसैं बजार भनिए पनि सर्वसधारणले यसलाई अस्थायी बजारका रूपमा बुझ्छन् । यहाँ बाहिरभन्दा कम मूल्यमा सामान पाइने भएकाले सस्तो बजार भनिएको हो । दसैं बजारलाई नै केन्द्रित गरी दसैं मेला व्यवस्थापन समिति गठन गरिएको छ । प्रजिअ अध्यक्ष रहने उक्त समितिले बजारमा हुन सक्ने ठगी, गुणस्तरहीन सामानको बिक्रीवितरण र बेथिति नियन्त्रण गर्ने जिम्मा लिन्छ ।"
पर्यटन बोर्डको बजेट १ अर्ब ३७ करोड,"काठमाडौं पर्यटन मन्त्रालयमातहतका नेपाल वायुसेवा निगम, पर्यटन बोर्डले चालु आर्थिक वर्षको बजेट ढिलै भए पनि ल्याएका छन् भने नागरिक उड्डयन प्राधिकरणको बजेट भने अझै पारित हुन सकेको छैन । गत सोमबार नेपाल पर्यटन बोर्डको सञ्चालक समितिले आर्थिक वर्ष ०७४७५ का लागि १ अर्ब ३७ करोड बराबरको बजेट तथा कार्यक्रम पारित गरेको छ । यसअघि नेपाल वायु सेवा निगमले १५ अर्ब हाराहारी आयव्ययसहितको बजेट कार्यक्रम ल्याइसकेको छ । पर्यटन सचिव अध्यक्ष रहने बोर्डको सञ्चालक समितिको बैठकले बजेट पारित गरेको हो । बोर्डका सीईओ दीपकराज जोशीका अनुसार यस वर्ष पर्यटन सेवा शुल्कबाट ८० करोड आय हुने अनुमान गरिएको छ । यो बोर्डको मुख्य आम्दानीमध्येको एक हो । त्रिभुवन अन्तर्राष्ट्रिय विमानस्थलबाट बाहिरिने विदेशीबाट यो रकम संकलन हुन्छ । पर्यटकहरू हवाई मार्ग भई नेपाल बाहिर प्रस्थान गर्ने अनुमानका आधारमा यसको आकलन हुने गर्छ । भर्खरै सकिएको अर्थिक वर्ष ६७ करोड ५० लाख आम्दानीको प्रक्षेपण गरिएको थियो । तर, ७६ करोड आम्दानी भएको सीईओ जोशीले बताए । त्यसैगरी नेपालभित्र पदयात्रामा जाने विदेशीहरूबाट संकलन गरिने पदयात्री पर्यटक सूचना व्यवस्थापन शुल्क (टिम्स) बोर्डको अर्को मुख्य आम्दानीको स्रोत हो । यस वर्षको बजेटले विभिन्न जिल्लाका लागि १० करोड रुपैयाँ विनियोजन गरेको छ । यो रकम पर्यटकीय स्थलहरूको पूर्वाधार निर्माणलगायतमा खर्च हुने गरेको छ । यस वर्ष चुलो नेपाल, सफा नेपाल र फोटो नेपाल नामका तीनवटा कार्यक्रम बजेटमार्फत ल्याइएका छन् । बजेटले गन्तव्य प्रवद्र्धन, विदेशी सञ्चार माध्यमसँग सहकार्य गर्नेलगायतका कार्यक्रम ल्याएको छ । निजी क्षेत्रको सहकार्यमा हिमालयन ट्राभल मार्ट गरिने भएको छ । यसका लागि साढे २ करोड रुपैयाँ विनियोजन गरिएको छ । ध्वजाबहाक नेपाल वायु सेवा निगमले गएको अर्थिक वर्ष १० करोड घाटा व्यहोरेको छ । तीनवटा जेट र ७ वटा सानासहित १० वटा विमान भएको नेपाल वायुसेवा निगमले आर्थिक वर्ष ०७३७४ मा १२ अर्ब ६७ करोड ९३ लाख रुपैयाँ हाराहारी आम्दानी गरेको थियो तर निगमले आर्थिक वर्ष ०७३०७४ मा १२ अर्ब ७७ करोड हाराहारी खर्च गरेको छ ।निगमको सञ्चालक समितिले हालै पारित गरेको चालु आर्थिक वर्षको नीति, कार्यक्रम र बजेटमा उल्लेख भएअनुसार गत वर्ष निगमले १५ अर्ब ९७ करोड आम्दानी गर्ने लक्ष्य राखेको थियो । तर, लक्ष्यअनुसार निगमले आम्दानी गर्न सकेन । आम्दानी घट्नुमा पाइलट अभावलगायतका कारण भनिएको छ । गत वर्ष जहाजको स्पेयर पार्टसमा २५ करोड ५९ लाख खर्च भएको छ । यो लक्ष्यभन्दा १ सय ११ प्रतिशत बढी हो । यस वर्ष ५७ करोड ४० लाख खर्च हुने अनुमान गरिएको छ । जुन गत वर्षको तुलनामा १ सय ५० प्रतिशत बढी हो । यसमा जहाजको मर्मत खर्च समावेश छैन । जहाज मर्मतलगायतको इन्जिनियरिङ खर्चतर्फ निगमले १ अर्ब २८ करोड खर्च गरेको छ । यस वर्ष भने यो शीर्षकमा खर्च करिब ७ प्रतिशतले घट्ने बजेटमा उल्लेख गरिएको छ । यस वर्ष जहाजहरू मर्मतलगायतको इन्जिनियरिङतर्फ निगमले १ अर्ब १८ करोड खर्च गर्ने प्रस्ताव गरेको छ । निगमले जहाज अपरेसन, चालकदलको पारिश्रमिक, तालिम, होटललगायत शीर्षकमा ५ अर्ब ८५ करोड खर्च गरेको छ । यो रकम बढ्नुमा विदेशी र आन्तरिक पाइलट थपिनु, पाइलटको भत्ता बढ्नु, क्याबिन क्रुहरूको तालिम आदि कारण भनेको छ । गत वर्ष निमगले आन्तरिक र बाहय उडानतर्फ यात्रुसेवाबाट ६ अर्ब ८२ करोड ९४ लाख आम्दानी गरेको थियो । कार्गो, चार्टरसहित उडानबाट ८ अर्ब ९६ करोड आम्दानी भएको थियो । यस वर्ष निगमले यात्रुतर्फबाटको आम्दानी ९ अर्ब ५७ करोड प्रक्षेपण गरेको छ । त्यस्तै ग्राउन्ड हयान्डलिङबाट ३ अर्ब ६७ करोड आम्दानी गरेको छ । यो अघिल्लो वर्षको दाँजोमा १२ करोड न्यून हो । यस वर्ष ४ अर्ब ४३ करोड अनुमान गरिएको छ । निगमले एउटा टुइनअटर तारा एयरलाई भाडामा दिएको छ । उक्त विमानको भाडाबाट यस वर्ष १ करोड ४९ लाख उठाउने भनिएको छ । निगमले अन्तर्राष्ट्रिय हवाईसेवातर्फ यस वर्ष ५ लाख ७३ हजार यात्रुले यात्रा गर्ने अनुमान गरेको छ भने आन्तरिकतर्फ २ लाख २३ हजार यात्रु आसार्ने लक्ष्य राखेको छ ।"
वृद्धिदर ४७ प्रतिशत : एडीबी,"काठमाडौं एसियाली विकास बैंक (एडीबी) ले चालु आर्थिक वर्षमा अनुमान गरिएभन्दा कम दरले अर्थतन्त्रको विस्तार हुने प्रक्षेपण गरेको छ । बैंकका अनुसार यस वर्ष आर्थिक वृद्धिदर ४ दशमलव ७ प्रतिशत मात्रै रहने जनाएको छ । एडीबीले यसअघि आफैंले गरेको प्रक्षेपणलाई हटाएको हो । सुरुमा ५४ प्रतिशतका दरले नेपाली अर्थतन्त्र बढ्ने एडीबीको प्रक्षेपण थियो ।अर्को ठूलो दातृ निकाय विश्व बैंकले वृद्धिदरको प्रक्षेपण घटाएलगत्तै एडीबीको पनि यो अध्ययन सार्वजनिक भएको हो । विश्व बैंकले ४६ प्रतिशत हुने प्रक्षेपण गरेको थियो । एडीबी र विश्व बैंक दुवैको प्रक्षेपण सरकारी अनुमानभन्दा करिब २ प्रतिशत विन्दुले कम हो । चालु आर्थिक वर्षको बजेटमा यस वर्ष ६५ प्रतिशत वृद्धि हुने प्रक्षेपण गरेको थियो । गत वर्ष ६९ प्रतिशत वृद्धि भएकाले हौसिएको सरकारको लक्ष्य पुग्न सजिलो नहुने विज्ञहरूले त्यतिबेलै औंल्याएका थिए । गत वषको वृद्धि एकदमै न्यून आधारमा भएको थियो । अघिल्लो वर्षको वृद्धिदर ० दशमलव ०१ प्रतिशत मात्रै थियो । न्यून आधारमा भएको उक्त वृद्धिलाई विश्व बैंकले वास्तविक रूपमा ३ दशमलव ८ प्रतिशत भनेर केही अघिको प्रतिवेदनमा देखाएका थियो । यस वर्ष न्यून वृद्धि हुनुमा तराईमा आएको भीषण बाढी मुख्य कारण देखिएको छ । एडीबी र विश्व बैंक दुवैले बाढीलाई न्यून वृद्धिको मुख्य कारण बताएका छन् । बाढीका कारण कृषि क्षेत्रमा निकै ठूलो क्षति पुगेको छ । हजारौं हेक्टर खेतीयोग्य जमिनको धानबाली बगाएको छ । एडीबीका अनुसार कृषि क्षेत्रको वृद्धिदर २४ प्रतिशत मात्रै हुने देखाएको छ । जबकि गत वर्ष कृषि क्षेत्र ५३ प्रतिशतले बढेको थियो ।सेवा र उद्योग क्षेत्रमा राम्रो विस्तार हुँदा पनि कृषिकै कारण समग्र वृद्धिमा असर पर्ने एडीबीको ठहर छ । यस वर्ष उद्योग क्षेत्र ६६ प्रतिशतले विस्तार हुने एडीबीको भनाइ छ । लोडसेडिङ कम भएका कारण उद्योग क्षेत्रमा सकारात्मक प्रभाव परेको हो । उद्योगमा निकै न्यून मात्रामा लोडसेडिङ भएपछि गत वर्षदेखि उत्पादनमा सुधार भइरहेको छ । गत वर्षको उच्च वृद्धिमा कृषिसँगै उद्योगको पनि योगदान उल्लेख्य थियो । यसैगरी सेवा क्षेत्रको विस्तार पनि यस वर्ष सन्तोषजनक नै देखिएको छ । सेवा क्षेत्र ५५ प्रतिशतले विस्तार हुने एडीबीको प्रक्षेपण छ । वित्तीय मध्यस्थता, थोक र खुद्रा व्यापारसँगै पर्यटन क्षेत्रमा समेत सुधार हुने प्रक्षेपण एडीबीको छ । यसैगरी गत वर्षको भन्दा उच्च दरले मूल्य वृद्धि हुने प्रक्षेपण पनि एडीबीको छ । एडीबीले ६५ प्रतिशतका दरले मूल्य बढ्ने प्रक्षेपण गरेको छ । गत वर्ष मूल्य वृद्धिदर ४६ प्रतिशत मात्रै थियो । यस वर्षको साउनमा २३ प्रतिशतले मूल्य वृद्धि भएको राष्ट्र बैंकको पछिल्लो प्रतिवेदनले देखाएको छ । यस वर्ष भारतको मूल्य वृद्धिका कारण बजार भाउ गत वर्षभन्दा केही बढदै जाने एडीबीको प्रक्षेपण छ । राजस्व बढ्दै गएपछि बजेट घाटामा सामान्य वृद्धि भएको एडीबीको भनाइ छ । गत वर्ष ६ खर्ब ९ अर्ब रुपैयाँ बराबरको राजस्व संकलन भएको थियो । यो सुरुको अनुमानभन्दा बढी थियो । एनसेलको भुक्तानी र बढ्दो आयातले राजस्व असुलीमा सरकारलाई सहज हुँदै गएको छ । एडीबीका अनुसार बजेट घाटा कुल गार्हस्थ उत्पादन (जीडीपी) को ५२ प्रतिशत बजेट घाटा पुगेको छ । पुँजीगत खर्चमा गत वर्षको भन्दा केही सुधार भएकाले घाटामा केही बढोत्तरी भएको हो । पुँजीगत खर्च गत वर्ष ७२ प्रतिशत भएको थियो । अघिल्लो वर्ष भने जम्मा ५६ प्रतिशत भएको थियो । अघिल्लो वर्षको न्यून वृद्धि र खर्चको कारण भारतीय नाकाबन्दी थियो । व्यापार घाटा भने अझै पनि चिन्ताको विषय रहेको एडीबीले पनि औंल्याएको छ । गत वर्षको व्यापार घाटा ९ खर्ब १७ अर्ब रुपैयाँ थियो । रेमिटयान्सले घाटालाई पूर्ति गर्दै आएको थियो । एडीबीले रेमिटयान्सको भरथेगले बाहय व्यापार सन्तुलित गर्न सहयोग पुगेको जनाएको छ । तर, विश्व बैंकले भने रेमिटयान्सको घटदो वृद्धिदरलाई चिन्ताको विषय मानेको थियो । यस वर्षको पहिलो महिनामा शोधानान्तर घाटा ३ अर्ब २९ करोड रुपैयाँ छ । यसैगरी चालु खाता ५ अर्ब हाराहारी रहेको केन्द्रीय बैंकको तथ्यांक छ ।"
सातामा ४४ करोडका खसीबोका बिक्री,"काठमाडौं घटस्थापनादेखि फुलपातीसम्म उपत्यकामा मात्रै ४४ करोड ३२ लाख रुपैयाँको खसीबोकाच्यांग्रा बिक्री भएका छन् । चौपाया खरिदबिक्री व्यवसायी संघका अनुसार एक साताको अवधिमा करिब ३५ हजार खसीबोकाच्यांग्रा बिकेका छन् । औसत मूल्य १२ हजार रुपैयाँको दरले ४२ करोड रुपैयाँको बिक्री भएको जनाइएको छ । यस्तै नेपाल खाद्य संस्थानले खसीबोका र च्यांग्रा गरी १९ सय ३७ वटा बिक्री गरेको छ । संस्थानका प्रवक्ता शंकर सापकोटका अनुसार ती खसीबोका र च्यांग्रा करिब २ करोड ३२ लाख रुपैयाँमा बिक्री भएका हुन् । संस्थानले प्रतिकिलो च्यांग्रा ६ सय ७५ र खसी ४ सय ५५ रुपैयाँमा बिक्री गरेको थियो । चौपाया संघले प्रतिकिलो च्यांग्रा ७ सय २० रुपैयाँ र खसी ५ सय ५० रुपैयाँसम्मा बिक्री गर्दै आएको छ । सरकारको उदेश्य बजार हस्तक्षेप गर्नु थियो । सोहीअनुसार केही खरिद गरी बिक्री गरेका थियौं, सापकोटाले भने, खसीबोकाहरू एक सातामै सकिए । संस्थानले मुस्ताङबाट ८ सय ७० च्यांग्रा र तराईका जिल्लाबाट १ हजार ६७ वटा खसीबोका ल्याएको थियो । खसीबोका मकवानपुर र तुलसीपुरबाट मात्रै खरिद भएको संस्थानले जनाएको छ । ढुवानी र प्रशासनिक खर्च जोडेर खसीबोकाहरू बिक्री गरेको थियो । खसीबोका खरिद गर्न प्रिमुख जिल्ला अधिकारीको संयोजकत्वमा खरिद कमिटी गठन गरेको थियो । स्थानीय प्रशासनले बजार मूल्य निर्धारण गर्छ । त्यसपश्चात् काठमाडौंमा ल्याउन ढुवानी भाडा र बजार मूल्यअनुसार बिक्री मूल्य निर्धारण गरेको जनाएको छ । गत वर्ष संस्थानले १४ सय ५० वटा च्यांग्रा र १३ सय ७० वटा खसीबोका ल्याएको थियो । तर, दसैंपश्चात् पनि बिक्री गरेको थियो । चालु आर्थिक वर्षमा स्थानीय तहको निर्वाचन र तराई क्षेत्रमा भएको बाढीका कारण कम परिमाणमा खरिद गरेको जनाएको छ । विभिन्न समस्याका कारण पर्याप्त मात्रामा खरिद गर्न सकेनौं, प्रवक्ता सापकोटाले भने, तर, उपत्यका भित्रिएका सबै खसीबोका बिके । संघका अध्यक्ष गोविन्द पाठकले अधिकांश सर्वसाधारणहरू जिल्ला गएकाले विगतको तुलनमा बिक्री केही घटेको बताए । अघिल्लो वर्ष ६ दिनको अवधिमा करिब ५० हजार बिक्री भएको थियो, उनले भने, अहिले करिब ३५ हजारको संख्यामा मात्रै बिक्री भएको छ । संघका अनुसार खसीबोको अधिकतम माग अष्टमीको दिनसम्म हुन्छ । त्यसपश्चात् फाटफुट रूपमा बिक्री हुने उनले बताए । व्यवसायीका अनुसार खुद्रा बिक्री गर्नेको संख्या बढेकाले संघबाट कम परिमाणमा बिक्री भएको हो । कोटेश्वर, मूलपानीलगायत विभिन्न क्षेत्रमा पनि खुद्रा बिक्री भइरहेको छ । जिल्ला जाने सर्वसाधारणको संख्या पनि बढेकाले बिक्री घटेको देखिन्छ, अध्यक्ष पाठकले भने । व्यवसायीहरूले स्वदेशी उत्पादनसँगै भारतबाट पनि खसीबोका आयात गर्छन् । संघका अनुसार दसैंका लागि करिब ९० प्रतिशत खसीबोका भारतबाट आयात हुन्छ । माग धान्नका लागि गत वर्ष भारतबाट थप ५ लाख २ हजार खसीबोका (करिब ६ अर्ब २ करोड रुपैयाँ) को आयात भएको थियो । आयात बर्सेनि बढ्दै गएको छ । आयातित खसीबोकाको मुख्य बजार भने काठमाडौं नै हो । छिटफुट रूपमा पोखरामा पनि बिक्री भएको व्यवसायी बताउँछन् । व्यवसायीले भारतका विभिन्न १० ठाउँबाट खसीबोका आयात गर्छन् । अध्यक्ष पाठकका अनुसार सरकारले क्वारेन्टाइनको नाममा यात्रुबाहक बसमा खसीबोका ढुवानी रोक्दा समस्या भएको बताए । चाडबाडलाई लक्षित गरी आयात भइरहेका खसीबोका मृत र बिरामी फेला परेपछि पशुपक्षी विकास मन्त्रालयले अनुगमन तीव्र बनाएको छ । अनुगमन टोलीले यात्रुबाहक बसको अनुगमनमा कडाइ गरेको छ । अनुगमनका क्रममा केही खसीबोका मृतसमेत फेला पारेको छ । नियमअनुसार यात्रुबाहक बसमा खसीबोका ढुवानी गर्न पाइँदैन । पशुपक्षी ढुवानी गर्न छुट्टै सवारी साधन प्रयोग गर्नुपर्छ । क्वारेन्टाइन परीक्षणपश्चात् मात्रै ओसारपसार गर्न पाइन्छ ।"
विकटमा ब्रोइलर पालनमा आकर्षण,"दिङलाङ (चितवन) इच्छाकामना गाउँपालिका १ स्थित दिङलाङका विजय चेपाङको व्यस्तता हाल बढेको छ । नजिकिएको दसैं र तिहार मनाउने खर्च जुटाउन हतारो छ । दसैंमा चामल, तेल र लत्ताकपडा किन्नका लागि उनी खोरमा हुर्किएका ब्रोइलर कुखुरा बिक्री गर्ने तयारीमा छन् । खोरमा ९० कुखुरा बिक्रीका लागि तयारी भएको उनले सुनाए । ऋण गरेर गाउँमै पहिलोपटक कुखुरा पालेको हो, उनले भने, सुरुमा चल्ला मरेर डर लाग्यो, अहिले राम्रो छ । उनले दसैंका लागि बिक्री गर्ने गरी कुखुरा पालेका हुन् । कुखुराको आहारा दाना फिस्लिङबाट बोकेर ल्याउनुपर्ने बाध्यता रहेको उनले बताए । उनका अनुसार हाल गाउँमा ब्रोइलर पाल्ने युवाको संख्या बढेको छ । ज्यानदालाका कमल चेपाङले पनि ६० कुखुरा पालेकामा हाल ३० वटा मात्र बिक्री गर्ने भएका छन् । यो मेरो पहिलो प्रयास हो, उनले भने । उनले कुखुरा बिक्री गरेर दसैं मान्ने सोच बनाएको बताए । परिवार छ । त्यस्तै जाइथलीका ईश्वर चेपाङले भने १ सय ७ चल्ला राखेका छन् । तिहारलाई लक्षित गरेर चल्ला राखेको उनले बताए । सस्तोमा गाउँमै कुखुरा पाइने भएपछि गाउँले पनि दंग छन् । अधिकांशले दसैंमा गाउँमै पालेको ब्रोइलर कुखुरा किनेर मनाउने सोच बनाएका छन् । गाउँमा विद्युत् सुविधा छैन । प्राय: घरमा सोलार छ । मोटरबाटो खने पनि पहिरो खसेर बन्द छ । पछिल्लो समय गाउँमा युवाहरूमा ब्रोइलर पालनमा आकर्षण बढदै गएको छ । विदेश जान छाडेर युवाहरू कुखुरा पालनलाई मुख्य आम्दानीको स्रोत बनाउन कस्सिएका छन् । सरकारी निकायबाट पाउने सुविधा पाए कुखुरा पालनमा अझै आकर्षण बढ्ने स्थानीय युवाहरू बताउँछन् ।"
रसुवागढीबाट ३ अर्बको आयात,"रसुवा रसुवागढी नाकाबाट चालु आर्थिक वर्षमा ३ अर्ब रुपैयाँको सामान आयात भएको छ । चालु आवमा गत वर्षको भन्दा बढी सामान आयात भएको हो । यस आवको असोज ८ सम्ममा २ अर्ब ९० करोड ६९ लाख ६९ हजार रुपैयाँ बराबरको सामान आयात भएको छ । गत आर्थिक वर्षको असोज ८ सम्ममा १ अर्ब ९२ करोड ३९ लाख ५९ हजार रुपैयाँ बराबरको सामान आयात भएको रसुवागढी भन्सार कार्यालयले बताएको छ । रसुवागढी नाकाबाट बर्सेनि सामान आयात हुने क्रम बढ्दै गएको छ । भन्सारले चालु आवको असोज ८ सम्ममा ६० करोड ४६ लाख १५ हजार राजस्व संकलन गरिसकेको छ । नाकाबाट मुख्य गरी तयारी कपडा, स्याउ, जुत्ता, चप्पल, मोटरको ब्याट्री, यूपीएस, प्लास्टिकका सामानलगायत वस्तुहरू आयात हुँदै आएका छन् । विषेशगरी चालु आवको भाद्र र असोज महिनामा दसैंका लागि रसुवागढी नाकाबाट चिनियाँ तयारी पोसाक आयात भएको भन्सार कार्यालयले जनाएको छ । तयारी पोसाकमा सर्ट, पाइन्ट, टिसर्ट, ब्रा, पेन्टी, आउटर, ज्याकेट, कोट जुत्ताचप्पल आउने गरेको रसुवा भन्सार कार्यालयका प्रमुख भन्सार अधिकृत केदार पनेरूले बताए । राजधानीलगायत मुलुकका अधिकांश बजारमा दसैंका लागि चिनियाँ तयारी पोसाक रसुवागढी नाकाबाट भित्रने गरेको छ । दसैंका लागि तयारी पोसाक, खुद्रा सामान र इलेक्ट्रोनिक सामान लोड भएका करिब १३ सय मालबाहक कन्टेनर राजधानी प्रवेश गरिसकेको निकासी पैठारीकर्ता धर्म पौडेलले बताए । यसअघि नाकाबाट तस्करी बढेको भन्दै चिनियाँ अधिकारीले नेपाल आउने र जाने सामानको जाँचमा कडाइ गरेपछि केही दिन दसैंका सामान केरुङमा रोकिएका थिए । प्रमुख जिल्ला अधिकारी हीरादेवी पौडेलको टोलीले चिनियाँ पक्षलाई नेपालीहरूको ठूलो चाड दसैंको समयमा नाका सहजीकरण गरिदिन आग्रह गरेपछि आयात बढेको हो । हाल नाकाबाट सहज तरिकाले सामान आयात भइरहेको छ । भन्सारले साउन महिनामा ६ करोड ४३ लाख रुपैयाँ मात्र राजस्व संकलन गरेको थियो । भदौ महिनामा ४८ करोड ५८ लाख राजस्व संकलन गरेको छ । असोज ८ सम्ममा राजस्व संकलन ५ करोड ४४ लाख ३३ हजार पुगिसकेको छ । भूकम्पका कारण तातोपानी नाका बन्द भएपछि रसुवागढी नाकाबाट व्यापार हुन थालेको छ । चीनबाट हुने धेरैजसो आयात ०७२ मंसिरदेखि यही नाकाबाट हुँदै आएको छ । नेपालबाट चीनतर्फ धातुको मूर्ति, मेहन्दी, दन्तमञ्जन, श्रृंगारका सामान, चाउचाउ, पास्ता, जुस जाम, चकलेट, उनी गलैंचा कार्पेट, चुइगम, हेयर आयल, हेयर क्रिमलगायतका मुख्य वस्तुहरू निकासी भइरहेको छ ।"
पोखरामा च्यांग्रा मेला,"पोखरा दसैंमा मिठो, स्वादिलो खाने र राम्रो लगाउने चलन छ । यसका लागि बजारमा किनमेल गर्नेको घुईंचो लाग्छ नै । योसँगै पोखरा तथा आसपासको क्षेत्रमा दसैंको अर्को मुख्य विशेषता वा आकर्षण हिमाली बाख्रा अर्थात् च्यांग्राको मासु पनि थपिन्छ । दसैंमा उपभोक्ताको पहिलो रोजाइमा च्यांग्रा पर्न थालेको छ । च्यांग्रा घरमा हुलेपछि मात्रै हामीलाई दसैं आएजस्तो हुन्छ, नागढुंगाका वैकुण्ठ रिजाल भन्छन्, दसैं र च्यांग्रा पर्याय भएका छन् । खसीबोकाको मासु जहिल्यै खाइने तर वर्षको एकपटक आउने अवसर भन्दै च्यांग्राको मासु खाने चलन पछिल्लो समय बढेको छ । परिवारजन, आफन्तजन, इष्टमित्र भेला हुने, दु:ख बिर्सने, मिठो खाने, रमाइलोसमेत गरिने दसैंमा मांसाहारीका लागि मासु मुख्य खानेकुरामा पर्छ । त्यसमा पनि यस क्षेत्रमा च्यांग्रा खाने चलनको विकास भइसकेको संस्कृतिकर्मी तीर्थ श्रेष्ठ बताउँछन् । यतिबेला पोखराको हरिचोकदेखि हेम्जासम्मको पोखराबागलुङ राजमार्गको करिब ७ किलोमिटर सडक खण्ड च्यांग्रामय छ । च्यांग्राका बथान, किन्ने ग्राहक, किनेर डोर्याउने र सवारी साधनमा राखेर हिँड्ने ग्राहकका कारण एक प्रकारको मेला नै लागेको छ । सधैं खाइरहेकाले यसपटक पनि छुटाउन भएन, पोखरा डेभिजफल्सका दुर्गाप्रसाद पौडेलले भने, त्यही भएर किन्न आएको । उनले २५ हजार रुपैयाँमा च्यांग्रा किने । जडीबुटी, चिसोपानी खाएको च्यांग्राको मासु स्वास्थ्यका लागि पनि राम्रो मानिने भन्दै उपभोक्ताको रोजाइमा परेको हो । पोखरामा दसैंंका लागि मुस्ताङ, डोल्पा, बझाङ, बाजुरा तथा तिब्बतबाट पोखरा तथा आसपासका क्षेत्रमा ४० हजार बढी च्यांग्रा आउँछन् । यसबेला च्यांग्राको करोडौं रुपैयाँको कारोबार हुन्छ । पोखरामा गत वर्ष करिब २५ हजार च्यांग्रा भित्रिएकामा यसपटक ५ हजार बढी आउने व्यवसायीले बताए । गत वर्षभन्दा यसपटक भेंडाको मूल्य केही कमी छ भने च्यांग्राको केही बढेको छ । दुई दशकदेखि च्यांग्राको व्यापार गर्दै आएका डोल्पाका ओमकार रोकायले यसपटक पनि डेढ करोड रुपैयाँमा ८ सय च्यांग्रा ल्याएका छन् । दसैंका बेला पोखरा र आसपासका क्षेत्रमा च्यांग्राको व्यापार राम्रै हुने भएकाले यो व्यवसायमा लागेको उनले बताए । हिमाली क्षेत्रबाट बेंसी झरेर बिक्री गर्ने उपयुक्त मौसम र र ठूलो पर्वसमेत पर्ने भएकाले च्यांग्राको व्यापारबाट फाइदा देखेर यसमा लागेको हुँ, उनले भने, बर्सेनि माग बढदो छ । व्यवसायीका अनुसार बर्सेनि पोखरामा मात्रै ५० करोड रुपैयाँभन्दा बढीको कारोबार हुने गर्छ । म्याग्दीका व्यवसायी शिव भण्डारीले पनि साढे ३ सय च्यांग्रा ल्याएका छन् । धौलागिरि क्षेत्रमा बेच्ने नभए पोखरा ल्याउने उनको योजना छ । राम्रैसँग बिक्री हुने भएकाले २० वर्षदेखि यो व्यवसायमा लागेको छु, उनले भने । पहिला स्थानीय किसान तथा व्यापारीबाट सीधैं किनेर ल्याउँदा च्यांग्राको मूल्य कम हुन्थ्यो । तर केही वर्षयता भने बिचौलिया हाबी भएकाले मूल्य बढी तिर्नुपरेको एक व्यापारीले बताए । सबै व्यापारी बाहिरबाट जाने र भनेजति मूल्य दिँदा उपभोक्ता महँगोमा पर्न थालेका छन् । पछिल्लो समय काठमाडौं, चितवन र बुटवललगायत क्षेत्रमा पनि च्यांग्रा जाने गरेको छ ।"
दसैं खर्च जुटाउन कम मूल्यमा अलैंची बिक्री,"भोजपुर आमचोक गाउँपालिका देवानटारका धनराज राईले ५५ किलो अलैंची प्रतिकिलो ६ सय ५० का दरले घोडेटार बजारका व्यापारी युवराज राईलाई बेचे । देवीमाया राईले पनि उही भाउमा ४१ किलो बेचिन् । भाउ घटे पनि दसैं खर्च जुटाउनकै लागि कम मूल्यमा बिक्री गर्नुपरेको अलैंची कृषक बताउँछन् । दुई वर्षअघि गाउँमा २ हजार ६ सय रुपैयाँसम्म मूल्य पाएको अलैंची यस वर्ष ४ गुणा घटीमा किनबेच भइरहेको छ । परारभन्दा पोहोर भाउ घटयो, बढ्ला कि भनेर आश गरियो यो साल त झन घटयो, कृषक गणेश कार्कीले भने, दसैं खर्च छैन । भाउ छैन भनेर अलैंची नबेचे केले दसैं मनाउने ? उनले भने । उनले पनि उही दाममा अलैंची बेचेर दसैंका लागि नुनतेल, चामल र चिउरा जोहो गरे ।दाम पाइएला भनेर अलैंची मौज्दात राखेका कृषकहरू अन्य उपाय नपाएपछि सस्तैमा बिक्री गरेर खर्च जुटाइरहेका छन् । कतिपयको आम्दानीको स्रोत नै अलैंची हो । तर, भाउ नपाउँदा वर्षभरि खानलाउन नपुग्ने चिन्ता त छँदै छ, दसैं खर्च टार्नसमेत गाह्रो छ । गत वर्षसम्म बगानमै किनबेच हुन्थ्यो । भर्खरै टिपेको अलैंचीले पनि राम्रै भाउ पाएको थियो । व्यापारी तथा बिचौलिया घरैमा पुग्थे । अचेल बजारमा ल्याउँदासमेत बिकाउन गाह्रो छ । अलैंची कृषकलाई दसैं खर्चको पिर छ । उनीहरूलाई बजार र दाम नपाउँदाको चिन्ता मात्रै होइन दसैं खर्च नै जुटाउन मुस्किल छ । भाउ पर्खेर नहुने, मूल्य पाइएन भनेर नबेचेर नहुने, दसैंमा परिवारलाई मिठोमसिनो खुवाउनैपर्यो, पाहुना टार्यो, मुटु मिचेरै भए पनि सस्तैमा बेच्नैपरेको छ, अलैंची कृषक चन्द्र राईले भने । उनले १ सय २० किलो अलैंची ६ सय र ७ सयका दरले बिक्री गरेका हुन् । उत्तरी क्षेत्रकाले दिंलामा, दक्षिणी भेगकाले घोडेटारबजारमा र पूर्व र पश्चिमकाले सदरमुकाममा व्यापारीहरूकामा बिक्री गरेर दसैं खर्च जुटाइरहेका छन् । सातायता अलैंचीको मूल्यभन्दा बिकाउने कृषकको घुइँचो लागेको छ । घोडेटारका एकजना व्यापारीकहाँ एक दिन ५ सय किलो बिक्री गरेर कृषकले दसैंका लागि सर्जाम जुटाएर घर फर्कन्छन् । घाटाको व्यापार गर्ने मन त हामीलाई नि कहाँ छ र ? वर्षदिनको कमाइलाई बालुवामा बगाएजस्तै सस्तोमा बेच्नुपरेको छ, कामको झन्झट सम्झिँदा के बेचुँजस्तो, नबेचुँ त दसैं कटाउने अरू आयस्ता छैन, स्थानीय कृषक विष्णु खडकाले भने ।अलैंचीले कृषकको आयआर्जन तथा अर्थतन्त्र मजबुत बनाउन टेवा पुगे पनि राज्यको स्पष्ट नीति नबन्दा र कार्यान्वयन नभएका कारण व्यवसाय धराशायी बन्दै गएको छ । अलैंची कृषक समस्यैसमस्याले जेलिएका छन् । मूल्यमा आएको उतावचढाव र स्थायी बजारको अभावले गर्दा बढी मात्रामा अलैंची कृषक मारमा परेको गुनासो गर्छन् । कृषि विकास कार्यालयका योजना शाखाका युकमणि भट्टराईका अनुसार जिल्लाभर दोभाने, खार्ताम्छा, मूलपानी, केउरेनीपानी, हेलौछा, श्यामशिला, चम्पे, कोट, गोगने, खावा, रानीबास, बासीखोरा, यु, बालंखा, थिदिंखा, पावलालगायत झन्डै अढाइ दर्जन बढी गाविस २ सय हेक्टर क्षेत्रफलमा अलैंची खेती हुँदै आएको छ । रामसाही, गोल्साही, डम्बरसाही, जिर्मले, चिबेसाहीलगायतका जातका अलैंचीको खेती हुने गरेको छ ।परारको वर्ष १ सय ८० टन उत्पादन भएको अलैंची गत वर्ष १ सय ८८ टन उत्पादन भएको थियो । यस वर्ष उत्पादन १ सय ९० टन पुग्ने कार्यालयको अनुमान छ । अलैंचीप्रति कृषकको आकर्षण र उत्पादन बर्सेनि बढे पनि भाउमा गिरावट आएको छ । यहाँ उत्पादन भएको अलैंची मुख्य व्यापारिक केन्द्रहरू संखुवासभाको खाँदबारी, धनकुटा, धरान, विराटनगर, काठमाडौंमा तथा छिमेकी राष्ट्रहरू भारत, बंगलादेश, भुटानमा निर्यात हुँदै आएको छ । अलैंची मसला, औषधि, तेल र मद्यपान बनाउन प्रयोग गरिने गरेको छ ।"
घरदैलोमा खसीबोका,"बैतडी दशरथचन्द नगरपालिका ३ का मोहनसिंह क्षेत्रीले आँगनमै ३ बोका किने । व्यापारी घरआँगनमै बोका बेच्न आएपछि उनले दसैंका लागि बोका किन्न टाढा जानुपरेन । पाटन नगरपालिका ९ का हरिश विष्टले पनि बोका खोज्न अन्यत्र जानुपरेन । उनले ५ हजार रुपैयाँमा घरमै बोका किने । दसैं सुरु भएसँगै दार्चुलाको मार्मा क्षेत्रका व्यापारी बैतडीका गाउँमा बोका बेच्न आएका छन् । दार्चुलाको लटिनाथका भीमबहादुर धामी ९० बोका लिएर गत साता बैतडी आएका थिए । उनीहरूले थरीथरीका बोका ल्याएका छन् । ग्राहकले आफूलाई चाहिएको छान्छन्, ग्राहक र व्यापारी दुवैलाई सजिलो भएको छ, धामीले भने, दार्चुलाका गाउँबाट किनेर हाम्रै गाउँबाट ६ जनाले छुट्टै टोली बनाएर बेच्न आएका छौं, अष्टमीसम्म सबै सकिन्छन् । यहाँ दसैंमा खसीभन्दा बोकाको माग धेरै हुन्छ । नवरात्रिका बेला शक्तिपीठमा बोका र राँगाको बलि दिने चलन छ । दसैंका दिन मासुका लागि खसी काट्ने थोरै हुन्छन् । प्रायले मन्दिरमा बोकाको बलि दिएर प्रसादका रूपमा मासु खाने चलन छ । खसीभन्दा बोकाको मूल्य बढी हुन्छ । कालो बोकाको माग बढी हुने भएकाले मूल्य अझै बढी छ । दसैंमा खसी बेच्न समस्या हुन्छ । बोका घरैपिच्छे किन्छन्, ८ वर्षदेखि बैतडीमा बोकाको व्यापार गर्दै आएका धामीले भने, गाउँमै बढी मूल्य तिरेर ल्याएकाले यसपालि महँगो भएको हो ।सानो बोकाको मूल्य ४ हजार रुपैयाँ घटी छैन । ४ हजारदेखि १० हजार रुपैयाँसम्मका बोका ल्याएको उनले बताए । मूल्य बढी तिर्नुपरे पनि घरआँगनमै किन्न पाउँदा खोज्न जाने खर्च जोगिएको क्षेत्रीले बताए । भनेअनुसार मूल्य तिरे पनि बथानबाट चाहिएको छान्यो, क्षेत्रीले भने । नवरात्रिमा सबैजसो मन्दिरमा पूजाआजा र निगलासैनी, उदयदेव, डिलासैनीलगायत मन्दिरमा जात्रा र बलि दिइने गरेको छ । बर्सेनि २ हजार बढी राँगा र ५ हजार बोका बलि हुने गरेको पशु सेवा कार्यालयको अनुमान छ । बोका प्रसादका रूपमा खाने र राँगा स्थानीय दलित समुदायकाले प्रसादका रूपमा खाने चलन छ । भारतको पिथौरागढ, देहरादूनसम्मका गाउँबाट पूजाआजा र बलि दिन यहाँका शक्तिपीठमा आउँछन् ।"
साउदीमा अब महिलाले गाडी चलाउन पाउने,रियाद (एजेन्सी) साउदी अरबमा अब महिलाहरूले पनि गाडी चलाउन पाउने भएका छन् । साउदी राजा सलमान बिन अब्दुल अजिल अल सौदले महिलाहरूलाई पनि ड्राइभिङ लाइसेन्स जारी गर्न शाही आदेश जारी गरेका हुन् । यसअघि साउदी अरब महिलालाई गाडी चलाउने अधिकार नभएको विश्वकै एक मात्र देश थियो ।यो आदेशका बारेमा सुझाव दिन ३० दिनभित्र मन्त्री स्तरीय समिति गठन गरिनेछ भने आदेश सन् २०१८ को २४ जुनसम्म लागू हुनेछ । महिला अधिकारवादीहरूले सन् १९९० देखि नै महिलालाई यो अधिकार दिनुपर्ने माग गर्दै आएका थिए । साउदी अरबको यो कदमको विश्वका अधिकारवादीहरूले प्रशंसा गरेका छन् । अमेरिकी राष्ट्रपति डोनाल्ड ट्रम्पले टीट गर्दै यसलाई महिला अधिकारको प्रवद्र्धनका लागि सकारात्मक कदम भनेका छन् । अमेरिकाका लागि साउदी राजदूत खलिद विन सलमानले अब ड्राइभिङ शिक्षा लिन अब महिलाहरूलाई पुरुषको सहमति आवश्यक नभएको र उनीहरूले आफूले चाहेको स्थानमा गाडी चलाउन पाउने बताए । उनले साउदीको यो कदम ऐतिहासिक र महान् दिन भएको उल्लेख गर्दै सही समयमा लिइएको सही निर्णय भएको बताए ।अभियानकर्ता साहर नसिफले बीबीसीसँग निर्णयले आफू निकै उत्साहित भएको बताएकी छन् । उनले अब छिट्टै आफ्नो ड्रिम कार किन्ने योजनामा रहेको बताइन् । सन् २०१४ मा गाडी चलाएबापत् ७३ दिनको जेल सजाय सुनाइएकी अधिकारवादी लुजेन अल हाथलुलले भगवान्लाई धन्यवाद भन्दै ट्वीट गरेकी छन् ।
यिङलकलाई ५ वर्ष जेल,बैंकक (बीबीसी) भ्रष्टाचारसम्बन्धी मुद्दामा दोषी ठहर भएपछि थाइल्यान्डकी पूर्वप्रधानमन्त्री यिङलक सिनावात्रालाई बुधबार ५ वर्षको जेल सजाय सुनाइएको छ । अदालतले उनलाई ८ अर्ब डलरको चामल अनुदानसम्बन्धी योजनालाई गलत ढंगले प्रयोग गरेको भन्दै दोषी ठहर गरेको हो । अदालतले आफ्नो विज्ञप्तिमा यिङलक सरकारसरकारबीचको सम्झौता कानुनविपरीत रहेकोबारे जानकार रहे पनि त्यसलाई रोक्न कुनै पहल नगरेको जनाएको छ । सुनुवाइका क्रममा यिङलकले योजनाको दैनिक सञ्चालनमा आफू जिम्मेवार नरहेको र राजनीतिक प्रतिशोधको सिकार मात्र बनाइएको दाबी गरेकी थिइन् ।सन् २०१४ मा सैन्य कु को एक साताअघि उनलाई अपदस्थ गरिएको थियो । उनले आफूमाथि लागेका आरोप अस्वीकार गर्दै आइरहेकी थिइन् । अदालतको फैसला आउनुअघि गत अगस्ट २५ मा उनी देश छाडेर हिँडेकी थिइन् । उनी दुबई निर्वासित भएको बताइन्छ । सन् २०१५ मा मुद्दाको सुनुवाइ सुरु भएपछि यिङलकलाई अदालतको स्वीकृतिबिना देश छाड्न रोक लगाइएको थियो । तर देश छाडेर भागेपछि अदालतले उनको ३ करोड भाटको धरौटी जफत गरेको थियो । थाई प्रधानमन्त्री प्रयुथ चान ओचाले मंगलबार संवाददाताहरूसँग यिङलक कहाँ छिन् भन्नेबारे आफूलाई थाहा भएको र अदालतको फैसलापछि त्यसबारे सार्वजनिक गर्ने बताएका थिए ।
दार्जिलिङमा आन्दोलन स्थगित,नयाँदिल्ली (सिन्हवा) एक सय दिनदेखि चलिरहेको गोर्खाल्यान्ड आन्दोलन र दार्जिलिङ बन्दको कार्यक्रम आन्दोलनकारीहरूले फिर्ता लिएका छन् ।भारतका केन्द्रीय गृहमन्त्री राजनाथ सिंहको आग्रहमा उक्त आन्दोलन र बन्दको कार्यक्रम फिर्ता लिइएको सरकारी अधिकारीहरूले जनाएका छन् । दार्जिलिङ बन्द स्थगित भएपछि दार्जिलिङ र आसपासका सबै ठाउँको जनजीवन बुधबार बिहानदेखि सामान्य भएको छ । दार्जिलिङ र आसपासका क्षेत्रलाई अलग राज्य गोर्खाल्यान्ड स्थापना गर्नुपर्ने मुख्य माग राख्दै गोर्खा जनमुक्ति मोर्चाको अगुवाइमा एक सयभन्दा बढी दिनसम्म आन्दोलन चलेको थियो । गोर्खा जनमुक्ति मोर्चाका प्रमुख नेता विमल गुरुङले पार्टीका अन्य नेताहरूसँग सल्लाह गरी एक रेडियो वक्तव्यमार्फत अनिश्चितकालका लागि आन्दोलन र बन्दको कार्यक्रम फिर्ताको घोषणा गरेको जनाइएको छ ।दसैंतिहारजस्ता ठूला चाडपर्वलाई ध्यानमा लिई सामाजिक शान्ति र सद्भाव कायम राख्न आन्दोलन स्थगित गरिएको जनाइएको छ । गत मंगलबार केन्द्रीय गृहमन्त्री राजनाथ सिंहले आन्दोलनरत नेताहरूलाई प्रजातान्त्रिक राष्ट्रमा जस्तोसुकै गम्भीर राजनीतिक समस्या पनि वार्ताद्वारा समाधान निकाल्न सकिने भन्दै आन्दोलन र बन्दका कार्यक्रम फिर्ता लिन आहवान गरेका थिए । आन्दोलन र बन्दको अवधिमा हिंसा भडकिँदा ११ जनाको मृत्यु हुनाको साथै कैयौं संख्यामा आन्दोलनकारी घाइते भएका थिए । यसै अवधिमा व्यापारिक र पर्यटकीय गतिविधि ठप्प हुँदा दार्जिलिङले ठूलो आर्थिक क्षतिसमेत बेहोर्नुपरेको थियो ।
कारबाहीमा १३ लडाकु मारिए,काबुल (सिन्हवा) अफगानिस्तानको पूर्वी प्रान्त नानगढरमा आइतबार अफगान सेनाले गरेको हवाई कारबाहीमा परी कम्तीमा १३ आईएस लडाकु मारिएका छन् । आक्रमणमा परी एक स्थानीय कमान्डरसमेत मारिएको जनाइएको छ । अफगान सेनाले बुधबार एक विज्ञप्ति जारी गरी उक्त जानकारी दिएको जनाइएको छ । नानगढरमा प्रान्तको आचिन जिल्लाको मोहम्मददारामा केही दिनादेखि लुकेर बसेका लडाकुलाई लक्षित गरी अफगान सेनाले गरेको हवाई कारबाहीमा ती लडाकु मारिएको सेनाले विज्ञप्तिमार्फत जनाएको छ । कारबाहीका क्रममा आईएस लडाकु सम्बन्धित हातहतियार र सवारीसाधनसमेत नष्ट गरिएको जनाइएको छ । कारबाहीबारे आईएसले कुनै टिप्पणी गरेको छैन ।
राष्ट्रसंघद्वारा वार्ता आह्वान,"टयुनिस (सिन्हवा) लिबियाका लागि राष्ट्र संघीय बिशेष दूत घसान सलामेले लिबियाको राजनीतिक संकट समाधानका लागि तयार पारिएको नयाँ कार्ययोजना कार्यान्वयनका लागि वार्ताको आह्वान गरेका छन् । उनले लिबियाको चरम संकट समाधान गर्ने पहलस्वरूप पूर्व हस्ताक्षरित राजनीतिक सम्झौता अनुरूप लिबियाली सेनाको प्रधानसेनापति पदमा नयाँ नियुक्ति, नयाँ संविधानको मस्यौदा, राष्ट्रपतीय परिषद्को पुनर्गठनजस्ता विषयमाथि टयुनिसियाको राजधानी टयुनिसमा आयोजना हुने बैठकमा छलफल गरिने बताएका छन् । गत साता अमेरिकाको न्युयोर्कमा सम्पन्न एउटा बैठकमा सलामेले एक संशोधित नयाँ कार्ययोजनाको मस्यौदा प्रस्तुत गरेको र राष्ट्रसंघको प्रायोजनमा त्यसलाई कार्यान्वयन गरिने प्रस्तावसमेत राखेका थिए । उक्त प्रस्तावमा राष्ट्रसंघको अगुवाइमा लिबियाका सबै राजनीतिक दल सम्मिलित एक बृहत् राष्ट्रिय राजनीतिक सम्मेलनको आयोजना गरी नयाँ संविधान लागू गर्ने तथा राष्ट्रपतीय र संसदीय निर्वाचन सम्पन्न गर्ने कार्ययोजनासमेत उल्लेख गरिएको छ । लामो समयदेखि चल्दै आइरहेको राजनीतिक संकटको स्थायी समाधानका लागि मोरक्कोको स्किरातमा सन् २०१५ को डिसेम्बरमा लिबियाका आन्दोलनरत दल तथा सरकारबीच एक राजनीतिक सम्झौतामा हस्ताक्षर भएको थियो । उक्त शान्तिसम्झौता स्किरात पोलिटिकल एग्रिमेन्ट का नामबाट परिचित छ । सम्झौता कार्यान्वयन गर्ने दिशामा प्रथम चरणको कार्य सुरु हुन लागेको र यसलाई सम्पन्न गर्न लिबियाली संसद्को तल्लो सदन (हाउस अफ रिप्रेजेन्टेटिभ्स) तथा लिबियाली उच्च परिषद्लाई सुम्पिइने विशेष दूत सलामेले बताए । कच्चा पेट्रोलियम इन्धनको प्रमुख उत्पादकमध्ये एक मानिने उत्तर अफ्रिकी राष्ट्र लिबियामा सन् २०११ मा पूर्वराष्ट्रपति मुअम्मर गद्दाफीलाई अपदस्थ गरिएपछि उत्पन्न भएको उथलपुथलले राजनीतिक संकटको रूप लिएपछि त्यहाँ चरम अस्थिरता, आन्तरिक खिचातानी, कलह र अशान्तिले जरो गाडेको थियो ।"
अमेरिकी विदेशमा चीन भ्रमणमा,"बेइजिङ (सिन्हवा) अमेरिकी विदेश मन्त्री रेक्स टिलरसनले चीन भ्रमण गर्ने भएका छन् । चिनिया विदेश मन्त्री वाङ्ग यीको निमन्त्रणामा उनी आगामी ३० सेप्टेम्बरमा चीन आउन लागेको विदेश मन्त्रालयका प्रवक्ता लु केङले बुधबार जनाएका छन् । दुई नेताबीच द्विपक्षीय राष्ट्रिय हित, यसै वर्ष राष्ट्रपति डोनाल्ड ट्रम्पले गर्न लागेको चीन भ्रमण तथा अन्य क्षेत्रीय र अन्तरराष्ट्रिय मामिलाउपर दुई देशको अवधारणाजस्ता विषयमा छलफल हुने जनाइएको छ ।"
अबको कदम कस्तो ?,"प्रतियोगिता अवधिभर नेपालको गोलरक्षणमा पनि समस्या देखियो । नेपालले प्रतियोगिता अवधिभर खाएको ५ गोलमध्ये ३ गोलमा गोलरक्षकको प्रत्यक्ष गल्ती थियो । नेपालको डिफेन्स भने पछिल्लो प्रतियोगिताको तुलनामा केही सुधारिएको देखिन्थ्यो । पहिलोपटक सुरुआती सेन्टर हाफको भूमिका निर्वाह गरेका सञ्जीव अर्याल र रोशन दोङ यसपालि परिपक्व देखिए ।साफ च्याम्पियनसिप सुरु हुनुअघि नेपालले टोलीका पहिलो रोजाइका डिफेन्डरद्वय पदम भट्टराई र कप्तान पृथ्वी चौधरीलाई गुमाएको थियो । त्यसपछि पृथ्वीको अनुपस्थितिमा रोशन राना मगरलाई कप्तानी जिम्मा दिइयो । नेपालका लागि दुवै प्रतियोगितामा रोशन एक्ला सेन्टर मिडफिल्डरका रूपमा खेलिरहे । वैकल्पिक खेलाडीका रूपमा टोलीमा अर्का सेन्टर मिडफिल्ड आउनु बाहेक रोशन एक्लै मिडफिल्डमा डटिरहेका देखिन्थे । प्रशिक्षक श्रेष्ठले नेपालको मुख्य रणनीति अल डिफेन्स अल अटयाक रहेको बताउँदा पनि रोशन एक्लै मिडफिल्डमा लडा उनको भूमिका प्रस्ट देखिन्थ्यो ।दुवै प्रतियोगितामा नेपालको सर्वाधिक गोलकर्ता रहेका फरवार्ड विर्जेश चौधरीले आफूलाई आसलाग्दा खेलाडीका रूपमा उभ्याए । अग्ला कदका विर्जेश दुवै खुट्टा चलाउन सक्छन् । उनको बल रोक्ने टेक्निक र खेल्ने शैली निकै राम्रो छ । आउने दिनमा अझै परिष्कृत गर्दै लगे धेरै अगाडि बढ्न सक्ने उनको खेलले देखाउँछ ।समग्रमा प्रतियोगितामा नेपालको प्रदर्शनलाई लिएर प्रशिक्षक श्रेष्ठ सन्तुष्ट देखिए । अन्तिम खेलमा नेपालले खराब प्रदर्शन गरे पनि आउने दिनमा टोलीको भविष्य राम्रो रहेको उनको बुझाइ छ । अन्तिम खेलमा टोलीले खराब प्रदर्शन गर्यो । तर समग्रमा प्रतियोगिताभर हामीले डटेर खेल्यौं । खेलाडीले आफ्नो शतप्रतिशत मिहिनेत लगाए । नतिजा सुखद नभए पनि प्रदर्शनप्रति म खुसी छु, श्रेष्ठले भने ।टोलीले अब एकेडेमीमै रहेर आगामी दिनमा प्रशिक्षण गर्ने श्रेष्ठ बताउँछन् । हाललाई कुनै प्रतियोगिता खेल्ने निश्चित नभएका कारण कुनै योजना बनाएका छैनौं । अहिले दसैंतिहार विदामा खेलाडी घर गएका छन् । फर्किएपछि एन्फासँग विस्तृत छलफल गरेर नयाँ योजना बनाउने छौं, उनले भने ।एन्फाका प्रमुख कार्यकारी अधिकृत (सीईओ) इन्द्रमान तुलाधरका अनुसार टोली यस शैक्षिकसत्रको अन्त्यसम्म एन्फामा रहनेछ । हामीले खेलाडीको शैक्षिकसत्रको अन्तिमसम्म नियमित प्रशिक्षण दिन्छौं । यसबीचमा कुनै प्रतियोगिताहरू खेल्ने सम्भावना पनि छ । सत्रको अन्त्यपछि के गर्ने अहिले निर्णय भइसकेको छैन । छिट्टै प्राविधिक टोलीसँग यसबारे छलफल गरेर अगाडि बढ्ने छौं, उनले थपे ।पछिल्लो वर्षहरूमा एएफसी यू१६ को अन्तिम चरणमा छनोट नभएका खेलाडीलाई एन्फाले एकेडेमीबाट रिलिज गरेको थियो । धेरैजसो खेलाडी एसईई दिएर बसेकाले पनि उनीहरू एकेडेमीमा नफर्की व्यावसायिक क्लबहरूमा आबद्ध भएका थिए । तर अहिले लिग भए पनि क्लबहरूलाई खेलाडी उपलब्ध नगराउने सीईओ तुलाधरले बताए । २०७२ सालको राष्ट्रिय लिगमा एन्फाको यू१६ ब्याच क्लबहरूलाई बेचेको थियो । त्यसबेला अनन्त तामाङ, हेमन्त थापामगर, दिनेश राजवंशी लगायतका खेलाडीले सुदूरपश्चिम फुटबल क्लबबाट राष्ट्रिय लिग खेलेका थिए । त्यसपछिको ब्याच अर्थात अहिले यू१८ टोलीमा रहेका खेलाडी भने एन्फा छाडेलगत्तै मोफसलका प्रतियोगिता खेल्न व्यस्त रहे । कतिपय खेलाडीले बी डिभिजन लिग पनि खेले ।अहिलेको टोली विगत तुलनामा कमजोर छ, तर केही खेलाडी निकै राम्रा छन् । उचित प्रशिक्षण र व्यवस्थापन मिल्ने हो भने अर्को वर्ष एन्फाबाट निस्किएपछि पनि यीमध्य केही खेलाडीले लिग खेल्न सक्ने छन् । त्यसबाहेक आउने दिनमा उमेर समूहका प्रतियोगिता खेल्न यिनै खेलाडीको खाँचो पर्छ । उमेर समूहबाटै देशको फुटबल चलिरहेको अवस्थामा एन्फाले अहिलेको टोलीलाई बेवास्ता गरे त्यो दुर्भाग्य हुनेछ ।"
प्रदेशस्तरीय क्रिकेट हुने,"पाल्पा (कास) जिल्लामा पहिलोपल्ट प्रदेशस्तरीय टी२० क्रिकेट प्रतियोगिता हुने भएको छ । च्याम्पियन्स ट्रफीको नाममा हुने क्रिकेट असोज १६ देखि आयोजना गरिने दमकडा क्रिकेट क्लबले जनाएको छ । प्रदेशस्तरीय खुला प्रतियोगितामा चार जिल्लाका टिम सहभागी हुने संयोजक आदित्य पाण्डेयले बताए । प्रतियोगितामा लुम्बिनी क्रिकेट क्लब कपिलवस्तु, नयाँगाउँ रोयल्स क्लब, बुटवल युथ, तिलोत्तमा, न्यु होराइजन, जनज्योति युवा क्लब रूपन्देही, स्याङ्जाको मालुंगा क्रिकेट क्लब, स्याङ्जा युनाइटेड, प्रोफेसनल, ताँहु, इस्लामिक एक्टिभ युथ, मिसन, करुवा ब्वाइज, पाल्पाली क्रिकेट प्लेयर, दमकडा क्रिकेट क्लबले भाग लिनेछन् । आयोजकका सदस्य गोपाल तिमिल्सेनाले प्रतियोगिताको तयारी अन्तिम चरणमा पुगेको बताए । विजेताले ६० हजार र उपविजेताले ३० हजार पुरस्कार पाउनेछन् । उनका अनुसार सेमिफाइनलमा पुग्ने टिमका साथै अनुशासित टिमलाई पुरस्कार, मेडल, प्रमाणपत्र र ट्रफी प्रदान गरिनेछ । उत्कृष्ट क्याच, म्यान अफ द म्याच, म्यान अफ द सिरिज हुने खेलाडीलाई पुरस्कार प्रदान गरिनेछ । मोफसलमा हुने यस्ता क्रिकेट प्रतियोगिताले खेलाडीको हौसला बढाउने पत्रकार महासंघका जिल्ला अध्यक्ष राजेशकुमार अर्यालले बताए ।"
वीरेन्द्रनगर कप क्रिकेट अन्तिम साता,"दमक (कास) मोरङको पथरी शनिश्चरेमा सातौं पूर्वाञ्चलस्तरीय वीरेन्द्रनगर कप क्रिकेट असोज १९ देखि हुने भएको छ । असोज ३१ सम्म चल्ने प्रतियोगितामा पूर्वका २० टोलीले भाग लिने मंगलबार आयोजित पत्रकार सम्मेलनमा आयोजक वीरेन्द्रनगर क्रिकेट क्लबले जनाएको छ । क्लबका अध्यक्ष राजेश कुइँकेलले विजेताले ५१ हजार र उपविजेताले ३१ हजार रुपैयाँ पुरस्कार पाउनेछन् । सर्वोत्कृष्ट खेलाडी, उत्कृष्ट ब्याट्सम्यान, बलर र फिल्डर पनि पुरस्कृत हुनेछन् । उनले प्रतियोगितामा राष्ट्रिय खेलाडीलाई पनि खेलाउने प्रयास भइरहेको बताए । प्रतियोगिता आयोजना गर्न ४ लाख ५० हजार रुपैयाँ लाग्ने जनाइएको छ ।"
दक्षिण अफ्रिकाविरुद्ध बंगलादेश भिड्दै,"पोचेस्ट्रम (एएफपी) दक्षिण अफ्रिकाले बिहीबार सेवेस पार्कको मैदानमा सुरु हुने पहिलो टेस्टमा बंगलादेशको सामना गर्दा उसका प्रमुख ब्याट्सम्यान इतिहास र उनीहरूको व्यक्तिगत प्रदर्शन दुवै परीक्षाबाट गुज्रिनेछ । बंगलादेशले दक्षिण अफ्रिकाविरुद्ध अहिलेसम्म खेलेका सबै चार टेस्ट गुमाएको छ, सबै इनिङ्स अन्तरले । संयोगले चारै टेस्टमा बंगलादेशले टस जितेको थियो । तर त्यसयता बंगलादेशी क्रिकेटमा सुधार आएको छ । बंगलादेशले अन्तिमपल्ट सन् २००८०९ मा दक्षिण अफ्रिाकाको भ्रमण गरेको थियो ।त्यसमाथि पोचेस्ट्रमको पिचले दक्षिण अफ्रिकाका तीव्र गतिका बलरलाई कम सहयोग गर्ने अनुमान गरिएको छ । परम्परागत रूपमा यसले ब्याट्सम्यानलाई मदत गर्ने मानिन्छ । यस्तै यो पिचले बंगलादेशको बलियो स्पिन आक्रमणलाई मदत गर्न सक्नेछ । तर जितका लागि दक्षिण अफ्रिका नै बलियो प्रत्याशी रहनेछ । बंगलादेशी टिमले भने पछिल्लो समय ठूलो टिमलाई हराउन सक्ने समूहका रूपमा आफ्नो प्रतिष्ठा बनाएको छ । बंगलादेशले दक्षिण अफ्रिका भ्रमणको अभ्यास खेलका रूपमा भर्खरै पछिल्लो साता जोहानेसबर्ग नजिकै बेनोनीमा सहभागिता जनाएको थियो । त्यस चार दिनको खेलमा हासिम अमला, डिन एल्गर, थेनिस डी ब्रुन र एडने मार्कक्रम सबैले शतक बनाए । यस्तै कप्तान फाफ डु फ्लेसिसले ९६ र क्विन्टन डी ककले अर्धशतक जोडे । त्यस खेलमा अधिकांस दक्षिण अफ्रिकी ब्याट्सम्यान सफल त रहे, तर बलरले उत्तिकै प्रभावशाली प्रदर्शन भने गर्न सकेनन् ।"
रोनाल्डो फेरि लयमा,"पेरिस (एएफपी) रियल म्याड्रिडका लागि क्रिस्टियानो रोनाल्डोले आफ्नो चार सय खेलमा उत्कृष्ट प्रदर्शन गरेपछि युरोपेली च्याम्पियन्स लिगको डिफेन्डिङ च्याम्पियनले मंगलबार बोरुसिया डर्टमन्डलाई ३१ ले हराएको छ । ह्यारी केनको ह्याट्रिकमा टोटेनहमले अर्को खेलमा एपोइल निकोसियालाई ३० ले पराजित गर्यो । गारेथ बेलले उत्कृष्ट भलीको मदतमा कीर्तिमान १२ पल्टको विजेता रियललाई १८ औं मिनेटमा अग्रता दिलाएका थिए ।सिग्नल इडुना पार्कमा भएको खेलमा रोनाल्डोले दोस्रो हाफमा गरेको पहिलो गोलका लागि बेलले पास पनि मिलाए । गोन्जालो कास्ट्रोको पासमा पिएर इमरिक एबामेयाङले डर्टमन्डका लागि एक गोल फर्काएर खेलमा क्लबको सम्भावना जीवन्त राख्ने प्रयास गरे । तर रोनाल्डोले तेस्रो गोल थपे र समूह एच मा रियललाई लगातार दोस्रो जित दिलाए । यो हारले जर्मन क्लब भने समूहमा अंकविहीन छ । ५ खेलको प्रतिबन्धयता रोनाल्डोले दुई प्रतिस्पर्धामा गोल गर्न सकेका थिएनन् ।अब भने रोनाल्डोले रियलका लागि गरेको गोल संख्या ४ सय ११ पुर्याएका छन् । यो उनको युरोपेली प्रतिस्पर्धामा १ सय ५० औं खेल पनि रह्यो । इङलिस स्ट्राइकर केनले भने यो वर्षको छैटौं ह्याट्रिक बनाए र सेप्टेम्बरमा देश तथा क्लबका लागि ११ औं गोल गरे । प्रतियोगिताको पहिलो खेलमा डर्टमन्डलाई हराएको टोटेनहमले यसपल्ट भने साइप्रसमा सजिलो जित हात पारेको हो । माउरिसो पोचेटिनोको क्लबका लागि केनले पहिलो हाफ सकिन ६ मिनेटअगाडि गोलको खाता खोले ।उनले ६२ औं मिनेटमा दोस्रो गोल गरे । त्यसको ६ मिनेटपछि उनले ह्याट्रिक पूरा गरे । यो समूहमा जिनेदिन जिदानको रियल र टोटेनहमको समान ६ अंक छ । केभिन डी ब्रुएनेले २५ यार्डबाट गरेको उत्कृष्ट गोल मदतमा अर्को इङलिस प्रिमियर लिग क्लब म्यानचेस्टर सिटीले बलियो चुनौती पेस गरेको साख्तर डोनेस्कलाई इस्टल्यान्डको मैदानमा २० ले हरायो । त्यसमा अर्को गोल रहिम स्टर्लिङको नाममा रह्यो ।पेप ग्वार्डिओलाको टिम समूह एफ मा लगातार दोस्रो जितपछि शीर्षस्थानमा छ । उसका लागि सर्जियो अग्विरोले पेनाल्टीबाट गोल गर्न सकेनन्, तर यो इङलिस प्रिमियर लिगको शीर्षस्थानको क्लबका लागि महँगो भने साबित भएन । लोरेन्जो इनसिग्ने, ड्रिस मेरटेन्स र जोसे कालाजोनले गरेको गोलमा नेपोलीले इटालीमा फेयर्नुडमाथि सजिलो ३१ को जित निकाल्यो । नेपोली गोलरक्षक पेप रेनाले दोस्रो हाफमा जेनस टुन्र्सट्रको पेनाल्टी जोगाएका थिए ।यस्तै लिरभपुल भने स्पार्टक मस्कोको मैदानमा ११ को बराबरीमा रोकियो । उसका लागि फिलिपे कोउटिन्होले उत्कृष्ट गोल गर्दै बराबरी नतिजा निकालेको हो । मस्कोमा घरेलु टिमले फर्नान्डोले फ्रिकिकबाट गरेको गोलले अग्रता लियो । त्यसयता साडियो मानेको पासमा कोउटिन्होले बराबरीको गोल फर्काएका हुन् । लिभरपुलको यो समूह ई मा लगातार दोस्रो बराबरी हो । सोही समूहको अर्को खेलमा सेभियाले स्लोभानियाको मारिबोरलाई ३० ले पराजित गर्यो ।सेभिया ४ अंकसहित समूहको शीर्षस्थानमा उक्लन सफल रह्यो । पोर्टोले भने फ्रान्सेली लिग च्याम्पियन मोनाकोलाई ३० ले हराएर दिनको स्तब्धपूर्ण नतिजा निकाल्यो । त्यसमा प्रतिबन्धबाट मैदानमा फर्केका भिन्सेन्ट एबाबकरले प्रत्येक हाफमा एक एक गोल गरे । अर्को गोल म्यागुएल लायेनले गरे । पहिलो खेल बेसिक्टाससँग गुमाएको पोर्टो यो जितसँग समूहमा बलियो उपस्थिति जनाउन सफल रह्यो । टर्कीको लिग विजेताले भने घरमा जर्मनीको आरबी लेपजिगलाई २० ले हरायो ।"
भाले कपदेखि नर्वे कपसम्म,"गाउँमा हुने भाले कपदेखि नर्वे कपसम्मको अनुभव छ यिनीसँग । यिनको गाउँ ज्यामिरगढीमा फुटबल खेल्ने महिला उनी एक्ली थिइन् । महिलाले पनि फुटबल खेल्छन् ? भन्थे गाउँलेहरू, अस्मिताले अनुभव सुनाइन्, परिवारले सहयोग नगरेको भए म फुटबल खेल्न पाउने थिइनँ होला । खासगरी अस्मितालाई दाजु र आमाले धेरै सहयोग गरे फुटबलमा । त्यो समयका चर्चित महिला फुटबलरहरू विनीता शेर्पा र लक्ष्मी खड्का एक दिन अस्मिताको घर पुगे खेलाडी खोज्दै । महिलाको जिल्ला टिम बनाउने अभियानकै क्रममा उनीहरूको नजरमा परिन् अस्मिता । यिनको खेल कौशल अब्बल थियो । पुरुष खेलाडीलाई छक्याएर बल जाली चुमाउन सिपालु थिइन् । अन्य खेलाडीको दाँजोमा अग्लो उचाइ भएकाले किपर बन्ने प्रस्ताव भयो । यिनले स्वीकारिन् । जिल्ला टिमबाट खेल्न थालेको वर्ष दिनपछि यिनी सन् २००२ मा राष्ट्रिय टिममा पारिन् । नर्वेमा भएको नर्वे कपबाट यिनले पहिलोपटक अन्तर्राष्ट्रिय अनुभव बटुल्ने अवसर पाइन् । नर्वेका लागि टिममा पर्दा परिवारका सदस्य नै चकित परे । पहिलोपटक हजाईजहाज चढेर विदेश उडदा उनको गाउँमा खुसियाली छाएको थियो । ३६ देशका महिला खेलाडी सहभागी नर्वे कपमा यिनको प्रदर्शन तारिफयोग्य नै रह्यो । उनले नर्वेमा १६ दिन बिताएकी थिइन् । २००२ देखि २०१० सम्म लगातार राष्ट्रिय टिममा परेकी अस्मिताले २०१० मा बंगलादेशको ढामा भएको साफ च्याम्पियनसिप खेलेर फर्किएपछि संन्यास लिइन् । एन्फाले उनलाई महिला टिमको सहायक प्रशिक्षणको जिम्मेवारी पनि दिन्छ बेलाबेला । हालै सिलिगुडीमा सम्पन्न साफ महिला च्याम्पियनसिपमा अस्मिताले सहायक कोचको जिम्मेवारी सम्हालेकी थिइन् । महिला फुटबल टुर्नामेन्ट हँुदा एन्फाले प्रशिक्षणका लागि आग्रह गर्छ, अस्मिताले भनिन्, सहायक कोचकै रूपमा चाहिँ नियुक्ति दिएको छैन । गत वर्ष जिल्ला खेलकुद विकास समितिले करिब ६ महिना जति करारमा प्रशिक्षकका रूपमा राख्यो । करार अवधि नवीकरण नहुँदा उनी बेरोजगार बनेकी छन् । एफसीबाट भर्खरै उनले बी ग्रेडको कोचिङ लाइसेन्स परीक्षा दिएकी छन् । गत वर्ष सी ग्रेडको लाइसेन्स पास गरिसकेकी छन् । नेपाली महिला फुटबलको अवस्थामा अहिले पनि कुनै सुधार नआएको अस्मितालाई लाग्छ । पुरुष फुटबलको तुलनामा महिला सधैं मारमा रहेको उनले बताइन् । महिलाहरूको ट्रेनिङ भए पनि म्याच हुन नसक्नु विडम्बना हो, अस्मिता भन्छिन्, पुरुष फुटबलरलाई भ्याइनभ्याई छ, महिलाहरू भने फुर्सदिला छन् । महिला फुटबलको विकासका लागि राज्यले लगानी गर्न कन्जुस्याइँ गरेको उनको आरोप छ । थप्छिन्,पुरुष खेलाडीलाई जस्तै लगानी गर्ने हो भने महिला फुटबलले पनि सोचे जस्तो प्रदर्शन गर्न सक्ने थियो ।"
रोमीको लक्ष्य कुशल व्यवस्थापक,"काठमाडौं खेलकुद विकासका लागि शिक्षाको अन्योन्याश्रित सम्बन्ध हुन्छ । नेपाली खेलकुदको वर्तमान अवस्था हेर्ने हो भने शिक्षित कर्मचारी र पदाधिकारीको अभावकै कारण खेलकुदको विकास आशाअनुसार भएको पाइँदैन । नेपाली खेलकुदमा व्यवस्थापनको पाटो कमजोर हुनाले खेलाडीहरू बेलाबेलामा समस्यामा परेका थुप्रै उदाहरण छन् ।जोरपाटीकी रोमी गिरी अहिले २३ वर्ष पुगिन् । २०५८ सालमा काकाको सिको गर्दै तेक्वान्दो खेलमा छिरेकी रोमी अहिले खेलाडीभन्दा रेफ्री र प्रशिक्षकको भूमिकामा देखिन्छिन् । पढाइलाई प्राथमिकतामा राखेकी उनले खेललाई पनि त्यत्तिकै आत्मसात् गर्दै आएकी छन् । खेलाडीमात्र बनेर अगाडि बढ्दा पढाइमा असर पर्ने भएपछि उनले खेलाडी बन्ने सपना छोडिन् ।अहिले केएफएमा एमबीए पढ्दै गरेकी रोमी भविष्यमा तेक्वान्दो खेलको विकासका लागि जुट्ने प्रण गर्छिन् । अहिले वाणिज्य मन्त्रालयअन्तर्गत नेपाल इन्टरमोडल यातायात विकास समितिमा कार्यरत रोमीले अहिले पनि आफ्नो स्थानबाट तेक्वान्दोलाई सक्दो सहयोग गर्दै आएको बताइन् । तेक्वान्दो खेलाडीका रूपमा उनी गत वर्ष अमेरिकी दूतावासको युवा काउन्सिलको सदस्य पनि रहेकी थिइन् ।रोमीका लागि पछिल्लो वर्ष विशेष रह्यो । गत वैशाखमा संयुक्त राष्ट्रसंघको मुख्यालयमा आयोजित एक कार्यक्रममा उनले विश्व तेक्वान्दो महासंघ, नेपाल तेक्वान्दो संघ र युथ लिडरसिप कार्यक्रमको प्रतिनिधित्व गरिन् । कार्यक्रममा शान्ति र विकासका लागि खेलकुदलाई कसरी जोड्न सकिन्छ भन्ने विषयमा उनले आफ्नो अभिव्यक्ति दिएकी थिइन् । नेपालको तर्फबाट यस कार्यक्रममा सहभागिता जनाउने रोमी पहिलो व्यक्ति हुन् । उनले त्यहाँबाट धेरै कुरा सिकेको र आउने दिनमा त्यसलाई अवलम्बन गर्ने बताइन् ।रोमी अहिले पारा तेक्वान्दो कार्यसमितिमा छिन् । यस क्षेत्रमा नेपालको भविष्य राम्रो रहेको उनको बुझाइ छ । हामीले पारा तेक्वान्दोमा नेपालको भविष्य राम्रो रहेको पायौं । त्यसैको विकासका लागि मैले अन्य निजी क्षेत्रसँग सहकार्य गरेर केही कार्यक्रम ल्याउने प्रयास गरिरहेको छु । हामीले छिट्टै बेलायतमा हुने अन्तर्राष्ट्रिय प्रतियोगितामा पनि सहभगिता जनाउँदै छौं, उनले भनिन् । यसबाहेक उनले महिला समितिको कोषाध्यक्षमा पनि काम गरेकी छन् । उनकै सहभागितामा गत वर्ष पहिलो महिला तेक्वान्दो प्रतियोगिता पनि भएको थियो । उनले आउने दिनमा पनि महिलालाई खेलमा आकर्षित गर्न प्रोत्साहन गर्ने कार्यक्रम ल्याउने बताइन् ।सन् २०१५ मा जापानमा आयोजित युवा लिडरसिप कार्यक्रममा नेपालको प्रतिनिधित्व गरेकी रोमी आउने दिनमा तेक्वान्दोमा पूर्ण रूपमा लाग्न चाहन्छिन् । उनले नेपालको वर्तमान स्थितिबारे चिन्ता व्यक्त गरिन् । हाम्रो अहिलेको स्थिति खासै राम्रो छैन । तर खेलाडीहरूले निकै मिहिनेत गरेर उत्कृष्ट प्रदर्शन गरिरहेका छन् । व्यवस्थापन अझै सुधार्दै जाने हो भने खेलाडीको स्तर पनि माथि पुग्छ । खेलको विकासमा शिक्षित व्यवस्थापन चाहिने हुन्छ, जुन अहिले व्याप्त छैन, उनले भनिन् । रोमीकी बहिनी रोजी पनि तेक्वान्दोकै खेलाडी हुन् । उनले राष्ट्रिय स्तरको प्रतियोगितामा सहभागिता जनाउँदै आएकी छन् । रोजीजस्ता अन्य धेरै खेलाडीको भविष्य खेलमै रहेर सुनिश्चित पार्ने लक्ष्य रोमीको छ । आफ्नो पढाइ सकिएपछि तेक्वान्दोमै रहेर खेलको विकासमा महत्त्वपूर्ण भूमिका खेल्ने उनको लक्ष्य छ ।"
पारिवारिक भेटघाट र अग्रजको आशीर्वाद,"रितेश रिमाल, तीनपैनी, विराटनगरखासमा दसैंको महत्त्व के हो भन्ने कुरा कुनै कारणवश मनाउन नपाउँदा वा विदेशमा भएका बेला अझ बढी थाहा हुन्छ । उमेर बढ्दै जाँदा पर्वको बेग्लै अनुभव हुन थाल्छ, यो स्वाभाविक पनि हो । तर यसको महत्त्व भने घट्दैन । केटाकेटी, वृद्धवृद्धा सबै उमेरलाई उत्तिकै रमाइलो लाग्ने पर्व हो दसंै । यसको सांस्कृतिक, धार्मिक महत्त्व बेग्लै छ । रमाइलोका साथै अग्रजको आशीर्वाद लिने यो महत्त्वपूर्ण अवसर पनि हो ।प्रस्तुति: देवनारायण साह"
फूलपाती भित्र्याएर दसैं सुरु,"ताप्लेजुङ (।कास) हर्ष बढाइँसाथ ताप्लेजुङमा नेपाली सेना, नेपाल प्रहरी र सशस्त्र प्रहरीले फूलपाती भित्र्याएका छन् । फुङलिङ नगरपालिका ९ हाङदेवाबाट ल्याइएको फूलपाती सेना र प्रहरीको ब्यारेकमा भित्र्याइएको हो ।सशस्त्र प्रहरीवल कञ्चनजंघा गुल्म र नेपाली सेनाको नयाँ रणभीम गुल्मबाट बिहान पौने ७ बजे बाजागाजासहित नेपाल प्रहरीको कार्यालयमा गएको थियो । प्रमुख जिल्ला अधिकारी, सेना र प्रहरी प्रमुखले प्रहरी परिसरको दुर्गा मन्दिरमा पूजा गरेपछि ७ देवी देवतालाई ७ तोपको सलामी दिइयो । सेनानी रवि केसी नेतृत्वको टोलीले सलामी दिएपछि तोप पड्काएर बढाइँ गरिएको थियो । त्यही बढाइँपछि तीनै निकायको टोलीले आआफ्नो गुल्ममा फूलपाती भित्र्याएका थिए ।"
पर्यटक तान्न नुनढाकी गुफापोखरीका युवा धरान आए,"धरान पूर्वको पर्यटकीयस्थल गुफापोखरीनुनढाकी र प्राकृतिक रूपमै बाफसहित निस्कने तातोपानीको संरक्षण संवद्र्धन गर्दै स्थानीय युवा प्रचारप्रसारमा जुटेका छन् । लालीगुराँसको राजधानी भनेर पहिचान बनाएको तीनजुरेमिल्केजलजलेअन्तर्गत एक भाग गुफापोखरीनुनढाकी हाल संखुवासभाको चैनपुर नगरपालिकाअन्तर्गत पर्छ ।धरानदेखि नुनढाकी १ सय ६२ किमि पार गरेपछि पुग्न सकिन्छ । लिम्बू भाषामा लुङको अर्थ ढुंगा हुन्छ । लिम्बू भाषाबाट लुङ्थाकीबाट नुनढाकी हुन पुगेको हो । पछिल्लो समयमा सोही क्षेत्रको पर्यटकीय स्थलमा पर्यटक भित्र्याउन स्थानीय समुदाय एकजुट भएका छन् । दसैंको बेला भए पनि प्रचारप्रसार गर्दै राज्यको ध्यानाकर्षण गर्न बुधबार धरान आइपुगेका पर्यटकीय स्थल संरक्षण समिति सदस्य अमिनसिंह थक्लुङले भने, प्राकृतिक स्रोतसाधानले भरिपूर्ण, पर्यटकीय र ऐतिहासिक दृष्टिले महत्त्वपूर्ण भए पनि तीनजुरेमिल्केजलजलेको एक भाग गुफापोखरीनुनढाकी क्षेत्र ओझेलमा परेकाले गुरुयोजनासाथ हामी अहिले प्रचारप्रसारमा छौं ।आफ्नो क्षेत्रको ऐतिहासिक, धार्मिक, सांस्कृतिक र रमणीय पर्यटकीय स्थलको पहिचान र विकास गर्दै स्थानीय समुदायको आर्थिकस्तर वृद्धि गर्ने उद्देश्यले नुनढाकी तातोपानी पर्यटकीय परियोजना नै तयार पारेर उनीहरू प्रचारप्रसारमा जुटेका छन् । जाडामा बिहानै नौ ढुंगेधाराबाट तातोपानी बगिरहने भएकाले त्यहाँ नुहाउँदा रोगव्याधी निको हुन्छ भन्ने मान्यता रहेको पनि उनले बताए । उनले सुंखवासभा नुनढाकी नेपालकै उत्कृष्ट पर्यटकस्थलका रूपमा सम्भावना बोकेको क्षेत्र भए पनि पर्यटकको नजरमा पार्न अथक प्रयास गरिरहेको बताए । उनका अनुसार साबिक गाविस नुनढाकीमा वार्षिक रूपमा ७ हजारदेखि १० हजार रुपैयाँसम्म बाह्य तथा आन्तरिक पर्यटक पुग्छन् ।त्यहाँ पुग्ने जोकोही पनि नुनढाकी गुफापोखरीको प्राकृतिक मनोरम दृश्यावलोकलन गरेपछि मोहित, प्रकृतिसँग रमाउँछन् । त्यहाँको मुख्य आकर्षण तातोपानी पोखरी, २४ सैं घण्टा तातोपानी बगिरहने नौ ढुङ्गेधारा, सिंहदेवी मन्दिर, महादेवथान, चौराससहित पशुपति मन्दिर र विभिन्न गुफा हुन् । थक्लुङले भने, तेह्रथुम, ताप्लेजुङ र संखुवासभाको संगमस्थल तीनजुरेमिल्केजलजले पर्यटकीय क्षेत्रको प्रवद्र्धन हुन नसक्दा स्थानीय जनता र राज्यले फाइदा लिन सकेको छैन । हामीले यसैका लागि पर्यटन बोर्डमा गुरुयोजनाको फाइल पनि पठाएका छौं । समुद्र सतहदेखि २८ सय ९० मिटर उचाइमा रहेको गुफा बजार र नजिकै रहेको गुफापोखरी पर्यटकीय स्थल हो । गुफापोखरीदेखि केही उत्तरपूर्वको सुके बजार, पूर्वका विभिन्न ठाउँ नियाल्न सकिने सुन्दर डाडाँ मेन्छ्यायेम पनि उत्तिकै लोकप्रिय छ । मेन्छ्यायेमबाट सूर्याेदय र सूर्यास्त दृश्य अनि पूर्वका सुन्दर हिमशृंखला हेर्न सकिन्छ । त्यहाँको लुङथाकी अर्थात् ढुंगाको थाकले पनि धेरैलाई कौतुहल सिर्जना गर्छ ।प्राकृतिक स्रोतसाधनलाई संरक्षण र संवद्र्धन गर्न, थप आकर्षक बनाउन आधारभूत पूर्वाधार तयारीका लागि बेलायत, सिंगापुर, मकाउ, कतारमा रहेका नुनढाकीका युवाले आर्थिक संकलन पनि गरिरहेको उनले जनाए । समुद्र सतहदेखि एक हजार पाँच सय मिटर उचाइको उक्त पर्यटकीय क्षेत्र विकासका लागि प्रेम सञ्जय थक्लुङ संयोजकत्वमा २१ सदस्यीय नुनढाकी तातोपानी धार्मिक तथा पर्यटकीय स्थल संरक्षण समिति गठन गरी दीर्घकालीन गुरुयोजना बनाएको छ । सरकारीस्तरबाट समेत उक्त क्षेत्रको विकास र प्रवद्र्धनका लागि उपेक्षा गरिएकाले प्रवद्र्धन गर्नका लागि समितिले यो वर्षको बालाचर्तुदशीका दिन विशेष कार्यक्रम बनाएर त्यहाँको स्वरूपलाई अझै आकर्षक बनाउने योजना बनाएको छ । गुरुयोजनाअनुसार नुनढाकी गुफापोखरीमा भीमसेन टावर, युरुहाङ स्मारक, सामुदायिक भवन, शौचालय, संग्रहालय, गुम्बा, चर्च, मन्दिर, बास्केटबल कोर्ट, फुटबल मैदान, प्रहरी चौकी निर्माणका लागि पूर्वाधार तयारीमा करिब ४ करोड ३१ लाख अनुमानित बजेट बनाइएको छ ।"
धनुषामा सप्तमीको रमझम,"जनकपुर वडादसैंको सातांै दिन बुधबार यहाँको प्रसिद्ध शक्तिपीठ राजदेवी मन्दिरमा फूलपाती भित्र्याइएको छ । नेपाल प्रहरी तथा सशस्त्रका जवानले सलामी दिएर फूलपाती भित्र्याएका थिए ।राजा जनकको गृहदेवी भनिने राजदेवी मन्दिरबाट निस्केको बाजागाजासहितको शोभायात्रा जनकपुर ५ माडवाडी सेवा समिति परिसरमा अवस्थित बेलको रूखबाट बेल तथा बुट्यान टिपेर मन्दिरमा भित्र्याइएको थियो । राजदेवी मन्दिरबाट मंगलबार गएका गुरु पुरोहितले मंगलबार उक्त बेलको रूखलाई निम्तो दिएका थिए । स्थानीय भाषामा बेललाई निम्तो दिने परम्परालाई बेलनौती तथा बेल तोड्ने परम्परालाई बेलतोडी भनिन्छ ।राममन्दिरका महन्थ राम गिरी नेतृत्वमा बेलतोडी गर्न निस्केको शोभायात्रामा जनकपुर उपमहानगरपालिका नवनिर्वाचित प्रमुख लालकिशोर साह, उपप्रमुख रीतादेवी मिश्रसहित प्रमुख जिल्ला अधिकारी तथा नेपाल प्रहरी र सशस्त्रका प्रमुख सहभागी थिए ।यसैगरी दुर्गापूजा आयोजन गरिएका यहाँका रामानन्द चौक, विद्यापति चौक, भ्रमरपुरा चौक, पिडारी तथा ठढेसरी बाबा मन्दिरमा पनि बुधबार बेलतोडी सम्पन्न भएको छ ।यसबीच बडादसैंको आठांै दिन बिहीबार राजदेवी मन्दिरमा बिहान प्रसाद चढाउने, महिलाले खोइंछ भर्ने तथा अपराह्न बोका बलि दिने तयारी तीव्र बनाइएको छ । अध्यक्ष जायसवालले यस वर्ष १८ हजारसम्म बोका बलि चढाइने दाबी गरेका छन् । यसैगरी बिहानदेखि मध्याह्नसम्म प्रसाद चढाइन्छ ।श्रद्धालुहरूको भीड नियन्त्रण गर्न महावीर, राम, गणेशलगायतका युवा कमिटीका १ हजारभन्दा बढी स्वयंसेवक परिचालन गरिएको श्रीराम युवा कमिटीका पूर्वअध्यक्ष प्रमोद चौधरीले जानकारी दिए ।"
कुन्छाल पर्यटकीय गाउँ,हेटौंडाऐतिहासिक गोपालीहरूको बसोबास रहेको थाहा नगरपालिकाको कुन्छाल गाउँसहित नेपालका ३ उत्कृष्ट पर्यटकीय गन्तव्य घोषणा भएको छ । ३८ औ विश्व पर्यटन दिवसका अवसरमा पर्यटन बोर्ड काठमाडौमा सोमवार भएको एक कार्यक्रममा गाउ पर्यटन प्रवद्र्धन मञ्च (भिटोफ) नेपालले तीन नयाँ गाउँलाई पर्यटकीय गाउँ घोषणा गरेको हो । कुन्छाल थाहा नगरपालिका १ मा पर्छ । घोषणाको प्रमाणपत्र वडा अध्यक्ष हेरमान गोपालीले लिए । भिटोफले कुन्छालसहित स्याङजाको पित्लेक र धादिङको सिद्धलेक सलाङलाई पर्यटकीय गाउँको रूपमा घोषणा गरेको भिटोफ नेपालका अध्यक्ष रामप्रसाद सापकोटाले बताए । छनोटमा परेका उत्कृष्ट पर्यटकीय गन्तव्यको संस्कृति तथा पर्यटन मन्त्रालयका सचिव महेश्वर न्यौपानेले घोषणा गरेका हुन् । थाहा नगरपालिकाको कुन्छाल सन् २०१८ का लागि पर्यटकीय गन्तव्य घोषणा गरिएको हो । नेपालकै पुरानो जाति गोपालीको बसोबास रहेको कुन्छालमा नेवारी संस्कृति हेर्न र जान्न पाइन्छ । कुन्छालमा अहिले होमस्टेहरूसमेत सञ्चालनमा रहेको छ । भिटोफ नेपालका अध्यक्ष सापकोटाका अनुसार भिटोफले हरेक वर्ष ३ गाउँलाई पर्यटकीय गाउँको रूपमा घोषणा गर्ने र प्रवद्र्धनदेखि प्याकेज बनाउने सम्मका काम गर्दै आएको छ । भिटोफको कार्य समितिले देशभरबाट प्राप्त गाउँमा सम्भावनाको अध्ययन गरि उत्कृष्टताको आधारमा तीन वटालाई छनोट गर्ने गर्दछ । गाउँ घोषणा गरिसकेपछि प्रबद्र्धन र प्याकेज बनाउनु पर्ने र उक्त अनुरूप पर्यटकले पनि मन पराउने खालको हुनु पर्ने मापदण्ड रहेको छ । यसअघि भिटोफले तनहँुको दुम्सी दराही गाउँ कन्चनपुरको भादँगाउ र हुम्लाको गुराँसे गाउँलाई सन् २०१७ को पर्यटकीय गाउँको रूपमा घोषणा गरेको थियो । ती गाउँ प्रवद्र्धन गर्नका लागि भिटोफले विभिन्न खालका पर्यटकीय अभियान चलाएको थियो । त्रिभुवन राजपथवाट करिब ५ मिनेट हिडेपछि पुगिने कुन्छालमा १ सय ६५ वटा एकै खाले घर छन । ती घरमा ३ सय भन्दावढी चुल्हो छ । घरको छानैछानाबाट एउटै घरबाट अर्काे घरमा जान मिल्छ ।
अस्तव्यस्त सिद्धार्थ राजमार्ग,"स्याङ्जा बारम्बार पहिरो खसिरहने भएपछि अवरुद्ध बनेको नारायणमुग्लिङ सडक खण्डमा चल्ने सवारी साधनहरू यतिबेला बुटवलदेखि स्याङ्जा हँुदै हिंड्ने गरेका छन् । यही बाटो हुँदै पोखरा र काठमाडौसम्म जाने भएपछि सवारीको संख्यामा पनि चाप बढेको छ । जोखिम मोलेर यात्रा गर्नुभन्दा लामो दूरीको यात्रा ठीक भन्दै पूर्व पश्चिम चल्ने लामा बसहरू पनि यही बाटो चल्ने गरेका छन् । नियमित चल्ने सवारी साधनभन्दा बेमौसमी चल्ने सवारीका कारण सिदार्थ राजमार्गको स्याङजा सडक खण्ड यतिबेला अस्तव्यस्त बनेको छ । बढी व्यस्त बन्न थालेपछि यो सडक खण्ड धुलाम्मे र हिलाम्मे समेत उस्तै बनेको छ ।स्याङजा पाल्पाको सिमाना राम्दीदेखि स्याङ्जा कास्कीको सिमाना कुभिन्डेसम्म ८२ किमि सिद्धार्थ राजमार्गको यो सडक खण्डमा पर्छ । बढी खाल्डाखुल्डी, घुमाउरो र साँघुरो रहेको यो सडक खण्डमा यात्रु बोक्ने मात्र नभई मालबाहक सामान बोक्ने ट्रकहरूको पनि संख्यामा वृद्धि आएको छ । जुन समय पनि शान्त रहने यो सडक यतिबेला चौबिसै घण्टा व्यस्त रहेपछि धुलो र हिलो खान बाध्य छन् जिल्लावासीहरू । खाल्डाखुल्डी भएको सडक खण्डमा सवारी साधनको चाप बढेसंगै जोखिम बढेको गल्याङ नगरपालिका३ निवासी कृष्ण बस्याल बताउँछन् ।एक त यो सडक खण्ड जोखिम छ उनले भने, मुग्लिङनारायणगढको सडकखण्ड बिग्रिए देखि नै यही बाटो हुँदै चल्ने लामा दूरीका ठूला गाडीले थप जोखिम निम्त्याएको छ । उनले साँघुरो र घुमाउरो सडक खण्डमा अनियमित चल्ने सवारी साधनहरू लापरबाही तरिकाले चल्दा जोखिम थपिएको बताए ।साँघुरो र घुमाउरो सडकमा बढी घुम्ती भएका कारण बिहान बेलुका हिंडडुल गर्न पनि जोखिम बढ्यो, पुतलीबजार नगरपालिका१ का ३७ वर्षीय अशोकबहादुर क्षेत्रीले भने, काठमाडौंदेखि पोखरा हुँदै बुटवल भैरहवा साथै पूर्वपश्चिमसम्म यो बाटो सवारी साधन चल्ने भएपछि सिमित मात्रमा चल्थे । क्षमताअनुसार चल्ने सवारीले त्यति जोखिम निम्त्याउँदैन । अहिले त जस्ता जत्रा सवारी पनि जबरजस्ती यही बाटो हिंडाएका छन् । भत्किएको बाटो भासिने पो हो कि भन्ने चिन्ता छ । उनले क्षमताभन्दा ठूला सवारी साधनहरू चल्न रोक लगाउनुपर्ने बताए ।ठूला सवारी साधनहरूको भार थेक्न सक्ने क्षमता नभएका कारण बढी जोखिम निम्तिएको जिल्ला ट्राफिक प्रहरी कार्यालयले बताएको छ । कार्यालयका अनुसार यतिवेला सिदार्थ राजमार्ग स्याङजा सडक खण्डमा दैनिक ५ सयको हाराहारीमा सवारी साधन चलेका छन् । जसका कारण पछिल्लो समय दुर्घटना पनि बढेको छ । यसभन्दा पहिलो २ सयको हाराहारीमा सवारी चल्ने गरेको कार्यालयका प्रहरी जवान हेम मल्ल बताउँछन् । उनका अनुसार नियमित चल्ने सवारीको संख्या ह्वात्तै बढेसँगै सिदार्थ राजमार्ग छियाछिया बनेको छ । सडकले गाडी थेग्नै सकेको छैन, जसका कारण जोखिम निम्तिएको छ, उनले भने ।सवारी चालकहरूको पनि समस्या उस्तै छ । सानो सडकमा थोरै सवारी चल्दा आफूखुसी चलाउन पाएकामा हाल जबरजस्ती चलाउनुपर्ने बाध्यताले आफूहरूलाई पनि जोखिम थपिएको चालकहरूको गुनासो छ । माइक्रो बसका चालक सुमन अधिकारी भन्छन्, गाडीको संख्या कम हुँदा आफूखुसी चलाउन पाइन्थ्यो । अहिले भीडभाड थपिएको छ । प्रतिस्पर्धामा चलाउनुपर्छ । एकपछि अर्को गाडीले लखेटेपछि दुगुर्नपर्छ । गाडीका प्यासेन्जरलाई चढाउन र ओरालन पनि हतार गर्नुपर्छ । यसले पनि हामीलाई जोखिम निम्त्याएको छ । यात्रुहरूमा पनि तँछाड र मछाड भएपछि जिल्लामा चल्ने र बाहिरबाट आउने सवारी साधनहरूबीच रिक्स मोलिएको उनले बताए ।"
कालीगण्डकी करिडोरमा गाडी चल्यो,"करिडोरले धौलागिरी सहित पाल्पा र गुल्मीका धार्मिक र ऐतिहासिक स्थानलाइ प्रवद्र्धनमा सहयोग पुग्नेछ । यो मार्गमा रिडी, रुद्रवेणी, सेतीवेणी, रानीघाट, राम्दी, मुक्तिनाथ, गलेश्वर, बागलुङ कालिका, गुप्तेश्वर जस्ता धार्मिक स्थान पनि छन् । हवाइ सेवाको पहुँच नभएका भारतीले पनि सजिलै मुक्तिनाथ र अन्य धार्मिक स्थलको भ्रमण गर्न करिडोर बढी प्रयोग गर्ने आसा गरिएको छ ।"
घरेलु मदिरा नियन्त्रण तीव्र,"गुल्मी प्रहरीले दसैं विशेष सुरक्षा योजनासँगै चाडपर्वमा झगडाको प्रमुख कारक मानिने घरेलु मदिरा नियन्त्रणलाई तीव्र पारेको छ । प्रहरीले मंगलबारदेखि सुरु गरेको दसैं विशेष सुरक्षा योजनामा लोकमार्ग तथा सहायक मार्गमा नियमित गस्ती, ग्रामीण एवं बजार क्षेत्रका सरकारी कार्यालय एवं वित्तीय संस्थाहरूको सुरक्षा, सवारी साधनमा यात्रुको चाप नियन्त्रण, ट्राफिक व्यवस्थापन र मदिरा नियन्त्रण तीव्र पारेको हो । घरेलु मदिरा नियन्त्रण अभियानअन्तर्गत रेसुंगा नगरपालिका १० सिमिचौरमा ७ सय २० लिटर अवैध घरेलु मदिरा नियन्त्रणमा लिएर नष्ट गरिएको प्रहरीले जनाएको छ । मदिरासँगै कच्चा पदार्थसमेत नष्ट गरेको छ । दसैं, तिहार र छठ पर्वमा हुन सक्ने सम्भावित लुटपाट, हिंसा र दुर्घटना न्यूनीकरण गर्न पनि प्रहरी सक्रिय भएको छ । मानिसको बढी भीडभाड हुने स्थान, मठ मन्दिरमा समेत सुरक्षाकर्मी परिचालन गरिएको छ । बाहिरबाट जिल्ला भित्रिने यात्रुको चाप बढेसँगै प्रहरीले सवारी साधनको व्यवस्थापनसँगै लोकमार्गमा नियमित गस्ती, थप प्रहरी परिचालन गरी ट्राफिक व्यवस्थापन, चेकजाँच, रात्रिबसमा सुरक्षा गस्ती, होटलहरूमा निगरानी र चेकजाँचलाई कडा बनाइएको जिल्ला प्रहरी प्रमुख प्रहरी उपरीक्षक अनुरागकुमार द्विवेदीले बताए । चाडपर्व लक्षित सुरक्षा व्यवस्थापन तीव्र पारेका छौं, उनले भने, सवारी साधनमा यात्रु नियन्त्रण गर्नेदेखि रात्रिबसमा प्रहरी परिचालन भएका छन् । त्यस्तै चाडपर्वमा बढी झगडा निम्त्याउने घरेलु मदिरा नियन्त्रण गर्दै नष्ट गर्ने अभियान पनि सुरु भएको उनले बताए । सबै प्रहरी युनिटमार्फत बढी भीडभाड हुने मठ मन्दिरका लागि सादा पोसाकका प्रहरीसमेत परिचालन गरिएको प्रहरीले जनाएको छ । गुल्मी, अर्घाखाँचीमा दसैंसँगै सुरु हुने सराय नाचबाट हिंसाका घटनासमेत बढ्ने भएकाले त्यसको प्रभावकारी नियन्त्रण पनि सुरु गरिएको प्रहरी नायब उपरीक्षक गंगाबहादुर थापाले बताए । गाउँमा सांस्कृतिक कार्यक्रम गर्नसमेत अनिवार्य प्रशासनको स्वीकृति लिनुपर्ने गराएका छौं, थापाले भने, दसैंको सुरक्षा व्यवस्थामा सहयोग गर्न स्थानीय आमा समूह, क्लब, अभिभावक, बुद्धिजीवी सबैलाई सक्रिय गराउने काम पारित गरेका छौं । अभियानसँगै प्रहरीले माइकिङ, पर्चा पम्प्लेटबाट सुरक्षासम्बन्धी जनचेतनामूलक कार्यक्रम समेत गरेको छ ।"
वृद्धभत्ताले बडादसैं खर्च,"जुम्ला तिला गाउँपालिकाका कमल रावत दसैं मनाउन इलामदेखि जुम्ला आइपुगेका छन् । चन्दननाथ नगरपालिका १ का टंकप्रसाद आचार्य पनि कालिकोटबाट जुम्ला आइपुगे । जुम्लामा स्थायी घर भई विभिन्न कामका लागि बाहिर बस्दै आएका उनीहरूमात्र होइन, जुम्लामै स्थायी बस्दै आएका स्थानीयसमेत फुर्सदिलो तरिकाले दसैं मनाउन पाएपछि खुसी छन् । अन्न भित्र्याउने मेलो सुरु नभएकाले जुम्लीले फुर्सदिलो तरिकाले दसैं मनाइरहेका छन् ।हरेक वर्ष जुम्लीले कामको चटारोबीच चाड मनाउने गरेको तातोपानी गाउँपालिकाका डिल्लीप्रसाद उपाध्यायले बताए । यस वर्ष भने दसैं छिटो परेकाले धेरैमा उल्लास देखियो, उनले भने । गाईबस्तुलाई हिउँदको समयसम्म पुग्ने गरी घाँस संलकन गर्नुपर्ने, कालिमार्सी धान भित्र्याउनेलगायत महत्त्वपूर्ण काम पनि दसैंकै मेसोमा हुने भएकाले अघिल्ला वर्षहरू त्यति उत्साहपूर्ण नहुने गरेको उनको भनाइ छ । दसैं मनाउन घर फर्केका पनि कृषिलगायत अन्य काममै व्यस्त हुने गरेकाले भेटघाटसमेत नहुने गरेको थियो, उनले भने, स्थानीय अहिले खुसीसाथ दसैं मनाइरहेका छन् । आफन्तसँगको भेटघाट बाक्लिएको छ । दसैंका कारण खलंगा बजारमा चहलपहल बढेको छ । जुम्ला विमानस्थल र बसपार्कमा दसैं मनाउन घर फर्कनेको घुइँचो देखिन्छ । दसैं खर्चको जोहो गर्न खलंगामा स्याउ बेच्नेको भीड उत्तिकै देखिन्थ्यो । खेतीपातीका काम सँगै नपरेकाले स्थानीय घरको रंगरोगनलगायत काममा व्यस्त छन् । असोज महिना लागेसँगै स्याउ टिप्न र बेच्न व्यस्त हुने जुम्ली असोज अन्तिम सातामा घाँस र घान भित्र्याउन व्यस्त हुने कनकासुन्दरी गाउँपालिकाका रेवतीरवण उपाध्यायले बताए । सबै काम असोजकात्तिकमै सक्नुपर्ने भएकाले अघिल्ला दसैंको रौनक निकै कम हुन्थ्यो, उनले भने, दसैंलाई रमाइलो बनाउन गाउँमा मेला, खेलकुद र नाचगानका कार्यक्रम राखिएका छन् । घटस्थापनाको दिन चन्दननाथ भैरवनाथ मन्दिरमा लिंगो खडा गरेपछि सदरमुकाममा चहलपहल बढ्छ ।"
सहकारीले महिला आत्मनिर्भर बन्दै,"दार्चुला ग्रामीण क्षेत्रमा बसोबास गर्ने महिलालाई आत्मनिर्भर बनाउन सहकारी संस्था भरपर्दो माध्यम बनेका छन् । ग्रामीण समुदायमा छरिएर रहेको पुँजी संकलन गरी गरिबीको रेखामुनि रहेका महिलालाई सरल ढंगले ऋण प्रदान गर्दै सहकारी आत्मनिर्भरताको भरपर्दो माध्यम बन्न थालेका हुन् ।समुदायले सहकारीबारे जानकारी पाएपछि अहिले गाउँगाउँमा सहकारी संस्था स्थापना हुने क्रम बढ्दै गएको छ । विगतमा पुरुषहरू रोजगारीका लागि विदेश जाने तथा महिला घरकै काममा सीमित हुने गरे पनि अहिले सहकारीमार्फत विभिन्न आयआर्जनका काम गरी महिला आत्मनिर्भर बनेका हुन् । सहकारी संस्थाबाट क्रण लिएर उनीहरूले तरकारी उत्पादन, खुद्रा पसल सञ्चालन, गलैंचा बुनाइ, सिलाइकटाइ, बाख्रापालनलगायत आयआर्जनमूलक व्यवसाय सञ्चालन गरी आत्मनिर्भर बनेका छन् । पहिले साहूको घरदैलो पुगेर चर्को ब्याजमा ऋण लिन बाध्य हुने अहिले सहकारीबाट सहुलियत ब्याजदरमा सजिलै ऋण लिन थालेका छन् । जिल्लामा महिलाले सञ्चालन गरेका सहकारीले आयआर्जनका क्षेत्रमा बढी लगानी गर्दै आएका छन् । यहाँका महिला सहकारीमार्फत व्यावसायिक बन्न थालेपछि पुरुषको भर पर्नुपर्ने बाध्यतामा विस्तारै कमी आउँदै आएको बताउँछन् । महिला व्यावसायिक बनेपछि आफ्ना बालबालिकालाई पढाइ र लालनपालनमा सहयोग पुगेको ब्यास २ की रुकमती बुढाथोकी बताउँछिन् । यस्तै मालिकार्जुन गाउँपालिका ३ मा रहेको मालिकार्जुन महिला बहुउद्देश्यीय सहकारी संस्था महिलाको सहयात्री बनेको छ । ०६६ मा स्थापना भएको उक्त सहकारीले महिलालाई आत्मनिर्भर बनाउन ठूलो सहयोग गरेको छ । एक सय ७७ सेयर सदस्य रहेको उक्त बहुउद्देश्यीय संस्थामा ५९ समूह, ११ समिति छन् । उनीहरूले मासिक रूपमा न्यूनतम २५ देखि एक हजार रुपैयाँसम्म बचत गर्ने गरेका छन् । आफ्नै समूहमा बचत गर्ने र त्यहींबाट सहुलियत ऋण निकालेर व्यवसाय गर्न आफूलाई सजिलो भएको मालिकार्जुन २ की कौशिल्या धामीले बताइन् ।"
काम खोज्दै भारततिर,"झुलाघाट (बैतडी) नेपालभारतका अधिकांश सीमामा दसैंतिहार मनाउन घर फर्कनेको भीड छ । तर, त्यसको ठीक उल्टो पश्चिम पहाडका मानिस चाडपर्वका बेला झोलाझिम्टी बोकेर नेपालभारत सीमा पार गर्दैछन् । चाड पर्व मनाउन घर फर्कनेभन्दा दसैंतिहारको लामो बिदामा झुलाघाट नाकाबाट कामको खोजीमा भारत जानेहरूको भीड बढी छ । यो सिजनमा भारत जाने बढीजसो विद्यार्थी छन् । दसैंतिहार बिदामा पढाइ खर्चको जोहो गर्न दुर्गम गाउँका अधिकांश स्कुले भारतीय सहर पस्ने गरेका छन् । गाउँ छिमेकका १०१२ जनाको समूह बनाएर विद्यार्थी भारततिर हिंडेका हुन् । उनीहरू भारतको झुलाघाट, पिथौरागढ, चम्पावत, गंगोलीहाट, बड्डा, मुनस्यारीलगायत क्षेत्रमा घरायसी र निर्माणका काममा जान्छन् । उनीहरू खर, घाँस काट्ने र निर्माणका काममा बढी संलग्न हुने गरेका छन् । आर्थिक स्थिति कमजोर हँुदा स्थानीय युवाहरू चाडको मुखमा कामको खोजीमा जान बाध्य छन् । गाउँमा खोजेका बेला काम नपाइने र अन्य आम्दानीको स्रोत नहुँदा चाडपर्व छाडेर कामको खोजीमा जाने बाध्यता रहेको उनीहरू बताउँछन् । गाउँका विकासे काम ढिलो सुरु हुँदा विद्यार्थीले बिदाका बेला खर्च जुटाउने अन्य माध्यम नभएको उनीहरू बताउँछन् । बिदामा खाली बसेर घर र खर्च जुटाउन धौधौ पर्दा चाडपर्व छाडेर तीन वर्षदेखि दसैं बिदामा मजदुरीका लागि भारत जाने बझाङको सुनकुडा माविमा १० कक्षा पढदै आएका रनबहादुर बोहराले बताए । गाउँ नजिक काम पाइ्ने भए परिवारसँगै चाडबाड पनि मनाउन पाइन्थ्यो, रनबहादुरले भने, बिदामा घर बसेर केही काम हँुदैन, खर्च जुटाउन सधैं जान्छौं । केहीले परिवारका छोराछोरीलाई घरकुरुवा छाडेर अभिभावक जाने गरेका छन् । परिवारका २ जनाले एक महिना भारतमा काम गरे ८१० हजार बचत गर्न सकिन्छ, महिना दिन भारतीय गाउँमा काम गर्ने योजना बनाएका बैतडीको सिगास ४ का धौलसिंह साउदले भने । भारत पस्ने विद्यार्थीहरू बझाङ, बैतडी, बाजुरालगायत पहाडी जिल्लाका छन् । आफ्नो जिल्लामा काम नपाइने भएकाले दसैंको बीचमा भारततिर पस्नुपरेको उनीहरू बताउँछन । घाँस काट्ने र खेतीपातीको काम गरेबापत दैनिक ३ सय ५० देखि ४ सय भारु पाउने गरेको उनीहरू बताउँछन् । खेतबारीको ठेक्का लिएर धान र खर काट्ने काम सजिलो र आम्दानी राम्रो हुने उनीहरूको अनुभव छ । घर फर्कनेभन्दा भारत जानेको संख्या बढी रहेको सीमा बजारका व्यापारी बताउँछन् । भारतमा नियमित रोजगारी गर्नेहरू परिवारसहित पूजापाठ र दसैंका लागि फर्केको र विद्यार्थीहरू महिना दिन काम गर्न भारत गएको झुलाघाटका व्यापारी प्रयाग नारियालले बताए ।"
किशोरीले जुटाए क्यान्सरपीडितलाई सहयोग,"कालिकोट (कास) दसंै बिदामा काठमाडौंबाट घर फर्किएका ४ किशोरीसहित ६ जनाले नमुना काम गरेर मान्ममा स्याबासी पाएका छन् । जुम्ला घर भई कालिकोट मान्म बजारमा जुत्ता सिलाइ गर्दै आएका मुनबहादुर सार्की अजम्मरीको उपचारार्थ ४४ हजार ७ सय संकलन गरी हस्तान्तरण गरेपछि सबैबाट उनीहरूले स्याबासी पाएका हुन् ।उपचार खर्च नपाएर समस्यामा रहेका सार्कीलाई सहयोग जुटाउन सोमबार काठमाडौंमा इन्जिनियर विषय अध्ययनरत खाडाचक्र १ की १९ वर्षीया नेन्जा शाही, स्नातक अध्ययनरत बिमा शाही, स्नातकोत्तरकी बिनु शाही, काभ्रे स्कुलमा १० कक्षामा अध्ययनरत नेहारिका शाही, मान्मस्थित महादेव बालमन्दिरमा कक्षा ३ का स्वस्तिका शाही र ५ मा अध्ययन गर्ने मनिका बुढाले ब्यानर बनाएर मान्म बजारमा रकम संकलन गरेको समाजसेवी यशोदा शाहीले बताइन् । घरनजिकै बस्ने जुत्ता सिलाउने सार्कीको समस्या सुनाएपछि किशोरीले हामी सहयोग गर्छौं भनेर मान्म बजारमा सहयोग जुटाएको रक्की खेलकी राष्ट्रिय खेलाडी बिनुले सुनाइन् ।समस्यामा रहेका सार्कीको उपचारका लागि अनुकरणीय काम गरेको भन्दै मंगलबार बिहान सुन्दर तथा समृद्ध कालिकोट अभियानका अगुवा तथा तरुण दलका महामन्त्री भूपेन्द्रजंग शाहीले गरेको दसैंको शुभकामना आदानप्रदान तथा चियापान समारोहमा प्रमुख जिल्ला अधिकारी बद्रीनाथ गैरे, प्रहरी नायब उपरीक्षक सुवास बोहरा, सञ्चारकर्मी, राजनीतिक दलका नेतासहितले किशोरीलाई दोसल्ला ओढाएर सम्मान गरेका हुन् ।तीन महिनाअघि घुँडामा सानो पिलो आएर बढ्दै घाउ सडेर क्यान्सर हुन लागेपछि जिल्ला अस्पताल मान्ममा जाँच गराउँदै उपचार गर्न जिल्ला बाहिर जानुपर्छ भने पनि रकम अभावले जिल्लामै थिए ।चार छोरी, पत्नीसहित ३ वर्षअघि कामको खोजीमा कालिकोट मान्म आएका सार्की दैनिक जुत्ता सिलाएर परिवार पाल्दै आए पनि ३ महिनायता काम गर्न नसक्ने भएपछि समस्यामा छन् । अस्पतालमा चेक गराउँदा डाक्टरले क्यान्सर हुन सक्छ भन्दै चितवन जान सल्लाह दिए । सार्कीले भने, पैसा छैन जान सक्दैन भनेर यतै छु । उनले क्यान्सर बिरामका लागि बहिनीहरूले बाटो खर्च जुटाइदिए पनि उपचार गर्ने रकम अपुग भएको सुनाए । जुम्ला चन्दननाथका सार्कीको घरमा वृद्धा आमा छिन् । जग्गाजमिन छैन । आफू बिरामी परेपछि ३ छोरी घर पठाएका छन् । ३३ वर्षीया पत्नी मुनमाया र ३ वर्षकी कान्छी छोरी सरला उनको हेरचाहमा छन् ।"
ट््याक्टरको ठक्करले मृत्य,प्युठान (कास) ट्रयाक्टरले ठक्कर दिँदा एक बालिकाको मृत्यु भएको छ । प्युठान नगरपालिका ७ बाग्दुलामा मंगलबार दिउँसो रा१त १३२३ नम्बरको ट्रयाक्टरले ठक्कर दिँदा गौमुखी गाउँपालिका अर्खाकी ८ वर्षीया सविना रानाको घटनास्थलमै मृत्यु भएको हो । बाग्दुलामा घर निर्माणका लागि बालुवा लिएर आएको ट्रयाक्टरको ठक्करबाट उनको ज्यान गएको जिल्ला प्रहरीले जनाएको छ । चालक र ट्रयाक्टर प्रहरीको नियन्त्रणमा छन् । मृतकका बुवाआमा बाग्दुलामा होटल व्यवसाय सञ्चालन गर्छन् ।
४ वर्षपछि विद्युत् सुचारु,"अछाम (कास) कैलाश खोलास्थित साना जलविद्युत् केन्द्रको नहर भत्किएको चार वर्षपछि उत्पादन सुरु भएको छ । ०७० भदौमा बाढीले भत्काएको विद्युत् नहर मर्मत सकिँदा पनि उत्पादन सुचारु हुन सकेको थिएन । कर्मचारी अभाव र राष्ट्रिय प्रसारण लाइनमा जोड्नका लागि सिन्कोमाइजर उपकरण नहुँदा उत्पादन सुरु गर्न नसकिएको प्राधिकरण अछाम वितरण केन्द्रका प्रमुख रोशनकुमार ठाकुरले जानकारी दिए । ४ सय किलोवाट क्षमताको आयोजनाबाट उत्पादित विद्युत् यसअघि सदरमुका मंगलसेन, साँफेबगरलगायत आसपास क्षेत्रमा वितरण गरिएकामा अब भने राष्ट्रिय प्रसारण लाइनमा जोड्ने योजना छ । गत असारमै नहर र टर्वाइन मर्मत सम्पन्न भइसके पनि उत्पादित विद्युत् राष्ट्रिय प्रसारणमा जोड्नका लागि आवश्यक उपकरण र कर्मचारी अभावले उत्पादन सुरु गर्न नसकिएको हो, ठाकुरले भने, निरन्तरको प्रयासपछि असोज २ बाट विद्युत् सुचारु गरेका छौं ।"
