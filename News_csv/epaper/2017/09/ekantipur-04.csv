शीर्षक,विवरण
प्रधानमन्त्रीकै निर्देशन अवज्ञा,"काठमाडौं प्रधानमन्त्री एवं त्रिभुवन विश्वविद्यालयका कुलपति शेरबहादुर देउवाले दिएको काठमाडौं नेसनल मेडिकल कलेजको सम्बन्धन खारेज गर्ने निर्देशनलाई उपकुलपति तीर्थ खनियाँ र कार्यकारी परिषद्ले अवज्ञा गरेको पाइएको छ । कलेजको सम्बन्धन नै खारेज गर्न निर्देशन दिएको हुँ, तर खनियाँ र कार्यकारी परिषद्ले स्थगनको मात्र निर्णय गरे, आफ्नो निर्देशनको अवज्ञा भएको खुलासा गर्दै प्रधानमन्त्री देउवाले आइतबार नेपाल चिकित्सक संघको टोलीसँगको भेटमा भने, तत्काल सम्बन्धन नै खारेज गर्न पुन: निर्देशन दिनेछु, नगरे कारबाही नै गर्ने चेतावनी पनि दिन्छु ।भेटमा संघका अध्यक्ष मुक्तिराम श्रेष्ठले मेडिकल कलेजको सम्बन्धन नै खारेज गराउनोस्, स्थगनमात्र गर्दा त्रिविका पदाधिकारीले पुन: चलखेल गरेर सम्बन्धन दिन सक्छन् भन्दै ध्यानाकर्षण गराएपछि प्रधानमन्त्रीले आफ्नो निर्देशनलाई उपकुलपति खनियाँले उल्लंघन गरेको बताएका हुन् । मैले कुलपतिको हैसियतले उपकुलपति खनियाँलाई कलेजको सम्बन्धन नै खारेज गर्न निर्देशन दिएको थिएँ, तर स्थगनको मात्र निर्णय गरे, प्रधानमन्त्रीको भनाइ उद्धृत गर्दै बालुवाटार स्रोतले भन्यो, फेरि उपकुलपति खनियाँलाई तत्काल कलेजको सम्बन्धन नै खारेज गर्न र नत्र कारबाही भोग्नका लागि तयार रहन निर्देशन दिन्छु, तपाईंहरू ढुक्क हुनुहोस् ।स्वास्थ्य मन्त्रालयको टोलीले छानबिन गरी कलेजको अस्पताललाई पूर्वाधारबिना नै स्वीकृति दिएको प्रतिवेदन दिइसकेको छ । प्रतिवेदन प्राप्त गर्नासाथ स्वास्थ्यमन्त्री गिरिराजमणि पोखरेलले शनिबारै मन्त्रालय स्तरीय निर्णय गरी अस्पताललाई दिइएको अनुमति खारेज गराइसकेका छन् । खारेजीमा परिसकेकाले कलेजले फेरि यही अस्पताल देखाएर सम्बन्धन लिन सक्ने स्थिति नरहेको एक अधिकारीले बताए । प्रधानमन्त्रीले आवश्यक भौतिक पूर्वाधार र मापदण्ड नै नपुगेको मेडिकल कलेजलाई सम्बन्धन दिएकोमा आपत्ति जनाउँदै तत्काल खारेज नगरे बर्खास्त गर्नेसम्मको चेतावनी दिएपछि शनिबार कार्यकारी परिषद् बैठक डाकेर खनियाँले सम्बन्धन स्थगनको निर्णय गराएका हुन् । त्रिविले शनिबार सूचना जारी गरी कलेजको छानबिन गर्न समिति गठन भएको उल्लेख गर्दै त्यसको प्रतिवेदन नआएसम्मका लागि सम्बन्धन दिने साउन १२ को निर्णय स्थगन गरिएको जनाएको थियो । तर छानबिन समितिको म्याद तोकिएको छैन भने त्यसमा रहेका व्यक्तिहरूसमेत सार्वजनिक गरिएको छैन । यसमा त्रिवि पदाधिकारीले चलखेल गर्ने ठाउँ राखेको आशंका चिकित्सक संघले व्यक्त गरेको छ ।प्रधानमन्त्री देउवाले चिकित्सा विज्ञान अध्ययन प्रतिष्ठान (आईओएम) लाई उसका कटौती गरिएका अधिकार फिर्ता गरी स्वायत्तता दिन गरेको निर्देशनसमेत उपकुलपति खनियाँले अवज्ञा गरेको पाइएको छ । नेसनल मेडिकल कलेजको सम्बन्धन खारेजीसँगै प्रधानमन्त्रीले आईओएमलाई उसका खोसिएका अधिकारसमेत फिर्ता गर्न निर्देशन दिनुभएको हो, तर त्यसको पालना खनियाँ र कार्यकारी परिषद्बाट भएन, स्रोतले भन्यो ।देउवाले खनियाँमार्फत त्रिवि कार्यकारी परिषद्लाई आईओएमको मेडिकल कलेजहरूमा विद्यार्थी कोटा र शुल्क निर्धारण गर्ने तथा सम्बन्धन दिनेसम्बन्धी अधिकार फिर्ता गर्न तथा आईओएमका डिनको सिफारिसमा मातहतका निकायमा डिन र क्याम्पस प्रमुख नियुक्त गर्नसमेत निर्देशन दिएका थिए । प्रधानमन्त्री देउवाले उपकुलपति खनियाँमार्फत त्रिवि कार्यकारी परिषद्लाई आईओएमबाट उसले खोसेको अधिकारसमेत फिर्ता गर्न निर्देशन दिनुभएको थियो, प्रधानमन्त्रीका प्रेस संयोजक गोविन्द परियारले कान्तिपुसित भने ।डा गोविन्द केसीसित भएका सम्झौताको हुबहु पालना गर्न भन्दै प्रधानमन्त्रीले फेरि केसीले अनशन बस्नुपर्ने अवस्था नआओस् भन्नेतर्फ समेत खनियाँलाई सचेत गराएका थिए । तर त्रिवि कार्यकारी परिषद्ले कलेज सम्बन्धन स्थगनको सूचना जारी गरे पनि त्यसमा आईओएमको अधिकार फिर्ता गर्नेबारे कुनै निर्णय उल्लेख छैन । स्रोतका अनुसार आईओएमको अधिकार फिर्ता नगरेकामा प्रधानमन्त्री देउवाले खनियाँसित पुन: असन्तुष्टि व्यक्त गरेका छन् ।भेटमा चिकित्सक संघले काठमाडौं नेसनल मेडिकल कलेजलाई दिएको सम्बन्धन खारेज नै गर्न माग गर्दै प्रधानमन्त्रीलाई ज्ञापनपत्र दिएको छ । त्रिवि पदाधिकारीबाट पुन: चलखेल हुन सक्नेतर्फ पनि सचेत गराएको छ । संघले सम्बन्धन खारेज नगरिए आन्दोलन नै गर्ने चेतावनीसमेत दिएको छ । संघले डा केसीसित भएको सम्झौताबमोजिम काठमाडौं उपत्यकामा अबको १० वर्षसम्म नयाँ मेडिकल कलेजलाई सम्बन्धन नदिन तथा हाल मनसायपत्र पाइसकेका मनमोहन मेडिकल कलेजलगायतको मनसायपत्र नै खारेजी गर्नसमेत प्रधानमन्त्रीको ध्यानाकर्षण गराएको छ ।संघले केसीसँग भएका सम्झौताअनुसार माथेमा कार्यदल प्रतिवेदनको सुझावका आधारमा चिकित्सा शिक्षा विधेयक परिमार्जन गरी तत्काल पारित गराउनसमेत आग्रह गरेको छ । प्रत्युत्तरमा प्रधानमन्त्री देउवाले तत्काल सरोकारवाला निकायका पदाधिकारीलाई बोलाएर सम्बन्धन र मनसायपत्र खारेजीबारे आवश्यक निर्देशन दिने आश्वासन दिएका थिए । माथेमा प्रतिवेदन र केसीसित भएका सम्झौताअनुरूप चिकित्सा शिक्षा विधेयकलाई परिमार्जन गर्न संसदको महिला, बालबालिका तथा ज्येष्ठ नागरिक तथा समाज कल्याण समितिका सांसदहरूसँग कुरा गर्छु, चाँडै पारित गराउँछु, प्रधानमन्त्रीको भनाइ उद्धृत गर्दै स्रोतले भन्यो ।"
उत्तर कोरियाद्वारा शक्तिशाली हाइड्रोजन बम परीक्षण,उत्तर कोरियाका क्रियाकलाप विश्वकै लागि खतरा : अमेरिकाराष्ट्रसंघद्वारा पारित प्रस्ताव मान्नुपर्छ र परमाणु कार्यक्रम रोक्नुपर्छ : चीनयस्ता क्रियाकलापले समाधानभन्दा हतियारको होडबाजी हुनेछ : जापानपरीक्षणविरुद्ध संसारबाटै एक्ल्याउनुपर्छ : दक्षिण कोरिया
नृत्य संरक्षणमा पाटनवासी,"ललितपुर (कास) बुद्ध धर्मसँग सम्बन्धित लोपोन्मुख नाच चर्या नृत्य को संरक्षण र प्रवद्र्धनमा पाटनका बासिन्दा जुटेका छन् । उनीहरूले बालबालिका र युवा गरी ७० जनालाई ६ महिनाको नाच प्रशिक्षण दिएका छन् । चर्या नृत्य भनेको बुद्ध धर्मको तान्त्रिक विधाको एक कला प्रस्तुति हो । यसमा कलाकारले ध्यानभावमा ढालिएर नृत्यद्वारा प्रस्तुति दिन्छन् । नाच प्रशिक्षण कार्यक्रम संयोजक प्रेरणा वज्राचार्यले संस्कृतिको संरक्षण र चर्या नृत्यको ज्ञान नयाँ पुस्तामा हस्तान्तरण गर्ने उद्देश्यले प्रशिक्षण आयोजना गरेको बताइन् । नृत्यमा पञ्चबुद्ध मानिएका अक्ष्योम्य, रत्नसम्भव, अमिताभ, अमोघसिद्धि र वैचोरनका ध्यानमुद्रा र ध्यानभावलाई आत्मसाथ गरी नृत्यमा प्रस्तुत गरिन्छ । नृत्यको प्रशिक्षण माइला गुरुजु, हेमरत्न वज्राचार्य र मीना जोशीले दिएका हुन् । गुरु माइलाका अनुसार संस्कृत नृत्य गर्नुअघि हरेक कलाकारले श्लोकमा मन्त्रोचारण गर्दै आफ्ना आस्थाका देवदेवीप्रति भक्तिभावले प्रार्थना गर्छन् । त्यसैले यस नृत्यका लागि आत्मिक रूपमा पनि कलाकार अध्यात्मप्रति समर्पित हुन आवश्यक छ, उनले भने, जनमानसमा बोधिज्ञान प्रवाह गर्ने विशुद्ध एवं सशक्त माध्यमका रूपमा पहिलेपहिले बोधिसत्त्वहरूले चर्या गीत र चर्या नृत्य प्रयोगमा ल्याउने र यसका प्रथम रचनाकार, संगीतकार तथा गायक महामञ्जुश्री हुन् भन्ने विश्वास रहेको छ । महिला तथा बालबालिका कल्याण सेवा समाज पाटनको आयोजनामा ललितपुर महानगरपालिकाअन्तर्गत सञ्चालित गरिबीउन्मुख सहरी पुनरुत्थान नमुना परियोजनाको सहयोगमा बुबहालस्थित दिगी घरमा राखेर नाच प्रशिक्षण गराएका थिए ।"
मखमली फूलले आत्मनिर्भर,"भक्तपुर सूर्यविनायक नगरपालिका ९, गुन्डुकी पार्वती नगरकोटी मखमली फूल टिप्न र माला गाँस्नमै व्यस्त छिन् । विशेषगरी तिहारमा नभई नहुने मखमली फूल टिप्न र गाँस्न यतिखेर गुन्डु, ताथलीलगायत क्षेत्रका महिला व्यस्त छन् । तिहार आउन करिब २ महिना बाँकी छ । तर, फूल खेती गरेका महिलाले असार अन्तिम सातादेखि माला गाँसेर बिक्री थालेका हुन् । मखमली फूलका लागि गुन्डु र चाँगुनारायणको ताथली प्रसिद्ध छन् ।केही वर्षअघिदेखि यस क्षेत्रका महिलाको मुख्य आयस्रोत मखमली फूल बनेको छ । फूल खेतीले महिलाहरूलाई आत्मनिर्भर बनाएको छ, पार्वतीले भनिन्, दसैंतिहारका लागि अन्यत्र खर्च खोज्नु पर्दैन, चाडपर्व मनाएर पनि बचत निकाल्न सकिन्छ । मखमलीसँगै अन्य जातका फूलबारीमै भटमास, मकै लगाएको उनी बताउँछिन् । दिदीबहिनीदाजुभाइको आत्मीय संगम तिहारमा कहिल्यै नओइलाउने मखमली फूलको माला लगाइदिने चलन छ । यही चलनअनुसार मखमली फूलको माग बढेको उनीहरू बताउँछन् । मखमली फूल खोज्न साउनदेखि नै आइसके, गुन्डुकी शर्मिला नगरकोटीले भनिन्, मखमलीको विकल्पमा सयपत्रीलगायत अन्य फूलको माला लगाइदिने चलन पनि छ तर मखमली विशेष मानिन्छ । चैतमा ब्याड राख्ने, जेठमा रोप्ने मखमली फूल असारको अन्त्यबाटै माला गाँसी झुन्डयाएर राख्ने गरेको उनी बताउँछिन् । प्रत्येक वर्ष यस भेकका महिलाहरूले मखमलीबाट ५० हजारदेखि डेढ लाख रुपैयाँसम्म आम्दानी गर्दै आएका छन् । पुरुषहरू अन्य काममा व्यस्त हुन्छन्, फूलखेतीको मुख्य श्रेय महिलाहरूकै हो, स्थानीय सरीता कुँवरले भनिन्, बालबच्चा हुर्काउँदै पारिवारिक जिम्मेवारीसँगै महिलाहरू फूल खेतीबाटै आत्मनिर्भर बन्दै छन् । घरमै बसेर माला गाँस्छन्, फूल गाँस्न अन्य क्षेत्रका मानिसहरू पनि आउँछन् । प्रतिमाला गाँसेको ५ रुपैयाँ ज्याला पाउँछन् । १ रोपनीमा लगाएको मखमली फूलको करिब ६ हजार माला बन्ने उनले बताइन् । प्रतिमाला २० देखि २५ रुपैयाँका दरले बिक्री गर्दै आएको उनले सुनाइन् । मखमली फूलको माग छठ पर्वका लागि पनि हुन्छ । भक्तपुरको मखमली फूलको माग स्वदेशसँगै विदेशमा पनि उत्तिकै छ । प्रत्येक वर्ष तिहारका लागि जापान, क्यानडा, अस्ट्रेलिया, अमेरिकालगायत देशमा यहाँको माला पुग्ने गरेको छ, कृषक कृष्णमाया नगरकोटीले भनिन्, तिहारका लागि विदेशमा बस्ने नेपालीले मखमली फूल माग गर्छन् । मखमली फूलमा लागेको मिहिनेतको तुलनामा आम्दानी भने सोचेजस्तो उत्साहजनक नभएको कृषक महिलाहरूको गुनासो छ ।खटिएअनुसारको बजार भाउसमेत नपाएको कृषकहरूको गुनासो छ । प्रत्येक वर्ष गुन्डु र ताथलीका करिब ७ सय महिलाले ३ करोड बढीको मखमली फूल बिक्री गर्दै आएका छन् ।"
भ्रष्टलाई उम्मेदवार बन्न दिँदैनौं,"कांग्रेसमा रामचन्द्र पौडेल पक्षले भ्रष्टाचारमा सजाय पाएका व्यक्तिलाई उम्मेदवार बन्न दिने गरी निर्वाचन कानुन विधेयकमा संशोधन गर्न नहुने अडान लिने भएको छ । कांग्रेसकै १९ सांसदले एकल र संयुक्त गरी भ्रष्टाचारमा सजाय पाएका व्यक्तिले पनि अन्य नागरिकसरह उम्मेदवारी दिन पाउनुपर्ने भनी संसद्मा दर्ता गराएको संशोधन प्रस्तावकै पक्षमा प्रधानमन्त्री एवं पार्टी नेतृत्व उभिएपछि पौडेल पक्ष त्यसको विपक्षमा उभिएको हो । वरिष्ठ नेता पौडेल पक्षको आइतबार पार्टी केन्द्रीय कार्यालय सानेपामा बसेको बैठकले संशोधन फिर्ता लिई तत्काल निर्वाचन विधेयक पारित गराउन सोमबार भेटेरै प्रधानमन्त्री देउवाको ध्यानाकर्षण गराउने निर्णय गरेको छ । भ्रष्टाचारमा सजाय पाएका व्यक्ति उम्मेदवार हुन पाउने कि नपाउने भन्ने विवादकै कारण प्रतिनिधिसभा र प्रदेशसभासम्बन्धी विधेयक संसद्बाट अझै पारित हुन सकेको छैन । विवादकै कारण निर्वाचनसम्बन्धी दुवै विधेयक राज्य व्यवस्था समितिमै अड्किएका छन् । पार्टी नेतृत्वको आडमा संशोधन प्रस्ताव दर्ता भएकाले निर्वाचन कानुन तत्काल संसद्बाट पारित हुन नसकेको निष्कर्षसमेत पौडेल पक्षले निकालेको छ । कांग्रेस सांसद एवं वरिष्ठ अधिवक्ता राधेश्याम अधिकारी, सांसदहरू शंकर भण्डारी, आनन्द ढुंगाना, शंकर भण्डारी, ईश्वरी न्यौपाने, चम्पादेवी खड्का, राजु थापालगायतले संशोधन दर्ता गराएका छन् । यी सबै संशोधन कांग्रेस नेता खुमबहादुर खड्कालाई लक्षित गरी आएका हुन् । खड्का भ्रष्टाचार मुद्दामा सजाय भोगिसकेका नेता हुन् । उनी पार्टीभित्र प्रभावशाली नेतामा पर्छन् । पार्टीको १३ औं महाधिवेशनमा खड्काले दोस्रो स्थानमा केन्द्रीय सदस्य जितेका थिए । खड्काकै दबाबमा प्रधानमन्त्री एवं पार्टी सभापति देउवा परेका छन् । खड्काको साथ नलिँदा पार्टी केन्द्रीय कार्यसमितिमा पदाधिकारी अनुमोदन गराउन नसक्ने ठानेरै देउवाले खड्काको दबाब सीधै अस्वीकार गर्न नसकेको देउवानिकट एक केन्द्रीय सदस्यले बताए । त्यही अप्ठ्यारोको कारण देउवा पार्टी नेतृत्वमा आएको डेढ वर्ष पुग्दा पनि उपसभापति, महामन्त्री र सहमहामन्त्री बनाउन सकेका छैनन् । विधानमा सभापतिले प्रस्ताव गर्ने पदाधिकारीलाई निर्वाचित केन्द्रीय कार्यसमितिले अनुमोदन गर्नुपर्ने व्यवस्था गरेको छ ।प्रदेश २ को स्थानीय चुनावको मुखमा यस्तो विषय उठाउनु पार्टी हितविपरीत मात्रै नभई संविधानको व्यवस्थाविरुद्ध हुने ठम्याइ पौडेल पक्षको छ । संविधानको धारा ८७ को उपधारा १ को ग मा संघीय संसद्को सदस्यता योग्यतासम्बन्धी व्यवस्थामा नैतिक पतन देखिने फौजदारी कसुरमा सजाय नपाएको हुनुपर्दछ भनी उल्लेख छ ।पौडेल पक्षीय केन्द्रीय सदस्य धनराज गुरुङले भ्रष्टाचारीहरूलाई पनि अन्य नागरिकसरह उम्मेदवार हुन दिइँदा राजनीतिलाई भ्रष्टीकरणतिर लैजाने बताए । यो मुलुकको अहितमा मात्र छैन, संविधानको व्यवस्थाविरुद्ध पनि छ, गुरुङले भने, संविधानको व्यवस्थाविरुद्ध कांग्रेसका सांसदहरू कसरी जान मिल्छ ?"
सम्बन्धनमा संलग्नमाथि छानबिन गर,"चौतर्फी दबाब र आलोचनापछि त्रिभुवन विश्वविद्यालयले विवादास्पद काठमाडौं नेसनल मेडिकल कलेजको सम्बन्धन निर्णय स्थगित गरेको छ । अस्थायी सम्बन्धन दिने निर्णयको झन्डै दुई महिनापछि विश्वविद्यालयका पदाधिकारीले फेस सेभिङ का लागि छानबिन समितिसमेत गठन गरेका छन् र समितिको प्रतिवेदनपछि सम्बन्धन खारेज गर्ने अनौपचारिक निर्णयसमेत गरेका छन् । विश्वविद्यालयको यो निर्णयसँगै हाललाई एउटा पूर्वाधार नै नभएको, विवादास्पद र फर्जी प्रतिवेदनका आधारमा सबै ठीकठाक देखिएको कलेजको सम्बन्धन त रोकिएको छ । तर सम्बन्धनको निर्णयसँगै सतहमा आएका अनियमितता र बेथितिका घटनामाथि अब के हुन्छ भन्ने प्रश्न भने यथावत् छ । सम्बन्धनका क्रममा राज्यका निकाय र त्यसमा रहने पदाधिकारीले गरेका मनोमानी निर्णयमाथि छानबिन र कारबाही नहुने हो भने भोलिका दिनमा समेत निजी निवासका निम्ति ठडिएका, अस्पतालको पूर्वाधार नभएका भवनमा मेडिकल कलेजको साइनबोर्ड झुन्डिने खतरा रहन्छ । काठमाडौं नेसनल मेडिकल कलेजले आशयपत्र पाउँदादेखि नै सरकारी अधिकारीहरूले पदीय जिम्मेवारीको दुरुपयोग गरेका छन् । फरक प्रयोजनका लागि निर्मित भवनलाई पूर्वाधार पुगेको भनी आशयपत्र दिइएको छ । मिलेमतोका आधारमा शिक्षा मन्त्रालयका अधिकारीहरूले आशयपत्र दिएको तथ्य सार्वजनिक भइसकेको छ । त्यति मात्रै होइन, आशयपत्रमा हस्ताक्षर गर्ने उपसचिव अवकाशपछि अस्पतालकै निर्देशक भएर काम गरी स्वार्थको द्वन्द्व मा जोडिएका छन् । आशयपत्रपछि कलेज निरीक्षणका क्रममा गठन भएका दुई समिति र त्यसका पदाधिकारीले दिएको प्रतिवेदन फर्जी प्रमाणित भइसकेको छ । त्रिभुवन विश्वविद्यालयको चिकित्साशास्त्र अध्ययन संस्थान र नेपाल मेडिकल काउन्सिलको निरीक्षण टोलीका १० जना पदाधिकारी विवादमा परेका छन् । यसबारे सबै कागजात नियन्त्रणमा लिए पनि अख्तियार दुरुपयोग अनुसन्धान आयोगले छानबिन नगर्नु अनौठो र सन्देहात्मक छ । निरीक्षण टोलीका संयोजक डा करवीरनाथ योगीले त डिन बन्ने आशामा आफूले प्रतिवेदन दिएको तथ्यसमेत लुकेको छैन । सर्वोच्च अदालतमा निवेदन दिएको दुई महिनामा काठमाडौं नेसनल मेडिकल कलेजका सञ्चालक जैनुद्दिन अन्सारीको मुद्दा फैसला भएको थियो । त्यही फैसलाको अपव्याख्या गरी सर्वोच्च अदालतको फैसला कार्यान्वयन निर्देशनालयदेखि स्वास्थ्य मन्त्रालयका अधिकारीहरूले समेत सम्बन्धनका लागि दबाबपूर्ण पत्र लेखेका थिए । त्रिभुवन विश्वविद्यालयका पदाधिकारीहरूले समेत अवहेलनाको मुद्दा खारेज भइसकेको अवस्थामा पुरानो फैसलाका आधारमा प्रक्रिया नै नपुर्याई सम्बन्धनको निर्णय गरेका थिए । सतहमा नदेखिएको र कागजातबाट पुष्टि नहुने अर्को तथ्य के हो भने त्रिभुवन विश्वविद्यालयका पदाधिकारीको इच्छाशक्तिबाट मात्रै सम्बन्धनको निर्णय भएको छैन । दलीय भागबन्डामा नियुक्त भएका पदाधिकारीले प्रमुखका केही निर्णायक नेताहरूकै इसारामा यो निर्णय गरेका हुन् । कुलपति र सहकुलपतिको हैसियतमा रहेका प्रधानमन्त्री र शिक्षामन्त्रीको निर्देशनपछि तत्काल सम्बन्धन स्थगनको निर्णय हुनुले पनि यसको पुष्टि हुन्छ । पूर्वाधारबिनाको एउटा कलेजका लागि प्रमुख दलहरूदेखि मन्त्रालयका उपसचिव र अधिकृतहरूसमेत प्रभावित हुन्छन् भन्ने तथ्यलाई पछिल्लो सम्बन्धन प्रकरणले स्थापित गरिदिएको छ । संसदीय समिति, सतर्कता केन्द्र तथा अख्तियारजस्ता सुशासनका लागि खबरदारी गर्ने निकायहरूसमेत यो प्रकरणमा मौनता साँधेर आफू दलीय प्रभाव र हस्तक्षेपबाट मुक्त नरहेको सन्देश दिइसकेका छन् । यस्ता बेथितिविरुद्ध नागरिक स्तरको खबरदारी नै आवश्यक देखिएको छ । सम्बन्धन विवादमा जोडिएका व्यक्तिमाथि छानबिन र दोषीउपर कारबाही हुन नसके नेपालको मेडिकल शिक्षामा भएको अनियमिततामा दण्डहीनताले फेरि प्रश्रय पाउनेछ । फर्जी प्रतिवेदन तयार गर्ने, हुँदै नभएको पूर्वाधारको विवरण उल्लेख गर्ने र आवश्यक कागजातबिना जबर्जस्ती सम्बन्धनको निर्णय गर्ने विवादास्पद पदाधिकारीमाथि तत्काल कारबाही हुनु आवश्यक छ ।"
१२ कक्षा फेल भएको मुलुक,"सफल भनिएकाहरुको पनि पहिलो प्राथमिकता यो समाजका मूल्य प्रवद्र्धन गर्नुको साटो पलायन हुनु समग्र शिक्षाकै असफलता हो ।न वउदारवादी आर्थिक प्रणालीको आधारशिला वासिङ्टन कन्सेन्ससले समेत शिक्षा र स्वास्थ्य क्षेत्रमा राज्यले नै लगानी गर्नुपर्ने अवधारणा अघि सारेको छ । नि:सर्त निजी क्षेत्रको अग्रता वकालत गर्ने, समाजवादीको भाषामा निर्मम यो अवधारणाले पनि सामाजिक क्षेत्रमा हुने लगानीबाट प्रत्यक्ष आर्थिक लाभ (इकोनोमिक रिटर्न) को अपेक्षा नगरी सामाजिक लाभ (सोसल रिटर्न) को महत्तालाई स्वीकारेको छ । त्यसैले संसारभरका राष्ट्रिय बजेटहरूमा यस्तो विनियोजनलाई सामाजिक क्षेत्रको लगानीमा वर्गीकरण गरिएको हो । सामाजिक लाभ नाफाघाटाको बही खातामा प्रत्यक्ष नदेखिने लाभ हो । साझा लाभ वा समुदायको फाइदा, सहअस्तित्व, सहनशीलता र सहकार्यजस्ता सामाजिक मूल्यमान्यता र तिनको दिगोपन अभिवृद्धिमा असल शिक्षाले मात्रै सघाउन सक्ने हुनाले त्यसमा हुने लगानीलाई महत्त्वपूर्ण र अत्यावश्यकीय मानिएको हो । अहिले वातावरणको विवेकपूर्ण दोहन र प्राकृतिक स्रोतमाथिको द्वन्द्व न्यूनीकरणका मुद्दा यो सूचीमा थपिएका छन् ।नेपालमा पनि शिक्षामा उल्लेख्य लगानी छ । हालैका वर्षहरूमा यो कुल बजेटको औसत १२ देखि १५ प्रतिशतका रहने गरेको छ । चालु आर्थिक वर्षको बजेटमा पनि शिक्षा मन्त्रालय अन्तर्गत ६६ अर्ब १२ करोड रुपैयाँ र स्थानीय तहमार्फत शिक्षामा जाने झन्डै त्यति नै विनियोजन जोड्दा राष्ट्रिय बजेटको १२ प्रतिशत हाराहारी नै हुन्छ । स्थानीय तहको निर्वाचित नेतृत्व सिर्जनशील भयो भने यस क्षेत्रमा हुने लगानी उल्लेख्य बढ्न सक्छ । अन्य मुलुकको तुलनामा यो औसत कम हो तापनि यो सानो रकम होइन । विनियोजित सबै रकम खर्च हुनु यसको अर्को आकर्षक पक्ष हो । नेपालका सन्दर्भमा अहिलेको मूल प्रश्न हो, शिक्षामा भएको यो लगानीको अपेक्षित (सामाजिक) लाभ मुलुकले पाएको छ कि छैन ? र यसले माथि उल्लेख भएका जस्तै सामाजिक मूल्यहरू सिर्जना गरेको छ वा छैन ? यी प्रश्न अहम् महत्त्वका किन हुन् भने यस क्षेत्रमा हुने लगानीले लाभ दिन नसक्नु एउटा उत्पादनमूलक उद्योगले नाफा कमाउन नसकेर असफल हुनु र त्यसलाई बन्द गरिदिनु जस्तो सरल विषय होइन । सामाजिक क्षेत्रमा भएको लगानी असफल हुनु भनेको सामाजिक मूल्यमान्यता (भ्यालु सिस्टम) निर्माण हुन नसक्नु हो । राष्ट्र भनेकै तिनै भ्यालु सिस्टमहरूको समुच्च रूप हो । यसरी हेर्दा मूलत: शिक्षा (र निश्चित हदमा स्वास्थ्य) मा हुने लगानी उपलब्धिहीन भयो भने मुलुक स्वत: असफलता उन्मुख हुन्छ । अहिले नेपालको जोखिम त्यही हो । किनभने यस्तो लगानी लाभ दिन त असफल त भएकै छ, त्योभन्दा पनि खराब, त्यसले विकृत सामाजिक मूल्य (हीनता) लाई प्रोत्साहित गरिरहेको छ ।परिदृश्य १ : गतसाता राष्ट्रिय परीक्षा बोर्डले मानविकी, व्यवस्थापन र शिक्षा संकायको कक्षा १२ को परीक्षाफल प्रकाशित गर्यो । विज्ञान संकायको नतिजा गएको साउन २० गते नै प्रकाशित भइसकेको थियो । यी चारै संकायमा गरी २ लाख ३८ हजार २२ जनाले गत वैशाखमा परीक्षा दिएका थिए । यीमध्ये ८१ हजार ७ सय ५८ जना र विज्ञानको नतिजामा ३५ हजार ६ सय ६८ गरी कुल १ लाख १७ हजार ४ सय २६ विद्यार्थी अर्थात् ४९ दसमलव ३३ प्रतिशतमात्र उत्तीर्ण भए । १ लाख २० हजार ६ सय युवा लक्ष्य, उद्देश्यहीन भए । वर्तमान नेपालमा, १२ कक्षा पनि उत्तीर्ण नगरेकाले कुनै लाभदायी (गेनफुल) रोजगारी पाउने सम्भावना लगभग शून्य छ । त्यसैले ती सुनिश्चित बेरोजगारहरू समाजका बोझ र सामाजिक विकृतिका कारक बन्ने नै भए । उत्तीर्ण हुनेमध्ये पनि विदेश गइहाल्न पाउने वा केही वर्ष पढ्दै त्यसका लागि तयारी गर्ने आर्थिक र प्राज्ञिक हैसियत हुनेहरूको कुरा बेग्लै हो । अन्यथा नेपालमा बसेर जीवन उपयोगी उच्चशिक्षा लिने अवसर पाउनेको संख्या नै अत्यन्तै न्यून रहँदै आएको छ । त्यसमाथि नेपालका विश्वविद्यालयबाट लिएका केही प्राविधिक विषय बाहेकका डिग्रीका प्रमाणपत्रहरूको जति नै लामो माला लगाए पनि त्यसको कुनै उपादेयता छैन । विश्वमा समान स्तरको मान्यता छैन । यो थप गम्भीर विश्लेषण र मननको विषय हो । यस्तो चिन्तन, चिन्ता, विश्लेषण र मनन कसले गर्ने भन्ने अहम् प्रश्नको अलग पाटो छ । यो लेखमा त्यता प्रवेश नगरौं । यी १२ कक्षाका ताजा नतिजाहरूलाई दुई वर्ष अघिको एसएलसीको परीक्षाफलको सापेक्ष राखेर हेरिनु आवश्यक छ । किनभने अहिले १२ कक्षाको परीक्षाफल आएका विद्यार्थी तिनै हुन् । २०७२ जेठमा प्रकाशित एसएलसीको नतिजामा ५ लाख ५० हजार ५ सय २१ परीक्षार्थीमध्ये २ लाख ११ हजार ४५ जना अर्थात् ३८ दसमलव ३३ प्रतिशतमात्र उत्तीर्ण भएका थिए । अथवा एसएलसी दिन राज्यले योग्य ठानेर परीक्षा दिलाएका मध्ये यो २ वर्षको अवधिमा केवल २१ दसमलव ३३ प्रतिशतमात्र कलेज भर्ना हुनसम्म पाउने भए । थप अवसर नपाउने अर्थमा उनीहरू अनागरिक करार भए । राज्यको, सार्वजनिक र निजी दुवै क्षेत्रबाट भएको, यत्रो ठूलो लगानी र हरेक विद्यार्थीले खर्चेको सिङ्गै एक युग सर्वथा खेर गयो । सरकारले एसएलसीमा ग्रेडिङ प्रणाली लागू गरेर उत्तीर्णअनुत्तीर्णको प्रत्यक्ष अपजसबाट उम्कने बाटो त निकालेको छ । त्यसले सार्वजनिक शिक्षा प्रणाली असफल देखाउने अंकहरूलाई क्षणिक ओझेल पार्ला, सम्बोधनचाहिँ गर्दैन । परिदृश्य २ : मुलुकको सामाजिक ढाँचालाई नै यसरी तहसनहस बनाउँदै लगेको नेपालको सार्वजनिक शिक्षा प्रणाली असफल हुनुको जिम्मेवारी लिन समाजको कुनै पनि तप्का (राजनीतिक नेतृत्व, कर्मचारीतन्त्र र शिक्षकअध्यापक समुदाय) तयार नहुनु समस्याको मूल जड हो । जिम्मेवार बनाउन नसक्नु सामाजिक अनुशासनहीनता वा विघटनको कारण हो । खासगरी विद्यालय शिक्षा प्रारम्भिक नैतिक जिम्मेवारी र जवाफदेहिता शिक्षककै हो । गतसाता देखिएका केही घटनालाई नै उदाहरण लिऊँ । अयोग्य शिक्षकलाई स्वत: स्थायी गर्नेदेखि योग्यलाई पाखा लागाउनेगरी शिक्षा ऐनमा संशोधन गर्नेसम्मका प्रपञ्च निरन्तर भइरहेका छन् । तर विद्यार्थीको निरन्तरको दयनीय नतिजाको जिम्मा लिन र लिन लगाउन कोही तयार छैन । राजनीतिक दलहरू एक ठाउँमा बसेर यी समस्यालाई सम्बोधन गर्ने, युग सुहाउँदो राष्ट्रिय शिक्षा नीति बनाएर लागू गर्ने कुरामा सर्वथा नि:स्पृह छन् । हरेक दलले आफूसम्बद्ध शिक्षक संघ, शिक्षक संगठन, शिक्षक मञ्च वा शिक्षक युनियनलाई अनावश्यक राजनीतिक संरक्षण दिएका छन् । यही कारण अयोग्यले जागिर पाउन र बचाउन दलको सदस्यता लिए पुग्ने र अध्यापनको परिणाम देखाउनु नपर्ने विडम्बनापूर्ण परिस्थिति पैदा भएको हो । शिक्षकहरूको कार्यप्रदर्शनीलाई अनिवार्य रूपले विद्यार्थीको परीक्षाफलसँग जोडेर मूल्यांकन गर्ने परिपाटी अपरिहार्य छ । त्यसैका आधारमा वृत्तिविकास, दण्ड र पुरस्कारको व्यवस्था हुने बित्तिकै अवस्था सुधार हुन धेरै समय लाग्दैन । तर यसका लागि साझा र दृढ राजनीतिक इच्छाशक्ति आवश्यक छ ।शिक्षकको सेवासुविधालाई प्रतिलब्धिसँग जोडेर किन पनि हेर्न आवश्यक छ भने, नेपालका सरकारी शिक्षकको तलब सुविधा समान तहका निजामती कर्मचारीको भन्दा आकर्षक छ । अझ उनीहरू वर्षको ३ सय ६५ दिनमा अधिकतम १ सय ८० दिनभन्दा बढी काम नगर्ने तथ्यांकका हिसाबले त्यो सुविधा दोब्बर हो भन्दा अन्यथा हुँदैन । राज्यको ढुकुटीबाट यति आकर्षक सेवासुविधा लिनेहरूले कुनै परिणाम दिनु नपर्ने र त्यसको नैतिक जिम्मेवारी पनि लिनु नपर्ने अवस्था किमार्थ स्वीकार्य होइन।परिदृश्य ३ : केही महिना अघिमात्र नेपालमा कार्यभार सम्हाल्न आएका भारतीय राजदूत मञ्जिभसिंह पुरीले एउटा सानो, पारिवारिकजस्तै जमघटमा ठट्यौली पारामा सोधे, मैले काठमाडौंमा मात्रै होइन, दुर्गम ससाना बजारमा समेत विदेश पढ्न जान सघाउने कन्सल्टेन्सी, टोफलआईएलटीएस र भिसा सपोर्ट सेन्टरका साइनबोर्डहरू देखँें । यसले नेपालको कस्तो भविष्यतर्फ संकेत गर्छ ? मैले त केही बुझिन । के हो ? साथै रहेका उनका सहयोगीले थपे, सीमापारि भारतमा पनि यस्ता कन्सल्टेन्सीका साइनबोर्डहरू बाक्लै नदेखिने होइनन् । फरक के भने तिनमा विदेश पठाउने नभएर भारतकै आईआईटी, जी (ज्वाइन्ट इन्ट्रान्स एक्जामिनेसन), आईआईएम र एम्स प्रणालीका शिक्षण संस्थाहरूमा भर्ना हुन तयार पार्ने आशयका हुन्छन् । ठट्टैमा सोधिएको यो प्रश्नको उत्तर सरल र सहज थिएन । छैन । दुर्भाग्य, एउटा विदेशीले त्यति सहजै देख्ने ती जताततै झुन्डिएका साइनबोर्डहरू नेपालका नीति निर्माता, कर्मचारी र तथाकथित बौद्धिकहरू कसैले पनि सायद देखेका छैनन् । आश्चर्य, देखेर पनि उनीहरू प्रतिक्रियाविहीन छन् ।र यी साइनबोर्डहरू त नेपालको शैक्षिक असफलता दर्शाउने सानो पाटोमात्र हुन् । अंग्रेजी माध्यममा पढेका, तिनका अभिभावकले जुनसुकै तिकडम गरेर होस्, छोराछोरीलाई विकसित मुलुकमा उडाउन र पढाउन पुग्ने पैसा जम्मा गरेका र १२ कक्षा वा स्नातक राम्रो अंकका साथ उत्तीर्ण गरेकाहरूलाई पलायन गराउने सेवामात्र तिनले दिइरहेका छन् । र यो माध्यमबाट विदेशिनेहरू देश सम्झेर फर्कने सम्भावना शून्य बराबर छ ।समस्याको सबभन्दा ठूलो पाटो एसएलसी परीक्षासम्म उपस्थित भएका तर १२ कक्षा पार गर्न नसकेका ती झन्डै ८० प्रतिशत असफलहरू हुन्, जसको भविष्य सबै दृष्टिले अन्धकारमय छ । उनीहरू विदेशिने भनेको हवाई टिकटको पैसा ऋण काढेर न्यून ज्यालामा अदक्ष शारीरिक श्रम बेच्न खाडी मुलुकहरू वा मलेसियातिर हो । यो कोटीमा कुन आर्थिक हैसियतका मानिस पर्छन्, भनिरहनु पर्दैन । तर उनीहरूको त्यो न्यून कमाइले परिवार र राष्ट्रलाई गरेको आर्थिक योगदान ठूलो छ कि सामाजिक विघटनको घाटा ? त्यसबारे गहिरो अध्ययन हुनै बाँकी छ । तथापि संकेतहरू अप्रस्ट छैनन् ।एउटा अकाट्य परिणति के हो भने युवा वयसन्धिमा रहेका १६ देखि १८ वर्ष उमेरका ८० प्रतिशत युवालाई असफलताको बिल्ला भिराउने नेपालको शिक्षा प्रणालीले यो लेखको सुरुमा उल्लेख गरिएका सामाजिक मूल्यहरूको सिर्जना र प्रबद्र्धन गरेको छैन । सफल भनिएकाहरूको पनि पहिलो प्राथमिकता यो समाजका मूल्य प्रबद्र्धन गर्नुको साटो पलायन हुनु भनेको समग्र शिक्षाकै असफलता हो ।यो शिक्षा प्रणालीले सफल भनेका र असफल बनाएका दुवै खाले युवा जमात मुलुक नै खोक्रो र रित्तो बनाउने कारक बन्नु वास्तवमै भयावह हो । हाम्रा सामाजिक मूल्यहरूलाई पुन:स्थापित गर्न नसक्ने हो भने यो मुलुक स्वत: असफल र भविष्यरहित हुन्छ । रेमिटेन्सले विघटित सामाजिक मूल्यहरूलाई ब्युँताउन सक्दैन ।ट्विटर :"
विडम्बना कि बेथिति ?,"त्रिभुवन विश्वविद्यालयले काठमाडौं नेसनल मेडिकल कलेजलाई दिएको सम्बन्धन स्थगित गर्ने निर्णय गरेको छ । गत साउन १२ गते त्रिवि परिषद बैठकले उक्त कलेजलाई सम्बन्धन दिने निर्णय गरेको थियो । पहिलो प्रश्न आफैंले दिएको सम्बन्धन फिर्ता लिइरहँदा त्रिवि परिषदका पदाधिकारीहरूमा किन थोरै पनि हीनताबोध देखिएन ? आफैंले गरेको निर्णयको विरुद्धमा अर्को निर्णय गर्नुपर्दा यो एक महिनाको बीचमा काठमाडौं नेसनल कलेजले गरेका अनियमितता के थिए होलान्, यसको फेहरिस्त छ, उनीहरूसँंग ? यदि प्रक्रिया नपुर्याई या पूर्वाधार नै तयार नभएको कलेजलाई सम्बन्धन दिइएको हो भने किन र केको प्रभावमा सम्बन्धन दिइएको थियो ? जवाफदेहिता त्रिवि बोर्डले लिने कि नलिने ? स्वास्थ्य जस्तो सम्वेदनशील विषयमा किन हेलचक्र्याइँ गरिन्छ ? यसबखत नेसनल मेडिकल कलेजको सम्बन्धन स्थगनबाट कलेजले ब्यहोर्नुपरेको नोक्सानबारे चर्चा गर्नु त्यति सान्दर्भिक नहोला, तर त्रिविको सम्बन्धन प्राप्त भएपछि कलेजसंँग आबद्ध भएका विद्यार्थी तथा अन्य सम्बद्ध पक्षले ब्यहोर्नुपर्ने आर्थिक, सामाजिक र नैतिक क्षतिलाई कसले सम्बोधन गर्ने ? गलत बाटोबाट आएका, प्रक्रिया नपुगेका र स्तर निर्धारण गर्न नसकेका कुनै पनि मेडिकल कलेज खारेज हुनुपर्छ । स्तर नपुगेका र पूर्वाधार तयार नभएका कलेजलाई सम्बन्धन दिने अधिकारीहरूको गल्ती अक्षम्य छ । कलेजको सम्बन्धन फिर्तासंँगै यसका लागि जिम्मेवार पदाधिकारीमाथि कारबाही किन हुँदैन ? भनिन्छ, राजनीतिक दबाबमा सम्बन्धन दिइएको थियो ? त्यसो हो भने कसले दबाब सिर्जना गरेको थियो ? जनताले थाहा पाउनुपर्छ । प्राज्ञहरू नै राजनीतिक दबाबमा नियम, कानुन र प्रक्रिया मिचेर गलत कार्य गर्न प्रेरित रहन्छन् भने यो देशमा सबैको निष्ठा र इमान लिलाममा राखिएकै हो त ? नेसनल कलेजको सम्बन्धन स्थगित सामान्य विषय हुनसक्छ । यसबाट पर्ने प्रभावले आकार ग्रहण नगर्न पनि सक्छ । तर प्रक्रिया नपुर्याई सम्बन्धन दिने र सामाजिक दबाबपश्चात सम्बन्धन फिर्ता लिने त्रिवि परिषदको नैतिक हैसियतबारे प्रश्न उब्जिएको छ । कानुन बमोजिमभन्दा बाहिर बसेर गरिने कुनै पनि कार्यको जिम्मेवारी निर्णयकर्ताले लिनुपर्छ । यस्तो निर्णय गर्ने त्रिवि परिषदका जिम्मेवारहरूले यसका लागि जिम्मेवारी बहन गर्नुपर्छ । उत्तम पुडासैनी जोरपाटी, काठमाडौं अग्रगामी र उदार संशोधनशिक्षा मन्त्रालयले शिक्षा ऐनको नवौं संशोधनका लागि संसदमा छलफलका लागि अगाडि बढाएको विधेयक योग्यता र क्षमताको हिसाबले भरिपूर्ण युवा शिक्षकका लागि आठौं संशोधनभन्दा अग्रगामी र प्रगतिशील छ । आठौं संशोधनमा उमेर र योग्यताको मापदण्डमा अघिल्ला मितिमा नियुक्त शिक्षकहरूलाई मात्रै सहज रहेको र २०६१ साउन २१ सम्म नियुक्ति पाएकाहरूका लागिमात्रै सहज हुनलागेको विज्ञापनको सट्टा नवौं संशोधनमा २०६७ माघ ९ गतेसम्म नियुक्त शिक्षकहरूलाई नै केही सहज हुने र आठौं संशोधनले पछिल्ला समयमा नियुक्त शिक्षकहरूलाई ४९ प्रतिशत दरबन्दीमा मात्रै आन्तरिक विज्ञापन गराउने व्यवस्था गरेकोमा नवौं संशोधन विधेयकमा ६० प्रतिशत दरबन्दीमा आन्तरिक विज्ञापन गराउन लागेको हो । परीक्षामा असफल हुने अस्थायी शिक्षकहरूलाई गोल्डेन ह्यान्डसेकको सुविधाको पनि व्यवस्था भएकाले लामो समयसम्म अस्थायी पेसामा रही राष्ट्रको सेवामा लागेका शिक्षकहरू, शिक्षविद् तथा समग्र जनता नेपाल सरकार र शिक्षा मन्त्रालयप्रति सकारात्मक छन् । पछिल्लो समय आफ्ना निजी स्वार्थमात्रै आठौं संशोधनमा पार्न सफल शिक्षाक्षेत्र र राजनीतिक क्षेत्रका व्यक्तित्वहरू नवौं संशोधन विरुद्ध आफू र सिंगो संगठन नै ध्वस्त हुनेगरी नवौं संशोधनको विरुद्धमा उत्रिएकाले जनता र सिंगो शिक्षा जगत् नै आश्यर्चमा परेको छ । यदि उहाँहरूको नियतमा कालो नभए सम्पूर्ण अस्थायी शिक्षकका लागि एउटै विज्ञापन हुने र ४० अंक ल्याउँदा उत्तीर्ण हुने व्यवस्थाका लागि संशोधन प्रस्ताव पारित गराए पनि संयुक्त अस्थायी शिक्षक केन्द्रीय संघर्ष समितिलाई कुनै आपत्ति हुने छैन । त्यसका लागि अन्तिम अवस्थासम्म यो समितिको वार्ताटोलीका तर्फबाट हाम्रो पहल जब्बर थियो । सुरेन्द्र अधिकारीवरिष्ठ उपाध्यक्ष, संयुक्त अस्थायी शिक्षक केन्द्रीय संघर्ष समिति अख्तियारको आश्चर्यजनक मौनताभदौ १८ आइतबार प्रकाशित सम्पादकीयले मुलुकमा भइरहेको बेथितिबारे राम्रोसँंगले बोलेको छ । वास्तवमा चूडामणि शर्मा प्रकारणले गर्दा देशमा कतिसम्म बेथिति बढेको छ भन्ने कुरा जनतामा छर्लङ्ग नै भएको थियो । तर उनले पाएको उन्मुक्तिले लोकतन्त्रको विजय होइन, पराजय भएको छ । यस्ता बेथिति जो राज्यका शक्तिकेन्द्रहरूकै आडमा गरिने रहेछ भन्ने कुरा पनि जनतासामु उदांगो भएको छ । तैपनि जनता यस्ता कुरा सुनेर र बुझेर पनि चुप लाग्न विवश नै भएर बस्नुपरेको छ । विद्युत प्राधिकरणमा भएको लोडसेडिङ बेच्ने जुन खालको चलन थियो, यसले जनतालाई कतिसम्म गुमराहमा राखिएको रहेछ भन्ने कुरा पनि बाहिर आयो, काठमाडांैमा भएको लोडसेडिङ अन्त्यका कारणले । आखिर यो देशमा विद्युत प्राधिकरणको जस्तै अन्य निकाय शिक्षा, स्वास्थ्य, कृषि र वन लगायतका क्षेत्रमा पनि यस्तैगरी जनतालाई गुमराहमै राखिएको नहोला भन्न सकिन्न । आखिर यस्ता महत्त्वपूर्ण विषयमा भएको अनियमितताबारे यहाँका बौद्धिक बुद्धिजीवीहरू पनि नराम्रोसंँगले चुकेको देखियो । यदि यस्तो विषय निरन्तर रूपमै हुने हो भने बहुदल र प्रजातन्त्रको विषयमा वकालत गर्नुको औचित्य के हो, यो खोज्नैपर्ने विषय भएको छ । निश्चय नै बहुदल आएपछि यस्त विषय बन्द हुन सक्नुपर्ने थियो । यस्तै बेथिति रहिरहेमा लोकतन्त्र, प्रजातन्त्र र बहुदलीय व्यवस्था फुल्दैन र फल्दैन नै, बरु कुहिन्छ, कुहिएपछि अर्को राम्रोको लागि फेरि संघर्ष हुने नै छ । त्यो संघर्ष थेग्नका लागिमात्रै अबका नेताहरूले तयारी गरेर बसे हुन्छ, नकि सुधारका लागि प्रयत्न गर्ने ? जीवनप्रसाद राई हिले, धनकुटा सभासदहरूको अग्निपरीक्षायतिखेर निर्वाचन सम्बन्धी नयाँ ऐनको मस्यौदामा सभासदहरूबीच छलफल भइरहेको छ । समितिको बैठकमा भइरहेको दफाबार छलफलपश्चात भदौ १९ गते संसदको पूर्ण बैठकमा उक्त ऐन पठाउने कार्यक्रम रहेको बताइएको छ । ऐनमा मुख्य त भ्रष्टाचारको अभियोग प्रमाणित भई सजाय काटिसकेकाहरूलाई निर्वाचनमा उम्मेदवार बन्न दिने कि नदिने ? र मतपत्रमा नो भोटको व्यवस्था राख्ने कि नराख्ने ? भन्ने विषयमा छलफल र निर्णय हँुदैछ । भ्रष्टाचारी ठहर भएकाले पनि चुनाव लड्न पाउनेगरी ऐन पारित भएमा त्यो देश र जनताको लागि दुर्भाग्य हुनेछ । भ्रष्टाचारीहरूलाई पनि पुन: चुनावमा उठ्ने मौका दिने कि नदिने ? यो गम्भीर र गहन छलफलको विषय हो । संसदले यो ऐन पारित गर्नु अघि नागरिक स्तरबाट पनि सुझाव संकलन गर्नुपर्छ । किनकि यसले दीर्घकालसम्म देश र समाजलाई असर पार्छ । हामी एकातिर भ्रष्टाचारीलाइ किरा परोस्, भ्रष्टाचारीलाई सामाजिक बहिष्कार गरौं, कडा दण्ड सजाय दिउँ र भ्रष्टाचार मुक्त देश र समाज निर्माण गरौं भन्छौं, तर अर्कोतिर उनीहरूलाई पुन: भ्रष्टाचार गर्ने अवसर दिन खोज्छांै । चुनावमा उठ्न दिने ऐन, कानुन बनाउँछांै । यो द्विविधा र दोहोरो मापदण्ड कहिलेसम्म सभासदज्यूहरू ? भ्रष्टाचारीहरूलाई पनि चुनावमा उठ्न दिन पाउनुपर्छ भन्ने कांग्रेस सभासद राधेश्याम अधिकारी लगायत १९ जना सभासदले यसको उत्तर आम जनतालाई दिनुपर्छ । होइन भने तपाईहरू जस्तैकै कारण देशमा भ्रष्टाचार मौलाइरहेको जनताले ठान्नेछन् । गोपाल देवकोटागोकर्णेश्वर८ जोरपाटी, काठमाडौं भाइरल भ्रष्टहरूको देशमुलुकमा अहिले भाइरल जरोको प्रकोप बढ्दो छ । यसरी नै संस्थागत रूपमा भने भ्रष्टाचार मौलाउँदो छ । राज्य चलाउनेहरू कमजोर भएको हो वा राज्यका हरेकजसो निकायमा हुने, रहनेका मन भ्रष्ट भएको बुझ्न सकिएको छैन । भएका निकायको स्तरोन्नति त डाँडा पारिको कुरा वा एका देशको कथा भयो । भएका इन्टिच्युसन एउटा पनि गतिलो देखिएन । हरेकजसो क्षेत्रमा राजनीतिले जरामात्र गाडे त हुने थियो नि भाइरस भन्ने कि भाइरल भएर भ्रष्ट हुँदै गएका छन् । शिक्षा, स्वास्थ्य लगायत नागरिकसँग प्रत्यक्ष सरोकार राख्ने विशेषत: सरकारी निकाय निकम्मा, राजनीतिक हस्तक्षेप र प्रभावले अकर्मण्यताको उदाहरण बन्दैछ । झन् दुई वा तीन अन्तरसरकारी निकायको समन्वयमा चल्ने संस्था अरु निकम्मा सावित हुँदैछन् । अहिले चर्चामा आएको नेसनल मेडिकल कलेजलाई रातारात त्रिविले सम्बन्धन दिन गरेको हर्कत हेर्दा लाग्छ, यो देशमा डर न भर कसैको छैन । यदि दिने नै हो भने त्रिविले होइन, सरकारको मापदण्ड पूरा गरेकालाई शिक्षण संस्थान महाराजगन्जको सिफारिसमा दिने हुनुपर्छ । अनुमति एउटाले दिने, नियमन गर्ने फेरि अर्को निकायको मनोमानीले नै हामीकहाँ बेथिति बढेको हो । आफैंले गरेको निर्णय फेरि सच्याउनुले मात्र नैतिकता जोगिँदैन । कुलपतिको हैसियतले प्रम शेरबहादुर देउवाले उन्मुक्ति होइन, सजायको भागिदारको रूपमा प्रमुख पदाधिकारीहरूलाई हटाउने या राजीनामा दिएर नैतिकता देखाउन समय दिनुपर्छ । श्रीकृष्ण राजवंशी सुनकोसी३, सिन्धुली खस्कँदो शैक्षिक गुणस्तरशनिबार प्रकाशित १२ को नतिजा किन ओरालो ? समाचारले देशको शैक्षिक गुणस्तर ओरालो लागेको प्रस्ट सङ्केत गरेको छ । यो देशको भविष्यप्रति चिन्तित कुनै पनि नागरिकका लागि सुखद समाचार होइन । वर्तमान युगको शिक्षालाई प्रविधिले दिनानुदिन सहज बनाउँदै लगिदिएको छ । विगत एक दशकअघि शिक्षा हासिल गर्न जति कठिनाइ थियो, त्यसको तुलनामा अहिले धेरै सहज भएको छ । विद्यार्थीको चाहना भए अहिले उनीहरूले छोटो समयमा प्रविधिको सहायताले धेरै सिकाइ हासिल गर्न सक्छन् । यस दृष्टिले हेर्दा पछिल्लो वर्षको नतिजामा क्रमिक सुधार देखिनुपर्ने हो । तर सार्वजनिक भएको शैक्षिक नतिजाले त्यस्तो नदेखाउनु विडम्बना हो ।यसरी वर्षैपिच्छे नतिजा ह्रासोन्मुख देखिनुमा धेरै पक्ष जिम्मेवार छन् । यसमा नेपालको राजनीतिक संयन्त्र प्रमुख जिम्मेवार छ । देशमा वर्षैपिच्छे सरकार फेरिन्छन् । नियुक्त भएका शिक्षामन्त्रीले देशको बृहत्तर शैक्षिक हितमा भन्दा पनि पार्टीको राजनीतिक उद्देश्य र कार्यकर्तालाई खुसी बनाउनेगरी काम गर्छन् । अधिकांश विद्यालयमा समयमा पाठ्यक्रम पुग्दैन । पढाउनुपर्ने शिक्षक पार्टीको राजनीतिक गर्दै हिँड्छन् । सरकारी विद्यालयको नियमित अनुगमन र निगरानी हुँदैन । अधिकांश विद्यालयमा विद्यार्थीको प्रगति विवरणको नियमित मूल्याङ्कन र अभिलेख राख्ने प्रणालीको विकास भइसकेको छैन । विश्व कहाँ पुगिसक्यो ? देशमा अझै परम्परागत शिक्षण प्रणाली छ । पछिल्लो दुई वर्षदेखि देशमा लागू गर्न खोजिएको अक्षराङ्कन पद्धतिका कारण पनि शैक्षिक गुणस्तरमा असर पुगेको छ । विद्यार्थीमा निश्चित प्रतिशत र श्रेणी हासिल गर्न प्रतिस्पर्धी हुनुपर्ने र त्यसका लागि मिहिनेत चाहिने मनोभावना हराएर गइसकेको छ । त्यसैले कक्षा १२ को मात्रै होइन, त्यसभन्दा तलका कक्षामा पनि शैक्षिक गुणस्तर खस्किरहेको छ । प्राजिक्ता भण्डारीकान्जीरोवा नेसनल मावि, कोटेश्वर, काठमाडौँ ट्ेरड युनियनहरूको बिगबिगीपूर्वप्रधानन्यायाधीश सुशीला कार्कीको पेसागत आचरण र मर्यादा लेखमा उनले देशमा विद्यमान ट्रेड युनियनहरूको विगविगीबारे केही हदसम्म उजागर गरेको पाएँ । सायद उनले पनि सेवाबाट बाहिरिएपछि मात्र यस्तो लेख्ने हिम्मत गरेकी हुनुपर्छ । देशको कुनै पनि संगठनमा उपल्लो तहमा काम गर्ने जोसुकै अधिकारीहरू ट्रेड युनिहरूबाट प्रताडित भएको हुनुपर्छ । युनियनहरूबाट प्रताडित नभएका त्यस्तामात्र होलान्, जो यात ठूला भनिने दलका युनियनहरूसंँग हाँमा हाँ मिलाएर दुवै पक्षको दुनो सोझ्याइरहेका होलान् यात आफ्नो स्वाभिमान दबाएर आदेशको पालना गरिरहेका होलान् या असफल अधिकारीको रूपमा कुनै कुनामा विनाकाम थन्किएका होलान् । हाल देशको प्रशासनिक संयन्त्र कमजोर, दूषित, निरीह र भ्रष्ट हुनुमा ट्रेड युनियनहरूको महत्त्वपूर्ण हात रहेको छ । हुन त अपवादको रूपमा कुनै कर्मचारीउपर माथिल्लो तहबाट भएको पक्षपातपुर्ण व्यवहार हुँदा युनियनबाट राहत पाएका पनि होलान् । यसरी देशको समग्र विकासमा ट्रेड युनियनहरूको सकारात्मकभन्दा पनि नकारात्मक क्रियाकलाप नै बढी हावी भएको पाइन्छ । अत: ट्रेड युनियनहरूलाई आफ्नो सीमित दायरामा राख्नु नितान्त जरुरी छ । यसमा सरकार र राजनीतिक दलहरूकाले समयमै सोचोस् अन्यथा युनियनहरूको नकारात्मकता अझ बढ्नेछ । कन्हैया प्रधानकाठमाडौं स्थानीय तहमा निराशाको बादलस्थानीय निर्वाचन सम्पन्न हुने बित्तिकै लामो समयदेखि प्रताडित सर्वसाधारणले विकासको नवीन स्वरुप देख्ने आशा राखेका थिए, रगरगमा समृद्धिको मुना लहराउने आकांक्षा बोकेका थिए । दुर्भाग्यवश, त्यस्तो हुनसकेको छैन । वृद्धभत्ता बढाउने विषयमा होडबाजी चल्नु, व्यक्तिगत स्वार्थमा वशिभूत भई मोबाइल, गाडी खरिदमा अग्रसरता देखाउनु जस्ता हास्यास्पद विषय व्यापक भएपछि संघीय प्रणालीमै धमिरा लाग्ने त होइन भनी यत्रतत्र शंकाउपशंका बढ्न थालेको छ, यतिबेला । नवनिर्वाचित जनप्रतिनिधिबाट जनताले यस्ता विषयको उठान हुने आशा राखेका थिए : भ्रष्टाचार उन्मूलन, सामुदायिक अस्पताल सञ्चालन, अनिवार्य प्रौढ शिक्षा, कृषि र पशुपालनमा व्यावसायीकरण, स्थानीय संस्कार, संस्कृति, भाषा, साहित्यको जगेर्ना, सामुदायिक विद्यालयहरूको स्तरोन्नति, पार्क, शिशु उद्यान स्थापना, भूउपयोग र वातावरण संरक्षण, स्वस्थकर खानेपानीको प्रबन्ध, पुस्तकालय स्थापना, विकास र विस्तार, अनुवांशिकी स्रोत संरक्षण, मदिरा भट्टी न्यूनीकरण, लागूपदार्थ नियन्त्रण, महिला सशक्तीकरण, प्राकृतिक प्रकोप बढ्दा पुर्याउने सेवा, स्थानीय प्रविधि, कला, सीपको संरक्षण र विस्तार, आमा समूह परिचालन, महिला हिंसाको अन्त्य, प्रविधि विकास र विस्तार, स्थानीय तहमा रोजगारी सिर्जना, आर्थिक स्रोत जुटाउने रणनीति, नगरगाउँको आधुनिक स्वरुप, गाँस, बास र कपडाका लागि दीर्घकालीन योजना आदि । हुन त यी विषयमा कर्मचारी र रकम अभावको यथार्थ अघि सार्न सक्छन्, जनप्रतिनिधिले । तर स्थानीय समस्याको विषय भुक्तभोगीबाट नकोट्याइँदा कसरी सम्भव होला विकास ? आफ्नो दलका शीर्षनेताले जे भन्यो, त्यसको लहैलहैमा मात्र दौडने गर्नु उचित हुन्छ ? मात्र केन्द्रतिर नियाल्दै मुख मिठ्याएर बस्ने समय हो यो ? अझै जुर्मुराउने बेला भएको छैन ? डा भुवनेश्वर शर्माचन्द्रागिरि२, काठमाडौं अदालतद्वारा निर्वाचन बदरको निर्णयविपक्षीको कानुनी चुनौतीलाई केन्याको सर्वोच्च अदालतले ध्यानमा राख्दै राष्ट्रपतीय निर्वाचन बदर गर्ने निर्णयजस्ता फैसलाको नजिरको प्रभाव हाम्रो मुलुकमा समेत परिदिए कति राम्रो हुन्थ्यो होला ? जे, जुन विषय हुन्, ती सबैको लागि न्यायालयको अधिकार क्षेत्र रहोस्, नकि ताक परे तिवारी नत्र गोतामे भनेझैं जुन दल विशेषको प्रभाव बढी हुन्छ, सोही विषय कहिले न्यायपालिकाको क्षेत्राधिकार भित्रको भन्ने त कहिले राजनीतिक विषय भनी पन्छिने प्रवृत्तिको अन्त्य भई हरेक विषयको विवेचना न्यायिक तथा कानुनी सिद्धान्तको कसीको मसीबाट भइदिए न्यायपरक हुने थियो । सन्देश भट्टराईइनरूवा, सुनसरी"
"शिक्षक, दृष्टि र पार्टी","केही समयदेखि शिक्षकको विषय लिएर मलाई केही लेख्न मन लागेको छ । यस्तो लाग्नु स्वाभाविक हो, किनभने म आजसम्म पढाएरै आएको व्यक्ति हुँ । अर्को कर्म नगरी शिक्षण कर्ममात्र गर्ने मानिसले त्यही विषयमा लेख्नु भनेको एक वर्गीय उद्गार मात्र हो, अरू केही होइन भन्न पनि सकिएला । म यो कुरालाई स्वीकार गर्छु, तर शिक्षकको विषय अहिलेमात्र छलफलका रूपमा उठेको होइन । शिक्षकका नियुक्ति, तिनका करारका प्रश्न, तिनलाई स्थायी गर्ने प्रक्रिया, अनि तिनका सुविधाका विषय यो लेखेको बेला पनि म अखबारहरूमा पढिरहेको छु । तर यी सबै छलफलमा शिक्षकलाई जसरी हेरे पनि अलिक तिनको मानमर्दन गर्नेगरी भाषा र छलफल प्रयोग गरिएका देखेको छु । यस्तो लाग्छ, मानांै यो देशमा शिक्षकले गरेका कर्म, तिनले पढाए बापत दुईचार पैसा लिएका कुरा, तिनले उमेर पढाएरै बित्न लागेका पिरलो व्यक्त गरेका उद्गारलाई मंगल ग्रहबाट आएका मानिसले गरेका तर्क हुन् र ती अपरिचित विषय हुन् भन्ने जस्तोगरी हेरिंँदैछन् । यो देशमा शिक्षकले गरेको कर्म भनेको सोझो अर्थमा शिक्षा दिएको कथा हो । सबै किसिमका शिक्षकले गरेका संघर्षका कुरा नेपालीले बुझे । ती कति जेलनेल गए, कति सहिद भए । जनआन्दोलन २०४६०४७ मा टिचिङ अस्पतालका डाक्टरहरूले गरेको संघर्ष र मुक्तिबोधको शाश्वत तरङ्ग अहिले पनि चलिरहेको छ । शिक्षकहरूले महान काममात्रै गरेका हुँदैनन् । कतिले अलिक बेइमानी पनि गरे होलान्, कतिले छलेर पनि खाए होलान्, कतिले केही नगरी बसेको पनि तलबमा परिणत गरे होलान् । तर शिक्षकको हातमा समाजको निर्णायक शक्ति थोरै भएको हुनाले यी कुराको पछिल्तिर पनि तिनका नभई राज्य र समाज चलाउनेकै हात हुन्छन् । निकै वर्ष पहिले कवि मञ्जुल हिमाली क्षेत्रमा केही महिना काव्यिक खोजी र शान्तिको निम्ति यात्रा गर्दा एउटा स्कुलमा पसे, जहाँ उनले विद्यार्थीभन्दा दोब्बर भेडा भएको कक्षामा शिक्षकले मिहेनतले पढाइरहेको भेटे र कविता लेखे स्कुल छ, कक्षामा विद्यार्थीभन्दा भेडाहरू धेरै छन् । यो अवस्था शिक्षकले होइन, समाज, राज्य र शिक्षाको विस्तारमा चासो नदिने राणाशासनको धङ्धङे नसकिएको सामन्ती समाजले बनाएको हो । शिक्षक त्यसको निम्ति दोषी हुन सक्तैन ।शिक्षकहरूलाई प्रयोग गरेर राजनीतिक दलहरूले आफ्ना चरित्र बनाएका हुन् र कतिपय अस्तित्वमा आएका हुन् । मैले प्रत्यक्ष देखेका अनि भोगेका केही उदाहरण छन् । तेह्रथुम, धनकुटा, चैनपुर, भोजपुरतिरका प्रसंग हुन् । मैले मेरो गृहजिल्ला तेह्रथुममा देखँें, शिक्षकले राजनीतिक दललाई बल थिए, मानिस दिए र कार्यक्रम गर्ने थलो थिए । पछि दलहरू बनिने र चुनाव जित्ने आधार तिनै भए । यो उदाहरण देशका अरू अनेक जिल्लामा पनि दोहोरियो । चितवन, मकवानपुर, झापातिरका उदाहरण त झन् वाचाल छन् । पछि तिनको माध्यमबाट बनिएको दलका नेताहरूले तिनै शिक्षकलाई उपेक्षा गरेर यी मानसिक रूपले असन्तुलित मनुवा हुन् र यी कर्ममा हारेकाले शिक्षक भएका हुन् भन्दै हिँंड्नु नैतिक बेइमानी हो । सम्झना छ, आमा बिमारी हुनुभएकोले तेह्रथुम साबलाको घर २०५८ मा जाँदा लसुने डाँडोमा एकजना शिक्षकले मलाई चिनेजस्तो गरेर सम्बोधन गरे । पछि ती दलका कार्यकर्ताले भनेजति पैसा दिन नसकेर प्रताडित हुँदा शिर गिरेको अवस्थामा थिए । ती एक्कासी बलिन्द्र धारा गरेर रून थाले । बोल्दा स्वर पनि रोएको निस्कियो । मलाई खपिनसक्नु भयो । म आपैं असुरक्षित मानिसले गर्न सक्ने केही थिएन । तर आफूभित्र फर्कें अनि उज्यालो भएँ, किनभने म शिक्षक हुँ भन्ने चेतना उठ्यो, मेरो । मैले यो जिल्लाका नायकसँंग कुरा गर्छु भन्दा उनी डराए । हुँदैन भने । नभन्दै एकहुल युवा त्यहाँ आए । तिनले पनि मलाई मेरो नामले सम्बोधन गरे । ती शिक्षक पनि त्यहीं थिए । विस्तारै कुरा खुले । मैले भनेँ, यसो किन गर्नुभएको हो, भाइ हो ? शिक्षकको सम्मान नगर्नेले समाजमा परिवर्तन ल्याउन सक्छ ? मेरा पनि विद्यार्थी छन् यो आन्दोलनभित्र, म कुरा गर्न सक्छु । ती युवकहरूले त्यहाँ अन्यायमा परेका ती शिक्षकको सम्मानसाथ कुरा सुने । हामी यस्तो हुन दिंँदैनौं, तिनीहरूले भने । निकै वर्षपछि म्याङ्लुङ बजारमा ती शिक्षकले मलाई भेटे । शान्ति सम्झौता भैसकेको थियो । तिनले भने, त्यो दिनको घटना अति राम्रो भयो । मलाई ती युवकहरूले पछि सम्मान गरे । मद्दत गरे । अहिले तीमध्ये एकजना मेरा मित्र छन् । प्रसन्न भएँ । सबैले यो लेख पढ्लान् । शिक्षकहरूले यो देशको इतिहासमा जति परिवर्तन भए, ती सबैमा आफ्ना रहर वा विश्वास वा करले भए पनि साथ दिए । यो देशमा आएको परिवर्तनका ती कारक हुन् । देशमा खुलेआम भ्रष्टाचार भएका दशकौं बिते । राणाकालको त कुरै छोडौं । पञ्चायत कालमा पनि त्यही भयो । दलीय संस्कृतिको विकास भएपछि अझ अहिले त लुट नै चलेको अवस्था छ । केही दिनअघि हरिबहादुर थापाको एउटा शक्तिशाली र सामयिक किताब रजगज : दल, दरबार, अदालत र अख्तियारभित्रका भ्रष्टाचार शीर्षक प्रकाशित भयो । यसमा यी सबैका सप्रमाण न्यारेटिभहरू छन् । यसको विमोचन गर्दै पूर्व प्रधानन्यायाधीश सुशीला कार्कीले भनिन्, फटाहा, बदमास यो मुलुकमा कोही छन् भने लुगा लाउन नपाउने, झुत्रो लुगा लगाउने, खान नपाउने, गरिब निमुखा होइनन्, हामी हौं, हामी । पढेलेखेका नै हौं । किनभने हामीलाई उपयुक्त लाग्यो, फाइदा हुने भयो भने ठिकै छ भन्छौं, विरोध गर्दैनौं (कान्तिपुर १४ भदौ, २०७४) । बीपी कोइरालाले सधैं तिनै लुगा लाउन नपाउने, झुत्रो लुगा लगाउने, खान नपाउने, गरिब निमुखा मानिसको विषयमा बोले । शिक्षकहरू जसले साधारण परिश्रम गरेर यो देशमा शिक्षा दिने काम गरे, ती सम्मान भएका तर निमुखा मानिस थिए । अझै छन् । तर तिनको आत्मसम्मानको धारणा बलियो हुन्छ । त्यस्तै सम्मानले बाँचेका मानिसलाई १७ साल पुस १ गतेको राजाको कूले तेजोवध गराएको थियो भन्ने बीपीले २०३४ वैशाख १७ को दिन दिएको अदालतको बयानमा भनेको कुराको अहिले झन् अर्थ वाचाल भएको छ । बीपीले भने, बडो व्यथित हृदयले उल्लेख गर्नुपर्छ कि त्यस दिन हजारौं निर्दोष नेपाली नागरिक न केवल बन्दी बनाइए, तिनीहरूलाई आतङ्कको वातावरणमा कागज गराइयो । त्यसरी तिनीहरूलाई आत्महीन तुल्याइयो । नेपालको इतिहासमा जनताको सम्मानलाई समाप्त पार्ने या नागरिकको तेजोवध गर्ने त्यत्रो ठूलो पैमानामा यस्तो कार्य पहिले कहिल्यै भएको थिएन । देशमा ब्रह्मलुट गरेर खाने संस्कृतिको रचना भइरहेका बेला, भूकम्प र बाढीले पीडित मानिस अदृश्य भइरहेका बेला त नैतिक विषयले केही हल्लाउनुपर्ने हो । यस्तो बेला सानोतिनो सुविधाको नाममा तलब लिएर पढाउने शिक्षकलाई यो देशको धन छलेर खाने भनी गरिने प्रचार म एक आजीवन शिक्षक भएको मानिसलाई अस्वीकार्य छ । मेरो निम्ति शिक्षक हुनु भनेको प्रेमी र स्वाभिमानी हुनु हो । मैले यो देशका सबै किसिमका मानिस, प्रधानमन्त्रीदेखि अरू शक्तिमा आसिनहरूलाई पनि पढाएँ । विद्यार्थी भन्ने बित्तिकै भित्रैदेखि स्नेह भएर आउँंछ । जीवनमा संकटको मनस्थितिले होइन, शिक्षाको भक्ति र विद्यार्थीको प्रेमले समाजमा आकर्षक ठानिएका मौका नलिएर शिक्षक भएँ । अहिले पनि छु । एउटा सम्झना छ, २०४६ सालतिर आन्दोलन भइरहेका बेला ब्रिटिस काउन्सिलका डाइरेक्टर पिटर मसले एकदिन मलाई भेटेर भने, एकजना अमूक नामका पोहोरै बेलायतमा पढ्न गएका विद्यार्थीले अर्को टर्म पनि बस्न पाउंँ भनेका छन् । मैले केही व्यक्तिलाई सोधिसकेंँ । निर्णय गर्न सकिन । तिमी एकजना शिक्षक भएको हुनाले तिमीलाई सोध्छु, के सल्लाह दिन्छौ ? मैले ती चिनिएका नेतासँग प्रत्यक्ष भेटेको थिइन र अरू नेतालाई जस्तो पढाएको पनि थिइन । उमेरले पनि मिलेन होला । राजदूत केदारभक्त माथेमाको निवास जापानमा एकछिन भेटेको बाहेक तिनलाई मैले अहिलेसम्म भेटेको पनि छैन । एक प्रधानमन्त्रीका कामसँंग अपरिचित हुने कुरै भएन । तर त्यो दिन मलाई शिक्षक भनेर पिटरले सोधेकोले म भावुक भएको थिएँ । नेपालका सबै दलका, जेल भोगेका प्रजातन्त्रका योद्धाहरू सबैलाई श्रद्धा गर्ने व्यक्ति भएकाले मलाई केही असजिलो भएन । मैले यी एकदम उपयुक्त व्यक्ति हुन् भनेँ । उनले सायद चिठी पठाए । मलाई शिक्षक हुनुको र शिक्षकका रूपमा हेरिनुको महत्त्व जति ठूलो अरू केही छैन । म यो देशका सबै शिक्षकको सम्मान होस् भन्ने चाहन्छु । शिक्षकहरूले अब बुझेर आफ्नो मर्यादा राख्ने बेला आएको छ । त्यो हो, दलहरूका हाते ज्यावल नहुने । आफ्नो स्वाभिमानमा सम्झौता नगर्ने, अनि सधैंको मुक्त शाश्वत प्रेमले विद्यार्थीलाई शिक्षा दिइरहने । स्वाभिमानी, असल कर्म गर्ने र अविजेयका यात्रा त्यस्तै हुन्छन् ।"
मेडिकल शिक्षाको बेथितिमा बोलौं,"नेपालका विभिन्न स्कुलको नाम विदेशी भयो भनेर वितण्डा मच्चाएर स्कुल बन्द गराउने विद्यार्थी संगठनहरू अहिले मेडिकल शिक्षाको दुर्गति हँुदा चुपचाप लागेर बसेका छन् । विद्यार्थी संगठनहरूले वास्तवमा विद्यार्थीहरूको प्रतिनिधित्व गरेकै छैनन् । तिनीहरू त भ्रातृ र भगिनी संगठन मात्र हुन्, दलका नेताहरूले स्वार्थ सिद्धि गर्ने । तर भ्रातृ संगठनहरूका विद्यार्थीले किन बिर्सेका होलान्, उनीहरूको परिवार बिरामी हँुदा उनीहरू मेदान्त र सिंगापुर जान सक्ने छैनन् । उनीहरू त यहींका सरकारी अस्पतालमा जँचाउनुपर्छ । यस्ता अस्पतालमा कमजोर पूर्वाधार भएका मेडिकल कलेजमा पैसाको आडमा पढेका डाक्टरको बाहुल्य हुने जोखिम देखिँदैछ । गलत तरिकाले जथाभावी मेडिकल कलेज खोल्ने प्रवृत्तिको विरोध विद्यार्थी संगठनहरूले गर्नु पर्दैन ? मेडिकल शिक्षा र सुविधा सर्भसुलभ हुनुपर्छ, योग्यताको आधारमा डाक्टर र नर्स बन्न पाउनुपर्छ भनेर आवाज उठाउनु पर्दैन ? विचार गर्नुस् त विद्यार्थीहरू, तपाईको बुबालाई दमको व्यथा लागेर कुनै अस्पतालमा उपचार गर्न लाँदा डाक्टरले गलत औषधीउपचार गरिदियो भने के हुन्छ ? त्यो बेला बल्ल विद्यार्थी नेतालाई थाहा हुन्छ, मूकदर्शक भएर बस्दा चुकाउनुपरेको मूल्य । त्यसैले मेडिकल शिक्षालाई गलत व्यापार बनाउन नदिन विद्यार्थी संगठनहरू अहिले नै बोल्ने हो कि ?"
असान्दर्भिक इच्छापत्र,"प्रस्तावले उब्जाएका केही प्रश्नपार्टी नीतिमा समावेश नभएको र संरचनामा छलफलै नभएको विषयमा दलको प्रतिनिधित्व गर्दै संसद्मा गएका केही सांसद इच्छापत्रबारे वकालत गर्नेमात्र होइन, पारित गर्न संसद्भित्र दबाब सिर्जना गर्दैछन् भन्ने चर्चा बाहिर आएको छ । यसले समानताका लागि क्रियाशील अभियन्ताहरूको मनमा गम्भीर प्रश्न खडा गरेको छ । यो कसको आड, प्रभाव र इच्छामा भइरहेको छ ? अनि छोरीले बराबरी हैसियतमा अंश पाउने सुनिश्चितताको संविधान र कानुन बनेपछि मात्र इच्छापत्रमा जाने चेत कसरी जाग्यो ? १६४ वर्षदेखि कानुन नै बनाएर छोराहरूले पैतृक सम्पत्तिमा एकछत्र राज गर्दा दिदीबहिनीमाथि अन्याय भयो कि भन्ने चेत किन कसैको मनमस्तिष्कमा आएन ? अनि यो विषय ल्याउनु नै थियो भने अहिलेसम्म पार्टी संरचनाहरूमा छलफलको विषय किन बनाइएन ? र अझ महत्त्वपूर्ण कुरा जीवनभर सामाजिक न्याय र समानताको पक्षमा लडेका महिला नै अन्तिम हस्ताक्षर गर्ने स्थानमा भएकै समयमा यो दबाब किन सिर्जना गरिँदैछ ? यी प्रश्नको तर्कगत मात्र होइन, तथ्यसंगत उत्तरको समेत खोजी हुनु जरुरी छ । नीतिगत छलफल र समयगत व्यवहार गर्दै जाने क्रममा तथ्य, तर्क, हाम्रो सामाजिक बनावट, पारिवारिक व्यवहार, उत्पादन प्रणाली र तत्कालीन परिवेश सबै कुराले इच्छापत्रमा जानुपर्ने समय आएको अनुभूत गरायो भने त्यतिखेरै यसबारे सोच्न सकिन्छ । तर आज संविधानले गरेको व्यवस्था व्यवहारको कसीमा परीक्षण हुनै नपाई रूपान्तरित संसद्बाट इच्छापत्रमा जाने कानुन बनाउने कुरा सान्दर्भिक छैन । र आन्दोलनको हरेक मोर्चामा साथसाथ अगाडि बढेको महिला आन्दोलन र समानता अभियन्ताका लागि मान्य हुनै सक्दैन ।"
हामी कस्तो नेता खोज्दै छौं ?,"अन्त्यमा, २० औं शताब्दीसम्म नेतृत्वको सफलताको मापन धेरै हदसम्म उसको त्यागले निर्धारण गर्यो । २१ औं शताब्दीमा नेतृत्वको सफलताको मापन त्यागले मात्रै गर्न सकिँदैन । अबको राजनीतिले नेताको योगदान, नेताले लिएको निर्णयको दूरगामी असर अनि त्यसले आम मानिसमा ल्याउने प्रभावसमेत हेरेर मूल्यांकन गर्नेछ । हाम्रो देशलाई समृद्ध बनाउन पनि सक्षम नेतृत्व चाहिएको छ, जो दूरदर्शी अनि आम नागरिकको विश्वास जित्न सक्ने होस् । हाम्रो देशले आम मानिसभन्दा अगाडि पनि होइन, पछाडि पनि होइन, सँगसँगै हिँड्न सक्ने नेता खोजिरहेको छ ।ट्विटर :"
कांग्रेसमाओवादी तालमेलको गृहकार्य,"काठमाडौं प्रदेश २ अन्तर्गत पूर्वपश्चिम राजमार्ग क्षेत्रका केही स्थानीय तहमा तालमेल गर्न कांग्रेस र माओवादी केन्द्रबीच वार्ता सुरु भएको छ । दसवटा जति स्थानीय तहमा तालमेलको गृहकार्य भइरहेको छ । विशेष गरी एमालेले जित्ने सम्भावना भएका नगरपालिका र गाउँपालिकालाई तालमेलको प्राथमिकतामा राखिएको छ । कांग्रेस मुख्य सचिव कृष्ण पौडेलले स्थानीय आवश्यकताअनुसार तालमेल हुन सक्ने बताए । केन्द्रमा त्यस्तो प्रयास भएको छैन, स्थानीयस्तरमा आवश्यकताअनुसार तालमेल गर्न अधिकार दिइएको छ, उनले भने । माओवादी केन्द्रका प्रदेश २ संयोजक विश्वनाथ साहले तालमेलबारे वार्ता चलिरहेको जानकारी दिए । दुई पार्टीबीच वार्ता भइरहेको छ, तालमेल गर्ने सैद्धान्तिक कुरा भइसकेको छ, कुनकुन स्थानमा गर्ने भन्नेबारे अन्तिम टुंगो लगाउँदै छौं । दुवै दलमा उम्मेदवारका आकांक्षीको संख्या धेरै भएकाले त्यसलाई व्यवस्थापन गर्ने प्रयास भइरहेको नेताहरूले बताएका छन् । कांग्रेसले आइतबारसम्म १ सय १६ स्थानीय तहमा उम्मेदवारको टुंगो लगाएको छ । पार्टी संस्थापन उम्मेदवार छनोटमा एकलौटी बढेको भन्दै वरिष्ठ नेता रामचन्द्र पौडेल पक्षले असन्तुष्टि जनाउँदै आएको छ ।प्रदेश २ को उम्मेदवारको टुंगो लगाउन पार्टीले महामन्त्री शशांक कोइराला, पूर्वमहामन्त्री विमलेन्द्र निधिसहित प्रदेश २ बाट प्रतिनिधित्व गर्ने केन्द्रीय पदाधिकारी तथा सदस्यहरूलाई जिम्मा लगाएको थियो । झन्डै २० दिनदेखि उम्मेदवार चयनका लागि कांग्रेसले निरन्तर बैठक राख्दै आएको छ । बैठकमा सहमति भएका स्थानमा समेत पार्टी संस्थापन पक्षले निर्णय परिवर्तन गरी आफ्ना निकटलाई उम्मेदवार बनाएको भन्दै महामन्त्री कोइरालासहित पौडेल पक्षीय केन्द्रीय सदस्यहरू शनिबार बैठक छाडेर निस्केका थिए । आइतबार महामन्त्री कोइराला पोखरा गएकाले बैठक बसेन । पार्टी केन्द्रीय कार्यालयका मुख्य सचिव पौडेलका अनुसार महामन्त्री फर्केलगत्तै बाँकी स्थानको टुंगो लगाइनेछ । उनले सभापति देउवाको निर्देशनअनुसार टुंगिएका १ सय १६ स्थानीय तहका उम्मेदवारको टिकट सम्बन्धित जिल्लाका पार्टी सभापतिमार्फत पठाइएको बताए ।पौडेल पक्षले सप्तरी, सिरहालगायत स्थानमा पूर्वसहमति उल्टाउन खोजिएको आरोप लगाएको छ । पार्टी सभापति शेरबहादुर देउवाले आफ्नो पक्षबाट उम्मेदवार चयनमा निर्णय लिन पूर्वमहामन्त्री निधिलाई जिम्मा दिएका छन् । धनुषा निवासी निधिले प्रदेश २ मा आफ्नो राजनीतिक प्रभाव बढाउन आफू निकटलाई उम्मेदवार बनाउने काम भएको भन्दै पौडेल पक्षीय नेता चिढिएका हुन् । यसरी गयो भने चुनावलाई नराम्रो असर गर्छ, पौडेल निकट एक नेताले भने, १ सय ३६ स्थानमा केही सिट छाडेर सबै आफ्नै पक्षकालाई दिने प्रयास भएको छ । यसैबीच, राष्ट्रिय जनता पार्टी (राजपा) ले आइतबारसम्म ६ वटा जिल्लाबाट उम्मेदवारको सिफारिस केन्द्रमा पठाएको छ । उम्मेदवार छनोटका लागि स्थानीयस्तरमा ८ वटै जिल्लामा उच्चस्तरीय समितिले काम गरिरहेका छन् । राजपा महासचिव केशव झाले ८० प्रतिशतजतिमा सहमति भइसकेको दाबी गर्दै बाँकी मंगलबारसम्म टुंगो लाग्ने बताए ।"
विदेश भ्रमणबारे जानकारी माग,"काठमाडौं (कास) निर्वाचन आयोगले विभिन्न मन्त्रालयका १० सचिव र १४ सहसचिव विदेश भ्रमणमा जान लागेको सम्बन्धमा दुई दिनभित्र जानकारी दिन सरकारलाई आग्रह गरेको छ । सरकारी उच्च पदस्थ अधिकारी विदेश भ्रमणमा जान लागेको जानकारीमा आएको जनाउँदै त्यसको वास्तविकता के हो ? दुई दिनभित्र जानकारी दिन प्रधानमन्त्री तथा मन्त्रिपरिषद् कार्यालयलाई लिखित आग्रह गरेको हो ।आयोगले आगामी मंसिरमा हुने प्रदेशसभा र प्रतिनिधिसभा निर्वाचनका सन्दर्भमा भदौ १४ देखि लागू हुने गरी आचारसंहिता जारी गरेको छ । आचारसंहिताअनुसार आयोगले संयुक्त राष्ट्रसंघ, दक्षिण एसियाली क्षेत्रीय सहयोग संगठन (सार्क) लगायत अन्तर्राष्ट्रिय संस्था तथा क्षेत्रीय संगठनमा भाग लिन वा विदेशी राष्ट्रको भ्रमणमा राज्यको प्रतिनिधित्व गर्नेबाहेक अन्य वैदेशिक भ्रमणमा जान रोक लगाएको छ । आयोगले राज्यको प्रतिनिधित्व गर्ने गरी विदेश भ्रमणमा पठाउनुपर्ने भए स्वीकृति लिनसमेत सरकारलाई भनेको छ ।यसैबीच, आयोगले कांग्रेस केन्द्रीय सदस्य डा शेखर कोइरालाको नेतृत्वमा पार्टी कार्यकर्ताहरूले चुनाव चिह्न अंकित टोपी र टिसर्ट लगाई आचारसंहिताविपरीत चुनाव प्रचारप्रसार र घरदैलो कार्यक्रममा संलग्न भएको भन्दै उनलाई ध्यानाकर्षण गराएको छ । तपाईं (कोइराला) को नेतृत्वमा पार्टीको चुनाव चिह्न अंकित टोपी, टिसर्ट वितरण गरी लगाएर चुनावी प्रचारप्रसारमा संलग्न हुने क्रियाकलाप आचारसंहिताविपरीत हुने हुँदा यहाँलाई ध्यानाकर्षण गरिएको छ, आउँदा दिनमा निर्वाचन आचारसंहिताको परिपालना पूर्ण रूपमा गर्नुगराउनुहुन अनुरोध छ, आयोगको विज्ञप्तिमा छ ।"
भत्किएकै घर फर्किए बाढीपीडित,"विराटनगर साउन अन्तिमको बाढीले डुबानमा परेका पूर्वका विभिन्न जिल्लाका बासिन्दाको सास्ती घटेको छैन । कोही अझै पालमुनि आश्रय लिइरहेका छन् त कतिपय परिवार क्षतिग्रस्त घरमै फर्किएका छन् । प्रभावित क्षेत्रमा बिरामी बढिरहेका छन् तर उपचार पाएका छैनन् । सुनसरीका केही बाढीपीडित घरमा पसेको लेदो सफा गरेर बस्न थालेका छन् । घरै बगेकाहरूसँग भने पालमै बस्नुको विकल्प छैन । इटहरी ४ गैरीगाउँकी चित्रकुमारी लिम्बूले खोजीमेली ल्याएको बाँस ठड्याएर पाल अड्याएकी छन् । उनी दिनभरि पालमुनि बस्छिन्, साँझ क्षतिग्रस्त घरमा फर्कन्छिन् । भएको एउटा छोरो बुहारीसँगै बाहिरै बस्ने भएकाले लिम्बू एक्ली छिन् । विभिन्न संघसंस्था र स्थानीय निकायले राहत बाँडे पनि बाढीपीडितका नाममा पार्टीका आसेपासे र टोलमै नबस्नेहरूले लगेको उनले बताइन् । सरकारले टिन र बाँस दिए घर बनाएर बस्ने योजना रहेको उनले सुनाइन् । गैरीगाउँकी गीता लिम्बूको घरको छाना बाढीले बगायो । एउटा कोठा पनि लग्यो । अहिले पालमुनि बसेर दिन काट्नुपरेको उनले बताइन् । अर्का पीडित खड्गबहादुर लिम्बू अब छ जनाको परिवार कहाँ राख्ने भन्ने चिन्तामा छन् । मजदुरीबाट जीविकोपार्जन गरिरहेका उनी पाल टाँगेर बसेका छन् । राहत पनि थोरै मात्र पाएको उनले बताए । गैरीगाउँका तीन सय घर डुबेका थिए । तीमध्ये झन्डै दुई सय घरमा क्षति पुगेको छ । सात जनाले ज्यानै गुमाए । त्यसपछिको बढी क्षति इटहरी १० को शिवनारायण टोलमा भयो । यो टोलका २ सय २५ घरमा क्षति पुगे पनि सरकारी तथ्यांकमा ९० वटामा मात्र क्षति पुगेको उल्लेख छ । पीडितलाई चामल, म्याट्रेस, झुल र खाद्यान्न बाँड्नेबाहेक स्थायी बसोबासको व्यवस्था हुन सकेको छैन । सक्नेहरूले नजिकैको टोलमा कोठा भाडामा लिए पनि नसक्नेहरू पालमै बसिरहेको बाढीपीडित राजकुमार गुरुङले बताए । दयाका हात भन्ने संस्थाले एक बन्डल टिन दिनुबाहेक अरू कुनै संस्थाले बासका लागि पहल गरिदिएनन्, उनले भने । स्थानीय भीम तामाङ सरकारले बाढीपीडितलाई दिने भनेको १० हजार रुपैयाँ बुढी खोलाको बाँध निर्माणमा खर्चिनु उपयुक्त ठान्छन् । १० हजारले पीडितको घर बन्दैन, बरु सबै रकम जोडेर बाध बनाए ढुक्कले निदाउन सकिन्थ्यो, उनले भने । बाढीमा बगेकी तामाङकी पत्नी चन्दाको शव भोलिपल्ट घरनजिकै भेटिएको थियो । सरकारबाट दुई लाख रुपैयाँबाहेक थप सहयोग नपाएको उनको भनाइ छ । बाढीमा पत्नी गुमाएका किरण धिमालले इटहरीका नवनिर्वाचित मेयरले बाढीपीडितको गुनासो नसुनेको बताए । आफूले झुक्याएर चुनाव जितेको, पाँच वर्षपछि तपाईंहरू आफैं यो कुर्सीमा आएर बस्नोस् पो भन्छन्, उनले भने । जोखिमपूर्ण बसाइझापाको कमल गाउँपालिका १ सराङपाडास्थित मिस्त्री बस्तीका १० परिवार आइतबारदेखि भत्किएकै घरमा बस्न थालेका छन् । साउन २७ रातीको बाढी उनीहरूका घरमा पसेको थियो । राति ११ बजे चारैतिर पानीपानी भइसकेको थियो । निद्रामै छोराछोरी च्यापेर नजिकैको स्कुलमा गएर बस्यौं, दुर्गा मिस्त्रीले भनिन्, हामी कसैको घर बस्न मिल्ने खालको छैन । तर, विकल्प नभएपछि यही आयौं । पीडितहरू स्थानीय नरेन्द्र जनता माविमा आश्रय लिइरहेका थिए । विद्यार्थीको पढाइ प्रभावित भएपछि गाउँपालिकाको आग्रहमा उनीहरूले विद्यालय छाडेका हुन् । स्कुलमा बस्न हामीलाई पनि साह्रै अप्ठ्यारो लागिरहेको थियो । हाम्रै छोराछोरीको पढाइ बिग्रिन्छ भन्ने लागेर घर फर्कियौं, महेन्द्र मिस्त्रीले भने । तर, ७ जनाको परिवार भत्किएको घरमा गुजारा गर्न मुस्किल पर्ने उनले बताए । भाँडाबर्तन, धानचामल सबै बाढीले बगायो, पार्वती मिस्त्रीले भनिन्, राहतबाट एक बोरा चामल पाएका छौं । त्यही खाएर बसेका छौं । गाउँपालिकाका कार्यकारी अधिकृत राजकुमार शाक्यले बाढीपीडितलाई तत्काललाई स्थानीय नहरको डिलमा पाल टाँगेर बस्न भनेका थिए । उनीहरू गत सोमबार बिहानैदेखि नहरको डिलमा खाँबाखुट्टी गाड्न सुरु गरेका थिए । तर, नहरका कर्मचारीले टहरा बनाउन नदिएपछि उनीहरू थप मारमा परेका छन् । गाउँपालिकाको आदेश पाएपछि पाल टाँग्न गएका थियौं तर नहरका कर्मचारीले दिएनन्, बज्रे मिस्त्रीले भने । सरकारले सहयोग नगरे आफैं घर बनाउन सक्ने अवस्था नरहेको बाढीपीडित बताउँछन् । पानी परेपछि सबै सामान भिज्छ । घर भत्किसकेकाले लडेर थिच्छ कि ? डराईडराई बस्नुपरेको छ, बज्रेले भने । कार्यकारी अधिकृत शाक्यका अनुसार बाढीका कारण कमल गाउँपालिकामा ४४ परिवार पूर्णरूपमा विस्थापित छन् । २१ परिवारको घरमा आंशिक क्षति पुगेको छ । पूर्ण विस्थापितलाई व्यवस्थापन गर्न कठिन भइरहेको उनले बताए । विद्यालय र सामुदायिक भवनबाट फर्किए पनि घर भत्किएकाले बाढीपीडितलाई बास पाउन कठिन रहेको झापा गाउँपालिकाका अध्यक्ष जयनारायण साहको भनाइ छ । उनका अनुसार सडकबारी, बालुवाटार, कचुदह, चौधरी टोललगायतमा बढी समस्या छ । मूल घर भत्किएपछि कोही ग्वालीमा बसिरहेका छन् । कोही अझै छिमेकीकोमै आश्रित छन्, उनले भने, एउटै घरमा ३४ परिवारसम्म अटेर बसिरहेका छन् । रेडक्रस सोसाइटीका अनुसार जिल्लामा ७ सय ९७ घर पूर्ण, १ हजार ६ सय २५ घरमा आंशिक र ३ हजार ६ सय ८६ परिवारमा सामान्य क्षति भएको छ । सरकारले खाना खर्च दिने निर्णय गरे पनि पीडितले पाएका छैनन् । खाना खर्च दिनको ७० रुपैयाँ आउने सुनेको हो तर अहिलेसम्म पाएका छैनौं, सराङपाडाका सुकचन मिस्त्रीले भने । जिल्ला रेडक्रसले आंशिक क्षति भएकालाई पनि घर मर्मतका लागि कम्तीमा १० हजार रुपैयाँ दिनुपर्ने माग गरेको छ । उसले सामान्य क्षति पुगेका घरको लगत संकलन गरी स्थानीय तहले २ हजारदेखि ५ हजारसम्म सहयोग गर्नुपर्ने पनि सुझाएको छ । घर छैन, कहाँ जाने ?बाढीले घर बगाएका झापा गाउँपालिका ३ सिमलबारीका वृद्ध दम्पती अझै आफ्नो जमिनमा फर्केका छैनन् । सिमलबारी स्कुल परिसरको रेडक्रस आवासमा दुई सातादेखि आश्रित ८० वर्षीय भर्कुलाल र ७५ की सन्तला गणेशले बिलौना गरे, घरै छैन कहाँ गएर बस्नु । आवासगृहमा उनीहरू चाउचाउ र चिउराका भरमा छन् । १५ दिन भयो चाउचाउ चिउरा मात्रै खाइरहेका छौं, सन्तलाले भनिन्, भातको सितो नदेखेको धेरै भइसक्यो । शारीरिक रूपमा अस्वस्थ उनीहरूलाई सरकारले राहतका नाममा एउटा त्रिपाल र भुइँमा ओछ्याउने म्याट दिएको छ । दम्पतीले सरकारी निकायलाई सानो झुप्रो भए पनि बनाइदिन आग्रह गरेका छन् । बाढीले घर भत्काएकालाई सरकारले राहतस्वरूप १० हजार र खाना खर्च उपलब्ध गराउने निर्णय गरे उनीहरूले अहिलेसम्म उनीहरूले पाएका छैनन् । घर समान्य क्षति भएकाले राहत पाइसके, भर्कुलालले भने, हामीलाई कसैले एक सुको दिएको छैन । बाढीले झापा गाउँपालिकामा सबभन्दा बढी घर भत्काएको थियो । जिल्ला रेडक्रस सोसाइटीका अनुसार ७ सय ९५ घर पूर्ण र १ हजार ६ सय २५ घरमा आंशिक क्षति पुगेको छ । ३ हजार ६ सय ८६ घरमा सामान्य क्षति छ । राहतको चामल बेचेर उपचारसप्तरीको तिलाठी, कोइलाडीकी विमलीदेवी सदाको सकस झन् बढदो छ । न बस्ने घर छ न त सुत्ने ओछ्यान । भिजेरै वर्षा कटाउनुको विकल्प छैन । बाढीका बेला मृत्यु भएपछि सद्गत गर्ने जमिनसम्म नपाएर कोसीमा बगाइएका बालक कमलुकी आमा हुन् उनी । प्राणभन्दा प्यारो छोरालाई त बचाउन सकिएन, आफ्नो जीवन पनि बेकारजस्तै भएको छ, विमलीले भनिन्, यस्तो पीडा कसैलाई नआओस् । बाढीपछि कोसीको पश्चिमी तटबन्धमा पालमुनि बसोबास गर्दै आएको सदा परिवार केही दिनअघि थातथलो फर्कियो । तर, त्यहाँ बस्न सकिने अवस्था छैन । घर भत्किसकेको छ । पति फुदनले बाढीपूर्व धरानमा मजदुरी गरी परिवारको जीविका धान्दै आएका थिए । छोराको मृत्युपछि उनी गाउँमै छन् । घर नआऊँ पनि भएन्, आउँदा बस्ने अवस्था छैन, चारैतिर बगेको घरको टाटी देखाउँदै विमलीले भनिन्, यही झुप्रोमा खाना पकाउने, खाने, सुत्ने र एउटा चौपायासमेत बाँध्नुपर्ने विवशता छ । त्यो जग्गा पनि उनीहरूको निजी होइन । गाउँ ब्लकमै त्यहाँका ८७ परिवार मुसहर छाप्रो हालेर बसेका छन् । अहिले सरकारी स्तरबाट २ लाख र अन्य व्यक्तिबाट १ लाख ६० हजार गरी ३ लाख ६० हजार रुपैयाँ सहयोग प्राप्त भएको छ, फुदनले भने, ३ लाख ५० हजार रुपैयाँ राष्ट्रिय वाणिज्य बैंक हनुमाननगरमा खाता खोलेर राखेको छु, बाँकी १० हजार खर्च चलाउन घरमा राखेको छु । बस्तीका सबै परिवारको उस्तै बिजोग छ । २४ छाक चामल दिएर सरकार गयो, पञ्चा सदाले भने, अब खाद्यान्न सकिइसकेको छ, घरैघर बिरामी बढ्दै छन् । गाउँमा स्वास्थ्य टोली पुगिसकेको छैन । राहतमा आएको चामल बेचेर बिरामी तीन छोरीको उपचार गराइरहेको सदाले बताए । यस्तो बाध्यता बस्तीको सबै परिवारको हो । अधिकांश बालबालिका र वृद्धमा अहिले रुघाखोकी, ज्वरो, पखाला, दाँत दुख्नेलगायत समस्या देखिएको छ । पैसा छैन, घरैघर बिरामी छन् के गर्नु ? खान दिइएको चामल बेचेर भए पनि ज्यान त जोगाउनुपर्यो नि ? बद्री सदाले भने, सरकारले एकपटक मुरही र अर्कोपटक चामल दिएपछि फर्केरै आएन । (अर्जुन राजवंशी, वेदराज पौडेल, अवधेशकुमार झा, पर्वत पोर्तेल)"
मुलुकको हितमा डीपीआर बनाउनुस् : प्रधानमन्त्री,"काठमाडौं (कास) प्रधानमन्त्री शेरबहादुर देउवाले मुलुकलाई फाइदा हुने गरी पञ्चेश्वर बहुउद्देश्यीय आयोजनाको विस्तृत परियोजना प्रतिवेदन (डीपीआर) तयार गर्न ऊर्जा मन्त्रालय र पञ्चेश्वर प्राधिकरणका उच्च अधिकारीलाई निर्देशन दिएका छन् ।देउवाको भारत भ्रमणका क्रममा एक महिनाभित्र पञ्चेश्वरको डीपीआर तयार गर्ने सहमति भएको थियो । सहमतिअनुसार मंगलबारदेखि भारतको नयाँदिल्लीमा दुई देशका विज्ञ समूहबीच त्यस विषयमा दुईदिने बैठक हुँदैछ । भारतसँगको बैठकको पूर्वसन्ध्यामा आइतबार प्रधानमन्त्री कार्यालय सिंहदरबारमा सरोकारवाला निकायका पदाधिकारीसँगको बैठकमा देउवाले आयोजनाको उपभोगअनुसार परियोजनामा नेपालतर्फबाट कुल लागतको ३७ प्रतिशत र भारतले ६३ प्रतिशत लगानी गर्नुपर्ने सरकारको अडानमा कायम रहनसमेत निर्देशन दिए ।पञ्चेश्वर परियोजना सुरु भएको २१ वर्ष भयो, तर अझैसम्म कुनै उपलब्धि हुन सकेको छैन, देउवाले भने, अब नेपाललाई फाइदा हुने गरी पञ्चेश्वर परियोजनाको डीपीआरमा सहमति गर्नुहोस् ।प्रधानमन्त्रीले महाकाली सन्धिमा उल्लेख भएको भारतलाई तल्लो शारदाका लागि कर्णालीको पानी दिने भन्ने बुँदा हटाउन पनि निर्देशन दिएका छन् । बैठकमा जल तथा ऊर्जा आयोगका सचिव माधव बेल्बासेले उक्त परियोजनाको विस्तृत विवरणका साथै नेपाल र भारतको अडानका विषयमा प्रधानमन्त्रीलाई ब्रिफिङ गरेका थिए ।प्रधानमन्त्रीले बोलाएको बैठकमा उपप्रधान एवं परराष्ट्रमन्त्री कृष्णबहादुर महरा, अर्थमन्त्री ज्ञानेन्द्रबहादुर कार्की, ऊर्जामन्त्री महेन्द्रबहादुर शाही, सिँचाइमन्त्री सञ्जय गौतम, मुख्य सचिव, परराष्ट्र, ऊर्जा, सिँचाइ र प्रधानमन्त्री कार्यालयका सचिव, पञ्चेश्वर प्राधिकरणका पदाधिकारी तथा विज्ञ समूहका सदस्य सहभागी थिए ।"
१० हजारलाई माक्र्सवाद अध्ययन गराइने,"काठमाडौं (कास) कार्ल माक्र्स द्विशतवार्षिकी समारोह राष्ट्रिय समितिले १० हजार जनालाई माक्र्सवादको अध्ययन गराउने भएको छ । मुलुकका सबै कम्युनिस्ट पार्टीहरूसँग सम्बद्धहरूलाई माक्र्सवादबारे अझै बृहत् ज्ञान दिने उद्देश्यले अभियान सुरु गरिएको एमालेका उपमहासचिव एवं समितिका संयोजक घनश्याम भुसालले जानकारी दिए ।समितिले काभ्रेको धुलिखेलमा चलाएको पहिलो चरणको स्कुल शनिबार सकिएको छ। उक्त स्कुलमा एमाले, नेकपा संयुक्त, माओवादी केन्द्र, राष्ट्रिय जनमोर्चा नेपाल र स्वतन्त्र गरी ३५० बढी युवाको सहभागिता थियो । गहन छलफलका लागि उपस्थित सहभागीलाई पाँचवटा समूह बनाई अन्तरक्रियात्मक ढंगले विमर्श गरिएको आयोजनले जनाएको छ । द्वन्द्वात्मक तथा ऐतिहासिक भौतिकवाद, राजनीतिक अर्थशास्त्र, ज्ञान सिद्धान्त, माक्र्सवादी नारीवाद, विश्वव्यापीकरण र अन्तर्राष्ट्रिय राजनीति, बेल्ट एन्ड रोड इनिसिएटिभ र नेपालचीनभारतको त्रिदेशीय सहकार्यलगायत विषयमा राजनीतिज्ञ तथा विज्ञहरूबाट प्रशिक्षण र विमर्श गरिएको छ । नेताहरू मोहनविक्रम सिंह, वामदेव गौतम, कांग्रेस नेता प्रदीप गिरी र समाजशास्त्री चैतन्य मिश्रले माक्र्सवादबारे प्रवचन दिएका थिए ।"
एनआरएनए कतारमा नवीन,"काठमाडौं (कास) गैरआवासीय नेपाली संघ, कतारको अध्यक्षमा नगेन्द्र (नवीन) प्रसाद पोखरेल विजयी भएका छन् । कांग्रेस, माओवादी र जनजातिका गठबन्धनका तर्फबाट चुनावी मैदानमा उत्रिएका पोखरेलले एमालेमधेसवादी दलका उम्मेदवार मो मुख्तदा मुसलमानलाई हराएका हुन् । यस्तै, अन्तर्राष्ट्रिय समन्वय समिति सदस्यमा विमल सुवेदी र कुमार कार्की विजयी भएका छन् । प्रथम उपाध्यक्षमा तेज कटुवाल, द्वितीय उपाध्यक्षमा सुदर्शन भट्ट, तृतीय उपाध्यक्ष केशव ढकाल र महासचिव बुधवल गुरुङ विजयी भए ।"
कुलपतिको हैसियत दुरुपयोग गरे,"भरतपुर (कास) एमाले अध्यक्ष केपी ओलीले काठमाडौं नेसनल मेडिकल कलेजलाई दिएको सम्बन्धन नियतवश स्थगन गरिएको आरोप लगाएका छन् । मेडिकल कलेजलाई सम्बन्धन दिनेनदिने निर्णय लहड र दबाबमा गर्न नहुने उनको भनाइ थियो । मेडिकल कलेज सञ्चालक बसुरुद्धिन अन्सारीलाई एमालेले वीरगन्ज महानगरपालिकाको मेयरमा टिकट दिएलगत्तै सम्बन्धन खोसिएको हो, पत्रकार भेटमा उनले भने, सत्ताको दुरुपयोग बढेको छ ।अन्सारीको नाम सुन्नेबित्तिकै प्रधानमन्त्रीले कुलपतिको हैसियत दुरुपयोग गरेर स्वेच्छाचारी र दबाबमूलक ढंगले निर्णय गरेको उनले आरोप लगाए । चौतर्फी दबाबपछि त्रिभुवन विश्वविद्यालय कार्यकारी परिषद्को शनिबार बसेको बैठकले उक्त कलेजलाई दिएको सम्बन्धन स्थगत गर्ने निर्णय गरेको थियो । स्वास्थ्यमन्त्रालयले गठन गरेको छानबिन समितिले काठमाडौं नेसनलको शिक्षण अस्पताल वैध नभएको भनी प्रतिवेदन दिएपछि त्रिविले सम्बन्धन स्थगन गर्ने निर्णय गरेको हो । एमालेले मेडिकल कलेज सञ्चालन नगरेको उल्लेख गर्दै ओलीले मनमोहन मेडिकल कलेजको पूर्वाधार पुग्दापुग्दै पनि किन नदिएको भनी प्रश्न गरे । मनमोहनमा पूर्वाधार पुगेको छ कि छैन, हस्पिटल चलेको छ कि छैन, पढाउने शिक्षक छन् कि छैनन् ?, उनको प्रश्न थियो, कसको नाममा चलाउन पाउने, कसको नाममा चलाउन नपाउने ?प्रधानमन्त्रीको भारत भ्रमणको आलोचना गर्दै ओलीले भारत भ्रमणमा एउटा विषयमा लिखित सम्बोधन गर्दागर्दै प्रधानमन्त्री देउवाले विषयान्तर गरेर संसद्को निर्णयलाई धज्जी उडाएको आरोप लगाए ।"
पेन्सन क्याम्प निर्माणको विरोध,"पेन्सन क्याम्पका लागि बुटवल११, देवीनगरमा वैकल्पिक जग्गा रहेकाले त्यहीँ बनाउन उनीहरूले सुझाव दिएका छन् । सभासद विष्णु पौडेलले देवीनगरमा जग्गा हुँदाहुँदै फूलबारीमा पुरातात्त्विक स्थान ओगटेर पेन्सन क्याम्प सञ्चालन गर्न दिन नहुने बताए ।"
पहिरोले चामे सडक अवरुद्ध,"हामीसँग ठूलो मेसिन छैन । भाडामा लिनुपर्छ । जतासुकै पाइँदैन, उनले भने, बम नै हान्नुपर्ने अवस्था छ । नजिकै बस्ती भएकाले जोखिम छ, ठूलो मेसिन नै प्रयोग गर्नुपर्ने निष्कर्षमा पुग्यौं ।"
कोदारी राजमार्ग ठप्प,"सिन्धुपाल्चोक (कास) कोदारी राजमार्गको सिरिसेमा आएको बाढी र पहिरोले सडक बगाउँदा यातायात ठप्प छ । वर्षाले सडक भास्सिएको छ । खहरे बढेर ओहोरदोहोरमा समेत समस्या छ । स्कुले विद्यार्थी सबैभन्दा बढी प्रभावित भएका छन् । ठाउँठाउँमा पहिरो जाने र भोटेकोसीले सडक कटान गर्दै लगेकाले वर्षा नरोकिएसम्म अवरोध हटाउन कठिन छ । हिन्दी र जम्बुमा पहिरो थपिँदै गएकाले अवरोध हटाउन कठिन भएको हो । इलाका प्रहरी कार्यालय बाह्रबिसेका निरीक्षक पञ्चकुमार बाखुका अनुसार दिनैपिच्छे सडक अवरुद्ध हुन थालेको छ । सडकको माथिल्लो भागबाट ढुंगा खसिरहने भएकाले पैदल यात्रु बढी जोखिममा छन्, उनले भने । निजी विद्यालयकी शिक्षिका जानुका तिमल्सिनाका अनुसार अध्ययनका लागि आउजाउ गर्ने केटाकेटीको पढाइमा बाधा पुगेको छ । उनीहरूको आउजाउ कठिन भएको छ, उनले भनिन् ।"
ट्रम्पद्वारा उद्धारकर्ताको प्रशंसा,"टेक्सास (बीबीसी) अमेरिकी राष्ट्रपति डोनल्ड ट्रम्पले टेक्सास तथा लुजियाना राज्यका बाढी प्रभावित क्षेत्रको भ्रमण गर्दै उद्धारकर्ताको प्रशंसा गरेका छन् । श्रीमती मेलानियासहित प्रभावित क्षेत्र पुगेका ट्रम्पले पीडित र स्वयंसेवकलाई भेटेका थिए । उनले भने, तपाईंहरूले निकै कठिन काम पनि सारा विश्वको ध्यान आकर्षण हुने गरी असाध्यै राम्रो काम गर्नुभयो । टेक्सासमा एक साताअघि आएको विनाशकारी हार्भी आँधीले ५० जनाको मृत्यु भएको थियो । आँधीका कारण करिब ५० हजार मानिस अस्थायी शिविरमा बसिरहेका छन् । पानीको मात्रा कम भएपछि केही स्थानीयलाई घर फर्कन दिइएको छ । ट्रम्प र अमेरिकी प्रथम महिला केही दिनअघि पनि टेक्सासको भ्रमणमा गएका थिए । प्रत्यक्ष प्रभावित स्थानमा नपुगेका कारण उनीहरूको आलोचना भएको थियो । यस पटकको भ्रमणमा भने उनीहरूले बाढीपीडित र स्वयंसेवकलाई हयुस्टनमा भेटेर खाद्यान्न वितरणमा सरिक भएका थिए । उनीहरूले कतिपय बाढीपीडितसँग बसेर फोटो पनि खिचेका थिए ।"
शान्ति र स्थायित्वमा जोड,"आजदेखि सुरु भएको सम्मेलन सेप्टेम्बर ५ सम्म चल्नेछ । नवौं सम्मेलनमा ब्राजिल, रुस, चीन र दक्षिण अफ्रिकाका राष्ट्रपति क्रमश: मिचेल टेमेर, भ्लादिमिर पुटिन, सी चिनफिङ र ज्याकोब जुमा सहभागी छन् । भारतका तर्फबाट भने प्रधानमन्त्री नरेन्द्र मोदीले सहभागिता जनाएका छन् । यसअघि ३ दिने भ्रमणका लागि चीन प्रस्थान गर्नुअघि मोदीले ब्रिक्स सम्मेलनमा सकारात्मक नतिजाका लागि ठोस छलफल हुने विश्वास व्यक्त गरे । उनले चीन र भारतबीच ७३ दिन लामो सीमा विवाद समाधान भएको साता नबित्दै चीन भ्रमण गरेका हुन् । ब्रिक्सको आठौं सम्मेलन भारतको गोवामा भएको थियो । भ्रमणका क्रममा चिनियाँ राष्ट्रपति सी चिनफिङसँग हुने मोदीको भेटवार्तालाई विशेष चासोका साथ हेरिएको छ । यद्यपि उनीहरूबीचको औपचारिक द्विपक्षीय वार्ताबारे भने केही बताइएको छैन । डोक्लाम विवादको समाधान नभएसम्म त्यसको असर ब्रिक्स सम्मेलनमा पर्ने आशंका दुवै देशमा व्याप्त थियो । त्यसैले पनि डोक्लाम समस्या तत्कालका लागि समाधान भएको विश्लेषकको भनाइ छ । त्यसकारण सम्मेलनपछि पुन: दुई देशबीच सीमा संघर्ष सुरु हुन सक्ने आशंका व्याप्त छ । के हो ब्रिक्स ? ब्रिक्स विश्वका ५ उदीयमान अर्थतन्त्र भएका देशको समूह हो । यसमा ब्राजिल, रुस, भारत, चीन र दक्षिण अफ्रिका सदस्य छन् । सन् २००९ मा ब्रिक (ब्राजिल, रुस, भारत र चीन) का रूपमा स्थापित समूहमा सन् २०१० को डिसेम्बर २४ देखि दक्षिण अफ्रिका पनि समावेश भएको हो । यो समूहको पहिलो सम्मेलन सन् २००९ को जुन १६ मा रुसको एकतरिनवर्गमा भएको थियो । त्यसयता ब्रिक्सले बर्सेनि सम्मेलन गर्दै आइरहेको छ । स्वतन्त्र अन्तर्राष्ट्रिय संगठनका रूपमा स्थापित ब्रिक्सले सदस्य राष्ट्रहरूबीच आर्थिक, राजनीतिक र सांस्कृतिक क्षेत्रमा एकअर्कालाई सहयोग र समन्वय गर्ने जनाइएको छ । ब्रिक्स समूहका राष्ट्रले विश्वको २६ प्रतिशत क्षेत्रफल र ४२ प्रतिशत जनसंख्या ओगटेका छन् । यी पाँच देशमा विश्वको कुल गार्हस्थ उत्पादनको २३ प्रतिशत अंश छ ।"
मोदीले मन्त्री थपे,"नयाँदिल्ली (एजेन्सी) भारतीय प्रधानमन्त्री नरेन्द्र मोदीले मन्त्रिमण्डलमा व्यापक फेरबदल गरेका छन् । भारतीय सञ्चार माध्यमले सन् २०१९ को लोकसभा चुनावलाई लक्षित गरी मन्त्रिमण्डलमा फेरबदल गरिएको जनाएका छन् । नयाँ परिवर्तन अनुसार ४ राज्यमन्त्रीको पदोन्नति भएको छ । साथै ९ जनालाई राज्यमन्त्रीको शपथग्रहण गराइएको छ । यसअघि राज्यमन्त्री रहेका धर्मेन्द्र प्रधान, निर्मला सीतारमण, मुख्तार अब्बास नकवी र पीयूष गोयल आइतबार मन्त्री बनेका हुन्। मोदी सरकारमा एक मात्र मुस्लिम नेता नकवी बीजेपीका प्रभावशाली नेता मानिन्छन् । उनले अल्पसंख्यक मामिला मन्त्रीका रूपमा शपथ लिएका हुन् । नयाँ मन्त्रिमण्डलमा मोदीले सीतारमणलाई रक्षामन्त्रीको जिम्मेवारी दिएका छन् । उनी भारतको दोस्रो महिला रक्षामन्त्री बनेकी हुन् । त्यसैगरी पीयूष गोयल रेलमन्त्री भएका छन् । शिवप्रताप शुक्ल, अश्विनी कुमार, वीरेन्द्र कुमार, अनन्तकुमार हेगडे, राजकुमार सिंह, हरदीप सिंह पुरी, गजेन्द्र सिंह शेखावत, सत्यपाल सिंह र केजे अल्फोन्स राज्यमन्त्रीमा चुनिएका हुन्। भारतीय सञ्चार माध्यमले पूर्वकर्मचारीलाई मन्त्री पदको जिम्मेवारी दिएको भन्दै मोदीको आलोचना गरेका छन् । उनीहरूले भारतीय जनता पार्टीमा नेताको खडेरी परेको व्यंग्य गर्दै समाचार प्रसारण गरेका छन् । नवनियुक्त मन्त्रीमध्ये राजकुमार सिंह, सतपाल सिंह, हरदीप सिंह, केजे अल्फोस पूर्वकर्मचारी हुन् । मन्त्रिपरिषद्मा सरकार गठबन्धन दलबाट भने कुनै मन्त्री थपिएका छैनन् । यसैबीच भारतीय प्रधानमन्त्री नरेन्द्र मोदी मन्त्रिमण्डल पुनर्गठनपछि ब्रिक्स सम्मेलनमा भाग लिन चीनको सियामेन पुगेका छन् । डोक्लाम विवाद तत्कालका लागि समाधान भएको सातापछि मोदी चीन पुगेका हुन् ।"
भारतीय सेनाको गोलीले ५ वर्षीयाको मृत्यु,दुई देशबीच विभाजित क्षेत्र कश्मीर दुवैले दाबी गर्दै आएका छन् । सन् २००३ मा दुई देशबीच युद्धविरामको सहमति भए पनि समयसमयमा झडप हुने गरेको छ ।
मुसर्रफ पाकिस्तान फर्कने,"इस्लामावाद (सिन्ह्वा) पाकिस्तानी पूर्वराष्ट्रपति परवेज मुसर्रफले पूर्वप्रधानमन्त्री बेनेजिर भुट्टोको हत्याबारे लागेको मुद्दाको सामना गर्न देश फर्कने बताएका छन् । पाकिस्तानी अदालतले भुट्टोको हत्यासम्बन्धी मुद्दामा सुनुवाइ गर्दै मुसर्रफलाई फरार अभियुक्त भएको बताएको थियो । अदालतले उनको नाममा रहेको सम्पत्ति रोक्का गर्न आदेश दिएको थियो । मुसर्रफद्वारा आइतबार जारी बक्तव्यमा उल्लेख छ, रावलपिन्डीप्रति आतङ्कवाद अदालतको फैसला मेरो विरुद्धमा छैन । त्यसैले पक्कै पनि म पाकिस्तानमा आउनेछु र उक्त मुद्दाको सामना गर्नेछु । उनले आफूलाई बेनेजिर भुट्टोको हत्या आरोपमा मुछिएकोमा दु:ख व्यक्त गरे । उनले भने, उनको असामयिक तथा दु:खद हत्यामा मेरो कुनै सम्लग्नता रहेको छैन ।"
फिक्सनजस्तै ननफिक्सन,"भुइयाँ मा सामान्य मानिसहरूको कथाव्यथा रहेको यज्ञशले बताए । हाम्रा मिडियाकर्मीदेखि लेखकसाहित्यकारसम्मले प्राय: मध्यम वर्गका अजेन्डाहरू मात्रै बोकिरहेको देखिन्छ, उनले भने, आर्थिक रूपमा कमजोर यस्ता भुइँमान्छेहरू छन्, जसको कथा हाम्रो समाज रूपान्तरणका पनि कथा हुन्, उनीहरूलाई पुस्तकको पात्र बनाएको हुँ । मुलुकमा विभिन्न समयमा भएका राजनीतिक र सामाजिक आन्दोलनको प्रभावचित्रण र ती आन्दोलनहरू कति सफल भए भनेर नाप्न पनि पुस्तक सहयोगी बन्न सक्ने उनले बताए ।उक्त पुस्तक फाइन प्रिन्टले छापेको हो ।"
बम्पर ओपनिङ,"काठमाडौं पहिलो पटक निर्देशनमा हात हालेकी अभिनेत्री झरना थापाले ए मेरो हजुर २ बाट व्यापारिक सफलता पाएकी छन् । तीन दिने विकेन्डमा फिल्मले बम्पर ओपनिङ गरेको वितरकले दाबी गरेका छन् ।फिल्मले बम्पर ओपनिङ गरेको छ, काठमाडौं वितरक गोविन्द शाहीले कान्तिपुरसँग भने, शनिबारको कलेक्सन त अहिलेसम्मकै उच्च हो । कल्पनै गर्न नसक्ने गरी दर्शक ओइरिएका छन् । फिल्मको कलेक्सन देखेर हलवाला आफैं आत्तिएका छन् । नाइट सो समेत हाउसफुल भएको छ । देशभर झन्डै ८५ स्क्रिनमा रिलिज भएको फिल्मले काठमाडौंमा मात्रै ३५ भन्दा बढी स्क्रिन पाएको छ ।वितरक शाहीका अनुसार, फिल्मले रिलिजको दिन शुक्रबार ४५ लाख रुपैयाँभन्दा बढी व्यापार गरेकोमा शनिबार बढेर झन्डै ८८ लाख रुपैयाँको कलेक्सन गरेको छ । तीन दिनमा मात्रै फिल्मले काठमाडौंका हलबाट १ करोड ३८ लाख रुपैयाँ ग्रस कलेक्सन गरेको उनले बताए । उनले थपे, आज आइतबार बिदा परेकाले पनि व्यापार उच्च नै रह्यो । हामी नेपाली फिल्मका लागि यो सुखद पक्ष हो । ए मेरो हजुर २ मा दर्शकचापले गर्दा विदेशी फिल्मलाई समेत ठूलो धक्का लागेको छ । अधिकांश हलबाट विदेशी फिल्म उतारेर ए मेरो हजुर २ लगाइएको छ । गत शुक्रबार नै अजय देवगन स्टारर बलिउड फिल्म बादशाहों र हलिउड फिल्म बेबी ड्राइभर रिलिज भएका थिए ।फिल्मको मोफसल वितरणको जिम्मा सम्हालेका केदार पराजुलीले ए मेरो हजुर २ को व्यापारलाई ऐतिहासिक भनी टिप्पणी गरे । आज त फिल्मले भयंकर नै हान्यो । कतिपय हलको कलेक्सन विश्वास नलागेर दोहोर्याएर नै सोध्नुपर्यो, वितरक पराजुलीले ३५ सय रुपैयाँ कलेक्सन नगर्ने नवलपरासीको कावासोतीमा समेत ३५ हजार रुपैयाँको व्यापार भएको उदाहरण दिँदै थपे, सानो स्टेसनमा समेत एकदम राम्रो व्यापार हुँदा त हाम्रो दिमाग खराब भएको छ, खुसीले । कहाँबाट आएका त्यति धेरै मान्छे ? पराजुलीका अनुसार, झरनाको फिल्मले मोफसलबाट मात्रै तीन दिनमा झन्डै १ करोड ६० लाख रुपैयाँको ग्रस कलेक्सन गरेको छ । फिल्मले देशभरबाट तीन दिनमा झन्डै ३ करोड रुपैयाँको ग्रस कलेक्सन गरेको वितरकहरूले दाबी गरेका छन् ।सुनीलकुमार थापाले निर्माण गरेको फिल्मले सिंगल स्क्रिन र मल्टिप्लेक्स दुवैमा सुखद व्यापार गरेको छ । राजधानीको अग्रणी मल्टिप्लेक्स क्यूएफएक्सका ४९ सोबाट मात्रै फिल्मको विकेन्ड कलेक्सन झन्डै ३८ लाख भएको छ, जुन यसै वर्ष रिलिज प्रेमगीत २ भन्दा ५ लाख रुपैयाँले बढी हो । शुक्रबार र आइतबार झन्डै ११११ लाख रुपैयाँ कलेक्सन गरेको ए मेरो हजुर २ ले शनिबार १६ लाख रुपैयाँको टिकट बिक्री गरेको थियो ।फिल्मको सुखद ओपनिङले उत्साहित बनेकी निर्देशक थापाले ए मेरो हजुर ३ समेत बनाउन जोस बढेको सुनाइन्, दर्शकले फिल्म हेरेपछि ए मेरो हजुर ३ अब कहिले हेर्न पाइन्छ भनेर सोध्नुभएको छ । यो माया देख्दा त ल्याइहालूँ भएको छ । उनले रिलिज अगावै फिल्म सफल होलानहोला भन्ने कुराले पिरोल्दा आफ्नो नायिकाको छविमा समेत धक्का लाग्छ कि भन्ने डर अहिले आएर दूर भएको बताइन् ।गीत, प्रोमो, लोकेसन र मेकिङ गतिलो हुनुका साथै नयाँ कलाकार भएका कारणले पनि फिल्म चलेको बताइएको छ । वितरक पराजुलीले भने, फिल्म हेरेर दर्शकले मजा लिएका छन् । वर्ड अफ माउथ राम्रो भएकैले व्यापार बम्पर भएको हो ।उक्त फिल्ममा साम्राज्ञी राज्यलक्ष्मी शाह, सलिनमान बनिया, सलोन बस्नेत, बुद्धि तामाङ, विल्सनविक्रम राई, अम्बर सुवेदी, सुमन पौडेल, अनुभव रेग्मीलगायतको अभिनय छ ।"
सुवेदी र चैतुलाई बीपी,काठमाडौं (कास) जननायक बीपी कोइराला स्मृति ट्रस्टले बीपी साहित्य सम्मान पुरस्कार वरिष्ठ साहित्यकार प्रा अभि सुवेदीलाई र सेनानी सम्मान पुरस्कार प्रजातान्त्रिक संघर्षमा महत्त्वपूर्ण योगदान पुर्याएका दाङका तीर्थराज चैतुलाई दिने भएको छ । यी पुरस्कार बीपी जयन्ती भदौ २४ मा प्रधानमन्त्री शेरबहादुर देउवाले प्रदान गर्ने विज्ञप्तिमा उल्लेख छ ।
छानबिनमा छलछाम,"गुलरिया भारतको बहराइच जिल्ला जिगनिया बस्ने कमला देवीले झूटो विवरण दिई स्थानीय प्रशासनबाट ५ महिनाअघि नागरिकता लिएको उजुरी पर्यो । उनीविरुद्ध बहराइचकै बद्लुरामसँग विवाह भएको प्रमाणसहित उजुरी परेको थियो । कमलाले बढैयाताल२ का प्रमेश्वर कुर्मीसँग विवाह गरेको झूटो विवरण पेस गरी रेश्मा कुर्मीका नामबाट २०६१ असार २ मा जिल्ला प्रशासनबाट अंगीकृत नागरिकता प्राप्त गरेकी थिइन् । भारतमा रहेको मतदाता सूचीमा उनको नाम थियो । तीलगायत विभिन्न प्रमाण पेस गर्दै गत चैत २९ मा उजुरी परे पनि त्यसबारे स्थानीय प्रशासनले कुनै छानबिन गरेको छैन । तत्कालीन प्रमुख जिल्ला अधिकारी नरेन्द्र दाहालद्वारा हस्ताक्षरित ११५८ नम्बरको नागरिकतामार्फत कमलाले नेपाली नागरिकको हैसियतमा विभिन्न सुविधा लिइरहेकी छन् ।एक वर्षअघि पनि साबिकको सोरहवा६ का सुवराती साईलगायत ७ भारतीय नागरिकले फर्जी विवरण देखाएर नागरिकता लिएको भन्दै उजुरी परेको थियो । सुवरातीको मतदाता सूचीमा परिचयपत्र नं २६२७ उल्लेख रहेको प्रमाण पेस गरिएको थियो । यी केही प्रतिनिधि घटना मात्र हुन् । एक दशकको अवधिमा झूटो विवरण दिई नेपाली नागरिकता प्राप्त गरेको भन्दै ४ सय ५० भन्दा बढी उजुरी परेका छन् । उजुरी परेका अधिकांश फायल गायब छन् । ४ वर्षअघि गुलरिया नगरपालिका र राजापुरबाट गैरनागरिकले पनि नागरिकता प्राप्त गरेको भन्दै स्थानीयवासीले नामसहित र बेनामी उजुरी दिए । छानबिन नहुँदै ती फायल हराएको जिल्ला प्रशासनका एक कर्मचारीले बताए । उजुरी दिएका आधारमा छानबिन गर्न अख्तियार र गृहमन्त्रालयबाट कुनै प्रतिक्रिया नआएको मुद्दा फाँटका नासु डिल्लीराज पौडेलको दाबी छ ।पठाइएका फाइलसमेत गृहमा भेटिँदैनन् । २०६३ को नागरिकता वितरण टोलीले दिएका विवादास्पद गैरनागरिकको नागरिकताको अनुसूचीसमेत जिल्ला प्रशासन कार्यालय, नगरपालिका र गाउँपालिकाबाट समेत गायब छन् । प्रहरी र अख्तियार दुरुपयोग अनुसन्धान आयोगले २०६३ मा गुलरियाका तीनजनाविरुद्ध परेका उजुरीमा छानबिन गरेको थियो । छानबिन क्रममा गुलरिया नगरपालिका कार्यालय र स्थानीय प्रशासनबाट अनुसूची गायब भएको खुलेको थियो । गुलरिया नगरपालिका र जिल्ला प्रशासन कार्यालयमा अनुसूची खोज्न पुगेका प्रहरी र अख्तियार अधिकारीले नपाएपछि गैरनागरिकले नागरिकता लिएको घटनालाई थप रहस्यमय बनाएको थियो । सहायक प्रजिअ गन्जबहादुर एमसीले झूटो विवरण दिई नागरिकता लिएकाहरूमाथि छानबिन भइरहेको बताए । ६ जनाको खारेजी०६३ र ०७० को टोलीमा झूटो विवरण पेस गरी नेपाली नागरिकता पेस गरेका ६ गैरनागरिकको नागरिकता खारेज भएको छ । झूटो विवरण पेस गरी नागरिकता पाएका साबिक गुलरिया७ का रामप्रसाद लोनिया, गुन्नु गडरिया, गुलरिया१२ का चेतराम भुर्जी, मन्साराम भुर्जी र वैद्यनाथ भुर्जीको नागरिकता खारेज गरिएको प्रशासनले जनाएको छ । यसैगरी ०७० को टोलीबाट झूटो विवरण पेस गरेकी राजापुरकी सन्ना सिद्दिकीको नागरिकता खारेज भएको छ । गुलरिया१४ का सञ्जय सिंहको नागरिकताको कारबाहीका लागि गृहमन्त्रालयमा पठाइएको छ । कार्यालयका अनुसार सिंह भारतीय नागरिक भएको प्रमाणसहित उजुरी परेको थियो ।"
मलेसियामा ८ नेपाली सम्पर्कविहीन,"आफ्ना सातजना साथीसहित नीरेन्द्र सम्पर्कविहीन भएपछि सप्तरीको रम्पुरा मल्हनियास्थित उनको घरमा रुवाबासी चलेको छ । नीरेन्द्रकी पत्नी रम्भादेवीले भनिन्, सरकारले मेरा श्रीमान्सहित सम्पर्कविहीन भएका नेपालीको अवस्था पत्ता लगाउन सहयोग गरोस् ।"
कान्तिपुरकर्मी पुरस्कृत,कास्की (कास) कान्तिपुरकर्मी लालप्रसाद शर्माले स्व क्याप्टेन रुद्रमान गुरुङ स्मृति गाउँ पर्यटन पत्रकारिता पुरस्कार प्राप्त गरेका छन् । गाउँ पर्यटन प्रवद्र्धन मञ्च (भिटोफ) पोखराको दोस्रो अधिवेशनका अवसरमा उनलाई ११ हजार १ सय ११ नगदसहित सम्मानपत्र प्रदान गरिएको हो ।
पहुँचवाला ले पुल अलपत्र पारे,"बझाङबाजुरा सम्झौताअनुसार काम भएको भए बाजुरा साँफेमार्तडी सडक खण्डको गुइगाढमा ४ वर्षअघि नै पुल बनिसक्ने थियो । तर, ठेकेदारले काम गरेनन्् । सम्झौताको अवधि सकिएयता ४ वर्षदेखि लगातार म्याद भने थपे । उच्च राजनीतिक पहुँच बनाएका निर्माण व्यवसायीले बाजुरा, बझाङलगायत दुर्गम क्षेत्रका विकास निर्माण ओगटेर वर्षौंसम्म अलपत्र पारिरहेका छन् ।बाजुराको सदरमुकाम मार्तडी जोड्ने सडकको गुइगाढमा पुल निर्माणका लागि सडक विभागसँग राजेन्द्र निर्माण सेवाले २०६८ मै सम्झौता गरेको थियो । ०७० साउन मसान्तभित्र काम पूरा गरिसक्ने सर्त भए पनि ०७४ साउन बित्दासमेत काम पूरा गरेको छैन ।सदरमुकामदेखि करिब २४ किलोमिटरको दूरीमा पर्ने गुइगाडमा पुल नहुँदा वर्षाको समयमा यातायात सेवा अवरुद्ध हुँदै आएको छ । वर्षामा निकै जोखिम मोलेर गुइगाड आवतजावत गर्नुपरेको छ । वर्षा बढी भएको दिन सवारी साधन रोकिन्छन्, यातायात व्यवसायी शेरबहादुर रावतले भने । निर्माण कम्पनीका सञ्चालक भीमबहादुर साउद भने स्थानीय निर्वाचनमा डडेल्धुराको परशुराम नगरपालिकामा प्रमुख बनेका छन् ।पहुँचवाला ठेकेदारहरूले विकट क्षेत्रतिर ठेक्का ओगटेर वर्षौंसम्म काम सम्पन्न नगर्ने प्रवृति प्राय: सबैतिर एकैनासको देखिएको छ । ठेक्का स्वीकृत भएको ७ वर्ष बितिसक्दा पनि बझाङको उत्तरी क्षेत्रलाई यातायात सञ्जालमा जोड्ने पक्की निमार्णको काम अझै सुरु भएको छैन । तल्कोट गाउँपालिकाको देवसैनमा सेती नदीमा निर्माण हुनुपर्ने उक्त पुलको ठेक्का २०६८ सालमा स्वीकृत भएको थियो । निर्माणको जिम्मा याक्थुहाङ निर्माण सेवा प्रालिले लिएको हो । कम्पनी याक्थुहाङका प्रमुख तेजकुमार कुरुमबाङ निर्माण व्यवसायी संघका केन्द्रीय उपाध्यक्ष हुन् ।पुल नभएका कारण गाउँलेले चन्दा उठाएर बनाएको सडकसमेत प्रयोगमा आउन नपाएको उनीहरू बताउँछन् । गाडीको सुविधा होला भनेर घरघरबाट पैसा उठाएर सडक बनायौं, रिलुका धनबहादुर बोहराले भने, सबै गाउँमा बाटो पुगे पनि पुल नभएका कारण गाडी चल्न सकेको छैन । हामीले खाइनखाई पैसा उठाएको कामै भएन । कुरुमबाङ भने पुरानै कबोल लागतमा पुल निर्माणको काम गर्न नसक्ने बताउँछन् । उनले भने, राष्ट्र बैंकले निकाल्ने बजार मूल्य वृद्धिको सूचकअनुसार लागतमा वृद्धि नगरे पुल सकिँदैन । पुल निर्माणका लागि आवश्यक पर्ने मेसिन लैजानका लागि फराकिलो बाटो नभएका कारण निर्माण सुरु गर्न नसकेको उनले बताए । तर सडक नभएका कारण पुल बनाउन नसकेको भन्नु ठेकेदारको बहाना मात्र भएको तल्कोट गाउँपालिकाका अध्यक्ष लालबहादुर विष्टले बताए ।करिब १२ करोडको लागतमा निर्माण हुने सो पुलको काम सुरु गर्नका लागि ठेकेदारले सात वर्षअघि १ करोड रुपैयाँ पेस्की पनि लिइसकेको तर काम गर्न आलटाल गर्दै आएको पुल निर्माण चैनपुर ताक्लाकोट सडक आयोजना कार्यालयले जनाएको छ । आयोजना कार्यालयका एक कर्मचारीले भने, पहिले सडक छैन भन्यो, अहिले लागत बढाउनुपर्छ भनेर रोकिराखेको छ । पहुँचवाला ठेकेदार यस्तै हुन् । विभागले प्रत्येक वर्ष म्याद थपेकै छ । यता डिभिजन सडक कार्यालयका प्रमुख ललिजन खनालले हचुवाका भरमा टेन्डर लगाउने र पछि विभिन्न बहानामा काम नगर्ने ठेकेदारको प्रवृत्तिका कारण पुल निर्माणमा ढिलाइ भएको बताए ।"
आयोग प्रतिवेदन त्रुटिपूर्ण,"अध्यक्ष थापाले एकै चरणमा मंसिर १० गते प्रदेश र संसद्को निर्वाचन गर्ने पूर्वनिर्णयलाई ९ दिनमै बदलेर २ चरणमा गर्ने निर्यणप्रति आपत्ति प्रकट गरे । दुई चरणमा निर्वाचन गर्दा ११ दिनसम्म मतपेटिकाको सुरक्षा कसरी गर्ने र स्वतन्त्र तथा निष्पक्ष निर्वाचनको विश्वसनीयता कसरी कायम गर्ने भन्नेबारे निर्वाचन आयोगले विचार पुर्याउनुपर्छ, उनले भने । एक फरक प्रसंगमा उनले मुलुकमा भएका घटनाक्रमहरूलाई हेर्दा देश दुई राजनीतिक ध्रुव र कित्ताका बीचमा देखिएको बताए । उनले आगामी निर्वाचन पनि आत्मसमर्पणवादी मानसिकताका पक्षधर र राष्ट्रवादी विचारका बीचमा हुने दाबी गरे ।"
घर बनाउँदै बाढीपीडित,"पालमा निकै गर्मी हुने भएकाले रूखुमुनि रात बिताउनुपरेको उनीहरूको गुनासो छ । बाढीले घर भत्काएप्छि निकै दु:ख पाइयो । तर, त्यही सम्झेर कति दिन बस्नु ? भत्केको घरका सामान जोडजाड गरेर पुनर्निर्माणको तयारीमा छौं, राप्ती नदीले पीडित सावित्री दमैले भनिन् । बाढीले घरसँगै खाद्यान्न पनि माटामा मिलाएपछि जनजीवन संकटमा छ । रोपिएको बाली बालुवाले पटान गरेकाले आगामी दिनमा पनि खाद्यान्न अभावको समस्या नटुंगिने देखिन्छ । पीडितहरू अहिले विभिन्न संघसंस्थाले दिएका एक(दुई किलो खाद्यान्नका भरमा जीवन निर्वाह गरिरहेका छन् । घर बनेपछि मजदुरी गरेर भए पनि परिवार पाल्ने आँट बोकेका छन् उनीहरूले । घर भत्केर अन्नपात सबै बर्बाद भएपछि दु:ख लाग्नु स्वाभाविक हो तर ज्यान त जोगिएको छ नि । गुमाएका घर फेरि बनाउँदै छौं, स्थानीय राधेश्याम चौधरी भन्छन् । राप्ती सोनारीको लालपुर गाउँ अन्य स्थानभन्दा सुरक्षित मानिन्थ्यो । अग्लो स्थानमा रहेकाले यसअघिका बाढीले उक्त गाउँमा क्षति पुर्याउन सकेको थिएन । तर यसपालिको बाढीमा सिक्टा सिँचाइ योजनाको अगैयास्थित मूल नहर बन्द भएकाले यहाँ पनि पानी पस्यो । राति स्थानीयले जानकारी पाएपछि मात्रै ढोका खोलिएकाले बढी क्षति भएको हो । अधिकांश घर भत्किएपछि गाउँ खण्डहरजस्तै बनेको छ । बाढी हटेपछि जनजीवन भने सामान्य बन्दै गएको छ । काठसमेत बगेका पीडितलाई घर बनाउन स्थानीय सामुदायिक वनबाट सहयोग गरिएको छ । बस्न घर चाहियो नै अरूले दिएको राहतका भरमा कति दिन चल्छ र ? त्यसैले तत्कालका लागि टहरा बनाएको छु । विस्तारै पहिलेकैजस्तो घर बनाउँछौं, स्थानीय डोटी नेपालीले भने, पहिले पनि मजदुरी गरेरै परिवार पालेको हुँ । यहाँका अधिकांश स्थानीयको आर्थिक अवस्था कमजोर छ । युवाहरू देशभित्रै र भारतका विभिन्न सहरमा मजदुरी गर्न जान्छन् । कतिपय वैदेशिक रोजगारीमा छन् । लामो समय विदेशमा बिताएका केहीले पक्की घर बनाएका छन् । बाढीले ती घरमा पनि क्षति पुर्याएको छ । बाढीले बाँकेमा ४५ हजार सर्वसाधारण प्रभावित भएका छन् । तीन हजारभन्दा बढीको घर भत्किएको छ । सुत्केरीलाई राहतबाढी प्रभावित सुत्केरी र शिशुहरूलाई लत्ताकपडा र पोषणयुक्त खानेकुरा वितरण गरिएको छ । बाढीपछि सुत्केरीको अवस्थाबारे कान्तिपुर दैनिकमा समाचार प्रकाशित भएपछि थुप्रै संघसंस्थाले सुत्केरी र शिशु लक्षित गरी राहत वितरण गरिरहेका छन् । भार्गव विकास बैंकले बाढी प्रभावित क्षेत्र सोनारी गाउँपालिका( २ का ६० भन्दा बढी सुत्केरी र शिशुलाई नयाँ कपडा र पोषिलो खानेकुरा दिएको छ ।बैंकका कार्यकारी निर्देशक पुष्करराज जोशीले उनीहरूको अवस्था देखेर सहयोग गरेहको बताए । राप्ती नदीमा आएको बाढीका कारण त्यस क्षेत्रका अधिकांश घर डुबामा परेका थिए । घर भत्किँदा उनीहरू बेघरबार भएका छन् । घरविहीन भएका कतिपय सुत्केरी आमाहरू सुतक बस्ने ठाउँसमेत पाएनन् ।"
राहत बाँड्नै झन्झट,"राहत वितरणमा एकद्वार प्रणालीका नाममा कडीकडाउ गरिँदा बाढीपीडितसम्म सामग्री पुर्याउन झन्झटिलो भएको दाताहरूको गुनासो छ । पीडितले पनि सरकारी निकायले राहतमा सिन्डिकेट लगाएको आरोप लगाउँदै पर्याप्त सहयोग नपाएको बताएका छन् ।राहत लिएर पुगेका संस्थाले आफूखुसी बाँड्न पाउँदैनन् । उनीहरूले सरकारी निकायले तोकेको परिमाणमा सामग्री उपलब्ध गराउनुुपर्ने व्यवस्था छ । काठमाडौंस्थित कालीमाटी तरकारी थोक बिक्रेता संघको टोली केही दिनअघि राप्ती सोनारी गाउँपालिकाका पीडितलाई राहत लिएर पुग्यो । प्रतिपरिवार १० किलो चामल, एक किलो दाल, नुन र तेल वितरण गर्ने संघको तयारी थियो । तर, राहत वितरणमा खटिएका जिल्ला कृषि विकास कार्यालयका प्रमुख कृष्णबहादुर बस्नेतले ३ किलोभन्दा बढी वितरण गर्न नपाइने भन्दै रोके । संघका पदाधिकारी वडा नं ३, ४ र ५ का ४ सय परिवारका लागि राहत बाँड्न बैजापुर पुगेका थिए । तर, सरकारी अधिकारीले तीनतीन किलो चामल तौलेर दिने भनेपछि उनीहरू गाउँमै जिम्मा लगाएर हिँडे । राहत लिन आएका सर्वसाधारणले कृषि प्रमुख बस्नेतमाथि आक्रोश व्यक्त गरे । यी सरकारी मान्छेलाई आफ्नो घरबाट दिएजस्तो किन गर्नुपर्यो ? राहत दिन आएकालाई पनि सहयोग गर्न नदिने कस्तो अचम्म ?, सुनीता नेपालीले भनिन्, एकदुई किलो राहत कति दिन पुग्छ र ? एकैपल्ट अलि राम्रो गरी सहयोग गरिदिए हुन्थ्यो ।राप्तीसोनारी गाउँपालिकाका बाढीपीडितले चारपल्ट राहत पाएका छन् । तर, एकपटकमा दुईतीन किलो चामल मात्र हुने भएकाले उनीहरूले सहज अनुभूति गर्न पाएका छैनन् । जिल्ला दैवीप्रकोप तथा उद्धार समितिले बाढीपीडित सर्वसाधारणलाई खाद्यान्न सहयोगका लागि जिल्ला कृषिलाई जिम्मेवारी दिएको छ । परिवार ठूलो छ, दुई दिनभन्दा बढी चल्दैन, बैजापुरकी रामकुमारी थारूले भनिन्, आज १० किलो चामल पाइन्छ भन्ने सुनिएको थियो तर फेरि पनि तीन किलो नै दिइयो । राहतकै लागि यसरी कति दिन दौडधुप गरिरहने ? एकैपल्ट ठूलो परिमाणमा राहत दिए केही दिन छाक टार्न सहज हुने पीडितको बुझाइ छ । वितरणका लागि दैवीप्रकोप समितिले कृषिबाट अनुमति लिनुपर्ने व्यवस्था छ । राहत दुरुपयोग हुन नदिन एकद्वार प्रणाली लागू गरे पनि वितरण प्रक्रिया सहज हुनुपर्छ । कृषिले वितरण प्रक्रिया आफूखुसी खुम्च्याएको पीडितको गुनासो छ । कृषिप्रमुख बस्नेतले भने राहत वितरण सिस्टमअनुसारै भइरहेको दाबी गरे । राहत खाद्यान्नको परिमाण निश्चित गर्नुको कारण भने खुलाउन सकेनन् । हाम्रो सिस्टम छ, त्यहीअनुसार राहत वितरण गरिरहेका छौं । तर, यति नै दिनुपर्छ भन्ने तोकिएको छैन, उनले भने ।"
भारतीय बाटो भएर सदरमुकाम,"सर्लाही सदरमुकाम मलंगवाबाट ३ किमि टाढाको त्रिभुवननगर बजार टापुमा परिणत भएको छ । भारतीय सीमासँग जोडिएको बजार टापु बनेको २ साता पुग्यो । अहिले यहाँका स्थानीयलाई सदरमुकाम पुग्न भारतीय बाटो हुँदै जानुपर्ने बाध्यता छ ।साउन अन्तिम साताको बाढीले सडक बगाउँदा बजार टापु बनेको हो । स्थानीयले तत्काल सडक मर्मतको माग गरेका छन् । रातबिरात कोही बिरामी भए आपतै पर्छ, त्रिभुवननगरका राजन सिंहले भने, भारततर्फको बाटो पनि राति सुरक्षाका कारण बन्द हुन्छ । सदरमुकामसँग जोडिएको गाउँको यस्तो अवस्था छ । बाढीपछि यहाँको जनजीवन अझै सामान्य अवस्थामा फर्किन सकेको छैन । मलंगवासँगै जोडिएको यो गाउँको जस्तो अवस्था जिल्लाका दर्जनौं बस्तीको छ । राहतभन्दा पनि सडक मर्मतलाई पहिलो प्राथमिकता दिनुपर्ने स्थानीयको माग छ । सडक भत्किँदा राहत पुर्याउनसमेत कतिपय स्थानमा कठिनाइ छ । मलंगवादेखि पश्चिम दक्षिणका बस्ती बढी प्रभावित छन् । प्रमुख जिल्ला अधिकारी प्रदीपराज कँडेलले बाढीले भत्काएका सडक र तटबन्धको पुनर्निर्माण र राहत वितरणलाई प्राथमिकता दिने काम भइरहेको बताए । खैर्वामा तटबन्धको काम सुरु भएको छ, उनले भने, वाग्मतीले तटबन्ध बगाएकाले पश्चिम भेगमा अझै जोखिम छ । आसन्न चुनावका लागि सुरक्षा दृष्टिकोणले पनि सडक निर्माण आवश्यक छ । हुलाकीसँगै आसपासका सबैजसो सडक जीर्ण बनेका छन् । नागरिक अगुवा शिवचन्द्र चौधरीले दक्षिणका सबै सडक जीर्ण भएको बताए । सडक मर्मतलाई पहिलो प्राथमिकता दिएर काम गरिदिनुपर्यो, उनले भने, बाटो बनेपछि राहत वितरणमा पनि सहज हुन्छ । गाउँमा बिरामी पर्दा सडककै कारण कतै जान नसकेर उपचारबाट वञ्चित हुनुपर्ने अवस्था छ ।नेपाली सेनाले मलंगवालगायत केही स्थानमा नाला सफा पार्ने र स्थानीय जुटेर गरेको बाटो निर्माणमा सहयोग पुर्याइरहेको छ । प्रजिअ कँडेलले पूरै ध्यान राहत वितरण, बाटो मर्मत र तटबन्ध निर्माणमा केन्द्रित गरेको जनाए । तटबन्ध र सडक मर्मतका लागि सम्बन्धित निकायलाई दैनिक घचघच्याइरहेको छु, उनले भने, राहतका लागि १० टोली परिचालन गरिएको छ । दिनभरि आफैं पनि कुदिरहेको छु ।बाढीका बेला उद्धार र राहतमा स्थानीय प्रशासनले राम्रो काम गरेको उल्लेख गर्दै चौधरीले अन्य निकायबाट गर्नुपर्ने पुनर्निर्माणमा सरकारले ध्यान दिनुपर्ने बताए । स्थानीय प्रशासनको ध्यान राहतमा मात्र केन्द्रित हुनु निर्वाचन सुरक्षाका दृष्टिकोणले उपयुक्त नभएको यहाँका बासिन्दाको भनाइ छ । चुनावका लागि तीन साता पनि बाँकी छैन । चुनावमा केन्द्रित हुनुपर्ने सुरक्षा निकाय बाढीपीडितको नाम संकलनमै अल्झिएको छ । यसमा अन्य निकायले ध्यान दिनुपर्ने स्थानीयले बताए ।"
डुंगा बन्द हुँदा सास्ती,"बैतडी (कास) वर्षाले बढेको महाकाली डुंगाबाट पार गर्न जोखिम भएपछि सीमा क्षेत्रका बासिन्दा मर्कामा छन् । नजिकै नेपाली बजार नहुँदा उपभोग्य सामग्री खरिद र उपचारका लागि महाकाली तरेर भारत पुग्नुपर्ने बाध्यता छ उनीहरूलाई । बर्खामा डुंगा अनियमित हुँदा किनमेल र उपचारका लागि पारि जान नसकिएको स्थानीयका भनाइ छ । तल्लोस्वराड क्षेत्रका पञ्चेश्वर र शिवनाथ गाउँपालिकाका बासिन्दा भारतीय बजारमा निर्भर छन् । नदी बढेपछि डुंगामा वारपार हुने घाटबाट आउजाउ गर्न नसकिएको पञ्चेश्वरका प्रकाश साउदले बताए । पचेश्वरको बलाराघाट, हल्दुविनायक, धर्मघाट, रोलघाट, डिम्बरघाट र शिवनाथको कुस्मौतघाटमा आउजाउ ठप्प भएको हो । गत साता केही सहज भए पनि बिहीबारको वर्षाले सतह बढेपछि डुंगा सञ्चालन गर्न नसकिएको रोलघाटका करन लुहारले बताए । शिवनाथको शर्माली र पञ्चेश्वर जोड्ने सडक कुलाउसम्म पुगेको छ । बर्खामा दुवै सडकमा यातायात अवरुद्ध छ । पानी परेका बेला पाटन र सलेनामै गाडी रोकिने स्थानीय बताउँछन् । यातायात सञ्चालन नियमित नभएकाले स्वराड क्षेत्रका महाकाली किनारका बासिन्दा बर्खामा सास्ती भोग्दै आएका छन् । उनीहरू डुंगा र ट्युबका भरमा महाकाली तरेर भारतीय बजार पुग्छन् । यो क्षेत्रमा नदी वारपार गर्न सीमामा पुल छैन । जिल्ला समन्वय समितिले घाटमा तारउतार ठेक्का लगाउँदै आएको छ । पायक पर्ने स्थानमा झोलुंगे पुल बनाउन माग गर्दै आए पनि कसैले चासो नदेखाएको स्थानीयको गुनासो छ । बर्खामा न सडक खुल्छ न त काली तर्न सकिन्छ, साउदले भने, उपभोग्य वस्तु मेलौलीबाट खच्चरमा मगाउँछौं, बिरामीलाई अस्पताल लैजान समस्या हुन्छ । भारतीय बजारबाट बर्खाअगाडि बढी सामान ल्याउन खोज्दा एसएसबीले रोक लगाउँछ । मेलौलीबाट खच्चरमा ढुवानी गर्न किलोको १५ रुपैयाँसम्म भाडा तिर्नुपरेको स्थानीय बताउँछन् । असोजभन्दा पहिले नदी तर्न मुस्किल हुन्छ, जोखिम मोलेरै पानी घटेका दिन नतरी हुँदैन, पञ्चेश्वर१ का शुक्रराम सार्कीले भने, बर्सेनि डुंगा पल्टिने र मानवीय क्षति हँुदै आएको थियो, यो वर्ष धन्न केही भएको छैन । डुंगा नचलेपछि भारतबाट घर फर्कनेहरू सीमामै रोकिएका छन् । कोहीकोही वैकल्पिक बाटो बैतडीको झुलाघाट नाका हुँदै सदरमुकामबाट दुई दिनमा गाउँ पुग्छन् ।"
उम्मेदवारी नटुंगिँदा प्रचार फितलो,"हरिवन र लालबन्दी नगरपालिकामा भने गुटगट विवादका कारण कांग्रेसले उम्मेदवार तोक्न सकेको छैन । १८ स्थानमा उम्मेदवार टुंगो लागिसक्यो, आइतबार रायले भने, दुई स्थानमा विवाद छ । सबै टुंगो लगाएर जिल्ला फर्कन्छु । सोमबारदेखि उम्मेदवार प्रचारमा हिँड्छु । वडाध्यक्ष पदमा खासै विवाद छैन । वडाध्यक्षहरूको नाम पहिले नै सिफारिस भइसकेकाले सोहीअनुसार हुने उनले बताए । राजपाले २० मध्ये १४ तहलाई आफ्नो प्रभाव क्षेत्र मानेको छ । ती तहमा आकांक्षीको चाप बढी छ । गोडैता नगरपालिकामा प्रमुखका आकांक्षी २८ पुगेका थिए । संगठन राम्रो भएपछि उम्मेदवार हुने चाहना बढ्नु स्वाभाविक हो, राजपाका सचिव लालबाबु यादवले भने, ढिलो हुँदा मंगलबारसम्ममा टुंगिसक्छ । टिकट जसले पाए पनि सबै कार्यकर्ता एक भएर प्रचारमा जुट्छौं ।विवाद सतहमा प्रदेश नम्बर २ को तेस्रो चरणको स्थानीय तह चुनावका लागि उम्मेदवारी मनोनयन दर्ता गर्न तीन दिनमात्रै बाँकी छ । बारामा दलहरूले उम्मेदवार टुंग्याउन भने सकेका छैनन् । गुटबन्दीले द्वन्द्व चर्किएको छ । उम्मेदवारको निर्णय जिल्लाबाट प्रदेश र प्रदेशबाट केन्द्रमा पुगेको छ । २ उपमहानगर, पाँच नगर र ९ गाउँपालिका गरी १६ वटा स्थानीय तहमा माओवादी केन्द्रले सिम्रौनगढ नगरपालिकाबाहेक सबै ठाउँमा उम्मेदवारी टुंगो लगाएको छ । जितपुरसिमरा र कलैया उपमहानगरको मेयरमा राजन पौडेल र मुकेश साह उम्मेदवार घोषित भइसकेका छन् । कोल्हवी, निजगढ, महागढीमाई नगरमा क्रमश: देवेन्द्र पराजुली, बेनीबहादुर मोक्तान र रामबाबु यादव छन् । एमाले स्थायी कमिटीले शनिबार कलैया र जितपुरसिमरा उपमहानगरको मेयरउपमेयरको टुंगो लगाएको छ । अरू पाँच नगरको आइतबार बसेको प्रदेश कमिटीले टुंगो लगाउन नसकेर केन्द्रलाई जिम्मा दिएको जिल्ला इन्चार्ज बलवीर चौधरीले बताए । जितपुरसिमराको मेयरमा डा कृष्ण पौडेल र उपमेयरमा सरस्वती चौधरीले टिकट पाएका छन् । डा पौडेल प्राध्यापन पेसा हुँदै सहकारी अभियानमा सक्रिय छन् । उनी ६ वर्षदेखि पार्टीको प्रचार विभाग प्रमुख भएर काम गरिरहेका छन् । कलैया मेयरका उम्मेदवार विनोद साह दुई कार्यकाल बारा उद्योग वाणिज्य संघका अध्यक्ष, कलैया नगरको २०५४ मा निर्वाचित उपमेयर र दोस्रो संविधानसभाका प्रत्याशीसमेत हुन् ।टिकटका लागि सबैभन्दा बढी हानाथाप र किचलो कांग्रेस र राजपामा देखिएको छ । कांग्रेसले एकाधबाहेक अरू कुनै स्थानीय तहमा उम्मेदवार टुंगो लगाउन सकेको छैन । नेताहरू आआफ्नै अडानमा रहेकाले टुंगो लाग्न नसकेको पार्टी स्रोतले जनायो । कांग्रेस नेता फरमुल्लाह मन्सुर र राधेचन्द यादवका बीचमा समझदारी हुन सकेको छैन, एक नेताले भने, यादवले आफ्ना छोरा राजेशका लागि लबिइङ गरेका छन् । मन्सुरले आफ्नै पक्षका उम्मेदवार चाहेका छन् । त्यसैले विवाद बढेको छ । राजपामा एउटा पनि स्थानीय तहमा उम्मेदवार टुंगो लाग्न सकेको छैन । सम्भावितको सिफारिस मात्र भएको छ, महामन्त्री जितेन्द्र सिंहले भने, सबैको केन्द्रीय अध्यक्षमण्डलबाट टुंगो लाग्छ । सिम्रौनगढ र पचरौता नगरमा नवप्रवेशी किशोरी साह र जलन्धर सिंहको सिफारिस भएपछि विवाद सतहमा पुगेको छ । नेतृत्व पंक्तिले नवप्रवेशीप्रति सहानुभूति देखाएपछि कार्यकर्तामा आक्रोश छ । त्यसका विरुद्धमा ठूलो संख्यामा कार्यकर्ताहरू डेलिगेसन लिएर शनिबार काठमाडौं पुगेका छन्। राजपामा पैसावाला र नवप्रवेशीलाई स्थान दिने प्रयासपछि चर्को असन्तुष्टि बढेको एक नेताले बताए । द्वन्द्व बढदा नेताहरू सम्पर्कबाहिर सुरक्षित बस्न थालेका छन्, ती नेताले भने, उनीहरूको मनोमानी तोड्न कार्यकर्ता संगठित भइरहेका छन् । कांग्रेसले सिम्रौनगढ र पचरौता नगरमा क्रमश: वीजयशंकर यादव र किशोरी यादवलाई मेयरमा करिब पक्का गरेको छ । एमालेले सिम्रौनगढमा गगनदेव कुसवाहालाई मेयर उठाउने भएको छ । संघीय समाजवादी फोरमले कलैया उपमहानगरको मेयरमा पूर्वसभासद प्रमोद गुप्ताको उम्मेदवारीलाई पक्कापक्की गरेको छ ।"
कांग्रेस नेता काठमाडौंमै,विवाद बढ्दै गएपछि शनिबार साँझ फोरम अध्यक्ष उपेन्द्र यादव र नेता अशोक राई राजविराज आएका थिए । राजविराजको सरस्वती टोलस्थित प्रयागलाल यादवको घरमा बोदेवरसाइनको टिकट टुंग्याउन अध्यक्ष यादवसहितका नेता छलफल गरिरहेका बेला कार्यकर्ताको ठूलो भीडले तत्काल टिकट टुंग्याउन दबाब दिएका थिए । शनिबार साँझ अध्यक्ष यादवसहितको छलफलले पनि दुई नेताका छोरामध्ये कसलाई टिकट दिने भन्ने विषय टुंगो लगाउन नसकेपछि केन्द्रीय समितिमा नाम पठाएको एक नेताले बताए । शनिबारको छलफलमा नेताहरूबीच नै मतैक्य नदेखिएको एक नेताले बताए । संघीय समाजवादी फोरम नेपाल सप्तरीका अध्यक्ष दिनेश यादवले नेताका छोरा भए पनि दुवैजना पार्टीको जिम्मेवार कार्यकर्तासमेत भएको र सबैको सहमतिमै निर्णय हुने बताए । राष्ट्रिय जनता पार्टी नेपालभित्र अझै पनि टिकटका लागि विवाद छ । ६ वटा पार्टी मिलेर केही समयअघि मात्र राजपा नेपाल निर्माण भएकाले आकांक्षीको संख्या अत्यधिक हुँदा नेताहरूलाई नाम टुंग्याउन समस्या भएको हो । राजपाले ६ जना नेतालाई टिकट टुंग्याउन जिम्मेवारी दिए पनि पटकपटक भएको बैठकले नाम टुंगो लगाउन सकेको छैन । आकांक्षीहरूको संख्या बढी भएकाले नाम चयन गर्न समस्या भएको राजपा नेपालका केन्द्रीय वरिष्ठ उपाध्यक्ष मृगेन्द्रकुमार सिंह यादवले बताए । उनले सोमबार साँझसम्म टुंगो लगाउने प्रयास गरिने र नभए आकांक्षीका नामहरू केन्द्रमा पठाउने बताए । राजपा नेपालभित्र पनि नेता पुत्रको समस्या छ ।
तीन दलले टुंग्याए,"महोत्तरी (कास) तीन ठूला दल कांग्रेस, एमाले र माओवादी केन्द्रले सबैजसो स्थानीय तहमा उम्मेदवारी टुंगो लगाएका छन् । कांग्रेसले जलेश्वर नगरपालिकाको मेयरमा अशोक साह र उपमेयरमा अनिता शर्मा, एमालेले माधव मण्डल र रागिनी चौधरी तथा माओवादी केन्द्रले कौशलेन्द्र शर्मा र किरण ठाकुरलाई उम्मेदवार बनाएको हो । बर्दिबास नगरपालिकामा कांग्रेसका तर्फबाट मेयरमा प्रह्लाद क्षत्री र उपमेयरमा तारादेवी महतो, एमालेले सुरेश राउत र कमला वाइवा तथा माओवादी केन्द्रले राजु खड्काको नाम टुंगो लगाएको छ । गौशाला नगपालिकामा कांग्रेसले मनु अधिकारी र सुशीला महतोलाई क्रमश: मेयर र उपमेयर उम्मेदवार बनाएको छ । एमालेका पदमप्रसाद सुवेदी र शान्तिदेवी सिंह दनुवार तथा माओवादी केन्द्रबाट शिवनाथ महतो र आशा लामा चुनावी मैदानमा उत्रिएका छन् ।मटिहानी नगरपालिकामा कांग्रेसले जयकुमार चौधरी र जुवैदा खातुनलाई टिकट दिएको छ । एमालेले मुजिम राइन र उपमेयरमा गुलावदेवी मण्डललाई चुनावमा उतार्दा माओवादी केन्द्रले भने मेयरमा राजकिशोर मण्डललाई अगाडि सारेको छ । उसले उपमेयरको टुंगो भने लगाइसकेको छैन । एकडारा गाउँपालिकको अध्यक्षमा कांग्रेसले मनोज झा र उपाध्यक्षमा जानकीदेवीलाई उम्मेदवार बनाएको छ । एमालेले टुंग्याउन सकेको छैन । उपाध्यक्षमा भने मममतादेवी मण्डल उम्मेदवार बनेकी छन् ।"
दसैंका लागि ६६ करोडको खसीबोका,"भारतबाट चौपाया व्यवसायी संघले आयात गर्दै आएको छ । भारतको लखनउ, महाराष्ट्र, कर्नाटकलगायत १० स्थानबाट आयात गरिन्छ । मुलुकभित्र सल्यान, कोहलपुर, कटारी, सुर्खेत, नुवाकोट, सिन्धुपाल्चोकबाट पनि खरिद हुन्छ । स्वदेशी उत्पादनले माग धान्न मुस्किल पर्छ । तराई क्षेत्रको बाढीले थप समस्या भएको छ । अघिल्लो वर्ष भारतबाट ८० प्रतिशत आयात थियो, उनले भने, यस वर्ष ९० प्रतिशत पुग्ने अनुमान गरेका छौं । बाढीका कारण खसीबोकाको अभाव भएकाले गत वर्षको तुलनामा मूल्य बढ्न सक्ने उनले बताए । गत वर्षको दसैंमा प्रतिकिलो ४ सय ४० देखि ४ सय ५० रुपैयाँमा बिक्री भएको थियो । हाल प्रतिकेजी ४ सय ८० देखि ९० रुपैयाँमा बिक्री भएको छ, उनले भने, दसैंतिर थप बढ्न सक्छ ।उनका अनुसार भारतबाट आयात हुने संख्या क्रमिक रूपमा बढदै गएको छ । संघले च्यांग्रा पनि आयात गर्ने तयारी गरेको छ । च्यांग्रा मागको आधारमा मुस्ताङ र चीनबाट ल्याइने जनाएको छ । व्यवसायीका अनुसार जिल्लाबाट ल्याउँदा ट्राफिकले दु:ख दिने गरेका छन् । थोरै परिमाणमा भित्र्याउँदा ढुवानी, भटेनेरी डाक्टरको सिफारिसलगायतका कारण देखाउँदै दु:ख दिने गरेका छन् । तर, भारतबाट आयात गर्दा भन्सार चेकजाँचबाहेक कुनै समस्या हुँदैन । जसले गर्दा व्यवसायीहरू स्वदेशीभन्दा भारतीय खसीबोकातर्फ आकर्षित भएको जनाइएको छ ।"
होङ्सी र लगानी बोर्डबीच सम्झौता,"काठमाडौं लगानी बोर्ड र होङ्सी शिवम् सिमेन्टबीच लगानी सम्झौता भएको छ । नेपालमा ठूलो सिमेन्ट कारखाना स्थापना गर्ने उद्देश्यले आइतबार बोर्ड र कम्पनीबीच परियोजना लगानी सम्झौता (पीआईए) मा हस्ताक्षर भएको हो । अर्थमन्त्री तथा लगानी बोर्डका उपाध्यक्ष ज्ञानेन्द्रबहादुर कार्की तथा नेपालका लागि चिनियाँ राजदूत यू होङको उपस्थितिमा सम्झौता सम्पन्न भएको हो । नेपाल सरकारका तर्फबाट लगानी बोर्डका प्रमुख कार्यकारी अधिकृत महाप्रसाद अधिकारी र कम्पनीकातर्फबाट निर्देशक महाप्रबन्धकलाई वेइपेङले सम्झौतामा हस्ताक्षर गरेका छन्। परियोजना लगानी सम्झौता नेपाल सरकार र कम्पनीबीचको एक करार हो । सम्झौतामा दुवै पक्षका अधिकार र दायित्वलाई स्पष्ट पारिएको छ । यस करारअन्तर्गत नेपाल सरकारले लगानीको सुरक्षा प्रत्याभूति दिँदै कम्पनीको मनोबल बढाएको छ । यसले परियोजना कार्यान्वयनका लागि निश्चित समयतालिका निर्धारण गरी परियोजनाको सफलताको प्रत्याभूति गर्ने जारी विज्ञप्तिमा उल्लेख छ । सम्झौताअनुसार कम्पनीले नवलपरासी जिल्लामा सिमेन्ट कारखाना स्थापना गर्नेछ । यसका लागि ३६ अर्ब ७५ करोड रुपैयाँ (करिब ३५ करोड ९१ लाख अमेरिकी डलर) लगानी गर्नेछ । कारखानाका लागि आवश्यक खानी पाल्पाको ज्यामिरेमा रहेको छ । चीनको होङसी सिमेन्ट ग्रुपको सहायक कम्पनी हङकङ रेडलायन सिमेन्ट ३ लिमिटेडको लगानी रहेको यस परियोजनामा नेपालका विभिन्न व्यावसायिक समूह रहेको शिवम् होल्डिङको पनि लगानी छ । उक्त कम्पनीले दैनिक ६ टन सिमेन्ट उत्पादन गर्नेछ । कम्पनीले सन् २०१८ भित्र उत्पादन सुरु गर्नेछ र पछि उत्पादन वृद्धि गरी दैनिक १२ हजार टन पुर्याउने लक्ष्य छ । परियोजनाले बजारमा उच्च गुणस्तरको सिमेन्ट उपलब्ध गराउनुका साथै गुणस्तरीय सिमेन्टका लागि प्रतिस्पर्धासमेत सिर्जना गर्न सहयोग पुर्याउने जनाइएको छ । सम्झौता हस्ताक्षर कार्यक्रममा बोल्दै अर्थमन्त्री कार्कीले लगानी सम्झौताबाट नेपालको व्यावसायिक वातावरणबारे सकारात्मक सन्देश सम्प्रेषण भएको बताए । परियोजनाको कार्यान्वयनका लागि सरकारका तर्फबाट आवश्यक सहयोग समयमै उपलब्ध गराउने प्रतिबद्धता व्यक्त गर्दछु, कार्कीले भने । कार्यक्रममा बोर्डका प्रमुख कार्यकारी अधिकृत अधिकारीले यो सम्झौताले विदेशी लगानीकर्ताका लागि नेपाल वास्तवमै आकर्षक गन्तव्य बन्दै गइरहेको प्रमाणित भएको बताए । यो सम्झौतासँगै नेपालमा विश्वस्त भएर लगानी गर्न र नेपालको आर्थिक समृद्धिको यात्रामा साझेदार बन्न विदेशी कम्पनी तथा लगानीकर्ताहरूलाई लगानीका अवसरको ढोका खोलेका छौं, उनले भने ।"
कान्तिपुरको ल्यापटप श्रेष्ठलाई,पोखरा (कास) कान्तिपुरको स्वर्णपुर महाविक्रेता योजनाअन्तर्गत गण्डकी पुस्तक भण्डार दमौली तनहुँका सञ्चालक रजिनलाल श्रेष्ठलाई ल्यापटप उपहार प्रदान गरिएको छ । कान्तिपुर क्षेत्रीय कार्यालय पोखराका प्रमुख राजेशकुमार पौडेलले आइतबार ल्यापटप हस्तान्तरण गरे । कान्तिपुरको प्रकाशन कालदेखि विक्रेता रहेका श्रेष्ठले ल्यापटप पाएका हुन् । कान्तिपुर पब्लिकेसन्सको ग्राहक योजनामा बढीभन्दा बढी ग्राहक बनाउने विक्रेतालाई उपहार दिइएको हो ।
पञ्चकन्याले मनायो वार्षिकोत्सव,काठमाडौं (कास) पञ्चकन्या ग्रुपले आफ्नो ४५ औं वार्षिकोत्सव तथा ग्रुपका अध्यक्ष प्रेमबहादुर श्रेष्ठको ८६ औं जन्मोत्सव मनाएको छ । यो अवसरमा सामाजिक उत्तरदायित्वअन्तर्गत बाढीपीडितलाई राहतस्वरूप प्रधानमन्त्री दैवी प्रकोप उद्धार राहत कोषमा जम्मा गर्ने गरी अर्थ राज्यमन्त्री उदयशमशेर राणालाई २ लाख ५१ हजार रुपैयाँ हस्तान्तरण गरिएको जारी विज्ञप्तिमा छ ।
नाडा अटो सो सकियो,"काठमाडौं नाडा अटो मोबाइल एसोसिएसन अफ नेपालको आयोजनामा सुरु अटो प्रदर्शनीमा २ हजार ६ सय सवारी साधन बुकिङ भएका छन् । आयोजकका अनुसार प्रदर्शनीमा १ हजार चारपांग्रे र १ हजार ६ सय दुईपांग्रे सवारी बुकिङ भएका हुने । प्रदर्शनी अवधिभर ६५ हजारले अवलोकन गरेको संयोजक शम्भु दाहालले बताए । सहभागीको संख्याबाट आफूहरू उत्साहित भएको उनले बताए । नाडा अटो प्रदर्शनीबाट अत्यन्त उत्साहित छौं । प्रदर्शनी अवधिभर २ अर्ब ५० करोड रुपैयाँ बराबरका चारपांग्रे र ३२ करोड रुपैयाँको दुईपांग्रे सवारी साधनको बुकिङ भयो, संयोजक दाहालले भने, सवारी बुकिङ र अवलोकनकर्ताको सहभागीले उत्साहित छौं । प्रदर्शनीका लागि थप हौसला मिलेको छ । उनका अनुसार अवलोकनकर्ताको संख्या दैनिक बढेको थियो । प्रदर्शनीको मुख्य आकर्षण नै नयाँनयाँ ब्रान्डसहितका कम्पनीको सहभागिता रहेको थियो । प्रदर्शनीमा अधिकांश नयाँ उत्पादन राखिएका थिए । नयाँ उत्पादनमा छुटको अफर पनि राखिएको थियो । आयोजकका अनुसार प्रदर्शनीमा सहभागी सबै कम्पनीले केही न केही छुट र अफर दिएका थिए । प्रदर्शनीमा सहभागी १० वटा बैंक तथा वित्तीय संस्थाले ब्याजदर घटाएका थिए । बैंकहरूले स्टल नै राखेर कर्जा योजनाबारे जानकारी दिइरहेका थिए । सवारी व्यवसायीको नगद छुटसम्म्मको योजना र बैंकहरूले ५ देखि ९ वर्षसम्मका ऋण सुविधा दिएकाले पनि सर्वसाधारणहरू उत्साहित भए, उनले भने । आयोजकका अनुसार अघिल्लो वर्ष ७४ कम्पनीको सहभागिता थियो । यस वर्ष ९० कम्पनी सहभागिता रहेको उनले बताए । प्रदर्शनीमा प्राय: सबै ब्रान्डका १ सय ३० स्टल थिए । प्रदर्शनीमा १६ ब्रान्डका चारपांग्रे, १९ ब्रान्डका दुईपांग्रे, ६ ब्रान्डका हेबी इक्विपमेन्ट र ८ ब्रान्डका लुब्रिकेन्ट, ४ ब्रान्डका टायर, ४ ब्रान्डका ब्याट्री र ग्यारेज इक्विपमेन्टहरूको सहभागिता थियो ।"
फुटबलको वर्चस्व,"काठमाडौं क्रिकेटका शरद भेषावकर, फुटबलका किरणकुमार लिम्बू, एथलेटिक्सकी कान्छीमाया कोजू, ब्याडमिन्टनकी नङ्सल तामाङलाई समेट्दै आयोजक नेपाल खेलकुद पत्रकार मञ्चले पल्सर स्पोर्ट्स अवार्ड २०७३ को लागि चार विधाको मनोनयन आइतबार सार्वजनिक गरेको छ ।वर्षको उत्कृष्ट खेलाडीको मनोनयनमा शरद र किरणसँगै पुरुषतर्फ ब्याडमिन्टनका रत्नजित तामाङ, एथलेटिक्सका सोमबहादुर कुमाल र भलिबलका मानबहादुर श्रेष्ठ छन्। महिलामा कान्छीमाया, नङ्सलसँगै आर्चरीकी ज्ञानु अवाले, फुटबलकी सावित्रा भण्डारी र एथलेटिक्सकी सरस्वती भट्टराई मनोनयनमा परेका छन् । मञ्चको खेलाडी छनोट समितिले सार्वजनिक गरेको मनोनयनमा वर्षका उत्कृष्ट युवा खेलाडीमा क्रिकेटका दीपेन्द्रसिंह ऐरी, फुटबलका अनन्त तामाङ, जुडोकी मनीता प्रधान, भारोत्तोलनकी कमला श्रेष्ठ र भलिबलकी प्रतिभा माली तथा प्रशिक्षकमा फुटबलका ग्योतोकु कोजी र मेघराज केसी, एथलेटिक्सका पुष्पराज ओझा, क्रिकेटका जगत टमाटा र ब्याडमिन्टनका किरण थापा छन् । मञ्चले यसअघि नै पिपुल्स च्वाइस अवार्डको मनोनयन सार्वजनिक गरिसकेको छ जसमा कान्छीमाया, पौडीकी गौरिका सिंह, दीपेन्द्र, फुटबलका सुजल श्रेष्ठ र जुडोकी फुपूल्हामु खत्री छन् । यो सँगै पारा एथलिट, स्पेसल र लाइफटाइम एचिभमेन्ट अवार्ड मञ्चले भदौ २६ गते प्रदान गर्दैछ । वर्षका उत्कृष्ट महिला र पुरुष खेलाडी तथा प्रशिक्षक र पिपुल्स च्वाइस अवार्डको विजेतालाई पल्सर मोटरसाइकल प्रदान गरिने आयोजकले जनाएको छ । प्रशिक्षक विधामा पहिलो पटक मोटरसाइकल दिन लागिएको हो । अन्य विधाका विजेताले नगद ५० हजारसहित अन्य उपहार पाउनेछन् । आइतबार सार्वजनिक गरिएको मनोनयनमा फुटबलबाट ५, एथलेटिक्सबाट ४, क्रिकेट र ब्याडमिन्टनबाट ३३, भलिबलबाट २ तथा भारोत्तोलन, जुडो र आर्चरीबाट ११ जना परेका छन् ।"
नाडल र फेडेररको विजय यात्रा कायमै,"महिलातर्फ शीर्ष वरीयताकी क्यारोलिना प्लिस्कोभाले म्याच प्वाइन्ट बचाउँदै चीनकी झाङ सुआईलाई पराजित गरिन् । पछिल्लो संस्करणकी उपविजेता प्लिस्कोभा ३६, ७५, ६४ ले विजयी रहिन् । फ्रेन्च ओपनको उपाधि जितेकी जेलेना ओस्टापेन्कोलाई रुसकी डारिया कासात्किनाले ६३, ६२ ले हराइन् ।"
खुमलटार र भिलेज अंकविहीन,"पराजयको शृंखला तोड्न नसकेको अर्को टिम फुटसल भिलेजले पनि चौथो चरणको नतिजा २८ ले रेभ फुटसललाई सुम्पियो । बीजी ब्रदर्सले भने किकअफ फुटसललाई ५५ को बराबरीमा रोक्दै अंकको खाता खोल्यो ।सामाखुसी भने शंखमूलमाथि ८७ को रोमाञ्चक जित रच्दै समूह ए को शीर्षस्थानमा उक्लियो । त्यस्तै, चौरले रजनीको चुनौती ६५ ले समाप्त पार्यो भने खालीबारीले बीजी फुटसललाई १० ले पराजित गर्यो । धन्वन्तरीले हरिसिद्धिलाई ५२ हरायो । ढुकु र स्तुपाले ४४ को बराबरी खेल्दै अंक बाँडे ।"
केसीटीसी क्वाटरफाइनलमा,काठमाडौं (कास)प्रथम गणेशबहादुर प्राणमाया चित्रकार स्मृति कप यू१९ क्रिकेट प्रतियोगितामा काठमाडांै क्रिकेट ट्रेनिङ सेन्टर (केसीटीसी) जेभियर इन्टरनेसनल कलेजलाई ४ विकेटले र ग्रेटर हिमालयन क्रिकेट एकेडेमी राइजिङ११ लाई ४८ रनले पराजित गरी क्वाटरफाइनल प्रवेश गरेका छन् ।टुँडिखेलमा सोमबार टस हारेको जेभियर इन्टरनेसनलले निर्धारित २० ओभरमा ९ विकेट गुमाई ७९ रन बनायो । म्यान अफ द म्याच प्रतीक कान्तले ४ ओभरमा ११ रन खर्चेर ४ विकेट लिए । केसीटीसीले १७४ ओभरमा लक्ष्य पूरा गर्यो । विश्वास श्रेष्ठले १३ रन बनाएका थिए । दोस्रो खेलमा टस हारेर ब्याटिङमा आएको ग्रेटर हिमालयन पूरा ओभर खेली १ सय ५ रनमा अलआउट भयो । जवाफमा राइजिङ १७२ ओभरमा ५७ रनमा खुम्चियो । राइजिङका रामेश्वर विष्टले ११ रन बनाए । ग्रेटर हिमालयनका प्रदीप टण्डन ३ विकेट लिई म्यान अफ द म्याच चुनिए ।
विजय युथ सेमिफाइनलमा,"चितवन विजय युथ क्लब हेटौंडाले प्रथम ईप्लानेट जेसिज कप फुटबलमा आइतबार फ्रेन्ड्स क्लबलाई टाइब्रेकरमा हराएर सेमिफाइनलमा स्थान सुरक्षित गरेको छ । ८० मिनेटमात्र खेलाइएको खेल गोलरहित टुंगिएको थियो । त्यसपछि भएको टाइब्रेकरमा विजय युथले ३१ को जित हात पार्दै क्वाटरफाइनल पार गरेको हो ।टाइब्रेकरको सुरुमै फ्रेन्ड्सका कप्तान नीराजन खड्का चुकेका थिए । उनीसँगै अफ्रिकन मूलका खेलाडी आबा र फ्लोरिन पनि पेनाल्टीमा गोल गर्न असफल भए । फ्रेन्ड्सका निशान लिम्बू मात्र सफल रहे ।विजय युथका राज पौडेल असफल भए पनि विश्वास श्रेष्ठ, सञ्जय राजवाहक र विश्व अधिकारीले लगातार गोल गर्दै टिमलाई जित दिलाए । विजय युथका कप्तानसमेत रहेका गोलकिपर अशोक बरालले खेलमा उत्कृष्ट बचाउ गरेका थिए । उनी म्यान अफ द म्याच पनि चुनिए ।गोलरहित भए पनि दुवै टिमको प्रदर्शन राम्रो थियो । मैदानको हिलो र पानीले भने खेलाडीलाई समस्यामा पारेको थियो । चिप्लिंदै भए पनि दुवै टिमका खेलाडीले बल अघि बढाउँदै आक्रामक खेलतर्फ जोड दिएका थिए । दुवै टिमले गोलका अवसर सिर्जना गरे पनि त्यसलाई उपयोग गर्न भने सकेनन् ।खेलाडीले उत्कृष्ट खेल प्रदर्शन गरे, विजय युथका प्रशिक्षक सुविन घिमिरेले भने, निर्धारित समयमै गोल गर्ने लक्ष्य थियो तर दुवै टिमबाट उत्कृष्ट खेल प्रदर्शन गरेकाले गोल गर्न सकेनौं । उनले गोलरक्षक अशोकको खुलेर प्रशंसा गर्दै भने, गोलरक्षकले उत्कृष्ट बचाउ गरे, त्यसैले हामीलाई जित निकाल्न सहज भयो । फ्रेन्ड्सका प्रशिक्षक रमेश महर्जनले पानी परेर मैदान चिप्लो हुँदा समस्या भएको बताए । खोलाडीले राम्रो खेलेका थिए तर गोल गर्ने धेरै अवसर मैदानमा जमेको पानीका कारण गुमायौं, उनले भने ।आजको खेलपुलिसविरुद्ध पोखरा११"
इटाली पराजित विश्वकप छनोट,म्याड्रिड (एएफपी) रियल म्याड्रिडका मिडफिल्डर इस्कोले उत्कृष्ट प्रदर्शन गर्दै दुई गोल गरेपछि शनिबार विश्वकप २०१८ को छनोटमा स्पेनले इटालीलाई ३० ले पराजित गरेको छ ।इस्कोले पहिलो हाफमै फ्रिकिक र लामो दूरीको प्रहारबाट गोल गर्दै स्पेनलाई बलियो स्थितिमा पुर्याएका थिए । अल्भारो मोराटाले बेन्चबाट आएर गोल गरेपछि स्पेनले ३० को जित हात पार्यो ।सन् २००६ को विश्वकप छनोटयता इटालीले कुनै पनि प्रतियोगिताको छनोटमा पहिलोपल्ट हार बेहोरेको हो । यससँगै स्पेनले समूह जी मा दोस्रो स्थानको इटालीसँग ३ अंकको स्पष्ट अग्रता लियो । समूहकै अर्को खेलमा मेसेडोनियाले इजरायललाई १० ले हरायो ।लिभरपुलका १७ वर्षीय मिडफिल्डर बेन वुडबर्नले डेब्यू मै गोल गरेपछि वेल्सले अस्ट्रियालाई १० ले पराजित गर्यो । वुडबर्नले मैदान प्रवेश गरेको पाँच मिनेट नबित्दै गोल गरेका थिए । यस जितसँगै वेल्सको विश्वकपमा छनोट हुने सम्भावना जीवित रह्यो । समूह डी मा वेल्स ११ अंकसहित तेस्रो स्थानमा छ । शीर्षस्थानको सर्बियाको १५ र दोस्रोमा रहेको आयरल्यान्डको १३ अंक छ ।समूह आई को शीर्षस्थानमा रहेको क्रोएसियाले कोसोभोलाई १० ले हरायो । दोस्रो स्थानमा रहेको युक्रेनले टर्कीलाई २० ले पराजित गर्दै सीधै छनोट हुने आशा कायमै राख्यो । छनोटमा ३३ खेल बाँकी रहँदा क्रोएसियाको १६ अंक छ भने युक्रेनले १४ अंक जोडेको छ ।
