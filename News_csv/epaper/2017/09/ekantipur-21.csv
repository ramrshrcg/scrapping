शीर्षक,विवरण
जनप्रतिनिधि पाउँदा स्थानीय दंग,"जनकपुर प्रदेश २ मा भएको तेस्रो चरणको स्थानीय तह निर्वाचनको मतपरिणाम आउने क्रम जारी छ । बुधबार रातिसम्म घोषित परिणाम अनुसार धनुषाको एक नगरपालिकामा राजपा र सिरहाको एक नगरपालिकामा माओवादी केन्द्रले मेयर र उपमेयर दुवै जितेका छन् । जनप्रतिनिधि पाएका स्थानीय तहका बासिन्दा हर्षित भएका छन् । उनीहरूले विजयी प्रतिनिधिलाई उल्लासमय तरिकाले स्वागत गरेका छन् । धनुषाको हंसपुर नगरपालिकामाराजपाका रामज्ञान मण्डल मेयर निर्वाचित भएका हुन् । उपमेयरमा पनि राजपाकै रेणुदेवी झा विजयी भएकी छन् । मेयरमा मण्डलले ३ हजार ३ सय २० र उपमेयरमा झाले ३ हजार २ सय ७६ मत पाए । मण्डलका निकटतम प्रतिद्वन्द्वी कांग्रेसका प्रदिपकुमार यादवले ३ हजार २ सय २९ र उपमेयर झाकी निकटतम प्रतिद्वन्द्वी कांग्रेसकै रामकुमारी कामतले ३ हजार २७ मत ल्याए । सिरहाको कर्जन्हा नगरपालिकाको मेयरमा माओवादी केन्द्रका गंगा पासमानले निकटतम प्रतिद्वन्द्वी एमालेका रामदयाल महतोलाई १ हजार १ सय ७९ मतले पराजित गरे । पासमानले ४ हजार ३ सय ९ मत पाए भने महतोले ३ हजार १ सय ३० मत ल्याए । उपमेयरमा माओवादी केन्द्रकै ज्ञानकुमारी श्रेष्ठले ४ हजार ३ सय १३ मत ल्याएर विजयी भइन् । उनका निकटतम प्रतिद्वन्द्वी एमालेकी अन्जुकुमारी राईले २ हजार ९ सय ४५ मत प्राप्त गरिन् ।जनकपुर उपमहानगरपालिका, ११ नगरपालिका र ६ गाउँपालिकासहित धनुषाका कुल १८ स्थानीय तहमध्ये १७ तहको गणना जारी छ । उपमहानगर३ को वडाअध्यक्षमा राजपाका दीपेन्द्र साह विजयी भएका छन् । बुधबार साँझसम्मको मतगणनामा कांग्रेस ५ स्थानमा, संघीय समाजवादी फोरम र एमाले ४४ तहमा अग्रस्थानमा छन् । सप्तरीका १८ मध्ये १७ स्थानीय तहको मतगणना जारी छ । ६ स्थानमा कांग्रेस, ५ स्थानमा संघीय समाजवादी फोरम, ३ स्थानमा एमाले, २ स्थानमा राजपा र १ ठाउँमा फोरम लोकतान्त्रिक अगाडि छन् । महोत्तरीका १५ स्थानीय तहमध्ये ५ स्थानमा कांग्रेस, ४ ठाउँमा राजपा, २२ ठाउँमा एमाले, माओवादी केन्द्र र संघीय समाजवादी फोरम अगाडि छन् । सिरहाका १७ स्थानीय तहमध्ये माओवादीले एक स्थानमा जित्नुका साथै ४ स्थानमा अग्रता लिएको छ । संघीय समाजवादी फोरम ५, कांग्रेस र एमाले ३३ र राजपा १ ठाउँमा अगाडि छन् ।"
"यार्चा लाँदै, सुन ल्याउँदै","काठमाडौं ८८ केजी सुन तस्करीमा संलग्न भएको आशंकामा पाँच जना सुन व्यवसायी पक्राउ परेका छन् । काठमाडौंको रन्जना ट्रेड सेन्टरस्थित कार्यविनायक सुनचाँदी पसलका गणेदत्त बडु, नरदेवीस्थित रविश्याम ट्रेडर्सका सत्यनारायण अग्रवाल, बांगेमुढाको शाक्य सुनचाँदी पसलका शुभरत्न शाक्य, ओटुको सिद्धनाथ सुनचाँदी खार्नीका उल्लास दिनकर सालुखे र ओटुकै पशुपति सुनचाँदी खार्नी पसलका नन्दकुमार मर्गलेलाई सोमबार पक्राउ गरिएको हो । रविश्याम ट्रेडर्सका अग्रवाल यसअघि पनि अवैध सुन खरिद आरोपमा पक्राउ परेका थिए । २०७२ पुस २३ मा काठमाडौंबाट साढे ९ केजी अवैध सुनसहित पक्राउ परेका चार जनामा अग्रवाल पनि एक थिए । उनी त्यतिबेला ११ लाख रुपैयाँ बोकेर अवैध सुन किन्न पुगेका थिए । कार्यविनायक सुनचाँदी पसलका बडु भने यार्चागुम्बु व्यापारीका रूपमा चिनिन्छन् । दार्चुलाका बडु लामो समयदेखि यार्चालगायत बहुमूल्य जडीबुटी तिब्बत र चिनियाँ बजारमा थोकमा बेच्ने काममा संलग्न छन् । स्रोतका अनुसार बडुले नेपालबाट यार्चा पठाउने र त्यसबापतको पैसा भने सुनका रूपमा बुझ्ने गरेको देखिन्छ । पक्राउ परेका अन्य तीन भने बिस्कुट आकारमा आएको सुनलाई गालेर ससाना बनाउने काममा संलग्न हुन् । प्रहरीका अनुसार सुनका असली मालिक भनिएका चिनियाँ नागरिकसँग अग्रवाल र बडुको निरन्तर सम्पर्क थियो । यी दुवैले केरुङ नाका हुँदै काठमाडौं भित्रिएको सुन चिनियाँ नागरिकबाट किन्ने र ओटुको सिद्धनाथ सुनचाँदी र पशुपति सुनचाँदीमा लगेर खारेको देखिन्छ । यी दुवैले गालेको सुनलाई बजार मूल्यभन्दा कममा अन्य सुनचाँदी पसलेलाई पनि बेचेको देखिन्छ । नियमित रूपमा अवैध बजारको सुन किन्ने अन्य केहीमाथि पनि महानगरीय अपराध महाशाखाले अनुसन्धान अघि बढाएको छ । पक्राउ परेका पाँचै जनालाई महाशाखाले काठमाडौं जिल्ला अदालतमा संगठित अपराध ऐनअन्तर्गत मुद्दा चलाएको छ । संगठित सुन तस्करीमाथि निरन्तर अनुसन्धान गरिरहेका प्रहरी अधिकारीका अनुसार नेपालमा आउने अवैध सुनबापतको भुक्तानी मूलत: तीन तरिकाबाट हुने गरेको देखिन्छ । हुन्डीमार्फत अवैध रूपमा डलर पठाउने र त्यसको मूल्य अवैध मार्गबाट नेपालमा सुन भित्र्याएर तिर्ने सबैभन्दा प्रचलित तरिका हो । गत वैशाख २७ मा पनि महाशाखाले काठमाडौंबाट रसुवाको केरुङ नाका हुँदै तिब्बत जान आँटेका चिनियाँ नागरिकलाई नागढुंगाबाट करिब ४ करोड विदेशी मुद्रासहित पक्राउ गरेको थियो । काठमाडौंका विभिन्न स्थानबाट संकलन गरिएको त्यतिका ठूलो परिणामको विदेशी मुद्रा उनीहरूले किन तिब्बत लैजान खोजे भन्नेमा प्रहरीले अनुसन्धान केन्द्रित गरेको थियो । अवैध मार्गबाट विदेशी मुद्रा लैजाने र त्यसबापत सुन नेपाल ल्याउने प्रयासअन्तर्गत उक्त अवैध मुद्रा तिब्बत लैजान आँटिएको प्रहरीको निष्कर्ष थियो । १९ असोज २०६९ मा पनि दुबई पठाउन आँटिएको एक करोड २४ लाख रुपैयाँ मूल्य बराबरको अवैध विदेशी मुद्रा जफत भएको थियो । यो प्रकरणमा विमानस्थलका तत्कालीन एसएसपी रविराज श्रेष्ठ नै मुछिएका थिए । अवैध रूपमा विदेश लैजान आँटिएको विदेशी मुद्राका अन्य घटनाजस्तै त्यसपल्ट पनि सुन ल्याउने र त्यसबापत अवैध विदेशी मुद्रा तिर्न खोजेको देखिएको थियो । ८८ केजी अवैध सुन बरामदको घटनामा प्रहरीले नयाँ तथ्य फेला पारेको छ । त्यो हो, नेपालबाट यार्चागुम्बुलगायत महँगा जडीबुटी तिब्बत पुर्याउने र त्यसबापतको रकम अवैध सुनबाट बुझ्ने । यस्तो अवैध ओसारपसारबाट जडीबुटी व्यापारी र सुन तस्कर दुवैलाई मनग्गे फाइदा हुने देखिन्छ । ८८ केजी सुन तस्करीको घटनामाथि अनुसन्धान गरिरहेका एक प्रहरी अधिकारीले भने, पहिले रक्तचन्दन अवैध रूपमा तातोपानी नाका हुँदै चिनियाँ बजारमा पठाइन्थ्यो र त्यसको रकम सुन ल्याएर पूर्ति गरिन्थ्यो । रक्तचन्दन ओसारपसारमा कडाइ भएपछि तस्करले जडीबुटीलाई सुनसँग सट्ने गरेको देखिन्छ । चिनियाँ नागरिकसँग नजिकको सम्बन्ध राखेका बडुको पक्राउपछि प्रहरीले सुन तस्करीमा जडीबुटी व्यवसायीको संलग्नताको आंशका गरेको छ । स्रोतका अनुसार हिमाली भेगबाट संकलन हुने जडीबुटी स्थानीय संकलनकर्ताबाट किन्ने र तिब्बतलगायत चिनियाँ बजारमा पठाउने व्यापारी नै सुन तस्करसँग जोडिएको हुन सक्ने देखिन्छ । अवैध सुनको गन्तव्य सुनचाँदी पसल अवैध मार्गबाट नेपाल भित्रिएको सुन पक्राउका अधिकांश घटनापछि सबैभन्दा धेरै कोही पक्राउ पर्छ भने सुनचाँदी व्यवसायी नै हुन् । अवैध मार्गबाट भित्रिएको सुन किनेर बजारमा पुर्याउने काममा सुनचाँदी व्यवसायी जोडिएको घटना धेरै छन् । ८८ केजी सुन तस्करीमा पाँच सुनचाँदी व्यवसायी जोडिए जस्तै ३३ केजी सुन तस्करीमा पनि न्युरोडका वैभव लक्ष्मी गोल्ड एन्ड सिल्भर प्यालेस, आरके ज्वेलर्स र शालिमार ज्वेलर्स मुछिएका थिए ।प्रवक्ता नारायण पौडेलका अनुसार राष्ट्र बैंकले निजी बैंकलाई कोटा प्रणालीका आधारमा दैनिक १५ केजीसम्म सुन आयात गर्न अनुमति दिएको छ । सिजनका बेला भने राष्ट्र बैंकले यस्तो कोटा बढाएर २० केजीसम्म पुर्याएको देखिन्छ । तर सुनचाँदी व्यवसायीहरू सिजनमा ४० देखि ४५ केजी र अफ सिजनमा १५ देखि २० केजी सुनको माग रहेको बताउँछन् । सुनचाँदी व्यवसायी महासंघका अध्यक्ष मोहन सुनारले राष्ट्र बैंकले कोटा प्रणाली तोकेर सुनचाँदी व्यवसायको बजार खुम्चाएको बताए । दसैंतिहारपछि सुनचाँदी व्यवसायीहरू राष्ट्र बैंकको कोटा प्रणालीविरुद्ध आन्दोलनमा उत्रिन तयारी भएको उनले बताए । बजारको मागभन्दा निकै थोरै मात्र सुन वैध बाटोबाट बजारमा पुगेको देखिन्छ । बजारको माग कसरी धानिएको छ त ? अध्यक्ष सुनार भन्छन्, सर्वसाधारणबाट खरिद गरिएको सुन र अफ सिजनमा किनेर राखिएको स्टक सुनले बजारको माग जेनतेन धानिएको छ । सुन तस्करीका अधिकांश ठूला घटनामा नेपाल भित्रिएको सुनको एउटा हिस्सा नेपाली बजारमै खपत हुने र ठूलै हिस्सा भारतीय बजारसम्म पुगेको देखिन्छ । करिब ३४ केजी र ८८ केजी सुन तस्करी प्रकरणमा सुनचाँदी व्यवसायी मुछिएको घटनाबाट सजिलै बुझ्न सकिन्छ बजारको माग धान्न तस्करीको सुनसमेत उपयोग भएको छ । तर महासंघका अध्यक्ष सुनार यसलाई ठाडै नकार्छन् । भन्छन्, अहिलेसम्म महासंघमा आबद्ध सुनचाँदी व्यवसायीले तस्करीको अवैध सुन प्रयोग गरेको रेकर्ड छैन । महासंघ बाहिरकाले के गरे थाहा भएन ।"
फास्ट ट्रयाकको डीपीआर देऊ,"काठमाडौं व्यवस्थापिका संसद्को विकास समितिले काठमाडौंतराई द्रुतमार्ग (फास्ट ट्रयाक) को विस्तृत आयोजना प्रतिवेदन (डीपीआर) तत्काल पेस गर्न निर्देशन दिएको छ । डीपीआर प्रतिवेदनबारे सर्वसाधारणमा आशंका उब्जेको भन्दै तत्काल त्यसबारे विवरण पेस गर्न समितिले रक्षा मन्त्रालयलाई निर्देशन दिएको हो । मंगलबार बसेको समितिको बैठकमा बोल्ने अधिकांश सांसदले डीपीआरबारे अन्योल छाएकाले फास्ट ट्रयाक समयभित्र सम्पन्न हुनेनहुनेबारे स्पष्ट पार्न माग गरेका थिए ।सांसद गणेश पहाडीले फास्ट ट्रयाक निर्माणको जिम्मा नेपाली सेनालाई दिएको ६ महिना बितिसक्दा पनि डीपीआर पेस नभएको भन्दै चिन्ता व्यक्त गरे । आयोजना अवधि ४ वर्ष हो, अहिलेसम्म डीपीआर पेस भएको छैन, समयमै फास्ट ट्रयाक बन्छ भनेर जनतालाई कसरी आश्वस्त पार्ने ? उनले भने, १० अर्ब रुपैयाँ बजेट विनियोजन गरेको छ, काम हुँदैन भने त्यसको खर्च कहाँ गर्ने ? उनले कार्यतालिका बनाएर निर्माण अघि बढाउन पनि सरकारसँग माग गरे । निर्माण अवधिमा आउने जनगुनासालाई सम्बोधन गर्न रक्षा मन्त्रालयसँग आग्रह गरे । सांसद सीता गिरीले डीपीआर पेस गर्न जति ढिलाइ गर्यो त्यति आयोजना अवधि लम्बिने खतरा भएको बताइन् । डीपीआर पेस गर्न ढिलाइ भए आयोजना समयावधि पनि लम्बिन्छ, उनले भनिन्, सेनालाई दिएको जिम्मेवारीप्रतिको विश्वसनीयता पनि घट्छ, राष्ट्रिय गौरवको आयोजनालाई समयमै निर्माण सम्पन्न गर्नुपर्छ, सरकारले यसप्रति ध्यान दिनुपर्छ । सांसद जनार्दन ढकालले डीपीआर पेस गर्न ढिलाइ भएकाले आयोजना समयमै सम्पन्न हुनेनहुनेबारे जनताको आशंका बढेको बताए । कति बजेट लाग्छ, कहिले सम्पन्न हुन्छ भन्ने छर्लङ्ग पार्नुपर्छ, उनले भने, यी सबै कुरा सम्बन्धित निकायले सार्वजनिक गर्नुपर्यो, जनतालाई अन्योलमा राख्न हुन्न । बैठकमा भौतिक पूर्वाधार तथा यातायातमन्त्री वीरबहादुर बलायरले सेनाले फास्ट ट्रयाक निर्माण समयावधिभित्र सम्पन्न गर्ने दाबी गरे । सडकको गुणस्तर लगायतका अन्य कार्यमा सेना निकै संवेदनशील छ, त्यसकारण सेनाको निर्माण कार्यमा आशंका नगर्न आग्रह गर्छु, किनभने सरकारले विश्वास गरेर नै सेनामार्फत फास्ट ट्रयाक निर्माण गर्न लागेको हो । डीपीआर सरकारसँग नभएको भन्दै उनले अन्य बन्दोबस्तीका सामान सेनालाई उपलब्ध गराउन मन्त्रालय तयार रहेको बताए । रक्षामन्त्री भीमसेनदास प्रधानले १५ दिनभित्र डीपीआर पेस गर्ने बताए । पहिले तयार पारेको डीपीआरमा केही अध्ययन भइरहेको छ, त्यसमा केही थपघट गर्नुपर्नेछ, उनले भने, अब त्यो चाँडै पेस हुन्छ । अर्थ मन्त्रालयका सहसचिव केवराम भण्डारीले निर्माण अवधिमा बजेटको कमी हुन नदिने बताए । समितिका सभापति रवीन्द्र अधिकारीले डीपीआरको अध्ययन तथा मूल्यांकन गरेर पेस गर्न सरोकारवाला निकायलाई निर्देशन दिएको बताए । अब ढिलाइ हुनु हुन्न, सम्पूर्ण कुरा विस्तृत रूपमा आउनुपर्यो, उनले भने, १५ दिनभित्र विस्तृत आयोजना प्रतिवेदन पेस गर्न निर्देशन दिएका छौं ।सेनाले सडक निर्माणका लागि मख्खुबेसी, कुलेखानी, लेनडाँडा, बुदुने र बागदेव (निजगढ) मा क्याम्प कमान्डरको नेतृत्वमा जनशक्ति फिल्डमा तैनाथ भइसकेको जनाएको छ । बैठकमा पेस गरिएको प्रगति विवरणमा डीपीआरको अध्ययन तथा मूल्यांकनका लागि विज्ञ सम्मिलित समिति गठन भइरहेको उल्लेख छ । काठमाडौंतराई द्रुतमार्गको ७६२ किमिमा पर्ने रूख बिरुवाको लागत संकलन गर्ने, सडक रेखांकनमा टेलिकम नेटवर्क तथा विद्युतीकरणका लागि सूचना तथा सञ्चार र ऊर्जा मन्त्रालयसँग समन्वय भइरहेको उल्लेख छ ।"
प्रधानमन्त्री देउवा अमेरिकामा,"न्युयोर्क (अमेरिका) प्रधानमन्त्री शेरबहादुर देउवा राष्ट्रसंघको उच्चस्तरीय छलफलमा सहभागी हुन बुधबार अमेरिका आइपुगेका छन् । राष्ट्रसंघको छलफल मंगलबारदेखि सुरु भए पनि भोलिपल्ट आइपुगेका प्रधानमन्त्री देउवा पाँच दिनसम्म अमेरिका बस्ने छन् । उनले ६ असोजमा सम्बोधन गर्ने कार्यक्रम छ । देउवालाई स्वागत गर्न अमेरिकामा रहेको गैरआवासीय नेपाली राष्ट्रिय झन्डा बोकेर जोन अफ केनेडी अन्तर्राष्ट्रिय विमानस्थल पुगेका थिए । प्रधानमन्त्री टोली २१ सदस्यीय रहे पनि एक स्वकीय सचिव र पत्नी आरजु देउवाको उपस्थिति थिएन । उनीहरूले अन्तिम समयमा भ्रमण स्थगित गरेका हुन् । प्रधानमन्त्री भएपछि देउवा दोस्रो विदेश भ्रमणका रूपमा अमेरिका आएका हुन् ।स्थानीय तहको तेस्रो चरणको निर्वाचनका कारण सुरुमा प्रधानमन्त्रीले नआउने बताए पनि चौथो दिन मात्र सम्बोधन परेकाले आएका हुन् । परराष्ट्र मन्त्रालयले नेपाल यसपटक अन्तर्राष्ट्रिय मानव अधिकार परिषद्मा उम्मेदवार भएकाले जानुपर्ने सुझाव दिएको थियो । प्रधानमन्त्रीले यसपटक अमेरिकी राष्ट्रपति डोनाल्ड ट्रम्पलाई भने भेट्ने अवसर पाएनन् । उक्त अवसरको उपयोग महराले गर्ने भनिए पनि उनले पनि भेट्ने अवसर जुरेन । मंगलबार साँझ राष्ट्रपति ट्रम्पलाई भेट्ने अवस्था रहेको भए पनि उनी त्यो कार्यक्रममा धेरै बेरसम्म कुर्नुपर्ने भएपछि जान अस्वीकार गरे ।आयोजक ट्रम्पले आफ्नो उपस्थिति नै आधा घण्टा ढिलो गरेपछि व्यवस्थापनमा आफू अभ्यस्त नभएको भन्दै महरा रात्रिभोजमा सहभागी भएनन् । दुई वर्षदेखि महासभामा नेपालको प्रधानमन्त्रीस्तरमा सहभागिता नभएको र अमेरिकी राष्ट्रपतिसँग पनि त्यो स्तरमा छलफल नभएकाले यसपटक हुने सम्भावना थियो । तर देउवाको भ्रमण १२ घण्टा ढिलो भएकाले अवसर गुमेको अधिकारीहरूले बताए । १९३ मुलुकको उपस्थिति रहने राष्ट्रसंघको महासभामा प्रधानमन्त्री देउवाले नेपालको पछिल्लो राजनीतिक अवस्था, संविधान कार्यान्वयनलगायतका विषयमा धारणा राख्नेछन् ।देउवाले राष्ट्रसंघको साइडलाइनमा उच्चस्तरीय राजनीतिक भेटघाट गर्नेछन् । दुई दिनअघि आएका उपप्रधान तथा परराष्ट्रमन्त्री कृष्णबहादुर महराले महासभाको उद्घाटन सत्रमा सहभागिता जनाए । तीन बैठकमा भाग लिए । उनले सार्कको मन्त्रीस्तरीय बैठकको अध्यक्षता गर्ने कार्यक्रम छ । महरा मंगलबार बिहान राष्ट्रसंघका महासचिव एन्टिनियो गुटेरसले दिएको दिवा भोजमा पनि सरिक भएका थिए । त्यहाँ पनि उनले साइडलाइन भेट गरे । उनी मंगलबारै विश्व शान्ति अभियान, अल्पविकसित मुलुक, श्रम बजारबारे छलफलमा सहभागी भए । नर्वेका विदेशमन्त्रीसँग भेटवार्ता गरे ।अघिल्लो पटक प्रधानमन्त्री पुष्पकमल दाहालले राजनीतिक संक्रमण जारी रहेको भन्दै अन्तिम समयमा महासभामा सहभागिता रद्द गरेका थिए । त्यसअघि सुशील कोइरालाले पनि अन्तिम समयमा तत्कालीन उपप्रधानमन्त्री प्रकाशमान सिंह नेतृत्वमा टोली पठाएका थिए । राष्ट्रसंघमा यसपटक पनि सधैंझंै मानव अधिकार, शरणार्थी मामिला, दिगो विकास लक्ष्य, भूपरिवेष्टित र अतिकम विकसित मुलुक, शान्ति निर्माण कोष, पुरातात्त्विक संरचनाको संरक्षण, क्षेत्रीय शान्ति र क्षेत्रीय संगठनको उपस्थितिलगायत दर्जन बढी विषयमा छलफल सुरु भएका छन् । सबैजसो छलफलमा उपप्रधानमन्त्री महरा सहभागी हुनेछन् । प्रधानमन्त्री देउवाले साइडलाइन भेटघाट मात्रलाई बढी महत्त्व दिएका छन् । विश्व शान्तिसम्बन्धी विविध कार्यक्रम, दिगो विकास लक्ष्य घोषणाको पक्षमा भएका प्रगति, शान्ति स्थापनार्थ नेपालजस्ता मुलुकले गरेको प्रयास, विश्व शान्तिमा जाने सेनाको संख्या र अधिकृतको कोटा बढाउने लगायतका विषयमा छलफल हुने परराष्ट्र अधिकारीले बताए । महराले आणविक हतियार नि:शस्त्र गर्ने एक सम्झौतामा हस्ताक्षर गरेका छन् । आणविक हतियार नबनाउने मुलुकहरूको पहलमा नेपालले पनि यसमा सम्झौता गरेको हो ।"
खड्काद्वारा रिट दायर,भ्रष्टाचारविरुद्धको नागरिक आन्दोलन अभियानले खड्कामाथि थप अनुसन्धान र कारबाही गर्न माग गरेको छ । खड्कालाई बर्खास्त गर्नु स्वागतयोग्य भए पनि कतै उनलाई उन्मुक्ति दिने मिलेमतो त होइन भन्ने आशंका बढेको भन्दै अभियानले उनीमाथि लागेको आरोपको छानबिन गरी कारबाहीको दायरामा ल्याउन माग गरेको हो । साथै अख्तियारले ठूला भ्रष्टाचारका आरोपितमाथिको छानबिनमा उदासीनता देखाएको भन्दै अनुसन्धानलाई प्रभावकारी बनाउन पनि माग गरेको छ ।
डेंगुको संक्रमण बढ्दो,"काठमाडौं (कास) तराईका जिल्लामा डेंगुको उपचार अभाव हुन थालेपछि बिरामीहरू राजधानीका अस्पताल धाउन बाध्य भएका छन् । टेकुस्थित शुक्रराज ट्रपिकल अस्पतालको तथ्यांकअनुसार दैनिक पाँच जना डेंगुका बिरामी भर्ना हुने गरेका छन् । ओपीडीमा त झन् धेरै बिरामी आउने जाने हुन्छ, राजधानीमै डेंगुका बिरामी बढिरहेका छन्, अस्पतालका सरुवा रोग विशेषज्ञ डा शेरबहादुर पुनले भने । सर्लाहीको लालबन्दीमा संक्रमण फैलिएपछि त्यहाँका बिरामी पनि राजधानी आएका छन् । भदौको दुई सातामा मात्रै ४० बिरामी भर्ना भएको अस्पतालको मेडिकल शाखा प्रमुख सुधा ठकुरीले बताइन् । सरकारी र निजी दुवै अस्पतालमा बिरामीको घुइँचो हुन्छ, जति पैसा तिरे पनि औषधि पाइँदैन, एक डेंगु प्रभावित बिरामीले गुनासो गरे । भर्ना गर्न नमिल्ने बिरामीलाई राजधानीमा बस्ने ठाउँको अभाव हुँदा उनीहरू अलपत्र पर्न थालेको डा पुनले बताए । अघिल्ला वर्षभन्दा डेंगुका बिरामी यस वर्ष निकै बढेको पुनले बताए ।विशेषगरी सीमावर्ती क्षेत्रमा डेंगुका बिरामी बढदै छन्, इपिडिमियोलोजी तथा सरुवा रोग नियन्त्रण महाशाखा प्रमुख डा भीम आचार्यले भने । बाढी प्रभावित क्षेत्रमा पनि डेंगु तथा अन्य कीटजन्य बिरामी उत्तिकै मात्रमा बढिरहेको आचार्यले बताए । राजधानीमा सबै ठाउँबाट मान्छे आउनेजाने हुनाले यहाँ डेंगु संक्रमणको जोखिम बढी भएको आचार्यको भनाइ छ ।रोग फैलन सक्ने सम्भावित जिल्लामा सरकारले बर्सेनि ३ लाखदेखि ५ लाखसम्म पठाउने गरेको छ । तर, उपचारका लागि बिरामी राजधानी नै आउनुपर्ने बाध्यता भने हट्न सकेको छैन । डा आचार्य भन्छन्, लामखुट्टे खोजेर मार अभियान चलिरहेको छ, स्वास्थ्यकर्मी पनि परिचालन भइसकेकाले संक्रमण घट्नेछ । एडिस एजिप्टाई जातको पोथी लामखुट्टेको टोकाइबाट डेंगु भाइरस मानिसमा सर्छ । संक्रमित लामखुट्टेले टोकेमा यो रोग लाग्ने चिकित्सकहरू बताउँछन् । धेरै दिन पानी जमेको खाल्डोमा यस्ता लामखुट्टे बस्ने हुनाले त्यस्ता खाल्डा पुर्न उनीहरूले सुझाएका छन् । डा पुन भन्छन्, टोक्ने पोथी लामखुट्टे साँझबिहानको समयमा बढी सक्रिय हुन्छन्, एकैपटक ५ जनासम्मलाई प्रभावित गर्न सक्दछ । डेंगु भाइरसको संक्रमण भए ज्वरो आउने, जीउ दुख्ने, हड्डी दुख्ने, आँखा दुख्ने लक्षण देखिन्छन् । तर, धेरैले रोगको लक्षण चिन्न नसक्ने हुँदा उपचारका लागि ढिलो अस्पताल आइपुग्ने गरेको डा पुनले बताए ।"
पर्वतीय क्षेत्रमा परेको असर खोतल्दै विशेषज्ञ,"काठमाडौं जलवायु परिवर्तनसम्बन्धी संयुक्त राष्ट्रसंघीय संरचना महासन्धि (यूएनएफसीसीसी) को अन्तरसरकारी वैज्ञानिक निकाय आईपीसीसी ले हिमाली र पर्वतीय क्षेत्रमा जलवायु परिवर्तनले पारेको असरबारे प्रतिवेदन तयार गर्न सुरु गरेको छ । गत साता क्यानडाको मोन्ट्रेलमा भएको आईपीसीसीको ४६ औं बैठकले हिमाली र पर्वतीय क्षेत्रमा जलवायु परिवर्तनले पारेको असरबारे अध्ययन गरी वैज्ञानिक प्रतिवेदन तयार गर्ने निष्कर्ष निकाली काम अघि बढाएको हो । बैठकमा ३० देशका वातावरणमन्त्रीसहित आईपीसीसीका सदस्य मुलुकका अधिकारी सहभागी थिए । बैठकमा सहभागी वातावरण मन्त्रालयका सचिव डा विश्वनाथ ओलीका अनुसार आईपीसीसीको छैटौं एसेसमेन्ट प्रतिवेदन बनाउने क्रममा हिमाली र पर्वतीय क्षेत्रमा जलवायु परिवर्तनले पारेको असरसम्बन्धी एउटा च्याप्टर थपिनेछ । प्रतिवेदन तयार गर्न सदस्य राष्ट्रका विशेषज्ञ मनोनयन हुनेछन्, ओलीले सोमबार कान्तिपुरसित भने, त्यसका लागि मनोनयन आहवान भइसकेको छ, हाम्रा विशेषज्ञ पनि त्यसमा सहभागी हुनेछन् । सदस्य मुलुकका विशेषज्ञले जलवायु परिवर्तनका कारण हिमाली र पर्वतीय क्षेत्रका समुदाय, जीविकोपार्जन, जनजीवन, जैविक विविधता, हिमशृंखला, हिमनदीलगायत क्षेत्रमा पारेको असरसहितको वैज्ञानिक प्रतिवेदन तयार गर्नेछन् । जलवायु परितर्वनका कारण हिमाली र पर्वतीय मुलुक चपेटामा परेको बताइए पनि आधिकारिक वैज्ञानिक अध्ययनसहितको प्रतिवेदन छैन जसका कारण जलवायु परिवर्तनको मुख्य कारक मानिने कार्बनडाइअक्साइडलगायत हानिकारक ग्यास उत्पादन गर्ने विकसित मुलुकले हिमाली क्षेत्रमा परेको असरलाई अविश्वास गर्ने गरेका छन् । त्यसैलाई चिर्न वैज्ञानिक अध्ययन प्रतिवेदन तयार गर्न लागिएको हो, सचिव ओलीले थपे, प्रतिवेदनले वास्तविकता औंल्याएपछि विकसित मुलुकलाई यो मुद्दामा डोर्याउन बाटो खुल्छ । विकसित मुलुकहरू हिमाली क्षेत्रमा चर्चा गरिएजस्तो असर नपरेको र त्यसमा सत्यता नरहेको दाबी गर्दै जिम्मेवारीबाट पन्छिने गरेका छन् । बढदो तापक्रमका कारण नेपालमा हिमाल र हिमनदी पग्लिने क्रम बढेको छ भने हिमताल विस्फोटको जोखिम बढेको छ । पर्यटन, कृषि, जैविक विविधतालगायत क्षेत्रमा पनि अथाह असर परेको विशेषज्ञको भनाइ छ । ओलीका अनुसार विशेषज्ञहरूले सन् २०१९ सम्ममा प्रतिवेदन तयार गर्नेछन् । प्रतिवेदन तयार भएपछि हरेक वर्ष हुने जलवायु परिवर्तनसम्बन्धी संयुक्त राष्ट्रसंघीय संरचना महासन्धि (यूएनएफसीसीसी) को मूल सम्मेलन (कोप) मा समेत हिमाली र पर्वतीय क्षेत्रको मुद्दाले प्रवेश पाउनेछ । सम्भवत: सन् २०२० को कोपमा यो मुद्दाले प्रवेश पाउने अपेक्षा छ । पर्वतीय क्षेत्रको मुद्दाले कोपमा प्रवेश पाए नेपालजस्ता पर्वतीय मुलुकले झन्डै दुई दशकदेखि उठाएको आवाजको सुनुवाइ भएको ठहरसमेत हुनेछ ।"
भाडा बढाएकामा उजुरी,"ललितपुरलगनखेल नजिकैको एक घरमा भाडामा बसेका भोजपुरका एकजनाले दसैंको मुखमा भाडा बढाएको भन्दै ललितपुर महानगरपालिकामा उजुरी दर्ता गरेका छन् । घरभाडा अस्वाभाविक रूपमा महँगो भएको र पटकपटक मनलाग्दी बढाउने गरेको भन्दै महानगरमा थुप्रै उजुरी परे पनि कुनै सुनुवाइ नभएको उनले बताए । घरबेटीले कोठावाला, सटरवालासँग मनलागी भाडा लिने मात्र होइन, सरकारलाई बुझाउनुपर्ने राजस्व पनि छली गरेका छन्, उजुरीकर्ताले भने । उनले जननिर्वाचित प्रतिनिधि आए पनि आफूहरूले अघि सारेको माग सुनुवाइप्रति बेवास्ता गरेको गुनासो गरे । ललितपुर महानगरपालिकाले घरबहाल करमा कडाइ गरेमा अर्बौं रुपैयाँ उठ्छ, उनले भने, अब स्थानीय तहले ऐनकानुन तर्जुमा गर्दा घरबहाल मूल्य घरबेटीले नभई नगरपालिका वा गाउँपालिका आफैंले तोक्ने व्यवस्था गर्नुपर्छ । सरकारले तोकेभन्दा बढी भाडा उठाएमा ५ देखि १५ लाख जरिवाना तिराउने व्यवस्था गर्नुपर्ने उनको भनाइ छ । कोटेश्वरमा भाडामा बस्ने काभ्रेका एक युवाको पनि यस्तै गुनासो छ । घरबेटीले चाडपर्व नजिकिएसँगै बजारमा उपभोग्य वस्तु महँगो परेको भन्दै भाडा बढाउने गरेका छन्, उनले भने, अहिले पनि दसैंको बहानामा भाडा बढाए । दसैंमा घरबेटीका लागि मात्रै भाउ बढ्छ ? डेरावालाका लागि चाहिँ बढ्दैन ? उनले जनप्रतिनिधिले जथाभावी भाडा बढाउनेलाई तत्कालन नियन्त्रण गर्नुपर्ने बताए । घरबेटीले राज्यलाई देखाउन एउटा सम्झौता र बहालमा बस्नेसँग अर्कै सम्झौता गरेका छन्, उनले भने, नगरपालिकाले घरमा नम्बरप्लेट राखेजस्तै भाडा लिस्ट पनि कोठा वा सटरमा राख्न व्यवस्था गर्नुपर्यो । उनले स्थानीय विकास मन्त्रालयले नै चासो दिएर घर बहालसम्बन्धी नीतिनिर्देशन दिनुपर्ने बताए । अहिले ललितपुर हानगरपालिकामा घरबेटीहरूले मूल सडकमा व्यासायिक प्रयोजनका लागि मासिक एउटा सटरको डेढदेखि ३ लाख रुपैयाँसम्म भाडा असुल्ने गरेका छन् । सहायक सडकहरूमा एउटा कोठाको ६ देखि १० हजार रुपैयाँसम्म लिन्छन् । एउटा फ्ल्याटको १५ देखि २५३० हजारसम्म पर्छ । तर राजस्व भने मूल सडकमा भुईं तला (एक हजार वर्गफिटको कोठा) को मासिक २ हजार, पहिलो तलामा एक हजार २ सय, दोस्रोमा ८ सय मात्र तिर्ने गरेका छन् । सहायक सडकमा भुर्इं तलामा मासिक एक हजार ४ सय, पहिलोमा ८ सय र दोस्रोमा ४ सय रुपैयाँमा तिर्ने गरेका छन् । सहायकबाहेक भित्री सडकहरूमा अझ योभन्दा पनि कम छ । ललितपुर महानगरपालिका राजस्व शाखा प्रमुख डिल्लीराज शाक्यले जनप्रतिनिधि आएपछि ऐननियम समयानुकूल परिमार्जन गर्न पहल गर्नुपर्ने बताए । स्थानीय स्वायत्त शासन नियमावलीमा बहालमा दिएका घर, पसल, ग्यारेज, गोदाम, टहरा, सेड (छप्पर, कारखाना, जग्गा) आदिमा बहाल कर घरधनीबाट २ प्रतिशत मात्र असुल उपर गर्न पाइने उल्लेख छ, उनले भने, नगरवासी बहाल करबापत २४ सय रुपैयाँ कर तिर्न पनि गाह्रो मान्छन् ।"
तोकिएभन्दा बढी,"ललितपुर लगनखेल थती टोलका सन्नी देउलाको घरको धारामा पानी नआएको महिना दिन बढी भइसक्यो । उनले गत साता ट्यांकर व्यवसायीसँग १२ हजार लिटरको क वर्गको खानेपानी किन्दा ४ हजार रुपैयाँ तिरे । पानी व्यवसायीलाई महँगो पर्यो भनेर गुनासो गर्दा उल्टै अबदेखि पानी नपुर्याउने भनी धम्की सुन्नुपर्यो, उनले भने, छिमेकीले किनेको देख्दा मैले पनि किनें । इमाडोलका राजेश बज्रचार्यलाई पानी व्यवसायीले ख वर्गको ७ हजार लिटरको पानी किन्दा २ हजार ५ सय रुपैयाँ लिए । टाढाबाट पानी ल्याउनुपर्ने भएकाले महँगो परेको भन्छन्, उनले भने, ट्यांकर व्यवसायीले तोकेको मूल्य नतिरी सुखै छैन ।देउला र बज्राचार्य प्रतिनिधि पात्र मात्र हुन् । उनीहरूजस्तै ट्यांकर व्यवसायीले आफूखुसी पानीको मूल्य लिँदा दैनिक हजारांै सर्वसाधारण मर्कामा परेका छन् । खानेपानी महसुल निर्धारण आयोगले ट्यांकरको पानीको मूल्य निर्धारण गरेको छ । ५ हजार क्षमताको क वर्गको पानीको मूल्य दूरी हेरेर एक हजार ७ सयदेखि एक हजार ९ सय रुपैयाँँसम्म, ख को एक हजार ५ सयदेखि एक हजार ७ सय र ग को एक हजार ३ सयदेखि एक हजार ५ सय रुपैयाँ पर्छ । ७ हजार क्षमताको क को २ हजार २ सयदेखि २ हजार ५ सय, ख को एक हजार ९ सय देखि २ हजार २ सय, ग को एक ७ सयदेखि एक हजार ९ सय रुपैयाँ पर्छ । १२ हजार लिटरको क वर्गको ३ हजार १ सयदेखि ३ हजार ४ सय, ख को २ हजार ७ सयदेखि ३ हजार १ सय र ग को २ हजार ४ सयदेखि २ हजार ७ सय रुपैयाँसम्म तोकेको छ । काठमाडौं उपत्यका खानेपानी लिमिटेड (केयूकेएल) ले ५, ७ र १२ हजार लिटरको क्रमश: १ हजार ९ सय ९५, २ हजार ३ सय र ३ हजार १ सय ५५ रुपैयाँ लिने गर्छ । तर ट्यांकर व्यवसायीले सर्वसाधारणसँग तोकिएको मूल्यभन्दा २५३० प्रतिशतभन्दा बढी मूल्य लिने गरेको आरोप छ । गुणस्तर वा मापदण्ड तोकिएबमोजिम प्रदान भएनभएको अनुगमन गर्ने काठमाडौं उपत्यका खानेपानी बोर्डको जिम्मेवारी हो । बोर्डले प्रत्येक साता अनुगमन गर्ने गर्छ । अनुगमन क्रममा पानीको मूल्य प्रचलित कानुनबमोजिम निर्धारण भएको महसुलभन्दा बढी भएको गुनासो आउने गरेको बोर्डका अधिकारीहरू नै बताउँछन् । काठमाडौं उपत्यका खानेपानी बोर्डका इन्जिनियर बोधराज दाहालले कार्यालयमा लिखित रूपमा उजुरी दर्ता नगरीकन मौखिकका भरमा कारबाही गर्न नमिल्ने बताए । हामी पनि उजुरीको पर्खाइमा हो, उनले भने । ट्यांकर सेवा सञ्चालनसम्बन्धी निर्देशिका, ०७३ अनुसार पिउनयोग्य खानेपानी नीलो रङ क वर्ग, घरायसी प्रयोजनको पानी (सामान्य घरेलु प्रशोधन गरेर वा उमालेर पिउन मिल्ने पानी) मा हरियो रङ ख र पिउनबाहेक अन्य प्रयोजनको पानी (भान्साको प्रयोगबाहेक सरसफाइ, घर निर्माणलगायत कार्य) मा पहेंलो रङलाई ग वर्ग तोकिएको छ । उपत्यकामा ५ वटा ट्यांकर व्यवसायी छन् । सातदोबाटो, स्वयम्भू, कीर्तिपुर, बालाजु, जोरपाटी र मातातीर्थअन्तर्गत ५ सयभन्दा बढी पानी बोक्ने ट्यांकर छन् ।"
विद्यालयलाई ८० लाख अनुदान,"भक्तपुर (कास) शिक्षा मन्त्रालयले जिल्लाका ४० विद्यालयलाई २ लाखका दरले ८० लाख रुपैयाँ शैक्षिक सुधार अनुदान दिएको छ । भक्तपुरका सामुदायिक विद्यालयमध्येबाट ४० वटालाई शैक्षिक सुधार गर्न अनुदान प्रदान गरिएको जिल्ला शिक्षा अधिकारी अर्जुनबहादुर रायमाझीले बताए । शिक्षा मन्त्रालयले यूएसएआईडीको सहयोगमा सञ्चालन गरेको राष्ट्रिय प्रारम्भिक पढाइ कार्यक्रमअन्तर्गत १ देखि ३ कक्षासम्मका विद्यार्थीको पढाइ, लेखाइ र बुझाइ सीपको विकासका लागि अनुदान दिएको हो ।जिल्लाका १ देखि ३ कक्षासम्मका १ सय २७ सामुदायिक विद्यालयमध्ये विद्यार्थीको संख्या तथा नेपाली, अंग्रेजी, विज्ञान, गणित र सामाजिक शिक्षामा प्राप्त गरेको प्राप्तांकका आधारमा मूल्यांकन गरी अनुदान प्राप्त गर्न विद्यालय छनोट गरिएको कार्यक्रमका जिल्ला संयोजक सुनीता शाक्यले बताइन् । अनुदानबाट विद्यालयले शैक्षिक सामग्री खरिद, शैक्षिक खेल सामग्री, कक्षाकोठा सजावट, विद्यालयको १३ कक्षाकोठाको जोखिम व्यवस्थापनलगायत विद्यार्थीलाई आकर्षित गर्ने पठन सामग्री खरिद गर्न सकिने उनले जनाइन् ।प्रारम्भिक पढाइका रूपमा लिइने कक्षा १ देखि ३ सम्मका विद्यार्थीले नेपाली भाषा शुद्ध पढ्न, लेख्न र बुझेर सिक्न गत शैक्षिक सत्रदेखि राष्ट्रिय प्रारम्भिक पढाइ कार्यक्रम सञ्चालन गरिएको जानकारी कार्यक्रमका फिल्ड अफिसर युवराज दाहालले दिए । नियमित नेपाली विषयको पढाइलाई सहज बनाउन विद्यार्थीको रुचि र बुझाइका आधारमा तयार पारिएको नेपाली सहयोगी पुस्तकको पाठ्यक्रमअनुरूप ९० मिनेटको कक्षा सञ्चालन गरिएको उनले बताए । पुरानो पाठ्यक्रमअनुसार ४० मिनेटका २ वटा नेपाली विषयको कक्षा सञ्चालन भइरहेकामा निरन्तर ९० मिनेटको नयाँ पाठ्यक्रमसहितको सहयोगी पुस्तकद्वारा पढाउँदा कार्यक्रम प्रभावकारी गराउन सकिने दाहालले बताए । उनले सरकारले शिक्षामा गरेको लगानी व्यावहारिक र परिणाममुखी बनाउन अनुगमन र कारबाही प्रक्रियालाई प्रभावकारी बनाउनुपर्नेमा जोड दिए ।कार्यक्रमले विद्यालय, विद्यार्थी, अभिभावक र समुदायलाई नै पठन सीप र क्षमता अभिवृद्धिमा सहयोग पुगेको कार्यक्रमका क्षेत्रीय संयोजक राजेन्द्र मानन्धरले बताए ।"
दुईको मृत्यु,काठमाडौं (कास) तीनकुनेमा मंगलबार राति मोटरसाइकल दुर्घटना हुँदा दुई जनाको मृत्यु भएको छ । बा६१प ७६८६ नम्बरको मोटरसाइकल अनियन्त्रित भई घाइते भएका ललितपुर गोदावरीका ३८ वर्षीय राजु तामाङ र काभ्रे बुढेखानीका २८ वर्षीय विशाल लामाको उपचार क्रममा सिभिल अस्पतालमा मृत्यु भएको हो ।
चाडपर्वका लागि सुरक्षा योजना,"काठमाडौं (कास) प्रहरीले दसैंदेखि छठसम्मका लागि सुरक्षा योजना सार्वजनिक गरेको छ । महानगरीय प्रहरी कार्यालयले बुधबार सुरक्षा योजना सार्वजनिक गरेको हो । हत्या, बलात्कार, विस्फोटक पदार्थको प्रयोग, लुटपाट, ठगी, दुर्घटना, टिकट कालो बजारीजस्ता अपराधलाई ध्यानमा राख्दै प्रहरीले सुरक्षा योजना तयार गरेको प्रहरीले जनाएको छ । राजधानीमा कुनै घटना भएमा ५ मिनेटभित्रमा प्रहरी पुग्ने गरी शीघ्र परिचालन गरिनेछ । जुवातास, कालोबाजारीजस्ता अपराध रोक्न बढी भीडभाड तथा बजार इलाकामा सादा पोसाकमा प्रहरी परिचालन गर्नुका साथै सीसीटीभीबाट निगरानी गरिनेछ । भीआईपी क्षेत्र, सपिङ मलमा पनि विशेष निगरानी राखिने प्रहरीको भनाइ छ । राजधानी छिर्ने नाकाहरूका साथै बसपार्कहरूमा पनि प्रहरी सहायता कक्ष स्थापना गरिने योजना छ । टिकटमा हुने कालोबाजारी रोक्न १२ स्थानमा यात्रु सहायता कक्ष स्थापना गरिएको छ । त्यसैगरी नियमित ३२ स्थानमा ट्राफिक चेकिङ तथा विशेष र आकस्मिक चेकिङ पनि गरिने भएको छ ।"
रोहिंग्या हिंसा रोक्न धर्ना,काठमाडौं (कास) म्यान्मारमा रोहिंग्या समुदायमाथि भइरहेको हिंसा र जातीय सफाया रोक्न नेपालका मानव अधिकारकर्मीहरूले बुधबार ललितपुरको नख्खुस्थित म्यान्मार दूतावासअगाडि धर्ना दिएका छन् । उनीहरूले हिंसा अन्त्य गर्न आग्रह गर्दै दूतावासमा ज्ञापनपत्रसमेत बुझाए । अल्पसंख्यक रोहिंग्यामाथि भइरहेको दुव्र्यवहार रोक्न उनीहरूले दूतावासलाई झकझक्याउन यस्तो दबाबमूलक प्रदर्शनी गरेको अधिकारकर्मी राजन कुइँकेलले बताए । नेपाल सरकारले कूटनीतिक नियोगमार्फत म्यान्मारलाई दबाब दिएर नेपाल बसेका रोहिंग्यालाई स्वदेश फर्काउन सहयोग गर्नुपर्ने उनको भनाइ छ । रोहिंग्यामाथि दमन गर्नेलाई कारबाही गरी उनीहरूको आत्मसम्मान जोगाउनुपर्ने अधिकारकर्मी निराजन थपलियाले बताए ।
संस्थापक अध्यक्ष कायम गर्न माग,काठमाडौं (कास) नेपाल आदिवासी जनजाति पत्रकार महासंघले नेपाल पत्रकार महासंघका संस्थापक सत्यनारायणबहादुर श्रेष्ठ भएको भन्दै उनैलाई कायम गर्न माग गरेको छ । महासंघका अध्यक्ष गोविन्द आचार्यलाई ज्ञापनपत्र बुझाउँदै बुधबार फोनिजले उक्त माग दोहोर्याएको हो । पत्रकार महासंघले कृष्णप्रसाद भट्टराईलाई महासंघको संस्थापक मान्दै आएको छ । फोनिजका अध्यक्ष डण्ड गुरुङले भने २००८ सालमा गठन भएको नेपाल पत्रकार संघको अध्यक्ष सत्यनारायणबहादुर श्रेष्ठ रहेको बताए । सरकारले स्थापना गर्न लागेको पत्रकारिता प्रशिक्षण प्रतिष्ठान कुनै व्यक्ति विशेषका नाममा खोल्न नहुने पनि उनले बताए ।
सरुवाले कर्मचारी आतंकित,"गुल्मी निर्वाचन आचारसंहिता जारी रहेकै बेला धमाधम सरुवाका पत्र आउन थालेपछि कर्मचारी आतंकित भएका छन् । गृह, भूमिसुधार, सञ्चार र स्थानीय मन्त्रालयअन्तर्गतका धेरै कर्मचारी सरुवा भएका छन् । सरुवाले सेवाग्राहीको बढी भीड हुने कार्यालयका काम प्रभावित भएका छन् । जनस्वास्थ्य कार्यालयले पनि कर्मचारी सरुवा गर्दाको असर बिरामीको उपचार सेवामा परेको छ । सामान्य प्रशासनले मालपोत कार्यालय मजुवाका नासु हरिहर गौतमलाई स्थानीय विकास मन्त्रालयमा सरुवा गरेपछि कार्यालय कर्मचारीविहीनजस्तै भएको छ । साबिकका २८ गाविसलाई सेवा दिँदै आएको कार्यालयमा अहिले कार्यालय प्रमुख रामप्रसाद भुसाल र नासु डिल्लीराज गौतम मात्र छन् । १४ जनाको दरबन्दी रहेको कार्यालयमा ४ कार्यालय सहयोगीसहित ६ कर्मचारी छन् । सेवा दिनै नसकिने अवस्था आयो, भुसालले भने, दुई कर्मचारीले कसरी दैनिक ७ जनासम्म सेवाग्राहीलाई सेवा दिन सकिन्छ ।जिल्ला प्रशासन कार्यालयबाट ४ जनाको सरुवा भएको छ । प्रशासकिय अधिकृत भक्तिराम मरासिनीलाई प्यूठान जिल्ला प्रशासन कार्यालय, नासु शालिकराम गैरेलाई जिसस र अर्का नासु नुमलाल पन्थीलाई जिसस अर्घाखाँचीमा सरुवा गरेको छ । दुवैलाई भदौ १६ को मितिमा सरुवापत्र आएको छ । त्यस्तै गृहअन्तर्गतकै कारागार शाखामा कार्यरत रामप्रसाद पन्थीलाई पाल्पा कारागारमा सरुवा गरिएको छ । निर्वाचन आयोगले भदौ १६ गतेदेखि आचारसंहिता लागू भएको जनाएको छ । आयोगले आचारसंहिता भन्छ, मन्त्रालयहरूले धमाधम सरुवा गर्दै छन्, प्यूठान जिप्रकामा सरुवा भएका भक्तिराम मरासिनीले भने, आचारसंहिता कहाँ र कसका लागि लगाएको हो, जानकारी भएन । पछिल्लो एक सातादेखि धमाधम पत्र आउन थालेपछि धेरै कर्मचारी आतंकित हुन थालेको उनले बताए । मालपोत कार्यालयका रोमनाथ भुसाल र नापी कार्यालयका डिलबहादुर थापाको पनि जिससमा सरुवा गरिएको छ ।त्यस्तै जनस्वास्थ्य कार्यालयले पनि अव्यवस्थित ढंगले स्वास्थ्यचौकीका कर्मचारीलाई स्थानीय तहमा सरुवा गर्न थालेपछि स्वास्थ्य संस्था स्वास्थ्यकर्मीविहीन भएका छन् । शान्तिपुर हेल्थपोस्टका इन्चार्ज ढकनारायण थापा र हेल्थ असिस्टेन्ट सन्तोष पुन दुवैलाई चन्द्रकोट गाउँपालिकामा सरुवा गरिएको छ । दुवै गापामा हाजिर हुन थालेपछि हेपो स्वास्थ्यकर्मीविहीन हुँदा दैनिक १ सय ५० बिरामी प्रभावित हुने गरेका छन् । दुवै स्वास्थ्यकर्मी नहुँदा बिरामी समस्यामा छन्, स्थानीय भरत कुमालले भने, बिरामी जाँच्ने स्वास्थ्यकर्मीलाई गापामा कामविहीन गराएर राखिएको छ । हेपो इन्चार्ज थापाले भने सरुवाको पत्र आएपछि गापामा नियमित हाजिर हुने तर गम्भीर बिरामी आए हेपोमा गएर सेवा दिने गरेको बताए ।ट्रेड युनियनका अध्यक्ष जयश्वर पन्थीले सामान्य प्रशासन मन्त्रालयले छलफलबिना नै रातारात सरुवा गरेको जनाए । अहिले निजामती कर्मचारीहरू त्रसित अवस्थामा छन्, उनले भने, कुनै संघ, संगठन तथा आधिकारिक ट्रेड युनियनसँग कुनै छलफल नगरी सरुवा गर्दा अस्तव्यस्त भएको अवस्था छ । त्यसले कतै कर्मचारी बढी हुने, कुनै कार्यालय कर्मचारीविहीन अवस्थामा पुगेको उनले बताए । प्रशासनमा कार्यरत भन्दै सामान्यले राजेन्द्र रेग्मीको सरुवा गरेको छ तर त्यो नामका कर्मचारी प्रशासनमा नभएको उनले बताए ।"
शिक्षा मन्त्रालयसँग गुनासो,"स्थानीय तहको निर्वाचनपश्चात् सिंहदरबारको अधिकार स्थानीय तहमा जान्छ भनियो तर निर्वाचित स्थानीय पदाधिकारीले के बुझे भने केन्द्रीय मन्त्री र सांसदले गर्ने भ्रष्टाचारको अधिकार हामीलाई प्राप्त भयो भनी धमाधम आफ्नो फाइदाको निर्णय आफैं गर्न थाले । जनता बिजुली, टेलिफोन, खानेपानी, मालपोत, राजस्व, आयकरजस्ता कर आफ्नै वडा कार्यालयमा गएर तिर्न चाहन्छन् । ज्येष्ठ नागरिक, एकल महिला, अपांग आदि भत्ता र सुविधा घरघरमै गएर बाँडिन्छ भन्ने कुरामा ढुक्क थिए । तर स्थानीय पदाधिकारी यतिसम्म मात्तिए कि हुँदै नभएको अधिकार दुरुपयोग गरी आफ्ना सेवासुविधा आफैं वृद्धि गर्ने, रिक्सा, तीनपांग्रे, दुई पांग्रेको कर लगाउने, फुटपाथका व्यापारीलाई कर लिने, कर्मचारीको निकासा भएको पूरा तलब नदिने आदि जनविरोधी कार्यले संघीयता नचाहनेका लागि मलजल गरिरहेको छ । बाबुआमाको नेपाली नागरिकता भएका, पतिको पत्तो नलागेका महिलालाई नागरिकताको सिफारिस नगर्ने एवं सर्वसाधारणको सेवाभन्दा पनि आफूलाई मसिहा ठान्ने प्रवृत्ति बढ्न थाल्यो । आफ्नो हैसियत बिर्सेर नाजायज काम नगरी जनताका काम फटाफट गरेमा मात्र संघीयताको मर्म पूरा हुन्थ्यो कि ? कुसुम न्यौपानेमध्यबिन्दु११ अरूणखोला, नवलपरासी"
चिकित्सकलाई कस्ने कानुन !,"स न् १९८७ मा भारतमा प्रसिद्ध अभिनेतृ स्मिता पाटिलको सुत्केरीपछि मुत्यु भयो । प्रसिद्ध डाक्टरहरू भएको प्रसिद्ध ब्रिच क्यान्डी अस्पतालमा प्रसिद्ध अभिनेतृको मृत्यु भएपछि हलचल मच्चियो । उनको मृत्युको कारण कहिले औलो भनियो, कहिले संक्रमण भनियो । तर वास्तविकता के भएर मृत्यु भएको कुरा त त्यहाँका डाक्टरहरूलाई मात्र थाहा भयो होला । तर भारतको कानुन, अदालत र स्मिताका परिवारले डाक्टरहरूको लापरबाहीले वास्ता नगरेर मृत्यु भएको आरोप लगाएनन् । उनको मृत्यु दु:खद थियो, तर चिकित्सा विज्ञान पनि कहिलेकाहीं विवश भएर मृत्युको अघि हार मान्नुपर्ने हुन्छ भनेर त्यो बेलाका उपचारत डाक्टरले भनेका थिए । त्यही मृत्यु भएको कारणले अस्पताल नत तोडफोड गरियो, न डाक्टर र नर्सलाई अपराधझंै कठघरामा उभ्याइयो ।३० वर्षअघि म प्रसूति गृहमा काम गर्दा पनि असुरक्षित गर्भपतन गराएर आएका महिला र किशोरीहरूको मृत्यु हुँदा कसैले अस्पताल तोडफोड गरेन, किनकि डाक्टरहरूले भ्याएसम्म गरेका छन् भन्ने परिवारका सदस्यलाई विश्वास थियो र त्यस्तो मृत्युमा अस्पतालको गल्ती होइन भन्ने कुरामा परिवारले स्वीकाथ्र्यो र वास्तविकता नै त्यही हुन्थ्यो । तर आजकलचाहिँ त्यसरी असुरक्षित गर्भपतन गराएकी कुनै महिलालाई गम्भीर अवस्थामा अस्पताल ल्याइयो र उपचारको क्रममा बिरामीको मृत्यु भयो भने डाक्टरले वास्ता नगरेर, समयमा नहेरेर भनेर परिवारले आवाज उठाउँछन् । त्यस्तै मौका हेरेर बसिरहेका बिचौलियाहरूले पनि त्यस्तो बेलामा परिवारका मानिसलाई अझ उचालेर अस्पतालबाट क्षतिपूर्ति १० लाख रुपैयाँ दिलाइदिन्छौं, हामीलाई २ लाख दिनुस् भन्छन् रे । त्यस्तो अवस्थामा सायद बिरामीका परिवारलाई पनि लाग्दो हो, मर्ने मान्छे त मरेर गइसक्यो । यदि अस्पतालले पैसा दिन्छ भने किन नलिने त ? एक पत्रकारले भनेका थिए ।यसरी बिचौलियाले अस्पतालमा थर्काएपछि विचरा डाक्टर र निजी अस्पताल विवश हुन्छन् । यस्तो बेलामा उपभोक्ता मञ्च वा समूहले पनि डाक्टरकै गल्ती होला र त पैसा दियो भनेर डाक्टर र निजी अस्पतालको दोष देखाउँछन् । यसले गर्दा अराजकता बढ्न जान्छ । अस्पताललाई तोडफोड गरेर धुलो पारिदिन्छौं, अस्पताल नै चलाउन दिन्नौं । डाक्टरहरूको मोटर र अस्पतालको एम्बुलेन्स तोडफोड गरिदिन्छौं भनेपछि अस्पताल प्रशासनले कानुनी लडाइँ लड्न सक्दैन, सरकारले सुरक्षा दिन सक्दैन र विवश भएर अस्पताल १० लाख, २० लाख वा २५ लाख रुपैयाँ मृतकको परिवारलाई बुझाउँछन् । तर सरकारी अस्पतालमा चाहिँ कसैले पैसा बुझाउँदैनन् ।यदि सुत्केरी महिला घरैमा धेरै रगत बगेर वा उच्च रक्तचाप भएर मरिन् भने बिरामीका परिवारले कोसँंग क्षतिपूर्ति वा १० लाख दिनुस् भनेर माग राख्छन् होला ? स्वास्थ्यकर्मीहरू छलफल अहिले गरिरहेका छन् अब त हामीले सकेसम्म बिरामीको परिवारलाई पहिला नै कागज गराएर, हामी क्षतिपूर्ति दिने छैनौं भनेर लेखाउनुपर्छ कि क्या हो ? सुन्दाखेरी हास्यास्पद लाग्ने यो भनाइले डाक्टर र बिरामी बीचको अविश्वासको वातावरण त देखाउँछ नै, यस्तो अविश्वासले गर्दा चाहिएको बेलामा सहज उपचार नपाएर बिरामी र उसको परिवारले झन् दु:ख पाउँछन् ।झन्डै दुई वर्षअघि श्रेष्ठ थरकी, ४६ वर्षकी एक महिलाले पानीको सट्टा झुक्किएर तेजाब (एसिड) पिउन पुगिछन् । उनी तड्पिएर बेहोशजस्तै भइन् र उनलाई अस्पताल लगियो । ५ बजे एसिड दुर्घटनामा परेकी उनलाई राति एक बजे एक निजी अस्पतालमा भर्ना लियो । त्यो पनि एक प्रतिष्ठित डाक्टरले अस्पतालमा फोन गरेर, बिरामीलाई केही भयो भने परिवारले केही पनि गर्ने छैन भनेर वचन दिएपछि बिरामीलाई भर्ना गरेर आईसीयुमा १० दिन राखेर ठिक पार्यो । तर यदि ढिलो भएको भए बिरामीको त केही घन्टाभित्र मृत्यु भई नै सक्थ्यो । सरकारले बिरामीको उपचारको क्रममा मृत्यु भएमा चिकित्सकबाटै क्षतिपूर्ति तिराउनुपर्छ भनी बनाउन लागेको विधेयक पारित भयो भने त कुनै पनि निजी अस्पतालले गम्भीर प्रकृतिका बिरामी, दुर्घटनामा परेका बिरामी, शल्यक्रिया गरेर ज्यान बचाउनुपर्ने गर्भवती महिलालाई भर्ना नै गर्ने छैन । किनभने उपचार गर्दागर्दै केही भवितव्य पर्यो भने त चिकित्सकको बदमासीले गरेको हो भनेर परिवारले भनिहाल्छ । अनि चिकित्सकले क्षतिपूर्ति बापत पैसा तिरिरहने ?कुन बुद्धिमान वकिल वा उपबुज्रुक सांसदले यस्तो कानुन ल्याउन खोजेका होलान्, जसलाई यति पनि थाहा छैन कि डाक्टर भगवान होइन, उसले कोसिस गर्छ, बिरामी बचाउन । किनभने उसको त जीवनभरिको खुसी र इज्जत नै बिरामी ठिक भएर जानुमा छ । बिरामीलाई अझ बिरामी पार्नु र मार्नुमा होइन । केही औषधी प्रयोग गरेर रियाक्सन हुँदा शरीरमा फोका उठ्ने, बेस्सरी ज्वरो आउने हुनसक्छ । त्यस्तो औषधीबारे डाक्टरले बिरामी र उनको परिवारलाई बताए पनि कहिलेकाहीँ परिवारका सदस्यले बेवास्ता गर्छन् र बिरामीको स्थिति नाजुक भएर अस्पतालमा भर्ना हुनुपर्यो भने के यस्तो अवस्थामा डाक्टरले क्षतिपूर्ति तिर्ने ? त्यस्तै प्रकारले सुत्केरी महिलाको शल्यक्रिया गर्दागर्दै महिलाको रगत नै नथामिने समस्या हुनसक्छ, त्यो किन हुन्छ, डाक्टरले भन्न सक्दैन । तर यस्तो भएर सुत्केरी मरिन् भने के डाक्टरले शल्यक्रिया गरेको हुनाले भनेर सजाय पाउने ?सांसद र कानुनविदहरू कृपया आफ्नो आँखा र मस्तिष्क खोल्नुस् । डाक्टरले जानाजान लापरबाही गरेको हो भने त्यो सिद्ध गर्न नयाँ कानुन ल्याउनु पर्दैन । पहिलेकै कानुन पर्याप्त छ । पुराना कानुनलाई राम्रोसँग व्यवहारमा ल्याए पुग्छ ।"
"हंसपुरमा राजपा, कर्जन्हामा माओवादी","रोकिएको मतगणना र विजयी भएका उम्मेदवारको घोषणामा भएको ढिलाइका कारण निर्वाचन अधिकृतसँग छलफल गर्न आएका कांग्रेस लहानका नगर सभापति सुनील महतोलाई प्रहरी नायब उपरीक्षक हीराबहादुर पाण्डेले दुव्र्यवहार गरेपछि लहानको मतगणना अवरुद्ध भएको छ । विजयी भएका लहान नगरपालिका १, २, ५, ६ र ८ का उम्मेदवारको नाम सार्वजनिक गर्न भएको ढिलाइ तथा अन्य वडाको मतगणना शीघ्र गर्नुपर्नेबारे निर्वाचन अधिकृतसँग छलफल गर्न महतो बेलुकी ४ बजे मतगणनास्थल पुगेका थिए । निर्वाचन अधिकृत प्रेमप्रसाद लुइँटेललाई भेट्न नदिइकनै डीएसपी पाण्डेले दुव्र्यवहार गर्दै बाहिर निकालेका थिए ।दुव्र्यवहार भएपछि कांग्रेस, संघीय समाजवादी फोरमका मेयर उम्मेदवार वैधनाथ साहलगायत राप्रपाका कार्यकर्ताहरूले डीएसपी पाण्डेविरुद्ध नाराबाजी गरेका थिए । कांग्रेसले डीएसपीलाई कारबाही माग गर्दै मतगणना बहिष्कार गरेको छ ।"
३१ मत गायब पारियो,"बाराको वाग्मती नगरपालिका५ नम्बर वडामा खसेभन्दा बढी मत फेला परेपछि बुधबार दुई घण्टा मतगणना अवरुद्ध भयो । मतदान अधिकृतले बनाएको मुचुल्कामा १ हजार ७ सय ५ मत खसेको देखिन्छ । मतपेटिका खोल्दा ४८ मत बढी फेला परेका हुन् । कांग्रेस प्रतिनिधिले खसेभन्दा बढी मत फेला परेको भन्दै विरोध जनाएका थिए । निर्वाचन अधिकृत अशोकराज रेग्मीले मुचुल्कामा भएभन्दा बढी मतपत्र फेला परेको स्विकारे । दलका प्रतिनिधिबीच सहमति जुट्न नसकेपछि निर्वाचन आयोगको नीति निर्देशनभित्र रही गणना सुरु गरिएको उनले बताए ।यसैबीच मुचुल्काबिनै मतपेटिका खोलिएको भन्दै प्रमुख दलले विरोध जनाएपछि स्थगित बारागढी गाउँपालिकाको मतगणना बुधबार पनि हुन सकेन । असन्तुष्ट पक्ष वडा नम्बर ६ मा पुन: निर्वाचन गराउनुपर्ने अडानमा छ । विवाद समाधानका लागि बुधबार प्रजिअले खटाएको टोली दलहरूबीच सहमति जुट्न नसकेपछि फर्किएको छ । दलसँग पटकपटक बैठक बस्दा पनि सहमति नभएकाले अब निर्वाचन आयोगमा चिठी पठाइने निर्वाचन अधिकृत रमेश घिमिरेले बताए । मतगणनाको वातावरण बनाउन प्रजिअ विजयनारायण मानन्धरले प्रमुख दलका जिल्लास्थित नेताहरू कांग्रेसका फरमुलाह मन्सुर, एमालेका बलवीर चौधरी र माओवादीका ज्वाला साहलाई आग्रह गरेका थिए । आफूले सकेसम्म पहल गर्दा पनि नभएकाले अब आयोगको निर्णयको प्रतीक्षामा रहेको उनले बताए । कर्मचारीका लुगाफाटा गणनास्थलमै थुनिएकाले उनीहरूले कपडा फेर्न पाएका छैनन् । मतपत्र कोठामा यत्रतत्र छरिएको निर्वाचन अधिकृत घिमिरेले जानकारी दिए । सर्वदलीय बैठक बसाउँदा पनि भएन, उनले भने, दलहरूले नमानेको खण्डमा आयोगकै तजबिजमा मतगणना अघि बढ्छ । मंगलबार राति पानी परेपछि गणनास्थलको झ्याल प्लास्टिकले छेके पनि मतपत्रको अवस्था बुझ्न नपाएको उनको गुनासो छ । गणनास्थल सुरक्षाकर्मीको कडा घेरामा छ । निर्वाचन अधिकृतले मुचुल्काबिनै केही दलका प्रतिनिधिको रोहबरमा मतपेटिका खोलेकाले मान्य नहुने कांग्रेस, एमाले र माओवादी केन्द्रको अडान छ । निर्वाचन अधिकृत घिमिरेले मतपेटिका खोल्नुअघि सबैको मुचुल्का र सही छाप गराइएको दाबी गरे । बुधबार कोल्हवी नगरपालिकामा पनि केही बेर मतगणना स्थगित भएको थियो । २० तह र २ सय वडा रहेको यहाँ मतगणना केही सुस्त छ । मुख्य निर्वाचन अधिकृत सूर्यप्रसाद अधिकारीले रातभर पनि गणना गरेर छिटो टुंग्याउने प्रयासमा लागेको जनाए । गणना स्थलमा उमेदवारका प्रतिनिधिले मतपत्र छुन नपाउने गरी सुरक्षा व्यवस्था मिलाइएको छ । तारजाली उपलब्ध नभएका गणनास्थलमा डोरीले छेकिएको छ । पर्याप्त संख्यामा प्रहरी परिचालन गरिएका छन् ।"
४० वर्षपछि पक्राउ,"लमजुङ (कास) अदालतले १० वर्ष कैद फैसला सुनाएका एक अभियुक्त ४० वर्षपछि पक्राउ परेका छन् । डीएसपी पदमबहादुर विष्टका अनुसार साबिकको राइनास गाविस ४, मोहोरियाकोटका ६० वर्षीय रेपबहादुर थापाक्षत्रीलाई सुन्दरबजार नगरपालिका ९, भोटेओडारको तल्लो बगैंचाबाट पक्राउ गरेको बताए । स्थानीय भोजबहादुर थापालाई भीरबाट खसालेर हत्या गरेको अभियोगमा उनलाई अदालतले १० वर्षको कैद फैसला सुनाएको थियो । उनी ४० वर्षयता फरार रहँदै आएका थिए ।"
अविरल यात्रामा जंगम,"आनन्द कार्कीले २०५१ मा रेकर्ड भएको यी हल्लाहरू हुन् गाउँदा दर्शकश्रोता मुग्ध देखिए । कर्ण दासले कसले पो देख्छ र गाजलु ती ठूला ठूला आँखा प्रस्तुत गरे । मैले आज दुस्प्रयास गरेँ, दासले भने, अग्रजहरूको गीत मेरो स्वरमा झेलिदिनुभएकोमा धन्यवाद । गायिका वानिका प्रधानले विरहले रोएको रातमा गाइन् ।जंगमकै छोरा अजरले चाहिँ लोलाएका ती ठूला सुनाए । मवीवी शाहले लेखेको र गजल उस्ताद गुलाम अलीले गाएको गीत प्रस्तुत गरेपछि अजरले आफ्नै गीत जिन्दगीले हिसाब माग्छ गाइदिए । बुबा सम्मानित हुनु भएकोमा खुसी छु, उनले भने, उहाँकै प्रेरणाले म अहिले यहाँ आइपुगेको हुँ । गायिका संगीता प्रधान रानाले जंगमकै शब्द र संगीत रहेको लहरे वर घुमाउने चौतारी गाइन् । यसकी मूल स्रष्टा अरुणा लामा हुन् । निशा देशारले जीवन यदि गीत सुनाइन् । शैलेश सिंहले तिम्रो र मेरो बीचको तथा तिमीलाई म के भनूँ प्रस्तुत गरे । रामकृष्ण ढकालले एउटा मान्छेको मायाले र मीठामीठा कुरा सबै गीत सुनाए ।कालो सुटप्यान्टमा सजिएका दीप श्रेष्ठले विजय शिवाकोटीले लेखेको तिम्रो यादमा र बिना महतले रचना गरेको दोधार भो गीत सुनाए ।कन्सर्टको अन्त्यमा गायक दीपक खरेल देखा परे । उनले आँखामा राख्न खोज्दा र गरूँ कि मीठो भूल गीत प्रस्तुत गरे । दीपक जंगम नेपाली संगीत क्षेत्रको एउटा आयाम, एउटा इतिहास हुनुहुन्छ, खरेलले भने, उहाँको कार्यक्रममा साझेदारी गर्न पाउँदा आफूलाई गौरवान्वित महसुस गरेको छु ।कन्सर्टमा प्रस्तुत भएका सबै गीतमा जंगमले संगीत भरेका थिए । उक्त गीतहरूको नोटेसन, गायकगायिकाको परिचय, जंगमका तस्बिर आदि समाविष्ट पुस्तकबारे जानकारी गराइयो । कन्सर्टमा प्रस्तुत भएका गीतहरूको रोयल्टी रकम द हिडेन ट्ेरजरका अध्यक्ष गोपाल सुन्दरलाल कक्षपतीले संगीत रोयल्टी संकलन समाजका अध्यक्ष सुरेश अधिकारीलाई प्रदान गरे । स्रष्टाको सम्पत्तीमाथिको मौलिक अधिकारको सम्मान सबैले गर्नुपर्छ, अधिकारीले भने ।"
नेवारी र नेपालीमा बन्दै आ छु याय ?,"काठमाडौं (कास) जिमिगु स: फिल्म प्रोडक्सनले नेवारी फिल्म आ छु याय ? निर्माणको घोषणा गरेको छ । फिल्मका निर्माता प्रकाशलाल जोशीले ठूलो लगानी र क्यानभासमा नेपाल भाषाको फिल्म बनाउन लागेको बताए । फिल्म घोषणा कार्यक्रममा उनले ३० वर्ष पहिले बन्ने गरेका नेवारी फिल्म र हालका नेवारी फिल्ममा खास परिवर्तन नभएको कारण पनि आफूले जोखिम मोलेरै ५० लाख रुपैयाँसम्मको लगानीमा उक्त फिल्म बनाउन लागेको बताए । समीर बलामीले निर्देशन गर्ने फिल्ममा कलाकारहरू दसैंपछि अडिसनमार्फत छानिने बताइएको छ । निर्देशक बलामीले नेवारी फिल्मको बजार विस्तार हुने हेतुले फिल्म बनाउन लागि परेको बताए । दसैं सकिएलगत्तै फ्लोरमा जाने उक्त फिल्मको छायांकन पोखरा, मनाङ, मुस्ताङ र काठमाडौंमा हुने भएको छ । निर्माण पक्षले सोही फिल्मलाई नेपालीमा मनलाई सोधी हेर मा पनि छायांकन गरिने बताएको छ । वितरक तथा निर्माता गोपालकाजी कायस्थले नेवारी फिल्मको स्तरलाई सुधारेर राम्रो फिल्म निर्माण गर्ने हो भने बजार रहेको जिकिर गरे ।"
करोड नाघ्यो नाइलनको साडी,"लेखनाथ फिल्म छक्का पञ्जा २ को कुनै बेला विवादमा परेको गीत नाइलनको साडी ले युटयुबमा करोड बढी भ्युज कटाएको छ । फिल्मको प्रवद्र्धनमा मंगलबार पोखरा आइपुगेको फिल्म युनिटले केक काटेर यसको खुसीयाली मनाएको छ । सभागृह चोकको मिडटाउन सिनेमाजमा पत्रकार र दर्शकबीच युनिटले खुसी साटेको हो । निर्देशक दीपाश्री निरौला, कलाकारहरू जितु नेपाल, केदार घिमिरे (माग्नेबूढा), प्रियंका कार्की, वर्षा राउत, स्वस्तिमा खडका र स्वरूप पुरुष ढकालले केक काटेर एकअर्कालाई खुवाए । उनीहरूले सँगै ए दाजु नसमाऊ नाडीमा भन्दै गीत पनि गाए । निर्देशक निरौलाले सोमबार साँझ बुटवलबाट पोखरा आउने क्रममा स्याङ्जाको वालिङ आइपुग्दा गीतले करोड भ्युज कटाएको थाहा पाएको बताइन् । गीतको केही भाग वालिङमा पनि सुट गरिएको छ, उनले भनिन्, संयोगले हामी त्यहीँ आइपुग्दा खुसीको खबर प्राप्त भयो । गीत विवादमा तानिनुको कारणबारे पनि उनले खुलेरै बोलिन् । उनले कान्छा मगर नेपालीको गीतको लय र स्थायी हुबहु चोरिएको भए पनि त्यसलाई स्वीकार्न भने चाहिनन् । कीर्तिपुरमा घन्कने लोकभाकालाई जीवन्त राख्न फिल्ममा प्रयोग गरिएको हो, उनले भनिन्, चोरिएको भन्ने हो भने नेपथ्य ब्यान्डका सबै गीतलाई चोरिएको भन्नुपर्छ । उनले ४० वर्षपछि कुनै पनि सिर्जनामा प्रतिलिपि अधिकार नलाग्ने पनि भन्न भ्याइन् । यद्यपि गीतका सर्जक कान्छामगर नेपाली नै भएकोले उनलाई सम्मानजनक स्थान दिएको पनि उनले बताइन् । कलाकार जितु नेपालले गीत विवादित बन्नुमा सम्पूर्ण दोष संगीतकार अल्मोडा राना उप्रेतीकै भएको बताए । उनले भने, खासमा संगीतकारले हामीलाई अल्मल्याउने काम गर्नुभयो । माग्नेबूढाले पनि संगीतकारलाई नै दोष दिए । कान्छामगरका नाति प्रिन्सले आफैं गीत गाउन चाहे पनि अल्मोडा एक्लैले गाएपछि विवाद उत्पन्न भएको उनले सुनाए । यो गीतको विषयमा हामी पनि कुहिरोको कागजस्तै भयौं, उनले भने, यस विषयमा संगीतकारले मुख नखोलेसम्म अझैं स्पष्ट हुन सकिँदैन । साउन ५ मा युटयुबमा रिलिज भएको गीतले दुई महिनामा करोड भ्युज कटाएको हो । गीतमा अल्मोडा र सुजाता वर्माको स्वर छ । फिल्म वडा नम्बर ६ को सुर्के थैली खै गीतले पहिलोपटक करोड भ्युजको रेकर्ड बनाएको थियो ।"
चार सम्मानित,"काठमाडौं (कास) दसंै म्युजिकल फेस्टिभल २०१७ मा कलाकार तथा निर्देशक सुरेन्द्र तुलाधर, संगीतकार सुमन कपाली, सञ्चारकर्मीहरू विजयरत्न असंबरे र भाइकाजी नयन महर्जन सम्मानित भएका छन् । एम्स इन्टरटेन्टमेन्टले चार जनालाई जनही ७ हजार ७ सय ७७ रुपैयाँसहित दसैं म्युजिकल फेस्टिभ उत्सव सम्मान प्रदान गरेको हो । कार्यक्रममा सलोना बज्राचार्य, रजनी खड्गी, अन्नु महर्जन, राजी महर्जन, बालकृष्ण प्रजापती, रुपेन्द्र श्रेष्ठ लगायतले नृत्य प्रस्तुत गरे भने बाल गायक श्रजल महर्जनका साथै मचाराजा महर्जन, सानुबाबु महर्जन, किशोरकुमार शाही, निशा देसार, सरिता शाही, सलिलसुन्दर तुलाधर, सुमन कपाली, सुरेन्द्र तुलाधर, रुपेश डंगोल, सुबिन श्रेष्ठ, एन्जेलासिंह श्रेष्ठ, अञ्जन श्रेष्ठ, यमन श्रेष्ठलगायतले सांगीतिक प्रस्तुति पस्के ।"
हेमसुनील पुरस्कार घोषणा,काठमाडौं (कास) हेमसुनील जोखिमपूर्ण टेलिभिजन पत्रकारिता पुरस्कार सञ्चारकर्मीहरू शिव सिलवाल र भरतबन्धु थापालाई प्रदान गरिने भएको छ । १३ जना प्रतिस्पर्धीहरूबाट नेपाल टेलिभिजनका धादिङ संवाददाता सिलवाल र एभिन्युज टेलिभिजनका थापालाई छनोट गरिएको समितिले जनाएको छ । दस वर्षअघि ताप्लेजुङको घुन्सामा भएको हेलिकोप्टर दुर्घटनामा परी निधन भएका नेपाल टेलिभिजनका पत्रकारहरू हेमराज भण्डारी र सुनीलकुमार सिंहको सम्झनामा पत्रकार महासंघ नेपाल टेलिभिजन प्रतिष्ठान शाखाले स्थापना गरेको पुरस्कारमा जनही ५१ हजार रुपैयाँ र सम्मानपत्र रहेको छ । पुरस्कार शनिबार प्रदान गरिने बताइको छ ।
कमलु सदा खोज्दै किम,"काठमाडौं तराईमा बाढी पस्दै गर्दा कोरियाली कवि किम हयङ हयो राजधानी सियोगस्थित आफ्नो रेस्टुरेन्टमा नेपालीहरू सत्कार गरिरहेका थिए । सगरमाथा गुरुङको नाममा नेपाली साहित्यसमेत लेख्दै आएका यी कविको मन एकतमासको बन्यो, यस कारण कि नेपाल उनको सुसुराली देश पनि थियो । बाढी पसेको केही दिनमै विभिन्न मिडियामा सप्तरीको एक बालकलाई अभिभावकले कोशीमा बगाएर अन्तिम संस्कार गरेको फोटो भाइरल बन्यो । त्यतिन्जेल बाढीले ६६ भन्दा बढीको ज्यान लिइसकेको थियो । कवि किमले कोशीमा बग्दै गएको कमलु सदाको तस्बिर देखेपछि मन थाम्नै सकेनन् र कोरियाबाटै कविता लेखे बगेर जानेप्रति । नेपालमा छापिएको कविताको कोरियन अनुवाद फेसबुकमा राखेपछि कमलप्रति चासो दिनेहरूको संख्या बढयो, हालै नेपाल आइपुगेका कवि किमले भने, धेरैले उसको परिवारलाई सघाउन चासो राख्न थालँे । तिनै चासोसहितको थोरै सहयोग लिएर आएका किम केही दिनअघि सिधै सप्तरीको कोइलाडी पुगे । त्यहाँ उनले सदाको परिवारलाई ५० हजार रुपैयाँ हस्तान्तरण गर्दै उत्तिकै रुपैयाँ बराबरको लत्ताकपडासहितको राहत प्रदान गरे । नेपालको थुप्रै सहर पुगेको छु, ओखलढुंगाको दुर्गम पहाड पनि पुगेको छु, हालैको भेटमा कवि किमले तराई अनुभव सुनाए, तर कमलु सदाको गाउँ पुगेपछि मलाई लाग्यो कि नेपालमा यति पछाडि परेको गाउँ र समुदाय पनि रहेछ । झयालढोका नभएको सानो छाप्रो । जताततै हिलो नै हिलो । गाईभैंसी बाँध्नेजस्तो थलोमा मानिस बसेका छन् । सञ्चारकर्मी पत्नी मञ्जु गुरुङसहित सदाको बस्तीमा पुगेका कवि किम यी सबै नियालेपछि झन् भावुक बने । म आउनै पर्ने ठाउँमा आएछुजस्तो लाग्यो, उनले भने, यस्तो अवस्थाले मलाई साहित्यिक ऊर्जा पनि दिन्छ । यसपछि काठमाडौं आएका उनी अर्को दिन बिहानै लैनचौरस्थित राष्ट्रकवि माधवप्रसाद घिमिरेको दैलोमा पुगे अनि कमलु सदाको तस्बिर हेरेर लेखेको कविता सुनाए । भूकम्पको बेला नेपालमै बेकरी मेसिन ल्याएर विभिन्न परिकार बनाउँदै स्कुल स्कुल पुगेका कवि किमको सिर्जना सुनेपछि राष्ट्रकवि घिमिरे भावुक बने । साहित्यमा समाजका विषय र पात्र आउनुपर्ने बताउँदै घिमिरेले किमको स्याबासीमा आँसु कवितासमेत सुनाए ।हरेक पटक नेपाल आउँदा म बुबा (घिमिरे) को घरमा पुगेकै हुन्छु, उनले भने, उहाँको आशीर्वाद थापेपछि मलाई शक्ति मिल्छ । कवि मञ्जुल भेट्ने पनि उनको योजना थियो । तर, समय अभावले सम्भव भएन । अ डेजर्ट अफ हयुमन विइङ, फ्लावर अफ स्नोई मर्निङ, द स्टोरी अफ अ विन्टर नाइट, लभ इन डेजर्ट जस्ता साहित्यिक कृतिका यी लेखक कोरिया पुगेर पनि राष्ट्रकवि र कमल सदाको घर पुग्दा खिचेका तस्बिर र भिडियोहरू सेयर गरिरहेका छन् ।"
स्वार्थले माओवादी बिग्रियो : दाहाल,"गोरखा (कास) माओवादी केन्द्रका अध्यक्ष पुष्पकमल दाहालले जनताको मन जित्न नसक्दा पार्टीले चुनावमा हार बेहोर्नुपरेको बताएका छन् । आगामी चुनावको तयारीस्वरूप बुधबार गोरखामा आयोजित कार्यकर्ता प्रशिक्षण कार्यक्रममा उनले भने, माओवादीले अब बन्दुक देखाएर होइन, जनताको मन जितेर क्रान्ति गर्नुपर्छ । चुनाव जितेमात्र माओवादीले १० वर्षभित्र फेरि अर्काे क्रान्तिको नेतृत्व गर्न सक्ने दाहालको भनाइ थियो । नेताकार्यकर्ताको विचार र बानी बिग्रियो, जनता छाडेर ठेकेदारको पछि लाग्दा चुनाव नजितिने रहेछ, उनले भने । पहिलो संविधानसभामा पहिलो बनेको माओवादी फुटका कारण कमजोर बन्दै गएको उनको तर्क थियो । कांग्रेस, एमालेले कुहिएको पिठो बेचेर चुनाव जितेका छन्, हामीले बास्मती धान फलाए पनि चामल बनाएर बेच्न जानेनौं, उनले भने । देश माओवादीको एजेन्डामा अघि बढे पनि नेतृत्व गर्नबाट आफूहरू चुकेको दाहालको भनाइ थियो ।शान्तिप्रक्रियामा आएपछि केन्द्रीय नेतादेखि कार्यकर्तासम्म बिग्रिएको उनले बताए । माओवादीको अन्तिम लक्ष्य जनवादी क्रान्ति भएको दाहालले प्रस्ट्याए । हाम्रा लागि शान्तिप्रक्रिया र चुनाव बिसौनी र भर्याङ मात्र हुन्, काठमाडौं कब्जा गर्ने रहर पुगेको छैन, उनले भने, ६३ वर्षको हुँदा पनि जोस आइरहेको छ । पार्टी बचाउन व्यक्तिगत स्वार्थ त्याग्न उनले कार्यकर्तालाई आग्रह गरे । हिजो जनयुद्धमा मार्नमर्न तयार कमरेडको अहिले मन्त्रीसांसद हुन नपाउँदा अनुहार हँसिलो हुँदैन, उनले भने, पार्टीगतभन्दा व्यक्तिगत स्वार्थ हावी हुँदा माओवादी बिग्रियो ।"
वैकल्पिक मार्ग निर्माणमा कमसल सामग्री,"उदयपुर पूर्वपश्चिम राजमार्गको विकल्पका रूपमा निर्माणाधीन धरानदेखि गाईघाट हुँदै सिन्धुली, हेटौंडा जोड्ने सडक आयोजना (पूर्वपश्चिम वैकल्पिक राजमार्ग) मा गुणस्तरहीन सामग्री प्रयोग भएको पाइएको छ । निर्माणको पहिलो चरणमै पुलपुलेसा, कल्भर्ट र अन्य संरचनामा गुणस्तहीन कच्चा पदार्थ भेटिएको हो । चौदण्डीगढी नगरपालिकाको वीरेन्द्र चोकदेखि सिन्धुली, भिमान खण्डको निर्माणमा बढी बेथिति छ । ठेकेदार कम्पनीले पूर्वाधार निर्माणलगायत काममा २० प्रतिशतसम्म मुनाफा लिएर ससाना निर्माण कम्पनी र व्यक्तिलाई जिम्मा दिएकाले अनियमितता भएको स्रोतले जनाएको छ । गिट्टीबालुवा सडक विभागले तोकेको मापदण्डअनुसारका छैनन् । वीरेन्द्र चोकदेखि बेल्टार, बेल्टारगाईघाट, गाईघाटमुर्कुचीनेपालटारकटारी खण्डमा गुणस्तरहीन सामग्री प्रयोग भएको आयोजनाले नै स्विकारेको छ । पटकपटक सचेत गराउँदा पनि ठेकेदारले सुधार नगरेको धरानचतरागाईघाटकटारीसिन्धुलीहेटौंडा सडक आयोजना पूर्वी खण्ड कार्यालय गाईघाटले जनाएको छ । निर्माण भइरहेको सडकको अवस्था र सामग्री हेर्दा गुणस्तरीय बन्नेमा विश्वास गर्न सकिँदैन, स्थानीय राजकुमार कुमालले भने, सामान्य व्यक्तिले हेर्दा त काम चित्तबुझदो छैन, विशेषज्ञले झन् के भन्लान् ? पूर्वी खण्डअन्तर्गत १३५ किमि सडक जेडआईईसी लामा एन्ड शर्मा जोइन्ट भेन्चर कम्पनीले ठेक्का लिई काम थालेको हो । पक्की पुलबाहेक ६ अर्ब रुपैयाँमा ठेक्का सकारेको कम्पनीले काम थालेको ८ महिना भयो । यस खण्डमा पर्ने ४३ पुल निर्माणको ठेक्का भने रसुवा कन्स्ट्रक्सनले लिएको छ । स्ल्याब कल्भर्ट र कजवेचाहिँ जोइन्ट भेन्चरले नै बनाउने आयोजनाले जनाएको छ । हरेक १० किमिमा क्लस्टर राखेर गर्ने भनिए पनि सहायक ठेकेदारमार्फत काम भइरहेको छ । ठेकेदार कम्पनीले २० प्रतिशतभन्दा बढी मुनाफा लिएर सहायक ठेकेदारमार्फत काम गराएकाले शंका गर्नुपर्ने अवस्था रहेको स्थानीय प्रतीक्षा घिमिरे बताउँछिन् ।२०७६ सम्ममा निर्माण पूरा गर्ने गरी काम थालिएको निर्माण कम्पनीको दाबी छ । सबकन्ट्रयाक्टरलाई सडकले तोकेको मापदण्डअनुसारै काम दिइएको हो, जोइन्ट भेन्चरका प्रोजेक्ट म्यानेजर निर्माण पोखरेलले भने, एकदुई सबकन्ट्रयाक्टरले गलत गरेकाले कारबाही पनि गरिएको छ । कयौं सबकन्ट्रयाक्ट्रर भएकाले सबैले गलत नै गरेको भन्न नसकिने उनले बताए । निर्माण जिम्मा पाएको कम्पनीले सहायक ठेकदार नियुक्ति गरेर काम दिएको छ, धरानचतरागाईघाटकटारीसिन्धुलीहेटौंडा सडक आयोजना पूर्वीखण्ड कार्यालय प्रमुख उमेशविन्दु श्रेष्ठले भने, सहायकले पनि अर्कोलाई र अर्कोले पनि फेरि अर्कोलाई काम गर्ने जिम्मा दिएकाले लापरबाही भएको छ । धेरै स्थानमा गुणस्तरीय नभएकाले काम रोकिएको उनले बताए । सवारीसाधनका लागि ७ मिटर र दायाँबायाँ सोल्जर क्षेत्र २२ मिटर गरी ११ मिटर सडक कालोपत्रे गरिने आयोजनाले जनाएको छ । तर बजार क्षेत्रमा दायाँबायाँ २० मिटर र अन्य स्थानमा ३० मिटर सडकको भाग तोकिएको छ ।"
वैज्ञानिक वन व्यवस्थापनले सुधिँ्रदै जंगल,"सुर्खेत पञ्चपुरी नगरपालिकाको माझीगाउँ सामुदायिक वन उपभोक्ता समितिले कहिल्यै राम्रो आम्दानी लिन सकेन । जंगलबाट काठ, दाउराबाहेक घाँसबाट लाभ लिन नपाएपछि उपभोक्ताहरू अन्य सामुदायिक वनमा आश्रित हुनुपर्ने बाध्यता थियो । कारण, घाँस रहेको उपभोक्ता बताउँछन् । विद्यापुरस्थित माझीगाउँ सामुदायिक वनमा वैज्ञानिक वन व्यवस्थापन कार्यक्रम लागू भएपछि भने उपभोक्ताको आम्दानीको स्रोत बढेको छ ।अहिले काठ, दाउराबाहेक घाँस, खर तथा बाबियो अन्य वनबाट किन्नुपर्ने झन्झटबाट उपभोक्ता मुक्त भएका छन् । सामुदायिक वन उपभोक्ता समिति अध्यक्ष लोकराज कँुवरले वर्षौं पुराना बांगा र धोद्रा काठ निकालेपछि वनमा नयाँ बिरुवा हुर्काउन र घाँस उत्पादनमा टेवा पुगेको बताए । कार्यक्रम लागू भएका सामुदायिक वनहरूमा कुकाठका नाममा सप्रिएका रूख कटान हुन नदिन आफैं निगरानी बढाएका छौं, उनले भने, मुख्य कुरा घाँस पुनरुत्पादनमा टेवा पुगेको छ । घाँस नहुँदा धेरै समस्या भोग्दै आएका थियौं ।माझीगाउँ मात्र होइन, जिल्ला वन कार्यालयले लागू गरेका १७ सामुदायिक वनमा वैज्ञानिक वन व्यवस्थापनले विशेषगरी वनजन्य वस्तुको पुन:उत्पादनमा टेवा पुर्याएको छ । वर्षौं पुराना धोद्रा र कुकाठ निकालेर नयाँ बिरुवा हुर्काउन तथा घाँस उत्पादनमा टेवा पुर्याउने अपेक्षासहित कार्यक्रम लागू भएको हो । ४ सय ३५ सामुदायिक वन रहेको सुर्खेतमा कार्यक्रम प्रभावकारी बनेको उपभोक्ताहरूको भनाइ छ । पुराना रूखले नयाँ बिरुवा हुर्कन नदिएपछि सरकारले नै धोद्रा र कुकाठ निकालेर वनको आम्दानी बढाउन कार्यक्रम लागू गरेको जिल्ला वन अधिकृत हेमराज विष्टले जनाए । ५ हजार ६७ हेक्टरका ३ हजार ९५ घरधुरी प्रत्यक्ष लाभान्वित भएको उनको दाबी छ । वर्षौं पुराना धोद्रा र कुकाठ हटाएर नयाँ बिरुवा हुर्काउन आव ०७१७२ बाट कार्यक्रम लागू भएको हो । पहिलो आवमा जिल्लाका ७, दोस्रोमा ६ र गत आवमा ४ सामुदायिक वनमा यो कार्यक्रम सञ्चालन गरिएको हो । वनबाट निकालिएका काठहरू पहिलो प्राथमिकतामा स्थानीय उपभोक्ता, त्यसपछि बाहिर बिक्री गर्ने व्यवस्था मिलाएको उनले जनाए । चुरे क्षेत्रभन्दा समथर भूभागका सामुदायिक वनहरूमा वैज्ञानिक वन व्यवस्थापन कार्यक्रम प्रभावकारी बन्दै गएको छ ।"
बेवारिस शिशुको उपचार,सिन्धुपाल्चोक (कास) बाह्रबिसे नगरपालिकाको घुम्थाङ बसेरीमा एक नवजात शिशु सोमबार अलपत्र अवस्थमा फेला परेको छ । शिशु रोएको आवाज सुनेपछि स्थानीयले खोजी गर्दा बारीको झाडीमा भेटिएको थियो । प्रहरी र स्थानीयले उद्धार गरी शिशुलाई उपचारका लागि बाह्रबिसे प्राथमिक स्वास्थ्य केन्द्र लगेका थिए । शिशुको अवस्था थप बिग्रिएपछि काभ्रेको धुलिखेल अस्पतालमा रिफर गरिएको थियो । त्यहाँ पनि उपचार नभएपपछि भक्तपुर सिटी अस्पताल लगिएको छ ।
डलरसहित चिनियाँ पक्राउ,रसुवा (कास) प्रहरीले बुधबार रसुवागढी नाकाबाट ५० हजार अमेरिकी डलरसहित एक चिनियाँलाई पक्राउ गरेको छ । चीनको हुनान प्रान्तका ईए ९३८८६८२ नम्बरको राहदानीवाहक लिलिवान पक्राउ परेका हुन् । चीनतर्फ जाँदै गरेका लिलिवानलाई रसुवागढी नाकामा खटिएको नेपाल प्रहरी र सशस्त्र प्रहरीको संयुक्त सुरक्षा टोलीले जाँच गर्दा डलर बरामद भएको जिल्ला प्रहरी कार्यालयका प्रहरी नायब उपरीक्षक शरदकुमार थापाक्षत्रीले बताए ।
दोहोरो कर हटाउन माग,नुवाकोट (कास) इँटा उद्योगहरूले दोहोरो कर हटाउन माग गरेका छन् । भर्खर सञ्चालनमा आएका ईटा उद्योगलाई भ्याट र निकासी करले मारमा परेको व्यवसायीको भनाईछ । जिल्ला इँटा उद्योग व्यवसायी संघ तदर्थ समितिका अध्यक्ष जयबहादुर लामाले राज्यले दोहोरो कर लिएर अन्याय गरेको बताए । जिसस प्रमुख सन्तमान तामाङले पनि दोहोरो कर लिन नपाइने बताए ।
दलित बस्तीमा श्रमदानबाटै घर निर्माण,"दोलखा भूकम्पले प्रभावित कालिञ्चोक ३, लामीडाँडा लामबारीस्थित दलित बस्तीमा श्रमदानबाटै घर निर्माण हुन थालेका छन् ।ज्यालामा खटिने दक्ष मिस्त्रीहरूले उक्त दलित बस्तीभित्र काम गर्न आलटाल गर्न थालेपछि बस्तीमा पुनर्निर्माणको अनुकरणीय अभियान चालिएको हो । आफैं मिलेर सीप सिकेर ज्यालाबिनै पुनर्निर्माणको अभियान चलेको ५ महिनामै ६ दलितका पक्की घर बनिसकेका छन् । ज्याला तिर्नु नपर्ने भएपछि ६ लाख रुपैयाँ लाग्ने घरहरू ४ लाखकै हाराहारीमा निर्माण भएको स्थानीय चन्द्रबहादुर कामीले बताए ।बस्तीमा रहेका १८ घरपरिवारले क्रमिक रूपमा बिनाज्याला एकले अर्काको घर बनाइदिन जुटेपछि अभियानले तीव्रता पाएको कालिञ्चोक गाउँपालिका प्रमुख बिनकुमार थामीले बताए । अर्मपर्मकै भरमा ज्याला भुक्तानीबिनै ५ महिनामै ६ घर निर्माण हुनु अनुकरणीय कार्य भएको उनले बताए ।दलित बस्तीभित्रको यस्तो सहकार्यको जुक्ति सुरुमा स्थानीय अगुवा चन्द्रबहादुरले निकालेका हुन् । गाउँका दक्ष मिस्त्रीहरूलाई पटकपटक अनुरोध गर्दा पनि आनाकानी गरेपछि उनले १८ घरका दलित परिवारलाई भेला पारे । भूकम्प प्रतिरोधी घर बनाउन दक्ष जनशक्ति अभावमा झुप्रोको कष्टकर बासका दु:खहरू सुनाए । इच्छुक र केही सिकिहाल्न सक्नेहरू डकर्मी तालिम लिन चरिकोटमा जाने कुरा पनि उनैको अगुवाइमा भयो ।सुरुमा बस्तीका ७ अगुवाले डकर्मी तालिम लियौं, चन्द्रबहादुरले भने । फलामको काम गर्ने सीप भएकाले भूकम्प प्रतिरोधी घर बनाउने तरिका एक सातामै जानेको उनले बताए । आफ्नै समुदायभित्रबाट सीप सिकेर आएपछि सुरुमा कसको घर बनाउने भन्ने छलफल भयो । छलफलले मानबहादुर विश्वकर्माको घर निर्माण थाल्ने निर्णय गर्यो । त्यसपछि एकपछि अर्को गरी ७ मिस्त्रीले ज्याला नलिइकनै ६ वटा भूकम्प प्रतिरोधी घर बनाइसके । उनीहरूसँग अरू सात जना बस्तीका महिलाहरू पनि पारिश्रमिकबिनै खटिएका छन् । नि:शुल्क घर निर्माण अभियानमा जुट्नेहरूको घरायसी कार्यमा पालो गरेर अरूले पनि नि:शुल्क सघाइरहेका छन् । यो आनौठो सहकार्यपछि उक्त दलितबस्तीमा धमाधम घर निर्माण हुँदै छ भने खेतीपातीको अन्य काम पनि चलिरहेको छ । चन्द्रबहादुरले निकालेको यो जुक्तिपछि उक्त बस्तीभित्र घर बनाउने काममा कामदार नपाउने समस्या टरेको छ । भूकम्पपछि महँगिदै गएको ज्याला तिरेर काम लगाउन नसक्नेहरू पनि घर निर्माण थाल्न कस्सिएका छन् । उक्त बस्तीभित्र सुरुमा भर्खरै डकर्मी र सिकर्मी तालिम लिएर आएकाले कस्तो घर बनाउलान् भन्ने शंका थियो । उक्त शंका निवारण गर्न तालिम लिएकामध्ये मानबहादुर विकले आफ्नै घर निर्माण थालेर अभियान चाल्ने घोषणा गरेपछि बस्तीभित्र पुनर्निर्माण अभियानले मेलो लिएको हो । तालिम लिएर आएका ७ मिस्त्रीले गारो लगाउने, झयालढोका बनाउने काम गर्छन् भने काठ, बालुवा बोक्ने, ढुंगा फुटाउने र बोक्ने, माटो मुछ्ने जस्ता कार्यमा बस्तीका महिलाहरू खट्छन् ।कसैले ज्याला नदिइकन बनेको घर सरदर २ लाख रुपैयाँजति सस्तो परेको चन्द्रबहादुरले बताए । घर सस्तोमा बने पनि नियमअनुसार प्राविधिक परीक्षण हुन्छ कि हुँदैन भन्ने पिरलो थियो । चन्द्रबहादुरले भने, परीक्षणमा घर पास भएपछि बस्तीका सबैजना मिलेर भोज खायौं । सरकारले दिने ३ लाख अनुदान पूरै लिन प्राविधिक जाँचपास हुनुपर्छ, नत्र बाँकी किस्ता अनुदान पाइँदैन ।करिब डेढसय जना दलित बसोबास रहेको बस्तीमा त्यसरी नै एकपछि अर्को घर बन्न सुरु भइरहेको छ । हालसम्म क्रमिक रूपमा एकले अर्काको नि:शुल्क सहकार्यमा घर बनेको स्थानीय पूर्णबहादुर सेन्चुरीले बताए । उनले भने, दसैंपछि मेरो घर बनाउने पालो छ । अरूको घरमा काम गर्दा आफूले ज्याला नलिएकाले आफ्नो घर बनाउँदा पनि कसैलाई ज्याला तिर्नु नपर्ने उनले बताए ।कुटो, कोदालो, हँसिया, खुकुरी बनाएर गुजारा गर्ने दु:खी बस्तीभित्रका घरहरू बनाउँदा घरमुलीले दिउँसो खाजा भने खुवाउनुपर्छ । सहकार्यमा अर्मपर्मबाट घर बनाउन ३ सातादेखि १ महिनासम्म लाग्छ । त्यतिदिन सबैले नि:शुल्क काम गरिदिन्छन् । हैसियतअनुसार दिएको खाजाले पेट भर्दै निर्माण गरेको घर गाउँमा अन्यत्र बनेको भन्दा कम नभएको सेन्चुरी दाबी गर्छन् । सहकार्यको जुक्ति निकालेकाले यो बस्तीभित्रका सबै घरहरू २०७४ चैतसम्म पूरा गरिसक्ने लक्ष्य छ ।"
पेट्रोलको भाउ मनपरी,"भोजपुर लेगुवाघाटका श्रीकृष्ण बोगटीले अरुण कोसी पेट्रोल पम्पबाट १ लिटर पेट्रोल किन्दा १ सय २५ रुपैयाँ तिरे । लेगुवादेखि ६६ किमि टाढा जिल्ला सदरमुकाममा विमल रणपहेलीले वज्रयोगिनी पेट्रोल पम्पबाट १ लिटर पेट्रोल किन्दा १ सय ८ रुपैयाँ तिरे । उक्त पेट्रोल लेगुवा हुँदै वज्रयोगिनीले सदरमुकाम भित्र्याउँछ ।दूरीका हिसाबले सदरमुकामभन्दा नजिक लेगुवामा १ लिटर पेट्रोल १७ रुपैयाँ महँगो पाएपछि बोगटी अचम्ममा परे । पम्पका सञ्चालकसँग सदरमुकामको दूरी र दरबारे कुरो उठाउँदा प्रशासनले पनि यही दरमा लैजान्छन्, मन लागे लैजानुस्, नलागे नलैजानुस्, भनेपछि उनी झनै चकित भए । मोटरसाइकलमा पेट्रोल रित्तिएकाले थप बहस गरेनन् । उनले पेट्रोल भरे । उही दरमा पैसा तिरे तर बिल भने पाएनन् । सोही पेट्रोल दक्षिणी घोडेटारबजारमा व्यापारीले प्रतिलिटर १ सय ३५ देखि १ सय ४० रुपैयाँका दरले बिक्री गर्छन् । उत्तरी दिङ्ला बजारमा पनि स्थानीय व्यापारीले प्रतिलिटर १ सय २४ देखि १ सय ५० रुपैयाँ प्रतिलिटरसम्ममा बिक्री गर्छन् । जिल्लामा पेट्रोलको भाउ मनपरी चलेपछि ग्राहक मर्कामा परेका छन् ।दूरीका हिसाबले नजिक रहेका पम्प तथा व्यवसायीले यसो गरेपछि उनीहरू झनै मर्कामा परेका हुन् । यसबारे प्रमुख जिल्ला अधिकारी चेतराज बरालसँग बुझ्दा व्यवसायीहरूले ढुवानीमा पर्न जाने खर्च कटाएर केही बढी मूल्यमा मात्र बिक्री गर्न पाउने व्यवस्था छ । आयल निगमले तोकेको दरअनुसार प्रतिलिटर पेट्रोलको मूल्य ९८ रुपैयाँ छ ।सदरमुकाम र लेगुवामा आयल निगमको डिपो विराटनगर, धरान, धनकुटा हुँदै पेट्रोल ल्याउने गरिन्छ । नजिक रहेको लेगुवाका व्यवसायीले महँगोमा बिक्री गर्दै आएका छन् । घोडेटारका व्यवसायीले विराटनगर डिपो, धरान, धनकुटाको मूलघाट तथा सुनबालुवा हुँदै भित्र्याउँछन्् । उत्तरी दिङ्लामा विराटनगर डिपोदेखि खाँदबारी, लम्सुवाघाट हुँदै ल्याउँछन् । यी दुई रुटमा सडक कच्ची छन् । बर्खाका बेला सवारीसाधन नचल्दा ड्रममा हालेर भरियामार्फत बोकाएरै ल्याइन्छ ।जिल्लाभित्र पेट्रोलको मूल्य फरक भएकोबारे प्रजिअ बरालले उद्योग वाणिज्यसँग बुझेर चाँडै अनुगमन गरिने बताए । उद्योग वाणिज्य संघका अध्यक्ष डम्बर श्रेष्ठले आफूलाई दरभाउ थाहा नभएको बताए ।ढुवानी खर्च कटाएर बेच्ने निर्णय भएको हो, साथीहरूले त्यसरी नै बेच्दै होलान्, अरू त मलाई थाहै भएन, श्रेष्ठले भने । पेट्रोलमा भएको अनियमितताबारे नियमन निकाय नै अनविज्ञ हुँदा ग्राहक ठगिँदै आएका छन् । घोडेटार र दिङ्लाको सवालमा ढुवानीको समस्याका कारण मूल्यमा केही महँगो हुनसक्ने स्वभाविक भए पनि ५० रुपैयाँ बढी रकम तिर्नुपरेको उपभोक्ताको गुनासो छ । पेट्रोल ठगीमा प्रशासन मौन रहेकाले चर्को मूल्य तिर्नुपरेको षडानन्द नगरपालिकाका सौगात गौतम बताउँछन् ।"
मन्त्री फेरिँदा डाक्टर फिर्ता,"भवन बनेपछि मात्र प्रशासन, लेखालगायतलाई सार्ने गरी पुरानैमा मिलेर बस्न लगाएको मल्ल बताउँछन् । अस्पतालले अहिले हाडजोर्नी, हाइड्रोसिल, एपेन्डिसाइट र सुरक्षित सुत्केरीका लागि अपरेसन सेवा दिँदै आएको छ । पूर्वस्वास्थ्यमन्त्री गगन थापाको पालामा अस्पतालमा अनिवार्य जान निर्देशन दिएर पठाएपछि विशेषज्ञ डाक्टरहरूको उपस्थिति बढेको थियो । मन्त्री फेरिएपछि ३ विशेषज्ञ फिर्ता भएको मल्ल बताउँछन् । १३ वर्ष भरतपुर बसेर बागलुङ आएका डा सुनीलमणि पोखरेल ३ महिनामै फर्केका छन् । एनेस्थेसिया डा सुरेन्द्र कुँवर पनि अस्पतालको अनुमतिबिना राप्ती उपक्षेत्रीय अस्पताल दाङ काज मिलाएर हिँडेको अस्पतालका सुपरिन्टेन्डेन्ट राजभण्डारीले बताए । एउटा मन्त्रीले सरुवा गरेर पठाउँछन्, अर्को मन्त्री आउन नपाउँदै ती डाक्टरहरू काज बनाएर जान्छन्, उनले भने, अस्पताल प्रशासनलाई जानकारीसमेत नगराई उनीहरूलाई सरुवा गरिएको छ, नयाँ मन्त्रीले धौलागिरि अस्पताललाई हेला गरे । अहिले दैनिक २ सय ५० देखि ३ सयसम्म बिरामी उपचारका लागि आउँछन् । तीमध्ये आधाले ल्याब परीक्षण गर्छन् । ल्याबमा पनि २ जनाको मात्र दरबन्दी छ । पूर्वाधार अभावमा छाप्रोमा ल्याब राखिएको छ । अस्पतालमा विशेषज्ञ र मेडिकल अधिकृत गरी २४ जनाको दरबन्दी छ । तीमध्ये अहिले १० जनाबाटै काम चलाइएको छ ।"
सुत्केरीको खानपानमा सुधार,"अछाम (कास) पञ्चदेवल विनायक नगरपालिका३ की सावित्री रोकाया ५ सन्तानकी आमा हुन् । उनले ३ छोरालाई घरमै जन्म दिइन् । दुई छोरी भाग्यमानी ठहरिए । उनीहरू स्थानीय स्वास्थ्य संस्थामै जन्मिए ।३ छोरा कुपोषित भएको र स्वास्थ्य संस्थामा जन्मिएका छोरी स्वस्थ रहेको उनले बताइन् । उनलाई केही वर्षअघिसम्म स्वास्थ्य संस्थामा गएर नियमित जाँच गर्नुपर्छ भन्ने जानकारीसमेत थिएन । पहिले गाउँमा स्वास्थ्यचौकी पनि थिएन, उनले भनिन्, स्वयंसेविका हुने कुरै भएन । त्यसैले छोराहरूका पालामा जोखिम मोलेरै घरमा सुत्केरी गराउनुपर्यो ।त्यस बेला सुत्केरी हुँदा नुन र खुर्सानीसँग रोटी खानुपरेको सम्झना छ, उनलाई । अरू खाना चाहेर पनि खान पाइनन् । खानपान बार्ने नाममा उनले निकै दु:ख पाइन् । जिल्लाका गाउँघरमा पहिलेको तुलनामा निकै परिवर्तन आइसकेको छ । आमा समूह खुलेका छन् । प्रत्येक बैठकमा गर्भवती, सुत्केरी र महिनावारी भएका महिलाहरूलाई विभिन्न सुझाव सल्लाह दिने गरिएको छ । आमा समूहकी अध्यक्ष लक्ष्मी आउजी पोसिलो खानेकुरा खानुपर्ने विषयलाई बढी महत्त्वका साथ जानकारी गराइरहेको सुनाउँछिन् । महिला स्वास्थ्य स्वयंसेविकाको महत्त्वपूर्ण भूमिकाले धेरै आमा र शिशुको ज्यान खतरामुक्त रहेको स्थानीयको बुझाइ छ । सुत्केरी भएको १३ दिनसम्म अलग्गै गोठमा बस्नुपर्ने, नुनखुर्सानीसँग मात्र रोटी खानुपर्ने, दही, दूधलगायतका पोसिला खानेकुरा खान नपाइने बाध्यात्मक अवस्थाको अन्त्य हँुदै गएको छ । यसले मातृशिशु मृत्युदरमा पनि कमी आएको जिल्ला स्वास्थ्य कार्यालयका प्रमुख झनक ढुंगानाले बताए । परम्परागत सोचबाट ग्रसित गर्भवती तथा सुत्केरीमा पछिल्लो समय सुरक्षित मातृत्वबारे ज्ञान बढेकाले खानपानमा सुधार आएको छ । विभिन्न सरकारी तथा गैरसरकारी संघसंस्थाले सचेतनामूलक कार्यक्रम सञ्चालनमा ल्याउँदा महिलाको चेतनामा समेत वृद्धि भएको छ ।"
कारबाही मागसहित प्रदर्शन,काभ्रे धुलिखेल नगरपालिका२ का वडाध्यक्ष राजन कोइरालाको हत्या भएको भन्दै दोषीलाई कारबाहीको माग राखी वडावासीले प्रदर्शन गरेका छन् । नगरप्रमुख अशोक व्याञ्जुसहितका स्थानीय बुधबार सदरमुकाम धुलिखेलमा प्रदर्शनमा उत्रिँदा अरनिको राजमार्ग झन्डै एक घण्टा अवरुद्ध हुन पुग्यो । हत्याराको पहिचान र कारबाहीको माग राखी जिल्ला प्रशासन र जिल्ला प्रहरी कार्यलयमा ज्ञापनपत्र बुझाएपछि उनीहरूले राजमार्गमा नाराबाजी गरेका हुन् । प्रहरीले अनुसन्धान भइरहेको भन्दै सम्झाएपछि प्रदर्शनकारी फर्किएका थिए । सेतीदेवी दुग्ध उत्पादक संस्थामा दूध बेचेर फर्किएका कोइराला भदौ ४ गते साँझ ८ बजे छापको खोल्सानजिक लडिरहेको अवस्थामा भेटिएका थिए । उनको टाउको र छातीमा चोट थियो । घटना शंकास्पद रहेकाले नेपाल प्रहरीको केन्द्रीय अनुसन्धान ब्यूरो (सीआईबी) सँग मिलेर सूक्ष्म अनुसन्धान भइरहेको जिल्ला प्रहरीले जनाएको छ ।
मेक्सिकोमा ७१ म्याग्निच्युट,"राष्ट्रपति इन्रिक पेना नितोले टेलिभिजनमार्फत सम्बोधन गर्दै प्रभावित क्षेत्रमा संकटकाल घोषणा गरेका छन् भने पीडितको उद्धार तथा राहतका लागि सेनालाई परिचालन गरिएको जनाएका छन् । उनले मेक्सिको सिटीको कोआमा जिल्लाको एउटा पूर्वप्राथमिक विद्यालय भवन भत्कँदा २० बालबालिकाको मृत्यु भएको र ३० जना हराइरहेको जनाएका छन् । यस्तै, मेक्सिकोको पोपोकातेपेतल ज्वालामुखीनजिक रहेको चर्च भत्कँदा १५ जनाको मृत्यु भएको छ । भूकम्पको धक्काबाट उक्त ज्वालामुखी विस्फोट भएको थियो । अधिकारीहरूले भूकम्पबाट भत्किएका भग्नावशेषमा कैयौं व्यक्ति पुरिएका हुन सक्ने बताएका छन् । उद्धारका लागि आपतकालीन कार्यकर्ता, सैनिक तथा स्वयंसेवक सक्रिय छन् । मेक्सिकोको जनशिक्षा मन्त्रालयले भूकम्पको धक्काबाट २ सय ९ विद्यालय प्रभावित भएको जनाएको छ । त्यसमध्ये १५ वटामा नराम्ररी क्षति पुगेको छ । मेक्सिको सिटीका गभर्नर अल्फ्रेन्डो डेल माजो माजाले बुधबार विद्यालय बन्द गरिने जानकारी दिँदै नागरिकलाई नि:शुल्क यात्रा गराउन सबै सार्वजनिक यातायात सेवाहरूलाई निर्देशन दिएका छन् । यसैबीच, अमेरिकी राष्ट्रपति डोनाल्ड ट्रम्प, क्यानडाका प्रधानमन्त्री जस्टिन ट्रुडु, कोस्टारिकाका राष्ट्रपति लुइस गुलेर्मो सोलिस, पोप फ्रान्सिस, बेलायतको विदेश मन्त्रालय लगायतले भूकम्पको क्षतिप्रति दु:ख व्यक्त गर्दै आफ्नो सहयोग रहने जनाएका छन् ।"
उत्तर कोरियालाई ट्रम्पको चेतावनी,"न्युयोर्क (कास) अमेरिकी राष्ट्रपति डोनाल्ड ट्रम्पले उत्तर कोरियाले आफूलाई नसच्याए पूर्णत: सकिने चेतावनी दिएका छन् । संयुक्त राष्ट्रसंघको ७२ औं महासभामा बोल्दै ट्रम्पले उत्तर कोरिया आफैं सकिने प्रक्रियामा रहेको बताए । उनले उत्तर कोरिया आफैं सकिने पथमा लाग्न नहुने भन्दै यही शैलीमा अघि बढे पूरै ध्वस्त पार्ने भाषा ट्रम्पले राष्ट्रसंघमा नै व्यक्त गरे । राष्ट्रसंघ एउटा क्लबका रूपमा मात्र रहन नहुने उल्लेख गर्दै ट्रम्पले यसको सुधार र विश्व मानवताका लागि सहकार्यमा चुस्त बनाउने विषयमा पनि जोड दिए । यसको प्रक्रिया अघि बढेको उनले बताए । ट्रम्पले अमेरिका सधंै विश्वको पहिलो स्थानमा रहने दोहोर्याए । अमेरिका पहिलो भन्दै आएका ट्रम्पले महासभामा पनि अमेरिकालाई आफूले सधैं पहिलो स्थानमा राख्न काम गरिरहने बताए । आतंकवादको जरैबाट निर्मूल पार्न अमेरिका सबैसँग सहकार्य गरेर अघि बढ्न तयार रहेको उनको भनाइ छ । लोकतन्त्रमा विश्वास नराख्नेसँग अमेरिकाले सहकार्यसमेत गर्न नसक्ने उनले स्पष्ट पारे । विश्वको आप्रवासन समस्या र आफ्नो मुलुकभन्दा अन्य मुलुकमा अवसर देख्ने सोचमा परिवर्तन ल्याउनुपर्ने धारणा राख्दै उनले अमेरिकी मध्यम वर्गलाई माथि उकास्न प्रयासहरू भइरहेको बताए ।संयुक्त राष्ट्रसंघको महासभामा उनी पहिलो पटक सहभागी भएका हुन् । उनले उत्तर कोरियाका शासक किम जोङ उनलाई रकेट म्यान को संज्ञासमेत दिए । किम आफू र आफ्ना नागरिकको आत्महत्याको अभियानमा सक्रिय रहेको भन्दै ट्रम्पले भने उत्तर कोरियाले आफूलाई नरोके त्यो मुलुकलाई ध्वस्त पारेर भए पनि अघि बढ्नुको विकल्प नभएको बताए ।उत्तर कोरियाली हर्कतले पूरै विश्व नै त्राहिमाम भएको र खतराको घण्टी झुन्डिएको महसुस गरेको भन्दै ट्रम्पले यसको विकल्प खोजिने बताए । उनले उत्तर कोरिया र इरानलाई विश्वकै दुष्ट मुलुक को संज्ञा दिँदै इरानसँगको आणविक सम्झौता एकपक्षीय भएको आरोप लगाए । उनले क्युबाको आलोचना गर्न र इस्लामिक आतंकवादको चपेटाका विषय पनि छुटाएनन् । मध्यपूर्वमा चर्केको आतंकवादको नियन्त्रणमा सबै एक जुट भएर अघि बढ्नुपर्नेमा उनले जोड दिए । त्यो आतंकवाद रहिरहेको अवस्थामा रकेट म्यान (उत्तर कोरियाली नेता किम) का कारण विश्वमा त्रासदी रहेको भन्दै यसमा सुधारको अपेक्षा उनले गरे ।उनले भेनेजुएलाको पछिल्लो अवस्थाप्रति चिन्ता व्यक्त गर्दै त्यहाँको पछिल्लो गतिविधि स्वीकार्य हुन नसक्ने बताए । कम्युनिस्ट शासन र समाजवादले विश्व विनाशतिर गएको टिप्पणी पनि उनले गरे । उनले समाजवादले विश्वमा विनाश, मतभिन्नता, पीडा र असफलता ल्याएको आरोप लगाए । उनले अमेरिकाले विश्वका कुनै पनि मुलुकमाथि आफ्नो जीवनशैली नलाद्ने तर लोकतन्त्र र मानवअधिकारका लागि विश्वका हरेक कुनामा रहेर सहकार्य गर्ने बताए ।"
दसैं सम्झेर गाउँघर,"धादिङ जिल्ला यातायात व्यवस्थापन समितिले रुट परमिटबिनाका सार्वजानिक सवारीसाधन सञ्चालनमा रोक लगाएको छ । ग्रामीण सडकमा सञ्चालन परमिटबिनाका सवारीसाधनले दसैंको मौका पारेर जथाभावी भाडा असुलेको गुनासो बढेपछि सञ्चालनमा रोक लगाइएको हो ।मार्पाकको लपाङफेदीसम्म २६ किमिको ५ सय रुपैयाँ असुलेपछि अनुगमन गरिएको थियो । स्थानीय प्रशासनले अनुगमन र कारबाही थालेको छ, सहायक प्रजिअ लीलाधर अधिकारीले भने, घर फर्कने यात्रुहरूले आफ्नो झोला र सुटकेसको भाडासमेत अलगअलग तिरेको भेटियो । यातायात व्यवस्था विभागले ५ यात्रु बोक्न अनुमति दिएको जीपको संरचना परिवर्तन गरी १४ यात्रु ओसार्ने गरिएको थियो । यसरी सञ्चालनमा ल्याइएका ६० जिपलाई सञ्चालनमा रोक लगाइएको छ । जिल्ला ट्राफिक कार्यालयका निरीक्षक कृष्णराज सापकोटाका अनुसार सदरमुकाममा टिकट काउन्टर खडा गरी ग्रामीण भेगमा यात्रु ओसारिरहेका जिपहरूको दर्ता र रुट परमिट छैन । यी जिप कुनै समितिमा पनि दर्ता गरिएका छैनन् ।"
विशेष सुरक्षा कार्यक्रम,"रुकुम प्रहरीले चाडपर्व मेला विशेष सुरक्षा कार्यक्रम सुरु गरेको छ । सुरक्षाका लागि ठाउँठाउँमा नागरिक सहायता कक्ष पनि राखेको छ । जिल्ला प्रहरी कार्यालयले मुसीकोट नगरपालिका१ त्रिवेणीचोकमा नागरिक सहायता कक्ष राखेको छ । इलाका प्रहरी कार्यालय चौरजहारी, आठबिसकोट र रुकुमकोटले पनि नागरिक सहायता कक्ष राखेर काम थालिसकेको जनाए ।रुकुमका प्रहरी प्रमुख डीएसपी राजेन्द्रप्रसाद धमलाले चाडपर्वका बेला बढी भीडभाड हुने भएकाले विशेष सुरक्षा कार्यक्रममार्फत शान्ति सुरक्षाको प्रत्याभूति दिन खोजिएको बताए । यो बेला सामान्यभन्दा सबै क्षेत्रमा अलि टाइट हुने बेला हो, डीएसपी धमलाले भने, शान्ति सुरक्षा कायम गर्ने मुख्य उद्देश्यसहित बुधबारबाटै कार्यक्रम सुरु गरिएको छ । नागरिक सहायता कक्षबाट यातायात व्यवसायी समितिले लिने भाडादरको विषयमा पनि अनुगमन गरिनेछ । जिल्लामा रहेका समितिले अलग अलग भाडा लिने गरेको सूचनाको आधारमा भाडा अनुगमन गर्न लागिएको हो । सबै समितिको भाडादर जानकारीमा ल्याइसकेपछि यसअघि तोकिएको मापदण्डअनुसार सबै समितिमा समान भाडादर कायम गर्न लाउने तयारीमा प्रहरी छ । एउटा समितिको भाडादर अर्को समितिको भन्दा झन्डै २ देखि ३ सय रुपैयाँँले बढी पाइएको छ । जिल्लामा ५ वटा यातायात समितिले जिल्लाबाहिर र जिल्लाभित्र सवारी साधन गुडाउने गरेका छन् ।"
बाढीपीडितमा छैन उल्लास,"सरकारले भूकम्पपीडितसरह भने पनि पहिलो किस्ता रकम निकै कम दिएको उनीहरूको दुखेसो छ । घरजग्गा बगरमा परिणत भएकाले नयाँ ठाउँमा उक्त रकमले घडेरी किन्न नसकेको उनले गुनासो गरे । जग्गाधनी पुर्जा पेस गरेपछि आवास निर्माणको पहिलो किस्ता बजेट दिने प्रावधान छ । तर, हालसम्म कसैले पनि पुर्जा पेस गरेका छैनन् ।डिभिजन कार्यालयले १ सय ९२ परिवारलाई जग्गा खरिदबापत २ करोड ९९ लाख रुपैयाँँ वितरण गरिसकेको छ । सरकारले घर बनाउन ३ लाख र जग्गा खरिद गर्न ५० हजार रुपैयाँँ अनुदान उपलब्ध गराएको हो । डिभिजन प्रमुख थम्बराज श्रेष्ठले जग्गा किन्ने बजेटको कमीले आवास निर्माणको दोस्रो किस्ता बुझ्न नसकेको बताए । कार्यविधिमै लालपुर्जाबिना दोस्रो किस्ता दिन मिल्दैन, उनले भने, ५० हजारमा वीरेन्द्रनगरमा जग्गा आउँदैन । यसले गर्दा आवास निर्माण प्रभावित हुन पुग्यो ।"
बेलायतको जीवनशैली सिक्दै भूपू लाहुरे परिवार,"ग्रेटर रस्मोर (बेलायत) फ्रान्बरोस्थित कम्युनिटी सेन्टरको हलमा पुग्दा एक हूल बुढयौली उमेरका महिला रातो सारी, चोलो लगाएर नेपाली दोहोरी गीतमा छमछमी नाचिरहेका थिए । त्यसको चाँजोपाँजो मिलाउन पुरुषहरू जुटेका थिए । ७० वर्षीया गंगामाया थापामगर आफ्ना समवयीलाई नाच्न हौस्याइरहेकी थिइन् । तनहुँकी उनी ब्रिटिस लाहुरे पत्नी हुन् । आवासीय भिसा पाएर उनी यता आएको सात वर्ष पुगिसकेको छ । पाँच वर्षअघि पतिको निधनपछि उनी नियास्रिने गरेकी छन् । कारण उनलाई अंग्रेजी बोल्न मुस्किल पर्छ । साथमा छोरा, बुहारी, नातिनातिना भए पनि सहरबजार डुल्न साथ दिने कोही छैनन् । श्रीमान् नहुँदा एक्लो महसुस हुन्छ, उनले भनिन्, सबै जना काममा जान्छन्, एक्लै घरमा बस्नुपर्छ । साथी हुन्न । त्यसैले कम्युनिटी हलमा आएर नाचगान गरेर मन भुलाउने गरेकी छु ।गंगामायाजस्तै बेलायतमा आवासीय भिसा पाएका ३६ हजार जनाभन्दा बढी भूतपूर्व ब्रिटिस लाहुरे परिवारका बूढापाका यसैगरी समय काट्छन् । अवकाशप्राप्त सैनिकलाई भेटेरान्स भनेर जानिन्छ । यी भेटेरान्स साताको मंगलबार यसैगरी भेला भएर गीत, संगीतमा रमाउँछन् । बिहीबार अंग्रेजी भाषाको प्रशिक्षण लिन्छन् । साथै, बेलायतको नियम कानुनबारेमा जानकारी दिइन्छ । ग्रेटर रस्मोर नेपाली कम्युनिटीका उपाध्यक्ष तथा गोर्खा भेटेरान प्रोजेक्टका संयोजक रामधन राईका अनुसार भेटेरान्सले पाउने सेवा, सुविधा, पालना गर्नुपर्ने नियम कानुन, आवश्यक कागजातबारे जानकारी दिइन्छ । प्रोजेक्टमार्फत नेपाली समुदायको काम गर्दैआएका छौं, उनले भने, स्वास्थ्य राम्रो गर्न नाचगान, योगा, अंग्रेजी बोल्न, कानुनबारे जानकारी दिने गरिएको छ । सातामा एकपटक भ्रमण तथा अवलोकनमा लैजाने गरेका छौं ।महिला संयोजक धनकुमारी गुरुङले दिदीबहिनीलाई भेला हुन हौसला दिने गरेको बताइन् । बिहान ११ बजेदेखि साँझ ६ बजेसम्म भेला भएर रहने गरेको सुनाइन् । कोही दिदीबहिनी आएनन् भने के कस्तो समस्या परेको छ कि भनेर सोधपुछ गर्दछौं, पोखराकी ६५ वर्षीया धनकुमारीले भनिन् । उनी पति बद्रीमान गुरुङका साथ फ्रान्बरोमा रहँदै आएकी छिन् । घुँडा दुख्ने कारणले पतिलाई हिँडडुलमा समस्या आएको समेत जनाइन् । पूर्वगोर्खा सैनिक तथा खोटाङ जिविसका पूर्वसभापति रत्न राई दम्पती दशकयता बेलायतमा छन् । साप्ताहिक तालिकामा संलग्न हुन्छन् । बेलायत आएपछि तीन चिज नभएको मान्छे भएँ, सुरुवाती दिनको सम्झना गर्दै ७९ वर्षीय राईले कान्तिपुरसित भने, पहिलो खुट्टा नभएको, दोस्रो बोली नभएको र तेस्रो गोजी नभएको जस्तो । हिँडेर कहाँ जानु, सबै एउटै देखिन्छ । म अंग्रेजी जान्दिनँ, मेरो बोलीको काम छैन । गोजीमा नेपाली रुपैयाँ मात्र छ, यहाँ पाउन्ड मात्र चल्छ । रुपैयाँको काम छैन । अहिले विस्तारै बानी परेको बताए । त्यसैगरी, ओर्सायरको ननिटनस्थित कम्युनिटी हलमा अर्को हुल पाका महिला पुरुष योगा गरिरहेका भेटिए । योगामा १ सय ९३ सहभागी छन् । सन् २००९ देखि ननिटन गोर्खा भेटेरान्स एसोसिएसनले उनीहरूको हेरविचार गर्दै आएको छ । बूढापाका गोराहरू अधिकांश समय घरभित्रै बिताउँछन्, एसोसिएसनका अध्यक्ष तथा अवकाशप्राप्त रेजिमेन्ट सार्जन्ट मेजर ओम गुरुङले भने, तर नेपालीचाहिँ घरबाहिर निस्किएर लस्करै हिँड्ने । जथाभावी चौरमा बसेर जुम्रा मार्ने, बगैंचाको फूल टिप्ने, दिसापिसाब गर्नेजस्ता क्रियाकलाप भएपछि हेपिन पुगे । अहिले सुधार गर्दै छौं । करिब दस वर्षअघि काठमाडौंमा योगा सिकेकी अम्बिका गुरुङ यतिखेर योगाको सहायक प्रशिक्षक छिन् । योगबिना पैसाको दबाई हो, योगाले पुन: जन्म पाएको बताउँदै भनिन्, योगाले मन फूर्तिलो, चंगा हुन्छ । डिप्रेसन हुँदैन प्रकृति, पशुपक्षीको माया लाग्छ । नकारात्मक सोच सबै जान्छ । भूपू आर्मी कृष्णप्रसाद राईले प्रमुख योग प्रशिक्षकको भूमिका निर्वाह गर्दै आएका छन् । उनले पाँच वर्षदेखि प्रशिक्षण दिँदै आएका छन् । योगले मधुमेह, रक्तचाप, मानसिक रोग, निद्रा नलाग्ने रोग हट्छ, चिकित्सा सम्बन्धमा पनि जानकार उनी भन्छन्, एलोपेथिकभन्दा योगाले बढी फाइदा छ । अधिकांशलाई यसले फाइदा पुगेको छ । योगामा बेलायतीसमेत भाग लिन्छन् । नेपाली र अंग्रेजीमा समेत प्राणायाम, आशन, ध्यान गराउने गरेको उनी सुनाउँछन् । बुढयौली उमेरका भेटेरान्सहरूको सेवामा गोर्खा सैनिक परिवारका युवालाई स्वयंसेवकका रूपमा खटाउने गरिएको छ । उनीहरूमध्ये लेखपढ गर्न जान्ने र नजान्नेलाई वर्गीकरण गर्ने गरिन्छ । जान्दै नजान्नेलाई नाम लेख्न, अक्षर चिन्न लगाइन्छ । ठेगाना, फोन नम्बर, बिरामी हुँदा आफ्नोबारेमा बताउन सक्ने गरिएको छ । पानीको बिल बुझाउने, टेलिभिजन, घरको समस्या समाधान गर्ने गरिएको छ । चिठीपत्र लेखिदिने, पठाइदिने गर्ने गरिएको छ । सडक नियमबारे जानकारी दिने, प्रत्यक्ष व्यवहार गर्न सिकाउने गरिएको छ । बेलायत सरकारले अवकाशप्राप्त ब्रिटिस गोर्खा भेटेरान्सलाई सेवाका आधारमा पेन्सन दिँदै आएको छ । आवासीय सुविधा पाएकालाई ब्रिटिस नागरिकसरह वृद्धभत्ता (पेन्सन क्रेडिट बेनेफिट) उपलब्ध गराउँदै आएको छ । उच्च दर्जाकाले पेन्सनको आधारमा कम वा बेसी क्रेडिट बेनेफिट पाउँछन् । पति वा पत्नी एक जना मात्र भएमा मासिक ७ सय ७७ पाउन्ड स्टर्लिङ पाउँछन् । दम्पती नै भएमा ९ सय ७३ पाउन्ड पाउँछन् । न्यून आय भएको प्रमाणित भएमा थप घर भाडा पाउने गरेका छन् । त्यहाँ रहेका बूढापाकामध्ये आधाभन्दा बढीका कोही आफन्त छैनन् । आफन्त भएकाहरू काममा व्यस्त हुनुपर्ने बाध्यता छ । दैनिक जीवनस्तर सहज बनाउन साप्ताहिक रूपमा सामूहिक क्रियाकलापमा सहभागी गराउने गरिएको छ । भूतपूर्व गोर्खा सैनिक संघ (गेसो), ब्रिटिस गोर्खा वेलफेयर सोसाइटी (बीजीडब्लूएस), गोर्खा सत्याग्रह, नेसो, यूबीजीएन लगायत संघसंस्थाले ब्रिटिस गोर्खा सैनिकको अधिकारको मुद्दा उठाउँदै आएका छन् । बेलायत सरकारले सन् २००४ मा आवासीय भिसा अनुमति खोलेपनि ब्रिटिस गोर्खा परिवार त्यहाँ जानेक्रम सुरु भएको हो । सन् २००९ देखि आवासीय भिसा लिएर पुग्नेको चाप बढेको हो ।ग्रेटर रस्मोर नेपाली कम्युनिटीका अध्यक्ष जीवनाथ बेलबासेले नेपालीनेपाली बीच र अन्य समुदायसित समन्वय गर्ने काम गर्दै आएको जनाए । करिब १५ वर्षदेखि यो संस्था सुचारु छ । सुरुवाती समयमा नेपाली बुढयौली उमेरमा भेटेरान्सहरू स्थानीयबाट हेपिन्थे भने अहिले त्यो परिस्थिति घटेको छ, अवकाशप्राप्त ब्रिटिस गोर्खा सैनिक परिवारलाई आवासीय भिसा पाएर स्वदेशमै पूर्वशिक्षा दिएर बेलायत आउने व्यवस्था नहुँदा बढी समस्या आएको उल्लेख गर्दै उनले भने ।"
ब्रेक्जिटले विभाजित बेलायतको राजनीति,"लन्डन आफ्नो पार्टीमा बढ्दो युरोपविरोधी आवाज निरुत्साहित पार्न बिना सुझबुझ गरिएको जनमतसंग्रहमा बेलायत ईयूबाट बहिर्गमन (ब्रेक्जिट) हुने पक्षको जितले बेलायती राजनीति विभाजित हुने क्रम जारी छ । ईयू पक्षधरले जनमतसंग्रहमा जित्लान् र बेलायतले यति चाँडै ईयू छोड्नुपर्ला भन्ने हेक्का त्यस बेला सरकारले राखेको थिएन । फलस्वरूप कुनै गृहकार्य भएन । तत्कालीन प्रधानमन्त्री डेभिड क्यामरुनले आफ्नो हार स्वीकार गरी राजीनामासमेत दिए । तर, जनमतसंग्रह भएको एक वर्षभन्दा बढी समय बितिसक्दा पनि बेलायती प्रधानमन्त्री टेरेजा मेले कुन सर्तमा बेलायत ईयूबाट अलग्गिने भन्ने कुराको स्पष्ट मार्गचित्र नबनाएको आरोप आफ्नै क्याबिनेटभित्रका केही मन्त्रीले लगाएका छन् । बेलायती पत्रिका द टेलिग्राफले भनेको छ, यदि बेलायती प्रधानमन्त्रीले आफ्नो निर्णय फिर्ता नलिए र कडा ब्रेक्जिटको नीति अख्तियार नगरे विदेशमन्त्री बोरिस जोन्सनले यसै साताको अन्तिमतिर आफ्नो पदबाट राजीनामा दिने सम्भावना छ । यदि प्रधानमन्त्री मेले ईयू एकल बजारका लागि शुल्क तिर्ने नीति अंगीकार गरे आफ्नो पदबाट राजीनामा दिनुको विकल्प नरहेको विदेशमन्त्री जोन्सनले बताएको पत्रिकाले उल्लेख गरेको छ । आयात र निर्यात गरी करिब ५० प्रतिशत बेलायती कुल व्यापार युरोपियन युनियनको कमन मार्केटमा हुने हंँुदा यस बजारमा बेलायत बस्ने कि निस्कने भन्ने विषयले राजनीतिक वृत्तमा चर्को मतभेद रहँदै आएको छ । बेलायती प्रधानमन्त्री मेले स्विट्जरल्यान्ड मोडल जसरी बेलायत ईयूको कमन मार्केटमा रहन सक्ने भन्ने नीतिको वकालत गरेपछि विदेशमन्त्री जोन्सनले कडा आपत्ति जनाएका छन् ।स्विट्जरल्यान्डको जस्तो अवधारणाले बेलायतले वार्षिक रूपमा ईयू कमन मार्केटभित्र व्यापार गर्न शुल्क तिरी यसको नियम कानुन आत्मसात् गर्नुपर्छ, जुन बहुसंख्यक बेलायती व्यवसायीहरूको चाहना रहेको लन्डनका अर्थ व्यवस्थापन विज्ञ विकलचन्द्र आचार्य बताउँछन् ।गत वर्षको ईयू जनमतसंग्रहमा वर्तमान विदेशमन्त्री जोन्सनले युरोपियन युनियनबाट बेलायत अलग्गिनुपर्ने पक्षमा प्रभावकारी अभियान चलाएका थिए भने प्रधानमन्त्री मे भने बेलायत ईयूमा नै रहनु पर्छ भन्ने पक्षधरकी थिइन् । गत मेमा भएको आम निर्वाचनमा कुनै पनि पार्टीको स्पष्ट बहुमत नआएपछि प्रधानमन्त्री मेले ब्रेक्जिट नीति हेरफेर गर्नुपरेको धेरैको बुझाइ छ । बेलायतको प्रमुख प्रतिपक्षी लेबर पार्टीले ईयूको कमन मार्केटमा बेलायत रहनुपर्ने नीति उपयोगी भन्ने आफ्नो अडान बदलेकाले प्रधानमन्त्री मेलाई राजनीतिक सहमति जुटाउन असजिलो परेको ठान्छन् आचार्य । बेलायतका पूर्वअर्थमन्त्री केनेथ क्लार्कले प्रधानमन्त्री मे विदेशमन्त्री जोन्सनलाई हटाउन कमजोर देखिएको प्रतिक्रिया दिएका छन् । ईयू बहिर्गमनको प्रक्रियापछि मात्र व्यापारलगायत अरू कुरामा वार्ता हुनेछ । अर्को चरणको वार्ता अक्टोबरमा हुने र ब्रेक्जिट वार्ता दुई वर्षमा सक्नुपर्ने तालिका छ । ब्रेक्जिट सम्झौता तय भएपछि ईयूका अरू २७ देशको संसदले पारित गर्नुपर्ने हुन्छ । यस बीचमा बेलायतले पारपाचुकेबापत रकम तिर्नुपर्ने छ भने वित्तीय उत्तरदायित्व, नियम कानुन, व्यापार, सुरक्षा, आदि थुप्रै मुद्दामा सहमत हुन जरुरी छ । अध्यागमन विषयलाई मुल मुद्दा बनाई ईयू जनमतसंग्रहमा ईयू विरोधीहरूले बहुमत ल्याउन सफल भएबाट आप्रवासीको हकमा नियम के कस्तो हुने हो कौतूहलको विषय छ ।"
३० वर्षे हटाउन गभर्नरको दबाब,"राष्ट्र बैंक व्यवस्थापनले ३० वर्षे सेवा अवधि हटाउने निर्णय करिब डेढ महिनाअघि नै गरेको खुलासा भएको छ । केन्द्रीय बैंकका बहुसंख्यक कर्मचारी तथा वित्तीय क्षेत्रका जानकारबाट नहटाउन चर्को दबाब आएपछि गभर्नरलगायत उच्च व्यवस्थापनले करिब डेढ महिनाअघि गुपचुपमै उक्त निर्णय गरेको खुल्न आएको हो । एक डेढ महिनाअघि नै निर्णय भएको हो, अब सञ्चालकले माइन्युटमा हस्ताक्षर गर्न मात्र बाँकी छ, एक डेपुटी गभर्नरले भने, माइन्युटमा सबैको हस्ताक्षर भएपछि विनियमावली लोकसेवा पठाउँछौं । ढिलो गर्दा निर्वाचन नजिकिने भएकाले आचारसंहिता लाग्नुका साथै कर्मचारी युनियनहरूको चर्को विरोध हुने भएकाले गोप्य रूपमै उक्त निर्णय भएको स्रोतले जनाएको छ । अहिले गभर्नर नेपालले त्यही पुरानो मितिको माइन्युटमा हस्ताक्षरका लागि सञ्चालकहरूलाई चर्को दबाब दिइरहेका छन् । स्रोतका अनुसार सञ्चालक एवं अर्थ सचिव शान्तराज सुवेदी, सञ्चालकद्वय श्रीराम पौडेल र रामजी रेग्मीले माइनुटमा हस्तक्षर गर्न बाँकी छ ।"
सिँचाइ अभावमा धान पसाएन,"बाँके धान पसाउने समयमा पानी नपरेपछि किसानहरू समस्यामा परेका छन् । सिँचाइ अभावमा पसाउन थालेको धानमा फूल खेल्न पाएको छैन । पसाउने बेला सिँचाइ हुन नसके उत्पादनमा कमी आउने कृषि अधिकारीहरू बताउँछन् । जिल्ला कृषि विकास कार्यालयका बाली विकास अधिकृत कला बुढाले पाकेर तयार भइसकेको धान काट्नु अगाडि २० दिनसम्म खेतमा दुईतीन सेन्टिमिटर पानी जम्नुपर्ने बताइन् । पसाउने समयमा जमिनमा पानी नजमे उत्पादन घट्ने उनको भनाइ छ । धान पसाउने समय यही हो । तर, धेरै दिनदेखि पानी परेको छैन । यसैगरी पानी नपर्ने हो भने उत्पादन घट्छ, उनले भनिन्, अब पनि पानी पर्ने हो भने उत्पादनमा केही सुधार आउन सक्छ । लामो खडेरीका कारण बाँकेका किसानले निकै ढिलो गरी रोपाइँ गरेका थिए । उनीहरूले छिप्पिएको ब्याड लगाएका हुन् । बूढो ब्याडमा गाँज नआउने भएका कारण १५ देखि २० प्रतिशत उत्पादनमा कमी आउनेछ । बाँकेमा सिँचाइ सुविधा नहुँदा अकासेपानीको भरमा खेती हुँदै आएको छ । खजुरा गाउँपालिका सोनपुर रामदयाद यादवले पसाउन थालेको धानमा सिँचाइ गर्न नसकेको गुनासो गरे । उनले यो वर्ष दोहोरो खडेरी लागेको बताए । ढिलो गरी वर्षा हुँदा समयमै रोपाइँ गर्न पाइएन । जेनतेन छिपिएको ब्याड रोपेका थियौं । हाल आएर फेरि सुक्खा लाग्यो, उनले भने, यो वर्ष सुक्खा लागिसक्यो । खान पुग्ने गरी धान उत्पादन नहुने भयो । उनका अनुसार अझै केही दिन पानी नपरे फूल लाग्न थालेको धान पराल बन्नेछ । बाँकेमा १५ हजार हेक्टर क्षेत्रफल (३० प्रतिशत) क्षेत्रमा मात्रै सिँचाइ सुविधा छ । जिल्लामा ५२ हजार २ सय ३८ हेक्टर खेतीयोग्य जग्गा छ । आकासेपानीले साथ दिएको वर्ष बाँकेमा करिब १ लाख ३८ हजार ७ सय टन धान उत्पादन हुने गरेको छ । सिँचाइ सुविधा नभएको स्थानमा किसानले साना ट्युबेल जडान गरेका छन् । तर, रोपाइँका लागि त्यसबाट पर्याप्त सिँचाइ गर्न मिल्दैन ।"
सीमावर्ती बजारमा दसैं चहलपहल,"विराटनगर सीमावर्ती जोगबनी बजारमा दसैंको चहलपहल बढेको छ । विराटनगरको भन्दा तुलनात्मक रूपमा सस्तोमा सामान पाइने भन्दै यताका ग्राहकको चापले पनि व्यापार बढेको हो । यसपालि बाढीका कारण जोगबनी नाकाबाट दसैंका समग्री आयात नभएपछि ग्राहकको घुइँचो सीमापारिको बजारमा झन् बढेको छ । यो सीमापारिको बजारबाट एक उपभोक्ताले एकपटकमा दुई जोर कुर्था सुरुवाल, पाँच केजी चिनी, चिया रङ, तोरीतेल, साबुन, सरफ, जिरालगायतका भान्साका सामान सहज रूपमा लिएर आउन सक्छन् । यसलाई व्यावहारिक रूपमा रोक्न नमिल्ने भन्सार अधिकारीको भनाइ छ ।बाढीले भारतको बथनाहा मिरगन्जस्थित प्रमाणा पुल क्षतिग्रस्त गरेपछि जोगबनी नाकाबाट आयात निर्यात भएको छैन । यस नाकाबाट सामान आयात निर्यात गर्दा ढुवानी भाडा बढी लाग्ने र भनेको समयमा सामान आइनपुग्ने भएकाले व्यापारीले दसैंका सामान ल्याएकै छैनन् । त्यसैले विराटनगर बजारमा दसंैका सामान पर्याप्त उपलब्ध छैन । विराटनगर भन्सार प्रमुख कृष्णबहादुर बस्नेतले भने भीमनगर कोसी ब्यारेज नाकाबाट अस्यायी आयात निर्यात सुरु भएपछि यो नाकाबाट सामान आयात गर्ने व्यापारीले नाका नै परिवर्तन गरेपछि बजारलाई समस्या भएको हो ।"
मोबाइल केयर सेन्टर खुल्यो,काठमाडौं (कास) कुलप्याड स्मार्ट फोन र ओटो फोनको आधिकारिक सर्भिस सेन्टर राजधानीमा खुलेको छ । यो सेन्टर सिभिल मलको चौथो तलामा रहेको जारी विज्ञप्तिमा उल्लेख छ । यो सेन्टरले बिक्रीपछिको सेवा प्रदान गर्ने जनाएको छ । यसको उद्घाटन जैमा इन्टरकन्टिनेन्टलका अध्यक्ष गणेशबहादुर श्रेष्ठले जारी गरेको विज्ञप्तिमा उल्लेख छ । कुलप्याडका ग्राहकले ९०दिन र ओटोका ग्राहकले ४५ दिनसम्म नि:शुल्क सेवा पाउन सक्ने जनाइएको छ ।
कर छलीमा ५ सय फर्मलाई कारबाही,"काठमाडौं आन्तरिक राजस्व विभागले कर छली गर्ने ५ सय ९ करदातालाई कारबाही गरेको छ । अनुगमनको क्रममा व्यवसायीले उपभोक्तासँग उच्च मूल्य असुुल गर्ने, बिलबीजक जारी नगर्ने, न्यून बीजकीकरणलगायत फेला परेपछि कारबाही गरेको हो । विभागका उपमहानिर्देशक एवं प्रवक्ता यज्ञप्रसाद ढुंगेलका अनुसार चाडबाड नजिकिएसँगै ३१ वटा कार्यालयले अनुगमन तीव्र बनाएको छ । ६ दिनको अवधिमा ३ हजार १ सय ८६ करदातामा अनुगमन गरेको उनले दाबी गरे । अनुगमनको क्रममा मुख्यत: बिलबीजक जारी गरेनगरेको, खाता, करपाटी, प्रमाणपत्र राखेनराखेको हेरेका छौं, प्रवक्ता ढुंगेलले भने, कानुन पालना नगर्ने ५ सय ९ करदातालाई कारबाही गरेका छौं ।विभागका अनुसार कसुरअनुसार १ हजारदेखि १० हजार रुपैयाँ जरिवाना गरिएको छ । उनका अनुसार व्यवसायीले प्रमाणपत्र, दर्ताका कागजहरू नराखेमा १ हजार रुपैयाँसम्म जरिवाना गरिएको छ । बिलबीजक जारी नगरेको अवस्थामा प्रत्येकपटक ५ हजार रुपैयाँको दरले जरिवाना हुन्छ । कर चुहावट हुँदा उठाएको करको शत प्रतिशतसम्म जरिवानाको प्रावधान रहेको प्रवक्ता ढुंगेलले बताए । अहिले भने बिल जारी भएनभएको र खाता, करपाटीलाई प्राथमिकता दिइएको छ । विभागका अनुसार विभिन्न कार्यालयबाट भदौ २७ गतेबाट अनुगमन सुरु भएको थियो । प्रत्येक कार्यालयबाट ३३ वटा टोली परिचालन गरिएको हो । चाडबाडमा कारोबार बढी हुने तर बिलबीजक जारी नहुने गुनासो बढेकाले अनुगमनलाई तीव्रता दिएको विभागले जनाएको छ । टोलीले कारबाहीमा परेका र थप शंकास्पद देखिएका करदाताहरूलाई अनुसन्धानका लागि खरिदबिक्री खाता नियन्त्रणमा लिएर कार्यालयमा उपस्थित हुन पत्राचार गरेको प्रवक्ता ढुगेलले बताए । बिलबीजक जारी नगर्ने करदाताको व्यवहारमा सुधार नभए थप कडा रूपमा प्रस्तुत हुन्छौं, उनले भने । आपूर्तिमन्त्री शिवकुमार मण्डलसहित आपूर्ति व्यवस्थापन तथा उपभोक्ता हित संरक्षण विभागले दरबारमार्ग र न्युरोड क्षेत्रका लत्ताकपडा पसलमा अनुगमन गरेपछि व्यवसायीले चर्को मूल्य असुलेको फेला गरेको थियो । कालोबजारी तथा केही अन्य सामाजिक अपराध तथा सजाय ऐन २०३२ अनुसार २० प्रतिशतभन्दा बढी नाफा राखेर बिक्री गर्न पाइँदैन । तर, व्यवसायीले शत प्रतिशत मुनाफा राखेको पुष्टि विभागले गरेको छ । मिलेमतोमा न्यून बीजकीरण गरेको, भन्सार, आन्तरिक राजस्वले अनुगमन नगरेको आलोचना भएपछि आन्तरिक राजस्व विभागले पनि अनुगमनलाई तीव्रता दिएको हो ।"
अखाद्य वस्तुको अवैध पैठारी,"काँकडभिट्टा चाडपर्व नजिकिँदै गर्दा पूर्वी नाकाबाट अखाद्य वस्तुहरूको पैठारी बढेको छ । सीमावर्ती भारतीय बजारबाट चोरी भइआएका वस्तुहरू जिल्लामा छयापछयाप्ती भेटिन्छ । चोरी पैठारी नियन्त्रणमा खटाइएका निकायहरूकै मिलेमतोमा यस्ता वस्तु खुलेआम भित्रिने गरेको छ । भारतीय बजारबाट भित्रिएका अखाद्य र गुणस्तहीन वस्तुले हाल झापाका काँकडभिट्टा, धुलाबारी, भद्रपुर, बिर्तामोड, सुरुंगा र दमकलगायतका बजारमा यत्रतत्र भेटिन्छन् । प्रशासनले अखाद्य भनी प्रतिबन्ध लगाएका खाने तेल, फलफूजन्य पेय, दूध पाउडर, दलहन, शिशु आहार र बेकरीजन्य वस्तुहरू बजारमा छयाप्छयाप्ती छन् । म्याद नाघेका चिसो पेयको पनि त्यत्तिकै भेटिन्छन् । झापाका होटल, किराना पसलदेखि पान पसलमा समेत गुणस्तहीन भारतीय वस्तु बिक्री हुने गर्छ । नेपालको तुलनामा सस्तो मूल्यमा पाइने भएकाले अखाद्य र गुणस्तरहीन भए पनि दैनिक त्यस्ता वस्तु अवैधवैध दुवै बाटोबाट भित्रन्छन् । चाडबाडको मुखमा बर्सेनि बजार अनुगमन गर्दै आएको जिल्ला प्रशासनको टोलीसमेत यतिबेला बेखबर देखिएको छ । खाद्य ऐन २०२३ मा भारत तथा तेस्रो मुलुकबाट आयात गरिएका खाद्यजन्य वस्तुको अनिवार्य परीक्षण गर्नुपर्ने प्रावधान छ । तर, भारतबाट भित्रिने अधिकांश खाद्यान्न तथा पेय पदार्थको परीक्षण भएको देखिँदैन । परीक्षण गरिनुपर्ने नै हो, खाद्य क्वारेन्टाइन कार्यालयका एक कर्मचारी भने, तर, भारतबाट अधिकांश वस्तु तथा सामान अवैध रूपमा भित्रने भएकाले परीक्षण गर्न सम्भव हुँदैन ।"
लेखा समितिद्वारा बूढीगण्डकी गेजुवालाई दिनुका कारण माग,"काठमाडौं १२ सय मेगावाट क्षमताको बूढीगण्डकी जलविद्युत् आयोजना बिनाप्रतिस्पर्धा चीनको गेजुवा ग्रुपलाई दिनुका आधार र कारण उपलब्ध गराउन सरकारलाई निर्देशन दिएको छ ।गेजुवा ग्रुपलाई इन्जिनियरिङ प्रोक्युरमेन्ट कन्स्ट्रक्सन एन्ड फाइनान्स (इपीसी एन्ड एफ) मोडलमा दिने निर्णय गरेलगत्तै अध्ययन गरिरहेको लेखा समितिले आधार र कारणसहित अन्य सम्पूर्ण विवरण उपलब्ध गराउन निर्देशन दिएको हो । १२ सय मेगावाटको जलाशययुक्त बूढीगण्डकी जलविद्युत् आयोजना ईपीसीएफ मोडलमा कार्यान्वयन गर्ने चाइना गेजुवा ग्रुप कम्पनी लिमिटेडसँग सम्झौता गर्नुपूर्वका निर्णय, सम्झौता पश्चातका निर्णय, सम्झौता गर्नुपर्ने आधार र कारणलगायतका सम्पूर्ण कागजात २०७४०६०८ सम्म समितिमा आइपुग्ने गरी उपलब्ध गराउन ऊर्जा मन्त्रालयलाई निर्देशन दिने, समितिको निर्णयमा भनिएको छ, र यस विषयमा समितिको अर्को बैठकमा प्रधानमन्त्री, ऊर्जामन्त्री, नेपाल सरकारका मुख्य सचिव र ऊर्जा मन्त्रालयका सचिवलाई आमन्त्रण गरी छलफल गर्ने ।धादिङ र गोरखामा अवस्थति यो आयोजना इन्जिनियरिङ प्रोक्युरमेन्ट कन्स्ट्रक्सन एन्ड फाइनान्स (इपीसी एन्ड फाइनान्स) मोडमा बनाउने गरी चिनियाँ कम्पनी गेजुवा ग्रुपलाई निर्माणको जिम्मा दिइएको हो । तत्कालीन प्रधानमन्त्री पुष्पकमल दाहाल नेतृत्वको सरकारको अन्तिम मन्त्रिपरिषदले गेजुवा ग्रुपलाई दिने निर्णय गरेको हो । मन्त्रिपरिषदको उक्त निर्णयपछि गत जेठ २१ गते तत्कालीन ऊर्जामन्त्री जनार्जन शर्मा र कम्पनीबीच समझदारी पत्रमा हस्ताक्षर (एमओयू) भइसकेको छ । शेरबहादुर देउवा नेतृत्वको सरकारले एमओयू र अघिल्लो मन्त्रिपरिषद्को निर्णयलाई सघाउँदै अनुमोदन गरिसकेको छ ।२ खर्ब ६० अर्ब रुपैयाँ लागत अनुमान गरिएको उक्त आयोजना बिनाप्रतिस्पर्धा गेजुवा ग्रुपलाई दिइएको भन्दै विरोध भइरहेको छ । यसबारले दुईवटा बैठक गर्दै समितिले सम्पूर्ण काजगात मगाउने र उच्च अधिकारीहरूसँग छलफल गर्ने निर्णय समितिले गरेको हो । अबको छलफलपछि यसबारे भएका कमीकमजोरीबारे सरकारलाई स्पष्ट निर्देशन दिनेछौं, समितिका सभापति डोरप्रसाद उपाध्यायले भने, यति ठूलो आयोजनाबारे हचुवाको भरमा निर्देशन दिनुहँुदैन भनी अहिले बृहत् अध्ययन गरिएको हो । ऊर्जा मन्त्रालयका अनुसार २०७२७३ मा यो आयोजनाको विस्तृत आयोजना प्रतिवेदन (डीपीआर) र टेन्डरका कागजात तयार भइसकेका थिए । तर, बिनाप्रतिपस्र्धा गेजुवा ग्रुपलाई उक्त आयोजना दिइएको हो ।२०७३७४ मा तयार भएको आयोजनाको वातावरणीय प्रभाव मूल्यांकन (ईआईए) प्रतिवेदनअनुसार आयोजनाको लागत २ खर्ब ६० अर्ब रुपैयाँ अनुमान गरिएको छ । हाल गोरखामा कार्यालयका लागि आवश्यक जमिन खरिद गरी भवन निर्माण भई मुआब्जा वितरणका काम भइरहेको छ । डुबान क्षेत्रको ५८ हजार रोपनी जग्गा अधिग्रहणको कार्य भइ आरुघाट, आरखेत, खहरे बजार क्षेत्रबाहेकका स्थानहरूको जग्गाको मूल्य निर्धारणसमेत भइरहेको जनाइएको छ । हालसम्म करिब ८ हजार रोपनी जग्गाको करिब ४ अर्ब ३६ करोड रुपैयाँ वितरण भइसकेको छ । यस आर्थिक वर्षका लागि १० अर्ब मुअब्जा वितरण गर्ने गरी बजेट विनियोजन भएको छ । यसअघि यो आयोजना विकास समिति र विद्युत् उत्पादन कम्पनी मोडलमा अघि बढाउने तयारी थियो । गेजुवा ग्रुपलाई निर्माणको जिम्मा दिने आन्तरिक गृहकार्यअनुसार विकास समिति विघटन गरी विद्युत् उत्पादन कम्पनीको मोडलमा जाने निर्णय मन्त्रिपरिषदले गरेको थियो । पूर्वप्रधानमन्त्री बाबुराम भट्टराईको पालामा विकास समिति गठन भएको थियो । गत वैशाख ७ गते विकास समिति विघटन गरी सरकारले स्थापना गरेको विद्युत् उत्पादन कम्पनीबाट बूढीगण्डी आयोजना निर्माणको तयारी थियो । तर, लगत्तै सरकारले गेजुवा ग्रुपलाई निर्माणको जिम्मा दिने निर्णय गरेको हो ।"
पूर्वका नाकाबाट सामान कम आयात,"विराटनगरकाँकडभिट्टा यस वर्ष पूर्वका दुई नाकाबाट दसैंका लागि सामान आयातमा कमी आएको छ । विराटनगर र काँकडरभिट्टा भन्सार कार्यालयका अनुसार दुवै नाकाबाट दसैं नजिक आइसक्दा पनि गत वर्षको तुलनमा न्यून समान भित्रिएका छन् । साउन अन्तिम साताको बाढीले भारत अररियाको मिरगन्जमा पुल क्षतिग्रस्त भएपछि जोगबनी नाकाबाट आयात निर्यात ठप्प हुँदा विराटनगर बजारमा दसैंका समग्री सहज रूपमा उपलब्ध हुन सकेको छैन । जोगबनी नाकाबाट करिब ५ किलोमिटर दक्षिणको उक्त पुल क्षतिग्रस्त भएपछि सुनसरीको भान्टाबारी नाकाबाट अस्थायी आयात निर्यात सुचारु छ । मिरगन्जबाट भान्टाबारी नाका हुँदै विराटनगर भन्सार आइपुग्न करिब १ सय ७५ किलोमिटर ढुवानी फरक पर्छ । विराटनगर भन्सार प्रमुख कृष्णबहादुर बस्नेतले भने, यसकै कारण यहाँका व्यापारीले अन्य नाकाबाट सामान आयात निर्यात गर्दा विराटनगरमा दसैंका सामानको अभाव भएको हो । उनका अनुसार जोगबनी नाकाबाट आयात हुने सामान व्यापारीले एक महिनादेखि काँकडभिट्टा र वीरगन्ज नाकाबाट ल्याउन थालेका छन् ।गत वर्ष यो नाकाबाट दसैंका सामान आयात भएको थियो । यसपालि सामान एक कन्साइनमेन्ट पनि आएको छैन । बस्नेतले भने भन्सारमा सामान नै नआएपछि बजारमा उपलब्ध हुने सवालै भएन । दसंैका सामान मात्र नभएर जोगबनी नाकाबाट एक महिनादेखि अन्य व्यापारिक सामानको आयात पनि आधा घटेको छ । सामान्य अवस्थामा भन्सारले दैनिक सरदर ८ करोड रुपैयाँ राजस्व असुली गर्दै आएकामा हाल सरदर ५ करोड रुपैयाँ मात्र संकलन हुँदै आएको छ ।दसैंको समयमा खासगरी काजु, किसमिस, मिस्री, इलाइची, बदाम, छोकडा, ड्राइफुडलगायतका खाद्यान्न, रेडिमेड कपडा र जुत्ता चप्पलको आयात बढी हुने गरेको थियो । यसपालि एक महिनादेखि सामान आउन सकेको छैन । मिरगन्जबाट सुनसरीको भान्टाबारी नाका हुँदै विराटनगर भन्सारमा समान ल्याउँदा ढुवानी भाडा बढी पर्छ । ढुवानीमै बढी लागत लागेपछि सामानको मूल्य सीमावर्ती बजारको तुलनामा बढी पर्छ । कपडा व्यवसायी संघका कावा अध्यक्ष नन्दकिशोर जाजूले भने यही बाध्यताले व्यवसायीले सामान आयात गरेका छैनन् । मोरङ व्यापार संघले बजारमा दसैंका सामानको अभाव हुन नदिने बताएको छ । दसैंका सामान बढी ढुवानी तिरेर भए पनि व्यापारीले मगाइरहेका छन् । संघका उपाध्यक्ष सुशील जोशीले भने ढिलै भए पनि बजारमा पर्याप्त सामान उपलब्ध हुनेछ । बाढीका कारण ढुवानी रुट परिवर्तन हुँदा र ढुवानी लागत बढदा समस्या भएको हो । यसैगरी पूर्वको मेची भन्सार नाकाबाट पनि कम सामान आयात भएका छन् । गत वर्ष दसैंका लागि ७ करोड रुपैयाँभन्दा बढी मूल्यको कपडाजन्य वस्तु आयात भएको थियो । यसपटक पुगनपुग २ करोड रुपैयाँको कपडा आयात भएको भन्सारले जनाएको छ । दसैं नजिकिँदै गर्दा भन्सारमा कुनै चहलपहल छैन । भन्सार प्रमुख भीम अधिकारी भने, विगतमा यो नाकाबाट जति कपडाजन्य सामान भित्रिएको थियो, यसपटक ज्यादै न्यून मात्रै छ । काँकडभिट्टापछि भद्रपुर छोटी भन्सार नाकाबाट कपडाजन्य सामान भित्रिरहेको छ । भद्रपुरनाकाबाट भित्रने वस्तु भित्रिरहेको तर काँकडभिट्टा नाकाबाट सामान कम भएको छ ।"
उमेर समूहमा खराब दिन,"दिनको पहिलो खेलमा भारतले प्यालेस्टाइनलाई ३० ले पराजित गरेको थियो । जितसँगै भारतले एएफसी यू१६ च्याम्पियनसिपको चन्तिम चरणमा छनोट हुने सम्भावना बलियो बनाएको छ । खेल अवधिभर प्यालेस्टाइनमाथि एकतर्फी आक्रमण गरेको भारतले पहिलो हाफमा अग्रता लिने धेरै अवसर गुमायो । तर, दोस्रो हाफमा गिब्सन सिंह मोइरङ्थेमले फ्रिकिकमार्फत गोल गरेर टोलीलाई अग्रता दिलाए । गिब्सनले देब्रे खुट्टाले गरेको प्रहार गोलरक्षक मोहमद हामेदको टाउको माथिबाट गएको थियो । त्यसपछि भारतका लागि बिकी ओराम र कप्तान विक्रमप्रताप सिंहले गोल गरेका थिए ।भारत समूह डी अंकतालिकाको शीर्षस्थानमा छ । भारतले शुक्रबार आयोजक नेपालको सामना गर्नेछ । समान ३ अंक भए पनि गोलअन्तरमा दोस्रोमा रहेको इराकले शुक्रबार प्यालेस्टाइनविरुद्ध खेल्नेछ ।"
पहिलोपल्ट भुटानसँग हार,"काठमाडौं (कास) साफ यू१८ च्याम्पियनसिपको पहिलो खेलमा नेपाल बुधबार घरेलु टोली भुटानसँग १० ले पराजित भएको छ । डिफेन्डिङ च्याम्पियनको हैसियतमा थिम्पु गएको नेपाली टोलीले इतिहासमै पहिलो पटक भुटानसँग हार बेहोरेको हो । भुटानविरुद्ध सिनियर टोली होस् या उमेर समूह, नेपाल पराजित भएको थिएन ।बुधबार थिम्पुमा डिफेन्डिङ च्याम्पियन नेपालले आक्रामक सुरुआत गरे पनि पाएको अवसर सदुपयोग गर्न सकेन । छैटौं मिनेटमा फरवार्ड रेजिन सुब्बाको प्रहार गोलरक्षक कर्मा सोनाम तेन्जिङको हात हुँदै पोस्टमा लागेर फर्किएको थियो । ११ औं मिनेटमा भुटानका तेन्जिङ नाम्गेको प्रहार गोलरक्षक अर्पणले उत्कृष्ट ढंगले बचाएका थिए । २६ औं मिनेटमा रेजिन सुब्बाको क्रसलाई सिक्स यार्ड बक्सभित्र अनमार्क रहेका दिनेश हेन्जनले पोस्टको दिशा दिन नसक्दा नेपालले अग्रता लिने मौका चुकायो ।दोस्रो हाफको सुरुआतमै नेपालले अग्रताको राम्रो अवसर गुमायो । डिफेन्डर सुमन अर्यालले ओभरल्यापमा गएर बक्सभित्रबाट गरेको प्रहार गोलरक्षक कर्माले छेके । उक्त बललाई फरवार्ड प्रेजेन तामाङ गोलरक्षक पोजिसनमा नभएको अवस्थामा पनि ७ यार्डको दूरीबाट गोल गर्न असफल भए । खेलको ८५ औं मिनेटमा डिफेन्डर असिम भुसालले पेनाल्टी क्षेत्रभित्र बल हातले रोकेपछि रेफ्रीले पेनाल्टी दिएका थिए । भुटानका ओर्गेन वाङचुक छिरिङले नेपालका कप्तान एवं गोलरक्षक अर्पण कार्कीको बायाँबाट गोल गर्दै भुटानलाई अगाडि बढाए ।खेलको अधिकांश समय आफ्नो पकडमा बल राखे पनि नेपालले प्राप्त मौका सदुपयोग गर्न नसक्दा पराजय बेहोरेको हो । भुटानले रक्षात्मक खेल खेल्दै पहिलोपल्ट लगातार दुई जित हासिल गर्यो । यसअघि सोमबार प्रतियोगिताको पहिलो खेलमा भुटानले माल्दिभ्सलाई १० ले पराजित गरेको थियो ।नेपालका प्रशिक्षक छिरिङ लोप्साङले पाएको मौका सदुपयोग नगर्नु महँगो साबित भएको बताए । भुटानका प्रशिक्षक सङ जुन लीले खेलाडीको राम्रो प्रदर्शन नै जितको मुख्य कारण रहेको बताए । खेलाडीले राम्रो प्रदर्शनसँगै घरेलु समर्थकको पूर्ण साथ थियो । फुटबलमा सबै टोलीको जित्ने सम्भावना हुन्छ र हामी जिते पनि आफूलाई अन्डरडग नै भन्न रूचाउँछौं, उनले थपे ।नेपालले आफ्नो दोस्रो खेलमा शुक्रबार माल्दिभ्सको सामना गर्नेछ भने आयोजक भुटानले भारतविरुद्ध खेल्नेछ ।"
भारतीय वर्चस्व,"लेखनाथ (कास) पोखरा रंगशालामा जारी आईटीएफ सिनियर सर्किट२ टेनिसको अधिकांश स्पर्धामा भारतीय खेलाडीले कब्जा जमाएका छन् । स्पर्धाको ३५ वर्षमाथि एकलको उपाधिलाई भारतीय खेलाडी दिलीप महन्ती र कमलेश गुप्ता भिड्ने छन् । बुधबार सेमिफाइनलमा महन्तीले अविनाश कुँवरलाई ६१, ६० ले र कमलेशले रन्जित चौधरीलाई ६१, ६१ ले हराए । पराजित दुवै भारतीय हुन् । ४५ वर्षमाथि एकलमा भारतकै विनोद सेठ र नारायण मूर्तिबीच फाइनल प्रतिस्पर्धा हुनेछ । सेमिफाइनलमा सेठले पोखराका विनोद कायस्थलाई ६३, ४६, ६२ ले र नारायणले पोखराकै धरमबहादुर लामिछानेलाई ६१, ७५ ले पराजित गरेका थिए । ५५ वर्षमाथि एकलतर्फ उपाधिका लागि नेपालका मनोज राणा र भारतका पुनीतकुमार गुप्ताबीच प्रतिस्पर्धा हुनेछ । सर्किट१ मा मनोजले पुनीतका दाजु प्रदीपकुमारलाई हराएर उपाधि जितेका थिए । ३५ वर्षमाथिको डबल्समा भारतका कमलेश र अविनाशको जोडीले पोखराका धरमबहादुर र मुनेष थापालाई ६३, ६० ले हरायो । ४५ वर्षमाथिको डबल्समा विनोद कायस्थ र विनोद सेठको जोडी फाइनल पुगेको छ । उनीहरूले पोखराकै समिर शेरचन र भारतका एनएस नेगीलाई ६४, ६२ ले हराए ।"
मेसीको चार गोल,"म्याड्रिड (एएफपी) लियोनल मेसीले चार गोल गरेसँगै बार्सिलोनाले स्पेनिस ला लिगामा शतप्रतिशत जितलाई कायम राखेको छ । मंगलबार एल्बारमाथि ६१ को सहज जितसँगै बार्साले लिगको पाँचौं जित दर्ता गरेको हो ।खेलको २० औं मिनेटमा पेनाल्टीमार्फत पहिलो गोल गरेका मेसीले दोस्रो हाफमा तीन गोल थपे । मेसीले करिअरको ४३ औं ह्याट्रिक पूरा गर्ने क्रममा ५९, ६२ र ८७ औं मिनेटमा गोल गरेका थिए । उनले यस सिजन खेलेका ८ खेलमा १२ गोल गरिसकेका छन् । बार्सिलोनाका लागि अन्य दुई गोल पाउलिन्हो र डेनिस स्वारेजको नाममा रह्यो । लुइस स्वारेज र ओस्मान डेम्बेलेको अनुपस्थितिमा उत्रिएको टोलीले साबिक विजेता रियल म्याड्रिडमाथि ७ अंकको अग्रता बनाएको छ ।अर्को खेलमा भ्यालेन्सियाले मालागालाई ५० ले हरायो । सिमोने जाजाले दोस्रो हाफमा ह्याट्रिक गरेपछि मालागाले लगातार पाँचौं हार बेहोर्यो । उनले ७ मिनेट अन्तरमा पेनाल्टी क्षेत्रभित्रबाट ३ गोल गरेका थिए । त्यसअघि सान्ती मिनाले १७ औं मिनेटमा हेडर गोल गर्दै घरेलु टोलीलाई सुरुआती अग्रता दिलाए । स्पेनिस फरवार्ड रोड्रिगोले ८६ औं मिनेटमा गोल गर्दै जित पक्का गरेका थिए ।"
फाइनलमा आर्मीका १९ खेलाडी,काठमाडौं (कास) दोस्रो वीर गणेशमान सिंह राष्ट्रिय महिलापुरुष खुला बक्सिङमा आर्मीका खेलाडीले वर्चस्व राखेका छन् । बुधबारको सेमिफाइनलबाट महिलामा ८ र पुरुषमा ११ खेलाडी फाइनल पुगेका छन् ।४८ केजीमा आर्मीकी ललिता महर्जनले दाङकी जानकी थापामगर र एपीएफकी नङजा बुढामगरले पुलिसकी दिवाना शर्मालाई हराएर उपाधि भिडन्त पक्का गरे । ५७ केजीको सेमिफाइनलमा आर्मीकी चन्द्रकला थापा र कास्कीकी सिसम थापामगर फाइनल पुगेका छन् । ५१ केजीमा एपीएफकी माला राई र आर्मीकी नीता थापामगर फाइनल पुगे । आर्मीका विमला श्रेष्ठ र सन्जु लामा ५४ केजीको फाइनल पुगे । ६० केजीमा एपीएफकी संगीता सुनुवार र आर्मीकी सोनम रोकाय स्वर्णका लागि भिड्ने छन् । ६४ केजीमा आर्मीकी पुनम रावलले नक्सालकी अम्बिका बिक र एपीएफकी बिनिता थापामगरले उदयपुरकी बिमलाकुमारी दनुवारलाई हराए । ६९ केजीमा आर्मीका बन्दना सापकोटा र सविना श्रेष्ठ स्वर्णलाई भिड्ने छन् । ७५ केजीमा एपीएफकी सरस्वती रानामगर र आर्मीकी अनुपा चौधरी फाइनल पुगे ।त्यस्तै पुरुष ४९ केजमा सुशील थापा र लक्ष्मण तामाङ फाइनल पुगेका छन् । नक्सालका सुशीलले आर्मीका करण चौधरी र एपीएफका लक्ष्मणले अल्फाका चन्द्रबहादुर थापालाई हराए । दुवैले अंकका आधारमा सफलता पाए । ५२ केजीमा एपीएफका विक्रम परियार र आर्मीका प्रेम चौधरी फाइनल भिड्ने छन् । विक्रमले रसुवाका प्रदीप घिमिरेलाई हराए । प्रेम भने आर्मीकै डोलबहादुर चौधरीले खेल छाडेपछि सजिलै फाइनल पुगे । एपीएफका पूरन राई र आर्मीका विमल रोक्का ५६ केजी तौलको फाइनल पुगेका छन् । पूरनले आर्मीका नरेश देवान र विमलले नवलपरासीका अविन परियारलाई हराए । ६० केजीको फाइनलमा आर्मीका एकबहादुर घले र सुरेश नेपाली भिड्ने छन् । एकबहादुरले कञ्चनपुरका रवि घले र सुरेशले मेघदूत क्लबका सतेन्द्र शाक्यलाई रोकेका थिए । ६४ केजीको फाइनलमा आर्मीका दीपक श्रेष्ठ र पुलिसका भूपेन्द्र थापा पुगे । ६९ केजीमा आर्मीका विष्णुप्रसाद घले र एपीएफका विकासबल लामाबीच स्वर्णलाई प्रतिस्पर्धा हुनेछ । आर्मीका दिपेश लामा र एपीएफका कौशलजंग थापा ७५ केजीको फाइनल पुगे । ८१ केजीको स्वर्ण लागि आर्मीका अर्जुन सिगु र कास्कीका दीपक सुनुवारबीच प्रतिस्पर्धा हुनेछ । एपीएफका गोकुल गुरुङले ९१ केजीको फाइनलमा आर्मीका महेन्द्र केसीविरुद्ध खेल्ने छन् । ९१ केजीमाथि आर्मीका श्याम खड्का र आशिष दवाडी प्रतिस्पर्धी भएका छन् । योङ स्टार क्लबले वसन्तपुर डबलीमा आयोजना गरेको प्रतियोगिताको फाइनल बिहीबार हुनेछ ।
लेस्टरसँग लिभरपुल पराजित,"लन्डन (एएफपी) जापानी फरवार्ड सिन्जी ओकाजाकीले मैदान छिरेको १२ मिनेट नबित्दै गोल गरेपछि लिभरपुल प्रतिद्वन्द्वी लेस्टर सिटीसँग पराजित भएको छ । काराबाओ कपअन्तर्गत मंगलबारको खेलमा २० ले हारेपछि लिभरपुल प्रतियोगिताबाट बाहिरिएको छ । ६५ औं मिनेटमा ओकाजाकीले लेस्टरलाई सुरुआती अग्रता दिलाएको केही समयमै इस्लाम सिल्मानीले दोस्रो गोल गरेर लेस्टरको जित पक्का गरे ।प्रिमियर लिगको अर्को क्लब टोटेनहम हट्सपरले तल्लो श्रेणीको बार्न्सलीलाई १० ले हरायो । वेम्बलीमा डेले अलीले ६५ औं मिनेटमा गरेको गोल निर्णायक भयो । एन्जेलो ओग्बोना, डियाफ्रा साको र आर्थर मासुआकुले गोल गरेपछि वेस्ट ह्यामले बोल्टनलाई ३० ले निराश पार्यो । ब्रिस्टल सिटीले प्रिमियर लिगको स्टोकलाई २० ले हराउँदा बर्नमाउथले ब्राइटनलाई १० ले हरायो ।प्रिमियर लिग टोलीबीचको अर्को खेलमा क्रिस्टल प्यालेसले हड्सफिल्डलाई १० ले हरायो । स्वान्सीले रिडिङलाई २० ले हराउँदा आल्फी मसन र जोर्डन आयुले गोल गरे ।"
राष्ट्रिय कराते कात्तिकमा,सिजख्वा सम्मानितपत्रकार सम्मेलनमा कराते महासंघले दसौं सागकी स्वर्णधारी कराते खेलाडी सुलोचना सिजख्वालाई विद्याभूषण पदक पाएकोमा सम्मान गरेको थियो ।
चोरीका घटना बढे,"धनकुटा (कास) सदरमुकाम र आसपास क्षेत्रमा चोरीका घटना दिनदिनै बढ्दै गएको छ । होटल, मन्दिर तथा सार्वजनिकस्थलमा पनि यस्ता घटना भइरहेका छन् ।धनकुटा ६ स्थित नासल चोकबाट सोमबार एक मोटरसाइकल चोरी भएको छ । पार्किङ स्थानबाट को५प ३६६६ नम्बर मोटरसाइकल हराएको प्रहरीले जनाएको छ । पाख्रिबास नगरपालिका २ सान्नेका देवेन्द्र पौडेलको डेराबाट मोटरसाइकल हराएको हो । हराएको मोटरसाइकल खोजीका लागि पौडेलले प्रहरीमा निवेदन दिएका थिए । यसैबीच धनकुटा ५ स्थित बिहीबारे हाट नजिक मंगलबार उक्त मोटरसाइकल फेला परेको छ ।यसअघि पनि धनकुटा ६ स्थित बीच बजारबाट मोटरसाइकल चोरी भएको थियो । केही दिनपछि त्यो पनि प्रहरीले भेटेको थियो । यस्तै, केही दिनअघि पाख्रिबासस्थित पाथिभरा मन्दिरमा चढाइएका सिक्का तथा शंख चोरी भएको छ । घटनामा संलग्न अभियोगमा सिरहाको धनगढीमाई ४ का प्रमोद परियारलाई प्रहरीले नियन्त्रणमा लिएको छ । गत महिना सदरमुकामस्थित दियालो होटलबाट ७५ हजार नगद चोरी भएको थियो । होटलमा काम लगाइदिन भन्दै आएका झापाको गौरादहका २२ वर्षीय केवल केडरियाले राति होटल मालिकको कोठामा बाहिरबाट थुनेर चोरी गरेको प्रहरीले जनाएको छ । उनी फरार छन् ।"
पर्यटकीय गन्तव्य बन्दै भारदह,"भारदह (सप्तरी) धार्मिक पर्यटनको एक प्रमुख गन्तव्य थलो बनाउने गरी सप्तरीको भारदहस्थित कंकालिनी भगवती मन्दिरको सेरोफेरोमा पूर्वाधार विकास गरिएको छ ।सप्तरीको हनुमाननगर कंकालिनी नगरपालिका १, भारदहस्थित उक्त मन्दिरमा नेपाल र भारतका गरी दैनिक १ हजार भक्तजन आउँछन् । दसैंको घटस्थापनादेखि त लाखौं दर्शनार्थी यहाँ आउजाउ गर्छन् । वरिपरि पोखरी, ताल, खोला र घाटसहित २० बिघाभन्दा बढी क्षेत्रफलमा उक्त मन्दिर फैलिएको छ ।सरकारी सहयोग र आन्तरिक आम्दानीबाट समेत झन्डै १ करोड ३६ लाख रुपैयाँ खर्चेर निर्माण थालिएको मन्दिर विकास समिति अध्यक्ष श्यामसुन्दर मण्डलले बताए । केही काम सकिएको छ र केही जारी छन्, उनले भने । पर्यटन मन्त्रालय र जिससको २७ लाख सहयोगमा मन्दिरको मुख्य द्वार एवं सय मिटर कम्पाउन्ड लगाइएको हो । आन्तरिक आम्दानीबाट २० लाख रुपैयाँमा जुत्ताचप्पल राख्ने कक्ष, टिकट काउन्टर, सुरक्षा गार्ड कोठा, मुख्य मन्दिरभित्रकै महिषासुर तथा खगरासुर परिसर बनिरहेको छ ।कोसीघाट र बाढीपहिरोबाट मन्दिरको भवन जोगाउन सडक विभागको केन्द्रीय कार्यालयको ८० लाख रुपैयाँ सहयोगमा रिटेनिङ वाल निर्माण गरिएको छ । यसै वर्ष मन्दिरको पश्चिम किनारमा ९ लाख रुपैयाँमा छठ घाट बनेको छ । पहिलोपटक ०५९ सालमा झन्डै ७० लाख रुपैयाँ लागतमा उक्त प्राचीन मन्दिरको भवनलाई नयाँ एवं आकर्षक स्वरूप दिइएको थियो । नेपाली पगौडा शैलीमा निर्माण गरिएको उक्त मन्दिरमा पाँच तहको छाना छ । उक्त मन्दिरले यो वर्ष मात्रै झन्डै ३८ लाख आम्दानी गरेको छ । जग्गाको अधिकतम प्रयोग गर्दै निर्माण गरिएको परिसरको करिब ६० पसल, गाडी पार्किङ र धर्मशालाबाट उक्त रकम प्राप्त भएको अध्यक्ष मण्डलले बताए । पहिले यो आम्दानी वार्षिक औसत १२ लाखजतिमै सीमित थियो ।हालसम्म पूजाआजाको आम्दानी पुजारीले लिँदै आए पनि चाँडै यसको उचित व्यवस्थापन गरिने उनले जानकारी दिए । स्थानीय तहको तेस्रो चरणको चुनावमा समेत योलगायत मठमन्दिरको विकासलाई पनि मतदाताले मुख्य एजेन्डा बनाएका छन् । भक्तजनको आवागमन बढिरहेको स्थानीयले बताए । मधेस आन्दोलनको सुरुका केही दिन बाहिरबाट आउने भक्तजन घटे पनि अहिले स्थिति सामान्य भइसकेको छ, मण्डलले भने, पूजाआजा र धार्मिक यात्रामा निस्केका भक्तजन वा पर्यटकलाई आन्दोलनकारीले कहिल्यै अवरोध गरेको छैन, बरु सुरक्षा दिँदै आएका छन् ।सदरमुकाम राजविराजबाट १८ किमि पूर्व र कोसी पुलबाट ४ किमि पश्चिम मुख्य राजमार्ग छेउको यो शक्तिपीठमा मनोकामना पूरा हुने जनविश्वास छ । किंबदन्तीअनुसार भारदहमा मानव बस्ती गर्न जग खन्दै जाँदा फेला परेको दुर्गाको ढुंगे प्रतिमालाई मन्दिर स्थापना गरेर स्थानीयले पूजाआजा सुरु गरेका थिए । मुख्य चाडबाड एवं महत्त्वपूर्ण अवसरमा पूजाआजा लाग्ने हुँदा टाढाटाढाबाट भक्तजन यहाँ आउँछन् ।"
डुबेर महिलाको मृत्यु,विराटनगर (कास) ओखलढुंगाको चिसंखुगढी गाउँपालिका ४ रातमाटेकी ५६ वर्षीया विष्णुमाया राईको खोलामा डुबेर मृत्यु भएको छ । स्थानीय खानीखोलामा मंगलबार डुब्दा उनको मृत्यु भएको प्रहरीले जनाएको छ ।
सामान बरामद,"विराटनगर (कास) भन्सार छलेर भारत लैजाँदै गरेका लाखौंका सामान प्रहरीले झापाको काँकडभिट्टामा सोमबार बरामद गरेको छ । बरामद सामानमा क्रिम, सुकमेल, सुपारीलगायत छन् । भारतीय नम्बर डब्लू बी ७४ यू ७१३७ को भ्यानमा लुकाएर लैजाँदै गर्दा प्रहरीको गस्ती टोलीले बरामद गरेको हो । बरामद ५ लाख ८३ हजार ५ सय मूल्य बराबरका सामान भन्सार कार्यालयमा बुझाएको प्रहरीले जनाएको छ ।"
बाढीपीडितलाई कपडा,मोरङ (कास) बाढीले घरबारविहीन भएका पीडितलाई एक संस्थाले दशैं मनाउन बुधबार कपडा वितरण गरेको छ । माछापुछ्रे बैंक कर्मचारी संघले विराटनगर १२ का बाढीपीडित परिवारलाई कपडा प्रदान गरेको हो । उक्त ६५ परिवारलाई बाँडिएको थियो ।
सडक मर्मत नहुँदा यात्रुलाई सास्ती,"दैलेख (कास) नारायण र दुल्लु नगरपालिकाबाहेक अन्य स्थानीय तहका ग्रामीण सडकको मर्मत नहुँदा स्थानीयलाई आउजाउमा समस्या भएको छ । दसैं नजिकिँदै गर्दासमेत ठूला सवारी आउजाउ गर्न नसकेपछि यात्रुलाई सास्ती भएको हो । यात्रुहरू जिप र अन्य साना गाडी महँगोमा रिजर्ब गरेर ग्रामीण क्षेत्रमा यात्रा गर्न बाध्य छन् । जनप्रतिनिधिले सडक मर्मतका लागि ध्यान नदिएको स्थानीयको गुनासो छ । सडक मर्मत नहुँदा सदरमुकामबाट छुट्ने साना गाडी र जिपहरू जोखिमपूर्ण तरिकाले सञ्चालन भइरहेका छन् । सदरमुकामलाई विभिन्न ग्रामीण क्षेत्रसँग जोड्ने मध्यपहाडी लोकमार्गको अवस्था पनि नाजुक छ । विभिन्न स्थानमा आएको पहिरोका कारण सडकमा यातायात सञ्चालनमा समस्या छ । मध्यपहाडी राजमार्गलाई छुँदै बेस्तडा, द्वारी कालिका, रानिवन, भैरवी, आठविस, चामुन्डा, विन्द्रासैनी, ठाटिकाधलगायत स्थानमा गाउँपालिकालगायत स्थानमा पुग्ने सडकमा यातायात सेवा ठप्प छ । सडक मर्मत नहुँदा व्यवसायीले मनपरी भाडा असुल्ने गरेको स्थानीयको गुनासो छ । वर्षायामअघि सदरमुकामबाट कुशापानीसम्मको गाडी भाडा ३ सय लिने भए पनि ६ सय रुपैयाँ व्यवसायीले लिने गरेका छन् ।जिल्लाका अधिकांश स्थानमा सडक सुविधा पुगे पनि गाडी सञ्चालनमा भने जोखिम व्यहोर्नुपरेको गाडी चालकको गुनासो छ । नारायण नगरपालिका प्रमुख रत्नबहादुर खड्काले नगर क्षेत्रमा रहेका ११ वटै वडामा बाटो मर्मत गरिसकेको जनाए । दुल्लु नगरपालिका प्रमुख घनश्याम भण्डारीले बाटो मर्मत काम छिट्टै सुरु गरिने बताए ।"
जिससको निर्वाचन असोज ९,"रुकुम पश्चिम तथा पूर्वी रुकुम जिल्ला समन्वय समितिको निर्वाचन एकै दिन हुने भएको छ । असोज ९ गते मतदान गर्ने गरी दुवै मुख्य निर्वाचन अधिकृतको कार्यालयले निकालेको सूचनामा उल्लेख छ ।मंगलबारदेखि दुवै जिससको निर्वाचन कार्यक्रम सुरु भएको हो । पश्चिम र पूर्वी रुकुमको मुख्य निर्वाचन अधिकृतको कार्यालयले जारी गरेको कार्यक्रमअनुसार मंगलबार मतदाताको अन्तिम नामावली प्रकाशन गरिएको छ । दुवै जिससको निर्वाचनका लागि १८ मतदाता रहेका छन् । पश्चिम रुकुममा १२ र पूर्वी रुकुममा ६ जना मतदाता छन् । असोज ६ गते मनोनयन दर्ता र उम्मेदवारको सूची प्रकाशन गर्ने कार्यक्रम सार्वजनिक गरिएको छ । यसैगरी ७ गते दाबीविरोध, मनोनयनपत्रको जाँच र उजुरीमाथि निर्णय गर्ने, नामावली प्रकाशन र उम्मेदवारले नाम फिर्ता लिने कार्यक्रम छ । यसैगरी ८ गते उम्मेदवारको अन्तिम नामावली प्रकाशन गर्ने र चुनाव चिह्न प्रदान गरिने पश्चिम रुकुम जिससका मुख्य निर्वाचन अधिकृत डण्डपाणि शर्माले बताए । ९ गते मतदान गर्ने गरी कार्यक्रम बनाइएको उनले जनाए । दुवै जिल्लाका सबै स्थानीय तहमा माओवादी केन्द्रले चुनाव जितेको छ । पश्चिम रुकुममा ३ नगरपालिका र ३ गाउँपालिका छन् भने पूर्वी रुकुममा ३ गाउँपालिका छन् । साबिकको जिल्ला दुई प्रदेश ५ र ६ मा परेपछि स्थानीय तहको निर्वाचन पनि पहिलो र दोस्रो चरणमा भएको थियो । साबिककै एउटा जिसस बनाउने कि दुई भन्ने विषयमा निक्र्योल नहुँदा निर्वाचनमा पनि ढिलाइ भएको हो ।निर्वाचन क्षेत्र निर्धारण आयोगले दुई जिल्ला कायम गरी निर्वाचन क्षेत्र निर्धारण गरेपछि आयोगले दुवै जिल्लामा छुट्टाछुट्टै समन्वय समिति बनाउने निर्णय गरेको थियो । माओवादी केन्द्रले पश्चिम रुकुम समन्वय समितिमा राजकुमार शर्मा र पूर्वी रुकुममा गजेन्द्रबहादुर ओलीलाई समन्वय समिति अध्यक्षमा सिफारिस गर्ने निर्णय गरिसकेको छ ।"
चरेससहित ३ पक्राउ,कञ्चनपुर लागू औषध नियन्त्रण ब्युरो महेन्द्रनगरको टोलीले साढे ५ किलोग्राम चरेससहित ३ जनालाई पक्राउ गरेको छ । ब्युरो टोलीले सोमबार साँझ स्थानीय गोदावरी नगरपालिका २ बाट उनीहरूलाई नियन्त्रणमा लिएको हो । लागूऔषध नियन्त्रण ब्युरो इन्चार्ज सई धनञ्जय मल्लका अनुसार बझाङको छब्बीस पाथिभरा गाउँपालिका मीन रिछामेलीलाई २ किलोग्राम र दार्चुलाको मालिकार्जुन गाउँपालिका २ का भानसिंह धामीबाट २ किलो ४ सय ग्राम र मानसिंह धामीबाट १ किलोग्राम चरेस बरामद भएको हो । पक्राउ तीनै जनालाई जिल्ला प्रहरी कैलालीमा बुझाइएको उनले बताए ।
बँदेलको आक्रमणबाट घाइते,"कञ्चनपुर (कास) शुक्लाफाँटा नगरपालिका ७ कालापानीमा बँदेलको आक्रमणबाट ५ घाइते भएका छन् । मंगलबार बिहान घरको आँगनमा बसिरहेका बेला शुक्लाफाँटाबाट आएको बँदेलले आक्रमण गरेर उनीहरू घाइते बनेका हुन् । घाइते हुनेमा सुरेन्द्र साउद, मनिता बोहरा, मानबहादुर साउद, जानकी बोहरा र कल्यान बोहरा छन् । प्रहरीका अनुसार घाइते सबैको उपचार सेती अञ्चल अस्पताल धनगढीमा उपचार भइरहेको छ । अनितालाई बढी चोट लागेको प्रहरीले जनाएको छ ।"
उपभोक्तालाई १० प्रतिशत छुट,"मुगु (कास) उद्योग वाणिज्य संघले दसैं र तिहारमा उपभोक्तलाई १० प्रतिशत छुट दिन व्यवसायीलाई निर्देशन दिएको छ । संघको बसेको बैठकले दसैं र तिहारका बेला चिनी, दाल, चामल, तेल, मैदा, चाउचाउ, बिष्कुट, चिउरा, सुजीलगायत खाद्यान्न तथा दैनिक उपभोग्य बस्तुमा उक्त छुट दिने निर्णय गरेको हो । उपभोक्तालाई छुटमा सामग्री बिक्री गर्न व्यवसायीलाई पत्राचार गरिएको संघले जनाएको छ । तयारी कपडा, निर्माण सामग्री र ग्यासमा १५ देखि २० प्रतिशत छुट दिन व्यवसायीलाई निर्देशन दिइएको हो । मासुजन्य वस्तुमा भने १० प्रतिशत छुट घोषणा गरिएको छ ।"
उवासंघ बर्दियामा चौधरी,"गुलरिया (कास) उद्योग वाणिज्य संघ गुलरिया अध्यक्षमा वीरबहादुर चौधरी विजयी भएका छन् । बुधबार भएको निर्वाचनबाट प्रतिद्वन्द्वी देवेन्द्र पाण्डे (मंगल) लाई ४३ मतको अन्तरले पराजित गरेका हुन् । संघको प्रथम उपाध्यक्षमा हिमालय त्रिपाठी, द्वितीय उपाध्यक्ष मनोजकुमार यादव, तृतीय उपाध्यक्ष अजितराज भण्डारी र महासचिवमा शिवहरि पौडेल निर्वाचित भएका छन् । त्यस्तै सचिवमा पुष्कर सापकोटा, कोषाध्यक्ष गंगा पोख्रेल र सहकोषध्यक्षमा मोहित पौडेल निर्वाचित भएको संघले जनाएको छ ।"
