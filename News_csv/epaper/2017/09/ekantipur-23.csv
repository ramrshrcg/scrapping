शीर्षक,विवरण
सञ्चालकको स्वार्थमा कानुन ?,"प्रतिवेदनले मेडिकल कलेजलाई नियमन गर्न बन्ने चिकित्सा शिक्षा आयोगलाई कमजोर बनाउन खोजेको छ । सरकारले प्रस्ताव गरेको विधेयकमा मेडिकल कलेजमा विद्यार्थीसँग लिने शुल्क आयोगले तोक्ने व्यवस्था हटाउँदै सम्बन्धित विश्वविद्यालय र प्रतिष्ठानले नै तोक्ने व्यवस्था राखेको छ । सार्वजनिक मेडिकल कलेजहरूलाई पूरै सिट छात्रवृत्तिमा पढाउनुपर्ने माग डा केसीले अघि सारेका थिए । तर विधेयकमा कम्तीमा ५० प्रतिशत सिट नि:शुल्क हुने र बाँकीमा शुल्कसहितको भर्नाको बाटो खुला गरिएको छ । सार्वजनिक मेडिकल भन्नाले सरकारी, सार्वजनिक गुठी वा अन्य गैरनाफामुखी कलेज पर्छन् । विधेयकको दफा २० मा मेडिकल कलेजले आफू कार्यरत रहेको प्रदेशको एउटा जिल्लालाई सेवा क्षेत्रका रूपमा काम गरी त्यहाँ विशेषज्ञ सेवासहित सामुदायिक र चिकित्सा सेवा दिनुपर्ने उल्लेख छ । उक्त जिल्ला आयोगको सिफारिसमा स्वास्थ्य मन्त्रालयले तोक्ने व्यवस्था भएकोमा परिमार्जित प्रतिवेदनमा सोही प्रदेशको जिल्ला भन्ने वाक्यांश हटाउन खोजिएको छ । यसले गर्दा मेडिकल कलेजहरूले आफूअनुकूलको जिल्ला छान्न सक्ने सुविधा पाउनेछन् । यसबाट दुर्गमका बासिन्दाले विशेषज्ञ सेवा पाउने सम्भावना देखिँदैन । मेडिकल कलेजका लगानीकर्ताहरू हावी र निर्णायक रहेको समितिले चिकित्सा शिक्षा आयोगलाई समेत दलीय भागबन्डाको सिकार बनाउन खोजेको छ । विधेयकमा छनोट समितिको सिफारिसमा सरकारले आयोगको उपाध्यक्ष नियुक्त गर्ने व्यवस्था रहेकोमा प्रतिवेदनमा समिति ले सम्भावित ३ जनाको नामावली सिफारिस गर्ने र त्यसमध्येको एक सरकारले नियुक्त गर्ने प्रावधान थपिएको छ । यसले गर्दा समितिमा र त्यसले गर्ने सिफारिसमा समेत दलीय भागबन्डाको सम्भावना बढेको स्रोतले बतायो । विधेयकको दफा २४ मा उपाध्यक्ष हुन तोकेको सर्तमा स्वच्छ छवि र उच्च नैतिक चरित्र हुनुपर्ने सर्तमा स्वच्छ छवि हटाइएको छ । यसले आयोगमा स्वच्छ छवि भएको व्यक्ति नियुक्तिभन्दा पनि दलको भागबन्डाबाट नियुक्त गर्ने ढोका खुला राखिएको छ । उच्च नैतिक चरित्र तथा स्वच्छ छविको प्रावधान राखिएमा अख्तियारका विवादित प्रमुख आयुक्त लोकमानसिंह कार्कीको योग्यतासम्बन्धी मुद्दाको फैसलाका नजिरहरू आकर्षित हुन सक्छन्, जसअनुसार विभिन्न विवादमा परेका चिकित्सकहरू उपाध्यक्षमा सिफारिस हुने सम्भावना रहँदैन । त्यही बन्देज हटाउन समितिले प्रतिबन्धात्मक वाक्यांश हटाएको हो । डा केसीले भने माथेमा कार्यदलको मर्मअनुसार विधेयक पारित नभए पुन: अनशन बस्ने चेतावनी दिइसकेका छन् । प्रतिवेदनले ऐन पारित भएको ५ वर्षभित्र हरेक प्रदेशमा सरकारी मेडिकल कलेज वा प्रतिष्ठान खोल्नुपर्ने बाध्यात्मक व्यवस्था ल्याएको छ । सरकारी र सार्वजनिक अस्पतालमा कार्यरत चिकित्सकले कार्यालय समयमा आफू कार्यरत अस्पतालबाहेक अन्यत्र व्यवसाय र काम गर्न नपाउने व्यवस्था पनि गरेको छ । विदेशी विद्यार्थीका लागि छुट्याइएको सिटमा विदेशी विद्यार्थी भर्ना नभए नेपाली विद्यार्थी भर्ना गर्न सकिने र शुल्क नेपाली विद्यार्थीलाई तोकिएकै हुने प्रावधान राखेको छ । सांसदहरूले राखेको संशोधन, विज्ञहरूबाट प्राप्त परामर्श र केदारभक्त माथेमाको अध्यक्षतामा गठन भएको चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलले दिएको सुझावका आधारमा प्रतिवेदन तयार भएको समितिको दाबी छ । सबैले औंल्याइएका विषयहरूलाई दृष्टिगत गरी परिमार्जनसहित साउन २७ मा बसेको बैठकले प्रतिवेदन तयार गरी सदनमा पेस गर्ने निर्णय गरेको हो, समितिकी सभापति रञ्जुकुमारी झाले प्रतिवेदनमा भनेकी छन् ।"
चिकित्सकको दबाबमा पछि हट्यो सरकार,"काठमाडौं चिकित्सकको चरम लापरबाहीले बिरामीको मृत्यु भए सम्बन्धित चिकित्सकबाटै क्षतिपूर्ति भराउने गरी कानुन बनाउने तयारीमा जुटेको सरकार चिकित्सकहरूकै दबाबमा पछि हटेको छ । सरकारको निर्णयलाई लिएर मेडिकल एसोसिएसनले देशभरका अस्पतालको सेवा बन्द गराउँदै आन्दोलनमा उत्रिएपछि सरकार निर्णयबाट पछि हटेको हो । मन्त्रिपरिषद्को सोमबारको बैठकले चिकित्सकको लापरबाहीले बिरामीको मृत्यु भए क्षतिपूर्ति चिकित्सकबाटै भराउने गरी कानुन बनाउन स्वास्थ्य मन्त्रालयलाई निर्देशन दिएको थियो । चिकित्सकहरूले उक्त निर्णयविरुद्ध तत्कालै ७२ घण्टे अल्टिमेटम दिए । उनीहरूले देशभरका अस्पताल ठप्प पार्दै आन्दोलन थालेपछि शुक्रबार प्रधानमन्त्री तथा मन्त्रिपरिषद् कार्यालयले निर्णय सच्याइएको व्यहोरासहितको विज्ञप्ति जारी गरेको हो ।स्वास्थ्यमन्त्री गिरिराजमणि पोखरेलको पहलमा प्रधानमन्त्री तथा मन्त्रिपरिषद् कार्यालयले शुक्रबार जारी गरेको विज्ञप्तिमा लापरबाहीले बिरामीको मृत्यु भए सम्बन्धित चिकित्सकबाटै क्षतिपूर्ति भराउने भन्ने भाषा उल्लेख छैन । असोज २ को मन्त्रिपरिषद् निर्णय उल्लेख गर्दै चिकित्सकको चरम लापरबाहीका कारणले बिरामीको मृत्यु वा अंगभंग भएमा घटनाको अनुसन्धान, पेसागत वा व्यावसायिक बिमा र क्षतिपूर्तिलगायत आवश्यक विषयहरूलाई व्यवस्थित गर्न स्वास्थ्य मन्त्रालयलाई निर्देशन दिने, विज्ञप्तिमा उल्लेख छ । सरकारको पछिल्लो परिमार्जित भाषाप्रति चिकित्सकहरू नरम भए पनि उनीहरूले विज्ञप्तिकै भरमा आन्दोलन फिर्ता नलिने जनाएका छन् । चिकित्सकहरूले मन्त्रिपरिषद् निर्णय नै फिर्ता लिनुपर्ने अडान राख्दै आएका छन् । नेपाल चिकित्सक संघका महासचिव डा लोचन कार्कीले सरकारले पूर्वनिर्णय सच्याएर स्वागतयोग्य काम गरे पनि विज्ञप्तिको भाषा ठीक नभएको बताए ।प्रधानमन्त्री कार्यालयद्वारा जारी विज्ञप्तिमा उपचारको सिलसिलामा बिरामीको मृत्यु हुँदा सम्बन्धित चिकित्सकलाई कारबाही गर्ने गरी सरकारले कानुन निर्माण गर्न लागेको भनी विभिन्न सञ्चार माध्यममा प्रकाशित समाचारलाई लिएर चिकित्सकहरू आन्दोलित भएको विषयप्रति गम्भीर ध्यानाकर्षण भएको भनिएको छ, उनले भने, हामी सञ्चारमाध्यममा आएको समाचारलाई लिएर आन्दोलन गरेका होइनौं । हामीले सकारका प्रवक्ता सञ्चारमन्त्री मोहनबहादुर बस्नेतले बोलेको सुनेका छौं ।चिकित्सक संघले शुक्रबार बेलुका पत्रकार सम्मेलन आयोजना गरेर सरकारले निकालेको विज्ञप्तिको स्वागत गर्दै त्यसमा उल्लिखित भाषामा भने आपत्ति जनाएको छ । आफ्ना अन्य मागबारे भने केही उल्लेख नगरिएकाले शुक्रबार सुरु आन्दोलन फिर्ता नहुने उसले जनाएको छ । हामी अहिले आन्दोलन फिर्ता लिँदैनौं । अहिले पुन: वार्ताका लागि स्वास्थ्य मन्त्रालय जाँदै छौं । हेरुँ के हुन्छ, डा कार्कीले भने ।सरकारले भने स्वास्थ्य ऐन संशोधनका क्रममा दुवै पक्षका चासोलाई सहमतिबाटै संशोधन गर्न सकिने भन्दै आन्दोलन फिर्ता लिन आग्रह गरेको छ । स्वास्थ्यमन्त्री पोखरेल र संघका पदाधिकारीबीच बिहीबार र शुक्रबार पनि निरन्तर वार्ता भएको थियो ।मन्त्रिपरिषद्ले निर्णय गर्दा म चुनावमा प्रदेश २ मा थिएँ । त्यही बेलाको निर्णयलाई लिएर चिकित्सकहरू आन्दोलनमा उत्रिएपछि मुख्य सचिवमार्फत मन्त्रिपरिषद् निर्णय हेर्दा मलाई थाहा भयो, पोखरेलले कान्तिपुरसँग भने, यो विषय ठूलो छैन । स्वास्थ्य ऐन संशोधनका क्रममा दुवै पक्षका चासो आपसी सहमतिमै संशोधन गर्न सकिन्छ । पोखरेलले ऐन संशोधनका क्रममा यी विषयलाई समावेश गर्ने गरी सहमति खोज्न आफू तयार रहेको भन्दै स्वास्थ्यजस्तो संवेदनशील क्षेत्रलाई ठप्प पार्ने गरी आन्दोलन नगर्न आग्रह गरे ।संघले स्वास्थ्यकर्मी वा स्वास्थ्य संस्थामाथि हातपात गर्ने व्यक्ति वा समूहलाई बिनाधरौटी जेल चलान (जेल विथआउट बेल) को प्रावधान स्वास्थ्यकर्मी एवं स्वास्थ्य संस्थाको सुरक्षासम्बन्धी ऐन २०६६ र नियमावली २०६९ मा परिमार्जन गरेर राख्न तथा आफूसँग पहिले नै गरिएका सम्झौता अक्षरश: पालना गर्न पनि माग गरेको छ । पूर्वमुख्य मागहरू भनेको डा गोविन्द केसीको अनशनका बेला हामीसँग गरिएका सम्झौताको कार्यान्वयन तथा सरकारले लिँदै आएको ५ प्रतिशत स्वास्थ्य सेवा कर हटाउनुपर्ने माग हो, महासचिव डा कार्कीले भने । पछिल्लो पटक अस्पतालहरूमा चिकित्सकको लापरबाहीले बिरामीको मृत्यु हुने घटना बढ्न थालेपछि सरकारले त्यस्ता घटनामा चिकित्सकबाटै क्षतिपूर्ति भराउने गरी कानुन बनाउने निर्णय लिएको थियो । केही दिनअघि मात्रै चाबहिलको ओम अस्पतालमा नाकको सामान्य शल्यक्रियाका क्रममा बिरामीको मृत्यु भएको घटनाले समेत सरकारको ध्यान तानेको थियो । सरकारका प्रवक्ता सूचना तथा सञ्चारमन्त्री बस्नेतले सोमबार मन्त्रिपरिषद् बैठकपछि पत्रकारसँग चिकित्सकलाई क्षतिपूर्ति तिराउने कानुन बनाउन दिएको निर्देशनलाई मन्त्री पोखरेलले हल्ला को संज्ञा दिएपछि चिकित्सकहरू थप सशंकित भएका हुन् । स्वास्थ्य सचिव डा किरण शर्माले एनएमएका प्रतिनिधिलाई ७२ घण्टाको अल्टिमेटम समाप्त हुनै लाग्दा बिहीबार दिउँसो मात्रै वार्ताका लागि बोलाएकी थिइन् । सचिवसँगको वार्ता निष्कर्षमा नपुग्ने देखिएपछि स्वास्थ्यमन्त्री पोखरेल आफैं वार्तामा सहभागी भएका थिए । चिकित्सक तथा दन्त चिकित्सकहरूको छाता संगठनले सरकारले उक्त निर्देशन फिर्ता लिनुपर्ने माग गर्दै आन्दोलन घोषणा गरेका हुन् । उनीहरूले ७२ घण्टाभित्र माग सम्बोधन नगरे शुक्रबारदेखि सम्पूर्ण स्वास्थ्य सेवा बन्द गर्ने चेतावनी सोमबारै दिएका थिए ।"
प्रस्टिँदै जनाधार,"चुनावको अगाडिसम्म मधेसमा राजपा नै बलियो शक्तिका रूपमा आउने अधिकांशले आकलन गरेका थिए । तर, प्रारम्भिक नतिजा आउनासाथ ती आकलनले मूर्त रूप लिएनन् । उपेन्द्र यादवको संघीय समाजवादी फोरम एक्लैले ६ दल मिलेर बनेको राजपाकै हाराहारीमा प्रारम्भिक नतिजा हासिल गरेको छ । सहरीभन्दा पनि मधेसका ग्रामीण इलाकामा फोरमको राम्रो मत आएको देखिएको छ । पर्साको विन्दवासिनी गाउँपालिकमा विजयी भएको छ भने कालिकामाई गाउँपालिकामा उपाध्यक्षमा फोरमका उम्मेदवारले जितेका छन् । पर्साकै अन्य तीन स्थानीय तहमा फोरमका उम्मेदवारले अग्रता कायम गरेका छन् । प्रदेश २ को एकमात्र महानगर वीरगन्जको जारी मतगणनामा पनि फोरमका उम्मेदवार विजय सरावगी शुक्रबार बेलुकासम्म दोस्रो स्थानमा छन् । महानगरमा स्तरोन्नति हुँदा गाभिएका गाविसहरूमा फोरमले राम्रो मत ल्याएर सहरी इलाकाको घाटा पूर्ति गरेको छ । राजपा बढी आन्दोलन केन्द्रित भयो, राजनीतिक विश्लेषक डा लाभ भन्छन्, फोरम भने आन्दोलनसँगै संगठन निर्माणमा पनि केन्द्रित रह्यो ।रणनीतिक हिसाबले साइलेन्ट्ली जनताको बीचमा काम गरेको देखियो । राजपाको तुलनामा पार्टीको नेतृत्वमा पनि विवाद छैन । नेतृत्वले गरेको निर्णयमा पनि खासै विवाद बाहिर आउँदैन । एकल निर्णयमा त्यो सुविधा हुन्छ, उनले भने, तर, ६ दल मिलेर बनेको राजपामा अध्यक्षमण्डलका ६ सदस्य छन् । अधिकांश निर्णयमा नेतृत्वको मत विभाजन हुने गरेको छ । तेस्रो चरणको स्थानीय तहमा पनि भाग लिने कि बहिष्कार गर्ने विषयमै विवादबीच एकाएक निर्वाचनमा भाग लिने निर्णय भएको थियो । पार्टीको राम्रो पकड मानिएको पश्चिम तराईमा दोस्रो चरणको निर्वाचनमा नेतृत्वले भाग नलिने निर्णय गरे पनि स्थानीय नेताहरूले स्वतन्त्र उम्मेदवारी दिएका थिए । स्थानीय तहमा आफ्नो प्रतिनिधि नहुँदा कार्यकर्ता जोगाइराख्न धेरै समस्या पर्छ, रूपन्देहीका एक राजपा नेता भन्छन्, नेतृत्वको अदूरदर्शिताले अधिकांश स्थानीय तहमा हाम्रा स्थानीय नेतृत्वले उम्मेदवारी नै दिएनन्, यसको असर आगामी मंसिरमा हुने प्रदेश र प्रतिनिधिसभा निर्वाचनमा पनि देखिनेछ । यता फोरम भने सांसदको वर्तमान अंकगणितले संविधान संशोधन नहुने देखेर निर्वाचनमा भाग लिने निर्णय गर्दै बुलेटको जवाफ ब्यालेटले दिने भन्दै मधेसका गाउँगाउँ चुनावी अभियान र पार्टी प्रवेश थाल्यो । ठूला दलबाट टिकट नपाउने तर स्थानीयस्तरमा बलिया नेताहरूलाई धमाधम पार्टी प्रवेश गराएर चुनावी परिणाममा सकारात्मक प्रभाव पार्न सफल भयो ।"
हाम्रो बाध्यता भारत र चीनले बुझेका छन्,"राष्ट्रसंघको साइडलाइनमा भएको दक्षिण एसियाली क्षेत्रीय सहयोग संगठन (सार्क) का विदेश मन्त्रीस्तरीय बैठकले स्थगित १९ औं शिखर सम्मेलनको तिथि तय गर्न सकेन । १९ औं शिखर सम्मेलनको तिथिसमेत तय गर्न बसेको बैठकमा खासै प्रगति हुन नसकेको जानकारी सहभागीले दिए ।विदेशमन्त्रीस्तरीय बैठकको अध्यक्षता गरेका उपप्रधान तथा परराष्ट्रमन्त्री कृष्णबहादुर महराले लामो समयपछि छलफल भएको उल्लेख गरे । सकारात्मक छलफल भएको छ, डेढ घण्टाको छलफलपछि उनले कान्तिपुरसँग भने, कुरा नै हुन नसकेको अवस्थामा सबै एकै स्थानमा बसेर छलफल हुनु राम्रो हो । महासभामा भाग लिन न्युयोर्कमा रहेका सार्क राष्ट्रका विदेश मन्त्रीहरूको बैठकमा शिखर सम्मेलन गर्नेबारे छलफल भए पनि टुंगो लाग्न सकेन । भारत र पाकिस्तानको तिक्ततापूर्ण सम्बन्धका कारण सार्क शिखर सम्मेलन हुन नसकेको हो । बैठकमा पाकिस्तानले आफू जहिले पनि शिखर सम्मेलन गर्न तयार रहेको धारणा राखेको थियो । सार्क अध्यक्ष मुलुक नेपाल र सार्क सचिवालयले आयोजना गरेको साइडलाइन वार्तामा श्रीलंकाबाहेक सबै सदस्य मुलुकका विदेशमन्त्रीको सहभागिता थियो । श्रीलंकाका तर्फबाट विदेश सचिव बैठक सहभागी थिए । शिखर सम्मेलन गर्ने विषयमा छलफल अघि बढायांै । नेपालले प्रस्ताव राख्न नमिल्ने हुनाले यसमा आयोजक मुलुक पाकिस्तानले शिखर सम्मेलन गर्न आफू तयार रहेको बतायो, महराले भने, सार्क सचिवालयका तर्फबाट मिति तोक्ने गरी बैठक टुंगिएको छ ।तीन वर्षअघि सार्कको १८ औं शिखर सम्मेलन नेपालमा भएको थियो । त्यसपछिको सम्मेलन गर्ने पालो पाकिस्तानको हो । पाकिस्तानले शिखर सम्मेलन गर्न तयार रहेको बताउँदै आएको छ । पाकिस्तान र भारतको सम्बन्ध बिग्रेका कारण गत वर्ष कात्तिकमा नै हुने भनिएको शिखर सम्मेलन हुन सकेन । बैठकमा भारतीय विदेशमन्त्री सुष्मा स्वराजले सार्कलाई थप सक्रिय बनाउनुपर्ने बताएकी थिइन् । साइडलाइन छलफलमा सार्कका महसचिव, सार्क मुलुकका परराष्ट्र सचिवहरू, सार्क महाशाखा हेर्ने सहसचिवहरूको समेत उपस्थिति थियो ।"
निर्वाचन सफलतामा राष्ट्रसंघ खुसी,"न्युयोर्क (अमेरिका) (कास) संयुक्त राष्ट्रसंघका महासचिव एन्टेनियो गुटेरसले नेपालमा सम्पन्न स्थानीय निर्वाचनको स्वागत गर्दै आगामी दुई चुनावको सफलताका लागि शुभकामना व्यक्त गरेका छन् । राष्ट्रसंघको प्रेसकक्षमा ब्रिफिङ गर्दै महासचिव एन्टेनियोका प्रवक्ता स्टेफन डुजारीले उनलाई उद्धृत गर्दै भने, नेपालमा सम्पन्न स्थानीय तहको निर्वाचनले समावेशी संघीयता कार्यान्वयनको दिशामा महत्त्वपूर्ण खुडकिलो पार गरेको छ । आगामी दिनमा हुने अरू दुई निर्वाचनको समेत सफलताको कामना गर्छु । स्थानीय निर्वाचन सफल पारेकामा नेपाली जनतालाई धन्यवाद दिन्छु ।प्रधानमन्त्री शेरबहादुर देउवाले शनिबार राष्ट्रसंघीय महासभामा सम्बोधन गरी नेपालको पछिल्लो अवस्थाबारे अन्तर्राष्ट्रिय समुदायलाई जानकारी गराउने कार्यक्रम छ । देउवाको सम्बोधन हुनु दुई दिनअघि नै एन्टेनियोले संविधान कार्यान्वयनमा नेपालको प्रगतिबारे प्रतिक्रिया दिएका हुन् । विश्वको समस्या र समाधान विषयमा जानकारी दिने क्रममा उनका प्रवक्ताले नेपालको सफलताको विषय प्रस्तुत गरेका थिए । संविधान कार्यान्वयन र समावेशिता लागू हुने क्रम अघि बढेकामा महासचिवले खुसी व्यक्त गरेको प्रवक्ताले जनाए । उनले राजनीतिक स्थायित्व र दिगो शान्तितर्फ नेपाल अघि बढेको पछिल्लो उदाहरणका रूपमा निर्वाचन सफलतालाई व्याख्या गरे । आगामी मंसिर १० र २१ मा हुने प्रदेशसभा र प्रतिनिधिसभा निर्वाचन सफलताको कामना गर्दै एन्टेनियोले आगामी दिनमा नेपाल संविधान कार्यान्वयनका दिशामा अझै खारिएर अघि बढ्ने विश्वास व्यक्त गरे । समावेशितालाई नेपालको पछिल्लो सफलता भन्दै उनले यसमा अडेर अघि बढ्न सक्नुपर्ने औंल्याए ।"
घुम्तीमा मोडिन नभ्याउँदा बस खस्यो,"रामेछाप (कास) तीव्र गतिमा रहेका कारण ओरालोको घुम्तीमा मोडिन नभ्याएकाले बस सडकबाट खस्दा ३ यात्रुको मृत्यु भएको छ । १८ जना घाइते भएका छन् । रामेछाप नगरपालिकाको च्यास्कुबाट काठमाडौं जाँदै गरेको बा२ख ६३७५ नम्बरको हिमाल तराई यातायात समितिको बस शुक्रबार रामेछाप ८ बितिटार नजिकैको मोडमा सडकबाट करिब ३० मिटर तल खसेको हो । घटनास्थलमै दुई जनाको र अस्पताल ल्याउँदै गर्दा एक जनाको मृत्यु भएको हो ।ज्यान गुमाउनेमा रामेछाप नगरपालिका ८ का ५५ वर्षीय दीपक श्रेष्ठ, बझाङ जिल्ला घर भएकी २५ वर्षीया उमा खडका र रामेछाप ७ की २६ वर्षीया बालकुमारी बस्नेत छन् ।जिल्ला प्रहरी कार्यालय रामेछापका निरीक्षक राजकुमार थापाका अनुसार स्थानीय बासिन्दा र खबर पाएर घटनास्थलमा पुगेका सुरक्षाकर्मीले घाइतेको उद्धार गरेका थिए । घाइतेहरूको मन्थलीस्थित तामाकोसी सहकारी अस्पतालमा उपचार भइरहेको छ । अस्पतालका चिकित्सक केशवसिं धामीका अनुसार गम्भीर अवस्थाका ४ जनालाई भने थप उपचारका लागि काठमाडौं पठाइएको छ ।"
प्रमुख नेताकै जिल्लामा दल कमजोर,"पर्सामा पनि स्थानीय तहको परिणाम धमाधम आउन थालेको छ । परिणाम सार्वजनिक भएका स्थानीय तहमा खुसियाली मनाउन थालिएको छ । प्रदेश २ को एकमात्र महानगर वीरगन्जमा धेरैको चासो छ । सर्वसाधारण दिनभर गणनास्थलमा बस्ने गरेका छन् । महानगरमा शुक्रबार बिहानसम्म कांग्रेस र राजपाबीच कडा टक्कर थियो । शुक्रबार मध्याह्नबाट संघीय समाजवादी फोरमले राजपालाई पछि पारेको छ । अगाडि भने कांग्रेस नै छ । जिल्लामा एक महानगर, तीन नगरपालिका र १० गाउँपालिका छन् । शुक्रबार साँझसम्म आधा तहको परिणाम सार्वजनिक भएको छ । माओवादी केन्द्र २, नेपाली कांग्रेस, संघीय फोरम, नेपाली जनता दल र एमाले ११ तहमा विजयी भएका छन् । माओवादीले ठोरी र छिपहरमाई गाउँपालिकामा प्रमुखउपप्रमुख जितेको छ । कांग्रेसका लोकनारायण यादव पर्सागढी नगरपालिकाको मेयर चुनिए भने उपमेयरमा पनि सोही पार्टीकी अर्चना चौधरीले सफलता पाइन् । पटेर्वासुगौली गाउँपालिका प्रमुखमा एमालेका हरिनारायण चौधरी र उपप्रमुखमा कांग्रेसकी ममता चौधरी विजयी भए । कालिकामाई गाउँपालिकामा जनता दलका नथुनीप्रसाद प्रमुखमा र उपप्रमुखमा संघीय समाजवादी फोरमका राजेशप्रसाद चौरसिया विजयी भए । विन्दवासिनी गाउँपालिका प्रमुखमा संघीय समाजवादी फोरमका श्रीलाल साह कानु र उपप्रमुखमा कांग्रेसकी किरणदेवी गुप्ता चुनिए ।"
केन्द्र र प्रदेशसभामा बहुमत ल्याउँछौं : ओली,"ओलीले स्थानीय तहको चुनावको समीक्षा, राजनीतिक परिस्थिति र आगामी कार्यभार समेटिएको झन्डै २३ पृष्ठ लामो प्रतिवेदन केन्द्रीय समितिमा छलफलका लागि पेस गरेका छन् । नवौं महाधिवेशनले पहिलो हैसियतमा पुर्याउने भन्ने लक्ष्य लिएको थियो, स्थानीय चुनावले त्यो बाटो तय गरेको छ, अब समग्र परिणाम त्यसरी नै ल्याउने गरी अघि बढ्नुपर्छ भन्ने प्रतिवेदनको मूल आशय छ, बैठकपछि केन्द्रीय सदस्य एवं प्रचार विभाग उपप्रमुख सूर्य थापाले भने । ओलीको प्रतिवेदनमा निर्वाचन केन्द्रित कार्यक्रम अघि बढाउने, प्रदेश र प्रतिनिधिसभाको चुनावका लागि उम्मेदवार छनोटका लागि मापदण्ड बनाउनेलगायत विषय समेटिएका छन् । प्रतिवेदनमा छलफल गर्न सातवटा प्रदेश र मार्चा संगठनका गरी ८ वटा समूह बनाइएको छ । ती समूहले शनिबार १ बजेसम्म छलफल गरी त्यसपछि बस्ने बैठकमा आफ्ना सुझाव पेस गर्नेछन् ।"
"ओपीडी बन्द, बिरामी अलपत्र","काठमाडौं,महाराजगन्जस्थित कान्ति बाल अस्पतालमा शुक्रबार दिउँसो बिरामी पक्ष र अस्पताल कर्मचारीबीच निकैबेर भनाभन भयो । उपचारका लागि बिहानैदेखि टिकट काटेर बसेका बिरामीले डाक्टर भेट्न नपाएपछि कर्मचारीमाथि हातपात नै गरे । उपचार क्रममा बिरामीको मृत्यु भएमा त्यसको क्षतिपूर्ति संलग्न चिकित्सक स्वयंले बेहोर्नुपर्ने निर्णय सरकारले गरेको विरोधमा चिकित्सकहरूले सरकारी अस्पतालको ओपीडी ठप्प पारेपछि शुक्रबार राजधानीका सबै अस्पतालमा बिरामी अलपत्र परे । दिनैभरिजसो अस्पतालको वातावरण तनावग्रस्त बन्यो । केही अस्पतालमा बिरामी पक्ष र कर्मचारीबीच झगडा भयो भने टाढाबाट शल्यक्रिया गर्न आएका बिरामीसमेत फर्किनुपरेपछि उनीहरू आक्रोशमा आए । अस्पताल, नर्सिङहोम, क्लिनिक सबै बन्द हुँदा बिरामी अत्यावश्यक उपचार सेवा पाउनबाट समेत वञ्चित भए । कान्ति बाल अस्पतालमा डाक्टर र प्रशासनले टिकट काउन्टरमा सूचनै नदिई बिरामी जाँच्न नमानेको काउन्टरकी एक कर्मचारीले बताइन् । खबर नभएकाले हामीले बिरामीलाई टिकट दियौं, ओपीडीमा डाक्टरै नआएपछि उनीहरूले हामीमाथि रिस पोखे, टिकट च्यातेर काउन्टरमै फालिदिए, उनले भनिन् । कान्तिमा दैनिक पाँच सयको हाराहारीमा बिरामी आउने गरेको अस्पताल प्रशासनको तथ्यांक छ । अस्पताल प्रशासन प्रमुख टीकाराम ढकालले पनि डाक्टरहरू खबरै नगरी काममा नआएको बताए । डाक्टरहरूको पेसागत आन्दोलन हो, यसमा हामी डाक्टर पक्ष हुने कि बिरामी पक्ष ? उनले भने, हाम्रो कर्मचारीमाथि पो कुटपिट भो, बिरामी पक्षले आन्दोलन गरेर अस्पताल तनावग्रस्त बनाए । बिरामी पक्षको आन्दोलन चर्किएपछि तीन सय बिरामीलाई आकस्मिक कक्षबाट सेवा दिनुपरेको प्रमुख ढकालले बताए ।सधैंजसो बिरामीले भरिएको देखिने त्रिवि शिक्षण अस्पताल (टिचिङ) परिसर शुक्रबार दिउँसो भने सुनसान थियो । ओपीडीमा नयाँ र फलोअपका लागि आएका बिरामी उपचारै नलिई फर्किए । इमर्जेन्सीबाहेक सबै बिरामीलाई फर्काएको अस्पतालका प्रसाशन प्रमुख कृष्णदेव पन्तले बताए । जनकपुरबाट श्रीमान्को मिर्गाैलाको डायलासिस गराउन आएकी इन्दिरादेवी टिचिङ अस्पतालमा अलपत्र परिन् । बिरामी श्रीमान्लाई अस्पताल परिसरमै सुताएर उनी ओपीडी खुल्ने प्रतीक्षामा बसिरहेकी थिइन् । समयमा डायलासिस भएन भने ज्यान पनि जान सक्छ भनेर डाक्टर नै भन्थे, उनीहरूले नै अस्पताल बन्द गरेको रे, उनले भनिन् । राजधानीका मुख्य अस्पतालहरू वीर, प्रसूति, त्रिवि, कान्तिमा दिनैभर ओपीडी खुलेन । कतिपय बिरामीले महँगो शुल्क तिरेर आकस्मिक कक्षमा उपचार गर्नुपरेको सुनाए । थापाथलीस्थित प्रसूतिगृहमा दैनिक एक सय हाराहारी बिरामी आउँछन् । शुक्रबार भने ओपीडीमा उपचारका लागि आएका सबै बिरामी फर्काएको अस्पताल प्रशासन प्रमुख रानु थापाले बताइन् । डाक्टर सबै आए, ओपीडी छिर्न मानेनन्, सबै बिरामी फर्काउनुपर्दा दु:ख लाग्यो, प्रमुख थापाले भनिन् ।वीर अस्पताल र ट्रमा सेन्टरमा पनि बिरामी दिनैभर उत्तिकै अलपत्र भएर बसे । ज्वरोले थलिएकी डिल्लीबजारकी नीलम ठाकुर दिनैभर अस्पताल परिसरमा सिटामोल खाएर बसिन् । आन्दोलन भन्ने थाहै थिएन, पाटन र टिचिङबाट पनि फर्किएर आएँ, उनले भनिन् । चिकित्सकको हितका लागि बिरामी अलपत्र पार्न बाध्य भएको अस्पतालका निर्देशक भूपेन्द्र बस्नेतले बताए । असोज २ गते मन्त्रिपरिषद्ले उपचार क्रममा बिरामीको मृत्यु भएमा चिकित्सक स्वयंले मृतकका परिवारलाई क्षतिपूर्ति दिनुपर्ने गरी कानुन बनाउने निर्णय गरेको विरोधमा चिकित्सकहरू अनिश्चितकालीन आन्दोलनमा उत्रिएका छन् । निर्णय नसच्याएसम्म आन्दोलन जारी राख्ने उनीहरूको अडान छ । स्वास्थ्य मन्त्रालयले भने चिकित्सकहरूलाई अस्पतालका ओपीडी बन्द नगर्न आग्रह गरेको छ । चिकित्सक र मन्त्रलायबीच छलफल भइरहेको मन्त्रालयका प्रवक्ता हरिदास शर्माले बताए ।"
६ लेनमा बत्ती जडान अलपत्र,"भक्तपुर (कास) सूर्यविनायकतीनकुने ६ लेन सडक खण्डमा सडक बत्ती जडान कार्य अलपत्र परेको छ । सन् २०११ मा जापान सरकारको सहयोगमा निर्माण भएको सूर्यविनायकतीनकुने ६ लेन सडक खण्डको करिब ९ दशमलव १ किलोमिटर सडकमा बत्ती जडानको जिम्मा सडक विभागले लिएको थियो । तर, हालसम्म सडक बत्ती जडान कार्य सम्पन्न हुन सकेको छैन । जापान सरकारले सडक निर्माण सम्पन्न गरी हस्तान्तरण गरेको करिब ६ वर्ष बितिसक्दा समेत विभागले जिम्मा लिएको काम सम्पन्न गर्न नसक्नु दुर्भाग्य भएको स्थानीय दिनेश कार्की बताउँछन् । अरनिको राजमार्गको मुख्य सडक सूर्यविनायकतीनकुने ६ लेन सडकमा सडक बत्ती नहुँदा दुर्घटना हुने क्रम बढ्दो छ, उनले भने । आर्थिक अभावका कारण सडक बत्ती जडानमा ढिलाइ भएको ६ लेन सडकको जिम्मा पाएको सडक विभाग मातहतको सूर्यविनायकधुलिखेलसिन्धुलीबर्दिबास सडक योजनाले जनाएको छ । प्रत्येक वर्ष टुक्रे बजेट विनियोजन हुने गरेको छ, योजनाका इन्जिनियर पवन भट्टराईले भने, पर्याप्त बजेट अभावका कारण तीनकुनेसूर्यविनायक सडक खण्डमा सडक बत्ती जडान कार्यमा ढिलाइ भएको हो । चालु आर्थिक वर्षमा नयाँथिमिसिर्जनानगर सडकमा बत्ती जडान कार्य भइरहेको उनले बताए । चालु आर्थिक वर्षमा साढे २ करोड बजेट विनियोजन भएको र उक्त बजेटबाट नयाँथिमि(सिर्जनानगर सडकमा ५९ वटा बत्ती जडान गर्ने कार्य भइरहेको उनले बताए । अघिल्लो वर्ष लोकन्थली, कौशलटार, गट्ठाघर हुँदै नयाँथिमिसम्म बत्ती जडानका लागि खम्बा ठड्याउने कार्य भएको थियो तर बत्ती भने बल्न पाएको छैन । अर्को आर्थिक वर्षमा पुरै सडकमा बत्ती जडान गर्ने गरी कार्य थालनी गरेको योजनाले जनाएको छ । सूर्यविनायकदेखि तीनकुनेसम्म ३० मिटरको फरकमा करिब ३ सय बत्ती जडान गर्नुपर्ने र त्यसका लागि करिब ९ करोड खर्च लाग्ने अनुमानित प्रस्ताव सरकारलाई पेस गरेको र समयमा पर्याप्त बजेट नआउँदा सडक बत्ती जडान कार्यमा ढिलाइ भएको योजना प्रमुख राकेश महर्जनले बताए । जापानले ४ लेन सडक निर्माण गरी सडकको दायाँबायाँको करिब १८ किलोमिटर सर्भिस ट्रयाक, आकासेपुल, सडक बत्ती जडान, सडक किनाराको रेलिङ, सडक मार्किङलगायत कार्य नेपाललाई जिम्मा लिएको थियो । नेपालले जिम्मा लिएको सर्भिस ट्रयाकको कार्य सम्पन्न नहुँदै कतिपय स्थानमा भत्किसकेका छन् भने सडक दुर्घटनाका कारण भत्किएको रेलिङ मर्मत हुन सकेको छैन ।"
खोकनामा सिकाली जात्रा,"ललितपुर ललितपुरको खोकनामा दसैंको कुनै रौनक छैन । यहाँ दसंैको सट्टा स्थानीय सिकाली जात्रा मनाउन सबै व्यस्त छन् । खोकनामा विधिवत् रूपमा शनिबारबाट जात्रा सुरु हुँदै छ । जात्रा सप्तमीसम्म चल्छ । दसंैमा खोकनावासीले जमरा राख्दैनन्, टीका पनि लगाउँदैनन् । खोकनाका स्थानीय नेवारलाई अहिले दसैं होइन, सिकाली (सिद्धिकाली) जात्राको चटारो छ । यहाँ सिकाली जात्रालाई मुख्य पर्वका रूपमा मनाउने गरिन्छ । स्थानीय रुद्रायणी गुठीका बैदार बेखनर महर्जनका अनुसार खोकनामा मुख्य तगु, सलागु र जगु गरी तीनवटा गुठी छन् । दसैं तृतीयाको दिन शनिबार तगु र सला गुठीका ४४ जना कुमार केटा नुहाएर चोखो लुगा लगाई उपवास बस्छन् । आआफ्ना गुठीका मुख्य थकालीबाट पूजा सामग्री लिई बस्तीभन्दा पर सिकाली चौरस्थित सिकाली देवीलाई विधिपूर्वक नृत्य र गोप्य पूजा गर्छन् र जात्रा सुरु हुन्छ । बैदार महर्जनले भने, गुठीको गोप्य पूजा भएकाले सिकाली चौरमा अन्य मानिस, चराचुरुंगी र जीवजन्तु कोही बस्न दिँदैन । महर्जनका अनुसार खोकनावासीले दसंैका रूपमा जनैपूर्णिमा ध:ज्याका दिनमा मनाउने गरेका छन् । त्यस दिन बिहान टोल, चोक र आँगन सफा राखी नुहाइधुवाइ गरी चोखो भई क्रमश: कुमार, गणेश, रुद्रायणी र श्रीखण्ड भगवान् मन्दिरमा गई पूजा गरिन्छ । त्यसपछि रुद्रायणी देवतालाई मन्दिरबाहिर ल्याई हाँस र बोका बलि चढाई चौरमा लगिन्छ र बेलुका विश्वकर्मा पूजा गरिन्छ, उनले भने ।शनिबार तीनै गुठीबाट एकएकवटा राँगा ढोकासी चो फल्चा अगाडि बलि दिई बेलुका सिकाली देवीलाई प्रसाद चढाउने गरिन्छ । अन्त्यमा गुठियारहरू बसी प्रसाद खाई गुठीमा छोएला बु मनाउँछन् । सोही राति तीनै गुठीमा तान्त्रिक विधिअनुसार वीरभद्र महाकाली स्थापना गरी भैरव जगाउने चलन छ । भैरव जगाउँदा बाजा अटुट रूपमा बजाउनुपर्ने रुद्रायणी गुठीका गुठीयारहरू बताउँछन् । पञ्चमीका दिन आआफ्नो गुठीमा भैरव प्रतिस्थापना गरी प्रत्येक गुठीमा क्वा: (घ्याम्पो) द्य: नवदुर्गाका रूपमा तयार गरिन्छ । त्यसपछि राति तीनै गुठीका नवदुर्गा देवता तल्लो लाछीमा ल्याई एकै ठाउँमा राखिन्छ । षष्ठीको दिन बिहान ४६ जना देवगणसहित चौरमा हुने अश्वमेघ यज्ञमा सहभागी हुन प्रस्थान हुन्छन् । यज्ञमा सेती देवी होमिदा वीरभद्र र महाकाली जागी यज्ञ विध्वंस र सबै देवीदेवतालाई वीरभद्र महाकालीले लखेट्ने दृश्य देख्न सकिनेछ । सोही साँझ ४६ जना देवगण र वीरभद्र, महाकाल, भैरव र देवताको खट देश या: (नगर परिक्रमा) गराउने गर्छन् । सप्तमीका दिन तल्लो लाछीस्थित मुख्य डबलीमा नाच देखाउने प्रचलन छ । उक्त नाचलाई महालक्ष्मीले महिषासुरलाई बध गरी खुसियाली मनाएको नाच (लसता प्याख) का रूपमा लिइन्छ जुन जात्रालाई मुख्य रौनकका रूपमा लिइन्छ । यसरी औपचारिक रूपमा जात्रा सकिन्छ । अष्टमी, नवमी र विजयादशमीदेखि पूर्णिमासम्म खोकनामा अरू रौनक हुँदैन ।"
प्रहरीगुन्डा गोली हानाहान,काठमाडौं (कास) पुरानो सिनामंगलस्थित पेप्पसीकोलाको मनोहराको पुल नजिक प्रहरी र गुन्डाको समूहबीच शुक्रबार गोली हानाहान भएको छ । गोली हानाहान हुँदा प्रहरीको गोली लागी रामेश्वर गौतम घाइते भएका छन् ।हतियारसहित गुन्डा भेला भएको सूचना पाएर उक्त स्थानमा पुगेको महानगरीय प्रहरी अपराध महाशाखाको टोलीमाथि तीनचारजनाको समूहमा रहेका गुन्डाले अकस्मात् दुई राउन्ड गोली चलाएपछि प्रहरी टोलीले पनि जवाफी कारबाहीमा गोली चलाएको महाशाखाका प्रमुख एसएसपी दिवेश लोहनीले जानकारी दिए ।एसएसपी लोहनीका अनुसार घुँडामुनि गोली लागी घाइते भएका गौतम चक्रेमिलन समूहका हुन् ।
नाग प्रतिस्थापन गरियो,ललितपुर (कास) गोदावरी नगरपालिका१२ ठेचोस्थित सिद्धि गणेश मन्दिरमा शुक्रबार ३ फिट अग्लो नाग प्रतिस्थापन गरिएको छ । मन्दिरको पाँचौं वार्षिक उत्सवको अवसरमा भक्तजनबाट प्राप्त सहयोगबाट नाग राखिएको मन्दिर व्यवस्थापन संयोजक चिरीबाबु महर्जनले बताए । चापागाउँमा निर्मित पित्तलको नाग सांस्कृतिक बाजागाजासहित ठेचो पुर्याइएको थियो ।
सुकुम्बासीलाई सारिने,काठमाडौं (कास) सहरी विकासमन्त्री प्रभु साहले गरिबी निवारण तथा सहकारी मन्त्रालयसँग सहकार्य गरेर वाग्मती नदी किनार अतिक्रमण गरी बसेका सुकुम्बासीलाई आवासको व्यवस्था गरिने बताएका छन् । नदी किनार अतिक्रमण र अस्तव्यस्त भएको भन्दै उनले इचंगुनारायणमा निर्माण गरिएका आवासीय भवनमा एक महिनाभित्र उनीहरूका लागि बसोबासको व्यवस्था मिलाइने उल्लेख गरे । सरकारले तीन वर्ष पहिले इचंगुनारायणमा ७ रोपनी ७ आना १ पैसा १ दाम क्षेत्रफलमा २ वटा सामुदायिक भवन निर्माण गरेको थियो । ती भवन ५ तलासम्मका छन् । २ सय ३० भवन र २ सामुदायिक भवन निर्माण गर्ने सम्झौता भएबमोजिम हालसम्म २ सय २४ परिवारका लागि आवास निर्माण भएका छन् ।
नयाँ दर्ता र रिट्रायल बन्द,"ललितपुर (कास) यातायात व्यवस्था कार्यालय सवारी चालक अनुमतिपत्र कार्यालय वाग्मती एकान्तकुनाले शुक्रबारबाट नयाँ दर्ता र रिट्रायल सेवा बन्द गरेको छ । कार्यालयका सूचना अधिकारी ईश्वरराज रेग्मीले अन्य सेवा भने सुचारु रहने बताए । अब नयाँ दर्ता र रिट्रायल असोज २२ बाट सुचारु हुनेछ, उनले भने ।"
गाउँनगरमा नयाँ नेतृत्व,"धनुषाका परिणाम घोषित १३ तहमध्ये शुक्रबार साँझसम्म कांग्रेसले पाँच स्थानमा जित हासिल गरेको छ । एमाले तीन, संघीय समाजवादी फोरम २ तथा माओवादी केन्द्र र राजपाले एकएक तह जितेका छन् । क्षीरेश्वरनाथ नपामा कांग्रेसका योगेन्द्र पजियार ५ हजार ८ सय ९९ मत ल्याई मेयर निर्वाचित भएका छन् । निकटतम प्रतिद्वन्द्वी संघीय समाजवादी फोरमका सुखदेव यादवले ३ हजार ५ मत ल्याए । कांग्रेसकै रचना श्रेष्ठ ५ हजार ६ सय ९८ मत ल्याई उपमेयर चुनिएकी छन् । धनुषाधाम नगरपालिकामा कांग्रेसका बालेश्वर मण्डल ४ हजार ७ सय ७३ ल्याई मेयर चुनिएका छन् । प्रतिद्वन्द्वी एमालेका योगकुमार यादवले ३ हजार ५ सय ५७ मत मात्र ल्याए । उपमेयरमा कांग्रेसकै विद्यादेवी भुजेल ४ हजार २ सय ७ मत ल्याई विजयी भइन् । शहिदनगर नगरपालिकामा माओवादी केन्द्रका उदयकुमार यादव ५ हजार ९१ मत ल्याई मेयर चुनिएका छन् । निकटतम प्रतिद्वन्द्व कांग्रेसका देवेन्द्रकुमार भरखेरले ४ हजार २ सय ३९ मत पाए । माओवादी केन्द्रकी शीलादेवी कामती ४ हजार ७ सय १२ मत ल्याई उपमेयर चुनिइन् । गणेशमान चारनाथ नगरपालिकाको मेयरमा संघीय समाजवादी फोरमका रामबाबु यादव तथा उपमेयरमा माओवादी केन्द्रकी मीनाकुमारी महतो विजयी भएका छन् । यादवले ३ हजार १ सय २७ मत ल्याउँदा निकटतम प्रतिद्वन्द्वी माओवादी केन्द्रका दुर्गाबहादुर मल्लले २ हजार ५ सय ६१ मत मात्र पाए । उपमेयर महतोले २ हजार ६ सय १० मत ल्याइन् । लक्ष्मीनिया गापाको अध्यक्षमा संघीय समाजवादी फोरमका विन्देश्वर यादव ३ हजार ५ सय ४ मत ल्याई विजयी भए । निकटतम् प्रतिद्वन्द्वी कांग्रेसका कुमारकान्त झाले २ हजार ३ सय ७ मत प्राप्त गरे । उपाध्यक्षमा संघीय समाजवादीकै इन्द्रकलादेवी यादव ३ हजार १ सय १५ मत ल्याई विजयी भइन् । मिथिला विहारी नगरपालिकामा एमालेका अनीलकुमार यादव ३ हजार २ सय ४२ मत ल्याई मेयर चुनिए । निकटतम प्रतिद्वन्द्वी कांग्रेसका राजेन्द्रप्रसाद यादवले २ हजार ९ सय ४१ मत ल्याए । उपमेयर निर्वाचित एमालेकी अनिता कुमारीले ३ हजार १ सय ४७ मत ल्याइन् । पूर्वराष्ट्रपति रामवरण यादव र खानेपानी तथा सरसफाइ मन्त्री महेन्द्र यादवको गृहगाउँ लक्ष्मीनिया गापामा संघीय समाजवादी फोरमले प्यानलै जितेको छ । बिन्देश्वर यादव अध्यक्ष चुनिए । मन्त्री यादवको वार्डमा समेत फोरमले कब्जा जमाएको छ । मतगणना जारी रहेका मध्ये नगराईन र कमला नगरपालिकामा कांग्रेसको अग्रता छ । सबैला र विदेह नगरपालिकामा माओवादी केन्द्र अगाडि बढिरहेको छ । जनकपुर उपमहानगरपालिकामा राजपाले फराकिलो अग्रता बनाएको छ ।"
जसले विविधताको ऐना देखाइदिए,"विकसित देशहरूको विकास झन् तीव्र गतिमा भइरहेको र नेपाल झनझन् पछौटेपनको सिकार हुँदै गएको अवस्थाबाट प्राध्यापक विष्ट भित्रभित्रै छटपटिइरहेका थिए । विकास गतिविधिहरू, नीति र योजना तर्जुमा र कार्यान्वयन पक्षहरूलाई उनले नजिकबाट नियालेका थिए । यिनै समस्याजन्य प्रश्नहरूले घोच्दै जाँदा उनको फ्याटालिज्म एन्ड डेभलपमेन्ट : नेपाल्स स्ट्रगल फर डेभलपमेन्ट पुस्तकको जन्म भयो । यसले नेपालले विकसित हुन गर्नुपरेको संघर्षमा बाधक पक्षहरू औंल्याएको छ । पुस्तकले एउटा वादको परिकल्पना गर्यो बाहुनवाद । पण्डित्याइँ गर्ने ब्राह्मणहरूमार्फत फैलाइएको भाग्यवादले नेपालको विकास प्रक्रिया अवरुद्ध पारेको जिकिर पुस्तकमा छ । पुस्तकले नेपालको बौद्धिक जगत्मा ठूलो हलचल ल्यायो । यसका पक्षविपक्षमा मानिसहरू देखिए । तर, प्रभावकारी प्राज्ञिक बहस भने भएन । प्राध्यापक डा नोबलकिशोर राईले एक ठाउँमा भनेका थिए, डोरबहादुर विष्टले हाम्रो देशमा, समाजमा भएका कुरालाई प्राज्ञिक हिसाबले देखाइदिनुभयो । उहाँमा त्यो क्षमता थियो । हाइट थियो । बर्गत थियो । तर, आफ्नो नामका पछाडि ब्राह्मण थर जोडिएका प्राज्ञहरूलाई यो कुरा पच्न गाह्रो भयो । धेरैले डोरबहादुरले मलाई नै भनेको हो जसरी पुस्तकको आलोचना गरे । फ्याटालिज्म एन्ड डेभलपमेन्ट पुस्तक प्रकाशित भएलगत्तै सिनास जर्नलमा प्रकाशित प्राध्यापक डिल्लीराम दाहालको समीक्षा पनि आलोचनाले भरिएको थियो । डा दाहालले लेखेका छन्, समग्रमा पुस्तक असान्दर्भिक आधारहरूको वर्णनको उपज हो र यसले बहुसंख्यकमा निराशा र असमझदारी मात्रै बढाउनेछ ।प्रगतिवादी नेपाली प्राज्ञहरूले पुस्तकको तारिफ गरे । अन्तर्राष्ट्रिय रूपमा पुस्तक चर्चित भयो । तर, पुस्तकको विरुद्धमा राजसंस्था नै जोडिएकाले डोरबहादुर कतैकतै निराश पनि भए । राजा वीरेन्द्रप्रति उनको ठूलो भरोसा देखिन्छ । राजाहरू मगरका सन्तान हुन् भन्ने यथार्थलाई हार्वर्डबाट शिक्षित राजाले अनौठो मान्लान् र चासोको विषय बन्ला भन्ने उनको अनुमान देखिन्छ । तर, यसो किन हुन्थ्यो ? भाग्यवादको संरक्षक र जातीय विविधतालाई नै नकार्ने व्यवस्थाको संरक्षक संस्थाले उनको आलोचना गर्न थाल्यो । पञ्चायतकालमा अराष्ट्रिय तत्त्व घोषित नभएका डोरबहादुर बहुदलीय व्यवस्थामा दरबार छिर्न प्रतिबन्धित भए । २०६४ पुसमा आयोजित बिना डोरबहादुरका १२ वर्ष विषयक कार्यक्रममा प्राध्यापक अभि सुवेदीले भनेका थिए, फ्याटालिज्म भनेको घनचक्करवाद पनि हो । केही होलाजस्तो हुन्छ तर अगाडि नै बढ्दैन । समाजलाई आफ्नो आधिपत्यमा राख्न खोज्ने र यथास्थितिमा राख्न चाहने शक्तिशाली मानिसहरूका मान्यता र चिन्तनलाई डोरबहादुरले बाहुनवाद भन्नुभएको हो । उनको सिद्धान्तको प्रतिवाद गर्नेहरूलाई डोरबहादुरले दिने जवाफ हुन्थ्यो, संसारका विभिन्न देश विभिन्न कारणले अविकसित भए होलान् । भाग्यवादी त्यतातिर पनि होलान् । तर, नेपालको विकास नहुनाको वास्तविकता भनेको यहाँ ब्राह्मणवादले रोपेको भाग्यवाद हो । नेपालमा निरन्तरता केहीको पनि छैन । डोरबहादुरले एउटा तरंग ल्याए । कब्जा गरेर बसेकाहरू झस्के । उनीहरूले डोरबहादुरलाई एक्ल्याए । सकेसम्म अपमानित गरे । उनी हराएपछि उनको अभियान पनि लगभग हरायो । जनजाति आन्दोलनले एउटा उचाइ लियो । तर, त्यहाँ पनि राजनीतिक विभाजन र गुटगत विभाजनले गर्दा मुख्य मुद्दा नै हरायो । डोरबहादुरले नेपाली समाजलाई अधोगतितिर धकेल्ने तत्त्वहरूको इमानदारीपूर्वक बयान गरेका थिए । सबैलाई थाहा भएको, सम्राटको नदेखिने कपडाजस्तै, चाकरी, आफ्नो मान्छे संस्कृति र भाग्यवादले ग्रस्त नेपाली समाजका विषलाई उनले सबैका अगाडि राखिदिए । यो कुरा सबैलाई पहिलेदेखि नै थाहा भए पनि उनले ठूलो स्वरमा भनिदिए । उनले भनेका कुराबाट समाजको एउटा तप्का निकै भयभीत भयो । चाकरी, चाप्लुसी र भाग्यवादकै आडमा समाजको उच्च वर्गमा गनिने त्यो समुदायलाई उनका कुरा पच्ने कुरै भएन । अहिले मुलुक गणतन्त्रमा गएको छ । संघीयता कार्यान्वयनको थालनी भएको छ । मुलुकको व्यवस्था सञ्चालनको प्याराडाइम सिफ्ट भएको यो अवस्थामा अब त केही सोच्ने हो कि ? कहिलेसम्म रेमिट्यान्सले मुलुक धान्छ ? किन हामी संसारको एउटा गरिबतम राष्ट्रमा दरिंदै छौं ? व्यापार घाटा किन अकासिँदै छ ? लगानीको प्रतिफल किन प्राप्त हुँदैन ? परियोजनाहरू समयमै किन पूरा हुँदैनन् ? डोरबहादुरले आफ्ना कुरा लेखेर मात्रै छाडेनन् । चिच्याईचिच्याई भनिरहे, लेखिरहे । भाग्यवादको कुरा पनि पुस्तकमा मात्रै सीमित भएन । यो एउटा अभियान नै थियो । जुम्लाको चौधबिसामा यसको व्यावहारिक परीक्षणको थालनी गरे । पुस्तक प्रकाशित भएलगत्तै कर्णाली इन्स्टिच्युट नामक संस्था स्थापना गरेर डोरबहादुरले चौधबिसामा अनुसन्धान र गाउँको विकास कार्य थाले । एउटा उद्देश्य त उक्त पुस्तकको व्यावहारिक प्रयोग गर्नु थियो भनेर डोरबहादुरले उल्लेख गरेको पाइन्छ । बिजुली, खानेपानी, विद्यालय भवन निर्माण, घट्ट सुधार, माछापालन, स्याउखेती आदि र मुख्य रूपमा समाज सुधारको अभियानको थालनी चौधबिसा र आसपासका गाउँमा सुरु भएको थियो । त्यहाँ रहँदा उनी मानवशास्त्रका पिता, मानवशास्त्रका ख्यातिप्राप्त प्राध्यापक भनेर चिनिएनन् । सबैले नजिकमा बुवा भन्थे । टाढाबाट फुलेका बड्डा ।डोरबहादुरको त्यहाँ मुख्य कार्य खस समुदायमाथिको अध्ययन थियो । तर जनयुद्ध को समयमा चौधबिसामा रहेको कर्णाली इन्स्टिच्युटको भवनमा माओवादीहरूले आगजनी गरे । त्यहाँका सम्पूर्ण पुस्तक र दस्तावेज जलाइदिए । डोरबहादुरले २७ वर्षअगाडि प्रतिपादन गरेको सिद्धान्त र उल्लेख गरेका कुरा अहिले पनि लगभग उत्तिकै सान्दर्भिक छन् । तत्कालीन समयमा त दरबारसमेतको आडमा उनको विरोध भयो । व्यवस्था परिवर्तन भए पनि चाकरी, चाप्लुसी, आफ्नो मान्छे र भाग्यवादी संस्कृतिको बोलवाला चली नै रहेको छ । नयाँ नेपाल निर्माणका लागि उनका कर्महरू सम्झने र भाग्यवादविरुद्ध बहस थाल्ने समय घर्किसकेको छैन । यो देशको सुन्दर भविष्य देख्न चाहने डोरबहादुरलाई व्यावहारिक रूपमा सम्झने समय आएको छ ।"
लेनिनसँग च्याट,"कमरेड सरासरी यतातिर आइरहेका थिए । नयाँ कमरेड हुन् । एकाध महिनाअघि नै पार्टी प्रवेश गरेका । पहिले कुनै घोर गैरकमरेडीय पार्टीमा थिए । हाल यतै सशरीर मौजुद रहेका छन् । मेरा पुराना परिचित हुन् ।नमस्ते कमरेड ।नमस्ते । मेरो अभिवादनको जवाफमा अघि बढेर दह्रोसँग हात मिलाए उनले ।कताबाट कमरेड ? मेरो विलकुलै सामान्य प्रश्न थियो, पार्टीबाट आइरहनुभएको हो, कमरेड ?हो, पार्टीबाट । उनले अत्यन्तै आनन्दित मुद्रामा भने, बडो मजा आयो पार्टीमा ।तपाईलाई पार्टी प्रवेशमा अहिलेसम्म मजा आइरहेको छ, कमरेड ? म पनि दंग परेको थिएँ ।कस्तो पार्टी प्रवेश ? उनले आफ्नो अनुहारको आनन्दलाई केही मत्थर पारेर मतिर हेरे ।यही कम्युनिष्ट पार्टी प्रवेश नि ।तपाईको कुरो मैले बुझिन ।केही सप्ताहअघि पार्टी प्रवेश गर्नुभएको होइन कमरेड ? मैले सम्झाउन खोजेंँ उनलाई, त्यही कम्युनिष्ट पार्टी प्रवेशको कुरा गरेको हुँ मैले ।एक, कम्युनिष्ट पार्टी प्रवेश ? उनले भने ।हो, कम्युनिष्ट पार्टी प्रवेश ।त्यो त हो । कमरेडले आफ्नो अनुहार बिगारे, तर अहिले त म सोल्टी होटलको पार्टी एटेन्ट गरेर आइरहेको छु ।हत्तेरिका । मैले पनि मुख बिगारेर भनेंँ, म त कमरेडलाई पार्टी अफिसमा पुगेर आइरहनुभएको हो कि भनेर सोधिरहेको हुँ ।हो, हो, हो, हो। कमरेड उन्मुक्त ढंगले हाँस्न थाले ।म चाहिंँ आफ्नो बेवकुफीमा थोरै लज्जित भएर चुप लागेंँ । कमरेड हासिनै रहेका थिए । केही बेरपछि कुराकानीलाई ठाउँमा ल्याउन मैले विस्तारै सोधँें, कमरेड, कस्तो रह्यो त पार्टी ?कुन पार्टी ?हें हें। म अलिकति हासेँ, सोल्टी होटलको पार्टी ?सोल्टी होटलको पार्टी ?हो, सोल्टी होटलको पार्टी ।बडो राम्रो रह्यो । कमरेडले चरम आनन्दमा पुगेर भने, पहिले तीन बोतल चिसो बियर लिएँ, त्यति मजा लागेन । अनि फटाफट रेडवाइन लिन थालँें । त्यसमा पनि त्यति मजा नआएकोले आखिरीमा आफ्नो पेटेन्ट ह्विस्की नै लिएँ ।हेर्नाेस्, ह्विस्की जतिको मजा अरू केहीमा छैन । उनले उही आनन्दको भावमा थपे ।कमरेड सोल्टी होटलको पार्टीको आनन्ददायी यादमा पुरै डुबेका थिए । अर्थात् ह्विस्कीमा । त्यसकारण उनलाई त्यहाँबाट निकाल्न मैले कुरालाई मोड्न खोजँें, अनि तपाईको पार्टीको कुरो के छ नि कमरेड ?भनिहालँें नि, जति बियर र वाइन लिए पनि ह्विस्की जतिको मजा अरू केहीमा छैन । उनले प्रमुदित मुद्रामा भने, अझ ह्विस्कीमा पनि बरबन ह्विस्कीको के कुरा गर्नु !होइन, म बियर, वाइन र ह्विस्कीको कुरा गरिरहेको छैन । मैले भनँें, म पार्टीको कुरो गरिरहेको छु, कमरेड ।म पनि त पार्टीकै कुरो गरिरहेको छु नि, अरू के ?म तपाईको पार्टीको कुरो गरिरहेको छु, कमरेड । मैले स्पष्टसँग भन्नुपर्यो, तपाईले ज्वाइन गर्नुभएको कम्युनिष्ट पार्टीको कुरो नि ।ए, कम्युनिष्ट पार्टीको कुरो ! उनी एक्कासी गम्भीर भए, अचेल म पार्टीमा क्लास लिइरहेको छु ।कस्तो क्लास कमरेड ?खोइ, वैचारिक क्लास भन्छन् । उनको गम्भीरता अरू बढ्यो, हाम्रा ठूलाठूला नेता कमरेडहरू क्लास लिइरहेका छन् ।बल्ल माक्र्सवादी हुन थाल्नुभयो, कमरेड । म हलुका मुस्कुराएँ, अब तपाई विचारले पनि पक्का माक्र्सवादी हुने हुनुभयो ।को माक्र्स ? कमरेडले अचम्मसँग प्रश्न गरे मसँग, के माक्र्सवादी ?तपाईकै माक्र्सवादी पार्टीको माक्र्स ? मेरो स्वरमा चिढिएको भाव थियो, माक्र्सबारे पनि थाहा छैन, कमरेडलाई ?किन थाहा नहुनु ? कमरेडले जोशका साथ भने, चाइनाको माक्र्स ।चाइनाको माक्र्स ?हो, चाइनाको माक्र्स ? उनले जोड दिएर भने, चाइनाको क्रान्तिकारी माक्र्स ।अनि लेनिनलाई नि ? मेरो मनमा उनको वैचारिकतामाथि सन्देह उत्पन्न भएकोले सोधेंँ, लेनिनलाई त चिन्नुभएको होला कमरेड ?लेनिनलाई त म पहिलेदेखि नै चिन्छु । कमरेडले मेरो प्रश्नको जवाफमा झट्ट भने, यो पार्टीमा आउनुभन्दा अघि मैले लेनिनलाई भेटिसकेको छु ।कहाँ भेट्नुभयो, लेनिनलाई ? म चकित थिएँ ।पोहोर नै लन्डनमा भेटेको हुँ, लेनिनलाई ।पोहोर लन्डनमा भेट्नुभएको हो कमरेडले लेनिनलाई ?हो, एउटा इन्टरनेसनल कन्फ्रेन्समा भाग लिन लन्डन गएको थिएँ । त्यसमा लेनिनले पनि पार्टीसिपेट गरेका थिए । हाम्रो त्यहीं भेटघाट भयो । रातिको डिनरमा राम्रो चिनजान हुनगयो । कमरेडले भने, अहिले पनि म कहिलेकाहीं लेनिनसँग च्याटमा कुराकानी गर्ने गर्छु ।लेनिनसँग च्याट । मैले मनमनै भनेंँ ।हिजै मेरो लेनिनसँग च्याटमा भेट भयो ।कमरेडको कुरोले मलाई मौन बनाएको थियो । म पुरै आश्चर्यचकित थिएँ । कुन्नि, यो कसको असर थियो ! उनी भर्खरै प्रविष्ट भएका नेपालको एक ठूलो माक्र्सवादीलेनिनवादी कम्युनिष्ट पार्टीको विशिष्ट वैचारिक स्तरको अथवा सोल्टी होटलको विशुद्ध बरबनवादी ह्विस्की पार्टीको !"
त्यो रातो रङ,"बाटोभरि रगत छ । पत्रकारहरूको क्यामेरा त्यता फर्केका छन् । प्रहरीहरू आफ्नो सञ्चारबाट हतारोमा सूचना आदानप्रदान गर्दैछन् । यहाँ त ठूलै घटना घटेजस्तो छ भनेर वातावरण आतंकित र अन्योलपूर्ण छ । के हो त ? २०६२६३ को आन्दोलन सेलाउला जस्तो छ । सहरमा कफर््यु तोडेर कलाकारहरूले विरोधस्वरूप बाटोमा जताततै रातो रङ पोख्ने कार्यक्रम अन्तर्गत ललितपुरमा भएको घटना हो यो । र त्यो भेगमा यसको नेतृत्वकर्ता थिए शान्त राई ।परिवर्तनका सबै ठूलासाना आन्दोलनमा शान्तको सक्रिय सहभागिता रह्यो । २०३६ सालको आन्दोलनमा सक्रिय सहभागी रही पुलिस यातना र हिरासत भोगेका राई ०४६ को आन्दोलनसम्म आइपुग्दा अझ प्रखर भएर देखिए । ६२६३ लाई सम्भँदै कलाकार किरण मानन्धर भन्नुहुन्छ, म त आन्दोलनबारे त्यति जानकार होइन, शान्तले नै मलाई अगुवा बनाएर आन्दोलनमा लैजानुभएको थियो, ललितकला लोकतान्त्रिक अभियानको संयोजक बनाएर । सम्पूर्ण कलाकारले सघाउनुभयो । म बोल्न त्यति जान्ने होइन, उहाँले नै बोल्न हौस्याउनुभयो । उहाँको कार्यालय (कृषि विकास बैंक) लाई सेल्टरका रूपमा प्रयोग गरियो । त्यहींको सुविधा लिएर विज्ञप्ति निकाल्ने, सूचना आदानप्रदान गर्ने गरियो । त्यो क्षण अहिले स्मृतिमा सिनेमाजस्तै आइरहेको छ ।नेपाल कलाकार समाज र नेपाल ललितकला प्रज्ञा प्रतिष्ठानमा हामीले सँगसँगै काम गर्यौं । त्यसबेलाका तितामिठा पलहरू मनमा थुप्रै छन् । मौकाअवसरमा अभिव्यक्त पनि गर्नेछु । तर अहिले असल मित्र र सहकर्मीका रूपमा शान्तलाई स्मरण गरिरहेको छु ।२०३३ सालमा ललितकला अध्ययन गर्न पुगेका शान्त संगीतका विद्यार्थी हुन् भन्ने कमैलाई थाहा छ । संगीत र चित्रप्रतिको दोहोरो लगावमाझ संगीतपट्टि नभएर चित्रकारका रूपमा शान्तले अलग परिचय बनाए । यसमा मूर्धन्य कलाकार लैनसिंह वाङ्देलको ठूलो भूमिका छ । वाङ्देलको ५० वर्षे कला यात्राको प्रदर्शनीमा सघाउनु शान्तको सिर्जनकर्मको प्रवेशद्वार नै थियो । त्यो प्रदर्शनीको प्रभाव र संगतले शान्तको जीवनमा अर्को मोड ल्याइदियो । त्यसपछिका दिनमा निरन्तर वाङ्देलको निगरानी र अध्यापनमाझ राईको कलाकारिता माभिँदै र परिष्कृत हुँदै गयो । २०४९ सालमा वाङ्देल सरकै सक्रियतामा उहाँको संगतमा रहेका जिज्ञासु नयाँ पुस्तालाई संगठित गरिदिनुभयो । शंकरनाथ रिमालको अध्यक्षतामा शान्त, हरि, नरेश, जीवन, रत्नकाजी र टार्जन सम्मिलित न्यु आर्ट सर्कल बनेपछि यो समूहले संस्थागत रूप पायो । यसै मेसोमा यो समूहले कलर रिभुलोसन नामक प्रदर्शनी लिएर आयो । काममा केही पृथक्ता महसुस गर्न सकिन्थ्यो । जसमा वाङ्देल सरको स्कूलिङ ताजा हरक पाइन्थ्यो । हाल पनि त्यो स्कुलिङबाट आएको दुवै पुस्तामा त्यसको प्रभावबाट निस्किन नसकेको धङधङी पाइन्छ । यसबाट शान्त अछुतो हुने कुरो भएन, तर प्रयासरत भने सधैं ररिरहे । वाङ्देल सरद्वारा प्रशिक्षित अघिल्लो पुस्ता जसलाई कर्ण मास्केहरूले प्रतिनिधित्व गर्नुहुन्थ्यो । दोस्रो पुस्तामा भने अगुवाइ शान्तले गरेका थिए । जुन मिलेर सोसाइटी अफ मोडर्न नेप्लिज आर्टिष्ट (सोमा) को जन्म भयो । यसको संस्थापक सदस्य शान्तले थुप्रै प्रदर्शनी नेपाल र नेपाल बाहिर गराउन सफल भए । आधुनिक सोचमा काम गर्ने विदेशी कलाकारका कामलाई नेपालमा प्रदर्शन गराउनमा पनि शान्तको महत्त्वपूर्ण योगदान छ । यसका माध्यमबाट दक्षिण एसियाका कलाकारमा शान्त राईको राम्रो चिनजान र उठबस रह्यो । वाङ्देल सरको नाममा सोमाले पुरस्कार स्थापना गर्दै उहाँको योगदानलाई चिरस्थायी बनाउने कामसमेत गरेको छ । राज्यले केही नगरेको अवस्थामा वाङ्देल सरलाई नयाँ पुस्तामा परिचित गराएर शान्त राईहरूले गुरु दक्षिणा चढाइरहेका थिए भन्दा अतिस्योक्ति नहोला । वाटर कलर सोसाइटी स्थापना गरेर नेपालमा वाटरकलर माध्यममा सक्रिय कलाकारहरूलाई पनि रंग माध्यमका कामलाई आम दर्शकमाझ प्रदर्शनीमार्फत चिनाउने काममा सोसाइटी र राईको महत्त्वपूर्ण भूमिका छ ।संयोग नै भनौं शान्त धेरै कला संस्थाहरूको संस्थापक हुन् । इन्द्रेणी सांस्कृतिक समाजका संस्थापक मध्येका एक राई, त्यहाँको केही मतभेदपछि एमाले सम्बद्ध ललितकला मञ्चका संस्थापक संयोजकसमेत हुन् । वाम आन्दोलन र नेपालको परिवर्तनका जुनसुकै आन्दोलन उठाउन गीतसंगीतको प्रमुख भूमिका छ । त्यसमा राईको आफ्नै स्थान छ । चर्चित गीति नाटक सिम्माका प्रमुख कलाकारहरूको भूमिकामा रहेर काम गरेका राई पछिसम्म पनि साथीभाइमाझ त्यसको आनन्द लिन चुक्दैन थिए । ललितकला मञ्चमा रहेर सबैलाई गोलबन्द गर्दै स्तरीय र अविस्मरणीय प्रदर्शनीय र कार्यशाला आयोजना गर्न उनले भ्याए ।दुर्गाकुमारी तथा हर्कवीर राईका आठ सन्तानमध्ये कान्छा शान्तकुमार राई खोलागाउँ, जोगमाई इलाममा २०१८ साल भदौमा जन्मिएका हुन् । छोराछोरी शिक्षित हुनुपर्छ भन्ने आमाबाको मान्यता रहेकै कारण पैसाको अभाव हुँदाहुँदै पनि कक्षा आठदेखि शान्तले काठमाडौंमै अध्ययन गर्ने अवसर पाए । स्कुल सहपाठी मूर्तिकार लय मैनाली राईसँगको स्कुले जीवन खुब रमाइलो बितेको स्मरण गर्नुहुन्छ । जीवन संगिनी कला र छोरा सुरजका साथ ललितपुरको भैंसेपाटीमा बसाइ रहेको राईले कलाकार पदमा रहेर ३० वर्ष कृषि विकास बैंकमा सेवा गर्नुभयो । कलाकारितालाई निरन्तरता दिँदै कला गतिविधिमा सक्रिय रहन नेपाल कला परिषद (नेपाल आर्ट काउन्सिल) को कार्यकारी सदस्य भई काम गर्दै हुनुहुन्थ्यो । नेपाली कला र कलाकारको संग्रह बनाउने शान्तको इच्छा थियो र त्यसको लागि वातावरण बनाउँदै गर्दा दु:खद घटना भयो, परिषदका सहकर्मी स्वस्ती राजभण्डारीले बताउनुभयो । जागिरे व्यस्तताबाट समय निकालेर काम गर्न त्यति सजिलो छैन । त्यसमाथि विभिन्न संघसंस्थाको संलग्नता । त्यसका बाबजुद पनि शान्तले हामीलाई राम्रा कृतिहरू छाडेर गएका छन् । नारी पात्रको सघन उपस्थिति रहने शान्तको अझ सबल पक्ष रंग संयोजनमा रहेको लय र मिठास हो । महिला पात्रका माध्यमबाट दुख:, कुण्ठालाई क्यानभासमा सम्प्रेषण गर्दागर्दै पनि रंग संयोजनमार्फत दर्शकलाई अन्तै मोड्न सफल सर्जक हुन्, उनी । ती नारी पात्र शान्त हुर्केको परिवेशका साक्षीजस्ता पनि लाग्थे । उनका कृतिका बारेमा पछि त्यसका विज्ञहरूले भन्दै, लेख्दै जानुहोला । स्वभाव र प्रवृत्तिका असलखराब पक्षका बारेमा पनि चर्चा होला । हुन्छहुन्नमा ठोस निर्णय नलिने, चाम्रो भएर विषयवस्तुलाई अल्झाउने जस्ता सानातिना मानवीय कमजोरी बाहेक वरिष्ठ मूर्तिकार ठाकुरप्रसाद मैनालीका शब्दमा सबैलाई मिलाएर लान सक्ने र मृदुभाषीको विशेषता शान्त राईका सबल पक्ष हुन् ।"
नेपालबंगलादेश व्यापारका दुई दशक,"बंगलादेशमा तरकारीजन्य वस्तु, फलफूल र कृषि उत्पादनको माग उच्च देखिन्छ । तर भारततर्फको क्वारेन्टाइनको झन्झटिलो प्रक्रिया र कृषिजन्य उत्पादन आयातमा बंगलादेश सरकारले लगाएको चर्को राजस्व (ड्युटी) बाट नेपाली उत्पादन प्रत्यक्ष मारमा परेको छ । त्यहाँको सरकारले तरकारी आयातमा ५५ प्रतिशतभन्दा बढी ड्युटी लगाएको छ । अदुवा, अलैंची, अम्लिसो तथा जडिबुटी निर्यात सम्भावना उच्च देखिन्छ । यद्यपि नेपाली व्यवसायीले निर्यात गर्न सकिरहेकै छैनन् । एलसी (लेटर अफ क्रेडिट) मार्फत वस्तुको निर्यात गर्न झन्झट छ । त्यसको विकल्पका रूपमा टेलिग्राफिक ट्रान्सफर (टीटी) अर्थात एडभान्स पेमेन्टको सुविधा उपयुक्त हुने व्यवसायीहरूको भनाइ छ । व्यवसायी शारडा भन्छन्, एलसीमार्फत हुने व्यापारमा धेरै समस्या छन् । समयमा पेमेन्ट पाउन गाह्रो छ । सन् २०१२ मा व्यवसायी पवनकुमार साहको करोडौं रुपैयाँ बंगलादेशमा पँसेको थियो । पछि सरकारी एवं कूटनीतिक पहलबाट उनले आफ्नो रकम लिन सफल भएका थिए । नेपाली व्यवसायीहरूले अहिले टीटीमार्फत बंगलादेशबाट वस्तु आयात गरिरहेका छन् । तर बंगलादेशी व्यापारीले नेपाली सामान आयात गर्न खोज्दा सकिरहेका छैनन् । किनकि बंगलादेशी सरकारले टीटीको व्यवस्था दिएको छैन । बंगलादेशतिर पनि टीटीको प्रावधान भए नेपाली वस्तु तथा सामान निर्यात गर्न सहज हुने थियो, व्यवसायी शारडा भन्छन् । बंगलादेशस्थित नेपाली राजदूतावासलाई समेत यसका लागि पटकपटक पत्राचार गरेको व्यवसायीहरूले बताएका छन् । ट्विटर"
खस्कँदो निर्यात व्यापार,नेपाल पारवहन तथा गोदाम व्यवस्था कम्पनीका झापा शाखा प्रमुख शिवाकोटीसँगको कुराकानीमा आधारित
दसैंमा खानपान,"दसैंताका मुलुकमा सबैभन्दा बढी मदिराको उपयोग हुन्छ । दसैंतिहार, उत्सवमा रमाउन मदिरा उपयोग सामान्य प्रक्रिया मानिए पनि यसलाई तपाईंले आफ्नो वास्तविक स्वास्थ्य अवस्थालाई दृष्टिगत गरी हेर्नुपर्छ, मुटु रोग विशेषज्ञ डा ओममूर्ति अनिल भन्छन्, मद्यपान तपाईंको लागि खासै फरक नपार्ने, फाइदाजनक वा हानिकार हुन्छ भन्ने कुरा उमेर, स्वास्थ्य स्थिति, परिस्थितिसँगै तपाईंले कति मद्यपान गर्नुभयो भन्ने कुरामा निर्भर गर्छ । डब्लूएचओको पछिल्लो आँकलनअनुसार, मदिराको हानिकारक उपयोगले विश्वमा बर्सेनि ३३ लाख व्यक्तिको मृत्यु हुन्छ । यो संख्या सम्पूर्ण मृत्युको ५९ प्रतिशत हो । करिब दुई सय रोग र विभिन्न प्रकारका दुर्घटनाको कारणसमेत हानिकारक रूपले मदिराको उपयोग हो । मुटु, मृगौला, कलेजो, मधुमेहलगायतका दीर्घ रोग भएकाहरूले मदिराको माध्यमले सामान्य रमझमको प्रयास गर्दा मात्र हैन, पूर्ण स्वस्थ व्यक्तिसमेत अत्यधिक सेवन गरे जोखिममा पर्न सक्छन्, डाओम भन्छन्, सामान्यत: मदिरा सेवन नगर्ने पूर्ण स्वस्थ व्यक्तिहरू कम समयमै अत्यधिक सेवन अर्थात् विन्ज ड्रिंकिङ गर्दा मृत्युदेखि जोखिमको अवस्थामा पुग्न सक्छन् । अमेरिकास्थित नेसनल इन्स्टिच्युट अफ अलकोहल एब्युज एन्ड अल्कोहलिज्म (एनआईएएए) को तथ्यपत्रअनुसार, महिलाले दुई घण्टाभित्र ४ वा योभन्दा बढी ड्रिंक लिनु वा पुरुषले दुई घण्टाभित्र ५ वा योभन्दा बढी ड्रिंक लिनु विन्ज ड्रिंकिङ हो । विन्ज ड्रिंकिङ गरेका व्यक्तिको रगतमा मदिराको सान्द्रता ००८ ग्राम प्रतिशत वा यसभन्दा माथि हुन्छ ।तपाईंको रगतमा मदिराको यस्तो मात्रा आउन दुई घण्टाभित्र पुरुषले ५ वा त्योभन्दा बढी ड्रिंक र महिलाले ४ वा यसभन्दा बढी ड्रिंक लिएको हुनुपर्छ, डा ओम भन्छन् ।मदिराको एउटा ड्रिंक, जसलाई हामीले बोलचालको भाषामा पेग भन्ने गरेका छौँ, समेत परिभाषित गरिएको छ । अमेरिकास्थित सेन्टर फर डिजिज कन्ट्रोल एन्ड प्रिभेन्सन (सीडीसी) को तथ्यपत्रअनुसार, एउटा पेगएक युनिटएक ड्रिंक १४६ ग्राम शुद्घ मदिराको हुन्छ । हार्ड लिकर अर्थात् हीस्की, रम, जिन, भोडकालगायतमा बियरवाइनको दाँजोमा बढी मात्रामा मदिरा हुन्छ । अमेरिकास्थित नेसनल इन्स्टिच्युट अफ ड्रग एब्युजको तथ्यपत्रअनुसार जिन, भोडका, हीस्की, रमजस्ता कडा मदिरा अर्थात् ४४ मिलिलिटर हार्ड लिकर एक मात्रा वा एक पेग हो । यस्तै, ४४ मिलिलिटर अर्थात् एक मात्रा वा पेग, हार्ड ड्रिंकमा भएको मदिराको मात्रा ३५५ मिलिटिर बियर, १४८ मिलिलिटर वाइन, २३६ मिलिलिटर माल्ट लिकरमा जस्तै हुन्छ । ४४ मिलिलिटर जिन, भोडका, हीस्कीजस्ता कडा मदिरा खानुस् वा ३५५ मिलिलिटर बियर, १४८ मिलिलिटर वाइन खानुस् तपाईंको रगतमा पुग्ने रक्सीको मात्रा समान नै हुन्छ, डाओम भन्छन्, हार्ड ड्रिंक त छुँदै छुन्न, दुई बोतल बियर मात्रै त खाएको हो नि भन्ने नगर्नुस्, राम्ररी सोच्नुस्, यो तपाईंले करिब साढे चार पेग हार्ड ड्रिंक खाएजतिको अवस्था हो । चिकित्सा शास्त्रमा अत्यधिक मदिरा पान अर्थात् हेभी ड्रिंंकिङको परिभाषासमेत गरिएको छ । यसअन्तर्गत ६५ वर्षभन्दा माथिका पुरुष महिलाको हकमा भने कुनै पनि दिन तीन ड्रिंकभन्दा बढी वा सातामा ७ ड्रिंकभन्दा बढी सेवन गर्न अत्यधिक मदिरा पान हो । यस्तै, ६५ वर्ष वा योभन्दामुनिका पुरुषका लागि कुनै पनि दिन ४ ड्रिंकभन्दा बढी वा सातामा १४ ड्रिंकभन्दा बढी मदिरा सेवन गर्नु अत्यधिक मदिरापान हो । अनुसन्धानहरूअनुसार पुरुषको लागि कम जोखिमयुक्त मदिरा सेवनको स्तर एक दिनमा चार ड्रिंक र एक सातामा १४ ड्रिंकभन्दा बढी सेवन नगर्नु हो, डा ओम भन्छन्, महिलाको लागि भने कम जोखिमयुक्त मदिरा सेवनको स्तर एक दिनमा तीन ड्रिंकभन्दा कम र सातामा सात ड्रिंकभन्दा बढी नहुनु हो ।कम जोखिममा कायम रहन तपाईंले भने अधिकतम मदिरा लिने स्तरलाई दैनिक र साप्ताहिक रूपमा चिकित्सकले भनेभन्दा बढतामा पुर्याउनु हँुदैन । मदिराको कम जोखिमको सीमामा बसे पनि यदि तपाईंलाई स्वास्थ्य समस्या छ वा ६५ वर्षमाथिको हुनुहुन्छ भने छिटोछिटो मदिरा सेवन गर्नाले तपाईंलाई समस्या हुन सक्छ, डा ओम भन्छन्, बूढापाकाहरूले एक दिनमा तीन ड्रिंंकभन्दा बढी मदिरा सेवन गर्नु हँुदैन भने सातामा सात ड्रिंकभन्दा अगाडि बढ्नुहुन्न ।तर मदिरा सेवनबारे भने आफैंले पनि स्वविचार गर्नु आवश्यक रहेको विशेषज्ञहरूको धारणा छ । तपाईं आफ्नो स्वास्थ्यसँगै मदिराले तपाईंलाई कसरी प्रभावित गर्छ भन्नेबारे जानेर तपाईंले रक्सी कम वा खाँदै नखानुपर्छ । डाओमका अनुसार मुटुको चाल अनियमित, मुटुको चालमा समस्या र हार्ट फेल्योर भएकाहरूले मदिरा सेवन गर्नु हँुदैन । उच्च रक्तचाप नियन्त्रण नभएका बिरामीले बढी मदिरा सेवन गर्दा ब्रेन हेमरेज हुन सक्छ । उच्च कोलेस्ट्रोलको समस्या भएकाहरूले समेत बढी मदिरा सेवन गर्नु हँुदैन ।"
महिलाको मस्तिष्क बढी सक्रिय,"एक अध्ययनले महिलाको मस्तिष्क पुरुषको भन्दा बढी सक्रिय हुने बताएको छ । महिला मस्तिष्क मुख्य रूपले आवेग नियन्त्रण, ध्यान केन्द्रित, भाव र तनावको क्षेत्रमा बढी सक्रिय हुने बताइएको हो । ४६ हजार ३४ वटा मस्तिष्कको इमेजिङ अध्ययन गरेर तयार पारिएको उक्त अनुसन्धान जर्नल अफ अल्जाइमर डिजिजमा प्रकाशित भएको हो । उक्त अध्ययनले महिलाको मस्तिष्क पुरुषको दाँजोमा केही क्षेत्रमा बढी सक्रिय पाइएको थियो । लिंगमा आधारित मस्तिष्कको भिन्नता बुझ्नलाई यस अध्ययन महत्त्वपूर्ण मानिएको छ । पुरुष र महिला मस्तिष्कबीचको यस्तो भिन्नताको पहिचान अल्जाइमर रोग जस्तो मस्तिष्कसँग जोडिएको विषयलाई लैंगिक आधारमा बुझ्न महत्त्वपूर्ण मानिएको छ ।महिलाको मस्तिष्क मुख्य रूपले आवेग नियन्त्रण, भावुकता, ध्यान र तनावको क्षेत्रमा बढी सक्रिय फाइदा पुरुषको मस्तिष्क भने दृश्य र समन्वयन केन्द्रमा बढी सक्रिय देखिए । अध्ययनमा १ सय १९ स्वस्थ व्यक्ति र मस्तिष्कको आघात, वाई पोलर डिजअर्डर, मनोदशा विकार, सिजोफ्रेनिया भएका विभिन्न २६ हजार ६ सय ८३ बिरामीलाई समेत सामेल गरिएको थियो । यी विषयमा एकाग्रतावाला काम गर्दा समय जम्मा १ सय २८ मस्तिष्क क्षेत्रको विश्लेषण गरियो । मस्तिष्कको विकारले पुरुष र महिलालाई फरकफरक तरिकाले प्रभावित गर्ने पनि अध्ययनले देखाएको थियो । महिलामा उल्लेखनीय रूपले अल्जाइमर रोग, अवसाद र तनाव विकारको दर बढी देखियो भने पुरुषमा एडीएचडीको दर र आचरणसम्बन्धी समस्या बढी देखिएको हो । अध्ययनमा के पाइयो भने, महिलामा प्रिफन्टल कर्टेक्स रगतको प्रवाहको कारण सहानुभूति, अन्तरज्ञान, आत्म नियन्त्रण, चिन्ता र सहयोगको क्षेत्रमा बढी शक्ति प्रदर्शित गर्छ । प्रिफ्रन्टल कर्टेक्समा रगतको प्रवाहमा वृद्घिले गर्दा बढी चिन्ता, उदासी रोग, अनिद्रा, खानपानमा असन्तुलन पाइने गर्छ ।"
डिप्रेसनको औषधि बन्न सक्छ खतरा,"उदासी उत्पन्न गर्ने रोग र चिन्ताबाट बच्न प्रयोग गरिने औषधि जीवनको लागि घातक हुने दाबी गरिएको छ । एक अनुसन्धानका अनुसार यस्ता औषधिले मृत्युको जोखिम झन् बढाउँछ । साइको थेरापी एन्ड साइको म्याटिक्समा प्रकाशित अध्ययन प्रतिवेदनअनुसार यस्ता औषधि नलिने व्यक्तिको दाँजोमा औषधि सेवन गर्नेहरूमा मृत्युको सम्भावना ३३ प्रतिशतसम्म बढेको देखिएको छ । अध्ययनअनुसार औषधि सेवन गर्नेहरूमा मुटुसम्बन्धी रोगहरू जस्तै पक्षाघात, हृदयाघात बढी देखिएका छन् । जसबाट ज्यान लिन सक्ने रोग हुने सम्भावना १४ प्रतिशत बढ्छ । मस्तिष्कमा सेराटोनिनको प्रभावले हाम्रो मुड बन्नुको साथै बिग्रिन्छ । डिप्रेसनबाट बँच्न सामान्यत: यस्तो औषधि दिइन्छ जो न्युरोनको माध्यमले सेराटोनिनलाई अवशोषित गरेर डिप्रेसनको प्रभावलाई रोक्छ । तर सेरोटोनिन शरीरको प्रमुख अंग फोक्सो, मुटु, कलेजो, मृगौला आदिमा रगत सञ्चालन गर्न महत्त्वपूर्ण भूमिका खेल्छ । डिप्रेसनबाट बँच्न लिइने औषधि यी अंगहरूमा सेराटोनिनको अवशोषणलाई रोक्छ, जसले ती अंगहरूको काममा नराम्रो प्रभाव पर्छ । उसो त डिप्रेसन आफैंमा पनि ज्यान लिने खालको हुन्छ ।"
दिइयो मदन र जगदम्बाश्री,"धादिङको मलेखुमा जन्मेका कवि कँडेल वनारसबाट संस्कृतमा शास्त्री तथा नेपाली र अंग्रेजीमा स्नातकोत्तरसम्म शिक्षा हासिल गर्नाका साथै त्रिविमा नेपाली केन्द्रीय विभागका प्रमुखसमेत भइसकेका छन् । वनारसमा बस्दा नै उनले उदय, आमा, छात्रप्रभा र नयाँ पाइला जस्ता साहित्यिक पत्रिकामा कविता लेखनबाट साहित्यिक यात्रा थालेका थिए । कवि कँडेलका पच्चीस वर्षका खण्डकाव्य, देवयानी, विश्वामित्र जस्ता साहित्यिक कृति प्रकाशित छन् । धृतराष्ट्र मा उनले अपांगता भएका र समाजमा अपहेलित भएकाहरूको पक्षमा आवाज उठाएका छन् । त्यसैगरी नेपाली कार्टुन कला क्षेत्रमा अब्बल नक्षत्र वात्स्यायनले इतिहासमा पहिलोपटक कार्टुनिस्ट ले पुरस्कार पाउँदा कार्टुन विधाका सबैलाई सम्मान गरिएको महसुस भएको बताए । नदीपुर पोखरामा जन्मेका बराललाई सानैदेखि चित्रप्रति निकै सोख थियो । पञ्चायती व्यवस्थाको अन्त्य र प्रजातन्त्रको पुनर्बहाली गर्ने आन्दोलनमा समेत चित्रकारिता प्रयोग भएको थियो । पञ्चायतकालमै उनको चोक र तमसुक नामक चित्र शृंखला चर्चित बनेको थियो । कान्तिपुर पब्लिकेसन्स्का वरिष्ठ कार्टुनिस्टसमेत रहेका बात्स्यायनले समसामयिक सामाजिकराजनीतिक विषयमा काटुर्नमार्फत कटाक्ष गर्दै आएका छन् । उत्पीडन, शोषण, अन्याय, अत्याचार, विकृति र विसंगतिप्रति उनको कार्टुन निकै प्रखर मानिन्छ । पाँच दशकभन्दा लामो कार्टुन कलाको यात्रामा यो पुरस्कार प्राप्त गर्दा मलाई ठूलो ऊर्जा र जिम्मेवारी थपिएको महसुस भएको छ, बेहुलाजस्तै दुबोको मालामा सजिएका उनले भने, यो क्षेत्रमा अझै सक्रिय र ऊर्जावान् भएर लाग्न प्रेरणा मिलेको छ । समारोहमा गुठीका अध्यक्ष दीक्षितले वात्स्यायनले कार्टुन विधाबाट र कँडेलले खण्डकाव्यका माध्यमबाट नेपाली साहित्यमा पुर्याएको योगदान अतुलनीय रहेको दाबी गरे । गुठीले विसं २०१३ मा मदन पुरस्कार स्थापना गरेको थियो । यो मदन पुरस्कार ६१औं हो ।"
मुसहर समुदायबाट पहिलो वडाध्यक्ष,"विष्णुपुर (सप्तरी)आर्थिक रूपले अति विपन्न विष्णपुर गाउँपालिका६ का बहादुर सदा मुसहर लेखपढ गर्न जान्दैनन् । हस्ताक्षरसम्म गर्न सक्छन् । उनै बहादुर स्थानीय तह निर्वाचनबाट आफ्नो वडाको अध्यक्ष चुनिएका छन् । त्यो पनि दलबाट होइन, स्वतन्त्र हैसियतमा उठेर । उक्त वडामा न उनको जातिको बाहुल्य छ न त प्रशस्त पैसा । वडावासीका समस्यामा समाधानमा सधैं तत्पर भएकैले उनी लोकप्रिय छन् । यही स्वभावका कारण उनी अति विपन्न मुसहर समुदायबाटै वडाध्यक्ष बन्ने पहिलो व्यक्ति भएका छन् । ७४ वर्षीय बहादुरलाई जनप्रतिनिधिका रूपमा काम गरेको अनुभव नौलो भने हुने छैन । २०५४ मा पनि साबिकको इटहरी विष्णुपुर गाउँपालिकाको वडा सदस्य चुनिएका थिए । जनप्रतिनिधिबाट हटेपछि पनि २० वर्षसम्म जनताको सेवा गरें, वडावासीले त्यसैकारण फेरि अवसर दिएका छन्, शुक्रबार गाउँपालिका कार्यालयमा प्रमाणपत्र लिएर शपथग्रहण गरेपछि उनले भने । मनोनयनका बेला बहादुरलाई विभिन्न दलले टिकट दिन नखोजेका होइनन् तर उनले अस्वीकार गरे । राजनीतिक आवरणभन्दा स्वतन्त्र भएर उम्मेदवार हुन मन लाग्यो, बहादुरले भने, जनताले मेरो विश्वासलाई पत्याए । चारैतिर पैसाको चलखेल र जातीय नारा उठिरहेकाले उम्मेदवारी दिँदाताका आफू नै जित्नेमा ढुक्क भने नरहेको उनले बताए । प्रचारमा जाँदा अरू उम्मेदवारको हाइफाइ देखेर जितिँदैन भन्ने लागेको थियो बहादुरले भने, मसित एक पैसा पनि थिएन, कार्यकर्ता घरबाट खाएर आउँथे, प्रचारप्रसारमा लागेको २४ हजार टोलवासीले जुटाइदिए । २ सय २९ मत प्राप्त गरेका बहादुरको चुनाव चिह्न टोपी थियो । निकटतम प्रतिद्वन्द्वी फोरम लोकतान्त्रिकका उम्मेदवारले १ सय ५८ मत मात्र ल्याए । आफ्नो वडामा केके योजना अघि बढाउने भन्ने उनले निक्र्योल गरिसकेका छैनन् । तर, हरेक घरमा शौचालय बनाउने योजना भने उनले जित्नुअघि नै तय गरिसकेका थिए । बस्तीका महिला शौच गर्न बाँसघारी, खेतबारी जानु राम्रो होइन, शुक्रबार शपथपछि उनले भने, जथाभावी दिसापिसाब गर्दा बस्ती फोहोर हुने भएकाले पहिलो प्राथमिकता वडाका घरघरमा शौचालय बनाउनु हुने छ । बस्तीको बाटो पक्की बनाउने उनको दोस्रो प्राथमिकता छ । योजना धेरै छन्, पाँच वर्षमा विस्तारै गरूँला तर शौचालय निर्माण नगरी अन्य कुनैमा हात हाल्दिनँ, बहादुरले भने । ०६८ को जनगणनाअनुसार सप्तरी, सिरहा, धनुषा र मोरङमा मुख्य बसोबास रहेका मुसहरको कुल संख्या २ लाख ३४ हजार ४ सय ९० छ ।"
भत्तासँगै स्वास्थ्य परीक्षण,"नवलपरासी (कास) सुनवल नगरपालिका२ का यमनारायण शर्मा वृद्धभत्ता लिन वडा कार्यालय पुग्दा स्वास्थ्यकर्मीले उनको स्वास्थ्य अवस्थाबारे सोधखोज गरे । परीक्षण गरेर औषधिसमेत दिए । दसैंका बेला खानपिनमा सावधानी अपनाउन र आराम गर्न सुझाए ।स्वास्थ्य जाँच पूरा गरेपछि मात्र कर्मचारीले भत्ताबापतको रकम हातमा राखिदिए । नगरपालिकाले सामाजिक सुरक्षा भत्ता बुझ्ने वृद्धवृद्धाका लागि पहिलो पटक नि:शुल्क स्वास्थ्य परीक्षण सेवा सुरु गरेको हो । भत्ता लिन आउँदा स्वास्थ्य परीक्षण गरेर नि:शुल्क औषधि पाउँदा जेष्ठ नागरिक खुसी छन् । रकम त ढिलोचाँडो सधैं पाइन्थ्यो, नगरपालिका आफंैले बूढाबूढीलाई माया गरेर घरका सदस्यले जस्तै जाँच गरी औषधि दिँदा खुसी लाग्यो, शर्माले भने, अहिलेका पुस्ताले ज्येष्ठ नागरिकलाई सम्मान गरे भावी सन्ततिले समेत सिको गर्नेछन् ।केन्द्रबाट ढिलोगरी अख्तियारी आए पनि दसंैको मुखमा भत्ताले सामान्य पर्व खर्च धान्ने भएकाले हतारहतार वितरण गरिएको नगरपालिकाले जनायो । जिल्लाका अन्य स्थानीय तहमा सामाजिक सुरक्षा भत्ता वितरण गरिएको छैन । हुनेखाने परिवारलाई भत्ताले केही अर्थ नराखे पनि गरिब विपन्न परिवारका लागि चार महिनाको सुरक्षा भत्ताले ठूलो अर्थ राख्छ, सुनवल नगरपालिकाका मेयर भीमबहादुर थापाले भने ।"
चिकित्सक आन्दोलित,हेटौंडा (कास) उपचारका क्रममा मृत्यु भए चिकित्सकलाई क्षतिपूर्ति भराउने मन्त्रिपरिषद्को निर्णयविरुद्ध यहाँका सबै अस्पतालका चिकित्सकले शुक्रबार बहिरंग सेवा (ओपीडी) बन्द गरेका छन् ।नेपाल मेडिकल एसोसिएसन (एनएमए) र स्वास्थ्य मन्त्रालयबीचको वार्ता बिहीबार अबेर रातिसम्म पनि निष्कर्षबिहीन भएपछि शुक्रबारदेखि देशभरका अस्पतालको सेवा प्रभावित भएको हो । सोमबारको मन्त्रिपरिषद् बैठकले चिकित्सकको लापरबाहीले कुनै बिरामीको मृत्यु भए उक्त क्षतिपूर्ति चिकित्सकबाटै भराउने गरी कानुन बनाउनका लागि स्वास्थ्य मन्त्रालयलाई निर्देशन दिएसँगै चिकित्सकले ७२ घण्टे अल्टिमेटम दिँदै उक्त निर्णय फिर्ता नभए आन्दोलन गर्ने चेतावनी दिएका थिए । अल्टिमेटम दिएको समयसम्म सरकारले उक्त निर्णय फिर्ता नलिएकाले अस्पतालका चिकित्सकले बहिरंग सेवा बन्द गरेका हुन् । यहाँका सरकारी अस्पतालदेखि निजी क्षेत्रबाट सञ्चालित अस्पतालका चिकित्सक शुक्रबार बिहान हेटौंडा अस्पतालमा भेला भई विरोधका कार्यक्रमबारे आपसमा अन्तरक्रिया गरेका थिए । हेटौंडा अस्पतालका डा कमल दवाडीले कुनै पनि चिकित्सकले उपचारका क्रममा बिरामीको मृत्यु होस् भनेर नचाहेको बताए । चुरेहिल अस्पतालका प्रमुख डा सुन्दर श्रेष्ठले सरकारको निर्णय चिकित्सकका लागि मात्रै नभई सर्वसाधारणका लागि पनि दुर्भाग्यपूर्ण भएको तर्क गरे ।
नेपालीलाई दुव्र्यवहार गरे कारबाही,"नानपारा (भारत) दसंै, तिहारलाई मध्यनजर राख्दै सीमावर्ती क्षेत्रमा भारतबाट घर फर्कनेमाथि सुरक्षाकर्मीले दुव्र्यवहार गरे कडा कारबाही गरिने भारतीय सुरक्षा अधिकारीले बताएका छन् । हरेक वर्ष चाडबाडको समयमा भारतीय सुरक्षाकर्मीले नेपालीमाथि गरिने दुव्र्यवहार, लुटपाटजस्ता काम भइरहेको प्रति नेपाली अधिकारीले कुरा उठाएपछि भारतीय अधिकारीले यस्तो प्रतिबद्धता जनाएका हुन् ।शुक्रबार भारत उत्तरप्रदेशको बहराइच जिल्ला नानापारास्थित ५९ एसएसबीको बाहिनीको सभाकक्षमा भएको बैठकमा भारतीय अधिकारीले त्यस्ता गतिविधि नहुने प्रतिबद्धता जनाएका हुन् । भारतीय सीमामा लुटिने, सुरक्षाकर्मीले विभिन्न बहाना बनाई दु:ख दिने घटनाप्रति गम्भीर भएको बहराइचका डीएम अमरदीप सिंहले जानकारी दिए । यस्ता घटना हुँदैनन्, उनले कान्तिपुरसित भने, कुनै प्रहरीले दुव्र्यवहार गरे कडा कारबाही हुनेछ । सीमामा लागूऔषधको कारोबारी बढ्दै गएपछि दुवै मुलुकका सुरक्षा अधिकारीले त्यस्ता गतिविधि पहिचान गरी नियन्त्रण गर्न सहमति जनाएका छन् । भारतीय अधिकारीले जाली नोट र सीमामा आतंक फैलाउने कार्यप्रति नेपाली अधिकारीको ध्यानाकर्षण गराएका थिए । बहराइचका एसपी जुगल किशोरले प्रहरीले सीमामा अवैध रूपमा नेपालीसँग रकम असुलेको जानकारी पाएलगत्तै कारबाही गर्ने प्रतिबद्धता जनाए । नेपालभारतबीचको सम्बन्धमा असर पार्ने कुनै पनि गतिविधि स्वीकार्य छैन, उनले भने, चाडपर्व मात्र होइन अरू समयमा पनि भारतीय प्रहरीबाट हुने दुव्र्यवहार रोक्न कडाइका साथ प्रस्तुत हुन्छौं ।नेपालभारत सीमावर्ती सुरक्षा अधिकारीको बैठकले सीमामा भारतीय सुरक्षाकर्मीबाट हुने दुव्र्यवहार, मानव तस्करी, लागूऔषध ओसारपसार लगायत गतिविधि र जाली नोटको कारोबार रोक्न कडा निगरानी गर्न दुवै मुलुकका समकक्षीबीच सहमति भएको बर्दियाका प्रमुख जिल्ला अधिकारी नारायण भट्टराईले बताए । भारतीय अधिकारीले तस्करका कारण भारतीय वन मासिँदै गएकाले यसलाई नियन्त्रण गर्न नेपाली सुरक्षा अधिकारीको सहयोग माग गरेका थिए ।"
बाढीपीडितद्वारा क्षतिपूर्ति माग,"नवलपरासी (कास) सुस्ताका २ सय ६५ बाढीपीडित परिवारले स्थानीय प्रशासनसमक्ष क्षतिपूर्ति माग गरेका छन् । दुई साताअघि नारायणीमा आएको बाढीबाट सबै घर डुबानमा परेका थिए । घरमा ७ फिटसम्म पानी पसेको थियो ।बस्ती डुबेकाले अन्न खानै नहुने गरी कुहिएको छ । चाड केले मनाउने हो, घरमा अन्न छैन, सुस्ता बचाऊ आन्दोलनका अगुवा गोपाल गुरुङले भने, बाढी नियन्त्रणको काम नगरेको सरकारले अन्नपात किन्न सहयोग गर्ला कि भनेर पीडित सबैले क्षतिपूर्तिको माग गर्दै स्थानीय प्रहरी कार्यालयमार्फत जिल्ला प्रशासनमा निवेदन दर्ता गराएका छौं ।प्रशासनले सहयोग गर्छ भन्ने सुनेर निवेदन दर्ता गराएको उनले बताए । निवेदन जिल्ला प्रहरीमार्फत प्रशासनमा राहतका लागि पठाएको सुस्ता प्रहरी चौकीका इन्चार्ज असई कृष्णहरि विकले बताए । प्रमुख जिल्ला अधिकारी उदयबहादुर रानाले पीडितमध्ये २२ परिवारलाई जस्तापाता उपलब्ध गराएको र पीडितलाई विभिन्न संघसंस्थाले खाद्यान्नलगायत सहयोग गरिरहेको जनाए । सुस्तामा नारायणीको बाढी नियन्त्रणका लागि दीर्घकालीन योजनाका लागि जलस्रोत मन्त्रालयमा जानकारी पठाएको उनले दाबी गरे ।"
स्वास्थ्य उपकरण प्रदान,"जाजरकोट (कास) नेपाल रेडक्रस सोसाइटी जिल्ला शाखाले स्वास्थ्य संस्थालाई विभिन्न उपकरण उपलब्ध गराएको छ । रेडक्रसले जिल्ला जनस्वास्थ्य कार्यालयमार्फत स्वास्थ्यचौकी तथा गाउँघर क्लिनिकलाई उपकरण तथा औजार उपलब्ध गराएको हो । स्विस रेडक्रसको सहयोगमा जिल्ला रेडक्रसले स्वास्थ्य सेवाको गुणस्तर वृद्धि गर्न औजार उपलब्ध गराएको हो । फोरसेफ, सिजर, स्ट्ेरचर, बीपी सेट, ओपीडी बेड तथा टेबुल, पीचसी बक्स, दराज, टर्च, थर्मोमिटर, अरी टाइमर, आईभी स्ट्यान्डरलगायत दुई दर्जन औजार तथा उपकरण उपलब्ध गराएको सिनियर हेल्थ अफिसर अञ्जु गौतमले बताइन् । स्वास्थ्य प्रवद्र्धनका लागि सामुदायिक सशक्तीकरण कार्यक्रमअन्र्तगत अर्छानी, लहँ र पैंकका स्वास्थ्यसंस्थालाई सामग्री उपलब्ध गराएको गौतमको भनाइ छ ।"
दृष्टिविहीनको उज्यालो बजार,"विभिन्न संघसस्था र मनकारी व्यक्तिसँग समन्वय गरी आवश्यक सहयोग जुटाइनेछ । परनिर्भरता तथा विपन्नताको कारण अममानितसमेत भएर बाँच्नुपरेको यथार्थलाई मध्यनजर राख्दै केही पोखरेली उद्यमी, व्यवसायी र समाजसेवीको अग्रसरतामा उज्यालो प्रतिष्ठान स्थापना गरी बजार सञ्चालनमा ल्याइएको हो । यस्तो महान् काममा सबै पक्षबाट आवश्यक सहयोगको अपेक्षा छ, बजारका प्रचार संयोजक (दृष्टिविहीन) श्रीकान्त सापकोटाले भने । व्यवसाय सञ्चालनका लागि दृष्टिविहीन व्यवसायीले सुरुमा २५ हजार रुपैयाँ लगानी गर्नुपर्ने र केही रकम अनुदान तथा निश्चित समयका लागि निब्र्याज दिइनेछ । उक्त रकम व्यवसायीले संस्थालाई फिर्ता गर्नुपर्ने हुन्छ भने नाफा व्यवसायीले नै राख्न पाउँछन् । शर्माले एउटा बाटो मात्र देखाउने काम भएको र यो सफल भए अरू दृष्टिविहीनलाई पनि सहरका अन्य स्थानमा व्यवसायमा सहयोग गरिने बताइन् । कास्कीमा दृष्टिविहीनको संख्या १ हजार ४ सय ४५ जना छ । उज्यालो बजारमा पहिलो चरणमा २१ जनाबाट व्यवसाय सुरु गरिएको हो ।"
होटल क्लिनरबाट अर्बपति,"कोही व्यक्ति अर्बौंका मालिक भएर पनि सडकमा पुगेका छन् । कोही शून्यबाट उक्लेर अर्बपति बनेका छन् । कोही अर्बपति बन्न पैतृक सम्पत्ति वा पारिवारिक सहयोग आदि आवश्यक मान्छन् । व्यक्तिमा इच्छाशक्ति र लगनशीलता भए यी सबै कुरा गौण हुन पुग्छन् ।भारतीय मूलका मिकी जगतियानी गरिबीको अँध्यारो गल्लीबाट निस्केर अर्बपति बनेका छन् । उनको सफलताको कथा प्रेरणादायी र अतुलनीय छ । फोब्र्स पत्रिकाको पछिल्लो रिपोर्टअनुसार उनको सम्पत्ति ४ अर्ब २० करोड डलर छ । उनी आप्रवासी भारतीय थिए । उनको परिवार भारतबाट कुबेत आएको थियो । मिकीका पिताले शिक्षाको महत्त्व बुझेका थिए । उनले कुनै तरिकाले रकम जम्मा गरेर मिकीलाई कमर्स स्कुलमा भर्ना गरिदिएका थिए । मिकीचाहिँ विद्यालयले लिने कुनै परीक्षामा सहभागी भएनन् । परीक्षामा सहभागी नभएपछि उनलाई विद्यालयले निष्कासन गरिदियो । मिकीका पिताले भनेका थिए, मेरो अवसानपछि मिकीले कसरी पेट भर्ला ? पेट भर्न उसले के गर्ला ? मैले अनुमान गर्न पनि सक्दिनँ । उनका पिताको यो चिन्ताको कारण पर्याप्त थियो । सन्तानले शिक्षामा प्रगति गर्न सकेको नदेख्दा पिताबाट यस्तै चिन्ता प्रकट हुन्छ । उनी २१ वर्षको हुँदा उनीबाहेक परिवारमा कोही जीवित थिएन । उनका भाइ ल्युकिमिया रोग लागेर संसारबाटै बिदा भए । भाइको मृत्युले उनमा गहिरो असर पार्यो । उनका मातापिताले पनि चाँडै नै संसार छोडे । पहिले मिकी भारत आउन चाहन्थे तर मातापिता र भाइ बहराइनमा बिलाएपछि उनको सपना आफैं हरायो । उनी गरिबीबाट आत्तिएनन् बरु सफलताको खोजीमा लागिपरे । यही खोजीले उनलाई सफलताको उनलाई शिखरमै पुर्यायो । मिकीले २० वर्षको उमेरमै जीविका चलाउन धेरै संघर्ष गरेका थिए । ब्ुलम वर्गका अनुसार उनले बहराइनमा होटलका कोठा सफाइको काम गरे । फोब्र्सका अनुसार उनले लन्डनमा टयाक्सी पनि चलाए । त्यसपछि उनी बहराइन हुँदै कुबेत फर्के । त्यहाँ पनि उनको अवस्थामा कुनै सुधार आएन । उनले बहराइनमै व्यावसायिक संघर्ष गर्ने अठोट गरे । ६ हजार डलरको लगानीमा उनले बेबी सप खोले । त्यसमा नयाँ डिजाइनका कपडा र अरू सामग्री थिए । त्यही बेबी सपबाट माथि जाँदै दुबईको रिटेल चेन ल्यान्डमार्कसम्म उनी पुगेका छन् । मिकीको यस कम्पनीमा हजारौं एसियाली आप्रवासीलाई जागिर दिइयो । हाल उक्त ल्यान्डमार्क कम्पनीका खाडीका देशहरू, भारत, पाकिस्तान, चीन तथा स्पेनमा ६ हजार स्टोरहरू छन् । मिकी सादा जीवन रुचाउँछन् । उनको एउटा मात्र कार छ । उनी श्रीमतीसहित दुबईमा बस्छन् । मिकीले प्रेरणादायी चलचित्र हेर्छन् । उनी भन्छन्, म गान्धीजीको जस्तो जीवन बाँच्न चाहन्छु । म भुइँमै सुत्छु । मिकी भारतमा धनी र गरिबबीच ठूलो खाडल भएको बताउँछन् । मैले मुम्बई जाँदा देखें, त्यहाँका बालबालिका एक छाक मात्र खाएर ११ घण्टा पसिना बगाउँछन्, ब्ुलमबर्गमा उल्लेखित उनको भनाइलाई नवभारत टाइम्सले उल्लेख गरेको छ, मैले त्यहाँको गरिबीको कारण बुझ्न चाहें, यो के हुँदै छ र यसको निदान के छ ?(एजेन्सीको सहयोगमा)"
बजारको मुख्य समस्या राजस्व छली,"काठमाडौं आपूर्तिमन्त्री शिवकुमार मण्डलले बजारको मूल्य समस्या राजस्व छली भएको बताएका छन् । ग्यास बिक्रेता महासंघले आयोजना गरेको कार्याक्रममा उनले राजस्व छली हुँदा राज्य प्रणाली कमजोर बन्दै गएको बताए । वार्षिक ५ सय करोडको बिस्कुट आयात हुन्छ । तर, कसले आयात गरिरहेको छ । त्यसको तथ्यांक भन्सारमा छैन, उनले भने, बिस्कुटमा मूल्य, म्याद नाघ्ने मिति पनि उल्लेख छैन । व्यवसायीले आफ्नो दायित्व पूरा गर्नुपर्छ । कर छली र दुई नम्बरी गर्न सहयोग गर्नेलाई कानुनी दायरामा ल्याउनुपर्ने बताए । उपभोक्ताहरू सुरक्षित छैनन् । राज्यलाई गलत दिशामा हिँडाउनलाई मौसमी व्यवसायीहरू हाबी भएका छन्, उनले भने । कर छलीको हकमा राजस्व र भन्सार विभागबाट पनि अनियमितता भएको उनले बताए । सबै क्षेत्रमा भद्रगोल छ । बिलबीजक हेर्ने दायित्व राजस्वको हो । भन्सारको हो, मन्त्री मण्डलले भने, तर, बजारमा अनुगमन हुँदैन । सबै निकायले आफ्नो जिम्मेवारी र कर्तव्य पूरा गर्नुपर्ने बताए । आपूर्तिले दरबारमार्गमा रहेका लत्ताकपडा व्यवसायमा छापा मारेपछि बल्ल अन्य निकाय तातेको उनले दाबी गरे । त्योभन्दा पहिला अनुगमन थिएन, उनले भने, अहिले सबै निकायले अनुगमन तीव्र बनाएका छन् । यो सकारात्मक छ । न्यून बीजकीकण भएको गुनासो बढेपछि आन्तरिक राजस्व विभागले अनुगमन तीव्र बनाएको छ । विभागले एक सातााको अवधिमा ५ सयभन्दा बढी फर्मलाई कारबाहीको दायरामा ल्याएको जनाएको छ । मन्त्री मण्डलले उपभोक्ता ठगी गर्ने व्यवसायीलाई कानुनी कठघरामा ल्याउने उनले दाबी गरे । व्यवसायीहरूलाई इमान्दार भएर काम गर्न उनले आग्रह गरे । उनले रातोनीलो सिलिन्डर लागू गर्न आवश्यक गृहकार्य अघि बढाएको बताए । नेपाली नम्बर प्लेटका बुलेट सञ्चालन गर्ने विषयमा पनि नेपाली राजदूत दीपकुमार उपाध्यायसहितको टोलीसँग छलफल भएको बताए ।एलपी ग्यास उद्योग संघका अध्यक्ष गोकुल भण्डारीले प्रत्येक २ वर्षमा वैज्ञानिक आधारमा कमिसन वृद्धि हुने संयन्त्रको विकास गरिनुपर्ने बताए । उनले रातो र नीलो सिलिन्डरमा अनुदान नाम मात्रकै भएको बताए । अनुदान दुर्गम क्षेत्रमा आवश्यक भएको उनले बताए । बेला बखतमा दुई रङको सिलिन्डर उठ्छ, अनुदानको कुरा उठ्छ, उनले भने, तर, उपत्यकाको हकमा जायज छैन । अनुदान दुगर्ममा दिनुपर्छ । नेपाली ग्यास बुलेटका लागि निगममा मात्रै १ करोड ६० लाख रुपैयाँ शुल्क तिरेकाले छिटोभन्दा छिटो सञ्चालनको वातावरण बनाइदिन आग्रह गरे । महासंघ अध्यक्ष ज्ञानेश्वर अर्यालले ग्यास बिक्रेता र उद्योगको समस्याहरू समाधान गर्न मन्त्रालयलाई आग्रह गरे । उनले वैज्ञानिधक आधारमा ग्यास मूल्यको कमिसन बढाउनुपर्ने बताए । ग्यासको बिक्री मूल्यको ५ प्रतिशत कमिसन वृद्धि नहुँदा देशभरका बिक्रेता पलायनको बाटो खोज्न बाध्य भएको महासंघले जनाएको छ । व्यवसायीका अनुसार चितवन, नवलपरासी, रूपन्देहीलगायत क्षेत्रमा एपची ग्यासमा समस्या देखिएको छ । एचपी ग्यासले करिब ७ महिनादेखि पूर्ण रूपमा ग्यास उपलब्ध गराउन सकेको छैन । उपभोक्ताहरू अन्य कम्पनीको सिलिन्डर खरिद गर्न बाध्य भएकाले सिलिन्डरको धरौटी रकम तत्काल फिर्ता गर्नुपर्ने बिक्रेताहरूको माग छ । एपचीका ग्राहकले करिब ७ महिनादेखि ग्यास पाएका छैनन् । डिपोहरू बन्द भएको अवस्थामा छन्, अध्यक्ष अर्यालले भने, यस्तो अवस्थामा डिपोहरू कसरी सञ्चालन गर्न सकिन्छ । राज्यले धरौटी रकम फिर्ताको व्यवस्था गरिदिनु पर्छ ।"
घरबाटै बिक्न थाले खसीबोका,"दाङ,दसैं आएपछि धेरैजसो खसीबोकाको जोहो गर्ने तयारीमा छन् । खसीबोका पाल्ने किसानहरू भने बिक्री कसरी गर्ने भन्ने ध्याउन्नमा छन् । कोही खसीबोका लिएर बेच्न हिँडिरहेका छन् त कोही ग्राहक खोज्न लागिपरेका छन् । देउखुरीका महिलाहरूले भने सहकारीमार्फत किसानका खसीबोका घरबाटै खरिद गरिदिन थालेका छन् ।यसबाट किसानलाई खसीबोकाका ग्राहक खोज्नुपर्ने समस्या टरेको छ । लमही नगरपालिका ९ तेलियाका गणेश कुमालले महिला सहकारीलाई एकसाथ घरबाट पाँचवटा खसी बिक्री गरे ।पहिले घुमीघुमी एकमुष्ट मूल्य गरेर खसीबोका बिक्री गरिरहेका कुमालले यसपटक तौलेर नै बिक्री गरे । तौल नलिएर बिक्री हुँदा नाफाघाटाको खासै हिसाब हुँदैनथ्यो । कहिलेकाहीँ घाटा पनि हुन्थ्यो, उनले भने, यसपटक तौल लिएर हिसाब गरेर नै बिक्री गर्दा कोही पनि नठगिने अवस्था भयो ।दसैं नजिकिँदै गर्दा सहकारी संस्थाले घरबाटै खसीबोका खरिद गरिदिन थालेपछि किसानहरूलाई सजिलो भएको छ । घुमन्ते व्यापारीबाट ठगिँदै आएका किसानहरू हाल मिहिनेतको उचित मूल्य पाइरहेका छन् । हालसम्म गाउँबाट खरिद गरेका १ सय ६० खसीबोका नेपाल खाद्य संस्थान तुलसीपुरलाई बिक्री गरिसकेको कर्मठ सामाजिक उद्यमी महिला सहकारी संस्था रिहारकी अध्यक्ष देविमाया थापाले बताइन् । खसीबोका सजिलै बिक्री हुने भएपछि बाख्रापालनमा किसानहरू आकर्षित भएका छन्, उनले भनिन्, हामीले बाख्रापालनलाई व्यावसायिक बनाउन प्रोत्साहन गरिरहेका छौं ।सहकारीले किसानहरूबाट १७ लाख ५२ हजार रुपैयाँको खसीबोका खरिद गरेको थापाले जानकारी दिइन् । चाडपर्वमा भारतबाट खसी, बोका आयात गर्ने प्रचलन छ । भारतबाट खसीबोकाको आयात रोकी देउखुरीलाई मासुमा आत्मनिर्भर गराउन महिला सहकारी लागिपरेको थापाले बताइन् । अधिकांश महिलाले बाख्रापालन व्यवसाय गरिरहेका छन् । हालसम्म घरमा काटी खाने मात्रै भएको थियो, उनले भनिन्, अब बिक्री गरेर महिलाहरू व्यावसायिक भएका छन् । महिलाको आयस्रोत बढाउन र उनीहरूलाई आत्मनिर्भर गराउन सहकारीमार्फत खसीबोका खरिदबिक्रीमा जोड दिएको उनले सुनाइन् । सतबरियाका दिपन र कर्मठ सहकारी तथा सोनपुरका नीलकमल र समुन्नति महिला सहकारीले दसैंलाई लक्षित गरी खसीबोका खरिद बिक्री गरिरहेका छन् । चार सहकारीमा ३ हजार ५ सय महिला सदस्य छन् ।"
बेच्न दसैं पर्खन्छन् किसान,"प्यूठान स्वर्गद्वारी नगरपालिका ८ धनचौरका इमानसिंह सापकोटाले तीनवटा खसी बिक्री गरे । अझै ९ वटा खसी बाँकी छन् । दसंैको समयमा राम्रो दाम पार्ने योजनामा छन्, उनी । हिजोआज दिनहुँ जिल्लाका व्यापारी केन्द्र बिजुवार, बाग्दुलाबाट ग्राहक घुमिरहेका छन् । भनेको रकम ग्राहकले नदिएकाले सबै खसी बिक्री नगरेको उनको भनाइ छ । गाउँमा ५ सय रुपैयाँ किलोको अनुमानमा खसीको मूल्य हुन्छ, सापकोटाले भने, दसैं आउन अझै केही दिन बाँकी छ । उनले ११ देखि २० हजार रुपैयाँसम्म पर्ने खसी आफूसँग रहेको बताए । उनले खसी दसैं तिहारको सिजनमा मात्र बेच्ने गरेको सुनाए । आफूले मात्र नभएर यहाँका किसानले पनि राम्रो मूल्य पाउनका लागि दसैं तिहारलाई कुरेर बस्ने गरेको उनले सुनाए । गत वर्ष दसैंमा दुई लाखको खसी बिक्री गरेको थिएँ, सापकोटाले भने, यसपालि ३ वटाबाट झन्डै ५० हजार रुपैयाँ हात पारें । गत वर्षभन्दा धेरै दाम पर्ने खसी छन् । उनले १२१५ वटा स्थानीय जातका बाख्रा पाल्दै आएका छन् । सबै बाख्राले दुईदुईवटा पाठापाठी जन्माउने गर्नाले राम्रो आम्दानी भएको बताए । स्थानीय खरी जातका बाख्रामा उन्नत बोयर बोका क्रस गराउँदा पाठाहरू धेरै राम्रा हुन थालेको उनले अनुभव सुनाए । उनले धनचौरमा आफू मात्र नभएर धेरैले खसी बाख्राबाट राम्रो आम्दानी गरेको सुनाए । पछिल्लो समय बर्जिबाङ, बेल्बास क्षेत्रका किसानले बाख्रा पालनबाट राम्रो आम्दानी लिन थालेको जिल्ला पशुसेवा कार्यालय प्यूठानका प्रमुख डा शरणकुरमार पाण्डेयले बताए । बाख्राको नश्ल सुधारका लागि उन्नत बीउ बोका, पोसिलो घाँसको बीउ, खोर सुधारलगायतमा किसानलाई सहयोग बढाउँदै गएकाले व्यासायिक किसान बढ्दै गएको पाण्डेयले बताए । जिल्लालाई लगभग पुग्ने मासु उत्पादन हुन थालेको छ, पाण्डेयले भने, विभिन्न क्षेत्रबाट पशुपालनमा अनुदान बढ्दै जाँदा किसान पनि बढेका छन् । यो राम्रो संकेत हो ।"
अनुगमनको विरोधमा व्यापारी,"व्यवसायीले काठमाडौंका होलसेलले नै अन्डरबिलिङ गर्ने गरेको आरोप लगाए । उनीहरूले भन्सारको दररेट कम भएका कारण वास्तविक मूल्य एकातिर र बिलको मूल्य फरक हुने गरेको बताए । भन्सारको दररेट नै कमको छ, नेपाल उद्योग वाणिज्य महासंघ प्रदेश ७ का उपाध्यक्ष कृष्णप्रसाद पाठकले भने, त्यही दरका आधारमा बिल काटिन्छ । व्यवसायीको विरोधपछि कञ्चनपुर उद्योग वाणिज्य संघमा आयोजित छलफलमा अधिकांश व्यवसायीले काठमाडौंकै व्यवसायीबाट अन्डरविलिङको समस्या रहेको बताएका थिए । तर, आपूर्ति राज्यमन्त्री विकले व्यवसायीले राज्य र उपभोक्तालाई ठगेर अन्डरबिलिङ गरिरहेकाले उनीहरूलाई नछाडिने बताए । यो समस्या व्यवसायीको हो, आफूले तिरेको मूल्यको बिल लिन सक्नुपर्छ, उनले भने, यसरी राज्य र उपभोक्तालाई ठग्न पाइँदैन । अनुगमन टोलीले शुक्रबार पनि महेन्द्रनगर बजार क्षेत्रमा अनुगमन गरेको छ । एक पसलमा सिल लगाउनुका साथै थुप्रै अखाद्य वस्तु नष्ट गरिएको अपूर्ति मन्त्रालयको अनुगमन शाखाका अधिकृत गोविन्दप्रसाद लुइँटेलले बताए । एउटा पसलमा आधाभन्दा बढी सामान म्याद नाघेको भेटिएपछि सिल गरियो, उनले भने, पेटीहरूमा समेत आधा राम्रो र आधा म्याद नाघेकै सामान भेटियो ।बिहीबार पनि महेन्द्रनगर बजार क्षेत्रबाट ५० हजारभन्दा बढीको अखाद्य वस्तु बरामद गरिएको थियो । यसैगरी नाप तौल विभागबाट प्रामाणीकरण नगरिएका केही ढक तराजुसमेत बरामद गरिएको लुइँटेलले बताए । टोलीले औषधि, किराना, फेन्सी, गहना, हार्डवेयर, पेट्रोल पम्प र जिन्सी पसलमा अनुगमन गरेको छ ।"
गाडी सोरुममा अनुगमन,"काठमाडौ (कास) आपूर्ति व्यवस्थापन तथा उपभोक्ताहित संरक्षण विभागले नक्सालमा रहेको हुन्डाई सोरुममा अनुगमन गरेको छ । विभागका अनुगमन शाखा निर्देशक लक्ष्मण श्रेष्ठका अनुसार उजुरीको आधारमा अनुगमन गरिएको हो । उच्च मुनाफा लिई बिक्री गरेको आपूर्ति मन्त्रालय र विभागमा उजुरी परेको थियो, उनले भने, सोही आधारमा अनुगमन गरेका छौं । अनुगमन टोली संयोजक एवं शाखा अधिकृत लोकबहादुर कार्कीका अनुसार थप अनुसन्धानका लागि कागजात विभागमा ल्याइएको छ । यसअघि उजुरीको आधारमा आपूर्ति राज्यमन्त्री कर्ण विकको नेतृत्वमा पुलचोकस्थित मारुती सुजुकी सोरुमा पनि अनुगमन भएको थियो । मन्त्रालयका शाखा अधिकृत गोविन्द लुइँटेलका अनुसार सुजुकी सोरुमबाट ६ महिनाको बिलबीजकहरू मगाएर अनुसान्धान सुरु गरिएको छ ।"
पर्यटकीय मार्गमा जोडिँदै रारा र ठाकुरद्वारा,मुगु जिल्लाको रारा र बर्दियाको ठाकुरद्वारा पर्यटकीय मार्गमा जोडिन थालेको छ । रारा घुम्न आउने पर्यटक ठाकुरद्वारा जाने र ठाकुरद्वारा आएकाहरू रारा पुग्ने गरेका हुन् । पर्यटकले गर्दा रारा र ठाकुरद्वाराको सम्बन्ध जोडिएको हो ।आन्तरिक तथा बाहय पर्यटकहरू ठाकुरद्वारा घुमेर त्यहाँबाट नेपालगन्ज हुँदै रारामा आएर दुईचार दिन घुमेर फर्किने गरेका छन् । सीधै रारामा आउने पर्यटकहरू जहाजबाट नेपालगन्ज झरेर ठाकुरद्वारा पुग्ने गरेका छन् । तराईको ठाकुरद्वारा र हिमालको रारा पर्यटकीय मार्गमा परिणत हुन थालेको पर्यटन व्यवसायीको भनाइ छ । रारा भ्रमणमा आउने पर्यटक ठाकुरद्वारा जाने गरेको रारा राष्ट्रिय निकुञ्जका अधिकृत लोकेन्द्र अधिकारीले बताए । कर्णाली राजमार्गको गमगढीनाग्मा सडक कालोपत्रे भएपछि रारा र ठाकुरद्वाराको सम्बन्ध अझ धेरै बढ्ने अनुमान गरिएको छ । अधिकांश आन्तरिक तथा बाहय पर्यटक राराबाट बर्दिया आउने गरेको ठाकुरद्वारास्थित राइनो लोडेजका कार्यकारी प्रबन्धक धर्मराज घिमिरेले जानकारी दिए ।
बेनीजोमसोम सडक अवरुद्ध,"म्याग्दीरुप्से छहराबाँदरजुँग खण्डको काप्रेभीरमा पहिरो झरेपछि बेनीजोमसोम सडकमा यातायात आवागमन बन्द भएको छ । झरी र पहिरो दुवै नरोकिएकाले सडक विभागले दुइटा डोजर लगाए पनि बुधबारदेखि आवागमन खुलाउन सकेको छैन ।सोह्रश्राद्धको अन्तिम दिन कागवेनीमा श्राद्ध गर्न गएकाहरू र मुस्ताङ भ्रमणबाट फर्केका मोटरसाइकल, निजी वा भाडाका सयौं सवारीसाधन मुस्ताङपट्टि रोकिएका छन् । यात्रु भने घाँसाबाट झोलुंगे तरेर पैहोथाप्ला, कोप्चेपानी हुँदै रुप्सेछहरासम्म दुई घण्टा वैकल्पिक बाटो हिँडेर वारपार गरिरहेका छन् । बाटो खुलाउन झरी र पहिरो दुवैले डिस्टर्ब गरेको छ, सडक विभागका स्थानीय सुपरभाइजर इन्द्रसिं शेरचनले भने, शुक्रबारदेखि सडकको बेस पनि झर्न थालेकाले थप समस्या भएको छ ।यसैबीच यातायात अवरुद्ध भएपछि मुस्ताङबाट फर्कने यात्रुसँग सवारीसाधनले मनपरी भाडा असुलिरहेका छन् । रुप्सेछहरादेखि बेनीसम्म ३ सय रुपैयाँको प्रचलित भाडादर भए पनि सवारीसाधनले प्रतियात्रु हजार रुपैयाँसम्म लिने गरेका छन् । सडकमा पहिरो झरेपछि यात्रुले उत्रिएर गाडी परिवर्तन गर्नुपर्ने बाध्यता छ ।बढी भाडा असुली गर्ने पृथ्वी राजमार्ग बस समितिका ५९९३ र ५९६१ नम्बरका बसको पहिचान गरी प्रहरी र ट्राफिकलाई जानकारी गराएका छौं, म्याग्दी बस तथा जिप व्यवसायी समितिका उपाध्यक्ष मोहन केसीले भने, बागलुङ, पर्वत र पोखराबाट आएका गाडीले मनपरी यात्रु ठगेका छन् । नियमनकारी निकाय छैन । प्रहरी चौकीलाई पत्र लेखेरै भाडादर र छड्के जाँचका लागि अनुरोध गरिएको उनले बताए । सवारीसाधन रोकिएकाले यात्रु मात्र समस्यामा परेका छैनन्, खाद्यान्न ढुवानी पनि रोकिएको छ । दसैंमा बजार पुर्याउन ठिक्क पारिएका स्याउको ढुवानी प्रभावित भएको छ । मुस्ताङी चेलुक च्याङ्ग्रा पनि पहिरोले थुनिएका छन् । मुस्ताङमा स्याउभन्दा बढी उत्पादन हुने गाजरको ढुवानी गर्ने सिजन पनि यही हो ।"
जीर्ण सडकले आउजाउमा कठिनाइ,"नुवाकोट (कास) वर्षात्ले अवरुद्ध ग्रामीण सडक सञ्चालन हुन सकेका छैनन् । कालोपत्रे भत्किएर जताततै गाडी गुड्नै नसक्ने गरी खाल्डा बनेका छन् । साँघुरो र घुम्ती सडकले त्यत्तिकै जोखिम बढाएको छ । समुन्द्रटारदेखि रावतबेंसी सडक ठाउँठाउँमा पहिरो गएपछि यातायात अवरुद्ध भएको छ । समुन्द्रटार, रामतीशिखरबेंसी खण्डमा जोखिम मोलेर यातायातका साधन गुडिरहेका छन् । पुरानो सदरमुकाम साततल्लेवागेश्वरी सडक पनि अवरुद्ध छ । वागेश्वरीलच्याङ सडक पहिरोले अवरुद्ध भएपछि सुधारका लागि स्काभेटर पठाइएको छ । यो लच्याङ हुँदै रसुवाको समरथली जोड्ने सडक हो । यहाँका स्थानीयवासी दसैंको सामग्री खरिद गर्न विदुर र त्रिशूली आउने गर्छन् ।सडक सुचारु नहुँदा व्यवसायीलाई सामान लैजान त्यतिकै समस्या छ । मनकामनासातदोबाटेसाल्मेभाल्चे सडक ठाउँठाउँमा खाल्डा परेको छ । ठेकेदारले काम छाडेपछि जबरजस्ती यातायात सञ्चालन गरिएको छ । भैरुमकोटदेउरालीमेघाङ सडक साँघुरो र हिलो भएकाले यातायात सञ्चालन हुन सकेको छैन । राजधानी जोड्ने तीन नाका सडकमा समस्याविदुरढिकुरेछहरेगुर्जेभञ्ज्याङ ४४ किमि, त्रिशूलीपीपलटारदेवीघाटगल्छीकाठमाडौं ७२ किमि र पीपलटारककनीबालाजु ६२ किमि सडक ठाउँठाउँमा भत्केकाले यात्रुले सास्ती खेप्नुपरेको छ । गुर्जे भञ्ज्याङमा कालोपत्रे उत्केर खाल्डा बनेपछि यात्रुले सवारी धकेल्ने र डोरीले तानेर यात्रा गर्न बाध्य छन् । उक्त खण्डको सडम त्यत्तिकै साँघुरो छ । देवीघाटगल्छी सडक बालुवा बोकेका ट्रिपरले जीर्ण बनाएको छ ।पुष्पलाल मध्यपहाडी लोकमार्गको खत्रीबेंसी, शिवालय, कुण्डला, कुखुरेको पुछारलगायत पाटीभञ्ज्याङसम्मको सडक यातायात सञ्चालन हुन नसक्ने गरी जीर्ण छ । पीलटारककनीपाँचमानेबालाजु जोड्ने पासाङ ल्हामु सडक विस्तारको काम भइरहेको छ । सडक किनारमा चट्टान र माटो कटिङ भइरहेकाले सडक हिलाम्य छ ।"
निर्वाचन प्रणाली बदल्नुपर्छ,"हेटौंडा (कास) माओवादी केन्द्रका अध्यक्ष पुष्पकमल दाहालले मुलुकको निर्वाचन प्रणाली बदल्नु पर्ने बताएका छन् ।वर्तमान निर्वाचन प्रणाली खर्चिलो भएको भन्दै सामान्य र मध्यम वर्गले चुनाव लड्न सक्ने अवस्था छैन, उनले भने, पुँजीपति वा दुई नम्बरीले मात्रै चुनाव लड्ने र लडाउने अवस्था रहेकाले यो प्रणाली बदल्नैपर्छ । पूर्ण समानुपातिक निर्वाचन प्रणाली र प्रत्यक्ष निर्वाचित कार्यकारी राष्ट्रपतिसहितको शासन हुनुपर्नेमा उनको जोड थियो ।सञ्चारकर्मीहरूसँग शुक्रबार कुरा गर्दै दाहालले आफ्नो प्रयासमा अहिले तराईमा असन्तुष्ट पक्षको सहभागितामा स्थानीय निर्वाचन सम्पन्न भएको भन्दै मधेसका जनताले मतदानमा देखाएको सहभागिताले आफूलाई गौरव महसुस भएको बताए । २ नम्बर प्रदेशको प्रारम्भिक रूपमा आएको निर्वाचनको परिणामले उत्साहित देखिएका अध्यक्ष दाहालले प्रदेश र संघीय निर्वाचनमा पनि माओवादीको उपस्थिति बलियो रहने बताए ।पार्टी फुटका कारण अहिले नै देशको पहिलो पार्टी बन्ने अवस्था नरहेको भन्दै दाहालले सञ्चारकर्मीसँग भने, आगामी चुनावमा पार्टी शक्तिशाली तेस्रो बन्नेछ । माओवादी केन्द्रको वरिपरि चौथो शक्ति आइनपुग्ने गरी तेस्रो हुने दाबी गर्दै भने, सरकार र राज्य सञ्चालमा माओवादी केन्द्रको भूमिका निर्णायक हुनेछ । सञ्चारकर्मीको जिज्ञासा मेटाउँदै दाहालले अहिले बनेको जम्बो मन्त्रिमण्डल राम्रो नभए पनि संक्रमणको अन्तिम चरणमा भएकाले यस्ता कुरा छोटो समय मात्र चल्ने बताए । पूर्णरूपमा संविधान कार्यान्वयन भएपछि यस्ता विसंगति हट्ने दाहालले दाबी गरे ।"
अनुगमन फितलो हुँदा उपभोक्ता ठगिँदै,"गुलरिया सदरमुकाम गुलरिया लगायतका व्यापारिक केन्द्रमा म्याद सकिएका सामान बिक्री भइरहेका छन् । बजार अनुगमन फितलो भएका कारण व्यापारीले उपभोक्तालाई दसैंको मुखमा म्याद गुज्रिएका सामान बेचेका छन् । सदरमुकाम आसपासका व्यापारिक केन्द्रमा मात्र प्रशासनले अनुगमन गर्ने गरेको छ ।स्थानीय प्रशासनले चाडपर्वका समय मात्र अनुगमन गर्ने भएकाले व्यवसायीले अन्य समयमा म्याद सकिएका खाद्यान्न तथा उपभोग्य सामग्री बेच्ने गरेका छन् । अनुगमन गर्न गएका जिल्ला प्रशासन कार्यालयका अधिकृत डुण्डीराज पोखरेलले म्याद सकिएका र लेबल नराखिएका सामान बरामद गरी नष्ट गरिएको बताए । म्याद नाघेका र लेबल नराखिएका तेल, पेयपदार्थ, दालमोठ, चियापत्ती, मसलालगायतका सामान बरामद गरिएको छ ।त्यस्तै एउटै सामानको मूल्य पसलपिच्छे फरक भएपछि उपभोक्ता ठगिएका छन् । व्यवसायीले अत्यावश्यक वस्तुको मूल्य मनपरी निर्धारण गर्दा पनि सम्बन्धित निकायको ध्यान नपुगेको स्थानीयको गुनासो छ । चाडपर्वको समय केही व्यवसायीले खाद्यान्न, तरकारी, फलफूललगायतका सामग्री महँगोमा बिक्री गर्दै आएका छन् । नेपालगन्ज र भारतबाट अवैध रूपमा भित्रिने उपभोग्य सामानमा जथाभावी मूल्य लिने गरेको उपभोक्ताको गुनासो छ । गुलरिया४ का नवीन खत्रीले अधिकांश पसलमा मूल्य सूची नहुँदा सामानको वास्तविक मूल्य थाहा पाउन नसकिएको जनाए । कतिपय पसलमा ड्राइ फुडको म्याद सकिए पनि बेचबिखन भइरहेको उनको भनाइ छ ।सदरमुकाम गुलरियामा समेत खाने तेलको मूल्य पसलपिच्छे फरक छ । तरकारी र मासुमा समेत व्यापारीको मनपरी बढ्दै गएको छ । बजारमा तयारी पोसाक र कपडाको मूल्य २० प्रतिशतले बढेको उपभोक्ताले बताएका छन् । बजारमा बासी मिठाइँको बिक्री बढेको छ । जिल्लाका ८० प्रतिशतभन्दा बढी पसलमा मूल्य सूची राखिएको छैन । प्रशासनले मूल्य सूची राख्न लगाए पनि व्यवसायीले खासै चासो देखाएका छैनन् । प्रमुख जिल्ला अधिकारी नारायणप्रसाद भट्टराईले अनुगमनलाई कडाइ गर्दै लगिने जानकारी दिए ।"
सुरक्षा प्रमुख एनजीओको भ्रमणमा,"गोरखा जिल्लाका सुरक्षा प्रमुखहरू गृहमन्त्रालयले गरेको परिपत्रको उल्लंघन गर्दै हेलिकप्टर चार्टर गरेर गैरसरकारी संस्थाको कार्यक्रममा सहभागी हुन शुक्रबार उत्तरी क्षेत्रको भ्रमणमा गएका छन् ।चीनको तिब्बतसँगको सिमानाको अवलोकन गर्ने भन्दै प्रमुख जिल्ला अधिकारी जितेन्द्र बस्नेत, प्रहरी उपरीक्षक प्रकाश अधिकारी र राष्ट्रिय अनुसन्धान प्रमुख रजिनी घिमिरे चुमनुव्री गाउँपालिकाको सामागाउँ पुगेका हुन् । उनीहरूलाई हेलिकप्टर चार्टर गर्न सीआरएसले पद्धति गैरसरकारी संस्थामार्फत २ लाखभन्दा बढी खर्च गरेको छ । प्रजिअलाई एनजीओआईएनजीओका कार्यक्रममा सहभागी नहुन गृहमन्त्रालयको निर्देशन गरेको छ । निर्वाचन आचारसंहितासमेत उल्लंघन गरेर उनीहरू तीनदिने भ्रमणमा निस्केका हुन् । सीआरएस यसअघिका प्रजिअ र केही कार्यालय प्रमुखलाई सुटुक्क विदेश भ्रमण लगेर विवादित बनेको थियो ।जिल्ला प्रशासन कार्यालय र जिल्ला प्रहरी कार्यालयले शुक्रबार बिहान सदरमुकाममा गरेको शान्ति सुरक्षा र सुशासन जनमैत्री प्रहरी र प्रशासन कार्यक्रमसमेत बीचैमा छाडेर सुरक्षा प्रमुखहरू एनजीओसँग हिँडेका हुन् । आतिथ्यता गरेका बस्नेत, अधिकारी र घिमिरे बीचैमा हिँडेपछि कार्यक्रम प्रभावित भएको थियो । आफ्नै कार्यक्रम र कार्यालयको कामको समेत बेवास्ता गर्दै उनीहरू गएको सुरक्षा निकायका अन्य कर्मचारीले गुनासो गरे । दसैंका बेला बजार अनुगमनदेखि शान्ति सुरक्षाका अन्य थुप्रै काम गर्नुपर्ने छ । तर, सरहरू जानुभयो, एक अधिकारीले भने । सुरक्षा प्रमुखहरू एनजीओको कार्यक्रममा सहभागी हुन गएको पद्धतिकी निर्देशक कमला लामिछानेले पुष्टि गरिन् । जीविकोपार्जन, सरसफाइलगायतका कार्यक्रम हेर्ने कार्यक्रम छ, उनले भनिन् । प्रजिअ बस्नेतले सीमा अवलोकनका लागि गएको दाबी गरे । मुख्य उद्देश्य सीमा अवलोकन हो, उनले भने, गइसकेपछि विकास निर्माणको काम पनि अनुगमन गर्छौं । भ्रमणलाई सकारात्मक रूपमा बुझिदिन उनले आग्रहसमेत गरे ।"
ब्लड बैंकको विकल्प सेना,रुकुम (कास) जिल्ला अस्पताल सल्लेमा रगत आवश्यक पर्ने बिरामीलाई यहाँका सेनाले सघाउँदै आएका छन् । ब्लड बैंक नहुँदा बिरामीको अवस्था हेरी देवीदल गणमा कार्यरत सेनाले रक्तदान गर्नुपर्ने अवस्था छ । २०७० जेठयता १ सय २५ सेनाका अधिकृत तथा जवानले रक्तदान गरेका छन् । यो अवधिमा जिल्ला अस्पतालमा रक्तदान गर्ने जम्मा १ सय ५९ छन् । सेनाबाहेक ३२ अन्य सर्वसाधारण तथा २ प्रहरी छन् ।
पाकिस्तान होइन टेररिस्तान : भारत,अब्बासीले अफगान युद्धको मुद्दा उठान गर्दै पाकिस्तान बलिको बोका हुन नचाहेको जनाए । उनले पाकिस्तानी जासुसी संयन्त्रको अफगानी विद्रोहीसँग साँठगाँठ रहेको भन्ने अमेरिकी आरोपको खण्डन गरे । भारतका अनुसार पाकिस्तानले ओसामा बिन लादेनलाई बचाउने र मुल्ला उमरलाई शरण दिने काम गरेको थियो । चरमपन्थीबाट पीडित भएको दाबी गर्ने पाकिस्तानको भूमि चरमपन्थको पर्यायवाची भइसकेको भारतको दाबी छ । उसका अनुसार टेररिस्तान बनिसकेको पाकिस्तानमा लगातार चरमपन्थीको उदय भइरहेको छ । संयुक्त राष्ट्रसंघद्वारा आतंककारी घोषित लस्करएतोयबाका प्रमुख मोहम्मद सइद पाकिस्तानी राजनीतिक दलको नेता भएको जनाउँदै भारतले चरमपन्थी नेतालाई शरण दिएको आरोप लगाएको छ । भारतले जम्मुकश्मीर भारतको अभिन्न अंग भएको जनाएको छ । अन्तर्राष्ट्रिय समुदायबाट सहयोगका रूपमा प्राप्त रकमबाट आफ्नो भूमिमा आतंकवादलाई संरक्षण गरेको नतिजा अहिले पाकिस्तान स्वयं भोगिरहेको भारतको भनाइ छ । पाकिस्तानले आतंकवादीलाई आफ्नो देशमा निर्बाध घुम्न दिएको जनाउँदै भारतमा मानव अधिकार रक्षाको कुरा गरेको जनाएको छ ।
ट्रम्पले चर्को मूल्य चुकाउने,"सोल (बीबीसी) उत्तर कोरियाली नेता किम जोङ उनले अमेरिकी राष्ट्रपति डोनाल्ड ट्रम्पलाई पागल को संज्ञा दिँदै उत्तर कोरियालाई ध्वस्त पार्ने चेतावनीको ट्रम्पले चर्को मूल्य चुकाउने बताए । दुर्लभ ठानिने व्यक्तिगत वक्तव्यमा किमले आफू परमाणु हतियार निर्माणको ठीक बाटोमा रहेकोमा विश्वस्त भएको जनाएका छन् ।उनले ट्रम्पले आफ्नो अस्तित्वलाई स्वीकार नगरेको तथा उत्तर कोरियाको विश्वभर बेइज्जत गरेको भन्दै चेतावनी दिएका हुन् । विज्ञहरूका अनुसार उत्तर कोरियाली नेताले पहिलोपटक अन्तर्राष्ट्रिय तहमा सम्बोधन गरेका हुन् । संयुक्त राष्ट्रसंघीय महासभामा मंगलबार बोल्दै ट्रम्पले अमेरिका र उसका मित्रशक्तिको रक्षा गर्न बाध्य भए उत्तर कोरियालाई पूर्णरूपमा ध्वस्त पार्ने चेतावनी दिएका थिए । उनले उत्तर कोरियामाथिको कारबाही सैन्यबाहेक अर्को नरहेको र यसबाट उक्त देश ध्वस्त हुने बताएका थिए । ट्रम्पले किमलाई इंगित गर्दै रकेट म्यान आत्महत्याको मिसनमा सक्रिय रहेको जनाएका थिए । उत्तर कोरियाली समाचार संस्था केसीएनएले सार्वजनिक गरेको विज्ञप्तिमा किमले उल्लेख गरेका छन्, ट्रम्पका भनाइले मलाई तर्साउनु वा परमाणु कार्यक्रम रोक्नुको साटो उक्त पथमा लागिरहन विश्वस्त पारेको छ । यसले के पुष्टि गर्छ भने, मैले रोजेको बाटो ठीक छ र म यसलाई निरन्तरता दिइरहनेछु । उत्तर कोरियाली विदेशमन्त्री री योङ होले ट्रम्पको राष्ट्रसंघको भाषणलाई भुक्ने कुकुरको आवाजको संज्ञा दिएका थिए ।अमेरिकाको बढ्दो चेतावनीको प्रतिक्रिया दिँदै उत्तर कोरियाले फेरि हाइड्रोजन बम परीक्षण गर्ने जनाएको छ । उत्तर कोरियाली विदेशमन्त्री री योङ होले अमेरिकी राष्ट्रपतिको धम्कीविरुद्ध प्रशान्त महासागरमा हाइड्रोजन बम परीक्षण गर्ने जनाएका हुन् । दक्षिण कोरियाली समाचार संस्थाका अनुसार रीले उक्त बम हालसम्मकै शक्तिशाली हुने जनाएका छन् । उनले भने, यद्यपि यसबारे सर्वोच्च नेता किम जोङ उनले निर्देशन दिएबमोजिम हुनेछ । न्युयोर्कमा शुक्रबार संवाददातासँग विदेशमन्त्री रीले परीक्षण गर्न लागेको क्षेप्यास्त्र हाइड्रोजन बम जडान गर्न मिल्ने हुने जनाए । उनको भने, अबको परीक्षण अहिलेसम्मकै शक्तिशाली हुनेछ । उक्त परीक्षण प्रशान्त क्षेत्रलाई लक्षित गरेर गरिनेछ । उत्तर कोरियाका नेता किम जोङ उनले परमाणु गतमहिना परमाणु हतियार निर्माण केन्द्रको भ्रमण गरेका तस्बिर उत्तर कोरियाली समाचार संस्था केसीएनएले सार्वजनिक गरेको थियो । उत्तर कोरियाले यही सेप्टेम्बर ३ मा पनि हाइड्रोजन बम परीक्षण गरेको थियो । अमेरिकी राष्ट्रपति डोनाल्ड ट्रम्पले उत्तर कोरियाका कम्पनी र नागरिकविरुद्ध थप प्रतिबन्ध घोषणा गरेका छन् । उनले शुक्रबार हस्ताक्षर गरेको कार्यकारी आदेशले अमेरिकी अर्थ मन्त्रालयलाई प्योङयाङसँग कारोबार गर्ने विदेशी बैंकविरुद्ध प्रतिबन्ध लगाउने अधिकार दिएको छ । ट्रम्पले उत्तर कोरियासँग कारोबार नगर्न केन्द्रीय बैंकले देशभित्रका आर्थिक संस्थालाई आदेश दिएकोमा चीनको प्रशंसा गरे । अमेरिकाको पछिल्लो कदमले उत्तर कोरियामा आपूर्ति भने समेटेको छैन । तेल निर्यातमा प्रतिबन्ध लगाउनुपर्ने प्रस्तावको चीनले प्रतिरोध गर्दै आएको छ । नयाँ कार्यकारी आदेशको घोषणा गर्दै ट्रम्पले मानव जातिका लागि घातक अस्त्र निर्माणका लागि उत्तर कोरियाले जुटाउने रकमको स्रोत बन्द गर्न कदम चालिएको बताए ।"
नेपालका बालबालिकालाई सहयोग गर्ने,"न्युयोर्क (बीबीसी) संयुक्त राष्ट्रसंघीय उच्च अधिकारीले हालैको भीषण बाढीका कारण नेपालमा ८० हजार बालबालिका शिक्षाबाट वञ्चित भएको भन्दै उनीहरूको पुन:स्थापनाका लागि सहयोग गर्ने बताएका छन् । विश्वव्यापी शिक्षाका लागि राष्ट्रसंघीय विशेष दूत एवं बेलायतका पूर्वप्रधानमन्त्री गोर्डन ब्राउनले दुई वर्षअघिको भूकम्प र हालैको बाढीले नेपालका हजारौं बालबालिका विद्यालय छाड्न बाध्य भएको बताए । राष्ट्रसंघले ठूलो संख्यामा नेपाली बालबालिका भारतमा बेचिने गरेको भन्दै चिन्ता व्यक्त गरेको छ । ब्राउनले शिक्षाबाट वञ्चित र शोषणको जोखिममा रहेका विश्वभर ३ करोड बालबालिका रहेका जनाए । उनले विश्वभर द्वन्द्वका कारण १ करोडभन्दा बढी बालबालिका देश छाड्न बाध्य भएको बताए । ब्राउनले शिक्षामा सहयोग गरिरहेका देशलाई नेपाली बालबालिकालाई मद्दत गर्न आग्रह गरे । उनले भने, गतवर्षको भूकम्पबाट तंग्रिन नपाउँदै नेपालमा बाढीले ८० हजार बालबालिका आन्तरिक विस्थापनका कारण घर तथा विद्यालय छाड्न बाध्य छन् । पढाइ छाड्न बाध्य बालबालिकाको अवस्था जोखिमपूर्ण रहेको उल्लेख गर्दै उनले त्यसलाई रोक्न खास कदम चाल्न आवश्यक भएको जनाए । उनले भने, नेपालबाट ठूलो संख्यामा बालबालिका भारत र अन्य देशमा बेचिन्छन् । सबैभन्दा पहिला हामीले बालबालिकालाई विद्यालय फर्काउनैपर्छ । राष्ट्रसंघका अनुसार विश्वमा करिब ७ करोड ५० लाख बालबालिका आपत्कालीन अवस्थामा मानवीय सहायता पर्खिरहेका छन् ।"
अझै बाक्लो सम्झना,"पीआईए हवाई दुर्घटनामा जीवन गुमाउनमा रूपकराज शर्मा मात्र थिएनन् । उनीसँगै जीवनबाट बिदा लिनेमा सहायक रेफ्रीद्वय रोशनकुमार श्रेष्ठ र हीरारत्न वज्राचार्य पनि थिए । रोशन पनि आफ्नो समयका फुटबल खेलाडी त थिए, तर उनको ख्याति रेफ्रीका रूपमा थियो । ब्वाइज युनियनमा छँदा उनी गोलरक्षक थिए । हीरारत्न भने पहिलो पटक अन्तर्राष्ट्रिय खेल सञ्चालनका लागि विदेश गएका थिए । उनले एनआरटीबाट फुटबल खेले । दुई महिनाअघि अर्थात १९९२ जुलाई ३१ मा फिफा सहायक रेफ्री श्याम श्रेष्ठको पनि थाई एयरवेज दुर्घटनामा निधन भएको थियो ।"
विर्जेशले जोगाए,समूह डी कै अर्को खेलमा शुक्रबार इराकले लगातार दोस्रो जित दर्ता गर्यो । दोस्रो हाफको ४ गोल मदतले इराकले प्यालेस्टाइनलाई ४० ले पराजित गरेको हो । पहिलो हाफमा अवसरक सदुपयोग गर्न नसकेको इराकले दोस्रो हाफको सुरुदेखि दबाब कायम गर्यो । थकित देखिएका प्यालेस्टाइन टोली अन्त्यमा १० खेलाडीमा सीमित हुनुपरेको थियो । इराकबाट ५० औं मिनेटमा हसन सलमान सनानले सुरुआती गोल गरेका थिए । कप्तान अहमद अल हिल्फीले ६७ औं मिनेटमा पेनाल्टी क्षेत्र बाहिरबाट उत्कृष्ट गोल गर्दै अग्रता दोब्बर पारे । पाँच मिनेटपछि कसिम सुबैहावीले अग्रता बढाउँदा वैकल्पिक खेलाडी अब्दुल्लाह हसन हमिदले अन्तिम मिनेटमा गोल गर्दै जित पक्का गरे ।जितसँगै इराक अंकतालिकाको शीर्षस्थानमा पुगेको छ । यता नेपालसँगको बराबरीले भारत दोस्रो स्थानमा झर्यो । अन्तिम खेलमा इराकलाई छनोट हुन बराबरी पर्याप्त रहनेछ । भारतलाई भने छनोटका लागि जित नै चाहिन्छ । नेपालको भने छनोटमा गणितीय सम्भावनामात्र बाँकी छ ।
मोरङ सेमिफाइनलमा,"दमक (कास) गोलकिपर सुरज अधिकारीले दुई पेनाल्टी प्रहार रोकेपछि मोरङ ११ प्रथम दूधे गोल्डकप फुटबलको सेमिफाइनल पुगेको छ । शुक्रबार उसले विभागीय टोली त्रिभुवन आर्मी क्लबलाई टाइब्रेकरमा ४२ ले पराजित गरेको हो । निर्धारित समय गोलरहित भएपछि खेल टाइब्रेकरमा पुगेको थियो । टाइब्रेकरमा मोरङका कप्तान दीपक राई, सुनील खड्का, मिक्चेन तामाङ र विक्रम लिम्बूले गोल गरे । म्यान अफ द म्याच गोलकिपर सुरजले आर्मीका कप्तान योद्धा शाही र दीपक गुरुङको पेनाल्टी प्रहार रोके । आर्मीले खेलमा नियन्त्रणमा राखे पनि गोल गर्न भने सकेन । मोरङको रक्षापंक्तिले आर्मीलाई कुनै मौका दिएन । स्ट्राइकर टंक बस्नेत चल्न सकेनन् । आर्मी पहिलो रोजाइका खेलाडीबिना नै उत्रिएको थियो । सुरुआतमा पाएका केही राम्रा मौकालाई सदुपयोग गर्न नसक्दा दाबेदार आर्मी पहिलो खेलबाटै बाहिरिएको छ । भर्खरै ए डिभिजनको मान्यता पाएको मोरङको सेटले आत्मविश्वाससाथ मिहिनेती खेल पस्केको थियो । मोरङका कप्तान दीपक राईका केही प्रहार बाहिरिए । ३६ औं मिनेटमा आर्मीका राजीव गुरुङको ब्याकपासमा टंक बस्नेतको प्रहार असफल भयो ।"
नेपालभारत भिड्ने,काठमाडौं (कास) नेपाल र भारत अन्तर्राष्ट्रिय आमन्त्रण पुरुष कबड्डीमा शुक्रबार फाइनल पुगेका छन् । फाइनल शनिबार हुनेछ । तीन राष्ट्र सहभागी प्रतियोगिताको राउन्ड रोबिन लिगमा नेपाल उपविजेता र भारत विजेता बन्दै उपाधि भिडन्तमा पुगेका हुन् । नेपालले ११ जित र हार सामना गर्दा भारतले दुवै खेल जित थियो ।त्रिपुरेश्वरस्थित कभर्डहलमा शुक्रबार अन्तिम खेलमा नेपाली टोली भारतसँग ५१२६ ले पराजित भएको थियो । भारतका अमित नगर उत्कृष्ट रेडर तथा विनित शर्मा उत्कृष्ट केचर चुनिए । यी दुई टोली भिड्नु अगावै फाइनल पुगिसकेका थिए । दुवैले बंगलादेशलाई हराएकाले फाइनल सुरक्षित भइसकेको थियो ।शुक्रबारै पहिलो खेलमा भारतले बंगलादेशलाई १७९ अंकले हराएको थियो ।
नेपालको पहिलो जित,काठमाडौं (कास) डिफेन्डिङ च्याम्पियन नेपालले साफ यू१८ च्याम्पियनसिपमा पहिलो जित दर्ता गरेको छ । भुटानमा जारी प्रतियोगिताको दोस्रो खेलमा नेपालले माल्दिभ्सलाई २० ले हराउँदै अंकतालिकामा खाता खोल्यो ।खेलको सुरुमै नेपाल भाग्यमानी साबित भयो । डिफेन्डर रोमन लिम्बूले छैटौं मिनेटमा गोल गरे । उनले करिब ४० यार्ड टाढाबाट पेनाल्टी क्षेत्रमा गरेको लामो पासमा माल्दिभ्सका डिफेन्डर र गोलरक्षक झुक्किएपछि नेपालले अग्रता लियो । पहिलो हाफमा कुनै आक्रमण गर्न नसकेको माल्दिभ्सविरुद्ध नेपालले लगातार आक्रमण बुनिरह्यो । दोस्रो हाफमा रेजिन सुब्बाले नेपालको अग्रता दोब्बर पारे । उनले ५७ औं मिनेटमा अभिषेक रिजालको क्रस सदुपयोग गर्दै हेडरमार्फत गोल गरेका थिए । खेलको अन्तिम मिनेटमा अभिषेकको पेनाल्टी क्रसबारमा लागेर फर्केपछि नेपालले अग्रता बढाउने मौका गुमायो । डिफेन्डर हुसेन मोहमदले पेनाल्टी क्षेत्रभित्र फरवार्ड दीपेश आलेमगरलाई तानेपछि नेपालले पेनाल्टी पाएको थियो । नेपालका प्रशिक्षक छिरिङ लोप्साङले टोलीले धेरै गोल गर्ने प्रयास गरे पनि पाएका अवसर गुमाउँदा सफल हुन नसकेको बताए । टोलीलाई जित आवश्यक रहेको र यसै सिलसिलालाई आउने खेलमा निरन्तरता दिने प्रशिक्षक लोप्साङको लक्ष्य छ । माल्दिभ्सका प्रशिक्षक अब्दुल घानीले नेपालको तुलनामा लगातार खेल खेल्दा थकानका कारण टोलीले आशातीत प्रदर्शन गर्न नसकेको बताए ।पहिलो खेलमा आयोजक भुटानसँग १० को हार बेहोरेको नेपालले बंगलादेश र भारतको सामना गर्नेछ ।
एकलमा भारतीय हाबी,"लेखनाथ (कास) आईटीएफ सिनियर सर्किट२ टेनिसमा एकलतर्फका सबै उपाधि भारतीय खेलाडीले जितेका छन् । ३५ वर्षमाथिको उपाधि भारतका कमलेश शुक्लाले जितेका छन् । पोखरा रंगशालामा शुक्रबार उनले भारतकै दिलीप महन्तीलाई ६३, १६, ६२ ले पराजित गरी उपाधि जिते । ५५ वर्षमाथिको एकल उपाधि पुनीतकुमार गुप्ताले जिते । उनले फाइनलमा नेपाली खेलाडी मनोज राणालाई ६४, ४६, ६२ ले हराए । भारतकै नारायण मूर्ति र विनोद सेठबीच ४५ वर्षमाथिको फाइनल भिडन्त बीचमै रोकिएको छ । खराब प्रकाशका कारण खेल रोकिएको हो । रोकिएको खेल शनिबार हुने जनाइएको छ ।"
जसले नेपालको जग बसाए,"काम गर्दा भूल हुने गर्छन् नै । कीर्तिपुरको पहिलो युद्ध नै खासमा भन्ने हो भने पृथ्वीनारायण शाहको भूल हो । उनले कीर्तिपुर आक्रमण गर्दै छ भनेर थाहा पाएपछि ललितपर, भक्तपुर र कान्तिपुरका राजाहरू मिलेर त्यसको रक्षा गर्ने नीति लिए । यो थाहा पाएपछि कालु पाण्डेले पृथ्वीनारायणलाई युद्ध नगर्ने सल्लाह दिए । तर यो सुनेर उल्टै पृथ्वीनारायण शाह रिसाए र कालु पाँडेलाई युद्धदेखि डराएको आरोप लगाए । आखिरमा त्यसै युद्धमा कालु पाँडे मारिए ।यही युद्धका क्रममा उनको आफ्नो ज्यान पनि जान लागेको थियो । उनले राज्य विस्तारका क्रममा केही स्थितिमा जबरजस्ती पनि गरेका छन् । जयन्त रानालाई छाला काढेर मार्नु कतिसम्म ठीक हो, यो पनि प्रश्न उठ्न सक्छ । पृथ्वीनारायण शाहले जयन्ती रानाप्रति जे गरे, त्यो ठीक थिएन । दरबारिया षड्यन्त्रकै कारण जयन्त रानाले गोर्खा छाडेर कान्तिपुरका राजा जयप्रकाश मल्लसँग मिल्नुपरेको थियो । यसै कारणले पृथ्वीनारायण शाहको आदेश नमान्ने हो भने यस्तो सजाय हुने त्रास पनि उत्पन्न भयो । कीर्तिपुरको लडाइँमा त्यहाँको जनताको नाक काटेको पनि भनिन्छ । यो अत्यन्त विवादास्पद विषय हो । यसमा दुईतीन खाले भनाइ छन् । वंशावली र भारतमा रहेका ऐतिहासिक प्रमाणका अनुसार दोस्रो कीर्तिपुर युद्धका क्रममा पृथ्वीनारायण शाहका भाइको आँखामा वाण लागेको थियो । तेस्रो युद्धका बेला पृथ्वीनारायण शाहले निकै चलाखी गरे र यसै क्रममा उनले आफ्ना भाइलाई फेरि युद्धमा पठाए । त्यति बेला उनलाई देखेर कीर्तिपुरका जनताले अन्धो मान्छे आयो भनेर जिस्क्याए रे । त्यसैमा रिसाएर उनले कीर्तिपुरको जनताको नाक काट्ने आदेश दिए भनिन्छ । यो सुनेर पृथ्वीनारायण शाह आपैंले भाइलाई गाली गरे पनि भनिन्छ । फेरि यो काम पृथ्वीनारायण शाहकै हो पनि भनिन्छ । यसअघिका युद्धमा बेहोरेको हारका कारण उनी रिसाएर यस्तो काम गरेको भनिन्छ, आपैं मारिन लागेको र कालु पाँडेले पनि ज्यान गुमाएकाले । त्यति बेला उनलाई कान्तिपुर, ललितपुर र भक्तपुर अझै जित्नु थियो । त्यसैले ती राज्यमा डर उत्पन्न गराउन पनि पृथ्वीनारायण शाहले यो काम गरे भनिन्छ । केहीले कीर्तिपुरका सबै जनताको नाक काटिएको भन्छन् । तर मैले गरेको शोध कार्यको सिलसिलामा खोजी गर्दा थाहा पाएअनुसार सबैको होइन, केही खासखास व्यक्तिको नाक भने काटिएको थियो । युद्धमा सक्रिय भएकाहरूको मात्रै नाक काटिएको थियो । यसबारे अझै तथ्य आउन बाँकी छ । यो कामले गोर्खाका शत्रु त्रसित भएको मानिन्छ । त्यसै कारणले कान्तिपुर र ललितपुरसँग गोर्खाले राज्य विस्तारका क्रममा युद्ध गर्नुपरेको थिएन । चाहे सीमित संख्याका कीर्तिपुरका जनताको होस् अथवा चाहे खासखास व्यक्तिको होस्, नाक काटिएको भने हो । यो कामले अन्तत: पृथ्वीनारायण शाहलाई फाइदा पुगेको थियो । (लुम्बिनी विश्वविद्यालयका पूर्वउपकुलपति तथा त्रिभुवन विश्वविद्यालयका इतिहास विभागका पूर्वप्रमुख, वैद्यसँग गरिएको कुराकानीमा आधारित ।)"
जंगबहादुरको अवदान,"त्यसैले सम्झौता चाहिँ गर्दिनँ, आफ्ना खुसीले जान्छन् भने जाऊन्, लानुहोस् । यता सिमानामा रहेका सुब्बाहरूलाई चाहिँ यताबाट हिन्दुस्तान जाने नेपालीलाई सोध्नू, बुझ्नू, तीर्थ गर्न जानेलाई छोडिदिनू, जागिररिक्रुटमा जानेलाई फकाईफुल्याई फर्काउनू, जबरजस्ती गरेर जान लाग्यो भने तम्बी हाली हाम्रा हजुरमा दाखिल गर्न पठाउनू भन्ने कठोर आदेश दिए । यो उनको अंग्रेजलाई पनि नचिढयाउने, आफ्नो कामकुरो पनि बनाइराख्ने रणनीति थियो । आफ्ना धनबल, जनबल कुनै पनि देशको राष्ट्रराष्ट्रियता बलियो बनाइराख्ने कडी हुन् भन्ने उनले बुझेका थिए । उनीपछि नेपालको धन विदेशी बैंकमा राख्न थालियो, अनवरत । देशको अहिलेका अवस्थाबाट पनि थाहा हुन्छ, जंगबहादुर कति सही थिए भनेर । यसबाट के पुष्टि हुन्छ भने, देश र देशवासी भनेर मरिमेट्ने, राष्ट्रराष्ट्रियताको जगेर्नालाई मात्रै आफ्नो कामकर्तव्य ठान्ने अघिल्लो शताब्दीका परम आयु नबाँचेका, बाँच्न नपाएका पृथ्वीनारायण शाह र बहादुर शाह नै हुन् । पछिल्लो शताब्दीमा सम्झनलायक, अलिकति भए पनि देश बचाउने, समृद्ध, अक्षुण्ण, स्वतन्त्र राख्ने स्थिति बाँध्ने भनेका जङ्गबहादुर नै हुन् ।"
विद्रोहका संवाहक,"चतुर जंगबहादुरले आफ्नाविरुद्ध गोरखाको बुङ्कोटमा सैन्य दस्ता खडा भई विद्रोहको तयारी भइरहेको थाहा पाइहाले । त्यो विद्रोह तुरुन्तै दबाउन आदेश थिए । फलस्वरूप जंगबहादुरकै कान्छा भाई धीरशमशेरको नेतृत्वमा देवीदत्त गण बुङ्कोटमा पुग्यो । जंगबहादुरको सेना र लखन थापाको सेनाबीच लडाइँ सुरु भयो । लखन थापाको सेनासँग गोली, खाद्य सामग्री र अन्य आवश्यक वस्तुको सीमितता थियो । लडाइँ तन्किँदै गएपछि उनीहरूको रासनपानी र गोलीगट्ठाको मौज्दात सकिँदै गयो । लखन थापा र उनका सहयोगीहरू पक्राउ परे ।आत्मसमर्पण गर्न नमानेकाले लखन थापा र उनका सहयोगीहरूलाई फलामे पिँजरामा कैद गरी अत्यन्त क्रूरतापूर्वक काठमाडौंको थापाथली दरबार पुर्याइयो । उनीहरूलाई अनेक यातना दिई माफीपत्रमा हस्ताक्षर गर्न भनियो । तर लखन थापा, जयसिंह चुमीलगायत कोही पनि राणा शासकअघि झुक्न चाहनेनन् । अन्तत: लखन थापासहित उनका सहयोद्धाहरूलाई गोरखाकै बुङ्कोटस्थित काहुलेमा लगियो । १९३३ फागुन २ गते त्यही किल्ला परिसरमा सबैभन्दा पहिले लखन थापालाई बर्बरतापूर्वक छाला काढी झुन्ड्याइयो । त्यसपछि जयसिंह चुमीसहित अन्य चार जनालाई पनि सोही किल्ला परिसरमा फाँसी दिइयो । यसरी हुकुमी शासनको विरोध र प्रजातन्त्रका पक्षमा संघर्ष गर्ने लखन थापा र उनका साथीहरूले एकै दिन, एकै स्थानमा शहादत प्राप्त गरे । उनले बीजारोपण गरेको प्रजातान्त्रिक अभियानलाई स्थापित गर्ने क्रममा १९९७ सालमा शुक्रराज शासत्री, धर्मभक्त माथेमा, दशरथ चन्द र गंगालाल श्रेष्ठले शहादत प्राप्त गरे । तिनै सपूतहरूको बलिदानको जगबाट २००७ सालमा १०४ वर्ष लामो एकतन्त्रीय जहानियाँ राणाशासनको विधिवत् अन्त्य भयो र नेपालमा प्रजातन्त्रको स्थापना भयो । तिनै महान् सहिदहरूको वीरता, साहस र योगदानका कारण आज नेपाली जनताले स्वतन्त्रतापूर्वक बस्न, बोल्न, हिँडडुल गर्न र चाहेको सामाजिक, आर्थिक, राजनीतिक, धार्मिक कार्य गर्न पाइरहेका छन् । (लेखक प्रथम सहिद लखन थापामगर स्मृति प्रतिष्ठानका अध्यक्ष हुन् ।)"
नेपाली राष्ट्र का निर्माता,"सत्य हो यो सबै सोचेर, योजना बनाएर गरिएको काम थिएन । एउटै पुस्तकले यत्रो काम गर्न सक्छ भनेर सोच्न सकिने कुरै होइन । भानुभक्तले पनि यस्ता कौनै कुरा सोच्याकै थिएनन् । तर हुन गयो । किनभने, उनको उद्देश्य पवित्र थियो । लोकहितबाहेक कुनै प्रयोजन थिएन । आनन्दप्राप्तिबाहेक कुनै अभिलाषा थिएन । सीमित उद्देश्यले परिणामलाई सीमित पार्छ यस्तो परिणाम दिनै सक्तैन । महाकवि देवकोटा भानुभक्तमाथि लालमोहर लगाउँछन् : साहित्यमा सर्वश्रेष्ठ पुरुष त्यही हो, जो राष्ट्रको ह्दयमा सबैभन्दा बढी तीव्र भएर बस्छ । मेरा निम्ति उनी नेपाली साहित्यको इतिहासमा सर्वश्रेष्ठ पुरुष हुन् । (लक्ष्मी निबन्ध संग्रह)हो । नेपाली साहित्य हाम्रै ऐना हो । त्यसैले उनी हामी सबैका सर्वश्रेष्ठ पुरुष हुन् । नेपाली राष्ट्र निर्माण गर्ने र हामी सबैको मनमुटुमा सदाका लागि एकात्मभाव प्रवाहित गर्ने व्यक्ति सर्वश्रेष्ठ पुरुष नभएर के हुन्छ त ?"
जागरणकी अभियन्ता,"करिब एक शताब्दीपहिले नेपालको सामाजिक सुधारको आन्दोलनको नेतृत्व नेपालको पूर्वी पहाडको ग्रामीण इलाकामा पर्ने नदीकिनारबाट एक विद्रोही महिलाले गरेकी थिइन् । उनले १९७० सालदेखि करिब २८ वर्ष पूर्वी नेपाल र काठमाडौँमा तत्कालीन राणा सरकारमा समेत ठूलै हलचल ल्याएकी थिइन् ।१९२० सालको दशकमा भोजपुरको मजुवाबेंसीको ब्राह्मण परिवारमा जन्मेकी योगमायाको तत्कालीन सामाजिक प्रचलनअनुसार बाल्यकालमै विवाह भएको थियो । उनको बालविवाहपछिको जीवन सन्तोषजनक हुन सकेन । बाल बुहार्तन सहन नसकेर माइतीमा फर्केर जाँदासमेत उनले शान्तिपूर्वक जीवन निर्वाह गर्न पाइनन् । यसरी माइतीघरमा आफ्नै आमाबुवाले समेत सहज रूपमा स्वीकार गर्न नसकेको र सामाजिक उपेक्षा पाएका कारण उनमा तत्कालीन सामाजिक बेथिति र छोरीहरूमाथिको असमान व्यवहारका विरुद्ध विद्रोहको बीजारोपण भयो । सामाजिक तथा पारिवारिक होचोअर्घेलो सहँदै माइतीको शरणमा बसेकी योगमायाले युवावस्थामा पुगेपछि आफ्नै खुसीले विवाह गरेर केही वर्ष भारतको असमको फूलबारी आसपासको क्षेत्रमा गएर बिताइन् र पुन: आफ्नै जन्मथलो फर्केर आइन् । तर फेरि पनि तत्कालीन समाजले उनलाई सम्मानजनक रूपमा स्वीकार गरेन ।कुनै पनि समस्यासँग कसरी जुध्ने, त्यसको निकास कसरी खोज्ने भन्ने कुरा व्यक्तिविशेषको भोगाइमा निर्भर हुन्छ । बग्दै गरेको खोलाले आफ्नो निकास आफैँ पत्ता लगाउने गरेजस्तै योगमाया पनि आफ्नो जीवनका समस्या समाधानका लागि मुखर हुन थालिन्, जुन तत्कालीन समाजका अन्धपरम्परा र यथास्थितिका विरुद्ध जागरणको बिगुल थियो । आफ्नो पहलको सर्वस्वीकार्यताका लागि उनले आफूलाई बिस्तारै धार्मिक चरित्रमा ढाल्दै लागिन् । स्थानीय महिला, दलित र उपेक्षित समुदायमा उनी माता अर्थात् ठूली हजुर वा शक्तिमाताका नामले चिनिन थालिन् । उनले कठिन योगसाधना गर्न थालिन्, सामाजिक बेथिति, कुसंस्कार र अन्धपरम्पराका विरुद्ध धाराप्रवाह प्रवचन दिन थालिन् । उनका प्रवचनहरू कवितात्मक हुन्थे । तर, योगमाया धर्मप्रचारक वा धर्मगुरु भने थिइनन् । तत्कालीन समयमा समाजसुधारका लागि सामान्य मानिसहरूलाई मात्र नभएर सरकारको समेत ध्यानाकर्षण गराउन उनले आध्यात्मिक हिसाबले आफ्नो जागरण अभियानलाई अघि बढाउनुपरेको थियो । उनले जे विषयमा प्रवचन दिइन् र सरकारसँग पनि जेजस्ता माग राखिन्, ती धार्मिक थिएनन् । तर, यसका लागि उनले आफ्नो छवि धार्मिकआध्यात्मिक नबनाएको भए उनले र उनका अनुयायीहरूले तत्कालीन सरकारबाट ठूलो क्षति बेहोर्नुपथ्र्यो । यद्यपि योगमायाको आन्दोलन अकण्टक चल्न सकेन, आफ्नै कारणले उनीहरूले भयंकर क्षतिलाई आत्मसात् गर्नुपर्यो । तर यो पनि राज्यसँगको विद्रोह नै थियो, शान्तिपूर्ण विद्रोह । राज्यले दबाउन नसकेको एउटा सत्याग्रहको दु:खद अवसान थियो त्यो । सामान्यतया योगमायाको वैयक्तिक जीवनका बारेमा विभिन्न सन्दर्भ र शोधहरूमा पनि धेरैपटक चर्चा भइसकेको छ, हुने गरेको छ । शान्तिपूर्ण र अहिंसात्मक यो विद्रोहको प्रभाव वा स्थान नेपालको समाजसुधारको आन्दोलनमा कस्तो रह्यो र यसले राष्ट्रनिर्माणमा कस्तो भूमिका खेल्यो भन्नेबारे भने कमै चर्चा हुने गरेको छ । कुनै पनि सामाजिक आन्दोलनको प्रभाव र परिणाम राजनीतिक वा अन्य आन्दोलनको जस्तो तत्कालै देखा पर्दैन । यसको प्रभाव र परिणाम देखा पर्न लामो समयसम्म कुर्नुपर्ने हुन सक्छ । योगमायाको विद्रोह पनि यस्तै नेपालको समग्र समाजसुधार आन्दोलनको प्रस्थानविन्दु थियो । तत्कालीन पुरुषप्रधान र यथास्थितिवादी समाजले सामाजिक रूपमा बहिष्कारमा समेत परेकी एउटी महिलाको आन्दोलनलाई स्वीकार गर्न चाहेन र त्यो सत्याग्रहलाई लामो समयसम्म ओझेलमा पारियो ।तत्कालीन समयमा उनले उठाएका सुधारका मागहरू अहिले पनि सान्दर्भिक छन् । धनी र गरिबबीचको असमान लेनदेन, जातीय वा महिलाहरूमाथिको भेदभाव, जनताको समस्या समाधानमा राजामहाराज (सत्ताधारी) हरूको उदासीनता, सरकारी कर्मचारीको काम छल्ने र घूस खाने प्रवृत्तिजस्ता विषय अहिले पनि उति नै ज्वलन्त छन् । योगमायाले यस्तै समस्या समाधानका लागि त्यस बेलाका राणा प्रधानमन्त्रीहरूलाई चिठी लेखिन् । चन्द्रशमशेर र जुद्धशमशेरसँग प्रत्यक्षअप्रत्यक्ष वार्ताहरू पनि गरिन् । राणा सरकारले सत्य धर्म भिक्षा दिने अर्थात् उनका माग पूरा गर्ने कबोलसमेत गर्यो, सरकारी कामकाजको भाषामा लालमोहर पनि लाग्यो, तर सरकारले यो कबोल लामो समयसम्म पूरा गरेन । फलस्वरूप योगमायाले सरकारलाई चेताउने अर्थात् दबाब दिने योजना बनाइन् । उनकै अगुवाइमा १९९५ सालमा करिब अढाई सय मानिसले सरकारलाई चेतावनी दिन अग्निदाह गर्ने भए । यो योजना थाहा पाएर सरकारले योगमायासहित एघार जनालाई पक्राउ गरी ६ महिनादेखि १८ महिनासम्म जेल तथा नजरबन्दमा पनि राख्यो । उनीहरूलाई आफैं मर्नेछैनौं, मर्यौँ भने कानुनबमोजिम सहुँला भन्ने कागज गराई जेलमुक्त गरियो । तर त्यसपछि पनि उनीहरूका मागप्रति सरकारले बेवास्ता गरी नै रह्यो । सरकारलाई चेताउन १९९८ साल असार २१२२ गते हरिशयनी एकादशीका दिन योगमायासमेत ६८ जनाले अरुण नदीमा हामफाले र जलसमाधि लिए । त्यसो गरेर उनीहरूले आफूले कबोल गरेको सत्य धर्म भिक्षा प्रति सरकारले देखाएको उदासीनताप्रति विरोध जनाएका थिए । यति ठूलो शान्तिपूर्ण तथा अहिंसात्मक सत्याग्रह नेपाली समाजमा मात्र होइन, अन्यत्र नहुन पनि वा भए पनि कमै मात्र हुन सक्छ । ७५ वर्षपहिले नेपालको पूर्वी पहाडमा भएको त्यस शान्तिपूर्ण तथा अहिंसात्मक विद्रोहको ज्वालाको प्रभावलाई तत्कालीन पुरुषप्रधान यथास्थितिवादी नेपाली समाज र सत्ताले स्वीकार नगर्नु स्वाभाविक थियो । पुख्र्यौली थलो अरब भएकी अमेरिकी समाजशास्त्री तथा पत्रकार बारबरा निम्री अजिज योगमाया एक अद्भुत साहसी र क्रान्तिकारी महिला भएको बताउँछिन् । सन् २००१ मा त्रिभुवन विश्वविद्यालय, नेपाल र एसियाली अनुसन्धान केन्द्र (सिनास) बाट प्रकाशित उनको हेयर टु साइलेन्ट सङ : टु रेबेल वुमन अफ नेपाल पुस्तकमा योगमाया र उनका अनुयायीहरूको साहसिक कथा समेटिएको छ । संघर्षशील वीरांगना योगमायाको नेतृत्वमा गरिएको त्यति ठूलो आन्दोलन नेपाली इतिहासका पानाहरूबाट किन हटाइयो र त्यसको किन चर्चासम्म हुन पाएन ? अजिजले प्रश्न उठाएकी छन् । योगमायाको आन्दोलन अन्य कुनै सामाजिक परिवर्तनका आन्दोलनहरूभन्दा कमजोर वा पछाडि छैन । नेपाल मानव अधिकार आयोगकी सदस्य मोहना अन्सारी योगमायाको सामाजिक सुधारको आभियानबाट आफूलाई पनि प्रभाव परेको र प्रेरणा मिलेको बताउँछिन् । योगमायाको आन्दोलन र उनको जीवन अन्सारीका लागि हृदयदेखि नै प्रभावित पार्ने घटना पनि हो । योगमाया तत्कालीन समाजमा चेतनाको ज्योति हुन् । नेपालमा भएका शान्तिपूर्ण वा अहिंसात्मक सामाजिक सुधार वा राजनीतिक परिवर्तनका आन्दोलनहरूको इतिहासमा तुलनात्मक रूपमा यति ठूलो बलिदानको उदाहरण अर्को छैन । तर पनि किन यसलाई नेपाली इतिहासको मूलप्रवाहमा समेटिएन ? यो प्रश्न अझै पनि अनुत्तरित नै छ । आधा शताब्दीभन्दा लामो समयसम्म ओझेलमा परेको योगमायाको सामाजिक जागरणको आन्दोलन अब क्रमश: प्रकाशित हुँदै छ । नेपाल सरकारले योगमायाका नाममा हुलाक टिकट निकाल्नुका साथै राष्ट्रिय स्तरमा पुरस्कार पनि स्थापना गरेको छ । उनका नाममा आयुर्वेद विश्वविद्यालय स्थापनाको काम पनि अघि बढेको छ । उनको सत्कार्यको पहिचान र सम्मानका लागि र राज्यले स्वामित्व लिन पनि राष्ट्रिय स्तरमा वैज्ञानिक विधिसम्मत तथा प्राज्ञिक अध्ययन र अभिलेखनको पहल हुनु आवश्यक छ । योगमायाको समयमा सरकारी स्तरमा भएका पत्राचार, लालमोहर, जेलमा बन्दी बनाउँदा र छोड्दाका कागजात, उनका मागपत्र आदिको खोजी गर्नुपर्छ । बन्दी बनाइएका र जलसमाधिमा गएकाहरूको नाम पत्ता लगाएर तिनको सम्मान र सम्झनामा कुनै सार्वजनिक स्थलमा शिलालेख र स्मारक बनाएर राख्नुपर्छ । यसबाट भविष्यको पुस्ताले गाउँ, समाज र देशको हितमा लाग्न अन्तप्र्रेरणा पाउन सक्छ ।"
चेतनाका प्रतीक,"महागुरु फाल्गुनन्द समाज सुधार, शान्ति र एकताका एक प्रतीक हुन् । तत्कालीन समाजमा व्याप्त विकृत संस्कार र परम्परा सुधार्न महान् अभियान थाल्ने सम्मानित व्यक्तित्वका रूपमा उनी स्थापित छन् ।उनको जन्म १९४२ कात्तिक २५ गते भएको हो । इलामको इभाङ चोकिचनाम्बामा नरध्वज लिङदेनका रूपमा जन्मेका उनी पछि फलामसिंह हँुदै फाल्गुनन्द का नामबाट सुपरिचित भए । सानामा एकपटक उनी धेरै बिरामी परेछन् । त्यस बेलाको रुढीवादी समाज, फलामको चुरा लगाइदिए रोग निको हुन्छ भन्ने कुरा आएछ र उनका अभिभावकले त्यसै गरेछन् । त्यही फलामको चुरा लगाउने भएकाले उनको नाम नरध्वजबाट फलामसिंह मा रूपान्तरण भएछ । कालान्तरमा समाज सुधारलाई अभियानकै रूपमा अघि बढाउन थालेपछि उनी महागुरु फाल्गुनन्द का रूपमा चिनिन थाले र आजपर्यन्त त्यही नामबाट प्रतिष्ठापित छन्, नेपालका एक राष्ट्रिय विभूतिका रूपमा सम्मानित छन् ।युवावस्थामा उनी पनि किरात समुदायका अन्य युवाझैँ बडो उत्साहले लाहुरे बनेका थिए । फलामसिंहकै रूपमा उनी बेलायती गोर्खा फौजमा भर्ती भएका थिए । बेलायती गोर्खा फौज उस बेला भारतमै थियो । तर, सानैदेखि विलक्षण प्रतिभा र फरक विचारका उनी आफ्ना फौजी साथीहरूलाई माछामासु र जाँडरक्सी खानु हुँदैन, हत्याहिंसा ठीक होइन, झूटो बोल्नु हँुदैन, बिहानबेलुका आफ्ना कुलदेवताको पूजापाठ गर्नुपर्छ, महिला सृष्टिकर्ता भएकाले उनीहरूलाई सम्मान गर्नुपर्छ भन्दा रहेछन् । यो सुनेर साथीहरूले उनलाई ध्यानी, योगी, तपस्वी भनेर सम्बोधन गर्न थालेछन् । युद्धबाट शान्ति हुँदैन, मानवजातिको कल्याणका लागि युद्ध गर्नु हँुदैन भन्दै हिँड्ने सिपाहीबाट फौजीको काम हुन सक्दैनथ्यो । उनलाई पनि आफ्नो बाटो लाहुरे होइन रहेछ भन्ने बोध भएपछि उनले फौजबाट राजीनामा दिए । त्यसपछि भुटान र नेपालका पूर्वी क्षेत्रहरू घुम्दैफिर्दै उनी आफ्नै जन्मथलो फर्किए । अनि आफ्नो आत्माले मानेको काममा लागिपरे, ज्ञानगुनका कुरा फैलाउने, समाज परिवर्तन र शान्तिको पक्षमा माहोल बनाउने कामलाई अघि बढाउन थाले । यही क्रममा उनले १९८८ वैशाख २५ गते तत्कालीन १० लिम्बुवान र १७ थुमका समाजसेवी, विशिष्ट व्यक्तित्वहरूलाई बोलाएर चुम्लुङ (सभा) राखे । पाँचथरको फिदिमस्थित लब्रेकुटी भन्ने ठाउँ जुन अहिले पवित्र धार्मिकस्थलको रूपमा चिनिन्छ मा आयोजित त्यो चुुम्लुङमा उनले समाज सुधार र विकृत चलन परिवर्तनका केही प्रस्ताव राखे । यो भेला राख्नुअघि उनले किरात समुदाय बसोबास गर्ने सबैजसो ठाउँ घुम्दै, मानिसहरूको आनीबानी पर्गेल्दै लामो समय बिताएका थिए । त्यो बेला हाम्रो समाज आर्थिक दलदलमा फसेको थियो, विकृतिहरूले थिचेको थियो । लिम्बू किरात समुदायमा अत्यधिक मद्यपान गर्ने कुलतले जरो गाडेको थियो । पहाडमा बल्लबल्ल उब्जेको अन्नलाई जाँडरक्सी बनाउन खर्चिने अनि बाह्रैमास भनेजसो मद्यपानमै रमाउने अभ्यासका कारण थेग्नै नसकिने आर्थिक संकट उत्पन्न भएको थियो । फाल्गुनन्दले यस्तो विकृत चलनलाई मतिभ्रष्ट का रूपमा चित्रण गरे र यसलाई सुधार्नुपर्ने धारणा अघि सारे । हाम्रातिर अहिले पनि लिम्बू समुदायलाई जिस्क्याउन भन्ने गरिन्छ अन्नबाली पाकेको बेला यो कसको घर भन्यो भने चर्को स्वरमा सुब्बाको भन्छन्, अनि खाएरबाँडेर सकेपछि कसैले यो कसको घर हो भन्यो भने सानो स्वरमा लिम्बूको भन्छन् । अर्थात्, रवाफ देखाउनुपर्ने शैली छ लिम्बू समुदायमा । लिम्बू समुदायमा थेग्न नसकिने गरी विवाहभोज गर्ने चलन छ । अनावश्यक फुर्ती गर्ने, ऋण खोजेर खर्च गर्ने, अन्नबाली सक्ने खालका विसंगति र कुरीतिहरू छन् । लिम्बू समाजमा यस्तो देखावटीपन अहिले त छ भने, त्यो बेला झन् कस्तो थियो होला ? हाम्रो समाज पछि पर्नु र अशान्ति फैलिनुको मुख्य कारण मद्यपान, फजुल खर्च र अनावश्यक ढर्रा नै हो भनी फाल्गुनन्दले पहिचान गरे । उनले मद्यपान, बलिप्रथालगायतको विरोध गरे । यस्ता कुरा केही क्षणका लागि राम्रा लाग्लान् तर दीर्घकालीन रूपमा यसले समाजलाई पछि पार्छ, आर्थिक रूपमा माथि उठ्न सकिँदैन भनेर बुझाउने कोसिस गरे । उनले महिला भनेका देवी हुन्, तिनलाई सम्मान गर्नुपर्छ, पूजा गर्नुपर्छ भन्ने मान्यता अघि सारे । सायद फाल्गुनन्दकै शिक्षाका कारण, हाम्रो किरात समाज अन्यभन्दा केही प्रगतिशील छ । महिलालाई सम्मान गर्छ, खुला दृष्टिकोण राख्छ । घरायसी व्यवहार महिलाप्रधान हुन्छन् । त्यो चुम्लुङमा फल्गुनन्दले समाजका सबैखाले विकृति विसंगतिको अन्त्य गर्न सबै लाग्नुपर्छ भन्ने प्रस्ताव गरे । उनले भने आफ्नो मौलिक भाषा र लिपिको अध्ययन र विकास गर्नुपर्छु । सिरिजंगा लिपिलाई समृद्ध बनाउनुपर्छ । आफ्नो मौलिकतालाई पटक्कै बिर्सनु हँुदैन । तडकभडकमा जोड दिनु हुन्न । पूजापाठ गर्दा पशुबलि बन्द गरी त्यसको सट्टा नैवेद्य र फूलपाती चढाउनुपर्छ । मद्यपान गर्नै हुन्न । छोरा र छोरीलाई शिक्षाको समान अवसर दिनुपर्छ । यस्ता कुराले समाजमा शान्ति छाउँछ, एकता कायम हुन्छ । उनले घरबुना कपडा मात्र लगाउनमा जोड दिए । उनकै मार्गनिर्देशनका कारण हाम्रा गाउँघरतिर अहिले पनि छोरीचेलीहरू तान बुन्छन्, त्यसैबाट कतिले आफ्नो घरखर्च निकाल्ने गर्छन् । आत्मनिर्भर हुने कुरालाई बढावा दिए आर्थिक रूपमा सबल बन्न सकिन्छ भन्ने उनको मान्यता थियो । फाल्गुनन्दले आफ्ना उपर्युक्त धारणा चुम्लुङ मा व्यवस्थित ढंगले राखे, पारित पनि भयो । चुम्लुङबाट दसबुँदे मुचुल्का तयार पारियो, जसलाई सत्यहाङमा मुचुल्का भनिन्छ । त्यही सत्यहाङमा मुचुल्कालाई लागू गर्ने प्रतिबद्धता सबैले व्यक्त गरे । फाल्गुनन्द अब त्यही मुचुल्काको प्रचार गर्न हिँड्न थाले । खास गरी मेचीकोसीका किरात समुदायमा उनले यसको व्यापक प्रचार गरे । विभिन्न स्थानमा सातवटा माङ्हिम (मन्दिर) नै बनाए । कुम्भकर्ण हिमाल किरातीहरूको पवित्र तीर्थस्थल हो भनी उनैले परिचित गराए । त्यहाँ पनि माङ्हिम बनाएर माङसेवा (पूजाआजा) गर्ने प्रचलन सुरु गरे । उनले आफैं पनि पटकपटक त्यहाँ पुगेर ध्यान र तपस्या गरेका थिए ।राणा शासनको जगजगी रहेका बेला समाजको आँखा खोल्ने काम गर्नु निकै चुनौतीपूर्ण थियो । मानिसहरू भेला पारेर हिँडेको देखेपछि राणा शासनका पक्षधरहरूले उनीविरुद्ध माथि पोल लगाइदिए । राजनीति गर्दै छ, राणाशासनविरोधी काम गर्दै छ भनेर बडाहाकिमहरूलाई पोल लगाइदिएपछि उनीमाथि प्रशासनको नजर पर्यो । धनकुटाका बडाहाकिमले कुरा बुझ्न भनेर उनलाई बोलाए । पछि काठमाडौंसम्म पनि झिकाइयो । प्रशासनले दिएको दु:ख झेल्दै गर्दा पनि उनले सामाज सुधारको आफ्नो अभियान रोकेनन् । आफ्नो भाषा र मौलिकता जोगाउन, समाजमा शान्ति र एकता कायम गर्न जीवनपर्यन्त लागिपरे ।अझै पनि हाम्रो समाजमा निकै कमीकमजोरी, विकृतिविसंगतिहरू छन् । त्यसैले फाल्गुनन्दले थालेको अभियान झनै व्यवस्थित ढंगले अघि बढाउनुपर्ने भन्ने आवश्यकता छ । यो अभियानका कारण मानिसहरूमा धेरै चेतना बढेको छ । मानिसहरू गाउँसमाजमा शान्ति, एकता र सद्भाव चाहने भएका छन् । यस्तो परिवर्तन आउनुमा यो अभियानको महत्त्वपूर्ण भूमिका छ । यो अभियानसंँग जोडेर गर्नुपर्ने र गर्न सकिने कामहरू अझै धेरै छन् ।फाल्गुनन्दले गरेका काम कति महत्त्वपूर्ण थिए भन्ने अहिले प्रस्ट भइसकेको छ । उनले अघि सारेका ज्ञानगुनका कुरा महत्त्वपूर्ण र सान्दर्भिक भएरै हो, अहिले उनका अनुयायीहरू धेरै बढेका छन् । उनले अघि सारेको समाज सुधार अभियानलाई मन पराएर यसप्रति आबद्ध हुनेहरूको संख्या तीव्र गतिमा बढिरहेको छ । त्यही क्षेत्रमा जन्मेका किरातका हालका धर्मगुरु आत्मानन्द लिङदेनले महागुरु फाल्गुनन्दले अघि सारेका विचारलाई फैलाउन संस्थागत रूपमै भूमिका खेलिरहेका छन् । आत्मानन्दले इलामको माङसेबुङ लारुम्बा क्षेत्रमा बसेर अभियान चलाइरहेका छन् । यो अभियान नेपालमा मात्र होइन, विदेशसम्म पनि विस्तार भएको छ । यसै सन्दर्भमा नेपालमा अन्तर्राष्ट्रिय किरात सम्मेलन पनि भइसकेको छ । मंसिर १८ गते अहिलेका गुरु आत्मानन्द लिङदेनको जन्मोत्सव पर्छ । प्रत्येक वर्ष त्यो दिन माङसेबुङको लारुम्बामा पुग्दा थाहा हुन्छ, महागुरु फाल्गुनन्दको अभियानले कसरी व्यापकता पाउँदै छ । लारुम्बा क्षेत्र धार्मिक थलोको रूपमा विकसित भएको छ । त्यो क्षेत्रमा जाँडरक्सी बर्जित छ । प्रत्येक वर्ष मंसिर १८ गते हुने कार्यक्रममा भारत, बु्रनाई, हङकङलगायतबाट किरात धर्मावलम्बीहरू सहभागी हुन आइपुग्छन् । त्यो कार्यक्रममा हुने उपस्थिति र उनीहरूको प्रतिबद्धता हेर्दा फाल्गुनन्दको अभियान कहाँ पुगेको छ भन्ने स्पष्ट हुन्छ ।लारुम्बा क्षेत्रको महत्त्व र फाल्गुनन्दको योगदान सम्झेर गणतन्त्र स्थापनापछिका दुवै राष्ट्रपति, उपराष्ट्रपति, तत्कालीन प्रधानमन्त्रीहरू गिरिजाप्रसाद कोइराला, पुष्पकमल दाहाल, माधव नेपाल, झलनाथ खनाल र केपी ओलीलगायत लारुम्बा क्षेत्र पुगेका छन् । त्यसलाई धार्मिकस्थलको रूपमा विकास गर्न मैले पनि यस क्षेत्रको निर्वाचित सांसदको हैसियतले विभिन्न पहल गरिरहेकै छु । हाम्रो देश सबै जाति, भाषा, धर्म र संस्कृतिको साझा फूलबारी हो । यस्तो फूलबारी बनाउन धेरै महान् व्यक्तित्वहरूले विभिन्न कालखण्डमा योगदान गरेका छन् । अब फाल्गुनन्द कुनै एउटा समुदायको मात्र रहेनन् । यी राष्ट्रिय विभूतिको विचारलाई फैलाउन र समृद्ध बनाउने दिशामा राज्यले पनि पहल गर्न जरुरी छ । राज्यले फाल्गुनन्दका सत्कार्यहरूलाई जनतासमक्ष पुर्याउन सक्दो पहल गर्नुपर्छ । उनका मार्गदर्शनबारे थाहा पाउँदा जनताको चेतना झन् फराकिलो हुन्छ । यस्तो हुन सके देशलाई सबै जाति र भाषाको फूलबारी बनाउन झन् सघाउ पुग्नेछ । (पूर्वसभामुख नेम्बाङसँग दुर्गा खनालले गरेको कुराकानीमा आधारित ।)"
आधुनिक युगका कर्ण,"कुनै पनि राष्ट्रको विकासनिर्माणमा कुनै एउटा व्यक्ति, जाति वा स्थानविशेषको मात्रै योगदान हुँदैन । राष्ट्रनिर्माणमा दृश्यअदृश्य, प्रत्यक्षपरोक्ष, धेरै रूपमा धेरै किसिमका व्यक्तिहरूको योगदान परेको हुन्छ । नेपाल राष्ट्र निर्माणमा पनि यो अक्षरश: लागू हुन्छ । काठमाडौँको आँखाबाट ओझेलमा रहेका थुप्रै सुयोग्य पात्र देशभरि नै छन्, जसको समुचित मूल्यांकन हुन बाँकी छ । रामस्वरूप साह र रामसागर साह यस्तै पात्रहरू हुन् । त्यो युगमा न आजको जस्तो मिडिया थियो, न आजको जस्तो आफ्नो कामभन्दा नामको झ्याली पिट्ने परम्परा नै थियो । मौन साधक भएर उनीहरूले अरूले हत्तपत्त आँट गर्न नसक्ने हिसाबले समाजसेवा गरे । यी मौनसाधकको सत्कार्यबाट प्रभावित भई पूर्वप्रधानमन्त्री कृष्णप्रसाद भट्टराईले लेखेका छन्, कर्मवीरद्वय श्री रामस्वरूप साह र श्री रामसागर साहले शैक्षिकधार्मिक क्षेत्रमा पुर्याउनुभएको योगदानको विस्तृत परिचयले  आजका र भावी पीढीलाई समेत असीम प्रेरणा प्रदान गर्नेछ । नेपालका प्रथम राष्ट्रपति डा रामवरण यादवले एक समय लेखेका छन्, समाजसेवीद्वय दीर्घकालसम्म जनमानसमा अमर रहनुहुनेछ ।सुश्री भद्रकुमारी घलेले उनीहरूलाई आधुनिक कर्ण भनेकी छन् । यसर्थ रामस्वरूपरामसागर साहको व्यक्तित्व उदाहरणीय छ, अनुकरणीय छ ।"
उद्योगका पायोनियर,"बिक्रम संवत् १९९१ मा तत्कालीन श्री ३ जुद्धशमशेरको टोली नेपालको पूर्वी क्षेत्रको भ्रमण (दौडाहा) थियो । उनी हालको सुनसरीमा एक क्याम्पमा बसेका थिए । त्यहाँ एक दिन उनलाई विभिन्न आकर्षक सामग्रीसँगै फलफूल, काजुकिसमिस, कागजी बदाम, खजुर आदिसहितको उपहारभेट प्राप्त भयो । मुलुकको पूरै शासनसत्ता हातमा लिएर बसेका शक्तिशाली जुद्धशमशेर उक्त उपहार देखेर चकित परे, उनले ल्याउने व्यक्तिलाई भित्र बोलाउन लगाए । उनको बोलावटमा मात्रिकाप्रसाद कोइराला, दुर्गानिधि लोहनीसंगै एक जना व्यवसायी पनि पसे, जो थिए रामलाल गोल्छा । उक्त भेटघाटै नेपालमा औद्योगीकरणको जग बसाल्ने कोसेढुंगा बन्यो । जुट व्यापारमा जमिसकेका गोल्छा नेपालमै प्रशोधन र जुटका वस्तु उत्पादन गर्ने उद्योग खोल्न चाहन्थे । त्यसका लागि श्री ३ मा जाहेरी गर्नुपथ्र्यो । उनका छोरा हुलासचन्दद्वारा लिखित रामलाल गोल्छाको जीवनी अनुसार राम्ररी नेपाली बोल्न नआउने भएकाले उनले कोइराला र लोहनीलाई सँगै जान आग्रह गरेका थिए । पछि मुलुकको प्रधानमन्त्रीसमेत बनेका मातृका विराटनगर र मुलुककै राजनीतिमा निकै ठूलो छाप छाडेका कृष्णप्रसाद कोइरालाका छोरा थिए । लोहनी पूर्व क्षेत्रका डिट्ठा थिए । र विराटनगरका किसानबाट जुट किनेर भारत निर्यात गरी निकै पैसा र इज्जत कमाएका रामलाल गोल्छाको यी दुवैसँग घनिष्ठ मित्रता थियो । उद्योग नै खोल्ने योजना गोल्छाको थियो । उनलाई आडभरोसा भने उनले निर्यात गर्ने भारतीय उद्योगका मालिक राधाकिसन चमडियाको थियो । चमडिया र गोल्छा दुवै लगानी गर्न तयार भए तर नेपालमा कम्पनीसम्बन्धी कानुन नै थिएन । दौडाहाका क्रममा जुद्धशमशेरले पनि सीधै अनुमति नदिएर मोहनशमशेरसँग कुरा गर्नू र काठमाडौं आउनू भनी आदश दिए । मोहनशमशेरसँगको छलफलपछि ५१ प्रतिशत नेपाली र ४९ प्रतिशत भारतीय लगानीकर्ताको सेयर रहने गरी उद्योग खोल्ने तय भयो । गोल्छासहितको टोली फेरि काठमाडौं आयो । उद्योग खोल्न बिन्तीपत्र श्री ३ मा चढाएपछि तयारी थाल्ने र कम्पनी कानुन बनाउने प्रक्रिया सुरु भएको गोल्छाको जीवनीमा उल्लेख छ । विराटनगर फर्केर गोल्छाले २५ बिघा जमिन उद्योगका लागि खोजे । उक्त जग्गा कृष्णप्रसाद कोइराला, नारायणप्रसाद कोइराला, लीलाप्रसाद लोहनी र हुलासचन्द गोल्छाको नाममा किनिएको थियो । हुलास रामलाल गोल्छाका कान्छा छोरा थिए । त्यस बेला विदेशीहरू सम्मिलित कम्पनीले आफ्नो नाममा जग्गाा किन्न पाउन्नथे । हुलासले स्मृतिग्रन्थमा लेखेका छन, पहिले बुवाले घडेरी किन्दा पनि नेपालमा जन्मेको जन्मसिद्ध नागरिकका हैसियतले मेरो नाममा पास गर्नुभएको थियो ।त्यही जग्गामा पछि उद्योग बन्यो । जसमा भारतीय उद्योगपति राधाकिसन चमडियाले पनि लगानी गरेका थिए । त्यो उद्योगको नाम विराटनगर जुट मिल्स राखियो । र त्यो नै मुलुकको पहिलो उद्योगका रूपमा अहिले पनि इतिहासमा पढाइन्छ । यसरी नेपालको पहिलो उद्योग स्थापना गर्न योगदान पुर्याएकाले गत वर्ष उद्योग वाणिज्य महासंघ स्थापनाको ५० औं वार्षिकोत्सवका उपलक्ष्यमा रामलाल गोल्छालाई मरणोप्रान्त सम्मान पनि गरेको थियो । पूर्वप्रधानमन्त्री गिरिजाप्रसाद कोइरालाले पनि उनीबारे सम्झने क्रममा भनेका छन्, इन्डस्ट्रिलाइजेसनको बीउ उहाँले नै रोपेकाले ठूलो श्रद्धा छ । रामलाल गोल्छा २३ वर्षको हुँदा नेपाल आएका थिए । मारवाडीहरूको नेपाल प्रवेश उनीभन्दा धेरै पहिलेदेखि नै हुन थालिसकेको थियो । तर उनीहरू व्यापार र खेतीपातीमै बढी संलग्न रहे । गोल्छा पनि धेरै ठाउँमा हन्डर खाएपछि व्यापारकै लागि नेपाल आएका थिए । उनी बिक्रम सवत् १९७८ मा मात्रै नेपाल भित्रिएका थिए । तर उनले बसाएको जगमा गोल्छा अर्गनाइजेसनले सय वर्षभन्दा कममै निकै प्रगति गरेको छ । रामलालको जीवनीअनुसार उनी ७ दिदीबहिनीपछि जन्मिएका हुन् । उनका बुवा तनसुखदास गोल्छा भारतको राजस्थानको रतनगढबाट बसाइ सरेर आसाम हुँदै सुन्दरगन्ज जुन अहिले बंगलादेशमा पर्छ, त्यहाँ पुगेका थिए । तर उनका ७ वटी छोरी मात्रै जन्मिए । पछि रुणेचा भन्ने राजस्थानकै एक ठाउँमा बस्ने पीर बाबा रामदेवको शरणमा गएर रामलालका बुवाआमाले पुत्रलाभका लागि पूजाअर्चना बिन्ती गरेको हुलासचन्दले आफ्नो बुवाको जीवनीमा लेखेका छन् । त्यसपछि तनसुखदास ६५ वर्षको हुँदा १९५५ सालमा रामलालको जन्म भएको थियो । रामदेव बावाको कृपाले त्यो उमेरमा पुत्र (लाल) प्राप्त भएकाले उनको नाम रामलाल राखिएको थियो । रामलालको जन्म हाल बंगलादेशमा पर्ने नबावगन्जमा भएको थियो । ७ वर्षको उमेरमा स्थानीय बंगालीभाषी विद्यालय भर्ना भएका रामलालले पछि राजस्थानको रतनगढमै पढे । उनका बुवाले लुटपाट हूलदंगाका कारण नबावगन्जको कारोबार छाडेर सुन्दरपुर आउनुपर्यो । रामलाल पनि रतनगढबाट फर्के र पढाइ पनि छुट्यो । जुटको व्यापारमा लागे । तर त्यो पनि त्यतिसारो चल्न सकेन । १३ वर्षको उमेरमा व्यापार थाले पनि टिक्न सकेन । विवाहपछि बोझ थपियो तर आम्दानी भएन । रामलालले कलकत्ता गएर केही वर्ष काम पनि गरे । काममा कमाइ र इज्जत दुवै नभएपछि उनी आफ्नी एक जना दिदीको घर फारबिसगन्ज पुगे, जुन विराटनगरको सीमा क्षेत्र हो । त्यहाँ केही वर्ष व्यापार गरे पनि प्रतिफल आएन । थोरै खर्च र थोरै आम्दानीले चल्ने ठाउँ खोज्दै नेपाल छिरेका रामलालका दरसन्तानले यहाँ पैसा र इज्जत दुवै कमाए । हजुरबुवाले उता सुरुमा आएर बसेको घरमा हरेक वर्षजसो हामीलाई लानुहुन्थ्यो, उनका नाति महासंघका वरिष्ठ उपाध्यक्ष शेखर गोल्छा सम्झिन्छन्, र उहाँले गरेको दु:खबारे बताएर हामीलाई मिहिनेत गर्न प्रेरित गर्नुहुन्थ्यो । केही वर्ष देवानगन्जमा बसेर उनी विराटनगर बसाइ सरे । जहाँ व्यापार विस्तारसँगै उनमा नेपाली राजनीतिप्रति पनि रुचि बढ्न थाल्यो । विशेषगरी कोइराला परिवारसँगको निकटताले उनलाई राजनीतिमा सक्रिय बनायो । उहाँका बारेमा नलेखिएको तर मलाई सुनाउनुभएको एउटा रोचक घटना म बताउन चाहन्छु, हालैको एक भेटमा शेखरले आफ्ना हजुरबुवाका बारेमा सुनाए, २००७ सालमा राजा त्रिभुवन भारत निर्वासनमा गए । हजुरबुवालाई राजा नभएको देश भएन भनेर फर्काएर ल्याउने चाहना भयो । एक जना साथीसहित उहाँ राजालाई सम्झाउन दिल्ली पुग्नुभयो । राजालाई स्वदेश फर्किन भन्दा अप्रत्याशित जवाफ आएको हजुरबुवाले सुनाउनुहुन्थ्यो । हजुरबुवाका अनुसार राजाले अब मेरो जवाहरलाल नेहरूसँग कुरा भइसक्यो, नेपाल अब भारतमा विलय हुन्छ र मलाई विशेष स्थान दिइनेछ भनेका रहेछन् । राजाको त्यो कुरा सुनेर हजुरबुवा चिन्तित हुनुभयो र विराटनगर फर्किनुभयो । त्यसपछि उहाँको झुकाव विश्वेश्वरप्रसाद कोइरालाप्रति बढी देखियो । गोल्छाको जीवनीलाई आधार मान्ने हो भने उनी क्रान्तिकारी स्वभावका देखिन्छन् । दलितले छोएको पानी खाएको आरोपमा गोल्छाले मुण्डन गरेर ५ रुपैयाँको गौदान गर्नुपरेको उनको जीवनीमा उल्लेख छ । जैन धर्मावलम्बी गोल्छाले विराटनगरमै उक्त सजाय भोगेका थिए । उनीसँग संगत गरेका विराटनगरका एक जना व्यवसायी फूलकुमार लालवानीका अनुसार गोल्छा धेरै धैर्यवान थिए । जीवनमा धेरै आरोहअवरोह भए पनि रामलाल नडगमगाएको उनको जीवनी नियाल्दा देखिन्छ पनि । एकपटक उहाँको जुट गोदाममा ठूलो आगलागी भयो, लालवानी सम्झिन्छन्, उनका छोराहरू आत्तिए तर उनले सम्झाए । आफ्नो पहलमा स्थापना भएको विराटनगर जुट मिल पछि सरकारीकरण भएपछि रामलाल अर्को उद्योग खोल्नतिर लागे । यसले पनि उनी सधैं लागिरहने व्यक्तिका रूपमा चिनिन्छन् । रघुपति जुट मिल्स विराटनगरजोगवनी सीमामा छ । शेखरका अनुसार रघुपति र अर्को एक जुट मिल्समा गरी करिब १४ हजार जना अहिले पनि काम गर्छन् । यी दुई मिल्स र अन्य उद्योगसमेत गरेर करिब १६ हजारले गोल्छा अर्गनाइजेसनमा काम गर्ने गरेको शेखर बताउँछन् । रघुपति जुट मिल्स र अन्य केही कारोबार स्थापित गरेपछि रामलाल गोल्छा अलि स्वतन्त्र भएका थिए । पछि उनका छोरा हंसराज गोल्छाले धेरै व्यवसाय सम्हाले । लगत्तै कान्छा छोरा हुलासचन्द पनि व्यवसायमा आए । त्यसपछि रामलाल एकपटक घुमफिर गर्न कलकत्ता गए । साथीहरूको आग्रहपछि उनी पानीजाहाज चढेर लन्डन पुगेपछि मात्रै घरमा टेलिग्राम आएको शेखर सम्झन्छन् । दुई महिनासम्म कुनै खबर नहुँदा बुवाहरू आत्तिएको सुनाउनुहुन्थ्यो, शेखरले भने । पैसा कमाउँदै गएपछि रामलाल निकै सोखका साथ बस्ने गरेको शेखर सम्झिन्छन् । विराटनगरमा बाटो थिएन । तर रामलालले त्यति बेला नै फोर्डको एउटा गाडी भित्र्याएका रहेछन् । शेखरका अनुसार उक्त गाडी तराई क्षेत्रमा सम्भवत: पहिलो हो । गाडी त ल्याए तर चलाउने बाटो थिएन । पेट्रोलपम्प थिएन । बाटोको उनले उपाय लगाएछन् । गोल्छाको बस्ने घर र अफिस (गद्यी) सम्मको दूरी बढीमा सय मिटर थियो । रामलालले त्यो बीचमा बाटो बनाएछन् । हजुरबुवा त्यही सय मिटर ड्राइभरसहित हरेक दिन गाडीमा यात्रा गर्नुहुन्थ्यो रे, शेखर सुनाउँछन्, पेट्रोलचाहिँ कलकत्ताबाट ल्याउनुपथ्र्यो । पेट्रोल ल्याउन एक जनालाई जागिर नै दिइएको थियो । विराटनगरकै अर्का व्यवसायी एवं सनराइज बैंकका अध्यक्ष मोतीलाल दुगड पनि रामलाल गोल्छालाई हंसमुख भनेर सम्झिन्छन्, दाइहरूले सुनाएअनुसार रामलालजी सधैं गम्भीर रहने राजा महेन्द्रसँग पनि हँसीमजाक गरेर रमाउन सक्नुहुन्थ्यो । श्रीमती बितेको ३० वर्ष जीवित रहे पनि उनले अर्को विवाह गरेनन् । ६ फिट र एक सय २० किलोसम्म वजन भएका रामलालले सुरु गरेको व्यवसाय उनका सन्ततिले अझ अगाडि बढाए । उनकै जीवनकालमा जुटसँगै खाद्यान्न, मेटल, चिनी, कपडालगायतका उद्योग र व्यापार विस्तार भइसकेको थियो । उनको मृत्यु २०४० मंसिरमा भयो । राजस्थान मूलघर भएर बंगलादेशमा जन्मेका रामलालले कर्मथलो नेपाल बनाए । उनकै आग्रहअनुसार अन्तिम संस्कार पनि विराटनगरमै गरिएको उनलाई चिन्नेहरू बताउँछन् । उनले विसं १९८७ मा सुरु गरेको हंसराज हनुमानमल नामको प्रतिष्ठान अहिले गोल्छा अर्गनाइजेसन भएको छ । पाँच हजार रुपैयाँ साथमा लिएर नेपालमा व्यवसाय सुरु गरेका रामलालको व्यावसायिक विरासतमा अहिले करिब दर्जन उद्योग सञ्चालनमा छन् । त्यति नै व्यापारिक (ट्रेडिङ) फर्म चलिरहेका छन् । अहिले उनका ९ जना नाति र तिनका परिवारले उद्योग व्यापार सम्हालिरहेका छन् ।"
सच्चा समाजवादी,"अंग्रेज शासनविरुद्ध भारतमा चलिरहेको सत्याग्राहमा सघाएका कारण राधाकृष्ण भारतीय नेता जवाहरलाल नेहरूलगायतका प्रिय थिए । यता नेपालमा चलेको राणाविरोधी आन्दोलनका क्रममा बीपी कोइराला, कृष्णप्रसाद भट्टराईलगायतका नेताहरूसँग पनि उनको चिनजान भएको थियो । आफ्नो कार्यशैलीका कारण उनी कांग्रेसका नेताहरूका प्रिय बनेका थिए ।१९६५ सालमा बर्दियाको गुलरिया५ कोठिया गाउँमा जन्मेका राधाकृष्ण २०४५ मंसिर २५ गतेसम्म बाँचे । राधाकृष्ण चौधरीलाई मैले २००७ सालमा चिनेको हो । त्यति बेलाको क्रान्तिदेखि नै उहाँ बाँके र बर्दिया दुवै जिल्लाको एक कर्मठ नेताका रूपमा चिनिनुभएको थियो । किसानहरूको हितको उहाँ वास्तविक संरक्षक र प्रवक्ता बनेर जीवनको अन्तसम्म रहनुभयो । नेपाली कांग्रेसका तत्कालीन सभापति तथा प्रधानमन्त्री कृष्णप्रसाद भट्टराईले श्रद्धाञ्जलिपत्रमा लेखेका छन् । जीवनभर लोकतन्त्र र समाजवादका पक्षमा लडेका वीर योद्धाको कदर गर्दै गुलरिया नगरपालिकाको मुख्य चोकमा उनको सालिक राखिएको छ । चोकको नामै पनि राखिएको छ राधाकृष्ण थारू चोक । तर, पश्चिम तराईका एक होनहार प्रजातान्त्रिक योद्धालाई नयाँ पुस्ताले भने बिर्सिएको प्रतीत हुन्छ ।"
बहुमुखी व्यक्तित्व,"२०६२६३ सालको लोकतान्त्रिक आन्दोलनपछि नेपाली समाजको रूपान्तरणबारे चर्चापरिचर्चा चल्न थाल्यो र महाकवि लक्ष्मीप्रसाद देवकोटाका कृतिहरूको समय सान्दर्भिकताबारे पनि प्रश्न उठे के देवकोटा र उनका कृति अहिले पनि सान्दर्भिक छन् ? उनको जन्मशताब्दी पनि देशविदेशमा २०६६ को वर्षभरि नै मनाइँदा सभा, सम्मेलन, गोष्ठी, विशेषांक प्रकाशन, सम्मान र पुरस्कारको वितरणका कार्यकम सम्पन्न भए । विगत वर्षहरूमा उनका कृतिहरूको विभिन्न भाषामा अनुवाद गरियो, उनका कृतिका विभिन्न पक्षमा शोध प्रबन्धहरू तयार गरिए । उनका कृतिका विषयवस्तु र रूपरचनाबारे लेखहरू लेखिए । वैचारिक दृष्टिले देवकोटाका र उनका कृतिहरूको मूल्यांकन भयो । समीक्षकहरूले सुरुका देवकोटालाई रोमान्टिक भने, त्यसपछि उनी प्रगतिवादी भए अनि रोमान्टिक प्रगतिवादी कहलिए । केही समीक्षकले उनलाई नास्तिक भने, केहीले आस्तिक । केही समीक्षकले देवकोटाको मूल्यांकन माक्र्सवादी सिद्धान्तका आधारमा गरे । तर सबैले उनलाई मानवतावादी पाए । मानवतावाद उनका सिर्जनामा अनवरत रूपमा व्याप्त रहेको देखे ।देवकोटा व्यक्तिका रूपमा प्रेरणाका स्रोत हुन् र उनका डोकाका डोका रचनाबाट केही छानिएका कृति वर्तमान युगका लागि पठनीय सामग्री हुन् । देवकोटाको व्यक्तित्वका कतिपय कुरा अनुकरणीय छन् र उनका कृतित्वका चुनिएका रचना पठनीय छन् । उनले समाजका हेपिएका, गरिब र दलितका पक्षमा बोले । उनले असमानता, अन्याय र अत्याचारका विरोधमा लेखे । उनले दासताका विरोधमा विद्रोह गरे र क्रान्तिका निम्ति जनतालाई उचाले । उनी आफ्नो प्राध्यापकको काम, परिवारको प्रेम, साथीभाइहरूको सम्मान सबै थोक छाडेर प्रजातन्त्र ल्याउनका लागि प्रवासतिर लागे । देवकोटाको त्यो त्याग अरूको भन्दा फरक खालको थियो । उनले देशका निम्ति त्याग गर्न सिकाए । केही जान्न र सिक्न विदेश जानुपरे पनि देश बनाउन आफ्नै देशमा फर्कनुपर्छ भन्ने उनको सोच थियो । उनले लेखे देशको सेवा घरैमा हुन्छ विशुद्ध मनले । महाकवि देवकोटा (१९६६२०१६) लाई बुझ्न उनकै समयमा जानुपर्छ । उनी नेपालमा त्यस बेला जन्मे जुन समयमा समाजमा परिवर्तन हुँदै थियो । राणा शासनमा जकडिएको समाज बिस्तारै स्वतन्त्र हुन खोज्दै थियो । भारतीय स्वतन्त्रता आन्दोलन, रूस र चीनमा भएका परिवर्तनले नेपालीहरूलाई पनि सचेत बनाएको थियो । काठमाडौँका सुशिक्षित ब्राह्मण परिवारमा जन्मेका देवकोटामा परम्परागत मूल्य र मान्यताको प्रभाव पर्नु पनि स्वाभाविकै थियो । उनले परम्परा र आधुनिकताको सम्मिश्रण गरे । आधुनिक शिक्षाका लागि त्यस बेलाको दरबार स्कुलमा प्रवेशिकाको अध्ययन गरी त्रिचन्द्र कलेजमा पुग्दा उनको ज्ञानमा निकै विस्तार भइसकेको थियो । अंग्रेजी स्वच्छन्दतावादी कविताको अध्ययनबाट प्रभावित देवकोटाले नेपाली कविताको अभ्यास गरिसकेका थिए । कानुनको अध्ययनका निम्ति भारतको पटनामा बस्दा उनले अझ थप ज्ञान र अनुभव बटुले । आधुनिक शिक्षाले समाजमा चिन्तन र चेतनाको विस्तार हुँदै थियो । नेपाली भाषामा पाठ्यसामग्री निर्माण गर्न र शासकहरूका लागि अवाञ्छित प्रकाशनको नियन्त्रण गर्न गोर्खा भाषा प्रकाशिनी समितिको स्थापना भएको थियो र पछि त्यो नेपाली भाषा प्रकाशिनी समितिमा रूपान्तर भएको हो जहाँ देवकोटालगायत त्यस समयका विशिष्ट साहित्यकार साहित्य सिर्जना र अनुवाद कार्य अनि शब्दकोश निर्माणको अभ्यास गर्थे । अभ्यासकालका केही कविता र गीत प्रकाशित भए पनि देवकोटाको साहित्यिक जीवन १९९२ देखि शारदा पत्रिकाको प्रकाशनका साथ सुरु भयो र २०१६ सम्म चल्यो । आधा शताब्दीको जीवन लिएर आएका महाकवि देवकोटाले एकचौथाइ शताब्दीकै अवधिमा नेपाली साहित्यलाई महाकाव्य, खण्डकाव्य, फुटकर कविता, निबन्ध, कथा, उपपन्यास र नाटकहरू दिए । उनले केही कृति अंग्रेजीमा अनुवाद गरे भने केही अंग्रेजीबाट नेपालीमा । महाकवि देवकोटाको जस्तो विलक्षण प्रतिभा भएको व्यक्ति नेपालमा अहिलेसम्म जन्मेको छैन । उनले दस दिनमा महाकाव्य, एक दिनमा खण्डकाव्य र पटकपटक तत्क्षण कविता लेखिदिएर बिजुली कवि को उपाधि पाएका थिए । कसैको आग्रह र अनुरोधमा तत्काल कविता रचेर चकित पार्ने आशुकवि देवकोटाले एकपटक कविता लेखेपछि त्यसलाई फर्केर हेरेनन्, परिष्कार गरेनन् भन्ने कतिको सोचाइ छ । तर उनले २०१० देखि १३ सालसम्म केही कविताको सम्पादन आफैँले गरी परिष्कार पनि गरेका छन्, खास गरी लक्ष्मी कवितासंग्रह का कवितामा । आफ्नै जीवनकालमा नेपाली साहित्यलाई देवकोटाले उत्कृष्ट महाकाव्य, खण्डकाव्य र कविताहरू दिए । अनि उनले उत्तिकै राम्रा निबन्धहरू दिए । उनका कविता र निबन्धहरू उनकै समयका सुन्दर रचना थिए । लेखनाथ पौडयाल र बालकृष्ण समसमेत भएको उनको समय नेपाली साहित्यको स्वर्णयुग थियो । उनका सिर्जना नपाएको भए नेपाली साहित्य यत्ति माथि उठ्ने थिएन । देवकोटालाई धेरैले विद्रोही कविका रूपमा चित्रित गरेका छन् । हुन पनि उनका काव्यकवितामा विद्रोहको चर्को स्वर सुनिन्छ । उदाहरणका रूपमा धोबिनी चरीको स्वरमा उनी भन्छन्अब्रण कवि झैँ युग यो टटोली !मुटु अब गाउँछ जीवन होली, तर्स मदेखिन्, पर सर केही !आगो भयो अब नांगो देही ! बोल्छु फिलिंगो, हेर्दछु ज्वाला के भो के भो आज मलाई सुगन्ध निस्क्यो माटो खोली ! (धोबिनीले पगली बोली, झ) २०६० को दशकमा क्रान्ति गर्नेहरूले भन्दा अझ बढी नै देवकोटाले आफ्ना कविता, नाटक, निबन्ध र कथाका माध्यमबाट क्रान्तिको उद्बोधन गरेका थिए । नेपाली समाजमा जागरण र परिवर्तनको आवश्यकता देखाएका थिए र आफैँ पनि प्रजातन्त्र संग्राममा होमिएका थिए । महाकवि देवकोटा कविका रूपका चिनिए, अझ महाकविका रूमा । महाकाव्य लेखेका कारण मात्र उनी महाकवि भएका होइनन् । खण्डकाव्य र कविता मात्र लेखेर पनि आफ्ना उत्कृष्ट रचनाका कारणले व्यक्ति महाकवि हुन सक्छ । उनी महाकवि भएका हुन् गरीब, यात्री, पागल जस्ता कविता, मुनामदन जस्तो झ्याउरे गीतिकाव्य र प्रमिथस जस्तो महाकाव्य लेखेर । यस्ता कालजयी कृतिका माध्यमबाट उनले मुख्य रूपमा मानवताको सन्देश दिएका छन् । महाकवि देवकोटा महान् कविका साथै महान् व्यक्ति पनि हुन् । मान्छे आफ्ना लागि होइन, अरूका लागि गरेका कामबाटै महान् हुन्छ । देवकोटाले आफ्ना कृतिका माध्यमबाट नेपाली समाजमा मानवीय गुणहरूको विस्तार गरे । सहयोग, प्रेम, सद्भाव र करुणाका भावनाहरूको विस्तार गर्ने माध्यम नै साहित्य हो, जसको अन्तिम लक्ष्य हो सुसंस्कृत र शान्तिपूर्ण समाजको परिनिर्माण । देवकोटाले जीवनमा अनेक कष्ट सहे । दिन रात ट्युसनको चक्र चलाउँदा बिरामी पनि भए । तर जस्तै अभावमा र बिरामी हुँदा पनि उनले लेख्न भने छाडेनन् । उनी धेरैका आदरणीय गुरु बने र आफ्ना चेलाहरूका निम्ति जीवनोपयोगी शिक्षा दिए । उनको मूल शिक्षा थियो जीवनको लक्ष्य बनाऊ र त्यसको प्राप्तिका लागि कर्म गर । उद्देश्य नलिई अघि बढ्न सकिन्न । तर उद्देश्य के लिनु ? उनले नै भने उडी छुनु चन्द्र एक । देवकोटाको परिश्रम गर्ने बानीले हामी सबैलाई कर्म गर, अल्छी भएर नबस भन्ने शिक्षा दिन्छ । उनले मुनामदन को अन्त्यमा भनेका छन् कर्ममै पूज ईश्वर भन्छ यो लक्ष्मीप्रसाद । उनले प्रश्नोत्तरमा कर्मलाई पसिना भने । उनले संसारमा मान्छेले गर्ने सबभन्दा ठूलो कुरो के हो भनी प्रश्न गरे के हो ठुलो जगतमा ? अनि आफैँले उत्तर दिए पसीना विवेक ।पसिना परिश्रमको परिणाम हो । परिश्रम उन्नतिको आधार हो । यही कर्म हो । कर्मजस्तो ठूलो कुरा संसारमा केही छैन । कर्म नै प्रगतिको आधार हो, समुन्नतिको सोपान हो । तर मानिसका निम्ति विवेक पनि त्यत्तिकै महत्त्वको कुरो हो । विवेक भनेको असल र खराब छुट्याउन सक्ने क्षमता अर्थात् बुद्धि हो । बुद्धिमान् व्यक्ति विवेकी हुन्छ । उसले साँचो र झूटो, उचित र अनुचित, न्याय र अन्याय छुट्याउन सक्छ । पसिना मात्रै चुहाएर पनि हुँदैन, विवेक मात्र सँगालेर पनि हुँदैन । मानिसका निम्ति संसारमा ठूलो कुरा पसिनाका साथ सँगालेको विवेक नै हो । देवकोटाको यो सन्देश सबैका लागि र सधैँका लागि हो । देवकोटा विश्वलाई नेपालको परिचय दिन चाहन्थे । यसै कारण उनले आफ्ना र अन्य कविका कवितालाई अंग्रेजीमा अनुवाद गरे । उनले अंग्रेजीमै पनि कविता, लेखहरू र महाकाव्यसमेत लेखे । यसरी नेपाली साहित्यलाई बाहिरी संसारसँग परिचित गराउने काममा पनि देवकोटाले लेखेर अनि अन्तर्राष्ट्रिय सम्मेलनहरूमा भाषण दिएर बाहिरी दुनियाँलाई नेपाली साहित्य र नेपालको परिचय दिए । आफ्ना समयका प्रखर बुद्धिजीवी देवकोटाले साहित्यिक गोष्ठीहरूमा श्रोतालाई मन्त्रमुग्ध पार्थे । उनका कुरा सुन्न थालेपछि मान्छेहरू समय बितेको पत्तै पाउँदैनथे । उनी नभएको सभा र समारोह खल्लो हुन्थ्यो । उनले काव्य प्रतिष्ठान, त्रिभुवन विश्वविद्यालय, नेपाल प्रज्ञा प्रतिष्ठानको स्थापना र संवद्र्धन गर्ने योजनाहरू बनाए । यी संस्थाहरूको जग हाल्ने काममा उनको उपस्थिति र योगदानमा नेपालको सुन्दर भविष्यको परिकल्पना थियो । उनले सुन्दर, शान्त र विशाल नेपालको चिनारी दिए । २०१५ मा भएको तासकन्द सम्मेलनमा उनले आफ्नो जीवनको ओजस्वी भाषण दिए हाम्रा हिमाली नदीहरू आफ्नै नागबेलीका फन्कामा हराई जान सक्दैनन् । तिनको ताक एसिया र अफ्रिकावरिपरिको समुद्र हुनुपर्छ, जहाँ तिनीहरू विलीन पनि हुन सक्छन् र जहाँबाट तिनको शिर वर्षेर पनि आउन सक्छ । यहाँ हामीहरू परस्पर परिचयका लागि सम्मिलित छौँ र प्रत्येक राष्ट्रले यहाँ केही दिनु छ र धेरै लिएर जानु छ । हृदयले हृदयलाई बोलाउँछ, ध्वनिले प्रतिध्वनि गुल्जार गर्दछ र सब एक भेल भै हामी उठेर भविष्यलाई सन्देश दिन सक्छौँ ।सम्मेलनपछि उनले रूसमा उपचार गराउँदा लेखेका कवितालाई रूसी विदुषी आगानिनाले संघर्षशील र तिक्खर अनि जीवन र देशवासीका बारेमा लेखिएको कविता भनी प्रशंसा गरेकी छन् । तर देशको शान र साहित्यकारको मान राखेर भर्खरै उपचार गरी फर्केका देवकोटालाई कम्युनिस्टमा लागेको भनी ससाना निहुँमा नौ महिनासम्म भत्ता रोकेर उनलाई मृत्युशय्यातिर धकेलियो । देवकोटा मानवतावादी थिए । मान्छेले मान्छेलाई मान्छे नगनेको देखेर उनी दु:खित हुन्थे । उनी गरिब र उसको मिहिनेतको पसिनालाई प्रेम गर्थे । उनी मानवसेवा नै ईश्वरसेवा हो भन्थे । सनातनदेखि चली आएको जातपातको विभेद गर्ने समाजमा उच्च जात मानिने ब्राह्मण परिवारमा जन्मेका देवकोटाले वर्णव्यवस्थाको विरोध गरे र भने मानिस ठूलो दिलले हुन्छ जातले हुँदैन । देवकोटा बालबालिकालाई साह्रै माया गर्थे । नेपाली भाषामा महाकाव्यको अभाव देखेर उनी महाकाव्यको सिर्जनामा लागे, बाल साहित्यको अभाव देखेर बालकविताको रचना गरे । २००० तिर नेपाली भाषा प्रकाशिनी समितिमा लेखकका रूपमा काम गर्दा उनले विविध विधामा लेखेर नेपाली साहित्यको विकास गर्ने योजना बनाएको कुरा उनको एउटा टिपोटले पनि देखाउँछ । विभिन्न रसका कविता लेख्ने देवकोटाले व्यंग्य कविता लेखेर सामाजिक विकृति, विषमता र विरोधाभासहरूको अभिव्यक्ति दिन थाले । पागल, गैँडोपासना र उद्बोधन उनका केही यस्ता कविता हुन् । प्रतिभाशाली र बहुमुखी व्यक्तित्वका कारण महाकवि देवकोटा अरू साहित्यकारभन्दा फरक छन् र उनी अहिलेका बालबालिका, युवायुवती र प्रौढहरूका लागि पनि प्रेरणाका स्रोत छन् । उनको व्यक्तित्व सबैका लागि र सधैका लागि प्रेरणादायक छ । उनका शास्त्रीय छन्द, लोक छन्द र आधुनिक गद्य शैलीमा लेखिएका कविताकाव्यहरू, नाटकहरू, आख्यान र निबन्धहरू अहिलेका लागि पनि सान्दर्भिक छन् ।"
इतिहासका स्कुल,"नेपालको इतिहास लेखनको क्षेत्रलाई धेरै अगाडि बढाउने व्यक्तिको नाम हो नयराज पन्त । नयराज गुरु नभएका भए नेपाली इतिहास लेखनको अवस्था के हुन्थ्यो, यसै भन्न सकिन्न । उनी नभएका भए सायदै अरू कुनै व्यक्तिले इतिहासका तथ्यहरू खोजी त्रुटि सच्चाउने थिए । नयराजले नेपाली इतिहास लेखनका त्रुटिहरू सच्याउने परिपाटी बसाले । उनको स्कुलिङ मा हुर्किएकाहरूले त्रुटि सच्याउनेदेखि इतिहास लेखनका काम निरन्तर गरिरहेका छन् ।नयराजको जन्म १९७० साउन २६ मा काठमाडौंमा भएको हो । उनी कृष्णदत्त पन्तका छोरा हुन् । इतिहासमा उनको लगाव मावली बाजे भुवननाथ पाण्डेको संगतका कारण भएको हो । किनकि उनी धेरै समय मावलीमै बसे । मावली बाजे भुवननाथ उनलाई पुराना घटनाहरू सुनाउँथे । त्यसैबाट आफू इतिहासतिर लहसिएको नयराज सुनाउने गर्थे । शिक्षाचाहिँ भाषा पाठशालामा १९७७ देखि १९७८ सम्म लिए । त्यसपछि १९८४ मा गएर रानीपोखरी संस्कृत पाठशालामा पढे । त्यसपछिको उनको अरू सम्पूर्ण शिक्षा बनारसमा भयो । नेपाल फर्केपछि १९९७ मा नेपाली भाषा प्रकाशिनी समितिमा जागिर खाए । १९९९ मा नेपाली भाषा प्रकाशिनी समितिको सदस्य भए । २०३६ देखि २०५० सम्म उनी प्रज्ञा प्रतिष्ठानको सदस्य भए । नयराजलाई २०४३ मा लिच्छवि संवत्को निर्णय का लागि मदन पुरस्कार दिइयो । उनको योगदानको कदर गर्दै २०५७ मा उनलाई त्रिभुवन विश्वविद्यालयले मानार्थ महाविद्यावारिधि प्रदान गरेको थियो । २०५९ कात्तिकमा ९० वर्षको उमेरमा उनको निधन भयो । खासगरी बनारस बस्दा नेपालसम्बन्धी अभिलेख अनुसन्धान गरी भारतीय विद्वान्हरूले जुन किसिमबाट नेपालको इतिहास व्याख्याअपव्याख्या गरेका थिए, त्यसबाट उनी चिन्तित भए । उनले बनारसमै सच्याएर सही इतिहास लेख्नुपर्छ भन्ने अठोट लिए । काठमाडौं फर्केपछि आफ्नै घरमा गुरुकुल शिक्षा पद्धति सुरु गरे । यो पद्धति सुरु गरिसकेपछि विद्यार्थीहरू संस्कृत, गणित र ज्योतिष शिक्षा पढ्न उनको आँगनमा जम्मा हुन थाले, जहाँ करिब २२२३ जना विद्यार्थी हुन्थे । विद्यार्थीलाई इतिहाससम्बन्धी ज्ञान दिनुपर्छ भन्ने दृष्टिकोण राखेर उनले १९९६ देखि त्यससम्बन्धी पठनपाठन सुरु गरे । त्यतिखेर केही नेपाली विद्वान्ले इतिहासका किताबहरू लेखिसकेका थिए । भारतीय विद्वान्हरूले त अगाडिदेखि नै यो काममा लागिसकेका थिए । त्यसैले यी किताबहरूमा देखिएका त्रुटिहरूलाई संशोधन गर्नुपर्छ र त्यसलाई बदल्नुपर्छ भनेर उनले १९९६ देखि नै संशोधन कार्य सुरु गरे । प्रारम्भमा यो काम असफल भयो । तर उनले अध्ययनको क्रम छाडेनन् । उनले इतिहास अध्ययन गर्ने, इतिहास लेख्ने, विद्यार्थीलाई शिक्षा दिने काम सुचारु राखे । १३ वर्षपछि २००९ मा फेरि यो काम थाले । आफ्ना २१ विद्यार्थीलाई पनि संलग्न गराएर संशोधन पद्धतिको सुरुआत गरे । २००९ देखि इतिहास संशोधनका पत्रहरू प्रकाशनमा आए । ६८ पत्र प्रकाशन भएपछि यो बन्द हुन पुग्यो । यसबीच २०१६ देखि इतिहास सावधानपत्र उनको इतिहास संशोधन मण्डलबाट निस्कन थालेको थियो । यो समूहले अभिलेख संग्रह पत्रिकाको प्रकाशन गर्न थाल्यो । अभिलेख संग्रह त्रैमासिक थियो, १२ अंक निस्किएपछि त्यो पत्रिका पनि बन्द भयो ।इतिहास संशोधन मण्डलको विधिवत् दर्ताचाहिँ २०२० मा भयो । त्योभन्दा अघि इतिहास संशोधन मण्डलका नाममा कुनै पनि गतिविधि भएको थिएन । ती पत्रहरू व्यक्तिविशेषका नाममा निस्केका थिए, जसमा तिनै २१ विद्यार्थी संलग्न थिए । उनीहरू विषयवस्तु संकलन गर्थे, टिप्पणी गर्थे र छाप्थे । इतिहास संशोधन मण्डलको नामकरण भइसकेपछि पनि इतिहास संशोधनका पत्र हरूचाहिँ क्रमिक रूपमा निस्किरहे, त्यसैगरी सावधानपत्र हरू पनि निस्किरहे । यसरी टुक्राटाक्री मात्र निकालेर हुँदैन भनी उनीहरूले २०२१ मा पहिलोपल्ट इतिहासप्रधान पत्रिका पूर्णिमा को प्रकाशन शुरु गरे । यो पत्रिका अझसम्म निरन्तर निस्किरहेको छ । पूर्णिमा को इतिहास हेर्दा सयौं अंकसम्म धेरै मात्रामा इतिहासलाई महत्त्व दिइन्थ्यो । क्रमिक रूपमा यो बिस्तारै ज्योतिषप्रधान पत्रिका भएर प्रकाशित हुन थाल्यो । ज्योतिषकेन्द्रित भएपछि पूर्णिमा पत्रिकाको महत्त्व त्यही रूपमा रहेको पाइँदैन । सुरुमा पूर्णिमा पत्रिका निकाल्दा यसका नौ जना सम्पादक थिए रामजी तिवारी, देवीप्रसाद, भोलानाथ, शंकरमान राजवंशी, धनवज्र, गौतमवज्र, महेशराज, नयनाथ पौडेल र दिनेशराज । यतिखेर महेशराज र दिनेशराज मात्र छन् । संशोधन मण्डलको सोचाइअनुरूप अघि बढ्न नसकेकाले संलग्न व्यक्तिहरू क्रमिक रुपमा बाहिरिए । संशोधन मण्डल स्थापना गर्दा इतिहास संशोधनको उद्देश्य देशको शुद्ध र सर्वांगीण इतिहास निर्माण गर्दै जानु हो, कसैको मान या अपमान गर्नु होइन भन्ने उल्लेख थियो । तर संशोधन मण्डलको कार्यपद्धति क्रमिक रूपबाट हेर्दै जाने हो भने इतिहासका गलत तथ्यहरू संशोधनभन्दा पनि व्यक्तिगत आरोपप्रत्यारोप बढी हुन थाल्यो ।संशोधन मण्डल छाड्ने व्यक्तिका पनि आआफ्ना धारणा छन् । धनवज्रले त प्रस्टै रूपमा दिनेशराज र नयराजहरूको जुन आलोचना गर्ने प्रवृत्ति हो, त्यो प्रवृत्ति राम्रो नभएको अभिव्यक्ति दिए । ज्ञानमणि नेपालको पनि आफ्नै किसिमको धारणा छ । संशोधन मण्डलको एउटा प्रमुख योगदान भनेको के हो भने, यसले त्यसअघि प्रकाशित पुस्तकका त्रुटिहरू सच्याउने काम गर्यो । खासगरी बालचन्द्र शर्मा, अम्बिकाप्रसाद उपाध्याय, रूद्रराज पाण्डे, भैरवबहादुर प्रधान, ईश्वरराज अर्याल, केशरबहादुर केसी, काशीप्रसाद श्रीवास्तव, सूर्यविक्रम ज्ञवाली, डिल्लीरमण रेग्मी आदिले लखेका कतिपय तथ्य गलत हुन् भनी उनीहरूले आलोचना गरेको पाइन्छ । यसरी अर्काको टिप्पणी गर्दागर्दै पनि संशोधन मण्डलले एउटा राम्रो पद्धति के बसाल्यो भने, आफ्नै पनि संशोधन गर्न हिच्किचाएन । उसले नयराजले लेखेकै किताबको पनि संशोधन प्रस्तुत गरेको पाइन्छ । निश्चित रूपमा नेपालमा इतिहास धेरैले लेखे । भारतीय लेखकहरूले पनि नेपालको इतिहास लेखे । आरोपप्रत्यारोपको सवाललाई एकातिर राख्ने हो भने, इतिहास लेखनमा देखिएका त्रुटि औंल्याउन र सच्याउन संशोधन मण्डलले ठूलो भूमिका खेलेको पाइन्छ । चाहे त्यो किताब बालचन्द्र शर्माले लेखेकै किन नहोस्, चाहे अम्बिकाप्रसाद उपाध्याय र डिल्लीरमण रेग्मीले लेखेकै किन नहोस्, तिनमा भएका त्रुटिहरू सप्रमाण पूर्णिमा मा प्रकाशित भएको देखिन्छ । धेरै विद्वान्ले भनेका छन् नेपालमा इतिहासको क्षेत्रमा यदि कसैलाई विश्वास गर्नुपर्छ भने इतिहास संशोधन मण्डललाई गर्नुपर्छ । विदेशी विद्वान्हरूको धारणा पनि त्यस्तै छ । सिल्भा लेवी, लियो ई रोज, पेट्रिकले यस्तै धारणा प्रस्तुत गरेका छन् । इतिहासका क्षेत्रमा संशोधन मण्डलले जुन तरिकाले आलोचना गर्यो, खालि त्यसमा मात्रै कतिले आलोचना गरेका हुन्, त्रुटि सच्याउने सवालमा होइन । त्यसैले नेपालको इतिहासमा संशोधन मण्डलको सकारात्मक स्थान छ ।इतिहासका क्षेत्रमा नयराज पन्त एउटा स्कुलिङ को सुरुआत गर्न सफल भए । जस्तो : युरोपतिर जर्मन इतिहासकार लियोपोल्ड वोन र्याङ्कीको आफ्नो स्कुल छ । भारतमा पनि लेफ्ट हरूको आफ्नै स्कुलिङ छ भने डेमोक्रेटिक हरूको पनि आफ्नै । नयराजले त्यस्ता किसिमका राजनीतिक विचारहरू प्रस्तुत नगरे पनि उनका क्रियाकलाप हेर्दा आफ्नै किसिमको स्कुलिङ खडा गर्न खोजेको देखिन्छ । उनले नेपालमा प्रारम्भमा इतिहासबारे केही थाहै नभएका, चासो नभएका विद्यार्थीलाई जम्मा गरेर जसरी इतिहासतिर ढल्काउँदै लगेर अनुसन्धान गर्न प्रेरित गरे, त्यसबाट यसैको पुष्टि हुन्छ । ज्ञानमणि नेपाल, धनवज्र, रामजी तिवारी, शंकरमान राजवंशी, गौतमवज्र वज्राचार्य उनकै स्कुलिङ का प्रोडक्ट हुन् । तिनीहरूमध्ये केहीले कैयौं ऐतिहासिक तथ्य केलाउँदै पद्धतिमै आधारित भएर कलम चलाइरहेकै छन् । इतिहास लेखनको पद्धति सूर्यविक्रम ज्ञवाली, डिल्लीरमण रेग्मी एवं नयराज पन्तको एउटै हो । किनभने ज्ञवाली र रेग्मीहरूले पनि अनुसन्धान गरेरै लेखेका हुन् । यद्यपि संशोधन मण्डलले तिनलाई आफूहरूले खोजेका विषय चोरेर अंग्रेजीमा अनुवाद गरी प्रकाशित गरेको आरोप लगाएको छ । त्यसलाई विश्वास गर्ने आधार भने छैनन् । किनभने रेग्मी त्यति तल्लो स्तरका विद्वान् होइनन् । नेपालको इतिहास लेखनका क्षेत्रमा रेग्मी जस्ता व्यक्तिलाई अथवा धनवज्रजस्ता व्यक्तिलाई अथवा केशरबहादुरजस्ता व्यक्तिलाई जुन किसिमले संशोधन मण्डलले आलोचना गर्यो, त्यही रूपबाट स्विकार्नुपर्छ भन्ने छैन । यसको अर्थ रेग्मी ठूला हुन्, संशोधन मण्डलचाहिँ होइन भन्ने दृष्टिकोण पनि होइन मेरो । नेपालको इतिहास लेखनका क्षेत्रमा संशोधन मण्डलको जुन किसिमको भूमिका छ, त्यसलाई कसैले नकार्न सक्दैन । यति हुँदाहुँदै अन्य विद्वान्ले गरेका काम केही पनि होइनन् भन्ने संशोधन मण्डलको दृष्टिकोणसँग पनि सहमति जनाउन सकिँदैन ।संशोधन मण्डलबाट पूर्णिमा पत्रिकाबाहेक अन्य महत्त्वपूर्ण किताबहरू पनि प्रकाशित भएका छन् । उनीहरूबाट व्याकरण संशोधन पनि भयो । पञ्चांग संशोधनका थुप्रै किताब छन् । कौटिल्य अर्थशास्त्रको ऐतिहासिक व्याख्या भयो । दिनेशराजले लेखेका गोर्खाको पाँच भागको इतिहासमा धेरै परिवर्तन छ । त्योभन्दा अगाडि निस्केका तथ्यहरू धेरै खण्डन र परिमार्जन गरिएको छ । आधुनिक इतिहासका क्षेत्रमा भन्दा बढी मध्यकालीन र प्राचीन इतिहासका क्षेत्रमा उनीहरूको बढी भूमिका रहेको देखिन्छ । नेपालको प्राचीन र मध्यकालीन इतिहास बाहिरका व्यक्तिहरूले लेखेको पाइँदैन । केही हदसम्म भारतीय लेखकहरूले लेखेका छन्, बेलायतीहरूले लेखेका छैनन् । हुन त, सिल्भा लेवीले पछिल्लो चरणमा आएर प्राचीन र मध्यकालीन नेपालमा हात हालेको देखिन्छ । हामीले सावधानपत्र मात्र हेर्यौं भने पनि नयराज पन्त र उनका विद्यार्थीले कैयौं तथ्य सच्याएको पाउँछौं । इतिहासकारहरूले महीन्द्र मल्लका १२१३ श्रीमती थिए भनेका थिए । त्यसमा खोजी गरी उनीहरूले दुइटी मात्रै पत्नी रहेको तथ्य बाहिर ल्याए । त्यस्तै कैयौं इतिहासकारले रानीलाई आमाका रूपमा र आमालाई रानीका रूपमा प्रस्तुत गरेको पाइन्छ । त्यसलाई पनि उनीहरूले संशोधन गरी सही जानकारी बाहिर ल्याए । कतिपयले संशोधन मण्डललाई केवल तथ्यतथ्यांकमा अल्झिएको मान्छन् । तर, इतिहास लेखनका लागि तथ्य नखोजी पनि हुन्न । त्यो तथ्यलाई हेर्ने दृष्टिकोणचाहिँ फरक हुन सक्छ । प्रामाणिक रूपमा घटना राखिदिनु नै महत्त्वपूर्ण हो । त्यसमा व्याख्या गर्ने काम पाठकको हो । घटनाबारे व्याख्या गर्ने आधार पनि आआफ्नै प्रकृतिको हुन्छ । कसैको चरित्रमाथि जुन किसिमले नांगो टिप्पणी गर्ने प्रवृत्ति छ, त्यसलाई चाहिँ स्विकार्न सकिन्न ।"
कूटनीतिका मियो,"कारण, पूर्वी पाकिस्तान (हालको बंगलादेश) लाई स्वतन्त्र बनाउने युद्धमा भारत सोभियत संघसित २० वर्षे पारस्परिक सुरक्षा सन्धि गरेर अमेरिकी नीति र इच्छाविपरीत अघि बढेको थियो । खनालले राजदूत भएर वासिङ्टन पुगेको सातादिन पनि नपुग्दै राष्ट्रपति निक्सनलाई ह्वाइट हाउसमा ओहोदाको प्रमाणपत्र बुझाए (जुन २४, १९७३) । तर उनीभन्दा धेरैअघि वासिङ्टन पुगेका भारतीय राजदूत टीएन कौल भने महिनौंअघिदेखि पालो कुरेर बसिरहेका थिए । खनाललाई भेटेर भारतीय राजदूत कौलले सोधेछन्, मेरो पालो कहिले आउलाजस्तो लाग्छ, केही बुझ्नुभयो कि ? खनालले भने, खै, अलि कुर्नैपर्नेजस्तो लाग्यो । यदुनाथ खनाललाई स्वागत गर्दै आफ्नो लिखित वक्तव्यमा राष्ट्रपति निक्सनले भनेका थिए, मेरो प्रशासन विश्वशान्तिको नयाँ संरचना निर्माण गर्न कृतसङ्कल्प छ र त्यसमा नेपालका राजा र जनताले दिएको योगदानको हामी हार्दिक प्रशंसा गर्छाैं । त्यस भनाइको अर्थ बुझाउँदै मलाई खनालले पछि भनेका थिए, सोभियत संघलाई आफ्नो एक नम्बरको प्रतिपक्षी मान्दै अमेरिकाले चीनसित मित्रता र सहकार्य गर्ने नयाँ नीति अख्तियार गर्दै थियो । त्यसैलाई निक्सनले विश्वशान्तिको नयाँ संरचना भनेका हुन् । अनि चीनसितको सम्बन्धसूत्रका रूपमा अमेरिकाले नेपाललाई प्रयोग गर्न खोजेको थियो, तर हामीले त्यो भूमिका खेल्दा भारतले हामीमाथि कारबाही गर्ने खतरा थियो र हामीले त्यो गर्न सकेनौं । अनि पाकिस्तानको भ्रमणमा आएका अमेरिकी राष्ट्रपतिका राष्ट्रिय सुरक्षा सल्लाहकार हेनरी किसिन्जरले त्यताबाट सुटुक्क चीन गई निक्सनको चीन भ्रमणको तयारी गरेका थिए । नेपालको भूराजनीतिक संवेदनशीलतालाई अमेरिकीहरूले बुझेका थिए र हामीले व्यक्त गरेको असमर्थतालाई लिएर चित्त दुखाएका थिएनन् । हामी रूसतिर ढल्केका छैनौं भन्ने उनीहरूले बुझेका थिए । त्यही कुरालाई निक्सनले नेपालका राजा र जनताले दिएको योगदान भनेका हुन् । यसबारे मलाई खनालले बुझाए र निक्सनले दिएको भाषणको कपी पढ्न दिए । खनाललाई व्यक्तिगत रूपमा प्रशंसा गर्दै राष्ट्रपति निक्सनले आफ्नो लिखित भाषणको अन्तिम प्याराग्राफमा भनेका रहेछन्, तपाईंंजस्तो ख्यातिप्राप्त र उच्च सम्मानप्राप्त व्यक्तिलाई श्री ५ वीरेन्द्रले अमेरिकाका लागि राजदूत नियुक्त गर्दा संयुक्त राज्य अमेरिका नै विशेष रूपमा सम्मानित भएको छ । तपाईंको नियुक्ति हाम्रा दुई देशबीचको सम्बन्धमा एउटा कोसेढुंगा हो । अमेरिकाले तिब्बती खम्पाहरूलाई सीआईएमार्फत तालिम र हतियार दिएर चीनका विरुद्ध काण्डहरू मच्चाउन गोप्य रूपमा मद्दत गरिरहेको धेरै वर्ष भइसकेको थियो, लगभग एक दशक नाघिसकेको थियो । त्यो काममा नेपालको भूमि प्रयोग हुनु हाम्रो राष्ट्रिय हितमा थिएन । आखिर सन् १९७५ (२०३२ साल) तिर नेपालले मुस्ताङ, डोल्पा, हुम्ला आदि जिल्लामा कारबाही अभियान चलाएर उनीहरूका हतियार खोस्यो र केवल शान्तिपूर्ण ढंगले नेपालमा बस्ने अनुमति दियो । त्यसताका यदुनाथ खनालले अमेरिकी सरकार र तिनका एजेन्सीहरूलाई के भनेर सम्झाए भने, नेपाल संवेदनशील भूराजनीतिक अवस्थामा छ । हामी हाम्रा छिमेकी भारत र चीनलाई अप्ठयारो पारेर अमेरिकाको हित गर्ने काममा संलग्न हुन सक्दैनौँ । यो कुरा तपाईंहरूले बुझ्नुपर्छ । जहाँसम्म खम्पाहरूको विषय छ, अब त अमेरिका स्वयं चीनसित सम्बन्ध सुधार्ने प्रयासमा छ भने तिनीहरूलाई प्रयोग गरिरहने आवश्यकता नै के छ र ? खनालको यो गम्भीर कूटनीतिक तर्कबाट अमेरिकी सरकारी कूटनीतिज्ञहरूको चित्त बुझ्यो । यस सन्दर्भमा यदुनाथ खनाल : जीवनी र विचार मा नपरेको एउटा प्रसंग पनि यहाँ चर्चा गर्नु सान्दर्भिक देख्छु । संयुक्त राष्ट्रसंघ ज्यादै पश्चिमपरस्त र अझ अमेरिकापरस्त भयो भन्ने रूसी सिकायत थियो । त्यो कुरा बीपी कोइराला संयुक्त राष्ट्रसंघ जाँदा खु्रस्चेभले उनीसित उठाएका पनि थिए र तीन जना महासचिव राख्ने प्रस्ताव गरेका थिए । तर त्यो प्रस्ताव अव्यावहारिक भनी नेपालले सहमति जनाएन । त्यस विषयमा बीपीको भाषणमै असहमति आइसकेको थियो । सन् १९६० को दशकको अन्त्यतिर एक दिन रूसी राजदूत परराष्ट्रसचिव यदुनाथ खनाललाई भेट्न आएर भने, तपाईं संयुक्त राष्ट्रसंघको महासचिव हुनोस्, रूसले समर्थन गर्छ । रूसको त्यस्तो प्रस्ताव आउनुको कारण थियो नेपालको स्पष्ट र दृढ असंलग्नता तथा खनालको व्यक्तिगत क्षमता र अन्तर्राष्ट्रिय स्तरमा सम्मानित व्यक्तित्व । खनालले यो गम्भीर कुरा हो, यसमा म केही सोचेर र सरसल्लाह गरेर जवाफ दिउँला मात्र भने । यदुनाथ खनाललाई थाहा थियो अमेरिकाले नचाहेमा संयुक्त राष्ट्रसंघमा केही पनि हुँदैन । सुरक्षा परिषद्मा पाँच स्थायी सदस्यमध्ये चार एकातिर (अमेरिकी पक्षमा) हुन सक्थे । त्यस कारण यस विषयमा खनालले नेपालस्थित अमेरिकी राजदूत क्यारोल सी लेसलाई बोलाएर कुरा गरे । लेसले कूटनीतिक शैलीमा खनालको प्रशंसा गरिन्, तर यस्ता विषयमा कसैको व्यक्तिगत क्षमताभन्दा पनि देशको अवस्था, सम्बन्ध र हैसियतले काम गर्ने कुरा गरिन् । खनालले कुरो बुझिहाले । त्यो प्रस्तावको चर्चा बाहिर ल्याएनन् । निक्सनले आफ्नो स्वागतभाषणमा तपाईंजस्तो ख्यातिप्राप्त र उच्च सम्मानप्राप्त व्यक्ति भन्नुको कारण थियो अमेरिकीहरूले रूसी प्रस्तावका बारेमा थाहा पाएका थिए । तर यदुनाथ खनाल वासिङ्टनमा धेरै बस्न चाहेनन् । आफ्नी श्रीमतीको स्वास्थ्यका कारण नेपालै फर्कन चाहे र राजा वीरेन्द्रको राज्याभिषेकमा नेपाल आएका बेला सो इच्छा जाहेर गरी फर्केर लोक सेवा आयोगको अध्यक्ष भए । राजा वीरेन्द्र उनलाई खाली राख्न चाहन्नथे । अनि जब चीनमा माओ जे दुङको मृत्यु भयो, त्यहाँ नयाँ युगको प्रारम्भ हुने संकेत देखियो र त्यसले राजनीतिक, आर्थिक र कूटनीतिक कोल्टो फेर्न थाल्दा नेपालको केकस्तो प्रतिक्रिया हुनुपर्छ भन्ने विषय बुझ्ने व्यक्ति यदुनाथ खनाललाई नै ठहराई चीन पठाइयो । उनले चीनका विषयमा गरेको विश्लेषणात्मक प्रतिवेदनमा भनिएको थियो, माओपश्चात्को चीनको परराष्ट्र नीतिमा क्रान्तिकारिता, सैन्यशक्ति र आधुनिकीकरणका तीन धार छन् । साथै आधुनिकीकरण भनेको चीनको आर्थिक, सामाजिक, राजनीतिक, कूटनीतिक यी चार क्षेत्रमा गरिने परिवर्तनको कार्यक्रम हो । सन् १९८२ मा खनालले दुइटा भविष्यवाणी गरेका थिए । एक, चीनको पश्चिमामुखी परराष्ट्र नीति धेरै वर्षसम्म चलिरहनेछ । र दोस्रो, चीनको प्रतिव्यक्ति औसत आय दुई दशकमा चार गुना बढ्नेछ । त्यो सन् २००२ मा ठीक साबित पनि भएको थियो । चीनको नेपाल र भारतसितको सम्बन्धमा यदुनाथ खनाल भन्थे, चिनियाँहरू यथार्थवादी छन् । उनीहरू नेपालचीन सम्बन्ध, नेपालभारत सम्बन्ध र चीनभारत सम्बन्ध तीन अलग विषय हुन् भन्ने मान्छन् । हरेक सम्बन्ध विकसित हुनुको आफ्नै औचित्य वा तर्क छ । हरेक सम्बन्धलाई आआफ्नै मूल्य र महत्त्वका आधारमा हेरिनुपर्छ । चिनियाँहरू नेपालचीन मैत्रीलाई महत्त्व दिन्छन् एवं हाम्रो स्वतन्त्रता र सार्वभौमिकतालाई सम्मान गर्छन् र यस विषयमा उनीहरूका नेताहरूले विशेष ध्यान पनि दिन्छन् । तर, उनीहरूले नेपालचीन सम्बन्धलाई जतिसुकै महत्त्व दिए पनि त्यो नेपालभारत मैत्रीको स्थानापन्न हुन सक्दैन भन्ने पनि मानेका छन् । साथै त्यो भारतचीन मित्रताको स्थानापन्न पनि हुन सक्दैन भन्नेमा उनीहरू स्पष्ट छन् । उनीहरू आफ्नो राष्ट्रिय हितलाई ध्यानमा राखेर आफ्ना मित्रहरूको उचित सम्मानका साथ उनीहरूसित स्वतन्त्रतापूर्वक मित्रता बढाउन चाहन्छन् र हामीले पनि भारतसितको सम्बन्धमा पनि त्यसै गरौँ भन्ने अपेक्षा गर्छन् । नेपालले आफ्नो परराष्ट्र सम्बन्धमा कठिन चुनौती भोगिरहेको आजको समयमा यो साँच्चै मननीय कुरा हो । यो परिप्रेक्ष्यमा, यदुनाथ खनाल नेपालको परराष्ट्र नीतिलाई बौद्धिकीकरण गर्ने एक मनीषी नै थिए ।"
आन्दोलनका पर्याय,"नुन आन्दोलनपछि भीमदत्तले किसान राज, जिन्दावाद को नारा लगाउँदै जनतालाई संगठित गर्न थाले । उनले समाजमा व्याप्त कुरीतिहरूलाई हटाउँदै जय जनता को अभिवादनसहित किसानहरूका घरघर पुग्न थाले । यसले किसानहरूलाई एकसूत्रमा बाँध्यो । अनि आफ्नो हकहितका लागि उनको अगुवाइमा आन्दोलन गर्न थाले । किसान मुक्ति आन्दोलनले व्यापकता पाउँदै गर्यो । उनीहरूले डडेल्धुरादेखि जोगबुढा हँदै ब्रह्मदेव र ब्रह्मदेवबाट कञ्चनपुर हँुदै बेलौरी कब्जा गरे । राज्य डरायो । भीमदत्तको पछाडि सेना लगायो । किसानराजको परिकल्पना गरेका भीमदत्तलाई नेपालका सैनिकहरूले पक्रन नसकेपछि भारतको समेत सहयोग लिनुपर्यो । २७० भन्दा बढी भीमदत्त समर्थकहरूलाई सरकारले पक्रेर थुनामा राख्यो । भीमदत्त आफ्नै साथीहरूको धोकामा परे । डोटीको वुडरको गल्लेक भन्ने ठाउँमा आफ्नै मीत लालबहादुर थापा र भम्वा दियालले उनको हत्या गरे । उनको टाउको काटेर डडेल्धुरा लगियो र त्यहाँ तीन दिनसम्म बाँसको लिंगोमा प्रदर्शित गरियो । यसरी एउटा देशभक्तको पाशविक हत्या भयो । भीमदत्तले देश निर्माणमा विभिन्न किसिमका आन्दोलन गरेर महत्त्वपूर्ण योगदान दिए । महिला शिक्षा, जातीय छुवाछूत, धनीगरिब भेदभाव हटाउन उनैले अगुवाइ गरे । गरिब बासमती खान्ना, ठालु खान्ना आलु भन्ने लोकभाका बनाएर उनले गरिबहरूको मन जित्ने काम गरे । उनी जम्मा २७ वर्ष बाँचे, तर जनतामा जागरण ल्याउने मामिलामा अन्य वीर पुरुषको भन्दा कम योगदान दिएनन् । यसैले भीमदत्तको योगदानलाई समाजको हरेक पक्षबाट कदर गरिनु आवश्यक छ, मूल्यांकन गरिनु जरुरी छ । (ओझा भीमदत्त पन्तको राजनीतिक जीवन एक अध्ययन का लेखक हुन् ।)"
अन्तप्र्रज्ञाका नायक,"आन्दोलन, जनआन्दोलन र जनपक्षीय राजनीतिप्रति गणेशमानजीभित्र अन्तप्र्रज्ञा रहेको पाइन्छ । उदाहरणका लागि गणेशमानजीको विरोधका बाबजुद गिरिजाबाबु प्रधानमन्त्री भए । गिरिजाबाबु प्रधानमन्त्री भएपछि उनीहरूबीच दूरी बढ्दै जानुमा केही तार्किक र वैचारिक कारण थिए । केही कुरामा म सहभागी छु । गणेशमानजीले फाट्टफुट्ट गिरिजाबाबुको विरोध गर्थे । ५६ महिना भएको थियो सरकार बनेको, एक दिन मैले गणेशमानजीलाई राम्ररी सोधें, गणेशमानजी, गिरिजाबाबुबारे तपार्इंको यताउति वक्तव्य आउन थालेको छ । उहाँलाई पार्टीले भर्खर प्रधानमन्त्री बनाएको छ । तपाईंले भनेको कुरा पनि भएन, निधिजीले उम्मेदवारी नै दिनुभएन । किसुनजीले मान्नुभएन । तपाईंले किन यसरी फ्याट्टफुट्ट वक्तव्य दिनुभएको ? मैले उदाहरण दिएरै भनें हामीले भान्से नियुक्त गरेपछि उसलाई त १२ महिना सिक्नबुझ्न दिइन्छ ।वास्तवमा गिरिजाबाबु प्रधानमन्त्री भएपछि एउटा सल्लाह भएको थियो हप्तामा एक या दुईचोटि उनी, गणेशमानजी र किसुनजी बस्ने र सरकारले गर्ने सबै प्रमुख निर्णय सामूहिक रायमा लिने । त्यो हुँदाहुँदै एक दिन योजना आयोगको उपाध्यक्ष नियुक्तिको कुरा आयो । गणेशमानले भने यो दुर्गेशमान पनि पढेलेखेको छ, सिपालु छ, तर मेरो नाता पर्ने भएकाले यसलाई नबनाउनु त भएन नि ।राति उनीहरूबीच सल्लाह भएको रहेछ । भोलिपल्ट सुरुचि मा त्यसबारे खबर प्रकाशित भयो । सायद गिरिजाबाबुले आफ्नो समूहमा भनेका थिए होलान्, गणेशमानजीले यस्तो भन्नुभयो भनेर । तर आफूहरूबीच भएको कुराकानी अखबारमा आएपछि गणेशमानजी अचम्ममा परे । उनले हामीसँग भने, यस्तो मिटिङ, रायसल्लाह गरेको कुरा भोलिपल्ट अखबारमा बिगारेर छाप्छ, गणेशमानले भतिजोलाई यो माग्यो भन्छ भने सल्लाह गरेको के मतलब भयो ?त्यसपछि त कांग्रेस दुई भागमा बाँडिइहाल्यो । पार्टी ठूलो कि सरकार भन्ने विवाद सुरु भयो । यो विवाद अहिले पनि सर्वत्र छ । तर कतिपय देशले यसको समाधान निकालेका छन् । जस्तो बेलायतले संसदीय दलको नेतालाई स्पष्ट रूपमा पार्टी सभापतिभन्दा माथि राख्यो । यता हामीकहाँ प्रधानमन्त्री पदमा रहेका गिरिजाबाबु मुलुकको संविधानका हिसाबले ठूलो हुने भए । तर त्यति बेलाको उचाइ, आत्मविश्वास र योगदानका आधारमा समाजमा गणेशमान ठूला थिए ।गणेशमानजीको आशय यस्तो हुन्थ्यो म र किसुनजी एक ठाउँमा भएपछि त्यो गिरिजा को हो ? त्यो कुरा उनले झापा, कलवलगुडी महाधिवेशनमै भनिदिए । डेढ घण्टा गिरिजाबाबुलाई गाली गरेको गर्यै गरे । अनि मैले पार्टी छोडें भनेर घोषणा गरिदिए । अधिवेशनभरि हल्ला भयो पार्टी छाड्न पाइन्न भन्दै । त्यसपछि महेश आचार्यले गिरिजाबाबुको कानमा सुझाएपछि गिरिजाबाबुले मैले पनि राजीनामा गरें भने । त्यसपछि किसुनजीले दुवैलाई राजीनामा दिन दिन्न भनेर मिलाए । महाधिवेशनले किसुनजीलाई गिरिजाबाबु र गणेशमानजीको मतभेद मिलाउने तीन महिनाको समय दियो । समिति पनि बन्यो । तर पछि त्यो फास्सफुस्स भयो, किसुनजीले केही गरेनन् ।गणेशमानजीले सार्वजनिक पद लिन चाहेनन् । उनलाई नम्बर वान हुने आकांक्षा थिएन । हरेक व्यक्तिको एउटा आत्मछवि हुन्छ । कदाचित त्यस बेला गणेशमानजीलाई प्रधानमन्त्री हुनुभन्दा ठूलो हुँ भन्ने लागेको हुन सक्छ । दुइटा उदाहरण उहाँका सामुन्ने थिए । भारतमा महात्मा गान्धी, चीनमा माओत्से तुङ । यहीं नेपालमा पनि एक समय पार्टीको सभापति बीपी कोइराला होइन, किसुनजी थिए । लोकबल जहिले पनि राजबलभन्दा माथि हुन्छ भन्ने संसारको मान्यता हो । ऋषिको शक्ति र राजाको शक्तिमा ऋषिको शक्ति ठूलो हुन्छ भनिन्छ । त्यो गणेशमानजीको संस्कारमा थियो । उनी अस्वस्थ पनि थिए । उनी आफैं डिटेल्स मा काम गर्न सक्दिनँ भन्थे । प्रधानमन्त्रीको काम त डिटेल्सको काम हो नि । फेरि किसुनजीलाई उनी एकदमै सहोदर भाइजस्तो ठान्थे । तर, उनले चिताएजस्तो भएन । किसुनजीले चुनाव हारे ।राजनीतिक रूपले हेर्दा गणेशमान सिंह वास्तवमा एकदमै दु:खी व्यक्ति हुन् । उनको सम्पूर्ण जीवन एकातिर बित्यो, पछि राजनीतिक जीवनको अन्त्यताका किसुनजीलाई सहयोग गरे । उनको सन्दर्भमा म शेक्सपियरको किङ लियर को कथा सम्झन्छु । गणेशमान नेपाली कांग्रेसका किङ लियर थिए । किङ लियर भनेको कस्तो भने बुढेसकालमा सबै कुरा अरूलाई दिएर आफू दु:खी भएर बस्ने । शेक्सपियरका नाटकमा गिरिजाबाबु म्याकबेथ को मुख्य भूमिकामा छन्, जुनसुकै बेला सत्तामा बस्ने । किसुनजी भने ह्यामलेट केही गरूँंनगरूँ, यता जाऊँनजाऊँ, पार्टी छोडूँनछोडूँ, राजा कि गणतन्त्र यस्तो अवस्थामा । गणेशमानजी भने स्पष्टत: किङ लियर हुन् नेपाली कांग्रेसका ।"
अझै सम्झिइने राजा,"झट्ट हेर्दा राजा महेन्द्रलाई सम्झिराख्नुपर्ने विशेष कारण देखिँदैन । उनको एकोहोरो आज्ञाआदेश जारी गर्ने स्वभाव, छलफल हुँदा नियन्त्रणमुखी चरित्र, अन्तरक्रिया गर्दा प्रभुत्वपरक दृष्टिकोण, स्वतन्त्र रूपमा नीति तथा कार्यक्रम लागू गर्न खोज्ने प्रवृत्ति, आफैं हरेक कुराको सुपरिवेक्षण गर्ने चाहना यी सबै महेन्द्रका विशेषताहरू थिए । महेन्द्रले भोगेका वा उनको बारेमा लेखेका लगभग सबैले उनका यी विशेषताहरूबारे छनक दिएको पाइन्छ । बेलैमा फिडब्याक दिन नजान्ने, काम बिग्रिँदा ठाडै कारबाही गर्ने, अर्काको कुरा सुन्ने धैर्य कम भएको राजा महेन्द्रमा युवराज छँदैदेखि नै द्वन्द्व गराएर आफूलाई नेतृत्वमा स्थापित गर्ने स्वभाव थियो । जेठा छोरानानी महेन्द्रले आफ्नो बुवाको हृदयाघातबाट मृत्यु हुनेबित्तिकै विधिवत् रूपमा युवराज हुन पाए । चैत १, २०११ मा राजगद्दीमा स्थापित भएका उनले मातृकाप्रसाद कोइरालाको प्रधानमन्त्रीत्वमा गठन भएको तत्कालीन मन्त्रिमण्डललाई त्यसअगावै फागुन १९ मा विघटन गरी आफ्नो राजकीय शक्तिको प्रयोग गरेका थिए । बुवाको बिँडो थाम्ने उनमा तीव्र इच्छा थियो । तर बुवा त्रिभुवनको सार्वजनिक राजनीतिक प्रतिबद्धतातर्फ उनको कुनै समभाव थिएन । त्यसैले बुवा बित्नेबित्तिकै समय नगुमाई उनी प्रत्यक्ष शासनको बाटो हिँड्न थालिसकेका थिए । बुवाले राजनीतिक दलहरूलाई सत्तामा सहभागी गराई संविधानसभाका लागि छिट्टै आमचुनाव गरेर २००७ सालको क्रान्तिले स्थापित गरेको एजेन्डालाई कार्यान्वयन गर्नु उनको धर्म हुन्थ्यो । यसका लागि क्रान्तिकारी शक्ति नेपाली कांग्रेस र अन्य राजनीतिक दलहरूसँग सहकार्यको विकल्प थिएन । यस अर्थमा उनको भूमिका संवैधानिक राजाको थियो । त्यसतर्फ उनी लक्षित देखिँदैनथे । सात सालको क्रान्तिले राजसंस्थालाई जनताको सम्मानित ठाउँमा पुर्याएको र अब राजाले जनतालाई संविधानसभाले बनाएको संविधानमार्फत त्यो सम्मान फर्काउनुपर्ने कुरा उनी सम्झन चाहँदैनथे । उनलाई के लाग्थ्यो भने राजनीतिक दलहरू र त्यसमा पनि तत्कालीन युवा नेतृत्वदायी समूह विश्वासिलो थिएन । युवराज हुँदादेखि नै उनी स्वयम् यो राणाविहीन स्वतन्त्र वातावरणमा देशका लागि अति आवश्यक राजकीय नेतृत्व दिन सम्भवत: सोच्न थालिसकेका थिए । आफ्नो अधैर्यलाई पटक्कै नलुकाई फागुन ७, २०११ को प्रजातन्त्र दिवसको उपलक्ष्यमा युवराज महेन्द्रले यसरी तीतो पोखेका थिए, आज देशमा प्रजातन्त्र आएको पूर्ण चार वर्ष व्यतीत भयो तर सुहाउँदो चारवटा मात्र पनि योयो भयो भन्नुपरेमा हामीले खोजिरहनुपर्छ । एउटा सरमको कुरा छ । प्रजातन्त्र बालक छ भनूँ भने बालकमा रहनै नसक्ने गुणहरू स्वार्थ, लोभ र ईष्र्या यसमा देखिन्छ । यतिन्जेल हुक्र्यो भनूँ भने दुर्भाग्यवश फस्टाएको कतै केही देखिँदैन । त्यसैले उनले राज्याभिषेक हुनुभन्दा पहिले नै असोज १६ का दिन बुवा त्रिभुवनले तत्कालीन शासकीय प्रबन्धका लागि गठन गरेको राजकीय परिषद् भंग गरिदिएका थिए । यसलाई भंग गरेपछि यसको सल्लाह र सम्मतिले चल्नुपर्ने उनलाई आवश्यकता भएन । अब उनी राजकीय सत्तासम्पन्न युवराज भइसकेको आभास दिन चाहन्थे । नि:सन्देह महेन्द्रमा नेपालमा प्रजातान्त्रीकरणमा देखिएका मूल्यमान्यता तथा संगठनात्मक समस्याहरूका बारेमा सहनशीलता थिएन । ती समस्याहरूको ओखती आफूसँगै छ भन्ने उनलाई लाग्थ्यो । यसलाई कतिपयले ईष्र्या, असन्तोष र प्रजातन्त्रलाई ग्रहण गर्न नसक्ने यथार्थको अभिव्यक्तिको रूपमा लिए । बुवा त्रिभुवन जीवितै भएको भए महेन्द्र यत्ति महत्त्वाकांक्षी हुने थिएनन् होला । इतिहासले के प्रमाणित गर्यो भने राजा महेन्द्रले प्रजातान्त्रिक शक्तिहरूसँग सहकार्य गर्नै सकेनन् । यस्तो किन भयो त ? महेन्द्रमा प्रशस्त अभिलाषाहरू थिए । उनी एजेन्डा भएका मान्छे थिए । तर उनीसँग आफ्नो इच्छा, आकांक्षा वा कार्यक्रमलाई जनशक्तिको परिचालनद्वारा वैधता प्रदान गर्ने शिक्षा वा संस्कृति थिएन । स्वभावले उनी युगोस्लाभियाका जोसेफ टिटो, टर्कीका मुस्तफा कमाल अतातुर्क, सिंगापुरका ली क्वान यु वा सिचेलसका फान्स अल्बर्ट रेनेजस्तै थिए । आफ्नो शासकीय अधिकार कठोरसँग प्रयोग गर्ने घूस खानु नपर्नेर्े, भ्रष्टाचार नगर्ने, सामन्ती सोच, अभिजात्य वर्गीय स्वभाव तर देश राम्रो होस्, उभो लागोस् भन्ने स्वभाव । यी उद्देश्यका लागि आफंै सक्षम रहेको र आफैंले जनताको सही नेतृत्व गर्नुपर्छ भन्ठान्ने उनी जोर्डनका राजा अब्दुल्लाह वा रुवान्डाका पाउल कागामेजस्तै कसिएर काम गर्थे । देश बनाउनुपर्छ भन्ने कुरामा उनलाई शंका थिएन । कानुनको शासन चाहिन्छ भन्नेमा उनी कटिबद्ध थिए । तर आफूले रुचाएजस्तो कानुन उनी चाहन्थे । राजनीतिक प्रणालीबारे पनि उनको सोचाइ यस्तै थियो । आधुनिक प्रजातन्त्रवादी त उनी छँदै थिएनन् । संवैधानिक कानुन तथा यसको सर्वोच्चता उनका रुचिका विषय थिएनन् । निर्वाचनसँग डराउँथे । तर शासकीय शैलीमा जनतामाझ जान उनलाई मन पर्दथ्यो । राजाको भूमिकाबिनाको राज्य त उनले सोचेकै थिएनन् ।नेपाली कांग्रेसको नेतृत्वमा भएको २००७ सालको क्रान्तिले प्रजातान्त्रीकरणको ढोका खोलिसकेको थियो । यो रोकिन सम्भव थिएन । तर नेपालभित्रको अनुभव नभएको युवा पीढी र हिन्दुस्तानको भूमिमा मलजल तथा संगठन गरी हुर्किएको यो क्रान्तिका कारण कांग्रेसले धेरै मूल्य चुकाइसकेको थियो । कांग्रेसको संगठन तथा हतियार देखाएर भारतले स्वतन्त्र नेपालका प्रधानमन्त्री मोहनशमशेससँग सन् १९५० को सन्धि गराइसकेको थियो । बेलायती सेनामा रहेका ब्रिटिस गोर्खाहरू भारत र बेलायतबीच बाँडफाँट भइसकेका थिए । अंग्रेज हिन्दुस्तानबाट फर्कंदा अंग्रेजले जिती लगेको नेपाली भूभाग फिर्ता माग्ने साहस राणा वा कांग्रेस कसैसँग भएन । क्रान्तिकारी शक्तिको हातमा न सेना थियो, न पैसा । आफूले संगठन गर्न टेकेको जमिन पनि आफ्नो थिएन । क्रान्तिका लागि अगाडि बढ्दा कांग्रेसले हिन्दुस्तानको डिजाइन के थियो, वास्तै गरेन । भारतको परराष्ट्र नीतिलाई नै नेपालले स्वीकार गरी हिँड्ने प्रतिबद्धता आफ्नो घोषणापत्रमा पर्दासमेत कांग्रेसले विरोध गरेन । त्यति हुँदाहुँदै पनि भारतका प्रधानमन्त्री जवाहरलाल नेहरूले विश्वासघात गरे, दिल्ली सम्झौता आफ्नो स्वार्थबमोजिम टुंग्याए । नेपाली कांग्रेसले हतियार बोक्यो, धेरै ठाउँमा यसको गर्दन काटियो तर राणा शासकहरूसँग प्रत्यक्ष वार्ता गर्ने यसको हैसियत स्विकारिएन । कांग्रेसको तत्कालीन नेतृत्व मातृकाप्रसाद कोइरालाको मृत्युपछि प्रकाशित पुस्तकमा कांग्रेस र भारतबीचका संघर्ष र नेपाललाई स्वतन्त्र कायम राखिरहने प्रयासहरू उल्लिखित छन् । परिस्थितिको तिखो मूल्यांकन गर्न सक्ने बीपी कोइराला स्वयंले यस्तो भयावह स्थितिलाई व्यवस्थापन गर्न नसकेको देखिन्छ ।यसै प्रसंगमा २०१० भदौ ७ को नेपाल पुकार मा बीपीले लेखेका थिए, नेपाली कांग्रेस नेपाली राष्ट्रियताको संरक्षण गर्छ, जुन कुरा हिन्दुस्तानका केही व्यक्तिहरूको निम्ति असह्य हँुदै आएको छ । हामीहरूको राष्ट्रिय नीति हाम्रो न्यूनतम कार्यक्रमबाट स्पष्ट हुन्छ हिन्दुस्तानी सल्लाहकारहरू वापस जाउन्, हिन्दुस्तानी सैनिकमण्डल वापस जाउन्, नेपाली व्यापारीको हितका संरक्षण होस्, नेपाली मुद्दाको प्रचलन देशभरि होस्, नेपाललाई यूएनओको सदस्यता प्राप्त होस् इत्यादि । यी सब कुराहरू देशको राष्ट्रिय र आर्थिक स्थिति तथा अन्तर्राष्ट्रिय महत्त्वलाई बलियो पार्न र बढाउनका लागि आवश्यक छन् । यो राष्ट्रिय कार्यक्रम हिन्दुस्तानका प्रति विरोधी भावनाबाट प्रेरित भएर हामीले बनाएको होइन । आफ्नो देशको राष्ट्रिय शक्तिलाई दृढ पार्ने चेष्टा गर्नु कुनै देशको प्रति अमैत्री भावना राख्नु होइन । जसले हाम्रो राष्ट्रिय कार्यक्रमको त्यस्तो अर्थ लगाउँछ, त्यो या त त्यस्ता सोझो मानिस हो जसलाई जे सुनायो त्यसमा विश्वास गर्छ अथवा त्यो अत्यन्त कुटिल र कुनै लुकेको स्वार्थबाट प्रेरित भएको व्यक्ति हो ।नि:सन्देह हिन्दुस्तान अब कांग्रेससँग सहकार्य गर्ने मुड मा थिएन । अरू ससाना दलहरू न सिद्धान्तनिष्ठ थिए, न उनीहरूको संगठन नै थियो । मातृका र बीपी दुई दाजुभाइबीचको विग्रह र भारतको बदलिँदो दृष्टिकोणले बीपी पनि कमजोर भइसकेका थिए । भारतलाई प्रजातन्त्रवादीसँग समस्या थिएन । उसको समस्या नेपालका राष्ट्रवादीहरू थिए । मूलत: बीपीको हालीमुहाली रहेको कांग्रेस भारतको आँखामा बिझिसकेको थियो । अरू झिनामसिना दलहरू भरतलाई भरथेग गर्ने हैसियतमा थिएनन् । त्रिभुवनको मृत्युले महेन्द्रलाई शासनमा हात हाल्ने एउटा अवसर दिएको थियो भने कांग्रेस र भारतबीचको द्वन्द्वले उनलाई अघि बढ्ने दोस्रो अवसर दिएको थियो । यो परिस्थिति बुझेका महेन्द्रले कांग्रेसलाई भारतीय सत्ताका पृष्ठपोषकका रूपमा उभ्याई फाइदा लिन धक मानेनन् ।मातृकाप्रसादको मन्त्रिमण्डल विघटन हुनु भनेको अन्तत: कांग्रेसको हैसियतमाथिकै प्रश्नचिह्न थियो । कांग्रेस आन्तरिक रूपमा विभाजित भइसकेको मौका छोपेर २०१२ वैशाखमा महेन्द्रले सल्लाहकारहरू नियुक्त गरे । शाही आयोग गठन गरी आयोगका टोलीहरूलाई नेपालका जिल्लाजिल्लामा गई त्यहाँको यथार्थ वस्तुस्थिति बुझेर राजालाई रिपोर्ट गर्न आदेश दिइएको थियो । क्रान्तिसँग सरोकार नभएका सरदार गुन्जमान सिंहलाई राजाको प्रमुख सल्लाहकार बनाइएको थियो । अन्य सल्लाहकारहरूमा आनन्दशमशेर राणा, भोगेन्द्रराज पाण्डे, पुरेन्द्रविक्रम शाह र अनिरूद्रप्रसाद सिंह नियुक्त भएका थिए । दरबारको सचिवालयलाई बलियो पारिएको थियो । प्रिन्सिपल सेक्रेटरीमा हंसमान सिंह नियुक्त भएका थिए । राजाले दैनिक प्रशासनको काम प्रिन्सिपल सेक्रेटरीबाटै गर्ने भएका थिए । प्रत्येक विषय राजामा जाहेर हुन्थ्यो । ठहर र निर्देशन पनि राजाबाटै हुन्थ्यो । राणा शासन नयाँ स्वरूपमा फर्किन खोजेजस्तो आभास हुन्थ्यो । त्यहाँ न कांग्रेस थियो, न इतर पक्षहरू ।राष्ट्रवादी कित्तामा बीपी र महेन्द्रको उचाइ समान थियो । तर बीपीको राष्ट्रवादका लागि प्रजातन्त्र आवश्यक थियो भने महेन्द्रको राष्ट्रवादमा यसका जोखिमहरू धेरै थिए । त्यसैले राजनीतिक रूपमा स्थापित हुँदै जाँदा आफ्ना लागि वैकल्पिक वैधताको खोजी गर्नुपर्ने आवश्यकता महेन्द्रले अनुभव गरे । यसका लागि उनी महेन्द्रले कांग्रेसलगायतका दलहरूलाई किनारा लगाउने गरी फरक प्रशासनको अनुभूति दिन पछाडि परेनन् । मन्त्रालयको काम राम्रोसँग चल्न थालिसकेको थियो । भ्रष्टाचार हुन दिइएको थिएन । कर्मचारीहरू दिलोज्यान लगाई काम गर्थे । केही गरौं भन्ने चाहना महेन्द्रमा व्याप्त थियो । यस सम्बन्धमा गत वर्ष प्रकाशित दयारामभक्त माथेमाको पुस्तकमा उल्लेख गरिएको छ (राजा) बाट पनि मन्त्रालय र विभागहरूबाट जनताका सुविधाका लागि हुन सक्नेसम्म राम्रो सेवा उपलब्ध गराउनका लागि प्रयास भएको थियो । दयाराम दरबारकै मान्छे भएको हुँदा उनको भनाइमा अतिशयोक्ति पनि होला । तर आफू राम्रो देखिनका लागि गर्न सक्ने सबै उपायहरू महेन्द्रले अपनाएको देखिन्छ ।स्थिति नियन्त्रणमा लिएपछि महेन्द्रले आफूले पत्यार गर्न सक्ने टंकप्रसाद आचार्यको प्रधानमन्त्रीत्वमा नयाँ मन्त्रिमण्डल गठन गरे । तर फेरि टिक्न दिएनन् । उनले यो जिम्मेवारी पुन: डा केआई सिंहलाई दिए । उनलाई पनि महेन्द्रले शासन चलाउन योग्य पाएनन् । छट्पटिएको कांग्रेसले भद्र अवज्ञा आन्दोलन थालिसकेको थियो । आन्दोलन सुरु भएपछि राजाले सर्वपक्षीय सम्मेलन गरे । चुनाव राजाले नचाहेको होइन, मन्त्रिमण्डलले रकम निकासा नदिएकाले चुनाव हुन नसकेको निष्कर्ष त्यसबाट निकालियो । त्यस किसिमका प्रयासबाट पुन: सुवर्णशमशेरको अध्यक्षतामा मन्त्रिपरिषद् गठन गरिएको थियो । महेन्द्र टालटुल गर्न सफल देखिए । जनतामा जाने अवसरलाई बीपीले राजा वा दरबार वा साना दलहरूसँगको सहकार्यभन्दा महत्त्वपूर्ण ठाने । यो खिचलोमा तेस्रो पक्षको उपस्थितिले पनि बीपी क्षुब्ध भइसकेका थिए एकातिर राजाको क्षुद्रता, अर्कोतिर दरबारदेखि राजनीतिक दलहरूमा छिमेकीको हस्तक्षेप । संविधानसभा अब बीपीका लागि पनि आकर्षक रहेन । संसद्का लागि भएको चुनावमा भाग लिन क्रान्तिकारी शक्ति नेपाली कांग्रेस पनि तयार भयो ।आशा गरेजस्तै कांग्रेस दुईतिहाई बहुमतले आमनिर्वाचन जित्न सफल भयो । बीपी प्रधानमन्त्री हुन पुगे । तर राजा महेन्द्र न कांग्रेसका लागि तयार थिए, न बीपीका लागि । कांग्रेसको जल्दोबल्दो म्यान्डेट उनका लागि सहर्ष स्वीकार्य थिएन । बीपीले न राजालाई व्यवस्थापन गर्न सके, न राजाले बीपीलाई विश्वासमा लिन । बीपीको आधुनिकता तथा नेपाली पुनर्जागरणको सम्भावना तेस्रो पक्षका लागि बिझाइसकेको थियो । यो परिस्थितिमा अन्तत: राजाले सशस्त्र बलको प्रयोग गरे । बीपीलाई थुने । २०१५ को संविधानलाई बिदा गरे । शासन आफ्नो हातमा थिए । दयारामभक्तले दरबारको दृष्टिकोणलाई यसरी प्रतिनिधित्व गरेका छन्, देशमा एउटा मात्र नेता हुन्छ । यो देशको नेता श्री ५ महाराजाधिराज नै होइबक्सिन्छ । विश्वेश्वरबाबु त दलको नेता मात्र हुनुहुन्छ । उहाँले अहिलेसम्म कुनै विशेष काम गर्नुभई नेपालको नेता हुनुभएजस्तो मलाई लाग्दैन । नेपाली कांग्रेसबाहेक अरू दलले पनि उहाँलाई देशको नेताको रूपमा लिएको छैन । महाराजाधिराजलाई नेपाली जनता र दलहरूले पनि देशको सर्वोच्च नेता मानेका छन् ।सत्तारूढ भएदेखि राजा महेन्द्रले आफ्नो सोचाइलाई निरन्तर कार्यान्वयन गरेरै छाडे । उनले प्रशासनको पुनर्गठनको गरी मुलुकी प्रशासनलाई मुलकभरि फैलाउन तुरुन्तै प्रयास गरे । जिल्ला र अञ्चलमा मुलुकको पुनर्संरचना परम्परागत नेपालमा एउटा आधुनिक कदम थियो । उनले शिक्षालाई राष्ट्रिय प्राथमिकतामा राखे । सम्पूर्ण मुलुकमा नेपाली भाषामा स्कुल तथा पाठशालाहरू सञ्चालन हुने व्यवस्था गरे । धर्म, संस्कृति, रीतिरिवाज र साहित्यले मुलुकमा प्रोत्साहन पाउने वातावरण बन्यो । सामाजिक क्षेत्रमा नयाँ मुलुकी ऐन एउटा ठूलो क्रान्ति नै थियो । त्रिभुवन विश्वविद्यालयको स्थापनाद्वारा मुलुकभित्रै उच्च शिक्षाको सुरुआत हुन पुग्यो । आर्थिक क्षेत्रमा नेपाली रुपैयाँ मुलुकभरि प्रचलनमा ल्याउने तथा नेपाली र भारतीय मुद्राको विनिमय दरलाई स्थिर बनाउने श्रेय पनि उनलाई जान्छ । उनकै समयमा भूमिसुधारसम्बन्धी नीति देशमा पहिलोपटक कायम भयो । किसान र मोहीको अधिकारलाई कानुनमा आबद्ध गरियो । आर्थिक विकासका लागि योजनाबद्ध प्रक्रियाको सुरुआत उनैबाट भएको हो । पहिलो पञ्चवर्षीय योजनाको मस्यौदा उनकै संरक्षणमा गरिएको थियो । पूर्वपश्चिम राजमार्गको परिकल्पना महेन्द्रकै मानिन्छ । सम्पूर्ण नेपाललाई एक सूत्रमा बाँध्ने प्रयासमा यो अति प्रभावकारी रह्यो । चीनसँग नेपाललाई जोड्ने कोदारी राजमार्गको निर्माण उनकै प्रयास हो । नेपालको औद्योगिक नीति उनको पालामै बन्न सुरु भयो । आयात अनुमतिपत्रका प्रक्रियाहरू पनि स्थापित भए । व्यापार विविधीकरणबाट तेस्रो मुलुकसँग सम्बन्ध विस्तार गर्ने प्रयास पनि महेन्द्रबाट भएको हो । अमेरिका र भारत तथा चीन र रूसलाई नेपालको विकासमा संलग्न गराउने निरन्तर प्रयास गरे । जलविद्युत् आयोजनाहरू बन्न थाले । देशमा राष्ट्रिय खेलकुद परिषद्, राष्ट्रिय नाचघर, राष्ट्रिय सभागृह तथा पर्यटन विकाससम्बन्धी पूर्वाधारहरू पनि खडा गरिए । बजेट प्रस्तुत गर्ने तरिकाहरू कायम भए । शाही नेपाल वायुसेवा निगमको स्थापना उनैले गरेका हुन् । नेपालको स्वतन्त्र परराष्ट्र नीतिलाई महेन्द्रले सर्वत्र फैलाए । उनको प्रयासमै नेपाल संयुक्त राष्ट्रसंघको सदस्य भयो । यससँगै नेपालले चीनसँग पनि दौत्य सम्बन्ध कायम गर्यो । उनको कार्यकालमा नेपाल एउटा स्वतन्त्र र सार्वभौमसत्ता सम्पन्न मुलुकका रूपमा ५१ वटा मुलुकहरूसँग दौत्य सम्बन्ध राख्न सफल भयो ।यी सबै काम कारबाहीबाट राजा महेन्द्र राष्ट्रिय राजनीतिक शक्तिका रूपमा स्थापित भइसकेका थिए । उनी देशका कुनाकाप्चा घुमे । आफूलाई जनतासँग परिचित गराए । उनीहरूको सुखदु:ख सुने । जनताका गुनासाहरूमा कारबाही चलाए । ठाउँठाउँमा उनले जनसभाहरूलाई सम्बोधन पनि गरे । विभिन्न संघसंस्थाहरूलाई आर्थिक सहयोग पनि गरे । यी सबैले गर्दा राजा राजनीतिक रूपमा बलियो हुँदै गए । मुलुकको विकासको चुरो अन्तत: गाउँमै छ भन्ने कुरालाई उनले गाउँ फर्क राष्ट्रिय अभियानका रूपमा चलाए । यी सबै कामकारबाहीले महेन्द्रलाई नेपालको आधारभूत पूर्वाधार तयार गर्ने राजाका रूपमा स्थापित गराइदिन्छ । सुरुका वर्षहरूमा राजा महेन्द्रमा आफ्नो कुरालाई थियोराइज गर्ने वा सिद्धान्तनिष्ठ तरिकाले व्यक्त गर्ने क्षमता देखिँदैनथ्यो । तर पञ्चायती संविधानको घोषणा गर्दासम्ममा उनले यस्तो गर्न सिकिसकेका थिए । वर्ग समन्वयको आधारमा शोषणरहित समाजको परिकल्पना पञ्चायत व्यवस्थाको घोषित उद्देश्य थियो । दलविहीन परिपाटीबाट मात्र यो सम्भव छ भन्ने कुरालाई उनले निरन्तर प्रचारप्रसार गरे । यी सबै कामकारबाहीमा राजा महेन्द्र निश्चित रूपमा बलिया देखिए । आफ्नो जीवनको अन्तिम वर्षहरूमा उनी नेपालको एउटा हेभिवेट किंग भइसकेका थिए । उनको व्यवस्था धेरै गह्रांै र धान्न नसक्ने भइसकेको थियो । प्रजातान्त्रिक राजनीतिको महत्त्वाकांक्षा हुने प्रत्येक नेपालीले महेन्द्रको नेपालमा दु:ख पाएको देखिन्छ । जनसहभागितालाई सुनिश्चित गर्ने राजनीतिक संरचनाहरू कमजोर र मौलिक अधिकारको अभाव तथा जनता परिचालन गर्ने राजनीतिक दलहरूको प्रतिबन्धित अवस्थामा कुनै पनि व्यवस्था टिक्न नसक्नु कुनै आश्चर्यको कुरा थिएन । एकल सक्रिय नेतृत्वद्वारा देशको निर्माण सम्भव नभएको यथार्थ संसारभरि नै प्रस्ट रूपमा देखिएको छ । नि:सन्देह महेन्द्रको राजनीतिक प्रणाली यही कारणले टिक्न सकेन ।नेपालजस्तो भूराजनीतिक स्थितिमा रहेको मुलुकमा राजा महेन्द्रजस्ता नेतृत्वको निर्माण र अवसान भूराजनीतिमा पनि भर पर्ने हुन्छ । महेन्द्रका हकमा कुरा गर्दा स्थानीय निकायहरूमा केही गतिशीलता देखिए पनि राष्ट्रिय रूपमा उनले मुलुकलाई राजनीतिक गतिशीलता दिन सकेनन् । आज आएर उनलाई सम्भिँदा दुइटा कुरा प्रस्ट रूपमा भन्न सकिन्छ । पहिलो उनी मूलत: अप्रजातान्त्रिक राजा थिए । बीपीजस्ता होनहार प्रधानमन्त्रीसँग सहकार्य गर्न सकेको भए नेपालको रूपान्तरण अर्कै किसिमले हुन सक्थ्यो । त्यो सम्भावना महेन्द्रले समाप्त पारिदिए । दोस्रो, अप्रजातान्त्रिक तरिकाले नै सही उनले आधुनिक नेपाललाई टिकाउने आधारभूत संरचनाहरू निर्माण गरेर गए । आजको एकीकृत नेपाल जेजस्तो रूपमा छ, त्यसमा उनले गरेको लगानी प्रस्ट रूपमा देखिन्छ । जहाँसम्म प्रजातान्त्रिक संरचनाहरूको कुरा छ, अबको नेपालमा त्यो यथार्थ भइसकेको छ, जसलाई उसबेला महेन्द्रले आत्मसात् गर्न सकेनन् ।"
"गणतन्त्र, गिरिजाप्रसाद र प्रचण्ड","नेपाल गणतन्त्र भएको एक दशक पार हुँदै छ । मलाई अहिले पनि त्यो दृश्य झलझली याद हुन्छ २०६५ जेठ १५ गते रातको १० बजिसकेको थियो, संविधानसभाको पहिलो बैठकले गणतन्त्र कार्यान्वयनको प्रस्ताव पारित गरेपछि नेपाल विधिवत् गणतन्त्रमा प्रवेश गर्यो । संविधानसभाको त्यो बैठकलाई सम्बोधनका क्रममा अन्तरिम सरकारका तत्कालीन प्रधानमन्त्री गिरिजाप्रसाद कोइरालाले आफ्नो सपना पूरा भएको भनेर संक्षिप्त टिप्पणी गर्दै भनेका थिए, आज मेरो सपना पूरा भएको दिन हो, सायद राष्ट्रको पनि । टीभीमा प्रत्यक्ष प्रसारण हेरिरहँदा मलाई लागेको थियो, उनी धेरै दिनदेखिको धोको सुनाइराखेका थिए । अगाडिका चुनौतीसँग उनी अनभिज्ञ थिएनन्, तर लामो संघर्षको थकान मेट्ने गरी सन्तोषको सास फेरेको अनुभूति गर्न सकिन्थ्यो, उनको अभिव्यक्तिमा । तत्कालै मेरो मनमा एउटा कौतूहल उब्ज्यो संविधानसभाको चुनावका बेलासम्म पनि बेबी किङ को सन्दर्भ उठाइरहेका र जीवनको आठ दशक पार गरेका यी पाका नेताले कहिलेदेखि, माओवादीका पुष्पकमल दाहाल प्रचण्ड ले झैँ, गणतन्त्र नेपालको सपना देखे होलान् ? सबभन्दा पहिले नेपाली राजनीतिका यी पछिल्ला निर्णायक पात्र तुलनीय हुन् कि होइनन् भन्ने कुरा मेरा लागि एउटा प्रश्नका रूपमा उठ्यो । जुन बेला गिरिजाप्रसाद २०४७ सालको संविधानले स्थापना गरेको प्रणालीको निरन्तरता र विकासका लागि केन्द्रित थिए, त्यसविपरीत प्रचण्ड त्यसलाई फ्याँक्न र चीनको सांस्कृतिक क्रान्तिकालीन माओको विचारलाई पछ्याउँदै बन्दुकबाट नेपालमा माओ मोडेल को राजनीतिक प्रणाली स्थापना गर्न सशस्त्र फौजको निर्माण र विद्रोहमा लागिपरेका थिए । राजनीतिको यात्रा अनौठो हुन्छ । विपरीत सिद्धान्त र धारका पात्रहरूबीच पनि सोच्नै नसकिने सहकार्य र सहयात्रा हुन्छ, र भएका छन् । राजनीतिमा स्थायी शत्रु कोही पनि हुँदैन । गिरिजाप्रसादमाथि जति प्रहार गर्न सकिन्छ, २०४७ सालको प्रणालीमाथि त्यही अनुपातमा चोट पर्छ भन्ने रणनीतिक बुझाइ थियो माओवादीको । त्यसैले त उनीहरूको प्रचारबाजी राजाभन्दा गिरिजाप्रसादविरुद्ध केन्द्रित थियो । राजा र माओवादीबीच कसले कसलाई कति उपयोग गर्ने, खेलाउने चाल चलिरहेकाले अन्तत: प्रचण्डका लागि गिरिजाप्रसादसँग हात मिलाउनुको विकल्प रहेन । लोकतन्त्रविरुद्ध उत्रिएका तत्कालीन राजा ज्ञानेन्द्रलाई उनको हैसियतमा सीमित गर्न र राजामाओवादीबीच सम्भावित तालमेल रोक्न गिरिजाप्रसादका लागि पनि माओवादीलाई आफूसँग इन्गेज गर्नु जरुरी थियो ।धेरै भुइँ फुक्दै अत्यन्त सावधानीका साथ प्रारम्भ भएको यी दुई पात्रको सहयात्राले तीन वर्ष पनि नपुग्दै नेपाललाई लोकतान्त्रिक गणतन्त्रमा रूपान्तरण गर्यो । तसर्थ गणतन्त्रलाई यी दुवैको साझा सूत्रका रूपमा लिन सकिन्छ । आज गिरिजाप्रसाद हाम्रासामु छैनन् तर प्रचण्डसँगको उनको इन्गेजमेन्ट नेपालको राजनीतिमा युगीन महत्त्व सावित भएको छ । २०६२६३ को आन्दोलनले तय गरेको बाटो हो यो । नेपाली राजनीतिको कुनै कुनामा राजतन्त्रको मोह कायम रहनु आश्चर्यको कुरा होइन । फ्रान्समा राजतन्त्र फ्याँकेको दुई शताब्दी नाघिसक्यो तर त्यसको चर्चा अहिले पनि बेलाबखत उठ्छ । अफगानिस्तानमा तालिवानविरुद्ध अमेरिकी कारबाहीपछि त्यहाँको राजनीतिलाई व्यवस्थित गर्ने क्रममा, तीन दशकअघि फ्याँकिसकिएको राजतन्त्रलाई पुन:स्थापना गर्ने चर्चा पनि चलेको थियो । इतिहासको सन्दर्भ कोट्याउँदा नेपालमा पनि राजतन्त्रको चर्चा चलिरहन सक्छ । तर गणतन्त्रको यात्रा अविचलित भइसकेको छ । संघीयता, समावेशितालगायत अहिलेको संविधान र संवैधानिक प्रणालीको औचित्य, उपयोगिता र सफलताको मापक पनि गणतन्त्र नै हो ।नेपालमा गणतान्त्रिक विचारधाराको इतिहास खासै लामो छैन । कम्युनिस्ट पार्टी सिद्धान्तले नै गणतन्त्रवादी हो र यसको स्थापनासँगै नेपालमा गणतन्त्रको सोच प्रारम्भ भएको भन्ने एकथरी व्याख्याको कुनै प्रामाणिक आधार छैन । कम्युनिस्ट पार्टीका संस्थापक नेता पुष्पलाल श्रेष्ठका अभिव्यक्तिहरूमा पनि यो विचारधाराको लक्षण मुखरित भएको पाइन्न । कम्युनिस्ट दस्तावेजहरूमा प्राय: उल्लेख हुने सबैखाले सामन्तवादको अन्त्य गर्ने भनेर प्रयोग भएको बीचबचाउको एउटा रेडिमेड वाक्यांशलाई गणतन्त्रको सोच भन्न सकिन्न । राजा वा राजतन्त्रको विरोध मात्रलाई पनि गणतन्त्रको सोच मान्न सकिन्न । हो, नेपालमा कम्युनिस्ट आन्दोलनको एउटा धार सदैव बढी क्रान्तिकारी देखिन्छ, गणतन्त्रको नारा लगाएको पनि भेटिन्छ । २०४७ सालको संविधान बनाउने क्रममा सम्बद्ध आयोगको सदस्यसमेत रहेका कम्युनिस्ट नेता निर्मल लामाले आफू र आफ्नो पार्टी गणतन्त्रवादी भएको भनेर पटकपटक उल्लेख गरे पनि संवैधानिक राजतन्त्रसहितको बहुदलीय प्रतिस्पर्धामा आधारित संसदीय प्रणालीको संविधानमा उनको पनि हस्ताक्षर थियो । अर्को कुरा, नेपालको राष्ट्रियतालाई पञ्चायती टेक्स्ट र फ्रेम ले धेरै प्रभावित गरेको छ । त्यसबाट नेपालका कम्युनिस्ट नेताहरू अझै मुक्त हुन सकेका छैनन्, बरु त्यसको पुनरुक्तिले उनीहरूलाई बढी प्रभावित गर्न थालेको पाइन्छ ।त्योभन्दा प्रस्टसँग त कांग्रेसका संस्थापक नेता बीपी कोइरालाका केही अभिव्यक्ति र पार्टीको दस्तावेजमा गणतन्त्र शब्द उल्लेख छ । २०१२ मा कांग्रेसले संवैधानिक राजतन्त्रको प्रस्ताव पारित गर्दा उल्लेख गरेको छ, आधुनिक युगमा राजतन्त्रको कल्पना गर्नु मात्र पनि गाडिएको मुर्दा उधिन्नुजस्तै ठहर्छ र सामाजिक न्याय र समताको सिद्धान्तविपरीत देखिन्छ । २०१४ सालमा संविधानसभाको सन्दर्भमा बीपीले भनेका छन्, यदि जनताका प्रतिनिधिहरूलाई राजा राख्न मन छैन भने राजालाई विधानमा स्थान दिलाउन खोज्नु अप्रजातान्त्रिक मात्र होइन, ठूलो राजनीतिक मूर्खता हुनेछ । तर, बीपी कोइरालाको फराकिलो चिन्तनको सैद्धान्तिक धरातल एउटा कुरा हो, यसैका आधारमा कांग्रेसमा पहिलेदेखि नै गणतन्त्रको सोच थियो भन्न मिल्दैन । कांग्रेसजन त झन् बीपी कोइरालाले राष्ट्रिय मेलमिलाप नीतिको सन्दर्भमा राजा र मेरो घाँटी जोडिएको छ भनेर एकपटक के भनिदिएका थिए, राजाबिनाको लोकतन्त्र उनीहरूका लागि अकल्पनीय भयो ।मलाई लाग्दैन, गिरिजाप्रसादले कुनै दर्शन र चिन्तनका आधारमा गणतन्त्रको सपना देखेका थिए । उनको व्यक्तित्व पनि त्यस्तो थिएन । उनी आवश्यकता र उपयोगिताका आधारमा आफ्नो बाटो तय गर्थे, सिद्धान्त र दर्शनमा माथापच्ची गर्ने उनको शैली थिएन । हो, लोकतन्त्रको आधारभूत सिद्धान्त, मान्यता र प्रक्रियामा भने उनी चुक्न चाहँदैनथे । एकातिर लोकतन्त्रको परीक्षामा राजतन्त्र आफैं असान्दर्भिक हुँदै थियो भने अर्कातर्फ जनमत पनि गणतन्त्रतर्फ तीव्रतासाथ उन्मुख भैरहेको थियो । गिरिजाप्रसादजस्ता नेताले यसको अनुमान गर्न नसक्ने कुरा थिएन । त्यसैले घटना, परिस्थिति र उनका आफ्ना भोगाइले सिकाएको निर्णय र बाटो थियो त्यो । अब राजा चाहिंदैन, गणतन्त्रमा जानुपर्छ भनेर पनि कहिल्यै प्रस्ट भनेनन् । तर विभिन्न समयमा भएका भेटघाट र कुराकानीका आधारमा उनमा कसरी गणतन्त्रको सोच बन्दै गयो र त्यसले निर्णायक काम गर्यो होला भनेर म्यापिङ गर्न भने सकिन्छ । २०४८ सालमा पहिलोपटक प्रधानमन्त्री भएदेखि नै ब्रिफिङ का लागि दरबार जाने कुरा उनलाई सधैं अत्यन्त गह्रौँ लाग्थ्यो । सोझै नभने पनि राजतन्त्र र लोकतन्त्रबीच दूरीको एउटा प्रमाण थियो त्यो । दरबारमा हुने व्यवहारमा निर्वाचित प्रधानमन्त्री र लोकतन्त्रवादी नेताको हैसियतमा उनी सदैव सचेत थिए । दरबार हत्याकाण्डपछि राजा भएका ज्ञानेन्द्रसँग त प्रारम्भदेखि नै खटपटको सम्बन्ध भयो । त्यसपछिका दिनहरूमा कहिलेकाहीं भेटघाटको क्रममा राजासँग दिग्दार भएर फर्केपछि अस्पष्टसँग भन्ने गर्थे, अब चल्दैन, यसरी हुँदैन । म अलि कुरा कोट्याउन खोज्थें, के भन्नुभएको राजाबाट चल्दैन भनेर ? गणतन्त्र भन्न खोज्नुभएको ? उनी मौन बस्थे । जननिर्वाचित प्रधानमन्त्रीका रूपमा दुईदुई जना राजा भोगेका र लोकतन्त्रको आन्दोलनमा तीन जना राजासँग लडेका गिरिजाप्रसादका यी अभिव्यक्तिमा गणतन्त्रतर्फको संकेत बुझ्न सकिन्थ्यो ।त्यस बेला शेरबहादुर देउवा प्रधानमन्त्री थिए । माओवादीसँगको वार्ता भंग भएको थियो । माओवादीनिकट केही मित्र, जोसँग मेरो पहिलेदेखि नै परिचय थियो, गिरिजाप्रसादले वार्ताको पहल गरिदिऊन् भनेर बारम्बार आग्रह गर्दै थिए । यो कुरा मैले उनीसँग राखें र भनें, लोकतन्त्र पुन:स्थापनाको आन्दोलन सफल भयो । पटकपटक प्रधानमन्त्री भइसक्नुभो । तपाईंले गर्न र पाउन के बाँकी छ र अब ? माओवादीलाई शान्ति प्रक्रियामा ल्याएर लोकतन्त्र र शान्तिलाई दिगो गर्न सके देशका लागि त्योभन्दा ठूलो योगदान अरू के होला र ? तपाईंले यो पहल गर्दा माओवादीको अजेन्डा बोकेको भनेर कसैले औंलो ठड्याउन सक्दैन । संविधानसभा र गणतन्त्रले पनि लोकतान्त्रिक वैधता प्राप्त गर्छ । उनी मौन रहे । सम्पर्कका लागि माओवादीले धेरै माध्यमको प्रयोग गरिरहेको थियो । मलाई सम्झना छ, डा देवेन्द्रराज पाण्डेको पहलमा हामी केहीले त्यसका लागि केही आधारसमेत तयार गरेका थियौं । त्यो कुरा माओवादी र त्यस बेलाको संसद्मा भएका राजनीतिक दलहरूसमक्ष राखियो । माओवादीसँग अनौपचारिक भेट र वार्ताको क्रम पनि चल्यो । संसद्मा रहेका दलहरूले माओवादीको लिखित प्रतिबद्धताको कुरा उठाए । २०५९ वैशाखको अन्त्यतिर माओवादीले बहुदलीय प्रजातन्त्रलगायत २०४६ सालको आन्दोलनका उपलब्धिलाई सुरक्षित गर्दै लोकतन्त्र र शान्ति प्रक्रियाका लागि अगाडि बढ्ने प्रतिबद्धतासहित राप्रपालगायत संसद्मा भएका दलहरूलाई पत्र लेख्यो । वातावरण अनुकूल बन्दै थियो, तर जेठ ८ गते प्रतिनिधिसभा विघटन भयो । विवेक शाहको पुस्तकले पनि प्रस्ट पार्छ राजा ज्ञानेन्द्र दलहरूलाई बाइपास गरेर आफ्नो सर्तमा वार्ता गर्न चाहन्थे ।माओवादी नेता प्रचण्ड र बाबुरामसँग पहिलोपटक भेट्न जानुअघि गिरिजाप्रसादले कांग्रेस नेता नरहरि आचार्य र मसँग केही कुरा गरेका थिए । हाम्रा सुझाव प्रस्ट बुझिने गरी बुलेटमा बनाइदिन उनले आग्रह गरे । फर्केपछि भेटको सारसंक्षेप पनि सुनाए । उनको निष्कर्ष थियो, बाबुराम धेरै रिपब्लिकन रहेछन्, प्रचण्डचाहिं अलि न्यासनलिस्ट लाग्यो । अर्थात्, राजतन्त्रको बारेमा प्रचण्ड केही नरम रहेछन् । म अवाक् भएँ, गिरिजाप्रसादजस्ता क्रान्तिकारी र भुक्तभोगी नेताको राजतन्त्र र राष्ट्रियताको बुझाइ देखेर । मैले यति मात्र भनेँ राजतन्त्र शक्तिको केन्द्र हो, राष्ट्रियताको अनिवार्य तत्त्व होइन । संसारभरको राजनीतिक अभ्यासले राष्ट्रियता र गणतन्त्रलाई अमिल्दा मान्यता भन्दैन, दुइटैले एकअर्काको सुदृढीकरणमा सहयोग पुर्याएका छन् । बीपीको भनाइलाई उद्धरण गर्दै मैले राष्ट्रियताको पहिलो र अन्तिम आधार जनता हुन् भन्ने कुरा पनि दोहोर्याएँ ।भर्खरै असोज १८ को घटना भएको थियो । २०५९ जेठमा प्रतिनिधिसभाको विघटनको दिनदेखि गिरिजाप्रसाद प्रतिनिधिसभा पुन:स्थानाको एकसूत्रीय अजेन्डामा रत्नपार्कवरिपरि आन्दोलनरत थिए । तर जनताको सहभागिता खासै थिएन । केही पार्टी कार्यकर्ताका झुन्डहरू झुम्मिन्थे । कतिपय पूर्वमन्त्री, सांसदहरू उर्दीका कर्मचारीजस्तै हाजिर गरेर हिंड्थे । रत्नपार्कमा रोकिएको पजेरोको स्टार्ट पनि बन्द भएको हँुदैनथ्यो, उनीहरू अर्कै दिशातर्फ घुइँकिहाल्थे । एक दिन गिरिजाप्रसादसँग शशांक कोइरालाको महाराजगन्जस्थित निवासको माथिल्लो तलामा मेरो वार्तालाप हुँदै थियो । आन्दोलनमा जनता नजुटेकामा उनी अत्यन्त चिन्तित देखिए । राजा ज्ञानेन्द्रलाई जनताको तागत देखाइदिने उनको चुनौती थियो । हामीलाई पनि बारम्बार सुनाउँथे, मैले राजालाई भनिदिएको छु, सरकारलाई प्रेसर पुगेन, म जनताबाट प्रेसर ल्याइदिन्छु । मैले भनें, जनताले गणतन्त्र खोजिराखेका छन्, तपाईं भने संसद् पुन:स्थापनाको आउटडेटेड प्रस्ताव बोकेर आन्दोलनमा हुनुहुन्छ । म आफैं पनि यो आन्दोलनमा सहभागी भइरहेको छैन, अरू जनताको त कुरै छाडौं । कसरी आउँछ प्रेसर ? गणतन्त्रको नारा दिनोस्, आन्दोलनले उचाइ लिन्छ । अर्को दिन ट्रेड युनियन कांग्रेसका नेता लक्ष्मण बस्नेतले आदरणीय गुरु प्रा लोकराज बरालसहित हामी थोरै जनाका बीचमा गिरिजाप्रसादसँग डिनरसँगै भेटघाटको कार्यक्रम राखेका थिए । हामीले आफ्ना लेख र विचार अभिव्यक्तिमा गणतन्त्रका पक्षमा वकालत गर्न थालिसकेका थियौं । खानपिनसँगै वार्तालापका क्रममा हाम्रो जोड रह्यो गणतन्त्रमा जानुपर्छ । गिरिजाप्रसादले हामीतर्फ चुनौतीपूर्ण तरिकाले प्रश्न तेस्र्याए, एउटादुइटा लेख लेख्दैमा, मिडियामा अन्तर्वार्ता दिंदैमा गणतन्त्र आउँछ ? उनी उठेर हिँड्न लागेका थिए, प्रा बरालबाट तत्कालै प्रतिवाद आयो, के भन्नुभएको गिरिजाबाबु ? कार्ल माक्र्सले के गरेका थिए र ? त्यही ३०३५ पेजको कम्युनिस्ट मेनिफेस्टो लेखेको होइन, जसले आज पनि तपाईंलगायत संसारलाई हल्लाइरहेछ ? त्यसपछि उनी केही बेर फेरि बसे, तर मौन रहे । अन्त्यमा भने, तपाईंहरूको कुरा त सुनें, तर खै गणतन्त्रको कुरा अझै मेरो दिमागमा घुसिसकेको छैन ।भोलिपल्ट लक्ष्मण बस्नेत दौडिँदै मेरो घर आए । उनले भने, तपाईंहरूका कुराले गिरिजाबाबुलाई छोएको छ । अरू कति इन्टेलेक्चुअल गणतन्त्रवादी छन् भनेर उहाँ जान्न चाहनुहुन्छ । हामीले फेरि अर्को कार्यक्रम गर्यौं, जसमा डाक्टर, इन्जिनियरदेखि विभिन्न क्षेत्रका ५०६० जना बौद्धिक भनिने हैसियतका साथीहरू थिए । त्यो कार्यक्रम गणतन्त्रकै पक्षमा अभिमुख भयो । यो थियो आफूलाई एक्सपोज नगरी रिजर्भ राख्दै मुलुकको राजनीतिमा विकसित प्रतिनिधि जनमत जान्नेबुझ्ने गिरिजाप्रसादको शैली ।माघ १९ मा ज्ञानेन्द्रले केही बचेखुचेका नागरिक अधिकार पनि खोसेपछि गिरिजाप्रसादमा गणतन्त्रको सोचले बलियो ठाउँ लिन थाल्यो । उनले भन्न थाले, अब यसरी हुँदैन । ल केके गर्नुपर्छ, गर्नुहोस् । संकेत गणतन्त्रको थियो, तर उच्चारण नगर्ने । २०६२ को महाधिवेशनमा, जुन बेला म महाधिवेशन प्रतिनिधि र सदस्य पनि थिएँ, पार्टीको विधानबाट संवैधानिक राजतन्त्र हटाइयो, उनी अझै मौन थिए । तर के कुरा प्रस्ट छ भने, गिरिजाप्रसादले नचाहेको भए त्यो प्रस्ताव पारित हुने त के, त्यसबारे कुरै उठ्दैनथ्यो । कृष्णप्रसाद भट्टराई त्यसै बेलादेखि पार्टीबाट अलग भए । यसले के पनि पुष्टि गर्छ भने भोगाइ पनि राजनीतिक मान्यता र सिद्धान्तको सूत्रधार बन्छ । २०४८ सालपछि राजासँग गिरिजाप्रसादले जेजति अप्ठयारा र अपमान भोग्नुपर्यो, त्यो अरू कुनै नेताले भोग्नुपरेन ।एउटा परिपक्व राजनीतिज्ञका नाताले गणतन्त्र, माओवादीसँगको सहकार्य र संविधानसभालाई उनले अत्यन्तै सोचविचार र सन्तुलनका साथ लिए । संविधानसभा र गणतन्त्र माओवादीका अजेन्डा भनेर राष्ट्रिय तथा अन्तर्राष्ट्रिय रूपमा परिचित र प्रचारित थियो । साथै माओवादी हिंसा र राजनीतिक मान्यताका कारण उनीहरूसँग सहकार्यको कुराले अन्तर्राष्ट्रिय जनमत भड्किन सक्थ्यो । देशभित्र कांग्रेस कार्यकर्ता र समर्थकको ठूलो संख्या माओवादीबाट पीडित थियो । परिस्थितिलाई आफ्नो अनुकूल बनाउनु र कायम राख्नु नेतृत्वको ठूलो गुण हो । लोकप्रियताका लागि गणतन्त्रको भाषण गरेर मात्र परिस्थिति अनुकूल बन्दैन भन्ने रणनीतिक सोच थियो गिरिजाप्रसादमा । आन्दोलन सफल भएर अन्तरिम संविधान बनाएपछि राष्ट्राध्यक्षका रूपमा राजाको नाम मात्रको पनि कुनै भूमिका थिएन । राजसंस्था असान्दर्भिक भैसकेको थियो । प्रधानमन्त्रीका रूपमा गिरिजाप्रसाद कोइराला डिफ्याक्टो हेड अफ द स्टेट थिए । तर पनि उनले गणतन्त्र भनिराखेका थिएनन् । भित्रभित्रै उनी शान्ति प्रक्रिया र संविधानसभाको निर्वाचनबाट गणतन्त्र सुनिश्चित गर्न सक्रिय थिए भन्नेचाहिं प्रस्ट थियो । कांग्रेसमा संघीय गणतन्त्रको अभियान थियो, त्यसलाई उनले रोकेनन् । राजाले सेना प्रयोग गर्न नसकून् भनेर माओवादी सेनाको अतिरञ्जित संख्या र हतियारमा कहिल्यै प्रश्न गरेनन् ।जहाँसम्म माओवादी नेता प्रचण्डको सन्दर्भ छ, गिरिजाप्रसादलाई जति नजिकबाट उनलाई मैले चिनेजानेको छैन । आजसम्म मैले उनलाई एक्लै भेटेको पनि छैन । सार्वजनिक कार्यक्रममा जम्काभेट र एकाध शिष्टाचारको संवाद बेग्लै कुरा हो । दोस्रोपटक प्रधानमन्त्री भएपछि केही विषय र सन्दर्भमा उनको सचिवालयले केही मित्रसाथ मेरो पनि एकाध भेट गराएको थियो । एकपटक नागरिक आन्दोलनका क्रममा, सायद २०६३ साउनतिर, डा देवेन्द्रराज पाण्डे, श्याम श्रेष्ठ र नारायणकाजी श्रेष्ठसहित प्रचण्ड र बाबुरामसँग पूरा दिनभर पाँच घण्टाभन्दा लामो वार्ता भएको थियो । खानापछि सीता दाहाल र हिसिला यमी पनि सहभागी थिए । त्यो मेरो पहिलो भेट भएको हुनाले त्यस बेला अधिकांश विषय, प्रश्न र प्रसंग मैले नै उठाएको थिएँ । लोकतान्त्रिक गणतन्त्रको यात्राका क्रममा त्यो कुराकानीलाई म अहिले पनि महत्त्वपूर्ण मान्छु । प्रचण्डका बारेमा मैले यहाँ भनेका कुराको मुख्य आधार त्यही एउटा भेटघाट हो भने अर्को आधार उनका सार्वजनिक अभिव्यक्ति र व्यवहार हो ।दरबार हत्याकाण्डपछि अब राजतन्त्रको अन्त्य पनि सुरु भयो भन्ने निचोड मजस्ता धेरै मान्छेले निकाले । माओवादीले गणतन्त्र भन्नु पार्टीको पोजिसन दोहोर्याउनु थियो । त्यसमाथि एकदलीय तन्त्रको ढाँचामा माओवादीले दिने गणतन्त्रको स्वीकार्यताको आफ्नै सीमा हुन्छ । असोज १८ पछि माओवादीभन्दा पृथक् राजनीतिक धारका समूह र व्यक्तिले काठमाडौंका सडकमा गणतन्त्रको नारा लगाउन थाले । क्याम्पसमा नेविसंघ र अखिलका विद्यार्थीहरूले राजतन्त्र कि गणतन्त्र भनेर जनमतसंग्रह गर्न थाले । त्यसै बेला मैले देशान्तर साप्ताहिकसँगको एउटा लामो संवादमा मुलुकको जनमत गणतन्त्रको पक्षमा आइसक्यो, तर माओवादीले बन्दुक बोकुन्जेल यसले मूर्तरूप लिन सक्दैन भनेर शान्ति प्रक्रिया र गणतन्त्रको अजेन्डा सँगसँगै लैजानुपर्नेमा जोड दिएको थिएँ । प्रचण्डसँग मेरो संवादको केन्द्रविन्दु पनि त्यही थियो । विश्वसम्मत लोकतन्त्रको मूल्यमान्यताबाहेकको गणतन्त्र मजस्ता नागरिकहरूलाई स्वीकार्य हुँदैन भन्ने मेरो कुरा थियो । हामी लोकतन्त्रसहितको गणतन्त्र चाहन्छौं र शान्ति पनि । कहाँ छ दलहरू र स्वतन्त्र नागरिकहरूसँग माओवादीको मिलनविन्दु ? त्यसैमा केन्द्रित थियो त्यो भेटघाट । त्यो भेटमा प्रचण्डकै कुरामा सही थाप्नुबाहेक बाबुराम खासै बोलेनन् । प्रचण्डले पनि उनीहरूले पहिले भन्दै गरेको जनगणतन्त्र वा एकदलीय चरित्रको कुनै कम्युनिस्ट गणतन्त्रको कुरा गरेनन् । सोभियत रुसमा बोल्सेभिक क्रान्तिपछि बहुदलीय प्रतिस्पर्धाको राजनीति निषेध गर्नु विश्व कम्युनिस्ट आन्दोलनको गम्भीर त्रुटि थियो भन्दै लोकतन्त्रको आधारभूत मान्यता र संरचनामा नै माओवादीले काम गर्ने बताएका थिए । मेरो अर्को प्रश्न थियो, त्यसो भए सबैले बुझ्ने गरी लोकतन्त्रको भाषामा तपाईंहरू दुवैको हस्ताक्षरयुक्त अपिल र वक्तव्य किन जारी गर्नुहुन्न ? प्रचण्डको जवाफ थियो, यो बिषयलाई हामी पार्टीबाटै निर्णय गर्दै छौं । उनीहरूको बैठकको तयारी हुँदै रहेछ । त्यसले बहुदलीय लोकतन्त्रमा काम गर्ने नीति पनि पारित गर्यो । यसले लोकतन्त्रप्रति विश्वसनीयताको थप वातावरण बनायो ।प्रचण्डका बारेमा एउटा गुनासो प्राय: सधैं सुनिन्छ उनी धेरै बोल्छन्, बोलेअनुसारको काम भने केही हुँदैन । हो, यसका धेरै दृष्टान्त पनि पाइन्छन् । राजनीतिका भाषा फरकफरक हुन्छन् । एकै व्यक्तिको बोलीमा पनि त्यस्तो विरोधाभास र दूरी पाइन्छ । माओवादको शास्त्रीय सोचबाट राजनीतिमा होमिएका र त्यसैका लागि शस्त्र र सैन्य संगठनसमेत गरेका अनि पछि ३६० डिग्रीको छलाङ मार्दै बुर्जुवातन्त्र भनेर हिजो आफैंले आलोचना गरेको बहुदलीय लोकतन्त्रमा बिसौनी मारेका व्यक्तिको बोलीव्यवहारमा असन्तुलनको कारण बुझ्न सकिन्छ । तथापि बहुदलीय प्रतिस्पर्धा र शान्तिप्रक्रियाको बाटोमा हिँड्ने निर्णय लिएपछि प्रचण्डको राजनीति त्यसबाट विचलित भएको छ भन्न सकिन्न, र छैन पनि ।माओवादीका आन्तरिक निर्णय र दस्तावेजहरू सबै सार्वजनिक भैसकेका छैनन् । क्याडरको लोकतान्त्रिक अभिमुखीकरण पनि विकासकै क्रममा छ । अहिलेको चीनको नीतिलाई क्रान्तिबाट विचलन भएको भन्दै यसका सूत्रधार देङ सियाओ पेङलाई गद्दार भनेर नारा लगाउँदै प्रारम्भ भएको नेपालको माओवादी सशस्त्र विद्रोहको बाटो हुँदै यहाँसम्म आइपुग्दा खासगरी प्रचण्डको यो उचाइ र रूपान्तरण गिरिजाप्रसाद कोइरालालाई अलग राखेर सम्भव थिएन । गिरिजाप्रसादको गणतान्त्रिक अभिभावकत्व नपाएको भए माओवादीले भन्दैमा, हामीजस्ता नागरिकले कराउँदैमा गणतन्त्र यति सहजै प्राप्त हुने थिएन । गिरिजाप्रसाद र प्रचण्डको उमेरमा निकै ठूलो अन्तर छ, गिरिजाप्रसाद त बितेर पनि गइसके । तर आजको संघीय लोकतान्त्रिक गणतन्त्र नेपालको बाटो तयार गर्ने मात्र होइन, त्यसको मार्गचित्र कुँद्ने यी दुई व्यक्तिलाई अलग गर्न इतिहासले पनि दिंदैन । मलाई लाग्दैन, गिरिजाप्रसाद जीवित रहेका भए पनि संविधान यसभन्दा पृथक् हुन्थ्यो । केही तलमाथि हुन सक्थे होलान्, तर आधारभूत मान्यता र संरचना यसभन्दा फरक हुने थिएन । गिरिजाप्रसादको निधनपछि अब दुवैको जिम्मेवारी ममा आएको छ भनेर प्रचण्डले जुन अभिव्यक्ति दिएका थिए, संविधान निर्माणको अन्तिम घडीमा उनले खेलेको निर्णायक भूमिकाबाट त्यसको धेरै हदसम्म पुष्टि पनि भएको छ ।"
मूल्यमान्यताका प्रतीक,"रामनारायण मिश्रको जन्म महोत्तरीको पिपरा गाउँमा १९७९ जेठ २३ गते भएको थियो । छोटो तर मूल्यवान् जीवन बाँचेका उनी आजका राजनीतिकर्मीहरूका निम्ति पथप्रदर्शक नै हुन् । उनी गाउँसँग जोडिएका नेता थिए । उनलाई आफ्नो देशको अस्मिताको गहिरो पहिचान थियो, यो उनको व्यवहार र चिन्तनमा लगातार व्यक्त पनि हँुदै रह्यो । उनी नेपाली कांग्रेसका मात्र थिएनन् । नेपाल सद्भावना पार्टीले २०४७ पुसको आफ्नो मुखपत्रमा उनलाई सहिद भनेर सम्झना गर्यो । उच्च ध्येय बोकेका राजनीतिकर्मी दलभन्दा अग्ला र जनजनका प्रिय हुन्छन् । लोकतन्त्रका लागि प्राण उत्सर्ग गरेका मिश्रको शहादत खेर गएन । आखिर नेपालमा अहिले लोकतान्त्रिक गणतन्त्र आइपुगेको छ । तर उनको अन्तिम इच्छा लोकतान्त्रिक समाजको स्थापना, समावेशी राज्य संरचना, सन्तुलित विकास र सामाजिक सदभावका कार्यभारहरू अझै अधुरै छन् । जुन दिन यी काम पूरा गर्न सबै संकल्परत हुनेछन्, त्यो नै उनीप्रतिको सच्चा श्रद्धाञ्जलि हुनेछ ।"
बिर्सिइएकी वीरांगना,"देशमा राजनीतिक उथलपुथल धेरै भइसक्यो । कुनै बेला अपरिवर्तनीय लाग्ने राजतन्त्र ढलिसक्यो । हामी संघीय गणतन्त्रका नागरिक बनेका छौं हामी । महिला राष्ट्रप्रमुख पाएका छौं । आधा आकाशका निम्ति ठूलो विजय नै हो यो ! तर यहाँसम्मको यात्रा कसरी तय भयो ? जति लामो र कठिन भए पनि यात्राको इतिहास धूमिल हुँदै जाँदो रहेछ । बाटो खन्नेहरू, कठिन बाटामा हिँड्ने भरियाहरू, खोला तार्ने माझीहरू बिर्सिइँदा रहेछन् । इतिहासका निर्माताका रूपमा प्राय: पुरुषहरूकै नाम आउँछ । सय वर्षयताको इतिहासका पाना पल्टाउँदा प्रजातन्त्रको निम्ति योगदान दिने महिलाहरूका नाम धमिला अक्षरमै मात्र देखिन्छन् । र औंलामा गन्न मिल्ने नामहरू मात्र भेटिन्छन् । ती केही नामले त्यो बेलाको शून्यतालाई चुनौती दिएर, घरभित्रै थुनिनुपर्ने विवशतालाई चिरेर नयाँ बाटो खनेका थिए । धेरै पुरुषले त्यही बाटो हुँदै अगाडि बढेर सत्तासम्मको यात्रा तय गरे । तर ती वीरांगनाहरू भने विस्मृतिमा पुग्दै छन् ।यसरी बिर्सिइँदै गएका नामहरूमध्ये एउटा हो साहना प्रधान । राजनीतिक एवं सामाजिक कार्यकर्ता सुशीला श्रेष्ठको कृति साहना प्रधान : स्मृतिका आँखिझ्यालबाट २०६० तिर बल्ल देखा पर्यो । साहना प्रधानको जीवनकालमै निस्कन पाएको यो पुस्तक नेपाली महिला क्रान्तिकारीको इतिहासमा महत्त्वपूर्ण उपलब्धि हो । युवावस्थामा अत्यन्त कठिन संघर्षको अनुभव गरेकी महिला लेखकको कलमबाट सृजित यो कृतिले नेपालको राजनीतिमा महिलाको महत्त्वपूर्ण भूमिकालाई उजागर गरेको छ । साहना प्रधानको योगदानको कुरा आउँदा, उनकै दिदी साधना अधिकारीको योगदानलाई पनि छुटाउन कदापि मिल्दैन । २००७ सालदेखि कहिले प्रत्यक्ष रूपमा र कहिले परोक्ष रूपमा प्रजातान्त्रिक आन्दोलनमा निरन्तर लागिरहेकी साहना २०४६ को प्रजातन्त्र पुन:स्थापनाको आन्दोलनमा पूरै होमिएकी थिइन् । पुरुष नेताहरूसँगै काँधमा काँध मिलाएर लडेकी महत्त्वपूर्ण नारी हस्ती थिइन् । प्रजातन्त्रको पुन:स्थापनापछि कृष्णप्रसाद भट्टराईको नेतृत्वमा गठन भएको अन्तरिम सरकारमा उनी उद्योगमन्त्री बनिन् । त्यसपछि निकै समयपछि देशको निम्ति पहिलो महिला परराष्ट्रमन्त्री बनिन् । सम्भवत: उनको राजनीतिक यात्राका क्रममा पदीय हिसाबको त्यो नै सबभन्दा बढी उचाइ थियो । त्यसपछिका दिनहरू भने उनका लागि बिस्तारै धमिलिँदै गए । वार्धक्य, शारीरिक अवस्था यसमा तगारो बन्दै जानु एउटा कुरा, तर उनका हकमा उनको योगदानलाई अनपेक्षित बेवास्ता गरिएकै हो ।नेपालको महिला आन्दोलनमा २००४ सालदेखि नै साधना र साहनाको सक्रिय उपस्थिति रह्यो । राणाशासनविरुद्धको आन्दोलनमा, खासगरी महिला शिक्षाको आवाज उठाई, सडकमा उत्रिनेहरूमध्ये अग्रिम पंक्तिका महिलाहरूमा यी दिदीबहिनी पनि थिए । राजनीतिमा महिलाहरूलाई सक्रिय बनाउन पहिलो औपचारिक संगठनका रूपमा नेपाल महिला संघको गठन भयो । यसका लागि त्यति बेला काठमाडौँको म्हैपीमा वनभोजजस्तो गरिएको थियो, जसमा पाँच दर्जनभन्दा बढी महिलाहरूको उपस्थिति थियो । तिनमा अधिकांश त्यो बेलाका सचेत, जागरुक र राणाविरोधी आन्दोलनमा प्रत्यक्षअप्रत्यक्ष लागेका पुरुष पात्रहरूकै बहिनी, छोरी, बुहारीहरू नै थिए । वनभोज भनिए पनि त्यो जमघटको भित्री उद्देश्य भने महिलाहरूलाई राजनीतिक रूपमा संगठित बनाउनु रहेको थियो । वनभोजका आयोजक मूलत: पुरुष नै थिए । महिलासँग महिलाकै भेट हुन हम्मे पर्ने तत्कालीन परिस्थितिमा भएको त्यो वनभोजमा मंगलादेवी सिंहको अध्यक्षतामा नेपाल महिला संघको निर्माण भएको थियो । संघमा साधना प्रधान, साहना प्रधान, स्नेहलता, हीरादेवी तुलाधर, शीलवन्ती, श्रीमाया आदि गरी २४२५ जना आबद्ध भए । संघ स्थापनामा साहनाको पनि सक्रिय भूमिका थियो । त्यति बेलासम्म कांग्रेस र कम्युनिस्ट धारका बीच ध्रुवीकरण भइसकेको थिएन । प्रजातान्त्रिक आन्दोलन राणाविरुद्धको संघर्षका रूपमा एकताबद्ध नै भएर अगाडि बढेको थियो । साहना त्यही संघर्षकी एउटी योद्धा थिइन ्। २००६ सालमा पुष्पलालको अध्यक्षतामा कम्युनिस्ट पार्टी बनेपछि जब कांग्रेस र कम्युनिस्ट छुट्टिए, साहना कम्युनिस्ट हुनु स्वाभाविक थियो । उनले २००७ सालमा कम्युनिस्ट पार्टीको सदस्यता लिइन् ।नेपालको वामपन्थी आन्दोलनमा साहना प्रधान एउटा स्थापित नाम हुनुको कारण उनी कम्युनिस्ट पार्टीका नेता तथा संस्थापक पुष्पलालकी पत्नी भएर मात्रै होइन, उनी स्वयंमा सक्षम नेत्री भएर हो । आम महिलाको त के कुरा, कुलीन वा खानदानी घरकै महिलाहरूको पनि कुनै सामाजिक हैसियत नहुने त्यो बेलामा पनि उनी कसरी शिक्षित, प्रगतिशील, सामाजिक योद्धा हुन सक्नुमा चाहिँ निश्चय नै परिवारका केही सदस्यको महत्त्वपूर्ण भूमिका थियो । पुष्पलालसँग विवाह हुनुभन्दा अगाडि नै, माइतीकै वातावरणले उनी उस बेलाका अरू नारी पात्रभन्दा फरक हुन सकिन् । उनका भदा महेश प्रधानका अनुसार, काका गणेशलाल प्रधान र दाजु गौरीभक्त प्रधानको सहयोग नभएको भए साहना र साधना त्यसरी आन्दोलनमा होमिनु त परेको कुरा, शिक्षित हुन पनि सम्भव थिएन ।नेपालको सामाजिक न्याय तथा लोकतान्त्रिक आन्दोलनमा साहना प्रधानको संलग्नता अनेक भूमिकामा रह्यो । उनी दिदी साधनाभन्दा बढी आँटिली र जोधाहा स्वभावकी थिइन् । काका गणेशलालको जस्तो आँटी र परिवर्तनकामी स्वभाव साहनामा देखिन्थ्यो भने बाबु शंकरलालको जस्तो शान्त स्वभाव साधनाको थियो । दाजु गौरीभक्तले अप्रत्यक्ष हिसाबले, पर्दापछाडि रहेझैं गरी बहिनीहरूलाई आन्दोलनमा लाग्न हौस्याएका थिए । साहना आफैंले पनि पञ्चायतकालभरि त्यसैगरी पर्दापछाडि रहेर पुष्पलाललाई सघाउनुपर्यो । उनले त्यसो नगरेको भए सम्भवत: पुष्पलाल त्यसरी राजनीतिमा होमिन सक्ने थिएनन् । कतिपय बुज्रुकहरू यही कुरा नबुझेर साहनाको योगदानको अवमूल्यन गर्ने पनि गर्छन् र उनको योगदानलाई पाटीमा लेखिएका अक्षरहरूलाई झैं मेटिदिएर पुष्पलालकी पत्नी भएकै कारण मात्र चर्चित भएकी भनिदिन्छन् । विगत यथार्थलाई सूक्ष्म हिसाबले अध्ययनै नगरी सतही किसिमले चर्चा गरिदिने चलनले पनि नेपालको लिखित राजनीतिक इतिहास सस्तो बनिरहेको छ ।परिवारभित्र भएका ससाना घटनाले पनि व्यक्तित्वको चित्रण गर्न सघाउँछन् । नेपाली समाजलाई नै बुझ्न पनि यस्ता महत्त्वहीन ठानिएका कुराले सघाइरहेका हुन्छन् । सैद्धान्तिक रूपमा अत्यन्त प्रगतिशील, वैज्ञानिक, वस्तुवादी चिन्तन बोकेका मानिसहरू पनि बेलाबेलामा परम्परा का नाममा नचाहिँदा चलनको सिकार बनिरहेका हुन्छन् । परिवारका महिला सदस्यहरूबाट त्यस्ता प्रचलन तोड्न कसरी महत्त्वपूर्ण भूमिका निर्वाह हुन सक्छ भन्ने कुराको रमाइलो उदाहरण साहनाका कथामा पनि पाइन्छ । साधना र साहना दुवै दिदीबहिनीको विवाह कम्युनिस्टसँगै भयो । आफ्नै माइतीको वातावरण पनि त्यस्तै थियो । तर पनि ज्वाइँहरूमा एक जना बाहुन मनमोहन अधिकारी र अर्का भने नेवार भए पनि पाँचथरे परेकाले छथरे माइतीमा बेलाबेला असहज स्थिति हुन्थ्यो रे, खासगरी भान्साको बेलामा । यस्तो स्थिति चिर्न उनीहरूकी भाउजू (गौरीभक्तकी पत्नी इन्दिरा) को महत्त्वपूर्ण भूमिका रह्यो रे । साहनामाथि दाइ गौरीभक्तको विशेष स्नेह थियो । उनी पनि दाइलाई अति माया गर्थिन् । पछिल्लोचोटि बिरामी हुँदा जब उनी बोल्न सक्दिनथिन्, भेट्न आएका मानिसहरूलाई टुलुटुलु हेरेर मात्रै बस्थिन्, तर जब भदा महेश (गौरीभक्तका छोरा) पुग्थे, उनी रुन थाल्थिन् । अर्को एउटा घटनाले दाजुबहिनीबीचको स्नेहको अद्भुत चित्रण गर्छ । एक साँझ, बिरामी साहना अचानक चिच्याइन् रे । के भयो भन्दै छोरा उमेशलगायतका परिवारजन उनको ओछ्यानमा पुगे । उनी बोल्न सक्दिनथिन् । कागज र कलम मागेर किरिमिरी किरिमिरी अक्षरमा लेखिन् रे दाइ बिरामी । उमेशले महेशलाई फोन गरे, मामालाई कस्तो छ भनेर । महेशले भने भर्खरै अस्पतालको इमर्जेन्सीमा ल्यायौं । उमेशको मुखबाट निस्क्यो ओ माई गड !मानिसको जीवनमा घट्ने हरेक कुरा आफ्नै किसिमले महत्त्वपूर्ण हुन्छन् । कति कुराको कार्यकारणलाई हामी बुझ्छौं, कतिलाई बुझ्दैनौं । कुनै मेसिन, घर, वा कुनै भौतिक संरचनाको नक्साजस्तो हुँदैन मानिसको कथा । त्यो नबुझी लेखिएको इतिहास पूर्ण हुन सक्दैन । अबका दिनहरूमा लेखिने इतिहास पहिलेभन्दा पूर्ण हुन सकोस् भन्ने आशा राख्नु हामीजस्ता पाठकको निम्ति स्वाभाविक हो । महिला आन्दोलनसँगै देशको परिवर्तनको इतिहासमा महिला योद्धाहरूको सत्यकथा अझै आउन बाँकी नै छ । समग्र राजनीतिक इतिहासको यो एउटा महत्त्वपूर्ण र अत्यन्तै सानो अंश मात्र हो ।"
इतिहासका विपरीत धार,"विश्वविद्यालयहरूमा इतिहासप्रति रुचि कम भइरहे पनि हिजोआज आमजनतामा इतिहासको पुरानो भाष्यप्रति आलोचनात्मक चेत विकास भइरहेको छ । मूलधारे इतिहास समाजको चरित्र बुझ्न र बदल्न मद्दत गर्ने खालको छैन । यसमा रेग्मीले पनि रोष प्रकट गरेका छन् । वीरताको पगरी र अतिरञ्जित व्याख्याले इतिहासका पात्रहरू मिथकीय पात्रझैं लाग्छन् । इतिहासलेखनको यो प्रवृत्ति बदल्न रेग्मी प्रतिबद्ध थिए ।जब उनी कुमाउँमा गोर्खालीले थोपरेको अत्याचारको कुरा गर्छन्, इतिहासले साँच्चै नयाँ लय पक्रिन्छ । बलभद्र, अमरसिंह र भक्ति थापाहरूका वीरगाथा सुनेर हुर्किएको हाम्रो पुस्ता एकपटक नराम्रोसँग झस्कने निश्चित छ । आर्थिक इतिहास लेख्दालेख्दै अन्ततिर इम्पेरियल गोर्खा लेख्न पुगेका रेग्मीले कुमाउँमा गोर्खाली शासनको २५ वर्षलाई मूल्यांकन गरेका छन् । गोर्खाली राज्यविस्तारको मूल चरित्र उपनिवेशवादी थियो । गोर्खाली प्रशासकले कुमाउँमा गरेको अत्याचारको कथा त्यहाँको लोकगीतमा अझै सुरक्षित छ । अंग्रेजसँग लडाइँ हार्नुको मुख्य कारण नै त्यहाँ खेलिएको अत्याचारको होली थियो ।रेग्मीको इतिहासलेखनबाट वीरताका मिथक गायब हुन्छन् र पात्रहरू खुट्टाले टेकेर हिँड्न थाल्छन् । चाहे नेपाल राष्ट्र बन्नै बाँकी रहेको दलिल होस् वा पृथ्वीनारायणले आर्थिक हिसाबले एकीकरण गर्न नसकेको स्पष्टोक्ति होस्, उनले वर्तमानका समस्या पहिल्याउनका निम्ति नै इतिहास लेखेको छाँट मिल्छ । नेपालअध्ययनमा लाग्ने अनुसन्धाताहरू रेग्मीको पुस्तक नछिचोली कहीं पुग्दैनन् । वर्णव्यवस्था र विविध समुदायको सीमान्तकरण बुझ्ने सन्दर्भमा पनि उनका पुस्तक उपयोगी छन् । राष्ट्र र सभ्यता दुवै बन्नका लागि रेग्मीजस्ता इतिहासकारका खोज मनन गरिनुपर्छ । आखिर मान्छे चिन्तन र इतिहासको कथाबिना बाँच्न सक्दैन । रेग्मीका पुस्तक हामीलाई बचाउन तम्तयार छन् ।"
सांगीतिक सेतु,"संगीत भनौं वा कलाको कुनै पनि विधा, यी राष्ट्रियता पहिचान बोक्ने विषय हुन् । त्यसैले संगीतकर्मी, कलाकर्मी भनेका सम्पदा बराबर हुन्छन् । विकसित देशहरूले यस्तै विषयलाई प्रोत्साहन गरेर आफ्नो राष्ट्रियतालाई बलियो बनाएका हुन्छन् । हाम्रो देशमा पनि नारायणगोपाल जस्ता प्रतिभा राष्ट्रिय पहिचानका एउटा प्रतिविम्ब हुन् । त्यो किनभने, मानौँ हाम्रो देशको कुनै भागमा कुनै विषयलाई लिएर द्वेष अथवा झगडा भइरहेको छ, त्यहाँ नारायणगोपालको कुरा कोट्टयाइदियो भने, ती झगडालुहरू एक छिन शान्त हुन्छन् । तिनले एक छिन आपसी द्वेष बिर्सिन्छन् । नारायणगोपाल हुनुको शक्ति हो यो । यसको अर्थ हो गायक नारायणगोपाललाई नरुचाउने नेपाली भेट्न सकिँदैन । जुन नेपालीले उनलाई मन पराउँदैन, त्यसले संगीत मन पराउँदैन । नारायण गोपालको स्वरमा त्यस्तो विशिष्टता छ, जुन अरू नेपाली गायकमा पाउन सकिँदैन । उनको गायकीमा अलि भिन्न खालका मेलोडिक स्ट्रक्चर, मेलोडी लाइनहरू पाइन्छन् । प्रविधिको सीमितता रहेको त्यो बेला पनि उनले साउन्ड प्रोडक्सनमा एकदम राम्रो काम गरेका छन् । उनको भ्वाइस टेक्स्चर पनि त्यत्तिकै मीठो छ । सुन्दा श्रोताका कानमा कुनै मीठो चीज हालिदिए जस्तो छ अनुभूति हुने, त्यति राम्रो । नारायणगोपालपछि हामीले मान्छेलाई एक्कासि छुने त्यो खालको स्वर सुन्न पाएका छैनौँ । हामी दिनहुँ कति गीत सुनिरहेका हुन्छौँ, तर एकदुईमा बाहेक अरूमा नारायणगोपालका गीतहरूमा जस्तो आत्मीयता भेटिन्न । उनका गीत सुन्दा हामी नोस्टाल्जिक हुन्छौँ, त्यो रिलेटिभिटी अरूका गीतमा हम्मेसि पाउन सकिन्न । सुविचारित साउन्ड प्रोडक्सन, भ्वाइस टेक्स्चरको विशिष्टता र गीतको चयनमा सचेतता  यी तीन कुराले नारायणगोपाललाई अरुभन्दा विशिष्ट तुल्याएका हुन् । उनले गाएका शब्दहरू सबै उमेर समूहका श्रोतालाई छुने खालका छन् । त्यही कारण २००७ सालपछि, रेडियो नेपालको स्थापनापछि, विशेषत: आधुनिक गीतको लहर आएपछिको सांगीतिक आकाशमा नारायणगोपाल एउटा मानक बनेका हुन् । अर्को कुरा, कोही किन लोकप्रिय भयो भन्ने कुरा त्यो देशको तात्कालिक परिस्थितिमा पनि भर पर्छ । रेडियो नेपालको स्थापना हुनु, संगीतका प्राय: विधामा राम्ररी प्रशिक्षित भएको हुनु, आफूले गाउन लागेका शब्दको सामथ्र्य बुझ्न सक्नु, उपयुक्त बाजाहरूको छनोट गर्न सक्नु जस्ता कारणले नारायणगोपाल आफ्ना समकालीनहरूभन्दा फरक भएका हुन् । त्यसैले नेपाली जनमानसमा अहिलेसम्म उनको गहिरो छाप छ र पछिसम्म रहिरहनेछ ।नारायणगोपाल यति लोकप्रिय हुनुमा गोपाल योञ्जनसँगको उनको सुरुआती सहकार्यले पनि काम गरेको हो । गोपाल योञ्जनसँग संगीतको बलियो सैद्धान्तिक ज्ञान थियो । उनीहरूले पश्चिमा बाजाहरूको प्रयोग पनि नेपाली तरिकाले गरेका छन् । उनीहरूका गीतमा पनि स्याक्सोफोन, ड्रम जस्ता बाजा बजेका छन्, तर नेपाली मेलोडीमा । उनीहरू कानलाई मुख्य प्राथमिकता दिएर साउन्ड प्रोड्युस गरे । अनि त्यसले नेपाली मन छोयो । नारायणगोपालका गीतहरूले संगीतका तीनटै पक्षलाई समातिदिए त्यो बेलाको जनमानसको भावना, मिठास त्यो कारुणिक र नेपाली मौलिकता । नारायणगोपालका गीतमा वेस्टर्न क्लासिकल म्युजिकका सिम्फोनिक इलिमेन्टहरू भेटिए पनि ती नेपाली मौलिकतामै छन् । उनले तिनमा आफ्नो सिर्जनात्मकता देखाइदिएका छन् । त्यही भएर उनका पछिल्लो चरणका गीतहरू फरक छन् ।नारायणगोपाललाई धेरैले मुडी वा सनकी थिए भन्छन्, मलाईचाहिँ त्यस्तो लाग्दैन । राम्रो काम गर्न चाहने मान्छे मुडी नै हुन्छ । उनलाई पनि आफ्नो संगीतसँग मात्रै मतलब थियो । नारायणगोपाल कलाकारका रूपमा जत्रो ठूलो ब्रान्ड बने, त्यो उनी आफैँले चाहेर भएको होइन । त्यो त नेपाली जनमानसले मन पराएर बनाइदिएको हो । उनलाई यसमा खासै सरोकार थिएन सायद । उनलाई कलाकार भएर बाँच्नु थियो । नेपाली उनलाई आफुनो सांगीतिक जीवनबाट आनन्द उठाउनु मात्रै थियो । त्यति बेला उनको सांगीतिक कर्मको उचित व्यवस्थापन हुन सकेको भए अहिले नेपाली संगीतको भविष्य नै अर्को हुन्थ्यो, उद्योगका रूपमा अघि बढिरहेको हुन्थ्यो । हाम्रो गीतसंगीतको क्षेत्रबाट नारायणगोपाललाई झिकिदियो भने रेडियो नेपाल स्थापनायता नेपाली श्रोताहरूले मीठामीठा सुन्न पाउँदैनथे । अरू केही कुरा पक्कै निस्किन्थ्यो । तर, आम नेपालीमा संगीतकर्मी बनेर बाँचौं भन्ने खालको सोचाइचाहिँ अहिलेको जस्तो अचाक्ली किसिमले आउँदैनथ्यो होला । नारायण गोपालले गाउन सुरु गर्नुभन्दा अगाडि पनि सांगीतिक चहलपहल त थियो नि, भारतबाट उस्तादहरू बोलाउँदै कार्यक्रम गराइन्थ्यो, धर्मराज थापा रेडियो र टेपरेकर्डर बोकेर गीत संकलन गर्दै हिँड्थे । प्रज्ञा प्रतिष्ठानमा केही गरौँ भन्ने सोच भएका मानिस पनि थिए, तर नारायणगोपाल जस्तै प्योर पर्फर्मर, रेकर्डिङ आर्टिस्ट चाहिँ थिएनन् । नारायणगोपालका गीतमा सबै नेपाली जोडिए । उनले सबैलाई मन पर्ने खालको संगीत उत्पादन गरे । कला भनेकै यही हो । उनी एकदमकै गजबको कलाकार । रेकर्डमा उनको जति भ्वाइस टेक्स्चर मैले संसारमा कसैको सुनेको छैन । नारायणगोपालको श्रोता हुन पाएकामा मलाई अति गर्व लाग्छ । हामीले संगीतलाई क्लासिफाई गर्न सकेका छैनौं । संगीत भनेको सुन्नेसुनाउने, मनोरञ्जन लिनेदिने विषय त हुँदै हो, त्यसभन्दा बढी देशको शान, देशको गौरव अथवा देशको अखण्डताको विषय पनि हो । विदेशतिर बसेका नेपाली दाजुभाइ, दिदीबहिनीलाई नेपाली गीतले कस्तो तानिरहेको हुन्छ । त्यसैले हामीले नेपालको हरेक क्षेत्र र समुदायको संगीतलाई प्रोत्साहन गर्नुपर्छ, गाउँठाउँमा रहेका संगीतकर्मीहरूका लागि यसैलाई आजीविकाको स्रोत बनाउने अवसर मिलाइदिनुपर्छ । जबसम्म संगीतकर्मीहरू यही पेसाबाट जीविका आर्जनका लागि योग्य हुँदैनन्, तबसम्म आममान्छेले यसलाई गम्भीरतापूर्वक लिँदैन । कुनै पनि विषयको नेसनल आइडिन्टिटी जीविकासँग पनि जोडिएको हुन्छ । यस्तो हुन सके नेपाल बलियो हुने थियो । संगीत ओरल हिस्ट्री पनि हो । गन्धर्व र हुड्केलीहरूले वंशावली नै गाइदिने परम्परा छ । यी सबै चीजहरूलाई हामीले लोकप्रिय बनाउन सक्यौं र संगीतकारका रूपमा तिनलाई ठाउँ दिन सक्यौं भने गज्जब हुन्छ । हरेक तह र तप्काका संगीतकर्मीलाई एक ठाउँमा ल्याउन सक्ने हो भने, आपसी समझदारी पनि सुदृढ हुँदै जान्छ । हाम्रो देशमा पनि म्युजिक टुरिजम फस्टाउँछ ।नेपालीहरूलाई संसारभरि चिनाउने भनेको संगीतले पनि हो, भारतको पहिचान बनेको छ । भारतले संगीतको आफ्नो सीमालाई विश्वव्यापी बनाइसकेको छ । फिल्मी गीतहरू रिलिज हुन पाउँदैनन्, संसारभरि छाइसक्छन् । एक हिसाबले भारत भनेकै भनेकै बलिउड जस्तै भइसकेको छ । त्यस्तै, हाम्रा लागि त्यस्तो काम नारायणगोपालले गरिरहेका छन्, उनी भौतिक रूपमा नरहे पनि, सिर्जनाका माध्यमले । अहिलेको समयमा नारायणगोपाल जीवितै रहेका भए नेपाल कस्तो हुन्थ्यो होला ! नेपाली संगीतको स्तर कति माथि पुग्थ्यो होला ! अहिलेका गीत नराम्रा छन् भन्न खोजेको होइन मैले, राम्रै छन् । नेपाली गीतहरू संसारभरिका अन्य गीतभन्दा राम्रा हुन् भन्ने मेरो अपेक्षामा चाहिँ खरो उत्रेका छैनन् । नेपाली गीतले नेपालको पहिचान पो विस्तार गर्नुपर्यो, नेपाली मौलिकतालाई समृद्ध बनाउनुपर्यो । बलिउडका नक्कल त हामीले किन मन सुन्नुपर्यो ! त्यसका लागि त बलिउडकै ओरिजिनल गीत सुने सुविधा छँदै छ नि !अहिलेका धेरैजसो नेपाली गीत हल्का छन् । बरु सल्यानमा बादी गन्धर्वले गाएका गीतहरूमा वेट हुन्छ । हुन त म पनि एक जमानामा पपरक म्युजिक भन्दै हिँडें । अहिले मात्रै संगीतबारे चिन्तनमनन गर्दै, आफूलाई ऐनामा हेर्दै जाँदै यसको गम्भीरताबारे बुझ्दै छु । नेपालमा प्रतिभाको कमीका कारण यस्तो भएको होइन । एक से एक प्रतिभाशाली व्यक्ति छन् हाम्रै वरिपरि । तर प्रतिभाको समयोचित प्रयोगमा हामी पछाडि छौँ । अन्यत्र प्रयोगमा आइसकेका कुरा मात्रै नेपालमा आउनुको कारण यही हो । प्रविधि पुरानो भएपछि गुणवत्ताप्रति सचेतता अपनाउन सकिन्न । नारायणगोपालले चाहिँ आफ्नो प्रतिभाको बेलैमा उपयोग गरेका हुन् । नारायण गोपालले यस्तो प्रविधि पाएको भए ! यस्तो कल्पना मात्रैले पनि म रोमाञ्चित हुने गर्छु ।अहिले नेपाली संगीत हल्का हुनुको एउटा कारण राज्यको संरक्षणको अभाव पनि हो । उस बेला संरक्षकहरू थिए । मैले राजनीतिक कुरा गर्न चाहेको होइन, तर के सत्य हो भने, प्रजातन्त्र र लोकतन्त्रका दुस्मन भनिएकाहरू कलाका संरक्षक थिए । दरबारले कलाकारहरूलाई आफ्नो गौरवका रूपमा लिन्थ्यो । नेपालको अँध्यारो युगका प्रवर्तक मानिने राणा शासकहरू कलाका बडा पारखी थिए । वीरशमशेरले आफू सत्तामा पुगेपछि वीरगन्जमा पहिलो सांगीतिक महोत्सव गरेका थिए । भारतबाट ताज खान, रुनी खान जस्ता उस्तादहरूलाई निम्त्याएका थिए । त्यसले संगीतको एक किसिमको माहौल बनाएको थियो । त्यस्तै, चन्द्रशमशेरले मेलवादेवीलाई दरबारमै राखेका थिए ।नेपालका शासकहरूले यो युरोपेली सिको गरेका थिए । युरोपका सम्राट्हरूले दरबारिया कलाकारहरू पालेका हुन्थे । मोजार्ट, बिथोवन, बाख, सफिन आदि त्यस्तै प्रतिभा थिए । आफ्नो दरबारमा धेरै कलाकार छन् भन्ने देखाएर उनीहरू अरू देशका राजामहाराजको सेखी झार्न खोज्थे । कलाकार देशका शान हुन्छन् भन्ने एउटा प्रमाण हो यो । उनीहरूले त्यसो गरेर राष्ट्रियताको संरक्षण गरेका हुन् ।नारायणगोपालको समयमा दरबारको त्यस्तो प्रचलन अलि कम भए पनि अहिले जस्तो निमिट्यान्न भएको थिएन । नेपाल राज्य चलाउने व्यक्तिहरूले कलासंस्कृतिलाई सम्मान गरी नै रहे । महाकवि देवकोटा शिक्षामन्त्रीसम्म हुन पाए । राष्ट्रिय विभूति भनेर कतिलाई सम्मान गरिन्थ्यो । त्यो बेला सम्मान गरिएका कुनै व्यक्ति अयोग्य थिएनन् । अहिले कलाका संरक्षकहरूको अभाव देखिन्छ । अलिअलि भए पनि राजनीतिले त्यसलाई पूरै गाँजेको छ । राष्ट्रिय पहिचान नै समाजवाद र साम्यवादमा रूपान्तरित भइसक्यो ।गीत गाएर चर्चित भएर मात्रै अहिलेको नेपाली संगीतको समाधान निस्किँदैन । नयाँ पुस्ता यस्तो बौद्धिक भइसक्यो, उसले राष्ट्रिय पहिचानको परिभाषा नै त्यो बेलाभन्दा फरक किसिमले गर्न सक्छ । मौलिकताचाहिँ चाहियो । मौलिकता पनि अरू विकसित मुलुकहरूको भन्दा हाम्रो प्रभावकारी भयो भने मात्रै नोटिस हुने हो । हाम्रा गाउँगाउँमा जति पनि सांगीतिक परम्पराहरू छन्, तिनलाई आर्ट म्युजिकमा रुपान्तरण गर्नुपर्छ अनि विश्वले मन पराउँछ । हरेक नेपालीलाई त्यसप्रति गर्व हुन्छ । उदाहरणका लागि दौरासुरुवाललाई नै लिऔँ । समग्र नेपाली जातिले यो पहिरनप्रति गौरव गर्छ । यसको कारण हो त्यो पहिरनको मौलिकता । नेपाली संगीत त्यसै गरी परैबाट चिनिने, अलग्गै देखिने हुनुपर्छ । त्यसका हाम्रा लोक धुनहरूलाई सैद्धान्तिक हिसाबले सम्पन्न बनाउनुपर्छ । त्यस्तो हुन सके नेपाली संगीत परैबाट चिनिन थाल्छ, हाम्रा संगीतकर्मीहरूले विदेशीहरूबाट यो त भारतको संगीत भयो, नेपाली संगीत चाहिँ कस्तो हुन्छ ? भन्ने प्रश्नको सामना फेरिफेरि गर्नुपर्दैन । अहिलेका नेपाली संगीतकर्मीहरूले नारायणगोपालझैँ आफैँतिर फर्किनु जरुरी छ । आफ्नो आत्मालाई मन परेको संगीतले अरूलाई पनि अवश्य छुन्छ । त्यसैले यसमा समर्पण अपेक्षित हुन्छ । संगीतमा लागेको युवा पुस्ताले यसमा बढी चनाखो, उत्साहित हुनु आवश्यक छ । (काठमाडौँ विश्वविद्यालयको संगीत विभागका कोअर्डिनेटर रिजालसँग गरिएको कुराकानीमा आधारित ।)"
साहित्यमा त्यो हस्तक्षेप,"रिजात मूल रूपले नारी मुक्ति आन्दोलनकी कर्ता हुन् । यो कुरा उनका केही उपन्यास, स्तम्भ, कविता र संस्मरणहरूमा ठाउँठाउँमा भेटिन्छ । व्यवस्था परिवर्तनको आन्दोलनबिना महिलाका अधिकार सुनिश्चित हुन सक्दैनन् भन्नेमा उनी तीसकै दशकमा पूर्ण रूपले सचेत थिइन् । यो सचेतता माक्र्सवादको गहिरो बोधबाट नि:सृत थियो भन्नेमा दुईमत छैन । रोचक कुरा के छ भने, रूसी कम्युनिस्ट आन्दोलनका नायक लेनिनप्रति उनमा विशेष सम्मान र प्रेम थियो । मृत्यु हुनुभन्दा ठीक अगाडिसमेत उनले मेरो लासमा शिरमाथि लेनिनको तस्बिर राखिदिनू भनेकी थिइन् रे । यो कुरा उनीबारे संस्मरण लेख्नेहरूले भलिभाँती उल्लेख गरेका छन् । उनका लागि लेनिन एक व्यक्ति होइन, राजनीतिक र सांस्कृतिक आन्दोलनका विम्ब थिए, जसले घरभित्र र बाहिरका अतिरिक्त श्रमबाट मुक्त गरेर महिलाहरूको सिर्जनात्मक सहभागितासहितको समाजको पक्षपोषण गर्थे ।पारिजातमा वामपन्थको जुन प्रभाव पर्यो त्यसले उनलाई प्राज्ञिक वा सिर्जनाको तहमा मात्र होइन संगठित आन्दोलनको प्राक्टिकल बाटोमा समेत हिँड्न प्रेरित गर्यो । शरीर कुँजिने कठोर रोगबाट ग्रस्त भए पनि उनी साङ्गझैं देशका विभिन्न भागमा पुगिन् । त्यहाँका मानिसहरूसँग अन्तरक्रिया गरिन् । महिला संगठनको नेतृत्वकारी भूमिकामा रहँदा नेपाली समाजका वर्गीय र लैंगिक दुवै खाले समस्याको पहिचान गरिन् । महिलाका समस्या र पीडा अरूका भन्दा विशिष्ट प्रकारका हुन् भन्नेमा उनी प्रस्ट थिइन्, तर यो समाजका अरू आन्दोलनभन्दा भिन्दै लडिन्छ वा त्यसरी पार लाग्छ भन्नेमा उनको विश्वास थिएन । राजनीतिसँग समानान्तर महिला आन्दोलनका पक्षमा उभिँदा समाजको सिङ्गो उत्पीडित समुदायसँगसँगै समेटिएर आउँछ भन्ने उनको विचार निरन्तर प्रासंगिक छ । उत्पादक शक्ति र सम्बन्धसँग नगाँसिएको महिला आन्दोलनचाहिँ कर्ताहरूले एक्लाएक्लै आफ्नो करिअर बनाउने कुरामै सीमित हुन्छ र त्यो महिलाको अस्मिताको साझा क्यानभास बन्न सक्दैन भन्ने उनको आग्रह झनै सान्दर्भिक छ ।अन्तर्राष्ट्रियस्तरमा उठेको महिला मुक्ति आन्दोलन, महिला दशक (१९७५१९८५) र विश्वभरको समाजका प्रतिरोधी महिला संगठन, विभिन्न रूपले प्रसारित नारीवादका ध्वनिहरूबारे उनी कति अपडेट थिइन्, आधी आकाश का लेखहरू साक्षी छन् । यसै शृङ्खलामा उनले नेपालीमा अनुवाद (मुरारी अर्यालले) गराई प्रकाशन गरेको अमेरिकी समाजशास्त्री एवलिन रिडको कृति पनि पर्छ । नेपालीमा जीव विज्ञान नारीवादको नियति होइन शीर्षक दिइएको यो संकलन अहिले बजारमा दुर्लभ छ । नारीवादलाई अन्योल र अन्तरविरोधको भुमरीमा बेवारिसे नछोडी यसको सही दिशाबोध गराउनु पारिजातको सफलता हो । चालीसको दशकमै उनले नेतृत्व दिएको नारीवादी आन्दोलन नारीमुक्ति आन्दोलनबाट भिन्न थिएन, सँगै थियो । महिलामाथि हुने घरेलु हिंसादेखि सामाजिकसांस्कृतिक शोषणका सबै रूपविरुद्ध उनले गरेको पैरवीको सानो अंश पनि आज कुनै संगठित र पैसाको खोलो बगेका संस्थाले समेत गरेका छैनन् । तत्कालीन सामाजिक मनोविज्ञानदेखि गीतसङ्गीत र मिडियासम्मको दोहोलो काढेर महिलाको गरिमा र सार्वभौम अधिकारका पक्षमा बोल्ने पारिजातका विचार आज नारी मुक्ति र नारीवादी आन्दोलन बाटोमा हिँड्नेका लागि बलियो एक अभिभावक हुन् । यद्यपि, बहसमा थरीथरीका नारीवादको चर्चा भए पनि नेपालको राजनीतिक र सांस्कृतिक विशिष्टतामा हाम्रै आवश्यकताको मुक्ति आन्दोलन र नारीवादी आन्दोलन गर्नुपर्ने पारिजातको आग्रह मननीय, अनुसरणीय छ ।"
