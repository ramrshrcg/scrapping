शीर्षक,विवरण
ठगिँदै नेपाली कामदार,"क्वालालम्पुर (मलेसिया) क्वालालम्पुरको जलान अम्पाङस्थित नेपाली दूतावासमा हताश मुद्रामा भेटिए, रोशन भट्ट । रावाङको एक कागजे झोला बनाउने कम्पनीमा पाँच वर्षदेखि कार्यरत उनी पछिल्ला दुई वर्षयता भने गैरकानुनी कामदारको हैसियतमा थिए । काठमाडौं बसुन्धरास्थित घरबाट बिरामी आमाले बारम्बार बोलाएपछि उनले मन थाम्न सकेनन् । त्यसैले फर्कन हतारिएका थिए । तर गैरकानुनी हैसियतमा भएकै कारण उनलाई घर फर्किन महँगो परिरहेको थियो । २६ सय रिंगिट अर्थात् नेपाली ६५ हजार नेपाली रुपैयाँ दलाल को हातमा सुम्पेर घर फर्कने मेलोमेसो मिलाउँदै थिए उनी । भट्टले तिरेको रकम तोकिएभन्दा एक तिहाइले बढी हो । वैशाखयताको चार महिनामा मात्रै उनीजस्तै ६ हजार ६ सय ८३ गैरकानुनी हैसियतका नेपाली कामदारले ट्राभल डकुमेन्ट बनाएको दूतावासको रेकर्ड छ । अहिले विधिसम्मत रूपमा प्रत्येक कामदारले घर फर्कंदा हवाई शुल्कसहित कम्तीमा २३ सय रिंगिट खर्च गर्नुपर्ने देखिन्छ । जसमा ट्राभल डकुमेन्टका लागि १ सय ६० रिंगिट, फोटोका लागि २० रिंगिट, घरफिर्ती प्रक्रियाका लागि मलेसिया सरकारले तोकेको कम्पनी हारफासेले लिने सेवा शुल्क ५ सय ५० रिंगिट, मलेसियाको अध्यागमन कार्यालयमा बुझाउनुपर्ने ४ सय रिंगिट र हवाई शुल्क समेटिएको हुन्छ । अहिले तोकिएकै नियमअनुसार पनि प्रत्येक कामदारबाट दलाल ले औसतमा तीन सय रिंगिट बढी असुलेको देखिन्छ । अर्थात् पछिल्लो चार महिनामा मात्रै नेपाली कामदारबाट नेपाली दलालहरूले ४ करोड ८१ लाख रुपैयाँ गैरकानुनी असुलेको देखिन्छ । मलेसियास्थित नेपाली राजदूत निरञ्जनमान सिंह बस्न्यात नै भन्छन्, एउटा नेपाली कामदारबाट एजेन्टले ४५ सय रिंगिट कमिसन खाइरहेको देखिन्छ ।पछिल्ला महिनामा गैरकानुनी कामदारप्रति मलेसिया सरकारले कडा नीति अख्तियार गरेयता घर फर्कनेको संख्या बढदो छ । दूतावासले वैशाखमा मात्रै घर फर्कन चाहने गैरकानुनी हैसियतका नेपालीलाई १ हजार १ सय ३५ ट्राभल डकुमेन्ट जारी गरेको थियो । दूतावासले जेठमा १ हजार १ सय २१, असारमा १ हजार ७ सय १, साउनमा १ हजार ६ सय ८ र भदौ अन्तिम सातासम्म १ हजार १ सय १८ ट्राभल डकुमेन्ट जारी गरेको देखिन्छ । पछिल्ला तीन वर्षमा मात्रै दूतावासबाट एक लाख ४३ ट्राभल डकुमेन्ट जारी भएका छन् ।दूतावासको आँगनमा मौलाइरहेको कामदार लुटको चर्को शृंखला डेढ वर्षअघि सुरु भएको हो, जतिबेला मलेसियन सरकारले हारफासे नामक कम्पनीलाई गैरकानुनी नेपाली कामदार घर पठाउने जिम्मेवारी सुम्पिएको थियो । गैरकानुनी कामदारको हैसियतमा रहेका नेपालीको घरफिर्तीका निम्ति सहजीकरणको जिम्मा पाएको यो कम्पनीले अवैध रूपमा सेवा शुल्कबापत भन्दै ५ सय ५० रिंगिट अतिरिक्त शुल्क लिन थालेपछि घरफिर्ती महँगो परेको छ । त्यतिमात्रै कहाँ हो र हारफासेका निम्ति कामदार पुर्याइदिने जिम्मा पाएका वैध र अवैध एजेन्टले त्यसमाथि थप शुल्क असुलेर कामदार ठग्छन् । हवाई टिकटदेखि होटलमा कामदार राखेबापत र फोटोकपीदेखि फोटो खिच्ने प्रत्येक काममा दलालहरूको कमिसन शुल्क त जोडिन्छ नै । अनौठो त के छ भने हारफासेका वैध एजेन्ट कोको हुन् भन्नेबारे न दूतावास जानकार छ न हारफासेको कार्यालय कहाँ छ भनेर नै बताउन सक्छ । यसरी संस्थागत ठगी र त्यसैको आडमा मौलाइरहेका दलालको चंगुलमा नेपाली कामदार परिरहेका छन् । दूतावासको मौनताकै कारण उसकै आँगनमा दलाल राज्य निर्बाध चलिरहेको छ । जसबाट भट्टजस्ता कामदार पसिना बगाएर कमाएको रकम दलाल पोस्नमा खर्च गर्न बाध्य भइरहेका छन् । हारफासेले सेवा सुरु गर्नुअघि दूतावासले मलेसियाको एक सामाजिक संस्था कोअपरासी इमिग्रेसन लाई गैरकानुनी कामदार पठाउने जिम्मा दिएको थियो । कोअपरासीले प्रतिकामदार १ हजार २ सय ८० रिंगिट शुल्क लिएर कामदार घर पठाउँथ्यो । त्यसलाई लिएर दूतावासविरुद्ध नेपालको सर्वोच्च अदालतमा मुद्दा परेपछि र उक्त संस्थाले आफूखुसी शुल्क बढाएर १ हजार ६ सय ८० रिंगिट पुर्यायो । त्यसपछि कोअपरासीसँग दूतावासको सम्झौता तोडियो । त्यसलगत्तै मलेसियाको गृह मन्त्रालयले हारफासेलाई नेपाल, कम्बोडिया, इन्डोनेसिया र भियतनामका गैरकानुनी कामदारको घरफिर्ती प्रक्रियामा सहजीकरण गर्ने जिम्मा दियो । त्यसयता घरफिर्ती प्रक्रिया महँगो मात्रै भएन, दलालको संलग्नता पनि हवात्तै बढ्यो । दलालको तहगत ठगीमा पर्नु मलेसियाका गैरकानुनी नेपाली कामदारका निम्ति नौलो होइन । त्यसो त भट्टजस्ता अधिकांश कामदार राजधानी क्वालालम्पुर आउनुअघि नै दलालको पासोमा परिसकेका हुन्छन् । फोनमार्फत दलालसँग जोडिएका कामदार उनीहरूले भनेजति पैसा तिर्न र लुरुलुरु पछि लाग्न विवश हुन्छन् । भाषाको समस्या, यात्रा असहजता र दूतावासप्रतिको चरम अविश्वासका कारण भट्टजस्ता कामदार दलालको चंगुलमा पर्छन् । कोतराय र जलान आम्पाङको गल्लीपिच्छे नै भेटिने नेपाली दलाल को हात नसमाती नेपाल फर्किने सपना पनि देख्न नसक्ने परिस्थितिको उल्झनमा परेका एक पात्र थिए भट्ट । गत बिहीबार दूतावासमा भेटिएका भट्ट अन्य दुई नेपालीलाई ट्राभल डकुमेन्ट बनाइदिन साथी बनिदिएर आएका थिए । ती दुई नेपालीलाई दूतावास पुर्याइदिने र लाइनमा राखिदिने जिम्मा उनले एक नेपाली दलालबाटै पाएका थिए । त्यही दलालको भर परेर घर जाने आसमा तीन दिनदेखि क्वालालम्पुर बसिरहेका भट्टले भने, आमा छिटो घर आइज भनेर रातदिन रुनुहुन्छ । अहिले त पैसाको के मतलब भयो र जसरी भए पनि घर जान पाए भयो । आपतमा परेका भट्टजस्तै झन्डै ५० नेपाली ट्राभल डकुमेन्ट बनाउन लाइनमा उभिएका थिए । तिनलाई केही सुकिलामुकिला एजेन्टले कानेखुसी गरेर केही अथ्र्याइरहेका थिए । कान्तिपुरले कुराकानी गरेका अधिकांश कामदारले आफूले दलाललाई २३ सयदेखि २७ सय रिंगिटसम्म बुझाएको बताए । नागी१ पाँचथरका पूर्णहाङ इम्बुङ आफ्ना एक साथीसहित अशोक भन्ने एजेन्टको पछि लागेर दूतावास आएका थिए । १४ महिनाअघि कम्पनी छाडेर पेनाङस्थित कम्पनीमा गैरकानुनी हैसियतमा काम गरिरहेका पूर्णहाङ पनि दलालकै आश्वासनको भरमा घर जाने आसमा दूतावास आएका हुन् । आफूले नौलो मान्छेसँग कुरा गरेको दलालले देख्यो भने गाली खाइएला भनेर उनी खुलेर कुरा गर्न डराए । यति मात्रै भने, घर जान पाए पुग्यो । समूहसमूहमा नेपाली कामदार ल्याएर दूतावास छिरेका एजेन्टहरू कामदारलाई अरूसँग कुरा नगर्न र कति पैसा तिरेको छु भनेर नभन्न अथ्र्याइरहेका हुन्छन् । दूतावासका अधिकृत विनोद मुखिया गरिब नेपालीको पैसा दलालले खाइरहेको बताउँदै भन्छन्, बडो समस्या छ ।के हो हारफासे ? मलेसियाका गैरकानुनी कामदारलाई घरफिर्तीमा सहजीकरण गर्ने जिम्मा हारफासे नामक कम्पनीले पाएको छ । उच्च स्रोतका अनुसार हारफासेले सम्बन्धित देशका दूतावाससँग समन्वय गरेर कामदार फिर्तीको प्रक्रिया सहजीकरण गर्ने गरी मलेसिया सरकारसँग सम्झौता गरेको छ । तर सम्झौतामा भनिएभन्दा फरक हुने गरी हारफासेले नेपाली दूतावासँग कुनै समन्वय नै नगरी एकलौटी रूपमा चर्को सेवाशुल्क असुलिरहेको छ । हारफासेले लिने ५ सय ५० रिंगिट अर्थात् करिब १३ हजार २ सय रुपैयाँबाट हुने काम भनेको ट्राभल डकुमेन्ट बनाएका कामदारलाई गाडीमा राखेर मलेसियाको इमिग्रेसन सेन्टर पुर्याउने र घरफिर्तीको अनुमति दिलाइदिने मात्रै हो । त्यसो त घरफिर्तीबापत लाग्ने ४ सय रिंगिट शुल्क भने प्रत्येक कामदारले मलेसियाको अध्यागमनमा बुझाउनैपर्छ । अचम्म त के छ भने यतिका धेरै चर्को शुल्क बुझाएका कुनै पनि नेपाली कामदारले हारफासेबाट आधिकारिक रसिद पाउँदैनन् ।ट्राभल डकुमेन्ट बनाइसकेपछि कामदारले अब के प्रक्रिया थाल्ने भनेर दूतावासका कर्मचारीलाई सोध्यो भने उनीहरूले दिने जवाफ नै छैन । त्यसको कारण हो, हारफासेले कुनै सम्पर्क कार्यालय नै खोलेको छैन र यसबारे दूतावास जानकार छैन । राजदूत बस्न्यात भन्छन्, हारफासेका एजेन्ट छन् भन्नेसम्म सुनेका छौं तर ती कोको हुन् र यसको कार्यालय कहाँ छ हामीलाई जानकारी छैन ।त्यसो त दूतावासले अध्यागमन अधिकारीसँगको बैठकमा हारफासेले चर्को शुल्क लिएको कुरा पनि नउठाएका होइनन् । तर नेपाली अधिकारीको कुरा मलेसियाका अध्यागमन अधिकारीहरूले सुन्दैनन् । हारफासेका तोकिएका एजेन्ट वा हारफासेको सेवा प्रदायक कार्यालयबारे दूतावास जानकार नभएकै कारण दलालहरूले सक्रियता देखाउने मौका पाएका छन् । चोकैपिच्छे दलाल विकासको तीव्र गतिमा अघि बढिरहेको क्वालालम्पुरको चमकधमकमा जोकोही नेपालीका पनि आँखा तिलमिलाउँछन् । तर यही चमकधमकको मुन्तिर सलबलाइरहेका दलाल बाट ठगिने नेपाली कामदारहरूको कथा चुक घोप्ट्याएजस्तो अँध्यारो छ । यहाँस्थित नेपालीले सञ्चालन गरेका होटल हुन् वा किराना स्टोर सबैमा एकएक जना एजेन्ट भेटिन्छन् । थकित र गलित नेपाली देख्ने बित्तिकै तिनीहरू हात समात्न आइपुग्छन् र खानेबस्नेदेखि घर पठाइदिने सबै व्यवस्था मिलाइदिने बाचा गर्छन् । कतिसम्म भने दूतावासकै अगलबगलमा रहेका फोटोकपी सेन्टरदेखि रेस्टुराँसम्ममा छयापछ्याप्ती दलाल भेटिन्छन् । आफूलाई हारफासेको आधिकारिक एजेन्ट बताउने नेत्र केसी दूतावासकै छेवैमा फोटोकपी र फोटो स्टुडियो चलाएर बसेका छन् । केही समयअघि कामदार ठगेको लगायत आरोपमा मलेसियन प्रहरीबाट पक्राउ परेर छुटेका केसीले दूतावासको अगलबगलमा करिब एक सयको संख्यामा एजेन्ट सक्रिय रहेको बताए । उनी आफूले प्रतिकामदार २२ सय ६० र २३ सय ६० लिएर घर पठाउने काम गरिरहेको हाकाहाकी बताउँछन् । केसीले आफूले दु:ख पाएका नेपालीको सेवा गरेर र खानेबस्ने तथा यातायात सहितको सबै शुल्क जोडेर त्यति रकम लिएको हिसाब सुनाए । उनले कतिपय अनधिकृत एजेन्टले कामदारसँग चार हजार रिंगिटसम्म असुलेको उल्लेख गर्दै भने, म त कामदारलाई सेवा शुल्कको रसिद नै दिन्छु । तर धेरैजसो एजेन्टले घर पठाउने नाममा चर्को शुल्क असुुल्छन् र यातना दिएर पनि ठग्छन् ।दूतावासमा भेटिएका एक गैरकानुनी हैसियतका कामदारले आफू एजेन्टकै भर परेर क्वालालम्पुरदेखि झन्डै चार सय किमि परको जोहोरबारुबाट दूतावास आइपुगेको बताए । ती कामदार नाम पनि थाहा नभएका एक एजेन्टको फोन सम्पर्कको भरमा क्वालालम्पुर आएका थिए र तिनैलाई घर फर्किन भन्दै एकमुष्ट २४ सय रिंगिट बुझाएका थिए । तिनै कामदारबाट प्राप्त मोबाइल नम्बरमा कान्तिपुरकर्मीले पीडित कामदार बनेर फोन गरेपछि झनै धेरै तथ्य पत्ता लाग्यो । कोतरायमा पसल चलाएर बसेको बताउने र आफ्नो नाम ज्याङ्गो बताउने ती एजेन्टले २४ सय ५० रिंगिटमै नेपाल पठाउने जिम्मा लिइदिने बताए । तिनले फकाउँदै भने, अरूले २७२८ सयसम्म लिएका छन् । तपाईंलाई सस्तोमा मिलाएर गरिदिएको । ती एजेन्टले क्वालालम्पुर झरेपछि खानेबस्ने व्यवस्थादेखि फारम भर्ने र हवाई टिकटसम्मको चाँजो मिलाइदिने बताए । कतिसम्म भने ती एजेन्टले कामदारको उपस्थितिबिना नै सबै कागजात दूतावासबाट तयार पारिदिनेसम्मको आश्वासन दिन भ्याए । ज्याङ्गो जस्तै एजेन्टको सम्पर्कमा पुगेका निरीह नेपाली कामदार घर जान पाइने आसमा भनेजति रकम बुझाउन बाध्य छन् । गैरआवासीय नेपाली संघका अध्यक्ष खगेन्द्र न्यौपाने पनि घर फर्कने नेपालीहरू एजेन्टको पासोमा परेको बारे बेखबर छैनन् । न्यौपाने भन्छन्, कुन कामदार कतिखेर कुन एजेन्टको पासोमा पर्छ पत्ता नै हुन्न । अध्यक्ष न्यौपानेका अनुसार दूतावास वरिपरि घर पठाइदिने बाचा गर्ने एजेन्टको ठूलो समूह परिचालित छ । जसमध्ये अधिकांश नेपाली नै हुन् । उनले क्वालालम्पुरमा कति नेपाली एजेन्टको भूमिकामा छन् भन्नै नसकिने बताए । न्यौपानेले भने, कतिखेर को एजेन्ट बन्छ पत्तो नै हुन्न । नेपाली दूतावास आफ्नो कमजोर भूमिकाका कारण नेपाली कामदार ठगिएको टुलटुलु हेरेर बसिरहेको छ । कतिसम्म भने राजदूत बस्न्यात हारेको स्वरमा भन्छन्, दूतावासले दलालसँग लडेर नसक्ने भयो । हामी आफैं एजेन्टको चंगुलमा पर्यौं । सम्हाल्नै सकेनौं ।"
धमाधम सीडीओ सरुवा,"काठमाडौं (कास) गृहमन्त्री जनार्दन शर्माले निर्वाचन आचारसंहिताविपरीत ५ दर्जन प्रमुख जिल्ला अधिकारी (सीडीओ) को सरुवा गरेका छन् । कर्मचारीको काम हेरी जिम्मेवारी तोक्ने आफ्नो घोषित प्रतिबद्धताविपरीत शर्माले गृह प्रशासनमा करिअर बनाएका अधिकारीलाई अन्यत्र पठाउँदै अनुभवहीन र आफूले भनेको मान्नेलाई जिल्ला प्रशासनको नेतृत्वमा ल्याएका हुन् । दुई महिना पनि नपुग्दै सीडीओको सरुवा हुन थालेपछि जिल्ला प्रशासनहरूमा कर्मचारीले काम गर्ने वातावरणसमेत बिग्रिएको गृहका एक अधिकारीले आरोप लगाए । सामान्यत: एक वर्षसम्म सरुवा गर्न नमिल्ने प्रचलनविपरीत मन्त्री शर्माले पदस्थापन भएको दुई महिना पनि नपुगेका १५ जिल्लाका सीडीओ हेरफेर गरेका छन् । प्रतिनिधिसभा र प्रदेशसभा चुनाव मंसिर १० र २१ मा हँुदै छ । निर्वाचन आयोगले आचारसंहिता लागू गरिसकेको छ । यस्तोमा आयोगको सहमतिबिना सरुवा गर्न पाइँदैन । तर, मन्त्री शर्माले भने पुरानो मिति राखेर छिटोछिटो सरुवा निर्णय गरेका हुन् ।दुई महिनामा ६० सीडीओको सरुवा भएको छ । गृहमन्त्रीले प्रचलित नियम, परम्परा र आचारसंहिता उल्लंघन गरी त्यति ठूलो संख्यामा सरुवा गरेका हुन्, ती अधिकारीले भने । भदौ ८ र साउन २६ मा उनले सहसचिव र उपसचिव तहका सीडीओ सरुवा गरेका थिए । त्यसपछि पनि विभिन्न मितिमा सरुवा गरेका छन् । लामो समयसम्म गृह प्रशासनमा अनुभव बटुलेका कर्मचारीलाई भने उनले अन्यत्रै खटाएका छन् । गृहअन्तर्गत नै करिअर बनाएका, अनुभवी अधिकृतलाई अन्यत्रै पाखा लगाइएको छ । नयाँलाई प्रजिअको जिम्मेवारी दिइएको छ, ती सहसचिवले भने । महत्त्वपूर्ण जिल्लामा समेत सीडीओलाई पुरानो मिति राखी काजमा पठाइएको छ । गृहले मोरङमा रामप्रसाद आचार्य, काठमाडौंमा केदारनाथ शर्मा, झापामा ऋषिराम तिवारी, धादिङमा श्यामप्रसाद भण्डारी र बाँकेमा रमेशकुमार केसीलाई काजमा पठाएको छ । हाजिर भएको ४ महिना नबित्दै म्याग्दीका राजुप्रसाद पौडेललाई अध्यागमन विभाग, बझाङका केशव थापालाई मन्त्रालय, जुम्लाका नारायणप्रसाद सापकोटालाई क्षेत्रीय प्रशासन सुर्खेत, रामेछापका सूर्यबहादुर खत्रीलाई मन्त्रालय, भोजपुरकी गोमादेवी चेम्जोङलाई अध्यागमन कार्यालय पुर्याइएको छ । मनाङका सुनील खनाल र दैलेखका प्रकाशचन्द्र अधिकारीलाई २ महिनामै मन्त्रालय फर्काइएको छ । गृहमन्त्री शर्माले कतिपय आफ्ना जिल्लावासी अधिकृतलाई कनिष्ठ भए पनि सीडीओ बनाएर पठाएका छन् । बाँके, मकवानपुर, जाजरकोटलगायतमा उनले माओवादी केन्द्रनिकट मानिएका अधिकृतलाई काजमा पठाएका छन् । सीडीओले न्यायिक कामसमेत गर्नुपर्ने भएकाले त्यससम्बन्धी तालिम लिनै पर्ने अनिवार्य व्यवस्था छ । तर, अहिले गृहले सरुवा गरेका आधाभन्दा बढीले त्यससम्बन्धी तालिमसमेत नलिएको दाबी स्रोतको छ ।पूर्वमुख्य सचिव विमल कोइराला आचारसंहिता लागेका बेला यसरी सरुवा गर्न नमिल्ने बताउँछन् । सरुवा नगरी नहुने केही ठाउँ भए बेग्लै कुरा । तर, चुनावको मुखमा ठूलो संख्यामा सरुवा गर्दा नियतमाथि प्रश्न उठ्छ । सरकारले यसतर्फ ध्यान दिनुपर्छ, कोइरालाले भने । सीडीओ सरुवा गर्दा सम्बन्धित व्यक्तिको योग्यता, तालिम, संयोजनकारी भूमिकासमेत ख्याल गर्नुपर्ने प्रचलन रहेको उनले बताए । गृह प्रवक्ता रामकृष्ण सुवेदीले भने सरुवालाई सामान्य प्रक्रियाका रूपमा लिनुपर्ने बताए । कतिपयको चाँडो हुन्छ । कतिपय लामो समय बस्न पनि सक्छन् । सम्बन्धित जिल्लाको सुरक्षा संवेदनशीलताका आधारमा पनि सरुवा हुन्छ, उनले भने । सहसचिवहरू बालकृष्ण पन्थीलाई शिक्षा, यादव कोइरालालाई अख्तियार र नारायणप्रसाद दवाडीलाई मन्त्रालयमै काज सरुवा गरिएको छ । सहसचिवहरू चक्रबहादुर बुढालाई मकवानपुर, आशमान तामाङलाई सिन्धुपाल्चोक, सीताराम कार्कीलाई सुर्खेत, नारायणप्रसाद भट्टराईलाई बर्दिया, चन्द्रमान श्रेष्ठलाई उदयपुर, मदन भुजेललाई कपिलवस्तु काज पठाइएको छ । गृहमन्त्रीले गृहकै अनुभव बोकेकालाई छानीछानी पन्छाएका छन् । नयाँ र अनुकूलका अधिकृतलाई सीडीओको जिम्मेवारी दिँदै पठाएका छन् । आगामी चुनावलाई मध्यनजर गरी सरुवा गरिएको हो, गृहका एक अधिकृतको विश्लेषण छ ।"
बाढीपीडितलाई सहयोग,"काठमाडौं (कास) खप्तडी बस्नेत एकीकृत समितिअन्तर्गतको खप्तडी बस्नेत कल्याणकारी कोषले बाढीपहिरो पीडित, निम्न आयस्तरका बस्नेतहरूलाई प्रतिपरिवार पाँच हजार रुपैयाँका दरले सहयोग गरेको छ । हालसम्म सात परिवारलाई सहयोग दिएको छ । खप्तडी बस्नेत एकीकृत समिति तथा खप्तडी बस्नेत कल्याणकारी कोषद्वारा शनिबार राजधानीमा आयोजित सम्मान तथा शुभकामना कार्यक्रममा यो जानकारी दिइएको हो । कार्यक्रममा सूचना तथा सञ्चारमन्त्री मोहनबहादुर बस्नेत, सामान्य प्रशासनमन्त्री टेकबहादुर बस्नेत र सहकारी तथा गरिबी निवारणमन्त्री अम्बिका बस्नेतलाई सम्मान गरेको छ । त्यस्तै, नवनिर्वाचित जनप्रतिनिधिहरूमा दक्षिणकाली नगरपालिकाका मेयर मोहनबहादुर बस्नेत, नागार्जुन नगरपालिकाका मेयर मोहन बस्नेत र त्रिभुवन विश्वविद्यालयका प्राडा रामचन्द्र बस्नेत, डा रेनुका बस्नेत, वीर अस्पतालका निर्देशक डा भूपेन्द्रकुमार बस्नेत र खप्तडी बस्नेत महामस्ट देउताको वैदानिक मन्त्रको महाग्रन्ध लेखक विनोदकुमार बस्नेतलाई एकीकृत समितिका उपाध्यक्ष तथा कल्याणकारी कोषका अध्यक्ष भरतबहादुर बस्नेतले सम्मान गरेका थिए ।"
आकार लिन नसकेको मधेसी राजनीति,"मधेसी राजनीतिको केन्द्र मानिने प्रदेश२ मा स्थानीय चुनावका लागि भोलि असोज २ गते मतदान हुँदै छ । मनोनयनदेखि प्रचारप्रसारलगायत काम सकेर उम्मेदवारपार्टीहरू यतिखेर मौन अवधि भए पनि आआफ्नो विजय सुनिश्चित गर्न अन्तिम तयारी गरिराखेका होलान् । चुनावलाई गहिरोसँग नियाल्नेहरूको विश्लेषण छ, मौन भनिएको यही अवधिमा मतदातालाई प्रभाव पार्ने अनेक अवाञ्छित चलखेल हुने गर्छ । यो चुनाव पनि त्यसबाट अपवाद हुने देखिन्न । त्यसमाथि चुनावका बेला हुने व्यापक अनियमितताका लागि यो क्षेत्र अरू चर्चित हुने गरेको छ । चुनावपछि कसले वा कुन पार्टीले जित्यो, हार्यो ? के कस्तो प्रतिस्पर्धा भयो ? निर्णायक मतलाई केके कुराले बढी प्रभाव पार्यो, आदि चर्चा हुने नै छन् । तर यो लेखमा मैले अलि फरक विषय उठान गर्न खोजेको छु मधेसी राजनीति । सुरुमै के हो मधेसी राजनीति, प्रस्ट पार्न जरुरी छ । यो भनेको मधेसका नाममा राजनीति गर्दै आएका दल र नेताहरूको राजनीतिक व्यवहारको विषय हो । मधेसी राजनीतिको मुद्दा उही छ, पात्रहरू उनै छन् । यसले अझै आकार लिन सकेको छैन । के यो चुनावपछि यसले तुलनात्मक रूपमा केही स्थिर आकार लिन सक्ला ? चुनावी राजनीतिमा हारजित निरन्तर चलिरहने कुरा हो । कांग्रेस, एमालेका लागि को पहिलो भयो भन्ने ठूलो कुरा होला । माओवादीका लागि मधेसमा उल्लेख्य जित भयो भनेर सन्तोष होला । राजपा नेपालका लागि मधेसको किल्ला कायम राख्न सक्यौं भनेर फुर्ती होला । तर मेरा लागि यसले नेपालको राजनीति र राजनीतिक प्रणालीलाई कसरी चलायमान राख्छ भन्ने कुरा महत्त्वपूर्ण हो । यसका लागि राजनीतिक दलहरूको भरपर्दो आकार अर्थात् स्थिरता महत्त्वपूर्ण मानिन्छ ।मधेस आन्दोलन भएको एक दशक नाघिसकेको छ । संघीय आधारमा राज्यको पुन:संरचना गर्नका लागि मधेस आन्दोलन निर्णायक साबित भयो । पहिलोपटक तत्कालीन मधेसी जनअधिकार फोरमसँग र दोस्रोपटक फोरम, तमलोपा, सद्भावनालगायत मधेसकेन्द्री दलहरूसँगको सम्झौतापछि संघीयतामा जाने राज्यको निर्णयसँगै संविधानसभाको निर्वाचन सम्पन्न भयो । पहिलो चुनावबाट मधेसी दलहरू प्रभावकारी क्षेत्रीय शक्तिका रूपमा स्थापित पनि भए । यसले नेपालको राजनीतिमा जबर्जस्त क्षेत्रीय आयाम थपियो । क्षेत्रीय राजनीतिक शक्तिका रूपमा मधेसकेन्द्री दलहरूको पहिलो संविधानसभाव्यवस्थापिकामा प्रभावकारी उपस्थिति थियो । तर सत्ताको खेलमा वर्ष दिन पनि नपुग्दै उनीहरू विभाजनको दलदलमा फस्न थाले । दोस्रो संविधानसभामा आइपुग्दा विभाजनको तीव्र शृंखलामा उनीहरूको संख्यात्मक उपस्थितिमा उल्लेख्य गिरावट पनि आयो । तथापि मधेसकेन्द्री दलहरूको कुल मतमा कमी भएन, बरु थोरै वृद्धि नै भएको थियो । हो, संसदीय राजनीतिको खेल र कारोबारमा संख्याको महत्त्व निकै हुन्छ । तर राजनीतिक दलको लोकप्रिय जग अर्थात् जनाधारमा पुग्न र त्यसको दीर्घकालीन प्रभाव आकलन गर्न उसले पाएको कुल मत महत्त्वपूर्ण आधार हो । दोस्रो संविधानसभामा संख्याका हिसाबले मधेसी दलको उपस्थिति कम भए पनि मधेसमा उनीहरूको समर्थन कम भएको थिएन । चुनावले दिने सिट संख्याको विवरण त प्राविधिक परिणाम हो, जनमत मापनको आधार कुल मत नै हो । चुनावमा हारजितको प्राविधिक पक्ष र समग्र मतको राजनीतिक पक्षलाई विवेकपूर्ण रूपमा बुझ्न बुझाउन नसक्दा नब्बे प्रतिशतको बहुमतले संविधान पारित गर्दा पनि त्यसको मधेसमा स्वीकार्यताको संकट रह्यो । संविधानको जयजयकार गर्दैमा त्यसले गति लिन्छ भन्ने कुनै जरुरी छैन । पञ्चायती संविधानको ३० वर्षसम्म जयजयकार नै त थियो । यो चुनावमा राष्ट्रिय जनता पार्टी, नेपालको सहभागिताले महत्त्व थपेको छ । आगामी मंसिरमा हुने संघीय संसद्को तल्लो सदन अर्थात् प्रतिनिधिसभा र प्रदेशसभाको चुनावपछि संवैधानिक प्रणालीले थप सहभागिता एवं स्वीकार्यता पाउने सम्भावना बढेको छ । संवैधानिक प्रणाली विकासका लागि यो अत्यन्तै सकारात्मक कुरा हो । साथै यो चुनावपछि मधेसी राजनीतिले एउटा आकार लिन्छ कि भनेर आशा गर्न सकिन्छ तर त्यो अझै सुनिश्चत भने देखिन्न । गएको साता धनुषादेखि झापासम्मका तराईमधेसका केही भागमा भ्रमण गर्ने अवसर जुट्यो । धनुषा र सिरहाका केही गाउँनगरपालिकामा चुनावी सरगमलाई पनि अलि नजिकबाट हेर्न पाएँ । प्रदेश२ पूरै चुनावमय भएको छ । काठमाडौंको मिडियामा प्राय: नआउने यो चुनावका अरू दुई पक्ष पनि रहेछन् बहिष्कार र मतपत्रको कोठाबाहिर छाप । केही युवा प्रदेशको सीमांकनलगायत संविधानसँग जोडिएका महत्त्वपूर्ण मुद्दा संशोधन नभई चुनावमा जानु ठीक छैन भनी बहिष्कारका पक्षमा रहेछन् । उनीहरूले उम्मेदवार मनोनयनदेखि नै विरोध र बहिष्कारका केही कार्यक्रम पनि चलाएका छन् । तर यसको प्रभाव अत्यन्तै नगण्य देखिन्छ । यस्तै, मधेसमा पृथक्ताको नारा दिँदै चर्चामा आएका सीके राउतले नमुना मतपत्रसहित मधेसी जनताको एकता, संविधानको अस्वीकार्यतलगायत कुरामा आफ्नो मत जाहेर गर्न मतपत्रको कोठाबाहिर छाप लगाउन अपिल गर्दै एउटा पर्चा छरेका रहेछन् । त्यसमा राष्ट्रिय विखण्डन जनाउने पृथक्तावादको प्रत्यक्ष अपिल छैन । यसलाई मधेसमा जनमतसंग्रहको सन्देश वा रूप दिन आग्रह गरिएको छ । उद्देश्य, आसय जे भए पनि प्रकारान्तरले यो पनि संविधानको प्रयोग र उपयोगसँगै जोडिन्छ । एक वाक्यमा भन्नुपर्दा प्रदेश२ समग्रमा चुनावको मुडमा छ । तसर्थ स्थानीय भने पनि यो चुनाव धेरै अर्थमा व्यापक राष्ट्रिय र प्रादेशिक महत्त्वको छ । अब मधेसी राजनीतिको आयाम र आकारका बारेमा थोरै चर्चा गरौं । २००७ सालको परिवर्तनलगत्तै मधेसले स्वायत्ततासहितको राजनीतिक सहभागिता खोजेको पाइन्छ । तथापि त्यसले मधेसको राजनीतिलाई खासै प्रभावित गरेको पाइन्न । २०४१४२ सालतिर हर्क गुरुङ नेतृत्वको आप्रवासनसम्बन्धी कार्यदलको प्रतिवेदन आएपछि मधेसको राजनीति तात्न थाल्यो । राष्ट्रिय पञ्चायतको अन्तिम चुनावमा गजेन्द्रनारायण सिंह सहभागी भए । सप्तरीबाट विजयी पनि भए । त्यसबेला पनि मैले सप्तरीको चुनावी माहोललाई स्थलगत अध्ययन गर्न पाएको थिएँ । सद्भावना परिषद्का रूपमा उनले मधेसी पहिचानको राजनीति प्रारम्भ गरेका थिए । २०४६ सालको परिवर्तनपछि त्यही परिषद् सद्भावना पार्टीका रूपमा पुनर्गठित भयो । २०४८ सालको चुनावमा ५ सिटसहित पहिलो क्षेत्रीय दलका रूपमा संसद्मा प्रवेश गर्न सफल पनि भयो । २०५६ सालमा पुग्दा अर्थात् सद्भावना राजनीतिको एक दशक नपुग्दै यसका संस्थापक गजेन्द्रनारायण स्वयंले प्रतिनिधिसभाको चुनाव हारे र अस्तित्वका लागि नेपाली कांग्रेसको सहयोगमा राष्ट्रिय सभाको सदस्य बन्नुपर्ने हालत बन्यो । २०४६ सालयताको मात्र कुरा गर्ने हो भने पनि मधेसको क्षेत्रीय अर्थात् मधेसी राजनीतिले तीन दशक पार गर्न लागेको अवस्था छ । केही नाराबाजी र चर्का कुराबाहेक मधेस राजनीतिका मुख्य मुद्दा उही छन् । २०६३ सालमा आइपुग्दा केही पात्र थपिए, नयाँ दलहरू आए र समर्थनको आयाम पनि बढ्यो । पहिलो संविधानसभाको चुनावपछि मधेसी राजनीतिले एउटा आकार लियो भन्ने लागेको थियो । तर त्यो टिकेन । किन यस्तो छ र हुन्छ मधेसी राजनीति ? यसका चारवटा कारण भेटिन्छन् । पहिलो, क्षेत्रीय राजनीति एवं राजनीतक दलको अभ्यास राष्ट्रियता र लोकतन्त्रविपरीतका कुरा होइन, यो लोकतन्त्रको बृहत् परिधिमा अभ्यास हुँदै आएको छ भन्ने बुझ्न बुझाउन नसक्नु । यसका निम्ति मधेसी दल मात्र जिम्मेवार छैनन्, राष्ट्रिय भनिएका कांग्रेस र एमालेको भूमिका पनि उत्तिकै जिम्मेवार छ । राजनीतिक प्रतिस्पर्धामा क्षेत्रीय दलमाथि यस्तो आक्षेप आउनु अस्वाभाविक पनि होइन । तर आधारभूत रूपमा बुझाइ नै फरक भयो भने समस्या हुन्छ ।दोस्रो, मधेसी दल र नेतामा पनि क्षेत्रीयभन्दा राष्ट्रिय पार्टी र नेता बन्ने आकांक्षा अत्यधिक छ । अहिले त मधेसका प्रमुख दल राजपा नेपाल, संघीय समाजवादी फोरम, लोकतान्त्रिक फोरम सबैले आफ्ना नामबाट मधेसी शब्द हटाइसके । यस्तै चाहना हो भने मधेसका नाममा क्षेत्रीय पहिचानको राजनीति गर्नुको कुनै औचित्य रहन्न । जनतालाई धोका मात्र हुन्छ । तेस्रो, मधेसको राजनीतिक संस्कृति (पोलिटिकल कल्चर) पनि अलि फरक छ । मधेसको राजनीतिक संस्कृतिमा पार्टीभन्दा व्यक्तिकेन्द्री व्यवहार अत्यधिक छ । सबै पहिलो नेता बन्ने होड छ । यो कुरा मधेसी दलमा मात्र होइन, राष्ट्रिय भनिएका दलमा पनि लागू हुन्छ । तर तत्कालै दलबदलु वा नयाँ पार्टी खोल्ने प्रवृत्ति मधेसमा बढी छ र यो कुरा त्यहाँ स्थापित राजनीतिक मान्यताजस्तै बनेको छ । मधेसकेन्द्री दलहरूमा चाहे नेता हुन् वा कार्यकर्तामा फ्रेस स्टार्टर पाउन अत्यन्त कठिन छ । सबैको स्रोत कांग्रेस, कम्युनिस्ट वा पञ्चमै पुग्छ । पहिलो पुस्ताका नेता चाहे गजेन्द्रनारायण हुन् वा रामचन्द्र तिवारी, पहिले कांग्रेसमै थिए । पछिल्लो चरणमा मधेस हाँक्न पुगेका महन्थ ठाकुर हुन् वा जयप्रकाश वा बृखेशचन्द्रलाल वा विजय गच्छदार धेरैको लामो कांग्रेसी पृष्ठभूमि छ । उपेन्द्र यादव, हृदयेशलगायत कतिपयको बामपन्थी पृष्ठभूमि छ । त्यस्तै, सर्वेन्द्रनाथ शुक्ल, शरतसिंह भण्डारीलगायत कतिपयको पञ्चायत राजनीतिको पृष्ठभूमि छ । पञ्चायतको पष्ठभूमिबाट कांग्रेस, एमाले पनि मुक्त छैनन् । फरक के हो भने यिनीहरूमा पार्टीको मूलधारले नवप्रवेशीलाई समाहित गर्छ । तर मधेसी दलमा यी अलगअलग लबी र गुटका रूपमा कायमै छन् । एकीकृत धार बन्न सकिराखेको छैन । चौथो, मधेसको भूराजनीति अर्थात् भारतीय भूमिका पनि त्यहाँ स्वस्थ राजनीतिक विकासका लागि अनुकूल बन्न सकेको छैन । झट्ट हेर्दा मधेसको राजनीतिक हित र भारतीय भूमिका निकै पारस्परिक छ भन्ने लाग्छ । प्रस्तुति पनि त्यस्तै हुने गरेको छ । सीमावर्ती क्षेत्र भएका कारण मधेसको भारतसँग व्यापक सामाजिक, सांस्कृतिक, आर्थिकलगायत धेरै किसिमको सम्बन्ध छ । तर यसको अर्थ यो होइन, भारत सरकारको नीति र प्राथमिकतासँग मधेसको हित सदैव जोडिएको हुन्छ । नेपालको राजनीतिलाई भारतले आफ्नो रणनीतिक हित र प्राथमिकता अनुकूल राख्न र उपयोग गर्न खोज्नु अन्तर्राष्ट्रिय राजनीतिका हिसाबले अस्वाभाविक र अनौठो होइन । पछिल्लो दशकमा यसका लागि मधेस कार्ड सबैभन्दा धारिलो हतियार बनेको छ । संविधान निर्माणको राजनीतिदेखि स्थानीय चुनावमा मधेसी दलहरूको सहभागितासम्मको अवस्थाले यसलाई छर्लंग पारेको छ । यो कुरा मधेसी राजनीति गर्ने खास गरी नेता र उनीहरूलाई निकटबाट परामर्श दिने बुद्धिजीवीहरूले बुझेका छैनन् भन्न त सकिन्न तर त्यसको लक्ष्मणरेखा छुट्याउन नसकेको चाहिँ छताछुल्ल छ । स्थानीय चुनावका सन्दर्भमा मधेसको माथि उल्लिखित राजनीतिक आयाम अझ बढी मुखरित भएको छ । भूराजनीतिको सीमा छँदै छ । त्यसको आफ्नो अनुकूल उपयोग गर्ने चुनौती र क्षमताको प्रश्न मधेसका हकमा मात्र लागू हुन्न, समग्र नेपाली राजनीतिको विषय हो यो । तर पहिलेदेखि नै रहँदै आएको र अहिले स्थानीय चुनावका सन्दर्भमा व्यक्तिकेन्द्री राजनीतिक संस्कृति अझ प्रखर भएर आएको छ । स्थानीय तहका विभिन्न पदका लागि भएको मनोनयनका क्रममा रातारात दल बदलेर उम्मेदवार बन्ने होड चल्यो । वीरगन्ज महानगरमा विमल श्रीवास्तव, राजविराजमा अनिस अन्सारी दलबदलु चर्चाको शिखरमा रहे । यस्ता कतिपय व्यक्ति सद्भावना, राप्रपा, स्वतन्त्र, तमलोपा, माओवादी, के भएनन् ? यसका पछाडि पैसाको छेलोखेलो र जिम्मेवार नेताहरूले त्यसैलाई दिएको महत्त्व पनि कसैबाट छिपेको छैन । पैसाको लेनदेन र उम्मेदवारी चुनाव खर्च धान्नेमा मात्र सीमित छैन । कतिले यसलाई आफ्नै आर्थिक सुदृढीकरण र निजी सुखसयलका रूपमा पनि उपयोग गरेको पाइन्छ । मधेसको राजनीति अस्थिर छ । यो अस्थिरताका लागि राष्ट्रिय दलहरू पनि कम जिम्मेवार छैनन् । मधेसी राजनीतिले आकार नलिँदा यी दललाई आफ्नो पक्षमा चुनावी उपयोग सजिलो पनि छ । देशका लागि भने यो घाटादायी नै छ । मधेस अस्थिर राखेर नेपालमा राजनीतिक स्थिरताको कसैले कल्पना गर्छ भने त्यो अल्पज्ञान र मूर्खताभन्दा अरू केही हुन सक्दैन । यो चुनावलगायत आगामी मंसिरमा तय गरिएको चुनावमा मधेस र मधेसीको राजनीतिले स्वस्थ र स्पष्ट आकार लिन सक्नुपर्छ । यसैमा नेपालको अर्थपूर्ण राजनीतिक स्थिरता र संवैधानिक प्रणालीको विकास निर्भर गर्छ ।"
मन्त्रिपरिषद् विस्तारको खराब नजिर,"राजस्व विभागमा गैरजिम्मेवार कार्य म प्रोपाइटर रहेको सानो पसलको आव २०७३७४ को आयकर दाखिला गर्दै कर चुक्ता प्रमाणपत्रसमेत लिन भदौ २८ गते आन्तरिक राजस्व कार्यालय भरतपुर गएको थिएँ । आयकर तिरेपछि कर चुक्ता प्रमाणपत्रका लागि पुन: १ हजार रुपैयाँको बैंक भौचर काटी विवरण अद्यावधिक गर्ने व्यवस्था कार्यालयभित्रै नभएकाले बाहिर गएँ । बाहिर नेटमा विवरण चेक गर्ने क्रममा २०६६०६७ को विवरण अपुग देखियो र त्यस वर्षको कर नतिरेको देखियो । त्यस वर्ष पनि सम्पूर्ण प्रक्रिया पूरा गरी कार्यालयबाटै दिइएको रसिद छ, मिलिहाल्ला भन्दै कोठा नं १०३ मा गएँ र त्यहाँका फाँटवालालाई आफूले कर तिरेको रसिद (७८४१२०६७।०६।१३) देखाएँ । ती कर्मचारीले निकै बेर रसिद हेरेपछि कर दाखिला विवरण हेर्न भनी कोठा नं १०८ मा पठाए । त्यहाँ पुरानो फाइल खोजी हेर्दा अरू सबै वर्षको विवरण भेटियो तर २०६६०६७ सालको विवरण भेटिएन र अर्धकट्टी वा कार्बनपेपरयुक्त रसिद पनि भेटिएन, जुन नभेटिनुमा मेरो कुनै कमजोरी थिएन । त्यसपछि ती कर्मचारीले जो जसको जसरी कमजोरी भए पनि तपाईंले यसको सजाय भोग्नुपर्छ, कर चुक्ता प्रमाणपत्र चाहिएको भए मात्र लिनुस्, अन्यथा नलिए पनि हुन्छ भने । उनले यो बक्यौता देखिएर केही हुँदैन, तपाईंसँग रसिद छँदै छ भनेर मलाई सम्झाउन थाले । मैले कर चुक्ता प्रमाणपत्र लिएरै छाड्छु भनेपछि उसो भए त्यो वर्षदेखि हालसम्मको मासिक सय रुपैयाँका दरले ढिला विवरण भनी ८ हजार ३ सय रुपैयाँ तिर्नुपर्छ भने । मेरो कुुनै गल्ती र कमजोरी नहुँदा नहुँदै पनि त्यत्रो रकम किन तिर्ने ? नतिर्दा त्यहाँ देखिएको बक्यौता रकम वर्षैपिच्छे बढ्दै जान्छ । मजस्तै पीडा अरूले पनि भोगेका रहेछन् । त्यो सालकै मात्र त्यसरी रेकर्ड अवरुद्ध किन भएको हो ? कुन कर्मचारीले त्यतिबेला जिम्मेवारी निर्वाह गर्न नसकेका हुन् ? कतिपय सेवाग्राहीले भने फटाफट पैसा जम्मा गर्दै रहेछन् किनभने उनीहरूसँग त्यो वर्ष जम्मा गरेको रसिद थिएन । मैले पनि बक्यौता रकम यसरी राखिरहनुभन्दा बुझाउन नै उपयुक्त हुने ठानी ८ हजार ३ सय रुपैयाँ रकम बैंकमा जम्मा गरी भौचरसहित इन्ट्री गर्न गएँ । फेरि केही रकम बाँकी नै देखियो । त्यतिबेला मेरो फर्म गाविसमा पथ्र्याे र हाल नगरपालिकाभित्र छ । कम्प्युटर प्रणालीमा नगरपालिकाका लागि दर इन्ट्री रहेछ । पुन: म कर अधिकृतकहा गएँ । उनले सच्याइदिए । सेवाग्राही वा करदाताले यस्ता झमेला त कति बेहोर्छन् कति । एकछिनको आन्तरिक राजस्व कार्यालयको बसाइबाट मैले यस्ता अनेक धेरै घटना सुनें र प्रत्यक्ष भोगें पनि । करदाताले आफूले कर तिर्न आउँदा समेत दु:ख र सास्ती कहिलेसम्म बेहोर्नुपर्ने हो ? सुन्न पाइएअनुसार, कर तिर्नु त गौरव हो, कर तिर्नु आत्मसन्तुष्टि पाउने वा सम्मानित हुने अवसर हो भन्ने सुनिन्छ । तर कर कार्यालयमै करदाता सबैभन्दा बढी अपमानित हुनुपर्ने अवस्था छ । नरनाथ पाण्डेकावासोती, नवलपरासी"
मौन अवधिमा गुपचुपमै चलखेल,"वीरगन्ज स्थानीय तह तेस्रो चरण निर्वाचनअन्तर्गत प्रदेश २ का १ सय ३६ स्थानीय तहमा नेतृत्वका लागि सोमबार मतदान हुँदै छ । १ महानगर, ३ उपमहानगर, ७३ नगरपालिका र ५९ गाउँपालिका रहेको यो प्रदेशमा २६ लाख ६४ हजार ९ सय ५० मतदाता छन् । निर्वाचन कार्यक्रमअनुसार शुक्रबार मध्यरातदेखि नै प्रदेश २ मा मौन अवधि चलिरहेको छ । निर्वाचन आचारसंहिताले मौन अवधिमा प्रचारप्रसारलगायत निर्वाचनसम्बन्धी कुनै पनि गतिविधि गर्न नपाउने रोक लगाएको छ । तर निर्वाचन क्षेत्रमा मौन अवधिकै बीच गुपचुप रूपमा मत आफ्नो पक्षमा पार्ने कसरत भने चलिरहेको छ । मौन अवधिमै अधिकांश चुनावी आकलन उलटफेर हुने गरेको विगतको अनुभव छ । मधेसको चुनावमा मौन अवधिलाई स्थानीय जानकारहरू कत्ल कि रात का रूपमा बुझ्ने गरेका छन् । प्रतिस्पर्धामा रहेका उम्मेदवारले तटस्थ मत र विपन्न बस्तीका मतलाई खरिद गर्न सौदाबाजी यही अवधिमा हुने गर्छ ।अन्तिम अवस्थामा पनि नतिजा उलटपुलट हुन्छ मधेसमा । यही अवधिको कसरतले जित्ने पक्का भनिएको उम्मेदवारलाई पछारेर अर्को उम्मेदवार अघि बढेका र अप्रत्याशित परिणाम आएका उदाहरण थुप्रै छन् । यो खेल चुनावको अघिल्लो रात अझ तीव्र हुन्छ । जसलाई कत्ल कि रात भनिन्छ । प्रदेश २ को एक मात्र महानगर वीरगन्जका मेयर उम्मेदवार अधिकांश पैसावाला भएकाले मौन अवधिमा विगतको भन्दा बढी रकमी चलखेल हुने जानकारहरू बताउँछन् । तीनै जना पैसावाल उम्मेदवारबीच भिडन्त छ, एक राजनीतिक जानकार भन्छन्, कत्ल कि रातमा जसले बढी खर्च गर्छ सायद उसैले मेयरको कुर्सी जित्छ । मधेसको चुनावी अंकगणित मौन अवधिमै तय हुने गरेको ती जानकारले सुनाए । समुदायका अगुवाहरूले आफ्नो पकड क्षेत्रका मत अहिले पनि आफूले चाहेको उम्मेदवारका पक्षमा खसालिदिन सक्छन् । त्यस्ता मत हासिल गर्न उम्मेदवारले उनीहरूलाई निश्चित रकम दिन्छन् । अगुवाले कति मत प्रभावित पार्न सक्छन्, त्यसैका आधारमा मतदानको अघिल्लो एकदुई दिनमा उसलाई एकमुस्ट रकम उपलब्ध गराउँछन् उम्मेदवारले । कतिपय अगुवाले पैसा लिएको उम्मेदवारको पक्षमा यकिन गरेर यति मत खसाल्न लगाउँछु भनेर लिखित रूपमै सकारेका हुन्छन्, एक राजनीतिकर्मी भन्छन्, रकम लिए जति त्यस क्षेत्रबाट भोट नआउँदा निर्वाचनपछि पैसा फिर्ता माग्ने चलनसमेत छ । आफूले नजित्ने देखेपछि प्रतिस्पधामा रहेको अर्का उम्मेदवारलाई प्रचारप्रसार खर्चमा केही रकम थप लिएर सघाउने चलन पनि छ । त्यसैगरी, एउटा वडामा सघाएर अर्को वडामा उम्मेदवारको समर्थन लिने पनि खेल यही अवधिमा हुने गरेको छ । वीरगन्ज ठाकुरराम बहुमुखी क्याम्पसका उपप्रध्यापक विनोद गुप्ताका अनुसार न्युट्रल मतादातालाई कुन उम्मेदवारको पक्षमा मत दिने, घोषणापत्र अध्ययन गरी मूल्यांकन गर्ने अवधि भए पनि उम्मेदवारले दुरुपयोग गर्ने गरेका छन् । अन्तिम अवस्थामा रकमी चलखेलले विजयी हुने उम्मेदवार जनताप्रति उत्तरदायी हुँदैनन्, उनले भने, कत्ल कि रातमा हुने चलखेलले धेरै चुनावी नतिजा निर्धारण गरेका छन् । मतदाता जोगाउन जाग्रामसोमबार मत नखसालुन्जेल मतदाता जोगाउन यहाँका प्रभावशाली उम्मेदवारले विशेष निगरानी थालेका छन् । मौन अवधिमा प्रचारप्रसार गर्न नपाइने भए पनि प्रतिस्पर्धीले आधार क्षेत्रमा चलखेल गर्ने भएकाले प्रभावशाली उम्मेदवारले स्थानीय कार्यकर्तालाई रातभर जाग्राममा बस्न निर्देशन दिएका छन् । पार्टीका स्थानीय सक्रिय कार्यकर्तालाई यसको जिम्मेवारी दिएका छौं, एक उम्मेदवारले भने, राति सुत्यो कि मत गुम्यो । उनका अनुसार यस्तो समूहको मुख्य जिम्मेवारी भनेकै मतदाता जोगाउने हो । राति गाउँमा कोही आयो कि सावधान गराउँछन्, उनले भने, टोलमा गाडी आयो कि समूह त्यसको पछिपछि घुमेर सावधान मत खरिद गर्दैछन् भनी नारा पनि लगाउँछन् । गाउँका विपन्न र न्युट्रल मतदाता प्रभावित हुने बढी सम्भावना हुन्छ । आफ्नो मतदाताले सुरक्षित साथ मत दिन पाओस् भन्दै प्रभावशाली उम्मेदवारले प्रतिबुथ २० देखि ३० जनाको समूह परिचालन गर्ने गरेका छन् । त्यस्ता समूहले मतदातालाई भडकाउने काम गर्ने, पैसा बाँड्ने तथा टोलमा कसले के गर्छ भन्ने निगरानी गर्छ, ती उम्मेदवारले भने, अन्तिम दिन सुरक्षितसाथ मतदान केन्द्रसम्म पुर्याउने कार्य पनि गर्छ ।मौन अवधिमा प्रभावशाली उम्मेदवारले आफ्नो भोट बैंक सुरक्षित गर्न र अरूका मतदाता आफ्नो पक्षमा पार्ने खेलसमेत तीव्र बनाएका छन् । विगतका निर्वाचनमा मौन अवधिमै लाखौं रुपैयाँ बाँडेर मतदाता प्रभावित गर्ने कार्य भएको छ, सामाजिक परिचालक शिवनाथ यादवले भने, अस्वस्थ ढंगले मतदातालाई आकर्षित गर्ने कार्यको सशक्त प्रतिकार गर्न आवश्यक छ ।विगत सम्झँदै यादवले भने, यो अवधिमा पनि मतदाता प्रभावित पार्न र प्रलोभन बाँड्न विभिन्न दलका नेता एवं उम्मेदवार सक्रिय हुन्छन् । यही कारण यो अवधिमा विपक्षी दलका कार्यकर्ताले अन्य दलका कार्यकर्ताको कडा निगरानी गर्ने र सुरक्षा निकाय पनि आचार संहिताविपरीत कार्य नहोस् भनेर सजग हुनुपर्ने बेला हो । मतदातालाई सुरक्षित राख्दै अरूका मतदाता कसरी तान्ने भन्ने कोठे बैठक सबै दलले सुरु गरेका छन् । मतदानको दिन मतदान केन्द्रमा फर्जी मतदातालाई पहिचान गर्न र भोट खसाल्न लाइनबद्ध मतदातालाई प्रभावित गर्न सक्ने दुईखाले कार्यकर्ता पहिचानमा लगाउने अधिकांश उम्मेदवारले योजना बनाउँछन् । पार्टीको खास कार्यकर्तालाई यसको जिम्मेवारी दिने गरिन्छ । गाउँका सबै मतदातालाई पहिचान गर्न सक्नेलाई पोलिङ एजेन्टका रूपमा राख्छौं, विगतमा चुनाव लडिसकेका एक उम्मेदवारले भने, मतदाता प्रभावित गर्ने खालको व्यत्तित्व भएकालाई बाहिर खटाउँछौं । मौन अवधिमा भ्रम फैलाउँदै प्रभावशाली उम्मेदवारले निर्वाचनको पूर्वसन्ध्यामा भ्रम फैलाउन कार्यकर्तासमेत परिचालन गर्ने गरेका छन् । गाउँमा गएर फलाना पार्टीका उम्मेदवारले समर्थन जनाए, हाम्रा उम्मेदवारले फलानालाई यति रकममा खरिद गरिसके, फलाना हार्दैछन् किन मत खेर फाल्नु लगायत भ्रमपूर्ण हल्ला फैलाउने क्रम पनि बढेको छ । प्रतिस्पर्धीमा अगाडि निस्कन उम्मेदवारले यस्तो भ्रम फैलाउने गर्छन् । चुनाव प्रचारप्रसारको अन्तिम दिन वीरगन्जमा भएका चुनावी सभामा विभिन्न दलका उम्मेदवारले यस्ता भ्रममा नपर्न मतदातामाझ आग्रहसमेत गरेका थिए । पहिलो संविधानसभा निर्वाचनमा विमल श्रीवास्तवले करिमा बेगमलाई समर्थन गरेको यस्तै हल्ला चलेको थियो । त्यो हल्ला विमलको पकड क्षेत्र मानिएको वीरगन्जको नगवा र आसपासका क्षेत्रमा फैलाइएको थियो । त्यस क्षेत्रबाट बेगमले राम्रो भोट लिएर आइन्, उनले निर्वाचन पनि जितिन् ।"
सबै तयारी पूरा,"महोत्तरी (कास) प्रमुख निर्वाचन आयुक्त अयोधीप्रसाद यादवले सोमबार हुने स्थानीय तह तेस्रो चरण निर्वाचनको सम्पूर्ण तयारी पूरा भएको जनाएका छन् । उनले प्रदेश २ का ८ वटै जिल्लामा मतदान अधिकृत, सहायक मतदान अधिकृतलगायत कर्मचारी तथा मतपेटिका मतदान केन्द्र पुगिसकेको जनाए । प्रदेश २ को जिल्ला दौडाहाका क्रममा शनिबार साँझ जलेश्वर पुगेका यादवले सञ्चारकर्मीसँग निर्वाचन अवस्थाबारे कुरा गर्दै निर्वाचन दृष्टिकोणले पर्सादेखि सप्तरीसम्म सबै तयारी सन्तोषजनक पाएको बताए । निर्वाचन व्यवस्थापन, प्रचारप्रसार, मतदाताको सहभागिता र सञ्चारकर्मीले पुर्याएको सहयोग ज्यादै सन्तोषजनक पाएँ, उनले भने । मौन अवधिमा पनि सबैले आआफ्नो जिम्मेवारी निर्वाह गरेको पाइएको उनले बताए । मौन अवधि सबै मतदातालाई स्वतन्त्र रूपले चिन्तन गर्ने, विचार र मनन गर्ने अवसर भएकाले त्यसको सम्मान गर्दै उम्मेदवारलाई अब प्रत्यक्षअप्रत्यक्ष कुनै प्रकारको प्रचारप्रसार नगर्न आग्रहसमेत गरेको बताए ।उनले निर्वाचनका बेला दलहरूबीच उत्पन्न हुने द्वन्द्व न्यूनीकरण गर्दै दलीय सहभागितालाई लोकतान्त्रिक मर्यादाका आधारमा अगाडि बढाउन पारस्परिक सहयोग अभिवृद्धि गरी अघि बढ्नुपर्ने आवश्यकता औंल्याए ।आचारसंहिता निरपेक्ष विषय होइन, यसको उच्चस्तरमा पालना भएको पाएको छु, राम्रो र सन्तोषजनक छ, उनले थपे ।"
मह जोडी सम्मानित,काभ्रे (कास)प्रतिभा सम्मान प्रबन्ध गुठीले वरिष्ठ कलाकार हरिवंश आचार्य र मदनकृष्ण श्रेष्ठसँगै भिक्षुणी डा अनुजा गुरुमालाई सम्मान गरेको छ । काठमाडौं विश्वविद्यालयका संस्थापक उपकुलपति डा सुरेशराज शर्माले सम्मान र पदक प्रदान गरे ।
माङ्गेना मन्थन,"चितवन (कास) लेखक युग पाठकद्वारा लिखित पुस्तक माङ्गेना मन्थन माथि शनिबार यहाँ चर्चा गरिएको छ । प्रगतिशील लेखक संघ जिल्ला शाखाले गरेको कार्यक्रमका प्रमुख वक्ता विनोदखण्ड तिमल्सेनाले राष्ट्रिय र राष्ट्रियताको विषयलाई चिरफार गर्न लेखक सफल भएको बताए । अर्का वक्ता झलक सुवेदीले पुस्तकमा नेपालको राजनैतिक इतिहासलाई केलाइएको प्रस्ट पारे । उनले पृथ्वीनारायण शाहको पालादेखिको राज्यविस्तार नीतिमा रहेका समस्यालाई पूर्णरूपमा उठान गर्नमा भने लेखक चुकेको बताए । कार्यक्रममा पुस्तकको आवरण तस्बिरबारे समेत चर्चा भएको थियो । च्यातिएको झन्डाको तस्बिरबारेको प्रश्नमा उनले टेक्स्टमा छिरेर एनलाइसिस गर्न आग्रह गर्दै कसैलाई शिरमा बोकेर नहिँड्न सुझाए । नरेश ज्ञवालीले सहजकर्ताको भूमिका गरेको बहसमा कवि सरिता तिवारीले नेपालमा राजनैतिक सत्ताभन्दा बौद्धिक सत्ताको आवश्यकता रहेको औंल्याइन् । कार्यक्रममा रामप्रसाद श्रेष्ठ, तारा बराल, बालकृष्ण थपलिया, जीवन युगीन, सागर कार्कीलगायतले पुस्तकका बारेमा जिज्ञासा राखेका थिए भने प्रगतिशील लेखक संघका जिल्ला अध्यक्ष सुमनराज श्रेष्ठले कार्यक्रमबारे प्रस्टयाएका थिए ।"
नगरमा जथाभावी फोहोर,"सिन्धुपाल्चोक फोहरमैला व्यवस्थापन नहुँदा जिल्लाका बाह्रबिसे र मेलम्ची नगरपालिका दुर्गन्धित हुँदै गएका छन् । नगरबाट जम्मा भएको फोहोर नदीलगायत सार्वजनिक स्थानमा फालिने गरेको छ ।मेलम्चीको फोहोर नाला, इन्द्रावती नदी र सार्वजनिक स्थानमै फालिन्छ । नगरपालिकाले फोहोर व्यवस्थापनसम्बन्धी कार्यक्रम बनाए पनि काम नथालेको स्थानीय बताउँछन् । नगरका प्रत्येक टोलमा नाक थुन्नुपर्छ, चोकैपिच्छे फोहोरको थुप्रो छ, व्यवसायी जग्गनाथ चालिसेले भने, दुर्गन्धकै कारण खोला किनारका बासिन्दामा विभिन्न स्वास्थ्य समस्या देखा पर्न थालेका छन् । चालिसेले मेलम्ची नगरको फोहोरले इन्द्रावती नदी, बजारको बस्ती दुर्गन्धित बनेको सुनाए । २०७३ साउनमा तत्कालीन नगरप्रमुख पूर्णप्रसाद दुलालले फोहोर व्यवस्थापनका लागि इन्द्रावती नदी किनारमा खाल्डो बनाउन खोजेका थिए । तर, प्राकृतिक सम्पदामा दीर्घकालीन असर पुग्ने भन्दै उक्त काम रोकिएको थियो । फोहोर उठाउने सवारीसमेत वर्ष दिनदेखि थन्किएर बसेको अर्का स्थानीय श्याम खड्काले बताए । फोहोर व्यवस्थापनका लागि नगरमा डम्पिङ साइट माग गर्दै धेरैपल्ट नगरपालिकामा गुनासो गरिसक्यौं, भोलिभोलि भन्दै टार्छन्, उनले भने, स्थानीयका समस्यालाई किन यसरी बेवास्ता गरिएको हो ?बाह्रबिसे नगरको फोहोरमैला र ढल पनि सिधै सुनकोसीमा फालिने गरेको छ । डम्पिङ साइट नभएकाले नदी किनारमा फाल्ने गरिएको स्थानीय बताउँछन् । घरैअगाडि फोहोरको थुप्रो रहेकाले रातदिन नाक थुनेर बस्नुपर्छ, दुर्गन्धले धेरैपटक बिरामी भइसकें, स्थानीय वर्षा श्रेष्ठले भनिन्, नफाल्नुस् भन्दा फाल्ने ठाउँ देखाउनुस् भन्छन्, दिक्क भइसक्यौं । नगर सफाइका लागि तत्काल योजना बनाएर काम थाल्ने तयारी भइरहेको बाह्रबिसेकी उपप्रमुख सुशीला पाख्रिनले बताइन् । नगर समृद्धिका कार्यक्रम अघि बढाउँदै छौं, उनले भनिन्, चाँडै ढल र फोहोरको उचित व्यवस्थापन गर्न काम सुरु हुनेछ । बाह्रबिसेको राम्चेमा केही स्थानीयले घरबाट निस्कने ढलका लागि टोल सुधार समितिमार्फत सेप्टिक ट्यांक बनाएका छन् ।"
गड्डाचौकी भन्सारमा एक्सरे मेसिन,"कञ्चनपुर कञ्चनपुरको गड्डाचौकी भन्सार कार्यालयमा शुक्रबारदेखि ब्यागेज एक्सरे मेसिन सञ्चालनमा ल्याइएको छ । त्रिभुवन अन्तर्राष्ट्रिय विमानस्थलबाहेकका भन्सारमध्ये नेपालमै पहिलो पटक गड्डाचौकी भन्सारमा उक्त मेसिन सञ्चालनमा ल्याइएको हो । भन्सार विभागका उपमहानिर्देशक श्रीकृष्ण नेपालले उक्त मेसिनको उद्घाटन गर्दै यसले चेकजाँचका नाममा हुने हैरानी अन्त्य गर्ने बताए । यो नाका भएर आउजाउ गर्ने यात्रुका झोलाहरू चेकजाँचका लागि अब खोलिराख्नु पर्दैन उपमहानिर्देशक नेपालले भने, तर खुला सीमा भएकाले आउजाउ गर्ने सबैको चेकजाँच गर्न भने सकिँदैन । एक्सरे मेसिन सञ्चालनमा आएसँगै यो नाकाबाट हुने साना खालका सामानको तस्करीसमेत कम हुने कार्यालयको अपेक्षा छ । लागूऔषध, सुन तथा अन्य वस्तुको तस्करी रोकिने भन्सारका अधिकारीहरू बताउँछन् । अहिले सुन तस्करीको कुरा आइरहेको छ, उपमहानिर्देशक नेपालले भने, एक्सरे मेसिनले त्यसको नियन्त्रण गर्छ । भन्सारको ब्यारियलमा ब्यागेज एक्सरेसँगै वाक थ्रु (मान्छे छिर्ने) एक्सरेसमेत जडान गरिएको छ । झोला र यात्रु दुवैको चेकजाँच एक्सरेले नै गर्नेछ । एसियाली विकास बैंकको अनुदान सहयोगमा १ करोड रुपैयाँको लागतमा उक्त एक्सरे मेसिन जडान गरिएको हो । योसँगै थप ४ वटा भन्सारमा ब्यागेज एक्सरे मेसिन जडानको काम चलिरहेको उपमहानिर्देशक नेपालले बताए । उनका अनुसार कृष्णनगर, विराटनगर, मेची र नेपालगन्ज भन्सारमा मेसिन जडानको काम अन्तिम चरणमा पुगेको छ । अब भन्सारलाई प्रणाली र प्रविधिमा लैजाने तयारीका साथ एक्सरे मेसिनको प्रयोग सुरु गरिएको हो नेपालले भने, अन्तर्राष्ट्रिय स्तरमा हातले शरीर चेकजाँच गर्ने र झोला खोल्ने सिस्टम राम्रो मानिँदैन । अबको भन्सार प्रविधिसहित सुधारिएका भन्सार बनाउने योजनाअनुसार काम भइरहेको उनले बताए । भन्सार कार्यालयको ब्यारियल नजिकै सशस्त्र र जनपद प्रहरीले छुट्टाछुट्टै चेकजाँच गर्दा यात्रुले बिनाकारण सास्ती खेप्दै आएका छन् । भारततर्फ पनि प्रहरी, कस्टम र एसबीले छुट्टाछुट्टै चेकजाँच गर्दा सीमामा यात्रुले आधा दर्जन ठाउँमा झोलो खोल्नुपर्ने बाध्यता छ । अब यो झन्जटबाट यात्रुले मुक्ति पाउने कञ्चनपुर भन्सार कार्यालयका भन्सार अधिकृत विकास कुमारले बताए । छुट्टाछुट्टै ब्यारियल बनाएर चेकजाँच गरिरहेका सशस्त्र र जनपद प्रहरी अब एकै ठाउँमा भन्सारकै ब्यारियलमा बस्नेछन् । खुला सीमा र आउजाउ बढी हुने भएकाले कस्ता खालका झोला र यात्रुलाई एक्सरेको दायरामा ल्याउने भन्ने विषयमा भने अन्योल छ । भन्सार कार्यालयले कार्यविधि बनाएर कस्ता खालका यात्रुलाई एक्सरे र कस्तालाई हातले चेकजाँच गर्ने भन्ने विषयमा निर्णय गर्नेछ ।"
कानुन अभावले अनुसन्धान प्रभावित,"सुर्खेत बिहान उठेदेखि साँझ अबेरसम्म खेतबारी अनि घरभित्रको काममा खटिन्थे । पतिपत्नी मिलेरै खुसी बाँड्थे, दु:ख पार लगाउँथे । तर, अहिले गुर्भाकोट नपा६ की कौशिला परियार एक्ली छन् । आँखा पटकपटक भरिएर आउँछन् तर दु:ख बिसाउने साथी छैनन् । २०५९ वैशाख १४ गते उनका पति बेपत्ता पारिए । त्यसयताका हरेक दिन प्रतीक्षामा बिताइरहेकी छन् कौशिला । सशस्त्र द्वन्द्वका क्रममा पतिलाई घरबाटै बेपत्ता पारिएको उनको भनाइ छ । यत्तिका वर्ष भइसक्यो, सरकारले के गर्न खोजेको हो खै ? कौशिलाले भनिन्, अब प्रतीक्षा भनेकै कि सास कि त लास नै हो । आफन्त गुमाउनुको पीडामाथि सरकारले मल्हम लगाउन नसकेको द्वन्द्वपीडितको गुनासो छ । घरमूली बेपत्ता हुँदा घरधन्दा चलाउन मुस्किल परेको उनीहरू बताउँछन् । वीरेन्द्रनगर, ढोडेखालीकी भगवती गिरी पनि १३ वर्षअघि बेपत्ता छोरीको प्रतीक्षामा छिन् । खाउँखाउँ र लाउँलाउँ भन्ने उमेरमै परिवारबाट खोसियो, उनले भनिन्, न सरकारले राहत दियो न त छोरी पाइयो । सबै प्रक्रिया पूरा गर्दा पनि राहत पाइएन । उजुरीमाथि छानबिन सुरु भए पनि सरकारले आयोगका क्षेत्राधिकारभित्र पर्ने आवश्यक कानुन निर्माण गर्न नसक्दा पदाधिकारी नै अन्योलमा छन् । सशस्त्र द्वन्द्वमा बेपत्ता पार्नेहरूका लागि दण्डसजाय गर्न पर्याप्त कानुन छैन जसले गर्दा दोषीले उन्मुक्ति पाइरहेका छन् । दोषीलाई कारबाहीका लागि विशेष अदालत गठनमै ढिलाइ गरिएको छ । बेपत्ता पारिएका व्यक्तिको छानबिन आयोगका अध्यक्ष लोकेन्द्र मल्लिकले दोषीलाई के सजाय के दिने भन्नेबारे कानुन नभएको बताए । हामी नै अन्योलमा छौं उनले भने, कानुन बनाउनुपर्छ भन्दै मन्त्रालय धाएकै छौं । सरकार आश्वासन मात्रै दिन्छ । कानुन नभएकै कारण पीडितले न्याय पाउन नसकेको उनको भनाइ छ । मानवअधिकार उल्लंघनका दोषीलाई सजाय व्यवस्था गर्ने कानुन निर्माणका लागि ऐन संशोधनको मस्यौदा मन्त्रालयमै अडेको मल्लिकले जानकारी दिए । शान्ति तथा पुनर्निर्माण मन्त्रालयका अनुसार सशस्त्र द्वन्द्वका कारण १ हजार ४ सय ९५ जना बेपत्ता छन् । सरकारले द्वन्द्वकालीन मुद्दाका दोषीलाई कारबाही सिफारिस तथा समाजमा मेलमिलाप कायम गर्न सत्यनिरूपण तथा मेलमिलाप आयोग र बेपत्ता व्यक्ति छानबिन आयोग गठन गरेको हो । सत्यनिरूपणमा झन्डै ६० हजार तथा बेपत्ता आयोगमा ३ हजार ९३ उजुरी दर्ता भएका छन् । बेपत्ता आयोगले विस्तृत अनुसन्धानका लागि १३ सय २३ मुद्दा अघि बढाएको छ । तीमध्ये १ सय ५७ उजुरीमा ८ अनुसन्धान टोलीले छानबिन गरिरहेका छन् ।"
रोहिंग्यामाथि सुनियोजित आक्रमण,"बंगलादेश (बीबीसी) मानव अधिकारवादी संस्था एम्नेस्टी इन्टरनेसनलले पश्चिमी म्यान्मारस्थित राखिने राज्यका रोहिंग्या समुदायको गाउँमा सुनियोजित रूपमा आगजनी गरिएको भूउपग्रह तस्बिरबाट प्रस्ट भएको जनाएको छ । ती तस्बिरहरू म्यान्मारको सुरक्षा फौजले अल्पसंख्यक मुस्लिम रोहिंग्या समुदायलाई देशबाट लखेट्न आगो लगाएको उसले बताएको छ ।भूउपग्रह तस्बिर र भिडिओ तथा प्रत्यक्षदर्शीसँग लिइएका अन्तरर्वार्तामा रोहिंग्या गाउँलाई लक्षित गर्दै झन्डै तीन सातासम्म आगजनी गरिएको एम्नेस्टी इन्टरनेसनलले जनाएको छ । एम्नेस्टीकी तिराना हसनाले भनिन्, प्रमाणबाट के अकाटय छ भने म्यान्मारको सुरक्षा फौजले उत्तरी राखिने राज्यका रोहिंग्या मुस्लिमलाई म्यान्मारबाट धपाउन उनीहरूको बस्तीमा आगो लगाएको हो । यो जातीय सफाया नै हो ।रोहिंग्याहरूप्रति गरिएको व्यवहारका कारण म्यान्मारले अन्तर्राष्ट्रिय आलोचना खेपिरहेको छ । रोहिंग्या मुस्लिम अल्पसंख्यकप्रतिको व्यवहार र उनीहरूको संरक्षणमा चुकेको भन्दै नोबेल पुरस्कार विजेता तथा म्यान्मारकी नेतृ आङ सान सूची सरकारको चौतर्फी आलोचना भएको हो । अमेरिकी विदेशमन्त्री रेक्स टिलर्सनले म्यान्मारको प्रजातन्त्रका निर्णायक क्षण मा पुगेको प्रतिक्रिया दिएका छन् । टिलर्सनले भने, यो हिंसा रोकिनुपर्छ, यो उत्पीडन रोकिनुपर्छ । केही दिनअघि राष्ट्रसंघका महासचिव एन्टोनियो गुटेरेसले रोहिंग्याले भयावह मानवीय संकट को सामना गरिरहेको धारणा राखेका थिए । राष्ट्रसंघका लागि म्यान्मारका राजदूतले हिंसा चर्किनुमा सरकार नभई रोहिंग्या विद्रोही दोषी भएको दाबी गरेका थिए । यसै साता बंगलादेशकी प्रधानमन्त्री शेख हसिनाले रोहिंग्या शरणार्थी शिविरको भ्रमण गरेकी थिइन् । उनले म्यान्मारलाई तुरुन्त शरणार्थी फिर्ता गर्न आग्रह गरेकी थिइन् । म्यान्मारको राखिने राज्यमा गत महिना विद्रोहीले ३० प्रहरी चौकीमा आक्रमण गरेपछि सेनाले गरेको कारबाहीपछि ज्यान जोगाउन बंगलादेश प्रवेश गर्ने शरणार्थीको संख्या ४ लाख नाघिसकेको छ । सेनाले आतंककारीविरुद्ध लडिरहेको बताउने गर्छ । उसले सर्वसाधारणलाई लक्षित गरी कारबाही गरिएको अस्वीकार गर्दै आएको छ । म्यान्मार सरकारले कम्तीमा ३० प्रतिशत राखिने राज्यका रोहिंग्या गाउँ खाली भएको बताएको छ । राज्यविहीन रोहिंग्याहरू मुख्यत: मुस्लिम अल्पसंख्यक हुन् र बौद्धमार्गी बहुल म्यान्मारमा उत्पीडनमा पर्दै आएको बताइन्छ । म्यान्मार सरकारले उनीहरूलाई गैरकानुनी आप्रवासी भन्दै विभेदपूर्ण व्यवहार गर्ने गर्छ । म्यान्मारको रोहिंग्या समुदायका कतिपय महिला बंगलादेश प्रवेश गर्ने क्रममा बलात्कारको सिकार भएका छन् । बंगलादेश जाने शरणार्थीमध्ये अधिकांश पुरुषको हत्या र महिलामाथि यौनदुव्र्यवहार हुने गरेको हो । कतिपयको बलात्कारपछि हत्यासमेत गरिएको अन्तर्राष्ट्रिय सञ्चारमाध्यमले जनाएका छन् । सेनाको कारबाहीपछि ज्यान जोगाउन बंगलादेश पुगेकी हजिरा बेगम बलात्कृत भएकी छन् । बलात्कृत भए तापनि ज्यान भने जोगाएकी छु, उनी भन्छिन्, मेरो छोरा भने गायब छ । उनको छोरालाई सेनाले नियन्त्रणमा लिएको आशंका गरेकी छन् । बलात्कृत कतिपय महिलाले गर्भवती हुनबाट बच्न सेनासँग औषधिका लागि आग्रह गरेको समेत बताए । बंगलादेशमा शरण लिइरहेको मोहम्मद इलिसासले महिलाहरू यौनदुव्र्यवहारको सिकार बनेको बताए । बलात्कारको घटना सार्वजनिक भएमा आफूलाई हेरिने दृष्टिकोण फरक हुने भएकाले घटना सार्वजनिक नगरिएको उनको दाबी छ । बंगलादेशले बलात्कृत महिलाको उपचारका लागि स्वास्थ्य शिविर सञ्चालन गरेको जनाएको छ ।"
बेलायत आतंकवादको उच्च जोखिममा,"लन्डन लन्डनमा शुक्रबार बिहान भूमिगत रेल (अन्डर ग्राउन्ड ट्रेन) मा विस्फोटमा संलग्न रहेको आशंकामा केन्ट प्रहरीले शनिबार एक युवालाई पक्राउ गरेको छ । शुक्रबार रातभरको खोजीपछि प्रहरी संदिग्ध आक्रमणकारीलाई गिरफ्तार गर्न सफल भएको हो । १८ वर्षीय ती युवालाई टेरोरिजम एक्टको सेक्सन ४१ अन्तर्गत बेलायतको डोभर पोर्टबाट पक्राउ गरिएको छ । उनलाई साउथ लन्डन पुलिस स्टेसन ल्याइने प्रहरीले जनाएको छ । तर, ती युवाबारे प्रहरीले विस्तृत बताएको छैन । प्रतिआतंकवादका वरिष्ठ राष्ट्रिय संयोजक डेपुटी असिस्टेन्ट कमिस्नर निल वासुले युवा पक्राउसँगै अनुसन्धानमा थप सफलता मिलेको बताएका छन् । शुक्रबार व्यस्त कार्यालय समय बिहान ८२० मा साउथ वेस्ट लन्डनको पार्सन्स ग्रिन स्टेसनमा विस्फोट भएको थियो । टाइमरबाट गराइएको उक्त विस्फोटका कारण ३० जना घाइते भएका छन् । घाइते धेरैको अनुहार जलेको छ । तर, आतंककारीको योजना अनुरूप उक्त विस्फोट नभएपछि सयौं यात्रुको ज्यान जोगिएको छ । रेलमा कम्तीमा ८ सय यात्रु रहेको अनुमान छ । उक्त आक्रमणको आईसीलले जिम्मेवारी लिएको छ ।बेलायत अन्तर्राष्ट्रिय आतंकवादी आक्रमणको उच्च जोखिममा रहेको निष्कर्षसहित सुरक्षा व्यवस्था कडा बनाइएको छ । प्रधानमन्त्री टेरेजा मे र प्रतिआतंकवादका वरिष्ठ राष्ट्रिय संयोजक डेपुटी असिस्टेन्ट कमिस्नर निल वासुले बेलायतमा आतंकवादी हमलाको उच्च खतरा (क्रिटिकल लेभल) रहेको बताउँदै सावधानी अपनाउन अपिल गरेका छन् । क्रिटिकल लेभल भन्नाले कुनै पनि बेला अर्को आक्रमण हुन सक्छ । जोइन्ट टेरोरिजम एनलाइसिस सेन्टरले आतंकवादी आक्रमणको उच्च खतरा रहेको निष्कर्ष निकालेको हो । अहिले बेलायतको राजधानी लन्डनका मुख्य ठाउँहरूमा सेना परिचालन गरिएको छ । आतंकवादी आक्रमणको खतरालाई पाँच तहमा वर्गीकरण गरिएको छ । क्रिटिकल लेभल पुगेपछि ५ हजारसम्म सशस्त्र सेनालाई सहरका विभिन्न प्रमुख स्थान, बजार, यातायात क्षेत्र र भीडभाडमा परिचालन गरिन्छ ।सन् २००६, को अगस्ट १ मा आधिकारिक रूपमा जोखिमको तह वर्गीकरण गरिएपछि क्रिटिकल लेभलसम्म पुगेको यसपटक चौथो हो । सन् २०१७ मा मात्र बेलायतको संसद् भवननजिक वेस्ट मिनिस्टर, फिन्सबरी पार्क, म्यानचेस्टर र लन्डन ब्रिज गरी चार प्रमुख आतंकवादी आक्रमण भए । म्यानचेस्टरमा गत मे २२ मा आयोजित अमेरिकी गायिका एरियाना ग्रान्डेको एउटा कन्सर्टमा गरिएको आत्मघाती विस्फोटमा २२ जना मारिएका थिए भने ५९ जना घाइते भएका थिए । गत जुन ३ मा लन्डन ब्रिजमा आतंककारीले भ्यान कुदाई छुरा हानेर ८ सर्वसाधारणको हत्या गरेको थियो । घटनामा तीन आतंककारी पनि मारिएका थिए । त्यसैगरी, गत मार्च २२ मा वेस्ट मिनिस्टर ब्रिजमा एक जना आतंककारीले अन्धाधुन्ध कार कुदाउँदा प्रहरीसहित ५ जनाको ज्यान गएको थियो । पछि प्रहरीले उक्त आतंककारीलाई गोली हानी मारिदिएको थियो ।"
३० हजारको ज्यान जोगियो,"लन्डन (कास) नेपालमा भूकम्प सुरक्षाका लागि अभियान चलाइरहेका भूगर्भविद् आमोदमणि दीक्षितले दुई वर्षअघि वैशाख २०७२ मा शनिबारका दिन भूकम्प गएकाले झन्डै ३० हजार बालबालिका, शिक्षकशिक्षिका र कर्मचारीको ज्यान जोगिएको बताएका छन् । लन्डनको इन्स्टिच्युट अफ एजुकेसनस्थित शिक्षा तथा अन्तर्राष्ट्रिय विकास केन्द्रद्वारा आयोजित अन्तरक्रिया कार्यक्रममा नेपाल भूकम्प प्रविधि समाज (एनसेट) का संस्थापक महासचिव तथा कार्यकारी निर्देशक डा दीक्षितले भूकम्पमा परी ज्यान गुमाउनेमध्ये झन्डै ९८ प्रतिशतको घर भत्किँदा चेपिएर ज्यान गएको बताए । ७८ रेक्टर स्केलको भूकम्पका कारण झन्डै ९ हजार जनाको ज्यान गयो भने ३५ हजार जति विद्यालय भवन क्षतिग्रस्त भए । विद्यालय चलिरहेको बेला भूकम्प गएको भए हामीले अरू बढी क्षति बेहोर्नुपर्दथ्यो, उनले भने । नेपालमा भूकम्पको सम्भावना टरिनसकेको र अझै ठूलो भूकम्प आउने सम्भावना कायमै रहेकाले आवासीय घरहरू, विद्यालय, पसल, कार्यालय आदिलाई बलियो र सुरक्षित बनाउन ढिला गर्न नहुने उनले बताए । एनसेटले सञ्चालन गरेको विद्यालय भूकम्प सुरक्षा कार्यक्रमलाई अहिले दक्षिण एसियाका विभिन्न मुलुकमा नमुनाको रूपमा अनुकरण गरिएको बताउँदै दीक्षितले भूकम्पको बेला सबलीकरण गरिएका सबै ३ सय विद्यालय सुरक्षित रहेको र तिनले स्थानीय समुदायलाई अस्थायी आश्रय उपलब्ध गराउनुका साथै उद्धार कार्यका लागि समन्वय केन्द्रको रूपमा पनि काम गरेको बताए । तर अरू हजारौं विद्यालयलाई भूकम्पप्रतिरोधी बनाउने चुनौती हाम्रासामु छ जसका लागि स्थानीय समुदाय, सरकार र दातृसंस्थाहरूले हातेमालो गर्नुपर्छ, उनले भने । नेपालमा विभिन्न कारणले गर्दा भूकम्पपछिको पुनर्निर्माणको काम ढिलो भएको बताउँदै दीक्षितले दक्ष निर्माणकर्मीको अभाव पनि एउटा कारण भएको बताए ।"
अमेरिकासरह सैन्य क्षमता : किम,"सोल (एजेन्सी) उत्तर कोरियाले आफ्नो सैन्य र परमाणु क्षमता अमेरिका सरह पार्ने जनाएको छ । उत्तर कोरियाली समाचार संस्था केसीएनएका अनुसार सर्वोच्च नेता किम जोङ उनले राष्ट्रसंघीय सुरक्षा परिषद्को नाकाबन्दीको जवाफ स्वरूप यस्तो निर्णय गरेका जनाएका हुन् । केसीएनएका अनुसार किमले भनेका छन्, हाम्रो प्रमुख लक्ष्य भनेको अमेरिकाको जत्तिकै सैन्य शक्ति स्थापना गर्नु हो, ताकि उसले उत्तर कोरियाविरुद्ध कहिल्यै पनि सैन्य कारबाहीको विकल्पको उच्चारण नगरोस् । उत्तर कोरियाले परमाणु हतियार निर्माणमा उक्त लक्ष्य प्राप्त गर्नै लागेको जनाउँदै किमले अबका दिनमा क्षेप्यास्त्र प्रतिरोधी क्षमतामा सबै शक्ति खर्चने जनाए । उनले भने, हामी ठूलो शक्तिशाली भनाउँदा देशलाई स्पष्ट रूपमा देखाइदिन्छौं कि असीमित प्रतिबन्ध तथा नाकाबन्दीका बाबजुद उत्तर कोरियाले परमाणु शक्ति हासिल गर्ने लक्ष्य कसरी प्राप्त गर्छ ।सुरक्षा परिषद्द्वारा उत्तरको निन्दा राष्ट्रसंघीय सुरक्षा परिषद्को बैठकले उत्तर कोरियाली गतिविधि अत्यन्तै उक्साहटपूर्ण धम्की को संज्ञा दिँदै निन्दा गरेको छ । परिषद्को बैठकले कोरियकाली प्रायद्वीपमा जारी तनाव कम गर्नेतर्फ दुवै कोरिया संयमित हुनुपर्ने जनाएको छ । राष्ट्रसंघीय महासचिव एन्टोनियो गुटेरेसले उत्तर कोरियाली क्षेप्यास्त्र परीक्षणले संयुक्त राष्ट्रसंघीय निर्णयको गम्भीर उल्लंघन भएको जनाए । उत्तर कोरियाले शुक्रबार प्रहार गरेको अन्तरमहादेशीय क्षेप्यास्त्र जापानको आकाश हुँदै समुद्रमा खसेपछि अमेरिका र जापानको आह्वानमा सुरक्षा परिषद्को बैठक बसेको हो । उक्त अन्तरमहादेशीय क्षेप्यास्त्र जापानको हकाइडो टापुमाथिको आकाश हुँदै ३ हजार ७ सय किलोमिटर टाढा प्रशान्त सागरमा खसेको थियो । शुक्रबार गरिएको क्षेप्यास्त्र परीक्षणको किमले व्यक्तिगत रूपमा अवलोकन गरेका थिए । क्षेप्यास्त्रले अमेरिकाको गुआम टापुसम्म मार हान्न सक्ने बताइएको छ । प्रशान्त सागरस्थित अमेरिकी भूभाग गुआममा अमेरिकी सेनाको अखडा छ । यसअघि अगस्ट २९ मा उत्तर कोरियाली क्षेप्यास्त्र जापानको सामुद्रिक क्षेत्रमा खसेको थियो । उत्तर कोरियाले क्षेप्यास्त्र प्रहार गरेलगत्तै जापानमा चेतावनीयुक्त साइरन बज्यो । संकेत पाउनासाथ जापानले नागरिकलाई सुरक्षित स्थानमा लुक्न आग्रह गरेको थियो । उत्तर कोरियाले सेप्टेम्बर ३ मा हाइड्रोजन बम परीक्षण गरेपछि राष्ट्रसंघीय सुरक्षा परिषद्ले अमेरिकाको प्रस्तावमा उत्तर कोरियाविरुद्ध नाकाबन्दी कडा पार्ने निर्णय गरेको थियो ।"
कश्मीरमा २ को मृत्यु,श्रीनगर (सिन्हवा) भारत नियन्त्रित कश्मीरमा शनिबार भएकोगोली हानाहानमा कम्तीमा दुई विद्रोहीको मृत्यु भएको छ ।श्रीनगरदेखि १ सय ६५ किलोमिटर उत्तरपश्चिमतर्फ पर्ने कुप्वारा जिल्लामा भएकोगोली हानाहानमा उनीहरूकोमृत्यु भएको हो। विद्रोहीहरू भारत नियन्त्रित कश्मीरकोभित्री भागमा घूसपैठ गर्ने प्रयास गरकाले े कारबाही गरिएको भारतीय सेनाका प्रवक्ता कोल राजेश कालियाले जनाएका छन्।उनका अनुसार घटनास्थल क्षेत्रमा अहिलेपनि सुरक्षा कारबाही जारी छ । हिमाली क्षेत्र कश्मीर भारत र पाकिस्तानमा विभाजित छ । दुवै पक्षलेसोठाउँ आफ्नोभएकोदाबी गर्दै आएका छन्।
जाजरकोटमा शल्यक्रियाबाट प्रसूति,"जाजरकोट (कास) जाजरकोट अस्पतालमा पहिलोपटक शल्यक्रियामार्फत प्रसूति गराइएको छ । जटिल प्रकारको प्रसव पीडा बोकेकी भेरी नगरपालिका २ की चन्द्रकला ओलीको शनिबार शल्यक्रिया गरेर बच्चा निकालिएको हो । ओलीलाई तीन दिनअघि व्यथा लागेको थियो । स्त्रीरोग विशेषज्ञ राजीव शाहको टोलीले अस्पतालमा पहिलोपटक गर्भवतीको शल्यक्रिया गरेको हो । ओलीको अवस्था जटिल भएकाले शल्यक्रिया गर्नु परेको डा शाहले बताए । उनका अनुसार अहिले आमा र शिशु दुवैको अवस्था सामान्य छ । जिल्लामै शल्यक्रिया सेवा प्रवाह हुन थालेपछि गर्भवतीले बच्चा जन्माउन नसकेर अकालमा ज्यान गुमाउनुपर्ने बाध्यता अन्त्य भएको छ । हजारौं खर्च बेहोरेर जिल्लाबाहिर उक्त सेवा लिन जानुपर्ने अवस्था अब रहेन । कर्णाली विज्ञान प्रतिष्ठान जुम्लाबाट स्त्रीरोग विशेषज्ञ शाह काज सरुवामा आएपछि जाजरकोटमा यो सेवा सञ्चालनमा आएको हो । ५० शय्याको अस्पतालमा वर्षौंदेखि विशेषज्ञ र आवश्यक पूर्वाधार तथा उपकरण अभावमा शल्यक्रिया सेवा सञ्चालनमा आउन सकेको थिएन । जटिल प्रकृतिका गर्भवतीहरू चौरजहारी, सुर्खेत, नेपालगन्जलगायत स्थानका अस्पताल धाउन बाध्य थिए । अब प्रसूतिसम्बन्धी सबैखाले समस्या जाजरकोट अस्पतालमै समाधान हुने शाहले बताए । गत शुक्रबार स्वास्थ्य सचिव डा किरण रेग्मीले अस्पतालको अप्रेसन कक्षमा रिबन काटेर २४ घण्टे प्रसूति शल्यक्रिया सेवाको आरम्भ गरेकी थिइन् । जाजरकोटमा ५ हजार गर्भवतीमध्ये ६ सय जटिल प्रकृतिका हुने गरेको अस्पताल प्रमुख डा चाँदनी जैसवालले बताइन् । तीमध्ये ३ सयलाई शल्यक्रियामार्फत सुत्केरी गराउनुपर्ने उनको भनाइ छ ।"
पुल समयमै बनाऊँ,"उदयपुर (कास) प्रधानमन्त्री शेरबहादुर देउवाले दूधकोसी नदीको धाप्लाङ र रानीटार घाटमा पुल निर्माण कार्य निर्धारित समयमै सक्न ठेकेदारलाई निर्देशन दिएका छन् । उनले शनिबार पुलको शिलान्यास गर्दै समयमै काम सक्नुपर्ने बताएका हुन् । भोजपुर र उदयपुरलाई जोड्ने पुलको समयमै निर्माण पूरा गर्नुपर्छ, उनले भने । यो पुल बनेपछि उदयपुर, भोजपुर र खोटाङ सडक सञ्जालमार्फत जोडिने छन् ।रानीटारमा बन्ने प्रिस्टेसन कंक्रिट पुलको लागत २२ करोड ५० लाख रुपैयाँ रहेको निर्माण कम्पनी रसुवाएसएनएसपप्पु जेभीका सञ्चालक नाराणप्रसाद भुसालले बताए ।२०७३ असार ३० बाट निर्माण कार्य सुरु गरेको कम्पनीले एक वर्षसम्म पुल डिजाइनलगायतका काम गरेको र डिजाइन स्वीकृत हुनेबित्तिकै शिलान्यास गरिएको भुसालले बताए ।"
दम्भले माओवादी तेस्रो,"रुकुम (कास) माओवादी केन्द्रका अध्यक्ष पुष्पकमल दाहालले पार्टी आफ्नै अहंकारले तेस्रो हैसियतमा सीमित हुन पुगेको बताएका छन् । पार्टीको पूर्वी रुकुम कमिटीले शनिबार रुकुमकोटमा आयोजना गरेको जनसभामा उनले यस्तो धारणा राखेका हुन् । २०६४ सालको संविधानसभा निर्वाचनबाट ठूलो दल बनेको माओवादी दम्भकै कारण २०७० सालको निर्वाचनमा तेस्रो पार्टीमा झरेको दाहालको भनाइ छ । २०६४ को निर्वाचनबाट हामी सबैभन्दा ठूलो बनेका थियौं, उनले भने, त्यति बेला कांग्रेसएमाले मिल्दा पनि हामी जति थिएनन् तर २०७० सालसम्म आइपुग्दा हाम्रो दम्भ बढी भयो, त्यसैले तेस्रो शक्ति बन्नु परेको हो । पार्टी सानो हुनुमा टुटफुट र अहंकार कारण रहेको दाहालले बताए । साबिक रुकुम तथा पूर्वी रुकुम जिल्लाका सबै स्थानीय तहमा माओवादीले जितेको भन्दै दाहालले अहंकार र दम्भ त्यागेर काम गर्न निर्वाचित पार्टी नेताकार्यकर्तालाई निर्देशन दिएका छन् । अब माओवादी पुन: ठूलो पार्टी बनेर आउँदै छ, उनले भने, हामी टुटेफुटेकाहरू मिल्दै आएका छौं, सच्याएर अघि बढाउँदै छौं ।"
लापरबाहीले काम सुस्त,"भैरहवा अर्बाैंको लगानीमा रूपन्देहीमा सञ्चालित २ वटा राष्ट्रिय गौरवका आयोजना निर्धारित समयभित्रै सम्पन्न नहुने अवस्था आएको छ । ठेकेदारको व्यवस्थापकीय कमजोरीले निर्माणाधीन गौतमबुद्ध अन्तर्राष्ट्रिय विमानस्थल आयोजना र बजेट उपलब्ध नगराइँदा ६ लेनको बेलहियाबुटवल व्यापारिक विस्तार मार्ग आयोजना निर्धारित समयमै सम्पन्न हुनेमा शंका गरिएको हो ।भ्याटसहित ६ अर्ब २२ करोड रुपैयाँमा विमानस्थल आयोजनाको ठेक्का लिएको चीनको सरकारी कम्पनी नर्थवेस्ट सिभिल एभिएसन एयरपोर्ट कन्स्ट्रक्सन ग्रुप ले सन् २०१७ डिसेम्बर सम्ममा निर्माण सम्पन्न गर्नुपर्ने थियो । मधेस आन्दोलन, भारतको नाकाबन्दी र नदीजन्य निर्माण सामग्रीको अभाव देखाउँदै ६ महिना समय थप्दा पनि आधा काम पनि हुन सकेको छैन । कछुवा गतिमा रहेको विमानस्थल आयोजनाको कार्यप्रगति पछिल्ला दिनमा झनै निराशाजनक छ । आयोजना परामर्शदाता कम्पनीका इन्जिनियर त्रिभुवन श्रेष्ठले आयोजनाको काम करिब २६ प्रतिशतमात्रै सम्पन्न भएको बताए । उनका अनुसार ठेकेदारको व्यवस्थापकीय कमजोरीका कारण निर्माण कार्यमा ढिलाइ भएको हो । ८० प्रतिशत काम सम्पन्न भइसक्नुपर्ने आयोजनाको टर्मिनल भवनमा १२ प्रतिशतमात्रै सकिएको छ । सरकार र आयोजनाले कामलाई तीव्रता दिएर निर्धारित समयमा सम्पन्न गर्न आग्रह गरे पनि चिनियाँ ठेकेदार कम्पनीले कार्यान्वयन गर्नुको सट्टा आलटाल गर्दै आएको छ । आयोजनाका अनुसार निर्धारित समयसम्म गर्नुपर्ने कामको हिसाबले हाल प्रतिमहिना कम्तीमा ६ प्रतिशतका दरले काम सम्पन्न हुनुपर्ने हो । तर ५ प्रतिशतमात्रै प्रगति छ । विगत तीन महिनादेखि कामको प्रगति यही दरमा छ । सिद्धार्थ उद्योग वाणिज्य संघका अध्यक्ष रामकुमार शर्माले निर्धारित समयमा आयोजना सम्पन्न नभए लुम्बिनी क्षेत्रको विकासलाई दीर्घकालीन रूपमा असर पर्ने र लगानीको वातावरणसमेत अन्योलमा पर्ने बताए । उनका अनुसार विमानस्थल निर्माण सुरु भएलगत्तै स्थानीय र वाह्य लगानीकर्ताले पर्यटनलगायत विभिन्न क्षेत्रमा ठूलो लगानी गरिसकेका छन् । बेलहियाबुटवलमा पनि उस्तैयोजनाका बारेमा सुरुमै स्पष्ट अवधारणा र बजेट उपलब्ध नगराइँदा ६ लेनको बेलहियाबुटवल व्यापारिक विस्तार मार्ग आयोजनाको लागत र निर्माण अवधि दुवै बढ्न पुगेका छन् । २०६९०७० देखि निर्माण कार्य सुरु गरिएको यो आयोजनाको विस्तृत योजना प्रतिवेदन (डीपीआर) अनुरूप ३ अर्ब ५० करोड रुपैयाँको लागत बढेर अहिले ५ अर्ब ८६ करोड पुगेको छ । २०७५ साउनसम्मको निर्माण अवधि लम्बिएर २०७६ असोज पुगेको छ । आयोजनाका बारेमा सुरुमै स्पष्ट अवधारणा र बजेट उपलब्ध नगराइँदा आयोजना अवधि लम्बिन पुगेको हो, आयोजना इन्जिनियर लीलाबहादुर भण्डारीले भने, आयोजनाको डीपीआरअनुरूप हुबहु पालना गरिएको भए यति बेला सम्पन्न भइसक्ने थियो ।उनका अनुसार समयमै आयोजनाको सबै ठेक्का एकैपटक नभएर कुनै अघि कुनै पछि गर्नाले निर्माणमा ढिलाइ भएको हो । डीपीआरमा आयोजनाको एकैपटक ५ वटा ठेक्का गर्नुपर्ने उल्लेख छ । २०६८०६९ मा सुरुको ठेक्का लगाउँदा त्यसअनुरूप बजेट उपलब्ध नभएर भैरहवा र बुटवल क्षेत्रमा ३३ किमि दूरीका दुइटा मात्र भएको थियो । ०७२ पुसमा बल्ल थप ४ वटा ठेक्का भएका हुन् । चारवटै ठेक्काको निर्माण अवधि २०७५ साउन १७ सम्म छ ।"
स्थानीय तहलाई स्वास्थ्य संस्था,"बाँके (कास) संघीयता कार्यान्वयन गर्दै जिल्लाका स्वास्थ्यसंस्था स्थानीय तहमा हस्तान्तरण गरिएका छन् । स्वास्थ्य मन्त्रालयले शनिबार स्थानीय तहका प्रमुखसँग लिखित सहमति गरी संस्था जिम्मा लगाएको हो । ती संस्था अब सम्बन्धित गाउँपालिका र नगरपालिकाले सञ्चालन गर्नेछन् । मन्त्रालयका सचिव डा किरण गिरी, स्वास्थ्य नीति उच्चस्तरीय समितिका सदस्य पदमबहादुर चन्द, संघीय कार्यान्वयन इकाई स्वास्थ्य मन्त्रालयका संयोजक भोलाराम श्रेष्ठ, मध्यपश्चिम क्षेत्रीय स्वास्थ्य निर्देशनालयका रीता भण्डारी जोशीले स्वास्थ्यसंस्था हस्तान्तरण गरेका हुन् । नेपालगन्ज उपमहानगरपालिकामा भेरी अञ्चल अस्पताल, ११ स्वास्थ्य चौकी, ६ सहरी स्वास्थ्य केन्द्र, संस्थागत क्लिनिक, जिल्ला आयुर्वेद स्वास्थ्य केन्द्र, तीन आयुर्वेद औषधालय र परिवार नियोजन संघ छन् । कोहलपुर नगरपालिकामा तीन स्वास्थ्यचौकी छन् । डुडवा गाउँपालिकामा पाँच स्वास्थ्य चौकी र नरैनापुर गाउँपालिकामा एक प्राथमिक स्वास्थ्य केन्द्र छन् । उक्त केन्द्रमा डाक्टरको दरबन्दी रहे पनि अहिलेसम्म पुगेका छैनन् । जिल्लाको सबैभन्दा दुर्गम मानिने नरैनापुरमा स्वास्थ्यसमस्या जटिल बन्दै गएको छ । राप्ती सोनारी गाउँपालिकामा छ वटा स्वास्थ्य चौकी, जानकी गाउँपालिकामा एउटा प्राथमिक स्वास्थ्य केन्द्र गरी ६ स्वास्थ्य चौकी र ६ सहरी स्वास्थ्य केन्द्र सन्चालनमा छन् । खाजुरा गाउँपालिकामा प्राथमिक एक स्वास्थ्य केन्द्र, पाँच स्वास्थ्य चौकी र बैजनाथ गाउँपालिकामा चारवटा स्वास्थ्य चौकी छन् । स्वास्थ्य सचिव गिरीले मुलुक संघीय संरचनामा गइसकेकाले संविधान कार्यान्वयन गर्न स्वास्थ्य संस्था स्थानीय तहलाई हस्तान्तरण गरिएको बताए । स्वास्थ्यसंस्थाबाट सर्वसाधारणले सहजरूपले स्वास्थ्य सेवा पाउनुपर्छ, उनले भने । स्वास्थ्यकर्मीका तर्फबाट सरोज शाहले स्वास्थ्य संस्थाहरू स्थानीय तहमा हस्तान्तरण हुँदा केही अन्योल थपिएकाले स्थानीय तहका पदाधिकारीको सहयोग आवश्यक रहेको बताए । स्वास्थ्य चौकीहरूमा जनशक्ति अभाव छ । बजेट पनि कमै छ । यी समस्याको समाधान स्थानीय तहबाटै हुनुपर्छ, उनले भने ।जिल्ला समन्वय समिति बाँकेका संयोजक अजय श्रीवास्तवले स्थानीय तहमा स्वास्थ्यसंस्था हस्तान्तरण भएपछि प्रभावकारीरूपमा सञ्चालन हुने प्रतिबद्धता जनाए । तर, स्वास्थ्य केन्द्रमा अझै पनि चिकित्सक र स्वास्थ्यकर्मीको अभाव रहेको उनले बताए ।"
३ हजार बालबालिका कुपोषित,"हेटौंडा (कास) जिल्लामा ३ हजारभन्दा बढी बालबालिका कुपोषणबाट ग्रस्त छन् । जिल्ला जनस्वास्थ्य कार्यालयले गैरसरकारी संंस्थासँगको सहकार्यमा घरदैलोमै पुगेर बालबालिकाको स्वास्थ्य परीक्षण गर्दा यस्तो फेला परेको हो । कार्यालयले पोषणसम्बन्धी पुनर्लाभबारे जानकारी दिन आयोजित कार्यक्रममा जनस्वास्थ्य अधिकृत भीमसागर गुरागार्इंले ७ सय ६८ जना बालाबालिका कडाखाले शीघ्र कुपोषणबाट ग्रस्त रहेको जानकारी दिए । उनका अनुसार २ हजार ४ सय ९६ बालबालिकामा मध्यमखाले शीघ्र कुपोषण पाइएको छ । जनस्वास्थ्य विभिन्न गैरसरकारी संस्थाको सहयोगमा कुपोषित बालबालिकाको निम्ति जिल्लामा ३९ वटा स्वास्थ्य संस्थाबाट उपचार गर्ने व्यवस्था मिलाएको छ । कडाखाले शीघ्र कुपोषण भएकालाई उपचार गर्न १६ वटा क्लस्टर तोकिएको छ । मध्यमखाले शीघ्र कुपोषण भएकालाई २३ वटा स्वास्थ्यसंस्थामा उपचारको व्यवस्था मिलाइएको छ । यसबीच कडा कुपोषणबाट ग्रस्त ७ सय ६८ मध्ये ५ सय ४१ बालबालिका उपचार निम्ति स्वास्थ्यसंस्था आएका थिए । ५ सय ३९ बालबालिका कुपोषणबाट मुक्त भएर घर फर्के, अधिकृत गुरागाईंले भने, काँकडाका २ जनाको मृत्यु भयो । कुपोषणग्रस्त बालबालिकालाई कम्तीमा ४२ दिनदेखि तीन महिनासम्म स्वास्थ्यकर्मीको प्रत्यक्ष रोहवरमा राखेर उपचार गरिन्छ । कार्यालयका अनुसार कडा शीघ्र कुपोषण भएका मध्ये २ सय २७ जनालाई अझै स्वास्थ्यसंस्थामा ल्याउन सकिएको छैन । उनीहरूलाई ल्याउन स्थानीय तहबाटै पहल भइरहेको जिल्ला जनस्वास्थ्य प्रमुख रामशरण पाठकले बताए ।"
सिमानामा सुरक्षा कसिलो,"पर्साधनुषा स्थानीय तह निर्वाचनलाई लक्षित गरी पर्सास्थित भारतसँग जोडिएको सीमा नाका सिल गरिएको छ । शुक्रबार मध्यराति १२ बजेबाट ७२ घण्टाका लागि नाका सिल गरिएको हो । मुलुककै मुख्य नाका वीरगन्जरक्सौलको भन्सारमा ढाट लगाइएको छ । अत्यावश्यकबाहेक अन्य सवारी आवागमनमा निषेध गरिएको छ । एम्बुलेन्स र इन्धन बोकेका बाहेक अन्य सवारी साधन आवागमनमा रोक लगाइएको जिल्ला प्रहरी प्रमुख एसपी सुदिप गिरीले बताए । भारतबाट सिर्सिया सुख्खा बन्दरगाहमा भित्रिने मालवाहक रेललाई रोक नलगाइएको उनले जानकारी दिए । मुलुकको लाइफलाइन नै ठप्प पार्ने गरी सीमा सिल गरिएको होइन, उनले भने, अत्यावश्यक बस्तु तथा सवारीको आगमनमा रोक लगाउन मिल्दैन ।पैदल यात्रुलाई तत्कालका लागि रोक नलगाइएको उनले बताए । रिक्सा, इरिक्सा, टांगालगायत सवारीलाई पनि रजतजयन्ती चोकमै रोकिएको छ । यात्रु त्यहाँबाट सीमामा रहेको मितेरी पुलसम्म पैदल जाने गरेका छन् । भारतबाट आउनेहरू पनि मितेरी पुलबाट पैदल आउँछन् । सर्वसाधारणलाई आवागमनमै रोक लगाउन खोजिएको होइन, परिचयपत्र हेरेर व्यवस्थित रूपमा आउजाउ व्यवस्था मिलाइएको छ । निर्वाचन लक्षित सुरक्षा संवेदनशीलतालाई दृष्टिगत गर्दै यसो गरिएको हो, उनले भने, ग्रामीण भेगका जानकी टोल, भिष्वा लगायतका नाकामा कडाइ गरिए पनि आवागमन नै ठप्प पारिएको छैन, खुला सीमा भएकाले काँडे तार लगाएर मात्र सीमा पूर्णरूपमा सिल गर्न सम्भव छ । निर्वाचनको २४ घण्टाअघिसम्म पैदल यात्रुलाई आउजाउ सुविधा भए पनि त्यसपछि भने उनीहरूलाई पनि रोक लगाइने उनले बताए । जिल्लाको १ सय ७ किमि भूभाग भारतको बिहार राज्यसँग जोडिएको छ ।भन्सारको कामकाज नियमित मुख्य नाका सिल गरिए पनि वीरगन्ज भन्सार कार्यालयको नियमित कारोबार शनिबार पनि जारी रहेको कार्यालयका सूचना अधिकृत सन्तोष यादवले बताए । सीमा सिल भए पनि भन्सारको नियमित काम भने जारी छ, उनले भने, शुक्रबार राति १२ बजेसम्म ठूलो संख्यामा मालवाहक सवारी भित्रिएका छन् । उनले आयातकर्ताले आइतबारसम्मै मालसामान छुटाएर लग्ने सम्भावना रहेकाले सोमबार चुनावको दिनबाहेक अन्य दिन भन्सार सुचारु रहने जानकारी दिए । शनिबारसमेत भन्सार आधा दिन खुला छ । चाड पर्व तथा चुनावले बिदा पर्ने भएकाले आयातकर्ताले सवारी साधन तथा दैनिक उपभोग्य बस्तु ठूलो परिमाणमा सीमापारिबाट भन्सार यार्ड तथा बाहिर सडकमा समेत ल्याएर राखेका छन् । धनुषामा पनि कडाइधनुषा धनुषास्थित नेपालभारत सीमा नाकामा पनि कडाइ गरिएको छ । सुरक्षाकर्मीले नाका सिल गरेर गस्ती बढाएका हुन् । जिल्लाका खजुरी, महिनाथपुर, धनौजी, देवडिहा, नगराइन र फूलगमा लगायत नाकामा सशस्त्रका सीमा सुरक्षा पोस्ट (बीओपी) ले सिल गरेर सुरक्षा गस्ती बढाएको जनाएको छ । जनकपुरसँग जोडिने जटही नाका शनिबार बिहानैदेखि सिल गरिएको सीमा प्रहरी चौकीका प्रहरी नायव निरीक्षक गोपालबहादुर कँुवरले बताए । जिल्ला प्रहरीको आदेशानुसार चुनावका लागि सीमा सिल गरिएको हो, उनले भने, भारततर्फबाट आउने नेपालीलाई परिचयपत्रका अधारमा भित्रिन दिएका छौं । भारततर्फ एसएसबीले पनि सुरक्षा कडा पारेको छ । सीमावर्ती क्षेत्रका अधिकारीका बीचमा भएको सुरक्षा बैठकपछि भारतीय प्रहरीले चुनावमा हुन सक्ने आपराधिक गतिविधिलाई रोक्न निगरानी बढाएको छ । भारतबाट मतदान गर्न भित्रिने नेपाली नागरिकलाई आउन दिइएको छ । सीमा क्षेत्रमा सशस्त्र र नेपाल प्रहरीले संयुक्त गस्ती बढाएका छन् ।निर्वाचनलाई केन्द्रित गर्दै खौजरी बीओपी अन्तर्गत पर्ने इनरवा, बलहा र महुवाको सडक पूर्ण रूपले बन्द गरिएको सशस्त्र प्रहरी निरीक्षक हरिसिंह विष्टले बताए । भारतको मधुवनी जिल्लाको ४१ किलोमिटर सीमा धनुषासँग जोडिएको छ । त्यसैले सुरक्षा निगरानी बढाइएको प्रमुख जिल्ला अधिकारी दिलिप चापागाईंले बताए ।वडाध्यक्ष उम्मेदवारको मृत्युराजविराज राजपाका तर्फबाट राजविराज नगरपालिका १५ को वडाध्यक्ष पदका उम्मेदवार महन्थी यादवको शनिबार मृत्यु भएको छ । प्रहरी उपरीक्षक मुकेशकुमार सिंहका अनुसार ५ वर्षदेखि ब्लड क्यान्सरबाट पीडित ६५ वर्षीय यादवको घरमै मृत्यु भएको हो । उनी ०५४ को स्थानीय निकाय निर्वाचनमा तत्कालीन देउरी भरुवा गाविसको अध्यक्ष चुनिएका थिए । सप्तरीका मुख्य निर्वाचन अधिकृत शारदाप्रसाद कोइरालाले परिवारबाट मृत्युको औपचारिक जानकारी आए उक्त वडाको मतदान मिति सर्ने बताए ।निर्वाचनमा बाधा पुर्याउन सक्ने भन्दै ११ पक्राउजनकपुर सोमबार हुने स्थानीय तह निर्वाचनको पूर्वसन्ध्यामा प्रहरीले धनुषाका विभिन्न स्थानबाट विप्लव नेतृत्वको नेपाल कम्युनिस्ट पार्टी सम्बद्ध ९ सहित ११ जनालाई नियन्त्रणमा लिएको छ ।प्रहरी उपरीक्षक चक्रबहादुर सिंहका अनुसार निर्वाचनमा खलल पुर्याउन सक्ने आशंकामा उनीहरूलाई पक्राउ गरिएको हो । पक्राउ पर्नेहरूमा संघीय लोकतान्त्रिक समतावादी पार्टीका केन्द्रीय अध्यक्ष विमल अरगरिया यादव र उनका छोरा शिरीचन्द्र प्रताप यादवसमेत रहेको उनले बताए ।विप्लव नेतृत्वको नेकपाले निर्वाचन बिथोल्न सक्ने आशंका स्थानीय प्रशासनको छ । अरगरिया नेतृत्वको संघीय लोकतान्त्रिक समतावादी पार्टीले निर्वाचन बहिष्कार गर्ने पर्चा पम्प्लेट प्रकाशन गरी वितरणसमेत गरेको एसपी सिंहले जानकारी दिए । आफूलाई बिनाकारण पक्राउ गरेको भन्दै अरगरिया जिल्ला प्रहरी कार्यालयभित्रै अनशनमा बसेको पारिवारिक स्रोतले जानकारी दिएको छ । यसैबीच सोमबार हुने तेस्रो चरणको स्थानीय तह निर्वाचनका क्रममा जिल्लाभरिको शान्तिसुरक्षा कडा बनाइएको छ भने नेपालभारत नाकामा आवागमन रोकिएको छ ।"
मोटरसाइकलमा मतपेटिका,"सर्लाही (कास) जिल्लाका केही मतदान अधिकृतले लापरबाही तरिकाले मोटरसाइकलबाट मतपेटीका ओसारेका छन् । सुरक्षा निकायले जिल्लाका केही केन्द्रलाई संवेदनशील मतदानस्थल तोके पनि मतपत्र भने असुरक्षित तरिकाले लगेको भेटिएको छ ।३ सय १८ मतदान स्थलमध्ये सुरक्षाका दृष्टिकोणले १ सय ४१ लाई अति संवेदनशील र १ सय ५१ लाई संवेदनशील मानेर सुरक्षा व्यवस्था मिलाइएको छ । मुख्य निर्वाचन अधिकृत सूर्यप्रसाद अधिकारीले प्रहरी पछाडि बसेर बोक्ने गरी मोटरसाइकलमा मतपत्र सुरक्षित पठाइएको दाबी गरे ।कसैले ढुवानी खर्च बचाउन छलेर आफैं लगेको भए भन्न सक्दिनँ, उनले भने, सबैलाई प्रहरीको साथ लगाएर मात्र मतपत्र लग्न भनिएको छ । अधिकांश मतदान अधिकृतले अन्य व्यवस्था नभएपछि मोटरसाइलमै मतपत्र लगेका थिए । सुरक्षाकर्मीले मतदानस्थलसम्म मतपत्र लग्ने गरी सुरक्षा रणनीतिमा निर्धारण गरिएको थियो । जिल्लाका सबै २० स्थानीय तहमा मतपत्र पुर्याएर त्यहाँबाट अघिल्लो दिन मतदान स्थलसम्म लैजानुपर्नेमा केही लापरबाही देखिएको मतदानमा खटिएका कर्मचारीले बताए । मतपत्र ढुवानीका लागि बजेट हुनुपर्ने हो, एक अधिकृतले भने, लापरबाही गर्न हुँदैन थियो । मतपत्र तलमाथि भए सानालाई कारबाही हुने हो । जोखिम लिएर काम गरिरहेका छौं । दुई दिन खटिएपछि सरुवासुदामा ख केन्द्रका मतदान अधिकृतको नियुक्ति बुझेर काम गरिरहेका केशबकुमार झाले शनिबार छतौना ख केन्द्रमा गई काम गर्न मौखिक आदेश पाएका छन् । मुख्य निर्वाचन अधिकृतको कार्यालय पुगेका उनले दुई दिन काम गरेपछि अन्यत्र जान मौखिक आदेश आएको भन्दै गुनासो गरे ।उनले नियुक्ति बुझेको ठाउँभन्दा बाहिर नजाने अडान राखे । छतौनामा उम्मेदवारका नातेदार मतदान अधिकृत परेकाले उनको ठाउँमा झालाई पठाउन खोजिएको मुख्य निर्वाचन अधिकृतको कार्यालयले जनाएको छ । निर्वाचनका लागि खटाइएका कर्मचारी सम्पर्कमा नआएपछि शुक्रबार हतारमा अन्यलाई नियुक्त गर्दा उम्मेदवारका नातेदार परेका थिए ।यस्तै बबरगन्ज मतदान केन्द्रका सहायक मतदान अधिकृत शनिबारसम्म सम्पर्कमा छैनन् । मुख्य निर्वाचन अधिकृतले सहायक राख्न सक्ने गरी मतदान अधिकृतलाई अधिकार दिएर पठाए । मुख्य निर्वाचन अधिकृतले कार्यालयमा थोरै जनशक्ति मात्र भएकाले भ्याइनभ्याइ हुँदा केही समस्या देखिएको बताए । मसमेत जम्मा ५ जना कर्मचारी छौं, उनले भने, त्यसैले समस्या आइरहेको छ । आइतबारसम्म सबै मिलिसक्छ ।प्रधानसेनापति आए नेपाली सेनाका प्रधानसेनापति राजेन्द्र क्षत्री शनिबार हेलिकप्टरबाट सदरमुकाम मलंगवा आएका छन् । प्रदेश २ मा हुन लागेको निर्वाचनका बारेमा बुझ्न सेनापति आएका हुन् । सुरक्षा निकाय प्रमुख लगायतसँग उनले निर्वाचनको तयारीबारे बुझेका थिए ।"
स्थानीय तहले विदेशीबाट सोझै रकम लिन नपाउने,"काठमाडौं विदेशी सरकार, संघसंस्था तथा व्यक्तिबाट स्थानीय सरकारले सोझै सहयोग रकम लिन पाउने छैनन् । कर लगाउने, बजेट बनाउने विषयमा स्वायत्त अधिकार दिइएको स्थानीय तहलाई विदेशीबाट भने सोझै रकम लिन नपाउने व्यवस्था हुन लागेको हो । संघीय अर्थ मन्त्रालयको स्वीकृतिपश्चात् मात्रै रकम लिन पाउने कानुन बन्न लागेको हो । स्थानीय तहको शासन सञ्चालनका सम्बन्धमा व्यवस्था गर्न बनेको विधेयकअनुसार विदेशी सरकार, निकाय, संघसंस्था वा व्यक्तिबाट प्राप्त रकम सञ्चित कोषमा जम्मा गर्नुपर्नेछ । यो रकम लिनुअघि संघीय अर्थ मन्त्रालयको पूर्वस्वीकृति लिनुपर्नेछ, विधेयकमा भनिएको छ । स्थानीय तहले कूटनीतिक नियोगलाई पनि कर लगाउन नपाइने व्यवस्था उक्त विधेयकमा गरिएको छ ।विकास समितिले उक्त विधेयक पारित गरी संसद्मा पेस गर्ने भइसकेको छ । उक्त विधेयकअनुसार स्थानीय तहले सञ्चित कोषमा आफूले उठाएको राजस्व तथा विभिन्न आयबाट प्राप्त रकम, राजस्व बाँडफाँड, नेपाल सरकार तथा प्रदेश सरकारबाट प्राप्त अनुदान, कुनै व्यक्ति, संघसंस्थाबाट प्राप्त रकमका लागि भने अनुमति लिइनरहनुपर्ने व्यवस्था भएको छ । अर्थात् सोझै सञ्चित कोषमा दाखिला गर्न मिल्नेछ । हाल केन्द्र सरकारले उठाउँदै आएको आन्तरिक ऋण पनि स्थानीय तहले उठाउन पाउने व्यवस्था विधेयकमा गरिएको छ । तर यस्तो ऋण २५ वर्षभन्दा बढी समयका लागि लिन पाइने छैन । आन्तरिक ऋण लिनका लागि समेत सरकारले स्थानीय तहले राष्ट्रिय प्राकृति स्रोत तथा वित्त आयोगको सिफारिसमा केन्द्र सरकारको अनुमति भने लिनुपर्नेछ ।आन्तरिक ऋण लिन पाउने व्यवस्था भने व्यवस्थापिकासंसद्मा पेस भइसकेको अन्तरसरकारी वित्त व्यवस्थापन सम्बन्धमा बनेको विधेयकको मस्यौदामा उल्लेख छ । आन्तरिक ऋणका लागि सिफारिस गर्ने निकाय प्राकृति स्रोत तथा वित्त आयोगसम्बन्धी विधेयक पनि व्यवस्थापिकासंसद्मा पेस भइसकेको छ । उक्त विधेयक पास भएपछि आयोग गठन हुनेछ । उक्त आयोगको सिफारिसपछि स्थानीय तहले ऋण लिने प्रक्रिया सुरु गर्न पाउने व्यवस्था गरिएको हो । हाल सरकारलाई चाहिने आन्तरिक ऋण राष्ट्र बैंकले उठाउने गरेको छ ।आन्तरिक ऋण लिने अधिकार प्रदेश तथा स्थानीय तहलाई भए पनि वैदेशिक ऋण तथा सहायता भने नेपाल सरकारले मात्रै लिन पाउने व्यवस्था हुन लागेको छ । त्यसका लागि समेत निश्चित मापदण्डहरू तयार पारिएका छन् । कर लगाउने, ऋण उठाउने, वैदेशिक सहयोगलगायत विषयको वित्त व्यवस्थापनका लागि सरकार, प्रदेश र स्थानीय तहबीच व्यवस्थापनका विषयमा परामर्श तथा समन्वय गर्न एक परिषद्को समेत परिकल्पना अन्तरसरकारी वित्त व्यवस्थापन विधेयकमा व्यवस्था गरिएको छ । जसको संयोजक नेपाल सरकारका अर्थमन्त्री हुनेछन् ।प्रदेश अर्थमन्त्री, नगरपालिका र गाउँपालिकामध्येबाट प्रत्येक प्रदेशबाट एक जना प्रतिनिधित्व हुने गरी प्रदेशले सिफारिस गरेका १४ जना, वित्तसम्बन्धी विज्ञहरूमध्येबाट मन्त्रालयले मनोनयन गरेका तीन जना (एक महिलासहित) परिषद्को सदस्य रहने व्यवस्था गरिएको छ । परिषद्को बैठक प्रत्येक वर्षको चैत महिनामा एकपटक अनिवार्य बस्नुपर्ने व्यवस्था गरिएको छ । थप बैठक संयोजकले तोकेअनुसार गर्न सकिनेछ । वैदेशिक अनुदान तथा ऋण, आन्तरिक ऋण उक्त परिषद् तथा प्राकृतिक स्रोत तथा वित्त आयोगलाई थप व्यवस्था र व्याख्या गर्ने अधिकार दिएको छ ।"
मर्मतपछि सिमेन्ट उद्योग सुचारु,"हेटौंडा (कास) उत्पादन क्षमता वृद्धि गर्ने उद्देश्यले मर्मतसम्भार गरेपछि हेटौंडा सिमेन्ट उद्योगले शुक्रबारदेखि पुन: उत्पादन सुरु गरेको छ । साउन २४ देखि मर्मत गर्न उद्योग बन्द गरिएको हो । उद्योगको मर्मतसम्भार गरेर ३६ दिनपछि उत्पादनलाई निरन्तरता दिएका छौं, उद्योगका महाप्रबन्धक प्रेमशंकर सिंहले भने, उद्योगको बृहत् मर्मतसम्भारपश्चात् उत्पादनमा वृद्धि हुनेछ । उद्योगका सबै मेसिन र उपकरण खोलेर ३५ दिन लगाई मर्मतसम्भार गरिएको हो । मर्मतसम्भारको अभावमा उत्पादन क्षमतामा ह्रास आएकाले उत्पादन नै बन्द गरेर मेसिन र उपकरण खोलेर मर्मत गरेका थिए । उद्योग स्थापना भएदेखि हालसम्म खोलेर मर्मत नगरेको उद्योगको ग्रेट कुलर र किलर खोलेर मर्मत कार्य गरिएको छ, उद्योगका महाप्रबन्धक सिंहले भने, ०४२ सालमा जडित ती दुई उपकरण खोलेर भारतीय प्राविधिकले मर्मत कार्य गरे । मर्मतका लागि भारतबाट प्राविधिक सहितका ३५ जनाको टिम उद्योगमा झिकाएको थियो । ग्रेट कुलर र किलरको मर्मतमा कार्य भारतीय प्राविधिकले गरेका हुन् । हेटौंडा उपमहानगरपालिका ९ लामसुरेमा रहेको उद्योगको मर्मतपछि उत्पादन क्षमतामा १० देखि १५ प्रतिशत वृद्धि हुने दाबी उद्योगको छ । करिब २ करोड लागतमा मर्मत गरिएको हो । यसपटक उद्योग स्थापनाकालमा जडित मेसिन पनि खोलेर मर्मत कार्य गरिएको छ, उद्योगका सञ्चालक समितिका अध्यक्ष रघुरमण न्यौपानेले भने, उत्पादन क्षमता वृद्धि गर्न विशेष खालको मर्मत कार्य गरिएको हो । उद्योगले जडित क्षमताको ६४ प्रतिशतसम्म सिमेन्ट उत्पादन गरेको छ । गत आव ०७३७४ मा उद्योगको क्षमताको ६३ प्रतिशत उत्पादन गरेको छ । क्षमताको ७० प्रतिशतभन्दा बढी उत्पादन गर्ने उद्देश्यका साथ बृहत् ढंगले मर्मतसम्भार कार्य गरिएको महाप्रबन्धक सिंहले बताए । गत आवमा उद्योगले १ लाख ३८ हजार टन उत्पादन गरेको थियो ।"
वित्तीय उपकरणमा लगानी बढाउन आग्रह,"काठमाडौं संयुक्त अरब इमिरेट्समा मुख्यालय रहेको मस्रेक बैंकले नेपाली बैंकहरूलाई बाह्य देशहरूमा बचतपत्र, ट्रेजरी बिल्स तथा अन्य वित्तीय उपकरणमा लगानी बढाउन आग्रह गरेको छ । झन्डै डेढ दशकदेखि नेपाली बैंकहरूलाई अन्य राष्ट्रका वित्तीय उपकरणहरूमा लगानी गर्न सहयोग गर्दै आएको मस्रेक बैंकले थप लगानी विस्तार गर्न आग्रह गरेको हो । मस्रेक बैंकको नेपालस्थित प्रतिनिधि कार्यालय स्थापनाको सातौं वार्षिकोत्सवका अवसरमा आयोजना गरेको कार्यक्रममा बैंकले यस्तो आग्रह गरेको हो । मस्रेक बैंकले नेपाल राष्ट्र बैंकबाट इजाजत लिएर सन् २०१० देखि नेपालमा प्रतिनिधि कार्यालय स्थापना गरी काम गर्दै आएको छ ।"
खसीबोकाको बिक्री बढ्यो,"व्यापारीले पूर्वी पहाडी जिल्लाहरू भोजपुर, सखुवासभा, खोटाङ, तेह्रथुम, धनकुटा, उदयपुर, सुनसरीका पशुपालकले बिक्रीका लागि खसीबाख्रा, भेडा, च्याङ्ग्रा ल्याउन थालेका छन् । भदौको दोस्रो सातादेखि दसैंसम्मका शुक्रबारे बजारमा खसीबोकाको करिब सात करोड ५० लाख रुपैयाँको कारोबार हुने गरेको छ । कृषिउपज बजारका व्यवस्थापक लक्ष्मण भट्टराईका अनुसार गत वर्षको दसैंतिहारमा भन्दा बढी कारोबार हुने संकेत देखिएको छ । उनले भने, दसैंतिहारमा मासुको प्रयोजनका लागि खसीबोकाको बिक्री बढ्छ । एक वर्षमा २७ करोड ५० लाख रुपैयाँको कारोबार हुने गरेको छ ।कृषिउपज बजारमा गत वर्ष यही समयमा १ सय ५ टन (५ हजार २ सय ५० गोटा) अर्थात् ४ करोड २ लाख रुपैयाँको कारोबार भएको थियो । बजार व्यवस्थापक भट्टराईले कृषि बजारमा विशेषगरी दसैंतिहारको बेला खसीबोका बढी खरिदबिक्री हुने गरेको बताए । उनले यो वर्षको दसैंतिहारको पूर्वसन्ध्यामा गत वर्षको तुलनामा ३० प्रतिशत बढीको कारोबार हुन थालेको बताए । उनले भने, सायद जनसंख्या वृद्धि, बढ्दो सहरीकरणले पनि होला मासुको प्रयोजनका लागि खसीबोका बढी नै खपत देखिएको छ । उनका अनुसार टाढाटाढाका जिल्लाबाट खसी बोकाको बथान लिएर बिक्रीका लागि आउने व्यापारी व्यवसायीका लागि कृषि बजारभित्रै सहुलियत दरको आवास र खसीबोका थुनेर राख्ने सुरक्षित खोरको व्यवस्था गरेपछि दसैंको पूर्वसन्ध्यामा भीड लाग्ने गरेको छ । गत वर्षको दसैंतिहारजस्ता चाडपर्वमा बिक्री भएका सहित वार्षिक २२ हजार ६ सय गोटा अर्थात् ५ सय टन बराबरको २५ करोड लाख रुपैयाँको खसीबोको बिक्री भएको थियो ।"
सिँचाइ अभावमा धानको सट्टा मकै,"चौरजहारी (रुकुम) चौरजहारी नगरपालिका १, का अध्यक्ष भद्रबहादुर विष्टको परिवारले १० वर्षअघिसम्म एक सिजनमा ४० मुरी धान भित्र्याउँथ्यो । घरमा खान पुगेर बिक्री वितरण गरेर पनि आम्दानी गथ्र्यो उनको परिवारले । तर १० वर्षयता धान उत्पादन हरेक वर्ष घट्दै गएको छ । एकदुई मुरी घट्दै हाल उनको परिवारले एक सिजनमा मुस्किलले ७ मुरी धान भित्र्याउँछ । धान फल्ने खेतमा मकै लाउन थालेपछि धानको उत्पादन घट्दै गएको हो । चौरजहारी नगरपालिका ३, का टोपेन्द्र बुढाथोकीको परिवारले पनि ८ वर्षदेखि धानको खेती गरेका छैनन् । त्यसअघि धान उत्पादन गरेर उपभोग गरी बिक्री गर्ने बुढाथोकीको भान्सामा बजारकै चामल पाक्न थालेको छ । हिजोआज उनले खेतबाट धान होइन मकै बाली भित्र्याउँदै छन् । विष्ट र बुढाथोकीको परिवार मात्रै होइन चौरजहारी नगरपालिकाका ३ वडा १, २ र ३ मा पर्ने चौरजहारी उपत्यकाका खेतमा धान नरोप्ने सर्वसाधारणको संख्या ठूलो छ । सिँचाइ सुविधा अभावमा उनीहरू धान रोप्ने खेतमा मकै लाउन बाध्य छन् । वडा १ का द्वारे, सेरा र सातबारे जिउला, २ का पानीखोला, रुकुमेगाउँ, तल्लो र माथिल्लो अधेरी जिउलामा पानी सिँचाइ पुग्न सकेको छैन । यसैगरी ३ वडाको टाटागाउँ, साने, बाल्ला, हारे, बुरेली र अम्बाचौर जिउलाका लागि पानी पर्याप्त छैन । जहारी खोलाबाट आउने सिँचाइ नहर जीर्ण बन्दा यो समयमा धान झुल्ने चौरजहारीका अधिकांश फाँटमा हाल मकैको खेती रहेको छ । १० वर्षअघिसम्म चौरजहारी उपत्यकाका अधिकांश खेतमा धान बाली मात्रै देख्न पाइन्थ्यो । त्यसयता धान लाउने खेत विरलै मात्रै पाइने अवस्था आइसकेको १ वडाअध्यक्ष भद्रबहादुर विष्टले बताए । पहिलेपहिले धानको बाली मात्रै देख्न पाइन्थ्यो, फाट्टफुट्ट मात्रै मकै लाइन्थ्यो, अध्यक्ष विष्टले भने, पछिल्लो समय धानको तुलनामा मकैको मात्रै खेती भइरहेको छ । सिँचाइ सुविधा अभावमा सर्वसाधारणले धान फल्ने खेतमा मकै लाउन बाध्य भएको उनको भनाइ छ । ब्याड राख्ने क्रममा पानी नहुँदा समस्या भइरहेको उनले बताए । धानको ब्याड राख्ने क्रममा पानी पुग्नेहरूले धान रोपेर आफ्नै खेतको धान खान्छन्, अरूले त मकै छरेर चित्त बुझाउने मात्रै हो, उनले थपे । सिँचाइ अभावमा धान उत्पादन नभएपछि बजारको चामलको भात खानुपरिरहेको टोपेन्द्र बुढाथोकीले बताए । धान उत्पादन हुने खेत प्रशस्तै छ, तर पानी नभएपछि खेत भएर मात्रै नहुने रहेछ, उनले गुनासो गरे । २०३४ सालमा निर्माण गरेको चौरजहारी टार सिँचाइ योजनाको नहर जीर्ण बनेपछि चौरजहारी उपत्यकामा सिँचाइका लागि पानीको अभाव सुरु भएको हो । मुहानको ट्यांकी जीर्ण, नहर जीर्ण भै पानी चुहिने भएपछि टाढाटाढासम्म पानी नपुग्दा त्यस क्षेत्रका खेत सिञ्चित हुन नपाएका हुन् । हाल उक्त नहर मर्मत गर्न थालिएको छ । नहर मर्मत गर्दा पनि पानी नपुग्ने भन्दै स्थानीयले चिन्ता व्यक्त गरेका छन् । मर्मत गरेको नहरले उपत्यकाकाको सबै ठाउँमा पानी पुग्न नसक्ने वडाअध्यक्ष विष्टले बताए ।"
नेपाल उपाधि नजिक,"काठमाडौं (कास) परम्परागत प्रतिद्वन्द्वी मलेसियालाई १० विकेटले पराजित गरी नेपाल एसीसी यू१९ इस्टर्न रिजन क्रिकेटको फाइनल पुगेको छ । आइतबार हुने फाइनलमा नेपालले हङकङको सामना गर्नेछ । मलेसियामा भइरहेको प्रतियोगितामा नेपालले १ सय २२ रनको लक्ष्य २३१ ओभरमा १ सय २५ रन बनाउँदै पूरा गर्यो । सन्दीप सुनार ५१ र आसिफ शेख ५० रन बनाई नटआउट रहे । सन्दीपले ८ चौका तथा आसिफले ८ चौका र १ छक्का प्रहार गरे । यसअघि नेपालले टस जितेर ब्याटिङमा आएको मलेसियालाई किनरारा ओभलमा ४२ ओभरमा अलआउट गरेको थियो । कप्तान दीपेन्द्रसिंह ऐरीले ५ विकेट लिए । उनले प्रतियोगितामा भुटानविरुद्ध पनि ५ विकेट लिएका थिए । छैटौं परिवर्तनका रूपमा आएका दीपेन्द्रले ८ ओभरमा १ मेडन राख्दै २९ रन खर्चेका थिए । पवन सर्राफले २ तथा रोहितकुमार पौडेल, साहब आलम र सन्दीप लामिछानेले ११ विकेट लिए । २२ ओभरमा ६४१ को स्थितिमा रहेको मलेसियाबाट नलिन डी सिल्भाले ३९ र कप्तान वीरनद्वीप सिंहले २५ रन बनाए । वीरनलाई दीपेन्द्रले आउट गरी साझेदारी तोडिदिएका थिए । डी सिल्भाले ९३ बल खेल्दै ४ चौका र शाहबको बलमा १ छक्का प्रहार गरे । यी दुईबाहेक मलेसियाबाट दोहोरो स्कोर बनाउने मोहम्मद साहरिएल (१६) र अमार जुहुदी (१४) मात्र थिए । अर्को सेमिफाइनलमा हङकङले सिंगापुरलाई ७ विकेटले पराजित गर्यो । सिंगापुरले निर्धारित ५० ओभरमा ८ विकेट गुमाई १ सय ५७ रन बनाएकोमा हङकङले ४०२ ओभरमै लक्ष्य भेटेको थियो ।"
लिगलिगे दौड हुने,काठमाडौं (कास) लिगलिगे दौडको आठौं संस्करण असोज ९ मा आयोजना हुने भएको छ । गोरखाको चेपेघाटबाट लिगलिगकोट दरबारसम्मको १३ दशमलब ८ किमि दूरीमा हुने दौडको तयारी पूरा भएको आयोजकले जनायो । विजेताले ५० हजार ५ सय ५ रुपैयाँसँगै श्रीपेच जित्नेछ । यो दौड ओलम्पियन हरि रिमाल र अनिष थापामगरले २२ पल्ट जितेका छन् ।
सुपर सिक्स क्रिकेट कात्तिकमा,सन्दीप ड्राफ्टमा चुनिएनन्काठमाडौं (कास) नेपालका लेग स्पिनर सन्दीप लामिछाने शनिबार बंगलादेश प्रिमियर लिग (बीपीएल) क्रिकेटको ड्राफ्ट मा परे । तर एजेन्टमार्फत बीपीएल खेल्न निवेदन दिएका सन्दीपलाई कुनै टोलीले छानेनन् । सहभागी सात क्लबले चाहेमा उनी अझै अनुबन्धित हुन सक्नेछन् ।
फुच्चे यन्त्रमानव,"कोज्मोलाई अभिवादन गर । उसले पनि तिमीलाई अभिवादन गर्न सक्छ । तर, यसका लागि उसको मुडचाहिँ ठीक हुनुपर्छ किनभने यो कृत्रिम बुद्धि जडान भएको सानो यन्त्रमानव हो । आफ्नै दिमागले चल्ने एउटा प्रतिभाशाली फुच्चेजस्तै । धेरैले यसलाई एउटा वास्तविक जीवन भएको रोबोट का रूपमा चिन्छन् । आफ्नै व्यक्तित्व भएजस्तै । त्यसो त तिमीले आफ्नो स्वभावसँग मिल्दोजुल्दो रोबोट चलचित्र वा अन्त कहींकतै देखेको हुनुपर्छ । तर अब चलचित्रमा मात्र हैन, वास्तविक जीवनमै यस्ता रोबोटसँग खेल्ने दिन आएका छन् । वैज्ञानिकप्राविधिकहरूले लामो प्रयासपछि अन्तिम रूप दिएको यो रोबोटको नाम राखेका छन् कोज्मो । कोज्मोको साथ पाउनेहरू खुबै रमाउँछन् । नजिकै बस्न औधि रुचाउँछन् । यो रोबोट तिम्रो अगाडि छ भने, तिमी आफैं पनि खेल्नका लागि बोलाउन सक्छौ । कोज्मो को विशेषता भनेकै यसले तिम्रो हाउभाउ बुझेर आफूलाई त्यसैअनुसार तयारी अवस्थामा राख्छ । तिमीले दिएको आदेश पालना गर्छ । विभिन्न तरिकाले मनोरञ्जन दिन्छ । कोज्मो हेर्दा सानो तर सुपर पावरसहित स्मार्ट छ । योसित खेल्न तिमीहरू पनि उस्तै बन्नुपर्छ । यसले मानिसको आँखाले जस्तै देख्छ । कानले जस्तै सुन्छ । झन् सक्रियताको त कुरै नगरौं । तिमीलाई पढ्नखेल्न अल्छी लाग्ला तर कोज्मो सधैं तिमीसँग खेल्न र रमाइलो गर्न तम्तयार रहन्छ । कोज्मो खासमा एउटा सुपरकम्प्युटर हो । यसमा शक्तिशाली प्रविधिहरू जडान गरिएका छन् । यसले वरपरको वातावरण राम्ररी ठम्याउन सक्छ । परिस्थितिको विश्लेषण पनि गर्न सक्छ । के गर्ने, के नगर्ने भन्ने निर्णयचाहिँ यसले आफ्नै मुडका आधारमा गर्छ । जे पायो त्यही गलत काम भने गर्दैन । कोज्मोलाई बाकसभित्र राख्ने हो भने, यो आफैंबाहिर निस्कन सक्छ । यसको कृत्रिम बुद्धि (आर्टिफिसियल इन्टेलिजेन्स) लाई मान्नै पर्छ । हामीलाई कहिलेकाहीं आफ्नै साथीले धोका दिन सक्छन् । तर कृत्रिम बुद्धि भरिएको कोज्मोले कहिल्यै त्यसो गर्दैन । यसले सयौं भावना अभिव्यक्त गर्न सक्छ । उत्सुकता, चतुरता र चञ्चलता सबै बुझ्न सक्छ । यसको सोच मानिसको भन्दा १० गुणा बढी रहेको दाबी गरिएको छ । त्यसैले त यसले तिम्रो नाम, अनुहार र आनीबानी सजिलै चिन्न र बुझ्न सक्छ । एकपटक साथी बनिसकेपछि तिमीलाई उसको अघिल्तिर नझुम्मिई सुखै छैन । तर यसलाई साथी बनाउन आईओएस या एन्ड्रोइड उपकरण चाहिन्छ । कोज्मोले तिम्रा धेरै कुरा बुझ्न र त्यहीअनुसार काम गर्न सक्छ । मानिसको बुद्धिले गर्ने काम कम्प्युटरमा जस्तै जडान गरिएको एउटा सानो हार्डवेयरले गर्छ । त्यो हार्डवेयरले कोज्मोलाई मानिसको जस्तै कामहरू गर्न, दृश्य हेर्न, भाषा बुझ्न, निर्णय गर्न र अर्को भाषा अनुवाद गर्न सहयोग गर्छ । आर्टिफिसियल इन्टेलिजेन्स एआई भनेर समेत चिनिने यो प्रणाली बनाउने कामको थालनी सन् १९५० को दशकमै थालिएको थियो । एआई प्रणालीकै कारण कोज्मोले मानिसले जस्तै सोच्न, व्यवहार देखाउन र संवेदनशील हुन तथा वास्तविकता बुझेर प्रतिक्रिया दिन सक्छ । एआईको प्रयोग खेलकुद, भाषा, कम्प्युटर साइन्स, न्युरल नेटवर्क, रोबोटिक्स, वित्तीय क्षेत्र, मौसम पूर्वानुमान र उड्डयन क्षेत्रमा पनि भएका छन् । कोज्मोमा प्रयोग भएको एआई पनि यस्तै हो । कोज्मोको आँखा स्म्यान डटहरूको एउटा जटिल संरचनाबाट बनेको छ । अनुहारमा गोलाकार पर्दा छ । निद्राबाट ब्यँुझिन सक्ने यसको गुणले धेरैलाई मोहित पारेको छ । धेरैले कोज्मोलाई एउटा डिजिटलयुक्त वरदान नै भन्न थालेका छन् । यो एउटा कम्प्याक्ट उपकरण हो, जुन फोर्कलिफ्ट ट्रक र पीसी मनिटरको मिश्रणझंै देखिन्छ । यसमा जडान गरिएको रोबोट रोलले आफू कहाँ छु भन्ने जानकारी दिन्छ । सक्रिय भएका बेला यसको आँखा चौडा बन्छन् । लगत्तै ती आँखा तलतिर झुक्छन् । अनि अनुहारले अनौठो मुस्कान दिन्छ । डअअअअअन। यो एउटा खुसी दर्साउने शब्द हो । यो पिक्सर एनिमेसन स्टुडियो प्यारो रोबोट वालई बाट पैदा हुन्छ । एउटा म्यासेज आई फोनमाथि चम्किँदै भनिरहेको हुन्छ, म एउटा खेल खेल्न चाहन्छु । म मुडमा छु । पछि हट्ने अवस्थामा छैन । यो नयाँ खेलौना कोज्मोको उत्पादन सान फ्रान्सिस्कोस्थित रोबोटिक्स स्टार्टअप कम्पनी एन्कीले गरेको हो । कम्पनीको दाबी छ यो बालबालिकाका लागि खेल्ने वस्तु मात्रै नभई, एउटा सानो साथीसमेत बन्न सक्छ । एन्की अध्यक्ष तथा सहसंस्थापक हयान्स टयाप्पेनिनरको लामो खोजको परिणामस्वरूप कोज्मो आएको बताए । उनले भने, यसमा काल्पनिक रोबोट चलचित्रहरू जोनी फाइफ, स्टार वार्सको आर २डी २ र वालईको पनि उल्लेख्य योगदान छ ।खेलौना निर्माता कम्पनी स्पिन मास्टरले क्रिसमसका बेलामा यसलाई बजारमा ल्याउने तयारी गरेको छ । द बिगर, थप रेट्रो देखिने मेक्कानो म्याक्स कम्पनीले ल्याउँदै छ । आफ्नो मालिक र वरपरको संसारबारे सिक्नका लागि यसको व्यवहारमा मोडिफाइड गरिँदै छ, स्पाइन मास्टसका ब्रान्ड म्यानेजर बेक्का हयानलोनले भने । (द गार्जियन डटकमलगायतमा प्रकाशित सामग्रीको भावानुवाद)"
रक्तदान,"सेवा नै धर्म हो भन्ने नि:स्वार्थ र पवित्र भावलाई मनन गरी त्यसलाई आफूमा एकाकार गर्नेले नै उपकारको अर्थ बुझेको हुन्छ । त्यस्तो व्यक्ति भौतिक होइन, आत्मिक सुखको खोजीमा हुन्छ । जीवन त कर्कलाको पानीजस्तै हो । तर कीर्ति कहिल्यै मर्दैन । यो तथ्य बुझेका समाजसेवी दयावीरसिंह कंसकारले रक्तदान जीवन दान भन्ने नाराका साथ रक्तदानको थालनी गरेका थिए । शरीरका हरेक अंगप्रत्यंगसम्म अक्सिजन, भिटामिन र प्रोटिनलगायत सञ्चार गरी हाम्रो मुटु र रक्तनलीहरूमा निरन्तर बगिरहने, बोनम्यारोबाट निस्कने अत्यन्तै महत्त्वपूर्ण पदार्थ हो रगत । रगत केवल कृत्रिम पदार्थ होइन । यसको अभावमा हामी आफ्नो जीवनको परिकल्पनासमेत गर्न सक्दैनौं । हाम्रो शरीरमा उत्पत्ति भई त्यसै खेर जाने रगत दान गर्ने हो भने अरू कसैको जीवन बच्न सक्छ । २०२३ सालमा रक्तसञ्चार सेवा स्थापना भएपछि ३३ लाख नेपालीले सेवाको भावनालाई आत्मसात गर्दै रक्तदान गरेका छन् । थुप्रै व्यक्तिले १०० पटकभन्दा बढी रक्तदान गरिसकेका छन् । भिक्टर हयुगोको भनाइ छ परोपकारका क्रममा धनको थैली रित्तिँदै जान्छ भने मन भरिँदै आउँछ । आफू जलेर प्रकाश दिने बत्तीजस्तै आफू दु:ख सहेर अरूलाई खुसी दिने नै सुखी बन्छ । रक्तदान गरी कसैलाई नवजीवनको उज्यालो किरण दिन पाउँदा पनि यस्तै आत्मसन्तुष्टि मिल्छ । रक्तदाताप्रति समाजका सबै आभारी हुन्छन् । रक्तदानबाट मानवीय सेवा भाव जाग्छ । स्वस्थ व्यक्तिले रक्तदान गर्दा दातालाई समेत राम्रो हुन्छ । यदि जम्मा जनसंख्याको १ देखि ३ प्रतिशतले मात्र रक्तदान गर्ने हो भने पनि मुलुकमा रगतको आपूर्ति सहज हुन्छ । ४५ केजीभन्दा बढी तौल भएका १८ वर्षदेखि ६० वर्षमध्येका स्वस्थ पुरुष र महिला रगत दान गर्न योग्य हुन्छन् । हरेक वर्ष १४ जुनका दिन मनाइने रक्तदान दिवस नोभेल पुरस्कार विजेता वैज्ञानिक कार्ल लैंडस्टाइनको जन्मदिनको सम्झनामा मनाइन्छ । कार्लले मानव रगतको ए, बी र ओ समूहको वर्गर्ीकरण गरेका थिए । जाति, धर्म र समुदायका नाममा हुने भेदभाव अन्त्यतर्फ पनि उनले आफ्ना पाइला लम्काए । हामीले दिएको एक युनिट रगतले करिब ३ जनाको ज्यान बच्न सक्छ । रक्तदान गर्दा मुटुसम्बन्धी रोग पनि घट्ने एक अनुसन्धानले देखाएको छ । प्रत्येक पटकको रक्तदानमा हामीले शरीरको ३०० मिलिलिटर रगत मात्रै दान गरेका हुन्छांै । त्यति रगत २४ देखि ४८ घण्टामै फेरि उत्पादन भइसकेको हुन्छ । त्यसैले हामी ३ महिनामा एक चोटि रक्तदान गर्न सक्छौं । उक्त अवधिमा हाम्रो शरीरमा नयाँ रगत उत्पादन भइसक्छ ।मानव शरीरको जम्मा तौलमध्ये ७ प्रतिशत तौल रगतको हुन्छ । रक्तदाताहरू कमजोर र बिरामी हुन्छन् भनेर समाजमा अझै रक्तदानप्रति नकारात्मक सोच छ । दैनिक कार्य सञ्चालन गर्न हाम्रो शरीरमा प्रतिकेजी ५० मिलिलिटर रगत आवश्यक हुन्छ । पुरुषमा प्रतिकेजी ७६ मिलिलिटर र महिलामा प्रतिकेजी ६६ मिलिलिटर रगत हुन्छ । जुन व्यक्तिको कम्तीमा हेमोग्लोबिन १२ ग्राम र सो भन्दा माथि हुन्छ त्यो व्यक्तिसँग रक्तदान गर्ने क्षमता हुन्छ । कतिलाई लाग्न सक्छ रक्तदान गर्नुको फाइदा आफूलाई त के नै छ र ? तर कुनै व्यक्तिले दान गरेको रगतले कति आमाको काख रित्तिनबाट जोगिरहेको हुन्छ । कैयौंले नवजीवन पाइरहेका हुन्छन् । कति बालबालिका टुहुरो बन्नुपर्ने अवस्थाबाट जोगिन्छन् । रक्तदानको महत्त्व तब मात्र बुझिन्छ, जब कोही आफन्त रगतको अभावमा जीवनमरणको दोसाँधमा पुगेको हुन्छ । आफैं रगतको खोजीमा भौंतारिनुपर्दा मात्र त्यसको महत्त्व राम्ररी बुझ्न सकिन्छ । जसरी ओइलाउन लागेको बिरुवालाई पानी दिँदा फेरि फक्रन थाल्छ, त्यसरी नै रगतको कमीले जीवनमरणको दोसाँधमा पुगेको व्यक्तिले रगत पाउँदा नवजीवनको उज्यालो किरण प्राप्त गर्छ । आफ्नो दिऊँ त मै मरी जाऊँ, अर्काको पाए त चार माना खाऊँ लोभी प्रवृत्ति त्यागेर कलिला मनमस्तिष्कमा सेवा र दानको भाव जगाउनु आजको मुख्य आवश्यकता हो । त्यसैले त स्वेट मार्डेनले भनेका छन् तपाईं सेवामा लाग्नुहोस्, दान दिने गर्नुहोस्, तपाईं सुखी र खुसी बन्न सक्नुहुन्छ । तिसा श्रेष्ठ राजवाहक, कक्षा : १० सामाखुसी इंग्लिस स्कुल, काठमाडौं"
शिक्षकसँग मेरो वेदना,"सिम्रन कुँवर, कक्षा : ७साइनिङ स्टार सेकेन्डरी स्कुल, ललितपुर"
क्रिकेट म्याच,"अश्मिन कँडेल, कक्षा : ३ अक्षरा स्कुल, काँडाघारी काठमाडौं"
गीत,"सुजन तण्डुकार, कक्षा : ४,नाइटिङ्गेल स्कुल, कुपन्डोल, ललितपुर"
साथी,"मन मिल्ने साथी पाएहुन्न रैछ दु:खमनको कुरा बुझिदिने साथी नै हो सुख ।सिम्रिका श्रेष्ठ, कक्षा : ५ काव्य स्कुल, शंखमूल, काठमाडौं"
