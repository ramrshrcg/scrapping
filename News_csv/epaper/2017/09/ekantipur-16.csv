शीर्षक,विवरण
तीन उम्मेदवारसँग २४ घण्टे स्पष्टीकरण,"निर्वाचन आयोगले आचारसंहिता उल्लंघन गरेको भन्दै एमाले, माओवादी केन्द्र र राजपाका एकएक उम्मेदवारसंँग स्पष्टीकरण सोधेको छ । प्रमुख निर्वाचन आयुक्त अयोधीप्रसाद यादवसहितको टोलीले शुक्रबार प्रदेश २ मा चुनाव प्रचार अनुगमन गर्दा आचारसंहिता उल्लंघन भएको फेला पारेको थियो । स्पष्टीकरण सोधिएकामा माओवादी केन्द्रबाट बारा, पर्साैनी गाउँपालिका अध्यक्ष उम्मेदवार विनोदप्रसाद जैसवाल, बाराकै जितपुर सिमरा उपमहानगर प्रमुखका एमाले उम्मेदवार कृष्ण पौडेल र बारा, कलैया नगरपालिका८ मा राजपाबाट अध्यक्षका उम्मेदवार मनोजकुमार चौरसिया छन् । उनीहरूलाई उम्मेदवारी किन रद्द नगर्ने ? भन्ने प्रश्नसहित २४ घण्टाभित्र स्पष्टीकरण पेस गर्न पत्र पठाइएको हो ।"
प्रदेश २ नजान मन्त्रीहरूलाई निर्देशन,"काठमाडौं (कास) निर्वाचन आयोगले मताधिकार प्रयोग गर्नेबाहेक अन्य मन्त्रीलाई प्रदेश २ मा नजान निर्देश गरेको छ । निर्वाचनको स्वच्छता, निष्पक्षतामा आँच पुग्न सक्ने भएकाले उनीहरूलाई त्यहाँ नजान भनिएको आयोगले जनाएको छ । शुक्रबार रातिदेखि मौन अवधि सुरु भएकाले चुनावको दिनसम्म मन्त्रीहरूलाई त्यहाँ नजान निर्देश गरिएको हो । कतिपय मन्त्री चुनाव प्रचार अभियानमा पनि सहभागी थिए । मौन अवधिमा पनि उनीहरू त्यहाँ बसेर प्रभावित पार्न सक्ने आकलन गर्दै आयोगले मताधिकार प्रयोग गर्ने बाहेकलाई त्यहाँ नबस्न निर्देश गरेको हो । आयोगले प्रदेश २ का जिल्लामा आफ्नो मताधिकार प्रयोग गर्नु नपर्ने मन्त्रीहरूलाई उपस्थित नभइदिन आग्रह गरेको आयोग प्रवक्ताले जनाए ।"
आचारसंहिता उल्लंघन नरोकिएकामा चिन्ता,"जनकपुर (कास) राष्ट्रिय मानव अधिकार आयोगको अनुगमन टोलीले तेस्रो चरण निर्वाचनका क्रममा आचारसंहिता उल्लंघनका घटना नरोकिएको भन्दै चिन्ता व्यक्त गरेको छ । आयोगका सदस्य सुदीप पाठकले शुक्रबार निर्वाचनका क्रममा आचारसंहिताको व्यापक उल्लंघन भएको बताए । राजनीतिक रूपले शान्तिपूर्ण तरिकाले निर्वाचन प्रचारप्रसार, सभासम्मेलन गरेको र सद्भाव कायम रहेको पाइए पनि बालबालिकाको प्रयोग नरोकिएको तथा प्रचारप्रसारका क्रममा तुल, ब्यानर, टोपी, भेस्ट र लाउडस्पिकर प्रयोग गरिएको पाइयो, पाठकद्वारा जारी विज्ञप्तिमा उल्लेख छ । केही मतदान केन्द्रसम्म पुग्न मतदातालाई खोला तर्नुपर्ने बाध्यता भए पनि यसको वैकल्पिक व्यवस्था नगरिएको उनले बताए ।"
थबाङ गाउँपालिका प्रमुख अपहरित,"रोल्पा थबाङ गाउँपालिका प्रमुख वीरबहादुर घर्तीमगरलाई नेत्रविक्रम चन्द नेतृत्वको नेपाल कम्युनिस्ट पार्टी (नेकपा) का कार्यकर्ताले अपहरण गरेका छन् । गाउँपालिकाको प्रथम सभा शनिबार गर्ने तयारीमा जुटेका घर्तीमगरलाई नेकपाका ८१० कार्यकर्ताले बिहीबार राति नियन्त्रणमा लिई अज्ञातस्थलतिर लगेका हुन् । घर्तीलाई अपहरणमुक्त गर्न तीव्र प्रयास भइरहेको स्थानीय प्रशासनले जनाएको छ । थबाङलाई केन्द्रमा राखी वरिपरिबाट ठूलो संख्यामा प्रहरी खटाएर खोजी जारी राखिएको प्रजिअ डा डिजन भट्टराईले बताए । उनका अनुसार जिल्ला, अञ्चल तथा केन्द्रीय प्रहरी कार्यालयबाट उच्च प्रहरी अधिकारी नेतृत्वको विशेष टोली खटाइएको छ । नेकपाका राप्ती ब्युरो प्रमुख केशबहादुर बाँठामगरलाई नियन्त्रणमा लिई सोधपुछ थालिएको भट्टराईले जानकारी दिए । उनलाई शुक्रबार दिउँसो मिरु गाउँबाट पक्राउ गरिएको हो । नेकपा माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहाललाई गाउँसभाको प्रमुख अतिथि बनाउने चर्चा चलिरहँदा गाउँपालिका अध्यक्ष अपहरणमा परेका हुन् । शुक्रबार बेलुकासम्म उनलाई कुन स्थानमा राखिएको छ भन्ने यकिन भइनसकेको जिल्ला सुरक्षा समितिले जनाएको छ ।प्रहरी टोलीले घर्तीमगरलाई रोल्पाको जलजला, रुकुमको लुकुम वा बागलुङको ढोरपाटन क्षेत्रतिर लगिएको आशंकामा त्यतैतिर खोजी केन्द्रित गरेको छ । नेपाल प्रहरीका एसएसपी, सशस्त्रका एसपीसहितको टोलीले शुक्रबार दिनभर हेलिकप्टरमार्फत खोजी गरेको थियो । जिल्ला जनपरिषद् रोल्पाका संयोजक लालबहादुर वलीले जबर्जस्ती सदस्य व्यवस्था थुपारेका कारण थबाङका जनताले गाउँपालिका प्रमुख घर्तीमगरलाई नियन्त्रणमा लिएको बताएका छन् । शुक्रबार जारी विज्ञप्तिमा उनले प्रमुखलाई सोधपुछ गर्न नियन्त्रणमा लिइएको र सोधपुछपछि जनताकै बीचमा मुक्त गरिने उल्लेख गरेका छन् । प्रजिअ भट्टराईका अनुसार गाउँपालिका केन्द्र रहेको थबाङको ठूलो गाउँबाट कोइजबाङस्थित ससुराली जाने क्रममा घर्तीलाई राति ११ बजेतिर अपहरण गरिएको थियो । उनलाई गाउँमाथिको जंगलतिर लगिएको प्रत्यक्षदर्शीको भनाइ छ । घर्ती नेकपा माओवादी केन्द्रका तर्फबाट निर्वाचित भएका हुन् । तत्कालीन माओवादी लडाकुका कमान्डरमध्येका एक उनी रोल्पाको पूर्वी गाउँ उवाका बासिन्दा हुन् । गत स्थानीय निर्वाचनमा घर्तीले स्वतन्त्रतर्फबाट प्रमुखका उम्मेदवार बनेका चन्द पक्षका अमित घर्तीमगरसँग प्रतिस्पर्धा गरेका थिए । स्रोतका अनुसार दाहाललाई गाउँसभाको मुख्य पाहुना बनाउने तयारीको विरोधस्वरूप घर्तीको अपहरण गरिएको हो । थबाङलाई पकड क्षेत्रका रूपमा दाबी गर्दै आएको नेकपाले क्रान्तिलाई धोका दिएको आरोप लगाउँदै दाहाललाई प्रवेश गर्न नदिने योजना बनाएको स्रोतले जनायो । कार्यकर्ताले गाउँसभा बिथोल्ने उद्देश्यले गाउँपालिका प्रमुखलाई नै अपहरण गरेको हुन सक्छ, एक सुरक्षा अधिकारीले भने ।"
६ वर्षदेखि कोमामै,"काठमाडौं । कृष्णाकुमारी विकलाई रातमात्रै परिदिओस् जस्तो लाग्छ । रात परेपछि अर्थोप्लास्ट रिहाब सेन्टरको बिलको चिन्ता लिनु पर्दैन । ९३ हजार रुपैयाँको बिललाई सम्हालेर राखेकी छन् । यो सेन्टरको पछिल्लो बिल श्रीमान् गिरीबहादुर विकलाई उपचार गरेबापतको हो । जसको भुक्तानी गर्न उनले सकेकी छैनन् । गिरी ७ वर्षदेखि कोमामा छन् । उनी सन् २०११ डिसेम्बर २ तारिख कतारको सडक दुर्घटनामा परेका थिए । हमाद अस्पतालले गिरीलाई त बचायो तर पहिलेजस्तो अवस्थामा ल्याउन सकेन । गिरीलाई गत भदौ १० मा काठमाडौं ल्याइएको थियो ।सास रहेसम्म आस रहन्छ भन्छन् । ३४ वर्षीया कृष्णाकुमारीलाई आशा लाग्यो । गाउँ लैजाने आँट आएन । थप उपचारका लागि काठमाडौंको अस्पतालमा राखिन् । गिरीलाई ल्याएका चिकित्सको टोलीले बयोधा अस्पतालको जिम्मा लगाएर फर्के । बयोधामा ४२ दिन राखे । उनले खर्च धान्न सकिनन् । ४२ दिन राख्दा झन्डै ६ लाख सकियो । सामान्य फिजियोथेरापी गर्नका लागि गिरीलाई ग्वार्कोस्थित अर्थोप्लास्ट अस्पतालमा ल्याएर राखियो ।अर्थोप्लास्टमा फिजियोथेरापी हुन्छ । यसमा राखेबापत बेडको एक हजार तिर्नुपर्दथ्यो । धेरै लामो समय राखेपछि मेरो अनुरोधमा बेडको शुल्क आधा भयो । तर औषधि र घाउको ड्रेसिङ गर्दा दिनमा हजार रुपैयाँ त नाघिहाल्छ, उनले भनिन्, मैले आफ्नो क्षमताले सकेसम्म गरें । उताबाट क्षतिपूर्ति आएको थियो । त्यसबाटै उपचार भयो । त्यो रकम उपचारमै सकियो । अब थप उपचार खर्च धान्न मुस्किल पर्ने भयो । गिरीले हमाद अस्पतालबाट गुणस्तरीय स्वास्थ्य सेवा पाएका थिए । उनलाई हेरविचार गर्ने छुट्टै नर्स थिइन् । नर्सले हरेक दिनको रिपोर्ट तयार परेर डाक्टरलाई बुझाएकी हुन्थिन् । गुणस्तर खाना खुवाइन्थ्यो । एउटा विशेष कोठामा राखिएको थियो । यी विषयमा कृष्णाकुमारी जानकार थिइन् । अस्पतालमा भेट्न गइरहने आफन्त, गाउँले दाजुभाइले हप्तापिच्छे नै गिरीको खबर दिइरहेका हुन्थे । उनीहरूको सल्लाह हुन्थ्यो, नेपाल लगे यहाँको जस्तो उपचार पाइँदैन । तिमीले अस्पतालको खर्च धान्न सक्दिनौं । यतै राम्रो छ । ल्याउने कुरा नगर । उनलाई श्रीमान् भेट्ने इच्छा थियो । बारीमा उब्जेको अन्नपातले ६ महिना पुग्थ्यो । नेपालमा ल्याएर उपचार गर्न सकिने अवस्था नभएपछि उनले पनि जोड गरिनन् । हमाद अस्पतालले बिरामीको जिम्मा लिन नेपाल सरकारलाई अनुरोध गर्यो । सरकार आफैंले बिरामीको जिम्मा लिएन । सरकारले विदेशमा कोमामा परेका बिरामीलाई ल्याएर उपचार गर्ने व्यवस्था पनि मिलाएको थिएन । सरकारले पनि जिम्मेवारी लिन पन्छिएपछि हमाद अस्पतालले दिनहुँ कृष्णालाई फोन गर्यो । कतारस्थित नेपाली दूतावासले आफूले मात्रै फोन गरेन कि बागलुङ सेवा समाजका अगुवाहरूलाई पनि सम्झाउन दबाब बढायो । हमाद अस्पतालले बिरामीलाई नबुझ्ने हो भने क्षतिपूर्तिबाट आएको रकम महिनाको तीन लाख काटदै जाने बताउन थाल्यो । दूतावासका सरम्याडमले पनि गिरीलाई बुझ्नुबाहेक अर्को विकल्प नभएको बताउन थाले, कृष्णाले भनिन्, केही विकल्प नभएपछि नेपालमा ल्याएर उपचार गर्न राजी भएँ । कृष्णाले कैयौं पटक दूतावासलाई भनेकी थिइन्, कतारले त्यत्रो वर्ष उपचारको जिम्मा लियो । नेपालमा ल्याएपछि हाम्रो सरकारले उपचारको व्यवस्था मिलाइदिनुपर्छ । तर दूतावासले त्यसको व्यवस्था नमिलाई बिरामी पठाइदिए । दूतावास र हमाद अस्पतालले जबर्जस्ती जिम्मा लगाउँदा गिरी परिवारको हाल के भयो ? अर्थोप्लास्ट अस्पतालमा गएर हेर्दा कसैको मन थामिँदैन ।गिरीका बाबु डलबहादुर ६३ वर्षका भए । उनका तीन छोरा र दुई छोरी छन् । एउटा छोरी सुस्तमनस्थितिकी छिन् । ३५ वर्षको उमेरमा श्रीमतीको मृत्यु भए पनि उनले दोस्रो विवाह गरेनन् । बच्चाहरूलाई हुर्काएर बसे । गिरी उनका कान्छा छोरा हुन् । गिरीको अवस्था देखेपछि डलबहादुरको मनमा चैन छैन । धेरै तनाव भएपछि उनी पनि गएको फागुनमा प्यारालाइसिस भए । ससुरा र छोरालाई एकै ठाउँमा राखेर उपचार भइरहेको छ, कृष्णाले भनिन्, दुवै जना अलगअलग कोठामा छन् । ससुराको अवस्था सुधारोन्मुख छ । डलबहादुरलाई एक्लै कोठामा बस्न गाह्रो हुन्छ । छोराको अनुहार हेर्न लठ्ठी टेक्दै घरीघरी कोठा पुग्छन् । बरु म पहिले मरेको भए मेरो मन त शान्त हुन्थ्यो, भन्छन्, म निकै अभागी बाबु रहेछु । कतारबाट ल्याउँदा गिरीको टाउकोमा चोट लागेको दागमात्रै थियो । मोटोघाटो थिए । अरू घाउखटिरा केही थिएन । अहिले पछाडि घाउ भएको छ । घाउ बढेर भित्री हड्डीलाई छोएको छ । घाउले विस्तारै गलाउँदै लगेको छ । यसले कृष्णालाई झन् आघात बनाएको छ । उनलाई अरूले गाउँमै लैजान सुझाव दिन्छन् । अरूले सबै पैसा सकाइस् भन्दै गाली पनि गर्छन् । हरिचौरको डाँडामा घर छ । डाँडामा पुग्न हरिचौर बजारबाट दुई घण्टा लाग्छ । वरिपरि औषधि पसल छैन । अक्सिजन पुर्याउन नै गाह्रो छ । केही भइहाले अस्पताल ल्याउने एम्बुलेन्स छैन । सेन्टरले पनि बिरामी लिएर जान भनेको भन्यै छ । साथमा भएको पैसाजति सकिइसक्यो । कि पहिला नै राख्नुहँुदैन्थ्यो भने । केही भए तपाईंहरूलाई दोष दिन्न । सबै जिम्मेवारी म लिन्छु भनेर कागजमा सहीछाप गरेकाले बस्न दिइरहेको छ, उनले भनिन् ।छोरी पेटमा चार महिनाको हुँदा गिरी कतार गएका थिए । त्यतिखेर छोरो ९ वर्षको थियो । छोरोलाई बाबुको सम्झना छ । छोरीले बुझ्ने भएपछि आफ्नो बाबुको विषयमा सोधिरहेकी हुन्थिन् । कृष्णासँग देखाउने फोटो थिएन । कोमामा रहेका फोटो पत्रिकामा छापिएको थियो । त्यो पत्रिका लुकाएर राखेकी थिइन् । घरमा रुवाबासी भएका बेला छिमेकीले छोरीलाई फोटो देखाइदिँदा झस्किएकी थिइन् । फोटो देखेपछि छोरी निकै दिन बिरामी भइन् । कतारबाट ल्याउँदा पनि मैले देखाएकी थिइनँ । दिदीबहिनीले लगेर भेटाइदिएछन् । अवस्था देखेर उनी तर्सिइन्, उनले भनिन् । ससुरा बिरामी भएर काठमाडौं ल्याएपछि गाउँमा छोरी एक्लै भइन् । गत वैशाखबाट अस्पतालमै बस्न थालिन् । सुरुसुरुमा ढोकाबाट हेर्थिन् । बुबा भनेर माया पनि लाग्ने । तर नजिक गएर हेर्न डराउँथी, उनले भनिन्, पछि सुम्साउने, हँसाइदिने गर्न थालिन् । छोरा र छोरी अस्पतालबाटै स्कुल जाने गर्छन् । छोरो १० र छोरी ५ कक्षामा पढ्छिन् । बाबुको कारणले दुवैको पढाइमा बाधा पुगेको छ । उनीहरूलाई गहिरो चोट परेको छ । स्कुलका सरहरूले छोराको पढाइ खराब हुँदै गएको बताउन थालेपछि होस्टेल पठाइदिएको दुई साता भयो । छोरा ममी अस्पतालमै जिन्दगी बित्ने भयो भन्छ । स्कुलमा किताब हेर्यो कि बाबाको मात्रै अनुहार देख्छु भन्छ । मनमा पढाइ राख्दैन । छोरी पनि त्यही भन्छे । स्कुलमा गएपछि के हुन्छ हुन्छ भन्छन् । बाबुको सम्झना आउँछ । पढाइ त बिग्रेको छ । उनीहरू बाध्यताले मात्रै स्कुल गएका छन् । शान्त दिमागले बसेका छैनन् । गत शनिबार छोरो आफ्नो साथीलाई लिएर बुबालाई भेट्न आएको थियो । उसको साथीले भन्यो लक्ष्मण पढदैन । एकदमै रोएरमात्रै बस्छ । उसले भन्न थालेको छ, एसएलसी पास भएपछि बुबा जुन ठाउँमा यस्तो भएको थियो । म पनि त्यहीं गएर दु:ख गर्छु । कृष्णाकुमारीले भने छोरालाई बहिनी र मलाई हेर्ने तिमी हो भनेर सम्झाइरहेकी छिन् । गिरीलाई जाउलो, दूध र जुस पाइपबाट तालिकाअनुसार खुवाइरहन्छिन् । अलिकति बढी भयो भने गिरीलाई पखाला लाग्छ । एक वर्षदेखि सँगै बसेर स्याहारसुसार गर्दा पनि चिनेको नचिनेको ठम्याउन गाह्रो परिरहेको छ । म सुम्सुम्याइराख्छु । यता हेर्नु न भन्छु । कुनै प्रतिक्रिया छैन । कोठा वरिपरि आँखा घुमाइराख्नुहुन्छ । मलाई नै हेरेको भन्ने छैन । अहिलेसम्म दुवै जनाको आँखा जुधेको छैन, उनी भन्छिन्, कुरा गरेको सुन्नुहुन्छ । हामी यता बसेर वास्तै नगरी हँसाउने कुरा गर्दा आफंै हाँस्नुहुन्छ । कहिलेकाहीं नेपाली फिल्मको फाइट सिनमा हानेको, पिटेको देख्दा हाँस्नुहुन्छ । अहिले त त्यो पनि बन्द छ । गिरीसँग विवाह भएको १८ वर्ष पुग्दैछ । भागी विवाह भएको थियो । कृष्णाकुमारीले गिरीसँग दुर्घटना हुनु केही घण्टाअघि अन्तिम पटक बोलेकी थिइन् । त्यो शुक्रबार उनी भुल्न सक्तिनँ । गिरीले छोरीलाई कपडा र ब्लाङ्केट एकजना साथीमार्फत पठाइदिन विमानस्थल जान लगेको भन्दै फोन गरेका थिए । हरेक दिन फोन हुन्थ्यो । त्यो दिन तीनचार पटक लामै कुराकानी भयो । छोरीसँग पनि कुरा भयो, उनले आँसुको ढिक्का खसालिन्, त्यो नै सायद अन्तिम बोली हुन गयो । यहाँ ल्याएपछि सबैले तनाव झेलिरहेका छन् । सबै डमाडोल भयो । उता आँखाले देख्नुपरेको थिएन । एकछिन तनाव हुन्थ्यो । छोराछोरीले सोध्दा ठीक भएर आउनुहुन्छ भन्थ्यो, उनले भनिन्, यता आएपछि केही सुुधार हुन्छ कि भनेर मैले कुनै कसरत बाँकी राखेको छैन । यस्तो बिरामीलाई सरकारले विशेष रूपमा हेर्नुपर्ने जस्तो उनलाई लाग्छ । तर, उनले कुनै सरकारी सुविधा पाएको छैन । आफ्नो मान्छेको माया आफंैलाई लाग्छ । कमाइ हुनेसम्म मात्रै उसलाई आफ्नो ठान्ने, जब ऊ थला च्याप्यो भने वास्ता नगर्नु महापाप हो । को चाहिँ अजम्बरी भएर आएको छ र ? एक दिन मर्नु न छँदै छ तर किन पाप गर्नु ? मैले के कसरी हुन्छ बाँचुन्जेल सजिलो पारेर राख्छु । पैसाको माया नगरेर भए पनि मेरो चाहना उहाँको मरण सजिलो बनाइदिउँ भन्ने हो । तर, उपचार जारी गर्न रकम कसरी पो जोहो गर्ने हो ? कृष्णाकुमारीलाई सबैभन्दा चिन्ता यसकै छ ।"
शिक्षामा अर्को खेल,"कान्तिपुर संवाददाताकाठमाडौं सामुदायिक विद्यालयको स्वीकृत १ लाख ७ हजार दरबन्दीमा प्रतिस्पर्धाबाट शिक्षक छनोट भइदिएको भए गुणस्तरको प्रश्न सायदै उठ्थ्यो । किनभने शिक्षक सेवा आयोगको लिखित र मौखिक परीक्षा पास नभई शिक्षक हुनै पाइँदैनथ्यो । प्रतिस्पर्धाका आधारमा जसको बढी नम्बर आयो, उसैलाई सिफारिस गरिन्थ्यो । १ लाख ७ हजार दरबन्दीमध्ये ३० हजार १ सय १२ शिक्षकले मात्रै आयोगको परीक्षा पास गरेका छन् । २६ हजार १ सय ५१ अस्थायी शिक्षक कार्यरत छन् । अन्य ५० हजार ७ सय ३७ शिक्षक विभिन्न तरिकाबाट स्थायी भएका हुन् । ०४८ मा तत्कालीन प्रधानमन्त्री कृष्णप्रसाद भट्टराईको पालामा १ वर्ष काम गरेका करिब २० हजार अस्थायी शिक्षक स्वत: स्थायी भएका थिए । सामुदायिक विद्यालयमा जति लगानी भए पनि नतिजा राम्रो नआउनुको कारण स्तरीय शिक्षक नहुनु हो । जति स्वीकृत दरबन्दी छ, त्यसमा आयोगले लिएको परीक्षाबाट सिफारिस भएका मात्रै शिक्षक बन्ने हो भने गुणस्तरले फडको मार्न सक्छ, आयोगका अध्यक्ष ताना गौतमले भने, अहिले जति पुगेका छन्, त्यतिबाटै पनि केही न केही सुधारको छनक देखिएको छ । सबै दरबन्दीमा प्रतिस्पर्धाबाट छनोट गरेर पठाउँदा सामुदायिक विद्यालय गर्व गर्न लायक हुने उनले बताए । कक्षा १० को नतिजा र शिक्षा मन्त्रालयअन्तर्गतको शैक्षिक गुणस्तर परीक्षा केन्द्र (ईआरओ) को नतिजा सार्वजनिक भएपछि हरेक वर्ष सामुदायिक विद्यालयको गुणस्तरमाथि प्रश्न उठ्ने गरेको छ । ईआरओको पछिल्लो नतिजाअनुसार यस्ता विद्यालयको सिकाइ उपलब्धि ४६ पनि कटेको छैन । कक्षा ३ मा नेपालीको सिकाइ उपलब्धि निजी विद्यालयमा औसत ६७ छ भने सामुदायिकको ४६ मात्रै छ । गणितमा निजीको ५४ हुँदा सामुदायिकमा ४१ मात्रै छ । त्यस्तै कक्षा ५ मा पनि ३ कक्षाकै जस्तो हालत छ । गणितमा निजी विद्यालयको सिकाइ उपलब्धि औसत ६१ हुँदा सामुदायिकको ४५ मात्रै छ । नेपालीमा पनि निजीकै विद्यार्थीको सिकाइ राम्रो छ । निजीका विद्यार्थीको नेपालीमा ६७ हुँदा सामुदायिकको ४३ मात्रै छ । अंग्रेजीमा त निजीको तुलनामा सामुदायिकको झन्डै आधा कम छ । ईआरओको प्रतिवेदनअनुसार निजीमा अंग्रेजीको सिकाइ उपलब्धि ७३ छ भने सामुदायिकमा ३८ मात्रै । यो तथ्यले सामुदायिक विद्यालयको स्तर कस्तो छ ? भन्ने छर्लंगै हुन्छ । गुणस्तर सुधार गर्न योग्य शिक्षकलाई कक्षामा पठाउने व्यवस्था गर्नुपर्नेमा सरकारले अहिले कार्यरत सबै अस्थायी शिक्षकलाई आन्तरिक प्रतिस्पर्धा गराएर स्थायी गराउने कानुन संशोधनको अन्तिम चरणमा पुर्याएको छ । निजी विद्यालयले खोजीखोजी योग्य शिक्षक नियुक्ति गर्छन् । सामुदायिकमा भने देखावटी जाँच गरेर आफ्ना मान्छे भर्ती गर्ने परम्परा छ । सरकारले अस्थायी शिक्षक व्यवस्थापन गर्ने नाममा खुला प्रतिस्पर्धा गराएर शिक्षक नियुक्ति हुनेबाटै बन्द गर्ने गरी कानुन बनाउन लागेको छ । सरकारले ल्याएको शिक्षा ऐन संशोधन विधेयकमा सत्तारूढ कांग्रेस र माओवादी केन्द्रका सांसदले अहिले कार्यरत अस्थायी शिक्षकमध्ये ७५ प्रतिशतलाई आन्तरिक प्रतिस्पर्धाबाट स्थायी बनाउनुपर्ने संशोधन दर्ता गराएका छन् । सुरुमा ऐन संशोधन गर्न ल्याइएको विधेयकको विरोध गर्दै गुणस्तरीय शिक्षाको वकालत गरेको एमालेले समेत एक कदम अघि बढेर ८० प्रतिशत अस्थायी शिक्षकलाई सहजै स्थायी बनाउन चाहेको छ । अस्थायी शिक्षकलाई सहजै स्थायी गर्न ऐन संशोधन प्रस्ताव ल्याएको मौका छोपेर दलहरूले लाइसेन्स, तालिम नभएका र द्वन्द्वबाट विस्थापित, स्थायी शिक्षक नियुक्तिपछि विस्थापित अस्थायी शिक्षकलाई पनि सहजै स्थायी शिक्षक बनाउनुपर्ने संशोधनसमेत दर्ता गराएका छन् । यसले राजनीतिक दलहरू सामुदायिक विद्यालय सुधारभन्दा पनि कमजोर पार्न लागेको प्रस्ट हुने शिक्षाविद्हरू बताउँछन् ।सार्वजनिक शिक्षालाई सुधार गर्नुपर्छ । राम्रो बनाउनुपर्छ भनेर बोल्न कहिल्यै छाडेनांै । अहिले ऐन कानुन बनाउने मौकामा सार्वजनिक शिक्षालाई बलियो बनाउने ढोका बन्द गर्न खोज्ने ?, कार्यरत अस्थायी शिक्षकको २५ प्रतिशत मात्रै आन्तरिक प्रतिस्पर्धाबाट स्थायी गर्न संशोधन दर्ता गराएका सांसद गगन थापाले भने, अस्थायीलाई कति पैसा दिएर पठाउने हो । यो गर्न सकिन्छ । जति कार्यरत छन्, सबैलाई स्थायी बनाउने कुरामा मेरो विमति छ । अस्थायी शिक्षकलाई सुविधा दिएर बिदाइ गर्न राज्यले जति खर्च गरे पनि विद्यार्थीको सिकाइमा असर पार्न नहुने उनले बताए । तर, उनीहरूलाई व्यवस्थापन गर्ने नाममा विद्यार्थीलाई क्षमता भएको शिक्षकबाट पढ्न रोक्ने गरी कानुन बनाउने अधिकारी हामीलाई छैन, उनले भने । गत वर्ष पारित ऐनअनुसार सामुदायिक विद्यालयमा शिक्षक छनोट हुने हो भने ०६१ देखि ०७२ सम्मको दरबन्दीमा ५१ प्रतिशत खुला प्रतिस्पर्धा गराउँदा ७ हजार १४ जना योग्य शिक्षक छनोट गर्न सकिन्छ ।"
जसलाई कारबाही हुनै सकेन,"काठमाडौं  संसद्को सुशासन समितिले नेपाल आयल निगमका कार्यकारी निर्देशक गोपाल खडकालाई जिम्मेवारीबाट अलग गर्न निर्देशन दिँदै सरकारलाई पत्र पठाएको छ । खड्काले प्रमाण नष्ट गर्न सक्ने भन्दै समितिले शुक्रबार आपूर्ति मन्त्रालयलाई पत्र लेखेको हो । खड्का ती अधिकारी हुन्, जसलाई कारबाही गर्न निर्देशन दिने सुशासन चौथो संसदीय समिति हो । तर कारबाही भने हुन सकेको छैन ।आपूर्ति मन्त्रालयलाई पठाइएको पत्रमा जग्गा खरिदमा प्रत्यक्ष संलग्न खड्कामाथि सम्बन्धित निकायबाट छानबिन नटुंगिएसम्म निगमको कुनै जिम्मेवारी नदिन निर्णय भएको उल्लेख छ । हामीले एक महिनाअघि नै अख्तियारलाई यसबारे छानबिन गर्नु भनेका थियौ,ं समितिका सभापति मोहनसिंह राठौरले कान्तिपुरसित भने, छानबिन चलिरहेको छ भन्ने, तर केही कारबाही नहुने ठीक भएन । प्रमाण नष्ट हुन सक्ने भएकाले हामीले जिम्मेवारीबाट अलग गर्न भनेका हौं । यसको आशय निलम्बन गर्नु भन्ने नै हो ।चार समितिको निष्कर्ष : अनियमितता छसंसद्को उपभोक्ता हित तथा संरक्षण समितिले गत सोमबार मात्रै उक्त प्रकरणमा अनियमितता भएको ठहर गर्दै निगम सञ्चालक समिति र जिम्मेवार अधिकारीलाई कारबाही सिफारिस गर्यो । उपसमितिले चार ठाउँमा तीनदेखि चार गुणासम्म बढी मूल्यमा जग्गा खरिद गरिएको भनी प्रतिवेदन बुझाएको छ । निगम सञ्चालक समितिले राष्ट्रिय महत्त्वको र ठूलो धनराशि खर्च हुने विषयमा एउटै व्यक्तिलाई अधिकार प्रत्यायोजन गरी जिम्मेवारपूर्ण भूमिका निर्वाह गरको देखिँदैन, प्रतिवेदनमा भनिएको छ, निगमको बृहत्तर हितलाई ध्यानमा राखी काम गर्नुपर्नेमा सञ्चालक समिति र निगमका जिम्मेवार अधिकारीको जिम्मेवारी र उत्तरदायित्व खोजी गरी कानुनी कारबाही गरिनुपर्छ ।उक्त समितिको निर्णयअघि सार्वजनिक लेखा समितिले यस्तै निर्णय गरेको थियो । उसले अनियमितताको ठहरसहित अख्तियारमा पत्रै पठायो । समितिका सभापति डोरमणि उपाध्यायका अनुसार गलत कानुनका आधारमा जग्गा खरिद प्रक्रिया, प्रचलित दरभन्दा बढी खर्च र अनुपयुक्त भूबनोटमा जग्गा खरिद भएकाले छानबिनका लागि फाइल पठाइएको हो । अर्थ समितिको पनि निचोड यस्तै थियो । उसले सांसद अब्दुल रजाकको संयोजकत्वमा गठन गरेको उपसमितिले टेन्डर प्रक्रिया अपनाउनु गलत भएको निष्कर्ष निकालेको थियो । उपसमितिले मिलेमतोका आधारमा जग्गा खरिद भएको ठहर्याउँदै थप छानबिन अघि बढाउन चाह्यो । स्थलगत अनुगमनको योजना बने पनि रजाक राज्यमन्त्री बनेपछि उपसमिति अलपत्र छ । मौन सरकार, रमिते प्रतिपक्षी चारवटा समितिले एउटै निष्कर्ष निकाल्दासमेत यसमा सरकार मौन छ । यसबीच आपूर्तिमन्त्री शिवकुमार मण्डलले कहिले निगममा अनियमितता नभएको अभिव्यक्ति दिएका छन् भने कहिले प्रस्ताव मन्त्रिपरिषद्मा पठाइसकेको भनी झूटो दाबी गरेका छन् । आपूर्ति सचिवको अध्यक्षतामा हुने निगम सञ्चालक समितिको बैठकलाई नै कार्यकारी निर्देशकलाई स्पष्टीकरण सोध्नेदेखि बर्खास्त गर्नेसम्मको अधिकार भएपछि अदृश्य शक्तिका कारण खड्का झनै शक्तिशाली भएका छन् । सुशासन नीति तय गर्ने पहिलो निर्णयबाटै कामको सुरुवात गरेका प्रधानमन्त्री शेरबहादुर देउवाले त्यससँगै जोडिएका महत्त्वपूर्ण विषयमा आँखा चिम्लिएका छन् । अनियमितताको अंक, त्यसमा जोडिएका व्यक्तिहरूसहित सम्पूर्ण कानुन उल्लंघन गरेको विषयमा सूचना सार्वजनिक भइसक्दा पनि सरकारले एउटा संस्थानको कार्यकारी प्रमुखलाई कारबाही गर्न सकेको देखिँदैन । प्रमुख प्रतिपक्षी एमालेले अनियमितता र संलग्नमाथिको कारबाहीमा चर्को स्वर गर्न सकेको छैन । खड्काको संरक्षणमा अन्य सत्तासीनसँगै केही एमाले नेतासमेत छन् । एमाले संसदीय दलका उपनेता सुवास नेम्वाङ भने प्रतिपक्षी सांसदहरूकै कारण छानबिन यहाँसम्म पुगेको दाबी गर्छन् । संसद्मा आवाज उठेको छ, संसदीय समितिहरूमा छानबिन हुनुपर्छ भन्नेमा प्रतिपक्षी सांसदहरू नै अग्रपंक्तिमा छन्, नेम्वाङले भने, सत्तापक्षलाई दबाब पर्ने कुरा आयो भने प्रतिपक्षी पनि चुप छ भनेर जबर्जस्ती तान्ने चलन छ । यो गलत हो । प्रतिपक्षीले आफ्नो भूमिका बिर्सेको छैन । सरकार विस्तारको उदाहरण दिँदै उनले निर्वाचन आयोगले चेतावनी दिँदासमेत त्यही काम दोहोर्याउँछु भन्ने प्रधानमन्त्रीले अनियमिततामा जोडिएका संस्थान प्रमुखमाथि कारबाही नगर्नु लाजमर्दो भएको बताए । नाकाबन्दीका बेलामा इन्धन वितरणमा भएको अनियमितताका सूत्रधार नै कार्यकारी निर्देशक खडका थिए । त्यही आरोपमा सञ्चालक समितिले सोधेको स्पष्टीकरणमा चित्तबुझदो जवाफ नआएपछि उनीमाथि २०७२ मंसिरको तेस्रो साता कारबाहीको सिफारिस भएको थियो । मन्त्रिपरिषद्मा प्रस्ताव पठाइएकामा केपी ओली नेतृत्वको तत्कालीन सरकारले कारबाही गर्न चाहेन । अख्तियारको मौन व्रत टेन्डरबाट प्रतिस्पर्धा गरेरै जग्गा खरिद गरेको छ । प्रचलित बजार मूल्यमै खरिद गरेको भन्ने देखिन्छ । सोझै मासेकोखाएको देखिँदैन, कसरी अनियमितता भयो भनेर फाइल अघि बढाउने हो ? यो वाक्य बहालवाला आयुक्तको मुखबाट अख्तियारका एक उपसचिवले सुनेका हुन् । यसमा अख्तियारका क्षेत्रीय कार्यालयबाट तत्काल स्थलगत अनुसन्धान गरी विवरण संकलन गर्न सकिन्छ । तर यसमा उसले रुचि देखाएको छैन । खड्का सडक विभागको इन्जिनियरिङ सेवाबाट अवकाश पाएको केही महिनामै आयल निगम पुगेका हुन् । नाकाबन्दीका बेला २०७२ मंसिरमा तत्कालीन आपूर्तिमन्त्री गणेशमान पुनले उनलाई सञ्चालक समितिमार्फत कारबाहीे प्रक्रिया थालेका थिए । त्यो थाहा पाएपछि अख्तियारका तत्कालीन प्रमुख लोकमानसिंह कार्की आक्रोशित भए र प्रवक्ता कृष्णहरि पुष्करलाई प्रयोग गरे । अख्तियारको संरक्षणपछि उनी झनै शक्तिशाली बने । अख्तियार स्रोतका अनुसार उनीविरुद्ध आधा दर्जनभन्दा बढी फाइल अनुसन्धानरत अवस्थामा छन् । गैरकानुनी सम्पत्ति आर्जन, सडक कार्यालयको प्रमुख हुँदा गरेका अनियमितता र आयल निगममा भएका अनियमिततामाथि चलिरहेका छानबिन देखावटी र औपचारिकतामा सीमित छन् । किन त ? अख्तियारका केही आयुक्त र खड्काको नियुक्तिमा जोडिने पात्रहरूका कारण तत्काल कारबाहीको सम्भावना देखिँदैन, स्रोतले भन्यो । खड्कालाई निगममा लैजान सक्रिय देखिएका एक उद्यमीले नै अख्तियारमा एक आयुक्तको सिफारिसका लागि महत्त्वपूर्ण भूमिका खेलेको स्रोतको भनाइ छ । उनले जुन कामका लागि खड्कालाई नियुक्त गरेका थिए, त्यसमा व्यवधान नहोस् भनेर अख्तियारमा समेत आफूअनुकूलको व्यक्ति नियुक्तिमा दौडधुप गरेका थिए । तिनै सूत्रधारका कारण अख्तियारले खड्कामाथि कारबाही गर्न चाहेको छैन, स्रोतले बतायो । खड्काको नियुक्तिमा तत्कालीन आपूर्तिमन्त्री सुनीलकुमार थापाको मुख्य हात थियो । अख्तियारमा पदाधिकारी नियुक्तिमा कांग्रेस, माओवादी र राप्रपाबीच भागबन्डा अपनाइएको थियो ।अख्तियारले भने छानबिन भइरहेको जानकारी दिएको छ । जग्गा खरिदविरुद्ध उजुरी आएको छ र छानबिन चलिरहेको छ । हतार र आवेशका भरमा अनुसन्धानका सीमा र प्रक्रियालाई भत्काएर अघि बढ्न मिल्दैन, अख्तियारका प्रवक्ता जीवनाथ कोइरालाले भने, त्यसको नतिजासमेत देखिनेछ ।"
भूकम्पपीडित भन्छन्नक्सापासै हुँदैन कसरी बनाउने घर ?,"भक्तपुर भक्तपुर नगरपालिका५ साकोठाकी ९३ वर्षीया हर्षमाया कुस्लेलगायत ६ जनाको संयुक्त परिवार बस्दै आएको तीनतले घर २०७२ वैशाखको भूकम्पले क्षतिग्रस्त भयो । घरलाई टालटुल गरेर करिब २८ महिनायता हर्षमायाका माइला छोरासहित केही उक्त घरमा बसे पनि अन्य सदस्य अस्थायी टहरामा बस्न बाध्य छन् । भूकम्पका कारण क्षतिग्रस्त एक आना दुई पैसा क्षेत्रफलको जग्गा राम, नानीछोरी, लक्ष्मण, भरत, शत्रुघ्न कपाली र हर्षमाया कुस्लेका नाममा छ । निजी आवास पुनर्निर्माणका लागि बहुस्वामित्व अन्तर्गत घर बनाउन अनुदान सम्झौता भइसकेको छ तर, नगरपालिकाले नक्सापास नगरिदिँदा घर बनाउन समस्या परेको उनीहरूको गुनासो छ । बाजे बराजुदेखिको पुस्ताले यसै घरमा बिताए, अन्त कतै जग्गा छैन, राम कपालीले भने, भूकम्पअघिकै स्वरूपमा घर बनाउन नगरपालिकाले नक्सापास नगरिदिँदा पुनर्निर्माण हुन सकेको छैन् । घर निर्माण गर्ने पारिवारिक सहमतिअनुरूप अनुदान सम्झौता गरेको ६ महिना भइसकेको छ । तर नक्सापासका लागि १० पटक धाए पनि नगरपालिकाले नक्सापास गर्न आलटाल गरिरहेको उनीहरूको गुनासो छ । स्मारक तथा सम्पदा क्षेत्रभित्र पहुँचका भरमा कतिपयले मापदण्ड मिचेर संरचना निर्माण गर्दा टुलुटुलु हेरी बस्ने नगरपालिकाले भूकम्पपीडितलाई नक्सापास नगरेर अप्ठ्यारामा पारेको स्थानीयको गुनासो छ । विश्व सम्पदा क्षेत्र भक्तपुर दरबार स्क्वायरभित्रको ९९ चोकभित्र पर्ने साकोठा अर्थात पुस्तकालय (मल्लकालीन पुस्तकालय) का नामबाट रहेको उक्त क्षेत्रमा विद्यार्थी निकेतन मावि, रत्नभवन, मिनिमार्टलगायत अन्य संरचना निर्माण भइसकेको स्थानीय बताउँछन् । नगरपालिकाले मल्लकालीन पुस्तकालय रहेको भन्दै ६ जनाका नाममा रहेको एक आना दुई पैसा क्षेत्रफलको जग्गामा घर निर्माण गर्न नक्सा पास नगरेको हो । पहुँचका भरमा अन्य संरचना निर्माण गर्दा नगरपालिकाले नक्सापास गर्यो, पीडित अष्टमान कपालीले भने, हामीसँग न पैसा छ, न पहुँच नै । नगरपालिकाले उक्त क्षेत्रमा मल्लकालीन स्वरूपकै पुस्तकालय स्थापना गर्न जग्गा अधिग्रहण गर्ने तयारी गरेकाले नक्सापास नभएको जनाएको छ । नगरपालिका मौलिक शैलीको संरचना निर्माणमा अग्रसर छ, सम्पदा संरक्षणका लागि उक्त क्षेत्रमा मल्लकालीन पुस्तकालय स्थापना गर्ने सोच छ, नवनिर्वाचित नगरप्रमुख सुनील प्रजापतीले भने, प्रक्रिया पुर्याएर नियमसंगत रूपमा जाँदा ढिला भएको हो । कपालीकुस्लेको परिवारका विषयमा छिट्टै निष्कर्ष निस्किन्छ, उनले भने । समयमा नक्सापास नहुँदा अनुदानको पूरा किस्ता नपाउनेमा कपालीकुस्ले परिवार चिन्तित छन् । भूकम्पीय आवास पुनर्निर्माण जिल्ला आयोजना कार्यान्वयन इकाइ (ईएचआरपी) का अनुसार अनुदान रकम प्राप्त गर्न लाभग्राहीले २०७४ कात्तिक मसान्तभित्र अनुदान सम्झौता गरी पहिलो किस्ता प्राप्त गरिसक्नुपर्ने, २०७३ पुस मसान्तभित्र पहिलो किस्ता लिनेले २०७४ पुस मसान्तभित्र दोस्रो किस्ता लिइसक्नुपर्छ । त्यसैगरी, २०७४ कात्तिक मसान्तभित्र पहिलो किस्ता लिनेले चैत मसान्तभित्र दोस्रो किस्ता, पुस मसान्तभित्र दोस्रो किस्ता लिएकाले २०७५ जेठ मसान्तभित्र तेस्रो किस्ताको अनुदान रकम लिइसक्नुपर्नेछ । २०७४ चैत मसान्तभित्र दोस्रो किस्ता प्राप्त गर्नेले २०७५ असार मसान्तभित्र तेस्रो किस्ता लिइसक्नुपर्ने प्रावधान रहेको ईएचआरपी भक्तपुरका सूचना व्यवस्थापन विशेषज्ञ भोजराज भट्टले बताए ।"
मानसिक अस्पतालमा बिरामी र कुरुवालाई सास्ती,"काठमाडौं (कास) पाटनस्थित मानसिक अस्पताल व्यवस्थापनले अस्पतालमा आवश्यक पर्ने न्यूनतम सेवासुविधाबारे ध्यान नदिँदा बिरामी र कुरुवाले सास्ती बेहोर्नुपरेको छ । शौचालयको सरसफाइ, कर्मचारीले गर्ने व्यवहार र सामान सुरक्षामा अस्पतालको हेलचेक्रयाइँले उनीहरूले दु:ख पाउने गरेका हुन् । मानसिक अस्पतालमा भाइको उपचार गराइरहेका जीवन गुरुङले ननुहाएको एक महिना भयो । अस्पतालभित्र पानीको सुविधा नहुँदा हातखुट्टाको सरसफाइसमेत गर्न नपाएको गुनासो गर्दै उनले भने, शौचालयमा कहिल्यै पानी हुँदैन, किनेको पानी लिएर शौच गर्न जान्छु । गुरुङलाई अचेल भाइको उपचारसँगै सरसफाइ गर्न नपाउने चिन्ताले सताइरहन्छ । बाहिर कतै गएर नुहाऊँ भने छोडेर हिँड्न मिल्नेखाले बिरामी परेन, एकैछिन छाड्यो कि अरूसँग झगडा गर्छ, उनले भने, यहाँको हालत देख्दा म त आफंै मानसिक रोगी बन्न लागिसकेँ । पानी अभावमा अस्पताल छेउछाउ बस्नै नसक्ने अवस्था छ । बिरामी कुरुवा आफंै पानी किनेर शौच गर्न बाध्य छन् । बारम्बार प्रशासनमा गएर गुनासो गर्दा अस्पताल प्रशासनले वास्ता नगर्ने, सुनेको नसुनेझैं गर्ने गरेको बिरामी कुरुवाहरूको भनाइ छ । खोटाङकी मौला भट्टराईले पनि गत दुई महिनादेखि मानसिक अस्पतालमा छोराको उपचार गराइरहेकी छन् । बिरामीलाई नुहाइदिन नपाउँदा शरीर गन्हाउन थालेको उनले बताइन् । उनले भनिन्, किनेको पानीले कहिलेसम्म शौचालय जाने ? स्वास्थ्यर्मीले जहिल्यै छुद्र जवाफ फर्काउने गरेको कुरुवाको गुनासो छ । अस्पतालका शौचालयमा पानीको पर्याप्त व्यवस्था गर्न नसकेको अस्पताल प्रशासनले स्विकारेको छ । धारामा पानी नआएपछि ट्यांकरको पानीले काम चलाइरहेको अस्पतालका सूचना अधिकारी डा वासुदेव कार्कीले बताए । बिरामी पनि उस्तै छन्, धारा खुल्लै राखिदिन्छन्, उनले भने ।"
मतदान केन्द्रमा सुरक्षा टोली,"प्रदेश २ का जिल्लामा असोज २ गते हुने स्थानीय तह निर्वाचनको तयारी पूरा भएको सम्बद्ध अधिकारीले जनाएका छन् । उनीहरूका अनुुसार मतदान केन्द्र र मतदानस्थलमा सुरक्षाव्यवस्था कडा तुल्याइएको छ । एउटा जिल्लामा ६ देखि ८ हजारसम्म सुरक्षाकर्मी खटिएका छन् । पर्सामा नेपाल, सशस्त्र प्रहरी र नेपाली सेना मतदान केन्द्रको सुरक्षामा परिचालन गरिसकिएको छ । चुनावलाई ध्यानमा राखी प्रदेशको एक मात्र महानगर वीरगन्ज तथा जिल्लाको सुरक्षा व्यवस्था कडा बनाइएको छ । प्रहरी उपरीक्षक सुदीप गिरीका अनुसार शुक्रबार राति १२ बजेदेखि ७२ घण्टाका लागि भारतसँग जोडिएका सबै सीमानाका सिल गरिएका छन् । यसका लागि भारतीय काउन्टर पार्ट्ससँग पनि कुरा भइरहेको छ, उनले भने, सीमामा कुन स्तरसम्मको कडाइ गर्नेबारे छलफल भइरहेको छ । यसबाहेक निर्वाचनका लागि सम्पूर्ण सुरक्षा तयारी भइसकेको उनले दाबी गरे ।सबै मतदानस्थलमा नेपाल र सशस्त्र प्रहरी तथा सेनासमेतको टोली पुगिसकेको छ, उनले भने, स्ट्रयाकिङ टोली पनि आइसकेको छ । महानगर तथा ग्रामीण भेगका चेक प्वाइन्ट पनि चुस्त दुरुस्त बनाइएको गिरीको भनाइ छ । जिल्ला सुरक्षा समितिले मतदानस्थललाई सामान्य, संवेदनशील र अतिसंवेदनशील समूहमा वर्गीकरण गरेको छ । १५ सामान्य, ७९ संवेदनशील र ७३ अति संवेदनशील छन् । भारतसँग जोडिएका तथा विगतमा अप्रिय घटना भइसकेका मतदानस्थल अति संवेदनशीलको सूचीमा राखिएका छन् । वीरगन्ज महानगरकै कतिपय केन्द्र अतिसंंवेदनशील रहेको उनले बताए ।सर्लाहीमा संवेदनशील बढी जिल्लाका ३ सय १८ मतदानस्थलमध्ये २६ मात्र सामान्य छन् । १ सय ४१ लाई अति संवेदनशील र १ सय ५१ लाई संवेदनशीलमा राखिएको छ । सीमा जोडिएका स्थानलाई पनि सुरक्षा समितिले अति र संवेदनशीलमा राखेको छ । पूर्वपश्चिम राजमार्ग आसपास विप्लव समूहको सामान्य प्रभाव छ । निर्वाचन क्षेत्र नम्बर ६ का कतिपय केन्द्रमा संविधानसभाका दुवै चुनावमा धेरैले मतदान गर्न नपाएको गुनासो छ । यसपटक मतदान अधिकारबाट कोही पनि वञ्चित नहुने आश्वासन पाएका छौं, बलराका एक मतदाताले भने, लोकतन्त्रको पहिलो पटक सदुपयोग गर्न पाउने भनेर हामी हर्षित छौं । प्रजिअ प्रदीपराज कँडेलले मतदान गर्न पाउने लोकतान्त्रिक हकबाट कोही पनि वञ्चित नहुने गरी सुरक्षा व्यवस्था मिलाइएको बताए । केही दिनयता राजमार्ग आसपासका केही स्थानमा विस्फोटक सामग्री राख्नेजस्ता गतिविधि छिटपुट देखिएका छन् । बिहीबार साँझ नयाँरोडमा कांग्रेस कार्यकर्ताले प्रयोग गरेको जिपमा अज्ञात समूहले विस्फोटक पदार्थ राखेको थियो । यद्यपि कुनै क्षति हुन पाएन । अज्ञात समूहले निर्वाचन बिथोल्न, असफल पार्न र मतदाता तर्साउने उद्देश्यले यस्तो दुष्प्रयास गरेको सुरक्षा अधिकारीले बताए । गाउँगाउँमा सुरक्षाकर्मी रौतहटमा शुक्रबारदेखि मतदान केन्द्र र मतदानस्थलमा सुरक्षाकर्मी खटाइएका छन् । ती केन्द्रबाट कर्मचारीले शुक्रबारदेखि मतदाता परिचयपत्र वितरण सुरु गरेका छन् । अप्रिय घटना हुन नदिन ठूलो संख्यामा नेपाल, सशस्त्र प्रहरी र सेना खटिएको जिल्ला सुरक्षा समितिले जनाएको छ । जिल्लाका विश्रामपुर, मौलापुर, गंैडाटार, राजपुरलगायत केही मतदान केन्द्र संवेदनशील र अति संवेदनशील भए पनि स्थानीय प्रशासनले तथ्यांक सार्वजनिक गरेको छैन । सुरक्षा संवेदनशीलता ध्यानमा राखी तथ्यांक सार्वजनिक नगरिएको एक सुरक्षाधिकारीले बताए । सुरक्षा व्यवस्था थप कडा बनाइएको प्रजिअ उद्धवबहादुर थापाको भनाइ छ । ३ हजारभन्दा बढी सुरक्षाकर्मी खटाइएको उनले जानकारी दिए ।प्रत्येक मतदान केन्द्रमा सुरक्षाकर्मी खटाइसकेका छौं, उनले भने, सुरक्षा व्यवस्था थप व्यवस्थित बनाउन सुरक्षा निकायका अधिकारी जुटेका छौं । जिल्लाका १६ नगरपालिका र २ गाउँपालिका गरी १८ वटा स्थानीय तहमा १८ जना प्रमुख तथा उपप्रमुख निर्वाचित हुनेछन् । त्यस्तै १ सय ५७ वटा वडामा वडाध्याक्ष, ६ सय २८ जना वडा सदस्य गरी जिल्लाभरिमा स्थानीय तहमा ८ सय २१ जना पदाधिकारी निर्वाचित हुने जिल्ला निर्वाचन कार्यालयले जनाएको छ । जिल्लाभरिमा २ सय ७७ मतदान स्थल र ४ सय ३४ मतदान केन्द्र तोकिएका छन । कुल मतदाता ३ लाख २१ हजार २८ जना छन् । निर्वाचन सुरक्षाका लागि नेपाल(भारत सीमामा आउजाउ रोकिएको छ । स्थानीय प्रशासनले भारतीय सुरक्षा अधिकारीसँग मतदानको दिनभन्दा ७२ घण्टा अगाडिदेखि सीमा बन्द गर्ने सहमति गरेको थियो । गौर, बंकुललगायत नाका बन्द गरिएको जिल्ला प्रशासनले जनाएको छ । कर्मचारी पठाउन अलमल सर्लाहीका सबैजसो मतदान केन्द्रमा सुरक्षाकर्मी पुगिसकेका छन् । कर्मचारी व्यवस्थापन भने भरपर्दाे देखिएको छैन । कर्मचारी खटनपटनमा मुख्य निर्वाचन अधिकृत कार्यालयको काम त्रुटिपूर्ण रहेको गुनासो सुनिएको छ ।मतदानस्थल पुगेर परिचयपत्र बाँड्नुपर्नेमा शुक्रबार अपराह्नसम्म पनि कर्मचारी सामग्री बुझ्नमै व्यस्त थिए । निर्वाचन तयारीबारे बुझ्न शुक्रबार काठमाडौंबाट आयुक्तसहित आयोगको टोली हेलिकप्टरमा मलंगवा आएको थियो । आयुक्तले तत्काल कर्मचारीलाई मतदान केन्द्र पठाउने वातावरण मिलाउन निर्देशन दिए । प्रजिअ प्रदीपराज कँडेलले कर्मचारीलाई निर्वाचन सामग्री दिएर कार्यक्षेत्र पठाउने तयारी भइरहेको बताए । जिल्लामा ३ सय १८ मतदान स्थल र ५ सय १ मतदान केन्द्र छन् । यहाँ ३ लाख ६६ हजार ६ सय ५ मतदाता छन् ।"
शैक्षिक ऋणको अपरिहार्यता,"यहाँ स्वर्णिम जीवनको सपनासहित महँगो भाडा तिरेर घरबाट ल्याएको चामल र अचारका साथ सहरमा महँगो तरकारीमा रस राखेर गुजारा चलाउने विद्यार्थीको ठूलो पंक्ति छ । उनीहरूसँग अनगिन्ती सपना छन् । आफूले त पढिएन, कमसेकम छोराछोरीले त राम्रो शिक्षा हासिल गरुन् भन्ने अभिलाषा भएका धेरै अभिभावक छन् । तर आफ्ना अपेक्षा र सन्तानको उज्ज्वल भविष्यको विषयमा तिनीहरूको लगानी सदुपयोग हुनसकेको छैन । हुन त शैक्षिक दक्षता र गुणस्तरको सही मूल्याङ्कन भए देशले गरिबको पगरी लगाइरहनुपर्ने थिएन । वैज्ञानिक, व्यावसायिक तथा प्राविधिक तथा अनुसन्धानोन्मुख शिक्षाबाट मात्र समग्र राष्ट्रको समुन्नति सम्भव छ ।आज पढ्न नसकेकाहरू जति चिन्तित छन्, त्यति नै शिक्षित बेरोजगारको चिन्ता छ । आदर्शले भन्न सकिएला, पढ्नु केवल जागिरका लागि हैन, ज्ञान हासिल गर्नु हो । तर ज्ञानको प्रमाणपत्रले भोको पेटको आशालाई मेट्न सक्दैन । लाखांै खर्च गरेर पढेका विद्यार्थी न्यून रकमकै भए पनि किन नहोस्, जागिरका लागि भौंतारिँदै हिँड्नुपरेको छ । आफै कमाएर बाँच्ने आशा सबैसँग हुन्छ । तर सीप र दक्षता पोख्ने अवसर पाउनु कठिन छ । आजको आवश्यकता र माग भनेकै क्षमता पोख्ने वातावरण जटिललाई बनाउने नीतिभन्दा अवसरका क्षेत्रलाई फराकिलो बनाउने बाटो निर्माण गर्नु हो । अवसरको अभावले युवा विदेश पलायन भइरहेको अवस्थामा आकर्षक पारिश्रमिक दिएर राष्ट्र निर्माणको महत्त्वपूर्ण कार्यमा उनीहरूलाई लगाउन सकिन्छ । त्यसका लागि वातावरण निर्माण गर्नुपर्छ । अनेरास्ववियुले तत्कालीन अर्थमन्त्री विष्णु पौड्याललाई विद्यार्थीले प्रमाणपत्रका आधारमा शैक्षिक तथा व्यावसायिक ऋणको व्यवस्था गराउन ध्यानाकर्षण गराएको थियो । १२ कक्षा पास गरेका विद्यार्थीलाई ५ लाख, स्नातक पास गरेकालाई ७ लाख र स्नातकोत्तर पास गरेका विद्यार्थीलाई १० लाख रुपैयाँ ऋण सुविधा सहुलियत दरमा उपलब्ध गराउनुपर्ने अनेरास्ववियुको माग थियो । परिणामस्वरूप नेकपा एमालेका अध्यक्ष केपी शर्मा ओली नेतृत्वको सरकारले शैक्षिक प्रमाणपत्रका आधारमा कर्जा व्यवस्था गर्ने निर्णय गर्यो । तत्कालीन अर्थमन्त्री पौडेलले उक्त शीर्षकमा बजेट छुट्याएका थिए । तर सरकार छिट्टै परिवर्तन भयो, अनि कार्यविधि निर्माणमा ध्यान गएन । आव २०७३७४ को बजेटको बुँदा नम्बर २३० मा स्नातक वा सोभन्दा माथिको शिक्षा आर्जन गर्न चाहने विद्यार्थीका लागि शैक्षिक प्रमाणपत्रका आधारमा निव्र्याजी ऋण उपलब्ध गराउन व्यवस्था गर्ने भनिएको छ । बँुदा नं १६९ मा उद्यमशील युवालाई लगानीको बिउ पुँजी उपलब्ध गराउन च्यालेन्ज फन्ड व्यवस्था गरिएको छ । बजेटकै बुँदा १८८ मा रोजगार प्रत्याभूति ऐन ल्याउने कुरा छ । नेपाल सरकारको आव २०७३७४ को नीति तथा कार्यक्रममा शिक्षित बेरोजगारीको समस्या समाधान गर्न शैक्षिक प्रमाणपत्रको प्रत्याभूति र परियोजनाकै धितोमा सहुलियतपूर्ण ऋण पाउने व्यवस्था घोषणा गरिएको छ ।उद्यमशीलतासँग युवालाई जोड्ने तथा आर्थिक अभावकै कारण आफूले इच्छाएको विषय पढ्न नपाउने समस्या समाधान गर्न शैक्षिक कर्जा कार्यक्रम प्रभावकारी हुन्थ्यो । तर सरकारको नेतृत्वले जशअपजशको हिसाब गरेर कार्यान्वयनमा उदासीनता देखाउनु दु:खद पक्ष छ । व्यावसायिक, प्राविधिक, वैज्ञानिक र रोजगारी उन्मुख उच्चशिक्षा पढ्न चाहने विद्यार्थीका लागि बैंकिङ प्रणालीबाट अघिल्लो तहको शैक्षिक प्रमाणपत्रका आधारमा विपन्न वर्ग कर्जा कार्यक्रम अन्तर्गत बैंक तथा वित्तीय संस्थाबाट निव्र्याजी वा सहुलियत व्याजदरको ऋण पाउने व्यवस्था गर्न जरुरी छ । ऋणको व्याज बापतको रकम बंैकहरूको कर्जा प्रवाहको रेकर्डका आधारमा बंैक तथा वित्तीय संस्थाहरूलाई शोधभर्ना स्वरूप अर्थ मन्त्रालयले प्रदान गर्ने र अर्थ मन्त्रालयमा शैक्षिक कर्जाको व्याज अनुदान कोष स्थापना गर्ने वा विद्यमान कोषभित्र यस्तो सम्भावित दायित्वको रकम पनि पारदर्शी ढंगले राख्ने जस्ता धेरै विकल्प हुन सक्छन् । यसको सुरक्षाका लागि व्यवसायमा सामुहिक जमानीका अधारमा ऋण प्रदान गर्नुपर्छ । ऋण लिएर गरिने व्यवसायको अनिवार्य रूपमा विमा गर्नुका साथै शैक्षिक तथा व्यावसायिक दुवै प्रकारका ऋण प्रवाह सम्बन्धी कार्यविधि अर्थ मन्त्रालयले तयार गर्नुपर्छ वा नेपाल राष्ट्र बंैकमार्फत तयारी गराई नेपाल सरकारबाट स्वीकृत गराउनुपर्छ । अर्थ मन्त्रालयले आफू मातहतका निकायहरू युवा स्वरोजगार कोष, कर्जा सुरक्षण निगम, नेपाल राष्ट्र बंैक र विमा समितिलाई कार्यविधि अनुरूप कार्यान्वयन गर्न निर्देशित गर्नुका साथै कार्यान्वयनको अनुगमन गर्नुपर्छ । धितोमा रहने शैक्षिक प्रमाणपत्रलाई अभौतिकीकरण गरी कर्जा दिने संस्थाका अतिरिक्त नेपाल सरकारले तोकेको निकायमा समेत राख्ने वा कर्जा सूचना केन्द्रमा राख्ने व्यवस्था मिलाउन पनि सकिन्छ । कर्जा चुक्ता नगर्ने युवा व्यवसायीको नाम कालो सूचीमा राखी सरकारी सेवा, संस्थान सेवा र निजी क्षेत्रमा समेत रोजगारी योग्य नहुने साथै वैदेशिक रोजगारीमा जाने समेतले यो व्यावसायिक कर्जा तिरेर मात्र जान पाउने व्यवस्था मिलाउनुपर्छ । कालो सूचीमा परेका यस्ता युवालाई निर्वाचनमा समेत भाग लिन दिनु हुँदैन, सार्वजनिक सेवा जस्तै पानी, बिजुली, टेलिफोन सेवा, घर निर्माण स्वीकृति, सवारी चालक अनुमतिजस्ता सेवामा निषेध गर्न सकिन्छ । केही बैंकले शैक्षिक ऋण दिने पनि गरेका छन् । तर सरकारले भने आफ्नो तर्फबाट यससम्बन्धी व्यवस्था कार्यान्वयन गर्नगराउन उदासीनता देखाउँदै आएको छ । शैक्षिक बेरोजगार अन्त्य गर्न शैक्षिक प्रमाणपत्र धितो राखेर ऋण प्रदान गरिनुको विकल्प छैन । युवा पुस्ताको अग्रसरता र सहभागिताबाट हुने उद्यमशीलताको विकासले राष्ट्रिय अर्थतन्त्र बलियो बनाउँछ । बराल अनेरास्ववियुकी उपाध्यक्ष हुन् ।"
हाफ पाउरोटी,"यो चुनावी सर्वेक्षण त्यसै अनायास अस्तित्वमा आएको हो । कुनै खास कारण (अथवा उपकरणहरू) छैन । वास्तवमा भएको के हो भने एक बिहान मैले एउटा घरको कलबेल अकारण नै थिच्न पुगेंँ ।को हो ? एउटा अप्रिय आवाज हुत्तिएर आयो । र सँगसँगै भद्रजस्तो देखिने पुरुष याने भद्रपुरुषले ढोका खोलेर अप्रत्यासित कमलो बोलीमा भन्यो, के हो ?केही होइन ।अनि घन्टी किन थिचेको त ? ऊ एकाएक अभद्रतामा ओर्लिएकोले मैले हडबडाएर भनेंँ, यसपालिको निर्वाचनमा को जित्ने छ, दाइ ?(हो, यहींबाट मेरो चुनावी सर्वेक्षण आरम्भ) जो बलियो छ, त्यही जित्नेछ । उसले ढोका बन्द गर्ने उपक्रम गर्यो, अरू को जित्नेछ ?म त जो कमजोर छ, त्यसैलाई आफ्नो भोट दिन्छु । एक मोटी महिला, जो मेरो अनुमानमा उसको धर्मपत्नी हुनुपर्छ, दृश्यमा प्रकट भएर अभिव्यक्त भई । यो सुनेर भद्रपुरुषले ढोका बन्द गर्ने क्रियालाई त्यागेर आक्रामक भंगिमा धारण गर्यो, कमजोरलाई भोट दिँंदैमा त्यो जित्छ र ?मैले त कमजोरलाई नै जिताउँछु ।कमजोर त कमजोर हो, त्यसले जित्नै सक्दैन ।म त कमजोरलाई नै जिताउँछु । श्रीमती आफ्नो भनाइमा अडिग ।चुनाव त बलियोले पो जित्नेछ । श्रीमानको क्रुद्ध स्वर आरोहित भयो ।म त कमजोरलाई नै जिताउँछु ।चुनाव बलियोले जित्नेछ ।म यहाँ पुग्नुभन्दा अघिदेखि नै चुनावी तनावबाट गुज्रिरहेका दम्पतीको घनघोर मतभिन्नतामा मेरो उपस्थिति हराएकोले म विस्तारै ढोकैबाट फर्किएँ ।तपाईं साहुजी हो ? केही पाइला हिंँडेर एउटा सडक छेउको खुद्रा पसलमा पुगी मैले एक थुलथुले कायालाई सोधेंँ ।हो । उसले मेरो अनुहारमा दृष्टि टिकायो, भन्नोस्, तपाईलाई के चाहियो ? चाउचाउ या टुथपेष्ट ?यसले मैले भन्नुभन्दा अगावै कसरी थाहा पायो हँ ? आजै मेरो टुथपेष्ट सकिएको थियो । मैले अचम्म मान्दामान्दै भनँें, साहुजी, म टुथपेष्ट लिन आएको होइन । म त चुनावी सर्वेक्षणमा आएको हुँ । उसको प्रश्चवाचक आँखामा हेरेर थपेंँ मैले, तपाई कसलाई भोट दिनुहुन्छ ?मैले कसलाई भोट दिने ? आफैंलाई दिनेछु नि साहुजीको गजबको जवाफ आयो, अरूलाई भोट दिने त कुरै आउँदैन ।आफैंलाई भोट ?हो, आफैंलाई भोट । उसले जोड दिएर भन्यो, म पनि यो क्षेत्रको एक स्वतन्त्र उम्मेदवार हुँ । याद राख्नोस्, आधा भरिएको गिलासमा भोट खसाल्नुहोला । (एकाध क्षणपछि) हेर्नोस्, तपाईले यहाँबाट कुनै पनि सामान लिनुहुन्छ भने दस पर्सेन्ट छुट । र तपाईको घरमा एकभन्दा बढी भोट छ भने एउटा हाफ फूलबारी छाप पाउरोटी फ्रि । उसले एउटा प्याकेट मतिर बढायो, आधा भरिएको गिलासमा नि यो टोलमा मेरो भोट नभएकोले म आधा भरिएको गिलासमा भोट खसाल्न विलकुलै असमर्थ थिएँ । त्यसकारण मलिन अनुहार बनाएर त्यहाँबाट हाफ पाउरोटी नलिइकनै हिंँड्नुपर्यो । अब कहाँ जाउँ म ? यही पसल अगाडि (अर्थात् सडकपारि) को अर्काे पसलमा गएर ठिंग उभिएँ । यस पसलको नवजवान पसलेले अघिको पसलतिर संकेत गरेर भन्यो, त्यहाँबाट हाफ पाउरोटी लिनुभयो ?म सामान लिन आएको होइन साहुजी ।के लिन आउनुभएको हो ?म त चुनावी सर्वेक्षणमा आएको हुँ साहुजी । मैले सोझै भनेंँ, तपाई कसलाई भोट दिनुहुन्छ ?उसलाई छाडेर म जसलाई पनि भोट दिन सक्छु । मेरो प्रश्नको उत्तरमा उसले अगाडिको पसलतिर देखायो, म त आधा भरिएको गिलासमा ज्यान गए पनि भोट दिन्न ।आफ्नै छिमेकीलाई भोट नदिने । म उत्सुक भएँ, यो के हो साहुजी ?त्यो चोरलाई म किन भोट दिउँ ?के भयो साहुजी ?नवजवान साहुजीले आफ्नो मोटो नाक नराम्ररी खुम्च्यायो । केही बेर गम्भीर बन्यो । अनि स्वरलाई चर्काे पारेर भन्यो, एक त ऊ नक्कली सामान बेच्छ र अर्काे के भने उसको पसलमा भाउ पनि बढी हुन्छ । अब भन्नोस्, त्यस्तो डाँकालाई किन जिताउने ? (केही सोचेर) त्यस्तो एक नम्बरको फटाहालाई जिताएर यो देशको प्रजातन्त्रको रक्षा हुन्छ ? तपाई पनि आधा भरिएको गिलासमा आफ्नो भोट नदिनोस् । त्यो बदमास, फटाहा, चोर, डाका।टुथपेस्ट छ, साहुजी ? मैले एक्कासि सोधँें ।मेरो हठात् प्रश्नको जवाफमा नवजवान साहुजी मलाई विचित्र नजरले हेर्न थाल्यो ।यस प्रकार एक बिहान अनाहकमा उठेको मेरो चुनावी सर्वेक्षणको बलात् अन्त्य गरेर म एक थान कोलगेट टुथपेस्टका साथ अघि बढेंँ । (अघितिर) ।"
नैतिकताको मूल आधार,"नैतिकताको विषय आज फेरि हाम्रो देश तथा अन्तर्राष्ट्रिय जगत्मै अत्यन्त जल्दोबल्दो भएर आएको छ । नैतिकताको कुरा त सबैले गर्छन्, तर यसलाई परिभाषाको दायरामा राख्न भने अत्यन्त कठिन छ । यो बुझ्न जरुरी छ कि नैतिकता देशाचार या लोकाचार हो वा यो छुट्टै विषय हो । यसैगरी रीतिरिवाज, पूजापाठ, भजनकीर्तन, उपवास, तीर्थाटन, धर्म, दानपुण्य आदि नैतिकताभित्र पर्छन् कि पर्दैनन् ? योग, प्राणायाम, ध्यान पनि नैतिक विषय हुन् या अलग अथवा भनौं परानैतिक विषय हुन् ? यस्ता प्रश्न मनमा उठ्नु स्वाभाविक हो ।लोकाचार, समयाचार, देशाचार या रीतिरिवाज कर्मकाण्ड विधि आचरण या अनुशासन जस्ता सद्गुणबाट नैतिकताको जन्म हुँदैन, अपितु नैतिकवान व्यक्तिबाट सहज रूपमा यी सद्गुणको जन्म र विवेकपूर्ण प्रयोगचाहिँं हुन्छ । लोकाचार एउटा देश र एउटा समयमा ठिक मानिन्छ, त्यही अर्को देश या समयमा गलत मानिन्छ । त्यसकारण मूल नैतिकता अलग विषय हो भने देशाचार, लोकाचार र समयाचारद्वारा स्थापित या आरोपित मान्य या अमान्य व्यवहार या शिष्टता अलग विषय हुन् । यी तथ्यहरूको विश्लेषणबाट नैतिकताका तीन मुख्य आधार भेटिन्छन् सामाजिक आधारव्यक्तिहरूबीच कार्यविभाजनको हिसाबले समाज करिब पूर्ण हुन्छ भने व्यक्ति सदा अपूर्ण हुन्छ । किनभने व्यक्तिले आफ्नो प्रतिभा अनुसारको एउटा विषयमा काम गरिरहेको हुन्छ । तर व्यक्तिव्यक्ति मिलेर समाज बन्ने भएकाले समाजमा धेरै विषयको कार्य भइरहेको हुन्छ र यो लगभग पूर्ण हुन्छ । एउटा व्यक्तिमा विविध क्षमता र प्रतिभा हुन सक्छन्, तर कुनै पनि व्यक्तिले आफ्ना सबै क्षमता एवं प्रतिभालाई प्रकटीकरण गरेर प्रयोग गर्नु प्राय: असम्भव हुन्छ । त्यसकारण प्रत्येक व्यक्तिले आफूमा निहित मूल क्षमता तथा प्रतिभा पहिचान गरेर तदनुरूपको भूमिका निर्वाह गरेको हुन्छ, जसको फलस्वरूप एउटा व्यक्तिका सम्पूर्ण शारीरिक एवं मानसिक आवश्यकता समाजले पूर्ति गरेको हुन्छ या पूर्ति गर्ने राजनीतिक आश्वासन दिएको हुन्छ ।जसरी पूर्ण स्वस्थ मानव शरीर विभिन्न मानव अंगको स्वभावगत पूर्ण क्रिया एवं तिनको गहिरो सहकार्य अथवा कर्मबाट मात्र सम्भव हुन्छ, त्यसैगरी एउटा स्वस्थ समाजका लागि समाजका अंगहरू जस्तै व्यापारव्यवसायी, राष्ट्रसेवक, सुरक्षाकर्मी, कृषक, वकिल, चिकित्सक, पत्रकार, समाजसेवी, दार्शनिक, चिन्तक, लेखक, राजनीतिज्ञ आदिको स्वभावगत पूर्ण कर्म आवश्यक हुन्छ । हाम्रो शरीरमा कुनै एक अंगले ठिकसँग काम गरेन भने सम्पूर्ण शरीरको स्वास्थ्यमा नकारात्मक प्रभाव पर्छ, त्यसैगरी समाजमा रहेका कुनै एक व्यक्तिले आफ्नो कर्म या व्यक्तिगत भूमिका ठिकसँग पूरा गरेन भने त्यसको नकारात्मक प्रभाव सम्पूर्ण समाजमा पर्छ । यसको अर्थ मेरो सुख, सुविधा, शान्ति र समृद्धि समाजमा रहेका प्रत्येक व्यक्तिको सकारात्मक कर्मफल रहेछ भन्ने यथार्थ बोधबाट उत्पन्न कृतज्ञता भावलाई आत्मसात गर्दै आफ्नो सामाजिक र व्यावसायिक इमानदार भूमिकाको गहनतम कर्तव्यबोध नै नैतिकताको सामाजिक आधार हो ।भौतिक आधारजब हाम्रो आन्तरिक नैतिक मन बाहिरी रूपमा एउटा दैहिक तथा भौतिक जीवन अख्तियार गरेर बाँच्छ, तब त्यो भौतिक जीवनको निर्वाह प्रकृतिका भौतिक सम्पदाहरू तथा क्रियाकलापबाट मात्र सम्भव हुन्छ । यसको अर्थ हो, हाम्रो भौतिक जीवन प्रकृतिप्रदत्त संसाधन तथा कर्मबाट हुन्छ । प्रकृतिभित्र त्यसका विभिन्न अवयवको गहन र स्वाभाविक अन्तरक्रिया चक्रको रूपमा चलिरहेको छ । आध्यात्ममा यसैलाई यज्ञ भनिन्छ । यज्ञ तत्त्वलाई नबुझिकन नैतिकतालाई नत बुझ्न सकिन्छ, न आत्मसात गर्न नै ।दुर्भाग्य, आज यज्ञको मूल अर्थ लुप्त भएको छ । मन्त्रोच्चारणपूर्वक अग्निमा हव्य सामग्री होम गर्नुलाई मात्र हामी यज्ञ ठान्छांै । तर यज्ञ त यो सम्पूर्ण सृष्टिचक्रको सहज लीला प्रक्रिया हो, जसमा सूर्य, चन्द्रमा, तारा, नक्षत्र, समुद्र, बादल, वर्षा, वनस्पति, पशुपन्क्षी, किराफट्यांग्रा, मानिस, जलचर, थलचर, नवचर सबैले आआफ्ना स्वभावजन्य कर्माहुति निरन्तर अर्पित गरिरहेका छन् ।यस्तो यज्ञबाट सम्पूर्ण सृष्टिको उद्भव, पालन तथा संहार सम्भव भएको छ । एउटा स्थान विशेषमा अग्नि प्रज्वलित गरी मन्त्रोच्चारणपूर्वक हव्य सामग्री हवन गर्नु त्यो शाश्वत एवं सर्वव्यापक सहज स्वचालित यज्ञचक्रको एउटा प्रतिकात्मक अभ्यास मात्र हो । त्यो पूर्ण अथवा वास्तविक यज्ञ हैन । वास्तविक यज्ञ त यो विराट सृष्टि लीलाचक्रमा आफ्नो योगदानको आवश्यकता बुझ्नु र उसमा आफ्नो विशिष्ट भूमिका आत्मसात् गर्नु अनि त्यो भूमिका शतप्रतिशत पूरा गर्नुमा निहित हुन्छ । किनभने हाम्रो जीवनको उदय, अस्तित्व तथा अवसान यसै चक्र अन्तर्गत मात्र सम्भव छ ।यसकारण हामी यो यज्ञचक्रप्रति ऋणी छांै र सदा कृतज्ञ रहनुपर्छ । यो लीलाचक्रप्रति हाम्रो ऋणीभाव अथवा कृतज्ञताभाव नै हाम्रो नैतिकताको भौतिक आधार हो । यो यज्ञचक्रबाट निरन्तर केही न केही लिएर मात्र बाँचेका हुन्छौं र आफ्नो विकास पनि यसैबाट गरेका हुन्छौं । अत: यो सृष्टिचक्र ब्रह्मयज्ञ अथवा यज्ञचक्रमा आफ्नो भूमिका ठिकसँग चिन्नु र आफ्नो भूमिका निष्ठापूर्वक पूरा गर्नु नै मूल नैतिकता हो । किनभने जहाँ हामीमध्ये कुनै एउटाले मात्र यो विराट सृष्टिको लीलाचक्रमा आफ्नो भूमिका निर्वाह गरेन, त्यहीँ यो सृष्टि लीलाचक्रमा विघ्नबाधा, विकृति या व्यवधान उत्पन्न हुन्छ, जसको दुष्प्रभाव समस्त विराट सृष्टिचक्रले अथवा हामीले भोग्नुपर्छ । यो सृष्टिमा हामीले पुर्याएको व्यवधान हामीतिरै फर्कन्छ र हाम्रो जीवनलाई अस्तव्यस्त बनाउँछ । यसकारण नैतिकताको ध्येय तथा अर्थ परोपकार तथा उदारता मात्र हैन, नैतिकता गहिरो आत्मरक्षा तथा निज हित साधनाको पनि सर्वश्रेष्ठ उपाय हो ।आध्यात्मिक आधारमूल नैतिकता भनेको हामीभित्र लुकेर बसेको आत्माको स्वच्छता, स्वास्थ्य या उसको पवित्रतालाई सदैव कायम राख्नु हो । नैतिकताको प्रारम्भ एउटा विशिष्ट समझबाट सुरु हुन्छ कि म शारीरिक अथवा भौतिक जीवनमात्र बाँचिरहेको छैन, मभित्र एक आन्तरिक आत्माको जीवन समानान्तर रूपमा चलिरहेको छ । त्यो आन्तरिक जीवनको रक्षा तबमात्र हुन्छ, जब हाम्रो बाह्य व्यवहार पनि आन्तरिक चेतनाको प्रतिविम्बको रूपमा नैतिक बन्छ । एउटा नैतिक मानिसले आफ्नो सूक्ष्म आन्तरिक जीवनको शान्ति, स्वच्छता, स्वास्थ्य तथा पवित्रताको लागि भौतिक जीवनमा पनि त्याग, तपस्या, सेवा र साधना गर्नुपर्ने हुन्छ । अब बुझ्नैपर्ने कुराचाहिँ के हो भने हामीभित्र जुन आत्मा छ, उसको प्रतिति अलगअलग शरीरमा अलगअलग हुन्छ । तर जुन मूल आत्माको प्रतिति आफूभित्र हुन्छ, त्यो मूल आत्मा अलगअलग शरीरमा अलगअलग हैन कि सबैका आत्मा बीचमा एउटा मौलिक या तात्त्विक एकताको सूत्रको रूपमा हुन्छ । जसरी बलिरहेका दीयोहरू जतिवटा भए पनि, मधुरो या चहकिलो जसरी बले पनि बलेको चाहिँ तेल नै हुन्छ, त्यसैगरी शरीरहरू जति भए पनि जुनसुकै आकारप्रकारका भए पनि एउटै परमात्माचेतनाले सञ्चालित हुन्छ । यो आत्मबोधबाट आफू र समष्टिप्रति गहिरो प्रेम एवं समत्वभावको जन्म हुन्छ । यो प्रेम एवं समत्वभाव नै मूल नैतिकता हो । नैतिकताका मुख्य तीन आधार हाम्रो जीवनमा जताततै स्पष्ट देखिन्छन् । पहिलो, हाम्रो भौतिक जीवनभित्र एउटा समानान्तर आन्तरिक आत्मिक जीवन निरन्तर सञ्चालित छ । दोस्रो, त्यो आन्तरिक जीवन नै मूल जीवन हो । त्यही शाश्वत तथा साध्य जीवन हो । बाहिरी जीवन त त्यो जीवनको अस्थायी साधनमात्र हो । तेस्रो, त्यो आन्तरिक जीवनमा हामी सबै नै मौलिक रूपमा एउटै छौं, भिन्न या असमान छैनौं । हामी सबैभित्र एउटै तत्त्व छ, जो अभिन्न छ । त्यो भित्री आत्मा नै हाम्रो मूल जीवन हो र त्यसैलाई एकताको आधार मानेर गरिने व्यवहार सहज रूपमै नैतिक हुन्छन् । साथै सुख, प्रसन्नता र आनन्दको उत्पत्ति पनि यहींबाटै हुन्छ । यो नै नैतिकताको मूल अर्थात् आध्यात्मिक आधार हो । अब आफैलाई सोध्ने र हेर्ने बेला आएको छ कि नैतिकताको यो कसीमा मेरो जीवन कहाँनेर उभिएको छ ।"
बजार सुधार्ने अवसर,"सन् २००५ जुलाई ७ मा भारतीय व्यवसायी विनय राजपाल र उनकी श्रीमती रविना एउटा बिहेमा सहभागी हुन गोवाको पार्क ह्यात गोवा रिसोर्ट एन्ड स्पा पुगे । उनीहरूलाई भुइँतलामा रहेको ३ सय २१ नम्बरको कोठा दिइयो । जुलाई ९ तारिखमा भोजमा सरिक भएर विनय कोठामा पुगे । भारतीय पत्रिका टाइम्स अफ इन्डियाको अनलाइन संस्करणमा अप्रिल ९, २०१२ मा प्रकाशित लेखअनुसार त्यहाँ मदिरा वितरण भए पनि विनयले खाएका थिएनन् । कोठासँंगै जोडिएको (अट्याच्ड) बाथरुममा जान तीनवटा खुड्किला झर्नुपर्ने थियो । समाएर जाने दरिलो रेलिङ थिएन । विनय दोस्रो खुड्किलामा चिप्लिन पुगे र उनको अनुहार भुइँमा थचारिन पुग्यो । विनयले उपचारका क्रममा करिब एक वर्ष आराम गर्नुपर्ने भयो । सन् २००७ सेप्टेम्बरमा उनले गोवा स्टेट कमिसनमा होटलको कोठा र बाथरुमको डिजाइन खराब भएकाले दुर्घटना भएको र त्यसको क्षतिपूर्ति होटलले दिनुपर्ने भन्दै मुद्दा दायर गरे । उनले ३० लाख भारु क्षतिपूर्ति मागदाबी गरेका थिए । होटलले दिन अस्वीकार गर्यो । यो मुद्दा ५ वर्षसम्म चल्यो । अन्तत: जनवरी २५, २०१२ मा कमिसनले होटलको डिजाइन सजिलो नभएको र समाउने ठाउँ पनि नभएको भन्दै क्षतिपूर्ति दिनुपर्ने निर्णय सुनायो । टाइम्स अफ इन्डिया अनलाइनमा जहाँगिर गईले लेखेको समाचार अनुसार विनयलाई ९ लाख ३३ हजार क्षतिपूर्ति दिनुपर्ने निर्णय कमिसनले गरेको थियो । दरबारमार्गमा हाकाहाकी ११ गुणासम्म मूल्य लिएर बेच्ने व्यवसायीलाई कारबाही गर्दा पुरै व्यापारी आन्दोलनमा उत्रेको घटना देखेकाहरूका लागि यो निर्णय एकादेशको कथाजस्तो लाग्न सक्छ । तर धेरै अनियमितता हुने छिमेकी भारतमै यस्ता खाले उपभोक्ता अधिकार स्थापित गर्ने निर्णय हुनु निक्कै प्रेरणादायी छ । सन् २००८ मा भारतमा सुरु भएको जागो ग्राहक जागो नामक सचेतना कार्यक्रमले त्यहाँ उपभोक्ता हितमा थप सुधार ल्याएको छ । त्यसैले यहाँ पनि सुधार नै गर्न नसकिने भन्ने पक्कै होइन । उदार अर्थव्यवस्थालाई देखाएर मनपरी गर्ने व्यवसायी, भ्रष्टाचारमा लिप्त कर्मचारीतन्त्र र कमिसनखोर राजनीतिज्ञ धेरै भएको मुलुक हो यो । आपूर्ति मन्त्री शिवकुमार मण्डलले जुनसुकै स्वार्थबाट भए पनि दरबारमार्गमा गरेको अनुगमनले बजारमा रहेको एउटा अनियमितता बाहिर ल्याइदिएको छ, जहाँ व्यापारीप्रति सहानुभूति राख्ने धेरै ठाउँ देखिँदैन । कर्मचारीतन्त्र र नेताहरू पनि उपभोक्तालाई मारमा पार्न त्यत्तिकै जिम्मेवार भएको कुरा पनि यसले बाहिर ल्याउने संकेत दिएको छ । सबैले प्रयास गर्ने हो भने यो घटनाले बजार सुधार्ने अवसर दिएको छ । भन्सारमा कडाइलत्ताकपडा, इलेक्ट्रोनिक्सका सामान, मोटर पाटर््स, फर्निचर, फर्निसिङ, हार्डवेयर, मार्बलजस्ता उत्पादन बजारमा किन्दा सामान्यता बिल पाइँदैन । बिलको लागि जोडबल नै गर्दा आजभोलि व्यवसायीले दुईथरी तरिका अपनाउँछन् । बिल चाहिने भए १३ प्रतिशत अतिरिक्त मूल्य अभिवृद्धिकर (भ्याट) लाग्छ र बढी रकम तिर्नुपर्छ, व्यापारीले उपभोक्ता तर्साउने पहिलो तरिका हो यो । धेरैजसो उपभोक्ता बढी रकम तिर्नुपर्ने भयो भन्दै तर्सिएर बिल नलिई फर्किहाल्छन् ।भ्याट त मूल्यमा जोडिएको हुन्छ भनेर कडाइसाथ बिल माग्दा अर्को तरिका छ । विशेषगरी फर्निचर, मोटर पाटर््स र हार्डवेयर पसलमा भ्याट नम्बर सहितको बिलजस्तो कागज पाइन्छ । तर ध्यान दिएर हेर्नुभयो भने त्यो सक्कली बिल नभई भ्याट नम्बर उल्लेख भएको इस्टिमेट लेखिएको कागज हुन्छ । त्यसलाई बिल मानेर लिनेहरू धेरै छन् । यस्ता बदमासीको जड भन्सारसम्म जोडिएको छ । भन्सारमा आयातकर्ताको बिलअनुसार तोकिएको महसुल लिएर सामान छुट्छ । उदाहरणका लागि ब्रान्डेड जुत्ता बढीमा १२ डलर (करिब १२ सय रुपैयाँ) र चीनबाट आउने जुत्ताको २ डलर (दुई सय रुपैयाँ) मा भन्सार मूल्यांकन छ । यसमा २० प्रतिशत महसुल तिरेर नेपाल भित्रिन्छ । ब्रान्डेड जुत्ताको नै नेपाल भित्रिएको मूल्य १४ सय ४० रुपैयाँमात्र देखिन्छ । तर यसरी आएको जुत्ता २५ हजारसम्म बेच्ने गरिएको पाइन्छ । भन्सारमा देखाइएको मूल्यभन्दा बढीमा पनि सामान किनिएको हुनसक्छ । तर कागजमा नाफा बढी देखिएपछि सरकारले कारबाही गर्ने नै भयो । भन्सारमा न्यून बिजकीकरण भएर आउने गरेको जगजाहेर छ । कर्मचारी यसमा आँखा चिम्लिन्छन् । यसरी आयात हुन दिएबापत कर्मचारीलाई आयातकर्ताले अतिरिक्त रकम दिनुपर्ने एक व्यवसायी बताउँछन् । सधैं आयात गर्नेको सबै सेटिङ मिलेको हुन्छ र सामान आउँछ, उनले भने, सरकारले चाहे कम गर्न सकिन्छ । उनको दाबी अनुसार उक्त रकम अर्थ मन्त्रालयको उच्च तहसम्म पुग्छ ।भन्सार विभागको वेबसाइटमा सर्वसाधारणलाई जानकारी दिन राखिएको सूचनामा भन्सार मूल्यांकन ६ तरिकाले गर्न सकिने उल्लेख छ । यहाँ आयातकर्तालाई नै घोषणा गर्न दिइन्छ । तर आशंका लागे भन्सार ऐनअनुसार नै यस्ता सामान रोक्न वा जरिवाना गर्न सकिने व्यवस्था छ । भन्सारलाई न्यून बिजकीकरणको शंका लागे ५० प्रतिशत अतिरिक्त महसुल लिएर छाड्न सक्छ । त्यस बाहेक भन्सारमा घोषणा गरिएको मूल्यमा ५ प्रतिशत व्यापारीलाई नाफा दिएर सरकारले किन्न पनि सक्छ । हाल अर्थ मन्त्रालय बजेट महाशाखा प्रमुख केवल भण्डारीले वीरगन्ज भन्सार प्रमुख हँुदा गाडीहरूमा यो विधि अपनाउन खोजेका थिए । तर उनीमाथि हातपात भयो र सरुवा भएर अन्यत्र गए । त्यसपछि यस्तो कारबाही ठूलो रूपमा हुनसकेको छैन । राजस्वको बजार अनुगमनभन्सारबाट आइहाले पनि आन्तरिक राजस्व विभाग र राजस्व अनुसन्धान विभागले बजार अनुगमन गरेर विकृति न्यूनीकरण गर्न सक्छन् । दरबारमार्ग प्रकरणपछि यी दुई निकाय पनि बजारमा निस्किएका छन् । तर उनीहरूको अनुगमन दबाबमा लाज जोगाउन मात्रै भइरहेको जस्तो देखिन्छ । लत्ताकपडा, इलेक्ट्रोनिक्स, हार्डवेयर, फर्निचर एन्ड फर्निसिङ, मोटर पाटर््समा मात्रै अनुगमन गर्ने हो भने वर्षको ५० अर्बसम्म बढी असुली गर्न सकिने सम्बन्धित अधिकारीहरू नै बताउँछन् । हुन त २०६५ मा नयाँसडकमा अनुगमन गर्ने क्रममा कर्मचारीलाई व्यवसायीले केही समय पसलमै थुनेर राखेको घटनाले पनि कर्मचारी डराएका हुन सक्छन् । तर राज्य संयन्त्रका अगाडि अनियमितता गर्नेहरू धेरै समय टिक्न सक्दैनन् । सही तरिकाले व्यवसाय गर्न खोज्नेहरूको सहयोग यस्ता अनुगमनमा हुनेछ । अर्को विषय, सेवा उपभोग गर्दा पनि मूल्यमै भ्याट जोड्ने व्यवस्था नगरेसम्म भ्याटका नाममा अतिरिक्त रकम माग्ने प्रचलन कायमै रहन्छ । हाल सेवा क्षेत्रले दिने बिलमा परल मूल्यमा भ्याट अलग्गै जोडेर दिने प्रचलन छ । रेष्टुरेन्टको मेन्यु, दूरसञ्चार सेवा आदिमा पनि भ्याट अन्तिम मूल्यमै जोड्ने व्यवस्था गरिनुपर्छ । यसले सबैतिर तोकिएको मूल्य भ्याट सहितको हो भन्ने सन्देश दिन सकिन्छ ।खाद्यान्नको गुणस्तरमा विशेष चासोखाद्यान्न, मासु, तरकारीजस्ता दैनिक उपभोग्य वस्तुको गुणस्तरमा सुधार ल्याउन पनि निरन्तर बजार अनुगमन आवश्यक छ । वर्षभरि नै अनुगमन गरिने हो भने यसले जथाभावी सामान बेच्ने व्यापारीलाई डर भइरहन्छ । कैफियत देखिए तत्काल कारबाही गर्नेगरी कानुनी व्यवस्था गरिनुपर्छ । उपभोक्ता सचेतना कार्यक्रमले बजार सुधारमा सहयोग पुग्नेछ । बार्गेनिङ गर्ने भनेर चिनिएका उपभोक्ताकर्मीहरूलाई अनुगमनमा निषेध गरिनुपर्छ । स्वास्थ्य र औषधिमा नियमनउपभोक्ता निरन्तर र संवेदनशील रूपमा ठगिने अर्को क्षेत्र स्वास्थ्य र औषधिमा हो । मानिसको जीवनसंँग जोडिएको विषयमा उपभोक्ताले बार्गेनिङ गर्ने वा प्रतिप्रश्न गर्नसक्ने अवस्था रहँदैन । उपचारको विधि र प्रक्रियाबारे जानकारी लिन पाउने उपभोक्ताको अधिकार हनन भइरहेको छ । निजी वा घरमै चलेका क्लिनिकमा धेरैजसो डाक्टरले सेवाको भुक्तानी गरेपछि बिल दिँदैनन् । बिल माग्ने साहस बिरामी वा आफन्तको रहँदैन । केही निजी अस्पतालमा बिल दिने वा नदिने दुवै विकल्पमा शल्यक्रिया समेत हुने गरेको छ । बिल दिँदा अतिरिक्त शुल्क लिने प्रचलन बढ्दै गएको छ । यसमा राजस्वले नै पनि छापा मार्न सक्छ । स्वास्थ्य क्षेत्र अनुगमन गर्न वित्तीय क्षेत्रको नियामक राष्ट्र बैंकजस्तै स्वतन्त्र निकाय गठन गरिनुपर्छ । अत्यधिक नाफा लिने र गुणस्तरहीन औषधिको बिक्रीवितरण बजारको अर्को समस्या हो । केही स्वदेशी र धेरैजसो आयातित औषधिमा गुणस्तर र मूल्यको ठूलो समस्या छ । औषधि व्यवस्था विभाग निरीह छ । उक्त विभागले पनि नियमित अनुगमन गरी कारबाही गर्ने संयन्त्र विकास गर्नुपर्छ । औषधिलाई भन्सारमै पनि नियमन गर्न सकिन्छ ।यातायातमा सिन्डिकेटयातायातको सिन्डिकेट नौलो विषय होइन । भाडा बढाउनुपर्ने माग गर्दै यातायात व्यवसायीले यस पटकको दसंैका लागि अग्रिम टिकट बुकिङ खोल्न दिएनन् । दसंै लगत्तै भाडा बढाउने र त्यसअघि नै हुट राख्न दिने भएपछि टिकट बुकिङ खुलेको छ । सिन्डिकेट जस्ता गैरप्रतिस्पर्धात्मक गतिविधिलाई मुलुकका कम्तीमा तीनवटा कानुनले निषेध गरेको छ । उपभोक्ता संरक्षण ऐन २०५४, प्रतिस्पर्धा ऐन २०६३ र मुलकी ऐनले उपभोक्ताले स्वतन्त्र रूपमा वस्तु तथा सेवाको उपयोग गर्न पाउने अधिकार दिएको छ । सर्वोच्च अदालतले पनि सिन्डिकेट खारेज गर्नुपर्ने आदेश दिइसकेको छ । मूलत: राजनीतिक संरक्षणमा सिन्डिकेट मौलाएको छ । विस्तारै नयाँ कम्पनी आउन थालेकाले केही सुधारको संकेत पनि देखिएको छ । नयाँ कम्पनी निर्वाध रूपमा चल्नसक्ने वातावरण प्रशासनले बनाइदिने हो भने सिन्डिकेटको जालो धेरै समय टिक्न सक्ने छैन । यस बाहेक बैंक, विमा, शिक्षा लगायतका क्षेत्रमा पनि उपभोक्ता निरन्तर ठगिइरहेका छन् । जसले जहाँ भेट्यो, त्यहीं लुट्ने र त्यसलाई समाजले वैधता दिने संस्कार मौलाउँदै गएको छ । एकातिर ठगी गर्ने व्यक्ति अर्कोतिर उपभोक्ता नै हो र ऊ पनि ठगिन सक्छ भन्नेतर्फ वस्तु व्यापारी वा सेवाप्रदायकले सोच्नुपर्छ । मर्कामा पर्ने उपभोक्ताले उजुरी गर्ने संयन्त्र नहुनु अर्को समस्या हो । भन्सार, आन्तरिक राजस्व, राजस्व अनुसन्धान, आपूर्ति र औषधि व्यवस्था विभागजस्ता निकायमा उजुरी सुन्ने र कारबाही भएनभएको जानकारी दिने छुट्टै निकाय आवश्यक छ । उपभोक्ताका धेरै गुनासाको सुनवाइ गर्ने जिल्ला प्रशासनले करिब सय कानुनको परिपालना गराउनुपर्ने हुँदा बोझ धेरै छ । उपभोक्ताका मुद्दा प्राथमिकतामा पर्दैनन् । उपभोक्ता अदालतको स्थापनाले यस्ता मुद्दा किनारा लगाउन सहयोग पुग्नेछ । ट्विटर :"
कुपोषण र मद्यपानले दक्षिण भारतमा क्षयरोग फैलिँदै,"भारतका दक्षिणी राज्यहरूमा क्षयरोग फेरि विस्तार हुँदै छ र यसो हुनुमा विज्ञहरूले कुपोषण र मद्यपानलाई कारक मानेका छन् । प्लस वन मा प्रकाशित एउटा अध्ययनमा यस्तै उल्लेख गरिएको छ । उक्त अध्ययन अमेरिकाको बोस्टन युनिभर्सिटी स्कुल अफ मेडिसिन र जवाहरलाल परास्नातक चिकित्सकीय शिक्षा एवं अनुसन्धान संस्थानले गरेको अनुसन्धानपछि सार्वजनिक भएको हो । दक्षिण भारतमा क्षयरोग तथा कुपोषण र मद्यपानबीच सम्बन्ध पाइएको अध्ययनमा उल्लेख छ । अध्ययनअनुसार, कुपोषण महिलालाई क्षयरोग हुनुको ६१ प्रतिशतभन्दा बढी कारक हुने गरेको छ । पुरुष क्षयरोगीलाई चाहिँ अत्यधिक मद्यपानका कारण त्यो रोगले च्याप्ने गरेको छ । अध्ययनमा भनिएको छ मद्यपानको अधिकतालाई नियन्त्रण गरियो भने दक्षिण भारतीय पुरुषलाई हुने क्षयरोगमा ७५ प्रतिशत कमी ल्याउन सकिन्छ ।अनुसन्धानअनुसार, विश्वमा वर्षेनी अनुमानित १ करोड ६ लाख क्षयरोगी हुने गरेका छन् । तीमध्ये २७ प्रतिशत रोगी भारतमै मात्र हुने गरेका छन् ।"
अमरलाई लन्डनमा अनेवा,"लन्डन साहित्यकार अमर न्यौपाने लन्डनमा पुरस्कृत भएका छन् । अन्तर्राष्ट्रिय नेपाली वाङ्मय (अनेवा) प्रतिष्ठान बेलायतले बिहीबार एक समारोहबीच न्यौपानेलाई ६० हजार रुपैयाँको अनेवा नक्षेत्र पुरस्कार प्रदान गरेको हो । प्रतिष्ठानका अध्यक्ष विकलचन्द्र आचार्य, साहित्यकार गोविन्दराज विनोदी र वरिष्ठ सञ्चारकर्मी एवं साहित्यकार खगेन्द्र नेपालीले न्यौपानेलाई पुरस्कृत गरे । लेखकका लागि पुरस्कार ऊर्जा हुने रहेछ, पानीको घाम, सेतो धरती, करोडौं कस्तूरी जस्ता कृतिका सर्जकले कार्यक्रममा भने, सुरुतिर १२ वर्षको अध्यापन पेसा छाडेर कतै अनुत्पादक क्षेत्रमा त लागिनँ जस्तो लाग्थ्यो, अहिले सम्मान र माया पाउँदा यो क्षेत्रप्रति गर्व लाग्छ । न्यौपानेले आफ्नो पुरस्कृत कृति करोडौं कस्तुरी को रचनागर्भबारे पनि उल्लेख गरे । बेलायत आउनेबित्तिकै शेक्सपियरको जन्मस्थल टेकेका उनले नेपाल पनि कुनै कविको देश भनेर चिनिने अवस्था सृजना गर्न जरुरी रहेको बताए । हामीले पनि शेक्सपियरकै जस्तो लक्ष्मीप्रसाद देवकोटा, मोतीराम भट्ट, लेखनाथ पौडयाल, बीपी कोइरालाजस्ता स्रष्टाहरूको संग्रहालय बनाउन सके नेपाल विश्वभर चिनिन सक्थ्यो, उनको धारणा थियो ।प्रमुख अतिथि राजदूत दुर्गाबहादुर सुवेदीले न्यौपाने लेखेर कहिल्यै नथाक्ने साहित्यकार रहेको बताए । नेपाली उपन्यासको भविष्य उज्ज्वल देखेका राजदूतले अगाडि भने, पाठकहरूको नेपाली अक्षरप्रति सम्मान, स्नेह र समर्पणको भाव छ । एउटा कृति लेख्दा साहित्यकारहरूको समय, मस्तिष्क र श्रम कम खर्च भएको हुन्न । त्यसकारण उनीहरूले बाँच्न पाउनुपर्छ । नेपाली साहित्यलाई नजिकबाट बुझेका अनुवादक एवं प्राध्यापक माइकल हटले अरू विदेशीका लागि नेपाल पर्यटकीय गन्तव्य भए पनि आफ्ना लागि साहित्यिक देश रहेको बताए । आफ्नो एकवर्षे अध्ययन सकेर नेपाल फर्कन लागेका निर्वाण उपन्यासका लेखक एवं कान्तिपुरकर्मी घनश्याम खडकाले स्वदेशबाट टाढा झन् नेपालीपन हुने बताए । प्रतिष्ठान अध्यक्ष आचार्यले बेलायतको पहिलो पुस्तालाई साहित्यका माध्यमबाट मातृभूमिसँग जोडिरहने आफ्नो प्रयास रहेको बताए । कार्यक्रममा वरिष्ठ साहित्यकार गोविन्दराज विनोदीको कैकेयी महाकाव्य विमोचन पनि गरियो । विनोदीले कार्यक्रममा उपस्थित हुन पाउँदा हर्षविभोर भएको उल्लेख गर्दै भने, यो भाषा, साहित्यप्रेमले जुराएको संगम हो । मलाई नेपालमै भएजस्तो लागेको छ ।कार्यक्रममा खगेन्द्र नेपाली, सुमाया राई, रवि प्राञ्जल, डा मुकुल दाहाल, नरेश काङमाङ, डा सोहन घिमिरे, वासु शर्मा, दुर्गाप्रसाद पोखरेल, डा कृष्ण उपाध्याय, छत्रकला राई, धर्म सापकोटा, नारायण गाउँलेलगायतले रचना वाचन गरेका थिए । कार्यक्रममा गोपी सापकोटा र प्रतिष्ठानकी महासचिव जयालक्ष्मी राईले पनि बोलेका थिए ।"
कर्मचारी आन्दोलित,"विराटनगर (कास) उच्चस्तरीय तलबमान आयोगले भेदभावपूर्ण पारिश्रमिक सिफारिस गरेको भन्दै धरानस्थित बीपी कोइराला स्वास्थ्य विज्ञान प्रतिष्ठानका कर्मचारीले आन्दोलन सुरु गरेका छन् । तलबमान आयोग प्रतिष्ठानको सिनेटले गठन गरेको हो । आन्दोलनरत कर्मचारीले ६ दिनदेखि धर्ना दिँदै आयोगको सिफारिस खारेज गर्नुपर्नेलगायत माग अघि सारेका छन् । आयोगले प्रत्येक वर्ष जति महँगी वृद्धि हुन्छ, त्यसको आधा प्रतिशत भत्ता बढ्ने र ३ वर्षपछि १० प्रतिशत तबलमा गाभ्ने र बाँकी भत्ता दिने सिफारिस गरेको थियो । कर्मचारीले भने यसअघि सरकारले तोकेअनुसार तलब एवं महँगी भत्ता वृद्धिको माग गरेपछि आयोगले त्यस्तो सिफारिस गरेको थियो । कर्मचारी संघर्ष समितिका संयोजक दिनेशराज दाहालका अनुसार माग पूरा नभए थप आन्दोलनका कार्यक्रम घोषणा गर्ने तयारी भइरहेको छ ।सिफारिसअनुसार तलब थोरै मात्र बढ्ने भन्दै कर्मचारी कल्याण समाजले आयोगको सिफारिसअनुसार तलब एवं भत्ता वृद्धिको व्यवस्था खारेजी माग गरेको छ । आन्दोलनकारी कर्मचारीले प्रतिष्ठान परिसरमा धर्ना दिइरहेका छन् । कर्मचारीको आन्दोलनमा प्रतिष्ठानका सिनियर फ्याकल्टीका विद्यार्थी तथा चिकित्सकले ऐक्यबद्धता जनाएका छन् । समाजले सरकारले तोकेअनुसार तलब र भत्ता बढाउनुपर्ने, गत वर्षको महँगी भत्ता पनि उपलब्ध गराउनुपर्ने, ज्यालादारीलाई करारमा नियुक्ति गर्नुपर्नेलगायत २१ बुँदे माग अघि सारेको छ । उपकुलपतिको कार्यालयअगाडि दैनिक तीन घण्टा धर्नामा बसेका कर्मचारीले माग पूरा नभए थप आन्दोलनका कार्यक्रम ल्याउने बताए ।"
अर्बपतिको तैरिने महल,"भूमध्य सागर हुँदै हालै एउटा विलासी सुपरयाट (पानी जहाज) आफ्नो गन्तव्यतिर गइरहेका बेला धेरैले आश्चर्य र उत्सुक भई त्यसलाई हेरेका थिए । विशाल र ठूलो महलजस्तो देखिने त्यो याट आफैंमा अनौठो खालको छ । सबै प्रकारका आधुनिक सुविधा रहेका उक्त जहाज एकजना रुसी अर्बपति एन्ड्रे मेलनिएन्कोको हो । यसको मूल्य ४८ सय करोड रुपैयाँ रहेको छ । त्यस्तै लम्बाइ ४ सय ६८ फिट र उचाइ ३ सय ३० फिट छ । यसमा फेन्सी स्विमिङ पुल, लग्जरी लाउन्ज, लेभिस डाइनिङ एरिया र आठवटा बाल्कोनीसहितका डेक छन् । ५४ क््रयु सदस्य र २० जना अन्य कर्मचारी यसमा २४ सै घण्टा अतिथिहरूको सेवामा खटिएका छन् । सुरक्षालाई ध्यानमा राख्दै जहाजको झ्याल र ढोकाहरू बुलेट प्रुफ बनाइएका छन् । यति मात्रै हैन, यसमा हेलिप्याडसमेत निर्माण गरिएको छ । अविश्वसनीय सुपर याटमा एउटा भव्य भोजन कक्ष र लक्जरी चार पोस्टर बेड पनि रहेका छन् । हो, रुसी अर्बपतिको ४८ सय करोडको तैरिने महलको विशेषता यस्तै छ ।फोब्र्स अखबारका अनुसार यो वर्षको अर्बपति सूचीमा ८९ स्थानमा रहेका एन्ड्रेको व्यक्तिगत कुल सम्पत्ति १४४ अर्ब अमेरिकी डलर (रियल टाइम ९ सेप्टेम्बर २०१७) रहेको छ । यिनी रुसकै सर्वाधिक धनाढयहरूमध्ये ९ औं स्थानमा छन् । बेलारुसियन यिनी युवा अवस्थामै रुस प्रवेश गरेका थिए । प्लेखानोभ रसियन युनिभर्सिटी अफ इकोनोमिक्सबाट स्नातक गरेका यिनले सन् १९९३ मा २१ वर्षकै छँदा एमडीएम बैंकको सहसंस्थापकका रूपमा आफ्नो सेवा सुरु गरेका हुन् । पछि यो बैंक १० वर्षभित्रै रुसकै सबैभन्दा ठूलो निजी बैंकमध्येको एक बन्न सफल भयो । सन् १९९३ देखि १९९७ सम्म यिनी एमडिएम बैंकको व्यवस्थापन परिषद्का अध्यक्षको भूमिका निर्वाह गरेका थिए । यिनले यो बैंक आफ्ना सहपाठीसँग सेयरमा खरिद गरेका थिए । पछि यसको पूर्ण स्वामित्व ग्रहण गर्न यिनी सफल भए । सन् २००१ देखि २००५ सम्म यिनी एमडीएम बैंकका बोर्ड अफ डाइरेक्टरको अध्यक्ष भई काम गरेका थिए । पछि यिनी एमडीएम ग्रुप बन्दा त्यसका प्रमुख बनेका थिए । यो ग्रुपले साइबेरियन कोयला ऊर्जा कम्पनी तथा खनिज र रसायन कम्पनी युरोकेममा लगानी गरेको थियो । आफ्नो व्यापार विस्तार गर्नेक्रममा यिनले पाइप तथा मेटालर्जिक कम्पनी टीएमकेको स्थापना गरेका थिए । उक्त कम्पनी रुसकै सबैभन्दा ठूलो स्टिल पाइप उत्पादन र निर्यात गर्ने कम्पनी बन्न पुग्यो । सन् २००४ मा यिनले सर्वसाधारणलाई कम्पनीको सेयरमा लगानी गर्न आह्वान गरेका थिए । त्यसैक्रममा लन्डन स्टक एक्सचेन्जले कम्पनीमा सेयर किनेका थियो । सन् २००४ देखि २००७ सम्ममा एन्ड्रेले एमडीएम बैंक र आफ्नो एमडीएम ग्रुपका पार्टनर सर्गेई पोपोमलाई सबै सेयर बिक्री गर्दै उद्योग र ऊर्जा क्षेत्रमा लगानी गर्न कस्सिएका थिए । खासगरी मल उत्पादन कम्पनी युरोकेम, कोइला उत्पादन गर्ने एसयूईके र साइबेरियन जेनेरेटिङ कम्पनी (एसजीसी) को विकासमा जुटेका थिए । सञ्चार माध्यमहरूका अनुसार यिनी रुसको प्रमुख सामाजिक लगानीकर्ता र समाजसेवा गर्नेमध्येका एक हुन् । सन् २००५ मा यिनले पूर्वमोडल तथा पप गायिका एलेस्कान्द्रा मेलनिचेन्कोसँग फ्रान्सको दक्षिण भूभागमा विवाह गरेका थिए । एन्ड्रेको आफ्नै दुइटा याटहरू एमवाई ए (२००८) र एसवाई ए रहेका छन् । दुवैको डिजाइन फिलिपे स्टार्कले गरेका थिए । यिनको आफ्नै बोइङ ७३७ बीबीएस जहाज पनि रहेको छ । फोब्र्सको रसिया संस्करणअनुसार यिनले सन् २०१६ मा पुराना याट बेचेका थिए । मिडिया रिपोर्टअनुसार यसै वर्षको फेब्रुअरीमा एसवाई ए दक्षिणी स्पेनको समुद्रमा परीक्षण गरेका थिए, जुन केही महिनापछि आफ्नो बनाउन सफल भए । यिनको एउटा एन्टीबेसमा आफ्नै भिल्ला पनि रहेको छ । (एजेन्सी)"
दसैंका सामान केरुङमै अलपत्र,"रसुवारसुवागढी नाकामा दसैंका लागि झिकाइएका व्यापारिक सामान अलपत्र परेका छन् । चिनियाँ अधिकारीहरूले यस नाकाबाट तस्करी बढेको भन्दै सुरक्षा जाँचमा कडाइ गर्दा सामान आयातमा असर परेको हो । राजधानीलगायत मुलुकको अधिकांश बजारमा दसैंमा चिनियाँ तयारी पोसाकको बिक्री हुने गरेको छ । व्यवसायीका अनुसार हाल जाँचमा कडाइ गरेपछि दैनिक ३० देखि ४० कन्टेनर मात्र नेपाल भित्रने गरेका छन् । यसबाट सामान आयातमा प्रत्यक्ष प्रभाव परेको छ । सीमाबाट आवतजावत गर्ने प्रत्येक कन्टेनरलाई केरुङ प्रहरी, भन्सार र क्वारेन्टाइनले १० देखि १५ मिनेट लगाएर जाँच गर्दै आएका छन् । पटकपटक यस नाकाबाट सुन बरामद हुँदै आएको छ । दुई सातामै क्रमश: १५ र ८८ किलो सुन बरामद भएको थियो । चिनियाँको कडाइले आवश्यकताअनुुसारका कन्टेनरहरूले केरुङ प्रवेश नपाएपछि सामान आयातमा कमी भएको हो । दसैंमा बिक्री हुने सामान उतै छ, शैलेश पौडेलले भने, कन्टेनर नभएपछि सामान लोड गर्न पाइएको छैन । सामान गोदाममा थन्केको छ । गोदाम खाली नहुँदा चीनको मुख्य सहरबाट झिकाइएका सामान गाडीबाट अनलोड भएका छैनन् । चिनियाँ भूभागमा १ सय ५० भन्दा बढी लोड गरिएका कन्टेनर नेपाल भित्रन लाइनमा बसेका छन् । अधिकारीहरूले तत्काल बिग्रने स्याउ, नासपाती, अदुवा, प्याज, लसुनजस्ता वस्तुलाई प्राथमिकता दिएर पठाउने गरेको व्यापारी बताउँछन् । केरुङमा झन्डै ५ सय कन्टेनर सामान रहेको व्यवसायीको भनाइ छ । भन्सार प्रमुख केदार पनेरूका अनुसार चीनले नाकाबाट अवैध कारोबार बढेको भन्दै कडाइ गरेको बताए । सुरक्षा जाँच पोस्ट जताततै भए पनि सुन कसरी भित्रियो भन्ने प्रश्न उठेपछि रसुवागढी भन्सारले कन्टेनर र साना गाडीको जाँचमा बढी निगरानी बढाएको हो । उसले सीमामा हुन सक्ने अवैध गतिविधि रोक्ने भन्दै सशस्त्र प्रहरी परिचलान गरेको छ । अवैध रूपमा नेपाल प्रवेश गर्ने क्रम रोक्न भन्सारले एकजना अधिकृतको नेतृत्वमा टोली नै परिचालन गरेको छ । भन्सार प्रमुख पनेरूले भने, संवेदनशीलतलाई ख्याल गरेर गोप्य रूपमा थप निगरानी बढाएका छौं । भूकम्पका कारण तातोपानी नाका बन्द भएपछि ०७२ मंसिरदेखि रसुवागढी सञ्चालनमा आएको हो । चीनबाट उत्तरी नाका भएर नेपाल भित्रने सबै व्यापारिक सामान रसुवागाढीबाटै आयात गरिँदै आएको छ । भन्सारले चालु आवको पछिल्लो दुई महिनामा ५४ करोड ९४ लाख रुपैयाँ राजस्व संकलन गरेको छ । यो अवधिको लक्ष्य ५३ करोड रहेको छ । प्रमुख जिल्ला अधिकारी हीरादेवी पौडेलको नेतृत्वमा भन्सार, अध्यागमन र सुरक्षा निकायको संयुक्त टोली र चिनियाँ अधिकारीबीच बुधबार सीमामा भएको बैठकमा आयात व्यापार सहज बनाउने सहमति भएको थियो । सीमा सुरक्षा बैठकमा चिनियाँ अधिकारहरूले सीमामा हुन सक्ने चीन विरोधी गतिविधिका विषमा बढी चासो राखेका थिए । बैठकमा सहभागी भन्सार प्रमुख पनेरूका अनुसार नेपालका तर्फबाट व्यापार सहजीकरणका लागि पहल गरिदिन आग्रह गरिएको थियो ।"
दसैंका लागि कर्णालीमा चामल ढुवानी तीव्र,"सुर्खेत चाडपर्वका बेला कर्णालीमा चामल अभाव हुन नदिन खाद्य संस्थानले ढुवानी व्यवस्थापनलाई तीव्र बनाएको छ । दसैं, तिहार लक्षित गरेर संस्थानले २९ हजार क्विन्टल सहुलियतको चामल ढुवानी गर्न लागेको हो । सेनाको स्काई ट्रक दुर्घटना परेपछि कर्णालीमा रोकिएको खाद्यान्न ढुवानी चाडपर्व नजिकिँदै गर्दा तीव्र पारिएको छ । सेनाको स्काई ट्रक दुर्घटना परेपछि संस्थानले निजी क्षेत्रका एयरलाइन्ससँग चामल ढुवानीको सम्झौता गरेको थियो । संस्थानको सुर्खेतका प्रमुख भीम थापाले जहाजबाट ढुवानी महँगो पर्न थालेपछि खच्चडबाट ढुवानी गरिरहेको बताए । संस्थानले गत आवमा कर्णालीका लागि ६८ हजार क्विन्टल खाद्यान्न पठाएको थियो । चालु आवको पहिलो चरणमा २९ हजार क्विन्टल पठाउन लागिएको हो । संस्थानले अनुदानको चामल स्थानीय बजारभन्दा प्रतिकेजी १ सय रुपैयाँ कम पर्ने जनाएको छ । सस्तो, गुणस्तरीय भएकाले खाद्य संस्थानको चामलप्रति आकर्षण बढेपनि ढुवानी समस्याका कारण कर्णालीबासीले वर्षेनि खाद्यान्न संकट भोग्दै आएका छन् ।हुम्लाको सदरमुकाम सिमीकोट डिपोका लागि मौज्दात १६ सय ६ क्विन्टल वितरण सुरु गरिएको छ । सर्केगाड, देउली, र श्रीनगरमा २५ सय क्विन्टल पठाउने तयारी गरेको छ । हुम्लाको श्रीनगर सबैभन्दा विकटमा रहेको डिपो हो । मुगुको गमगढीबाट सर्केगाड र देउलीमा खच्चडबाट चामल पठाउँदैछ । डोल्पाका जुफाल, काइगाउ, सर्मी, निपु, सहतारा र दुनै डिपोका लागि २३ सय क्विन्टल पठाउन लागिएको छ । मुगुमा ३५ सय क्विन्टल पठाइएको छ । दैलेखमा ३ सय ४०, जुम्लामा १ हजार, कालिकोटमा २८ सय क्विन्टल चामल ढुवानी गरिएको छ । कर्णाली राजमार्गका कारण कालिकोट, मुगु र जुम्लामा ढुवानी सहज भएको छ । ती जिल्लामा ट्रकबाट र बाँकी सडक सञ्जालले नछोएका डिपोसम्म खच्चडबाट ढुवानी गरिरहेको थापाले बताए । स्थलमार्गबाट समयमै पुर्याउन सम्भव भएकाले दसैं अगावै कर्णालीका सबैतिर खाद्यान्न पुगिसक्ने उनको दाबी छ । हवाइमार्गबाट खाद्यान्न ढुवानी गर्दा हेलिकप्टर, मौसम अनुकूलको पखाईका कारण यसअघि ढुवानीमा ढिलाई हुने गरेको थियो । खाद्य संस्थानको सुर्खेतस्थित कार्यालयले कर्णाली, दैलेखमा खाद्यान्न ढुवानी गर्दै आएको छ ।जिरा, सोना मनसुली, मकवानपुर र बंगलादेशी चामल वितरण गर्दै आएको छ । यसैबीच संस्थानले असोज १ देखि सुर्खेतको वीरेन्द्रनगरका सुपथ मूल्य पसल सञ्चालन गर्न लागेको छ ।"
शिवशक्ति उद्योगलाई कारबाही गर्न पत्राचार,"काठमाडौंआपूर्ति व्यवस्थापन तथा उपभोक्ता हित संरक्षण विभागले बारामा रहेको शिवशक्ति उद्योगलाई कारबाही गर्न पत्राचार गरेको छ । मंगलबार अनुगमनको क्रममा अवरोध र निर्देशन अवज्ञा गरेपछि विभागले जिल्ला प्रशासन कार्यालय बारालाई पत्राचार गरेको हो । विभागका अनुगमन शाखा निर्देशक लक्ष्मण श्रेष्ठका अनुसार कालोबजारी तथा केही अन्य सामाजिक अपराध तथा सजाय ऐन २०३२ अनुसार कारबाहीका लागि पत्राचार गरिएको छ । उद्योगलाई गुणस्तरहीन उत्पादन र हुलहुज्जत गरेको आरोपमा कारबाहीका लागि पत्र पठाएका छौं, उनले भने, चिठी आजै फ्याक्स गरेका छौं । उपभोक्ता संरक्षण ऐन २०५४ बाट कारबाही फितलो हुने भएकाले कालोबजारीअनुसार कारबाही गर्ने निर्णय भएको उनले बताए । कालोबजारी ऐनअनुसार कमसल माललाई असल माल हो भनी वा एक मालवस्तुलाई अर्को मालवस्तु हो भन्ने भान पारी वा स्तर घट्ने गरी मिसावट गरी सो कुरा नबताई कसैलाई बिक्री वितरण गरेमा निजलाई २ वर्षसम्म कैद वा जरिवाना वा दुवै हुन सक्ने उल्लेख छ । विभागले पठाएको पत्रमा कारबाही गरी विभागलाई जानकारी गराउन उल्लेख गरेको जनाएको छ । बाराका प्रमुख जिल्ला अधिकारी (सीडीओ) विजयनारायण मानन्धरले जिल्लामा निर्वाचनका कारण दुईतीन दिन ढिलाइ हुने बताए । सबै कर्मचारी निर्वाचनमा खटिएका छौं । चुनाव अवधिभर केही गर्न सक्दैनौं, उनले भने, चुनाव भएकाले दुईतीन दिन समय लाग्छ । त्यसपश्चात् पत्र हेरेर थप प्रक्रिया बढाउँछौं । कैफियत भेटिएको तेल उद्योगमा कारोबार रोक्का गर्न निर्देशन दिँदा कर्मचारी र सञ्चालकले अवरोध गरेका थिए । विभागले नमुना संकलन गर्दा उद्योगको फेमिली ब्रान्डको तेलमा मापदण्डभन्दा बढी प्याराअक्साइड भ्यालु भेटिएको थियो । खाद्यले पठाएको परीक्षण प्रतिवेदनमा फेमिली तोरी तेलको प्याराअक्साइड भ्यालु १० भन्दा तल हुनुपर्नेमा ११५३ रहेको फेला परेका थियो । सोही प्रतिवेदन र प्रमाणका आधारमा विभागले अनुगमन गरेको थियो । अनुगमन टोलीले बन्द गर्न खोज्दा उद्योगका कर्मचारीले मुचुल्कामा हस्ताक्षर गर्न अस्वीकार गरेका थिए । लगानीकर्ता एवं सांसद राजकुमार अग्रवालले दोषी ठहर भए कानुनी कारबाहीका लागि तयार भएको बताए । कानुनभन्दा माथि कोही हुँदैन । कानुनी प्रक्रिया मान्न तयार छु, उनले भने । चिठीको भरमा उद्योग बन्द गर्नु जायज नभएको उनले बताए ।"
सुदूरमा टुट्दै सिन्डिकेट,"कञ्चनपुरकञ्चनपुर एक वर्षअघि यातायात सेवा सुरु गरेको नमस्ते शुक्लाफाँटा प्रालिलाई सुरुमा केही समस्या भयो । पुराना यातायात समितिका मजदुर र व्यवसायीले अवरोध गर्दा केही दिन यातयात सेवासमेत बन्द हुन पुग्यो । दुई साताअघि सेवा सुरु गरेको नयाँ यातायात प्रालिले त्यस्तो कठिनाइको सामना गर्नुपरेन । महेन्द्रनगरकाठमाडौं सेवा सुरु गरेको प्रालिले नियमित बस सञ्चालन गरिरहेको छ । पुराना समितिका यातायात मजदुर तथा व्यवसायीले सामान्य विवाद गर्न खोजे पनि सेवा अवरुद्ध हुने अवस्था आएन । एकपछि अर्को गरी धमाधम नयाँ समिति दर्ता भएर सेवा सुरु गर्न थालेपछि पुरानाको सिन्डिकेट पनि हट्न थालेको व्यवसायी बताउँछन् । गत वर्षभन्दा यसपाला केही सहज भएको छ, मानव यातायातका अध्यक्ष पदमसिंह पालीले भने, अब बिस्तारै सिन्डिकेट हट्दै छ, नयाँ व्यवसायीहरू पनि लगानी गर्न थालेका छन् । विगतमा महाकाली र पवनदूत यातायातले मात्रै महेन्द्रनगरबाट पहाडी तथा पूर्वतिरका रुटमा सेवा सञ्चालन गरेका थिए । गत वर्षदेखि नयाँ समितिहरूले पनि बिस्तारै सेवा विस्तार गर्दै छन् । यसले व्यवसायीहरूमा प्रतिस्पर्धासँगै सेवाग्राहीले सुलभ र स्तरीय सेवा पाउने वातावरण सिर्जना भएको छ । अब पुराना समितिको सिन्डिकेट निकै कम भइसक्यो, नमस्तेका अध्यक्ष दिलीप कुँवरले भने, यहाँ मात्रै होइन देशभरि सिन्डिकेट टुट्दै छ, धमाधम नयाँ समिति दर्ता हुन थालेका छन् । उनले नयाँ समितिपछि भाडासमेत घटेको बताए । महेन्द्रनगरकाठमाडौं एसी बसको २ हजार रुपैयाँ पुगेको भाडा हाल घटेर १५ सयको नजिक आएको छ । यसैगरी डिलक्स बसको भाडा पनि २३ घटेर १२१३ सयमा आएको छ । त्यसैगरी अन्य ठाउँको भाडा पनि घटेको छ । भाडा मात्रै होइन, सेवा पनि स्तरीय हुन थालेको छ, अध्यक्ष कुँवरले भने । विगतमा महाकाली यातायात समिति मात्रै हुँदा र हाल अन्य समितिहरू थपिँदा यात्रुलाई पनि सहज भएको छ । आफूले रुचाएको साधन र समयमा यात्रा गर्न सकिने अवस्था आएको छ । सिन्डिकेट तोड्ने बहानामा थोत्रा गाडी भित्रिँदैनमस्तेले सेवा सुचारु गर्दा भित्र्याइएका अधिकांश गाडीहरू पूर्व रुटमा ४५ वर्ष चलेका पुराना थिए । यात्राका क्रममा बाटोमै बिग्रिँदा यात्रुहरूले सास्तीसमेत खेप्नुपरेका थियो । यतिबेला सिन्डिकेट तोड्ने बहानामा नयाँ कम्पनीले पुराना गाडी पनि भित्र्याउन थालेका छन् । प्रालिसँग आफ्नै बसपार्क, टिकट काउन्टर र कार्यालयसमेत हुनुपर्छ । यहाँ सेवा सुचारु गरेका कम्पनीले बसहरू सडक किनारमै रोकेर राख्दा समस्या हुन थालेको छ । गाडीको मात्रै रुट परमिट लिएर सेवा सुरु भइरहेको छ, महाकाली यातायात समितिका वरिष्ठ उपाध्यक्ष पदम भाटले भने, न बस पार्क छ, न टिकट काउन्टर नै व्यवस्थित छ, । रुट परमिट दिँदा नै बसपार्क र टिकट काउन्टर भए नभएको हेरिनुपर्ने उनले सुझाए ।"
सुरु भयो रेल सेवा,मोरङ (कास) सीमावर्ती भारतीय नाका जोगबनीबाट दिल्लीलगायत विभिन्न ठाउँमा जाउनेजाने अवरुद्ध रेल सेवा सञ्चालनमा आएको छ । साउन अन्तिम साता आएको बाढीले पटरी बगाउँदा जोगबनीमा रेल आउजाउ रोकिएको थियो । भारतको कोलकाताबाट मालबाहक रेल आउन सुरु भएको जोगबनी रेल्वे स्टेसनका स्टेसन मास्टर मनोज झाले बताए । बाढीले जोगबनीदेखि दक्षिणतर्फ साढे चार किलोमिटर रेलको पटरी बगाउँदा रेल सेवा बन्द रहेको थियो । जोगबनी नाका जोड्ने भारतको मिरगन्ज घाटस्थित एनएच५७ए को प्रमाणा नदीको पुलमा बाढीले क्षति पुर्याएको र रेल सेवा अवरुद्ध भएकाले विराटनगर भन्सारबाट भारत तथा तेस्रो मुलुकको आयातनिर्यात ठप्प भएको थियो । यसबाट सुनसरीमोरङ औद्योगिक करिडोरका ५ सय बढी उद्योग प्रभावित भएका थिए ।
आक्रमणमा ८४ मारिए,बग्दाद (सिन्हवा) इराकको दक्षिणी प्रान्त थी कारमा इस्लामिक स्टेट (आईएस) को आक्रमणमा कम्तीमा ८४ जनाको मृत्यु भएको छ । घटनामा ९३ जना घाइते भएका प्रहरीले जनाएको छ । मृत्यु हुनेमध्ये ७ इरानी नागरिकसमेत छन् । घाइतेमध्ये कैयौंको अवस्था चिन्ताजनक रहेको प्रान्तीय स्वास्थ्य विभागका प्रमुख जसिम अल खालेदीले बताए । इराकको राजधानी बग्दादबाट ३ सय ७५ किलोमिटर दक्षिणमा पर्ने नस्रियाहको पश्चिमी क्षेत्र फदाकमा रहेको रेस्टुरेन्ट र त्यसको वरपर कार बम आक्रामण भएको हो । आक्रमणकारीले कार बम विस्फोट गरेलगत्तै सुरक्षाकर्मीसँग झडप भएको थियो । आक्रमणको आईएसले जिम्मा लिएको छ । आईएसले यसअघि पनि उक्त क्षेत्रमा बारम्बार हमलाको चेतावनी दिने दिँदै आएको थियो ।
पत्रकारको शव भेटियो,कोलम्बो गोहीको आक्रमणबाट मारिएका २४ वर्षीया बेलायती पत्रकार पाउल म्याक्लिनको शव शुक्रबार फेला परेको छ । श्रीलंकाली प्रहरीका अनुसार राजधानी कोलोम्बोबाट ३ सय ६० किलोमिटर पूर्वमा पर्ने तटीय सहर पानामामा मृतकको शव भेटिएको हो । उनी द फिनान्सिएल पत्रिकामा कार्यरत थिए ।
लन्डन भूमिगत रेलमा विस्फोट,"लन्डन लन्डनमा शुक्रबार बिहान एउटा भूमिगत रेल (अन्डर ग्राउन्ड ट्रेन) मा विस्फोट भएको छ । बिहान ८२० बजेको व्यस्त समयमा झन्डै ८ सय यात्रु बोकेको डिस्ट्रिक्ट लाइन ट्रेनमा विस्फोट हुँदा २२ जना घाइते भएको प्रहरीले जनाएको छ । घाइतेको अस्पतालमा उपचार भइरहेको छ । साउथ वेस्ट लन्डनको पार्सन्स ग्रिन स्टेसनमा विस्फोट भएको बेलायती अखबारले जनाएका छन् । रेलको एउटा डिब्बामा सेतो बकेटभित्र विस्फोटक पदार्थ भरिएको प्लास्टिकको पोको विस्फोट गराइएको थियो । घरैमा निर्मित उक्त विस्फोटक पदार्थ टाइमरमा राखिएको प्रहरी अधिकारीले जनाएका छन् । विस्फोटबाट कैयौं यात्रुका अनुहार जलेको छ । विस्फोटपछि अधिकांश यात्रुहरू निस्सासिँदै चिच्याइरहेका देखिन्थ्यो । घटनालगत्तै कम्तीमा ५० अग्नि नियन्त्रक गाडी परिचालन गरिएका थिए । मेट्रोपोलिटन पुलिसको प्रतिआतंकवाद युनिटले घटनालाई आतंकवादी आक्रमण का रूपमा लिएर अनुसन्धान थालेको छ । यसमा बेलायतको गुप्तचर निकाय एमआई फाइभ पनि संलग्न छ । स्कटल्यान्ड यार्डले घटनाबारे अहिले नै सबै कुरा भन्न हतार हुने जनाएको छ । आक्रमणका पछाडि कसको हात छ भन्नेबारे अनुसन्धान जारी छ । प्रहरीले सीसीटीभी फुटेज अनुसन्धान गरिरहेको जनाएको छ । विस्फोटबाट नेपाली भने कोही प्रभावित नभएको लन्डनस्थित नेपाली दूतावासका उपनियोग प्रमुख शरदराज आरणले बताए । घटनास्थल वरपर सशस्त्र प्रहरीका हेलिकोप्टर उडेका तथा एम्बुलेन्सले घाइतेलाई ओसारेको देखिन्थ्यो । सशस्त्र प्रहरीले घटनास्थल क्षेत्र घेरा हालेको छ ।बेलायती प्रधानमन्त्री टेरेजा मेले घाइतेप्रति सहानुभूति प्रकट गरेकी छन् । घटनापछि बेलायत सरकारको आकस्मिक कोब्रा बैठक बसेको छ । अमेरिकी राष्ट्रपति डोनाल्ड ट्रम्पले घटनाको निन्दा गर्दै पराजित आतंककारी ले लन्डनमा अर्को आक्रमण गरेको टीट गरेका छन् । लन्डन मेयर सादिक खानले कायर र राक्षस हरूबाट आक्रमण भएको बताउँदै लन्डनबासी आतंकवादबाट कहिल्यै नडराउने प्रतिक्रिया दिएका छन् ।पछिल्ला वर्ष बेलायत आतंकवादी आक्रमणको निसानामा छ । सन् २०१७ मा मात्र बेलायतको संसद् भवननजिक वेस्ट मिनिस्टर, फिन्सबरी पार्क, म्यानचेस्टर र लन्डन ब्रिजमा आतंकवादी आक्रमण भएका थिए । गत मे २२ मा म्यानचेस्टरमा भएको अमेरिकी गायिका एरियाना ग्रान्डेको कन्सर्टमा गरिएको आत्मघाती विस्फोटमा २२ जना मारिएका थिए । आक्रमणमा ५९ जना घाइते भएका थिए । गत जुन ३ मा लन्डन ब्रिजमा आतंककारीले भ्यान कुदाई छुरा हानेर ८ जनाको हत्या गरेका थिए । त्यसैगरी गत मार्च २२ मा वेस्ट मिनिस्टर ब्रिजमा एकजना आतंककारीले अन्धाधुन्ध कार कुदाई ५ जनाको ज्यान लिएको थियो । उक्त घटनामा आतंककारीको चक्कु प्रहारबाट एक प्रहरी अधिकारीको मृत्यु भएको थियो ।"
मतदाताले मागे पक्की पुल,"पर्वत पहिलो चरणमा स्थानीय तह निर्वाचन सकिएको पर्वतमा प्रदेशसभा र प्रतिनिधिसभाका लागि चुनावी जोडघटाउ सुरु भएको छ । यहाँका मतदाताले प्रदेशसभा र प्रतिनिधिसभा निर्वाचनमा उम्मेदवारी दिने प्रतिनिधिलाई आफ्ना माग राख्न सुरु गरिसकेका छन् । निर्वाचनको कार्यतालिका सार्वजनिक भइसकेपछि यहाँको बिहादी गाउँपालिकाबासीले आफ्नो गाउँ जोड्न कालीगण्डकी नदीमा मोटरेबल पुलले जोड्न लिखित सहमति गर्नेलाई भोट दिने बताएका छन् । बागलुङको जैमिनी नगरपालिका र बिहादी १, २ र ३ जोड्ने गरी कालीगण्डकीको गाईथुने घाटमा पक्की पुल बनाउन माग गरेका हुन् । कालीगण्डकी करिडोर र कालीगण्डकी राजमार्ग जोडिने पुलले धेरै बस्ती लाभान्वित हुने भन्दै बिहादीवासीले यस्तो माग गरेका हुन् ।स्थानीयले भेलाले गरेको निर्णय स्थानीय जनप्रतिनिधिदेखि दलका नेतालाई समेत बुझाएका छन् । आमभेलाको निर्णय सबै ठाउँमा पठाएका छौं, अगुवा सेवकनाथ आचार्यले भने, राजनीतिक आस्थाका आधारमा अब यहाँका भोट जाँदैनन् । गाउँको विकासमा प्रतिबद्धता जनाउनेलाई भोट दिन सबै सहमत छौं ।पुल निर्माणपछि विशेष गरी बागलुङको दक्षिण भेगका बासिन्दालाई पोखरा, काठमाडांै र बुटवल जाने बाटो छोट्टिनेछ । बागलुङवासीको आउजाउ बढेपछि बिहादी गाउँपालिकाको व्यावसायिक विस्तार र पूर्वाधार निर्माणमा समेत सहज हुने स्थानीयले बताए । स्थानीय अगुवा भीमबहादुर खड्काले पक्की पुल निर्माणका लागि जिल्लाका दुई संसद्, सडक डिभिजन कार्यालयलगायत सबैतिर आग्रह गरेको बताए । गाईथुने घाटमा पक्की पुल हाम्रा लागि महत्त्वपूर्ण छ, उनले भने, त्यसले यो क्षेत्रको विकासका सबै ढोका खुल्छ । कालीगण्डकी पारि र वारिका बासिन्दाबीच पारिवारिक सम्बन्धदेखि व्यावसायिक लेनदेनका काम हुने भएकाले पक्की पुल नहुँदा गाडीमा १० मिनेटमा पुगिने ठाउँमा तीन घण्टा घुमेर जानुपर्ने बाध्यता छ । पुल बनेपछि बिरामी स्वास्थ्योपचार र स्थानीय उत्पादन बाहिर पठाउनसमेत सहज हुने स्थानीयको भनाइ छ ।कालीगण्डकीमा पक्की पुल बनेपछि सदरमुकामभन्दा बुटवल पुग्न छिटो हुने भएकोले पनि यहाँका स्थानीयले पुल निर्माणको विषयलाई चुनावी एजेन्डा बनाएका हुन् । बुटवलतर्फबाट ल्याइने दैनिक उपभोग्यदेखि निर्माण सामग्रीसमेत सहुलियत ढुवानी मूल्यमा गाउँसम्म ल्याउन सकिने भएकोले पुल मुख्य एजेन्डा भएको स्थानीय रामु पराजुलीले बताए । हामीलाई सदरमुकाम पुग्नै एक दिन लाग्छ, उनले भने, पुल बने चार घण्टामै बुटवल पुगिन्छ, उताका सामान सुलभ दरमा गाउँमा आउँछन् । सदरमुकामसम्मको सडक सहज हुन अझै केही वर्ष लाग्ने भएकाले पुल बने गाउँको विकासमा ठूलो टेवा पुग्ने स्थानीयको अपेक्षा छ ।"
झ्याम्बा र करिमुल्लालाई उपाधि,"लेखनाथ (कास) नेपाल आईटीएफ सिनियर टेनिस च्याम्पियनसिप अन्तर्गत ५५ वर्षमाथिको डबल्सतर्फ नेपालका झ्याम्बा ढुन्डुप र करिमुल्ला मुस्लिमको जोडीले उपाधि जितेको छ । पोखरा रंगशालामा शुक्रबार सम्पन्न फाइनलमा उनीहरूले राजेन्द्रसिंह भण्डारी र उत्तमकुमार लामाको जोडीलाई ६३, ६२ को सोझो सेटमा हराए । ४५ वर्षमाथिको डबल्स सेमिफाइनलमा भारतका चन्द्रभूषण र हितेन्द्र पनवारको जोडीले पोखराका विनोद कायस्थ र धरमबहादुर लामिछानेलाई ६४, ६१ ले पराजित गर्यो । अर्को सेमिफाइनलमा भारतकै अरुण अग्रवाल र बालकिसन भाटियाले आफ्नै देशका अमिताभ चतुर्वेदी र विजय कुमारको जोडीमाथि ५७, ७५, १२१० को नतिजा निकाले । ३५ वर्षमाथिको डबल्समा भारतका अरुण अग्रवाल र दिलीप महन्तीको जोडी नेपालका हेमराज ढकाल र राजु श्रेष्ठको जोडीलाई ७६, ६१ को सेटमा पराजित गर्दै फाइनल पुगेको छ । उनीहरूको फाइनल प्रतिद्वन्द्वीमा अविनाश कुँवर र कमलेश शुक्लाको जोडी छन् । अविनाशको जोडीले भारतका स्वर्णदीप सिंह र नेपालका मनोज राणालाई ६१, ६० को सोझो सेटमा हराए । ४५ वर्षमाथिको मेन्स सिंगलमा भारतका किसन भाटिया नेपालका प्रताप मोक्तानलाई ४६, ६४, ६४ को कठिन सेटमा पराजित गर्दै फाइनल पुगेका छन् ।"
हाम्रो भेट्रान विजयी,"विराटनगर (कास) सीएमजी स्वास्थ्य क्लब विराटनगरको आयोजनामा पूर्वाञ्चलस्तरीय भेट्रान फुटबल सुरु भएको छ । उद्घाटन खेलमा हाम्रो भेट्रान क्लब पोखरियाले विराटचोक भेट्रानलाई ३२ ले हरायो । ईश्वर चौधरी, विश्वनाथ चौधरी र डम्बर राईले गोल गरे । विराटचोकबाट सुरज श्रेष्ठ र हेमन्तकुमार लिम्बूले गोल गरे । विराटका राजकुमार राई म्यान अफ द म्याच भए । पूर्वका १० भेट्रान टिमले भाग लिएको स्पर्धा विजेताले ५१ हजार र उपविजेताले ३१ हजार पुरस्कार जित्ने छन् ।"
साबामा बक्सिङका तीन,"काठमाडौं, (कास) नेपाल बक्सिङ संघका अध्यक्ष राम अवाले दक्षिण एसियाली बक्सिङ संघ (साबा) को उपाध्यक्षमा चुनिएका छन् । भारतीय बक्सिङ संघका अध्यक्ष अजय सिंहको नेतृत्वमा १५ सदस्यीय साबा गठन भएको हो । भदौ २८ मा सम्पन्न पहिलो भेलाले साबा महासचिवमा नेपाली बक्सिङका मानार्थ अध्यक्ष विष्णुगोपाल श्रेष्ठ चुनिएका छन् । संघका उपाध्यक्ष किरण श्रेष्ठ सदस्यमा चयन भए ।उक्त कमिटीको पहिलो कार्यक्रम साबा बक्सिङ च्याम्पियनसिप डिसेम्बरमा भारतको गुवाहटीमा हुने जनाइएको छ । यसैबीच राम अवालेको नेतृत्वमा रहेको नेपाल बक्सिङ संघले १५ महिनापछि शुक्रबार राष्ट्रिय खेलकुद परिषद् (राखेप) बाट वैधानिकता पाएको छ । बक्सिङको गत वर्ष जेठ २२ मा चुनाव भएको थियो ।"
आर्सनल जोगियो,"पेरिस इङलिस टोली आर्सनल र इटालियन महारथी एसी मिलानले युरोपा लिग फुटबलको पहिलो खेलमा जित पाएका छन् । पाहुना समर्थकले हुलदंगा गरेपछि केही ढिलो सुरु भएको खेलमा आर्सनल ३१ ले विजयी भयो । जर्मन टोली कोल्नले आर्सनलको घरेलु मैदानमा अग्रता लिए पनि अंक जोड्न सकेन । आर्सनलबाट एलेक्सिस सान्चेज, सिआड कोलासिनाच र हेक्टर बेल्लेरिनले गोल गरे । समूह एच को अर्को खेलमा बाटे बोरिसोभले रेड स्टार बेलग्रेडसँग ११ को बराबरी खेल्यो ।अर्को इङलिस टोली एभरटनले भने इटालियन टोली एटलान्टासँग ३० को पराजय बेहोर्यो । एभरटनको अर्को खेलको प्रतिद्वन्द्वी अपोल्लो लिमास्सोलले फ्रान्सेली टोली लियोनसँग ११ को बराबरी खेल्यो । यसै सिजन क्लब भित्रिएका फरवार्ड आन्द्रे सिल्भाले ह्याट्रिक गरेपछि एसी मिलानले अस्ट्रिया भिएनालाई ५१ ले हरायो । मिलानले सुरुआती २० मिनेटमै ३० को अग्रता बनाएको थियो ।होफनहेइमले घरेलु मैदानमा ब्रागासँग २१ को हार बेहोर्दा भिल्लारियालले अस्तानालाई ३१ ले हरायो । मारियो बालोटेलीको ह्याट्रिकसँगै निसले जुल्टवारेगेमलाई ५१ ले पराजित गर्यो । लाजियो भिटेस आर्नहमविरुद्ध ३२ ले विजयी रहँदा रियल सोसिडाडले रोजेनबर्गलाई ४० ले हरायो । मार्सेले कोन्यास्पोरलाई १० ले हराउँदा एथलेटिक बिल्बाओ र हर्था बर्लिन गोलरहित बराबरीमा रोकिए ।"
वेश्या पुरूष,"यसरी एउटा वेश्या पुरूष स्वास्नीका लागि सधैं नपुंशक बााच्छ र, निकम्मा एउटा सरकारलाई बेरोजगारीको समस्या समाधान गर्न छाती फुलाएर यसरी सघाउने गर्छ ! !"
घाइते हात,किनारलाई नाघेर जान खोजिरहेको मान्छेले बनाउन खोजिरहेको छ अहिलेएक जोर नयाँ हात
हवाइन गितारका उस्ताद,"दार्जिलिङले अनगिन्ती स्रष्टा जन्मायो । दार्जिलिङ स्रष्टा, सर्जकको उर्वरभूमि नै हो । लामो सूचीमा संगीतकार प्रदीप दर्नालको नाम छुट्दैन । नेपाली सुगम संगीतका यी पाका साधकको पहिचान भने हवाइन गितार ले बनायो । करिब १५ करोड जनसंख्या भएको पश्चिम बंगालले हवाइन गितारका उस्ताद ठान्छ यिनलाई । यिनले हात समाएर गितार सिकाएका धेरै संगीत क्षेत्रमा जमे । केही त बिति पनि सके । आफ्ना चेलाहरू ठूलो संगीतकार भएको सुन्दा भित्रैबाट खुसी लाग्दो रहेछ, ९५ वर्षमा हिँडिरहेका दर्नालले खरसाङको घरमा अनुभूति साटे, आत्मसन्तुष्टि मिल्दोरहेछ । कुनै समय दार्जिलिङमा गितार बजाउने मान्छे पाउनु देउता भेटे बराबरी हुन्थ्यो । गितारवादकलाई सिला खोज्नुपर्ने त्यो जमानामा स्टिल इलेक्ट्रिक गितार (हवाइन) बजाउने मान्छे पाउनु त कल्पनाबाहिरको कुरा थियो । त्यसमा पनि नेपालीलाई भेट्नु दुर्लभ नै थियो । त्यति बेलै पनि उनको नामचाहिँ अग्रपंक्तिमै आउँथ्यो । दर्नालले पहिलोपटक संगीत सुरु गर्दा संगीतप्रति आममान्छेको रुचि खासै थिएन । संगीत सुन्ने तर सिक्नचाहिँ नचाहने जमात बढी थिए । अहिले गीत संगीतको क्षेत्रमा बढेको आकर्षण र क्रेज देखेर उनी चकित छन् । अहिले संगीतप्रतिको आकर्षण डरलाग्दोसँग बढेर गएको छ, दार्जिलिङे लवजमा यिनी बोले, अन्त, यो निकै राम्रो कुरा हो नि है । उनका समकालीनहरू क्रमश: बित्दै जाँदै छन् । लगभग सकिए भन्दा पनि हुन्छ । कसैलाई कालले लग्यो, कसैलाई नेपालले, दर्नाल हाँसोसँगै बोले, मलाईचाहिँ न कालले लग्यो, न नेपालले नै । धेरैजसो समकालीन नहुँदा उनलाई एक्लो महसुस पनि हुन्छ । भावुक बने, यति बेला आफूलाई एक्लो ठानिरहेको छु । यो उमेरमा उनको जोस बिल्कुल तन्नेरीझंै छ । अहिले पनि बिहान र साँझ केही घण्टा नियमित रियाज गरेर मात्रै बिछ्याउनामा पल्टिन्छन् । िििसन् १९६७ । खरसाङको सेन्ट हेलेन्स स्कुल । जहाँ रानी ऐश्वर्य पढेकी थिइन् । यही स्कुलले आयोजना गरेको एउटा सानोतिनो सांगीतिक कार्यक्रममा दर्नालले पहिलोपटक गितार फिटेका थिए । गितार बजाउने उनको फरक शैली देखेर दर्शक छक्क परेछन् । स्कुलकी प्रिन्सिपल सिस्टर युवानाले बोलाएर भनिछन्, अबदेखि तपाईंले हाम्रो स्कुलका नानीहरूलाई गितार सिकाइदिनुपर्यो । सिस्टरको प्रस्तावलाई उनले इन्कार गर्न सकेनन् । त्यो कार्यक्रम उनको जीवनमा कोसेढुंगा सावित भयो । उनी त्यो बेला खरसाङमा सेलिब्रिटी नै थिए । उनको लोकप्रियता यसरी चुलियो कि सिलिगुढी, जलपाइगुडीदेखिका मान्छे गितार सिक्न खरसाङ उक्लिन थाले । उनलाई भ्याइनभ्याई भयो । त्यो बेला रेडियो पनि थिएन । ग्रामफोन रेकर्ड र हार्मोनियन तबलाको चल्ती बढी थियो । केही हिन्दी गीत र नेपालीमा मित्रसेनको रेकर्ड मात्रै सुन्न सकिन्थ्यो । त्यो पनि निश्चित ठाउँहरूमा मात्रै । दर्नालको पहिलो संगीत रेकर्डिङ नै भारतको सरकारी टीभी च्यानल दूरदर्शनबाट भएको थियो । सन् १९८६ ताका दूरदर्शनको टिम उनको घर खोज्दै पुगेछ । जति बेला दार्जिलिङमा गोर्खाल्यान्ड आन्दोलनको आगो यसरी दन्किरहेको थियो, जसरी अहिले गोर्खाल्यान्डकै लागि पहाडकी रानी अशान्त बनेको छ । उनलाई लाग्छ गोर्खाल्यान्डको आगो अझै लामो समय निभ्नेवाला छैन । आन्दोलनकै कारण दूरदर्शनवाला टिम इनडोर रेकर्ड गरेर फर्कियो । सुनाए, आउटडोर रेकर्डका लागि मलाई बोलाइयो, कोलकाता स्टेडियममा भयो । उनले पुराना र ज्यादै रुचाइएका नेपाली गीतको धुन दूरदर्शनको प्रस्तुतिमा सुनाए । धेरैको मन जिते । दूरदर्शनमा अवसर पाउनु दार्जिलिङे स्रष्टाका लागि खेलाँची थिएन त्यो बेला । दूरदर्शनले भर्खर सेवा सुरु गरेको थियो । हिन्दी गीतसंगीत बाक्लै बज्ने दूरदर्शनमा नेपाली संगीतको कार्यक्रम थिएन । दर्नालको श्रव्यदृश्यसहितको रेकर्डिङ नै दूरदर्शनले पहिलो नेपाली कार्यक्रमको रूपमा वर्षौंसम्म बजायो, देखायो । उनका संगीतबद्ध धुनहरू अझै पनि बेलाबेला दूरदर्शनले सुनाउँछ । त्यो सुन्दा दर्नाल भित्रभित्रै खुसी हुन्छन् । अल इन्डिया रेडियोले खरसाङबाट प्रसारण सुरु गरेपछि त उनी झन् लोकप्रिय बने । साहित्यकार शिवकुमार राईका धेरै गीत र रूपकहरूमा उनले संगीत भर्न पाए । जुन रेडियोका श्रोताले अत्यधिक रुचाए । अरुणा लामाका पनि केही गीतमा यिनको संगीत छ । जब अरुणा नेपाल भासिइन् संगत पातलिँदै गयो । सन् १९४४ ताका सर्व संगीतालय नामको एउटा संगीत स्कुल खुल्यो खरसाङमा । यो स्कुलमा त्यस बेलाका मूर्धन्य हस्तीहरू माणिकचन्द्र प्रधान, सीबी गुरुङ, टीबी रामुदामु, एनबी गुरुङहरू जोडिए । उनीहरूकै संगतबाट दर्नालले संगीतलाई तिखार्ने मौका पाए । अमर गुरुड, अरुणा लामा, गोपाल योञ्जनहरूसँग पनि उनको संगत बाक्लै थियो । तर, यी हस्तीहरू क्रमैसँग नेपाल भासिएपछि भने सम्बन्ध टुट्यो । अम्बर गुरुङ दार्जिलिङ पुगेका बखत कहिलेकाहीं उनीकहाँ पुग्थे । नेपाल भासिने अवसर त यिनले पनि पाएकै थिए । तर, खै किन हो, यिनको भित्री मन मानेन रे नेपाल जान । १९५० ताका पासाङ गोपर्मा, तारानाथ शर्मा उनका सहपाठी थिए । उनीहरू सेन्ट अल्फासिसमा सँगै पढ्थे । तानासँग उनको बढी घनिष्ठता थियो । मेट्रिक सकेर उहाँहरू नेपाल फर्कनुभयो, दर्नाल नोस्टाल्जिक बने, मलाई पनि जाऊँ उतै भन्नुभाथ्यो, जान मनै भएन ।  :"
किरातीको अदुवा साइनो,"अदुवा नेपालीहरूको खानामा नछुट्ने मसला हो । तरकारी र अचारदेखि चियासम्ममा यसको प्रयोग हुन्छ । किरातीहरूका लागि भने सांस्कृतिक हिसाबले पनि अदुवा निकै महत्त्वपूर्ण छ । उनीहरूले जन्मदेखि मृत्युसम्मका सांस्कृतिक कर्महरूमा अदुवाको प्रयोग गर्छन् । संस्कृति अध्येता चन्द्रकुमार हतुवालीका अनुसार किरात राई जातिमा अदुवाको व्यावहारिक वा सांस्कृतिक प्रचलन किरात समुदायका सृष्टिकर्ताहरू पारुहाङ र सुम्निमाको पालाबाट आएको विश्वास छ । अदुवा पारुहाङको हातको पञ्जाको प्रतीक भएको उनीहरूको विश्वास छ । हात मानिसको महत्त्वपूूर्ण अंग हो । यही अंगको माध्यमले नै व्यावहारिक जीवनका सारा कामहरू गर्न सहज हुन्छ । त्यसैले पारुहाङका हातको पवित्र प्रतीकका रूपमा यसलाई सांस्कृतिक प्रचलनमा ल्याइएको हो, उनले भने । यस समुदायमा अदुवाको कछुर काट्ने चलनको महत्त्व छ । नाक्छोङ (किरात राईहरूको पुजारी) बालजित राईका अनुसार पितृ पूजा, विवाह, पास्नी, साकेलाजस्ता शुभकार्यमा धामीहरूले अदुवाको कछुर काट्छन् । किरातीहरू प्रकृति पूजक हुन् । उनीहरू प्राकृतिक विपत्ति, दु:ख, रोग महामारी आई नलागोस् भनी भूमिको पूजा गर्छन् । कछुरको माध्यमले किरात राई जातिको परिवार तथा समाजमा रोगव्याधि आउनेनआउने, लक्ष्मीले बास बस्नेनबस्ने, अन्नपानी हुनेनहुने र त्यसरी नै बस्तुुभाउ फैलिनेनफैलिने, आफ्ना पितृहरू खुसी छन्छैनन् ? यसैमार्फत थाहा हुुने हुँदा अदुवाको महत्त्व रहेको हो । सांस्कृतिक रूपमा पवित्र वस्तु भएकाले पितृमा चढाइने अदुवालाई करेसाबारीको एक निश्चित स्थानमा घरका मुलीले रोप्छन् । र, भरसक घरका मुली मान्छेहरूबाहेक अन्यले छुँदैनन् पनि । गैरकिरात र बाख्राहरूले छोएको खण्डमा माङ (पितृ) बिटुलो भई घरमा शारीरिक, आर्थिक हानि हुने परम्परागत विश्वास छ । त्यसैले अन्य जातिका मानिसहरू किरात राईहरूको करेसाबारीतिर छिर्न हड्बढाउँछन् । विवाहका लागि दुलही माग्न जाँदा, माइतीको चुलाबाट बाहिराउँदा तथा विवाह गरेर गएको घरको चुलामा भित्र्याउँदा अदुवाकै कछुर काटिन्छ । ढुंगा गाडेर बनाएको तीन चुलालाई देवता मान्ने चलन यो समुदायमा छ । उनीहरू वैशाखे पूर्णिमाको उभौली साकेला र मंसिरे पूर्णिमाको उधौली साकेलाका बेला तीन चुलामा खानेकुरा, जाँडरक्सी र अदुवाले पुज्छन् । अदुवाबिना राईहरूको धर्मकर्म नै चल्दैन, यसकारण सांस्कृतिक रूपमा यो महत्त्वपूर्ण छ, इसितहासविद् एवम् भोजपुर बहुमुखी क्याम्पसका प्राध्यापक कमलजंग राईले भने । यो जातिमा खानका लागि अदुवा नभए पनि हुन्छ तर पितृ पुज्न अदुवाको अनिवार्य जोहो गरेर राख्नैपर्छ । नेपाली कृषिमा पछिल्लो समय अदुवा खेती व्यावसायिक बन्दै गइरहेको छ । तर अधिकांश किरात राईहरूमा भने बेच्नै नहुने पुरानै धारणा पाइन्छ । अदुवा बिक्री गर्दा धनकी लक्ष्मी बाहिरिने र अदुवा बेच्नु भनेको सुम्निमा र पारुहाङ बेच्नुसरह हुने उनीहरूको मान्यता छ । यति मात्र होइन किरात राईहरूले अदुवालाई औषधिको रूपमा पनि प्रयोग गर्छन् । विशेषत: रुघाखोकी लागेको बेलामा अदुवाको बोक्रा ताछेर डढ्ने गरी पोलेर सानोसानो टुक्रा बनाई चुस्ने चलन छ । यसले खोकीलाई रोक्छ । अदुवालाई उमालेर खाने चलनसमेत छ । यसले पनि खोकी नियन्त्रण गर्दछ । ज्वरो आउँदा कोदोको पिठोबाट बनाएको खोलेमा अदुवा पिसेर मिसाई खाने चलन छ । अदुवा पिसेर मिसाएको कोदोको खोले सिटामोल औषधिले जत्तिकै काम गर्ने यस समुदायका अग्रजहरूको अनुुभव छ । गाउँघरमा अझै पनि चिसो लाग्दा, ज्वरो आउँदा मजाले खोले पकाएर अदुवा मिसाई खानु नि ! भनेर अर्ति दिनेहरू पाइन्छन् । अचार वा तरकारी पकाउँदा अदुवा पिसेर प्रयोग गर्ने चलन किरात राई जातिले सुरु गरेको जानकारहरू बताउँछन् । अचार वा तरकारीमा अदुवाको प्रयोग गर्दा खाना स्वादिलो तुल्याउँछ । अझ कुखुराको मासुु वा मुलाको तरकारी बनाउने बेलामा अदुवाको मसला अनिवार्यजस्तै हुन्छ । अन्य जातिले समेत अदुवालाई खानपिन र औषधि प्रयोजनमा प्रयोग गर्छन् ।"
"ती दिदी, यी दिदी","ठहर्याएर हेरें, दिदीका अगाडिका धेरै दाँत फुक्लिसकेका छन् । अनुहारमा आएका चाउरीहरू असमयमै प्रकट भएका भन्ने म सहजै बुझ्छु । उनीभन्दा एकाध वर्ष जेठी हाम्री आमाका अनुहारमा निकै कम मात्र चाउरी छन् । ज्यान सुकुटी परेको छ र कपडा मैलाधैला छन् । गाउँमा दु:खजिलो गर्ने मानिसका लागि यी सब कुरा सामान्य हुन् तर दिदीको अनुहारमा केही गरी नफर्केको हाँसोले मेरो मनमा बिस्तारै विषाद भर्दै लग्यो । कहाँ गयो दिदीको खोला थर्काउने अट्टहास ? सानैमा दुइटा भ्वाङ परेको हाफप्यान्ट लगाएर दिनभर रोपाइँमा बाउसे बनेको भनेर मलाई जिस्काउँदै दिदी धेरै वर्षपछिसम्म हाँस्थिन् र म अलिअलि लज्जित हुन्थें । तर अहिलेको दिदीको मौनता र उदासीले मलाई निकै गहिरो पीडा दिइरहेको थियो । पहिलेपहिलेझैं ल भाइ चिया पकाउँछु है भन्दै दिदी चिया बसाउन लागिन् । स्थिति नजानिंदो गरी सामान्य हुन थालेको हो कि भन्ने मैले महसुस गरें । चिया पिउन सुरु गर्ने बेलासम्म झन्डै २० मिनेटसम्म दिदीभाइबीच सन्चोविसन्चोका एकसरो कुराबाहेक कुनै संवाद भएको हैन । म सम्झँदै थिएँ, दिदीले करिब २२ वर्षअगाडि कसरी बाटोमा भेटिएको भलिबललाई पछयौरामा लुकाएर हामीलाई ल्याइदिएकी थिइन् र कसरी हामीले त्यसलाई फुटबल बनाएर खेलेर केही दिनमै फुटाइदिएका थियौं । चियासँगै चाहिं दिदी अलिकति खुल्न थालिन् । भान्जाले विदेशमा काम गर्न थालेको दस वर्ष पुग्न थालेछ, पछिल्लोपल्ट गाउँ आएर फर्केकै ५ वर्ष पुग्न थालेछ । नाति स्कुल जाने भइसकेको छ । तर भान्जाले घरको चटक्कै माया मारेछन् । सुरुमा जानका लागि काढेको ऋण तिर्ने उदारतासमेत देखाएनछन् । यता दिदीको टाउकोमा ऋण थपिएको थपियै, उता भान्जा सायद आफ्नै जीवनमा मस्त । वर्षौंको वियोग र सन्तापले बुहारीमा टाउको दुख्नेलगायत अनेक समस्या देखा परेछन्, शारीरिक श्रम त ठ्याम्मै गर्न नसक्ने रहेछिन् । लक्षण सुन्नेबित्तिकै मेरो स्मृतिमा ती सयौं बिरामी आए जो स्नातक पढ्ने बेला मनोरोग विभागमा भेटिएका थिए र जसमध्ये अधिकांश वैदेशिक रोजगारीसँग सम्बन्धित थिए । सजिलो ठानेर जाँदा कठोर श्रम गर्न परेपछि सम्हालिन नसकेर फर्केका युवकदेखि अचानक बोली गायब भएका नवविवाहित युवतीहरूसम्म । वर्षौं टाउको दुख्नेदेखि एकै दिनमा कैयौंपल्ट बेहोस हुनेहरूसम्म । टाउको दुख्ने समस्याका कारण दिनभर सुतिरहनुपर्ने बुहारीलाई पोखरासम्म पुर्याएर उपचारका लागि कति खर्च गरें भन्ने विवरण दिदी सुनाउँदै थिइन् तर भान्जा नफर्केसम्म उनको त्यस खालको उपचार व्यर्थ छ भनेर उनलाई भन्ने आँट जुटाउन मैले सकिनँ । ती बुहारीप्रति समेत दया पलाएर आयो : कति रंगीन सपना देखेर बिहे गरेकी थिइन्, अहिले जीवनको सर्वाधिक उत्पादनमूलक समय भारी टाउको लिएर बिछयौनामा बितिरहेको थियो । टाउको दुखाइलगायत तिनका लक्षणहरू मिथ्या वा अभिनय पटक्कै थिएनन् तर जुन मानसिक अभाव र आघातबाट उनी गुज्रिरहेकी थिइन्, त्यो रहुन्जेल उनको समस्या समाधान हुनेवाला पनि थिएन । दुखाइको यसै पनि शारीरिक र मानसिक आयाम हुन्छ, त्यसमाथि पनि मानसिक कठिनाइका कारण शारीरिक रूपमा देखिएको दुखाइ एकसरो औषधोपचारले ठीक हुँदैन । उमेरकी बुहारी त्यसरी शारीरिक श्रमबाट अलग भएपछि परिवारका तीन सदस्यको हातमुख जोर्न दिदीले बुढेसकालमा फलामका चिउरा चपाएसरह कठोर शारीरिक श्रम गरिरहेको प्रस्टै हुन्थ्यो । म त्यहाँ पुग्दा पनि दिदी धमाधम खेतमा काम गर्दै थिइन् भने बुहारी आँटीमा सुति नै रहेकी थिइन् । दिदीको गुमेको हाँँसोबारे मेरो जिज्ञासा अब शान्त भइसकेको थियो । तैपनि म बारम्बार उनको अनुहारमा त्यो टम्म परेको हँसमुख चेहरा खोजिरहेको थिएँ । झन्डै पौने घण्टाको बसाइमा मैले एकपल्ट पनि दिदीको अनुहारमा मुस्कानको धर्सो देख्न सकिनँ । उदासीपूर्वक झोलाबाट केही नोटहरू निकालेर हातमा थमाइदिएँ र बाटो लागें । मन उदासीको बादलले घेरिइरहेको थियो । अचानक मनमा एउटा आक्रोशपूर्ण प्रश्न आयो : किन यस्ता कथाहरू हाम्रो समसामयिक साहित्यमा देखिंदैनन् ? किन वैदेशिक रोजगारी भन्नासाथ श्रीमान् विदेश गएका बेला सम्पत्ति लिएर भागेका युवतीहरूका मात्रै कथा लेखिन्छन्, सिनेमा बन्छन् ? किन चरम् लैंगिक असंवेदनशीलता, रुढी र पूर्वाग्रह बोकेको छक्कापञ्जा जस्तो सिनेमा सबैभन्दा बढी चल्छ ? वैदेशिक रोजगारीसँगै पतिव्रता धर्म हरायो भनेर कोलाहल चलिरहँदा पत्नी र आमालाई निरन्तर यातना दिइरहेका ती भान्जाजस्ता पुरुषहरूको ज्यादतीबारे किन कोही बोल्दैन र लेख्दैन ? के यस्तो कुरामा कम ग्ल्यामर हुने भएर यस्तो भएको हो ? खोला तरेर जीर्ण भएर भत्कनै आँटेको हाम्रो (बेचिइसकेको) घरलाई अनेक काणबाट नियालेर मैले तस्बिरहरू खिचें । एकै छिनमा देखें पुलपारिबाट दिदीले टोलाएर मलाई हेर्दै रहेछिन् । सायद उनका मनमा पनि मेरो बाल्यकालजस्तै उनको जीवनको रंगीन कालका रिलहरू फन्फनी घुमेका हुँदा हुन् । मलाईझैं उनलाई पनि लागे होला : कुनै बेला दिनभरको मेलापातको काम अनि साँझ पाहुनाहरूलाई ख्वाएर सुताउने कामपछि ज्यान लत्रक्क थाके पनि मादलको तालमा झ्याउरे गाउँदा जीवन जति उज्यालो र रुम्टाबजार जति जीवन्त प्रतीत हुन्थ्यो, ती दिन अब फेरि कहिल्यै नआउने गरी गइसकेका छन् । बजारमा मान्छेहरू छन् तर पहिलेजस्तो यसमा जीवन छैन । अब खोलालाई वनमाराले ढाकिसकेको छ भने पहिले हामीले रोपाइँ गर्ने खेत डोजरले ओधारेर जिपहरू कुद्न थालेका छन् । तर दिदीका दु:खचाहिं जहाँको त्यहीं छन् र अनुहारमा चाउरी थपिएसँगै दु:खका पत्र पनि थपिंदै छन् । सायद दिदीले मलाई हेरेर खोलापारिबाट सोच्दै होलिन् : मेरो पनि छोरा थितिको भइदिए । खोलापारिबाट देखिएको दिदीको धमिलो आकृति हेर्दा लाग्यो : सायद म त्यहाँ रहुन्जेल रोकिएका दिदीका आँसु अब ढिक्का बनेर चाउरिएका गालाबाट गुडुल्किँदै होलान् र भुइँमा झर्दै होलान्, त्यसै गरी जसरी प्रत्येकपल्ट महिनौंपछि फोन उठाएको छोराले टक्टकिंदै फोन राखेपछि उनले झार्ने गर्छिन् : तप्प । दिदीको पीडाको फूल कहिले ओइलाउला र उनको मनको घाउ कहिले भरिएला, यी प्रश्नले अहिलेसम्म मेरो पिछा छाडेका छैनन् ।"
रजगज पढेपछि,"हरिबहादुर थापा नेपालको शासन व्यवस्था, भ्रष्टाचार र प्रशासनिक संस्कृतिमा कलम चलाइरहने सिद्धहस्त नाम हो । मैले छापाहरूमा उनका थुप्रै रचनाहरू पढेको छु । नेपालको शासन व्यवस्था इमान र निष्ठामा चलोस्, जनताले सास्ती खेप्नु नपरोस् र लोकतन्त्रको लाभांश सबै जनताले निर्बाध रूपमा पाउन् भन्ने मान्यता राख्ने लेखकले नयाँ पुस्तक रजगज प्रकाशन गरेका छन् । पुस्तक पढिसकेपछि म एकपटक बेस्सरी रन्थनिएँ । हुन त पहिले निस्किएका पुस्तकहरू पनि उत्तिकै रोचक र सूचनामूलक नै थिए । रजगज मा भने लेखक अझ माझिएको पाएँ । रजगज प्रामाणिक पुलिन्दा जस्तो छ शासन व्यवस्था र हाम्रा सार्वजनिक संस्थाहरूको । जतिसुकै स्रोतसाधन र सम्भावना भए पनि भ्रष्टाचारले मुलुकलाई खोक्रो बनाउँछ, सामाजिक बाना च्यातिन्छ र सभ्यतामाथि नै प्रहार गर्छ । नाइजेरिया र सियरालिओनजस्ता मुलुकहरूले भोगेको नियति त्यही हो र हामी पनि वर्षौंदेखि त्यही संक्रमणको सिकार हुँदै आएका छौं । अहिले आधारभूत सेवाका क्षेत्रहरूमा, रोजगार, सरुवाबढुवा, ठेक्कापट्टा र न्याय प्रणालीमा देखिएका विकृतिहरू भ्रष्टाचारकै उपज हुन् भन्न संकोच मान्नु पर्दैन । यिनै वास्तविकताहरूको सांगोपांगो अध्ययनको प्रामाणिक दस्तावेज हो रजगज । भ्रष्टाचार विकासको एक्लो बाधक हो जसले विधिको शासनको धज्जी उडाउँछ र सेवाप्रवाहमा संलग्न सबै सार्वजनिक संस्थाहरूलाई निकम्मा बनाउँछ । भ्रष्टाचार पहिला मौलाउँछ पछि फैलिँदै जान्छ र त्यसपछि समाजमा जरा गाडेर संस्थागत हुँदै जान्छ । व्यक्तिगत तवरमा हुने यो संक्रमणले छोटै अवधिमा महामारीको रूप लिन्छ । नेपाल निर्माण भएदेखि शाहवंशीय राजाहरू र राणाकालीन शासन व्यवस्थाले बीजारोपण गरी हुर्काएको परम्परा पञ्चायत हुँदै बहुदलकाल र लोकतान्त्रिक गणतन्त्रका कति वेगिलो भई प्रसारण भयो भन्ने विवरण लेखकले चोटिलो रूपमा पेस गरेका छन् । लेखकले इतिहासका घटनापरिघटनाहरू पनि प्रमाणसहित उल्लेख गरेकाले अनुसन्धानमा उनको रुचि प्रस्ट देखिएको छ । सन् २००४ को अप्रिलमा डेनियल कफम्यानले विश्वव्यापी भ्रष्टाचार एक हजार अर्ब डलर भएको उल्लेख गरेका थिए । अहिले १३ वर्षमा यो रकममा बढोत्तरी नै भएको होला । शक्तिको दुरुपयोग गरी निजी फाइदाका निम्ति गर्ने कामको मात्रा बढेकाले भ्रष्ट मुलुकहरूमा कुल गार्हस्थ्य उत्पादनको ठूलै हिस्सा भ्रष्टाचारमा गएको देखिन्छ । भ्रष्टाचारबाट प्रताडित मुलुकहरूमा जनतामा वैधानिक आकांक्षा पूरा नहुँदा देखा पर्ने कुण्ठा र निराशा सहजै देखिन्छ । हाम्रो मुलुक नै यसको राम्रो उदाहरण हो । भ्रष्टाचारलाई मूल समस्या नठान्ने मुलुकहरूमा गरिबी र विषमताको समस्या सम्बोधन गर्न गाह्रो पर्छ । दिगो विकास र उच्च आर्थिक वृद्धि पनि हासिल हुँदैन । हाम्रो मुलुकमा विकासको गति कमजोर हुनुमा विनियोजित स्रोतसाधन ठीक ठाउँमा नपुग्नु र अत्यधिक चुहावट हुनु हो । लेखक हरिबहादुर थापाले धक नमानी खुलस्त भ्रष्टाचारको छविभित्र पाठकसामु राखेका छन् । आगे पाठककै जिम्मा । नौ विषयहरूमा लेखिएको रजगजका सबै विषयहरू भिन्नाभिन्नै प्रसंगमा लेखिएका भ्रष्टाचार र सत्ता दुरुपयोगका ज्वलन्त उदाहरण हुन् । अवसर पाउँदा गरिने भ्रष्टाचारभन्दा पुस्तकमा सिस्टमेटिक भ्रष्टाचारको वर्णन गरिएकाले कसरी हाम्रा संस्था र प्रक्रियाहरू ध्वस्त बनाइए भन्ने कुरा छर्लंग हुन्छ । सत्ताको दुरुपयोग गरी शक्ति बढाउने बदलाको भावले गठित शाही आयोगदेखि सत्ता टिकाउन राज्य कोषको प्रयोग गरी सांसद खरिदबिक्री र उपचारको बहानामा बैंकक पठाइएका घटनासमेत यसमा समेटिएका छन् । दरबारियाहरू शीर्षक राखिएको प्रबन्धमा राजाले सबै दलहरूलाई समन्वय गरी असल शासन व्यवस्था दिनुपर्नेमा राजसंस्था नै तटस्थ नरही बदलाको भावले प्रेरित रही दलहरूमा फाटो ल्याउने र आफूले मन नपराएकाहरूमाथि कारबाहीको त्रास देखाएको सजीव वर्णन लेखकले रोचक ढंगले प्रस्तुत गरेका छन् । शक्ति हत्याएर सर्वेसर्वा हुने लोभमा गैरसंवैधानिक संस्थाहरू खडा गरी ठूलै कालखण्ड षड्यन्त्रमा व्यतीत भएको यथार्थ छवि चित्र यस खण्डमा छ । जनताको विश्वास राजसंस्थाप्रति क्षय हुँदै जानुमा यिनै षड्यन्त्रहरूको भूमिका रहेको देखिन्छ । राष्ट्रिय ढुकुटी दोहन गरी निजी फाइदा लिन पनि उपयुक्त समय रोजेको र तात्कालिक मन्त्रिपरिषद्लाई गोटी बनाउन खोजेको घटनालाई लेखकले जस्ताको तस्तै वर्णन गरेका छन् लेखकले । सत्तासीन दलकै सदस्यहरू गुट उपगुट सिर्जना गरी एकअर्कालाई सिध्याउने खेलमा लागेको विषय जाँचबुझको कर्मकाण्ड मा लेखकले सटीक रूपमा वर्णन गरेका छन् । सार्वजनिक संस्थाहरूप्रति अत्याचार बढाउने काम संस्थाहरू राजनीतिकरण गरिएबाट भयो । कर्मचारीतन्त्रमा तल्लो तहमा ट्रेड युनियन र उपल्लो तहमा भागबन्डा गरियो । प्रहरी प्रशासनको पनि कित्ताकाट गरियो । हुँदाहुँदा अदालत पनि राजनीतिको सिकार हुन पुग्यो । त्यति हुँदा पनि सन्तुष्टि मिलेन र एकले अर्कोलाई सिध्याउने तानाबाना बुनियो । त्यसकै उपज अख्तियारको ऐन र सम्पत्ति जाँचबुझ आयोग थियो । त्यस बेलाको कथा यस पंक्तिकारलाई पनि धेरथोर थाहा छ तर थापाले कसरी तुरूपको पत्ताको रूपमा यी संस्थागत औजारहरू कसका निम्ति प्रयोग गरिए भन्ने कुराको सिलसिलेवार प्रस्तुति दिएका छन् । यो औधि रोचक र सूचनामूलक छ । उच्चस्तरीय सम्पत्ति जाँचबुझ न्यायिक आयोगको प्रतिवेदन अख्तियारका १२ जना र तात्कालिक मन्त्री रमेशनाथ पाण्डेबाहेक कसैले हेर्न पाएको छैन । मुखपृष्ठ र मोटाइ (प्रतिवेदन) देख्ने अरू १२ जना होलान् । प्रतिवेदन गोप्य राखिनुले र किस्ताबन्दीमा कारबाही अघि बढाइनुले नियत छर्लंग हुन्छ । भ्रष्टाचार हाम्रो मुलुकको महारोग हो तर भ्रष्टाचार नियन्त्रणमा लागेकाहरूले खेल्ने गरेको दाउपेच पनि हाम्रो मुलुकमा भ्रष्टाचारभन्दा कम कहालीलाग्दो छैन । भ्रष्टाचारको मुहान र भ्रष्टाचारी मन्त्रीहरू भन्ने शीर्षकमा नीतिगत भ्रष्टाचारको कहालीलाग्दो तस्बिर छ । कसरी नियामक संस्था छल्न आफ्नै अधिकार क्षेत्रभित्रको विषय मन्त्रिपरिषद्मा निर्णयका लागि पठाइन्छ सिफारिसकर्ताको के कस्ता स्वार्थहरूले निर्णय प्रभावित हुन्छन् भन्ने विषयहरूलाई उदाहरणसहित लखेकले वर्णन गरेका छन् । आफू पदमा नरहँदा पनि सरकारी सुविधा निरन्तर भोग्दै आएका मन्त्रीले फिर्ता गर्नुपरे गाडी त्रिशूलीमा बगाइदिन्छु भन्नेसम्मको गैरजिम्मेवारपूर्ण अभिव्यक्तिले शासन व्यवस्थामा सुधार सम्भव छैन भन्ने निराश विद्यार्थीहरूलाई थप निराश बनाएको छ । अमूक व्यक्ति वा फर्मलाई ठेक्का दिने विषय वा समयमा नियमित काम नगरी म्याद नघाउने र पछि अपर्झट खरिद गर्न स्वीकृति दिने विषय भ्रष्टाचार गर्ने कुत्सित मनसायले प्रेरित मुद्दा हुन् । यस्ता नीतिगत भ्रष्टाचारहरू अहिले नियमित हुने गरेका छन् जसको लामै फेहरिस्त लेखकले प्रमाणसहित राखेका छन् । त्यसो त भ्रष्टाचार बहुदलीय वा लोकतान्त्रिक गणतन्त्र आएपछि मात्र विस्तार भएको होइन, हाम्रो मुलुक पञ्चायत व्यवस्थाभरि भ्रष्टाचारका रोचक काण्डहरूले भरिएको थियो । दरबार वा शाही परिवारसँग मिलेर गरिने एक खालको भ्रष्टाचार हुन्थ्यो भने अर्कोथरी भ्रष्टाचार मन्त्रीहरू र कर्मचारी तहबाट हुन्थ्यो । त्यस बेला पनि भ्रष्टाचार संरक्षित नै हुन्थ्यो र एकअर्का पोल खोलाखोलमा उद्यत हुन्थे । अहिले भएको भ्रष्टाचार पञ्चायतकालीन बेथितिको विस्तारित रूप हो भन्न सकिन्छ । पञ्चायतकालमा धेरै विषय गोप्य रहने, सञ्चारमाध्यमको सरकारी सूचनामा पहुँच नहुने र प्रकाशनमा ल्याउनेलाई व्यक्तिगत थ्रेट हुने हुँदा भ्रष्टाचारका सूचना सीमित रूपमा बाहिर आए । लेखकले बडो मिहिनेत गरेर पञ्चायतकालीन भ्रष्टाचारको खोतलखातल पारेका छन् । फ्रेड गेजले नेपालमा राष्ट्रियता र राष्ट्रिय एकता भन्ने पुस्तकमा तल्लो तहमा निम्नस्तरीय कर्मचारीहरूबाट नेपालको शासन व्यवस्था प्रताडित भएको उल्लेख गरेका छन् । हरिबहादुर थापाले उल्लेख गरेका दृष्टान्तहरू पनि सबै तहको भ्रष्टाचारलाई समेट्ने गरी आएका छन् । अर्थलोलुप कर्मचारीतन्त्र कसरी व्यक्तिगत लाभका निम्ति नियम कानुनको अपव्याख्या गर्छ भन्नेदेखि लिएर आफ्नो सुविधामा मात्रै कसरी मरिहत्ते गर्छ भन्ने प्रमाणसहित व्याख्या गरिएको छ । हाम्रो मुलुकमा कुनैकुनै संस्थामै संरचनागत अनियमितता हुने गरेको पाइएको छ । नेपाल आयल निगम, नेपाल विद्युत प्राधिकरण र रकम कारोबार हुने सरकारी संस्थाहरूको इतिहास हेर्ने हो भने यिनै संस्थाका कार्यकारी प्रमुखहरू अनियमितताको फन्दामा परेको देखिएको छ । विकास (पुँजीगत) खर्च कम हुनु र गरिएको खर्चले पनि गुणस्तरीय काम नहुनुका पछाडि पनि भ्रष्टाचारजन्य मानसिकता रहेको देखिन्छ । लेखकले विभिन्न उपशीर्षकहरू राखेर शासन व्यवस्था कसरी गुणात्मक क्षयतर्फ जाँदैछ भन्ने केही उदाहरण दिएका छन् । साँच्चै भन्ने हो भने रजगज भ्रष्टाचारको देशान्तरीय अध्ययन गरिएको अहिलेसम्मको एउटा गतिलो दस्ताबेज हो । भ्रष्टाचार हाम्रो मुलुकको सामाजिकसांस्कृतिक र राजनीतिक विकासको एक मात्र बाधक हो । शासन व्यवस्था क्षय हुँदै जान र सरकारजनताबीच संवाद पातलो बनाउने पनि भ्रष्टाचारले नै हो । सेनाको गुणस्तर खस्कँदै जानु र सेवा नपाउनुको कारण पनि भ्रष्टाचार हो । न्याय सर्वसुलभ नहुनु, बेरोजगारी बढ्नु, दुर्घटना बढ्नु, विभेद बढ्नु र गरिबी बढ्नु पनि भ्रष्टाचारजन्य विकृति हुन् । समाजले भ्रष्टाचारले सिर्जना गर्ने विकृति सेन्सर नगर्ने (बरु उल्टो अनुमोदन गर्ने) नहुँदा एकथरी बडो बेमनासिब ढंगले रजगज गरी बसेका छन् र निरीह जनताले तिनकै खप्की र सास्ती भोग्नुपरेको छ । जबसम्म यी अवैध रजगज गर्नेहरूको अस्तित्व समाप्त हुँदैन, समाज स्वस्थ रूपले अघि बढ्न सक्तैन । लोकतन्त्रको मुख्य मान्यता स्थापित गर्न, गरिब जनतासम्म लोकतन्त्रको लाभांश पुर्याउन र न्यायपूर्ण सामाजिकआर्थिक थिति बसाउन नयाँ रजगज गर्नेहरू नजन्मिउन् पुराना रजगज गर्नेहरूको न्यायिक टुंगो लागोस् भन्ने लेखक हरिबहादुर थापाको मनसायसँग पुस्तक पढिसकेपछि आमपाठक सहमत हुन्छन् भन्ने मेरो विश्वास छ । समग्रमा रजगज पठनीय र संग्रहणीय पुस्तक हो र यो पुस्तक निर्माणमा लाग्नुहुने लेखक हरिबहादुर थापालाई मेरो बधाई ।"
रक्सी संस्कृति,"चीन र नेपालको मित्रताको प्रतीक भनेर रक्सीको गिलास उठाउँदा मैले केही वर्षअगाडिको घटना सम्झिएँ । नेपालबाट पूर्वसञ्चारमन्त्रीहरू प्रदीप नेपाल, जेपी गुप्ता, वरिष्ठ पत्रकार युवराज घिमिरे, नारायण वाग्लेहरूको एउटा समूह चीन भ्रमणमा आएको बेला बेइजिङमा केही समय हामी सँगसँगै घुमेका थियौं । त्यति बेला पनि चिनियाँ रक्सी संस्कृतिको कुरा भएको थियो । जेपी गुप्ता भन्थे, चिनियाँ रक्सीको मान्यता अपरम्पार छ । तत्कालीन प्रधानमन्त्री बीपी कोइराला चीन भ्रमणमा आउँदा चेयरम्यान माओत्सेतुङसँग रातभर रक्सी ठोक्काउँदै वार्ता गर्नुभएको थियो रे । बिहान उज्यालो हुने बेलामा मात्र चेयरम्यान माओले बीपीसँग अन्तिम गिलासको रक्सी ठोक्काउँदै तपाईंले हाम्रो आतिथ्य सत्कार स्वीकार गर्दै हामीसँग रातभर रक्सी पिउनुभयो । रक्सीको यो अन्तिम गिलासलाई दुई देशको मित्रताको प्रतीकका रूपमा उठाउँदै म घोषणा गर्छु कि सगरमाथाको चुचुरो नेपालको सीमाभित्र पर्छ भनेपछि वार्ता टुङ्गिएछ ।माओ र बीपीबीच त्यस्तो छलफल भयो कि भएन, त्यो त पुष्टि हुने कुनै सामग्री नभेटिएला तर गुप्ताजीको भनाइले आतिथ्य सत्कारमा चिनियाँ रक्सी संस्कृतिलाई भने गतिलो ढङ्गले पुष्टि गरेको छ ।काननानमा स्थानीय नेताहरूले हाम्रो मित्रताको प्रतीक भन्दै रक्सीको गिलास उठाउँदा म पनि निकै भावुक भएर रक्सी पिउन थालेछु । सहकर्मी ललिता याद गरिरहेकी रहिछन् । कहिल्यै रक्सी नखाने मान्छेले नेतैपिच्छे घुट्क्याउन थालेको देखेपछि उनी बिस्तारै अलिअलि खाएजस्तो मात्र गर्नुहोस् भन्दै थिइन् । उनले नेपालीमा बोलेको बुझ्ने मबाहेक अर्को मान्छे नहुँदा एक किसिमको सजिलो पनि थियो । पछि त उनी आपैं नेताहरूलाई चिनियाँ भाषामा सम्झाउन थालिन्, यो विदेशी कहिल्यै रक्सी खाँदैन । यहाँ तपाईंहरूको आतिथ्य स्वीकारमा मात्र खाँदै छ । त्यस कारण उसलाई पिउन कर नगर्नुहोला । ललिताको भनाइले मलाई निकै सुखी लाग्यो कमसेकम उनले मेरो भावना राम्ररी बुझेकी थिइन् । ललिता आफू रक्सी मन नपराउने मान्छे, उनको पनि हालत उही थियो । आयोजकहरूको आतिथ्य सत्कार त उनले पनि स्वीकार गर्नैपथ्र्यो । नेपालमा जस्तो भए महिलालाई रक्सी खान कर गरिन्नथ्यो होला । चीनमा महिला र पुरुषमा खासै भेदभाव हुँदैन । ललितालाई रक्सी झेल्न निकै हम्मे परिरहेको थियो ।एक हप्ता काननान बसाइको अन्तिम डिनर अघिल्लाभन्दा निकै भव्य थियो । डिनर भव्य भएपछि रक्सी पनि भव्य तरिकाले नै पिउनुपर्ने अवस्था आयो । सोचें, अब फिटान बनाएर मताउने भए चिनियाँहरूले । बिदाइ डिनर पनि भएकाले अरू बेलाभन्दा धेरै सहभागी थिए स्थानीय नेताहरू । सबैसँग गिलास ठोक्काउँदै रक्सी खाँदा त एकै छिनमा ढलिहालिन्छ म भित्रभित्रै पिल्सिन थालें । सिटप्लानअनुसार डिनरमा मेरो छेउमै थिइन् ललिता । सधैंझैँ तिब्बती कलाकारहरू परम्परागत पोसाकमा सजिएर बाजागाजा बजाउँदै अत्यन्त सुमधुर गीत गाउँदै आए । ललिताजीले मैले रक्सी नखाने कुरा सुनाएपछि उनीहरूले अचम्मको सर्त राखेछन्, रक्सी नखाने भए एउटा नेपाली गीत गाउनुपर्छ ! मलाई रक्सी खानुभन्दा गीत गाउन सजिलो थियो । त्यसैले ललिताजीलाई सघाउन अनुरोध गर्दै मज्जाले गाइदिएँ रेसम फिरिरी । एउटै मात्र विदेशी, त्यसमाथि मेरो गायन ! खै कस्तो सुनियो कुन्नि ! तर अर्को पनि गीत गाउने फर्माइस् आएपछि इलामै सहर चिया बारी राम्रो बोलको गीत गाएँ र त्यसको थोरै भावार्थ पनि बताएँ । ललिताजीले चिनियाँमा अनुवाद गरेर सुनाइन् । कलाकारहरू पनि दङ्ग परे ।रक्सी पिउनुपर्ने एउटा खड्गो पार भयो । कलाकारहरू बिदा भए तर स्थानीय नेताहरूसँग गिलास ठोकाउन त बाँकी नै थियो । हामी डिनर खान थाल्यौं । डिनरको बीचबीचमा गिलास लिएर स्थानीय नेताहरू आउँछन् भन्ने कुरामा म जानकार थिएँ । केही बेरपछि रक्सी लिएर नेताहरू आउन थालिहाले । अरू बेला रक्सी पिउन पटक्कै मन नगर्ने ललिताजी चिनियाँ नेताहरूसँग रक्सीको ट्वाक ठोकाउँदै गफ गरेको देखेर म छक्क परें । उनले आफूसँग रक्सीको ठूलो भाँडो पनि राखेकी रहिछन् । रक्सी पिउँदै आएका नेताहरूसँग रक्सी थप्ने तिब्बती महिलाहरू पनि साथमै आएका थिए । ललिता उनीहरूबाट रक्सी नथपेर आपैंले राखेको रक्सी थप्तै पिउँदै थिइन् । उनी नेतासँग गिलास ठोक्काएर स्वाट्ट रक्सी पिउँथिन् र अनुहार बटारेर रक्सीमा भएको कडापनको प्रतिक्रिया दिन्थिन् । अघिल्लो दिनसम्म यिनले रक्सी पिउँदिनँ भनेको त नाटक मात्र रहेछ मनमनै सोच्दै थिएँ । तैपनि ममा कुतूहल थपिँदै थियो । बेलाबेला ललिता मेरो अनुहारमा हेरेर मुसुक्क हाँस्थिन् । उनी उभिएर नेताहरूसँग गफ गर्दै थिइन् । खै के सुर चलेर हो, मलाई उनको टेबलमा राखेको रक्सी सुँघ्न मन लाग्यो । अरूका आँखा छलेर सुघें पनि । अझै चित्त नबुझेर आफूलाई रक्सी खान दिएको गिलासमा अलिकति हालेर चाखें । ओहो कहाँको रक्सी हुनु नि । पानी पो रहेछ । अनि त म पनि ललिताजीको आइडिया पछयाउन थालिहालें ।एकै छिनमा नेताहरू मेरो नजिक आइपुगे । तिब्बती युवतीले मेरो गिलासमा रक्सी हाल्न आँटेकी थिइन् । मैले आफूसँगै रक्सी भएको जानकारी दिएर ललिताजीले ठिक्क पारेको पानी गिलासमा राखें । त्यसपछि त जति ठोक्काए पनि बाल मतलब भए पो । त्यो दिन दस बजेसम्म रक्सीमा पानी चियर्स गर्दै मजाले डिनर गरियो । ललिताजीलाई जिस्क्याएँ, तपाईं त पानी पिएर पनि कति राम्ररी रक्सी पिएको अभिनय गर्नहुँदो रहेछ !भनिन्, म कलाकारभन्दा कहाँ कम छु र । उनको अनुहारमा गौरवको हाँसो थियो । आचार्यको प्रकाशोन्मुख पुस्तक चीन चियाउँदा को अंश ।"
गल्फ नै धर्म,"विश्वकपथाइल्यान्डले २३ औं विश्वकप गल्फ सन् १९७५ मा आयोजना गर्दै थियो । त्यस बेला आयोजक नजिकका १५ देशले सहभागी हुन पाउने प्रावधान थियो । यसमा नेपाल पनि पर्दछ । यसप्रति घनश्याम थापा जानकार थिए । तर नेपालमा तत्कालीन राजा वीरेन्द्रको राज्याभिषेकको माहोल थियो । सहरबजार बन्द थिए । मानिसहरू व्यस्त । कार्यालयहरू पनि खुलेका थिएनन् । त्यसैले विश्वकपमा नेपाली गल्फको पहिलो सहभागिता अनिश्चित बनेको थियो तर घनश्याम ऐतिहासिक यात्रालाई सम्भव बनाउन लागिरहे ।उनले थाई गल्फ संघलाई सहभागी हुन पाउनुपर्यो भनी पत्र पठाए । थई संघले अन्तर्राष्ट्रिय गल्फ महासंघमा पत्राचार गरिदियो । नेपालमा गल्फ खेल्छ भन्ने थाहा थिएन भन्दै तत्कालै विश्वकपमा हामीलाई स्वागत गर्यो, घनश्यामले भने । विश्वकपमा एक देशका शीर्ष दुई व्यावसायिक गल्फर (प्रो) ले प्रतिस्पर्धा गर्न पाउने व्यवस्था थियो । त्यसबेला धरानका रिट्ठे (रिधी) सापकोटा पनि प्रोटर्न भइसकेका थिए तर उनी विश्वकपबारे बेखबर थिए ।दुई जना प्रो नभएको देशलाई विश्वकपमा एक जना एमेच्योर खेलाउने छुट पनि थियो । यसमा विष्णु शाहीको भाग्य खुल्यो । बैंककको नावातानी गल्फ कोर्समा धनश्याम र विष्णुले नेपालको प्रतिनिधित्व गरे । विणु चार ह्यान्डिक्यापमा खेल्थे । तर विश्वकपमा योग्य हुन दुई ह्यान्डिक्याप हुनुपथ्र्यो । त्यसैले विष्णुलाई दुई ह्यान्डिक्यापको खेलाडी बनाएर विश्वकपमा लगियो, घनश्यामले भने, ५० देश सहभागी विश्वकपमा हामी युगोस्लाभियाभन्दा अगाडि रह्यौं । अर्थात् अन्तिमबाट दोस्रो ।फेरि घनश्याम र विष्णुले १९७५ मा मनिला (फिलिपिन्स) मा भएको विश्वकप पनि खेले । त्यसमा पनि अन्तिमबाट दोस्रो नै भएको थियो । विश्वकपमा हाम्रो तयारी थिएन । हामीसँग कुनै ड्रेस पनि थिएन । विश्वकपमा के गर्नुपर्छ भन्ने त्यही पुगेपछि मात्र थाहा पाइयो, घनश्यामले भने, फेरि विश्वकप खेलिन् तर गल्फ पनि छाडिन् । गल्फमै मेरो जीवन बित्यो । त्यसैले मेरो धर्म नै गल्फ बन्यो ।:"
परिवर्तन भइनँ भने झन् ओरालो लाग्नेछु,"यत्ति आत्मबोध भएको निर्देशकले हरेक फिल्ममा आइटम डान्स राख्नु उचित हुन्छ त ?एउटा कुरा भनिदिनुस्, आइटम भन्दा उपयुक्त प्रचारको माध्यम के छ हाम्रो सन्दर्भमा ? मेरा लागि फिल्म सिर्जना मात्र होइन, फिल्मसँग जोडिएको व्यापारलाई बेवास्ता गर्नै सक्दिनँ । त्यसैले आइटम अनिवार्य लाग्छ । त्यसो त पछि आफ्नै पैसा हालेर वैचारिक रूपमा सोच्न बाध्य हुने फिल्म पनि बनाउँछु तर अरूको लगानीमा आफ्नो बौद्धिकताको परीक्षण गर्दिनँ । अहिले नै त्यस्तो गहन फिल्म प्रयास गरें भने अझ फन्टुस हुन्छु, गर्नै सक्दिनँ । त्यसो भए अहिलेको ध्येयचाहिं एनिहाउ दुई घण्टा कटाऊ मार्काको फिल्म बनाउने ? त्यसोभन्दा पनि यहींको कथा भनेर यहींका जनतालाई हलसम्म तान्ने प्रयास गर्छु । विदेशी फेस्टिभलमा जाने फिल्म बनाउँदिनँ । मेरा फिल्ममा प्रत्यक्ष सन्देश केही हुन्न । लुट बाटै उदाएका दयाहाङ राई र सौगात मल्ल पनि ट्र्याक बाहिर छन् । यसको अपजस पनि कहीं न कहीं तपाईंको थाप्लोमा पर्छ । उहाँहरूको कामलाई कसरी लिनुभएको छ ? चित्त बुझेको छैन । सौगात दाइ स्क्रिप्टमा आफ्नो पात्र मात्र हेर्नुहुन्छ, उहाँले कहिलेदेखि पूरै स्क्रिप्ट हेर्ने हो ? दयाहाङ दाइले लुट मा जति गर्नुभएको थियो, त्यसपछि अलिअलि मात्र फरक गर्नुभएको छ । नत्र उही हो । उहाँहरूभन्दा प्रतिभाशाली अभिनेता आए भने मात्र उहाँहरू सचेत हुनुहुनेछ । त्यसो त हरेक मान्छेलाई आफ्नो व्यक्तिगत जीवन चलाउनुपर्ने हुन्छ । पेट खाली भएर कलाकारिता निस्कँदैन पनि ।"
